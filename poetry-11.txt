{"author":"姚燮","content":"蛱蝶红麸枕，鸳鸯碧钿车。铜镮十二绿周遮。只种酸心梅子树，不种枇杷。南部三株媚，东风百合花。那时听梦倚琵琶。听到一声肠不断，清泪弹些。","dynasty":"清代","title":"花蝶犯·偶检旧赠媚波楼南部十字合风蝶卖花二令倚成此解"}
{"author":"姚燮","content":"何罪乎地也，生而屯邅？何负乎天也，而贼其年？","dynasty":"清代","title":"哭徐编修师得短言二十八章拉杂写哀不能成篇幅也又何暇于文其十三"}
{"author":"姚燮","content":"荒率不可竟，亦有人家居。穿林何琅琅，稚子晨读书。径木苦萦碍，凉荫翻旷舒。时有乱峰影，错出清涧虚。群芬互纠杂，众秀工蓄储。使我天游心，对景难尽摅。","dynasty":"清代","title":"自万松岭至石屋岭三章其二"}
{"author":"姚燮","content":"水天一气浮鸿濛，远目直注榑桑东。榑桑之树一万丈，高下尽作珊瑚红。飞瓢可挂不须酒，桂露如浆泻珠斗。当携古剑屠白龙，那用长绳絷苍狗？十帆五帆齐出关，我舟自在中流閒。片叶犹沈善财礁，群花已拱金钵山。霞虹空际交丹碧，回首人间黯然夕。松虬离世成墨云，兰蟾出劫鍊贞魄。我不愿妙鬘璎珞垂缤纷，枯灰吹醒天地春。只愿乞佛百年假，枕琴高卧穷厓垠。","dynasty":"清代","title":"渡莲花洋抵短姑渡上岸"}
{"author":"姚燮","content":"夕阴弄遥野，上见孤鸿飞。片云不遽归，其势与之依。结情在苍翠，木叶忘其稀。乍有泠然风，吹我新濯衣。得酒且供酌，至乐天同希。采苗鞠犹绽，种秫田方肥。","dynasty":"清代","title":"客小若山顾氏庄杂诗七章遣闷其四"}
{"author":"姚燮","content":"迟疑复迟疑，出门顾我影。但愿是梦中，而期有时醒。","dynasty":"清代","title":"哭徐编修师得短言二十八章拉杂写哀不能成篇幅也又何暇于文其二十一"}
{"author":"姚燮","content":"未警寒风骨竟寒，待乾黄土酒先乾。生持门户愁孤立，死托亲朋信大难。梦尾灯烟摇堕叶，楼心琴语送流湍。诸郎强拭麻衣泪，恐使深堂白发看。","dynasty":"清代","title":"哭吴上舍经治二章其二"}
{"author":"姚燮","content":"六宇气绵密，物受不相竞。下及虫鱼微，于天有全性。鉴理无少蒙，幽邃朗如镜。远霁岚与生，止水月来定。养拙守元籥，操古得虚柄。嗤彼灵自淤，委以拙为病。","dynasty":"清代","title":"秋日病中咏怀诗二十一章其二"}
{"author":"姚燮","content":"惜哉沅茝与江蓠，草草西风溷棘茨。好色原非吾道累，读书当为古人期。难言岁月供迁就，几见勋名出路歧。去且与君投溟涬，手披青雾叱文狸。","dynasty":"清代","title":"赠陈明经凤孙三章即题其清霅草堂诗卷其三"}
{"author":"姚燮","content":"平生寡依适，憔悴同灵均。众芳弃蓠茝，佩此崇兰芬。委情在夙昔，结思何因温。扬媚烁朝露，荡采羞夕雯。但觉耳目间，闻睹皆善因。悬望久中觖，微意敢重申？合为水中月，散为风中尘。","dynasty":"清代","title":"古意有赠五章其三"}
{"author":"姚燮","content":"植体坚不挠，纤末自脩整。密翠交砚泓，烟势蓄千顷。最宜春屏山，佛髻罥斜影。","dynasty":"清代","title":"园居养疾以盆卉自娱各系小诗得十章其一璎珞柏"}
{"author":"姚燮","content":"伯也今才子，人传三绝名。宝刀持上砺，春水澹初盟。鸟已空窗散，帆催大泽行。负渠新索句，期我后时情。","dynasty":"清代","title":"访程庭鹭少谭"}
{"author":"姚燮","content":"晚潮相逼暮钲哀，郁思聊凭阔望开。潮涌一楼危上俯，云分大海莽东回。故乡望此犹天末，今夕如何使梦来？且约伏龙千仞宅，共沽千日战千罍。","dynasty":"清代","title":"渡江三章其三"}
{"author":"姚燮","content":"危梯翠迭，问五松、何处秦时日观。绀凤白鸾翩可画，玉葆金支零乱。扪斗三清，陵风万仞，目到青边断。壶公仙去，瀛洲知在近远。那分携我琼箫，共登绝顶，唱得回飙满。一跃金丸浮翳尽，大地春莺都啭。渤海碑铭，茂陵文稿，不值飞蓬卷。归来对酒，袖中残絮犹罥。","dynasty":"清代","title":"百字令岱顶看云图"}
{"author":"姚燮","content":"虐雨饕风七月天，雁思稻粒雀思绵。危星远极飞欃落，刁斗空城噩梦悬。赤石钤门无峻垒，𧹬澜通海有长川。莫忘信义相推与，试诵南行击鼓篇。","dynasty":"清代","title":"近闻十六章其十五"}
{"author":"姚燮","content":"江头白鸦拍烟起，飞飞呀呀入城里。城鬼捉夫如捉囚，手裂大布蒙夫头，锒铛锁禁钉室幽。铁钉插壁夫难逃，板床尘腻牛血臊，碧灯射隙闻鬼嗥。当官当夫给钱粟，鬼来捉夫要钱赎。朝出担水三千觔，暮缚囚床一杯粥。夫家无钱来赎夫，囚门顿首号妻孥。阴风掠衣头发乱，飞虫齧领刀割肤，谁来怜尔喉涎枯？","dynasty":"清代","title":"捉夫谣"}
{"author":"姚燮","content":"海雁瞥已遥，天云澹欲消。古心投契阔，时物敛萧条。屈子若为怨，陶公如见招。青山吾旧侣，依柳拥孤髫。","dynasty":"清代","title":"海雁"}
{"author":"姚燮","content":"晓晴约翠光，阶草腻襟香。飐幔虫声弱，搀烟日气凉。湿尘欺研褥，初荔媵茶铛。默坐防驰思，渟然止吉祥。","dynasty":"清代","title":"晓晴"}
{"author":"姚燮","content":"半生哀乐事，管领久凭君。丑面终难讳，俚腔亦可欣。神弦湘上瑟，佳气海东云。再拜供甘醴，灵应我祝闻。","dynasty":"清代","title":"编甲辰以前诗既成仿贾岛例祭之不必除夕也"}
{"author":"姚燮","content":"晓汲南山石涧泉，觅得花枝插鬓边。自矜旖旎临流照，生长空山若个怜？","dynasty":"清代","title":"寓目得六绝句其三"}
{"author":"姚燮","content":"逃名三十年，不入竞名市。箴我无他言，道在恃诸己。扫翳开柴荆，虚庭漾明水。一握月挂楼，其清纳万里。抚瑟为正歌，元籁协悲喜。竟于指爪间，抉尽造化理。外战苦淫哇，筝琶久疲耳。获游太和门，遂得吉祥止。霎眼驱霆飙，运会递无始。大流沿广成，老庄树别子。","dynasty":"清代","title":"答唐山人寿萼见赠诗原韵二章其一"}
{"author":"姚燮","content":"庭竹横窗晓气深，颇闻远鸟语疏林。梦无鸿翼乡难到，衾有霜华鬓易侵。初日山川媚晴意，应时虾菜惬閒心。披衣自泥深樽醉，醉且无聊黯复吟。","dynasty":"清代","title":"晓吟二章其一"}
{"author":"姚燮","content":"黄浦支具区，其尾泄海门。银光走蜿蜒，风纳潮为吞。早潮山汹翠，夜潮月翻雪。凌虚槎在天，截岸地无岊。凭舷决遐眦，秋色万青了。九峰划破碎，烟影瞥江鸟。","dynasty":"清代","title":"题周泰浪迹图十二章其五申浦扬帆"}
{"author":"姚燮","content":"淡月窥床，轻云飐箔，今宵凉似秋宵。羞催早睡，低头只数更谯。魂易断，梦难消。怕仙山、无此蓝桥。鬓蝉细掠，衾鸳慢整，炉麝潜烧。西楼兀自吹箫。曾想天鸡一唱，便又明朝。盟鸥誓鹭，大江趁未风潮。五彩结，百宜娇。荡春痕、凭仗烟绡。只愁杨柳，待人攀折，已有长条。","dynasty":"清代","title":"夜合花其二"}
{"author":"姚燮","content":"明渠翠渌，晕玉荷颠倒。镜样蟾华入春抱。奈隔花桐凤，含妒频窥，又辜负，这夕帘重灯悄。琼签催晓色，研匣濡螺，说甚眉痕画来好。红豆串成珠，贮总深深，更锦合、从郎索到。识夜雨、鲜栀结香难，悔出格缠绵，赚人疑笑。","dynasty":"清代","title":"洞仙歌其四江远阁深，人别梦在，镜月留夕，帘波荡春，未免凄益，以感安倩玉龙双翠寄向渌西楼上歌也"}
{"author":"姚燮","content":"蚕眉蝉翼天池种，金翠衣裾可六铢。井华灌之玉沆瀣，研山绕以石菖蒲。粉勾明月扇中画，影蹑翾风掌上躯。莫笑纤微供玩狎，刀砧不入五侯厨。","dynasty":"清代","title":"稚子以瓦盆养金鱼"}
{"author":"姚燮","content":"风妥阑干午不尘，石槃如掌冠重闉。高怀欲抗云霄阔，佳气都回草木春。磬远知鸣何处寺，垆荒难问旧沽人。晏游递送飞鸿疾，魏晋名才几辈湮？","dynasty":"清代","title":"黑窑厂题壁"}
{"author":"姚燮","content":"屈泽何须怨蠖身，怡然物我共皇春。山中宰相寿元客，柳下先生怀葛民。木不中材宜受弃，石难用砥复谁磷？披云试俯天门盼，各有生机寓大垠。","dynasty":"清代","title":"雪窗述怀二章其二"}
{"author":"姚燮","content":"枉从隘道辟蛇沟，风气沦卑信可忧。禊社竞邀名士鲫，市门分脔贾郎牛。十年夜火茹黄檗，一鬨春场误黑头。红杏花残鶗鴂老，软尘车马几淹留？","dynasty":"清代","title":"都门春感杂诗二十章寓崇文门试邸作其十"}
{"author":"姚燮","content":"夙悟华胥是寄乡，相期斋禁礼空王。君眉苦瘦难辞黛，我鬓怜疏况近霜。乞杵研丹频爱细，引丝续茧转愁长。媚兰天许修书侍，敢道真灵在渺茫？","dynasty":"清代","title":"再简姬人叠前寄韵四章其二"}
{"author":"姚燮","content":"昔我之去，雨雪载路。策蹇而行，谁慰穷遇？今我之来，烽烟满台。履棘而处，谁慰怆怀？闭门亦愁，开门亦愁，相色而动，不如屋鸠。离家亦忧，在家亦忧，脱机而逝，不如海鸥。今所止栖，知谁之室。呼安吸危，谁料明日？言具我粮，言谋我资，言橐我衣。思远徙之，徙将曷依？","dynasty":"清代","title":"当解剑歌七章还家后作其七"}
{"author":"姚燮","content":"入门先涤心，我佛有明戒。钩连蹑景梯，玉光敞天界。八面旃檀香，霏然纳襟带。琼籁发水琴，珠烟喷山黛。瑰玮星源楂，精灵海东岱。初心三古邀，浊气百年汰。凤嘴花未冥，龙背月方蔼。彼岸亦已登，猛焉割诸爱。","dynasty":"清代","title":"由妙庄严路至普济寺三章其一"}
{"author":"姚燮","content":"城山山外一山青，都与山城作对屏。水底山容随棹变，树中城气入烟冥。孤舟天地难为客，旧曲沧浪不可听。随分携瓢随意酌，任身为雁梦为萍。","dynasty":"清代","title":"渡江三章其一"}
{"author":"姚燮","content":"强愁作欢笑，益便心腑摧。相依未能久，不如行早归。吴城满秋草，江溆含夕晖。荷华已零落，败叶风犹吹。鸳鸯自有巢，护霜苦无衣。澄心但可鉴，訾彼明月亏。月缺当再圆，昧心谁能知？","dynasty":"清代","title":"古意有赠五章其二"}
{"author":"姚燮","content":"独夜凌波影，孤灯是尔知。静难潜气息，洁许谢容姿。障袖微烟可，为阑小石宜。春情无谑浪，我梦在寒漪。月思雕如发，冰华软到肌。乍含殊怯怯，有待故迟迟。纤翼鸾幺影，斜鬟玉一丝。毗婆疏戒律，天囿撤籓篱。须媵藐姑射，要怜袁宝儿。物应愁态拙，渠敢赚人痴。守澹真存吉，缘尘肯化淄？水青云皎白，琴客渺何之？","dynasty":"清代","title":"咏水仙花十二韵"}
{"author":"姚燮","content":"六街人静碧天高，匝汉无云露自飘。万里秋光同此月，五年客里度今宵。只看迢递飞关雁，谁助凄凉唱玉箫？杨柳疏疏满城阙，夜深寒气拥如潮。","dynasty":"清代","title":"中秋"}
{"author":"姚燮","content":"鹭咽咽，鼓渊渊，中心摇摇，罔止而悬。我不能舞，鹭不能语。鹭能语，风凄凄。鹭无衣，月明孤飞，噫吁嚱！","dynasty":"清代","title":"拟汉铙歌十八曲，存十一章其一朱鹭"}
{"author":"姚燮","content":"彩云亭榭，甚今宵、留我幕绡深处。迭鼓垂灯春似海，扇影鬟香无数。白纻鸳鸯，青陵蝴蝶，融入歌心否。樊川狂牧，不知身在羁旅。堪奈晓色催人，出门扶醉，兰梦消何许。眉月未沉天泛卵，烟气濛濛吹雨。风片花筛，水声柳烟，三两残莺语。横塘七里，画船迢递归去。","dynasty":"清代","title":"念奴娇越园观剧晓归"}
{"author":"姚燮","content":"漉晶菰，分雪藕。拭盏浅斟酒。日隔帘漪，凉气此间有。难为荔馆蜂稀，蕉廊猧睡，好展席、弹棋消昼。窣罗袖。不防香汗如珠，湿向腕阑透。触恨无端，起自理裙皱。如何半晌沉沉，不嗔不笑，算暗谜、今番猜够。","dynasty":"清代","title":"祝英台近其九并序"}
{"author":"姚燮","content":"江紧千岩束，居穷万事违。风云新态变，踪迹故人稀。昼静思书卷，宵寒忆质衣。晚禾看遍穫，差共免年饥。","dynasty":"清代","title":"赁百梁桥南杨氏屋移家寓居杂述十三章其四"}
{"author":"姚燮","content":"孤佛对孤树，曲楼当曲阿。微风野花落，暗院茗烟多。习玩通禅悦，遥声得涧歌。一墙山翠递，林势借嵯峨。","dynasty":"清代","title":"洞桥天王寺"}
{"author":"姚燮","content":"昔隶走厮班，蓝褛襟无完。畚帚囹圄墙，墨面除矢菅。今乘薄笨车，出入公府门。公府迎下阶，并坐称弟昆。文履何橐橐，高冠何轩轩。游蜂自为目，竦鸢自为肩。狐鍊蛊媚工，虺窃张弛权。居然列𦇢绅，阀屋华楣櫋。明珰双姣童，抱觯趋玳筵。按簿稽宅田，馀畜千金钱。金钱民脂膏，田宅公家捐。一朝为若有，道路皆流涎。道路怵迫徒，趋跄恐难前。或苦身势微，敢愤未敢言。朝蕣学女萝，上欲松柏缠。黄雀不值庖，乃复同鹰鹯。岂真天地仁，不于垢腐偏。假可名器轻，心使志士寒。野烧无久炀，善自戢其奸。缚骭驱黔驴，何炫珊瑚鞭？","dynasty":"清代","title":"走厮篇当枣下何纂纂"}
{"author":"姚燮","content":"有鸟共巢窟，今日西北东南飞。银河咫尺隔万丈，䍧牱在空云𡽗巇。绿华朱实不疗饥，鸱鸮掉翼随而欺。我其翱翔寥廓去汗漫，否或归来故树与子同遨嬉。","dynasty":"清代","title":"短歌寄厉三叶十八七章其七"}
{"author":"姚燮","content":"鸡鸣高树巅，马鸣深涧底。赫赫诸王帝孙子，玉琐藻翘弃蒿里。黑发黄耳，烟纨姼姼。文履玼玼，去若流水。朝骑驷马，驷马一何骄。暮归重楼，珠明羽翠金釭烧。佳人娇娆，姊妹拥貂。清防醉倚圆月摇，蜚其纤袿垂两髾。与子为千春万夕之乐，奉子以上元容成之药，知其谁为金张卫霍。梦闻锒铛醒不见，银河昭华夜飞鹊。冻雪杀野田，安得拾藜藿？","dynasty":"清代","title":"拟汉相和歌辞其一鸡鸣高树巅"}
{"author":"姚燮","content":"瘦姿为鹤宜立雪，谁信怀中抱明月？潞河春晚行送君，归梦蘼芜感芳歇。今当闭户逃吟禅，霜岚束尔琼骨坚。剡舟咫尺不能到，空向云门忆杜鹃。","dynasty":"清代","title":"怀九老诗九章其二山阴杜孝廉煦"}
{"author":"姚燮","content":"齐纨夙称洁，鲁酒近亦甘。况多新相知，遣我忧心惔。垂缨角文史，百战骄章邯。鬝发岂丑女，方面真奇男。袅门杨柳疏，沙云郁之酣。隔莺一尺帘，冻若江南岚。客去吾醉深，寂梦春波渰。","dynasty":"清代","title":"闭门二章其二"}
{"author":"姚燮","content":"霞觞醉后，华灯送后，值恁几回肠转。但须佳约续初三，也抵得、十分圆满。蜡丸些点，相思封好，寄向祝英台畔。琳窗梅萼染脂残，定无力、梳鬟一半。","dynasty":"清代","title":"鹊桥仙其九"}
{"author":"姚燮","content":"山风动晴翠，暮色似初秋。所惜君能饮，荒村无酒楼。高天云不断，歧路梦难留。箧有离骚在，长歌止别愁。","dynasty":"清代","title":"南楚黄生索赠"}
{"author":"姚燮","content":"中夜立殿中，佛灯黯将灭。露下蝙蝠飞，触幡动骚屑。四壁多莓苔，静有古芬结。遘此万象凝，寸心夐与绝。泠然疏磬声，随风散寥泬。","dynasty":"清代","title":"同叶上舍元址读书观海卫回龙庵两月揽景兴怀托以歌咏无伦次也共得二十六章其十一"}
{"author":"姚燮","content":"有月非乡月，沙云似水云。风从芦淀过，梦作海声闻。河远星垂越，天长雁入汾。窳尊馀宿酒，聊以续残醺。","dynasty":"清代","title":"郑家口"}
{"author":"姚燮","content":"旧梦模糊。吾山隐鹤，铜井啼乌。水溆移船，塔阴问寺，村墅寻沽。好峰面面当湖。接一片、荒林乱菰。待月明时，有风吹到，闻得香无。","dynasty":"清代","title":"柳梢青邓尉探梅图"}
{"author":"姚燮","content":"仙妆轻约素。慢制得晶屏，隔栏回护。洗尽铅华，但抱心如水，不知多苦。泪点盈盈，须受遍、残更风露。浆远歌遥，时节秋深，黯然谁语。莫分栖鸥巢鹭。傍翠叶银塘，乱烟无数。一种难忘，影凄凉，愁向月边描取。梦恐成云，休再问、湘江前路。纵有明珰，更倩那人寄与。","dynasty":"清代","title":"三姝媚赋白莲有赠"}
{"author":"姚燮","content":"忧危鍊心骨，浊世立朝难。积石系天柱，瞿唐下水滩。文存神不死，险尽梦犹殚。想见抽毫坐，峨峨侧大冠。","dynasty":"清代","title":"申文定公手札为其裔孙廷锐题二章其一"}
{"author":"姚燮","content":"唤吴娘、画船载酒，将船移到前渚。早知如此春归易，负了花朝时序。斟酌渡。怕明日重寻，都作啼鹃路。转添悽楚。尚荭角银筝，荻心琼管，沸得似愁雨。销金地，多少衣云鬟露。年年送往何处。百千万里天涯道，只隔一重青树。双燕羽。也带著斜阳，别著红楼去。劝君小住。趁隔水僧家，烟钟未打，还好看残絮。","dynasty":"清代","title":"迈陂塘白堤送春图"}
{"author":"姚燮","content":"亲孥同聚室，随地可羁留。未改完天乐，何须越分求？枲糠聊度日，萧飒漫悲秋。好俟𧹬氛靖，重为返族谋。","dynasty":"清代","title":"赁百梁桥南杨氏屋移家寓居杂述十三章其十三"}
{"author":"姚燮","content":"谁谓相见欢，相见但凄楚。握手坐移时，转疑梦中聚。胸有千百言，理之竟无绪。视我形骸非，何论旧心腑？苦泪倾难多，青天为飘雨。若有蟋蟀声，纷来集庭宇。","dynasty":"清代","title":"清河晤孔司马继鑅话旧即赠九章其一"}
{"author":"姚燮","content":"涩枕支荒壁，凝云切静天。颠童掀梦舞，残火恋膏燃。阔海孤心汩，危巢独树悬。开门抒暗啸，元响发鸡先。","dynasty":"清代","title":"五更不寐作"}
{"author":"姚燮","content":"出门负友朋，入门愧妻子。亲年且垂髦，悠悠我安恃？尘土充须弥，不能塞河水。一饱尚淟涊，千秋况青史。勿为盗蹠生，愿为首阳死。未来不可知，往者已如此。","dynasty":"清代","title":"南辕杂诗一百八章其二十六"}
{"author":"姚燮","content":"上方楼阁面清幽，风雨曾为十日留。可惜不逢文与可，冰缣写赠竺昙猷。","dynasty":"清代","title":"山静居画竹卷三绝句其二"}
{"author":"姚燮","content":"得侪贵官役，亲戚指为荣。提鞭叱军卒，赫赫辞有名。朝博夕挟娼，怀袖黄金赢。便无事后功，所志已满盈。安得扬沙风，荡雾先使清。","dynasty":"清代","title":"前从军诗五章其五"}
{"author":"姚燮","content":"羞同新妇闭车帏，渺若奇峰天外飞。记得淀南邀战茗，扇湖莲叶有凉晖。","dynasty":"清代","title":"舟中怀都门故人诗三十绝句其二十四"}
{"author":"姚燮","content":"夜迢迢。趁香初酒半，添烛倚红箫。冷黛镌颦，明波画睐，嫣韵堪比陵苕。更携扇、邀凉藓径，正柳外、斜月转西寮。珠露横阶，玉河案户，人影单绡。曾记看荷时节，泛红窗蠡艇，茶榼诗瓢。散絮经年，团沙此夜，分袂须缓明朝。便来岁、瓜期未远，怕再见、多半鬓丝凋。听否西风过梧，落叶萧萧。","dynasty":"清代","title":"一萼红录别"}
{"author":"姚燮","content":"孤枕天涯，醒残梦、听打春湾潮桨。云影波影之间，空翠逼朝爽。阑宿雨、凉晞动色，媚疏峦、湿鬟三两。柳港风鹂，茨田水鹭，帆背来往。敞篷叶、摊卷横杯，更宽袜、科巾发纡唱。谁信些时狂态，惹渔童拍掌。风过也、舷唇霭净，尽绿摇、满袖蘋浪。为问西塞桃花，子同无恙。","dynasty":"清代","title":"琵琶仙郁湾舟晓"}
{"author":"姚燮","content":"穿阛得古径，径尽荒阡开。白杨偃冢草，风定声犹哀。脉脉下黄日，沙烟上盘回。流萤作燐色，飘荡随纸灰。感时集野祭，蒿目吾与悲。贵贱悟齐物，生前知尔谁？金石易消铄，存者但形骸。百年有尽日，万古无穷期。","dynasty":"清代","title":"野祭"}
{"author":"姚燮","content":"郡斋读书处，夙昔共湖山。昨夕梦相傍，孤灯若尔閒。月明天自阔，荷尽雁当还。忆否飘零客，轮蹄尚朔关。","dynasty":"清代","title":"寄叶十八茂才二章其二"}
{"author":"姚燮","content":"笋登盘，樱结社。金犊喜传驾。花好当筵，月好是良夜。尽渠紧束红葹，牢缠翠菂，肯轻被、雾撩云惹。宴初罢。陡看酒逼双涡，百态变秾冶。暖玉偎胸，半臂背人卸。几回倚竹看星，拨花嗅露，道此刻、夜将深也。","dynasty":"清代","title":"祝英台近其三并序"}
{"author":"姚燮","content":"霸业三吴尽，金鹅水尚趋。荒罾悬驿柳，饥马齧城芜。西荡屯营撤，东溟去鸟孤。风潮忽催夕，寒碧飒烟蒲。","dynasty":"清代","title":"石门"}
{"author":"姚燮","content":"白马名篇著矞皇，清门才调嗣思王。兰蕤初日发春秀，烟绮晚河成玉章。投我锦机五杂俎，佩君长剑七星光。莫嫌骠骑羁辕老，天育仪容冠万方。","dynasty":"清代","title":"答曹德馨"}
{"author":"姚燮","content":"春色邻墙泄，高花缬眼红。为谁矜晚色，要我怨东风。尔主心多俗，灵根托亦穷。爱时知献媚，尚不负天衷。","dynasty":"清代","title":"墙上花"}
{"author":"姚燮","content":"人心无百窍，世事苦纷凿。自顾七尺躯，清瘦已为鹤。咄嗟眼中人，谁能免沟壑？耳目不自娱，春阳亦荒漠。天倪鬯内和，元气为之橐。外如枯木禅，面有冰雪削。独歌眄野坰，空声激烟箨。蛰日在九渊，大地感黄落。壶浆不涤愁，沈湎亦何乐？万里荒云横，炯然见一鹗。","dynasty":"清代","title":"再叠前韵答诸君见和其二"}
{"author":"姚燮","content":"磊落吾生少负才，悔曾结客向燕台。缠头压马听歌去，绣臂韝鹰看猎来。上谷流云摇短袷，大梁积雪照深杯。谁怜侠想都消尽，洒涕当风感郁哀。","dynasty":"清代","title":"悔曾九章其一"}
{"author":"姚燮","content":"兵后江山，劫馀身世，敢期香梦重圆。昔巷高楼，并无断柳凄蝉。花云渐幂春如海，得相逢、难说无缘。甚筵前，簟笛欢声，变尽当年。伤心别后漂零况，到红消腕玉，绿褪眉钿。不语沉沉，移时低首凭肩。只看半炷山炉麝，袅晶钩、都是愁烟。几渰煎，落照平原，明月青天。","dynasty":"清代","title":"高阳台题玉魫楼话旧图"}
{"author":"姚燮","content":"识君已三载，今始读君诗。良友若新获，平生惭未知。能文虽末务，堕法实兹持。一翮天无岸，吾安限所之？","dynasty":"清代","title":"书孔继鑅诗后三章其二"}
{"author":"姚燮","content":"纨扇江都山，玉叉春浦树。惜尔供奉才，媚人向歧路。贵官挟百金，不愿买清素。意在丹碧多，难言赏音遇。似嫌促迫烦，弃笔谢尘去。遂令翰墨场，转眼失神馵。更思温仲舒，凤采濯秋簬。迟久亦不来，谁写子山句？","dynasty":"清代","title":"春夜都门怀人诗十七章其七"}
{"author":"姚燮","content":"餐烟卧月，系红莲艇子，鸳湖小泊。万箭琅玕梅里道，我有冷怀遥托。书叶亭荒，醧花舫冷，谁继年时乐。倦翁圃在，风流一样零落。犹幸大阮琅环，小方山静，词画重斟酌。无恙六峰眉影瘦，依旧颦春向幕。感我飘零，江湖载酒，无分栖丘壑。拈毫补句，凄然调变清角。","dynasty":"清代","title":"百字令题方兰坻摹秋厓竹垞图卷，即用原唱韵。"}
{"author":"姚燮","content":"枯松相向邻，贱子劫馀身。斯意有斯感，可怜谁可亲？江𤲬遭恶涨，地下苦陈人。天壤芳菲色，无端受郁湮。","dynasty":"清代","title":"厉子学潮以先人白华翁遗稿属校感赋二章其二"}
{"author":"姚燮","content":"兰佩松髯绝代姿，团蒲跏坐学禅缁。玉川茗椀斜川笔，清到如秋有月知。","dynasty":"清代","title":"舟中怀都门故人诗三十绝句其二十七"}
{"author":"姚燮","content":"畏寒戒出户，置酒还独斟。黄蒿虽满墙，存有空山心。渟然醉中意，未识谁使深。但觉疏树风，其韵皆笙琴。得趣虽有缘，于我难自寻。孰云华胥乡，在古不在今。檐鸟偶一拂，白云堕吾襟。何须李谪仙，期之天姥岑。","dynasty":"清代","title":"冬日杂诗十四章其十一"}
{"author":"姚燮","content":"春风如游客，远及千里行。原上杨柳枝，已媚山川青。览物信芳淑，感候还涕零。复此役车马，曷由慰平生？夕风澹蘼芜，晚色娱流莺。怆焉步平陌，聊慰羁栖情。","dynasty":"清代","title":"旅夕感怀七章其六"}
{"author":"姚燮","content":"夜转银河月午。荡凉云娟楚。梧阴满地，翠阑深曲，有人低语。几点残星案户。指东三四五。无端又过黄昏也，唤登楼眠去。","dynasty":"清代","title":"西地锦"}
{"author":"姚燮","content":"名士襄阳结古痂，滩哥在握拭朝霞。特逢介友通贞约，要助文镫续丽葩。","dynasty":"清代","title":"竹垞朱氏遗砚拓本四绝句其三"}
{"author":"姚燮","content":"风定尘初止，郊南日暮行。独松阴可憩，老鹊倦犹声。一马依桥立，千畦接市平。乱山低抱郭，斜照看西横。","dynasty":"清代","title":"郊南"}
{"author":"姚燮","content":"十日车行苦焦暍，忽吹沙雨得凉阴。乱山渐渐洗烟树，下陌低低飞水禽。迢递西风来海上，迟回南雁有归心。暂投野驿谋安饱，酒味人愁各浅深。","dynasty":"清代","title":"雨憩南沙河题壁"}
{"author":"姚燮","content":"一饱未为德，一饿生怨嗟。握粟豢众乌，扰扰宁有涯。本以螳捕蝉，乃效蚿怜蛇。雨露滋枯薪，何年见其花？冯煖亦妾妇，讵足齐人誇？东纬房星昏，在厩无名騢。","dynasty":"清代","title":"托喻二章其一"}
{"author":"姚燮","content":"霸业三吴尽，金鹅水尚趋。荒罾悬驿柳，饥马齧城芜。西荡屯营撤，东溟去鸟孤。风潮忽催夕，寒碧飒烟蒲。","dynasty":"清代","title":"石门"}
{"author":"姚燮","content":"佛氏因缘有劫轮，未将局蹐殉贪嗔。半生疲马通逵窄，万古名山斗室春。心苦淫诗难绝物，手工创画不摹人。世无郢匠谁伤朴，转畏空华滥八夤。","dynasty":"清代","title":"寓感八章其一"}
{"author":"姚燮","content":"眼底文章客，平生魂梦知。天将新栎社，风与合萍漪。仲武封侯骨，陈王籋月姿。魏公亦奇卓，騕袅下纤离。","dynasty":"清代","title":"同曹德馨高学淳过魏谦升西斋饮致爽台三章其二"}
{"author":"姚燮","content":"密采军牍辞，走告夷酋前。颠倒索功罪，私意伸独权。尺席罗万刃，袒背能熟眠。丑叶敷野麻，抱若春花怜。积壁金如山，妻孥涕且涟。颈组不及系，魄已沈重渊。弃骸无人收，败屋凄生烟。","dynasty":"清代","title":"感事三章其三"}
{"author":"姚燮","content":"屈膝拜狐狸，恃金傲鸡狗。来时朱轮车，去时赤骭走。","dynasty":"清代","title":"当古谣十三章其七"}
{"author":"姚燮","content":"宿践山难转，重门海共深。旧恩惟断珥，积泪在疏衾。短烛云邀梦，高天月照心。早知成永诀，还寄白头吟。","dynasty":"清代","title":"溯春词六章其六"}
{"author":"姚燮","content":"背石出疏香，紫藤花在墙。䙰披如舞凤，却好媚斜阳。下有一泓水，上横三尺梁。落英微破处，细细辨鱼秧。","dynasty":"清代","title":"尺五庄即事诗十二章其二"}
{"author":"姚燮","content":"上鸥飞、佛昙小阁，阁外春水平迥。日斜雨过凉烟阔，作弄鱼天光景。浮半顷。比七里严滩，九曲苕溪静。夕风微紧。看菰叶摇叉，柳花吹簖，山影乱人影。还自省。年来飘泊萍梗。安能与子偕隐。琼台黄阁高风浪，那识公侯衮衮。三尺艇。爱些小酒垆，饭灶能安整。钟催天暝。定醉倒船头，约鸥寻梦，星露一蓑冷。","dynasty":"清代","title":"摸鱼儿白湖吟榭第二集赋白湖观打鱼"}
{"author":"姚燮","content":"昔以道性情，今且竞门户。其才虽足欣，其息已非古。春岚含雨情，妍云作花吐。江镜为写姿，天杼自工组。未闻雪羽鸥，染采效鸾舞。本原苟不亡，蚓窍亦钟虡。哀乐流至声，足为元籁辅。夜中婺妇啼，能令盗心怃。","dynasty":"清代","title":"论诗四章与张培基其一"}
{"author":"姚燮","content":"八闽旁派蔓萝延，尾劲鳞皴效子弦。我厌粗豪爱苍古，瓣香私祝洞阳仙。","dynasty":"清代","title":"论古画梅家得二十四章其十九"}
{"author":"姚燮","content":"海涌峰回敞碧堂，画帘高卷一倾觞。四山楼阁沈花雾，万里江天去夕阳。作赋吴均工托感，远游王粲易思乡。强持残醉寻归路，已听钟声落上方。","dynasty":"清代","title":"虎丘寺阁"}
{"author":"姚燮","content":"客子日望家，家亦望行客。且知客将返，天长昧消息。客心日近南，忆客犹向北。有书或南来，客已在行役。燕齐连晚云，气入吴越夕。日落易水黄，月出海门白。","dynasty":"清代","title":"南辕杂诗一百八章其二十四"}
{"author":"姚燮","content":"家风守贞白，渊明有后起。巍巍菊隐祠，芳馨竞栗里。至今霜圃华，绀碧灿秋绮。","dynasty":"清代","title":"闻川十二咏其十一菊祠赏秋"}
{"author":"姚燮","content":"秋风吹幕烟，秋月烂中天。切切如有语，依依还自怜。黄金误离别，青鬓感华年。夫婿蓟门道，此时知未眠。","dynasty":"清代","title":"捣衣曲"}
{"author":"姚燮","content":"山日未出烟霏霏，茅堂独坐知晨饥。霜塍斸得带根芋，松灶筠笼初出炊。堆槃褐色何菌蠢，绝似春灯荐猫笋。蒙头密密云绵卸，腻手滋滋玉肤缜。自惭胸臆多尘坌，抚弄柔香食未忍。昨宵天海风紧凄，梦落家园见瘦妻。手持湿炭看空釜，大雪一尺门无藜。老乌屋角将雏啼，残年觅食食未得。妒尔乡农好身力，腐儒未敢冀肉食。但愿亲孥健粗饭，支过残年无菜色。","dynasty":"清代","title":"食芋"}
{"author":"姚燮","content":"漫以鸱枭笑凤皇，野禽殚矣复谁伤？欣欣对客羞乡愿，姼姼依人恶媚妆。筹米几闻先虑豫，积薪须畏后来强。朱华一例归朝殒，那有韩终辟谷方？","dynasty":"清代","title":"夜坐抒感八章其四"}
{"author":"姚燮","content":"昔遭海上氛，与匿兰江陬。虽堕荆棘中，未肯白日偷。爱君自此始，与君同唱酬。攻之背水阵，拒以田单牛。居然楚汉军，一划成鸿沟。吾年过君十，疲矣究何谋？愿如莒列齐，共事天王周。能任鰋鲤争，乃为真龙虬。勉哉夏气荣，不勉时将秋。","dynasty":"清代","title":"赠徐十三明经时栋四章其四"}
{"author":"姚燮","content":"田庄辟古道，厓厈何嶙峋。大木荫十亩，穴居相比邻。牛羊溷床荐，相依如所亲。谓将赖孳息，且足分劬勤。荒歉偶不继，贵畜还贱身。补救得其偏，苍昊奚非仁？蒿目吾何辞，是亦天生民。","dynasty":"清代","title":"南辕杂诗一百八章其十四"}
{"author":"姚燮","content":"万千人海内，自有一家亲。汎滥樽前月，商量溪上纶。持躬期志节，久宦适清贫。祖训遗杅在，儒风此未湮。","dynasty":"清代","title":"同侄孝廉际唐饮族兄给谏庆元寓馆二章其一"}
{"author":"姚燮","content":"青柱天门笏。俯群峦、亭亭玉朗，偃霞回蜺。手撷芙蓉凌石屋，人似盘霄健鹘。浩唱与、樵风相答。北去海天浮不尽，指燕关、齐岳摇芒末。潮紫翠，荡烟色。十干尘事归棋劫。尽无聊、敲泉煮茗，鼎花沸雪。十二水帘低不捲。淡碧一层松樾。约梦里，来寻仙迹。月丽云娇莲掌拓，锦珊湖、飞上罗浮蝶。河汉影，绕衣活。","dynasty":"清代","title":"貂裘换酒登挂雾山绝顶"}
{"author":"姚燮","content":"谁谓石性坚，糜之可成粉。早知无舵船，不如骑马稳。","dynasty":"清代","title":"古怨辞九章其八"}
{"author":"姚燮","content":"每发一论奇，直扫古人障。座无陈元龙，使我饮不畅。金城开酒泉，天险玉门嶂。近闻出匣刀，脔割与时当。自惭毛不丰，凌飙畏摧宕。但指红山云，遥识春气王。暌面将六年，思之我心怆。安有崆峒书，来慰旧鸿望。","dynasty":"清代","title":"春夜都门怀人诗十七章其十二"}
{"author":"姚燮","content":"抱蔓瓜黄槽酒碧，相偕客里度端阳。愁心草草看长日，风物依依话故乡。别店歌残花气午，当轩树密枕阴凉。薄酣高卧得微适，落照荒城又雁翔。","dynasty":"清代","title":"汶上客店偕同人作端阳"}
{"author":"姚燮","content":"朝行觅村食，暮行投市眠。行程已渺渺，望家犹悬悬。俦侣素所昧，忽与同车旋。在途各为客，尔我心难言。沙平夜光白，地气高浮天。昔来复今往，历历齐与燕。","dynasty":"清代","title":"南辕杂诗一百八章其十九"}
{"author":"姚燮","content":"遥夜疏灯炷柁楼，空濛雨气未全收。胥山酒榼花期误，笠泽渔竿荻梦秋。湖水细摇人语出，城岚旷有月光浮。天涯疏鬓风中叶，掠影萍心似断鸥。","dynasty":"清代","title":"雨后泊鸳湖"}
{"author":"姚燮","content":"古人诗派千支流，各趋其是何他求？今人作诗极艰苦，自负铮铮说李杜。古人今人同性情，岂真今降殊古升？醯鸡媚舞但于瓮，高枝宜让蜩螗鸣。韩生作诗自有我，直树横流无不可。导源万里一砥之，挽弓百钧乃健者。升阳不振云将颓，乱莽不删山将埋。有手不持地轴定，有眼几见天门开？我招韩生登高台，长空无滓清风来。清风一往相荡回，韩生之诗真天才。韩生弱冠走天下，河岳精灵与陶冶。里谣巷语纷如蝇，不直韩生面颜赭。我不愿韩生以诗争世名，我愿韩生将诗润色今太平，照耀日月同光莹。不然韩生之诗仅作不平响，如秋之虫春之莺，久将滥靡无人听。","dynasty":"清代","title":"书韩生起钧诗草后即赠"}
{"author":"姚燮","content":"断芦杂树高下黄，阴天渲色如夕阳。远风吹云到湖水，水与云凝渟无光。楼台中渚烟荒荒，烟萝万仞石作墙。墙头栖乌噤风至，一飞群逐云头抢。水之所尽见孤塔，卓出万瓦城门当。移舟就渚客缘岸，导我曲折登楼望。以楼絜塔楼还昂，欲驾鳌势凌八沧。仙人鸾背玉箫断，有声不断渔舟榔。人天浩瀚恍重历，昨宵有梦浮衡湘。湘中之人善窈窕，其貌冰雪蓉为裳。招之或在君山阳，君山不见见鸿翔。鸿翔忽下觅栖宿，客亦心动思故乡。虚钟隐隐出遥寺，勃我胸臆同激扬。同俦促袂唤归去，留之亦得行亦强。寒天垂水生夕苍，日不见落月满塘。天云作敛水转白，水田坼划玻瓈光。二更月可照楼槛，兹楼曾倚人断肠。","dynasty":"清代","title":"同家鸿焘万同年潮泛舟南湖登烟雨楼"}
{"author":"姚燮","content":"云树郁不极，汉沔水秋绿。六代虽已遐，真气此酣足。携酌据高舷，吟情共谁索？东海有离人，仰月坐荒屋。","dynasty":"清代","title":"送周编修铭恩典试湖北二章其二"}
{"author":"姚燮","content":"汀鸟迎帆，峡城隐树，苍凉不尽斜照。被箧关河，妻孥薪米，回首辗然一笑。谁信红尘外，有天海、迷茫壶峤。自今脱屣青山，枕霞餐石都好。偕隐招依也愿，堪未了俗愁、如缕萦抱。洞户云扃，桃花瀑远，不信使君寻到。仙径回梁接，定落叶、猿童先扫。莫占前溪，他时留我垂钓。","dynasty":"清代","title":"探春慢题杨勉行"}
{"author":"姚燮","content":"迂儒生志短，谋食尚愁艰。手弱难携铗，江清祇习竿。水云怜梦弛，老病苦亲殚。勉尔参戎阃，勋成锡上冠。","dynasty":"清代","title":"有招予赴娥江军营者谢以诗二章其一"}
{"author":"姚燮","content":"山风动晴翠，暮色似初秋。所惜君能饮，荒村无酒楼。高天云不断，歧路梦难留。箧有离骚在，长歌止别愁。","dynasty":"清代","title":"南楚黄生索赠"}
{"author":"姚燮","content":"荒田洒微雨，旷路无行人。十千买一舟，窄仅容两身。席蒲作箕踞，病膝苦未驯。漫海羊角风，澒洞奔愁云。远岚拒云气，匿翠生冻皴。万籁同哑钳，倏向重渊堙。老僧趋送我，致意当河漘。谓遭原火燎，势已及比邻。亦将投空山，餐柏侣瘦猿。恐君他日来，但拾灰馀尘。天地有后逢，相期同保珍。放棹随去流，汎滥终何垠？","dynasty":"清代","title":"海会寺别雪公买舟同舍弟皋儿自十字港抵沙港唐堰唤渡过兰江道中得五章其一"}
{"author":"姚燮","content":"絮才瑟弦小冯舞，飒落阑干暮杨雨。市红秋老花佣悲，渚绿漪深钓娘语。篴床茗灶蚱蜢舟，远山送人官渡头。蓉叶葱昽水湾路，珠箔高下城阴楼。鸥尾初飔弄瑶碧，不愁云凉但愁夕。颇怜绣凤越衫青，谁梦啼乌吴月白？昔年冶社联禊觞，嫩莺催酒春鬟香。暗烛湘蘼遮画钿，明天金翠骄斜阳。今朝寂寞两三客，剩有诗心含脉脉。东雅谁怀太仆园，西阁重寻谏臣宅。啼烟泣露吾不知，涤愁且借清深卮。剪湖风影回鸿翮，压舵霜华媚菊枝。","dynasty":"清代","title":"秋日同杨大韫华万六后丞泛舟虎邱山塘"}
{"author":"姚燮","content":"庄生汗漫蝶为乡，臣玉何心赋楚王？尔悟天龙宜狎佛，我随塞雁学抟霜。万灯城郭角声乱，斜照关河柳影长。此日此情供小病，疏帘疏鬓忆微茫。","dynasty":"清代","title":"简怀姬人四章其二"}
{"author":"姚燮","content":"割裂诬圣贤，谁真读书者？鞯辔差可胜，自许等天马。啁响欺病蛩，何如钳口哑？眼中城南徐，生平意中寡。羞攘名言卮，耻炙辨才輠。九宇氛自澄，三垣斗堪把。皇始能贯终，太素不知赭。岂有菲薄心，奴视及董贾。须悟汲冢书，已在壁经下。","dynasty":"清代","title":"赠徐十三明经时栋四章其一"}
{"author":"姚燮","content":"苍黄万叶一川浮，俯以危阑百尺楼。孤绝吾怀寻住境，纷来群象纳空秋。鬓丝欲入中年感，行客难为日暮愁。莫藉屏山遮雨气，入城风势劲谁留？","dynasty":"清代","title":"大浃江楼"}
{"author":"姚燮","content":"不畏过海狐，但畏坐山虎。向人戟指两眉竖，上使峨峨说王府。王府隶下千百军，名籍连环结行部，杀尔区区敢来侮。王府何所为，烛海糕山媚天主。王府何所娱，秘密淫魔作鸾舞。尔来仆我王府门，王府坐尔琉璃墩。饮尔蒲桃樽，与尔灵药能返魂。","dynasty":"清代","title":"书所见三章其三"}
{"author":"姚燮","content":"蔽天赤鸟隼鹰摩，绕地青雷霹礰过。捆橐首山移马骨，借铅心井索银波。南星夜辟蚩尤烛，东爟晨挥夸父戈。子母连环遗制在，精金莫作烂铜磨。","dynasty":"清代","title":"军工厂观铸炮二章其一"}
{"author":"姚燮","content":"三台无根五岳小，天姥儿孙头白早。神仙亦是萧寥驹，随代随时作尘扫。我能到此宁非仙，俯首四顾无人间。人间却在白云下，自吾别后当千年。白云在下天在上，云面青岚日摩荡。西奔万牛南驱羊，北迤惊𧉮东走浪。青光尽处变𧹬采，不是山岚是沧海。海烟卷入山岚中，倾刻沧桑百回改。仰首不见鹏鸟飞，云隙过鹰如虫微。日轮悬臂玉槃大，足跟愁雨方霏霏。愁雨秋声日春色，梧落桃开一云隔。孤心已了万劫殊，寸掌全收八埏窄。白云渐低山渐高，掌影反覆心根牢。乱山但似乱坟积，云气都为水气飘。我方有住究何住，陵阳容成不相遇。茫茫大千蟭螟身，再死重生一回步。吁嗟乎，死生岂为吾身哀，亦非以此哀后来。块然顽石今未开，焉知中有金银台？焉知上古广成子，至今姣好犹童孩。不如撒手返尘世，尽吾所事全吾归，形神有灭名无灰。形神有灭名与灰，除此眼中海水覆作堂坳杯，与此二百八十一万三千馀丈之峰一一皆崩隤。","dynasty":"清代","title":"登干山绝顶俯眺二百八十峰浩然作歌"}
{"author":"姚燮","content":"砥行畏人识，匿名里闾间。讴吟畅其致，粹然皆道言。万木不动风，霜天自高寒。孤鹤何寥寥，来与清气蟠。琼林匿芜秽，位置将何端。饮啄但能洁，安庸悲草菅？","dynasty":"清代","title":"与刘山人泳之五章其四"}
{"author":"姚燮","content":"吴越王孙昔所栖，今来宅者有山麛。坦阴乱叶经秋败，藓末残阳向晚凄。蔽阁如帘蛛罥网，扫廊为帚竹蟠泥。幻泡一霎华灯宴，断句都昏旧壁题。","dynasty":"清代","title":"过钱氏北墅作二章其一"}
{"author":"姚燮","content":"东风吹海城，春云薄如绮。碧桃婉软镜屏开，两两流莺语未已。为君醉作相逢行，绿华调凤天宇晶。缬眼媚人水晕白，晓鬟委地烟痕青。香胎内结袭微气，空山月澹生远情。今夕宛转歌，明朝渡头别。螺门日落张锦帆，杨花过雨潮生雪。杨花落尽春不归，留得杨枝与人折。","dynasty":"清代","title":"相逢行"}
{"author":"姚燮","content":"江云渟作寒水光，渟渟照我衣袂凉。市门初火接残日，城闉落木吹微霜。董君置酒集佳客，客皆诗者吾与将。绿萝吹幕烛华短，西风老矣方夜长。近吾以病眤诗酒，薄醉差可吟亦强。袒衣弄影飐须发，影在素壁同霓翔。时十万户各梦息，不息惟饮惟斯堂。斯堂斯人有斯夕，菊亦含露来媚芳。菊边柳疏烟漠漠，隔烟山迥天苍苍。苍然天色接湖气，雁声递过芙蓉塘。座有老董辞忽狂，气可吞虎髯戟张。几于斗室置六合，未睹门外皆浑茫。嗣宗谐笑抵悲哭，摘缨舞槊骄排当。主人羞默等处女，特以柔冶摧劲刚。茂先袖手踞筵角，心则了了神故佯。鲰生未敢厕旁议，就所伸屈聊抑扬。大抵胸次各有郁，必不得已为慨慷。安知爱恋一寸翼，集琐而沸皆蜩螗。颇思湖上昔时社，列舆迭霸桓文庄。雕戈犀甲十四队，格战谁惜头颅创？王周一替众侯解，魏韩割裂齐楚亡。及今寖微不可复，转令感旧吁乎伤。美人籥翟空西方，禾麦既偃馀苞稂。宜哉泗上牧牛子，多思赤手摩芒砀。我虽邾莒最孱国，犹愿执戟驱前行。奈何按骑不踊跃，徒悬大鼓相击镗。出门仰睹中霄潢，驱来乱翳如群羊。文星失照十年屋，沧海已有千尺桑。今宵良会足遥继，毋谓乌合思隼飏。倘遵约法等萧相，讵愁阻驾来臧仓？明朝十月春小阳，乾坤递入梅花香。好吹温煦补凄洌，子有琴筑吾瑟簧。和平导使乖戾忘，致尔福寿增无量。不然止蹶行踉跄，暮随归鸟朝随旸。枉张大口恣餔啜，彼博奕者犹足强。谈兵嚇鬼鬼未怕，已先笑杀邻妪盲。","dynasty":"清代","title":"董鋆招同董攽阮训张培基饮城北寓馆醉后论诗并议续枕湖旧社诗以代约"}
{"author":"姚燮","content":"花影撩为衣上云，澹黄斜月似斜曛。远天无翳山都白，密院多香鸟亦醺。夕气能澜空处满，初篁作佩定中闻。熨人梦思宜湘簟，不梦湘君梦鄂君。","dynasty":"清代","title":"密院"}
{"author":"姚燮","content":"锦树重重绣幌垂，房中古节小鬟知。大河云浪秋无尽，莫唱朝鲜丽玉词。","dynasty":"清代","title":"翟琴峰箜篌图二绝句其二"}
{"author":"姚燮","content":"幽心怕织绿蘼愁，但约邻姑试纺篝。脩竹㛹娟消暮雨，初梅绰约眷春楼。出山悔浊无根水，在浪同为不系鸥。好涤元韬还简索，更删歌哭谢钤钩。","dynasty":"清代","title":"再叠前韵示李姬"}
{"author":"姚燮","content":"欢来风匆匆，欢去云迢迢。来往有准期，不如江上潮。","dynasty":"清代","title":"古怨辞九章其九"}
{"author":"姚燮","content":"江近景且郁，流急棹偏缓。养意溢春象，破睡惬晨眄。杂树泫蓬勃，低草与回展。疑有山翠沈，转觉水光浅。束苇分紫根，罱蛤下青笕。雨止蔼逾洁，风过气能善。石城络河闸，潮撼昔中断。但馀破碎形，到岸势停限。采石相尻背，广陵此唇齴。谁怜弹丸地，终古祸兵燹。时平防久撤，壤腴陌谁垦？孤吟望烟末，千里忽平远。","dynasty":"清代","title":"瓜州"}
{"author":"姚燮","content":"午日在天光在水，风动如月流莹莹。回风掠山展云势，近水尚白遥渐清。青非山影是云色，渐改江波变深碧。江水深碧天深蓝，尽处翻留四围白。白光平射江树明，江树在水水转渟。其光在树不在水，离树之水云还冥。冥冥水气杂云气，浩浩风声催雨声。云停未雨鸟先乱，水去当风帆可行。风从海朔到江上，帆自循江下南渚。西山忽展斜阳明，照见东城此时雨。","dynasty":"清代","title":"江行"}
{"author":"姚燮","content":"低云挂眼颇思雪，于时似忘五月热。紧绿抱屋愁砚昏，忽有西晖斜到门。新墨瀜瀜气如黛，人影窥屏发明睐。明睐一瞥千花飞，花影蝶影相合离。蝴蝶堕魂花入梦，满纸苍苔古烟冻。","dynasty":"清代","title":"画梅毕各系以诗得四章其一"}
{"author":"姚燮","content":"火云如伞横河曲，河水熇熇不能绿。舵楼罢饭凌空阔，树荫斜矶见鸥浴。拍鸥矶上何閒閒，蝉声自在高树间。树边烟气动茆屋，屋外疏花摇水田。隔烟乱棘如初筱，翠尽湖光出明皎。行帆转屋向湖去，绕屋飞来有孤鸟。鸟飞过水投树中，树叶槭槭天初风。风吹到船荡衣袂，衣纹水影相瀜瀜。微吟振水水声远，吟罢听蝉声渐断。残云照水转生碧，斜日当船忽含晚。日落未落月上樯，停船树底风益凉。鸥都散尽蝉都寂，但见流萤数点光。","dynasty":"清代","title":"舟行兴济道中"}
{"author":"姚燮","content":"唤吴娘、画船载酒，将船移到前渚。早知如此春归易，负了花朝时序。斟酌渡。怕明日重寻，都作啼鹃路。转添悽楚。尚荭角银筝，荻心琼管，沸得似愁雨。销金地，多少衣云鬟露。年年送往何处。百千万里天涯道，只隔一重青树。双燕羽。也带著斜阳，别著红楼去。劝君小住。趁隔水僧家，烟钟未打，还好看残絮。","dynasty":"清代","title":"迈陂塘白堤送春图"}
{"author":"姚燮","content":"握我掌中，置我怀中，已捐我箧笥中。我何德乎炎威，我何怨乎秋风？但愿洁白常自葆，他时思我还相逢。","dynasty":"清代","title":"团扇词"}
{"author":"姚燮","content":"一息兰丝，款款绵绵，谁怀丽娟。尽帘唇写帧，画胶凝易，镜心贴钿，粉髓融难。釭蜡微冰，瓶漪浅冻，消受红窗几度怜。相思字、惯嘘将几润，划与伊看。夜来慵醉思眠。认周昉、图中意态闲。更吹花气软，因谁内热，调筝指涩，恁耐初寒。郁恨含吁，挠肩引笑，约略微声隔幔传。宫嫔侍，记香生彩笔，诏罢青莲。","dynasty":"清代","title":"沁园春呵"}
{"author":"姚燮","content":"玉船横几，似仙莲拓瓣，供人清啜。一舸黄州词客去，湖上蘋缘谁结。桃叶排铛，鸥童试铫，小载春池月。松床涛沸，梦回帘水凉阔。须莫至正银楂，碧山制在，新样从伊夺。石瓮残梅香点后，慢误波心罗袜。药海吹笙，曲江读画，泛到鱼烟活。旗枪战午，邵阳遗事同说。","dynasty":"清代","title":"壶中天茶船"}
{"author":"姚燮","content":"军心明月大刀头，凄绝关山戍鼓秋。铙吹未翻春柳曲，霜巢重激夜乌愁。危墙湿土谁封蚁，密汊閒波自汎鸥。奕奕大宗天子翰，尚闻屯甲在苏州。","dynasty":"清代","title":"正月杪明州纪事三叠秋兴韵八章其六"}
{"author":"姚燮","content":"绿又阴阴，重帘静窣，奈无人个。蟏尘罥网，尚飐几丝绒唾。认分明、花朝梦回，贴奁解鬓提梳坐。恁小桃待绽，风鹃声紧，丽韶催过。无那。金鱼锁。任蠹蚀鞋香，雁抛钿朵。残棉断粒，最苦狸寒莺饿。罨银床、秋梧自鸣，更无杼柚相应和。怕眠时、独影凄凉，掩却霜篝火。","dynasty":"清代","title":"琐窗寒空闺"}
{"author":"姚燮","content":"拊缶无筑声，拉筝无瑟响。自非真人流，敢为天际想？出门苦荒学，监之有师长。差免佣保辱，不致歧路惘。晨愁辞短衾，壁火动馀晃。雨气当城楼，颓云似摧莽。欲塞鸿逵昏，垂空厉千丈。未得扶桑梯，披怀照晴昶。可怜膑足生，不如夔罔两。感泣太璞完，但蒙卞和赏。匿我寸心孤，谁来谅惛恍。故人传尺书，此意善推广。遥知忆我时，烟海拍轩榥。海月悬瓦楞，松气夜森爽。鹤背青萝魂，仙飙挟之上。俯见唧唧虫，泥首在尘坱。感兹怀百忧，悲歌慨以慷。何当辞绊羁，清欢续畴曩。疏筑陂上篱，南青种桄榔。不扫滑壁苔，留写素天象。共抒蛩蟋声，和伊邻妇纺。落拓终须归，此愿后期傥。一剪金峨峰，仍须入吾掌。","dynasty":"清代","title":"晓起得厉山人志书"}
{"author":"姚燮","content":"几辈堪师友，寥寥古谊沈。深潭资长绠，异石托同岑。汝袖山阳篴，吾携海上琴。相将跨元鹤，一奏太希音。","dynasty":"清代","title":"喜潘丈迟归二章其二"}
{"author":"姚燮","content":"鲁殿岿然在眼中，瓣香天籁属吾翁。编年金石春秋例，大布衣冠魏晋风。寄食人间须早白，论时酒后气犹虹。神骐尚惜无真赏，劣马应教感路穷。","dynasty":"清代","title":"赠张丈廷济"}
{"author":"姚燮","content":"玉簪凉月小娟楼，明渌春烟薛素舟。悔使邯郸嫁厮养，不教汧国宠车驺。四檐红桂金鱼锁，一桁青山白凤游。何止苕甤风易落，难寻盼盼举柔柔。","dynasty":"清代","title":"悔曾九章其六"}
{"author":"姚燮","content":"香眉玉髓，剪翠研红，安炉石阑四角。嫩火须添，扫得蛩边枯箨。千竿万竿风静，让瑶笙、碧空吹落。午梦酽，借灵崖秋乳，冻瓷凉瀹。悟否参寥禅味，坐沉沉，斜阳渐过庭幕。酹燕酬莺，笑恁花筵传酪。云门饼师无恙，未愁他、赵州天邈。和清籁，有松枰、避烟臞鹤。","dynasty":"清代","title":"声声慢陈云阁竹泉煮茗图，依高竹屋体。"}
{"author":"姚燮","content":"文字不饱煖，岁月多别离。入门见和适，出门亦安之？兰帏照秋月，轧轧鸣素机。亦有还道思，赖汝相慰怡。邻儿得父爱，欢跃庭东墀。傲汝汝辄妒，时问余归期。余还更娇泣，索饼频呼饥。风雪浩平原，昨归岁云莫。汝来依我眠，絮语夜深诉。犹恐汝身睡，让席不敢惊。汝弟梦朝起，还作呼姊声。汝姑年八龄，与汝齐肩行。娟娟过花下，俏影骤疑汝。搴帏一顾之，心黯复何语？","dynasty":"清代","title":"悼亡女寿真诗七章其六"}
{"author":"姚燮","content":"一雨过城去，蛙声已盈屋。渐茁新竹枝，来照佛面绿。羁人爱凉爽，移书就檐读。庭西累累梅，喜有半林熟。邻翁来叩扉，携蔬劝醽醁。顾视眉辅间，喜气隐相属。","dynasty":"清代","title":"同叶上舍元址读书观海卫回龙庵两月揽景兴怀托以歌咏无伦次也共得二十六章其十八"}
{"author":"姚燮","content":"樽中有酒不常满，人生百岁同逝流。向来得失迭哀乐，一去渺若烟云收。江头青山熟行客，绕船迤逦相迟留。连旬积雨苦霖沥，倏吹爽气何翛翛。高悬薄日照天海，便觉万里空青浮。残杨秃处见荒店，败荷芟尽无藏鸥。凭舷举酌向遥属，惝恍在目纷可愁。故人旌骑满台省，安有閒梦来沧洲？蟪蛄啼老越溪晚，芙蓉花发湘江秋。陶然一醉尽今日，明日之事良悠悠。","dynasty":"清代","title":"塘栖舟中持螯独酌至醉"}
{"author":"姚燮","content":"独凭高楼，相思远道愁难主。愁添何处。一夜江南雨。漠漠萋萋，生惹春光暮。黏天去。斜阳无数。尽是行人路。","dynasty":"清代","title":"点绛唇咏草用和靖叶"}
{"author":"姚燮","content":"东风吹罗帏，梦醒花转睡。检袖还自疑，奈何夜来醉？","dynasty":"清代","title":"东风"}
{"author":"姚燮","content":"赵北有春水，漾漾七二沽。停楫下鱼罩，落日飞鹈鹕。天杪生晚翠，云叶相模䊀。若隐䧿山色，一眉痕有无。","dynasty":"清代","title":"赵北词三章其二"}
{"author":"姚燮","content":"那边楼影。那宵灯影。那人鬓影。拢筝唱金缕，有啼声隐隐。隔水空将门巷认。便芙蓉、断红都尽。鸳鸯自来去，却不知天冷。","dynasty":"清代","title":"忆少年藕畔忆旧"}
{"author":"姚燮","content":"庭气黯将夕，庭花秋方妍。幽姿信谁眷，袅以风中烟。别君出门去，一步一回旋。共看天宇云，万里苍无边。有鸟迭相飞，东隼西自鸢。祇愁此后逢，迢迢犹昔年。","dynasty":"清代","title":"清河晤孔司马继鑅话旧即赠九章其二"}
{"author":"姚燮","content":"二鼓黄垒堡，三鼓香城村。旋风飐轮角，沙叶为蔽昏。大河莽东注，石闸西营屯。奔蹄不受役，纵性投沄浑。巡卒互讥盗，击柝催闭门。巷火渐稀灭，防肃及犬豚。居常慎动止，一息堪自扪。麟虎各山薮，于我何仇恩？","dynasty":"清代","title":"南辕杂诗一百八章其十五"}
{"author":"姚燮","content":"天神攫太阿，秋籁尚空啸。登台俯平畯，败叶满斜照。且呼玉局翁，分泉煮石铫。","dynasty":"清代","title":"闻川十二咏其十剑台扫石"}
{"author":"姚燮","content":"夜半喘饿牛，撼落西壁泥。携灯饲刍稿，邻婺偶停机。邻婺年六十，短鬓霜凄凄。持门无健儿，织布自为衣。种秫自为饭，艰苦防寒饥。每言生有常，沦汩谁预期？风劲能杀寒，大野飘烟稀。万㝢浩莽中，惭我蛛悬丝。","dynasty":"清代","title":"秋晚村居杂述七章其二"}
{"author":"姚燮","content":"双角山村旧事非，玉琴清怨奈王微。疏筠倚水如人袖，残雪当门只藓衣。时往已无家可问，夜深或有梦来依。凄凉燕子前年垒，羃径寒花黯自飞。","dynasty":"清代","title":"元夜步月锡城感作二章其一"}
{"author":"姚燮","content":"叶落不落，白云如壑。恻恻秋声，楼头玉筝。玉筝乍语，飞鸿振羽。空山月明，乃有风雨。饘餰不足，向隅而哭。美人在阿，我怀孔多。巫咸睄窕，贻我芳草。日落燕飞，东风满衣。蜉蝣非殇，松乔非寿。瓶中有花，樽中有酒。","dynasty":"清代","title":"姁姁歌五解"}
{"author":"姚燮","content":"骖云驷而偃蜺旄乎，左佩玦而右以櫜乎。鸣天鸟之嗥嗥乎，揽佺期以为嬉敖乎，抑乘太霁而远翱乎。","dynasty":"清代","title":"风颾颾辞四章其四"}
{"author":"姚燮","content":"落照不在水，苍然向远枝。澹芬收野气，静盼析云姿。滃滃山先夕，漻漻天作漪。芙蓉开未尽，侧影媚吾卮。","dynasty":"清代","title":"落照"}
{"author":"姚燮","content":"风从西水来，风从东水去。妾舟住水西，郎舟水东住。东水杨柳多，西水杨柳少。水东明月昏，水西明月好。妾爱荷花香，郎爱双鸳鸯。鸳鸯入荷花，不知谁短长。荷花片片风，鸳鸯拍拍水。荷花无百日，鸳鸯有千里。妾唱水西曲，郎来水西路。趁妾水西船，送郎水西渡。水西春水浅，水西秋水深。识郎春水面，要妾秋水心。","dynasty":"清代","title":"水西曲六解"}
{"author":"姚燮","content":"饰帽争一貂，马革谁能任？城下海水恬，似无愁惨阴。牵羊纵入庖，在雀当免燖。恃此毛羽纤，顾彼远渚林。寄言慰家室，东怀毋怆心。","dynasty":"清代","title":"前从军诗五章其四"}
{"author":"姚燮","content":"圣世无文网，西曹岁月閒。公馀还闭户，身后有名山。气满华樽抗，尘高大盖还。浮浮如电扫，姓氏几人间？","dynasty":"清代","title":"书孔继鑅诗后三章其三"}
{"author":"姚燮","content":"拍沙为筑涧为琴，和以哀猿独夜吟。对榻枯禅非我相，结龛断壑是深心。偶离浊世难言悟，吹堕残云不可寻。谁识元关高绝处，一灯自朗万峰阴。","dynasty":"清代","title":"大俞山房夜坐"}
{"author":"姚燮","content":"罢按琼筝，碧栏夜悄人微醉。露天如水。月贮香心媚。粉靥回波，掩扇羞难避。风裳碎。只巢双翠，没个鸳鸯睡。","dynasty":"清代","title":"点绛唇青藕水榭观荷"}
{"author":"姚燮","content":"六月得南风，南窗好将息。卷帘方上钩，风头转西北。","dynasty":"清代","title":"古怨辞九章其七"}
{"author":"姚燮","content":"危梯翠迭，问五松、何处秦时日观。绀凤白鸾翩可画，玉葆金支零乱。扪斗三清，陵风万仞，目到青边断。壶公仙去，瀛洲知在近远。那分携我琼箫，共登绝顶，唱得回飙满。一跃金丸浮翳尽，大地春莺都啭。渤海碑铭，茂陵文稿，不值飞蓬卷。归来对酒，袖中残絮犹罥。","dynasty":"清代","title":"百字令岱顶看云图"}
{"author":"姚燮","content":"芳草不解事，青青照客衣。美人老颜色，钓者自苔矶。惜别泪犹在，搴春情已违。夜来苕上梦，只向越东归。","dynasty":"清代","title":"舟行杂诗十章其七"}
{"author":"姚燮","content":"蜀绡霞腻，比钗头㔩彩，碧厨人剪。怜恁女儿生性急，耐得年年凉怨。媚尾黄深，梳翎翠小，幺嘴攕红卷。曲中声苦，泪痕银甲弹满。更似瘦孕蝉珠，隔栏唾影，圆惹烟丝串。香梦乍回宫月白，十二临春天远。弄玉钗鬟，冷金蝴蝶，画样翻秋扇。井梧花落，夕风一色吹乱。","dynasty":"清代","title":"念奴娇凤仙花"}
{"author":"姚燮","content":"穷居正愁寂，良友日益多。虽非素识人，亦肯顾我过。朝贳市垆酒，暮听倡女歌。在病神颇疲，寡恨颜常酡。虽难免事废，藉以养情和。安念数月前，此陆犹狂波。天鸟自在飞，亦知境无罗。斜晖将薄山，各各还林柯。","dynasty":"清代","title":"定海旅中杂述七章其七"}
{"author":"姚燮","content":"岳辅东屏岱，天根上宿氐。经厨颃叔重，诗帜夺昌黎。气括无旁溢，阶崇阻寸跻。昙摩森大律，愿拜乞金鎞。","dynasty":"清代","title":"赠潘丈眉二章其二"}
{"author":"姚燮","content":"杜宇青山苦竹门，凄凉别馆梦王孙。年年隔水春奁月，照见桃花有泪痕。","dynasty":"清代","title":"矶"}
{"author":"姚燮","content":"有花与君赏，有酒斟酌之。罗衣何瑟瑟，春风窅来吹。晚色入平陌，烟草弄其姿。平荡但空绿，安辨垂杨枝？皇天养群物，祥瀣无偏滋。未闻千尺柯，下与井黾期。鞭雷走六合，狡虎难为奇。大海可习战，安用昆明池？止当万仞立，去当寥廓飞。鸾凤有羽毛，顾影毋相疑。","dynasty":"清代","title":"四月二十八日感作示同年叶金胪二章其二"}
{"author":"姚燮","content":"片帆如驶下河东，浦苇城杨一碧中。久抱明心期夜月，为怜疏鬓避秋风。鹊华山远无云到，雁语天长有梦通。掩烛深宵横短篴，空馀幽怨落濛濛。","dynasty":"清代","title":"东昌"}
{"author":"姚燮","content":"拂席为黉师，何羡木天暇？百甓如厌劳，一瓻自移借。时予初列庠，审的未娴射。抱垆倾水银，但寻地孔泻。倏悬明月梯，升我万仞华。遂使汎滥驰，不复顾龙诧。天地何古今，气以所亲藉。王业诚罔希，在运亦须霸。九州无废泥，八神有同蜡。公也血护猩，吾脐且怜麝。出入交史监，相纠不相赦。风逝难往追，谁来索吾罅？","dynasty":"清代","title":"闻冯太史登府讣寄挽六章其三"}
{"author":"姚燮","content":"村南古驿杨柳青，青青直过青县城。县城隐隐不可见，绕柳人家住郊甸。豢驴饲犊槽满麸，泥砾匝地多榛芜，池为浴湢黄流污。丫髻童子负长梃，裹体趯跃同游凫。蝇声甍甍蛙阁阁，瓜棚倒岸豆荚落。居民墨首性剽掠，走索抛砖恣娱乐。杀人不用七尺刀，寸水可作千寻涛。沧州城中一夜火，三千甲马头颅焦。赁田种秫隐名姓，见人不敢称雄豪。","dynasty":"清代","title":"杨柳青"}
{"author":"姚燮","content":"罗浮五色蝶，翩翩麻姑裙。华丛恣媚舞，文采何缤纷。文采非自炫，及时娱所欣。八月凉飙起，宇宙失阳春。双翅弱难举，飘荡随烟尘。芙蓉烂秋水，丹鞠耀篱根。寒螀饱清露，适机无喜嗔。","dynasty":"清代","title":"拟古五章其一"}
{"author":"姚燮","content":"惜无低柳作围屏，匿梦银瓯怯夜星。知否瀼西小儿女，一春愁睐未舒青。","dynasty":"清代","title":"初荷三绝句其三"}
{"author":"姚燮","content":"坛坫巍巍东阁开，群公联袂肯偕来。乌尤郭璞九仙骨，花县潘安六代才。惭愧贱名留短碣，风流耆宿感蒿莱。归帆明日钱江梦，定挈灵猿倚石台。","dynasty":"清代","title":"息耕草堂冬日即事杂诗五章与黄太守丈安涛其五"}
{"author":"姚燮","content":"穷巷多荆棘，麒麟久不游。美人几荣辱，风雨动凄愁。芳意尔如此，空山谁蹇修？无聊供涂抹，亦自致绸缪。","dynasty":"清代","title":"画兰"}
{"author":"姚燮","content":"红板当门彴。青树当窗箔。对面迎来，回身避去，支颐想著。待将他往事、理从头，怕心头记错。放下低低幕。引上深深阁。冰镜重开，月梳重把，烟鬟重掠。尽兜鞋泥坐、一无言，弄胸前珠珞。","dynasty":"清代","title":"连理枝其三"}
{"author":"姚燮","content":"昔渡采兰茳，美人明月艭。水红湔露佩，蠡翠拂烟窗。梦与春痕远，愁将酒力降。让渠青箬叟，倚树钓寒矼。","dynasty":"清代","title":"自城湖放舟至蓉江宿周氏庄四章同张大阮二作其二"}
{"author":"姚燮","content":"帆樯不使，爱双舷翠浅，两头红仄。款款西泠桥外路，恰好晚凉时节。乱荻旋欺，断蘋忽揽，又惹杨花幂。春漪如縠，往来梭影相织。疑是鸂鶒冲烟，晴蛉掠雨，一样能轻捷。小桨木兰，鱼妇荡，水点溅裙红湿。回渚捞虾，画滩寻鸭，不载天涯客。愁风愁浪，笑我江上离别。","dynasty":"清代","title":"壶中天/念奴娇·娃娃船"}
{"author":"姚燮","content":"文字如蚀尘，千秋几完美？安得石匣藏，不与造化毁。陆生少负才，单鞭走万里。饥餐大剑松，渴饮桔柏水。郁勃蟠寸胸，幽天逊奇诡。肯为琐屑鸣，因人受桡骫。剑门一握青，临江束孤苇。犄角玉台山，窅然动莲橤。生携三尺锄，摩云斲龙觜。何愁落叶风，身轻与同委。长飙过南岷，流雁渺可指。俯惊白帝猿，结巢七盘底。缒壁悬藤舆，刨烟出青砥。蘸墨作巨书，和之石中髓。嗟哉古名流，鸿章擅琦玮。纸败无片存，况多兵燹燬。独此不灭光，山川共㟪𡾊。呵以蚕丛神，未许狎夔鬼。至今新苔痕，时拂琪树蘤。可怜王子乔，缚骭尚芒履。虱处峥嵘天，看彼白日驶。太寥无岸崖，百年究何俟？岂胜褦襶人，抱椽到没齿。穷骨难改镌，高名亦糠秕。披图成此诗，吾还感封豨。","dynasty":"清代","title":"题陆巴西南龛石壁题诗图"}
{"author":"姚燮","content":"絮柳关山燕去时，纤桃不媵笛边卮。通衢骄马看同辈，佳日东风阔后期。浴汉高无骑月梦，种桑近有买山思。难拚玉骨销铜气，竟使龙顽变虎痴。","dynasty":"清代","title":"答家十三茂才儒侠赠诗原韵二章其一"}
{"author":"姚燮","content":"纷纷落叶蔽烽楼，寂寂孤灯住越州。风雨乱山迷独雁，关河哀角近残秋。绨袍未拭尘中泪，带剑能知海上愁。珍重故人临别赠，而今已许慰江鸥。","dynasty":"清代","title":"泊绍城寄蒋湘南潘曾莹两同年都中"}
{"author":"姚燮","content":"藕丝倘可织，冰绡贱同苧。蝴蝶能作歌，黄鹂羞自语。","dynasty":"清代","title":"读曲歌五章其三"}
{"author":"姚燮","content":"季招归，崔护老。此境此生了。惜惜师师，终逊个人好。赁来旧巷楼栖，药炉经拂，要閒煞、灯昏钟晓。事难料。倘然卖婢牵萝，空谷托孤抱。踏遍春山，那是断肠草。何如辽海归来，楚云大去。剩一阕、绛唇悲调。","dynasty":"清代","title":"祝英台近其二十三并序"}
{"author":"姚燮","content":"葛藤斩断挂碍了，空谷春沈天地槁。历三千载今始亡，在劫为生云寿考。此松非松龙象驯，苍皮鍊石森铁鳞。力辞典午帝封滥，静如泰岳蟠嶙峋。迁山移河棋一局，佛手无权陵鬼哭。颠风撼巢鹤折足，百万杶篁势穷蹙。此树独抱金刚坚，不使彫颓改颜绿。咄嗟夷丑来海西，斧穿山壁搜玉泥。莎烟痛绞鵩鸟啼，旷野无屋逃羊麛。戒师出定神魂悽，定力莫护贞心懠。喃喃梵咒当薤露，一丝不绾投刮篦。空空解脱化诸相，讵肯蒙羞负谗谤？深岩秋气潮涩枯，冷院钟声月摩荡。儿孙后起悲族刑，性命全归感天贶。去年冒雪吾笋鞋，穷途晚饿曾乞斋。独搴云幛索灵魄，马死未葬千金骸。真仙或有返魂术，蛰秀待发生门雷。今年使君驻行旆，为道禅衣犹委蜕。直刚无挠自无害，撑拄乾坤能正大。流响常萦不浊泉，羞色宁争再生桧。少年梦骑孔雀游，记见青天羽葆盖。舍利不炷元灯光，玉几萝烟褪愁黛。读歌击节聊继声，海旭上轩长飙清。遥知阿师弄阶卉，不管人间荣辱名。","dynasty":"清代","title":"阿育王寺忍辱松歌同徐司马赋即寄住山僧"}
{"author":"姚燮","content":"滴滴真珠红，泛泛木兰艇。吴王几度看花来，一醉春风沈不醒。春风去，春梦阑。美人化作白蝴蝶，夕阳下影何珊珊。桃花落尽无枝宿，月上菰蒲晚露寒。","dynasty":"清代","title":"玩花池"}
{"author":"姚燮","content":"伪儒附圣工窃攘，辨论山河心秽莽。瀰淫其外本实薄，安识无源恃难往？忠文受学潜溪门，胚胎闽洛蹑窟根。小韩能阻大苏气，逊志一集光乾坤。斯文宗旨益醰粹，太璞不假华饰存。细流涓滴成瀚海，遥卓底柱当昆崙。子严经术可天下，敢虞纯志鲜内敦。宣尼邹圣此线脉，切实不作皮毛论。正希跋字共辉烁，秋虹嘘紫干九阍。","dynasty":"清代","title":"书方正学手书溪喻稿卷后"}
{"author":"姚燮","content":"旗纛鬨如沸，弹压千屯营。睨尔双眼白，顾我双眼青。","dynasty":"清代","title":"当古谣十三章其六"}
{"author":"姚燮","content":"雨渍樱桃润，燕雏来踏枝。花轻松蝶气，筱短接蛛丝。静镜宜山媚，深苔有屐知。薄醺聊倚槛，初日上迟迟。","dynasty":"清代","title":"薄醺"}
{"author":"姚燮","content":"人言病痎疟，有鬼相揶揄。杜陵十四字，诵之可以驱。移神随惝恍，幻造斯矫诬。鉴之苟不达，无益空受愚。我生禀正阳，灼灼灵明躯。辨邪意悬镜，烛元心握珠。阴厉等尘芥，安敢相牵拘？欹枕哑自笑，和光满屋隅。","dynasty":"清代","title":"病疟四章其二"}
{"author":"姚燮","content":"北来十日别京畿，南指铧冈未息驰。同侣凄凉惊病鹤，孤心悬绝挂危枝。未愁珠斗生芒角，强对金樽破涕洟。多少东山哀乐感，中年先有鬓丝知。","dynasty":"清代","title":"恩县秋感四章其四"}
{"author":"姚燮","content":"死别已可悲，死不得送心益摧。死不得送死为父，此恨终身万难补。汤君补以图，欲留死父生魂俱。父魂在旁君不见，梦与魂通隔一线。梦逢死父犹父生，若父未老君尚婴。梦牵父衣抱父膝，梦有笑声无泪血。醒时有泪无笑声，知父已死身独生。父死身生身亦死，死里留生馀一纸。君父之貌髯而癯，旁图君貌清且腴。君今亦癯髯欲缟，览镜应疑父颜肖。愿君保此躯千金，以安生身安死心。死心为魂生身魄，以魄存魂两无隔。见父在梦有醒时，存父在心父有依。君心无父何藉梦，君心有父梦益恸。作图纪梦心摧凄，但求长夜鸡无啼，时时梦亲亲不离。","dynasty":"清代","title":"为汤淮题梦亲图"}
{"author":"姚燮","content":"唾麝融丹，研螺蘸碧，纱楞嫩日烘几。煮梦光阴，缠春心事，怕换阑残滋味。蔻年绮恨，多拨过、琵琶弦里。聊写崔徽小影，怜渠一丝魂寄。雕台旧根半萎。剩毫端、玉温脂腻。且剪锦囊深贮，莫教憔悴。霎地斜阳近水，有若许、东风闹沉醉。好趁香浓，双鸳稳睡。","dynasty":"清代","title":"天香"}
{"author":"姚燮","content":"蠢我无能蠹字虫，络丝成茧逊蚕工。清神照水明纤霭，高论排阊动夕风。长柄但持孤剑在，名山谁信百年空？相将洗鍊尘中骨，煮雪匡庐一鼎同。","dynasty":"清代","title":"过冯丈夜话三叠前韵"}
{"author":"姚燮","content":"敛钱醵饮看杀马，冯妇辞车笑趋野。丈夫一身儿女多，恨血溅流满腔赭。青衣入门官降符，玉苗劫索蓝田租。荆公腼觍出乡塾，春郊蝴蝶如亡逋。凄霜满天芳草杀，山路崎岖平路滑。金楼一掷徐妃尸，铁甲西南走貂豽。狗屠不见樊将军，宽衫大帽来何人？十千美酒供半醺，画帘那有峨嵋云？","dynasty":"清代","title":"作放歌行七章遣醉其三"}
{"author":"姚燮","content":"掩烛续天问，篁坳风晚凄。华月弄秋翠，唧唧山鬼啼。凝意入虚眇，丹元明内犀。梦魇忽啼笑，香玉交排挤。虹液紫台远，烟影青山低。情苦束菡萏，梦噩挥鸊鹈。游天近兜率，堕狱深泥犁。小悟增大恚，一醒还百迷。安能屏毫楮，雌守得静栖。叩真拜元阙，扫痕泯雪泥。西施共嫫母，妍丑归一齐。","dynasty":"清代","title":"曾珣五真图诗其三第三图"}
{"author":"姚燮","content":"云阴吹得山山动。烟痕压得帆帆重。江南更冥冥。暮潮流去声。云消山梦醒。烟敛江容净。杨柳一丝丝。回风弄晚姿。","dynasty":"清代","title":"菩萨蛮"}
{"author":"姚燮","content":"梵楼寂似空山空，空庭古绿吹古松。古松化烟不化水，月愁烟障烟愁风。江风过城却当夕，松盖亭亭月初直。梦中抱瓮坐庭石，酒有松香露来滴。松露一滴酒一觥，醉看衣影松枝横。风斜激影作云片，吹上瑶坛鹤背青。","dynasty":"清代","title":"梵楼"}
{"author":"姚燮","content":"天半八琅璈，琼烟戛荔袍。风轮青凤迅，花漏碧城高。别界能遗世，悬心已定劳。传闻西母降，明夜此颁桃。","dynasty":"清代","title":"枕上闻梵声"}
{"author":"姚燮","content":"断芦杂树高下黄，阴天渲色如夕阳。远风吹云到湖水，水与云凝渟无光。楼台中渚烟荒荒，烟萝万仞石作墙。墙头栖乌噤风至，一飞群逐云头抢。水之所尽见孤塔，卓出万瓦城门当。移舟就渚客缘岸，导我曲折登楼望。以楼絜塔楼还昂，欲驾鳌势凌八沧。仙人鸾背玉箫断，有声不断渔舟榔。人天浩瀚恍重历，昨宵有梦浮衡湘。湘中之人善窈窕，其貌冰雪蓉为裳。招之或在君山阳，君山不见见鸿翔。鸿翔忽下觅栖宿，客亦心动思故乡。虚钟隐隐出遥寺，勃我胸臆同激扬。同俦促袂唤归去，留之亦得行亦强。寒天垂水生夕苍，日不见落月满塘。天云作敛水转白，水田坼划玻瓈光。二更月可照楼槛，兹楼曾倚人断肠。","dynasty":"清代","title":"同家鸿焘万同年潮泛舟南湖登烟雨楼"}
{"author":"姚燮","content":"一斗松烟汁，染为蓬岛云。揎衣花织凤，披发醉骑麇。俗艳羞三妇，天姿冠八垠。青萝烟外睇，只解媚夫君。","dynasty":"清代","title":"闵正斋画女仙"}
{"author":"姚燮","content":"弱当浓露未禁恩，十万春阳一寸魂。病女忽彫深黛色，远天宜抹断云痕。醉无筝柱挑银雁，梦有梅花怨玉门。凄尔月眉都瘦澹，浪传莺睡妥黄昏。","dynasty":"清代","title":"军营赋柳二章其二"}
{"author":"姚燮","content":"春期盼切。已二分移妥，圆梦时节。雀桁东南，重幕深灯，层层护紧香雪。缃桃便解青琴媚，总要逊、玉儿妆洁。好别营、纸阁芦帘，供养水仙琼衱。曾记桐江那度，画眉送晓语，催到兰楫。莫使佳人，抱怨空山，负了芳云嫣月。试看帐里真娘面，已瘦到、翠蛾生缬。忍为他、飘影罗浮，等作醉边痴蝶。","dynasty":"清代","title":"疏影"}
{"author":"姚燮","content":"花里重帘，个人是、记曲张家红豆。娇煞紫逻金泥，盈盈画罗袖。听一阕、绿么辊遍，早弦上、春莺都瘦。锦瑟华年，细筝香梦，无限僝僽。可还记、何处儿家，道烟艇、迎来石城口。偷谱六朝秋思，付江花河柳。应倩恁、鹦哥铜板，把小名、细与题就。愁绝今夜尊前，月黄如酒。","dynasty":"清代","title":"附：前调原唱祥符周誉芬"}
{"author":"姚燮","content":"昆仑竭黄浊，万里恣霍挥。十日昧昏旦，梦梦失阳曦。河鱼上闉市，高堂生污泥。帏灯作冰湿，风响增梦疑。诘朝眄坰野，浩荡行人稀。山云结海雾，温温皆下垂。荒林见颓屋，缩鸟饥不啼。十家九闭户，烟断无一炊。穷黎散墟落，鬼趣相因依。蔽寒拾败草，延饿餐木皮。天心讵不恤，一忍胡至斯？沴厉力能挽，民生犹可期。安得扫沈瘴，烛龙悬浩晖。斯民具仁性，悔祸宁无机。作歌向苍昊，使我中肠摧。","dynasty":"清代","title":"冬霪篇"}
{"author":"姚燮","content":"徐子宦游远，陈公梦不还。死生隔杯酒，颜色剩西山。计序残春又，相凭后事艰。寄言游冶子，莫待鬓毛斑。","dynasty":"清代","title":"饮右安门酒肆同何绍毅醉感书壁四章其三"}
{"author":"姚燮","content":"屠苏故事迓春阳，难得群贤会草堂。金薤补调人日菜，玉糕预试上元粱。萧閒客是嵇中散，磊落吾惭顾长康。醉唱乌乌横短笛，接檐海色去苍凉。","dynasty":"清代","title":"正月九日招同张广文振夔曹丈锦袁应锡史伟倪鋐饮大梅山馆和张丈作四章其一"}
{"author":"姚燮","content":"雪为肤白云发青，晚虹缥碧朝霞赪。花花天界烂五色，世眼习惯无疑惊。人间之花桃杏李，山梅水荷等平视。如何爱惜逾格深，相对无愁但欢喜。我尝欲剖此理疑，拙想所入非益非。高穹不见凤皇舞，草根尝有胡蝶飞。以蝶为雅凤皇俗，以凤为悟胡蝶痴。问之凤蝶均不知，天女含笑支其颐。垂袖一拂香忽迷，由香幻色花离奇。瓣亦成朵跗亦枝，非天所造土所滋。凤亦不得睹，蝶亦不得窥。世亦不见开与落，何从欢喜何从悲？我今再拜问天女，著手成春技如许，可识人间有风雨。","dynasty":"清代","title":"天女散花辞"}
{"author":"姚燮","content":"晓晴约翠光，阶草腻襟香。飐幔虫声弱，搀烟日气凉。湿尘欺研褥，初荔媵茶铛。默坐防驰思，渟然止吉祥。","dynasty":"清代","title":"晓晴"}
{"author":"姚燮","content":"送咿哑、兰䒀桂桨，斜阳斟酌桥渡。曲琼十二珠帘挂，扇影乍回风絮。停复去。尽荡绿流红，眉眼相侬汝。粉塘夕否。恰藕叶鸳鸯，桃根姊妹，一色晚烟护。堤南北，锦缆乱牵芳树。好山迎媚无数。波摇酒梦凉难定，箫响细能贴住。还醉顾。霎七里香云，淘尽鸥边雨。水杨低处。恁三五楼台，疏疏灯点，夜半尚人语。","dynasty":"清代","title":"迈陂塘同厉骇谷"}
{"author":"姚燮","content":"启窗坐陈砚，冻墨留宿滋。忍饿惟苦吟，妇颇憎我痴。瓮粱虽不多，勉可三日持。肯以琐屑谋，役使心腑疲。仰看云无心，弄晓天生姿。降雨或有凭，顺化泯争机。未闻贲育强，力能邱山移。","dynasty":"清代","title":"冬日杂诗十四章其一"}
{"author":"姚燮","content":"庭角双梧桐，叶落无一剩。何以夜半秋风生，索索如喧万荷柄。使我揽衣起，重剔残灯明。灯光上壁苔气青，壁势欲动心摇旌。飒然忽中止，桂阁瑶鸾堕烟死。砉然还一挑，碧天苍鹘搴虹旓。灵妃窈然逝，竹影潇湘有云闭。天女珊然来，群星布网银河开。一指但作四五抹，一韵能转千百回。不知弹者何所喜，心曲缠绵托兰芷。不知弹者何所愁，泻此痛泪倾河流。我心不著愁与喜，胡为与乐其乐忧其忧？电轮电毂芙蓉辀，龙螭扇盖天吴斿，何不使我之梦蓬莱游？吁嗟乎，此技虽为贱者事，能感人情有诗意。我无长技惟学诗，不如尔技能入时。堂下少年三十辈，袖金置酒来尔师。尔院华灯闭深幕，吾屋灯疏静萧索。吾心已若夜啼乌，尔曲毋弹白翎雀。明朝拉尔登城头，环城皆海城为舟。尔以曲娱我，我以诗尔酬。曲终写以海峰碧，诗成投之海水流。舞乎仙仙兮髯修修，仙之人兮不可留。绿华双成抱琴瑟，遥遥待尔昆崙邱。","dynasty":"清代","title":"寓水仙宫夜半听南汇叶叟隔屋弹琵琶诗以赠之"}
{"author":"姚燮","content":"萧萧残叶动斜晖，此树何年与再依？去路难为芳草绿，眼前已觉故人稀。山横紫翠看云变，天拓沧溟与雁飞。旧贳湖田无恙在，多添钓屋待吾归。","dynasty":"清代","title":"将入都门答汤钺送别诗二章原韵其二"}
{"author":"姚燮","content":"驱之行万里，假我奇肱车。颇嫌博望生，不著河渠书。未识城市喧，饱食惭樵渔。冯谖讵无家，好曳王门裾？断手不得剑，面赧心如荼。匿鼠来宋人，燕石皆璠玙。倘有珊瑚竿，愿钓濠梁鱼。","dynasty":"清代","title":"饮酒诗五章其四"}
{"author":"姚燮","content":"女几五色鸾，戛然游天阊。精华饱日月，咳唾霏丹黄。极风奏仙乐，按节工回翔。自顾怜文采，绚若夫容裳。纷纷鸴与鴳，畏缩不敢扬。延颈伺天宇，但见云汉章。","dynasty":"清代","title":"杂诗六章其一"}
{"author":"姚燮","content":"积壁非石乃积铁，日光欲留气先灭。独楸不叶狌狌啼，露顶孤巢愁列缺。何人结椽楸树下，醉藉枯烟嚼阴雪。天笋万仞不可齧，移向云根塞蛟穴。","dynasty":"清代","title":"杮岭写望三章其二"}
{"author":"姚燮","content":"置书且弗读，风日佳可娱。策筇同出门，藓气蒙裳裾。霜林罥馀叶，掩蔽山骨臞。静媚秋镜漪，戌削青芙蕖。开蘋过雁影，瞥视还疑凫。孰知凫避人，返就岩根呼。抱岩三两屋，有福方得居。既免盗贼危，白手丰鱼蔬。空亭坐延赏，农来憩犁锄。上稻足晚收，颇喜税堪输。似忘郡县中，已无吏与胥。朴语流古情，具徵圣泽濡。乘乱为梗民，伊罪益当诛。十万狼虎中，此辈实驺虞。慨然望东极，天海交模糊。下有一仞堂，史乘手所储。莫能供考资，我心为之徂。始悔往日閒，理业多旷疏。此意陈吾子，幸弗讥吾迂。述作扬太平，居当尽为儒。壮时不自珍，西阳晚将晡。","dynasty":"清代","title":"僦居鄞江桥村绛山楼匝月撰它山图经即事三章示主人朱立淇并徐兆蓉郑星怀两文学其三"}
{"author":"姚燮","content":"凤凰城阙疑天上，荡摇万千星影。射树乌啼，照山黛媚，此外水烟平凝。迢迢隐隐。恰江月初沉，夕风未紧。添写秋痕，藕田一曲响笭箵。看伊颤红晕绿，似萤流空际，明灭不定。水角窗移，柳阴帘闪，怯否露凉云冷。碧蛾飞尽。问几处歌阑，几人酒醒。佛阁钟高，斗斜银汉迥。","dynasty":"清代","title":"台城路灯影"}
{"author":"姚燮","content":"昔至同车笠，今胡君独行？沙云连树碧，河水入天平。屡负陈书志，难堪去国情。儒官纵卑末，亦足励清名。","dynasty":"清代","title":"送赵九琳下第归里三章其三"}
{"author":"姚燮","content":"张帆如劲弓，寸心与为矢。一发不及的，在空势不止。崩沙声过山，低欲我舟委。微命呼吸持，舟已转江觜。沈寒天所泄，怨者但訾水。天水寒拒迎，鸥毛独无毁。我舟轻过鸥，能夺众隘诡。区区三折江，直作池沼视。我吟篇未终，我舟岸已抵。咄嗟破浪游，几人乐忘死？纵此投大溟，瞬息当万里。可惜蓬莱田，而今种荆杞。","dynasty":"清代","title":"二更大风雨放舟自甬江下浃口"}
{"author":"姚燮","content":"顾此镜中影，颇疑非我颜。憔悴一至斯，讵待他人怜？未应日月穷，天地后无缘。倏忆东墙松，蠹蚀多不完。自得春雨滋，复致青芊绵。谁云就死灰，嘘之难重燃。力保微息存，或者茁其元。","dynasty":"清代","title":"病剧就养城北玉清道院作三章其一"}
{"author":"姚燮","content":"西山对吾牖，倏已含落晖。元鬓渐更素，往辙何由追？张琴轸无易，落指声易违。但许正始存，讵怨知音希？黄雀争饮啄，所志亦已微。遐哉九霄鹤，不向园林飞。","dynasty":"清代","title":"旅夕感怀七章其二"}
{"author":"姚燮","content":"敢肆鲜卑胆，来从内地窥。斤将伤到鼻，燃已急当眉。云压三江动，乌啼万井危。要津犹可据，吾忆李鸦儿。","dynasty":"清代","title":"二十八日夷逆以火轮船窥探三港口"}
{"author":"姚燮","content":"回指墙隅阁一层，垂垂暗绿袅烟藤。昨宵醉倚看星处，个是横阑个是灯。","dynasty":"清代","title":"夏夜同姬人江岸步月即事五绝句其二"}
{"author":"姚燮","content":"野丝难为麻，宛转寸心绿。飞蛾自不蚕，何庸妒葵蠋？","dynasty":"清代","title":"论词九绝句示杜煦汪全泰两丈其八"}
{"author":"姚燮","content":"擘石积磊上横彴，木闸当门势平削。江气如牛河力弱，京岘难移失排格。练湖南下此关钥，要使澄清绝横虐。轴轳左右悬篾绳，失手一堕深无层。岸如锯齿潮有棱。衔舟出险相兢兢。蛟蜃尔愚亦已酷，鸟自有翼能飞腾。","dynasty":"清代","title":"横闸"}
{"author":"姚燮","content":"寄迹如云亦散仙，耽情有癖即因缘。择须为隐谁投券，行倘堪偕愿执鞭。面壁少文今卧老，游山康乐但诗传。何须一叶龙门去，指画河图问朔骞。","dynasty":"清代","title":"题方山人纪游图二章其二"}
{"author":"姚燮","content":"髫年入邻塾，按卷治毛诗。名物辨异同，颖悟颇有资。课馀还学吟，挦扯三唐辞。每博大父欢，点首笑拈髭。得饼矜满怀，出觅西邻儿。扫藓花影中，坐作宾朋嬉。此境如目前，使我中怀驰。","dynasty":"清代","title":"过谢家塘少时故居感作六章其四"}
{"author":"姚燮","content":"帆回雁咽。绕依微、水边木末。残阳些影，渐向江流尽处灭。不尽凄凄切切。又愁人、满篷寒月。那堪听了，一夜西风两岸叶。","dynasty":"清代","title":"金蕉叶蜀山渡泊舟"}
{"author":"姚燮","content":"过墙澹黄柳，侧眼看春人。裙屐复今日，年华非去春。桐花白团扇，茜叶紫泥裀。高座传渑酒，醉歌聊及辰。","dynasty":"清代","title":"孙氏隐啸园七章其一"}
{"author":"姚燮","content":"蓟柳吹云，潞帆剪月，归装直忍匆匆。一领青衫，凄凉一路西风。蒋山斜日摇鞭影，踏残芜、马足都慵。梦吴中，枫角蝉窗，荻背渔筒。登高回望金陵道，有城岚天远，湖气烟重。古驿荒灯，隔波照惯萍踪。一行晚雁琴台去，问飘零、多少英雄。听孤松，翻起晴涛，搅乱疏钟。","dynasty":"清代","title":"高阳台秋山行李图"}
{"author":"姚燮","content":"二鼓黄垒堡，三鼓香城村。旋风飐轮角，沙叶为蔽昏。大河莽东注，石闸西营屯。奔蹄不受役，纵性投沄浑。巡卒互讥盗，击柝催闭门。巷火渐稀灭，防肃及犬豚。居常慎动止，一息堪自扪。麟虎各山薮，于我何仇恩？","dynasty":"清代","title":"南辕杂诗一百八章其十五"}
{"author":"姚燮","content":"滟滟当晓阳，薄颊可愁醉。菂心卷暗荷，藓衣褪明黛。一串鱼子黄，宜纫玉儿佩。","dynasty":"清代","title":"园居养疾以盆卉自娱各系小诗得十章其四玛瑙玉兰"}
{"author":"姚燮","content":"河流郁深赭，到岸接沙色。沙烟浩千里，苍黄白日匿。朔风抢冰刀，割雨万丝截。客子悔早行，寒噤语不得。烂土裹石角，轮陷尽马力。凭辕恣穷眄，耳目动怜恻。民丁居草厂，折竹卫低壁。累累碍道路，势与郊冢埒。苇席悬作门，破碎洞幽黑。妇抱湿薪叹，儿拥漏衾泣。冷灶绝残糜，唁唁犬声逼。塘西千版屋，连桷颇崇洁。主人厌荒落，赁为牛马室。昔闻暴秋涨，堤防弱难塞。芸芸化异类，蛟鱼视同息。北南络限界，地气此偏蚀。造化所摧𢦤，或非官守责。委数任迁流，民生终安极。荒店断苦饮，长淤竞朝涉。引领发浩叹，哀鸿满逵泽。","dynasty":"清代","title":"清江叹"}
{"author":"姚燮","content":"凄凄悄悄。咽纸灰风细，旧句吟鲍。睇苦颦酸，去去谁怜，相依露月沙草。清明过也中元近，乞冷饭、鸦狐残饱。闭那家、败箨荒园，宿火夜深明到。如梦人天夙世，怨恩怅异路，何地寻好。隐隐楼台，酒海铜山，绿女红男歌笑。毡寒卷敝穷难送，怪一样、冬烘头脑。带断燐、飘灭烟丝，佛阁又钟鸣了。","dynasty":"清代","title":"疏影鬼"}
{"author":"姚燮","content":"花奴且挝鼓，我唱江南歌。夕阳忽下柳烟起，橹枝缓缓移春波。澄光摇汉明月来，画船压岸珠帘开。杜鹃勺药烂如锦，枝枝倒影红螺杯。玉龙陡飞舞，银鸾还回翔。如坐水晶阙，满目何琳琅。珊瑚火齐金琅珰，藐姑翠袖萼绿裳。迷离窅眇难辨析，到面但觉风生香。流莺低唤人，归去未须早。横塘芳树千万枝，转眼风霜已秋草。湖水东流西不回，今日红颜明日老。吁嗟乎，今夕何夕，胡为生悲凉？得携鸬杓倾琼浆，千金一刻夜未央，醉倒且眠吴姬傍。不见月落彩云散，阑干北斗沈寒芒，空城乌鹊啼晓霜。","dynasty":"清代","title":"冶坊浜夜泛"}
{"author":"姚燮","content":"草藉水牛眠，溪回出钓船。石泉溅作雨，林气蓄成烟。野鸟迎暄语，山塍入晚妍。柴桑知不隔，尘虑一为蠲。","dynasty":"清代","title":"雨后出岔河野望杂兴五章其五"}
{"author":"姚燮","content":"烟湖一角看移帆，天杪轻云日半衔。蓉叶横塘车子过，丝丝凉雨湿征衫。","dynasty":"清代","title":"渡黄河至清江浦道中三绝句其二"}
{"author":"姚燮","content":"拨磴寻残径，遍枯青浓赭，拖霜缠雨。一面亭台、只空阶堕瓦，颓墙斜柱。绮月窥笙处。早换了、夕阳鹃路。尚烟心、瘦蝶孤飞，留恋病花红妩。那度。名流豪主。已履散裙飘，樽昔琴古。衰鬓驼翁，挈孱孙依庑，西邻芳树。风送秋千语。莫乱打、春韶成絮。试看满眼如秋，燕多避去。","dynasty":"清代","title":"曲游春废园"}
{"author":"姚燮","content":"桐城树文帜，南恽势愁败。吾乡始杲堂，甬东遂成派。越轨不受羁，蹴尘但矜快。遂使大漠空，不如隧道隘。君手工筑篱，先能饬其坏。酿酒不到醇，入市戒轻卖。庶几青莲华，别启佛天界。吾文如律师，但拘五灯戒。安得舍利珠，悬门喝君拜。","dynasty":"清代","title":"赠徐十三明经时栋四章其三"}
{"author":"姚燮","content":"炉烟何袅袅，风来吹之杳。红烛何辉辉，不自知其心之灰。昆吾有铁，冶之尚柔。渝其坚誓，我将谁尤？","dynasty":"清代","title":"短歌八章其八"}
{"author":"姚燮","content":"一泓明水与湔眸，素面天婵避镜羞。醉里莺魂能化蝶，病馀春梦误寻秋。嫩阳玉笛樱桃社，澹雾银灯翡翠楼。重蒜窣帘条脱碎，浪情入夜不能收。","dynasty":"清代","title":"咏绣毬花"}
{"author":"姚燮","content":"握手重童侣，卓杰皆成人。近以相见疏，谈笑逾匿亲。故老似霜萚，凋谢惊鲜存。髡髴杖履来，命侍风雨樽。当年秋宴堂，散漫惟羊豚。隔囿柴桑篱，菊萎树多髡。还怜彭泽翁，后起无贤孙。盛衰有微意，唏嘘焉忍陈？","dynasty":"清代","title":"过谢家塘少时故居感作六章其五"}
{"author":"姚燮","content":"柳梢绿转苗条，官河不碍遗鞭路。楼高望远，细风微月，一天春聚。多少莺声，沉沉江上，倦篙曾驻。想幽情嫩约，文漪簟影，闲梦淡、香留住。谁见恨时眉妩。合魂消、几番凉雨。双鸳细蹙，去年尘冷，相思一度。苏小门前，乱愁依旧，怕听金缕。恨湘云人散，灞桥人老。倚帘吹絮。","dynasty":"清代","title":"水龙吟赋柳集梅溪句"}
{"author":"姚燮","content":"古树斜阳袅古藤，名贤别墅住名僧。画苔绮院莺新宅，佛社青莲我旧朋。花柳春光初地转，寂寥琴语夜天澄。上修不借清钟课，贝叶钞诗满带幐。","dynasty":"清代","title":"寄六舟僧达受沧浪亭"}
{"author":"姚燮","content":"旧时人不见，谁慰此、可怜宵。且玉蒜帘垂，珠兰鬓卸，银粟灯挑。高楼雁声递过，带凉边、愁梦去迢迢。一百里江东下，奈堪柳悴芦凋。画桥。那度送征桡。天末一萍漂。问甚日重逢，分筹赌酿，选局评箫。三更四更又过，尚残蛩、月角语烟苕。雨僽风僝时节，坐来一样清寥。","dynasty":"清代","title":"木兰花慢"}
{"author":"姚燮","content":"是铁还非铁。是公心、是公愁泪。紫纠苍结。葵柄尺三银篆六，姓氏日星高揭。相映耀、西台苦节。天意指麾如臣意，恁河山、似瓮悲南裂。歌正气，唾壶缺。倒持悔未奸狙击。敢怜渠、环娇柳靓，黄冠归乞。一舸零丁军散后，几葬仙铜马石。留此柄、铮铮难折。莫漫招魂唱朱鸟，袒红衣、夜舞临安月。恐隐起，蜀鹃血。","dynasty":"清代","title":"贺新凉/贺新郎·宋信国公文丞相铁如意"}
{"author":"姚燮","content":"韬志汎群籍，揽古每疑今。皭然持牖光，未许窥元深。出门遇田父，罢刈披野衿。目审空鸟飞，谓当来日阴。专听鲜旁务，抚籁皆得音。抱鉴蒙垢埃，负天惭吾心。吾友栖鹳江，著书慰夙任。应探皇古藏，一弄庖牺琴。","dynasty":"清代","title":"韬志三章简厉山人其一"}
{"author":"姚燮","content":"匿名不出松陵里，苦守灵芬哭兄死。霜篝在屋梧桐低，琴角悲声续枯指。白须红舄青竹筇，风格颇似东园翁。高秋泱漭山川气，收拾深杯菊影中。","dynasty":"清代","title":"怀九老诗九章其五吴江郭布衣凤"}
{"author":"姚燮","content":"高风自栗烈，挹之吾知和。沄沄玉镜光，摇动春江波。开窗放天影，莹若新濯罗。澄想有馀隽，写以低声哦。两心各夷惠，爱正情无阿。酒尽不识醉，宁复思其他。","dynasty":"清代","title":"同姬人饮酒竟日得诗五章其四"}
{"author":"姚燮","content":"霜威欺独烛，似仗我吹嘘。空谷无华胄，閒心有太初。天当新玉象，客拟负春锄。在眼多枯朽，精华手自摅。","dynasty":"清代","title":"夜坐画梅三章其二"}
{"author":"姚燮","content":"静者閒心力，羁人冷肺肠。饮天三斗瀣，供佛六时香。晚绣分吴练，晨餐峙屈粮。青山彭泽梦，吾爱鸟能翔。","dynasty":"清代","title":"省园观菊"}
{"author":"姚燮","content":"银奁云腻。问背影梳头，晓凉钩未。蒜押无声，镇过酿花天气。罗衫涴满湘江泪。擘冰弦、雾心弹起。惹人栏隙，几回悄听，几回潜避。自飘泊、丁娘千里。剩蜗涎黏户，蛛网萦地。漪影还浮，此外拍天春水。篝香惯约笼鹦睡，甚杨花、和梦揉碎。那边楼阁，明珠换绣，不遮双髻。","dynasty":"清代","title":"疏帘淡月小谱鸣一见和帘阴簟痕二词即依其调各广一解"}
{"author":"姚燮","content":"兵燹有恒劫，理难苍昊嗔。未竟杀戮遭，已叨无尽恩。暂谋一夕安，遍叩识者门。谁防捷足多，实无馀地存。岂当投露草，宿与饥鬼邻。疾日不慰怀，渐渐西云昏。望途森乱棘，视水惟流湍。在昔安宅居，冻饿尚匪艰。栖鸟彫有林，匿兽荒有山。但得托止常，亦听毛羽残。勉趋禅室谋，为我让西轩。转觉两间窄，独此广厦宽。雏僧走供烛，菜芋纷堆槃。夺命沟壑馀，何暇饮与餐？幸保骨肉完，弥使心凄酸。隔屋多惨啼，愁阴夜方漫。","dynasty":"清代","title":"惊风行五章其四"}
{"author":"姚燮","content":"昨命我入室，扶床尚能起。对我无一言，但有泪瀰瀰。","dynasty":"清代","title":"哭徐编修师得短言二十八章拉杂写哀不能成篇幅也又何暇于文其四"}
{"author":"姚燮","content":"散步微吟任所之，幽居未问主人谁。败荷零芡大浮沼，密磴疏廊小葺篱。斜日已凉蜂尽宿，竹梢微动鸟来窥。许吾借得半间住，品画谈琴倦不辞。","dynasty":"清代","title":"过寓邻小园二章其一"}
{"author":"姚燮","content":"物藏天意逸，秋去客心平。转觉海山阔，都蠲萧瑟声。寂林能守梦，落日未妨情。尔鸟巢无恙，查查为底鸣？","dynasty":"清代","title":"物藏"}
{"author":"姚燮","content":"七级楼台上界通，阑干十二俯青穹。太平气象占天府，珠璧文昌冠上宫。","dynasty":"清代","title":"杂兴得七绝句其二"}
{"author":"姚燮","content":"梦醒得明月，照见瓶中花。略有岚气微，笼之如薄纱。披衣坐相对，坐久月复斜。远从隔屋溪，去照新绿葭。葭南出孤树，树上孤巢鸦。鹭飞偶拍拍，鸦警同呀呀。寓物有灵境，难为昧者誇。","dynasty":"清代","title":"同叶上舍元址读书观海卫回龙庵两月揽景兴怀托以歌咏无伦次也共得二十六章其二十三"}
{"author":"姚燮","content":"北湾树色散霏霏，南溆平山动翠微。下水上天云日满，万青一白鹭鹚飞。密防下泄资江闸，饱看行帆让石矶。安得明珠如月大，来从草木布光辉。","dynasty":"清代","title":"甓社湖二章其二"}
{"author":"姚燮","content":"解尔佩钩，赠尔文绮。义难孤持，情且权委。白云漻漻，青天自高。飞雁向夕，野无林皋。荆榛纠结不可斧，荷锸投山泪如雨。","dynasty":"清代","title":"当气出唱五章其二"}
{"author":"姚燮","content":"粟不能饱侏儒之腹兮，剑不能断佞臣之头。六经糟粕满故纸，依违终世宁无羞？高台万仞兮置杯酒，平睨天门俯星斗。向来车马飘为尘，变幻鱼龙亦何有？大川东下兮西日徂，草木黄落兮千山枯。乱云漠漠闭鸿雁，悲风飒飒摧蒲菰。使我独立兮心踌躇。","dynasty":"清代","title":"悲来行"}
{"author":"姚燮","content":"琪花入夜欲落，弱水经秋正寒。撷得凤巢竹实，去凭鸾背阑干。","dynasty":"清代","title":"同张徵君澹游蕊珠院分赋诸景仿六言七章其一方壶一角"}
{"author":"姚燮","content":"烟心月动梨花飞，东风撩乱胡蝶衣。素辉如雪洒寒色，罘罳射影生涟漪。阿莲玉质年方弱，燕子身轻善回掠。姽婳军容效洗梁，管腻弦柔不能缚。钲鼙飒沓绸杠开，莲郎结束登场来。销金阘戟绿沈甲，翻身落鹞惊龙媒。楮花剪紫低垂鬓，故倚雕鞍作娇困。可怜广座千人心，摄入横波春一寸。忽张锦陈交两军，迷离五色盘奇云。云为衣带雨为汗，郁之尘气皆奇芬。花儿秦昵称能武，未必当时艳如许。柳阴日堕早收场，犹若虚空挟飞舞。群莺絮语声如簧，不差累黍争羽商。独删常格制偏胜，眼中侪辈谁能颃？技虽神妙终何补，应悔声名饵辛苦。花前劳汝酒一杯，若感深情致愁怃。蓟门雨过沙草青，羸车笑我九市行。惜无伯玉四弦在，赚人来𦔽梁州声。卿乎卿乎尔自惜，逐渐歌台换尊席。旧日何戡半老苍，几见黄金铸颜色？","dynasty":"清代","title":"莲郎曲"}
{"author":"姚燮","content":"郁郁夜凄坐，愁忽低昂生。太阿在吾匣，风过锵然鸣。韬显有荣辱，依我为生平。神物古无閟，苍天当有情。用可宰天下，弃亦寿尔名。区区恩与仇，达者匪所争。","dynasty":"清代","title":"南辕杂诗一百八章其五十一"}
{"author":"姚燮","content":"再拜先皇帝，下鉴臣妾心。臣妾一蚁耳，恩煦天日深。阮刘偾军事，偏地随陆沈。可怜女贞枝，不宿东还禽。纫我上命服，整我初赐簪。蜀魄啼秋霜，未能写以琴。独立双髻峰，远望梅福岑。龙子待屠衄，白昼横玄阴。俯照古井波，万仞秋岚阴。欲识誓志坚，相彼银床砧。凛凛义阳妃，殉死良足钦。危哉百钧石，而责一发任。册诔与贞谥，九原当涕淫。萧萧十丈梧，谁种鸳鸯林？隆武悲短年，缅甸空愁霖。安得董氏狐，合传千秋忱。烦冤锢黄土，手指徒锻金。至今棠梨花，碧血痕犹侵。遗碑久荒棘，众壑环㟢崟。乍有冥漠风，开我怀古襟。","dynasty":"清代","title":"宫井"}
{"author":"姚燮","content":"月迎来，风送去。黯黯别时绪。别了谁堪，见了又无语。拚教暮翠朝红，更番欢慰，难抵过、更番离苦。奈愁许。昏黄斜日城西，垂杨两三树。树上黄鹂，交影啄烟絮。烟边一带疏棂，一重帘子，是昨夜、梦曾留处。","dynasty":"清代","title":"祝英台近其九并序"}
{"author":"姚燮","content":"疏岑远树初日黄，断芦在岸明积霜。寒江流凝得冰意，乱帆风捩随鸟翔。鸟自在天帆下江，西流一折波泱泱。忽忆往岁六月好，高荷大芋秋为乡。荷华似人媚清镜，芋叶如扇遮夕阳。蜻蛉万翼助烟态，茭蒲十里争雨香。吾船迤逦入青绿，吾心澹沱吾身凉。楼台风篴蘋末飏，乍有新月窥渔梁。此时且乐乐未央，以兴寄酒情亦将。薄酣不识露生袂，卧压山影天为床。梦中烂地踏莲叶，醒时絮语闻鸳鸯。谁知景物变萧飒，况复昔侣今殊方。乃知欢乐不可常，每以事后增悒怏。","dynasty":"清代","title":"忆昔行"}
{"author":"姚燮","content":"僵舌不可说，刺之血如缕。写词招子魂，其声惨以楚。白日天堂堂，短袖挥流光。杯酒酹山川，明誓安能忘？短车五月别，别路沙雨凉。别路仓猝中，慰之后期长。万里两寸心，斗轸遥相望。子死吾不知，知还疑未死。下马城南街，分明手携子。敢以此别后，终无重见期。一日三造门，一见三举卮。有酒如昔日，我亦如昔时。海风吹檐铎，海月悬庭枝。精灵约梦寐，魂兮傥来兹。","dynasty":"清代","title":"闻汤户部讣哭之以诗得七章其三"}
{"author":"姚燮","content":"阑干半亸，屏山斜锁，人语杏花风里。分明娇瘦似江妃，恁捻上、攕红一指。鲤鱼密纸，鸳鸯锦翅，旧梦休文忆否。丁娘小字记三三，莫错唤、石家珠子。","dynasty":"清代","title":"鹊桥仙其六"}
{"author":"姚燮","content":"传说纷纷十三省，陈荒迭上九阍辞。深宫隐恤安能遍，中道讹言亦可疑。德秀已亡空社法，华佗无术傲神医。捐廉减俸嗟何补，息挽停辎久告疲。","dynasty":"清代","title":"岁暮四章其三"}
{"author":"姚燮","content":"江头白鸦拍烟起，飞飞呀呀入城里。城鬼捉夫如捉囚，手裂大布蒙夫头，锒铛锁禁钉室幽。铁钉插壁夫难逃，板床尘腻牛血臊，碧灯射隙闻鬼嗥。当官当夫给钱粟，鬼来捉夫要钱赎。朝出担水三千觔，暮缚囚床一杯粥。夫家无钱来赎夫，囚门顿首号妻孥。阴风掠衣头发乱，飞虫齧领刀割肤，谁来怜尔喉涎枯？","dynasty":"清代","title":"捉夫谣"}
{"author":"姚燮","content":"绝岸缠茅榛，缘溪得纡道。隔林见烟火，野聚自村堡。篱蔓瓜叶肥，塍土豆根小。黄渠戽不继，赤日炙垂槁。谓无官家输，犹足谋近饱。友助戒争竞，耕凿适稚老。逐逐诚奚为，使我愧尘扰。行当亲串谋，采蕨就商皓。","dynasty":"清代","title":"晓发铜城驿至东阿道中杂诗五章其四"}
{"author":"姚燮","content":"诩也能歌袖影彯，熊生击缶和吾箫。残春絮海烟千里，昨梦芦沟月满桥。泉石勋名申誓约，人天籁响杂诙嘲。无端出入相狼狈，座有元龙意亦消。","dynasty":"清代","title":"四月二十七日同蒋同年湘南熊鹾尹松之陈明经凤孙小集江亭醉后次蒋君原韵四章书壁其三"}
{"author":"姚燮","content":"玉完新隶左仙班，未要观河感皱颜。绮夜莺花中曲镜，富春烟雨大痴山。事防垩壁留形蒂，手肯抟云作妙鬘。天问九歌犹诡谲，汉风唐雅例除删。","dynasty":"清代","title":"感怀四章与佘明经梅其三"}
{"author":"姚燮","content":"急湍冲断梁，枯柳卧矶石。旁干迤水心，绿烟缭三尺。纤鸟能解春，时来挂轻翮。宿梦流光娇，难拚眼中掷。城湖十万枝，画船负佳夕。颇闻军躏馀，饥莺吊瞿麦。尔今亦就凋，知谁与怜惜。凄月遥山青，明霜大江白。","dynasty":"清代","title":"寓庐左右树分咏五章其四"}
{"author":"姚燮","content":"思君在夙昔，古月梦轮台。叶落秋先到，天高雁不来。方愁云树隔，难复酒尊开。执手重呜咽，雄心我亦灰。","dynasty":"清代","title":"赠周侍御铭恩八章其三"}
{"author":"姚燮","content":"翠栝蜷屏石，虚堂面石开。画厨生朽蠹，琴簟上初苔。遥夜青天月，谁斟白玉罍？风流孙曼叔，绝迹吊龙媒。","dynasty":"清代","title":"孙氏隐啸园七章其二"}
{"author":"姚燮","content":"月照离人色，偏劳分外明。相依有孤树，独立到钟声。道远书艰达，天空雁自鸣。长风去万里，吹思落江城。","dynasty":"清代","title":"月夜二章其一"}
{"author":"姚燮","content":"陈轼于除，伊谁之车？顾彼厩下，伊谁之马？车之轮殆将摧为薪，马之踯躅兮哀嘶而吟呻。","dynasty":"清代","title":"哭徐编修师得短言二十八章拉杂写哀不能成篇幅也又何暇于文其八"}
{"author":"姚燮","content":"城阁对江悬，千樯动阔烟。凝云筛活水，暗树切明天。画得大痴意，琴弹中散弦。一船一渔叟，枕笠伴鸥眠。","dynasty":"清代","title":"城阁"}
{"author":"姚燮","content":"天白澹朝星，隔江山送青。为他抛玉笛，何分怨银屏？纻袖斑斑泪，春潮贴贴萍。旧欢邀不得，桃叶苦伶俜。","dynasty":"清代","title":"情感"}
{"author":"姚燮","content":"断楮零缣如败叶，风中狼藉问谁收？泣持片羽悲兄死，弟在江湖已白头。","dynasty":"清代","title":"侣云先生遗墨为张徵君题"}
{"author":"姚燮","content":"三轮风火水，一霎眼光收。酒阵中原鹿，诗肠棘木猴。立身持所贵，与化适其游。垩灶堪重锻，金丹问帝邱。","dynasty":"清代","title":"垩灶"}
{"author":"姚燮","content":"海上之雁尔何来，上飞下飞相徘徊。自云朔方岁饥苦，欲托残生到南土。南人苦旱如北潦，江芦洲笋多枯槁。富家有粟仓廪闭，贫户有鸡卖无地，曷安尔身为尔计。海上穷兵善矰缴，将得尔肉谋一饱。不则流落江南乡，千里愁云迷故道。雁乎尔归兮归尚早！","dynasty":"清代","title":"哀雁"}
{"author":"姚燮","content":"居然九达列通阛，扼险成城势亦孱。南尽苍烟绵五郡，东流黄水灌诸蛮。腊冰运重商轻税，秋涨忧深禁采山。别有金汤固仁义，将军诗碣未磨删。","dynasty":"清代","title":"乍浦杂诗八章其三"}
{"author":"姚燮","content":"匿名不出松陵里，苦守灵芬哭兄死。霜篝在屋梧桐低，琴角悲声续枯指。白须红舄青竹筇，风格颇似东园翁。高秋泱漭山川气，收拾深杯菊影中。","dynasty":"清代","title":"怀九老诗九章其五吴江郭布衣凤"}
{"author":"姚燮","content":"粉泥细剔冻瓷沙，蝶蕊分来翠一緺。修有佛根成种易，匿为妆友得怜多。晓烟姁姁春愁薄，晚月娟娟露影挼。桃李无言泣槁壤，井华蠡注信恩波。","dynasty":"清代","title":"姬人手植栀子云今春开二花索诗"}
{"author":"姚燮","content":"辋川画笔三吴冠，记室诗情八代豪。约㗉故人门径在，斜阳春树满江皋。","dynasty":"清代","title":"载书访友图为陈铣题二绝句其一"}
{"author":"姚燮","content":"志士蕴奇略，若剑敛芒彩。砺刃颉千镆，昂值轻百琲。薛烛不入市，朽铁笑其贱。向隅自摩影，缠臂掣秋电。一击云隼落，再击霜乌啼。灵池久乾涸，为龙将安依？","dynasty":"清代","title":"题周泰浪迹图十二章其六金阊击剑"}
{"author":"姚燮","content":"幽庭小立晨索诗，静听鹊语墙东曦。推门忽见故乡客，恍如梦寐还迷离。先言吾室各无恙，然后款致寒暄辞。胡为颜面似吾瘦，光彩大减乡居时。尔因行路致劳悴，吾因久客多郁伊。郁伊在客何能挥，劳悴祇与风尘欺。幸为旧侣共为客，且乘佳日斟佳醨。露光动槐凉有姿，初旭到檐明蛛丝。高城独鸟白云远，空阶乱蝶苍苔肥。颇如吾乡晚春候，藤床共泛青颇黎。但无烟海蔚蓝色，暗浮山黛来染衣。君出门时上元节，玉蛾方闹灯九枝。邻家灯棚高过屋，正照吾屋三丫梅。疏花缀梢极纤瘦，君过吾屋当见之。曾见童子挽双髻，骑灯如马花前嬉。花阴帘栊一篝影，娱此好夜须停机。停机入厨办羹脯，酌我堂上欢解颐。应将别后琐屑事，浼君传慰羁人思。羁人思家已两月，两月无信颇怪疑。谁料家人忆我心，近还随尔车轮驰。明朝上巳三月时，大江菰熟多红鲻。西院回廊数竿竹，猫头笋可穿吾篱。买鲻斫笋作寒食，复应盼我筹归期。还缘忆我并思尔，谓浼尔者吾当知。古堂万柳城东隈，下有清沼湔裙宜。湔裙流觞士女集，与尔挈榼听黄鹂。莫同泛友互谦逊，见尔不啻兄弟依。清明三月入立夏，夏初决意先君归。归时君有慰家语，非我去慰当浼谁？君家柴门临水湄，五月六月纷荷茨。吾以手撷香离披，惜难寄尔天之涯。","dynasty":"清代","title":"客自故乡来留饮寓园并询家中近况系之以诗"}
{"author":"姚燮","content":"略得脩云映薄衣，偶看佳鸟拍凉晖。荒阶有仆迁延扫，落叶无风自在飞。渐屏荣华归老境，要知明旦足清机。趁他犬卧无来客，静养诗心捉麈挥。","dynasty":"清代","title":"秋晓"}
{"author":"姚燮","content":"滑甚桃笙，叠八尺珊瑚，尘未容渍。展向琼铺，微砑画苔纹碎。记否药磴春酣，沁袖角、露华浓翠。又背人，竹影侵来，荡得月魂灵水。慢教诗妓持蝇拂，早鱼鳞、泛上秋意。湘江断梦谁寻雨，红凝半函残泪。藕叶悄卷夜凉，认一般，愁烟难洗。让玉猧、绣闼偷眠，消受汗花香腻。","dynasty":"清代","title":"玲珑四犯簟痕依竹屋体"}
{"author":"姚燮","content":"小雨洒天街，城云玉色揩。晨姿悦绵羽，佳气眷初荄。大块年华换，幽人素性谐。衔杯听抚瑟，吾亦委吾怀。","dynasty":"清代","title":"小雨"}
{"author":"姚燮","content":"日落水昏岸气阔，岸树遮村村屋黑。树缝炊烟横束山，山顶天空照江白。一舟两桨江心行，咿哑搅乱凫鸭声。远潮微光海生月，薄云渐散河出星。桥东独楼斜对城，酒客倚帘杯未停。谁知梦泛芙蓉底，我撷凉花愁夜冥。隔花一灯起渔唱，风籁如丝极摇飏。风丝暗惹露丝霏，归看秋痕满襟上。","dynasty":"清代","title":"渡江"}
{"author":"姚燮","content":"妄念同积尘，不涤积逾厚。明镜有至明，毋谓污之偶。变极始返恒，妍至乃容丑。群阴蒙尔萌，高阳覆其蔀。万古鲜完人，两大皆过薮。胡以七尺躯，委滥厕蹯𠘯。","dynasty":"清代","title":"秋日病中咏怀诗二十一章其十二"}
{"author":"姚燮","content":"四山白昼闻鞞钟，山将跨日天难空。日轮走遁万厓底，光明去照冰蠵宫。山头走云如乱蓬，我挥长麈当其中。麈边拂落十万鸟，顾我衣带恬无风。下上一气青濛濛，浩歌难发千灵矇。径思赤手鞭烛龙，峰峦散作金芙蓉。","dynasty":"清代","title":"杮岭写望三章其三"}
{"author":"姚燮","content":"对琴顽坐愁断弦，不如俯弄幽涧泉。桃花当风未肯静，遂使陌路多谗言。碧云迢迢天万里，缩入荒池一尺水，万物何人悟根始？","dynasty":"清代","title":"当西曲变歌三章其一"}
{"author":"姚燮","content":"城郭十万柳，秋芜无寸绿。凉风激荒角，已非旧丝竹。蜀冈隐楼杪，瘦黛若病女。其外空水光，烟平气吹雨。白石揽愁鬓，红舷夜深扣。惨澹画中月，含露上衫袖。","dynasty":"清代","title":"题周泰浪迹图十二章其十红桥读画"}
{"author":"姚燮","content":"似听声声，唤人归、一路烟林啼鸟。江峰淡远，画出梦边清稿。心期疏懒，算辜负、小红娇小。恁约伊、密柳藏舲，唱个风残月晓。回看翠楼天邈。散栊鹦帘燕，匆匆草草。扬州杜牧，几误水般年少。词翻大石，且忏却，锦屏才调。风脉脉、春尽江南，落英慢扫。","dynasty":"清代","title":"一枝春自题出门一笑图"}
{"author":"姚燮","content":"绣尘软荡香无力。天街月避楼台色。春影闹蛾红。背灯娇煞侬。扶归人醉倦。夜定遥筝断。花暖护纤莺。帘风转笑声。","dynasty":"清代","title":"重叠金/菩萨蛮·上元灯词同小谱"}
{"author":"姚燮","content":"云姿弄天表，海气为一清。目因细书倦，养以山光晴。山如素心友，但向吾几横。况有友如山，对睐常青青。至澹不习媚，至乐无匿情。萧然一室中，两榻同一檠。","dynasty":"清代","title":"同叶上舍元址读书观海卫回龙庵两月揽景兴怀托以歌咏无伦次也共得二十六章其十九"}
{"author":"姚燮","content":"江海西风怕逐鸥，独居穷巷耐深秋。残灯炯炯眠听蟀，落月沈沈醉倚楼。禅语防蒙云雾障，仙心未杂薜萝愁。何当整理青琴缦，白石苍松订梦游。","dynasty":"清代","title":"独居写简王丈坤二章其一"}
{"author":"姚燮","content":"龙门纪脂夜，物紊成𧕏端。莘莘复纵纵，蔓及吴楚间。焚灼白骨枯，生人面含酸。仰戴虽盛旸，扪心如冽寒。七年困兵革，势已嗟大难。金天方折弧，赤眚复为患。相期共修警，剂化使善完。星云烂景卿，邪祲胡由干？神鸦飞满郊，日晡雨潸潸。痛扫魃气澄，共夺飘魂还。","dynasty":"清代","title":"旱夏纪异诗五章其五"}
{"author":"姚燮","content":"城堞卷残莎，城楼俯大河。天从云外暗，凉到雨边多。转树平冈出，随帆一鸟过。高秋苏万象，空处见渔蓑。","dynasty":"清代","title":"发丹徒"}
{"author":"姚燮","content":"司恢台，扬穆风。伟哉觺觺，乘驷御龙。繄三微，𨕣良晷。灵往来，郁垂繠。灵之前，黁沈燎，翠葆翩。灵之后，拥銮甤，眊蟉蟉。灿昆姿，穷百娜。灵之左，隶巫阳，蜷苍蜼。灵之右，惟灵降虚，房祀苾如。秩秩于于，上仪荐诸。于灵之赫，黔雷辚轹。或眷而怡，明兰玉绥。积精特告，灵惟釐报。太乙烟煴，无媢无骜，以飨其蘸。","dynasty":"清代","title":"拟郊祀十九歌，存七章其一练时日"}
{"author":"姚燮","content":"清趣谁寻到。有癯仙、低吟拥鼻，自抒幽抱。冻雀窥窗斜日下，渐紧隔墙风筱。却搀入、爬沙声好。小剔寒篝呵冻笔，代东君、力把阳春造。消息近，有童报。开门忽见千山皎。尽茫茫，下无行踪，上无飞鸟。何处佳人垂素袖，来向低檐索笑。却荡得、芳情绵渺。且与鄱阳姜石帚，赌暗香疏影新才调。帘外鹤，和清啸。","dynasty":"清代","title":"金缕曲并序"}
{"author":"姚燮","content":"不怨耽吟瘦，差胜抱病眠。孤心小虫鸟，万物大因缘。所托无诸妄，其声本自然。篱花纵疏野，照日颇能妍。","dynasty":"清代","title":"耽吟"}
{"author":"姚燮","content":"迷霿旬月海东旸，挟筴占晴起惑皇。鞭令喧衙官谳盗，券书积案楮充粮。芜亭野食烹无狗，歧路亡人哭等羊。太息谁家贵公子，狐裘锦勒过通场。","dynasty":"清代","title":"岁暮四章其二"}
{"author":"姚燮","content":"人生各道路，离别事亦常。况共六合中，把手非茫茫。送君出西郭，颠倒车中装。南风动禾黍，路砥沙不飏。毋为孟浪游，良刀善自藏。所嗟未罄意，恻恻萦我肠。恐我明日梦，先至淮水旁。淮水日夜流，上有君子堂。堂虚抱寒碧，漾以明月光。此月如我心，相见毋相忘。","dynasty":"清代","title":"赠潘孝廉丈德舆即送其还淮安四章其四"}
{"author":"姚燮","content":"借得灵胥市上箫，悲声激烈唱龙标。颇愁家远书艰达，却喜朋多酒易消。花碛惊沙中使骑，槐安短梦上公貂。梳爬百感供豪饮，耳摄奔风似海潮。","dynasty":"清代","title":"都门春感杂诗二十章寓崇文门试邸作其七"}
{"author":"姚燮","content":"八窗明翠划烟波，静阁高筵谢绮罗。对酒山川芳草阔，入关风雨乱云多。几人早遂弹冠愿，有客能为拊缶歌。晚磬声中吾醉矣，醉看归鸟下林阿。","dynasty":"清代","title":"何绍基绍毅昆季招同沈尧许瀚江亭饮酒"}
{"author":"姚燮","content":"未愁沥血饲饥鸱，莫竟攻心仗瘦罴。待伏奇军新隧塞，善留退步旧营移。蜧渊冰色明湔刃，鸥渚萍光静媚旗。醉后彯缨供晚立，沙唇日黑蟹山卑。","dynasty":"清代","title":"拦江步"}
{"author":"姚燮","content":"铁结研膏，琼蕤捣露，沉烟百末匀蘸。瘴海灵槎，天门佛市，几辈袖薰衣染。花风静妙。渐散入、阎浮提遍。金色吹成梵字，依微绣幡云闪。猊炉细挑残焰。爇兜罗、一星红飐。怨女痴男，多傍白莲台忏。且问衔珠慧鸟，可种种、私心寄些点。咫尺西方，鬘华掩冉。","dynasty":"清代","title":"天香藏香"}
{"author":"姚燮","content":"羃羃江雨凄，江湾少人过。亭柱多漏痕，一兵藉草卧。覆领闻微呻，呼痛不呼饿。面目经火焦，血肉土搀涴。自言垂尽心，碎作万米簸。忆昨临战时，弃马将先愞。同队兵五人，三者遽残剉。其一怜我伤，力疾冒烟驮。顷犹依我旁，煮药守砖锉。生逃罪当杀，恐遭黠者逻。遣其归报家，且免死同坐。但得尸还乡，速亡转堪贺。偃地枯木巢，惨有病鸱和。如听招魂词，哀作楚音些。","dynasty":"清代","title":"山阴兵"}
{"author":"姚燮","content":"料得东风唤乳莺，拂阑丝柳绿搓成。可怜客路春如腊，梦压棉鞍听雪声。","dynasty":"清代","title":"曲沟题壁和张际亮韵二绝句其二"}
{"author":"姚燮","content":"小户烹嫩鸭，大户宰肥羊。斗尺红烛金炉香，升殿来拜冲天王。上马下马闹螺钲，羽扇绣盖花鲜明。胥长抱王煖舆坐，里役舁王街市行。市上老翁误荤酒，匿门不敢王前迎。庙巫狂揖作王语，某万某千索民户。大户粜谷米，小户鬻丝纻。殿角金钱积阶础，保尔年年乐安堵。吁嗟乎，伊谁啾啾道旁哭，谓饥无食寒无衣居无屋，曷不拜王乞王福？","dynasty":"清代","title":"冲天王庙"}
{"author":"姚燮","content":"玉蛾如絮坠，春梦远、若为情。记金缕缠愁，琼钩挂恨，灯送鞍迎。桃根。渡江已去，剩枇杷、烟叶扫重扃。深藓埋将履迹，断帖换得歌声。凄清。影事未分明。残酒几人醒。看烛泪犹堆，帘衣已卸，画榻香冥。词人自怜鬓白，立斜阳、老泪下纵横。寂寂杨花无主，飞飞燕子都零。","dynasty":"清代","title":"木兰花慢旧院"}
{"author":"姚燮","content":"苍龙回玉清，山川耀初旭。宫树浮露光，已先天下绿。四㝢延上祥，万灵遂亭育。遥知梅花枝，暖照杜陵屋。招友开新醅，坐饮元气缛。愿以太平心，仰答昊苍福。","dynasty":"清代","title":"元旦试笔"}
{"author":"姚燮","content":"青戟美人营，匝窗荷万茎。鸳鸯迎榜出，翡翠蹑烟行。武子有新庙，阖闾无故城。指麾春女队，忆昔教吴兵。","dynasty":"清代","title":"孙氏隐啸园七章其五"}
{"author":"姚燮","content":"孤梦约春寒，不捲酒帘吟幌。卧听柳阴残雨，又花阴月上。烛边钗影堕沉沉，浊影尚低晃。说甚恹恹天气，到今宵较爽。","dynasty":"清代","title":"好事近"}
{"author":"姚燮","content":"河流郁深赭，到岸接沙色。沙烟浩千里，苍黄白日匿。朔风抢冰刀，割雨万丝截。客子悔早行，寒噤语不得。烂土裹石角，轮陷尽马力。凭辕恣穷眄，耳目动怜恻。民丁居草厂，折竹卫低壁。累累碍道路，势与郊冢埒。苇席悬作门，破碎洞幽黑。妇抱湿薪叹，儿拥漏衾泣。冷灶绝残糜，唁唁犬声逼。塘西千版屋，连桷颇崇洁。主人厌荒落，赁为牛马室。昔闻暴秋涨，堤防弱难塞。芸芸化异类，蛟鱼视同息。北南络限界，地气此偏蚀。造化所摧𢦤，或非官守责。委数任迁流，民生终安极。荒店断苦饮，长淤竞朝涉。引领发浩叹，哀鸿满逵泽。","dynasty":"清代","title":"清江叹"}
{"author":"姚燮","content":"巨马亘代河，督亢络其脊。宋辽古犄角，天堑险中画。淤沙壅支水，赤土似田坼。石齿露棱棱，犹作战骨白。驱渡极百危，摇摇悸心魄。荒笳唳哀切，前城复垂夕。","dynasty":"清代","title":"南辕杂诗一百八章其八"}
{"author":"姚燮","content":"昨宵归梦海东城，城上天高北斗横。照见敝庐霜瓦色，如听幽鸟竹檐声。箧中短剑吾生事，人日高堂去岁情。习惯平安裁短札，敢言道路近难行。","dynasty":"清代","title":"寄家书"}
{"author":"姚燮","content":"判袂芙蓉江，真如箭离括。望君千里眸，怨为乱山夺。而今得倚依，复何感沈阏。当如茑在松，生意勉同活。列馔供饮饕，谁还料饥渴？岂其燕羽单，无阻海天阔。子前吾语子，人生贵自达。眼底木叶荣，知难避秋脱。秋来子不知，秋在我心末。将心挂子眉，毋云气疏豁。","dynasty":"清代","title":"喜厉山人自禾中来得诗四章其三"}
{"author":"姚燮","content":"官河苦多盗，纡港还苦迟。冷色来睨人，已有芙蓉枝。芙蓉花浅红，剩绿搀柳丝。野人立柳旁，手把长项犁。似傲田居閒，含笑目相移。故抚牛背平，扶童与之骑。读书无一能，我实心惭伊。平生志胞与，民命关疮痍。胡祇同室人，尚难免流离。去当事锄种，矢与槃涧期。","dynasty":"清代","title":"海会寺别雪公买舟同舍弟皋儿自十字港抵沙港唐堰唤渡过兰江道中得五章其二"}
{"author":"姚燮","content":"极塞无云翳，长河有雁毛。山明城与接，风定月逾高。涵象入孤远，栖心绝万劳。浩然横短笛，清露满征袍。","dynasty":"清代","title":"秋夜"}
{"author":"姚燮","content":"一鸽南飞斗正斜，欲催哀响作风笳。清霜万屋人都睡，听尔无愁共几家。","dynasty":"清代","title":"寒夜闻鸽铃"}
{"author":"姚燮","content":"雉雊低飞向麦田，鹁鸠催雨女桑颠。村童插髻花如盎，手撚风筝犊背眠。","dynasty":"清代","title":"自睢宁至下邳道中杂诗六绝句其二"}
{"author":"姚燮","content":"贴梦芳洲思撷杜。又匆匆、挂帆东溯。微微风色，濛濛潮气，弄萧萧江树。递过碧天声，杂城笛、山钟津鼓。烟明柳渚，月斜柁楼，谁怜我、此时绪。宿酒醒，残烛炷。凭红舷、薄襟愁露。萍鸥忽泛，林鸦渐语，更云鸿遥度。玉蕊已无亭，萧梁客、飘零何处。平峦一剪，残星几点，隋堤去路。","dynasty":"清代","title":"湘江静五更发京口至瓜洲作"}
{"author":"姚燮","content":"十棒锣声夜市开，鸿濛九市九莲台。我行独向无灯巷，暗地偷听吉语来。","dynasty":"清代","title":"杂兴得七绝句其一"}
{"author":"姚燮","content":"煇东汎兮，俄彫薄乎西昆。安保厥若华之容，炘不晻晻常留存？华胥帝曰轩辕，顾眄亿万载下，庞鸿饫恩。涂藻扃牖归浑浑，曷复其顿辔，大荒神州之岸。吁嗟漫漫，鸡鸣知旦。凤钧调之，天下糺缦。","dynasty":"清代","title":"拟郊祀十九歌，存七章其四日出入"}
{"author":"姚燮","content":"明霜投堰步，初日固陵城。山远云相失，潮回天与平。重来去年客，又此一帆行。飒飒惊沙起，萧萧杂雁声。","dynasty":"清代","title":"渡江"}
{"author":"姚燮","content":"白蛤桃花香，野菜肥如菘。挈瓶贷隣酒，坐此朝阴中。西轩延明曦，东壁犹濛濛。青虫似初蚓，延缘上庭芎。为爱一瓣花，飞到隣园红。隣园多菉竹，亦有千尺桐。娟娟么翠翎，入画宜屏风。静来警微醉，故作弦语通。出门眄坰陌，寸意协万同。一绿与天蔽，密至翻疑空。但觉枯朽间，其致皆瀜瀜。还归更浮酌，匪我谁夷冲？","dynasty":"清代","title":"春园寄兴四章其三"}
{"author":"姚燮","content":"大隐无年历，空山自世情。苦閒诗作课，养拙梦能清。碧树高楼月，疏蝉独夜声。遥知凉不寐，倚瑟待云生。","dynasty":"清代","title":"晚晖寄陶隐士性二章其二"}
{"author":"姚燮","content":"客致钱一缗，灶妪亦增色。翘首望炊烟，喜我今有食。黄鸡入屋来，向人作啾唧。但审物爱生，益知饱难得。秕糠能几何，有仗即为德。我饱聊振衿，鸡亦振其翼。","dynasty":"清代","title":"冬日杂诗八章其三"}
{"author":"姚燮","content":"锦篝斜倚，恰丁香烟袅。帘水屏山翠萦绕。靥涡春上晕，回烛凝看，难画处，带醉含颦都好。玉筝凄怨语，梦断江南，桃叶杨枝几人老。新曲为郎翻，妾是桐花，郎还作、桐花凤小。正院寂、门闲月微黄，问两点秋心，那边先到。","dynasty":"清代","title":"洞仙歌书桐花女士扇"}
{"author":"姚燮","content":"日颓云紧晚笳凉，凋槭城台鬼作乡。官守令穷狼脱柙，东南辎断雁筹粮。孱民久困心疲苶，下士难矜项崛强。天诏传闻恩宥远，伫看穷夜发春旸。","dynasty":"清代","title":"闻粤东安抚之信明州夷军将次退撤待还乡县感成二章其一"}
{"author":"姚燮","content":"蓬莱相对玉峰高，酒阵筵翻三峡涛。帝极星辰森象纬，天钧日月转鸿陶。太平身世真宜醉，草野文章亦自豪。几辈正声参雅颂，未惭仙骨冠花曹。","dynasty":"清代","title":"四月二十七日同蒋同年湘南熊鹾尹松之陈明经凤孙小集江亭醉后次蒋君原韵四章书壁其一"}
{"author":"姚燮","content":"碧城上界住宜仙，那得微之话水天？菱汊鸣榔三妇曲，花觚递酒六娘船。疏烟静箔捎孤翠，暮日遥山送一蝉。小醉添衣归亦好，香风如栉玉垂舷。","dynasty":"清代","title":"葑门水亭观荷四章其四"}
{"author":"姚燮","content":"天际风来疏磬落，四山黄叶响飕飕。回看飞鸟自空下，仰见閒云无定流。何处古庵招隐馆，难寻陆伟读书楼。春淙亭上一回坐，凉月上峰猿夜愁。","dynasty":"清代","title":"春淙亭"}
{"author":"姚燮","content":"洞仙三十六天宫，是宅桃花万树东。纳袖云香生热翠，过山雪片作流红。高眉晻蔼深春气，轻骨扶摇太古风。此客此图宜玉轴，悬之崿崿碧萝中。","dynasty":"清代","title":"为方玉如题餐霞图"}
{"author":"姚燮","content":"玉局三生梦，人间石铫泉。鍊心初夜月，洗耳再来禅。大海无真岸，空山有逝川。远公馀旧屐，谁结听琴缘？","dynasty":"清代","title":"澄灵涧"}
{"author":"姚燮","content":"停车忆春夜，清歌月当午。藉彼友朋乐，遣我行役苦。斯人各蓬叶，相合即俦侣。究非一体亲，安偕永行处？疾风掠江水，一散几重聚？旅者异关县，归者已乡土。还留踽踽身，来此复延伫。星霜万里阔，飘摇一鸿羽。","dynasty":"清代","title":"南辕杂诗一百八章其四十九"}
{"author":"姚燮","content":"藓色苍然入磴平，客来虹背踏云行。挂梁断壑多悬碓，垂绠空潭有堕罂。老木香如龙气古，奇禽俊似鹤姿清。好山一路环青赭，馋眼看花不辨名。","dynasty":"清代","title":"大皛道中二章其一"}
{"author":"姚燮","content":"不作杨枝旖旎莺，共调花角凤皇筝。日方阊阖琼霄丽，风有边关铁马声。多少女郎从汝死，只看潦倒奈予情。当年供奉开元李，想似吾髯白发生。","dynasty":"清代","title":"听陈老髯琵琶"}
{"author":"姚燮","content":"暮烟空阔海山凉，晚稻新屯碌碡场。酒灶定参彭泽秘，诗坛可忆杜陵狂。风云千古无留梦，澒洞平生感客觞。眼底蕙兰争葺佩，吾愁隔指复参商。","dynasty":"清代","title":"赵文学裕熙招饮席上有怀武淘胡宋修二章其二"}
{"author":"姚燮","content":"峤疋文章守瓣香，颇多清怨匿潇湘。立身为鹤玉同洁，得气先兰春自芳。颇愿还山谋种溉，最难入世等潜藏。客中吾有南携秫，留待君閒静试尝。","dynasty":"清代","title":"赠黄比部玉阶二章其二"}
{"author":"姚燮","content":"虚堂如太古，檐溜为鸣琴。凉云叶叶拭经几，美人玉貌烟萝心。我从胥口舣舟访，束画函诗迭相赏。妙从难舍指百回，淡到无言情一往。具区万苇展平碧，风色远来极疏爽。倘吹薄霭生微晴，天际包山入孤掌。主人爱客襟且豪，手挈菊瓮倾宿醪。烹菱煮芋厌烦絮，烂杵姜桂蒸巨螯。东南千里合杯杓，相与一醉情陶陶。泠然别院响清磬，幡花瑟瑟空中摇。出门平望晚烟阔，乱鸦落木纷林皋。人生事业各有在，努力年华葆精采。今朝欢尽且为别，转眼湖天雪皠皠。吾偃青笠君红蓑，去访梅花向邓尉。","dynasty":"清代","title":"雨中泊吴江过沈荣湖上草堂饮"}
{"author":"姚燮","content":"依然萍托渚，漫说燕营巢。借圃移风竹，分檐葺露茅。贱宜旁庑寄，静谢俗邻譊。绕屋一溪水，清流信不淆。","dynasty":"清代","title":"移家寓甘溪"}
{"author":"姚燮","content":"微命不如蚁，蹂躏多苦伤。乖危掠衣物，剽悍胡能当？咄嗟胠箧流，白日行堂皇。既无官令严，谁恃身势强？万人趋一门，黑暗如排墙。溃地一鬨声，上辟鸮鹰翔。进退居两难，翘企偕徬徨。讹传咫尺间，已断濠河梁。失色尽灰土，何有肝与肠？共乞皇天仁，愿缓时日亡。白晰谁家女，劙面无完裆。绣袜污澜泥，认是官家郎。还顾我亲属，欲止路无旁。虽喜平安存，呼吸谁预防？凛冽未入冬，草木先凋僵。野烧发穷蛰，在坏何闭藏？","dynasty":"清代","title":"惊风行五章其二"}
{"author":"姚燮","content":"曲沟斜日送征鞍，天际高城出固安。风树危无巢可宿，荒河雁影去孤寒。","dynasty":"清代","title":"曲沟题壁和张际亮韵二绝句其一"}
{"author":"姚燮","content":"纡河络江脊，浅口合涨沙。群舟夕趋泊，人水声交哗。凭舷致遐眄，清景良足誇。海风动残照，云势因之斜。明媚出遥岫，翠薄晚有华。空青忽南荡，回帆争去鸦。极目限荆楚，水尽天为涯。孤吟浩谁答，黄鹤亦已遐。东飙待明发，迅逐灵源槎。","dynasty":"清代","title":"泊舟京口"}
{"author":"姚燮","content":"谍舌笼鹦以粒骄，拉烟为宅不如枭。愿求秦斧诛嫪毐，谁坐齐庭谳竖刁？九曲河源争简絜，群星天次拱招摇。六宗大礼多沿革，漫说私禋重不祧。","dynasty":"清代","title":"感惜旧事三章其一"}
{"author":"姚燮","content":"圣世无文网，西曹岁月閒。公馀还闭户，身后有名山。气满华樽抗，尘高大盖还。浮浮如电扫，姓氏几人间？","dynasty":"清代","title":"书孔继鑅诗后三章其三"}
{"author":"姚燮","content":"郑公有侠肠，邱山重然诺。鬻田赍朋好，家业遂中落。旋以多难故，晚境劣弥恶。脱略若无介，顺受转怡乐。今年秋风中，开径踏寒萚。提携薪米资，欣然办羔酪。爱昵逾性命，论文到日落。留予苦无术，坚申后来约。重来亦匪遥，君已化如鹤。嗟嗟三日前，支枕尚能药。灵床拜衰绖，婺妻泣声弱。空庭扫荒翠，但有烟漠漠。杨侯致遗意，使我泪湔汋。临江望帆影，一日数登阁。食息举贱名，相呼屡多错。敢有未了言，倘来梦中托。短缘尽一面，生死两漠漠。白日隔黄泉，愿罪鄙情薄。","dynasty":"清代","title":"江上四哀诗其二郑茂才照"}
{"author":"姚燮","content":"江澜不动月气定，上云下沙一白净。银虬挂角衔大珠，十丈梅花倚天镜。对屏一岫烟为髫，松钗横作翡翠翘。古仙鹤氅吹琼箫，客来置酒阑干高。阑干倒映万仞渌，照梦鸥边有红烛。烛残月堕露飘衣，香海西风荡平绿。","dynasty":"清代","title":"香海曲"}
{"author":"姚燮","content":"免得漂零死，相逢会有期。纵嫌啼笑隔，差免梦魂疑。有托穷何拙，无归势亦歧。应知驯虎客，近亦逐秋麋。","dynasty":"清代","title":"渐得亲朋消息"}
{"author":"姚燮","content":"龙薰雪色漾冰纱，忍向蕃釐问旧家。不醒阿𡡉胡蝶梦，玉真偷过隔江花。","dynasty":"清代","title":"扇影词三十八章其十一"}
{"author":"姚燮","content":"拱卫神畿海镜清，烽烟不到慕容城。敢来内地窥天府，谁遣中官饷虏兵？先夺有声悲梗议，庸才无济苦邀名。高宗遗策煌煌在，肯与臣佗结滥盟？","dynasty":"清代","title":"诸将五章其一"}
{"author":"姚燮","content":"伊乌尾毕逋，飞幡幡耶吾吾。鸠不汝呼，鹰来攫汝雏。天偪侧无路，地上草木皆彫枯。山曷不菰蒲？水曷不薪樗？日月曷不东南驱？吁乎吾吾，乌有八九子，世莫知宝。乌子肥，乌母老。邯郸才人嫁厮养，君马自黄臣马皂。吁乎吾吾，孤儿不谅兄嫂，猛虎不食纂纂之枣。弹我箜篌，咄唶其歌，吁乎吾吾，歌奈何，奈何万事颠倒。不能转移，南山之石。秋胡行他乡，罗敷走桑陌。吁乎吾吾。","dynasty":"清代","title":"拟汉相和歌辞其二乌生八九子"}
{"author":"姚燮","content":"伧也多金穷土木，改葺名园极华缛。游者讶为神仙宫，啧啧从人誇眼福。晴天上巳三月三，闾丘坊巷吾停骖。腰囊解纳扫花费，随例入门穷讨探。苍苔屏风万仞石，粉色栌张玉鸾翮。竹浮廊面不见根，花过人头但留隙。红罘四缭山心台，燕睇远摄春翠来。摇柳钗光作星动，飐荷扇影如云颓。万人海中十亩地，古麝风吹六朝气。荡人眼底冶靡思，拒我胸中丘壑意。今年几家园放春，八门宝马驰曲尘。夕阳递续梦后梦，逝水谁感陈人陈？兹园主人凡四易，武肃王孙今所宅。轩南奉作栗主祠，断础凄烟散瞿麦。我持寸心为瓣香，只一转步生悲凉。耳听西院唱白纻，钿筝锦瑟筵方张。徘徊独抚墙隅桂，露叶浮浮濯吾袂。十三桥下鸳鸯魂，那管临安杜鹃泪？英雄岂逐豪华沈，羁客别有千秋心。明朝春去园芳老，佳酒生刍来独吟。","dynasty":"清代","title":"上巳日过钱氏息园作"}
{"author":"姚燮","content":"星夜起雷风，龙云半天黑。联行六七舟，招呼变颜色。郭三手力强，拔篙还倒行。急雨打面来，已有飒飒声。郭三家岸傍，肩我上滩嘴。肩我行李至，已沈半船水。呼妇烘我衣，携篝自炊粥。粥熟劝我餐，粥饱劝我宿。黄鸡啼屋角，日出天初晴。赠金不肯受，至今心怦怦。","dynasty":"清代","title":"钱清舟子郭三"}
{"author":"姚燮","content":"傅君尚涵养，事迫应之舒。萦澜动风态，意善留其馀。众议偶支绌，隅坐独默茹。谁知寸腑中，了了同明蝫。庄周论齐物，荣辱何乘除？阘茸苟不扰，闇室皆太虚。","dynasty":"清代","title":"舟中赠四子诗四章其一傅心芝自铭"}
{"author":"姚燮","content":"出门减豪迈，日去无还时。菽帛尚不谋，命世谁相期？织愁纵有杼，引绪怜残丝。还虞霜雪痕，渐来欺鬓髭。安得服气方，永与饮啄辞。庶几盈抱春，不改贞秀姿。","dynasty":"清代","title":"答傅濂见赠韵二章其二"}
{"author":"姚燮","content":"荆棘消沈相马台，几人撒手赋归来？陶潜苦节诗为命，王粲中年志可哀。道路长风挥短剑，园林白日照苍苔。何时与鹤相邻友，十亩筼筜手自栽。","dynasty":"清代","title":"为章元喜题田园乐趣图二章其一"}
{"author":"姚燮","content":"南还车此终，北还车此始。嗟尔出车人，劳劳未遑已。黄金万千笏，不铸一名氏。斗印悬国门，能饵壮心死。我还望燕朔，关云勃天起。高怀阻日星，堕梦没荆杞。","dynasty":"清代","title":"南辕杂诗一百八章其一○七"}
{"author":"姚燮","content":"木兰船，鹦鹉渡。秋浪拍天阻。菡萏双双，凉夜弄昏雨。何如菂乍含时，遭风竟折，也不到、酿心成苦。最难处。樽前意外重逢，含怨逗眉语。机上棼丝，欲解转无绪。须知侬意非萍，天生轻薄，肯任逐、流波来去。","dynasty":"清代","title":"祝英台近其十一并序"}
{"author":"姚燮","content":"千灵森卫一尺席，中有天河万里汐。星光倒映无数灯，一河贯之为玉绳。白云动旌旆，帝母乘莲华。蹒跚七豕金镮车，骡神前导青髻丫。阿香绣衣霹礰斧，八臂当头火轮舞。罡门日将貌奇古，丈六缨矛挥白虎。灵官赤面负文簿，挟纛能飞腋生羽。彤霞一豁笙璈鸣，下方冻色浮寒冰。孤香不动如缕升，丹田直透泥丸庭。泥丸真人接天驾，手抱芝醽跪倾泻。冻色潜消阳气出，烂烂珠槃跃红日。此日不照四天下，激射吾心九芒赭。帝母鉴我诚，致我辞绸缪。太微白玉三层楼，第十七劫当重修。文昌侍书才气柔，骈林腐语同蚍蜉。待尔怀中五色笔，力回万古狂澜流，穹碑巨制惊天眸。先今为尔换凡骨，姑仍狎世看沈浮。尔亲白发儿黑头，为尔皇民同休休。他年事毕劫亦至，与尔双肩添肉翅，今且毋言未来事。帝母辞罢千灵趋，朗然六合还澄虚，海东独耀红芙蕖。","dynasty":"清代","title":"五更起盥沐礼斗毕作诗"}
{"author":"姚燮","content":"大梦湖光入夜冥，小红划子坐伶俜。六门云气都如墨，让出吴山一笏青。","dynasty":"清代","title":"杂兴得七绝句其四"}
{"author":"姚燮","content":"沃之沙井浆，熩以蘸石蒲。得气自酝酿，托生谢泥涂。鹦勾翠爪玉，蚌剖黄胎珠。分荚极琐细，出漉何纤腴。滑膏水莼尾，嫩甲山䪥须。谁还拟清白，莫笑无根株。","dynasty":"清代","title":"芽豆"}
{"author":"姚燮","content":"急掉飞舲夺隘过，夹门笳鼓战江鳝。山川欲雨秋声满，城郭无人暮气多。雁路一绳愁偪侧，龙堂万杙怖森罗。护持陌路惊魂定，归歃黄羊祭太阿。","dynasty":"清代","title":"自姚江至丈亭二章其一"}
{"author":"姚燮","content":"白石可砺齿，白水可鉴心。顾我尘箧中，惜无绿绮琴。纵有绿绮琴，谁解琴中音？抱石在寸心，与水同浮沈。抱石谁知坚，量水谁知深？子期不复樵，山木空阴阴。","dynasty":"清代","title":"杂诗三章其三"}
{"author":"姚燮","content":"何罪乎地也，生而屯邅？何负乎天也，而贼其年？","dynasty":"清代","title":"哭徐编修师得短言二十八章拉杂写哀不能成篇幅也又何暇于文其十三"}
{"author":"姚燮","content":"识蕃空有孺，爱李不逢韩。密树春城合，疏篷夜火寒。江淮与流滞，风雪杂悲欢。郁尔肝肠泪，逢君未忍弹。","dynasty":"清代","title":"酬许同年鲲见赠韵四章其二"}
{"author":"姚燮","content":"蓬莱万仞高，境先混沌凿。皎月如龙珠，横箫且骑鹤。沃焦有大渊，尧时已为壑。昆崙与扶桑，相对永漠漠。皇极持寸心，毋今丧我橐。当使风骨存，峻于两厓削。空宇无滞云，枯林不留萚。一握东海杯，飞来掌中落。仙叟赌玉尘，但解橘隐乐。焉知天外弧，夜影警神鹗。","dynasty":"清代","title":"越日雨中饮复醉叠前韵示诸君其二"}
{"author":"姚燮","content":"疏筠抱廊蛎墙窄，日华英英嫩云白。瑶柯一仞春鸾巢，纸帐吹烟梦微隔。美人玉绡无缝衣，明岚扑眉青霏霏。横阑似解小桃怨，低枝能媚孤莺飞。主人心情颇不俗，手拭洼尊泻明醁。谁知天海苍黄中，皎雪空山岸冠独。昨从湖上游荒园，园丁破褐同病猿。槿叶篱阴坐扪虱，饿鸡引雏来啄兰。还怜婑媠丁香影，褪翠雕黄当断井。七贵凄凉华宴词，绣溆鸳鸯泪啼冷。妙年水逝谁系留，昔日楼阁今山邱。冶思不受艳阳眷，卓家小女愁白头。此庭此树皆逆旅，难得经旬息风雨。以吾閒暇相昵亲，苦尔盈盈不能语。明年此庭知谁栖，明年我足知何羁。须知我心一寸软，有如萦尔千游丝。醉横吾眼城芜夕，绿地飘花渐堆积。蝴蝶欲睡乌欲醒，为倩蟾蜍照娟魄。","dynasty":"清代","title":"后庭玉兰花盛开独酌其下"}
{"author":"姚燮","content":"春灯旧部已残星，歌馆重逢酒半醒。君未成名吾亦老，年华如此奈飘零。","dynasty":"清代","title":"舟中怀都门故人诗三十绝句其八"}
{"author":"姚燮","content":"我欲东浮析木，西登太行。波涛既不可以涉，深林密箐多豺狼，掷剑四顾神皇皇。掩关高卧学处子，可怜明月县空房。","dynasty":"清代","title":"短歌寄厉三叶十八七章其六"}
{"author":"姚燮","content":"澄澜上照天生波，宿雨未尽云挼摩。舟行清晓若秋晚，凉意得自湖风多。烟声槭槭暗低苇，露光泛泛明初荷。回堤树蔼与平接，直疑水远无坡陀。飞鹇翔鹭望中没，帆影瞥又樽前过。归人览物感无涘，曷暇吊古东山阿？","dynasty":"清代","title":"召伯埭"}
{"author":"姚燮","content":"婪尾三巡，歌头一阕，汐声催上兰舠。前下吴洲，杨花堪已全飘。春莺况瘦斜阳色，泥篷窗、烟语零凋。剩魂销。送我青山，蘋末迢迢。要知今后相思苦，似疏棂愁绿，卷尽芭蕉。烛短衾寒，一般凄绝今宵。凭教有梦随江水，奈东风、不放回潮。醒无聊。淡月微星，楼角闻箫。","dynasty":"清代","title":"高阳台录别"}
{"author":"姚燮","content":"太虚篆署隐离奇，太尉丛兰衬亦宜。莫笑雪篷觞久滥，剪灯还讽石屏诗。","dynasty":"清代","title":"论古画梅家得二十四章其八"}
{"author":"姚燮","content":"万萍扰雨两鸥驯，假息三时阅九春。修襮少游誇厕社，偃锄老隐得比邻。天梁不试安驱马，花国谁容握𪘏人？檗口蓬颐无肉相，入廛畏与醉屠嗔。","dynasty":"清代","title":"感怀四章与佘明经梅其一"}
{"author":"姚燮","content":"弯弓射天狐，误中白鸾翼。不畏堕地伤，但愿得怜惜。","dynasty":"清代","title":"读曲歌五章其一"}
{"author":"姚燮","content":"世多不平事，天意难遍雠。已有风雨声，飒飒生梧楸。万鸿下寥阔，静女方闭楼。低蹙蛾眉青，黯若枯猿愁。赴选供下御，六宫迥无俦。颇怜西家施，逝作江湖游。","dynasty":"清代","title":"同叶上舍元址读书观海卫回龙庵两月揽景兴怀托以歌咏无伦次也共得二十六章其八"}
{"author":"姚燮","content":"大芋如乱荷，纤翠偶来游。间以芙蓉枝，不解风露愁。苇帘坐野女，意整神自修。安知广市中，别有临春楼。驯机谢罗铩，鸳鸯不如鸥。慰此牵萝居，焉用吟白头？","dynasty":"清代","title":"客小若山顾氏庄杂诗七章遣闷其七"}
{"author":"姚燮","content":"神高天宇玉雕摩，遁迹胡为在涧薖。甓社勋名辞墨绶，当湖风雨恋青蓑。王钧许约梅花隐，崔铉曾闻楚客歌。记放春波门外棹，月斜城溆荻烟多。","dynasty":"清代","title":"高邮君渔钓图"}
{"author":"姚燮","content":"急水下沙堑，斜月明戍楼。东星灿房氐，西岭森栝楸。冥焉寡佳眄，郁尔生古愁。龙气倏以变，虎迹行相侔。大海互唇齿，其背黄河流。并声合一鬨，激籁同九秋。摩天极悍厉，蹑地无停留。去烟千里平，夕色苍浮浮。高雁响潜远，隐隐下徐州。野火散燐碧，若在龟山陬。我马自驰突，去去知安投？夙闻齐东民，斥土鲜穰收。但冀夏牟熟，或补秋荒忧。非期相荡潏，农癈民何筹？委以告籴计，谓可移粟谋。斯时万瓦屋，老稚啼嘤嚘。繄予行迈人，怅望心徒悠。凭轼赋此诗，守土谁贤侯？","dynasty":"清代","title":"阴平车中大风"}
{"author":"姚燮","content":"旧时帘幕只莺眠，打桨东归已隔年。闻说语儿亭畔柳，丰姿瘦似顾娟娟。","dynasty":"清代","title":"扇影词三十八章其三十一"}
{"author":"姚燮","content":"暗筱打园壁，飒响鸣枯枝。呼童芟使尽，恐汝眠惊疑。自汝病眠后，日苦老母炊。虽有灶婢粗，仅足供畚箕。譬如衣食恒，身习亦不知。一旦偶失之，遂识寒与饥。大儿自塾还，孤影孑无随。小者在吾抱，呼母搴床帏。汝病数日眠，黄口已失依。","dynasty":"清代","title":"妇病自春晚始剧至六月四日竟不复生感触所缘记以哀响都得二十三章焚之榇前以代诔哭其十"}
{"author":"姚燮","content":"心气萌平旦，天倪续嫩阳。酒浓人薄醉，院静鸟嬉翔。太古时怀葛，先生梦吉祥。野梅随例折，持以奉高堂。","dynasty":"清代","title":"长至"}
{"author":"姚燮","content":"金徽不碎泪不尽，天与香心种恨芽。红竹秋彫三楚阔，夜深风雨忆瓠巴。","dynasty":"清代","title":"题高生眠琴图三绝句其一"}
{"author":"姚燮","content":"晏河截如带，驱马不得过。遥遥夕阳色，已没东山阿。中流下孤艇，舟子行自歌。相招故纡缓，涉者来复多。仰首见天鸟，戢翼还林柯。不畏水深阔，已越山嵯峨。","dynasty":"清代","title":"南辕杂诗一百八章其五十三"}
{"author":"姚燮","content":"夕斝传柑，春灯舞柘，谁防莺燕离早。可怜袂判三年，旧事尚萦暗抱。城南斜巷，想已换、当时芳草。自阻将、鸿路烽烟，信息问来多杳。悔一味、紫缠翠嬲。消几度、月昏露晓。美人何处高楼，挂眼蓟门天杪。愁还偿得，愿拚著、他乡潦倒。怕梦中、苦索相思，醒后鬓都衰老。","dynasty":"清代","title":"东风第一枝"}
{"author":"姚燮","content":"滴滴真珠红，泛泛木兰艇。吴王几度看花来，一醉春风沈不醒。春风去，春梦阑。美人化作白蝴蝶，夕阳下影何珊珊。桃花落尽无枝宿，月上菰蒲晚露寒。","dynasty":"清代","title":"玩花池"}
{"author":"姚燮","content":"乌桕树高棕树低，空阶遗穗啄黄鸡。颇知客有还乡梦，迟到西墙日尽啼。","dynasty":"清代","title":"静里二绝句其二"}
{"author":"姚燮","content":"壮得封侯色，华旌夹路飞。飘摇如侬苦，含态亦相依。绣谷多芳树，蓉湖有钓矶。此行好风月，还我薜萝衣。","dynasty":"清代","title":"赋得大道柳八章其八"}
{"author":"姚燮","content":"记环谯碧柳，锁堞红棉，绮丽关河。近自州军改，便垣泥缠苜，版雨摧莎。暗潮啮根还紧，颓绿似横拖。况夜蔽无门，空营月息，老树风捼。谁过。夕阴里，见断碛驱羊，凹阜行驼。一段荒凉画，尽烟残人剩，街月昏矬。役夫几时重集，鼛鼓听喧歌。削曲岪天梯，长云万雉金翠峨。","dynasty":"清代","title":"忆旧游坏城"}
{"author":"姚燮","content":"松常军路极逶迤，半络山村半水陂。精卫未能填大海，杜鹃只解避深枝。岂应徐晃军都懈，漫笑岑彭令不移。我抱凄凉开府恨，登楼凝望远云垂。","dynasty":"清代","title":"哀江南诗五叠秋兴韵八章其八"}
{"author":"姚燮","content":"此去兖东古道颇，恰因瓠子未停歌。城岚木杪明孤峄，樯影天边见大河。柳峪晴芜屯翠骑，荇沟春涨浴苍鹅。夜来梦傍双轮月，莲叶千山碾露过。","dynasty":"清代","title":"自汴塘至小山子同钱同年廷薰作四章其二"}
{"author":"姚燮","content":"片帆如驶下河东，浦苇城杨一碧中。久抱明心期夜月，为怜疏鬓避秋风。鹊华山远无云到，雁语天长有梦通。掩烛深宵横短篴，空馀幽怨落濛濛。","dynasty":"清代","title":"东昌"}
{"author":"姚燮","content":"烟碎弄初雪，虚庭飒飒风。丛篁自寒翠，春信断南鸿。鬟影恍如见，幽期只梦通。罗浮天外岭，终古月冥濛。","dynasty":"清代","title":"画梅"}
{"author":"姚燮","content":"彩云亭榭，甚今宵、留我幕绡深处。迭鼓垂灯春似海，扇影鬟香无数。白纻鸳鸯，青陵蝴蝶，融入歌心否。樊川狂牧，不知身在羁旅。堪奈晓色催人，出门扶醉，兰梦消何许。眉月未沉天泛卵，烟气濛濛吹雨。风片花筛，水声柳烟，三两残莺语。横塘七里，画船迢递归去。","dynasty":"清代","title":"念奴娇越园观剧晓归"}
{"author":"姚燮","content":"维荃云荪，莫或佩斯。为君子所期，孰忮而疑？静言庸违，不衷其衣。赭马日瘦，黔驴日肥。入不我恤，出不我谅。路有四歧，趾欲谁向？朔风条萧，冰山天高。哭必掩涕，积思用劳。","dynasty":"清代","title":"拟汉铙歌十八曲，存十一章其七芳树"}
{"author":"姚燮","content":"密舸倚江，高楼控堞，远林红抹残霞。阑暑收时，牵牛篱角初花。碧天如水星如絮，度银河、凉月些些。凭朱栏，风扇摇纨，露袖垂纱。瓜灯翠泛秋樽酒，正四悬帘幕，并拨琵琶。蕖叶池生，香鸥小梦团沙。还愁玉簟湘屏冷，卧听蛩、倚了听鸦。况今宵，座有羁人，顾影思家。","dynasty":"清代","title":"高阳台"}
{"author":"姚燮","content":"莫矜伯也驱，相期叔无狃。在莽多伏戎，依然论昏媾。祸福如省机，一发尽奔凑。射工吐毒丝，急已中肤腠。嗟尔踽蝺身，出门往谁疚？","dynasty":"清代","title":"述意十六章其七"}
{"author":"姚燮","content":"出愁兵革入愁荒，杖履閒居愿未偿。名重市佣群拭涕，风悽瓦草但吹霜。种花篱落无还梦，乞食妻孥尚异乡。贱子年来琴拇涩，寒流拾茝怨零香。","dynasty":"清代","title":"过亡友厉山人志故居"}
{"author":"姚燮","content":"三三九九，算灯期未负。底样深情者时候。甚青梅雨苦，红帛天沉，更提说，短烛频宵厮守。银墙填翠鹊，织女黄姑，真个魂销可能够。促卸藕丝裳，叩叩鸳鸯，要验取。香囊肘后。怪爇了、蘅芜待眠时，却翻作生疏，背鬟拢袖。","dynasty":"清代","title":"洞仙歌"}
{"author":"姚燮","content":"云螭天袅文蒲络，乳花四周青绀。百子宜眉，三商炼魄，冶就天神灵鉴。东宫遗范。记纳俪通妃，呼朝小监。皇子陂高，昆明蟾影媚秋萏。谁修尚方秘器，到铜仙铅尽，鸾彩犹湛。玉册潢波，金枝棣萼，想见铭圭垂紞。犀奁云黯。笑蜀苑停空，秦台照胆。一握银华，虹销龙钮暗。","dynasty":"清代","title":"齐天乐汉册礼鉴"}
{"author":"姚燮","content":"拂落鳌背霆，难悚五丁梦。可惜神火熛，不烧满山葑。颓㕂缠铁莓，遍扪苦无缝。星尾银的悬，眼矢射誇中。体重难化云，却步已形众。仰面如有招，试蹈屡投空。偃身握朽株，鼓气代飞鞚。束志略未坚，糜身徇龙洞。暂忍罡劫危，居然得骑凤。珠斗垂绮檐，四窗九天贡。平生局蹐想，未得万里纵。如何居至高，仍为浊岚瞢。闻有太古猿，骨老不识冻。手摘日月丸，趺坐作珠弄。寻常仙骑过，但以目遥送。复嫌凡迹来，内关便缄封。我亦凡世人，未拜上清俸。此境能许安，玉延尚堪种。短哉蜉蝣心，死为哀乐用。邱墓如积尘，谁与举名恸。发我离垢怀，远意万峦控。出定泥丸神，依俙碧霄羾。碧霄多琼楼，眼前问谁从？且席烟萝坪，首枕至虚瓮。文果绥山桃，丹毬压肩重。听彼幽涧泉，泠泠散清哢。","dynasty":"清代","title":"升石窗少憩有得拟书壁间二十六韵"}
{"author":"姚燮","content":"蝉鬓略簪花，茜袖略粘花唾。除恰梅花清雅，算梨花娇懦。称长身子燕同轻，扶著栏杆坐。相见似曾相识，道当时来过。","dynasty":"清代","title":"好事近书蕙清扇"}
{"author":"姚燮","content":"古驿停鞍迟未行，柳梢斜挂月钩明。年来听曲心情懒，枕上凄凉数柝声。","dynasty":"清代","title":"宿平原和鲁一同夜过德州韵"}
{"author":"姚燮","content":"入门先涤心，我佛有明戒。钩连蹑景梯，玉光敞天界。八面旃檀香，霏然纳襟带。琼籁发水琴，珠烟喷山黛。瑰玮星源楂，精灵海东岱。初心三古邀，浊气百年汰。凤嘴花未冥，龙背月方蔼。彼岸亦已登，猛焉割诸爱。","dynasty":"清代","title":"由妙庄严路至普济寺三章其一"}
{"author":"姚燮","content":"猎虎猎虎，子无强弩。子有强弩虎有距，不愁虎生距，但愁狐假威。髑髅载面秋萝衣，拥蓬作髻低压眉，山鬼啾唧行相随。子无弩，弗猎虎，狐狸吹火虎伥舞。高楸阴阴鬼相语，白日当天照凄雨。","dynasty":"清代","title":"猎虎曲"}
{"author":"姚燮","content":"移舟泊纡岸，散步循平矶。荒林隐茅屋，势与陂涧欹。吠犬向人踔，篱荭含晓滋。少憩坐临槛，材姥蓬发炊。索茗苦味涩，渴甚焉敢辞？所幸足遐领，翛爽皆生机。层峦豁遥黛，朗朗如列眉。水阴上微歙，木蔼深难窥。回帆影倏动，孤鸟惊高飞。嗟余海滨士，频年中道驰。浮瓠信无定，托萍忽在兹。尘心局幽侧，愧与江湖期。","dynasty":"清代","title":"蜀山渡"}
{"author":"姚燮","content":"孤佛对孤树，曲楼当曲阿。微风野花落，暗院茗烟多。习玩通禅悦，遥声得涧歌。一墙山翠递，林势借嵯峨。","dynasty":"清代","title":"洞桥天王寺"}
{"author":"姚燮","content":"去年三月渡汶水，柳自春风水自波。为折长条赠离别，乱烟萧瑟剩无多。","dynasty":"清代","title":"渡汶河二绝句其一"}
{"author":"姚燮","content":"白石重来，总无那、曲里风情黯息。江上凉雨微吹，帘钩挂初夕。残柳外、楼台似旧，甚添上、水云愁碧。晚絮驮莺，春弦叶鹧，佳丽空忆。但飞到、天角孤鸿，弄秋语、凄寒向芦荻。撩起荻阴渔管，唱西风无力。烟桨远、兜娘千里，倚画栏、目断回汐。又见东岘斜晖，淡黄遥射。","dynasty":"清代","title":"琵琶仙"}
{"author":"姚燮","content":"瘦颜各无恙，忘已别经年。高烛开尊酒，深苔坐夕烟。蟾光迟不照，鹤梦几能圆？且觅楼西妓，联床听拨弦。","dynasty":"清代","title":"过叶山人元阶郡寓留饮并怀厉山人滃州"}
{"author":"姚燮","content":"同此穷愁人，谁苦争媸妍？白日不借恩，陌路无盛年。涤襟谢雕饰，天与神明全。十万劳辙中，埋轮誓为贤。我于进退机，未善筹事先。抚此短发存，安保终身𢆯。命酒聊北酹，束箧思南旋。明当过子居，借子疲骡鞭。","dynasty":"清代","title":"简俞同年汝本三章其三"}
{"author":"姚燮","content":"凤凰城阙疑天上，荡摇万千星影。射树乌啼，照山黛媚，此外水烟平凝。迢迢隐隐。恰江月初沉，夕风未紧。添写秋痕，藕田一曲响笭箵。看伊颤红晕绿，似萤流空际，明灭不定。水角窗移，柳阴帘闪，怯否露凉云冷。碧蛾飞尽。问几处歌阑，几人酒醒。佛阁钟高，斗斜银汉迥。","dynasty":"清代","title":"台城路灯影"}
{"author":"姚燮","content":"澄澜上照天生波，宿雨未尽云挼摩。舟行清晓若秋晚，凉意得自湖风多。烟声槭槭暗低苇，露光泛泛明初荷。回堤树蔼与平接，直疑水远无坡陀。飞鹇翔鹭望中没，帆影瞥又樽前过。归人览物感无涘，曷暇吊古东山阿？","dynasty":"清代","title":"召伯埭"}
{"author":"姚燮","content":"万木飒将雨，云先作势低。雨光浮海阔，云势接檐齐。弱燕怨春泊，单衫愁晚凄。持心辞变习，抱棘幸穷栖。","dynasty":"清代","title":"欲雨"}
{"author":"姚燮","content":"挂城出长河，一白色如练。不与浣尘衣，但与照尘面。荠原高青青，远道阻难见。窥渚惟独鸥，语樯有零燕。山川如浮云，过影不相恋。清景知何常，客游况云倦。","dynasty":"清代","title":"潞河二章其一"}
{"author":"姚燮","content":"西北帆樯下，东南塔树浮。望云天入海，划界地分流。夕泊趋龙角，晨征戒石尤。凄凄江上客，泛泛水中沤。","dynasty":"清代","title":"舟行杂诗十章其五"}
{"author":"姚燮","content":"天风吹瑶雾，凤翼青翩迁。美人冉冉下城阙，淩风一笑何嫣然。六铢云剪龙绡衣，奇辉耀眸冰雪肌。步虚忽作小垂手，仙花蝴蝶相交飞。青冥高高莫知极，余生所愿何依违。君不见稿车楮马填门户，百万黄金贱如土。","dynasty":"清代","title":"飞龙引"}
{"author":"姚燮","content":"夜来积霪涨，浩与田麦平。绕田有大河，乱草河中生。岸高难下泄，壅之故上停。陆沈马安涉，河坦翻足行。石桥峻千丈，过马疑入城。沧桑在人世，颠倒谁能凭？","dynasty":"清代","title":"南辕杂诗一百八章其九十五"}
{"author":"姚燮","content":"太璞孕阆昆，元云护其侧。炫彩陈九都，乃为市人窃。爱之逾琅玕，弃之轻瓦砾。视质虽未亏，精华已狼藉。愿以重锦装，入怀慎所匿。圭璋容有需，垂缫上瑶席。","dynasty":"清代","title":"南辕杂诗一百八章其九十一"}
{"author":"姚燮","content":"明月照枯树，上有愁乌啼。素袂不受凉，秋霜何凄凄。闭门避人迹，园径生苔衣。独坐无悦心，汎我青颇黎。大兰冠西郭，海上诸峰低。苍鹰不能击，劲手还射麛。金天气萧索，垂水成白蜺。沧波不盈勺，桑田已无泥。何如谢劳瘁，圭角铭童觿。","dynasty":"清代","title":"饮酒诗五章其二"}
{"author":"姚燮","content":"老妪摘葵藿，切叶烹为浆。嫩根菹以盐，拟备恒时尝。饷我供晨饭，胶齿生馀香。方知滋味间，愈澹乃愈长。出门望邻圃，杂蔬多茂良。自惭尘中来，夙未湔鄙肠。愿可营一区，我当老兹乡。","dynasty":"清代","title":"田家杂兴十五章其五"}
{"author":"姚燮","content":"木叶彫已残，朔风尔毋劲。况予心多愁，未堪役繁听。感物徒悔劳，持理稍资定。乾坤有万迁，元气挟全胜。脱然释我怀，耳目返虚孕。疾捲天关云，不滓海光净。寂日供鬯游，吾还鼓佳兴。行随觅橡童，纡回度松磴。","dynasty":"清代","title":"北郊作三章其二"}
{"author":"姚燮","content":"城根儿童骑犊行，往来追逐渔歌声。渔歌声声出芦底，不见渔人见鸥起。一鸥两鸥飞过湖，儿童拍手相招呼。不知飞鸥没何处，目断苍烟隔汀树。","dynasty":"清代","title":"散步湖上至岙底二章其二"}
{"author":"姚燮","content":"月迎来，风送去。黯黯别时绪。别了谁堪，见了又无语。拚教暮翠朝红，更番欢慰，难抵过、更番离苦。奈愁许。昏黄斜日城西，垂杨两三树。树上黄鹂，交影啄烟絮。烟边一带疏棂，一重帘子，是昨夜、梦曾留处。","dynasty":"清代","title":"祝英台近其九并序"}
{"author":"姚燮","content":"长空秋瘴卷黄茅，壑泻东倾走怒蛟。万壁泄云风自挽，六天战雹耳先聱。大江独舸怜蓬鬓，古吹何年入画铙？小泊芙蓉斜日岸，去寻鹦鹉碧山巢。","dynasty":"清代","title":"踰洪水湾下兰江"}
{"author":"姚燮","content":"帝身舍拂史所无，二法造孽安足辜？倘援太武作龟鉴，如何竟使台城芜？靳家兄弟东魏产，太平丁巳始造躯。铭云七世保如意，下及存者祯祥俱。高径周尺尺二寸，量三寸羡其侧隅。一十四象佛菩萨，光明古月澄眉须。纠修于顶妙华髻，的皪在胸璎珞珠。牟尼多宝梵天相，端好不假银泥涂。土花涩缩抹烟色，井泉碎剃苔痕枯。谁将鹦鹉画翎绿，赩赩渲上红粟肤。新安城中五明寺，渐江遗墓梅花敷。西湖诗僧老行脚，来歇包担瞻浮屠。铜龛香象秘尘滓，网纱四罥青蜘蛛。重为拂拭出晶采，若揭龙钵开明蝫。昨还吴下持示我，六十三言文非诬。二千馀载几兵燹，此盟竟不金石渝。永平以来溺西教，慈悲密咒颁鸿胪。太和建德迭惩禁，沙门馀党多伏诛。李唐中叶复流布，咸通速祸真堪虞。其中造象万万亿，如风卷砾飘矣徂。幸存顽质免澌灭，抚摩亦足资閒娱。谓宜皈戒勤供养，彼倖福者毋乃愚。僧今自喜肖其肖，以印相印吾得吾。尘尘刹刹妙解脱，证逢于达真如如。三乘无等等诸默，愿删偈辨防谲觚。幻相必挂大千睫，一弹指顷旸西晡。楼台烟雨六朝寺，四百八十谁存乎？与僧往剥绿扇叶，腻堪饱腹名蹲鸱。我还捕我水田蛤，僧如不信投尔锄。","dynasty":"清代","title":"东魏天平四年四面玉佛象诗为僧达受作"}
{"author":"姚燮","content":"鸃带中涓，貂襜外戚，虎落三匝朱门。爵冠四千石秩，琐甲连阍。金吾朝收扃阁印，玉娥夜散绮楼魂。南柯底，蚁国梦醒，凄凉露影泡痕。谁信，炀鼎息，华戟偃，怨风宰木声吞。剩有后园种菜，憔悴王孙。废厨烟冷饥鸱叫，空堂月黑暗狸蹲。嬉春院，多半赁栖他姓，贩浊屠浑。","dynasty":"清代","title":"昼锦堂败邸"}
{"author":"姚燮","content":"虫羽知蛰，败叶满庭。象之所遘，浩无一青。盛年不留，匪我谁愒？委以为藾，而投于壒。惟壒之扬，惟心之掁。鉴碧为赤，神以扰盲。憯不知警，外垢用妨。弗怊弗徼，念我君子。鄙我小人，其痏其佹。贞元无戬，细人罔践。蓬发而栖，惭彼婉娈。谓天高兮，独是戴之。谓地厚兮，犹是载之。曷平心之概，以黜其痗。有马赩赩，不靷何絷？非不我絷，畏彼原隰。原隰竲竲，为冰为淩。穹庐莫假，于何式凭？怛焉中道，天其与矜。有萌之春，来或俟兮。有室有家，往或至兮。既不我退，亦不我遂。惴乎昧兮，委将弃兮。察察亦明，粥粥亦营。旋斗之柄，于何为竟？念我父母，思我友朋。言顾我趾，言拊我膺。我歌怆兮，谁其谅兮？","dynasty":"清代","title":"岁暮有感得虫羽六章"}
{"author":"姚燮","content":"正月不荷华，鸳鸯栖无家。鸳鸯陌路老，荷华六月好。采荷莫采双头支，种桑不得一寸丝。夫婿前头敛襟哭，莞蒻槃鍉在他屋。妾年二九月过望，夫婿腰金羽林韔。天闻妾言，水知妾心。天高不高，水深不深。夫婿乃丈夫，声名赫赫驰皇都。人谓夫婿之贤天下无。吁嗟乎，夫婿之贤天下无。妾不容华朝愉，樽斝而夕娱，胡为乎？","dynasty":"清代","title":"拟汉相和歌辞其三陌上桑"}
{"author":"姚燮","content":"被育万国，于惟上命承敕。凡生罔不殖。熙熙饮德，莫或敢反侧。曰赫赫昭昭，皓涆平襜轺。出入曛旭，曾不可以媚要。天子泰平，百族献婴。六合大清，斟韶而酌韺。","dynasty":"清代","title":"拟郊祀十九歌，存七章其二帝临"}
{"author":"姚燮","content":"旗纛鬨如沸，弹压千屯营。睨尔双眼白，顾我双眼青。","dynasty":"清代","title":"当古谣十三章其六"}
{"author":"姚燮","content":"忽于破店壁，见我松寥诗。穷言隐歌哭，泪在无人知。饯君昔出都，劝君陈酒卮。深衔友朋意，醉极未忍辞。谓将泛湘楚，觅食投所依。一萍去千里，风浪今其时。得遇亦几希，不遇将安归？","dynasty":"清代","title":"南辕杂诗一百八章其三十九"}
{"author":"姚燮","content":"袂响璁玎动六铢，夜凉刬袜踏琼铺。微臣好色东墙玉，佳侠含光北里珠。密护兰薰缠画衵，暗携冰椀荐雕菰。笼鹦彻晓坚防守，莫漫猜疑事有无。","dynasty":"清代","title":"閒情续诗八章其六"}
{"author":"姚燮","content":"守蛰顺时，物乃遂性。各息其元，要以无竞。乾枢不彫，万生之柄。保乎极中，孰窥厥命？山川闭缄，风雪方劲。象宪皇皇，历有崇令。败树不叶，乌来踏门。网置相索，人亦寡恩。冰海月瘦，旷有堕魂。病婺失食，哭声夜吞。嗟吾皲手，晨曝絮裈。莫追所逝，慎务其存。冥祈或感，广煦春温。言斸菜苗，绿短无寸。未瞻民色，馑年谁信？聆彼怨咨，天地亦困。至人辨几，惩溢于分。冻翼易残，曷由翔奋？百年定命，十年课时。臧否荣辱，难讳独知。道不悬踵，天无隔眉。喜怒一瞬，衰与运追。缅惟前哲，示我英规。造化在腐，神明可师。芳盛踰节，乃遘今危。召和还鬯，佳哉后期。乔松百柯，岂有灵瀣？养目得腴，荒壁生黛。弦之古琴，气作香暧。削雪一峰，兀焉平对。我思其人，杰立大块。昭明两仪，不僭不代。未闻天心，私以殊赉。沿览及之，用吾长慨。","dynasty":"清代","title":"岁暮吟五章"}
{"author":"姚燮","content":"荒林萧槭瘦鸦语，新月含颦愁暮雨。未防一寸羁人心，揉满空天作云絮。时逾十月寒已深，家山入梦无碧岑。水气当衾海浮郭，烛华晕箔霜吹襟。诸君传酒为我斟，便苦力弱终当任。感君心迹照白日，使我陌路轻黄金。明朝飞雁东南沈，瓠巴在座犹可琴。一弹再抚手指乱，夹杂宫商不成段。佳人按节敲玉钗，钗不断时肠已断。苦无杨柳牵暗春，那得芙蓉慰清怨？诸君不须怨，佳人还弗悲，我亦不敢双泪垂。譬如同此天地不相见，而子于我知为谁？男儿不为无根之萍任飘泊，海枯石烂终当归。深宵深意合深酌，不争痛饮将奚为？","dynasty":"清代","title":"十一月八夕妓筵醉歌留别刘大镐朱懋宁曾廷炽诸文学暨钱钧金学纯两上舍"}
{"author":"姚燮","content":"洞庭七二峰峰接。锦屏六扇芙蓉叠。楼影隔春漪。翠深闻鸟啼。旧游空黯恋。梦与湖云远。风细落桃花。水香浮钓楂。","dynasty":"清代","title":"子夜歌"}
{"author":"姚燮","content":"漫教惊喜致滂沱，雪夜镫筵且放歌。不信颜非前日好，谁知别已四年多？飞鸿落寞沈荆浦，折柳分明记潞河。江上片帆吾欲去，后来把袂定如何？","dynasty":"清代","title":"锡山逢徐炽昌"}
{"author":"姚燮","content":"北湾树色散霏霏，南溆平山动翠微。下水上天云日满，万青一白鹭鹚飞。密防下泄资江闸，饱看行帆让石矶。安得明珠如月大，来从草木布光辉。","dynasty":"清代","title":"甓社湖二章其二"}
{"author":"姚燮","content":"欲慰亲心怡，加饭努吾力。回首见病妻，牵儿出帷侧。如何憔悴容，竟非昨所忆。双眉颦不舒，知尔怨深抑。睨我身上衣，昏澹有尘色。如忘亲在前，低头手相拭。阿妹依母边，蓬妆未梳饰。谓兄行路劳，劳当暂眠息。","dynasty":"清代","title":"到家四章其二"}
{"author":"姚燮","content":"穷巷多荆棘，麒麟久不游。美人几荣辱，风雨动凄愁。芳意尔如此，空山谁蹇修？无聊供涂抹，亦自致绸缪。","dynasty":"清代","title":"画兰"}
{"author":"姚燮","content":"死别已可悲，死不得送心益摧。死不得送死为父，此恨终身万难补。汤君补以图，欲留死父生魂俱。父魂在旁君不见，梦与魂通隔一线。梦逢死父犹父生，若父未老君尚婴。梦牵父衣抱父膝，梦有笑声无泪血。醒时有泪无笑声，知父已死身独生。父死身生身亦死，死里留生馀一纸。君父之貌髯而癯，旁图君貌清且腴。君今亦癯髯欲缟，览镜应疑父颜肖。愿君保此躯千金，以安生身安死心。死心为魂生身魄，以魄存魂两无隔。见父在梦有醒时，存父在心父有依。君心无父何藉梦，君心有父梦益恸。作图纪梦心摧凄，但求长夜鸡无啼，时时梦亲亲不离。","dynasty":"清代","title":"为汤淮题梦亲图"}
{"author":"姚燮","content":"天斧斲云肪，构此鹦鹉巢。仅借一发缠，能使根蒂牢。瘦禅露肩骨，结屋杨柳梢。眼如日月丸，不动中星高。乱藤结烟网，布空疑蟏蛸。飞鹰偶一击，飏之千里逃。时闻钟梵声，出自青苍交。青苍去无极，但有六合包。于中一勺水，幻作九海涛。况驰无定心，平地皆滔滔。缘梯摘初菌，束苇寻独猱。弗误今日游，一堕将蓬蒿。","dynasty":"清代","title":"洛迦洞"}
{"author":"姚燮","content":"军士当知死，大帅当知生。恃死听成败，死亦非完名。峨峨上柱国，万命资为城。中骄守惟愎，外愤动皆轻。蜀栈无寸砥，秋霜肃难撄。事事违太和，智者忧先萌。闻有回鹘流，沐猴居然缨。掣袖肆甘语，潜来汩其灵。股掌玩阃权，高骑冲辕行。群僚畏如虎，侧目相戒惩。贪狼非善宿，佐之天狗狞。狞木根自蠹，奚待风来倾？一朝大决裂，彼已遁无形。而使种种罪，悉归主者承。须知隙可缘，斯授黠鼠侦。复以慢济疏，所履先失贞。竟从悔悟馀，勉与忠义争。殆识天九重，皇皇有圣明。匹夫徇沟渎，其节亦铮铮。要知舆论公，未肯讳生平。","dynasty":"清代","title":"大帅"}
{"author":"姚燮","content":"闽南荔子奴，聘尔共江湖。颇慰清吟寂，相惭冷眼孤。近灯摇转怯，著水看凝无。银汞素馨魄，春绵玉雪肤。烟心愁堕泪，叶角暗卷跗。恩亦怨谁薄，人宜静者姝。夕阳多翡翠，晓帐有蜘蛛。洁影防尘惹，低颜谢露濡。宠之双韭剪，灌以八棱觚。吾久风情断，宵难雨梦俱。残姿怜褪碧，醉眼笑成朱。落尽柁楼月，一萤飞上襦。","dynasty":"清代","title":"舟中携茉莉花二盆得禁体诗十二韵"}
{"author":"姚燮","content":"露清如水腻春葱，酒色蕉花汎嫩红。敢道兼金珍异品，愧无长物报深衷。芰廊酌月谁烹蛤，桃叶调铅正倚栊。低首转怜吾骨俗，祇宜尝檗坐秋风。","dynasty":"清代","title":"金上舍贻西洋玫瑰露荔枝酒酬以诗"}
{"author":"姚燮","content":"大城如梦梦何依，素瑟泠泠待一挥。九月江清鱼正上，八溟秋老雁方归。未愁红烛当筵短，可惜青山与望违。萧瑟吾心禁不得，空庭遥夜有霜飞。","dynasty":"清代","title":"夜坐怀徐司马荣"}
{"author":"姚燮","content":"漫于身世感飘零，风雨经旬共影形。此渡别君沙草白，来时待尔柳枝青。蓬莱水浅无春柘，溟渤天空有夜星。他日杜陵如见忆，孤松曾与客云停。","dynasty":"清代","title":"大风不得渡四章兼留别诸君其四"}
{"author":"姚燮","content":"雍雍君子争，宾射有恒礼。寂养抒远怀，不如酌春醴。皇宪无市恩，持纲归大体。饮啄同适天，讵令汝身癠？功业犹露菅，相资固根柢。","dynasty":"清代","title":"述意十六章其五"}
{"author":"姚燮","content":"堤尾接燕嘴，天带缠虹腰。津沽汇灵脉，清气盘如潮。上鸿落丛溆，下鹇栖苇坳。风条媚村旆，烟箬浮渔舠。窥其蔚蓝极，但有青苍包。浅眄得深悦，近适忘远劳。焉知寸轵间，飞坱千寻高。美人厌芳佩，拾茝将安要？","dynasty":"清代","title":"赵北口"}
{"author":"姚燮","content":"桃花西塞色，红过岘山村。明渌晓相媚，春霞晚有痕。橛头香匝幕，水尾簖通门。堕露忽沾袖，残英还入樽。","dynasty":"清代","title":"舟行杂诗十章其二"}
{"author":"姚燮","content":"天奈何，愁人多。眢井水涸大海波，欢者娭娭听侬歌。饥枵之腹，肠鸣轣辘。但有勺糜，宁弃斗谷。月不午，日不宵。凤皇不角麟不毛，陌土坟起如山高。美人带掩金错刀，罗帷无烛风萧萧。","dynasty":"清代","title":"天奈何"}
{"author":"姚燮","content":"搜烟直穷碞底树，千岁癯僧抱琴住。毗耶弟子三百人，一劫风轮了人趣。其住劫者不出山，习猿成性心黠顽。于中独有无碍子，气借云生骨木死。龙女善相供煮茶，枯藤垂龛开白花。珍珠撒手成碎沙，世间恩怨纠如麻。子忍低眉不相顾，鹦鹉娇啼狮子怒。无情风雨漂六天，谁抱元灯守灰炷？万千梦里孤钟鸣，担囊踏露人间行。峨嵋武当苦硗确，泰华中间地最平。奔云不搅黄河声，阅世归山上果成。不容饶舌参梵经，其息愈默机愈灵。指端一现莲华青，虚空妙乐移我情，我将师尔求无生。","dynasty":"清代","title":"赠无碍上人"}
{"author":"姚燮","content":"甚野云石帚，残月屯田，格韵能超。青鬓韦郎瘦，倚画帘双髻，闲谱琼箫。慢歌小桃红曲，花梦女儿娇。羡点点深深，三生早种，慧果情苗。生绡。倩谁写，似脆管初簧，宛转工调。我亦能愁语，钽衾灯秋雨，帆笛春潮。况堪酒醒人去，杨柳泰娘桥。怨燕子仓庚，吟君旧句魂欲消。","dynasty":"清代","title":"忆旧游题叶午生海蒳轩词"}
{"author":"姚燮","content":"釜气动蒸郁，大芋糜作羹。举室得晨饱，坐曝芽檐晴。儿童被黄袄，倚膝来陈经。喜于閒寂中，得此咿唔声。起居资怙养，易长忧难成。望虑交百端，何当慰其情？","dynasty":"清代","title":"冬日杂诗十四章其六"}
{"author":"姚燮","content":"重阁伴孤檠。宵浅凉深。更无密梦到疏衾。滴滴梧桐枝上雨，不要多听。江水夕烟平。记得分明。露桡风笛倚盈盈。乍可相逢旋别去，那忍言情。","dynasty":"清代","title":"浪淘沙晚凉池阁赋感"}
{"author":"姚燮","content":"城西古屋画师家，冻羽无声雪不花。一样青门托小隐，圃云零落旧锄瓜。","dynasty":"清代","title":"论古画梅家得二十四章其十八"}
{"author":"姚燮","content":"凭轼陵高阜，六合在眸局。苍霾东南来，郁浡万山足。旋风为歙张，浩然盘大轴。人烟没泱漭，真气返沈穆。烛龙羾天门，琅琅散珠玉。青童芙蓉车，下界走軨辘。奇幻得未有，内志转约束。舆伧鼓勇健，争道叱樵牧。百阻始出难，荒歧见茅屋。叩门不问主，惝恍暂停躅。瓜蔓高上墙，庭虚惨生绿。牛羊驯笼槛，畚锸半泥浊。岩溜接瓦飞，清溅润枯目。村叟志丰歉，啧啧誇既渥。服力不藉人，安处遂生欲。咄余何为者，以身供驰役。变境动辄遭，屼峍入心曲。定久回怖生，出门还返瞩。大化善翕辟，氛阴敛忽倏。骄阳掣高宇，平照暻如旭。群峰错金碧，众涨浮晃昱。始知天变常，意在苏万族。微得动潜理，畏倖付亭毒。且行随所休，等身于蟆蠋。","dynasty":"清代","title":"西悬岭至孔家岭遇雨憩村家题壁"}
{"author":"姚燮","content":"食息宇宙中，濩落将告谁？胡我伧不才，亦于声名悲。困心有坚埆，应事无适宜。安得白木镵，尽斸烟荆枝。三苏如天骝，雅步古所希。制人不能强，愿弃寸梃持。独立泰华高，绕足万象卑。似有解愠风，吹动夫容衣。","dynasty":"清代","title":"答编修师见示诗二章其二"}
{"author":"姚燮","content":"先生于古极嗜葄，搜元剃秘归一藏。灿陈棐席炫精彩，龙鸾蟠翥纷绀黄。掀髯踞坐狎周汉，六甍宝甗开华堂。康瓠破罂扫尘芥，熊鐎兽鍑相焜煌。肤斓耳蚀究毫芴，累深黍浅参权量。考工二釜内官省，上䰛下鬲模范详。唇以寸计厚减半，足三或四罗圜方。盘云发细袅扃鼏，垂花匝带雷文相。辨名鬵鉹异𪔆𨯚，祖乙父己铭吉祥。周畿汉辅久沿革，土囚炎劫金为殃。越三千载掩明瑰，翠紫斲锈焦无光。挥童役使刮浮垢，鋗淘瓮溢声琅锵。金㼚易铄鬷亦贱，只斯宝贵同球璋。顿开冥閟显镂琢，虹霞闪霍星钩芒。骨干皵瘦笑离末，肉好屏列如环嫱。六时珠晷运甓赴，五侯玉鲭列鼎尝。托诸图缋表中竺，畸情匿缅非迂荒。朅来赝器创铜贾，旊人直逊陶模强。酆郜关陕托氏地，优孟何啻土范当。先生胸腑烂流派，制度了晰同舆畺。听声扪色志盉镉，袪疑衷信无惑惶。蟾乌磨拭少鉎涩，冶城积古遥颉颃。南江疏证北平考，但以恣肆争文章。惜哉同鉴寡钱邢，碧瞬何论弇州王？琳璆金薤慎宝守，千春万祀贻无疆。伊予好古有同癖，对此眉舞心飞抢。曾怀藻镜照顽艳，蟪蛄长信鸦昭阳。镏兵梁燹铄𧹬黛，仙人不老还迷茫。让君铁网富珊树，太精四射湖鸳鸯。颂敦雅爵与华駮，双鱼五凤偕腾翔。聚因所好君足乐，睹不能辨吾诚伧。北斗胡挹箕胡扬，且遝瓦缶饕酒浆。","dynasty":"清代","title":"洗甗图歌为家明经丈题"}
{"author":"姚燮","content":"元精星爚。天斧神雷斮。霞液涂肌晶琢魄。抵过铜台残雀。陶泓胄牒分支。翩跹玉带金衣。赚得泥封一品，媵渠魏国花妃。","dynasty":"清代","title":"清平乐"}
{"author":"姚燮","content":"幽心一逝动千里，梦底春天渺春水。水阴台榭蘋花深，深绿漂岚湿莺尾。莺啼二月无怨声，初杨窈袅能媚情。迤江晨岫六七叠，黛云摺作屏风青。美人罗帏愁未醒，酒边烟语沈玉筝。玉筝罢弹天水静，帘影摇摇乱帆影。茫茫潮去鸥不知，恻恻风来燕能省。","dynasty":"清代","title":"春江吟"}
{"author":"姚燮","content":"翠楼天暝。又驼钩下了，画帘风定。蕊吐虫虫一点，红胎纤孕。淡黄未上阑干月，早移来、照伊蝶冷。两怀抱暖，双头含苡，那宵人并。只小草、相思一寸。恐容易成灰，玉钗挑醒。瘦约相看桃叶，隔江谁问。料渠姊妹花零落，逗星星、鬓边春影。黄昏又到，温存难解，怕阑芳讯。","dynasty":"清代","title":"疏帘淡月/桂枝香"}
{"author":"姚燮","content":"秉烛惜清夜，对影倾浊醪。澹如坐风雨，颇息机心劳。白雁堕空影，黄河去滔滔。天末清钟鸣，九野星辰高。去想渺难絷，真趣时一遭。操纵存吾心，尘浊何能嚣？","dynasty":"清代","title":"旅夕感怀七章其七"}
{"author":"姚燮","content":"急湍冲断梁，枯柳卧矶石。旁干迤水心，绿烟缭三尺。纤鸟能解春，时来挂轻翮。宿梦流光娇，难拚眼中掷。城湖十万枝，画船负佳夕。颇闻军躏馀，饥莺吊瞿麦。尔今亦就凋，知谁与怜惜。凄月遥山青，明霜大江白。","dynasty":"清代","title":"寓庐左右树分咏五章其四"}
{"author":"姚燮","content":"大芋如乱荷，纤翠偶来游。间以芙蓉枝，不解风露愁。苇帘坐野女，意整神自修。安知广市中，别有临春楼。驯机谢罗铩，鸳鸯不如鸥。慰此牵萝居，焉用吟白头？","dynasty":"清代","title":"客小若山顾氏庄杂诗七章遣闷其七"}
{"author":"姚燮","content":"疣赘无端厕裸群，飞而食肉愧将军。须知我辈痴真绝，所惜先时道未闻。浦潦城霾相激薄，妙山佳树与因温。更谁可许从旁著，读此离奇太玉文。","dynasty":"清代","title":"雨中过汤淮赠诗四章其四"}
{"author":"姚燮","content":"天门崱屴苦难跻，欲诉巫咸有雾迷。敢道鱼渊非獭薮，如何迁罪到廉鸡？","dynasty":"清代","title":"舟中怀都门故人诗三十绝句其二十三"}
{"author":"姚燮","content":"屈泽何须怨蠖身，怡然物我共皇春。山中宰相寿元客，柳下先生怀葛民。木不中材宜受弃，石难用砥复谁磷？披云试俯天门盼，各有生机寓大垠。","dynasty":"清代","title":"雪窗述怀二章其二"}
{"author":"姚燮","content":"平山一角尚虚堂，露叶风榛暗蜀冈。多少园亭变丘垄，游人只记有欧阳。","dynasty":"清代","title":"扬州作八绝句其七"}
{"author":"姚燮","content":"不闻九龙衮，委以红麝薰。碧桃巢玉鸾，自非人间春。","dynasty":"清代","title":"论词九绝句示杜煦汪全泰两丈其一"}
{"author":"姚燮","content":"幸脱干戈劫，而从远道来。乱离馀短裌，涕泣话深杯。佩玦看昏涩，沙风听莽回。壁间吾影在，癯丑不如梅。","dynasty":"清代","title":"过吴侍读葆晋适与高广文锡蕃读余恩县题壁诗因用陈氏园林诗五章韵联句见贻依韵奉答其四"}
{"author":"姚燮","content":"蜀绡霞腻，比钗头㔩彩，碧厨人剪。怜恁女儿生性急，耐得年年凉怨。媚尾黄深，梳翎翠小，幺嘴攕红卷。曲中声苦，泪痕银甲弹满。更似瘦孕蝉珠，隔栏唾影，圆惹烟丝串。香梦乍回宫月白，十二临春天远。弄玉钗鬟，冷金蝴蝶，画样翻秋扇。井梧花落，夕风一色吹乱。","dynasty":"清代","title":"念奴娇凤仙花"}
{"author":"姚燮","content":"蛩怨先秋急，花寒逐夜深。残篝犹恋织，涩指不输琴。鬓就穿帏月，风梳绕屋林。好将萧散意，和梦落湘岑。","dynasty":"清代","title":"夜坐"}
{"author":"姚燮","content":"蚁众悲陆沈，心魂顿惊有。跽迎群公舆，当关拥牛酒。讵殊失路孩，牵裳得父母。便以鞭笞加，孰敢不悦受？忍辱俟再天，民已苦疲守。食檗兵刃丛，五年血濡首。原非肝腑亡，堂皇厕奸丑。一徙枭獍巢，居然凤麟薮。遥愿群公肩，代承圣泽厚。徒步亲拊循，浃感遍童叟。贱子怜病撄，独歌匿深牖。何当鼓楫从，登瀛览清浏。","dynasty":"清代","title":"夷人退还定海后纪诗四章寄呈王明府师丕显兼寄咸龄鹿泽长两观察舒司马恭受朱明府绪曾孙鹾尹廷璐其四"}
{"author":"姚燮","content":"中外悬书枉徇名，居官报国在肫诚。受恩可守王罴誓，扼险宜循赵犨兵。漫笑缟穿强弩末，几闻耳掩疾雷声？好图有益酬知遇，铭佩圭辞慰直清。","dynasty":"清代","title":"近闻十六章其五"}
{"author":"姚燮","content":"踯躅升高冈，升冈如涉川。浊泥涨盈尺，溪水相钩连。侧轮陷难拔，马膝没欲颠。仆夫各喧聚，力尽差无愆。戒凛偶不及，随地成冰渊。下冈始安坦，既坦吾何言？","dynasty":"清代","title":"南辕杂诗一百八章其九十六"}
{"author":"姚燮","content":"研螺拨麝，寄空山瑶想。暗拭春风倚罗幌。与玉京琴怨，香畹衫痕，谁补入、一卷花村谭往。白门劳梦忆，天际眉楼，淡月轻烟柳无恙。说甚老香严，细与留题，费蘅梦、词仙迢想。恐憔悴、湘兰未如伊，尽眼缬横波，夕阳红滉。","dynasty":"清代","title":"洞仙歌横波夫人画兰卷"}
{"author":"姚燮","content":"蝉鬓略簪花，茜袖略粘花唾。除恰梅花清雅，算梨花娇懦。称长身子燕同轻，扶著栏杆坐。相见似曾相识，道当时来过。","dynasty":"清代","title":"好事近书蕙清扇"}
{"author":"姚燮","content":"法界金轮孤，低眉佛相现。以我自在心，上作元灯荐。天笑舒堂楣，灼若神女电。香象无杀机，三灵共恩眷。老鹰过厓睨，鹦鹉语方啭。凿空生绿霞，扑地有馀茜。檀栾开画屏，潮音打成片。指顾西天门，日华动幡扇。膜拜乞上乘，仅许一指见。谁悯鸠槃茶，堕劫入淫变。繄昔史越王，丹心照清汴。奸谀上兵牍，胡蜂肆狂煽。北窖灰难扬，沥血九重谏。须知上宰慈，早植佛根善。至今濒海民，未敢煮黄蚬。递及哈喇歹，悔罪折壶箭。遂披莲华云，仰睹满月面。我惭尘障深，奚止躯壳贱？十年荦确胸，棱棱自扪遍。出屋眄太清，远景极雕绚。五色龙觜虹，一缕静吞咽。因温四百峰，露顶坐平淀。蒸之潮气赪，染作万林茜。乍有疏钟声，空风与回旋。卓锡忘旧山，吾还感流霰。","dynasty":"清代","title":"紫竹林"}
{"author":"姚燮","content":"汲井饲犊牯，杶栝荫如笠。溽土占大年，雨自夜来湿。日光漏琐碎，絮云等揉叶。灵机恰天缋，静意受虚集。村远闭晚烟，茫窅目难入。青气浮浥浥，但见鸟空立。","dynasty":"清代","title":"南辕杂诗一百八章其三十二"}
{"author":"姚燮","content":"未许閒居效蛰虫，石华袖短舞难工。天将岁月驱寒饿，人各关河听雨风。剩有南湖诗卷在，却愁北海酒尊空。垞南十亩琅玕竹，谁与移船听月同？","dynasty":"清代","title":"时有禾中之行四叠前韵留别"}
{"author":"姚燮","content":"匪逵之奥，匪驷之骜。君子在痡，天鉴亦眊。以德为贼，以道为盗。鸣以金声，不掩群噪。踯躅中道，揽子之袪。宋璞可佩，曷贵乎玙？梧桐不实，故山已墟。言慎尔节，以保令誉。木叶已稠，秋霜未肃。万㝢蒸蒸，孤身谁畜？惟禽之鷟，而投于谷。惟瑶之玉，而毁于椟。言望尔乡，升彼大阜。下有室庐，白云浏浏。野草无葹，心亦何有？听我之歌，击子之缶。","dynasty":"清代","title":"匪逵之奥四章赠昆山戴炳垣"}
{"author":"姚燮","content":"曾来策蹇湖阴，鞭丝指点南屏路。无人踏到，月沉沉地，绿濛濛处。笋阁经残，石床茶熟，惯留云住。更松飙天半，横波皱碧，从烟际，寻铃语。莫问银绳玉柱。恁凄凉、几经鸽怖。萝垂藓剥，劫如泡电，伶俜千古。山雨湖云，楼台罨画，不遮高处。怡暝鸦一阵，带将落叶，驮微茫去。","dynasty":"清代","title":"水龙吟塔影"}
{"author":"姚燮","content":"饱酒仗醺力，冒寒凌高城。木落郊原空，天地无片青。炯然冻鹭光，江烟不能冥。于斯黯䨴中，提我神气醒。眇听归一希，吾劳信何营？","dynasty":"清代","title":"冬日杂诗八章其五"}
{"author":"姚燮","content":"越纻歌残酒一尊，柳花如雪羃雷门。榜娘荐到西施舌，隔树春烟易断魂。","dynasty":"清代","title":"题汤家彦耶溪怅别图二绝句其一"}
{"author":"姚燮","content":"肃夜狼烟缭四山，蚩尤旗卷大河间。待摧交阯安铜柱，悔泄春风度玉关。有饷已穷千户粟，何辞上慰九重颜？燕然勒字非侥倖，投笔吾思定远班。","dynasty":"清代","title":"正月杪明州纪事三叠秋兴韵八章其五"}
{"author":"姚燮","content":"共传戚里寄仙踪，白鹤天南第一峰。破壁神祠雷雨夜，荒灯客胆怯虬龙。","dynasty":"清代","title":"论古画梅家得二十四章其十三"}
{"author":"姚燮","content":"冰盘晓荐，尽麝衫红脱。雪样仙肌忍轻啮。想上元初嫁，越酿微酣，灯影里，步到西家罗袜。同心衔素核，说甚沉香，粉搯攕痕牡丹夺。春水范蠡湖、缟月窥妆，记泛棹、娇花时节。又若个、颦心渴思消，向软碧油车，一钱买得。","dynasty":"清代","title":"洞仙歌醉李"}
{"author":"姚燮","content":"不信文章艰一第，误君经济又三年。荡胸纵有须弥海，搔首难凭莽荡天。与共蓟门今日尽，相逢陌上后期悬。逡巡我尚迟还海，舍我先行为我怜。","dynasty":"清代","title":"送潘君之安徽作宰二章其一"}
{"author":"姚燮","content":"元化如周轮，万寓复其端。忧伤桎灵机，安使恒无欢？春煦散群蘖，得气先苔垣。乍有纤鸟飞，来俟庭花繁。庭花少女姿，借叶为罗纨。掩蔽苦不密，谁谅贞心完？昨宵过江雨，高枕梦流湍。短烛一寸光，恋影盆中兰。天地无鸣鸡，昏昏交云澜。敢虑发泄尽，凝以岁晚寒。箫管不留声，华宴今阑珊。瑶池开碧桃，往无摩霄翰。","dynasty":"清代","title":"春园寄兴四章其一"}
{"author":"姚燮","content":"铁笔不市董氏狐，龙门通腹文章儒。消磨万古祇日月，地随天运成名都。凤凰鸺鹠有凶吉，孔雀独飞眇俦匹。东家大姑珠翠头，贩妇竿挑一裈虱。富贵如火贫贱灰，妓魂夜语铜雀台。酒酣不照始皇镜，阿瞒空有天人才。琼浆灌老漆园菌，当路谁思墨蒙膑？哀哉黄雀网中窘，尚剔纤毛怨风紧。","dynasty":"清代","title":"作放歌行七章遣醉其五"}
{"author":"姚燮","content":"南冈削峻壁，委宛三十里。深高逾丈寻，其阔容一轵。积水泻逆流，乱石布巉齿。岩月下幽射，人影碎青紫。前车骇雷颠，后马迫云靡。惊魂持一线，弱命逃百死。谁占重坎爻，履险凛知止。守身而防危，吾还念君子。","dynasty":"清代","title":"南辕杂诗一百八章其五十七"}
{"author":"姚燮","content":"抑遏斯民愁，七年罔或纾。邻鄙各戒危，忍馁无逃墟。坐视邱墓乡，子孙成夔魖。怀刃入万榛，荒乱信何锄？天心悔残虐，力欲存其馀。驱置衽席安，似难少踌躇。太和宣无形，积戾雄荡除。疮痂虽脱身，元气削已虚。嗟我久赁舂，颇复思室庐。在唇既完好，有齿当保储。海风迢递来，眷我墙根樗。庶几东门林，得止歌鶢鶋。","dynasty":"清代","title":"夷人退还定海后纪诗四章寄呈王明府师丕显兼寄咸龄鹿泽长两观察舒司马恭受朱明府绪曾孙鹾尹廷璐其一"}
{"author":"姚燮","content":"人倚万竹上，高楼对酒楼。酒香吹雨过，楼影入江流。江上生芦叶，烟边隐白鸥。待伊芦叶长，此地定宜秋。","dynasty":"清代","title":"孙氏隐啸园七章其七"}
{"author":"姚燮","content":"暖翠琵琶玉叵罗，十年曾此听清歌。贴屏一褶鸳鸯被，知有凉灯照断荷。","dynasty":"清代","title":"扇影词三十八章其三十八"}
{"author":"姚燮","content":"送咿哑、兰䒀桂桨，斜阳斟酌桥渡。曲琼十二珠帘挂，扇影乍回风絮。停复去。尽荡绿流红，眉眼相侬汝。粉塘夕否。恰藕叶鸳鸯，桃根姊妹，一色晚烟护。堤南北，锦缆乱牵芳树。好山迎媚无数。波摇酒梦凉难定，箫响细能贴住。还醉顾。霎七里香云，淘尽鸥边雨。水杨低处。恁三五楼台，疏疏灯点，夜半尚人语。","dynasty":"清代","title":"迈陂塘同厉骇谷"}
{"author":"姚燮","content":"弇州才调压崆峒，出塞新诗七字工。秋色过关千里碧，函陵立马挽雕弓。","dynasty":"清代","title":"舟中怀都门故人诗三十绝句其十九"}
{"author":"姚燮","content":"疏樾含青薄日皓，细径堆烟暗篁扫。美人未阅罗绮春，瘦影空山雪催老。豪官黄金能买愁，海棠四壁莺贮楼。吹来露片不肯冻，玉韵锵然鸣箔钩。只今乱草遮黄土，冷照桃根髑髅语。醉魂已挂西市刀，梦里犹然索歌舞。北村学究黄发彫，八十始读灵均骚。携锄斫地代长剑，痛泪无情沾布袍。隼吻膏肥雀血尽，二月江南北风紧。望中万木如立柴，元气无归天力窘。迂儒读易解消息，到此凄怀亦难忍。忽逢姑射明睇垂，与我盈盈致怨思。守棋洞府鹤方病，觅柳关山燕正飞。蜷形涸泽惭枯槁，直拟兹园托羲皞。平潭初渌宜濯襟，深岫横来一眉悄。狼藉繁华骄短年，荣辱人间问谁保。依徊花下聊独吟，卧石惜无猗兰琴。何当手抚上阳曲，大海千里开玄阴。荆棘遍作琼树林，温然一吐东皇心。","dynasty":"清代","title":"春日散步于野人园见梅花感作长句"}
{"author":"姚燮","content":"但言相见易，不言离别难。搴车各一顾，恻恻含悲酸。朔风天末吹南鸟，尔亦乘时归去早。吴江花月正清妍，莫向蓟门怨衰草。","dynasty":"清代","title":"别诗"}
{"author":"姚燮","content":"西南河壖多厝棺，一朝飘泊随奔湍。儿孙跣足走荒卤，往来讯觅携长竿。蟛蜞咬骭流血鲜，号哭不得喉舌乾。谁家故坟十围树，带椁连根倒当路。黄泥不坚白骨露，败槥浮浮蚁资渡。","dynasty":"清代","title":"八月初旬连日大风雨因述见闻作短歌纪灾得十章其七"}
{"author":"姚燮","content":"吴越王孙昔所栖，今来宅者有山麛。坦阴乱叶经秋败，藓末残阳向晚凄。蔽阁如帘蛛罥网，扫廊为帚竹蟠泥。幻泡一霎华灯宴，断句都昏旧壁题。","dynasty":"清代","title":"过钱氏北墅作二章其一"}
{"author":"姚燮","content":"底事断人肠，花飞满店香。烟谯吹觱篥，露草宿鸳鸯。桃叶江干楫，罗敷陌上桑。风华消歇尽，莫此认横塘。","dynasty":"清代","title":"赋得大道柳八章其三"}
{"author":"姚燮","content":"日月吐纳云五色，凤狮翔舞海三山。元穹无象接太始，青土如坏是大寰。水府灵官苍玉佩，天魔淫女妙华鬘。不知禅继经千亿，婴姹丹珠饵九还。","dynasty":"清代","title":"纪梦"}
{"author":"姚燮","content":"日逝不再升，月缺不再员。谁知我有心，先汝沈黄泉。以吾心所沈，引汝魂来前。一言我告汝，汝且弗涕涟。结缘同今生，汝苦谁恤怜？愿汝苦早离，送汝游佛天。今生已苦汝，弗结求生缘。白云同青山，各自悲流川。","dynasty":"清代","title":"妇病自春晚始剧至六月四日竟不复生感触所缘记以哀响都得二十三章焚之榇前以代诔哭其十七"}
{"author":"姚燮","content":"两仪未分气无始，天水浑茫亿万里。问谁造历皇古先，推演龙图泄亥子。今我一身漂一舟，八极之极皆鸿流。沧凉但作十月气，金银不见三山楼。东方月出西日落，两朵芙蓉双剑锷。空中元象大沈沦，井底群生浩笼络。劳逸无偏橐籥工，生死相催造化恶。侧听大轴鸣雷硠，照面熇云冰色黄。珠烟上撒白龙沫，玉屑下碾青女霜。翠蟾朱鸟两腾跃，自边彻底纯作琉璃光。周天三百六十有五度，中分其半安所藏？浑仪遗法肇颛顼，黄赤二道缠中央。淳风变范别表里，周髀以后仪益彰。咄哉思训悟平准，敢与物祖争毫芒。北高南下蚁旋磨，行何顺吉何逆殃？生平读书苦蒙翳，对此忽揭千重障。鞠陵渐驶纤阿驾，柳影犹衔玉门下。八十一万馀里中，以镜函镫两无夜。寸心警我梦梦存，哆口凭谁咄咄诧？文字因缘祖葛尼，石火山川大利亚。妄资铅汞外升沈，难结胚胎免凋谢。吁嗟乎，皇煌帝谛人续人，归之者鬼伸者神。六十四周风水火，佛氏尚畏三劫轮。斯时渺渺均何存，无或见见无闻闻。但觉大圜而外我身在，扫刮乾垢摩坤尘，飘飘汎汎随无垠。","dynasty":"清代","title":"渡黄婆洋观日入月出歌"}
{"author":"姚燮","content":"夙时盛文宴，造化与持宰。驻马城南郊，一樽有千载。盟词可镌石，历劫不能改。讵谓他时逢，剩我两人在。生者异乡县，死者归山邱。白日照千里，不及天尽头。河水出昆崙，万古无回流。河水无回流，白日有时夕。我发今萧疏，君髯已盈尺。转悔去日短，未与竟欢悦。安知自今往，复能几回别。","dynasty":"清代","title":"与汤郎中鹏话旧感赠五章其三"}
{"author":"姚燮","content":"叔党风流世已无，静斋乾涩惠斋枯。便成一㡠松篁侣，难压南枝雪霁图。","dynasty":"清代","title":"论古画梅家得二十四章其五"}
{"author":"姚燮","content":"危峰伸佛臂，坦掌高及天。既坦复斜耸，似秉重台莲。昨行望眙𥈭，今喜升其巅。皂日凝槲阴，射袂流暧烟。烟底猎猎声，辨为下山鸢。在鸢去此山，固犹千寻悬。焉知对面峰，苍峻倍逾前。岂无峰上人，笑我尚重渊。高境安有穷，退葸诚堪怜。便鼓精力强，去者已居先。缚履猛求进，云来拒吾肩。轵径布铦石，懦沙裹为棉。又防戒慎疏，祸遭中路颠。碧落无近期，曷由遘上仙？","dynasty":"清代","title":"凫愁岭"}
{"author":"姚燮","content":"高阑下俯水，高筵平对山。水如鹅黄裙，山如鸦青鬟。絮柳当斜阳，引以风丝閒。乍有数点花，拂落衣袖间。白袷多少年，上座珠翠环。绵袅香烟心，玉篴歌方残。歌尾闻橹枝，荡出茱萸湾。万炬浮烛龙，夕露难为寒。转使空绿光，摇眩成紫澜。以我热场置，醉作冷眼看。奢丽复难甚，众心宜大欢。我心持素定，往亦迷其端。扪橐无黄金，麟脯徒目餐。自命姑为仙，阅劫来尘寰。朗吟步虚辞，一警群耳顽。群耳何所聆，鹤背琼珊珊。","dynasty":"清代","title":"饮山景园留仙阁醉中书壁"}
{"author":"姚燮","content":"墙高檐矮月一角，登楼俯见脩枝横。为言去岁十月暖，已作烂雪堆银屏。大野寒风不入城，微草茁土春姿青。此花得气倍宜早，矧含元息通古灵。主人识客门放扃，许客晨屐宵携檠。嫩冰几片败叶堕，老苔一抹疏烟明。霜吹薄帽风生生，石阑叉手听瓶笙。低篁翠似窄衫女，瘦雀黄疑初乳莺。尔梅困我诗迟成，欲开不开终何情？朱弦乍抚天地醒，隔墙湖软闻流声。东梢挂旭看茁英，抵掌笑遇飞仙琼，累尔主人残梦惊。再过十日压枝满，当张帷幕开轩楹。未愁扳折等杨柳，寂院有鸟无人行。洁哉和靖工逃名，欣然独与吾鹤盟。","dynasty":"清代","title":"探寓邻墙角梅十日至十一月望晓忽见一朵歌以赏之"}
{"author":"姚燮","content":"杜陵剧有死生哀，小劫沧桑问大槐。风雪轮蹄谁壮士，湘巫云雨剩荒台。故人赠铗掀眉看，独座清樽对影开。醉意知怜新舄好，吾庭幸不长蒿莱。","dynasty":"清代","title":"对酒抒怀简都门故人八章其二"}
{"author":"姚燮","content":"寂恨凭谁置，糟邱此筑台。心魂劳梦守，天地送春来。习世知无涘，投閒愧不才。黝然尘滓拭，冰镜客何猜？","dynasty":"清代","title":"醉甚"}
{"author":"姚燮","content":"虚堂如太古，檐溜为鸣琴。凉云叶叶拭经几，美人玉貌烟萝心。我从胥口舣舟访，束画函诗迭相赏。妙从难舍指百回，淡到无言情一往。具区万苇展平碧，风色远来极疏爽。倘吹薄霭生微晴，天际包山入孤掌。主人爱客襟且豪，手挈菊瓮倾宿醪。烹菱煮芋厌烦絮，烂杵姜桂蒸巨螯。东南千里合杯杓，相与一醉情陶陶。泠然别院响清磬，幡花瑟瑟空中摇。出门平望晚烟阔，乱鸦落木纷林皋。人生事业各有在，努力年华葆精采。今朝欢尽且为别，转眼湖天雪皠皠。吾偃青笠君红蓑，去访梅花向邓尉。","dynasty":"清代","title":"雨中泊吴江过沈荣湖上草堂饮"}
{"author":"姚燮","content":"梦影小红楼。东风笛送愁。游丝宛转飏帘钩。帘外玉梅花落尽，空翠羽，说啁啾。莫唱少年游。斜阳冷欲秋。木兰烟隔美人舟。江水微茫芳草外，怜多事，替春流。","dynasty":"清代","title":"唐多令倚楼目远春人不来"}
{"author":"姚燮","content":"壁苔涂抹满经檠，阶草离披卧石罂。酒味暗搀林气涩，雁行遥界乱山平。饱持佛偈参梅熟，静得渔歌送水声。妙悟多从芜秽出，不须洁地始光明。","dynasty":"清代","title":"化茂上人招同族兄饮青弋山房"}
{"author":"姚燮","content":"时予投荒山，与公隔百里。泬寥天无鸿，但有燧云紫。燧云连句馀，江河见枯底。盗贼如猬毛，官衢绝行屣。报书苦无由，传闻惑生死。纸笔成废材，何从诉心痏？坏牖风灯孤，村鸮夜搀鬼。卧见蚩尤星，阴芒射床觜。有时梦见公，深墨面容毁。似悲西风盲，苦漂断矶苇。民户多不完，谁犹弁矜頍？但祝公早还，洁身尚非罪。匿有灵均怀，在眼即湘水。犹期他日逢，同证此身诡。置酒明山高，一振气颓委。","dynasty":"清代","title":"闻冯太史登府讣寄挽六章其五"}
{"author":"姚燮","content":"先生大隐古无怀，小足蔬鱼未禁斋。留月拟裁赊酒券，款春重选乞花牌。东山晚翠晴逾好，南院初梅约未乖。我喜病馀蓬鬓妇，近能剪箬制轻鞋。","dynasty":"清代","title":"独居写简王丈坤二章其二"}
{"author":"姚燮","content":"山川春梦里，之子正雏年。颇恨碧天远，频疑翠袖蔫。屐痕深著露，马影澹生烟。缬得醉眸暗，飘魂愁杜鹃。","dynasty":"清代","title":"草"}
{"author":"姚燮","content":"积藏在中窖，谁测中实虚？莫云富可骄，坐遘群舌诛。甘苦有究竟，食蔗宁食荼。洁玉闭重椟，蝇矢何由污？风飘若木枝，岁月迈云徂。愿以仙掌平，上执星斗枢。一成守坚致，百折通游纡。灿然群化陈，眇矣中心逋。瀚海龙自升，屋梁燕犹雏。","dynasty":"清代","title":"励志四章示家塾同学诸子其三"}
{"author":"姚燮","content":"兀酸吟对烛，愁语拥衾，柝声霜外微逗。露屧沉烟，月眉衔岫。不分凄凉回首。酒送花迎，背香飞到，雏莺明秀。剪一双、春睐撩人，值得红心怨瘦。便道初三下九。者相思贮得，麝囊叩叩。奈千叠云山，只在画灯前后。隔帘倚扇，晚凉时候。堕梦君还思否。怕再觅、一角西湖，絮影吹残闲柳。","dynasty":"清代","title":"望湘人二茗草堂话旧，月色上箔，霜华在灯，宿恨新愁，异心同感。"}
{"author":"姚燮","content":"因缘天地结蟭螟，托迹依违似影形。腰下鹿卢同锈涩，眼中鸿鹄自苍冥。邻篁友薜他年事，竽水琴风此去听。遥羡万松湖上阁，夜来凉月却当棂。","dynasty":"清代","title":"题秦比部芝庭听泉图即送其南归二章其二"}
{"author":"姚燮","content":"刺斜捣直钩引平，胡三援四垂礼经。蚩尤狐父制难见，亳州鐏刃留其硎。奉天当日率虎旅，升陑义誓如雷霆。乃秉白钺载青旆，昆吾允克三朡征。想兹黄柲共从事，一挥顿扫元烟腥。应如缴弋瞥神中，飞翮堕地留象铭。双虬蜿蜒在句孑，雕夔差勿还倪婴。二十八君久陵替，几将宗器陈圉冥。执矛聚镞蚀盉鬲，偃旂立马残句兵。平湖钱氏夙宝此，要非后器誇鸡鸣。牧野倒北奈帝乙，翳徒命伐思文丁。精金所在百神护，火光夜烛嗤永兴。","dynasty":"清代","title":"商虬戈"}
{"author":"姚燮","content":"珠藤袅香石，画色茜浓翠。柔风一缕薄飏之，两萼纤红露春媚。幕毡挂月红灯高，岳色照杯青溶摇。桃根姊妹并娟秀，缬眸上醉生倦娇。风烟塞北尝千苦，宛转偏能作吴语。如弄一手双槽鸣，百回推却无出声。客心如丝绕声入，客心自乱声自清。窈言窕笑若放诞，不轻身许非寡情。胭脂满路红心草，蝴蝶无霜半黄老。蓦地东风吹柳花，依约江南梦痕小。诘朝驱马高唐州，平沙落日空尔愁。红阑天际不可见，一雁微茫下远洲。","dynasty":"清代","title":"纤红曲听女伎双琵琶作"}
{"author":"姚燮","content":"变幻极众奇，我在故无他。瞑目视暗尘，高象瞥已过。暗尘亦非暗，皎若望舒荷。一瓣一世界，一界千维摩。下有山须弥，上有天弥罗。苦海中无边，吐纳情爱河。移花补恨天，移山塞其波。置我元默中，终焉将如何？","dynasty":"清代","title":"游仙诗十四章不必拟郭宏农也其十四"}
{"author":"姚燮","content":"大海曾无桂树岑，连蜷奈尔美人心。开门纵目云流急，背烛怜须镜色深。乱后少陵馀破屋，悲来叔夜感孤琴。姮娥倘驻虞渊驾，应有明玕照郁沈。","dynasty":"清代","title":"雨中过汤淮赠诗四章其三"}
{"author":"姚燮","content":"剪得西施舌，何如玉版香？妆台秋月老，佛榻夜灯凉。龙女禅谁悟，鸱夷梦久荒。且登天半阁，一览海云苍。","dynasty":"清代","title":"金明寺"}
{"author":"姚燮","content":"古梅如劲藤，㛹娟自春竹。自顾衰丑姿，何由媚群目？频年驰异乡，白日马蹄促。劳彼千岁猿，为我守空谷。此归当闭门，栖心谢讥辱。证道不在形，兀处讵嫌独？","dynasty":"清代","title":"清河晤孔司马继鑅话旧即赠九章其八"}
{"author":"姚燮","content":"三台无根五岳小，天姥儿孙头白早。神仙亦是萧寥驹，随代随时作尘扫。我能到此宁非仙，俯首四顾无人间。人间却在白云下，自吾别后当千年。白云在下天在上，云面青岚日摩荡。西奔万牛南驱羊，北迤惊𧉮东走浪。青光尽处变𧹬采，不是山岚是沧海。海烟卷入山岚中，倾刻沧桑百回改。仰首不见鹏鸟飞，云隙过鹰如虫微。日轮悬臂玉槃大，足跟愁雨方霏霏。愁雨秋声日春色，梧落桃开一云隔。孤心已了万劫殊，寸掌全收八埏窄。白云渐低山渐高，掌影反覆心根牢。乱山但似乱坟积，云气都为水气飘。我方有住究何住，陵阳容成不相遇。茫茫大千蟭螟身，再死重生一回步。吁嗟乎，死生岂为吾身哀，亦非以此哀后来。块然顽石今未开，焉知中有金银台？焉知上古广成子，至今姣好犹童孩。不如撒手返尘世，尽吾所事全吾归，形神有灭名无灰。形神有灭名与灰，除此眼中海水覆作堂坳杯，与此二百八十一万三千馀丈之峰一一皆崩隤。","dynasty":"清代","title":"登干山绝顶俯眺二百八十峰浩然作歌"}
{"author":"姚燮","content":"欲雨不下雨，海云作势骄。屋苔都恋溽，城柳自愁条。远瞩天容变，穷居壮志消。绸缪无一策，瘏口愧鸱鸮。","dynasty":"清代","title":"欲雨"}
{"author":"姚燮","content":"春潮落，晚山低。高楼外，几船归。迢迢渔唱出斜晖。沙岸白，烟草绿，暝禽飞。杨花乱。愁鬓短。天际乡云目断。芳事尽，客心非。今宵梦，明日路，大江西。","dynasty":"清代","title":"芳草渡登吴江城楼"}
{"author":"姚燮","content":"绣阁重阑红，琼天四面碧。晻蔼灵岩秋，挂眼无一尺。梵塔孤城浮，锦帆太湖画。袖底篁鸟声，散入水云白。我御衫五铢，奈何六合窄？让渠如圹营，结秀坐龙脉。撷其初菊枝，归沿溆南夕。回眄颓阳光，寂寂照空驿。","dynasty":"清代","title":"游木渎钱氏园三章其三"}
{"author":"姚燮","content":"初夜横西月，秋颦试澹眉。高楼依汉近，薄袖下帘迟。玉笛有清泪，芙蓉是怨枝。黄姑天渚隔，何以慰相思？","dynasty":"清代","title":"初夜"}
{"author":"姚燮","content":"河山万里雁东翱，石掌嵯峨接汉高。三观曙收天阙雾，五松寒答海门涛。漫容停辙悲歌凤，好与游仙快策鳌。记取滋阳驱马地，桃花春雨满征袍。","dynasty":"清代","title":"送郑明经乔迁之山左二章其二"}
{"author":"姚燮","content":"踏露出门去，平野烟昏黄。残月下远柳，宿莺初回翔。","dynasty":"清代","title":"踏露"}
{"author":"姚燮","content":"山女食山气，青面莲叶光。靧岚不泽粉，自非人间香。蛇髻松为钗，发袜紧缠裆。不识春可怨，讵知秋可伤？见客百憨笑，纯任安故常。愿嫁骑鹿童，弗愿嫁牛郎。牛郎要种田，种田田有荒。骑鹿能种芝，芝熟堪充粮。山女抱山骨，珊珊如鸣珰。山女亦泽粉，此粉柏之霜。夜抱山月眠，朝俯山溪妆。","dynasty":"清代","title":"山女行"}
{"author":"姚燮","content":"辋川画笔三吴冠，记室诗情八代豪。约㗉故人门径在，斜阳春树满江皋。","dynasty":"清代","title":"载书访友图为陈铣题二绝句其一"}
{"author":"姚燮","content":"港窄树摇雪，船轻水碾云。山川都在梦，天海不能分。阔绝空烟杪，犹馀一雁闻。城楼催暮角，闪地出斜曛。","dynasty":"清代","title":"薄暮抵西陵"}
{"author":"姚燮","content":"贴帘花转明，鸟亦有娱声。天扫积旬翳，客生如许情。远波田气洁，初绿大山横。悄极斜篁月，夜宜媚我檠。","dynasty":"清代","title":"晴"}
{"author":"姚燮","content":"苔烟荡暗湿。曲巷春人几销歇。怊怅西湖旧别。记怨响流红，莺娇簧舌。珠栏一折。隔晚山、江上千叠。空留取、酒边月影，贴梦到梧叶。愁绝。背灯拍屧。又听唱、青藤词阕。银床无限凄切。怕井水生波，美人夜咽。管停垂倦缬。似欲带、晓云傍蝶。还回袖，笑折梨花，点冷一肩雪。","dynasty":"清代","title":"霓裳中序第一柳翠井巷访玉卿不遇听馥郎歌四声猿第二折纪以慢声吊古伤今怜春怨别寸心不知何许也"}
{"author":"姚燮","content":"珊珊瑟瑟佩明珰，可是珠帘第四娘。一袭青黄鱼子缬，东风吹作杜蘅香。","dynasty":"清代","title":"扇影词三十八章其八"}
{"author":"姚燮","content":"閒意得孤住，静看露草光。一萤停竹萚，迟月避萝墙。气爽烟难近，天空梦易凉。樨阴吾袖薄，暗挹有微香。","dynasty":"清代","title":"閒意"}
{"author":"姚燮","content":"心若警而秋与挠兮，叶将堕而发与彫兮。委吾情而不可以要兮，风雨之萧兮，羌四顾而寥寥兮。","dynasty":"清代","title":"杂拟汉人小诗十二章其八"}
{"author":"姚燮","content":"金碧十二楼，但有玉尘布。俯见龙渊深，花田种珊树。","dynasty":"清代","title":"论词九绝句示杜煦汪全泰两丈其九"}
{"author":"姚燮","content":"大材屈卑吏，壮志沈簿书。因从贱子期，在玉当为玙。夙昔抱琴襆，君赁僧寮居。挈酒时过谈，同巷不须车。爽霭延朝山，悲愤皆涤除。使我秋叶心，常对春花舒。君虽缚微名，有藻尚堪摅。未遇卖赋缘，谁来怜相如？","dynasty":"清代","title":"春夜都门怀人诗十七章其十五"}
{"author":"姚燮","content":"亸疏鬟，垂薄袖，媚影刻春绣。月似烟昏，烟似断云绉。倚来铁干冰华，那般清苦，值禁得、那人纤瘦。料难透。寻常纸阁芦帘，占得此生否。怪底无言，眉意默来逗。可怜一面春容，一回展唤，算一度、相逢时候。","dynasty":"清代","title":"祝英台近时湘文倚梅图照"}
{"author":"姚燮","content":"门缘无骑雀都閒，禅解同参石未顽。宿酒清如苕霅水，孤云秀比敬亭山。鹿皮眷属留仙种，鸡口生涯谢卒班。今信读书堪拒累，短楞一尺峻天关。","dynasty":"清代","title":"都门春感杂诗二十章寓崇文门试邸作其十三"}
{"author":"姚燮","content":"关河遇旧侣，未肯遽回翔。颇思十日留，昕夕聊相将。归心不可遏，南望千里乡。还顾黄河流，落日空津梁。君情河水深，我意河路长。路长尚可及，水深犹能量。","dynasty":"清代","title":"清河晤孔司马继鑅话旧即赠九章其五"}
{"author":"姚燮","content":"昨宵梦落大庾岭，星辰不高万籁静。美人剪碎蝴蝶衣，散为玉云照千顷。晓来天影如碧绡，奇采尚在空中摇。神有所注恐其逝，急拓长笺扫窗翳。一枝两枝脱笔生，六七枝成更凝睇。恐有灵姿媚煞人，叹尔胡天复胡帝。回笔故作倔强枝，千丈而落有石势。千牛力挽不得转，又恐旁人厌粗厉。吁嗟乎，柔茹刚吐吾两难，间以一箭湘江兰。莫怜娟好如女鬟，劲弓百石兼能弯。画成弃取听人意，置酒且看门外山，山中之云何其閒。","dynasty":"清代","title":"题画梅三章其三"}
{"author":"姚燮","content":"十十复五五，津头打津鼓。日出西北风，撑船下淮浒。千船齐出关，军船杂行旅。旅人语军士，未言泪如雨。自离舟山城，十年作淮贾。昨信茫昧闻，妻孥惨遭虏。军士还与言，充名隶行伍。名兵实则农，能犁不能弩。去当殇异乡，敢期还故土？旅人还乡悲，军士出门苦。叹我不为军，叹我不为估。何以中道间，同来受凄楚。堕叶魂共悬，荒山梦多阻。心气吾几何，安能不消阻。","dynasty":"清代","title":"自杨庄渡河下淮船抵吴门道中纪事写怀六章其四"}
{"author":"姚燮","content":"飞书告陷永兴塘，遣吏宵驰勘石防。险使湘湖成雁泽，愁从陆地指鼍梁。斯民共切天心警，此日吾期守土良。莫畏尖山犄角势，镇东军府是岩疆。","dynasty":"清代","title":"近闻十六章其六"}
{"author":"姚燮","content":"蹑梦空空到发巅，洪荒日月自成年。悔争微饱凭烟火，苦索新诗媚石泉。善想早坚堪仆虎，俗缘渐谢愿师仙。遥知一股潺湲水，灌满徐凫万顷田。","dynasty":"清代","title":"自题四明山采药图二章其一"}
{"author":"姚燮","content":"有鸠集木，晨暄煦之。顾瞻西方，惄焉我思。川梁夐绝，心为马驰。似有佳风，来吹薄衣。趼无同舄，践亦易违。往乐犹梦，苦我穷追。閟音乍泄，玉琴手挥。飘埃在虚，孰知其归？落叶满壁，酒如奔泉。牵裾而讯，孤月正悬。既醉云别，扬帆大川。高城一坏，目阻苍烟。自秋徂夏，旷已阅年。广海无垠，梦难恃权。山窗独倚，流云晚嫣。结萝眷睇，致尔缠绵。","dynasty":"清代","title":"有鸠集木二章寄郭上舍凤梁沈编修兆霖"}
{"author":"姚燮","content":"琪花入夜欲落，弱水经秋正寒。撷得凤巢竹实，去凭鸾背阑干。","dynasty":"清代","title":"同张徵君澹游蕊珠院分赋诸景仿六言七章其一方壶一角"}
{"author":"姚燮","content":"昨传府檄减民征，谷税新蠲市价平。忽忆吾乡遭海涨，西风尚急泽鸿声。","dynasty":"清代","title":"长安镇"}
{"author":"姚燮","content":"春烟翠未开，若闻幽鸟语。冥濛七里波，欲作晚来雨。","dynasty":"清代","title":"题天然大理石屏四绝句其一黄大痴富江春树"}
{"author":"姚燮","content":"多事楼头吹羌笛，横流满海已无家。可怜故国啼鹃血，洒作愁红万点花。","dynasty":"清代","title":"论古画梅家得二十四章其十七"}
{"author":"姚燮","content":"老客羞携乞食箫，儿声先作上元娇。酒楼鼓板花楼笛，荡得春烟似软潮。","dynasty":"清代","title":"杂兴得七绝句其三"}
{"author":"姚燮","content":"迥野天萧萧，捎云有孤隼。西下千里潮，流与夕阳尽。羁人迟未归，忧来不能忍。谁见六宇宽，留此一身窘。晚色浮空来，霜气逼潜紧。乍有村火光，激射到䉋箘。对面将军山，峭极梦难近。夜啼不待猿，有泪我先陨。鬼神徒见猜，意气郁未泯。尺蠖无由伸，附为草间蚓。下涸重渊流，上扬九霄坋。庶几俛仰间，一揭万古愤。","dynasty":"清代","title":"冬日旅怀杂诗三章其二"}
{"author":"姚燮","content":"与子赋成均，同出新城门。新城学行宗，网罗多瑶琨。分科各徵萟，密意联青樽。扰攘长安中，偏队雄一军。叠山南屋祠，星斗光斑璘。时我羁壶园，隔屋犹比邻。每袖一卷书，过从资讨论。风雨无十年，飘落嗟浮云。今年偕计吏，来踏天衢尘。对子搴敝裳，百感难具申。我年已四十，子年逾五旬。在世虽赘疣，卑贱犹幸存。共登天桥楼，洞牖窥八垠。西山石一拳，照斝空嶙峋。闻子近闭户，授经文简孙。课暇还著书，迅笔追日轮。勘谳千家言，吐滓斟芳醇。银潢太乙舟，中派洄上源。意将寿万古，讵独寿其身？尺砚环藤花，屋有轩羲春。沈君传之图，瘦硬诚通神。瘦硬喻子骨，树立完天甄。下视桃李花，拉杂同荆榛。吾乡论耆硕，南雷天之民。鲒埼虽晚出，实堪佑为臣。遗书半遭蠹，几等千钧湮。子发能系持，绝地重辟津。遂使听缶聪，玉响惊球珉。可惜欧阳亡，未鉴眉山文。我愚实逊子，所务惟琐繁。负此一寸管，播弄陈言陈。作诗聊和子，词浅意殊真。年来我兴衰，落落交寡亲。异地犹子偕，颓气轩然振。战魔出奇劫，始识龙象驯。岁月后正长，逝当穷昆岷。","dynasty":"清代","title":"赠王同年楚材即题其寿藤图"}
{"author":"姚燮","content":"醒亦见明月，梦亦见明月。明月浩平沙，梦时照城阙。故人十年死，在地已枯骨。樽酒致颜色，身死泪未竭。岱云青嵯峨，濡海动一发。深榛多虎狼，飞鸟五日越。来何涉崄巇，去何堕飘忽？梦醒月又斜，𧹬气晓蓬勃。","dynasty":"清代","title":"南辕杂诗一百八章其三十"}
{"author":"姚燮","content":"霜华素洁云英蕤，晨旭高挂香檀枝。我方曝背坐檀下，刘侯寄书来索诗。刘侯吏隐越东县，兰芎苕苕碧山茜。过江风涩打银霰，桂底初灯记初见。示我壁上行役图，天门水绿荆门芜。庾公文采一时尽，大江明月千秋孤。蘋花吹满郎官柳，细雨横箫出樊口。奇士不逢祢正平，潮咽黄军石如斗。斯时刘侯怀古深，船头拄颊看雁沈。雁飞不过茱萸峡，春老难为鹦鹉吟。鹦鹉无情草凄碧，不媚斜阳媚行客。乍有苍烟鄂渚横，颇思花酒宜城夕。十年奔走疲一官，壮游得此良足欢。吐其意境系之画，画境能工画意难。矧我未行汉沔道，那有奇诗为君造？恨不共挽三澨流，一洗乾坤色枯槁。海天万里无寒霾，轻鞍短剑侯傥来。千丈龙潭与濯足，三山琪树当照杯。作诗题画与君约，穷士荒庐有嵩雒。须知踏浪掣青鲸，抵似登楼忆黄鹤。","dynasty":"清代","title":"刘五明府广湄书来索题汉江行役图"}
{"author":"姚燮","content":"目阻天阊高，河山蔽荒棘。岂真巫咸愚，竟铩大鹏翼。万妙罗寸畦，一瞬了声色。谷神不守中，筋骸遭蠹贼。今我废无为，犹能事庖湢。苦效蚕恋桑，蠕蠕日三食。竟有乱绪丝，纷来缭胸臆。雀肉能几何，饿鹰惨相逼。窄厈缠紧云，乌由避残刻？坤灵扬清风，庶乎燄垆熄。","dynasty":"清代","title":"述意三章其三"}
{"author":"姚燮","content":"忆昔商邱宋，亦有新城王。洞庭挹衿袖，卷帘陈玉觞。高文耀天际，韶琯谐鸾皇。井绠一以朽，藻采沈郁苍。迢迢白云尽，默默凄鸿翔。湖壖有青草，生与芦叶长。良朋预今宴，顾盼差足强。聚散且弗计，罄此壶中浆。山川夙无变，冠盖安有常？应知后来客，今我同茫茫。","dynasty":"清代","title":"邓尉纪游诗八章其七"}
{"author":"姚燮","content":"寄迹如云亦散仙，耽情有癖即因缘。择须为隐谁投券，行倘堪偕愿执鞭。面壁少文今卧老，游山康乐但诗传。何须一叶龙门去，指画河图问朔骞。","dynasty":"清代","title":"题方山人纪游图二章其二"}
{"author":"姚燮","content":"留住春光仗酒罂，分筵团坐牡丹坪。静宜响屧穿廊过，暗有游丝拂面轻。人影在帘花在水，鹂声为笛燕为筝。屏山莫是江南路，丹碧楼台醉底横。","dynasty":"清代","title":"分筵"}
{"author":"姚燮","content":"妙构极自然，疑非人意造。颇嫌短晷催，未容恣探讨。云缛廊有苔，露酽径多草。绮石如美人，坐阅万花老。百绺枯藤缠，疑尔青鬓槁。潭镜千尺泓，残荷一茎袅。遂使静止天，玉芬溢龙脑。何以蜻蛉红，但媚水阴蓼。","dynasty":"清代","title":"游木渎钱氏园三章其一"}
{"author":"姚燮","content":"浪卷黄茅过闸浑，轰传夷虏逼邻村。打包人约深岩避，抚椟吾惭故剑存。冻陌月斜交犬迹，危楸风紧激鸮魂。穷洋已乏回舟路，且俟天心静闭门。","dynasty":"清代","title":"十月初九夜作"}
{"author":"姚燮","content":"日暮风催雪，天高月竞云。如何沧海雁，残岁有离群。","dynasty":"清代","title":"日暮"}
{"author":"姚燮","content":"素蕾三丫草，纷如荠麦花。斜寮开饼市，别径过煤车。颓石依眠犬，凄风落病鸦。谁携橐驼瓮，来灌故侯瓜。","dynasty":"清代","title":"城东废园四章其四"}
{"author":"姚燮","content":"天门排咫尺，金碧辉招提。兰台冠丹巘，菌阁陵翠梯。层层搆复峻，上欲云汉齐。象王穷窈窕，华盖璎珞衣。弹指青莲华，幻作峰峦低。微生苦尘扰，清净夙所希。持寂意无滓，妙明相因依。念此一延伫，心与浮云飞。","dynasty":"清代","title":"游天童山四章其三"}
{"author":"姚燮","content":"月万里，天马徕止。固尔齿，历华轙。相玮灵，渊映房。天马徕翔，雁门赭黄，下睥红阳。淩遽之气，迅乎其厉。权奇之容，翍乎其风。禀健德中，元霄狎龙。龙罔奴，皇徕御。垂梢行，睨影翥，秦青太息方堙歌。天衢如砥，天台兀峨。","dynasty":"清代","title":"拟郊祀十九歌，存七章其五天马"}
{"author":"姚燮","content":"坛坫巍巍东阁开，群公联袂肯偕来。乌尤郭璞九仙骨，花县潘安六代才。惭愧贱名留短碣，风流耆宿感蒿莱。归帆明日钱江梦，定挈灵猿倚石台。","dynasty":"清代","title":"息耕草堂冬日即事杂诗五章与黄太守丈安涛其五"}
{"author":"姚燮","content":"薄缛吹阴与病宜，梳鬟潦草不随时。凭肩苦劝残樽酒，乍可添春到两颐。","dynasty":"清代","title":"雨窗四绝句示姬人李素其二"}
{"author":"姚燮","content":"老客羞携乞食箫，儿声先作上元娇。酒楼鼓板花楼笛，荡得春烟似软潮。","dynasty":"清代","title":"杂兴得七绝句其三"}
{"author":"姚燮","content":"金谷翾风抱弱躯，何从镇胆乞犀株？三天慧业宜禅榻，六代华妆谢锦襦。大地任增黄落感，小名合称素馨呼。飘来帐角珊珊影，手撚鬟丝可系无？","dynasty":"清代","title":"水仙花四章其二"}
{"author":"姚燮","content":"幺弦和宫，二弦叶商。指有迎拒，意为抑扬。听者何闻，但闻琅琅。穷夜驰马，宝刀挂鞍。俯首冰结，仰面月寒。谁之功勋，驱我困苦。小民流离，大人之祜。","dynasty":"清代","title":"当气出唱五章其三"}
{"author":"姚燮","content":"晨坐愁无聊，如何夜来醉？六月思桃花，如何一春睡？","dynasty":"清代","title":"企喻歌八章其五"}
{"author":"姚燮","content":"张子伤心客，无端涕泗流。望云还远啸，倚树便低讴。玉茗官如吏，黄门鬓已秋。风流看若许，吾亦且归休。","dynasty":"清代","title":"尺五庄即事诗十二章其八"}
{"author":"姚燮","content":"兰陵江水春摇溶，水影善媚春花红。兰陵女儿住江上，隔花临水花无容。以笑泥客客心醉，娇颜能夺春酒浓。十三随母习弦管，博解曲意情益工。轻鬟薄粉变新饰，垂袖不肯回春风。春风吹柳柳绵脱，柳叶深深弄帘夕。黄鹂紫燕交拚飞，嫩干柔条折不得。折不得，愁柰何？今宵江上春月好，明日江头春雨多。","dynasty":"清代","title":"兰陵曲"}
{"author":"姚燮","content":"策蹇循湖堤，湖流怒排歙。一角去东南，势陡破山入。山脊黝以虚，夕日照未及。林烟滃在岸，荡作云气湿。其上大茗峰，诘曲了层级。飞霞界不断，行人树顶出。元象周六虚，真构无伪袭。骋怀横莫阻，随往足注挹。积望抒浩吟，清风满篷笠。","dynasty":"清代","title":"杜湖"}
{"author":"姚燮","content":"又无端、送春吋节，箫边听唱吴纻。沉沉夜气濛濛院，酒醒清寒如许。灯渐炷。看水样帘栊，宛转留烟絮。隔烟堕露。更露涤花明，花摇月碎，月警嫩鸦语。休相羡，凤鬋蛾眉无数。当筵谁识羁绪。生憎青黛湖边柳，不系樱桃船住。君念否。有抱病兜娘，漂泊梁溪路。江南何处。望天末高楼，迢迢不见，但见雁飞去。","dynasty":"清代","title":"迈陂塘蒋园席上作"}
{"author":"姚燮","content":"水廊苔气夜能清，罢酒无眠对竹檠。天发灵声抒酝酿，人从静地摄和平。隔江昨已千山绿，广陌明看万犊耕。邻叟要占新玉历，披衣乞火叩柴荆。","dynasty":"清代","title":"始闻雷"}
{"author":"姚燮","content":"漏壁待牵萝，深门好踏莎。放愁资野阔，遣寂仗邻多。选草看编席，梳棕效织梭。安居无外警，永矢硕人薖。","dynasty":"清代","title":"赁百梁桥南杨氏屋移家寓居杂述十三章其二"}
{"author":"姚燮","content":"犄角连三县，鱼盐冠七乡。海潮通暗浦，天壁拓明堂。地到无垠绝，民知守业良。忽飘云外雨，槲叶共纷黄。","dynasty":"清代","title":"穿山"}
{"author":"姚燮","content":"岚光天景极暄萋，探胜何劳短策携。沙渚暗烟闻鹭语，江田斜日看僧犁。水声过峡云为瑟，樵迹当厓树作梯。贺监高风千古在，荒台钓石有谁跻？","dynasty":"清代","title":"响岩"}
{"author":"姚燮","content":"冰盘晓荐，尽麝衫红脱。雪样仙肌忍轻啮。想上元初嫁，越酿微酣，灯影里，步到西家罗袜。同心衔素核，说甚沉香，粉搯攕痕牡丹夺。春水范蠡湖、缟月窥妆，记泛棹、娇花时节。又若个、颦心渴思消，向软碧油车，一钱买得。","dynasty":"清代","title":"洞仙歌醉李"}
{"author":"姚燮","content":"花色夺烟明，竹香浮梦清。生憎帘黯黯，微隔睐盈盈。静晓宽閒酌，和天养薄晴。尽渠风过牖，拂落鸟雏声。","dynasty":"清代","title":"薄晴"}
{"author":"姚燮","content":"秋风吹幕烟，秋月烂中天。切切如有语，依依还自怜。黄金误离别，青鬓感华年。夫婿蓟门道，此时知未眠。","dynasty":"清代","title":"捣衣曲"}
{"author":"姚燮","content":"太息文章覆瓿难，疗愁须乞大还丹。依松小草谁名贵，裂竹悲风当叩弹。只有雁飞知塞远，莫教乌警到更阑。愿芟百亩荒田秫，与尔分塍种楚兰。","dynasty":"清代","title":"雨中过汤淮赠诗四章其二"}
{"author":"姚燮","content":"玉线石榴裙，清歌隔座闻。墙阴花背月，天际露凝云。帽影宜苔受，茶烟与鹤醺。重帏环窣处，沈火有浓薰。","dynasty":"清代","title":"夜宴揽碧轩即事二律其一"}
{"author":"姚燮","content":"平生有遗患，及感还独伤。知我信如子，欲告终旁皇。秋深蛩语哀，云净山月光。我心非游鱼，世机安能忘？","dynasty":"清代","title":"咏怀寄厉山人三章其三"}
{"author":"姚燮","content":"不须远秀擢苍冥，尽绾檐枝当软屏。况有穿篱三两竹，媚人晓睐作湘青。","dynasty":"清代","title":"即景五绝句其四"}
{"author":"姚燮","content":"亦知难竟留，未忍舍之归。依依拜诸父，恻恻情迟回。上寿不过百，白发多衰颓。颇愁他年来，益我怀旧思。日出江已潮，津鼓隐相催。太息微贱躬，行与桑梓违。寻常有离别，动辄致吾哀。况在一体亲，甚之襟抱推。华岭涤浮翳，浩荡双眸开。当以孤舟心，照此千仞台。","dynasty":"清代","title":"过诸暨姚公步谒宗祠祖墓止族兄鲁斋先生之琴宅蒙族人次第招饮留十一日始行作诗记事兼留别得六章其六"}
{"author":"姚燮","content":"身世真如鸟托林，无端郁思入沈森。浮天海阔黄云幻，蔽野山荒白日阴。好与生灵持旦气，谁忘危难捡宵心。女媭未捣春衣练，莫向墙隅弃敝砧。","dynasty":"清代","title":"冬日独醉书感八章用少陵秋兴韵其一"}
{"author":"姚燮","content":"潮气初平山影绿，好风吹得嫩晴开。斜阳小榜双划桨，载著鸡凫过渡来。","dynasty":"清代","title":"寓目得六绝句其六"}
{"author":"姚燮","content":"植体坚不挠，纤末自脩整。密翠交砚泓，烟势蓄千顷。最宜春屏山，佛髻罥斜影。","dynasty":"清代","title":"园居养疾以盆卉自娱各系小诗得十章其一璎珞柏"}
{"author":"姚燮","content":"北湾树色散霏霏，南溆平山动翠微。下水上天云日满，万青一白鹭鹚飞。密防下泄资江闸，饱看行帆让石矶。安得明珠如月大，来从草木布光辉。","dynasty":"清代","title":"甓社湖二章其二"}
{"author":"姚燮","content":"对人静坐无一语，含思沈沈在何许？出门又遇日落时，大路渺渺将安之？高冠如豸印如斗，前有飞鹰后走狗，昨日桑田今种柳。","dynasty":"清代","title":"醉后作短歌十一章其五"}
{"author":"姚燮","content":"纳答沙鸦记梵名，荒山穷水蹑云行。上方一霎沈西月，大地晨钟百八声。","dynasty":"清代","title":"罗两峰罗汉卷四绝句其四"}
{"author":"姚燮","content":"旧楮新缣百出奇，风尘筇屩托迷离。城川絮草贺梅子，水墨林峦米虎儿。地孕胚胎符意造，天驱姽婳媚毫姿。佳人零落知交阔，断札遗容等所思。","dynasty":"清代","title":"题方山人纪游图二章其一"}
{"author":"姚燮","content":"送咿哑、兰䒀桂桨，斜阳斟酌桥渡。曲琼十二珠帘挂，扇影乍回风絮。停复去。尽荡绿流红，眉眼相侬汝。粉塘夕否。恰藕叶鸳鸯，桃根姊妹，一色晚烟护。堤南北，锦缆乱牵芳树。好山迎媚无数。波摇酒梦凉难定，箫响细能贴住。还醉顾。霎七里香云，淘尽鸥边雨。水杨低处。恁三五楼台，疏疏灯点，夜半尚人语。","dynasty":"清代","title":"迈陂塘同厉骇谷"}
{"author":"姚燮","content":"最高寒。是危楼、对远山。到三更筵罢，月上笛声阑。香也残。酒也残。晓莺将啼燕未还。奈此时、屏冷枕单。看渠移烛卸钗鬟。留又难。去又难。","dynasty":"清代","title":"入塞"}
{"author":"姚燮","content":"兔性亦匪驯，鼠德岂真盗？汝忧途假虞，吾疑鼎迁郜。健体谁百年，昔倪近称髦。睚眦交众雠，达人避施报。东海无劫尘，仲连适孤蹈。","dynasty":"清代","title":"述意十六章其三"}
{"author":"姚燮","content":"调马出西城。垂鞭款款行。亘长堤、草软沙平。密柳交枝斜照隔，听一路乱蝉声。酒气拂衫青。湖光上阁明。恰红栏、远对南屏。旧日垆头春女老，还煮得宋家羹。","dynasty":"清代","title":"南楼令自段桥至西泠酒楼饮"}
{"author":"姚燮","content":"朱华发朝曦，芳兰就晚露。美人来潇湘，窈心静含素。低鬟铿珰珠，轻腰约縠雾。与我期东郊，何以致夙慕？铭心指江流，相弃等道路。青鸟在蓬瀛，延伫空日暮。","dynasty":"清代","title":"怨诗五章其三"}
{"author":"姚燮","content":"九峰天杪翠。定中有神楼，乳花兰绮。飧云羡门子。漫寒嚼霜槃，苜根秋味。横经负耒。更啸傲、柴霜杖履。待看他、雏凤儿孙，掇取玉堂科第。犹记。垩樨馆鹤，饵粟拯鸿，练军防蚁。韦袍隐吏。空山业，自名贵。尽左乔右偓，琳霄注籍，修到丹颅碧髓。况文章、万丈招摇，斗南星气。","dynasty":"清代","title":"瑞鹤仙寄寿松江钱鼎卿，依史邦卿体。"}
{"author":"姚燮","content":"插帽黄花满，供人笑口开。频年凄雨梦，此日故园杯。得酒閒须醉，吾亲健未衰。登高何处便，咫尺有城台。","dynasty":"清代","title":"重阳"}
{"author":"姚燮","content":"空园雨气逼檠寒，风薄高枝滴未乾。夜半离愁缘梦出，壁间瘦影拂尘看。路当险仄收缰易，天有峥嵘放剑难。强起开门望千里，荒云海上去漫漫。","dynasty":"清代","title":"病夜"}
{"author":"姚燮","content":"司农家法守奉常，画笔突过琅玡王。上探元化著翰墨，特抒理奥为形相。营邱骨干大痴法，少时得髓便自强。内廷簪笔充供奉，润色天采卓煌煌。纸材宣德墨嘉树，神之所驶心飞扬。脱其凡习出沈着，有如魔杵持金刚。兹图洒落能郁苍，谁凌九疑俯大湘？平波衍媚翠初沐，鸭凫不乱藻荇香。灵根巉削拄平岫，远脉迤逦收危冈。云澜荡漾散金碧，树枝高下骈丹黄。将沈未沈有残照，若断不断疑石梁。天门窈窕广眉佛，瑶宫旖旎仙姝妆。统观大势极凝鍊，知由厚蕴中礴磅。不写秋貌写秋意，感我心腑生清凉。乃稽款题识所自，当为应诏开琳琅。遥知天子抚玉几，龙威坐省南书房。黼扆屏障半公手，赐诗遂得荣图章。弟子唐赵亦能事，但于清浊争否臧。何时流落向人世，尺楮直许千金颃。吾家云东夙好古，示我百轴陈缥缃。独于此卷重拂拭，如披众宿辉银潢。平生所见半赝本，区区古欲多难偿。只今十日不厌读，梦寐亦接霞虹光。匡庐台宕在天地，愧使云水成沧桑。","dynasty":"清代","title":"王麓台秋山红树图为家六榆明经题"}
{"author":"姚燮","content":"回梦得鸿意，长天罢朔风。山高愁月缓，苔静识堂空。劳悴关心始，年华在酒中。沈怀师大造，默地有神工。","dynasty":"清代","title":"回梦"}
{"author":"姚燮","content":"巫山高，高岑岑，岑岑之下之水，又乌知其深？既不得升，又不得渡。驾言出游，逢彼之怒。俯见鱼出峡，仰见飞鸿过山。我独何为，不得家室，千里万里漫漫。","dynasty":"清代","title":"拟汉铙歌十八曲，存十一章其五巫山高"}
{"author":"姚燮","content":"江头白鸦拍烟起，飞飞呀呀入城里。城鬼捉夫如捉囚，手裂大布蒙夫头，锒铛锁禁钉室幽。铁钉插壁夫难逃，板床尘腻牛血臊，碧灯射隙闻鬼嗥。当官当夫给钱粟，鬼来捉夫要钱赎。朝出担水三千觔，暮缚囚床一杯粥。夫家无钱来赎夫，囚门顿首号妻孥。阴风掠衣头发乱，飞虫齧领刀割肤，谁来怜尔喉涎枯？","dynasty":"清代","title":"捉夫谣"}
{"author":"姚燮","content":"亭虚浥翠，阁小巢春，只西溪须让。回峦背涧，看不足、素素红红新样。东风旖旎，似描出、月鬟云氅。算老仙眷属风流，清瘦至今无恙。无端吹雨苍苔，又鸟语幽闲，湖气疏爽。疑昏疑晓，但漠漠、和水和烟摇晃。霜天一阕，莫倚向、石阑干唱。恐旧时香影吟魂，茬苒鹤边来傍。","dynasty":"清代","title":"瑶华孤山观梅"}
{"author":"姚燮","content":"竹西亭馆住谁家，一桁疏帘有绿遮。檀板玉筝久消歇，过江梅雨但鸣蛙。","dynasty":"清代","title":"扬州作八绝句其一"}
{"author":"姚燮","content":"僵舌不可说，刺之血如缕。写词招子魂，其声惨以楚。白日天堂堂，短袖挥流光。杯酒酹山川，明誓安能忘？短车五月别，别路沙雨凉。别路仓猝中，慰之后期长。万里两寸心，斗轸遥相望。子死吾不知，知还疑未死。下马城南街，分明手携子。敢以此别后，终无重见期。一日三造门，一见三举卮。有酒如昔日，我亦如昔时。海风吹檐铎，海月悬庭枝。精灵约梦寐，魂兮傥来兹。","dynasty":"清代","title":"闻汤户部讣哭之以诗得七章其三"}
{"author":"姚燮","content":"危楼削孤翠，溪云荡帘影。玉山渺巾屐，古意共谁领？但有碧天鹤，戛露下清迥。","dynasty":"清代","title":"闻川十二咏其四合溪怀古"}
{"author":"姚燮","content":"巢凤在珠树，饥鸾下栖棘。天毓异琦瑰，默互恃灵息。予生畏囚笼，神驶八纮仄。常悲冠带流，命世鲜禼稷。志赴时或夺，蹇极贱为迫。而君少翀举，造化与全力。风棱峻秋锷，侃侃赴其职。遭忤不辞谴，自盟见忠直。励慎往毋悔，冠绶赖绳式。文章为名郛，未足竞颜色。","dynasty":"清代","title":"答汤农部鹏三章其二"}
{"author":"姚燮","content":"猛虎虽猛，不食瞽儿。手提长鞭，来逐野麋。杀人以舌，消膏竭血。尔有子孙，生气断绝。朝塞南户，暮筑北墙。出为虎食，不如匮粮。崱崱屴屴，平路生棘。长桥未修，大水来逼。上山不得为猱，夺木而处，不得为枭。冒风垂脰，其声嗥嗥。诱我甘言，我亦知之。破体生痛，曾不见医。子有戈弩，亦何敢抗汝？堂堂大丈夫，不值拜牛竖。尔虎有伥，我灶能炀。莫言地窖深，上有昭昭赤阳。有酒使尔醉，有肉使尔饱。但愿不下霜，遍地活枯草。有屋使尔栖，有马使尔骑。但愿西风和，安稳千鸿飞。有官不满尔爵，有钱不充尔橐。猛虎食量无兼人，猛虎猛犹弱。","dynasty":"清代","title":"崱崱屴屴当猛虎行"}
{"author":"姚燮","content":"更无窈窕丽人行，但有阑干北斗横。天末酒醒愁柳永，江南花落感兰成。舵楼画槅吹鬟语，水榭凉镫送笛声。香雾如纱笼不遍，一双纤翠避栖莺。","dynasty":"清代","title":"山塘深夜"}
{"author":"姚燮","content":"侬肯将欢守。欢肯将侬负。说上元时，过清明节，早端阳后。待挨将三伏、看中秋，又西风重九。要撤难凭手。要信难凭口。苦泪难乾，酸涎难吐，辣肠难剖。若再教误过、菊花开，怕万难禁受。","dynasty":"清代","title":"连理枝其四"}
{"author":"姚燮","content":"携我琅玕篴，为唱江头梅。孤音袅空际，纡促生静哀。江涛起回紫，月出河云开。冰夷藐含笑，玉貌珠为胎。罗袜停远步，侧听如有猜。真赏不在迹，微意相往回。何当结永好，并辔升蓬莱。","dynasty":"清代","title":"托意三章其三"}
{"author":"姚燮","content":"白蛤桃花香，野菜肥如菘。挈瓶贷隣酒，坐此朝阴中。西轩延明曦，东壁犹濛濛。青虫似初蚓，延缘上庭芎。为爱一瓣花，飞到隣园红。隣园多菉竹，亦有千尺桐。娟娟么翠翎，入画宜屏风。静来警微醉，故作弦语通。出门眄坰陌，寸意协万同。一绿与天蔽，密至翻疑空。但觉枯朽间，其致皆瀜瀜。还归更浮酌，匪我谁夷冲？","dynasty":"清代","title":"春园寄兴四章其三"}
{"author":"姚燮","content":"盾矛卫密幄，其地系非轻。何以椎埋儿，出入如大庭。捲旗张红灯，风寂闻笑声。军士解甲眠，四幕静无惊。城上高鸢飞，江水流繁星。","dynasty":"清代","title":"前从军诗五章其二"}
{"author":"姚燮","content":"玉鞭东指千峰开，柳花碾尘春盘回。捎眉一燕如飘梗，画里关山六朝影。斜阳十万桃花枝，燕女嬉晴看猎儿。清时不用挽弓手，上马吟诗下马酒。","dynasty":"清代","title":"腰塘试海棠花马"}
{"author":"姚燮","content":"太清廓无埃，至质为大文。但求生理足，鸟兽皆吾群。风凉感木落，日暖知草薰。时化辨了了，不资众议闻。守拙浚天巧，无间斯善勤。束志谢凌躐，亮彼哲士殷。","dynasty":"清代","title":"旅夕感怀七章其一"}
{"author":"姚燮","content":"飓风卷纛七星斜，白发元戎误岁华。隘岸射潮无劲弩，高天贯月有枯槎。募军可按冯唐籍，解阵空吹越石笳。最惜吴淞春水弱，晚红漂尽细林花。　　","dynasty":"清代","title":"哀江南诗五叠秋兴韵八章"}
{"author":"姚燮","content":"螺门环堞静宜渔，噞噞岩根拜浪猪。此外混茫千万里，直踰旸谷作归墟。","dynasty":"清代","title":"自浃江抵滃洲舟中得五绝句其四"}
{"author":"姚燮","content":"七年与君别，世事如奕棋。山猿不相爱，夺我青萝衣。一车九市中，辘轣知何为？避人还闭门，檐花自来窥。乾坤入春橐，寸心未敢违。吟诗养天悦，讵憾知音希。君来叩我门，为我洗尘壒。纡情不可状，别出悲喜外。悲亦不在别，喜亦不在逢。依依寸晷光，照几生和融。斗室同太虚，心迹安能蒙？","dynasty":"清代","title":"与汤郎中鹏话旧感赠五章其二"}
{"author":"姚燮","content":"搜烟直穷碞底树，千岁癯僧抱琴住。毗耶弟子三百人，一劫风轮了人趣。其住劫者不出山，习猿成性心黠顽。于中独有无碍子，气借云生骨木死。龙女善相供煮茶，枯藤垂龛开白花。珍珠撒手成碎沙，世间恩怨纠如麻。子忍低眉不相顾，鹦鹉娇啼狮子怒。无情风雨漂六天，谁抱元灯守灰炷？万千梦里孤钟鸣，担囊踏露人间行。峨嵋武当苦硗确，泰华中间地最平。奔云不搅黄河声，阅世归山上果成。不容饶舌参梵经，其息愈默机愈灵。指端一现莲华青，虚空妙乐移我情，我将师尔求无生。","dynasty":"清代","title":"赠无碍上人"}
{"author":"姚燮","content":"蓬莱万仞高，境先混沌凿。皎月如龙珠，横箫且骑鹤。沃焦有大渊，尧时已为壑。昆崙与扶桑，相对永漠漠。皇极持寸心，毋今丧我橐。当使风骨存，峻于两厓削。空宇无滞云，枯林不留萚。一握东海杯，飞来掌中落。仙叟赌玉尘，但解橘隐乐。焉知天外弧，夜影警神鹗。","dynasty":"清代","title":"越日雨中饮复醉叠前韵示诸君其二"}
{"author":"姚燮","content":"唤吴娘、画船载酒，将船移到前渚。早知如此春归易，负了花朝时序。斟酌渡。怕明日重寻，都作啼鹃路。转添悽楚。尚荭角银筝，荻心琼管，沸得似愁雨。销金地，多少衣云鬟露。年年送往何处。百千万里天涯道，只隔一重青树。双燕羽。也带著斜阳，别著红楼去。劝君小住。趁隔水僧家，烟钟未打，还好看残絮。","dynasty":"清代","title":"迈陂塘白堤送春图"}
{"author":"姚燮","content":"耕父沈溺野仲殪，帽漉屠苏饮元吉。曼曼秉烛长夜游，暧暧欲倦频迟留。青春未阑人白头，祖宗骑马儿豢牛。画桃十丈堂下树，可怜移种邙山陬。邙山阴阴多柘楸，饿魂黑夜追鸺鹠。鸺鹠一声乱叶落，西市磨刀方霍霍。西市磨刀东市乐，醉券千田注孤博。","dynasty":"清代","title":"拊缶歌当行路难十五章其四"}
{"author":"姚燮","content":"津北津南擂巡鼓，三两残鸦不成伍。鸦背霏霏过山雨，山翠荒寒弄秋妩。水平天旷无客帆，戍旗微赭云微蓝。海东早月横疏柳，如此关河柳未堪。我舟窄篷如矮檐，斜钩一尺芦花帘。拂帘袂影柳同瘦，那有心情歌采藫？几声暗角远潮送，千里空江独梦淹。昔年美人卖春酒，青蛤红鲻媵初韭。市垣蘼芜黄可怜，乞妇当门坐烹狗。我行迢递东入河，剩树明花吹晚波。凉光阔甚知何著，四溆烟声断蟀多。","dynasty":"清代","title":"西坝"}
{"author":"姚燮","content":"经年烽火迤江台，作赋难为庾信哀。屈子搴兰循泽到，王乔脱屣自天来。壮怀已尽穷生拙，道力能坚旦气回。万㝢升沈苍狗幻，且招琼管侑清罍。","dynasty":"清代","title":"喜罗通守来郡养疾"}
{"author":"姚燮","content":"怀葛古高士，东南大布衣。间生亦麟凤，才望共归依。碧海云如夕，青穹鸟自飞。徜徉外尘壒，苕上有苔矶。","dynasty":"清代","title":"赠奚山人疑"}
{"author":"姚燮","content":"密桂丛楠窱以幽，月明清夜梦当游。窥巢剩燕防风雨，撷蕙佳人怨蹇脩。漫秘兼金封马鬣，试听急水下龙湫。登楼吾且摅吾抱，天半神鹰炯碧眸。","dynasty":"清代","title":"过钱氏北墅作二章其二"}
{"author":"姚燮","content":"御杯遣吾闷，醉矣还如何？苍天不通耳，谁来聆我歌？深情在意外，空际相激摩。闻者骇何自，大海风回波。汪洋恣其极，可溢江与河。六合一丸小，千里安足多？","dynasty":"清代","title":"南辕杂诗一百八章其八十一"}
{"author":"姚燮","content":"八窗明翠划烟波，静阁高筵谢绮罗。对酒山川芳草阔，入关风雨乱云多。几人早遂弹冠愿，有客能为拊缶歌。晚磬声中吾醉矣，醉看归鸟下林阿。","dynasty":"清代","title":"何绍基绍毅昆季招同沈尧许瀚江亭饮酒"}
{"author":"姚燮","content":"邵洪古邮驿，庭树阴颇浓。憩午具樽酒，絮碎陈瓜葱。薄酣面坰野，枯草无春冬。燕雀侧饥羽，下上声喁喁。风来极纡郁，热垢相和融。村民集耆妇，蹙頞鲜悦容。一春断膏雨，有力难播舂。昨夜占毕星，月角光熊熊。","dynasty":"清代","title":"南辕杂诗一百八章其二十七"}
{"author":"姚燮","content":"来时丹药已敷苗，去后苍颜未改彫。枉陟衡嵩誇健脚，苦投溟涬乞轻瓢。十年梦证三清鹤，万壑泉归独涧桥。袖里一拳天柱石，明还携尔入尘嚣。","dynasty":"清代","title":"还憩杜岙作二章其一"}
{"author":"姚燮","content":"晴晖照夫容，水云来卷舒。白鸟苦见怜，侧翅故徐徐。渟机发真静，绮象涵至虚。远神偶相会，其窅非境储。太荒浩横秋，蟋𧍓堂下居。念彼樵者劳，感候薪山樗。","dynasty":"清代","title":"秋日病中咏怀诗二十一章其六"}
{"author":"姚燮","content":"大儿从我寝，小随祖母眠。空房未忍入，往往白昼键。微风鸣纸窗，疏竹凄生烟。虽有明月时，曾无鬓影妍。或汝魂恋兹，倦还凭谁肩。穗帐馀泪痕，是汝昔所弹。汝昔有爱女，先汝死十年。近态当益娇，依依汝膝前。汝或以兹慰，吾心差少安。伤哉悲女心，复因悲汝缘。","dynasty":"清代","title":"妇病自春晚始剧至六月四日竟不复生感触所缘记以哀响都得二十三章焚之榇前以代诔哭其二十"}
{"author":"姚燮","content":"帆樯不使，爱双舷翠浅，两头红仄。款款西泠桥外路，恰好晚凉时节。乱荻旋欺，断蘋忽揽，又惹杨花幂。春漪如縠，往来梭影相织。疑是鸂鶒冲烟，晴蛉掠雨，一样能轻捷。小桨木兰，鱼妇荡，水点溅裙红湿。回渚捞虾，画滩寻鸭，不载天涯客。愁风愁浪，笑我江上离别。","dynasty":"清代","title":"壶中天/念奴娇·娃娃船"}
{"author":"姚燮","content":"思君在夙昔，古月梦轮台。叶落秋先到，天高雁不来。方愁云树隔，难复酒尊开。执手重呜咽，雄心我亦灰。","dynasty":"清代","title":"赠周侍御铭恩八章其三"}
{"author":"姚燮","content":"万木飒将雨，云先作势低。雨光浮海阔，云势接檐齐。弱燕怨春泊，单衫愁晚凄。持心辞变习，抱棘幸穷栖。","dynasty":"清代","title":"欲雨"}
{"author":"姚燮","content":"灼灼芙蓉花，鸳鸯以为家。青青蘼芜草，胡蝶依之以终老。美人之貌明月光，与我百岁期远长。美人之鬓今未霜，胡为相弃中道旁？","dynasty":"清代","title":"短歌八章其六"}
{"author":"姚燮","content":"河长不能短，心短无能长。将辞语弟子，未语先恻伤。尔等在平居，饱煖适其常。寒索棉衣温，饥就炊釜香。世境有冻饿，此苦曾未尝。习惰不务勤，沟壑谁应当。我为尔兄父，敢怨身夷创。万一转捩穷，孰保中路僵？矧有头白亲，未出户与堂。忍使荆棘中，风雨偕踉跄。老年有深虑，意岂安异乡？去当顺所欢，慰使愁苦忘。东流下冉冉，西流交汤汤。尔等同在途，须知亲久望。","dynasty":"清代","title":"海会寺别雪公买舟同舍弟皋儿自十字港抵沙港唐堰唤渡过兰江道中得五章其三"}
{"author":"姚燮","content":"远山出烟媚平绿，柳角閒鸥试春浴。水廊十二通委宛，下有红鳞三十六。美人手持珊瑚竿，明月作饵珠光寒。不钓名利钓万古，君形无役神故全。谓因遗世托幽郁，高文久与台星悬。蓬瀛天际玉昆贵，弟在琅环亦散仙。","dynasty":"清代","title":"珠湖渔隐图为阮亨题"}
{"author":"姚燮","content":"素壁无尘帽影斜，略分明筱互青霞。不邀人市繁车骑，即抵空山古岁华。帘角水纹摇荇叶，樽心夕色转薇花。醉来扶柳庭心立，吹过城头一字鸦。","dynasty":"清代","title":"朱舍人俊招同人饮湖上长丰山庄二章其一"}
{"author":"姚燮","content":"低舷倚襆，叹无多病发，西风吹老。去逐沙鸥来逐雁，何似关门眠好。一叶轻烟，半瓠凉月，江海浮都到。荃蓠零落，此情归向谁道。只愿安稳漂流，长无险仄，默把金神祷。笑我短衣骑劣马，喜蹴悬崖霜草。君不沉沦，我无颠扑，幸及回头早。箜篌弦促，石尤天半如扫。","dynasty":"清代","title":"百字令沉二如秋帆图"}
{"author":"姚燮","content":"拥烛中营戟影斜，拟驰露布报东华。燄垆忽复倾金液，弱水何从挽铁槎？上粟枉骄天马俸，哀芦惨逼佛狸笳。殇魂多少西还泪，洒遍荒山踯躅花。","dynasty":"清代","title":"正月杪明州纪事三叠秋兴韵八章其二"}
{"author":"姚燮","content":"小资培养法，莫怨雨愆期。愿夺遥山色，多添一尺枝。矮门潜掩蔽，乱影已葳蕤。病后伤春客，先撩蟋蟀思。","dynasty":"清代","title":"灌园中葵"}
{"author":"姚燮","content":"今我不来将五年，苔花菌叶益明嫣。月华此夜开尊坐，鹤瘦当时乞石眠。大地清霜浮肃色，几家老屋卧荒烟？峥嵘之子高林隐，烂读崆峒宝剑篇。","dynasty":"清代","title":"为叶生元尧题听秋吟馆图二章其二"}
{"author":"姚燮","content":"豢虬乘佛睡，委辔向尘中。大海回春绿，初星隐阙红。道存心许纳，天远目难穷。倦且南崦息，芝坛有碧茸。","dynasty":"清代","title":"玉几山"}
{"author":"姚燮","content":"俗耳无钧天，繁响怨荒雨。谁邀兰浦槎，梦寻月中杵。发翠彫石莎，瓷青碾花乳。吸纳灵阊霞，结为玉冰贮。秋气得至渟，初籁泄成缕。触我𤫩珑心，已通上界语。和薰妫帝琴，节之大吕虡。岂有官私疑，而同竞蛙部。元声夺梵钟，佛想闇然沮。一红崖背花，娟裳欲升举。郡王无留园，相业亦黄土。坐感萋磴烟，冥冥湿终古。应有瑶魄寒，静夜撷松麈。来听吾歌清，和以猿啸苦。","dynasty":"清代","title":"水乐洞"}
{"author":"姚燮","content":"葡萄样子，樱桃颜色，珠网墙阴笼住。绿翎瘦雀乍飞来，又带雪、一红衔去。松枝共互，梅花共吐。时节天寒日暮。分明翠袖倚阑珊。恰添上、泪痕多许。","dynasty":"清代","title":"鹊桥仙天竹子"}
{"author":"姚燮","content":"岩势方急奔，忽踏一履住。仰失头上鸿，已过溟渤去。披藤寻竹庵，竹缝磬先度。敢因人迹希，老藓漫空布。藉非僧还山，安得入门路？投我佛杵坚，遂定道心怖。延我松根床，敲火理茶具。琴壁不可扪，湿云腻青露。削落一面山，延留片时煦。咀嚼空花馨，萧然得遐寓。","dynasty":"清代","title":"下厂宝松庵二章其一"}
{"author":"姚燮","content":"朝作千金游，暮作千金游。朝眠鸳鸯墩，暮宿芙蓉楼。金尽还卖屋，屋尽还卖妻。朝行陌上饿，暮宿城头悽。七香油碧车，窈窕倡家女。头上千金装，此君昔所与。七尺白鼻騧，八尺青鬃骊。锦鞯桃花红，此君昔所骑。名马尚能驰，美人尚能舞。乞食东郭门，谁怜此君苦？","dynasty":"清代","title":"东郭门丐"}
{"author":"姚燮","content":"微飔动陌禾黍飏，柳丝短短白日长。轻车联辔走迤逦，车中之人皆异乡。翛然水木开野庄，帘槛下俯官湖凉。五人七人齐卸装，瓦缶纷遝罗酒浆。酒酣横管歌激楚，群马脱枥尻首昂。官湖百里流汤汤，源通七埭趋吕梁。淮流汴水互襟带，睢泗络背如环墙。芒龙砀虎昔兴汉，王气上郁天门苍。麾戈血战惨灵壁，屠军十万轻牛羊。乌江耻雪布越死，劖削大命违天常。歌风嵽嶪没荒棘，至今风惨云不扬。兔埋狐死无遗当，落日但有鹰隼翔。居今悼古信何益，且尽欢乐飞榴觞。菰蒲匝岸起烟霭，秋风未战根已黄。沙凫渚鸭与闲散，新蘋古藻纷色香。草窗风格最闲雅，昨行滋汶同勒缰。惊沙骤雨各飘泊，青灯襆被知何方。鲁潘二子亦奇特，青城玉垒才颉颃。先驱三日走淮北，美人秋水空相望。安得聚首畅今会，勿令离别增感伤。眼中之人亦鸿燕，后期南北还茫茫。狼星照隘蹴孤骑，鼋涛横海飞危樯。古怀今意两槃礴，纵使有泪难成行。祇须买棹走吴会，直从扬水踰钱塘。竿纶百尺钓蛟蜃，搴萝作带蓉为裳。不然泛叶渡瀛弱，驱叱朱鸟挥扶桑。不知人世有欢怨，奚论天地为参商？高歌未竟竹欲裂，四座错愕咸惊狂。铃声替戾上车去，沙天浩瀚空夕阳。","dynasty":"清代","title":"官湖醉歌示同行诸子"}
{"author":"姚燮","content":"野丝难为麻，宛转寸心绿。飞蛾自不蚕，何庸妒葵蠋？","dynasty":"清代","title":"论词九绝句示杜煦汪全泰两丈其八"}
{"author":"姚燮","content":"依然萍托渚，漫说燕营巢。借圃移风竹，分檐葺露茅。贱宜旁庑寄，静谢俗邻譊。绕屋一溪水，清流信不淆。","dynasty":"清代","title":"移家寓甘溪"}
{"author":"姚燮","content":"感我狂怀消客鬓，怜君壮志缚微官。何年共结江湖宅，秋雨荷阴理钓竿。","dynasty":"清代","title":"送洪理问金桂之任吴中四绝句其四"}
{"author":"姚燮","content":"帆隔几重山，雁语暮潮声里。酒醒不知人别，但斜阳千里。烟帆云雁各微茫，湖水接江水。愁搦一枝秋管，坐荻心吹起。","dynasty":"清代","title":"好事近"}
{"author":"姚燮","content":"天光汎明翠，云作春漪流。顾我閒閒身，如坐江上舟。举酒适微醉，有梦当为鸥。鸥飞不知夕，梦醒不知秋。但见初月痕，斜过西南楼。楼上发清唱，吾还和之讴。","dynasty":"清代","title":"秋日病中咏怀诗二十一章其二十一"}
{"author":"姚燮","content":"根天委诸海，络地如长绳。旁支百所汇，流贯皆元精。驾梁有灵鼍，捍险多神鲸。未敢恣呴沫，来扰中流清。高下错殊诡，善导斯和平。周防失坚固，譬若人心倾。我来宿北堤，一望瀰盈盈。但据百里势，颇测千年情。惟时日方午，滟采浮玉晶。遥帆飐云叶，闪闪空中明。回折入洼浅，水气收渐冥。偏于远林外，一露烟澜青。大块递沿革，川陆每变形。何以积石源，终古流无停。江淮杀馀势，灌决应善承。顺泄壅之逆，纵阻溢乃横。遂使晋楚间，时戒蛟龙行。宣房果堪塞，禹迹讵未经？应知一疏闭，万命关死生。安得张骞楂，往叩黄姑灵。","dynasty":"清代","title":"宿北观河"}
{"author":"姚燮","content":"三日逼炎酷，躯壳岂坚金？渐觉喘息苦，纡促难为吟。里居忆曩昔，荻柳沧江浔。平绿散蛙语，高凉怡蝉音。葛巾弄横笛，焉有尘氛侵？性命试道路，来去知何心。山城四千里，海雁杳且沈。遥遥望前路，得归愁转深。","dynasty":"清代","title":"南辕杂诗一百八章其九"}
{"author":"姚燮","content":"力防沈湎祸，聊以养天韬。静境得春悦，幽情含古骚。笛催青雁起，目极碧云高。颇爱风过柳，微知露湿袍。","dynasty":"清代","title":"薄醉"}
{"author":"姚燮","content":"丹阳城下系扁舟，柳入江南出样柔。忆别关河逢独夜，今年风露未深秋。青眉娈婉宜髫女，碧月玲珑只画楼。无笛难歌金缕曲，桃根飘泊在扬州。","dynasty":"清代","title":"丹阳咏柳"}
{"author":"姚燮","content":"贱子厌离别，故人思故欢。梦吾江上屋，过枕有流湍。风已催潮至，期难借酒宽。竹阴灯酽碧，还尔鬓华看。","dynasty":"清代","title":"寄家塾诸生五章其二"}
{"author":"姚燮","content":"蹴被纤狸恼剩眠，懒翻绣谱懒参禅。安炉壁槅堪储火，商酌重绡护水仙。","dynasty":"清代","title":"雨窗四绝句示姬人李素其三"}
{"author":"姚燮","content":"诩也能歌袖影彯，熊生击缶和吾箫。残春絮海烟千里，昨梦芦沟月满桥。泉石勋名申誓约，人天籁响杂诙嘲。无端出入相狼狈，座有元龙意亦消。","dynasty":"清代","title":"四月二十七日同蒋同年湘南熊鹾尹松之陈明经凤孙小集江亭醉后次蒋君原韵四章书壁其三"}
{"author":"姚燮","content":"大浃关山甲马中，眼前忍使酒尊空？苏家软饱斟三白，叶子新筹斗六红。忽顾亲孥思橘隐，转愁宴会等萍蓬。有书可鬻衣堪质，吾道于今尚未穷。","dynasty":"清代","title":"正月九日招同张广文振夔曹丈锦袁应锡史伟倪鋐饮大梅山馆和张丈作四章其三"}
{"author":"姚燮","content":"有女字宛娟，袅袅十六馀。身手颇端好，鬟面工栉梳。家贫失亲养，卖唱歧路隅。路人但知乐，欢笑相揶揄。弱质敢矜爱，亦解欣所娱。出门为露草，在室明月珠。白日悬乾坤，照见心区区。","dynasty":"清代","title":"南辕杂诗一百八章其六十二"}
{"author":"姚燮","content":"借露依篁，拨烟傍石，大浮分到春影。起斫鸦锄，不倩小鬟管领。待蛟舞，白地春寒，却鹤唳、碧空云净。清兴。认冰壶一角，暗香微凝。知否阿侬孤瘦，等画里逃禅，诗边和靖。梦落茆檐，飞雪海天无尽。问那似、春夜栏杆，有娇小、婵娟窥镜。寒警。忽飞来翠羽，玉梢栖并。","dynasty":"清代","title":"月华清「自锄明月种梅花」图，为韵农题。"}
{"author":"姚燮","content":"相思忽到梅花树，黄昏更还清绝。玉籁无声，幺禽对语，碎却翠云千叠。试妆娇怯。待唤起清魂，卧横紫笛。蕙帐空闲，佩环何处弄明月。依依心事最苦，江南无贺老，独抱孤洁。锦槛移春，深烟带晚，酒晕浅融香颊。几分消息。喜冰雪相看，故园梦接。鹤响天高，傍江横峭壁。","dynasty":"清代","title":"齐天乐忆梅集山中白云句"}
{"author":"姚燮","content":"减装防久客，相水耐长年。有累关寒饿，飘魂纵海天。大江浮月去，窄被裹风眠。明日蛟关隘，千牛挽独船。","dynasty":"清代","title":"甬江夜发"}
{"author":"姚燮","content":"天影入波净，波影动青山。山浮四面窗户，七十二湘鬟。几树疏疏烟柳，一片萧萧风荻，水鸟逐舟还。笭箵乱苍翠，斜日下渔湾。不垂帘，且掩卷，好凭栏。眼中若许秋色，诗思与漫漫。办个绿蓑青笠，伴得云榔月笛，人似白鸥閒。谁道子同宅，只在霅苕间。","dynasty":"清代","title":"水调歌头五湖渔庄图"}
{"author":"姚燮","content":"移社琳霄境。题襟客，大都苕绮兰莹。青柯幂院，催弦燕急，候诗莺静。无端击动茶磬。漾仙梦、春甜昼暝。问此时、可辨花香酒香，扇影簪影？等閒北寺樨浓，南泉芰老，披卷聊省。楼台月隔，江天雁散，旧梦谁证。何当带佩重整。倚紫凤、琼栏醉凭。奈眼前、织女黄姑，东西汉迥。","dynasty":"清代","title":"宴清部"}
{"author":"姚燮","content":"梦魂不傍汉宫游，约略明妃塞外愁。关雁一声沙草白，起弹银拨唱凉州。","dynasty":"清代","title":"扇影词三十八章其三十七"}
{"author":"姚燮","content":"烟树极苍窈，天水合泱莽。群景纳真气，入眸无凭象。西风揭云幕，孤月忽在掌。擪笛作龙吟，高声自虚上。凌波万菡萏，金翠互摇滉。气静物为涵，境澈心与朗。元鹤不可招，逋仙亦已往。浩浩千载心，于兹成独赏。","dynasty":"清代","title":"偕同人游西湖晚归以兰叶露光秋月上分韵得上字"}
{"author":"姚燮","content":"小僦僧庐避热车，疏帘清簟梦蘧蘧。遥知梧院无人到，枕上诗成听粥鱼。","dynasty":"清代","title":"舟中怀都门故人诗三十绝句其四"}
{"author":"姚燮","content":"我亦凄凉感鬓丝，香桃弱骨况难支。飘花身世空成劫，团雪因缘转自疑。曾解欢侬传密语，凭谁恩怨卜他时。可怜梦里鸳鸯泪，滴入荷心冷未知。","dynasty":"清代","title":"閒情四章其四"}
{"author":"姚燮","content":"轮铁埋淤沙，健臂挟之起。相持偶不慎，侧身堕渊水。隐思跨斗牛，缒栈出天觜。下俯东平城，一丸陷釜底。抱郭千章松，簇簇但如荠。黄埃奔怒潮，坚堞欲摧靡。鹰鹞若乱鸥，出没海声里。斯时十万民，白昼闭阛市。托命颠危间，仰首失援恃。安知绝壑上，孤客行未已。委身一叶轻，飘摇听所止。","dynasty":"清代","title":"大风坐独轮车踰东平山自王古店进句龙抵旧县得诗六章其一"}
{"author":"姚燮","content":"兵后江山，劫馀身世，敢期香梦重圆。昔巷高楼，并无断柳凄蝉。花云渐幂春如海，得相逢、难说无缘。甚筵前，簟笛欢声，变尽当年。伤心别后漂零况，到红消腕玉，绿褪眉钿。不语沉沉，移时低首凭肩。只看半炷山炉麝，袅晶钩、都是愁烟。几渰煎，落照平原，明月青天。","dynasty":"清代","title":"高阳台题玉魫楼话旧图"}
{"author":"姚燮","content":"年壮气先馁，命在贫难逃。砯尔冰铁心，苦受尘沙挠。怀中秃毫笔，铦过并州刀。镂刻极无内，元象耽其劳。每擘一幅缣，满意千金褒。出入公府门，上座矜布袍。浩然空山风，能抑青云高。渐惭微技名，终非名世豪。仰悲西日驰，醉作蓬首搔。还归广陵郡，巷曲春生蒿。誓徇妻孥居，不越门限牢。络纬苦短声，已涩秋烟缫。破戒为近游，手击兰陵桡。似艳山塘春，七里开缃桃。十万黄羽莺，舌啭银簧娇。大贾多珍珠，百珠穿一绦。赌侠鸳鸯楼，选丽芙蓉巢。谁来人海中，听汝凄凉箫。城西黄九娘，昨漉新瓮醪。且求过量酣，去射天平雕。天平天飂飂，月挂长松梢。石屋如洞天，星官栖元枵。与子共师事，学种仙芝苗。俯见逝水昏，蚁梦浮萍漂。可怜大泽乾，一瞬归烂焦。此诗置君箧，秘之吟毋嚣。恐使伧父闻，而谓相妒嘲。君归葺锄耒，我还谋畚橇。后此天涯逢，肥瘦且弗料。","dynasty":"清代","title":"江都李育过访寓斋缕谈近况诗以慰之"}
{"author":"姚燮","content":"古溆无舟有夕晖，蘋花如雪水鹇飞。不知日夜滔滔去，流得征人几梦归。","dynasty":"清代","title":"渡汶河二绝句其二"}
{"author":"姚燮","content":"壶唾生红，镜眉换碧，那堪凄病逢秋。须盼人归，捲帘独倚高楼。天边去帆无数，送离鸿、不送还鸥。斜日晚，惹烟芜凉气，暗狎琼钩。最怕湘涛夜梦，有露苔蛩语，絮近窗篝。柳已凋零，花还说甚娇柔。三更渐知凉紧，雨潇潇、风更飕飕。难睡妥，枕底鬟、罗袂半兜。","dynasty":"清代","title":"声声慢为冰蚕阁主写怨"}
{"author":"姚燮","content":"开府画堂高，悬灯看宝刀。黄金彫骏色，白日闪鸿毛。气折三河下，才兼万象劳。榛山多虎迹，我为诵《离骚》。","dynasty":"清代","title":"闻江开客淮上未归寄五律三章其二"}
{"author":"姚燮","content":"家风守贞白，渊明有后起。巍巍菊隐祠，芳馨竞栗里。至今霜圃华，绀碧灿秋绮。","dynasty":"清代","title":"闻川十二咏其十一菊祠赏秋"}
{"author":"姚燮","content":"閒房静夕烛风昏，澹月罘罳动露痕。料得残蛩犹井络，可馀晚菊在篱门。客楼山翠云相怨，宿梦衾香腻有温。日织素机无一尺，蘼芜曲意与谁论？","dynasty":"清代","title":"简怀姬人四章其一"}
{"author":"姚燮","content":"辽东女子骑骆驼，灵蛇四绺卷绿螺。蜡花金线压绣领，打堶能唱番儿歌。香眉秀撷壶兰峪，缬眼春撩珠子河。沙卑故宅籍作卫，可怜骨肉谁郎哥？有娘远嫁乌苏嘿，阿耶充军白都纳。冰天毳幕妪如猴，猬刺当胸布斜搭。鱼刀六刃屠窖羊，捣血为膏注蛮榼。五更起漉酥酪红，嫩手纤荑听摧拉。十三乞食倒马关，十四流落扶柳城。过城杨柳二月青，三家冷店无人停。篝灯夜伴狐妇宿，踏露晨随煤鬼行。纫花自护娭娭影，抱菂难言窈窈情。绣豸军门领牛录，不惜千金为伊赎。罗囊重拭槟榔珠，玉椀新承薏苡粥。媚喉啭篥冠句骊，趫足缘竿绝獯鬻。骑尉升堂摘印驰，崽子登车抱奁哭。嫁作斜巷舆人妻，乍可漆发双肩齐。蟪院捣砧月脉脉，蟀床织布烟凄凄。辽阳北望挥鸊鹈，部落不见阿保机。四楼森森万木叶，昨宵梦逐雌雕啼。嫁夫夫死身谁主，膜拜天魔学淫舞。钗排银雁秘华妆，綵缚金蚕种愁蛊。绿珠楼前桃叶雨，明妃塞外胭脂土。四弦在手鸳鸯槽，变调凄凉新乐府。凄凉变调辽女辞，闻者当为辽女悲。诺尼一水空西下，铁背千山莽北回。锦毛大马贾胡店，鞲臂骄鹰游侠儿。箧中那有閒缠锦，为尔春风媚及时。","dynasty":"清代","title":"辽女辞"}
{"author":"姚燮","content":"嗟我亦沦落，清时作废人。未工巴里操，枉负帝乡春。映路多新柳，看衣有旧尘。愿为偕隐计，钓石在江漘。","dynasty":"清代","title":"赠周侍御铭恩八章其五"}
{"author":"姚燮","content":"东岩气清下有湖，隔云飞出青毛凫。传闻六月可浮艇，明月媚荷风媚菰。","dynasty":"清代","title":"过草鞋岭偶得三绝句其一"}
{"author":"姚燮","content":"玉树歌残，素馨梦断，粉脂狼藉堪怜。咸阳紫陌，蜀阜青墩，一般落叶哀蝉。绮殿当年。有阿茶凤笛，小郁鹍弦。秋老绿蘼烟。更何人、寻袜搜钿。叹藓碣尘磨，漆灯膏闭，愁台冷月娟娟。芜陵埋帝子，可重教、侍寝黄泉。露睇星鬋。空魂怅、樊楼旧筵。剩沙桥、风梧夜唱凄然。","dynasty":"清代","title":"长相思丛斜"}
{"author":"姚燮","content":"岂云归之晚，颇动乡里心。持之比海水，异远同其深。清和近樱序，众木将郁森。怨兹阶草色，故为晚黛侵。天畿控云上，俯隔吴越岑。河无去者帆，沙有来者禽。独歌告所知，感此难愔愔。眼中八骏马，贱于一握金。愿从角里翁，采药商山阴。","dynasty":"清代","title":"壶园春晚杂兴五章呈徐编修师宝善其五"}
{"author":"姚燮","content":"泪与飞花堕，愁如乱草添。怕招燕子不钩帘。恰又重帏早下怕明蟾。灯气昏罗帐。尘丝闭玉奁。年年三月病恹恹。那有一分春意到眉尖。","dynasty":"清代","title":"风蝶令"}
{"author":"姚燮","content":"眼明去鸟入寥天，自我之行月再弦。出峡寒流惊荻老，到窗残叶受风怜。敢忘花窖穷年泪，几度银屏双笑圆？春梦如尘狼籍遍，未消襟上药炉烟。","dynasty":"清代","title":"简怀姬人四章其三"}
{"author":"姚燮","content":"秋想峥泓寄远琴，暮空凉翠逼疏襟。落波天影吹山气，过峡湖风堕竹禽。铁冶先生古狂者，金涂佛相旧祗林。蹴霞有我荒寒客，拍掌椎童笑晚吟。","dynasty":"清代","title":"清平山"}
{"author":"姚燮","content":"万鸦掠地晓烟濛，石阜凭陵气亦雄。初日城闉明积雪，颓云天半揭高风。助予诗骨生奇崛，遣子愁魔抵鞠藭。绝巘新篁三两尺，向寒敛气益珑璁。","dynasty":"清代","title":"息耕草堂冬日即事杂诗五章与黄太守丈安涛其二"}
{"author":"姚燮","content":"下马一年少，亦自都门来。穷装闇光泽，容蹙如有哀。手挈一壶酒，寂寂凌土台。逆风振长啸，愁云为之开。尔心郁何苦，吾心因尔摧。蓬莱多好华，狼藉同尘灰。","dynasty":"清代","title":"南辕杂诗一百八章其七十一"}
{"author":"姚燮","content":"败物多为尘，大块不受塞。宿梦之所疑，已于静中得。独鹰拉枯枝，刁眼悍相逼。下有奔壑泉，孰敢以心测？且登千仞冈，远搜万里色。炯此澒洞天，来照影孤仄。限道晷弗踰，日月有衔勒。如何罄所悲，不自爱胸臆。故人近逃名，一坏蚓同匿。倘欲传其书，慎待众嚣熄。","dynasty":"清代","title":"山居寄叶赤堇山人元阶二章其二"}
{"author":"姚燮","content":"守蛰顺时，物乃遂性。各息其元，要以无竞。乾枢不彫，万生之柄。保乎极中，孰窥厥命？山川闭缄，风雪方劲。象宪皇皇，历有崇令。败树不叶，乌来踏门。网置相索，人亦寡恩。冰海月瘦，旷有堕魂。病婺失食，哭声夜吞。嗟吾皲手，晨曝絮裈。莫追所逝，慎务其存。冥祈或感，广煦春温。言斸菜苗，绿短无寸。未瞻民色，馑年谁信？聆彼怨咨，天地亦困。至人辨几，惩溢于分。冻翼易残，曷由翔奋？百年定命，十年课时。臧否荣辱，难讳独知。道不悬踵，天无隔眉。喜怒一瞬，衰与运追。缅惟前哲，示我英规。造化在腐，神明可师。芳盛踰节，乃遘今危。召和还鬯，佳哉后期。乔松百柯，岂有灵瀣？养目得腴，荒壁生黛。弦之古琴，气作香暧。削雪一峰，兀焉平对。我思其人，杰立大块。昭明两仪，不僭不代。未闻天心，私以殊赉。沿览及之，用吾长慨。","dynasty":"清代","title":"岁暮吟五章"}
{"author":"姚燮","content":"便留千日住，捲襆总须归。复步寻馀景，迟行恋夕晖。鹿盟当后践，山侣暂今违。款款云相送，绵绵意莫挥。","dynasty":"清代","title":"信宿北墅即事十一章其十一"}
{"author":"姚燮","content":"苦郁牢愁向酒杯，怕看落日避登台。寒风彻夜催秋尽，落叶奔空误雨来。身世频遭孤雁怨，文章枉受众蝇猜。长匏有柄原疣赘，柏老空山亦废材。","dynasty":"清代","title":"苦郁"}
{"author":"姚燮","content":"覆有前车鉴，民逋地一空。守难群力借，弃与敝襦同。鬼恣跳梁瞰，天愁撒手穷。群公膺上爵，何以问孤衷？","dynasty":"清代","title":"闻定海城陷五章其五"}
{"author":"姚燮","content":"为谁吟思苦。初凉夜气，最深庭宇。梦断仙云，鹤在琼楼何处。记否回栏倚并，点衫上、桐花如雨。堪剩许。背奁冷照，移来偏屡。剧怜瘦减潘郎，寄碧海青天，此情终古。镜样空圆，眉样也因谁妩。者夕孤衾况味，算拚与愁蛩低诉。声未住。墙阴又鸣邻杵。","dynasty":"清代","title":"玉漏迟题陈八二山"}
{"author":"姚燮","content":"群山少寒态，霁绿出新染。江漘濯横影，疏云不能掩。桑径雨犹湿，松梢日微闪。气触蔼难状，耳目皆淰淰。妙遘溢众澄，真味补吾澹。啸傲携吟朋，次第入深𡹮。","dynasty":"清代","title":"邓尉纪游诗八章其一"}
{"author":"姚燮","content":"香象天宫花作屏，大狮王国铁为城。百灵闪睒非人相，不数元丹幻姹婴。","dynasty":"清代","title":"罗两峰罗汉卷四绝句其一"}
{"author":"姚燮","content":"掩烛续天问，篁坳风晚凄。华月弄秋翠，唧唧山鬼啼。凝意入虚眇，丹元明内犀。梦魇忽啼笑，香玉交排挤。虹液紫台远，烟影青山低。情苦束菡萏，梦噩挥鸊鹈。游天近兜率，堕狱深泥犁。小悟增大恚，一醒还百迷。安能屏毫楮，雌守得静栖。叩真拜元阙，扫痕泯雪泥。西施共嫫母，妍丑归一齐。","dynasty":"清代","title":"曾珣五真图诗其三第三图"}
{"author":"姚燮","content":"露洁山城北斗高，空风隐隐飐鸿毛。饥寒逼迫中年迈，日月升沈万象牢。救世膏肓思大药，代人歌哭续离骚。岂真食蛤关渠事，裂眦无端起郁陶。","dynasty":"清代","title":"夜坐抒感八章其一"}
{"author":"姚燮","content":"晚炊三白米，青鳜入羹鲜。残味分童饱，微醺约睡缘。江云横漠漠，水鸟去翩翩。小泊招渔话，尘心一澹然。","dynasty":"清代","title":"舟行杂诗十章其三"}
{"author":"姚燮","content":"大海曾无桂树岑，连蜷奈尔美人心。开门纵目云流急，背烛怜须镜色深。乱后少陵馀破屋，悲来叔夜感孤琴。姮娥倘驻虞渊驾，应有明玕照郁沈。","dynasty":"清代","title":"雨中过汤淮赠诗四章其三"}
{"author":"姚燮","content":"迭时献群景，六合弥新鲜。取挹信无尽，有得难自专。所愿秘精力，与化相磨镌。露叶怀晨滋，芳春终易迁。读书敦古好，仰溯冉闵贤。谁通内景术，永斯葆盛年。","dynasty":"清代","title":"旅夕感怀七章其四"}
{"author":"姚燮","content":"柳君吾浙之杰士，气薄流辈神骄昂。奇贫鍊骨极坚劲，外泽文字生古光。春门上策听留弃，耻以年华俟科第。苕霅之水清如涟，谓欲浮家谢尘世。","dynasty":"清代","title":"送孙同年衍庆还湖州"}
{"author":"姚燮","content":"形虽决绝，感无绝时。感有绝时，日月鉴之。","dynasty":"清代","title":"哭徐编修师得短言二十八章拉杂写哀不能成篇幅也又何暇于文其二十八"}
{"author":"姚燮","content":"朔风吹浪拍天骄，浩漭千山瘴未消。旅舶守关停市易，贫渔掠海抗官僚。埋盐窖冷饥逃雀，防汛兵閒醉博枭。独立城闉移远目，忍将旧事说安饶。","dynasty":"清代","title":"岁暮四章其四"}
{"author":"姚燮","content":"隐隐山城晓翠开，西风横汉雁刚来。无端去作江南客，行过西泠首重回。","dynasty":"清代","title":"渡钱江"}
{"author":"姚燮","content":"山石荦确，不深而高。情事急切，中路弃刀。","dynasty":"清代","title":"地驱乐歌四曲其三"}
{"author":"姚燮","content":"鸥渚深菰，莺栏疏柳，飒飒暗生秋意。好挈茶铛，泛扁舟来寄。有许多、凉碧霏衫，明红流靥，写出水妍山媚。花外尘喧，任炎官停辔。一拂烟绡，飐过蜻蜓翅。曾复拓楚簟，邀纤蟾看醉。玉韵珠情，抵笙娱纨侍。幸豪车热马都相避。容留个、京兆风流挥麈对。满肺酥香，沁玉田词气。","dynasty":"清代","title":"向湖边佘春帆消夏观荷图"}
{"author":"姚燮","content":"群行身不孤，心孤犹独行。每当众欢乐，我益烦愁生。沙飙荡天半，地上虚寒横。掩书坐窗牖，灯火如萤青。浮生有兹遇，何啻投荒冥？彼还不我谅，喋喋催早行。","dynasty":"清代","title":"南辕杂诗一百八章其七十二"}
{"author":"姚燮","content":"谁嗟行止橛株拘，音也哓哓口未瘏。消我年华三寸管，看人意气八觚殳。钓鱼聊可师龙伯，宰肉真难仗狗屠。参得蒙庄齐物论，和薰颹矣扇黄虞。","dynasty":"清代","title":"寂夜二章其二"}
{"author":"姚燮","content":"凉飙吹动露霏霏，蘋叶横波绿照衣。醉醒不知天是水，鸳鸯无语贴荷飞。","dynasty":"清代","title":"韩庄闸舟中七夕杂诗得十三绝句其五"}
{"author":"姚燮","content":"横塘夕午风微起。弄杨柳、丝丝翠。月色避人帘押坠。楼东人醉，楼西人睡，楼下空江水。一声怨语惊遥递。有鸿影、横山背。不分传来双锦字。昨宵枕上，今宵帆底，深浅量愁味。","dynasty":"清代","title":"青玉案"}
{"author":"姚燮","content":"犹幸来时生，得与死时别。和泪倾酒浆，后当长决绝。","dynasty":"清代","title":"哭徐编修师得短言二十八章拉杂写哀不能成篇幅也又何暇于文其二十七"}
{"author":"姚燮","content":"浮天空水梦漂菰，蔽壑荒榛匿病乌。仲蔚閒庭愁艾满，初明旧识感星徂。秕糠八口畚锄瘁，戎马三年涕泪枯。倘许新翻铙吹曲，拟镌玉版献清都。","dynasty":"清代","title":"闻粤东安抚之信明州夷军将次退撤待还乡县感成二章其二"}
{"author":"姚燮","content":"臬臬天门，百常淩表。神徊隐，来万甸，烟皛皛。而玉若者葩华。旁唐駮荦，栖元之家。骧景以以雕，采织文虹，而为橑牙。递灵居，澜罗罗，月不腌蔚，以霞鲜飙，洞幌其眇。睇来耶，抑将斗酌元气，后皇翊治。四七相隶，占畴得霁，三微著兮旬始。乃临清都，回极兆民。所钦大圆，妙有昭森森。","dynasty":"清代","title":"拟郊祀十九歌，存七章其六天门"}
{"author":"姚燮","content":"一尺庭阶拭露茸，横安小几倚当筇。天空欲化茫茫海，云去真如渺渺峰。秋思自撩难怨月，笛声已断未停蛩。深闺别有篝灯课，预捡寒衣数线缝。","dynasty":"清代","title":"夜坐"}
{"author":"姚燮","content":"夜合破花红露倾，东楼帘悄弄残笙。隔帘一曲蛾眉月，敲动玉钩疑有声。","dynasty":"清代","title":"寓斋杂述七绝句其一"}
{"author":"姚燮","content":"凤翊纤，鹃思妥。云意写婀娜。欲近偏飏，未就贴人坐。尽输高影银屏，细风漾语，有浅浅、脂香吹过。袖轻亸。褪来缠臂生绡，索看悔无那。结绾同心，几片落红裹。猜伊泪点红斑，为谁弹怨，带一半、酒痕新涴。","dynasty":"清代","title":"祝英台近其五并序"}
{"author":"姚燮","content":"溆阔宜烟，峦明在水，西风早晚江头。乌桕千林，萧疏染出丹邱。真州诗句新城撰，记当时、小舫清游。听渔讴，张翰乡心，吹落沧洲。是谁借此荆关笔，写茭塘波软，柳陌云柔。小隐仙源，红衣可傲公侯。桥东篱舍篝灯静，配山厨、莼叶梅篘。醉还休，拄杖柴门，月绮霜浮。","dynasty":"清代","title":"高阳台「半江红树卖鲈鱼」图"}
{"author":"姚燮","content":"谁摹窗月影斜横，碧嶂诗篇善喻评。莫道灵均太愤激，缠绵未忏美人情。","dynasty":"清代","title":"论古画梅家得二十四章其十六"}
{"author":"姚燮","content":"彭亨鼓，大如甒。一尺椎，两手舞。村儿牵衣拟相语，荷叶秋田听白雨。工此技者祢正平，裸衣能使曹瞒惊。贱子喙短无由鸣，欲搥地肺搜雷霆。雷霆不在地，风云不在天。一握心腑中，泄气如奔泉，化为金石声渊渊。声何所寄寄以鼓，空山草昧闭万古。今日元音开大吕，明朝耕田栽麦稰。当有丰花两歧吐，为尔重挝媚田祖。","dynasty":"清代","title":"人日过邻社作挝鼓戏"}
{"author":"姚燮","content":"华灯素月毬，残梦楚天浮。小怨蘼芜径，春入烟水楼。弄光宜晚白，媚影向晨柔。四月汝当果，纤莺来尔羞。","dynasty":"清代","title":"樱桃花"}
{"author":"姚燮","content":"铲沙出烟色，淬若芙蓉铓。棱棱照空碧，薄日凝无光。中包极深赭，横叠皆老苍。危凹断成涧，怪砾环作墙。鹤翅陡旁折，龙首忽上昂。草木不散附，特立天骨张。防山一拳石，万古遥相望。太阴郁元气，至正朝明堂。结束泰岱脉，控扼齐鲁吭。龟蒙矧奄有，大东宜其荒。","dynasty":"清代","title":"峄山"}
{"author":"姚燮","content":"锦帆夜宴忆西施，红屧宫人踏桨迟。细骨难扶生恐醉，薄铅易褪可怜姿。暗将宿露收茶铫，略有微波汎瑟丝。舞袖何从徵白纻，且庖银鲙坐芳卮。","dynasty":"清代","title":"葑门水亭观荷四章其二"}
{"author":"姚燮","content":"织蕊梳花愿已违，宫声颠倒十三徽。不听落叶回风曲，犹道江南燕尚飞。","dynasty":"清代","title":"扇影词三十八章其十六"}
{"author":"姚燮","content":"双角山村旧事非，玉琴清怨奈王微。疏筠倚水如人袖，残雪当门只藓衣。时往已无家可问，夜深或有梦来依。凄凉燕子前年垒，羃径寒花黯自飞。","dynasty":"清代","title":"元夜步月锡城感作二章其一"}
{"author":"姚燮","content":"雪尽城都绿，东风紧昨宵。江光如靛染，岚气作烟飘。初燕声犹涩，吾园柳未条。芳时宜醉祓，待打越娘桡。","dynasty":"清代","title":"雪尽"}
{"author":"姚燮","content":"杂林薙樗栎，稚竹森成篁。久行忘入山，回磴纡如廊。披烟逢独樵，面有青露光。簪花疑野桃，其息春兰香。海气郁不散，午日浮亦凉。小鸟来就人，就之还复翔。","dynasty":"清代","title":"客小若山顾氏庄杂诗七章遣闷其五"}
{"author":"姚燮","content":"草木有脆坚，恨侬不能辨。禽虫有丑妍，恨郎不能选。","dynasty":"清代","title":"古怨辞九章其三"}
{"author":"姚燮","content":"托身蝴蝶里，憔悴老王孙。马少花当路，人稀棘满门。照墙山自媚，蔽树屋先昏。三月无觞社，遗墟感仅存。","dynasty":"清代","title":"城东废园四章其一"}
{"author":"姚燮","content":"幸脱干戈劫，而从远道来。乱离馀短裌，涕泣话深杯。佩玦看昏涩，沙风听莽回。壁间吾影在，癯丑不如梅。","dynasty":"清代","title":"过吴侍读葆晋适与高广文锡蕃读余恩县题壁诗因用陈氏园林诗五章韵联句见贻依韵奉答其四"}
{"author":"姚燮","content":"暗判柳色妒屏纱，静有烟丝袅画叉。小阁寒深愁水近，疏帘云重有峰遮。一帆自送鸥心雨，独树初明燕背花。匿尔幽怀谁领得，白蘋只去媚渔艖。","dynasty":"清代","title":"幽怀"}
{"author":"姚燮","content":"女几五色鸾，戛然游天阊。精华饱日月，咳唾霏丹黄。极风奏仙乐，按节工回翔。自顾怜文采，绚若夫容裳。纷纷鸴与鴳，畏缩不敢扬。延颈伺天宇，但见云汉章。","dynasty":"清代","title":"杂诗六章其一"}
{"author":"姚燮","content":"罗浮云两山，风雨相合离。本无蒂与根，变幻胡由窥？结交重黄金，丹心弃如灰。猛逐颓阳光，飞轮嗟已摧。华楼方艳歌，霜蛩独含悲。揽镜问昔容，尔知吾为谁。","dynasty":"清代","title":"托怨三章其一"}
{"author":"姚燮","content":"直恁秋萧瑟。倚诗囊、无聊传笺，添侬凄忆。风过漪回阑影定，罥起水荭花碧。若个在、鹭边横笛。空翠平浮斜照去，到帘丝、吹动晶云白。酒梦醒，袖凉逼。愔愔湘簟人无力。怕明朝、荻江鸥雨，催归兰鹢。欲问兜娘团扇约，天半弄珠楼隔。甚柳角、华灯滟夕。记昨明蟾初上鬓，背冰奁、浅笑看山色。螺点点，漾烟汐。","dynasty":"清代","title":"金缕曲/贺新郎"}
{"author":"姚燮","content":"矮矮墙头燕子花，低低窗槅一层纱。生来不解长干曲，莫向横塘认妾家。","dynasty":"清代","title":"腰塘曲四章其一"}
{"author":"姚燮","content":"一月不相见，昨宵梦见伊。多少可怜语，只侬心上知。","dynasty":"清代","title":"企喻歌八章其七"}
{"author":"姚燮","content":"斜街香月连门白，露柳眉黄蘸初湿。莺纤燕乳结春巢，三五成群响交织。妖童年十六，笑貌何鄂敷，天生聪颖人生无。学歌一月尽歌妙，对客便试红𣰽毹。双镮约臂金辘轳，灵蛇宝髻鸳鸯襦。慢行款坐思踌躇，薄羞上脸初日蕖。细喉如水泻笙孔，一字一吕工栉梳。画楼绰约谁家姝，掩袖自惭形质污。广场侠少多丽都，麝几熊席双虬壶。迷离扑朔不能辨，各结馋想生百痴。出门扶上长香车，群马若仆相依驰。赠以新词金缕曲，置之掌上明月珠。窥意所欲无不如，穷装极饰供其娱。罘罳钿叶帏流苏，粉廊黛阁花千株，富丽突过王侯居。万缗千两等泥砾，脱裘赠钏还区区。我昨逢人大道侧，发鬈靥瘃露肘黑。绣凤团衫青百衲，板鼓凄凉卖歌活。谓曾曲部寄穷食，三年对镜鍊媚骨。芍药堂前伺颜色，秀秀声名一时夺。红豆风吹鹦粒断，白杨烟深蝶路窄。旧主朱门半荆棘，家在江南归不得。归不得，君毋哀。君不见藏春酒坞城西街，樱桃十里花正开。","dynasty":"清代","title":"斜街行"}
{"author":"姚燮","content":"南门驱马别，怅矣隔三年。尚挟祢衡刺，难逃苏晋禅。行谁怜踽踽，醉且舞仙仙。早晚秋风起，重当话水天。","dynasty":"清代","title":"酬许同年鲲见赠韵四章其四"}
{"author":"姚燮","content":"孤枕天涯，醒残梦、听打春湾潮桨。云影波影之间，空翠逼朝爽。阑宿雨、凉晞动色，媚疏峦、湿鬟三两。柳港风鹂，茨田水鹭，帆背来往。敞篷叶、摊卷横杯，更宽袜、科巾发纡唱。谁信些时狂态，惹渔童拍掌。风过也、舷唇霭净，尽绿摇、满袖蘋浪。为问西塞桃花，子同无恙。","dynasty":"清代","title":"琵琶仙郁湾舟晓"}
{"author":"姚燮","content":"酽茶色如酒，饮之难醉人。圆转不肯住，奈尔车边轮。","dynasty":"清代","title":"古怨辞九章其五"}
{"author":"姚燮","content":"梁王山上多乌鸦，梁王山下多桃花。桃花漂落美人去，乌鸦喳喳啼满树。花落当重开，人去不复来，夕阳流水空徘徊。春归人去尚不惜，乌头啼白谁怜哀？","dynasty":"清代","title":"乌头白"}
{"author":"姚燮","content":"拗颈葫芦贮砂汞，戈铋镫槃皆骨董。褊心推测宁有凭，万里青天量针孔。将军食粟一石多，美人倾脂流满河。可怜蝴蝶三春老，但怨春花不重好。","dynasty":"清代","title":"度絜辞三章其一"}
{"author":"姚燮","content":"藻破分鱼径，芦欹出蟹庄。远田沈独鸟，寒籁入疏杨。浅醉宜桑落，微吟送夕阳。弁山西北树，蘋末见青苍。","dynasty":"清代","title":"连市"}
{"author":"姚燮","content":"入门先涤心，我佛有明戒。钩连蹑景梯，玉光敞天界。八面旃檀香，霏然纳襟带。琼籁发水琴，珠烟喷山黛。瑰玮星源楂，精灵海东岱。初心三古邀，浊气百年汰。凤嘴花未冥，龙背月方蔼。彼岸亦已登，猛焉割诸爱。","dynasty":"清代","title":"由妙庄严路至普济寺三章其一"}
{"author":"姚燮","content":"虾箔回钩，螺屏袅钿，凄凉酒醒今宵。漫红儿遗谱，搯到弦幺。侬是飘零白石，闻欢语、转易愁撩。开门望，阑干北斗，绳雁天遥。遥遥。不知几里，但江上山青，万叠横潮。问玉人今日，那处吹箫。还恐旧时团扇，秋风起、一样萤飘。看杨柳，三十六湾，损尽春腰。","dynasty":"清代","title":"凤凰台上忆吹箫秋夜同人集循陔山房听弦索有感"}
{"author":"姚燮","content":"客中度春少欢绪，而况春来别客去。平郊媚雨蘼芜多，莺尾曈昽上阳曙。饯之以酒春不知，帘阴胡蝶飞迟迟。今朝春巷花漂雪，昨夕春灯人画眉。侠客近无五陵骑，故人远有夜郎悲。笙歌谁家烛光短，碧桃一枝红未断。忽忆吾庐山下村，绕屋筼筜海天远。孤孑心情悲艳阳，细腻流光误初暖。送春兼送燕子归，乌衣子弟今有谁？我还梦打西湖棹，三尺鲥鱼芦笋肥。","dynasty":"清代","title":"送春"}
{"author":"姚燮","content":"夷船伺关不入关，调军如蚁营压山。炮车列岸旌旗翻，长刀出鞘弓满擐。似能踊跃堪同患，坐疲奔蹇，倏及秋晚。军心渐弛，流民渐返。谓扬天威，已往抚绥，惟赫赫皇命，孰敢抗违。谓守藩职，已来附依，惟岩岩天堑，孰敢犯窥？封告天子，天子曰噫。榜告庶民，庶民曰嘻。于暂亦宜，而久则非。","dynasty":"清代","title":"当解剑歌七章还家后作其六"}
{"author":"姚燮","content":"黯黯邮程千里度。山店听风，水驿还听雨。雨送江潮人不住。销魂最是垂杨渡。冉冉年华三月暮。尽夜飘花，终日还飘絮。絮满天涯春又去。伤心最是啼鹃路。","dynasty":"清代","title":"蝶恋花晚春客感"}
{"author":"姚燮","content":"洞仙三十六天宫，是宅桃花万树东。纳袖云香生热翠，过山雪片作流红。高眉晻蔼深春气，轻骨扶摇太古风。此客此图宜玉轴，悬之崿崿碧萝中。","dynasty":"清代","title":"为方玉如题餐霞图"}
{"author":"姚燮","content":"有月非乡月，沙云似水云。风从芦淀过，梦作海声闻。河远星垂越，天长雁入汾。窳尊馀宿酒，聊以续残醺。","dynasty":"清代","title":"郑家口"}
{"author":"姚燮","content":"三万六千顷，七十二芙蓉。晓烟浩浩不尽，晓水更濛濛。帆影芦蒲深处，人影琉璃明处，雁影界长空。山色互萦绕，一百里东风。迷离树，是岭橘，是江枫。晴云摇旭其上，黄色乱青葱。坐我舵楼横笛，不见芜塘走马，哀响激蛟龙。破浪羡伊稳，四扇侧罛篷。","dynasty":"清代","title":"水调歌头太湖晓波"}
{"author":"姚燮","content":"礼法不缚羲农民，风霜不杀碞谷春。榴花七月压墙满，当门水浅蒲菰青。江晖射梧屋不阴，茅檐悦响多妙禽。村翁宰鸡方宴邻，拉我坐酒同酌斟。锄蓑缭壁当古屏，隔屏棉弓弹白云。阶隅稻叶积黄荐，洁堪枕卧无忧尘。翁毋卑词谢疏率，我惭拘束难为宾。因挦近事恣谈谑，佐之舞蹈狂谁禁？牛童豕媪惊未闻，扶手以牖𢰇肩听。群思瞭海测蛟蜃，碍地怨有遥山横。开筵自午旋及申，洒醴奚止三十巡？客或醉作康衢声，索缶不得聊击樽。晚光弄河天英英，一蝉渐断千蛙鸣。过堂群鸭待归𡏝，隔篱独犬催闭门。竹篝四照苇炬明，出厨香饭传碧粳。经年辛苦费筋力，幸兹税羡誇无贫。一客袒衣行步庭，仰面唶唶占犁星。晚禾最忌秋初霖，皇天相爱须锡晴。大田有穫万口奠，客虽私祝非私心。庶几报飨迎蜡神，老芋充釜肥羊烹。馂馀重此作高会，太平共饫吾皇恩。","dynasty":"清代","title":"村南老翁招集野人剧饮醉后述之以诗依吴才老通韵"}
{"author":"姚燮","content":"玉茗斟宜石铫温，寥寥禅坐过黄昏。倘容早乞天孙拙，那有尘衫苦泪痕？","dynasty":"清代","title":"韩庄闸舟中七夕杂诗得十三绝句其十二"}
{"author":"姚燮","content":"金碧湖天。夕阳无尽，俊侣当年。藕叶冰纨，柳技玉笛，菱角银鞯。画楼凉月娟娟。记人影、鸥边鹭边。赵北青旂，江南红舫，一样秋烟。","dynasty":"清代","title":"柳梢青潘玉泉扇湖访秋图"}
{"author":"姚燮","content":"逃名三十年，不入竞名市。箴我无他言，道在恃诸己。扫翳开柴荆，虚庭漾明水。一握月挂楼，其清纳万里。抚瑟为正歌，元籁协悲喜。竟于指爪间，抉尽造化理。外战苦淫哇，筝琶久疲耳。获游太和门，遂得吉祥止。霎眼驱霆飙，运会递无始。大流沿广成，老庄树别子。","dynasty":"清代","title":"答唐山人寿萼见赠诗原韵二章其一"}
{"author":"姚燮","content":"桃叶十三龄。掌拓鞋觥，夹衣如雾鬓蝉轻。依约那回曾见过，眉语盈盈。雁柱整琼筝。唱到离声。便须归去且迟停。杨柳若耶溪上路，春水方生。","dynasty":"清代","title":"卖花声/浪淘沙"}
{"author":"姚燮","content":"种麦愁无衣，种棉愁腹饥。仅有田一区，安能满其私？女儿依母旁，不肯嫁人去。女儿既嫁人，弃母便不顾。辞茶且饮酒，酒足还饮茶。灌叶叶已敷，那不思开花？开花望为实，所期宁有涯。","dynasty":"清代","title":"病愈将入都门拟古意二章其二"}
{"author":"姚燮","content":"访君向中市，巷窄清门幽。斜阳下墙角，肥藓烟剔搜。虚庭敛荷叶，积雨生凉秋。落落陶潜庐，置我如閒鸥。迟君久不至，至还登我舟。更与入城去，城西有高楼。楼高见千里，泱漭江河浮。长淮为之纲，一挈澄群流。远风入窗户，须眉尔翛翛。狂谈动天听，寸掌罗九州。通才迈天下，不用将白头。忍以骐驎姿，长索困其觓。繄昔客蓟县，旦暮偕夷犹。惊飙靡弱草，子归吾何求？子归还读书，我归当服牛。眼前一蓬转，明日良悠悠。谓君见我喜，适以重离忧。风樯动乌语，晚景东南收。愿君夜来梦，送我趋秦邮。","dynasty":"清代","title":"泊舟淮安访丁孝廉晏同登城西酒楼赋赠"}
{"author":"姚燮","content":"久困山中居，汎舟游无垠。所志未可希，随往皆迷津。孤持道存的，瀎潏防易沦。倏揽西穹晖，晻薄流华雯。龙舆玉为䍐，如见太乙君。皎雪横素眉，吐气青蝹蝹。相要议元旨，灵秘非昔闻。遂使三花敷，不复遗其根。","dynasty":"清代","title":"游仙诗十四章不必拟郭宏农也其一"}
{"author":"姚燮","content":"无怀之世天鸿濛，其民百岁如婴童。谁造历纪凿元化，强分寒暑名夏冬。诈流巧衒浩安极，山木能飞海水立。春桃无华鸣蟋蟀，九月高田亘桑麦。","dynasty":"清代","title":"浩歌行十章其三"}
{"author":"姚燮","content":"昔闻狮林奇，高与梵宫埒。卓地逾寻丈，摩天自𡽱嵲。灵迹偶一经，神工嗟独绝。始入道萦纡，少停情𡰈兀。万窍蜂络房，七盘蚁缘垤。空罅知下凹，回磴翻上岊。侧窦光渐通，下步涧忽截。晦明互俄时，东西移寸辙。久旋路每重，覆行径疑别。势危基赖安，奥穷境转澈。虚廊拂晴筠，平沼交文缬。夕景斜垣沈，风林过鸟瞥。流缅生古欢，清閟渺高节。孤心何介贞，千载此蕴结。","dynasty":"清代","title":"狮子林"}
{"author":"姚燮","content":"一树缃桃底，金鱼未锁门。雪肤融月气，水盼缭花痕。镇怯犀株小，吹香麝语温。静防鹦鹉觉，立露过黄昏。","dynasty":"清代","title":"溯春词六章其一"}
{"author":"姚燮","content":"太行兀兀天尺咫，驱我紫骝行万里。白云四极无鸿翔，顾视万里多清霜。毛秃骨青，安得刍豆？佩剑不鸣，壮士颜瘦。壮士胡归来，紫骝一步千徘徊。郭隗已死，何有黄金台，顾视万里多尘埃。","dynasty":"清代","title":"紫骝马二章其二"}
{"author":"姚燮","content":"移舟泊纡岸，散步循平矶。荒林隐茅屋，势与陂涧欹。吠犬向人踔，篱荭含晓滋。少憩坐临槛，材姥蓬发炊。索茗苦味涩，渴甚焉敢辞？所幸足遐领，翛爽皆生机。层峦豁遥黛，朗朗如列眉。水阴上微歙，木蔼深难窥。回帆影倏动，孤鸟惊高飞。嗟余海滨士，频年中道驰。浮瓠信无定，托萍忽在兹。尘心局幽侧，愧与江湖期。","dynasty":"清代","title":"蜀山渡"}
{"author":"姚燮","content":"风柳不可巢，乱鸟遥天飞。南车各言迈，我独胡不归？孑焉顾愁影，明日居同谁？老屋如禅关，兀与孤灯依。非无冠盖客，结交满路衢。但能娱我乐，安能喻我悲？沙云弄微雨，远林无斜晖。愿为一息留，手将揽谁衣？","dynasty":"清代","title":"送同里诸君先归三章其一"}
{"author":"姚燮","content":"绿又阴阴，重帘静窣，奈无人个。蟏尘罥网，尚飐几丝绒唾。认分明、花朝梦回，贴奁解鬓提梳坐。恁小桃待绽，风鹃声紧，丽韶催过。无那。金鱼锁。任蠹蚀鞋香，雁抛钿朵。残棉断粒，最苦狸寒莺饿。罨银床、秋梧自鸣，更无杼柚相应和。怕眠时、独影凄凉，掩却霜篝火。","dynasty":"清代","title":"琐窗寒空闺"}
{"author":"姚燮","content":"早嫁不舍娘，晚嫁不舍郎。閒嬉过白日，夜来愁上床。","dynasty":"清代","title":"企喻歌八章其六"}
{"author":"姚燮","content":"中宸冂冂，华凤若棽。五烟顿辔，虹洞玉岑。太微紫晨，石髓九斟。明婳其眷，玄罗在心。金鹅鍊魄，吐阳纳阴。容裔蹈廓，灵风振衿。天梁旭卉，谁叩飞音？返观出冥，流精藻朗。铁鷟挂林，海月初上。沆瀣四浮，逼入泱漭。西瀛不峰，琉璃平掌。摛乎空荃，恣意为往。水碧正腴，凤实盈盎。桐柏帝之，载稽臣颡。胎之息之，真元曷攘？窃汞于牝，泄牡以铅。龟蛇聃聃，独游古天。天暧不翠，中黄纳绵。兰睇皛射，流云亦嫣。灵蜕非蜕，蜕乎自然。玉台九霄，丹田九渊。九九合一，离斡坎旋。逆添顺补，变幻坤乾。羌有至人，孩抱黍圆。欲名其妙，名难妙诠。荃宰恬漠，醲化协舆。燕履所蹑，空香可摅。昌容携瑟，陵阳弄珠。九籥气升，神楼未墟。三素承箓，龙峤束书。清姑告退，玄脩准初。超轶埃壒，旁薄太无。藏息在踵，苍颜转枯。冥寂忘相，生命天俱。灵对当咫，眇默与依。玉雷填填，流声太希。太希惟夷，而遁于微。搏虽不得，讵忧其违？动以神摄，止以性追。追摄迭嬗，命固气培。魂隐孰蔀，魄著孰亏？郁单赤明，朝往夕回。三景之景，有几无倪。无倪为倪，非想亦非。元化混沌，至道无为。载稽臣颡，曷由赞辞？","dynasty":"清代","title":"步虚辞五章"}
{"author":"姚燮","content":"一雨过城去，蛙声已盈屋。渐茁新竹枝，来照佛面绿。羁人爱凉爽，移书就檐读。庭西累累梅，喜有半林熟。邻翁来叩扉，携蔬劝醽醁。顾视眉辅间，喜气隐相属。","dynasty":"清代","title":"同叶上舍元址读书观海卫回龙庵两月揽景兴怀托以歌咏无伦次也共得二十六章其十八"}
{"author":"姚燮","content":"疏星稀，残月落。风萧萧，动车铎。铎声低，弦声高。美人唱惆怅，客子心烦忉。荒鸡喔喔断鸦语，满陌杨花乱沙雨。","dynasty":"清代","title":"晓行曲"}
{"author":"姚燮","content":"日食县官米，充为巡江卒。日米一勺不救饥，夜夜巡江苦难说。江烟惨惨风瑟瑟，烂水冲泥照凄月。行行击柝且曼歌，步步声声动凄咽。尔亦有妻子亦有家，为尔无眠眠不得。年丰无盗贼，尔不巡江谁尔责？不见关官汛吏日食太仓粟，夜夜琼尊唱欢悦。吁嗟乎，巡江卒。","dynasty":"清代","title":"巡江卒"}
{"author":"姚燮","content":"眉烟平染，霞裙斜剪，玉女前身鸾侍。春屏写艳手低叉，许羊臛、分头尝未。残钟声数，双槽响互，纤鸟重名唤起。缠绵还解小星诗，刚则是、破瓜年纪。","dynasty":"清代","title":"鹊桥仙其八"}
{"author":"姚燮","content":"瓦砚生苔，尘琴闭轸，暮寒帘外。莺疏燕老，几负好花春里。料当时、侧帽自吟，曼声细荡风丝碎。问蘅芜梦断，谁还解得，玉田幽致。一寸缠绵意。付杜曲钗裙，秣陵烟水。情天生汝，须不作、秋坟才鬼。但平生、吾未识君，不知何自凄然泪。剩门前、塔火钟声，冻云低乱苇。","dynasty":"清代","title":"琐窗寒过灵芬馆，追吊郭频伽先生，用玉田悼中仙词韵。"}
{"author":"姚燮","content":"横斜一角，碾冰华画就。香晕微微墨心透。便疏灯短榻，听雪愁风，吟鬓影，也是者般消瘦。频年羁海国，明月西湖，冷淡春光几辜负。官阁夕沉沉，倚酒凝看，问撩得、旧吟情否。怕惹梦、孤山水亭边，见癯鹤凄凉，暮寒时候。","dynasty":"清代","title":"洞仙歌客湖上王氏镜山楼灯下画壁上瓶梅影寄怀冯勺园丈"}
{"author":"姚燮","content":"风来不过墙，潮来堤抵当。开花不结子，不如麝脐香。","dynasty":"清代","title":"古怨辞九章其一"}
{"author":"姚燮","content":"水阁银灯照雨丝，树光流袂绿差差。篴声软与春摇弄，我忆江南旧柳枝。","dynasty":"清代","title":"饮辅国公园亭歌者绛儿索诗书四绝句其一"}
{"author":"姚燮","content":"湖雨霁将夕，湖气来远清。携俦赴真赏，浩然湖上行。空水了无翳，天色浮之莹。一碧曳山远，薄岚含渐冥。风漪泛萍叶，云沜娴鵁鶄。蘧蘧众妙集，暧暧群爽并。接虑归平淡，置想入空明。湮郁一为荡，尘俗何由撄？及斯顾同侣，风咏殊有情。沧浪不可即，容兹濯我缨。","dynasty":"清代","title":"游白湖"}
{"author":"姚燮","content":"积藏在中窖，谁测中实虚？莫云富可骄，坐遘群舌诛。甘苦有究竟，食蔗宁食荼。洁玉闭重椟，蝇矢何由污？风飘若木枝，岁月迈云徂。愿以仙掌平，上执星斗枢。一成守坚致，百折通游纡。灿然群化陈，眇矣中心逋。瀚海龙自升，屋梁燕犹雏。","dynasty":"清代","title":"励志四章示家塾同学诸子其三"}
{"author":"姚燮","content":"匿泣堂隅看鞫囚，提罂厕坐戴冠猴。谓如溟涬漂心远，几使艰危与命仇。裂帛纫花腰束素，张囊索䴵面涂髹。阴萝羃野无暄景，凄绝沈魂向九幽。","dynasty":"清代","title":"迟张仆二日始出城云为夷缚去供役几不得遁纪其所述成二诗其一"}
{"author":"姚燮","content":"夕阴弄遥野，上见孤鸿飞。片云不遽归，其势与之依。结情在苍翠，木叶忘其稀。乍有泠然风，吹我新濯衣。得酒且供酌，至乐天同希。采苗鞠犹绽，种秫田方肥。","dynasty":"清代","title":"客小若山顾氏庄杂诗七章遣闷其四"}
{"author":"姚燮","content":"古屯出天杪，纵辔投马兰。和风洗烟色，远见江南山。山容极窈窕，媚影青葱间。轻云约腰素，碧树簪其鬟。含情向马首，愧我风尘颜。寸心与之眷，我饥忘晨餐。","dynasty":"清代","title":"南辕杂诗一百八章其八十四"}
{"author":"姚燮","content":"浮天空水梦漂菰，蔽壑荒榛匿病乌。仲蔚閒庭愁艾满，初明旧识感星徂。秕糠八口畚锄瘁，戎马三年涕泪枯。倘许新翻铙吹曲，拟镌玉版献清都。","dynasty":"清代","title":"闻粤东安抚之信明州夷军将次退撤待还乡县感成二章其二"}
{"author":"姚燮","content":"急湍冲断梁，枯柳卧矶石。旁干迤水心，绿烟缭三尺。纤鸟能解春，时来挂轻翮。宿梦流光娇，难拚眼中掷。城湖十万枝，画船负佳夕。颇闻军躏馀，饥莺吊瞿麦。尔今亦就凋，知谁与怜惜。凄月遥山青，明霜大江白。","dynasty":"清代","title":"寓庐左右树分咏五章其四"}
{"author":"姚燮","content":"戍士已有不归想，意气摩人转伉傸。将军倘绝功名心，百重围里堪横琴。千秋孟浪了棋局，大运中天作钤束。蜣螂小技徒弄丸，月明未识白玉盘。","dynasty":"清代","title":"枕上偶得四章其三"}
{"author":"姚燮","content":"人天愁苦接欢乐，自午彻夜声撼城。城中万炬火云赤，纠缠一气烟海青。青烟接湖水转白，水光返照山偏明。山根楼阁半仙鬼，山上松莎杂露星。露芒忽散星影涩，云气吹来袖微湿。风浮云去遍六合，远海螭虬正韬蛰。阴阳岁月中夜分，窈莽湖山两人立。芒鞋踏地胶烂菌，笑声逼树警栖鹘。不随羲娥朝玉京，那有琼浆洗毛骨？陆生袖携三尺箫，平台倚唱阆风谣。山为振籁江为潮，云开露净星忽高。置身直向世外世，大梦未醒劳生劳。苍龙砺角何招摇，东溟霞紫金鸡翱。开襟共纳春千里，莫使梅花笑鬓彫。","dynasty":"清代","title":"除夕同陆㙨登吴山作"}
{"author":"姚燮","content":"中宵风雨战突兀，龙螭矫怒驱神雷。灯光闪睒不成梦，起见破壁悬古梅。直干落势欲千仞，横枝铁偃难力回。枯涩所到见至润，阳春吞吐群萼开。生气绕墨耿不死，胡为入劫遭尘埃。榛芜满天地，兰茝多𢦤摧。空山之琴一再鼓，牙旷浩渺增悲哀。寸心能使万古近，毫翰几遭兵燹灾。忆昨棹山阴，为访先生宅。荒篱青枳巢蟪蛩，斜日楼门闭幽魄。握管不救妻孥饿，老死人间谁怃惜？夙闻先生工文辞，才如汗血辕下羁。分其馀萟寄画绘，亦扫繁缛标清奇。想当下笔飒冰雪，眼空造化神为师。槎枒在胸以腕赴，古香勃郁非世姿。流传万本究何益，丹黄不著终违时。只视此幅半漶灭，覆瓿饱蠹安能知？重为拂拭写长句，苍茫欲晓鸣天鸡。","dynasty":"清代","title":"题童璞碧山人梅幅"}
{"author":"姚燮","content":"春风不被枯林枝，美人不饰迟暮姿。昨日对镜今日老，暮不饮酒朝还悲。静言思之，知我者谁？","dynasty":"清代","title":"短歌八章其七"}
{"author":"姚燮","content":"孤花深有怨，匿叶向墙低。色瘦辞人赏，烟明畏鸟啼。静香思酒酽，髫岁与春齐。嫩夕风多峭，谁来慰尔悽？","dynasty":"清代","title":"孤花"}
{"author":"姚燮","content":"风过菜花香，柳枝踠地长。麦田低与绿，斜日嫩分黄。待饲篱牛伏，迎暄社燕忙。箬川联上下，道是古仙乡。","dynasty":"清代","title":"舟行杂诗十章其四"}
{"author":"姚燮","content":"胜局凭收劫后棋，变弦竟作曲终悲。直驱海若翻凶浪，犹望河魁相吉时。侦虏伯嘉多葸慢，突围赵盾故纡迟。六军锐气沦亡尽，密幄韬钤苦费思。","dynasty":"清代","title":"正月杪明州纪事三叠秋兴韵八章其四"}
{"author":"姚燮","content":"方子在人口，仅以文技传。安知砥圭臬，侪辈鲜其贤。内默閟元素，外溷屏众缘。穷装滞归计，流泊三吴廛。每望台宕云，惙惙中忧煎。冰霜郁成疠，强忍讳告宣。庸医更相毒，冥冥天为冤。滮湖散寒鸟，日闭空城烟。城南多酒楼，夙共梅花筵。城北有斜巷，君忽死其间。城南多杨柳，城北闻杜鹃。君母已华发，君妻方弱年。梦来觅汝魂，千山路弥漫。闻仗友朋力，海上已返棺。遗书弃阛市，零散无完全。犹忆饯夏日，寄我宛转篇。云我能早来，尚可偕周旋。欲死岂自知，为此摧恻言。","dynasty":"清代","title":"江上四哀诗其三方山人絜"}
{"author":"姚燮","content":"若或遇之阆风台，琼花作息虬为胎。洞庭平掌高筵开，玉琴一抚天风来。仙蛾如雪匝行杯，箜篌小部列屏障，且歌且咽羞迟回。醉眠鹤背看尘宇，万梦如蚊月亭午。月从天上照歌舞，人自人间梦凄雨。","dynasty":"清代","title":"元夕吴阊纪游诗四章其四"}
{"author":"姚燮","content":"棘心采得一襜果，三头骈鄂似樱桃。几时灵芸唾壶泪，玉汁凝成白髓膏。","dynasty":"清代","title":"过草鞋岭偶得三绝句其二"}
{"author":"姚燮","content":"夸父投戈向邓林，海门薄日匿寒森。流枪焰逼黄天夕，乱鸟魂趋白下阴。方叔居然称元老，包胥谁与剖孤心？竟教密地如穷塞，霜满江乡十万砧。","dynasty":"清代","title":"哀江南诗五叠秋兴韵八章其一"}
{"author":"姚燮","content":"拍翠下崇阿，晏水阻南麓。回滩乱沙嘴，逆泻碎河腹。茭烟明远翠，壁色射绵绿。䑰䑠难唤渡，横篙傍鸥宿。载驱歌就浅，独漉感泥浊。圆涡细旋马，断荇上萦毂。溱洧笑裳褰，沧浪岂缨濯？迷津不可问，栖皇吊前躅。","dynasty":"清代","title":"晓发铜城驿至东阿道中杂诗五章其三"}
{"author":"姚燮","content":"堂皇建义旗，长官气先折。遂使瓠子河，塞每后于决。亚夫真将才，悬胆棘门热。濞也竖子流，曾不费朝食。惜哉以蔑污，早违孝王悦。虽有洮黾功，长蛇苦中齧。材力选羽林，六郡动骚屑。谁怜上郡寒，层冰有淹辙。断手无辣刀，兔狡遂多穴。吾愁渤海流，荡为漂杵血。","dynasty":"清代","title":"读汉书五章其三"}
{"author":"姚燮","content":"密桂丛楠窱以幽，月明清夜梦当游。窥巢剩燕防风雨，撷蕙佳人怨蹇脩。漫秘兼金封马鬣，试听急水下龙湫。登楼吾且摅吾抱，天半神鹰炯碧眸。","dynasty":"清代","title":"过钱氏北墅作二章其二"}
{"author":"姚燮","content":"龙薰雪色漾冰纱，忍向蕃釐问旧家。不醒阿𡡉胡蝶梦，玉真偷过隔江花。","dynasty":"清代","title":"扇影词三十八章其十一"}
{"author":"姚燮","content":"密灶无烟榾柮轻，帘眉月白夜方晴。例援枢素参中候，法准铅丹验小成。腻得春田膏露气，静闻天水濯云声。凭伊羽客清如鹤，煖酒芝坛弄玉笙。","dynasty":"清代","title":"煮药"}
{"author":"姚燮","content":"秦碑汉简遍摩挲，巨手琅玡擅擘𥲀。七尺香笺如萚扫，墨边吹上绿痕多。","dynasty":"清代","title":"题郭凤梁碧云仙馆图二绝句其二"}
{"author":"姚燮","content":"眨瞬希夷中，元黄战方酣。岂将荡我忧，使我精力耽。通窒视转枢，元命难备谙。力保冰雪容，谁能与之惭？杜陵昔有言，人生贵是男。","dynasty":"清代","title":"述意十六章其十"}
{"author":"姚燮","content":"飞毂闹烟沙，燕京三月花。歌郎眉色换，驺卒帽沿斜。感易深云叶，词空续梦华。妒君谢芳草，不与燕辞家。","dynasty":"清代","title":"酬许同年鲲见赠韵四章其三"}
{"author":"姚燮","content":"南限东平北茌平，危峦九叠屼天成。荒林烟保当关立，怒马风鬃夺隘行。漫说投荒多苦客，尚闻逻夜有官兵。回看沙际斜阳色，照见天边一雁征。","dynasty":"清代","title":"旧县"}
{"author":"姚燮","content":"杀鬼空悬郁垒符，水衡络绎费流输。大奚石陷潜沙鳄，中宿冰寒散幕乌。秘冢防搜张越国，清门谁守董番禺。可堪未复安期岛，又报飞欃过六虞。","dynasty":"清代","title":"闻粤警四章其四"}
{"author":"姚燮","content":"面如蓉变，腰如柳倦，眉子弯弯月样。梦回夜午峡云沉，恼半褶、罗衫风飏。玉卮是女，小姑是妹，丽院红绡须让。水流人去剩横栏，莫弄笛、泰娘桥上。","dynasty":"清代","title":"鹊桥仙其三"}
{"author":"姚燮","content":"相轮七转盘梯上，奇观千里来逼。似水疑云，非天即海，一色缭青萦白。城岚四接。认万瓦烟浮，六门潮抑。落照微茫，数鸿如墨点遥夕。心悬若与俱堕，问红灰劫换，谁画金碧。花架鹰稀，萝巢鸽怖，藓字残碑都蚀。锒铛响寂。剩羊角风高，送钟迎叶。仙梦今宵，五星和露摘。","dynasty":"清代","title":"台城路·登天封寺浮图绝顶"}
{"author":"姚燮","content":"松隙云痕半借潮，天边叶影是帆飘。乡城可指山当户，峻壁能缘我愧樵。晚有鸠声知欲雨，下临龙窟敢横箫。寒蔬采作灵芝饵，振袂长风醉未消。","dynasty":"清代","title":"登将军山"}
{"author":"姚燮","content":"先生乃长者，阳和在眉宇。拂拂如欲动，依依妙无语。神静涤矜躁，意澹接邃古。探其文章源，道义实根府。吾师壶园徐，棱锷鲜可与。论人及近今，倾心每私予。忆昔祓江亭，衣冠九州聚。澄绿泛卮色，西山过春雨。灵鹤排天阊，仙衣上飙举。始幸巢父孔，得识少陵杜。高筵欢未终，纷纷堕林羽。余亦被时弃，逡巡下江渚。常登江上城，北望念鸿侣。沙烟千里阔，秋色接荆楚。良会古难继，何况异乡土？今年三月晚，朔气缓春煦。城阴似荒雪，郊色闭禾黍。盘涡一转萍，复此对尊俎。颇愿永遇乐，何计昔离苦？庶几叩堂奥，引烛牖愚鲁。天长日安系，愿在势偏阻。朱光曜鹑首，六合冒炎暑。明日出蓟门，踯躅向榛莽。纵以三载约，疾若箭离弩。但恐郁勃气，仍难知者吐。圣朝雅作人，群贤尽投罟。微贱不自立，袖手嘅何补？先生具琨表，卓卓迈班序。饬廉小簋簠，润业大钟虡。风声等邮传，吾将听所树。下峡去滩水，砥流自铜柱。脉脉在天地，悠悠信安许？","dynasty":"清代","title":"赠别黄鸿胪三十二韵"}
{"author":"姚燮","content":"入冬苦无雨，一雨苦不霁。柴门为空山，尽日有云闭。我为山中猿，木叶坐深翳。作骚师屈均，愤外得情系。孤筱邻女窗，娟绿隔烟睇。烟姿女同瘦，窗影不遮髻。四十吾尚隐，二十女无婿。白屋潦草中，胡然有天帝？阳煇可烛万，连海雾相蔽。遂使造化灵，郁之入沈滞。伶俜悲西方，悲来揽吾涕。揉尔钗头兰，断我带间荔。荔断带不长，蹙蹙往安诣？","dynasty":"清代","title":"雨中坐大梅山馆得诗三章简卢漘其一"}
{"author":"姚燮","content":"最高寒。是危楼、对远山。到三更筵罢，月上笛声阑。香也残。酒也残。晓莺将啼燕未还。奈此时、屏冷枕单。看渠移烛卸钗鬟。留又难。去又难。","dynasty":"清代","title":"入塞"}
{"author":"姚燮","content":"肝腑无尘埃，闭门即丘壑。过巷崩车声，空烟扫林萚。抱病贪独居，年华一春弱。倚镜哥窑兰，临风媚缃鄂。情有三皇通，身无四禅缚。楮墨罗几筵，了然布嵩雒。","dynasty":"清代","title":"闭门二章其一"}
{"author":"姚燮","content":"十年易三姓，门户多改移。高槐当断垣，叶尽无鸟依。初旸照霜白，庭草萎以凄。饿犬逐病猫，过牖惊黄鸡。缅怀夙所历，境在心终疑。晨昏有沧桑，风雪谁预期？","dynasty":"清代","title":"过谢家塘少时故居感作六章其一"}
{"author":"姚燮","content":"弱当浓露未禁恩，十万春阳一寸魂。病女忽彫深黛色，远天宜抹断云痕。醉无筝柱挑银雁，梦有梅花怨玉门。凄尔月眉都瘦澹，浪传莺睡妥黄昏。","dynasty":"清代","title":"军营赋柳二章其二"}
{"author":"姚燮","content":"平天雨气散微茫，春树连村郁露光。猎苑青林开鹞道，市门黄砾筑驼场。珍珠压缶床槽熟，翡翠升槃野豆香。上马欣然得酣饱，朝暾隐隐见扶桑。","dynasty":"清代","title":"黄村"}
{"author":"姚燮","content":"绣旗大布帐，四角碇铁城头莎。东帐老兵击柝，西帐健卒起而鸣锣。鸣锣击柝，呼呼呵呵。觌面错愕交耳，速速去去，倏忽轻趫巡走如掷梭。手指东南云，云头山脚相摩搓。云中赤火，闪闪霍霍，似有镞声砉騞千百碆。下顾江水，宛延一线，无风翻波。过江乱鸟，塌翼结阵，西向嗷嗷觅林柯。嗷嗷飞飞，速速去去，栖止不得林柯。前有抽矢而睨者，后有罻罗。城头军士若防若避，各各偃旗卷帐，带甲手横长戈。我趋东门城，见守门卒吏短衣带刀，排立城下。闻西街喝道，掠地鸣鞭声隆隆，长跪向烂地，不知没泥到踝。顿首拱手，屏息迎接官者。官者不知谁何，蓝顶貂翎红缨，长髯如戟面涂赭。左手持令箭，右手结辔鞍唇，匆促下马。口作喋喋辞，以靴蹴瓦，其气汹汹，似不可惹。但见府尹知县，肩舆张盖，东牵西扯，下及佐吏千把。一一出城入城，流汗沐面，抠衣相跁跒。速速去去，筑埵筑垛，呼兵不应，涎枯喉哑。关城门，关城门，城门不得关。百姓仓皇拥挤，速速去去相探视，手足钩棘肩推扳。须臾败而逸者，沿江过渡，入城络绎，其势如崩山。臂带颈襕，衣襦不完，面焦身漆，行步蹒跚，谁辨其为兵与官？亦有雇夫舁笼扶板，蒙被过顶，沥血声嘶酸。可怜翁妪妇女幼稚，翘足延颈当路叫欢。望爷觅子寻夫呼哥索弟，悲泪交汍澜。不愿无火伤刀箭瘢，但愿不受战殁全尸还。咄咄嗟嗟，大难大难，官长不得弹压，守城兵卒各各摇首顾视灰其颜。使我一寸心，亦作千刀剜。急趋急趋，向东渡头，水急分东西流。撑篙打橹，扬扬意气，一人索百钱，四五十人同一舟。踉跄后至，挨挤不得渡，挨挤落水，落水复上水，自恨不如凫鸥。且止止休休，仰看天色苍黄，日堕城觜，俯听彫杨乱荻，其声飕飂。奈何有官来，官何来，官来寻渡，有卒壮健，十十五五，环拥一驺。不衫不履，恐人相识，掩面低头。但言速速去去，去去速速，不知往何所投。且止止休休，踉跄后至，望渡而泣，皆尔兵民，已一日不得粮与糇。仆来觅我渡头，牵我衣向我耳语。急牵仆衣，随势拥人入城，速速去去。东巷市早停，西街运货关铺。短衣执梃守门，当路遗舄堕帽，满街倒栅横枑。日落天昏昏，狂飙过耳，声摧城树。似有万千百人，哭声与鬼号謼。入门见我老亲，老亲方解袜易屦。弟妹扶母出堂，环坐慰问，其乐莫可言喻。砍木作柴炊釜粱，馀柴烹栗芋。斯时东邻西邻，鸡亦不闻鸣，狗亦不闻呴。但闻张灯张皇，催老促幼呼。速速去去，使我家人停餐废箸。笑不得笑，悲不得悲，行不得行，住不得住。孤灯破楼坐难曙，四壁摇摇愕相顾。","dynasty":"清代","title":"速速去去五解八月二十六日郡城纪事作"}
{"author":"姚燮","content":"落日摇万黍，醉意同模糊。万黍光如澜，自惭不能凫。抹阁西山眉，澹影沈疑无。似有山中仙，携佩遥相呼。诸君当玉堂，我貌烟霞臞。升云而饮谷，姿格终难诬。所愿相勉敦，心以道为枢。天地有万载，此会良须臾。","dynasty":"清代","title":"同蒋湘南叶世圻洪齮孙小集吴侍读葆晋寓斋三章其二"}
{"author":"姚燮","content":"虚棂不惜密窗遮，匝得天痕似软沙。三两疏筠阴未足，只宜琴簟护秋花。","dynasty":"清代","title":"忆园居四绝句其一"}
{"author":"姚燮","content":"长船欲放千里初，残暑将收六月既。交烟疏柳剩春痕，过雨遥峦入秋气。春痕不断沔水绿，秋气直接晴川青。樽边乱蘋云片片，梦中独雁江冥冥。客中送别难为情，醉里分襟可怜夕。莫将漳阜仲宣心，寄到归州屈原宅。","dynasty":"清代","title":"饯舅氏陈明府廷勋之汉阳"}
{"author":"姚燮","content":"蝴蝶不避风，侧侧随所向。新柳交墙阴，回枝若相让。初旭炫露华，郁蒸气浮上。皭然接天色，微云自流荡。近瞩神与妍，遐瞰意亦旷。但觉因温中，纳万入和鬯。","dynasty":"清代","title":"春园閒居杂兴五章其二"}
{"author":"姚燮","content":"公苟求热官，反掌如拾钱。何难勋簿名，索列州府前。凛然谢欺伪，闭户珍寒毡。似抱苜蓿香，故傲羊胛膻。谁知忧世心，几常虑之先。六门遽沈沼，飞火焚堂鳣。万卷庋阁书，灰烬无剩编。褫衣抱木主，棘拇流血泉。夺魄刀剑山，持魂西风鸢。过江贻我书，字字星芒镌。誓扬银潢波，洗濯祅虹天。所愿虽莫成，矢志信其专。奈何郁勃怀，与生同弃捐。","dynasty":"清代","title":"闻冯太史登府讣寄挽六章其四"}
{"author":"姚燮","content":"白日鸣鞞走地雷，隔江纛偃大行台。出关枭骑追云遁，入峡龙骧破浪来。猎后奔狼骄突砦，劫馀封蚁感焚槐。九原自有全归乐，漫为将军致恸哀。","dynasty":"清代","title":"金鸡山之战狼山镇总兵谢公朝恩死之"}
{"author":"姚燮","content":"日食县官米，充为巡江卒。日米一勺不救饥，夜夜巡江苦难说。江烟惨惨风瑟瑟，烂水冲泥照凄月。行行击柝且曼歌，步步声声动凄咽。尔亦有妻子亦有家，为尔无眠眠不得。年丰无盗贼，尔不巡江谁尔责？不见关官汛吏日食太仓粟，夜夜琼尊唱欢悦。吁嗟乎，巡江卒。","dynasty":"清代","title":"巡江卒"}
{"author":"姚燮","content":"古溆无舟有夕晖，蘋花如雪水鹇飞。不知日夜滔滔去，流得征人几梦归。","dynasty":"清代","title":"渡汶河二绝句其二"}
{"author":"姚燮","content":"饮化外生死，泯灭潜内神。暗隅发天秀，枯夕生阳春。灿然冠与笏，肃肃胪上真。自顾毛羽生，疑非尘世人。蓬莱挂古月，其魄大如轮。中有捣药兔，变幻谁能驯？","dynasty":"清代","title":"秋日病中咏怀诗二十一章其二十"}
{"author":"姚燮","content":"甘江出汉入涟州，灌以黄淮两道流。但觉斜阳平浩淼，乱帆去影捩飞鸥。","dynasty":"清代","title":"自盂城驿至安平三绝句其一"}
{"author":"姚燮","content":"侯王无遗殿，城阙满斜曛。巀嵲何年寺，荒凉隔市氛。林光浮宿雨，钟响动高云。寮静僧初散，庭閒草自薰。","dynasty":"清代","title":"珠明寺"}
{"author":"姚燮","content":"绝壑松篁翠，楼台沈夕烟。寸心搆元象，突兀起当前。天地浩灰劫，园林多变迁。何当从我去，横瑟听瓶泉。","dynasty":"清代","title":"借山租水居图为阮福瀚题"}
{"author":"姚燮","content":"飞鹘落空响，卓午生微歊。浩浩广川陌，靡从安憩劳。引鞭转山曲，径尾出蓬茅。叩门息清梵，馀檀香溢寮。衲子具佛相，兀对形枯彫。敛神归止水，象以不著超。尘热一回咀，苦滞多泥胶。膜拜问大乘，但言去路遥。怜饥少留住，蒸豆新出庖。万竹横空来，露气清在醪。汎几尽云色，不知天日高。风凉忽洒袂，薄醉亦易消。暂托等泡电，移踪殊静嚣。锄笠厉农事，人语错平皋。问谁戒纷竞，植此方寸苗。默焉还返瞩，铃语隔九霄。","dynasty":"清代","title":"诣横河东林庵"}
{"author":"姚燮","content":"绿烟春冻。织得愁无缝。多少南朝花月梦。不值流波轻送。鬓丝早又西风。天涯一棹随鸿。莫问楼中画髻，楼前山影都慵。","dynasty":"清代","title":"清平乐倪又芗白门秋柳填词图"}
{"author":"姚燮","content":"再拜先皇帝，下鉴臣妾心。臣妾一蚁耳，恩煦天日深。阮刘偾军事，偏地随陆沈。可怜女贞枝，不宿东还禽。纫我上命服，整我初赐簪。蜀魄啼秋霜，未能写以琴。独立双髻峰，远望梅福岑。龙子待屠衄，白昼横玄阴。俯照古井波，万仞秋岚阴。欲识誓志坚，相彼银床砧。凛凛义阳妃，殉死良足钦。危哉百钧石，而责一发任。册诔与贞谥，九原当涕淫。萧萧十丈梧，谁种鸳鸯林？隆武悲短年，缅甸空愁霖。安得董氏狐，合传千秋忱。烦冤锢黄土，手指徒锻金。至今棠梨花，碧血痕犹侵。遗碑久荒棘，众壑环㟢崟。乍有冥漠风，开我怀古襟。","dynasty":"清代","title":"宫井"}
{"author":"姚燮","content":"欲雨不下雨，海云作势骄。屋苔都恋溽，城柳自愁条。远瞩天容变，穷居壮志消。绸缪无一策，瘏口愧鸱鸮。","dynasty":"清代","title":"欲雨"}
{"author":"姚燮","content":"雍雍君子争，宾射有恒礼。寂养抒远怀，不如酌春醴。皇宪无市恩，持纲归大体。饮啄同适天，讵令汝身癠？功业犹露菅，相资固根柢。","dynasty":"清代","title":"述意十六章其五"}
{"author":"姚燮","content":"虚庭漠漠半弓苔，上有寒花几树开。料我清閒何水部，远思倜傥李山才。临风横笛感无尽，冒雪骑驴今或来。知否离人念家室，诗心消瘦到窗梅。","dynasty":"清代","title":"再叠叶十四茂才见寄韵二章其二"}
{"author":"姚燮","content":"清歌出云中，却在涧之下。涧门通石梁，独行有樵者。向人衔果飞，孤鸟极闲雅。偶触斜阳光，其羽变深赭。履坦殊自安，物情以心写。天风可御行，不求穆王马。","dynasty":"清代","title":"由南天门至蒲桃岭四章其一"}
{"author":"姚燮","content":"海色如冰冰天色，九地阳和搜不得。蓬莱东南姑射山，荒雪楼台满荆棘。荆棘不死仙不回，鹤束瘦骨同束柴。鹤边明月可怜影，依依照损烟中苔。五更朔风微转东，梵林暗杵撞遥钟。笛奴晨报隔园树，高枝已迸初鄂红。香国襟裾贱桃李，轻薄能云未能水。此花玉魄球为魂，力拒纤埃清彻底。上颊亦有微醉时，仙霞百鍊成凝脂。苦缘群态习妖媚，坐招众口来谗疑。昨宵梦骑烛龙舞，手撷桑枝拂丹煦。精华一泄难再收，遂使人间有春宇。是何珊珊何亭亭，六铢茜袖蝴蝶轻。惜无二八凌华妹，倚凤垂髾炙紫笙。","dynasty":"清代","title":"邻园红梅花初开有作"}
{"author":"姚燮","content":"世久供君玩，胡能结习忘？铁箫歌定子，绮石拜元章。醉眼相看白，河流不尽黄。弦声怜已涩，为尔一更张。","dynasty":"清代","title":"陆㙨过寓斋谈次示丙申见怀五律四章依韵奉答其二"}
{"author":"姚燮","content":"万筱迷瞢金碧光，高闻蝉语与天长。虚庭不受纤埃积，熇暑难欺静室凉。借得苦吟消病苦，啜来香茗杂花香。不知大睡谁为觉，昨日朝暾今夕阳。","dynasty":"清代","title":"万筱"}
{"author":"姚燮","content":"得侪贵官役，亲戚指为荣。提鞭叱军卒，赫赫辞有名。朝博夕挟娼，怀袖黄金赢。便无事后功，所志已满盈。安得扬沙风，荡雾先使清。","dynasty":"清代","title":"前从军诗五章其五"}
{"author":"姚燮","content":"西南河壖多厝棺，一朝飘泊随奔湍。儿孙跣足走荒卤，往来讯觅携长竿。蟛蜞咬骭流血鲜，号哭不得喉舌乾。谁家故坟十围树，带椁连根倒当路。黄泥不坚白骨露，败槥浮浮蚁资渡。","dynasty":"清代","title":"八月初旬连日大风雨因述见闻作短歌纪灾得十章其七"}
{"author":"姚燮","content":"客致钱一缗，灶妪亦增色。翘首望炊烟，喜我今有食。黄鸡入屋来，向人作啾唧。但审物爱生，益知饱难得。秕糠能几何，有仗即为德。我饱聊振衿，鸡亦振其翼。","dynasty":"清代","title":"冬日杂诗八章其三"}
{"author":"姚燮","content":"柳界天空独桨行，暮春江水气能清。碧山傍旭延初暖，黄鸟当风递暗情。倚担烟心明韭色，跳鱼舵尾杂茶声。何年翠箬青竿愿，抵此浮家一舸轻。","dynasty":"清代","title":"同六妹李姬侍母自兰江放棹至茅山庙进香得诗三章其一"}
{"author":"姚燮","content":"马带三边雪，踉跄夜入关。为言君德厚，竟许罪臣还。眼熟飞蓬捲，身依古树孱。未须悲困阨，相待有名山。","dynasty":"清代","title":"赠周侍御铭恩八章其二"}
{"author":"姚燮","content":"东家李花白，西家桃花红，桃花李花争春风。西家桃花红，东家李花白，不如两家女儿好颜色。李花欲谢桃花飞，春风落寞春鸟归，女儿颜色无人知。","dynasty":"清代","title":"醉后作短歌十一章其九"}
{"author":"姚燮","content":"风薄高天散雁群，荒城破碎入江云。延陵邱垄无春草，大帝关河早夕曛。堑树乍回孤塔出，边星低见远山分。无端呜咽中宵笛，吹与离人枕上闻。","dynasty":"清代","title":"丹阳"}
{"author":"姚燮","content":"昨传府檄减民征，谷税新蠲市价平。忽忆吾乡遭海涨，西风尚急泽鸿声。","dynasty":"清代","title":"长安镇"}
{"author":"姚燮","content":"梦从天井过，絷得一龙来。怒水厓心迸，枯云电眼开。似忘民受福，肯使魃为灾。谁闵群生涸，为霖有相才。","dynasty":"清代","title":"上化龙湫"}
{"author":"姚燮","content":"河渠兵制了千秋，惘惘难为肉辈谋。可惜剸蛟双铁臂，只从西市佐屠牛。","dynasty":"清代","title":"舟中怀都门故人诗三十绝句其十五"}
{"author":"姚燮","content":"周眄但有绿，湿重持亦难。苍然诸君衣，疑非白袷单。天根挂珠瀑，沁气多椒兰。通笕落地舋，奔作银河湍。瘦僧苦行脚，顷自人间还。似惊俗迹多，蹴使云华残。佛梦昼方定，悄立门迟弹。聊扶仄景枝，口吸松烟餐。","dynasty":"清代","title":"游理安寺憩松颠阁三章同厉志叶元阶作其一"}
{"author":"姚燮","content":"新蘼一剪如湘绿，贴水楼台气华缛。翾风含媚宋祎舞，麝幛珠尘压金谷。忽交低干乱当路，乍有横枝远窥竹。挼摩日气益秾厚，爱惜春心犹蕴蓄。孤亭迥出万花上，六代江山得归束。置身霞杪寻禽语，绀影浮浮动巾服。八貂列座宴明月，谓昔文章著名宿。阑珊鹤背霜天篴，一鬨倾城聚车毂。纷纷舆皂杂呵詈，安得清樽洗花辱？相将舍去觅幽邃，咫尺忠祠在城曲。墓门落日满苔棘，亦有疏花汎林玉。撑云铁骨老弥劲，饮露冰魂瘦难斲。空庭凄尔无人问，谁荐寒泉等秋鞠？园丁矍铄面垣立，手把长镵种薹菔。我来看花兼吊古，摧恻南朝失偏局。高刘有灵或未死，应愧公前丐残馥。隔烟回望东园路，尚拥簪裙似汀鹜。安知昊宰真消息，不寓纷繁寓沈穆。","dynasty":"清代","title":"同厉云官李宗沆许鲲东园看梅还道谒史阁部墓"}
{"author":"姚燮","content":"灼灼芙蓉花，鸳鸯以为家。青青蘼芜草，胡蝶依之以终老。美人之貌明月光，与我百岁期远长。美人之鬓今未霜，胡为相弃中道旁？","dynasty":"清代","title":"短歌八章其六"}
{"author":"姚燮","content":"我怀去安适，浃理但无涘。勃郁千载心，委化得间止。亭亭天际山，瘦约与人似。垂青鲜妆染，照水自华绮。葆素静为的，碍物真乃弛。拄颊缅晨象，悠然喻所指。","dynasty":"清代","title":"元旦萧山舟中二章其二"}
{"author":"姚燮","content":"碧眼胡僧唱楚些，大倾秘露散无遮。九莲地府祅神火，七宝天门帝女车。独艳凄然生古怨，回风霎已捲轻沙。炎沟久涸思甘澍，知否枯鱼泣万家？","dynasty":"清代","title":"九月望夕散步日月湖观社火归而有作得四章其三"}
{"author":"姚燮","content":"贱子少习诗，寝食倚为命。颇嗟元化迁，径思挈其柄。既壮始求友，出乃与子遭。下听鶠雀声，谓在千仞高。千仞多凤鸾，金碧间青紫。文采纷子前，等以蠛蠓视。独持悱恻心，纡回及贱子。作息相影形，差不共肌髓。谓当成我生，竟先诔君死。死泪生不续，生泪如死流。子耳不再聆，吾噫今且休。海城置枕高，枕上置君集。撼壁风涛中，梦闻子声泣。","dynasty":"清代","title":"闻汤户部讣哭之以诗得七章其四"}
{"author":"姚燮","content":"宿火铜垆有烬香，独阑树杪倚茫茫。四城巷柝露声涩，敲暗东墙剩月光。","dynasty":"清代","title":"欲睡复起成二绝句其二"}
{"author":"姚燮","content":"春灯无那夕，春雨可怜宵。青玉左宫枕，石弦秦女箫。奇葩方怒迸，落叶已寒彯。凄绝秋坟唱，当年大小乔。","dynasty":"清代","title":"题唐六如一宿姻缘图"}
{"author":"姚燮","content":"死岂真天命，生何怨石尤？须知富春水，不是汨罗流。狼藉收残骨，虚无等幻沤。龙门千尺峡，神在倘车斿。","dynasty":"清代","title":"哭孙同年起元四章舟行严滩溺水死其四"}
{"author":"姚燮","content":"噫窍泄阴山，下使万窍阖。到目无一怡，孤心倚谁惬？厉君久病床，如我病尪怯。两病各半年，歧黄亦穷法。近传君病危，食已禁凫啑。我病虽略瘳，在啜尚愁欱。生微意已短，气在为君慑。迟目恐有差，勉行试蹀躞。相期一握臂，远抵信问十。裹帽添重裘，不顾路霜浥。初日当西关，断草黄过堞。沙水交城流，急弩向西潗。我心急过弩，步碍转多涩。巷末见君屋，屋近似闻泣。泣低乌能闻，门有纸钱湿。又恐邻近讹，急我排闼入。斯时孤危心，如羊斗群𧤏。谁防君果然，死矣露朝溘。君死为昨夕，隔日已未及。悔不日昨来，为君理衿褋。君有呻吟声，犹得我耳接。犹使君泪眶，亲见我呜唈。或有未了言，为我致喋喋。掌为君面摩，指为君手执。我罪实负君，君目竟不眨。可怜枯树枝，俯影互窗翣。触目尤可怜，乱书积隅榻。是君心血存，是君手爪搯。幸哉君有儿，森削竹成立。呜呼不复言，浩茫往怀集。往与君始交，君年过我廿。相交旋廿年，曾不抵一霎。君生少孤苦，赤贫鲜援挟。弃佣事读书，偻身破椽蛰。暮食朝不炊，泣典老母錜。乞米亦有门，焉肯听颜甲？逮博一领衿，转嫌马添鬣。羞厕帖括儒，乃复弃举业。性命役经史，寝馈竭搜猎。旁涉书画林，研煤勇摹拓。椽笔千钧提，猛欲晋唐压。剑气青郁浡，腾采玉龙匣。作诗力追古，神浑貌无袭。结轖复结轖，一一系篇什。趢趗向六合，天窄地岌岦。虮虱蠕其间，萤爝与煜熠。游丝不春拂，辱遘野马狎。而君抵众阨，太洁任污纳。捲襆趋三吴，声名重琼钑。枣骝羾云逵，驈骊逊馺𩣯。世欲杀狂李，荆州术忧乏。黄金于才仇，毫楮衍橐箧。归来穷海栖，翻涛濯长铗。拟栽佛顶桑，短蓑具锹钾。魂瘦不耐荒，咄咄猿径狭。雕鹗莽骄横，而君翅恒戢。君貌癯兀兀，苍巫斲秋峡。君气百齮龁，鞭箠辟刘邺。与我相昵亲，类彼脊骈胁。君带我结纠，我裳君纫䌜。君过我弹劾，不恶我詀讘。我文君改抹，畏君每怗怗。矧论肝肺交，君与鹤山叶。伤哉鹤山鹤，铩矣命遭磕。与君同梦之，其魂弱烟蝶。西瀛梅华楼，古苔织吟衲。君更西旸徂，道山践朋盍。广漠风逍遥，斟元互酬答。而我枯影螗，寒翳窒空睫。不喑而厕喑，于谁致喢喢？君夙困疢痗，肢体委病苶。夜火芦窗灯，怨抱镜心颊。屑屑霜丝彯，须髯未经镊。自分颓惫终，心存力艰给。呼怆难再穷，迩还睹兵劫。健军楼烦趫，飞轮下艛艓。蹂躏君室家，扰乱君鄙邑。脱祸逃郡西，妻孥挈烦惵。萧条四堵壁，但悬敝毡笠。而君妇实贤，皲瘃赴薪汲。有子劳佣书，出负异方笈。在水摛有菨，在陆搴有蕺。惟君餍曰甘，那问匮瓶粒？时抒忧时怀，骚歌振铿擖。飞狐过江躐，颠松苦鸢跕。喘促幸留息，踬也续之跲。而宜涸辙鱼，终于阻清霅。今岁篱笋肥，淫霉夏旬浃。我病刚淹绵，五内丧欲嗒。螫疑毒虺攻，每每坐昏魇。君闻不待沐，冒雾贳河楫。过我惊我瘦，与我拭尘帢。而复整我衾，而抚我之帢。支枕我苦渴，壶荈为我扱。方寸君已乱，慰语重且叠。时可已午交，檐阴倏飙拉。凉照古苔阔，暗绿动蒲萐。呼童理虾菜，为君奉蛮榼。横汉峨嵋峰，远爽翠平裛。令我开病怀，起且御芒屧。终忧病不生，绋将累君絷。孰料君先亡，为君荷埋锸。茅堂酒一尊，万古月沈硖。而在昔别时，犹期继欢洽。忍看君入棺，厝诸野丛沓。野河颓下流，厥声𣵺以涾。君魂漂浩荡，我魂阻嵬嶪。黄泉苦不门，青天苦不级。泉有门可通，天有级可拾。未闻天泉分，既辟复能翕。生魂与死魂，何从接呼吸？君生吾亦贫，助升不及合。君死苟不传，吾惭旧盟歃。哀哉吾厉君，吾心君所习。纵有十万言，末由尽笺劄。哀哉吾厉君，吾来向君揖。此后吾于君，如冠不谋靸。吾告可冥通，君魂定怏悒。剩叶不留柯，曦轮堕海急。哀哉吾厉君，吾亦感衰飒。","dynasty":"清代","title":"哭白华先生厉志一百二十韵"}
{"author":"姚燮","content":"日颓云紧晚笳凉，凋槭城台鬼作乡。官守令穷狼脱柙，东南辎断雁筹粮。孱民久困心疲苶，下士难矜项崛强。天诏传闻恩宥远，伫看穷夜发春旸。","dynasty":"清代","title":"闻粤东安抚之信明州夷军将次退撤待还乡县感成二章其一"}
{"author":"姚燮","content":"鸿文炯天斗，大柄久失持。绳枢视中表，惟公旋斡之。夙昔诵瑶什，肝腑三年师。青穹浩无界，井黾何能窥？勋猷古韩范，雅望熙朝资。仪表冠阊阖，籋月骐驎姿。承平侍中秘，濯笔昆明池。探骊水珠烂，绣凤云衣垂。韶咸润扆藻，缶响皆辟驰。至尊降颜色，恩命极荣施。而公益持慎，佩笏深顾思。九野图籍存，生息关度支。节省体天意，佐理无遑时。公馀屏群扰，著述丹黄披。勤敏习儒素，不以名位移。小子夙愚贱，局迹烟海陲。束发事文翰，强效东家施。朅来走京洛，佩剑惭无辉。陈书弃明达，散樗良自悲。乃非太白才，竟使昌黎知。辱蒙折节招，升堂拜令仪。窗云洞流素，阶草纷含蕤。联翩集诸彦，桂酪金薤卮。肃神饮和语，穆若春风吹。无形溢琴趣，沨沨沦骨肌。安知尺轨外，万象方炎曦。耳目几宗匠，偻指增郁伊。愿曳羲和鞭，上与朱轮追。乔松卓囷盖，流液凝为芝。千秋有真际，贞寿兹勉期。","dynasty":"清代","title":"呈程少司农恩泽"}
{"author":"姚燮","content":"箧中有一剑，不及三尺长。十年伴我走湖海，夜来能作秋虹光。秋虹饮水剑饮血，恩雠未明事难说。且携矰缴入凌土山，手猎飞雁供晨餐。","dynasty":"清代","title":"醉后作短歌十一章其二"}
{"author":"姚燮","content":"高风舞山叶，低风吹海沙。沙黄间叶绿，撩乱空中花。肩舆过山山径窄，海浪如磐走山脚。泛泛孤心沙与飘，窣窣单衣叶同弱。其上壁立千仞高，壁有万隙烟声号。拂烟不落尔为鸟，缒藤可上吾非猱。山坳一屋门当海，潮气流檐作奇采。山人不识世沧桑，但识云容朝暮改。我行下岭还上山，风色渐紧日欲残。俯看港曲渔归艇，仰指云边雁出关。山头砥石平如掌，独坐临风忆畴曩。画城烟月总凄凉，古戍川原极苍莽。深秋山草犹自丛，初花忽照山茶红。山南山北隔咫尺，竟使气候殊春冬。鹧鸪出竹催新雨，冷月穿林照眠虎。云中如有仙人行，翠雾飘空落笙语。","dynasty":"清代","title":"自关外至下岙"}
{"author":"姚燮","content":"春风向东吹，春水向西流。美人之家天尽头，春云作帐流苏钩。兔华欲老蛾眉愁，欲往诉之无方舟。梦翩其来，非烟非黛。赠我蛱蝶簪，报以夫容带。夫容带，结两头，蛱蝶飞飞何时休？垂罗袖，抚玉琴。欢亦知妾意，妾亦知欢心。勿愿作连理枝、交颈禽，但愿生生世世常相见。敢以菅蒯微，弃与道旁贱。","dynasty":"清代","title":"恼侬曲"}
{"author":"姚燮","content":"名山坐拥华贵气，直使南朝惭俗丽。湖田百顷十万荷，烟外微窥一仙髻。茗香未静风香来，茗底帘痕绿摇曳。翩然独燕捎影过，乍可游丝堕空际。袖中携得船山诗，辗转吟哦厌粗厉。剔翎倒挂非凤姿，涎面横陈同蜡味。文章要有元气包，那及零星数金币？有翁红舄真老狐，祸魅翩翩佳子弟。颇訾侍御称轶才，竟肯输心受蒙蔽。当时并驾洪与黄，赤手持镃创门第。陶园恣肆惜抱醇，背面同为尹邢避。挶泥九丈方出金，一发千钧藉牢系。朅来如宋如彭吴，差许追陪两庑祭。千秋诗狱疑案多，甫白重生亦难吏。使君脱不嫌我狂，喋喋何辞吾舌敝。天下人才今数谁？能为升平作祥器。朱丝疏越鲜共弹，恐有佳人默流涕。高君对我为解颜，手展罗纨拂窗翳。猛警空钟大泽回，渐听繁弦画船逝。君去拾兰吾采蕙，一寸骚心含古媚。明朝置酒来续谈，当礼楞严忏嗔恚。","dynasty":"清代","title":"虎邱山楼纳凉与高文学敏谈诗戏作"}
{"author":"姚燮","content":"眼明去鸟入寥天，自我之行月再弦。出峡寒流惊荻老，到窗残叶受风怜。敢忘花窖穷年泪，几度银屏双笑圆？春梦如尘狼籍遍，未消襟上药炉烟。","dynasty":"清代","title":"简怀姬人四章其三"}
{"author":"姚燮","content":"强愁作欢笑，益便心腑摧。相依未能久，不如行早归。吴城满秋草，江溆含夕晖。荷华已零落，败叶风犹吹。鸳鸯自有巢，护霜苦无衣。澄心但可鉴，訾彼明月亏。月缺当再圆，昧心谁能知？","dynasty":"清代","title":"古意有赠五章其二"}
{"author":"姚燮","content":"枯桑瘿老似瘿翁，红叶一枝相对红。横个渔家三尺榜，日高已听打榔风。","dynasty":"清代","title":"即景五绝句其一"}
{"author":"姚燮","content":"我何贤兮，而蒙爱之私？慰夫子之爱兮，而已无其时。","dynasty":"清代","title":"哭徐编修师得短言二十八章拉杂写哀不能成篇幅也又何暇于文其十八"}
{"author":"姚燮","content":"絮被毡帷不匝车，枕边风激雨丝斜。悄然不寐凄然警，听尽残钟听曙鸦。","dynasty":"清代","title":"临城驿五更冒雨至阴平杂咏题壁四绝句其一"}
{"author":"姚燮","content":"江上柴门杨柳长，风吹十里蘋花香。但见山影无树影，不尽天光切水光。侧侧红襟飞燕子，迢迢青箬出渔榔。几人湖海愁漂泊，苕霅烟波我未忘。","dynasty":"清代","title":"江上"}
{"author":"姚燮","content":"燔炰一丈筵，膏血百口命。清歌遏夜云，流鸿绕云听。","dynasty":"清代","title":"当古谣十三章其一"}
{"author":"姚燮","content":"晚色沈茌山，逶迤入山县。齐西夙富雄，返古渐淳善。大衣御枲布，一色平贵贱。民巷无行狐，官衙有巢燕。革其夸诈习，至道已堪变。蒸蒸气日上，和风满郊甸。","dynasty":"清代","title":"南辕杂诗一百八章其四十七"}
{"author":"姚燮","content":"梦骑青尾鲸，往与太白游。下上合天水，万树芙蓉秋。银潢折西北，不向昆崙流。羲和有堕鞭，常仪邈含愁。天孙无艳姿，何以蛊牵牛？谁于沃焦底，结撰金碧楼。元运有穷算，庄老皆蜉蝣。惟此杯中浆，不与造化雠。汎心向寥阔，如彼浩荡鸥。","dynasty":"清代","title":"饮酒诗五章其三"}
{"author":"姚燮","content":"卅六沙堤控上游，戟营高敞镇边楼。翩仙瓦妇能侦贼，矫捷吴儿解弄舟。传说囚俘叶麻党，更无军犯萨摩洲。时清未革羊山哨，善预春防示海筹。","dynasty":"清代","title":"乍浦杂诗八章其五"}
{"author":"姚燮","content":"鳞云送斜月，天色如卵青。出门向南睇，一往清虚横。浮浮七二沽，递唱多渔舲。水芦拓新碧，夜色翻白晶。柽杨互萦曳，鸥鹭皆潜冥。偶吹霏霏烟，时露星星萤。涤荡了无滓，入胸何渟渟。横箫自怡悦，嘘此天籁清。","dynasty":"清代","title":"南辕杂诗一百八章其十二"}
{"author":"姚燮","content":"祇解避人不避风，寒肌自怨可怜红。树边潭水非春绿，天外霜痕照暮虹。梦得藐姑妆阁在，醉疑飞燕鬓貂丰。黄筌画格留真本，深到无言意许通。","dynasty":"清代","title":"咏山中茗花二章其一"}
{"author":"姚燮","content":"雨绵绵，泥滑滑。花时饯春节。婪尾鞓红，联臂唱将别。不防暖翠雕鞯，六萌车过，逗笑影、风帘一瞥。玉条脱。分明压皱衫痕，荷花好颜色。纤凤么蛾，裙彩似烟抹。今宵定要相寻，梧桐庭院，须莫把、兽镮牢啮。","dynasty":"清代","title":"祝英台近其三并序"}
{"author":"姚燮","content":"筹饷招亡军，岂真恤其命？要将安抚功，据为入告柄。一事千龃龉，朝发暮更令。四末筋未舒，河鱼腹先病。左右资宠荣，顺势迭逢迎。谁复先路驱，试摩敌锋劲。","dynasty":"清代","title":"后从军诗五章其四"}
{"author":"姚燮","content":"士夫鲜真识，每使风气愚。寻常注酒杓，操之为奇觚。坦衣广市中，侧目多贩屠。改装跨疲马，自蹴羊肠迂。昆虫亦思暖，六合无弃繻。煜煜怀中光，谁有招凉珠？听君一席论，豁然开迷途。骄隼飞过城，抽汝金仆姑。","dynasty":"清代","title":"过罗通守璋寓馆谈次有作三章其三"}
{"author":"姚燮","content":"夕阳低、柳疏如画，林扉微带烟锁。幽香脉脉回风递，隔水移船就可。秋万朵。恁倚素交红，位置都闲妥。瘦疑肖我。悄脱帽簪枝，临流自顾，瞥眼一鸥过。蓬门在，值得畦荒篱破。灌锄几负清课。园丁可解羁怀独，日日樽边招坐。愁转堕。莫重九明朝，苦雨江城作。相看无那。且今夜栏干，月斜蛩细，凉袖梦来亸。","dynasty":"清代","title":"迈陂塘/摸鱼儿·月湖邵氏园看菊花"}
{"author":"姚燮","content":"卓跞汪龙溪，竞藻天门鸾。似惭画虚诺，去作河上官。胝胼堪活民，力岂靳其殚？意得冰壶清，何愁扬浊澜？高城太白楼，远见南武山。下有万柳圩，君当宅其间。朝汎木兰艇，莫把珊瑚竿。梦君春波恬，愧予身非鹇。","dynasty":"清代","title":"春夜都门怀人诗十七章其四"}
{"author":"姚燮","content":"江上斜阳不到屋，屋后梧桐晚逾绿。梧桐绿照病者衣，拂面乍有东风低。低风渐高梧叶颤，上有黄鹂一双啭。黄鹂爱梧不爱风，似与病者心性同。东风未归春已倦，芳草青山各含怨。东风欲去花渐稀，明朝当换白袷衣。","dynasty":"清代","title":"春晚病中作"}
{"author":"姚燮","content":"行杯能驻日，拂剑不留风。苦志天难白，惭颜我易红。旧盟参木石，小会慨萍蓬。明夜遥思我，越山东复东。","dynasty":"清代","title":"同罗以智吴廷燮高学淳吴敬范登吴山还饮天河馆酒楼二章其二"}
{"author":"姚燮","content":"俳貌文章亦赘疣，颓风愿革楚人咻。尊王述古谁师左，破格谈天我慕邹。髡髴羞同形问影，龃龉恐类盾交矛。高枝且托蝉孤孑，蜂任城池蚁任邱。","dynasty":"清代","title":"寓感八章其七"}
{"author":"姚燮","content":"众煦蟠广垠，飘山成雰埃。茂先世不作，丑黠良可哀。飞沈任鱼鸟，内鉴凛蹠夷。醪酒难水涤，蛆化有澄时。周霍岂甘谤，白日原无私。棘蝇妒垂璧，池贝忌素丝。吾道有真际，我思谢元晖。","dynasty":"清代","title":"咏古三章其二"}
{"author":"姚燮","content":"思君在夙昔，古月梦轮台。叶落秋先到，天高雁不来。方愁云树隔，难复酒尊开。执手重呜咽，雄心我亦灰。","dynasty":"清代","title":"赠周侍御铭恩八章其三"}
{"author":"姚燮","content":"碧眼荧如星，白日睨飞鞚。任尔林果抛，麋烂与尘葑。暗茑缠石门，十年不出洞。面壁长眉僧，壁巉对影共。啸谢盲风瘖，影辞古潭弄。急溜千崖崩，兀止见凝重。自分邻朽株，永绝智巧用。安顾天地间，关心有哀痛。","dynasty":"清代","title":"枯猿"}
{"author":"姚燮","content":"春微沙不草，物竭市无人。游食兵难练，荒书县屡陈。土关讥逸盗，囤粟禁强民。谁善操刀割，能教治一新。","dynasty":"清代","title":"汶上县三章其三"}
{"author":"姚燮","content":"百年不著一尺书，空山老死还何如？长江大汉有时竭，安得沙石皆璠玙？王翁穷瘦可见骨，食厌云浆无绿发。蓬艾日高名日卑，白日犹悬壮心没。儒生福薄逢乱离，天池只受鳅蛙嬉。生愁血食断身后，挂杖安用葫芦肥？登楼歌哭枯林籁，衍箧文章败灶灰。丹山赤水神仙府，瑶树琪花失风雨。鹤巢堕地青苔彫，残月烟丛剩鹃语。故人相见酒且倾，刘伶述德非逃名。有田自悔不识耕，末俗所弃翁所争。苍鹰一击万里白，欲从杯底开八溟。吁嗟乎，闭门不坐华胥乡，出门不行邯郸道。柴桑老人乞食老，忍饿常埋野田草，宜我干将钝难宝。","dynasty":"清代","title":"喜王焘见过赠以诗"}
{"author":"姚燮","content":"藕叶香疏到簟心，柳丝风缓过罗襟。舵楼鸥语嬉凉翠，镜槛蛾眉妒远岑。尽有朝云遮白日，却教春水冶黄金。那知酒醒桃根去，瀫渚芙蓉有露侵。","dynasty":"清代","title":"悔曾九章其五"}
{"author":"姚燮","content":"根天委诸海，络地如长绳。旁支百所汇，流贯皆元精。驾梁有灵鼍，捍险多神鲸。未敢恣呴沫，来扰中流清。高下错殊诡，善导斯和平。周防失坚固，譬若人心倾。我来宿北堤，一望瀰盈盈。但据百里势，颇测千年情。惟时日方午，滟采浮玉晶。遥帆飐云叶，闪闪空中明。回折入洼浅，水气收渐冥。偏于远林外，一露烟澜青。大块递沿革，川陆每变形。何以积石源，终古流无停。江淮杀馀势，灌决应善承。顺泄壅之逆，纵阻溢乃横。遂使晋楚间，时戒蛟龙行。宣房果堪塞，禹迹讵未经？应知一疏闭，万命关死生。安得张骞楂，往叩黄姑灵。","dynasty":"清代","title":"宿北观河"}
{"author":"姚燮","content":"蛩怨先秋急，花寒逐夜深。残篝犹恋织，涩指不输琴。鬓就穿帏月，风梳绕屋林。好将萧散意，和梦落湘岑。","dynasty":"清代","title":"夜坐"}
{"author":"姚燮","content":"病骨微酥，不寐如何，诗篇细详。认含啼若怨，气舒仍郁，回声似笑，颐翕旋张。唾恐霏衫，风愁颤烛，特地罗巾背掩将。难堪处、更麝添辣火，橙擘酸浆。值伊半晌昏茫。敢秘钥、玄珠启囟堂。记筵边噎酒，浓香骤喷，花阴觅约，急响难防。皮角跳轻，耳轮热重，一例鸳鞋卜未妨。郎归后，问孤衾那夕，曾否思量。","dynasty":"清代","title":"沁园春·嚏"}
{"author":"姚燮","content":"苦酒虽不甘，亦能使人醉。江鱼错笋茨，肴蔬颇兼备。既醉眠且宜，本无外事累。草庭牛矢多，扫除有僮辈。八十不识城，青山梦魂贵。野色生眉须，自然得苍蔚。","dynasty":"清代","title":"田家杂兴十五章其三"}
{"author":"姚燮","content":"步星七级得一门，瑶碧万仞劖昆崙。玉龙东逝大河竭，沙堆腻满朱霞痕。仙人绿发饵芝草，不乞安期唾馀枣。上元行乐桃花春，千岁犹童万非老。千岁万岁终有期，太空纳息无端倪。丰隆天鼓鷟鸑飞，人间蝴蝶方织衣。","dynasty":"清代","title":"游仙曲"}
{"author":"姚燮","content":"江城草作冻烟色，屋脊啼鸠驱不得。梦中天水寻故人，万里空明见垂翮。三年一别今始逢，昔时秋雨今春风。春风吹我旧墙树，墙外垂杨未成絮。相期著屐同听莺，晚潮催促江上行。片时握手心差慰，仓卒终如梦中对。今宵我梦随子舟，子或梦我城根楼。城根记取甘溪巷，一桁芦帘挂月钩。","dynasty":"清代","title":"送徐司马还省"}
{"author":"姚燮","content":"水阁银灯照雨丝，树光流袂绿差差。篴声软与春摇弄，我忆江南旧柳枝。","dynasty":"清代","title":"饮辅国公园亭歌者绛儿索诗书四绝句其一"}
{"author":"姚燮","content":"座上楚灵均，骚歌托美人。楠篁非故树，湘沅已残春。讵谓欢如结，端教恨有因。顾同千日醉，世事总非真。","dynasty":"清代","title":"同孙日萱沈肇熙吴大田厉云官小集裁杏馆四章其二"}
{"author":"姚燮","content":"回指墙隅阁一层，垂垂暗绿袅烟藤。昨宵醉倚看星处，个是横阑个是灯。","dynasty":"清代","title":"夏夜同姬人江岸步月即事五绝句其二"}
{"author":"姚燮","content":"人于天地等沙虫，乞佛呵名苦益工。文字中年消慧力，神仙大劫警罡风。山灵涕笑云遮牖，剑气苍黄斗匿空。愧我零星愁愤什，珠囊签署一时同。","dynasty":"清代","title":"为冯丈登府作焦岛藏书图用其自题原韵"}
{"author":"姚燮","content":"挂上罗丝一丈柔，槎枒瘦树老墙头。不遮风雨不遮月，怨汝冬时爱汝秋。","dynasty":"清代","title":"忆园居四绝句其四"}
{"author":"姚燮","content":"彩云小队压天魔，瘦影春鸿掠月过。敢似樱桃谗石虎，帐中倒授有金戈。","dynasty":"清代","title":"扇影词三十八章其十二"}
{"author":"姚燮","content":"生愁人醉死，不肯十分红。夜烛怨清蜡，晓窗怜唾绒。抽香缠暗露，掩盼避颠风。灯节游街女，新腔鼓调工。","dynasty":"清代","title":"瑞香花"}
{"author":"姚燮","content":"北绝管上嫔，云在长绵楼。爱惜瑶华枝，寡处不知愁。曲琼十二帘，旷有龙烟浮。暗媚恐旁越，凝睐未敢流。失持偶含笑，姑射敛襟羞。要眇丰车子，犹恨分难求。放废如屈平，枉自期灵脩。蛱蝶天正春，蟪蛄世方秋。","dynasty":"清代","title":"游仙诗十四章不必拟郭宏农也其八"}
{"author":"姚燮","content":"釜中百蚕命，机上一絇丝。积丝成百絇，量体织新衣。新衣颜色娇，衿袖无参差。昨日贴身素，今日生尘淄。受尘不肯著，弃置衣何辞？山脚十亩棉，病叶黄其姿。海雹横山来，接接打断枝。秋灯绝纺声，贫妇泣以悲。蟋蟀鸣入床，夫君长别离。大儿薪一束，不供一粥炊。小儿菜一匊，不救一日饥。旧纩捡空簏，破碎同蝶飞。长泪续短线，寸寸心如灰。脱儿髁上布，剪妾衣里衣。颠倒结作领，窄幅难成围。寄郎穷旅中，与郎瘦相宜。漏屋彫瓦松，白日乌鸦啼。结烟为愁云，鸦孤雄不归。燕子坐深堂，羃羃芙蓉帏。微命待西风，西风多偏私。刺骨千丈霜，不与燕翼如。燕翼如白袷，皎皎明月辉。可怜屋上鸦，鸦背木叶稀。","dynasty":"清代","title":"织新衣"}
{"author":"姚燮","content":"凤羽不缀绿玉琴，春女但斲红葹心。天阍十二虎豹睡，赤树染遍珊瑚林。鲰生无才出穷户，扳桃援李皆萧椮。醊粥淋漓颇矜饱，沸药瞑眩难救瘖。单衣蒙头走京洛，帚叶凋敝馀蹄涔。苦骑矮马觅黄檗，羞随华帽骄朱綅。市骨之台今不筑，洒涕而泣乌乎禁？妄遵屈例拾香草，古怨小续春兰吟。斜街楼阁极华绮，挨灯送笑狐睇淫。珠屏水腻薰晚麝，雕槃玉坦堆秋檎。佳朋联袂造芳社，每忘烛灺忘夕阴。扬灰乍集钩喙鸟，抽刀欲斮长鼻鲟。蓬茅卷风蔽万里，坐疑海日埋愁霪。闭关自怵学新妇，裹腹谁辨雌雄妊？堂皇大路守轨辙，巨书座右清白箴。由来憎谤起纤末，使予动足深渊临。荆州匿爱入肝腑，感通一气逾磁针。若蒙尘垢得湔洗，空翠重见阆风岑。程门喜作一年住，窗驹过隙何骎骎。维摩秘授大藏旨，上乐广摄钧天音。陈书季子复遭黜，危愁恍若鸡窥燖。官途杨树老垂绿，齐东大潦方积霖。脂车在户有畏色，况其繫我衷情深。沧浪旧约且弗说，蓬莱宫阙愁日沈。群公顾视亦狼狈，共舒手爪来结紟。高筵六尺尚环坐，聊拚欢乐觞同斟。清飔荡影四帷月，疏篁修眇松郁森。腻苔微溽得清露，踏枝来语双幺禽。明岚一抹照城草，高云空阔开吾襟。明朝岖径试铃铎，晓凉自梦芦沟衾。我歌能使唾壶碎，拈衣揽袖空愔愔。垂缫西序示圭式，好资砻错成天琛。吾行言采北山蕨，有怀或赋西归鬵。津门秋晚下赪鲤，锦缄与我书千金。水荭葱珑隔烟语，钓矶屋俯沧江浔。","dynasty":"清代","title":"夏夜壶园饮饯长歌留别编修师并示同寓诸子得三十五韵"}
{"author":"姚燮","content":"画楼静日漾游丝，绿密红疏燕亦疑。输与瓜州好山色，一奁晓影斗娥眉。","dynasty":"清代","title":"扬州作八绝句其六"}
{"author":"姚燮","content":"枯树不足怨，怨彼林间花。自无傲霜姿，但媚朝山霞。园夫恃能植，谓其贞可嘉。翻置瓦盆菊，听使枝叶斜。青山照篱角，日暮有孤鸦。我思彭泽翁，傥来溪之涯。","dynasty":"清代","title":"秋日病中咏怀诗二十一章其十"}
{"author":"姚燮","content":"絮被毡帷不匝车，枕边风激雨丝斜。悄然不寐凄然警，听尽残钟听曙鸦。","dynasty":"清代","title":"临城驿五更冒雨至阴平杂咏题壁四绝句其一"}
{"author":"姚燮","content":"河流郁深赭，到岸接沙色。沙烟浩千里，苍黄白日匿。朔风抢冰刀，割雨万丝截。客子悔早行，寒噤语不得。烂土裹石角，轮陷尽马力。凭辕恣穷眄，耳目动怜恻。民丁居草厂，折竹卫低壁。累累碍道路，势与郊冢埒。苇席悬作门，破碎洞幽黑。妇抱湿薪叹，儿拥漏衾泣。冷灶绝残糜，唁唁犬声逼。塘西千版屋，连桷颇崇洁。主人厌荒落，赁为牛马室。昔闻暴秋涨，堤防弱难塞。芸芸化异类，蛟鱼视同息。北南络限界，地气此偏蚀。造化所摧𢦤，或非官守责。委数任迁流，民生终安极。荒店断苦饮，长淤竞朝涉。引领发浩叹，哀鸿满逵泽。","dynasty":"清代","title":"清江叹"}
{"author":"姚燮","content":"移帆指平漾，湖色开犹微。稍稍拓新苇，渐渐藏绿漪。遥山各横睐，流媚秋烟姿。初阳澹与射，百变无定仪。怀人致幽怆，揽景愁馀菲。孤塔苦无傍，断雁时来飞。倘闻帝子乐，寒浒扬灵旗。天裳被萝叶，愿慰区区私。","dynasty":"清代","title":"太湖舟中眺上方灵岩诸山"}
{"author":"姚燮","content":"片云无风天清飂，一发不动千山秋。水帘高卷月出峡，萝叶四垂猿倚楼。半晌死生真澒洞，三元枝干大沈浮。蓬莱苑囿圣之宅，梦中吾作麒麟游。","dynasty":"清代","title":"梦得首二语足成一诗即纪梦"}
{"author":"姚燮","content":"夕妆新试郁金裙，晓靧微添苏合薰。压水眉楼藏姽婳，博山心篆结因温。女床彩凤延萧史，绣被文鸳拥鄂君。爱绾春枝成连理，安知秋燕感离群？","dynasty":"清代","title":"后閒情十二章其七"}
{"author":"姚燮","content":"石阑一寸鼠姑芽，得气须为斗大花。借我巨杯浮琥珀，听渠皲手摘琵琶。江堧昔种琅玡柳，乐府今存蔡女笳。自喜梳头无白发，此情亦足慰天涯。","dynasty":"清代","title":"对酒抒怀简都门故人八章其七"}
{"author":"姚燮","content":"一第寻常事，曾何系重轻？得人思献颂，贱子惜无名。雨洗匡庐出，云排斗壁明。承平难许效，吾曷慰吾生？","dynasty":"清代","title":"喜魏源王柏心李杭诸君成进士寄之以诗五章其四"}
{"author":"姚燮","content":"深斝垂灯，似前度、选梦江南时节。蝉鬓低颤湘花，秋衫唾凉雪。谁耐听、鹍弦醉里，更搀上、暗风呜咽。楚客萍飘，吴娘絮泊，幽怨都揭。且拚此、帘幕深沉，倚憨碧、娇红写春悦。门外一川山影，弄疏云淡月。三两树、凄乌断柳，拂画船、几缕烟结。早又人醉香残，晓鸡催别。","dynasty":"清代","title":"琵琶仙客筵同任竹君、丁韵琴、蔡容庄听琵琶即事"}
{"author":"姚燮","content":"西风吹叶去，风转复吹还。入世惟长铗，孤心有乱山。亲孥身命贱，道路友朋艰。安得充厨粟，一年供闭关。","dynasty":"清代","title":"还家二章其一"}
{"author":"姚燮","content":"天心倦煦妪，春中告春假。苔阴如袷衫，垂垂不能卸。空色先晚昏，凉意暂秋借。幺禽不入帘，啁唽柳枝下。泛泛东南风，瀜瀜与烟化。大湖青已萍，高田绿将稏。眼前春梦痕，彷佛画屏夜。阴翳资蓄潜，未竟就凋谢。须知萎者荣，心根有凭藉。冥坐辞赏娱，清气自留迓。仰见容裔云，愿师太虚暇。","dynasty":"清代","title":"春日雨晴"}
{"author":"姚燮","content":"积旬疲津梁，宵寒苦水宿。回溆得晚霁，地暖见初绿。支道杂泾荡，流乱无约束。三吴汇两江，接源此其腹。纤月出荇藻，明烟漾鸥鹜。樵童喜山近，罾师识鱼伏。古隐结廛阛，天游泯欣辱。居人述旧事，冲流过南渎。梁朽闸中断，高田烂肥谷。篱门偃在地，鸡犬上蹲屋。及今适坐卧，蔬布愿亦足。闻言恻我心，掩篷失欢瞩。露下觉衣冷，波光动残烛。","dynasty":"清代","title":"八测"}
{"author":"姚燮","content":"变幻极众奇，我在故无他。瞑目视暗尘，高象瞥已过。暗尘亦非暗，皎若望舒荷。一瓣一世界，一界千维摩。下有山须弥，上有天弥罗。苦海中无边，吐纳情爱河。移花补恨天，移山塞其波。置我元默中，终焉将如何？","dynasty":"清代","title":"游仙诗十四章不必拟郭宏农也其十四"}
{"author":"姚燮","content":"野蒿一尺堆土城，石壁倒铲千丈平。壁上楼阁高建瓴，海日黯黯飘红旌。大鬼跳跃小鬼鸣，呼笳品角敲鼙钲，壁下更无行人行。行人绕道东冈走，回指悬灯夜如斗。飞鸢一唳流矢红，误中行人等刍狗。","dynasty":"清代","title":"书所见三章其二"}
{"author":"姚燮","content":"月眉挂楼远山夕，蕉簟微凉卷秋碧。约灯风软宜洞箫，春棠吹影红生潮。薄衾麝气都成水，香海无边梦潜委。画漪拓掌鸳鸯行，轻絮一层花一层。欢深欢浅谁能料，芳草年华怯斜照。","dynasty":"清代","title":"柳枝曲二章其二"}
{"author":"姚燮","content":"霜威欺独烛，似仗我吹嘘。空谷无华胄，閒心有太初。天当新玉象，客拟负春锄。在眼多枯朽，精华手自摅。","dynasty":"清代","title":"夜坐画梅三章其二"}
{"author":"姚燮","content":"金轮高借佛云扶，七级阑干紫翠涂。日月荡摩群象活，江山供养一鸥孤。胎仙梦蜕探秦望，骨母灵魂吊伍胥。盛世苍生无水厄，东南藉此作提持。","dynasty":"清代","title":"登六和塔"}
{"author":"姚燮","content":"礼法不缚羲农民，风霜不杀碞谷春。榴花七月压墙满，当门水浅蒲菰青。江晖射梧屋不阴，茅檐悦响多妙禽。村翁宰鸡方宴邻，拉我坐酒同酌斟。锄蓑缭壁当古屏，隔屏棉弓弹白云。阶隅稻叶积黄荐，洁堪枕卧无忧尘。翁毋卑词谢疏率，我惭拘束难为宾。因挦近事恣谈谑，佐之舞蹈狂谁禁？牛童豕媪惊未闻，扶手以牖𢰇肩听。群思瞭海测蛟蜃，碍地怨有遥山横。开筵自午旋及申，洒醴奚止三十巡？客或醉作康衢声，索缶不得聊击樽。晚光弄河天英英，一蝉渐断千蛙鸣。过堂群鸭待归𡏝，隔篱独犬催闭门。竹篝四照苇炬明，出厨香饭传碧粳。经年辛苦费筋力，幸兹税羡誇无贫。一客袒衣行步庭，仰面唶唶占犁星。晚禾最忌秋初霖，皇天相爱须锡晴。大田有穫万口奠，客虽私祝非私心。庶几报飨迎蜡神，老芋充釜肥羊烹。馂馀重此作高会，太平共饫吾皇恩。","dynasty":"清代","title":"村南老翁招集野人剧饮醉后述之以诗依吴才老通韵"}
{"author":"姚燮","content":"横斜一角，碾冰华画就。香晕微微墨心透。便疏灯短榻，听雪愁风，吟鬓影，也是者般消瘦。频年羁海国，明月西湖，冷淡春光几辜负。官阁夕沉沉，倚酒凝看，问撩得、旧吟情否。怕惹梦、孤山水亭边，见癯鹤凄凉，暮寒时候。","dynasty":"清代","title":"洞仙歌客湖上王氏镜山楼灯下画壁上瓶梅影寄怀冯勺园丈"}
{"author":"姚燮","content":"病里衔鱼肺不凉，慵来小髻拥愁妆。玉壶一勺灵芸唾，应有仙坛紫柰香。","dynasty":"清代","title":"扇影词三十八章其七"}
{"author":"姚燮","content":"昨日行苦旱，今日行苦雨。轣辘就泥泞，马首不能举。飘风复向东，飒飒响禾黍。洒我车中裳，黴色半沙土。有鸟鸣下田，垂垂湿其羽。旷野无丛林，何依得巢处？侧闻齐东西，三月酷天暑。但使居者乐，敢辞行者苦？","dynasty":"清代","title":"南辕杂诗一百八章其五十九"}
{"author":"姚燮","content":"露霏藓冷。独立看吟鬓。庭气如波春月凝，只欠旧时花影。梦魂不度江潮。江南燕子迢迢。听到漏声五转，醒来又是明朝。","dynasty":"清代","title":"清平乐"}
{"author":"姚燮","content":"我怀去安适，浃理但无涘。勃郁千载心，委化得间止。亭亭天际山，瘦约与人似。垂青鲜妆染，照水自华绮。葆素静为的，碍物真乃弛。拄颊缅晨象，悠然喻所指。","dynasty":"清代","title":"元旦萧山舟中二章其二"}
{"author":"姚燮","content":"龛山一发赭山赭，其下驱驱千白马。鼙声在下钲声高，能辟群声使瘖哑。十年七度钱塘游，壮观得此惟此秋。天殆俟我诗笔健，故蓄此景相迟留。群山倒排地轴断，陆已无城水无岸。颇惊楼阁陷沙底，倏耸帆樯挂天半。海雁拍拍沙鸥飞，一白照浪同照曦。静持难禁耳目眩，远立尚觉衣裳霏。武进黄生造生句，能拔枚生帜孤树。两篇跳出万口传，一事无成百年去。我今对此何能辞，漫将简老争雄奇。鱼龙变幻不如定，去看三潭月印时。","dynasty":"清代","title":"观潮行"}
{"author":"姚燮","content":"苔雨篁云，供画佐诗，一帧清绝。风流谁主谁宾，浸透袖巾凉碧。安杯卷幔，半晌迟到莺啼，便知门外归红屐。米树杂荆岚，送濛濛遥夕。须忆。翠帘青板，蔡九娘垆，杏花消息。恰似西窗，话旧巴山时节。醺初梦杪，可更剪韭招侬，联床共听灯檐滴。湿月上烟梢，为君横琼笛。","dynasty":"清代","title":"石州慢天台方治庵属题买春赏雨图"}
{"author":"姚燮","content":"浩无春色到春城，城上风潮激雁声。大雪过江变苦雨，寒云展谷漏微晴。蟠梅香老思华月，嫩柳黄初待宿莺。抛掷阳和归澹漠，闭门把酒亦何情？","dynasty":"清代","title":"示钱参军肇锦"}
{"author":"姚燮","content":"梦回双阙远，春尽百花飞。此去愁弹剑，无言泪满衣。沙云空尔捲，檐鸟漫人依。多少天涯客，纷纷各自归。","dynasty":"清代","title":"黄村和林溥题壁诗"}
{"author":"姚燮","content":"何为冠山鳌，不抃海柱倾。升台望南陲，鹑纬如元冥。迩年鱼盐荒，民力困多儜。转希意外危，鼠窜堪逃生。城漕兵数千，老稚充其名。积习素游惰，食粟贪太平。偶遣戒备严，馁志中先萌。示隙授其溃，安待来势横？何况呼救难，绝岛悬孤城。凡理有缘始，祸实谁酿成？俯读天诏颁，我皇真圣明。仅以失机责，减罪予之轻。","dynasty":"清代","title":"闻定海警感作三章其一"}
{"author":"姚燮","content":"为君置酒鳌山顶，与君携手登崔嵬。明朝离别不相见，一饮须尽三百杯。伤君饥寒剩诗卷，奇骨兀奡黄金台。不逢王公加拂拭，坐令衣帽生尘埃。我亦频年不得志，笯鸿困缚排风翅。语少千秋下笔难，眼无知己狂歌易。酒楼三月桃花红，珠帘卷入江南峰。相逢买醉证肝胆，各怜年少皆蒿蓬。惊人殊态出山鬼，啸风唫雨时相同。谁使此乐尽今日，当筵把臂生凄恻。金杯掷碎泪不枯，起坐阑干看海色。海云不动天风高，炎波黤惨蓬壶遥。遏胸愁愤千万斛，相与激荡成波涛。神虬喷雪珍珠碎，烛龙跃日珊瑚摇。变幻纵横生指顾，何况风波在世路。扬帆涉险信所难，引马回头不如去。手持玉酌王郎前，吾辈岂为儿女怜？愿君此去勿他往，金庭奇奥多神仙。朱菌芬蒀紫茸腻，饵之可以还华颜。他时我登此山上，手招白凤骑翩跹。淩虚排翩下九华，芙蓉拂袖飘苍烟。与君共寻王子晋，月明迟我浮槎巅。","dynasty":"清代","title":"望海楼饯王允安还庐江"}
{"author":"姚燮","content":"断岚迥合，湿露遥沉，弄夕光明媚。满庭凉霰，秋淡淡，十二明珰横翠。隔烟潮白，要筛得、花魂如水。怕碧天、幺凤飞来，褪了苔根粉蕊。昨宵枕角愁听，问若个吹笙，华月浮地。枝疏照斝，黄雪影、欲向酒心吹起。秋千池阁，还忆否、露边横髻。剩今宵、薄袖阑干，只有攕鸾同倚。","dynasty":"清代","title":"瑶华桂香馆木犀盛开已沉东雨乍回西照香深山远翠明鸟啼与倩笙坐酌其下迟凤卿未来。"}
{"author":"姚燮","content":"空中小劫烂柯棋，苦代天人系悯思。胡蝶自骄春满夜，美人正梦酒酣时。须知马逸收缰晚，颇怪弓柔脱彀迟。涸辙枯鱼谁借命，闭门且作十年思。","dynasty":"清代","title":"春感八章再叠少陵秋兴韵其四"}
{"author":"姚燮","content":"篥声如雨芜烟卷。银蹄迅兔雕翎转。天夕代云高。西风落雁毛。妓台吹画柳。葡酪香倾斗。敕勒唱琵琶。牛半下远沙。","dynasty":"清代","title":"菩萨蛮·题秋边罢猎图"}
{"author":"姚燮","content":"疏灯隐隐柳丝摇。楼近人遥。春愁着意知深浅，恐难掩、两眉梢。东风江上茫茫路，吹雨添潮。便□流得残红去，莫流向、谢娘桥。","dynasty":"清代","title":"落花时"}
{"author":"姚燮","content":"苦味领都难，而令废箸叹。烟云愁喷薄，摇落警孤单。倚柱挥冰锷，看云岸褐冠。翘翘无恙舌，听我论翻澜。","dynasty":"清代","title":"齿痛"}
{"author":"姚燮","content":"客梦堪凄切。夜乌啼、城沙一白，有霜无月。昨醉分明红烛院，两道琼牙银拨。停十二、水仙罗袜。那问个人茆屋底，亸退红、衫薄眉青结。背灯影，语呜咽。杜鹃飞散黄莺歇。剩缡褷、雕笼病翠，尚容调舌。柳絮风颠三月尽，滚得春痕如雪。便愁也、与枝同折。天未成波河未涸，漫逢人、便把情轻说。香烬后，鼎才热。","dynasty":"清代","title":"金缕曲"}
{"author":"姚燮","content":"开局原无失算棋，路逢绝势亦堪悲。最怜段颎亡军祸，早伏哥舒出镇时。蕴水灯红传饷急，桂桥夜黑落星迟。昨逢绣帽三弦客，新乐蒲桃寄愤思。","dynasty":"清代","title":"哀江南诗五叠秋兴韵八章其四"}
{"author":"姚燮","content":"夷船伺关不入关，调军如蚁营压山。炮车列岸旌旗翻，长刀出鞘弓满擐。似能踊跃堪同患，坐疲奔蹇，倏及秋晚。军心渐弛，流民渐返。谓扬天威，已往抚绥，惟赫赫皇命，孰敢抗违。谓守藩职，已来附依，惟岩岩天堑，孰敢犯窥？封告天子，天子曰噫。榜告庶民，庶民曰嘻。于暂亦宜，而久则非。","dynasty":"清代","title":"当解剑歌七章还家后作其六"}
{"author":"姚燮","content":"举头有天外想，盥手读枕中书。鬼谷先生无恙，函关老子何如？","dynasty":"清代","title":"同张徵君澹游蕊珠院分赋诸景仿六言七章其七小蓬莱"}
{"author":"姚燮","content":"唱罢西泠杨柳枝，孤灯残梦有衾知。一川枯苇千山叶，又是疏篷听雨时。","dynasty":"清代","title":"舟行二绝句其二"}
{"author":"姚燮","content":"息梦烟林罅。叹巍峨、九阍踞虎，涎窥瓮鲊。饱啖荔浆支盾唾，敢把仆姑抽射。愁梦底、狱书投下。谏牍有香尘不蚀，溅丹腔、热血天都怕。贞木折，豸冠挂。凄然清泪当风洒。抚杯棬、低徊旧泽，恐成饼画。小石疏泉重整葺，不愿高车驷马。问翠袖、柴关谁打。父是忠臣儿孝子，滥簪缨、愧煞庸庸者。朱鸟魄，此凭借。","dynasty":"清代","title":"金缕曲"}
{"author":"姚燮","content":"卜疑资鬼灵，倾城鬨如沸。接耳传呓辞，白昼生暮气。清明持独居，瞰室古所惴。危哉阴阳暌，呼吸欲通济。祅神称九官，善蛊过狐魅。谲诳权夺巫，翻槃索殽胾。缚藜坐代尸，密牖锢疑隧。祝告参梵文，测难竟其秘。遂令眩惑交，智慧迭沦閟。迩来风益浇，流毒遍乡术。淫博要众愚，分筹署名契。下使穷户民，搜粮代金币。设主庙冢旁，歃血叩空誓。愿攫倍蓰财，佽尔牲酒费。暗燐飘露塍，阴风凄以厉。乞梦枕草眠，男妇不相忌。可怜黩货心，暗遭罔两饵。桑麻多败凋，耕作久忘废。我愁积伪深，天难保灾疠。安得律令飙，痛扫下渊翳。震旦殊北幽，东桑炳阳燧。斯民托荡平，游魂敢相祟？恶俗酿乱萌，不攻势将溃。奈何守土官，端居学聋瞆。","dynasty":"清代","title":"感事二十四韵"}
{"author":"姚燮","content":"覆有前车鉴，民逋地一空。守难群力借，弃与敝襦同。鬼恣跳梁瞰，天愁撒手穷。群公膺上爵，何以问孤衷？","dynasty":"清代","title":"闻定海城陷五章其五"}
{"author":"姚燮","content":"孤花深有怨，匿叶向墙低。色瘦辞人赏，烟明畏鸟啼。静香思酒酽，髫岁与春齐。嫩夕风多峭，谁来慰尔悽？","dynasty":"清代","title":"孤花"}
{"author":"姚燮","content":"野裸原无合例婚，托身名教是天恩。零盐剩米侏儒饱，大腹将军怨瘦豚。","dynasty":"清代","title":"调友人三绝句其三"}
{"author":"姚燮","content":"闭门三年，读书一编。出门千里，三年未已。作赋何必邹枚才，相马何必黄金台？玉真洞府闭丹灶，但有老鹤眠绿苔。青琴毛女已头白，丹邱先生胡归来？强筋能挽弓，不如马力健。倾瓢泻海水，那知井波羡？大布可暖锦缯贱，仰天呜呜泪如霰。","dynasty":"清代","title":"古风"}
{"author":"姚燮","content":"虎山一塔卓云表，纡回七级盘丹梯。自踵升顶势悬绝，金绳玉柱相攀跻。浩然旷隔人间世，清气舒卷诸天低。阊阖昼辟灼珠斗，长桥倒挂摇紫霓。天平万仞忽在下，穹窿直与眉相齐。江流吞吐湖荡沓，纷纷划碎青颇黎。南溟北极森衿带，东越西楚但丸泥。槃礴其上恣流眄，此身元气为因依。生平积累满胸臆，与之倾泻无留贻。搴衣高视幸绝俗，俯瞰还动艰险疑。鸟犹敛翅不敢上，无翼安得纵横飞。回悟平境得实践，力悼前猛生退思。日光含海渐沈没，下方钟磬闻依微。","dynasty":"清代","title":"登虎阜寺浮图"}
{"author":"姚燮","content":"松隙云痕半借潮，天边叶影是帆飘。乡城可指山当户，峻壁能缘我愧樵。晚有鸠声知欲雨，下临龙窟敢横箫。寒蔬采作灵芝饵，振袂长风醉未消。","dynasty":"清代","title":"登将军山"}
{"author":"姚燮","content":"江山易换局。昔苑今栖樵与牧。多少椒丹蕙绿。叹复道沉虹，香斜埋玉。觚棱一握。尽上摇天半凉旭。无回辇，草深花谢，那忍问前躅。乔木。荒鸦来宿。便掖殿只游麇鹿。当年旄骑卫毂。想禁籞秋拦，壶街春束。才人遭乱逐。苦卖唱、内家旧曲。陵台树，杜鹃哀魄，夜望紫烟哭。","dynasty":"清代","title":"霓裳中序第一故苑"}
{"author":"姚燮","content":"偶逢碧山人，碧萝系为带。论道无牴牾，与交万形外。天绳悬寸蟾，其光烛鸿荟。可怜盲眼人，索灵到枯蔡。五岳囿其胸，不如拳石大。未闻三霄鸾，寻栖向烟壒。","dynasty":"清代","title":"秋日病中咏怀诗二十一章其七"}
{"author":"姚燮","content":"蝴蝶铢衣飐玉叉，樱桃含露媚初花。只堪今夜无蟾影，辜负凉痕满碧纱。","dynasty":"清代","title":"饮辅国公园亭歌者绛儿索诗书四绝句其二"}
{"author":"姚燮","content":"共守穷山饿，徒供野木嗤。论恩吾愧薄，阅境尔当知。书剑存长物，关河有后期。大江残照下，含泪各逶迟。","dynasty":"清代","title":"遣二仆归诗以送之"}
{"author":"姚燮","content":"佽飞旌盖鲍郎宫，火树银花彻晓红。叠翠层楼天半蜃，流丹复道水西虹。摩烟塔影灵坛外，绕郭江声画鼓中。媚献我神来醉止，愿为民气振衰穷。","dynasty":"清代","title":"九月望夕散步日月湖观社火归而有作得四章其一"}
{"author":"姚燮","content":"葛藤斩断挂碍了，空谷春沈天地槁。历三千载今始亡，在劫为生云寿考。此松非松龙象驯，苍皮鍊石森铁鳞。力辞典午帝封滥，静如泰岳蟠嶙峋。迁山移河棋一局，佛手无权陵鬼哭。颠风撼巢鹤折足，百万杶篁势穷蹙。此树独抱金刚坚，不使彫颓改颜绿。咄嗟夷丑来海西，斧穿山壁搜玉泥。莎烟痛绞鵩鸟啼，旷野无屋逃羊麛。戒师出定神魂悽，定力莫护贞心懠。喃喃梵咒当薤露，一丝不绾投刮篦。空空解脱化诸相，讵肯蒙羞负谗谤？深岩秋气潮涩枯，冷院钟声月摩荡。儿孙后起悲族刑，性命全归感天贶。去年冒雪吾笋鞋，穷途晚饿曾乞斋。独搴云幛索灵魄，马死未葬千金骸。真仙或有返魂术，蛰秀待发生门雷。今年使君驻行旆，为道禅衣犹委蜕。直刚无挠自无害，撑拄乾坤能正大。流响常萦不浊泉，羞色宁争再生桧。少年梦骑孔雀游，记见青天羽葆盖。舍利不炷元灯光，玉几萝烟褪愁黛。读歌击节聊继声，海旭上轩长飙清。遥知阿师弄阶卉，不管人间荣辱名。","dynasty":"清代","title":"阿育王寺忍辱松歌同徐司马赋即寄住山僧"}
{"author":"姚燮","content":"踯躅升高冈，升冈如涉川。浊泥涨盈尺，溪水相钩连。侧轮陷难拔，马膝没欲颠。仆夫各喧聚，力尽差无愆。戒凛偶不及，随地成冰渊。下冈始安坦，既坦吾何言？","dynasty":"清代","title":"南辕杂诗一百八章其九十六"}
{"author":"姚燮","content":"乖龙夕震荡，天有崩石声。云澜互窳凸，不使尺寸平。大艨可驰马，漂若莲瓣轻。竟从万剑锋，暗蹑软絮行。试魂若已堕，视魄知犹生。履险客或惯，委命吾何能？岞崿肝胆间，并难名以惊。赤旸渐东曜，六合方廓清。遂偃蛟龙旗，不敢堂皇争。捩柁出盘涡，高帆正无倾。瞬息一百里，瞥过临安城。临安有大江，两髻青山青。下立千丈沙，筑塘如环屏。江水下欲直，海水趋欲横。并力不少让，激之为嶒崚。倏有苍赭气，回薄层霄冥。使我不系鸥，复作无根萍。岂真破浪雄，不负长风乘。九万控寥阔，视此犹飞蝇。愿借羲和鞭，上策天池鹏。","dynasty":"清代","title":"扬帆过鳖子门"}
{"author":"姚燮","content":"深深庭院。正迟迟月上，沉沉夜半。画出疏疏梅影瘦，寂寂苍苔步缓。点帽香寒，蘸衣露湿，吟思含凄惋。谁家楼阁，笛声天际飘远。可是才子姜夔，先生和靖，借此春光遣。六槅冰纹烟琐碎，萼绿江南梦断。鹤语廊回，鹃啼星淡，晓气浮葱茜。笑他驴背，灞桥风雪无限。","dynasty":"清代","title":"壶中天题朱研山梅影寻诗图"}
{"author":"姚燮","content":"凭轼陵高阜，六合在眸局。苍霾东南来，郁浡万山足。旋风为歙张，浩然盘大轴。人烟没泱漭，真气返沈穆。烛龙羾天门，琅琅散珠玉。青童芙蓉车，下界走軨辘。奇幻得未有，内志转约束。舆伧鼓勇健，争道叱樵牧。百阻始出难，荒歧见茅屋。叩门不问主，惝恍暂停躅。瓜蔓高上墙，庭虚惨生绿。牛羊驯笼槛，畚锸半泥浊。岩溜接瓦飞，清溅润枯目。村叟志丰歉，啧啧誇既渥。服力不藉人，安处遂生欲。咄余何为者，以身供驰役。变境动辄遭，屼峍入心曲。定久回怖生，出门还返瞩。大化善翕辟，氛阴敛忽倏。骄阳掣高宇，平照暻如旭。群峰错金碧，众涨浮晃昱。始知天变常，意在苏万族。微得动潜理，畏倖付亭毒。且行随所休，等身于蟆蠋。","dynasty":"清代","title":"西悬岭至孔家岭遇雨憩村家题壁"}
{"author":"姚燮","content":"画棂金屈戌，明月交枝梧。五更梦十醒，只闻啼独乌。","dynasty":"清代","title":"拟晋人欢闻变歌六章其二"}
{"author":"姚燮","content":"梵楼寂似空山空，空庭古绿吹古松。古松化烟不化水，月愁烟障烟愁风。江风过城却当夕，松盖亭亭月初直。梦中抱瓮坐庭石，酒有松香露来滴。松露一滴酒一觥，醉看衣影松枝横。风斜激影作云片，吹上瑶坛鹤背青。","dynasty":"清代","title":"梵楼"}
{"author":"姚燮","content":"画烟春溆柳绵多，莺语鱼榔搅绿波。何日红船吾载酒，从君一借子同蓑。","dynasty":"清代","title":"桑槃小隐图四绝句为孙琳题其四"}
{"author":"姚燮","content":"韬志汎群籍，揽古每疑今。皭然持牖光，未许窥元深。出门遇田父，罢刈披野衿。目审空鸟飞，谓当来日阴。专听鲜旁务，抚籁皆得音。抱鉴蒙垢埃，负天惭吾心。吾友栖鹳江，著书慰夙任。应探皇古藏，一弄庖牺琴。","dynasty":"清代","title":"韬志三章简厉山人其一"}
{"author":"姚燮","content":"所费惟楮钱，能释万鬼虑。黄泉需旅资，各自好归去。","dynasty":"清代","title":"嘉有司者祭兵殇之鬼得三五绝其二"}
{"author":"姚燮","content":"指江城北去是谁家，万绿绕筼筜。看柴门日夕，潮催雁远，烟抱鸥凉。定有高人倚瑟，秋梦落潇湘。消受清閒福，诗味茶香。此境应非尘世，但海声天色，无限苍茫。问何时添种，八百旧田桑。任西风、扬帆争险，让柳阴、眠月听渔榔。真难得、杜陵遭乱，不坏茆堂。","dynasty":"清代","title":"八声甘州徐勤庄淞南老屋图"}
{"author":"姚燮","content":"河山万里雁东翱，石掌嵯峨接汉高。三观曙收天阙雾，五松寒答海门涛。漫容停辙悲歌凤，好与游仙快策鳌。记取滋阳驱马地，桃花春雨满征袍。","dynasty":"清代","title":"送郑明经乔迁之山左二章其二"}
{"author":"姚燮","content":"上方楼阁面清幽，风雨曾为十日留。可惜不逢文与可，冰缣写赠竺昙猷。","dynasty":"清代","title":"山静居画竹卷三绝句其二"}
{"author":"姚燮","content":"料得东风唤乳莺，拂阑丝柳绿搓成。可怜客路春如腊，梦压棉鞍听雪声。","dynasty":"清代","title":"曲沟题壁和张际亮韵二绝句其二"}
{"author":"姚燮","content":"客路人稀岁已残，过桥急水下风滩。压江万筱一帘出，照面玉峰千丈寒。泛泛夕光生远浦，沈沈蓑影落渔竿。夜来倘有初梅梦，月角罗浮控鹤看。","dynasty":"清代","title":"雪霁下钱清江"}
{"author":"姚燮","content":"生涯虽苦茂先孱，未分深遭二竖患。远皛难摛襟上雪，瘦烟谁拭梦中山？莫沈古怨怜驹逝，好绎奇思破象顽。丹灶死灰燃可复，须知微息系元关。","dynasty":"清代","title":"杨山人韫华书来知陈佐钧病剧寄怀二章其一"}
{"author":"姚燮","content":"去年杨柳萦客衣，露香成幄黄鹂飞。今年复向柳边住，侧侧轻鸦掠烟去。去年柳叶垂青鬓，今年柳花如白头。春云摇荡春波流，春归荏冉安能留？斜月下窗户，微风吹白纻。谁家儿女年十五，隔幕琵琶弄幽语。城头鼕鼕谯鼓声，巷鸡喔喔村犬鸣。危弦搀杂不可听，若掩若抑伤我情。夜光如水天星明，照见楼上花冥冥。花开亦已落，柳老无新枝。得乐且乐今其时，葡桃泛泛双屈卮。劝君慢唱金缕曲，为我一奏长相思。","dynasty":"清代","title":"茌平旅夕闻歌"}
{"author":"姚燮","content":"楼西未沈月，隔巷闻早舂。杂以凋槭声，始知枯林风。役心向劳悴，人事难尽穷。伏席栖片时，贞与天地同。鸡鸣万里白，观始似忘终。曳影江杪云，已非前日鸿。谋生困家室，有志焉得雄？弗云梦境迷，醒眼还蒙蒙。","dynasty":"清代","title":"秋晚村居杂述七章其七"}
{"author":"姚燮","content":"万矢雨射地，翻沙入堂户。雷声绕屋梁，阗阗震天鼓。危城早闭门，风响噫如虎。咫尺决大河，坚堤猝难堵。弱耳供外战，雄心渐中阻。我马饥且嘶，我仆色凄苦。孤烛照我影，瘦屼在墙土。咄嗟行路难，归当老江浒。","dynasty":"清代","title":"南辕杂诗一百八章其三十五"}
{"author":"姚燮","content":"大海投一瓢，十年不到岸。蜉蝣嬉暮尘，安知世有旦？","dynasty":"清代","title":"观化四绝句其一"}
{"author":"姚燮","content":"驽马何从试短鞭，春花已作古流年。大江初雪愁蓬叶，密屋清樽泥竹烟。几见为龙名满洛，漫传市骏价宜燕。冲风不怨单寒袖，剩有吟怀壮倍前。","dynasty":"清代","title":"将入都门答汤钺送别诗二章原韵其一"}
{"author":"姚燮","content":"分营互犄角，声势何其雄。撄山但坚守，不偾即大功。奈何举动轻，忍视流血红。费縻千辆银，散漫难诘穷。特编奖赏书，奏报相弥缝。遂使市侩名，滥隶官籍中。群公面目存，清夜试扪衷。","dynasty":"清代","title":"后从军诗五章其五"}
{"author":"姚燮","content":"启窗坐陈砚，冻墨留宿滋。忍饿惟苦吟，妇颇憎我痴。瓮粱虽不多，勉可三日持。肯以琐屑谋，役使心腑疲。仰看云无心，弄晓天生姿。降雨或有凭，顺化泯争机。未闻贲育强，力能邱山移。","dynasty":"清代","title":"冬日杂诗十四章其一"}
{"author":"姚燮","content":"苦饮吐其郁，长歌振其豪。百计觅欢乐，弥使心瘅劳。回风洗晨滓，远见梁父高。白云不可撷，危松沸如涛。屈子不放废，千古文无骚。其芒炯天斗，柄在今谁操？","dynasty":"清代","title":"杂诗四章其四"}
{"author":"姚燮","content":"微雨海棠院，深丛翡翠啼。澹黄吹叶乱，紧绿束阑低。众卉供怜媚，孤怀与怨凄。待弦湘女瑟，弄曲慰幽栖。","dynasty":"清代","title":"信宿北墅即事十一章其六"}
{"author":"姚燮","content":"巍巍日华宫，金台远相埒。樽酒服群士，献王亦人杰。文章久轻贱，吾匪钝喉舌。陂池不纳鸥，天海自空阔。伯乐果生世，眼中几骐骨。䍧牱一千仞，撑胸苦崚兀。","dynasty":"清代","title":"南辕杂诗一百八章其十八"}
{"author":"姚燮","content":"罔测天事深，甘嘲人计左。顺轨得坦途，谁竟免无祸？孤城屯万军，七月暑犹瘅。彻旦刁斗鸣，云光压繁火。暗影弓作蛇，喧呼动疑叵。比室键密门，正襟肃宵坐。吾家三椽屋，危墙偃霜笴。譬如奔涛中，浮之一叶舸。安知发繫钧，不遭断时堕。郡县虽齿唇，地深避聊妥。薄絮讵云暄，胜于解衣裸。庶免乱石丛，时时履砢硪。","dynasty":"清代","title":"八月二日遣仆之镇迎母及妹与两儿移居郡寓暂避海警得三章其一"}
{"author":"姚燮","content":"妾心如明珠，明珠如月月不如。持以照君君当知。君知之，可无语，君不我知复何语？心如月，泪如雨。东家自理丝，西家自织纻。戚戚在宿昔，搴衣与君别。鸳鸯同心罗带结，结不能解断之绝。垂杨二月东风吹，蝴蝶自向西园飞。蝴蝶飞飞宿芳草，二月垂杨三月老。月缺还月圆，明珠落水不上天。但愿明珠入水不复出，保尔精气三千年。","dynasty":"清代","title":"明珠篇"}
{"author":"姚燮","content":"神骝不能耕，不如田舍牛。真人在天安可求，使我仰面心烦忧。瑶扉辟寒碧，鸾语吹斗芒。以心向明月，层云上掩何苍苍。且须骑虎觅灵药，西穷星海东扶桑。","dynasty":"清代","title":"短歌寄厉三叶十八七章其一"}
{"author":"姚燮","content":"生汝乙酉年，九月日廿九。爱汝期永年，名汝曰阿寿。千金掌上珠，怀抱不离手。稍长驯言动，百态娇泥人。慧颖驾群侣，灼灼双瞳神。戏言道旁弃，掩泣牵母裙。渐知弄粉泽，红白涂辅唇。拈针学刺绣，绣作颠倒云。年来解炊浣，为母分操作。嬉戏是汝时，汝且以劳乐。","dynasty":"清代","title":"悼亡女寿真诗七章其四"}
{"author":"姚燮","content":"阑干半亸，屏山斜锁，人语杏花风里。分明娇瘦似江妃，恁捻上、攕红一指。鲤鱼密纸，鸳鸯锦翅，旧梦休文忆否。丁娘小字记三三，莫错唤、石家珠子。","dynasty":"清代","title":"鹊桥仙其六"}
{"author":"姚燮","content":"群雀如饥民，空庭千百抢。啄我庭间花，驱之使远飏。庭花已不多，雨歇天还霜。霜气迥天海，众绿今芸黄。怜尔粉墙影，倚石愁病妆。斜月不到墙，曷由矜容光？依依独立士，脉脉中慨伤。六合春未回，歌管无华堂。置目万象阴，梦醒皆大荒。颇思故人来，远若南雁翔。大庾枯梅枝，发气当能香。酝酿一寸暖，力挽真机亡。持恒俟其复，于理有故常。","dynasty":"清代","title":"雨中坐大梅山馆得诗三章简卢漘其二"}
{"author":"姚燮","content":"妾身娼家贱，上蒙贵官眷。爱妾妾所知，妾身荣辱官主持。贵官何人，贵官昌平侯，银渠琐甲金兜鍪。挈兵备边去，声名赫赫边关头。春花再妍，秋月再员。贵官不归，妾身有谁？屏我粉黛，结我裙带，要使官来无妾疑。彼衅祸者土木，天子听谗，贵官赐戮。大市日惨飞沙黄，铁绁累累刀琅琅。冤哉乎忠良，妾不得上叩九阍，为官辨罪开覆盆。莫言来无益，转使妾相累，妾已办所事。公先行，妾随至，公死忠，妾死义。墨面缟裳，断续泪行。吮血缝颈，抽针线长。为公完父母遗体，妾有吴练，洁白生茜，含笑而缢公之旁。事在前明天顺朝，贵官曰杨娼女高。娼女高三北京产，寓园记之名始阐。西南门，杨官坟，下有芜草，上有蝴蝶同心魂。","dynasty":"清代","title":"高娼诗"}
{"author":"姚燮","content":"燕飞何仄仄，苦尔亦离家。高城已无柳，朱门今宿鸦。长安有春色，不似故园花。辜负二三月，吾怜尔计差。","dynasty":"清代","title":"燕二章其一"}
{"author":"姚燮","content":"十十复五五，津头打津鼓。日出西北风，撑船下淮浒。千船齐出关，军船杂行旅。旅人语军士，未言泪如雨。自离舟山城，十年作淮贾。昨信茫昧闻，妻孥惨遭虏。军士还与言，充名隶行伍。名兵实则农，能犁不能弩。去当殇异乡，敢期还故土？旅人还乡悲，军士出门苦。叹我不为军，叹我不为估。何以中道间，同来受凄楚。堕叶魂共悬，荒山梦多阻。心气吾几何，安能不消阻。","dynasty":"清代","title":"自杨庄渡河下淮船抵吴门道中纪事写怀六章其四"}
{"author":"姚燮","content":"暗判柳色妒屏纱，静有烟丝袅画叉。小阁寒深愁水近，疏帘云重有峰遮。一帆自送鸥心雨，独树初明燕背花。匿尔幽怀谁领得，白蘋只去媚渔艖。","dynasty":"清代","title":"幽怀"}
{"author":"姚燮","content":"大风昨日趋东阿，今日大风安陵过。昨行陟山今渡水，若以洼险争兀峨。孤城抗水水难激，水偏逆折扬其波。水高岸下猛旁溢，洋洋赤地生盘涡。广川向北入中水，天胎一点漂浮鹅。下流衡漳不可塞，迸气泄入胡卢河。我车欲渡未敢渡，水与桥并桥梁颇。四蹄腾掷待收制，瞥眼已落空中梭。防南五县极卑卤，往往白日游鼋鼍。紫微纵可作屏障，宣房失戒还如何？斯时风力益遒劲，千林飒沓倾枝柯。龙且怒抵背水阵，夸父倒曳追阳戈。粉衣墨面冻指爪，车箱局屈同蚕蛾。仆夫跨辕帽蒙顶，乱鞭筛马相叱呵。须臾抵店脱危苦，急倾瓮酒如泽菏。心肢稍暖意亦定，仰看千里流鸿多。嗟尔风伯恣饕虐，譬彼虎政徒烦苛。皇皇真宰操生柄，太平不作箜篌歌。东方月出烂冰色，大圜倏若青铜磨。臧家桥畔好风日，明朝看柳踰滹沱。","dynasty":"清代","title":"德州大风渡河至留智庙下车成歌"}
{"author":"姚燮","content":"天暝愁日落，木劲愁叶飞。送君出门去，暂留亦终辞。妾如天上月，赠君道里思。满月如妾面，新月如妾眉。出门复入门，恐非今日姿。思妾益君痛，劝君还弗思。","dynasty":"清代","title":"怨诗五章其四"}
{"author":"姚燮","content":"避险获全命，未敢劳悴訾。有室堪望还，一喜似难持。群邻迭赒恤，相爱泯侮欺。便将终此居，可托讵无依？长风荡远烟，天廓鸟当飞。回翔眄故巢，欲去翻迟疑。但愿青山空，逃隐后来稀。我行良恻然，难行更当非。","dynasty":"清代","title":"郡夷既退将迁寓入城留别邻友二章其一"}
{"author":"姚燮","content":"浪卷黄茅过闸浑，轰传夷虏逼邻村。打包人约深岩避，抚椟吾惭故剑存。冻陌月斜交犬迹，危楸风紧激鸮魂。穷洋已乏回舟路，且俟天心静闭门。","dynasty":"清代","title":"十月初九夜作"}
{"author":"姚燮","content":"七里塘，重五序。都载画船住。灯障流苏，彩凤入窗柱。模糊蘸水衣香，压筵酒气，夹茉莉、香风来去。叩弦语。甚般腻翠膏红，未称曳纨素。倘再游时，莫趁众喧聚。要看杨柳青山，芰荷明月，还要听、荻芦凉雨。","dynasty":"清代","title":"祝英台近其八并序"}
{"author":"姚燮","content":"颂敦锡始周颂臣，雍容同𥦓㐆鄀陈。伯角仲𠭯孰先后，制兹天器光斑珣。年不书王异师遽，霸魄并义沈结璘。宫为朝寝宰左右，六门九级罗冠绅。窒□曰室太曰大，廷与庭合严遵循。命师以友证呼解，下颁宝笧荣其身。监治辅弼匪殊职，䲨釐俯戴何彬彬。造或作𨖄实通造，韦市为芾垂玢豳。銮旂相属虢𡨗例，攸勤用答仁风醇。以首再□臣悚仄，愿森觿佩锵凤驎。扬休之典溯韩奕，显为不显词相因。龚于艾召姒于姞，均此冥漠通其神。皇煌朕台暨追仰，犹蕲曰祈钧曰均。眉寿无畺万亿算，虔健录禄怡叠臻。奇文古义恣紬绎，何论畯俊霝惟亲？其言一百五十二，若铁铸距珠穿蠙。𡥨妊喿父昔云赐，下及辛卯侪甫申。倘披蒲莞奉西序，虎蜼焜耀谐仪宾。三千馀载迭兵火，提铅出冶光华新。我思当日策勋旧，彤扉玉陛交咨询。燕及朋友乐许许，相予肆祀言訚訚。只今遗器虽宝守，何啻版誓传郿郇？载翻墨蜕写长句，冗爵𦣞爵非其伦。","dynasty":"清代","title":"周颂敦诗"}
{"author":"姚燮","content":"感尔星瓠谪女媊，玉筝横膝记华年。柔枝抱鄂春能觉，纤月窥云影自怜。逼酒新潮初汎靥，上头短发未齐肩。迷离隔幕閒风趣，荡向微波总似烟。","dynasty":"清代","title":"閒情四章其一"}
{"author":"姚燮","content":"空梁燕唧唧，戢翼已将雏。食息有同命，似尔霜枝乌。至性匿难喻，禄养犹区区。未闻莱氏子，每在千里途。拊膺感平轼，破象嗟谲觚。载歌陟屺诗，惄焉心如荼。","dynasty":"清代","title":"旅夕感怀七章其三"}
{"author":"姚燮","content":"天光汎明翠，云作春漪流。顾我閒閒身，如坐江上舟。举酒适微醉，有梦当为鸥。鸥飞不知夕，梦醒不知秋。但见初月痕，斜过西南楼。楼上发清唱，吾还和之讴。","dynasty":"清代","title":"秋日病中咏怀诗二十一章其二十一"}
{"author":"姚燮","content":"絮才瑟弦小冯舞，飒落阑干暮杨雨。市红秋老花佣悲，渚绿漪深钓娘语。篴床茗灶蚱蜢舟，远山送人官渡头。蓉叶葱昽水湾路，珠箔高下城阴楼。鸥尾初飔弄瑶碧，不愁云凉但愁夕。颇怜绣凤越衫青，谁梦啼乌吴月白？昔年冶社联禊觞，嫩莺催酒春鬟香。暗烛湘蘼遮画钿，明天金翠骄斜阳。今朝寂寞两三客，剩有诗心含脉脉。东雅谁怀太仆园，西阁重寻谏臣宅。啼烟泣露吾不知，涤愁且借清深卮。剪湖风影回鸿翮，压舵霜华媚菊枝。","dynasty":"清代","title":"秋日同杨大韫华万六后丞泛舟虎邱山塘"}
{"author":"姚燮","content":"置酒鳌峰最上头，身如孤鹗厉清秋。横潮易泊千军梦，断角空催日暮愁。在昔漂摇馀木叶，况今搜括到凫鸥。问谁鉴凛前车辙，错铁时防铸六州。","dynasty":"清代","title":"春感八章再叠少陵秋兴韵其六"}
{"author":"姚燮","content":"毁心恃无欲，灵汩非至恬。试履不向途，终将遭危阽。丹芽茁方始，真元隐已缄。玉瀣自霏屑，就之乃得沾。达人宝一息，如守重关严。漫矜上池水，能浴高天蟾。","dynasty":"清代","title":"游仙诗十四章不必拟郭宏农也其二"}
{"author":"姚燮","content":"疏髻亸珠蝉。翠奼红娟。春宵似海误伊眠。窗月有香花在水，人语吹烟。一语一生怜。黯绝离筵。明朝要上越江船。又是匆匆如梦里，莫说当年。","dynasty":"清代","title":"卖花声/浪淘沙·酒深灯灺春人欲离怆成短阕"}
{"author":"姚燮","content":"大疆荒𨗿春不毛，绝壑中起岿而高。苍幽赭闭上无磴，朽藤羃涧猿虎巢。神丁辟石锤飞电，隘路如蛇夺一线。山洼有荡阔千顷，渐聚民廛气为变。堠台堡栅交卫防，不筑墙闉自成县。洪湖一面当其缺，逆泻旋舟万难入。其馀冈阜密支抱，峻若天关森骨立。赵宋之微官吏酷，大刑矫帝良民戮。上苍阴愤降穷殃，索米当金还恣黩。雉糜搜括坟树薪，不雨三年鬼无肉。流鸿遍野失里居，分无生理群相驱。横戈墨面掠军饷，杀人如豕郊腥污。瘴云惨惨逼泰岱，遂以要险成盗区。官兵半属寇臂指，外援内结纷难除。可怜府守逃狐鼠，衢塞燕吴绝通旅。将军含泪下青兖，筹略无成饮刀羽。力抗不得招使安，一夕山营付焦炬。我行其地禾黍蓬，刮目喜变泱泱风。岩魈木客尽驯扰，蹯𠘯亦纳皇仁中。闻昔锄耒垦阡界，尚得战骨如坏铜。悲歌独立浩四顾，岚光照渌天青空。","dynasty":"清代","title":"旧县篇"}
{"author":"姚燮","content":"十二曲琼钩，文梁燕子楼。晓情延水弱，春语狎烟柔。曳雪搀飞絮，攓云护泊鸥。坠欢重觅地，风叶已蛩秋。","dynasty":"清代","title":"溯春词六章其四"}
{"author":"姚燮","content":"笛沜观莺，酒廊泊燕，春痕何处寻好。鬓拂晴丝，衫粘湿翠，眼底漪平云皛。略记东风嫩，潜催醒、如尘芳草。问君眷梦谁边，拾来湘怨盈抱。飐去两三鸥鸟，尽避荻回舷，贴荭停棹。有渚湔裙，无楼问钿，淡绝烟心斜照。一匊相思泪，怕又共、鱼书缄到。且杂苹蘩，携得同荐苏小。","dynasty":"清代","title":"探春慢家子桢同年西泠采绿图"}
{"author":"姚燮","content":"九华幡角白猊蹲，一剪灵风媚古魂。石雹搜花吹铁气，冰砂染草出丹痕。元波聚作蛟龙府，断涧通为日月门。咫面虹梯青可踏，待携琼斧斸天根。","dynasty":"清代","title":"登大雷尖四章其二"}
{"author":"姚燮","content":"灼灼芙蓉花，鸳鸯以为家。青青蘼芜草，胡蝶依之以终老。美人之貌明月光，与我百岁期远长。美人之鬓今未霜，胡为相弃中道旁？","dynasty":"清代","title":"短歌八章其六"}
{"author":"姚燮","content":"壁苔涂抹满经檠，阶草离披卧石罂。酒味暗搀林气涩，雁行遥界乱山平。饱持佛偈参梅熟，静得渔歌送水声。妙悟多从芜秽出，不须洁地始光明。","dynasty":"清代","title":"化茂上人招同族兄饮青弋山房"}
{"author":"姚燮","content":"选乐游酒场，一鬨等蝇散。昏气方无涯，暮人岂知旦？壶仙局未终，樵者斧柯烂。好色挥黄金，不赎闭门叹。撷骚兰芷丛，原非豪杰患。须知夭桃枝，已过春事半。方寸机丝同，一一理无乱。文锦虽灿华，谁将素质换。","dynasty":"清代","title":"过罗通守璋寓馆谈次有作三章其二"}
{"author":"姚燮","content":"弯弓射天狐，误中白鸾翼。不畏堕地伤，但愿得怜惜。","dynasty":"清代","title":"读曲歌五章其一"}
{"author":"姚燮","content":"患难遭倥偬，顾首不及尾。老客同庑居，独父依一子。薄宦羁浙东，乡途旷千里。命获意外全，安复顾行李？颇闻乘虚来，引逆多内宄。焉知此屋梁，明日不遭燬。瘦灯凄影交，密筹致亲昵。搔首方踟蹰，金飙过天𩘚。似有逃鼠群，迁穴出西垝。潜行循殿廊，佛火灺𧹬采。露宿同积尸，生机已颓靡。不复男女分，枕藉马牛矢。纵免刀兵伤，已邻冻馁死。岂真无术生，斯民有廉耻。恐尔来朝踪，不如今得止。沧海方横流，乌从测涯涘？","dynasty":"清代","title":"惊风行五章其五"}
{"author":"姚燮","content":"被育万国，于惟上命承敕。凡生罔不殖。熙熙饮德，莫或敢反侧。曰赫赫昭昭，皓涆平襜轺。出入曛旭，曾不可以媚要。天子泰平，百族献婴。六合大清，斟韶而酌韺。","dynasty":"清代","title":"拟郊祀十九歌，存七章其二帝临"}
{"author":"姚燮","content":"筱廊春作韵，藤榭昼生阴。相对有良友，如何不抚琴？爽宜疏雨过，暗得古香侵。投我南天榄，回甘耐密寻。","dynasty":"清代","title":"过吴侍读葆晋适与高广文锡蕃读余恩县题壁诗因用陈氏园林诗五章韵联句见贻依韵奉答其二"}
{"author":"姚燮","content":"喁喁无乐声，颇邀主人谅。分力劳拮据，沈心苦谋创。慰寂频开樽，劝饮恐不畅。坐羃重帷周，愁我听风浪。顿使凛冽中，挟有数重纩。纩厚任已难，意厚更安偿？孤峭寒萚枝，何幸得阑傍？酒深深不清，中有泪痕荡。此泪关平生，生能几回当。知我者鲍君，慨然千载上。","dynasty":"清代","title":"迟眠三章即示金上舍学纯其三"}
{"author":"姚燮","content":"绿烟一搦细腰蜂，托命花田最恼侬。风絮搅肠晨梦怯，水沈腻骨晚醺浓。款携琐合寻红豆，小隔纱幮剪翠茸。画烛未残钗燕语，凉飔拂枕玉珑松。","dynasty":"清代","title":"云华诗二章其二"}
{"author":"姚燮","content":"篴版弦床客夜娱，已拚病骨殉明珠。入樽好月无千劫，缭袖轻云剩六铢。醉逐狂花搜燕燕，梦搴残柳听乌乌。试看百万西京邸，铩尽鸳鸯砾气枯。","dynasty":"清代","title":"夜坐抒感八章其六"}
{"author":"姚燮","content":"白石可砺齿，白水可鉴心。顾我尘箧中，惜无绿绮琴。纵有绿绮琴，谁解琴中音？抱石在寸心，与水同浮沈。抱石谁知坚，量水谁知深？子期不复樵，山木空阴阴。","dynasty":"清代","title":"杂诗三章其三"}
{"author":"姚燮","content":"丛桂小山意，清流大泽心。独姿明瘦菊，交语妥纤禽。野屐閒廊过，春樽堕梦寻。归装须不促，好日耐登临。","dynasty":"清代","title":"信宿北墅即事十一章其三"}
{"author":"姚燮","content":"别汝始今日，樽深泪与深。出关皆鸟路，击筑有猿音。江阔潮将满，天空思易沈。一帆风雨去，我欲废瑶琴。","dynasty":"清代","title":"送王汝安"}
{"author":"姚燮","content":"依然萍托渚，漫说燕营巢。借圃移风竹，分檐葺露茅。贱宜旁庑寄，静谢俗邻譊。绕屋一溪水，清流信不淆。","dynasty":"清代","title":"移家寓甘溪"}
{"author":"姚燮","content":"闲坐真吉祥，禅心眷眉黛。黛色疏晓烟，其秀入横睐。善会道何弛，不屏尘自退。诮彼春桃姿，赪白苦雕缋。心醺不资饮，饮亦不辞再。空檐无鸟喧，悠然碧山对。","dynasty":"清代","title":"同姬人饮酒竟日得诗五章其一"}
{"author":"姚燮","content":"春膏不润花，芃芃长萧艾。局守在寸心，焉知天地大？阒寂孤木蝉，委土但留蜕。执端多两歧，吾还问蓍蔡。","dynasty":"清代","title":"遣兴五章其一"}
{"author":"姚燮","content":"饱食知自羞，创论相耸谀。主将寡真识，贴耳受其愚。发帑同运泥，不复量所需。操阃虽有权，在网势实孤。大旗翻冻云，万乌绕营趋。磨盾俟奏功，往者正延纡。","dynasty":"清代","title":"后从军诗五章其三"}
{"author":"姚燮","content":"残镫西巷晓闻歌，客里春情渐觉多。缛野平宜云色砑，远山低作袖烟拖。纤莺语月花儿市，香象嬉冰泡子河。何似天桥寻旧社，共携酒券策疲骡。","dynasty":"清代","title":"简温孝廉文禾"}
{"author":"姚燮","content":"四山壁立为立城，静迤一色无一声。天云在上凝以渟，下照屋角斜有棱。客与僮睡吾在庭，不闻野柝知二更。山外天海一万里，山中瘦客孤亭亭。时十一月月将望，上弦一雨今未晴。绕门田草没一尺，水气漫作江湖明。开门俯视不见星，但见积旬所脱万木叶，新旧间之浮莹莹。远鸥飘落数点白，落从下岸窥鱼行。窈然来媚瘦客立，客亦媚以苕霅情。颇思郡城江上屋，照壁浅绿浮渔舲。江云旖旎花色冻，花廊日夕江气冥。江头老柳避霜节，但肯憔悴不肯青。今秋我间坐其下，瘦影与山兀峥嵘。素袷默染江草碧，斜阳背向吾屋横。尔鸥飞飞倘来止，荭亦有渚蒲有汀。今夕江水静漠漠，无鸥或有栖雁鸣，委鬟帐底愁忪惺。愁丝绵袅挂疏柳，孤影不梦当独听。江潮阔绝雨意断，江树密到烟枝萦。安知独客远忆汝，欲招汝梦来沧溟。沧溟无月有龙气，又恐梦来使汝惊。零蟀幽篁汝凄切，上云下水吾伶俜。愁来更向野鸥语，我不如鸥如浮萍。闭门坐久雨且滴，谁来剔我眠时檠？","dynasty":"清代","title":"十一月十一夜作"}
{"author":"姚燮","content":"急芟乱发理疏襟，终使英雄减热心。门第变迁迷鸟雀，死生绝续感人琴。长河已逝馀山在，宿泪无多检袖寻。乡味颇思芦笋脆，遥知江水绿都深。","dynasty":"清代","title":"都门春感杂诗二十章寓崇文门试邸作其十六"}
{"author":"姚燮","content":"镜里花光惨不红，疏灯滋味问谁同。可怜一剪秋娘鬓，吹向飘萧落叶风。","dynasty":"清代","title":"扇影词三十八章其二十八"}
{"author":"姚燮","content":"老苔积馀雪，深闼何潭潭。瑟缩寸茧中，在物吾其蚕。孤心抱如壑，幽极难自探。怪石对病躯，瘦影兀瞿昙。堂雀不避罗，横朔风正酣。低门受荒瞩，剩柳犹㲯毵。宿烟冻墟里，阔翠飘明岚。收樯碇午潮，过峡无一帆。以身恣回薄，弱甚吾未堪。力护道气存，惧与群物渰。天心忌雕屑，真元古无镵。万卷糟粕辞，讵足供研覃？","dynasty":"清代","title":"冬日旅怀杂诗三章其一"}
{"author":"姚燮","content":"名士襄阳结古痂，滩哥在握拭朝霞。特逢介友通贞约，要助文镫续丽葩。","dynasty":"清代","title":"竹垞朱氏遗砚拓本四绝句其三"}
{"author":"姚燮","content":"惜无桃花枝，看汝蹴花嬉。纤可玉笼养，娴能水性知。愁风寻户避，唼藓下阶迟。拽手竹竿短，娇儿惯与欺。","dynasty":"清代","title":"雏鸭"}
{"author":"姚燮","content":"移社琳霄境。题襟客，大都苕绮兰莹。青柯幂院，催弦燕急，候诗莺静。无端击动茶磬。漾仙梦、春甜昼暝。问此时、可辨花香酒香，扇影簪影？等閒北寺樨浓，南泉芰老，披卷聊省。楼台月隔，江天雁散，旧梦谁证。何当带佩重整。倚紫凤、琼栏醉凭。奈眼前、织女黄姑，东西汉迥。","dynasty":"清代","title":"宴清部"}
{"author":"姚燮","content":"寄迹如云亦散仙，耽情有癖即因缘。择须为隐谁投券，行倘堪偕愿执鞭。面壁少文今卧老，游山康乐但诗传。何须一叶龙门去，指画河图问朔骞。","dynasty":"清代","title":"题方山人纪游图二章其二"}
{"author":"姚燮","content":"江北江南不尽思。瘦眉横到远山姿。春阴帘幕晓凉时。天末烟帆迎翠下，水边香梦有莺知。风丝丝动柳丝丝。","dynasty":"清代","title":"浣溪沙题孔荔艇"}
{"author":"姚燮","content":"坦石横河壖，憩坐开劳襟。抚竹无钓丝，安测水浅深？水西平迤冈，乱草积成阴。既鲜樵采过，当有嘉树林。苍然暮霭中，流出凄鸟音。凄鸟如我孤，我亦孤自吟。佳人素所眷，远在梅福岑。为念天海空，梦弱何由寻？","dynasty":"清代","title":"北郊作三章其一"}
{"author":"姚燮","content":"占晴凭老鹊，晓起拂苍苔。一蝶过墙去，飞花扑帽来。閒踪须屐寄，静想与琴猜。煮笋招邻伴，相将话酒杯。","dynasty":"清代","title":"晓起"}
{"author":"姚燮","content":"城阁对江悬，千樯动阔烟。凝云筛活水，暗树切明天。画得大痴意，琴弹中散弦。一船一渔叟，枕笠伴鸥眠。","dynasty":"清代","title":"城阁"}
{"author":"姚燮","content":"层城何峭洁，白云门九重。瑟瑟千琪树，神籁锵虚空。玉女烟景珠，飞盖双烛龙。仙靥媚明月，掩映难尽容。凌飙舞华袖，飘落青芙蓉。天居苦孤局，情与人间通。人间无偓佺，徘徊安适从？","dynasty":"清代","title":"托意三章其一"}
{"author":"姚燮","content":"隔屋灯火明，邻婺夜方织。勤劳关养生，岂真昧安息？在天与之生，自食各有力。手足非疲癃，安可仗人德。富儿托先荫，未经穷饿逼。衣食虽华腴，于世讵堪式？田牛倘习牵，吾当艺黍稷。","dynasty":"清代","title":"冬日杂诗十四章其五"}
{"author":"姚燮","content":"弱冠走千里，羞与伏骀并。朗眉逼英爽，澄眸照清迥。读书阻奥义，妙悟得俄顷。风轮籋天马，中蹶由恃敏。愿以特达气，挫鍊入沈静。两仪递昧旸，流辉日夕警。宝哉太阿剑，毋使匣韬影。","dynasty":"清代","title":"赠壶园同寓诸子五章其四金匮徐炽昌"}
{"author":"姚燮","content":"天风高避牖，海雨暗欺灯。事静寒方觉，愁消酒略胜。安居资寂地，穷路识良朋。践得空山约，吾当斥鴳矜。","dynasty":"清代","title":"事静"}
{"author":"姚燮","content":"晚色沈茌山，逶迤入山县。齐西夙富雄，返古渐淳善。大衣御枲布，一色平贵贱。民巷无行狐，官衙有巢燕。革其夸诈习，至道已堪变。蒸蒸气日上，和风满郊甸。","dynasty":"清代","title":"南辕杂诗一百八章其四十七"}
{"author":"姚燮","content":"一振金天气，恩回肃杀中。万心秋与俟，孤立虑谁同？暗谷留暄日，穷溟见暮虹。好抟鹏翮健，青界击罡风。","dynasty":"清代","title":"孤立"}
{"author":"姚燮","content":"蟋蟀在东壁，烦促声不纡。回风故相咽，苦寒谁尔知？蛰藏悔不早，露下复前墀。斜月更西堕，斗柄高难持。抑天散烦郁，欲寐还踌躇。","dynasty":"清代","title":"夜坐成诗二章其二"}
{"author":"姚燮","content":"燕京雨十日，群涨归一河。南下如客心，瞬息千里过。客心水同逝，客行尚蹉跎。凭舷眄高阔，愁来纷益多。晚云弄微阴，残日含林阿。移舟就烟泊，遥夜还如何？","dynasty":"清代","title":"潞河二章其二"}
{"author":"姚燮","content":"饵丹信不死，神仙遍九州。安见秦汉帝，不复归山邱。瑶池幻咫尺，错灿芙蓉楼。阆风振鹤袂，彩云回鸾辀。灭影倏如电，去水不返流。容颜尚难驻，何论太清游？","dynasty":"清代","title":"拟古五章其五"}
{"author":"姚燮","content":"窗铃声寂，又银壶传漏。不语沉沉对残酒。到筵心烛灺，帘额烟明，还瞒说，凉月弄花时候。玉鹅衾半摺，四角红麸，浅露鸳鸯一双绣。梦薄未成眠，倦睐忪惺，看鬓亸、蝉钗斜溜。恁骨似、缃桃易惊寒，愿身当屏山，护伊纤瘦。","dynasty":"清代","title":"洞仙歌其二江远阁深，人别梦在，镜月留夕，帘波荡春，未免凄益，以感安倩玉龙双翠寄向渌西楼上歌也"}
{"author":"姚燮","content":"三闾不雪湘累冤，一饭谁报淮阴恩？人生出入有险阻，何啻荒山狎狼虎？一斗酒，不醉人。一寸舌，能杀身，狂魃啸旱天帝嗔，巫山绿萝吹阴云。阴云不澍万里渴，鬼泪成河人泪竭，祅火空郊焦白骨。","dynasty":"清代","title":"按剑吟六章其三"}
{"author":"姚燮","content":"山垆誇大饼，邻市便时供。利刃霜华白，规槃曲印红。南人愁齿软，东道幸年丰。与客津津说，饥谁许画充。","dynasty":"清代","title":"食饼"}
{"author":"姚燮","content":"忆昔燕赵士，志气横九州。闭门忽不乐，射猎南山头。珠玉络骏马，珊瑚饰臂韝。月黑北风劲，天阔黄云愁。戈发殪狐兔，弓响啼鸺鹠。归来未尽兴，买醉歌舞楼。一歌复一舞，黄金如山邱。贱亦可屠侩，贵亦可王侯。身世辞困缚，坐笑弹铗流。","dynasty":"清代","title":"行行且游猎篇"}
{"author":"姚燮","content":"粮船汹如虎，估船避如鼠。粮船水夫缠青巾，上滩下滩挽长绳。十十五五无留停，估船不敢鸣锣声。催粮吏官坐当渡，皂隶挥鞭趱行路，趱尔今朝入关去。估船偶触粮船旁，旗丁一怒估船慌，蛮拳如斗乌能当？愿输烛酒鸡鸭羊，庙中罚祭金龙王。","dynasty":"清代","title":"粮船汹如虎"}
{"author":"姚燮","content":"浅晕鞓红，圆洼盏碧，蔓丝斜络。攕香乍吐，恁受断烟凉着。敢黄姑、红墙怨深，露华点泪罗衣薄。怕粉阑灯灺，葹心易卷，瘦无多搦。篱脚。秋风弱。照水影娟娟，玉河一角。缫车响月，懒妇含愁相约。更萧娘、斜簪翠鬟，绿幺颤凤隔珠箔。逗相思、七夕针期，唱到夜飞鹊。","dynasty":"清代","title":"琐窗寒牵牛花"}
{"author":"姚燮","content":"混沌上泻娲垆铅，乾液在土星离缠。雷丁环卫罔两避，玉气駮荦苍肤圆。太鹤山人眇俦侣，跌荡天游协经矩。半生词赋动阊阖，垂老精灵铄蛟虎。始信东南地有仙，转觉羲皇上非古。昔年宦隐苕霅间，鞭捶易象摧幽元。橐绳寸腐籥珠泄，根心窟胁皆洞穿。鬼神驱率杂欢泣，六合播掌如脱丸。匡弼圣籍牖群瞽，昊縡锡报非无端。夜庐风雨森矛甲，射眼虹芒闪荧爚。若金脱冶珠出渊，元会苞符准河洛。径圜无尺黝且青，烂脉四绾冈峦形。松篁润黩拭逾媚，龙鸾飘撇翔亦停。隐然太鹤洞天字，篆若碧落谁与铭？仙坛卅六颉绵窅，海岳百笏同倪婴。几于刻画苦大造，极尔浑璞包灵明。吞爻授篆证前事，呼吸可到殊杳冥。蓟门八月风淅淅，黄蓬匝地吹沙砾。三神五岳肉眼隔，对此郁葱润枯色。不谐球磬鸣鞳訇，嗟使瑶光敛湛寂。先生挈石归去休，悬黎砥厄沈悠悠。少微毓魄轩辕邱，上控缥缈芙蓉楼。大还乌兔朗内景，成书百卷逾琳镠。丹棺铜椁葬龙背，仪呵象护藏蜕幽。镇以此石相壬乙，天狐飞燹逃郁攸。文光石气大蟠紫，元鹤万载灵其游。","dynasty":"清代","title":"端木先生属赋太鹤洞天石歌"}
{"author":"姚燮","content":"便当年、白蕉红藕，词怀让尔修整。瀜瀜天气愔愔地，可有娟娟人并。香梦醒。甚曲录栏杆，苔角通愁影。玉箫试媵。只乳燕啼残，小桃褪了，斜日画楼暝。侬慵甚。旧事凄凉难省。年来笛指都冷。月如蛾黛花如麝，赢与屯田消领。归思紧。只鸥尾秋船，动我江湖兴。菰烟万顷。约红帽朱三，翠鬟黄九，唱个六么令。","dynasty":"清代","title":"迈陂塘玉泉青棠花室填词图"}
{"author":"姚燮","content":"夔蚿互怜悯，受化无殊阳。辱蒙见爱深，时以情腑将。勉持百年志，千载非浩茫。空山有佳人，搴兰自知芳。脩容鉴明蟾，讵愁颓日光？大漠风翻云，天势随抑扬。积气良亦骄，既杀乌由强？三古不在古，寝食通轩皇。愿持五色机，黻此泰运昌。","dynasty":"清代","title":"励志四章示家塾同学诸子其四"}
{"author":"姚燮","content":"风来不过墙，潮来堤抵当。开花不结子，不如麝脐香。","dynasty":"清代","title":"古怨辞九章其一"}
{"author":"姚燮","content":"小病亦警劳，晨兴理书策。过牖茶烟微，摇摇入篁隙。阳光今喜暄，冻解万生适。木定天无风，遥山贡明婳。孱躯吾勉支，出门岸冠帻。妒尔閒閒鸿，弄云有青翮。微吟聊自怡，琅然散瑶碧。","dynasty":"清代","title":"冬日杂诗十四章其八"}
{"author":"姚燮","content":"黄阁风波万仞，丹邱云水一矶。其地八纮之表，斯人千载所希。","dynasty":"清代","title":"同张徵君澹游蕊珠院分赋诸景仿六言七章其六海上钓鳌处"}
{"author":"姚燮","content":"举头有天外想，盥手读枕中书。鬼谷先生无恙，函关老子何如？","dynasty":"清代","title":"同张徵君澹游蕊珠院分赋诸景仿六言七章其七小蓬莱"}
{"author":"姚燮","content":"司恢台，扬穆风。伟哉觺觺，乘驷御龙。繄三微，𨕣良晷。灵往来，郁垂繠。灵之前，黁沈燎，翠葆翩。灵之后，拥銮甤，眊蟉蟉。灿昆姿，穷百娜。灵之左，隶巫阳，蜷苍蜼。灵之右，惟灵降虚，房祀苾如。秩秩于于，上仪荐诸。于灵之赫，黔雷辚轹。或眷而怡，明兰玉绥。积精特告，灵惟釐报。太乙烟煴，无媢无骜，以飨其蘸。","dynasty":"清代","title":"拟郊祀十九歌，存七章其一练时日"}
{"author":"姚燮","content":"被育万国，于惟上命承敕。凡生罔不殖。熙熙饮德，莫或敢反侧。曰赫赫昭昭，皓涆平襜轺。出入曛旭，曾不可以媚要。天子泰平，百族献婴。六合大清，斟韶而酌韺。","dynasty":"清代","title":"拟郊祀十九歌，存七章其二帝临"}
{"author":"姚燮","content":"乾纲仪首，握正定机。懿律嘉量，允纳和熙。徂龄聿回，颓晷惟复。乘五际之剥，而舒其蹙。发申旦之光，而喔以祥。甘露瀼瀼，黄龙载鴹。矞云九章，釭乎幕张。轩乎绮飏，锡极汝皇。皇运协昌，青陆轨骧。拜稽思颂，属属洞洞，生罔不综。","dynasty":"清代","title":"拟郊祀十九歌，存七章其三惟泰元"}
{"author":"姚燮","content":"煇东汎兮，俄彫薄乎西昆。安保厥若华之容，炘不晻晻常留存？华胥帝曰轩辕，顾眄亿万载下，庞鸿饫恩。涂藻扃牖归浑浑，曷复其顿辔，大荒神州之岸。吁嗟漫漫，鸡鸣知旦。凤钧调之，天下糺缦。","dynasty":"清代","title":"拟郊祀十九歌，存七章其四日出入"}
{"author":"姚燮","content":"月万里，天马徕止。固尔齿，历华轙。相玮灵，渊映房。天马徕翔，雁门赭黄，下睥红阳。淩遽之气，迅乎其厉。权奇之容，翍乎其风。禀健德中，元霄狎龙。龙罔奴，皇徕御。垂梢行，睨影翥，秦青太息方堙歌。天衢如砥，天台兀峨。","dynasty":"清代","title":"拟郊祀十九歌，存七章其五天马"}
{"author":"姚燮","content":"臬臬天门，百常淩表。神徊隐，来万甸，烟皛皛。而玉若者葩华。旁唐駮荦，栖元之家。骧景以以雕，采织文虹，而为橑牙。递灵居，澜罗罗，月不腌蔚，以霞鲜飙，洞幌其眇。睇来耶，抑将斗酌元气，后皇翊治。四七相隶，占畴得霁，三微著兮旬始。乃临清都，回极兆民。所钦大圆，妙有昭森森。","dynasty":"清代","title":"拟郊祀十九歌，存七章其六天门"}
{"author":"姚燮","content":"窈娭娭，而引曼。浃密期，鲜疑患。灵驾舆，魂追驱。冠丽姝，夙所须。轖无结，旐无委。专我精，金石毁。惟赤蛟，延儦儦。茹秘春，屏兰□，嘉醑陈。灵既醉，集古嫭，咸逊媚。来不涘，去何倪。揽大化，类儿嬉。眷我祜，笃我耆。凡在宥，谁不怡？","dynasty":"清代","title":"拟郊祀十九歌，存七章其七赤蛟"}
{"author":"姚燮","content":"鹭咽咽，鼓渊渊，中心摇摇，罔止而悬。我不能舞，鹭不能语。鹭能语，风凄凄。鹭无衣，月明孤飞，噫吁嚱！","dynasty":"清代","title":"拟汉铙歌十八曲，存十一章其一朱鹭"}
{"author":"姚燮","content":"狮王养真乳，冥有天神监。倒影仙姥岑，瘦骨青巉巉。石廊分茶寮，障日多古杉。落眼深碧中，皎如明月嵌。至澄不受砂，其气堪涤凡。岂同世味浊，往往分酸咸。仰邀南岳灵，香界开华严。惊寒夜逃狖，罢汲朝饮羬。我来略试唇，洌疑冰雪搀。安得越手纤，用濯吴纻衫。","dynasty":"清代","title":"虎跑泉"}
{"author":"姚燮","content":"健脚担我装，引我河壖行。西来落叶风，厉与高沙撄。黄流势多阻，掠岸无雄声。远从楚山末，荡薄残阳明。楚山如我眉，苦含憔悴青。残阳如我愁，惨照横八溟。黄流如我心，急去无留停。使我惝恍中，百念违平生。沽帘出茅店，坐且浊酒倾。自扑衣上埃，略使肢骨轻。万鸟趋过前，四望云欲冥。醉还击箸歌，闻者多涕零。","dynasty":"清代","title":"自杨庄渡河下淮船抵吴门道中纪事写怀六章其一"}
{"author":"姚燮","content":"惜无叶石林，来续白祠社。往岁徵逐流，当路几存者？君髯白已斑，我发秃就寡。忍于深柳阴，对此绿盈把。柳边春正酣，纤鸟语娇奼。何以艳日光，不照破屋下。明日阊门市，与子贳蹇马。芊芊多蘼芜，莽莽入原野。蛱蝶吾帽栖，游丝子衣惹。漫感羁人羁，聊为冶游冶。","dynasty":"清代","title":"喜厉山人自禾中来得诗四章其四"}
{"author":"姚燮","content":"老格弥严峻，持示诗卷新。斲削万枝叶，孤干标嶙峋。于斯验天葆，固厚充内神。还与爇桦烛，抗议何纷纶。播掷骊龙珠，排阖天阊云。重申万古约，讵畏真宰闻？层冰阻淮河，朔雪飞浑浑。一帆别君去，浩莽吾谁群？异乡得佳聚，比昵逾所亲。且作三日留，慰此羁孤身。","dynasty":"清代","title":"重客南园即事呈黄丈安涛三章其三"}
{"author":"姚燮","content":"青霄如大湖，明月作莲孤。魂魄千灵蛰，人天此界无。不愁杯易尽，恍有鹤来呼。把手琼楼上，洪厓认故吾。","dynasty":"清代","title":"酒楼月夜"}
{"author":"姚燮","content":"照灯白发感秋新，矍铄三朝老逸民。身后文章吾辈事，樽边风雨夙山因。每怀季子流清涕，但种梅花作好邻。东郭南湖遗献尽，鲁灵光殿此嶙峋。","dynasty":"清代","title":"答马丈汾赠作"}
{"author":"姚燮","content":"微风开幢幡，塔影见天末。愿为塔顶珠，独明照苍阔。平生苦海游，劳心似云活。酿露犹未成，惊飙气先夺。灵光忽耀空，使我两眉豁。在手麈尾青，一埽万喧聒。心领有秘传，上梵不资钵。且斟沆瀣泉，先救十年渴。","dynasty":"清代","title":"宿茂公山房二章其二"}
{"author":"姚燮","content":"人心无百窍，世事苦纷凿。自顾七尺躯，清瘦已为鹤。咄嗟眼中人，谁能免沟壑？耳目不自娱，春阳亦荒漠。天倪鬯内和，元气为之橐。外如枯木禅，面有冰雪削。独歌眄野坰，空声激烟箨。蛰日在九渊，大地感黄落。壶浆不涤愁，沈湎亦何乐？万里荒云横，炯然见一鹗。","dynasty":"清代","title":"再叠前韵答诸君见和其二"}
{"author":"姚燮","content":"疏火照船衾。杜宇千山啼梦醒。百里夜潮双桨，月到越王城。秋色动乡情。盼不了长亭短亭。木落烟寒，雁飞天远，人语楼深。","dynasty":"清代","title":"秋深柳·兰渚"}
{"author":"姚燮","content":"歇担空亭满，吾嗟逝者劳。木稀山尽出，海近日犹高。我畏清霜逼，天馀独雁翱。淹留资小醉，悦客有村醪。","dynasty":"清代","title":"饭锹山道中"}
{"author":"姚燮","content":"断彴卧平波，夜深时一过。草荒知地僻，坐久觉凉多。风细荡鸥语，月明闻棹歌。樊川当此夕，秋思复如何？","dynasty":"清代","title":"月夜断桥散步"}
{"author":"姚燮","content":"时清安用武，戍垒尚连城。野烧接关远，江流到此平。笛边瓜步晚，天末蒜山晴。西望思吞蜀，将军昔驻营。","dynasty":"清代","title":"镇江口"}
{"author":"姚燮","content":"木兰船，鹦鹉渡。秋浪拍天阻。菡萏双双，凉夜弄昏雨。何如菂乍含时，遭风竟折，也不到、酿心成苦。最难处。樽前意外重逢，含怨逗眉语。机上棼丝，欲解转无绪。须知侬意非萍，天生轻薄，肯任逐、流波来去。","dynasty":"清代","title":"祝英台近其十一并序"}
{"author":"姚燮","content":"蘼芜如曲。春影阑干束。桃叶不来江上绿。唱到怨东风曲。东风送怨年年。落花吹满江天。江上旧时山色，一眉瘦尽秋烟。","dynasty":"清代","title":"清平乐「红雨青山江上村」图"}
{"author":"姚燮","content":"绣旗大布帐，四角碇铁城头莎。东帐老兵击柝，西帐健卒起而鸣锣。鸣锣击柝，呼呼呵呵。觌面错愕交耳，速速去去，倏忽轻趫巡走如掷梭。手指东南云，云头山脚相摩搓。云中赤火，闪闪霍霍，似有镞声砉騞千百碆。下顾江水，宛延一线，无风翻波。过江乱鸟，塌翼结阵，西向嗷嗷觅林柯。嗷嗷飞飞，速速去去，栖止不得林柯。前有抽矢而睨者，后有罻罗。城头军士若防若避，各各偃旗卷帐，带甲手横长戈。我趋东门城，见守门卒吏短衣带刀，排立城下。闻西街喝道，掠地鸣鞭声隆隆，长跪向烂地，不知没泥到踝。顿首拱手，屏息迎接官者。官者不知谁何，蓝顶貂翎红缨，长髯如戟面涂赭。左手持令箭，右手结辔鞍唇，匆促下马。口作喋喋辞，以靴蹴瓦，其气汹汹，似不可惹。但见府尹知县，肩舆张盖，东牵西扯，下及佐吏千把。一一出城入城，流汗沐面，抠衣相跁跒。速速去去，筑埵筑垛，呼兵不应，涎枯喉哑。关城门，关城门，城门不得关。百姓仓皇拥挤，速速去去相探视，手足钩棘肩推扳。须臾败而逸者，沿江过渡，入城络绎，其势如崩山。臂带颈襕，衣襦不完，面焦身漆，行步蹒跚，谁辨其为兵与官？亦有雇夫舁笼扶板，蒙被过顶，沥血声嘶酸。可怜翁妪妇女幼稚，翘足延颈当路叫欢。望爷觅子寻夫呼哥索弟，悲泪交汍澜。不愿无火伤刀箭瘢，但愿不受战殁全尸还。咄咄嗟嗟，大难大难，官长不得弹压，守城兵卒各各摇首顾视灰其颜。使我一寸心，亦作千刀剜。急趋急趋，向东渡头，水急分东西流。撑篙打橹，扬扬意气，一人索百钱，四五十人同一舟。踉跄后至，挨挤不得渡，挨挤落水，落水复上水，自恨不如凫鸥。且止止休休，仰看天色苍黄，日堕城觜，俯听彫杨乱荻，其声飕飂。奈何有官来，官何来，官来寻渡，有卒壮健，十十五五，环拥一驺。不衫不履，恐人相识，掩面低头。但言速速去去，去去速速，不知往何所投。且止止休休，踉跄后至，望渡而泣，皆尔兵民，已一日不得粮与糇。仆来觅我渡头，牵我衣向我耳语。急牵仆衣，随势拥人入城，速速去去。东巷市早停，西街运货关铺。短衣执梃守门，当路遗舄堕帽，满街倒栅横枑。日落天昏昏，狂飙过耳，声摧城树。似有万千百人，哭声与鬼号謼。入门见我老亲，老亲方解袜易屦。弟妹扶母出堂，环坐慰问，其乐莫可言喻。砍木作柴炊釜粱，馀柴烹栗芋。斯时东邻西邻，鸡亦不闻鸣，狗亦不闻呴。但闻张灯张皇，催老促幼呼。速速去去，使我家人停餐废箸。笑不得笑，悲不得悲，行不得行，住不得住。孤灯破楼坐难曙，四壁摇摇愕相顾。","dynasty":"清代","title":"速速去去五解八月二十六日郡城纪事作"}
{"author":"姚燮","content":"鹭咽咽，鼓渊渊，中心摇摇，罔止而悬。我不能舞，鹭不能语。鹭能语，风凄凄。鹭无衣，月明孤飞，噫吁嚱！","dynasty":"清代","title":"拟汉铙歌十八曲，存十一章其一朱鹭"}
{"author":"姚燮","content":"圣世无文网，西曹岁月閒。公馀还闭户，身后有名山。气满华樽抗，尘高大盖还。浮浮如电扫，姓氏几人间？","dynasty":"清代","title":"书孔继鑅诗后三章其三"}
{"author":"姚燮","content":"东极云山负峄防，西来烟树接滋阳。大河风薄星芒白，远海沙回月气黄。草入原深春渐阔，鸿愁塞绝夜犹翔。乾坤荡莽一孤客，千里停车此梦乡。","dynasty":"清代","title":"中山店旅夕"}
{"author":"姚燮","content":"结带复挽臂，作意谁信真？欢来总当去，不是侬边人。","dynasty":"清代","title":"拟晋人欢闻变歌六章其六"}
{"author":"姚燮","content":"晴后天光著水低，岸容一发草含荑。亸阑少妇心明慧，窥柳雏莺目荡迷。中酒昨宵搜暗梦，漂花去日感馀悽。渔童不解烟波趣，坐把青竿打夕鹥。","dynasty":"清代","title":"晴望"}
{"author":"姚燮","content":"元精散漫阳气死，太阴扶轮血濡指。乖龙未受天神符，私役雷兵相角抵。元黄一色浑西东，剩日惨惨难为红。地鸣碎鼓天破钟，真宰无泪号哭穷，帝耳一塞千年聋。","dynasty":"清代","title":"八月初旬连日大风雨因述见闻作短歌纪灾得十章其一"}
{"author":"姚燮","content":"南湖无恙双桡水，春来絮摇萍动。傍笛听渔，分香醉鹭，不管晓寒犹冻。明楼画耸。有眉影娟娟，凭妆人共。留得凄凉，回栏烟袅落花重。鸳鸯飞觅伴侣，语愁先自苦，愁倩谁送。牵柳风时，采菱月夕，孤负波澄天空。疏衾黯拥。奈酒尽鬟飘，并无残梦。让与他家，撅头西岸拢。","dynasty":"清代","title":"齐天乐又题玉裁鸳湖旧梦图，同魏滋伯韵。"}
{"author":"姚燮","content":"瘈狗不愁顶生角，盲马何能识山岳？煮硝炼磺求外丹，升天犹易脱骨难，肥肉留与他人餐。","dynasty":"清代","title":"当西曲变歌三章其三"}
{"author":"姚燮","content":"东霍昏瞢西霍冥，大游𧹬紫小游青。楼船十丈轻同叶，出峡龙风未使停。","dynasty":"清代","title":"自浃江抵滃洲舟中得五绝句其二"}
{"author":"姚燮","content":"锦帆夜宴忆西施，红屧宫人踏桨迟。细骨难扶生恐醉，薄铅易褪可怜姿。暗将宿露收茶铫，略有微波汎瑟丝。舞袖何从徵白纻，且庖银鲙坐芳卮。","dynasty":"清代","title":"葑门水亭观荷四章其二"}
{"author":"姚燮","content":"感我狂怀消客鬓，怜君壮志缚微官。何年共结江湖宅，秋雨荷阴理钓竿。","dynasty":"清代","title":"送洪理问金桂之任吴中四绝句其四"}
{"author":"姚燮","content":"初日下菰树，高帘顾渚楼。水乡春入画，天霁卧堪游。浦远思芳草，沙明有去鸥。舟人慰行客，傍笛试吴讴。","dynasty":"清代","title":"舟行杂诗十章其一"}
{"author":"姚燮","content":"入村日方午，出村日已斜。逶迤赴前路，渐渐多人家。人家三五里，直接黄河涯。河中风吹潮，河上风扬沙。潮头下孤雁，沙际飞群鸦。雁声自唈唈，鸦语何哑哑。","dynasty":"清代","title":"南辕杂诗一百八章其一○五"}
{"author":"姚燮","content":"隐隐山城晓翠开，西风横汉雁刚来。无端去作江南客，行过西泠首重回。","dynasty":"清代","title":"渡钱江"}
{"author":"姚燮","content":"闭门三年，读书一编。出门千里，三年未已。作赋何必邹枚才，相马何必黄金台？玉真洞府闭丹灶，但有老鹤眠绿苔。青琴毛女已头白，丹邱先生胡归来？强筋能挽弓，不如马力健。倾瓢泻海水，那知井波羡？大布可暖锦缯贱，仰天呜呜泪如霰。","dynasty":"清代","title":"古风"}
{"author":"姚燮","content":"马带三边雪，踉跄夜入关。为言君德厚，竟许罪臣还。眼熟飞蓬捲，身依古树孱。未须悲困阨，相待有名山。","dynasty":"清代","title":"赠周侍御铭恩八章其二"}
{"author":"姚燮","content":"胸中文史千秋在，眼底朋侪几辈存？何日问奇吾载酒，一帆风雨到君门。","dynasty":"清代","title":"载书访友图为陈铣题二绝句其二"}
{"author":"姚燮","content":"遇黄姑、微微社雨，霉时偏遇龙蛰。拘泥驾板分帘苇，费尽愁农周折。愁水竭。且愁绿成黄，辗转关心切。钩辀格磔。共笕竹横莎，戽绳挂柳，忙过稻花节。平畴错，谁画瓜南豆北。参差斜照明笠。却怜缫妇绹儿苦，支倦相偕助力。归犊叱。待晚饷粗完，未便贪凉息。一棚旱月，听缓约烟蝉，稳搀风蟪，疏唱更迢接。","dynasty":"清代","title":"迈陂塘/摸鱼儿·水车"}
{"author":"姚燮","content":"网油窗户。惹几回醺眼，看晴疑暮。窣地深深，横波悄悄，筛乱竹梢桐乳。夕阳明不到，琼押底、略通莺语。问何事，剪湘云剩片，来隔愁住。庭午。曾挂否。小簟罢棋，蝙蝠拂红尘。烟薄花笼，香疏月障，梦记断无人处。玉钗微堕响，随燕子、一边寻去。又添绿，是础苔暗生，前夜凉雨。","dynasty":"清代","title":"喜迁莺帘阴依梅溪体"}
{"author":"姚燮","content":"悔乃愤之几，何如慎诸后？自镜平生端，炯象毕呈丑。猛警同晨钟，尘去复奚帚？鬼神惕我危，相待益徵厚。坦掌偶失持，势遂邻械杻。命无侥倖存，正以顺为受。岂真石作罂，其坚逊陶缶。","dynasty":"清代","title":"病剧就养城北玉清道院作三章其三"}
{"author":"姚燮","content":"剑光击碎愁不消，且骑朱凤凌风翱。手持明月照太古，恍然坐我青天高。金仙控鹤自天下，长揖相邀游太华。太华终不可以久居，秦皇汉帝今何如？","dynasty":"清代","title":"浩歌行十章其十"}
{"author":"姚燮","content":"索乳娇雏怯易惊，悄垂疏箔掩疏檠。浅杯难破深宵寂，一蟀能催露竹声。叶尽风欺群木瘦，潮回月碇大江平。好持寸念归沈漠，马磨牛衣有夙生。","dynasty":"清代","title":"秋夜示病妇"}
{"author":"姚燮","content":"玉线石榴裙，清歌隔座闻。墙阴花背月，天际露凝云。帽影宜苔受，茶烟与鹤醺。重帏环窣处，沈火有浓薰。","dynasty":"清代","title":"夜宴揽碧轩即事二律其一"}
{"author":"姚燮","content":"两扇柴门白石嵌，枯楠就薙棘从芟。驼翁屈项鸦童秃，料理桑梯与药镵。","dynasty":"清代","title":"课园六绝句其一"}
{"author":"姚燮","content":"谁向西风里，来闻落叶声。清霜千里白，瘦马五更行。况有哀蝉语，能无忆旧情。只今好颜色，尚使客愁生。","dynasty":"清代","title":"赋得大道柳八章其五"}
{"author":"姚燮","content":"海色如冰冰天色，九地阳和搜不得。蓬莱东南姑射山，荒雪楼台满荆棘。荆棘不死仙不回，鹤束瘦骨同束柴。鹤边明月可怜影，依依照损烟中苔。五更朔风微转东，梵林暗杵撞遥钟。笛奴晨报隔园树，高枝已迸初鄂红。香国襟裾贱桃李，轻薄能云未能水。此花玉魄球为魂，力拒纤埃清彻底。上颊亦有微醉时，仙霞百鍊成凝脂。苦缘群态习妖媚，坐招众口来谗疑。昨宵梦骑烛龙舞，手撷桑枝拂丹煦。精华一泄难再收，遂使人间有春宇。是何珊珊何亭亭，六铢茜袖蝴蝶轻。惜无二八凌华妹，倚凤垂髾炙紫笙。","dynasty":"清代","title":"邻园红梅花初开有作"}
{"author":"姚燮","content":"酒屠苏，花彩胜。转眼上元近。箫鼓金阊，灯月乱人影。更谁切韭炰羔，分柑打马，只此院、凤閒蛾静。烛同秉。还从高处栏杆，携袖去閒凭。人梦方酣，天上梦清醒。如何画郭千杨，大江一道，明又要、片帆西骋。","dynasty":"清代","title":"祝英台近其二十一并序"}
{"author":"姚燮","content":"珠玉饰刀，千金罔易。星精内含，虹芒外逼。施于战攻，不及寸铁。","dynasty":"清代","title":"风言十五章其十"}
{"author":"姚燮","content":"北绝管上嫔，云在长绵楼。爱惜瑶华枝，寡处不知愁。曲琼十二帘，旷有龙烟浮。暗媚恐旁越，凝睐未敢流。失持偶含笑，姑射敛襟羞。要眇丰车子，犹恨分难求。放废如屈平，枉自期灵脩。蛱蝶天正春，蟪蛄世方秋。","dynasty":"清代","title":"游仙诗十四章不必拟郭宏农也其八"}
{"author":"姚燮","content":"陵上松柏青，群鹰据之巢。健羽能击风，讵畏秋声高？平坰产无兔，燕雀难为饕。睥睨空濛间，积心亦已劳。何如饮露蝉，不识秋叶彫。遗蜕归自然，灵气还逍遥。","dynasty":"清代","title":"同叶上舍元址读书观海卫回龙庵两月揽景兴怀托以歌咏无伦次也共得二十六章其十三"}
{"author":"姚燮","content":"曲沟斜日送征鞍，天际高城出固安。风树危无巢可宿，荒河雁影去孤寒。","dynasty":"清代","title":"曲沟题壁和张际亮韵二绝句其一"}
{"author":"姚燮","content":"谢客无模棱，太素抱真璞。尽日守一编，不畏两眸眊。隔筵闻酒香，其意辄腾踔。引杯出谐辞，自命古髡朔。我醉谁为醒，心清事聊浊。鷕雉方媚川，高梧自鸣鸑。","dynasty":"清代","title":"舟中赠四子诗四章其二谢铁卿铮贤"}
{"author":"姚燮","content":"昨宵煖气如二月，晓起寒生杯酒中。白云到门忽无树，黄雀入屋知有风。天外潮声过山去，乱时生计与愁穷。女萝窈袅不如纻，织得舞衣惭未工。","dynasty":"清代","title":"晓起"}
{"author":"姚燮","content":"瀛壶高处开仙馆。集巾钗、胜游堪选。置酒与峰平，正残叶、灵鸦飞倦。夕烟催月月催灯，水笛唱、山楼钟断。风袖渐生凉，把四幕、钩垂遍。苦侬暗抱芙蓉怨。怨深时、忍教醉浅。酒暖浙生春，且狎梦、花柔絮软。只堪明日各东西，散雁影、秦台吴苑。起自拍阑歌，一激湖云转。","dynasty":"清代","title":"山亭宴吴山挹峰馆同人夜集"}
{"author":"姚燮","content":"天涯迢递客关情，匹马青山此去程。大道垂杨留不住，晓风残月出阴平。","dynasty":"清代","title":"阴平题壁有怀郑倬太原二绝句其二"}
{"author":"姚燮","content":"寄想偶述作，罔非阅历言。集丝成一机，丝丝各有端。千人皆被衣，不究衣之原。但云粗者绤，精者为罗纨。一物众所竞，真识求尚难。或复众弃之，讵即蒯与菅？","dynasty":"清代","title":"读书偶得示妹陈文学继揆五章其三"}
{"author":"姚燮","content":"纷纷落叶蔽烽楼，寂寂孤灯住越州。风雨乱山迷独雁，关河哀角近残秋。绨袍未拭尘中泪，带剑能知海上愁。珍重故人临别赠，而今已许慰江鸥。","dynasty":"清代","title":"泊绍城寄蒋湘南潘曾莹两同年都中"}
{"author":"姚燮","content":"十年苦行学山僧，一握青筇袅瘦藤。洒钵甘香斟秘露，压函旧录续传灯。晨钟易梦心偏觉，野菌如槃气自蒸。舐得馀丹堪不老，西家鸡犬早飞升。","dynasty":"清代","title":"调徐大廷济二章其二"}
{"author":"姚燮","content":"金碧十二楼，但有玉尘布。俯见龙渊深，花田种珊树。","dynasty":"清代","title":"论词九绝句示杜煦汪全泰两丈其九"}
{"author":"姚燮","content":"屑玉霏珠，珠袖分将，琼壶贮残。怪春深病渴，衔愁莲苦，夜凉回梦，咽忍梅酸。啮臂潜盟，偎腮私语，留得些些湿未干。摹郎字，却羞郎偷见，嚼碎还团。倦腰半晌低弯。蓦点出、华池气若兰。记拆时偏急，同心尺素，卸来嫌紧，约指连环。搓线穿针，抱奁拭粉，更贴残花扇底看。歌声噎，又丁香舌小，卷上樱丸。","dynasty":"清代","title":"沁园春唾"}
{"author":"姚燮","content":"垂垂千万丝，撩乱不分枝。幽怨若为结，春愁未惯持。向谁博怜惜，工尔舞腰支。知否灵和殿，风流异昔时。","dynasty":"清代","title":"赋得大道柳八章其七"}
{"author":"姚燮","content":"急湍冲断梁，枯柳卧矶石。旁干迤水心，绿烟缭三尺。纤鸟能解春，时来挂轻翮。宿梦流光娇，难拚眼中掷。城湖十万枝，画船负佳夕。颇闻军躏馀，饥莺吊瞿麦。尔今亦就凋，知谁与怜惜。凄月遥山青，明霜大江白。","dynasty":"清代","title":"寓庐左右树分咏五章其四"}
{"author":"姚燮","content":"记绿蘋桨短，红藕帘疏，共倚春词。一曲伤离后，问灯云榻雨，梦瘦还肥。只愁画梁如昔，巢燕已全非。暮宿酒痕青，罗襟待浣，又蘸新啼。依稀。那回事，算值得人人，眉楚鬟凄。烟水东流尽，便等身金好，难铸相思。试看女坟湖上，日夕鹧鸪飞。恁一路江南，杨花乱落人未归。","dynasty":"清代","title":"忆旧游寄沈东岑吴中"}
{"author":"姚燮","content":"薝卜花巢冠上寰，幡风飐榻梦能閒。涧流夜细调岩语，苔气春酥腻石鬟。醉佛定供狮乳酿，梯云谁上剑铓山？蜷枝不与青鸾宅，古木如禅老益顽。","dynasty":"清代","title":"白华庵"}
{"author":"姚燮","content":"迢迢暮霞。翩翩去鸦。山眉隔水明些。又帆遮树遮。红帘酒家。青罾钓艖。斜阳照一痕沙。乱蘋花蓼花。","dynasty":"清代","title":"醉太平江晚"}
{"author":"姚燮","content":"珊珊骨九仙，袖短亦能舞。素壁无一尘，瘦蛾夜灯语。泠然玉瑟弦，拂落洞庭雨。","dynasty":"清代","title":"园居养疾以盆卉自娱各系小诗得十章其三金钱蒲"}
{"author":"姚燮","content":"醋醋心情，燕足东西，鹃啼暮朝。甚画桥廿四，春灯芍药，彩楼十二，夜梦樱桃。熨袖潮生，泥颜玉软，酣到难扶瘦易消。挑残麝，忆虬髯倚拂，石帚吹箫。软尘十丈还飘。蓦满地、东风旧怨撩。况临溪题叶，回肠泪沁，隔屏拈豆，煞尾弦幺。呼婢名双，投琼除四，夜夜能嫣月月娇。教伊艳，说状元赐酒，宰相加袍。","dynasty":"清代","title":"沁园春·红"}
{"author":"姚燮","content":"托身蝴蝶里，憔悴老王孙。马少花当路，人稀棘满门。照墙山自媚，蔽树屋先昏。三月无觞社，遗墟感仅存。","dynasty":"清代","title":"城东废园四章其一"}
{"author":"姚燮","content":"太虚篆署隐离奇，太尉丛兰衬亦宜。莫笑雪篷觞久滥，剪灯还讽石屏诗。","dynasty":"清代","title":"论古画梅家得二十四章其八"}
{"author":"姚燮","content":"海旭一千丈，来挂五寸梢。疑从扶桑东，撷此珊瑚条。安得鷟鸑雏，并奏虞廷韶。","dynasty":"清代","title":"园居养疾以盆卉自娱各系小诗得十章其七赪桐"}
{"author":"姚燮","content":"安陵树色极葱茏，古涧琤琤响石淙。井上移罂忙晚汲，麦边洗臼待晨舂。借花作幔葵三面，织绿为门苇一重。姹女当筵能醉客，不须问酒向临邛。","dynasty":"清代","title":"自新桥至安德驿道中杂诗四章其一"}
{"author":"姚燮","content":"意气夙凌铄，才誉走无胫。卮醽吸月魄，佩剑炯潭影。青莲幻掌指，妙香发俄顷。葩羽入镂刻，湖山助明靓。中年隐薄宦，相治挈枢领。导渠泄上源，量地辟芜町。惜哉汗血骥，枥轭缚难逞。西风横汉来，朱凤去高迥。濯笛九湘上，振衣五峰顶。","dynasty":"清代","title":"赠陈明府丈文述四章其三"}
{"author":"姚燮","content":"梧桐叶烂大如掌，露气团衫人影凉。亦复何思情脉脉，秋来天地正清商。","dynasty":"清代","title":"题高生眠琴图三绝句其三"}
{"author":"姚燮","content":"粉褪金消梦易荒，六朝古怨汝能偿。墙隅嫩日妨莺睡，楼外初云动绣光。缭树春山烟可黛，媚人虹女玉为珰。已闻天诏封西府，底事通明奏绿章？","dynasty":"清代","title":"海棠"}
{"author":"姚燮","content":"天地浩生死，其疾如飙轮。相摧到骨肉，焉能任达真？酸风西南来，飒飒过庭户。孤灯黯不明，寸心为消沮。剪纸招汝魂，寒月天浑浑。露丛野燐碧，木落江黄昏。汝魂去未远，归来入我门。","dynasty":"清代","title":"悼亡女寿真诗七章其一"}
{"author":"姚燮","content":"四弦忽向醉边闻，冰铁琤瑽搅夕氛。疑是秋潮翻骨母，楼船夜哨水犀军。","dynasty":"清代","title":"归途杂占九绝句其七"}
{"author":"姚燮","content":"搆奇冠天想，搜元拒人界。紧束芙蓉根，抽心得一隘。密林藏卧龙，云气未残坏。磴水筛蠙珠，石发栉烟黛。楼阁中极悬，日月下方晦。窥厓猿睇青，习见不惊怪。赤壤宜种芝，何由世事贷。匿魂秋毫颠，驰梦大荒外。孤涧何渟泓，万里正澎湃。颇思丹疗愁，往从古仙丐。","dynasty":"清代","title":"青霞洞天之一土名石弄堂"}
{"author":"姚燮","content":"夸父横戈怨堕晖，南天鹑鸟动希微。难持铁券盟钱俶，悔掣金牌召岳飞。妄檄烦书同律令，但筹下策亦依违。长城散牧多閒马，可惜霜严苜不肥。","dynasty":"清代","title":"冬日独醉书感八章用少陵秋兴韵其三"}
{"author":"姚燮","content":"先灵窀穸之所邱，十年待树无松楸。两峰夹有白云气，风不过峡吾何愁？太平食德守遗训，读书未服耕田牛。愧循故事具鸡黍，持畚来扫山花幽。山花红彫春亦秋，蛟龙出关云不留。转凭剑峡下劖海，夜坛自肃狐鼪游。嗟今世事变难测，中原肆逆来羌酋。轮船追马日千里，乘风直犯东南洲。佛狸恣虐到坟骨，飘魂满郭阴霾搜。乱馀乞食有孙子，恸枯眦血难为仇。不才何忍遽言此，殃乘未及宜预筹。将军拜檄兹建斿，挶泥垒石高如楼。长𧉮右迤壁三堵，斜遮隧道成深沟。壮士五千铜兜鍪，屈卢丈八金厹矛。森巡密逻一陌地，鼕隆白日喧雷枹。凭公壮气作干盾，庶其魄妥灵无忧。杰哉公也髯修修，燎升馔彻同漉篘。醉挥众卒拔营起，随岩下上环匝周。公恩如此曷由报，黄泉感激应涕流。祝公早树汗马绩，月氏馘颈悬旄头。冥鸿挂翮天悠悠，鱼鳞划碧千峦浮。别公别墓各一揖，逡巡觅棹西厓陬。过江倚树送遥眄，祥烟水末青蚴蟉。","dynasty":"清代","title":"登金鸡山展先大父墓呈林参戎亮光时参戎驻防山上"}
{"author":"姚燮","content":"玉绡凤衵手亲裁，弱梦随云倘夜来。一树辛夷金线巷，垂花门角有苍苔。","dynasty":"清代","title":"扇影词三十八章其二十"}
{"author":"姚燮","content":"疏髻亸珠蝉。翠奼红娟。春宵似海误伊眠。窗月有香花在水，人语吹烟。一语一生怜。黯绝离筵。明朝要上越江船。又是匆匆如梦里，莫说当年。","dynasty":"清代","title":"卖花声/浪淘沙·酒深灯灺春人欲离怆成短阕"}
{"author":"姚燮","content":"古人诗派千支流，各趋其是何他求？今人作诗极艰苦，自负铮铮说李杜。古人今人同性情，岂真今降殊古升？醯鸡媚舞但于瓮，高枝宜让蜩螗鸣。韩生作诗自有我，直树横流无不可。导源万里一砥之，挽弓百钧乃健者。升阳不振云将颓，乱莽不删山将埋。有手不持地轴定，有眼几见天门开？我招韩生登高台，长空无滓清风来。清风一往相荡回，韩生之诗真天才。韩生弱冠走天下，河岳精灵与陶冶。里谣巷语纷如蝇，不直韩生面颜赭。我不愿韩生以诗争世名，我愿韩生将诗润色今太平，照耀日月同光莹。不然韩生之诗仅作不平响，如秋之虫春之莺，久将滥靡无人听。","dynasty":"清代","title":"书韩生起钧诗草后即赠"}
{"author":"姚燮","content":"微凉入衣带，五月如清秋。寤寐寡所适，散步中庭幽。危墙倚孤树，片叶风翛翛。一鸟伏其柯，露气飘上头。露寒纵非畏，弋人将汝求。危机不在动，相势为善谋。邱隅往安止，饮啄当无尤。","dynasty":"清代","title":"南辕杂诗一百八章其六十三"}
{"author":"姚燮","content":"吟窗万籁沉虚肃。柝声更传何处。巷冷风酸，街荒月黑，关尽几家门户。梦边细数。但近杂檐铃，远掺谯鼓。独影苍茫，拥肩须怯露行苦。还堪此时情绪。负囊寻店客，相逐来去。过树鸦疑，迎灯犬警，画出凄凉图谱。离心碎否。念白帝秋屯，玉关冬戍。断驿残星，有人愁到曙。","dynasty":"清代","title":"台城路·听秋馆夜集赋柝声"}
{"author":"姚燮","content":"元冥交海极，阴气方怒含。枢转忽大泄，战白何沈酣。势盛不下地，飒飒飞向南。南山太白高，层层浮玉澜。照城皓奇色，宝树千琅玕。万花拂云旗，天女骖素鸾。想见太空阔，益高风益寒。天心志煦妪，阳光当下蟠。积沴发使尽，和神充乃完。徒以祥瑞颂，犹未明其端。此时浩万宇，群生齐悦欢。会当承大化，帝力相与安。","dynasty":"清代","title":"元日大雪"}
{"author":"姚燮","content":"松常军路极逶迤，半络山村半水陂。精卫未能填大海，杜鹃只解避深枝。岂应徐晃军都懈，漫笑岑彭令不移。我抱凄凉开府恨，登楼凝望远云垂。","dynasty":"清代","title":"哀江南诗五叠秋兴韵八章其八"}
{"author":"姚燮","content":"蜃雨濡军帻，狞飙拉将旗。饮泥怜久饿，摩壁誓同危。路绝晨嘶马，云昏夕堕鸱。衔恩持死力，力尽死何辞？","dynasty":"清代","title":"闻定海城陷五章其二"}
{"author":"姚燮","content":"一年春又尽，明日事难知。良会此萍梗，深心共酒卮。情来不辞醉，欢在即缘悲。城角垂杨树，为谁绿满枝？","dynasty":"清代","title":"潘丈德舆招同孔继鑅江开沈肇熙吴大田张际亮鲁一同饮城南酒肆饯春"}
{"author":"姚燮","content":"疑与参寥斗石泉，洼匏博得一泓宽。铁磨石藓黏肤瘦，玉斲冰梅嚼齿寒。丹灶砂抟龙饼细，红垆火炙麝烟乾。任渠风雪黄州路，入勺天浆濯梦安。","dynasty":"清代","title":"煮泉"}
{"author":"姚燮","content":"一堤疏柳傍城斜，入夜微霜警独鸦。明瑟帘栊收水木，嫩凉衾枕梦烟花。拟裁白纻邀筝社，遥识青山对酒家。月地灯天三百舫，生愁暝雨送繁华。","dynasty":"清代","title":"醉书浮香阁壁二章其一"}
{"author":"姚燮","content":"晨耕种麻秫，浅绿分锄犁。山人不入市，可以无寒饥。谓我志青云，何为来涂泥？往辙苟不鉴，前路还多迷。彭泽羞折腰，挂冠赋早归。卧马倦林下，车轮生苔衣。","dynasty":"清代","title":"南辕杂诗一百八章其九十二"}
{"author":"姚燮","content":"避险获全命，未敢劳悴訾。有室堪望还，一喜似难持。群邻迭赒恤，相爱泯侮欺。便将终此居，可托讵无依？长风荡远烟，天廓鸟当飞。回翔眄故巢，欲去翻迟疑。但愿青山空，逃隐后来稀。我行良恻然，难行更当非。","dynasty":"清代","title":"郡夷既退将迁寓入城留别邻友二章其一"}
{"author":"姚燮","content":"壮夫学骑牛，童子执鞭笑。抽刀剸病羊，遂云虎非暴。天人无赏刑，夷齐亦能盗。安见粉泽功，施及嫫母貌。万事各有宜，难为昧者告。","dynasty":"清代","title":"偶述"}
{"author":"姚燮","content":"风紧朔云动，村荒古日斜。江天尽积雪，空阔见残雅。物换易成感，年深尚别家。悠悠我生事，浩浩信无涯。","dynasty":"清代","title":"冬日"}
{"author":"姚燮","content":"残醺能窘客，落叶易思乡。乱鸟无安夜，寒衾抵大荒。暗风山气涩，低月海阴苍。珍重素衣在，明须问野航。","dynasty":"清代","title":"寄家塾诸生五章其一"}
{"author":"姚燮","content":"长船欲放千里初，残暑将收六月既。交烟疏柳剩春痕，过雨遥峦入秋气。春痕不断沔水绿，秋气直接晴川青。樽边乱蘋云片片，梦中独雁江冥冥。客中送别难为情，醉里分襟可怜夕。莫将漳阜仲宣心，寄到归州屈原宅。","dynasty":"清代","title":"饯舅氏陈明府廷勋之汉阳"}
{"author":"姚燮","content":"掩雀之网不能罗凤，系兔之索不可以搏狮。持镜照君君不知。绿波千尺愁光辉，人亦有心兮能弗悲？","dynasty":"清代","title":"短歌寄厉三叶十八七章其二"}
{"author":"姚燮","content":"忧折无亲属，孤棺寄北邙。春庭吊遗影，旧树郁凄霜。慧至能消福，欢沈孰致伤？连云台百尺，歌舞自低昂。","dynasty":"清代","title":"有所悼"}
{"author":"姚燮","content":"浩然挥手寻梅福，一夜南风出甬关。我有还家东去梦，送君飞度海门山。","dynasty":"清代","title":"送叶元壁之滃州"}
{"author":"姚燮","content":"绕屋栟榈树，颠风作夜声。迢迢幽涧梦，踽踽美人行。筝笛难搜怨，冰霜几践盟。鍊姿除绮习，孤傲轶群生。","dynasty":"清代","title":"夜坐画梅三章其三"}
{"author":"姚燮","content":"紫澜接春峤，霞蕤如玉鬈。珠童夙姣好，倚凤挥锦弦。香疏绿华昵，梦小青要怜。劫深遭绮罚，灵蜕投大千。凌风带飘荔，剪月巾侧莲。飞魂渡弱水，弹指沧桑迁。茫茫万蛟蜃，我与谁周旋？回睐白云杪，琼梯星钩连。才人堕尘壒，天上无神仙。勿因衣狗扰，殉智迷宿缘。","dynasty":"清代","title":"曾珣五真图诗其一第一图"}
{"author":"姚燮","content":"青蝇如谗人，声柔毒在腑。劳挥虑狎近，猝已中其蛊。客行鲜安止，假寐亦烦苦。谁家密台榭，冰雪作闉堵。万菡照波靓，双𪄠浴烟妩。一醉愁夜短，一歌忘日午。","dynasty":"清代","title":"南辕杂诗一百八章其十六"}
{"author":"姚燮","content":"无那登高又异乡，淮南草木见荒凉。江风天半流疏磬，帆影云边动夕阳。铁戟埋沙无戍垒，琼花选佛得经场。彯缨独立看飞雁，一忆音书易断肠。","dynasty":"清代","title":"登城南佛阁"}
{"author":"姚燮","content":"蠢我无能蠹字虫，络丝成茧逊蚕工。清神照水明纤霭，高论排阊动夕风。长柄但持孤剑在，名山谁信百年空？相将洗鍊尘中骨，煮雪匡庐一鼎同。","dynasty":"清代","title":"过冯丈夜话三叠前韵"}
{"author":"姚燮","content":"空光浮大川，云脚切遥天。一鹭炯浮水，千杨翠合烟。疏钟鸣梵阁，高网晒渔船。理得沧浪曲，泠泠风过弦。","dynasty":"清代","title":"安平镇"}
{"author":"姚燮","content":"漏网馀生尚狡顽，竟来窥伺九龙山。勒兵莫中稽胡诡，拒敌容愁斛律孱。几费金钱填鬼穴，待销铁甲铸神奸。夜中风急军门鼓，粤海驰书到浙关。","dynasty":"清代","title":"近闻十六章其十四"}
{"author":"姚燮","content":"水阁无星夜，星星动夜芒。乱萍愁急雨，团扇感流光。乍可疏帘静，能知薄袖凉。玉钩隋苑路，燐火自荒荒。","dynasty":"清代","title":"萤"}
{"author":"姚燮","content":"陈轼于除，伊谁之车？顾彼厩下，伊谁之马？车之轮殆将摧为薪，马之踯躅兮哀嘶而吟呻。","dynasty":"清代","title":"哭徐编修师得短言二十八章拉杂写哀不能成篇幅也又何暇于文其八"}
{"author":"姚燮","content":"玉毂金鞯八尺龙，朱门贵戚黑头公。惯来此地争消夏，让我今朝独御风。山迥楼台无障翳，天连溟渤极清空。别开小社娱莺燕，不假前旌树隼熊。","dynasty":"清代","title":"四月二十七日同蒋同年湘南熊鹾尹松之陈明经凤孙小集江亭醉后次蒋君原韵四章书壁其二"}
{"author":"姚燮","content":"小构蜗居后院偏，微风窗纸代鸣弦。如花心借晨杯养，似水衾邀夜烛怜。敝袖粉痕曾媚蝶，故乡桑节正啼鹃。穷生未扫尘沙债，辜负香蘼又一年。","dynasty":"清代","title":"都门春感杂诗二十章寓崇文门试邸作其一"}
{"author":"姚燮","content":"茂栎山屏竖，虚泓天镜开。双麋衔草去，一瀑挂空来。静地间初拓，孤僧出未回。石床趺亦好，初月梦初梅。","dynasty":"清代","title":"城北寺"}
{"author":"姚燮","content":"读书如拣金，沙净光乃出。洪垆未入锻，先慎汰淘力。君文何轩轩，阆台月白孤鸾鶱。以其馀萟及词翰，亦是龙脊骄连钱。百回纡郁一倾荡，气如弩决无能先。从兹六合极驰骋，还于心腑加策鞭。南园静夜张华筵，寒月在户云娟娟。严霜压屋烛光短，勉尽三爵生微暄。斯时座客斗豪论，君独简默无烦言。诘朝过我证所学，摆除客气忘蹄筌。上阊九纬星钩连，霓裾霞佩栖神仙。青梯有级汝终到，但防下海波沦奫。论年于我愧兄事，幸恕狂论无相愆。朔风掠地昏尘埃，穷年作客吾可哀。荒榛满眼少春色，空山喜见梅花开。明朝湖上别君去，或凭飞雁书能来。人生树立各自勉，无令鬓发成颓衰。","dynasty":"清代","title":"赠黄茂才杞孙"}
{"author":"姚燮","content":"密竹当门雨气搜。狖梯通百折、笕泉流。奔厓断涧合灵湫。千重翠、都向茗烟收。湖海任沉浮。白云埋得住、古时秋。万山拱笏佛当楼。清钟响、尘梦一回头。","dynasty":"清代","title":"小重山理安寺"}
{"author":"姚燮","content":"唤吴娘、画船载酒，将船移到前渚。早知如此春归易，负了花朝时序。斟酌渡。怕明日重寻，都作啼鹃路。转添悽楚。尚荭角银筝，荻心琼管，沸得似愁雨。销金地，多少衣云鬟露。年年送往何处。百千万里天涯道，只隔一重青树。双燕羽。也带著斜阳，别著红楼去。劝君小住。趁隔水僧家，烟钟未打，还好看残絮。","dynasty":"清代","title":"迈陂塘白堤送春图"}
{"author":"姚燮","content":"风丝一绺罥珠绦，力洗浓妆媵粉毫。烟月横江春梦短，水云泼地画楼高。避来弱影怜愁女，含尔孤情寄野蒿。何事石梁仙路近，尚馀日气动尘嚣。","dynasty":"清代","title":"白桃花二章其一"}
{"author":"姚燮","content":"初秋出门晴，初冬入门雨。可怜饥寒离，偶得贫贱聚。暗壁搜海阴，积苔遍阶户。尚疑江篷栖，眉低不能举。颓墙霜后葵，憔悴叶皆俯。似我袖尘厚，繂繂重难舞。刺面西北风，黄雀噤檐语。瘦子看敝襦，病妻向空釜。剩橐金无多，寸心费营处。恐有索债人，先来告愁苦。","dynasty":"清代","title":"入门二章其一"}
{"author":"姚燮","content":"那人归后，路迢迢、水隔更兼山隔。况我他乡，尚依人为客。蘼芜满陌。已不是、向来浓碧。几许春光，斜阳送老，乌头啼白。高楼梦回天已夕。记银屏掩笑，珠帐留舄。涩尽筝丝，剩苍苔粘席。明蟾遥射。换一种、可怜愁色。要不相思，偏听断柝，又闻哀笛。","dynasty":"清代","title":"辘轳金井客夜寄曼花楼"}
{"author":"姚燮","content":"十年易三姓，门户多改移。高槐当断垣，叶尽无鸟依。初旸照霜白，庭草萎以凄。饿犬逐病猫，过牖惊黄鸡。缅怀夙所历，境在心终疑。晨昏有沧桑，风雪谁预期？","dynasty":"清代","title":"过谢家塘少时故居感作六章其一"}
{"author":"姚燮","content":"烟气晓薄藏难深，向人含笑春不禁。动宜含笑静宜怨，花里春人与肠断。平川平见初莺飞，初日初照城草肥。竹帘风妥拒山黛，柴门露滑横藓衣。春人梦春晨未醒，恐有春魂贴春影。魂边陌路杨柳稀，眠底楼台水天迥。黄毛乳鸭浮过河，春人出帘花在波。花低缭梦愁难唤，人病伤春弱奈何。出门春残客心苦，不梦晴云梦凉雨。莫嫌折作疏鬓簪，怜惜春人同此心。","dynasty":"清代","title":"晓步吴江折得城根人家墙外桃花有作"}
{"author":"姚燮","content":"迂儒生志短，谋食尚愁艰。手弱难携铗，江清祇习竿。水云怜梦弛，老病苦亲殚。勉尔参戎阃，勋成锡上冠。","dynasty":"清代","title":"有招予赴娥江军营者谢以诗二章其一"}
{"author":"姚燮","content":"孤阁群山夕，高天独鸟移。关河无险仄，云水有心期。力弱担愁重，言长判袂迟。青萝含古怨，只许病麋知。","dynasty":"清代","title":"答叶山人送别韵"}
{"author":"姚燮","content":"梵楼寂似空山空，空庭古绿吹古松。古松化烟不化水，月愁烟障烟愁风。江风过城却当夕，松盖亭亭月初直。梦中抱瓮坐庭石，酒有松香露来滴。松露一滴酒一觥，醉看衣影松枝横。风斜激影作云片，吹上瑶坛鹤背青。","dynasty":"清代","title":"梵楼"}
{"author":"姚燮","content":"人语响遥汀。酒幔鱼舲。湖烟湖雨晓冥冥。宛转杨花何处笛，画阁春城。云色似山青。返影空明。鸳鸯飞去悄无声。料得孩儿桥畔路，莲叶初生。","dynasty":"清代","title":"浪淘沙鸳湖晓泊"}
{"author":"姚燮","content":"乱笳吹满江城，欢声还唱双箫凤。息园水绘妆楼月，艳影庵梅冻。燕子词笺，桃花画扇，一般春梦。尽凄凉写出，白门疏柳，与斜日、残波送。莫是鸳鸯眷宠。寄红衫、天涯愁种。琼钗未合，金鼙忽变，酒翻灯动。党社南戕，降书西乞，危军朔拥。更甚人怜，恁多才李媚，苦吟江总。","dynasty":"清代","title":"小楼连苑/水龙吟·自题退红衫院本"}
{"author":"姚燮","content":"既罄樽中醅，闲愁复何在？炯然虚室中，陆离发华彩。华彩扬春姿，竟忘岁华改。袅以一缕风，其馨若兰茝。始知薰炉香，荡壁作云海。夐思索元窈，生理旷有待。姑与天地心，一息閟千载。顺化而优游，古人讵余绐？","dynasty":"清代","title":"岁暮旅怀五章其二"}
{"author":"姚燮","content":"是谓可以已，堂堂白日君鉴之。有梭在手不织绢，安庸五色笼中丝？天地生物，于人最贵，人负其生，吁乎堪畏。蟀蛬不知欢喜声，燕莺何知有愁泪。除尔蒿满墙，拭尔尘满裳，置尔金满箱，看尔考钟伐鼓升明堂。元云飘摇朱鹭翔，再拜陛下陈玉觞，亿万年寿宜我王。","dynasty":"清代","title":"和弹篇七章当鞠歌行其七"}
{"author":"姚燮","content":"凉云展微碧，河月西南横。飞鸿避肃气，递响来高城。开门步平陌，露草光渟渟。枯萚忽风旋，乱萤如散星。延景追往悦，敛象归至冥。谁使向凄莫，百感纷与迎。","dynasty":"清代","title":"秋夜二章其一"}
{"author":"姚燮","content":"万矢雨射地，翻沙入堂户。雷声绕屋梁，阗阗震天鼓。危城早闭门，风响噫如虎。咫尺决大河，坚堤猝难堵。弱耳供外战，雄心渐中阻。我马饥且嘶，我仆色凄苦。孤烛照我影，瘦屼在墙土。咄嗟行路难，归当老江浒。","dynasty":"清代","title":"南辕杂诗一百八章其三十五"}
{"author":"姚燮","content":"空山风夜起，众籁战虚声。大气自摩荡，我怀相拒迎。难呼群梦觉，谁使不平鸣？独立探元化，苍云满太清。","dynasty":"清代","title":"空山"}
{"author":"姚燮","content":"自樱桃、牡丹开后，园门寂闭风雨。几回孤负东君约，来又传花时序。飙影度。认空翠流金，欲卷愁烟去。横杯醉许。愿荻角菇心，棋南画北，留我过阑暑。芳姿向、红情绿意谁赋。白云词客千古。月明池榭初凉夕，双鶒隔波低舞。帘挂否。定约个春鬟、抱笛香边语。袜罗泥步。总不似吴兴，陂三十六，裳佩乱无主。","dynasty":"清代","title":"迈陂塘野园观荷花"}
{"author":"姚燮","content":"夫妻同心，至死方别。有铜买铜，无铜买铁。","dynasty":"清代","title":"地驱乐歌四曲其四"}
{"author":"姚燮","content":"马带三边雪，踉跄夜入关。为言君德厚，竟许罪臣还。眼熟飞蓬捲，身依古树孱。未须悲困阨，相待有名山。","dynasty":"清代","title":"赠周侍御铭恩八章其二"}
{"author":"姚燮","content":"元精散漫阳气死，太阴扶轮血濡指。乖龙未受天神符，私役雷兵相角抵。元黄一色浑西东，剩日惨惨难为红。地鸣碎鼓天破钟，真宰无泪号哭穷，帝耳一塞千年聋。","dynasty":"清代","title":"八月初旬连日大风雨因述见闻作短歌纪灾得十章其一"}
{"author":"姚燮","content":"岂真重镇仗偏裨，未分危城布敌旗。上将虎头能食肉，荒舆马革尚传尸。天忧久抱谁遥慰？民力都颓赖急持。惭愧杜陵无善策，剪灯茅屋独吟诗。","dynasty":"清代","title":"漫与四章其四"}
{"author":"姚燮","content":"有女字宛娟，袅袅十六馀。身手颇端好，鬟面工栉梳。家贫失亲养，卖唱歧路隅。路人但知乐，欢笑相揶揄。弱质敢矜爱，亦解欣所娱。出门为露草，在室明月珠。白日悬乾坤，照见心区区。","dynasty":"清代","title":"南辕杂诗一百八章其六十二"}
{"author":"姚燮","content":"晚翠风神剧曼殊，彯烟窣水合欢襦。结缡尚未逢张四，敢效酸斋诮买奴。","dynasty":"清代","title":"扇影词三十八章其十四"}
{"author":"姚燮","content":"到门见稚子，稚子还娇痴。喜我远道来，急呼牵我衣。升堂拜老亲，老亲苦憔悴。喜我远道来，含笑抚我背。入室觅病妻，病妻竟彫瘦。喜我远道来，下床挽我袖。阿妹从我后，阿弟趋我前。喜我远道来，环坐听我言。","dynasty":"清代","title":"当解剑歌七章还家后作其二"}
{"author":"姚燮","content":"西墙一竿竹，横影当砚心。留彼潇湘云，添我墨气深。吟怀引无始，风过声出琴。如坐流水中，素壁皆涔涔。背檐有好花，暗香时来侵。搜索入春髓，神去定为禽。良朋未肯来，来当佳酒斟。何以溪上烟，闭作柴门阴。柴门临溪开，溪上多修林。隔林大江白，青者江上岑。","dynasty":"清代","title":"偶成"}
{"author":"姚燮","content":"山堂高置酒，开门挹平绿。万笏天门峰，对掌净如沐。远风吹芡香，其下万顷渌。浊尘横九郡，清气此涵蓄。神劳已旦暮，醉当藉云宿。松壑有隐猿，倘来伴幽独。","dynasty":"清代","title":"南辕杂诗一百八章其五十五"}
{"author":"姚燮","content":"天地岁方宴，万动皆蛰藏。羁人去乡里，飘泊知何良。殷然忆吾友，鼓楫来魏塘。入门各忻喜，脱略删故常。如向幽昧中，忽睹明月光。为我洗尘色，揽袂倾酒浆。盎盎溢和煦，坐令寒威忘。空庭偃荒草，积已盈寸霜。犹有海上鸿，未息空中翔。穷年遇萧瑟，得欢且尽觞。","dynasty":"清代","title":"重客南园即事呈黄丈安涛三章其二"}
{"author":"姚燮","content":"檐木阴森叫恶姑，巡兵互𣝔警流逋。风声掠地多荒砾，烟气横塘有乱菰。坏塔倚空如卓杖，断峰出汉似悬壶。古愁难涤张平子，起剔残篝看鹿卢。","dynasty":"清代","title":"自汴塘至小山子同钱同年廷薰作四章其三"}
{"author":"姚燮","content":"亡命成大功，隐姓椎埋徒。出入虎齿牙，魁然完头颅。头颅铁所成，拗折惭邾娄。好马称马僧，诡迹惊庸胥。十年漂中州，提挈金环娘。金环青楼姝，削发偕逃逋。秦𡙇真趫材，袒裼挥风胡。卖技经蒲州，肥橐拴騊駼。左乘骖红驹，皂衲鸳鸯襦。日黯中条山，冰走河壖狐。土窟开地亹，野店投穷途。手解杏叶鞯，莝饲堆黄刍。束袜缠裲裆，不佩金仆姑。杀人如刈菅，赤手金堪胠。得金来媚娘，脔豕蒸牛酥。堂皇东厢开，锦榼翻𣰽毹。狂嬲明灯旁，醉面蜷虬须。击缶歌秦声，月气流乌乌。有客装多金，隔牖危同居。问客来何方，金亦谁所需？客言雅玛图，佐檄投军台。金乃大帅贻，贻客还东吴。大帅威远侯，鄂国为前驱。密幄聚米筹，弹指降枭貙。枭貙贴毛伏，不敢相龃龉。赫赫狄天使，部落尊神荼。僧闻客所言，挽客跳欢愉。顷我觑尔金，杀尔诚区区。我亦客将军，杀尔非丈夫。将军百战身，仗我犹锟铻。解阵邀凯勋，实我资谋誧。客听毋畏烦，为客陈其由。我本客同乡，卑贱侪厮舆。横行患乡党，大猾交群狙。群狙太湖盗，累绁遭官俘。单辞凭左验，名与仇家诬。更名逸万里，出边山岨峿。岨峿复崎岖，狼径蛇衙衙。雪界无好天，短日荒西晡。毳幕环风刀，趾蹴星根榆。健儿赤鹰目，刺猬连腮胡。角力拜弟兄，窃马剸休屠。窃马久知马，少骏多罢驽。罢驽不足骑，隽乘蕃牧无。戈壁横玉门，苜蓿烟摧枯。维时青海酋，率鬼骄哮虖。人皮剪藤甲，兽革鞔骨腢。卞防鲜绿旗，流血腥乌苏。待围铁儿山，虏与兀赤诛。岳公中原来，兵统天皇符。前队冲羽林，后队骠骑趋。左队龙武矛，右队苍头殳。渠率环中营，谍使招余吾。公马锦斑骍，回靶兰筋舒。公实爱此马，此马能扼軥。竹批渥洼耳，铜剃纤离𨁏。众辔蜷局行，一一皆不如。见马垂我涎，顾我心踌躇。黑衣严夜装，走向公营踰。公营密鼙钲，公营森犀渠。候骑多孟贲，校尉多专诸。我手升厓猱，我足缘藤鼯。横可百丈溪，纵可千仞郛。披坚洞钺门，拉朽开镂戵。公方豢此马，张火传圉奴。公裘披鹔鹴，元靴青霞襦。公身七尺长，矘眄庞眉臞。顾影旋遭禽，禽我投罗罦。罗罦深且阴，熊铩鸺鹠笯。自分无完肤，臡作刀砧臑。诘我来何为，稽拜陈嗫嚅。我实爱公马，胆敢为穿窬。公言尔爱马，爱马亦丈夫。丈夫图出身，自贱终区区。公首为我点，公手为我扶。扶我携我手，入帐开肴厨。鹿角三棱觚，缥粉莲华壶。自饮并饮我，我心终危㥚。帐外何所有，九䍐悬琅弧。帐中何所有，四柱蒙罽氀。帐中亦有几，臂烛羊脂粗。帐中复有帐，方枕承华铺。公醉齁齁眠，我立躬曲痀。诘朝赐马骑，左右从公趋。趋向大帅门，陈告释我辜。与我守备衔，勉我宜慎持。我身公生之，我身公之躯。不报非丈夫，爵禄还区区。爵禄还区区，报公当何如？有贼罗卜藏，狡横当诛锄。卜藏有其母，密函投降书。丹津与台吉，两酋联穹庐。两酋狗彘心，但贪金玉珠。胸囊金玉珠，背插刀双鐻。别公日月山，冲雾行咨且。冲雾三十里，血茧争砂䃴。行抵贼母营，綦跱增嗟吁。固垒袤元墙，喋血纷妖鴸。碧火弹蒺藜，触面皆杷欋。刁斗夹觱篥，似有清歌娱。我手升厓猱，我足缘藤鼯。横可百尺溪，纵可千仞郛。至此愁技穷，安能达重阇？不能达重阇，怯怯非丈夫。怯怯非丈夫，性命还区区。踊跃重踊跃，一瞥投瓠𤬛。窥帐见贼母，方面六十馀。头上鸡距冠，八钗垂珊瑚。身上红锦袍，绣线缠芙蕖。蛮姬环天魔，高髻翩𦒘裾。缇彀六七军，揭刃防夔魖。诘我来何为，稽拜陈嗫嚅。我奉帅命来，不测匪所虞。大帅有谕言，我娘岂顽愚？以娘贤德媰，以娘忠义媭。以娘识进退，以娘明赢输。奉娘云雀毛，为饰軨猎车。与娘紫艾缨，为缘貂襜褕。献娘山麝香，为爇沈燎垆。母目目二酋，二酋欷且歔。有口犹戚施，有面犹籧篨。我掣背上刀，厉声喧烦挐。𡽱嵲莎河峰，可以沈沮洳。三苗例刑窜，敢犯唐尧都。待降何戚施？待降何籧篨？不降非丈夫，杀尔诚区区。前骑吹笳芦，后骑调笙竽。左骄束丹牲，右骑絷元菟。咨且十馀骑，母挟二酋俱。往叩将军前，稽拜陈嗫嚅。枭馘悬大旗，閒道驰岷泸。火阱焦头啼，安辨罴与獳？有鼍何逢逢，将军命我枹。有羊何觺觺，将军招我刳。半月开昆崙，一朝驱槃瓠。将军告大帅，大帅噫而愉。谓我非伛侏，谓我诚丈夫。爵禄宁区区，荣尔当何如！稽拜大帅前，待陈还嗫嚅。已保首领全，已活骸骨枯。只愿生还乡，欢喜听吴歈。厚赐不敢辞，弃马还乘驴。四野浩荡平，谁来禁我徂？去岁游陉州，今岁行中都。中都劫贼薮，非我尔其殂。尔亦军帅客，尔亦真丈夫。山身同一门，生尔真区区。犨麋两恶少，横脑巾髹涂。适从百梯关，联臂鞭的卢。系鞭向北槽，宿舍西厢租。铁担三百觔，犀利摧刀鈇。意将攫尔金，且复劙尔膜。侥倖逢我来，使尔魂重苏。担已屈作环，禁马类槽猪。两贼已远逃，强胆均戢除。两马偕妇骑，明当别有图。身愁与人奴，名恐与人污。异日天壤逢，尔但马僧呼。客闻马僧言，稽拜陈嗫嚅。我客真丈夫，生我宁区区。生我非区区，报客当何如？肥肉客所赐，良酒客所储。酒良兼肉肥，析粟还烹蔬。奉僧上座上，两客交承盂。僧妇依并肩，长袖垂缯繻。眨眼杯心鸿，仰首抽属镂。属镂一以挥，败柳𢦤根株。河云浩莽莽，天色相模糊。万里通掌中，西陕东番禺。南闽北燕赵，清界无罞䍢。劝客前路行，善保千金躯。客行僧亦行，瀚海空鹥凫。至今峨嵋坡，不复栽萑蒲。","dynasty":"清代","title":"佘文学梅听屠生说马僧事证之随园所书者纪以古诗属余同作为制椎埋篇一章并录佘君诗于后"}
{"author":"姚燮","content":"虚堂平拓十弓地，置酒同看汉京戏。两行八烛人臂粗，左右分照红𣰽毹。沈沈月上夜将半，花影先撩酒光乱。有夫绣帽短后衣，有妇梳鬟䰀鬌低。睇交口骈作清啸，若哀𤠔语饥儿啼。鸾蹲凤举相搏撠，怒风西来倒墙壁。倒地非壁还疑云，扫出芙蓉万灯碧。就中一灯如大罂，火轮旋舞香孩婴。婴孩七岁刀百觔，以手弄之鸿毛轻。刀光为虹绕灯白，虹芒逼树千叶零。叶声四飒秋雨声，座有醉者神皆醒。刀光忽离灯忽合，金翠浮图千仞立。婴孩飞落浮图巅，趋向筵前向人揖。与酒一杯蒲伏受，妇也趑趄夺杯走。掷杯杯在空中停，不溢涓滴杯能平。夫也睢盱睨杯叱，叱杯杯在空中行。眼色朦胧月一晃，空杯仍落婴孩掌。鬨堂拍手都叹奇，值得缠头百金赏。五陵侠少邯郸倡，缘竿走索真滥觞。朱门横行得尔辈，出奇制胜谁能当？雕搜六凿穷天巧，亦祇终身谋一饱。美人谁惜掩面啼，壮士难堪拊髀老。尔曷不为干将雄莫耶雌，冶炉变化青蛟螭？尔曷不为聂隐娘磨镜叟，荆棘关河双卫走？羊蹄牛肉虽肥芗，俯首而食还足伤。技穷之鼠愁无粮，媚人以技安能常？酒阑人散碧天曙，城角孤星罥芳树。真仙上药不可求，且拽雕弓射银兔。","dynasty":"清代","title":"观石氏夫妇演技"}
{"author":"姚燮","content":"鬯于恢闳，极于闲雅。夫子之文，古之作者。","dynasty":"清代","title":"哭徐编修师得短言二十八章拉杂写哀不能成篇幅也又何暇于文其十"}
{"author":"姚燮","content":"取友匪所难，难此区区心。相习亦不知，一失安可寻？引绠百尺长，自及井水深。迹近见尚疏，曷由慰来今？分风各劳燕，摧恻吾何禁？对面犹足欢，未敢遽涕淫。胡为尊前歌，终有呜咽音？","dynasty":"清代","title":"答孔比部赠别诗四章韵其二"}
{"author":"姚燮","content":"乞慧香龛祭例新。电泡岁序雪泥因。银铫茗，玉炉薰。招魂宜唱一枝春。岛佛重开渡筏津。鹤边飞下妙鬟云。驱病鬼，媚钱神。笑他腊鼓闹东邻。","dynasty":"清代","title":"渔父词题约轩梅花庵除夕祭词图，用黄霁青太守韵"}
{"author":"姚燮","content":"雪尽城都绿，东风紧昨宵。江光如靛染，岚气作烟飘。初燕声犹涩，吾园柳未条。芳时宜醉祓，待打越娘桡。","dynasty":"清代","title":"雪尽"}
{"author":"姚燮","content":"贴帘花转明，鸟亦有娱声。天扫积旬翳，客生如许情。远波田气洁，初绿大山横。悄极斜篁月，夜宜媚我檠。","dynasty":"清代","title":"晴"}
{"author":"姚燮","content":"梁选文章久滥流，千年扬浊到弇州。新城后出矜为秘，旧派相沿总足羞。枯索生机难语画，空灵变态不如优。试看中极银蟾满，肯借冰光助皎秋？","dynasty":"清代","title":"读王弇州诗题后"}
{"author":"姚燮","content":"舵楼木兰舷沙棠，四周玉柱银鹅肪。阑干八摺玻瓈障，纠缠软碧搀流黄。船头红锦披旗枪，牡丹压绣幺凤翔。船尾列瓮花两行，窄帘齿齿如排簧。船身丈八华池方，罘罳窈窕开洞房。卢家玳瑁文杏梁，燕子交织蜘蛛杗。高灯低灯圆荷装，大小三百承以𨎩。骊珠上掩牵牛芒，灵犀下发龙宫光。湖不得月天难霜，山无黯䨴波无凉。画桥斟酌春未央，菂心并坐宜鸳鸯。歌船酒船环一塘，船为亭榭塘为廊。明渠咫尺通星潢，谁从白地倾红墙？芙蓉勺药东西厢，蜜蜂衔尾蝴蝶狂。洞庭海南罗妙香，荃蘅虈蕙皆庸芳。邯郸下蔡名都倡，桃叶竹枝杜韦娘。飞鸾钗髻麻姑裳，步摇瑟瑟垂裲裆。非琼非翠非明珰，钩新索异穷饰妆。挨声呖呖搜宫商，笛孔自小筝弦长。掩回纨扇拈带囊，吐纳豆蔻含槟榔。就中惨绿人六郎，结群三五来周章。匝船十二屏风张，宫槃鸡笋官厨羊。玫瑰软具莺粟浆，雉枭喝斗昆崙觞。神女出洛灵妃湘，控扼巫峡摩高唐。魄能捉搦魂迷藏，魔军狐阵相敌当。万千游侠争一场，男眉女目勾狎忙。烘娇炙媚无堤防，要使群眼馋两旁。失心奚止羞耻亡，一船一夕兼金偿。百船百夕谁料量，向东逝水流汤汤。鹧鸪飘雨鸦斜阳，繁华世界温柔乡。青年灰烬白日炀，泡形幻影驰雷硠。来时欢悦归凄伤，直从梦底翻蒿邙。岂真结病深膏盲，名医莫索扁与仓。君不见有儒破屋陈缥缃，有妇蓬发持蚕筐。夜膏不继还然糠，明朝空釜愁无粮。","dynasty":"清代","title":"灯船辞"}
{"author":"姚燮","content":"彭泽羞折腰，尝弃五斗官。生为盛世民，虽贱何不欢？孤身虱卑土，以意包窅漫。东眄揽若木，西向持因桓。讵借鹏翮高，始周六宇宽。云霄有堕禽，曷似栖棘翰？淬心不受埃，剑光敛其寒。未待防外𢦤，手葺千仞垣。我歌聊答君，峻语毋嫌干。若我策马劳，逊君携杖安。","dynasty":"清代","title":"答唐山人寿萼见赠诗原韵二章其二"}
{"author":"姚燮","content":"惯将笑眼送流云，倦靥微红似薄醺。江上芙蓉烟水阔，有人枕瑟梦湘君。","dynasty":"清代","title":"扇影词三十八章其二十三"}
{"author":"姚燮","content":"薄雨洒林牖，揽带思荔芬。络纬方怨凉，羁人自怀恩。百年得閒旷，洌厉皆煦温。魂魄浴太和，谁云梦无存？皓然西云开，仄景驻馀昏。俯拭众汇容，不使就泯浑。野战何元黄，慎其筮诸坤。","dynasty":"清代","title":"托感十二章其九"}
{"author":"姚燮","content":"弯弓射天狐，误中白鸾翼。不畏堕地伤，但愿得怜惜。","dynasty":"清代","title":"读曲歌五章其一"}
{"author":"姚燮","content":"穹庐拟捷霍嫖姚，虎落涂肝事孰料？慎改臣门盟白水，痛惩市法窃青苗。心残忍立杯羹约，义断愁闻尺布谣。未雨各深营屋虑，拮据大半类鸱鸮。","dynasty":"清代","title":"愤述六章其二"}
{"author":"姚燮","content":"家书在行箧，展读遣所思。我思未即慰，反覆还滋疑。我出自寒腊，江上风雪飞。所望不可求，入夏吾当归。四月野麦熟，五月田瓜肥。驰驱尚中道，归已愆其期。抑抑我谁语，事事中心违。人各有家室，畴能无别离？","dynasty":"清代","title":"南辕杂诗一百八章其六十八"}
{"author":"姚燮","content":"芜径犊儿眠，玉河狸子湔。上墩看放鹞，羃院听抛钱。行乐借初地，嬉春过好天。谁家蓬鬓妇，采绿女墙颠。","dynasty":"清代","title":"西直门外天仙庙二章其二"}
{"author":"姚燮","content":"水平天爽。有斜阳不了，带烟回荡。越鸥楚雁何娟媚，曳蘋丝来往。谁家亭馆，向冷翠、多边傍。恁枝枝、叶叶当风，未秋己作秋响。那识客心摇漾，倚孤篷，萦旧况。问风流揽碧，春瓮银风，啸歌无恙。扇影漪云衫，香筒露近谁招赏。又无奈、听拍吴歌，眉山凉月初上。","dynasty":"清代","title":"尾犯"}
{"author":"姚燮","content":"丙午闰五日十三，磁斗兰开十三瓣。十三瓣花为一花，匿梦烟心送春盼。冰縠碎剪幺鸾翎，豆寇年华人袅婷。其心三点作心字，仙胎朗抱银河星。主人解得此中昧，琼斝蒲桃招客醉。风丝飐袂露痕香，树影流筵月华翠。空山窈眇纤荑青，媚以古曲宜凤筝。不含罗帐昏黄怨，别有笙陔絜白情。大好银屏今夕睡，八褶湘纹蝶衣碎。明朝临得玉版书，来换甄妃九龙佩。","dynasty":"清代","title":"闰月十三日静中旧馆盆兰一花开十三瓣胡宋彬置酒招同人赏之并索诗"}
{"author":"姚燮","content":"夫何春风中，而悲木叶飘。环花陈玉觞，使我心难豪。安仁长已矣，魂远歌空招。胡尔方盛年，匿面甘蓬蒿。城西故邸存，昔梦银屏箫。我昨驱马过，雨暗多啼枭。云散不再抟，事岂前所料？以梦寻淮流，枕有千尺潮。","dynasty":"清代","title":"春夜都门怀人诗十七章其九"}
{"author":"姚燮","content":"孤不成眠，凄梦易醒，披衣自剔篝火。送雁筝稀，迎蟾笛远，深院琼鱼都锁。飘去金蝉，只粉渍、啼痕衫涴。蟋蟀声中，空馀露袅，玉簪花朵。旧日风怀今悔左。奈春老、绿深红堕。芍药歌栏，海棠屟径。有暗烟堆垛。度沉沉、如此夜，愁魂弱、能消几个。也怕他边，换年时、杨枝袅娜。","dynasty":"清代","title":"氐州第一"}
{"author":"姚燮","content":"仰面月如水，一泻千里明。照君楼上头，照我沙中行。楼高一延望，莽莽山川横。不愁阻汝目，但愁阻汝情。汝梦倘能来，吾梦兹伶仃。北为乐陵县，南为交河城。","dynasty":"清代","title":"南辕杂诗一百八章其二十九"}
{"author":"姚燮","content":"谪梦游人间，梦醒还九霄。光碧琪树林，夙世君所巢。双成云和笙，媚君升天谣。但怜吾不鸾，玉清望难翱。大吕回煖阳，六合冰气消。洒落芬陀华，下使千灵朝。君诗日月魄，天镜森昭昭。七步遮须王，庶几同宾僚。道在劫无毁，心近神已遥。玑斗回西枢，独射长庚高。","dynasty":"清代","title":"月夜纳凉挍叶山人元阶赤堇遗稿用其怀孙明府韵三章题卷后其三"}
{"author":"姚燮","content":"高月悬禅心，天地作水止。短竹青在门，时闻宿禽起。癯佛对崿落，元谭参妙理。座有长项罂，馀馨汎兰芷。残灯飘灺光，吾意与之委。不知空山中，魂梦究谁是？慧剑虽利手，能斸道根毁。当披五浊尘，一阅万象诡。","dynasty":"清代","title":"宿茂公山房二章其一"}
{"author":"姚燮","content":"驰驱狭路间，远望何光辉。问此光辉谁，西郭屠沽儿。莫言屠沽儿，家有万黄金，珠玉弃如灰。纳资为郎官，长戟交车绥。嬖宠托天子，贵戚兄弟依。都尉率护军，趋奉无高低。出入清籞中，扬扬并不疑。爱妾歌欢侬，众婢调弦丝。眩我云襹襹，媚我芳蘼蘼。白杨自为风，不惊铜雀台。","dynasty":"清代","title":"拟汉相和歌辞其四相逢狭路间"}
{"author":"姚燮","content":"夫妻同心，至死方别。有铜买铜，无铜买铁。","dynasty":"清代","title":"地驱乐歌四曲其四"}
{"author":"姚燮","content":"木兰桨子藕花乡，唱罢厅红晚气凉。烟外柳丝湖外水，山眉澹碧月眉黄。","dynasty":"清代","tags":"七夕节，爱情，神话，写景","title":"韩庄闸舟中七夕"}
{"author":"姚燮","content":"叔党风流世已无，静斋乾涩惠斋枯。便成一㡠松篁侣，难压南枝雪霁图。","dynasty":"清代","title":"论古画梅家得二十四章其五"}
{"author":"姚燮","content":"别院打流莺，飞来搅落英。拨花寻茗气，背竹听钗声。露磴春芜缛，兰台午日晶。有人坐阑角，低唱踏莎行。","dynasty":"清代","title":"孙氏隐啸园七章其三"}
{"author":"姚燮","content":"夜光旦旦，明星尚烂。日光浑浑，飞鸟四奔。驾言远游，而不知路。罔两一足，而不能步。老翁白发悲蹉跎，眼中子弟年少多。年少之人不悲老，迨其悲时发枯槁。几筵有肉杯有浆，老者对之心益伤。劝尔少年早行乐，行乐行乐，夜烛可燃，白日莫错。东风吹汝衣，春花在林未萧索。","dynasty":"清代","title":"和弹篇七章当鞠歌行其二"}
{"author":"姚燮","content":"拍沙为筑涧为琴，和以哀猿独夜吟。对榻枯禅非我相，结龛断壑是深心。偶离浊世难言悟，吹堕残云不可寻。谁识元关高绝处，一灯自朗万峰阴。","dynasty":"清代","title":"大俞山房夜坐"}
{"author":"姚燮","content":"隔屋灯火明，邻婺夜方织。勤劳关养生，岂真昧安息？在天与之生，自食各有力。手足非疲癃，安可仗人德。富儿托先荫，未经穷饿逼。衣食虽华腴，于世讵堪式？田牛倘习牵，吾当艺黍稷。","dynasty":"清代","title":"冬日杂诗十四章其五"}
{"author":"姚燮","content":"津北津南擂巡鼓，三两残鸦不成伍。鸦背霏霏过山雨，山翠荒寒弄秋妩。水平天旷无客帆，戍旗微赭云微蓝。海东早月横疏柳，如此关河柳未堪。我舟窄篷如矮檐，斜钩一尺芦花帘。拂帘袂影柳同瘦，那有心情歌采藫？几声暗角远潮送，千里空江独梦淹。昔年美人卖春酒，青蛤红鲻媵初韭。市垣蘼芜黄可怜，乞妇当门坐烹狗。我行迢递东入河，剩树明花吹晚波。凉光阔甚知何著，四溆烟声断蟀多。","dynasty":"清代","title":"西坝"}
{"author":"姚燮","content":"深深庭院。正迟迟月上，沉沉夜半。画出疏疏梅影瘦，寂寂苍苔步缓。点帽香寒，蘸衣露湿，吟思含凄惋。谁家楼阁，笛声天际飘远。可是才子姜夔，先生和靖，借此春光遣。六槅冰纹烟琐碎，萼绿江南梦断。鹤语廊回，鹃啼星淡，晓气浮葱茜。笑他驴背，灞桥风雪无限。","dynasty":"清代","title":"壶中天题朱研山梅影寻诗图"}
{"author":"姚燮","content":"十万风林拥一篝，武平横瑟此高楼。江村霜重租宜橘，野淀烟深梦可鸥。读画自超名世想，买山预作结隣谋。明年二月春潮嫩，莫使垂杨负钓舟。","dynasty":"清代","title":"宿芦江与胡滨夜话"}
{"author":"姚燮","content":"渐稀人语罢鸣蝉，倚棹寻诗夜不眠。落雁舵楼风过水，栖乌城驿月如烟。柳塍疏火收茶市，荻栅凉星罥网船。坐久谁能禁薄袂，暗飘秋露上吟肩。","dynasty":"清代","title":"自新桥至安德驿道中杂诗四章其三"}
{"author":"姚燮","content":"自扫燕支土，堆叠鸳鸯坟。袅以游丝烟，弱过倩女魂。","dynasty":"清代","title":"论词九绝句示杜煦汪全泰两丈其三"}
{"author":"姚燮","content":"孤不成眠，凄梦易醒，披衣自剔篝火。送雁筝稀，迎蟾笛远，深院琼鱼都锁。飘去金蝉，只粉渍、啼痕衫涴。蟋蟀声中，空馀露袅，玉簪花朵。旧日风怀今悔左。奈春老、绿深红堕。芍药歌栏，海棠屟径。有暗烟堆垛。度沉沉、如此夜，愁魂弱、能消几个。也怕他边，换年时、杨枝袅娜。","dynasty":"清代","title":"氐州第一"}
{"author":"姚燮","content":"赤松零素已无完，烂墨迷离渍粉瘢。输与吾家秋涧老，白须红舄抹春纨。","dynasty":"清代","title":"论古画梅家得二十四章其二十一"}
{"author":"姚燮","content":"双龙古剑漫摩挲，斫地从君试一歌。久阅春花青鬓改，每吟秋树夕阳多。从来下厩无骐骥，须念空山有薜萝。便向市垆寻苦醉，明朝醒矣复如何？","dynasty":"清代","title":"赠陈明经凤孙三章即题其清霅草堂诗卷其二"}
{"author":"姚燮","content":"漫以鸱枭笑凤皇，野禽殚矣复谁伤？欣欣对客羞乡愿，姼姼依人恶媚妆。筹米几闻先虑豫，积薪须畏后来强。朱华一例归朝殒，那有韩终辟谷方？","dynasty":"清代","title":"夜坐抒感八章其四"}
{"author":"姚燮","content":"狮不可缚且杀马，砍柴十年得一把。披头女孛骑淫虹，天门键闭旱雷哑。阿师不识如许愁，买符卖药心都休。斗大葫卢挑竹杖，日过邻沽贳新酿。青霞作脯梅花羹，绀颊丹睛有猿相。吹螺击鼓开道场，蟾蜍入钵风幡飏。飞剑掣手朱龙翔，神水排宕空虚香，旃檀艾纳搀都梁。步虚声低万花滃，一声乍高海云动。海云五色星撒珠，铁笼鞭响逃猾狐。阿师掷冠仰天笑，手招童子移团蒲。金阶银础无尺寸，天地何从乞安顿？元关拒我灵山灵，赤手医人钝根钝。师之狡狯吾所知，有时静默吾难窥。诵经不必识文字，十万瑶峰照渊思。朝天谒帝等游戏，混沌乾坤醉与睡。醉醒睡足魂气清，红兰一枝摇短檠。招我并坐弹钿筝，仙飙挟袂肌骨轻。恍然撒手蓬莱行，年华吉祥心太平。华胥轩辕运方帝，蚩尤地下空鏖兵。","dynasty":"清代","title":"戏赠玉清院主陈二中道士"}
{"author":"姚燮","content":"我病日弄药，衾袂皆药痕。揽衾坐深馆，药气添晓温。窗楞流藻旭，尘片吹斜纹。平心匿窅眇，静息持初根。养悦酌杯酒，散步当柴门。青天照襟色，影若閒閒云。老藓满庭石，略有春兰芬。独趣契古游，渊止信无纷。八极充万有，埃壒道亦存。颇思故人来，鸟翼来翩翻。暮秋娟娟花，怜尔墙隅昏。","dynasty":"清代","title":"晓起"}
{"author":"姚燮","content":"偶离尘市嚣，便得好秋意。压溆阑影红，尽浮白蘋气。朝爽催灺灯，残歌响犹腻。遮掩空明岚，转嫌柳多翠。纡回出柳缝，万莺未醒睡。短楫呼暂停，爱此露飘袂。滟我倦客心，已如中酒醉。","dynasty":"清代","title":"同谢同年增自小东门买舟由小秦淮至虹桥酒市小饮游平山堂桃花庵云山阁诸胜薄莫始归得诗六章其一"}
{"author":"姚燮","content":"遗书多散尽，留此劫馀灰。偶得殊狂喜，沈思转痛哀。吾生资隐德，守业望将来。风雨寒灯梦，何从索夜台？","dynasty":"清代","title":"捡旧箧得先大父遗诗卷"}
{"author":"姚燮","content":"洞庭七二峰峰接。锦屏六扇芙蓉叠。楼影隔春漪。翠深闻鸟啼。旧游空黯恋。梦与湖云远。风细落桃花。水香浮钓楂。","dynasty":"清代","title":"子夜歌"}
{"author":"姚燮","content":"陌路娟娟子，颦蹙双蛾眉。不是无家归，归家知有谁？","dynasty":"清代","title":"当古谣十三章其五"}
{"author":"姚燮","content":"海雁瞥已遥，天云澹欲消。古心投契阔，时物敛萧条。屈子若为怨，陶公如见招。青山吾旧侣，依柳拥孤髫。","dynasty":"清代","title":"海雁"}
{"author":"姚燮","content":"坦石横河壖，憩坐开劳襟。抚竹无钓丝，安测水浅深？水西平迤冈，乱草积成阴。既鲜樵采过，当有嘉树林。苍然暮霭中，流出凄鸟音。凄鸟如我孤，我亦孤自吟。佳人素所眷，远在梅福岑。为念天海空，梦弱何由寻？","dynasty":"清代","title":"北郊作三章其一"}
{"author":"姚燮","content":"荒荒瓦砾场，昔为官守居。栝树千仞青，霜摧近将枯。纵免刀斧危，残废复何需？灾劫关冥惩，天难保其墟。宜彼罗益州，屋焚人遭屠。金窖深未搜，鬼火吹雄狐。","dynasty":"清代","title":"冬日杂诗八章其七"}
{"author":"姚燮","content":"暍日耀万峦，鋈若出冶金。忽疑墨华洒，天云射其阴。云奔复遮日，百里还晦沈。日光反遥射，朗见天末岑。蜂起四山鸟，尽去投其林。始知微物意，亦自忧肃森。谁司造化权，此理匪幽深。","dynasty":"清代","title":"大风坐独轮车踰东平山自王古店进句龙抵旧县得诗六章其四"}
{"author":"姚燮","content":"盾矛卫密幄，其地系非轻。何以椎埋儿，出入如大庭。捲旗张红灯，风寂闻笑声。军士解甲眠，四幕静无惊。城上高鸢飞，江水流繁星。","dynasty":"清代","title":"前从军诗五章其二"}
{"author":"姚燮","content":"凿阜开半蹊，斡岫拓微坦。泉气云密包，风力树牢绾。万神率秘魔，灵碧布旗䍐。莲华中座巍，戒师左肩袒。冰屑霏幻花，龙光烛幽窾。妙会涵上乘，诳语谢纷羼。枯井扬沃流，明葩月心满。香象刮淤沙，搜珠到海眼。海底千年瓢，浮井出霜茧。石掌滑不持，轻与茑丝撚。抑蹑重篁阴，气绛日含晚。独松如丈人，槎枒露冠冕。腹洞猿作巢，垂睫谢旁眄。定意参物欢，无怖惬初善。梦许逍遥游，经拟大荒撰。空山多佛因，回身易滋舛。愿约古史籀，摩烟读天篆。","dynasty":"清代","title":"八钺坪"}
{"author":"姚燮","content":"芳草不解事，青青照客衣。美人老颜色，钓者自苔矶。惜别泪犹在，搴春情已违。夜来苕上梦，只向越东归。","dynasty":"清代","title":"舟行杂诗十章其七"}
{"author":"姚燮","content":"布衣长揖韩荆州，立门弟子皆清流。魏晋滥觞不足训，西风堕橡骄猕猴。六朝天子淫荡祖，脔割山河饵雌虎。鞭梏重泉禹鼎奸，青面阎罗编肉谱。清风无情吹白杨，明月不满团扇亡。空山妖虎饿垂死，花穴狐狸方艳妆。何如土锉煮败蕨，香雾春深拥蟾窟。泰山压顶口衔碣，不肯封侯攘仙骨。","dynasty":"清代","title":"作放歌行七章遣醉其四"}
{"author":"姚燮","content":"苔雨篁云，供画佐诗，一帧清绝。风流谁主谁宾，浸透袖巾凉碧。安杯卷幔，半晌迟到莺啼，便知门外归红屐。米树杂荆岚，送濛濛遥夕。须忆。翠帘青板，蔡九娘垆，杏花消息。恰似西窗，话旧巴山时节。醺初梦杪，可更剪韭招侬，联床共听灯檐滴。湿月上烟梢，为君横琼笛。","dynasty":"清代","title":"石州慢天台方治庵属题买春赏雨图"}
{"author":"姚燮","content":"荒阡羸马饥谁饲，野戍寒灯晓尚明。閒散新城屯守卒，坐围叶子当谈兵。","dynasty":"清代","title":"扬州作八绝句其二"}
{"author":"姚燮","content":"平山入巨浸，大野返行车。犊口卑难塞，马颊远谁疏？浩浩卷风柳，飘飘沈水苴。宣防遗策在，愧未习河渠。","dynasty":"清代","title":"大野三章其一"}
{"author":"姚燮","content":"李君真态受天奇，别派江西画等诗。何似吴阊忠靖刻，剑池寒籁飒高枝。","dynasty":"清代","title":"论古画梅家得二十四章其四"}
{"author":"姚燮","content":"西荡看采菱，天晚菱叶绿。菱花跗纤纤，菱丝腻如玉。菱上蝴蝶飞，菱底翡翠宿。菱角弯两头，寸红不盈握。菱女䑠鸼船，赤臂骭如束。明漪回睐嫣，暗岚上鬟溽。但邀西风怜，不解团扇曲。东荡有华楼，楼上灺残烛。烛边双荷华，鸳鸯睡方足。","dynasty":"清代","title":"西荡看采菱"}
{"author":"姚燮","content":"三闾不雪湘累冤，一饭谁报淮阴恩？人生出入有险阻，何啻荒山狎狼虎？一斗酒，不醉人。一寸舌，能杀身，狂魃啸旱天帝嗔，巫山绿萝吹阴云。阴云不澍万里渴，鬼泪成河人泪竭，祅火空郊焦白骨。","dynasty":"清代","title":"按剑吟六章其三"}
{"author":"姚燮","content":"经年烽火迤江台，作赋难为庾信哀。屈子搴兰循泽到，王乔脱屣自天来。壮怀已尽穷生拙，道力能坚旦气回。万㝢升沈苍狗幻，且招琼管侑清罍。","dynasty":"清代","title":"喜罗通守来郡养疾"}
{"author":"姚燮","content":"雨初梅，风晚楝。春晚夏初见。画帐崔徽，约略半身现。恼伊水阁东边，愔愔帘子，却障住、梧桐一面。渐知怨。不时倦绣慵妆，委意觅消遣。尺八檀槽，粉指掐都遍。但闻鹦姆呼茶，鸦童报客，已不耐、眉颦心战。","dynasty":"清代","title":"祝英台近其二并序"}
{"author":"姚燮","content":"窗铃声寂，又银壶传漏。不语沉沉对残酒。到筵心烛灺，帘额烟明，还瞒说，凉月弄花时候。玉鹅衾半摺，四角红麸，浅露鸳鸯一双绣。梦薄未成眠，倦睐忪惺，看鬓亸、蝉钗斜溜。恁骨似、缃桃易惊寒，愿身当屏山，护伊纤瘦。","dynasty":"清代","title":"洞仙歌其二江远阁深，人别梦在，镜月留夕，帘波荡春，未免凄益，以感安倩玉龙双翠寄向渌西楼上歌也"}
{"author":"姚燮","content":"小户烹嫩鸭，大户宰肥羊。斗尺红烛金炉香，升殿来拜冲天王。上马下马闹螺钲，羽扇绣盖花鲜明。胥长抱王煖舆坐，里役舁王街市行。市上老翁误荤酒，匿门不敢王前迎。庙巫狂揖作王语，某万某千索民户。大户粜谷米，小户鬻丝纻。殿角金钱积阶础，保尔年年乐安堵。吁嗟乎，伊谁啾啾道旁哭，谓饥无食寒无衣居无屋，曷不拜王乞王福？","dynasty":"清代","title":"冲天王庙"}
{"author":"姚燮","content":"我公来，南民思。我公去，东民悲。我公今召杜，我公之心民肺腑。我民疾兮，公之恝兮。我公疾兮，民谁恤兮？","dynasty":"清代","title":"我公谣"}
{"author":"姚燮","content":"晨星澹白晓烟黄，赌酒临安典鹔鹴。醉里梦游群玉府，愁中春老郁金堂。风蝉小鬓横镫见，冰麝流苏窣地香。过眼漂零随败絮，伤心老大嫁浮梁。","dynasty":"清代","title":"悔曾九章其四"}
{"author":"姚燮","content":"唾麝融丹，研螺蘸碧，纱楞嫩日烘几。煮梦光阴，缠春心事，怕换阑残滋味。蔻年绮恨，多拨过、琵琶弦里。聊写崔徽小影，怜渠一丝魂寄。雕台旧根半萎。剩毫端、玉温脂腻。且剪锦囊深贮，莫教憔悴。霎地斜阳近水，有若许、东风闹沉醉。好趁香浓，双鸳稳睡。","dynasty":"清代","title":"天香"}
{"author":"姚燮","content":"乌孙有天马，神骏淩肃爽。蹭露白蹄健，灼霄青瞳方。辕枥困欲死，赏识逢孙阳。饰以金障泥，控以银丝缰。报主振奇气，蹀血平戎羌。一鸣响千里，白云为返翔。功成朽骨弃，驽钝翻侯王。巍巍黄金台，终古明月凉。","dynasty":"清代","title":"拟古五章其二"}
{"author":"姚燮","content":"暗楼生暮气，独酌写愁歌。静月涵江阔，颠风入絮多。天低看鹭立，草尽有帆过。客也孔巢父，吾知在涧阿。","dynasty":"清代","title":"倚楼有忆"}
{"author":"姚燮","content":"尘心归暂息，未息是劳心。且喜衣亲竹，还愁指涩琴。天悬秋气阔，蛩逐夜灯深。梦力都颓惫，聊凭浊酒任。","dynasty":"清代","title":"劳心"}
{"author":"姚燮","content":"孤鸿影肃肃，雕鹗来与欺。恐尔病翼折，肉且供饿鸱。炯然双眼明，密树遥相期。倦雁不出巢，同命两无疑。悬罦饵之食，赖有坚性持。但求天不违，甘坐黄雀痴。当门犬如豹，葺竹森籓篱。络绎陈斝樽，为我慰调饥。黄鞠未媚春，何由居所奇？乘醉挥白云，拂面多凉飔。","dynasty":"清代","title":"客怀诗三章示别金广文士奎厉山人志陈明经福熙茂才登熙昆季其二"}
{"author":"姚燮","content":"弱当浓露未禁恩，十万春阳一寸魂。病女忽彫深黛色，远天宜抹断云痕。醉无筝柱挑银雁，梦有梅花怨玉门。凄尔月眉都瘦澹，浪传莺睡妥黄昏。","dynasty":"清代","title":"军营赋柳二章其二"}
{"author":"姚燮","content":"昔以道性情，今且竞门户。其才虽足欣，其息已非古。春岚含雨情，妍云作花吐。江镜为写姿，天杼自工组。未闻雪羽鸥，染采效鸾舞。本原苟不亡，蚓窍亦钟虡。哀乐流至声，足为元籁辅。夜中婺妇啼，能令盗心怃。","dynasty":"清代","title":"论诗四章与张培基其一"}
{"author":"姚燮","content":"如此鬖髿亦可怜，苦辞凉雨要微烟。昏黄不耐酒初醒，轻薄怨渠人少年。佳日茫茫吹尽絮，空樽寂寂怕闻鹃。画楼三百秋莺巷，解种芙蓉媚锦鞯。","dynasty":"清代","title":"城南柳三章其三"}
{"author":"姚燮","content":"侬心一寸血，思欢易枯竭。扬火烧雪山，能到几时热？","dynasty":"清代","title":"古怨辞九章其四"}
{"author":"姚燮","content":"在客惟资友，相依况弟兄。阿咸翩后秀，亦自泥深情。但遂穷居乐，谁卑贱士名？迟徊吾已醉，起挹夜光清。","dynasty":"清代","title":"同侄孝廉际唐饮族兄给谏庆元寓馆二章其二"}
{"author":"姚燮","content":"六龙二鼠相惊驰，谁于沙劫拯行尸？轮风瞬息散缘业，未明解脱堪怜悲。维摩居士天人姿，青莲华相辉须眉。瑟居梵住胜澄什，法云上荫毗波梨。心光神幢明月麾，银河城阙仙梵吹。警其芜蔓与常乐，宝铎一振幡花回。斯时大众各膜顶，金粟控驾文殊皈。昙摩戒律持毗尼，天龙八部僧迦黎。慈悲眷属涅槃想，后者蒲塞优婆夷。少者鹰俊老鹏耆，昏幽塔庙甘阇维。蜂台兔苑僧三支，组钵在手灵锡飞。耆阇崛山善千亿，紫铣青雘交玉晖。迦维罗卫给孤独，亦各毳衲诠希夷。金刚宝盖璎珞衣，珊瑚唇舌喉琉璃。旃檀臂腋珠火眉，月宫日宇蟠螭龟。丽跋蓝国兜率近，波罗越寺迦叶随。元津象正究妙微，野狐不语白马嘶。爱河欲网释群苦，三循六念无游移。灯传篦刮删语录，大宗南北空须弥。阎浮典藏浩烟海，秘密无量纲能提。我闻世尊多妙机，拘尸那境留神蹊。卐部烂熟十二部，指摄醉象森五狮。雁堂鹅殿春棼纚，只今喇亢崇竺西。札巴觉么均薙仰，萨伽古忒传文奇。甘丹木辘麻葛曷，亨藏笃得无相欺。四冤五縳倘沈锢，沃焦下狱严泥犁。乃知居士授梁筏，妙觉非为雕谭资。但虞苦海大千溺，未忏舍利沈流澌。未来过去及见在，兹图一一镌毫丝。为援秘典成此诗，天华如雪纷兰栀。","dynasty":"清代","title":"维摩说法图"}
{"author":"姚燮","content":"长宵几许。买春舲、自溯中流延瞩。缓缓兰涛催月上，一种吟心凄独。云净山疏，风香花远，星影摇明绿。谁家沉醉，画楼天半吹烛。笑我岁岁辞家，鹔鹴裘敝，恁贳葡桃斛。人散蘋阴烟似黛，飞起鸳鸯卅六。小海西回，大江东去，幽怨馀湘竹。中郎词在，漫歌迎送神曲。","dynasty":"清代","title":"壶中天沅夕渡娥江观孝女祠灯社"}
{"author":"姚燮","content":"衔花燕子飞无语，感春人、如影鬟烟飘后。水阁平窥，芟了倚船纤柳。响箔驼钩尘罥上，况箔底、断衫零袖。知否。有樊川憔悴，风情非旧。惆怅东风回首。悔长春不种，种来红豆。误过楝花天，到熟樱时候。漠漠西泠桥上雨，乍相见、梦中眉瘦。醒又。坠枕函斜月，湿云凉皱。","dynasty":"清代","title":"珍珠帘"}
{"author":"姚燮","content":"桐枝高未秋，先有啼秋乌。乌啼高枝寒，在客闻何娱。君动将母思，别我长安都。落梦中条山，天界分蒲姑。桑乾不过代，隘壁青千纡。采兰堪慰心，敢怨筋力劬？望云隔沧海，所愿吾岂殊？奈何孑影怜，尚此风尘途。","dynasty":"清代","title":"送叶舍人名沣之雁门省母二章即次留别韵其一"}
{"author":"姚燮","content":"我怀去安适，浃理但无涘。勃郁千载心，委化得间止。亭亭天际山，瘦约与人似。垂青鲜妆染，照水自华绮。葆素静为的，碍物真乃弛。拄颊缅晨象，悠然喻所指。","dynasty":"清代","title":"元旦萧山舟中二章其二"}
{"author":"姚燮","content":"九枝明灯匝花窖，青白虫珠打乌帽。樱桃煖幛屏一重，翡翠香签鼓三报。曲云满檐华月罩，酒热喧迎美人到。美人骑马妆闹蛾，马前蝴蝶穿如梭。绣裙低剪地愁碧，明睩仰睇天横波。楼台春沈无玉柯，暗澜绕腕奔黄河。壁上情筝素丝缺，怀中怨草红心多。美人能歌不肯歌，客有黄金携奈何。就中年少凉州客，金尽长安豪不得。照鼻螺杯搜酒魂，掣袖鸾刀琢冰魄。手提瑶琴猛一掷，万絮狂飞过茵席。未听漏促五更夕，已警鸦啼四天白。可怜幺凤好羽毛，脱祸重笯无六翮。南朝子夜翻变声，北山嵯峨燕脂倾。鸳鸯无腑钱无灵，欲界那得沙填平？我闻为谱花窖曲，东巷方营阿娇屋。愿㕙能雌鸨能育，更愿鸧鹒长肥肉。","dynasty":"清代","title":"花窖曲"}
{"author":"姚燮","content":"蛎壳船窗下上开，水风狎昼梦初回。分明到枕香如雾，吹入残荷片片来。","dynasty":"清代","title":"宝应至高邮舟中六绝句其二"}
{"author":"姚燮","content":"乱云过屋风吹花，壁间舞袖生槎枒。蘸香入酒雨气涩，溜影上烛冰柱葩。烛红酒碧对空阔，窈天冥地烟为沙。凄然秋思感木叶，海羽激堕城头鸦。亭亭人影我独瘦，侧侧鬓影交回遮。八弦泠泠双琵琶，曼响不使搀淫哇。青雕厉汉猿啼巴，中郎之女工胡笳。洞天葳蕤春桃斜，明珰美人骑仙麚。恼公怨别驹在野，我醉其间清泪洒。三年乱离无此醉，亦有醉时一樽寡。眼中人皆可怜者，疏发看成柳丝把。霜枝露叶与陶写，寸寸秋心怯相惹。绕门蟋蟀嘶露苔，仰看银河斗星赭。斗星荧荧光照斝，斝底青矑乱姚冶。青矑一瞥花转明，隔弦瑟瑟花能声。花颜斗烛人斗酒，花姿人面交微赪。三霄闭籁气正泬，万树不雾江方晴。收筵止曲已中夜，猝来冷蝶窥残檠。阑干琉璃屏水晶，主人送客开茶罂。三瓯五瓯解我酲，帽插一尺鸳鸯茎。凉飔到幕彯垂璎，了参平等摄诸妄。事何枯菀何辱荣，出门茫茫夜沈沈。澹月衔岫钟初鸣，今夕之乐乌乎情？作诗投我二隐子，其调疏肃意则深，为我谱入渊明琴。","dynasty":"清代","title":"叶二十六元坊招饮城东酒垆赏菊醉后成歌同董鋆作"}
{"author":"姚燮","content":"水廊苔气夜能清，罢酒无眠对竹檠。天发灵声抒酝酿，人从静地摄和平。隔江昨已千山绿，广陌明看万犊耕。邻叟要占新玉历，披衣乞火叩柴荆。","dynasty":"清代","title":"始闻雷"}
{"author":"姚燮","content":"闹蛾灯宴围珠幕，璁珑四弦低奏。帽影欺钗，鬓香惹钿，良会天涯逢又。连宵殢酒。甚易醉今筵，再难消受。翠簟红衾，为怜清夜梦孤负。且复及时行乐，把还乡雁思，耐过重九。濯濯吟腰，棱棱剑骨，多被风怀摧瘦。银壶听久。渐月气收篁，露光添柳。漫折屏间，湘花霜半帚。","dynasty":"清代","title":"齐天乐"}
{"author":"姚燮","content":"挂城出长河，一白色如练。不与浣尘衣，但与照尘面。荠原高青青，远道阻难见。窥渚惟独鸥，语樯有零燕。山川如浮云，过影不相恋。清景知何常，客游况云倦。","dynasty":"清代","title":"潞河二章其一"}
{"author":"姚燮","content":"薇枝摇绀云，静日转光翠。其影当砚屏，能使墨华媚。外动沈希微，幽窗惬晨睡。青巉万笏云，梦与天界邃。抽掣流霞鞭，尘驹几疲悴。气及牛口伸，封已马鬣遂。坱圠无厈厓，益知葆冲粹。我怜屈子醒，难傲杜康醉。","dynasty":"清代","title":"壶园春晚杂兴五章呈徐编修师宝善其二"}
{"author":"姚燮","content":"遣情不资远，无累时亦舒。良景敷乔柯，脩绿在明渠。理卷坐无营，清飔漾宜裾。虽有微尘撄，俗想夙已祛。薄节供独惭，何从邀光誉？","dynasty":"清代","title":"遣情五章其一"}
{"author":"姚燮","content":"春雨过篷窗。春岚湿远江。盼家山、越水微茫。一剪蘋丝帆影动，浮晓梦、到钱塘。春箔隔低篁。春人许样长。倚琼樽、旧日欢场。新柳未青楼燕去，怕重觅、转凄凉。","dynasty":"清代","title":"唐多令"}
{"author":"姚燮","content":"鸱尾檐虚，天半插，三层画影高。移青入幔，南明萝瀑，东峁松涛。寒云千叠翠，更夕阳、回雁迢迢。俯无地，甚赧虹粘雨，金碧凌歊。秋宵。玉河咫尺，酒醒几度擪琼箫。鹤呼支遁，鸾停太白，笑语仙曹。不知人世近，任眼前、秋梦萧骚。坐清寥。想星垂银络，露湿铢袍。","dynasty":"清代","title":"瑶台第一层沃洲陈春棹"}
{"author":"姚燮","content":"雪窗炯影厉难逃，天角孤星挂树高。暗想易投中夜静，雄心转悔少年劳。较量古事参千变，勃窣空风借一毛。莫谓棼丝无许断，但怜掣手是铅刀。","dynasty":"清代","title":"雪窗述怀二章其一"}
{"author":"姚燮","content":"六街人静碧天高，匝汉无云露自飘。万里秋光同此月，五年客里度今宵。只看迢递飞关雁，谁助凄凉唱玉箫？杨柳疏疏满城阙，夜深寒气拥如潮。","dynasty":"清代","title":"中秋"}
{"author":"姚燮","content":"知他不睡倚阑干。四月尚愁寒。樱桃已谢，荔枝未熟，梦断香边。华堂春暖红筵隔，须悔受深怜。分明误了，银灯好夕，金缕初年。","dynasty":"清代","title":"眼儿媚"}
{"author":"姚燮","content":"御酒耆臣宴，宫貂太史冠。内班宣舞伎，文李出雕槃。麝气交花爇，凫灯夺月寒。不堪行乐地，风急送回湍。","dynasty":"清代","title":"海昌陈氏园林五章其三"}
{"author":"姚燮","content":"凿阜开半蹊，斡岫拓微坦。泉气云密包，风力树牢绾。万神率秘魔，灵碧布旗䍐。莲华中座巍，戒师左肩袒。冰屑霏幻花，龙光烛幽窾。妙会涵上乘，诳语谢纷羼。枯井扬沃流，明葩月心满。香象刮淤沙，搜珠到海眼。海底千年瓢，浮井出霜茧。石掌滑不持，轻与茑丝撚。抑蹑重篁阴，气绛日含晚。独松如丈人，槎枒露冠冕。腹洞猿作巢，垂睫谢旁眄。定意参物欢，无怖惬初善。梦许逍遥游，经拟大荒撰。空山多佛因，回身易滋舛。愿约古史籀，摩烟读天篆。","dynasty":"清代","title":"八钺坪"}
{"author":"姚燮","content":"明妃芜草湘妃竹。一样春时绿。褒斜山色半烟霾，剩有江东猎骑、踏青来。金戈玉帐俱黄土。犹解婆娑舞。莫将哀怨化红心，卅六未央宫殿、月轮沉。","dynasty":"清代","title":"虞美人虞美人草"}
{"author":"姚燮","content":"虹疏岫榥谁家楼，金枝树帘琼玉钩。美人樱桃出南郑，借宠阳春托花命。顩颐丑女名倭傀，鸳鸯心事生即灰。天与大力能弄椎，留侯客者聘为妇。大梁山川联骑走，百万人丛称佳耦。佳耦曰妃怨耦仇，卓王孙女吟白头。躧步鸣瑟昔所见，十载蓬心变蓬面。","dynasty":"清代","title":"拊缶歌当行路难十五章其五"}
{"author":"姚燮","content":"手拨铜琵琶，目送大江䧿。可怜银床梧，赪花自开落。","dynasty":"清代","title":"论词九绝句示杜煦汪全泰两丈其五"}
{"author":"姚燮","content":"五彩流苏七宝毬。罗云剪朵画烟流。么鸾轻凤称钗头。篱月红灯虫女乐，柳边青箔纬娘愁。各将心事过閒秋。","dynasty":"清代","title":"浣溪沙吴辛生写秋花图"}
{"author":"姚燮","content":"岂如病女感西风，常使低头闭玉栊。竟有横流沈港道，愁他饥鸟匿蒿蓬。天阴转觉荒山碧，屐过都黏坏叶红。羲影娥晖邀不得，直疑太古转鸿濛。","dynasty":"清代","title":"闷雨遣意次武三韵得二章其一"}
{"author":"姚燮","content":"月光西斜墙缺白，瘦花移影上苔石。苔烟霏霏吹暗芳，纤狸潜来选眠席。幽人行杯方薄醺，空翠缭眼疑水云。榆叶翩翻柳丝漾，一帘蘋藻交衣纹。携箫自谱春秋曲，蝶愁露凉飞就烛。箫声欲断乌语续，听是凄弦和邻屋。","dynasty":"清代","title":"壶园夜坐薄醉作"}
{"author":"姚燮","content":"斜月照林雊，林疏病影依。风寒只自噤，天阔未容飞。生短恋哀命，阳蠕待转机。抚床看弱女，灯淡药烟微。","dynasty":"清代","title":"病雊吟三章其一"}
{"author":"姚燮","content":"湿云四匝天深蓝，斜阳如旭红西衔。坐收万象入明眦，好风冉冉吹衣衫。松楸绕城郁凉意，喷作浓烟满城碎。烟低压地出高麦，麦上岚光夺烟翠。岚光翠尽天接光，远去万里归一苍。生非鸿鹄安能翔，顾视俦侣歌激昂。此亭明日谁杯觞，昨离今合还茫茫。胸中哀乐溟渤赴，眼前车马尘埃荒。明须买剑去华岱，不则携舸浮沧浪。","dynasty":"清代","title":"雨后同厉云官恩官昆季沈肇熙登江亭"}
{"author":"姚燮","content":"平漪静绿涵远岑，如我丈人深秀心。一十八峰绕迤逦，但闻鸟响无猿吟。春烟四羃玉籁沈，春飔瀜瀜吹薄衿。萝屏夜挂戴山月，松露晨濯严濑衾。青溪楼台天末阴，桐君招手嘉树林。一鹭明光独摇斝，万篁暗气能涩琴。周禺许迈各千古，仙踪文采遥追寻。醉眠蕙雨渔榔晚，东睦山川空古今。","dynasty":"清代","title":"题孙丈庆琛桐江春泛图"}
{"author":"姚燮","content":"潦倒庐江客，中原一骑游。姓名关吏熟，文字路人求。自负心能壮，何知鬓易秋？西风近崚厉，劝尔且归休。","dynasty":"清代","title":"闻江开客淮上未归寄五律三章其一"}
{"author":"姚燮","content":"疏镫照篱豆，络纬能络丝。秋人邈含睇，怨非青年时。","dynasty":"清代","title":"论词九绝句示杜煦汪全泰两丈其七"}
{"author":"姚燮","content":"初日下菰树，高帘顾渚楼。水乡春入画，天霁卧堪游。浦远思芳草，沙明有去鸥。舟人慰行客，傍笛试吴讴。","dynasty":"清代","title":"舟行杂诗十章其一"}
{"author":"姚燮","content":"林涧有风为竽瑟，庭阶无雨亦萧森。相喁天籁诗因壮，兀坐中宵气与沈。急水三巴猿啸竹，危峰独屋虎听琴。何如扫涤苍茫象，内敛元幽入寸心。","dynasty":"清代","title":"为叶生元尧题听秋吟馆图二章其一"}
{"author":"姚燮","content":"百觅得一船，价昂不敢争。市肉饷纤夫，促其星夜行。为言劫盗多，往往遭虏搒。巡汛虽有官，安能穷察侦。迩复浙东乱，梗塞还难凭。列砦齐山东，犄角朱方营。白日无过鸿，愁雨搀笳声。安知丸泥封，不及丹阳城。使我废食叹，独立睋青冥。似见烽烟红，上逼欃枪星。其下云凄凄，凄与祅雾横。恐有战死魂，凄凄同郁凝。郁之久不散，都来凝我情。愿借金神飙，一荡江山清。","dynasty":"清代","title":"自杨庄渡河下淮船抵吴门道中纪事写怀六章其三"}
{"author":"姚燮","content":"入门先涤心，我佛有明戒。钩连蹑景梯，玉光敞天界。八面旃檀香，霏然纳襟带。琼籁发水琴，珠烟喷山黛。瑰玮星源楂，精灵海东岱。初心三古邀，浊气百年汰。凤嘴花未冥，龙背月方蔼。彼岸亦已登，猛焉割诸爱。","dynasty":"清代","title":"由妙庄严路至普济寺三章其一"}
{"author":"姚燮","content":"匿名不出松陵里，苦守灵芬哭兄死。霜篝在屋梧桐低，琴角悲声续枯指。白须红舄青竹筇，风格颇似东园翁。高秋泱漭山川气，收拾深杯菊影中。","dynasty":"清代","title":"怀九老诗九章其五吴江郭布衣凤"}
{"author":"姚燮","content":"参之脉脉鼻通禅，砺以磷磷齿得坚。月可为供烟可饵，醉宜作佛饱宜仙。大千梵界开金粟，第一祥书奏玉年。报尔无忧更无病，与山同体寿绵绵。","dynasty":"清代","title":"有以桂与栗相饷者酬诗五十六言"}
{"author":"姚燮","content":"坦石横河壖，憩坐开劳襟。抚竹无钓丝，安测水浅深？水西平迤冈，乱草积成阴。既鲜樵采过，当有嘉树林。苍然暮霭中，流出凄鸟音。凄鸟如我孤，我亦孤自吟。佳人素所眷，远在梅福岑。为念天海空，梦弱何由寻？","dynasty":"清代","title":"北郊作三章其一"}
{"author":"姚燮","content":"萧萧残叶动斜晖，此树何年与再依？去路难为芳草绿，眼前已觉故人稀。山横紫翠看云变，天拓沧溟与雁飞。旧贳湖田无恙在，多添钓屋待吾归。","dynasty":"清代","title":"将入都门答汤钺送别诗二章原韵其二"}
{"author":"姚燮","content":"露栝风篁转七盘，金茎十丈见云端。砥如华菌劖霜片，天与灵狐作斗坛。世味无终持已定，道心有始立先难。愿参一瓣青莲偈，于此跏趺对浩漫。","dynasty":"清代","title":"磐陀石"}
{"author":"姚燮","content":"思君在夙昔，古月梦轮台。叶落秋先到，天高雁不来。方愁云树隔，难复酒尊开。执手重呜咽，雄心我亦灰。","dynasty":"清代","title":"赠周侍御铭恩八章其三"}
{"author":"姚燮","content":"我行从东来，忽忽自兹住。我行复何往，依依未旋去。山不招我涉，水不招我渡。纵无田可耕，岂不如行路？南海其曷望，北关且回顾。海国荒稻粱，关榆积霜露。","dynasty":"清代","title":"南辕杂诗一百八章其三十六"}
{"author":"姚燮","content":"万绿一花，窈影吾媚。挹其空芬，不酒而醉。白袷满筵，顾之皆翠。过顶波光，中有鱼吹。燕以悦飞，莺以怨睡。彼挟丸者，踌躇停辔。春之所娱，于秋咸备。不知高阳，疾已西坠。良友招携，我寂聊慰。饮彼艳光，以泽憔悴。虚堂一隅，莎草晴被。方丈古筵，萧飒黄魏。芳土如金，尺寸皆贵。小山碧丛，招摇之桂。月虽未升，天澄何翳？吾搜其碞，客席其砌。兴有各抒，协则同契。千车已回，夕象逾霁。出门看山，海东垂髻。","dynasty":"清代","title":"同陈应璋豫园萍香榭茗谈即过点春堂小憩"}
{"author":"姚燮","content":"天白澹朝星，隔江山送青。为他抛玉笛，何分怨银屏？纻袖斑斑泪，春潮贴贴萍。旧欢邀不得，桃叶苦伶俜。","dynasty":"清代","title":"情感"}
{"author":"姚燮","content":"平生亦能咏，骨槁肉相腴。尔与示龙象，吾今得颔珠。星明堪助月，韩在愿为苏。自日照千里，黄河合一趋。","dynasty":"清代","title":"书鲁一同诗后三章其三"}
{"author":"姚燮","content":"浣石西施梦若耶，薄烟障面草裙斜。媵之清涧古琴曲，媚尔春人白袷纱。屈使婵娟为野耦，不如杨柳作莺家。东风未肯连朝紧，藻缝游鱼饿眼花。","dynasty":"清代","title":"野溪见桃花一枝"}
{"author":"姚燮","content":"青灵水后拜仙裾，大蛎人家半业渔。信国议边无下策，兴公致富有奇书。利开靛市盐丁减，禁重红单网甲除。海唑不闻阴火灭，好占雪日证元虚。","dynasty":"清代","title":"乍浦杂诗八章其六"}
{"author":"姚燮","content":"夔儿三岁馀，苦为无母儿。起居依大母，饱食但知嬉。下庭拾枯竹，促步驱邻鸡。苔滑不受鞋，蹶足沾烂泥。有时弄瓦草，手面常污黧。见羊辄呼马，捲裤便思骑。偶闻阿兄读，向隅学唔咿。记诵杂零星，牵扯诗书辞。娇慧皆可怜，爱惜宁讳私？所悲汝母死，襁褓尚无知。不能鞠汝身，看汝成立时。汝裈短及膝，犹汝母所为。竟劳汝大母，为汝缝续之。招来抱诸膝，抚顶潜涕洟。吾鳏往谁告，藉汝聊解颐。峥嵘此头角，愿汝骍弗犁。","dynasty":"清代","title":"夔儿"}
{"author":"姚燮","content":"邸舍相亲数过从，剪灯垂幕坐宵钟。僧门明日谁重叩？苔月荒凉只乱蛩。","dynasty":"清代","title":"送洪理问金桂之任吴中四绝句其三"}
{"author":"姚燮","content":"江堞樯旗晚对楼，柳花泼槛媚梳头。条风荡路禽言絮，远溽蒸田麦气幽。静盼可娱身得止，灵怀无梏梦何仇？哝哝几辈趋时网，那识含华绝景游？","dynasty":"清代","title":"感怀四章与佘明经梅其二"}
{"author":"姚燮","content":"苦饮吐其郁，长歌振其豪。百计觅欢乐，弥使心瘅劳。回风洗晨滓，远见梁父高。白云不可撷，危松沸如涛。屈子不放废，千古文无骚。其芒炯天斗，柄在今谁操？","dynasty":"清代","title":"杂诗四章其四"}
{"author":"姚燮","content":"隔船中夜唱吴歌，客里愁心警奈何？起看碧天孤雁去，雁边瑟瑟荻花多。","dynasty":"清代","title":"韩庄闸舟中七夕杂诗得十三绝句其六"}
{"author":"姚燮","content":"舟行五旬路，襟上老尘㙠。秋色入峻爽，烦胸待刮篦。气渊今得汞，神马仗为輗。大续资龙骨，中黁凝麝脐。养暄逾瘴桂，蠲忿此灵犀。抱匣缄珠贝，分煎遍老齯。七年何恃艾，一勺好斟蠡。泬海春生盎，天河晚拨䨑。相因惊食少，大半苦愁挤。诤或同投石，恩宁数与醯。去逢三岛客，报尔五芝泥。慰字胜常嘱，单方古法稽。深情真玉切，厚馈况金赍。使我驹乘化，官骸脱犴狴。","dynasty":"清代","title":"席上酬沈司马文藻惠药十四韵"}
{"author":"姚燮","content":"初日照层楼，天远空无云。之子渺春水，幽怨含白蘋。亦知相见易，百里等比邻。殊处迹终隔，讵以远近分？弦离但抚轸，毂脱安成轮？投子以尺素，孱躯幸自珍。","dynasty":"清代","title":"寄妇三章其一"}
{"author":"姚燮","content":"览文如游山，独往贵深造。宋玉赋大言，适贻童子笑。举端方致疑，引足倏及蹈。须知冥念中，自有鬼神告。作书贻良朋，倘来证同好。迟尔东轩窗，携樽看斜照。","dynasty":"清代","title":"冬日杂诗十四章其九"}
{"author":"姚燮","content":"三月粮艘来，四月南河浔。帆樯拥如荠，人语喧吴音。五月尚难达，浅阻宁始今。偏闻两江歉，春种苦愁霖。胡为三齐旱，麦价逾兼金。更以坐游食，芸芸相蚀侵。甚兹上国供，中道且滞淫。昨雨已沄汗，民望其日深。","dynasty":"清代","title":"南辕杂诗一百八章其三十八"}
{"author":"姚燮","content":"多少南门折柳行，君胡七载滞燕京？关河迢递催秋色，风雨苍茫入雁声。未遇公卿延上座，枉拌潦倒博才名。苕溪南北堪垂钓，知否桃花有落英。","dynasty":"清代","title":"赠陈明经凤孙三章即题其清霅草堂诗卷其一"}
{"author":"姚燮","content":"环峦如井干，惜无梧桐枝。中有行雨蛟，云起知何时。宿桃香尚秾，茂木翠方滋。喜此岞崿心，平以春风姿。碧瓦出遥岫，朱槛杳可窥。似有红衲禅，手把金屈卮。","dynasty":"清代","title":"由南天门至蒲桃岭四章其二"}
{"author":"姚燮","content":"智熟者巧，气锐者骋。揆义相时，横滥亦正。猋风荡霄，万物伺命。","dynasty":"清代","title":"风言十五章其二"}
{"author":"姚燮","content":"一天开别教，八万里流民。学乃儒之墨，臣为帝也宾。窆幽元象秘，木槁悍狮驯。寄语邱良厚，朝华已不春。","dynasty":"清代","title":"阜成门外利玛窦坟"}
{"author":"姚燮","content":"燕台七月扫阑暑，淮南江水知亦寒。飞鸿零落好毛羽，回翔欲去心不欢。虚堂飒飒飘初叶，斜日仓黄照颜色。凝神惨对寂无语，一语交生百呜咽。疏蝉在树钟鸣夕，迸作繁声共凄切。君既不获承平著作金马门，又不屑倖哀乞饭同王孙。苦缚科第误妻子，强折意气随车轮。年年出门春草绿，去去秋风白发新。眼前荣辱不自主，万古茫茫安复论？苍云溟渤天南起，下接黄沙拍河水。君弗复唱行路难，我亦愁心堕乡里。乡心别思相结纠，我归不得君难留。人生百岁几离合，眼前万事徒悠悠。","dynasty":"清代","title":"潘丈德舆以诗留别长歌答之"}
{"author":"姚燮","content":"两三客作瘦猿影，屋作空山画苔静。尔花冷苦当怨秋，翻似春鬟列修整。明廊疏竹嫩云飘，斜日纤蛩独梦醒。颇矜夕烛悬百枝，那识天霜下千顷？吾家柴门溪水深，钓竿低拂万丈岑。烟色不挂飞鸟眼，露香但匿穷士心。离骚谁解屈原赋，此院未宜陶潜琴。自怜憔悴溷尘俗，葛衫九月西风侵。","dynasty":"清代","title":"许氏园看菊"}
{"author":"姚燮","content":"匿名不出松陵里，苦守灵芬哭兄死。霜篝在屋梧桐低，琴角悲声续枯指。白须红舄青竹筇，风格颇似东园翁。高秋泱漭山川气，收拾深杯菊影中。","dynasty":"清代","title":"怀九老诗九章其五吴江郭布衣凤"}
{"author":"姚燮","content":"楚楚裳与衣，好人赋要襋。莫云太行高，云梯可登陟。天缋盈亦虚，鸿文互矜式。庄生游逍遥，老子守元默。我愁流变开，巧诈复安极？","dynasty":"清代","title":"述意十六章其八"}
{"author":"姚燮","content":"黄鸡鸣树上，一声四郊白。宿露凉未晞，火云渐人逼。前程望寥阔，仆夫困思食。行马亦求安，急喘鼓疲力。一客累众苦，百悯系肝鬲。孤村见木末，得止复何择？","dynasty":"清代","title":"南辕杂诗一百八章其二十八"}
{"author":"姚燮","content":"紫琼暗语湘蕤底，四㡧明檀织龙绮。散花天女自在身，不梦行云梦流水。芙蓉彫落鱼烟冥，翡翠夜巢佛髻青。瑶台佩静月魂妥，黄冠倚笛秋山屏。","dynasty":"清代","title":"小蓬莱"}
{"author":"姚燮","content":"城门有悬头，闭目不敢望。地下拾长刀，四顾莫知向。","dynasty":"清代","title":"当古谣十三章其三"}
{"author":"姚燮","content":"箧中有一剑，不及三尺长。十年伴我走湖海，夜来能作秋虹光。秋虹饮水剑饮血，恩雠未明事难说。且携矰缴入凌土山，手猎飞雁供晨餐。","dynasty":"清代","title":"醉后作短歌十一章其二"}
{"author":"姚燮","content":"监酒司枰事事宜，笑翻新语论蛾眉。太冲著作惊天下，但逊安仁玉样姿。","dynasty":"清代","title":"扇影词三十八章其二十六"}
{"author":"姚燮","content":"天门飞鞚停华鸾，湘篁绿瘦风漪寒。小姑无郎怨山黛，背灯狎梦携琅玕。蝴蝶醺然贴花影，雪气弹肤不如冷。繁弦蟋蟀凄管乌，画烛楼台几人醒。眼前芳绪抽正长，江南春烟蘅芜香。深樽未使意沈匿，屏风面面通玉潢。灵眸四转珠散光，去筵一丈无留霜。旖旎束缚难为狂，月魄自定云魂忙。歌残夜悄更续酒，兰息吹温客争受。苦余荦确胸有冰，亦化轻飔媚纤柳。","dynasty":"清代","title":"王上舍电章乐愚轩席上听吴伶歌"}
{"author":"姚燮","content":"马带三边雪，踉跄夜入关。为言君德厚，竟许罪臣还。眼熟飞蓬捲，身依古树孱。未须悲困阨，相待有名山。","dynasty":"清代","title":"赠周侍御铭恩八章其二"}
{"author":"姚燮","content":"恶涧驱蛇龙，颠厓攫犀象。陨趾堪万寻，压面有千丈。细径当其交，似轨不容辆。袅栈通蜿蜒，与天竟苍莽。翳重林暗抽，泉紧壑低抢。来去争百身，安危隔一掌。破险无累平，挠直几成枉。内悔弛石盟，外障断霞想。近世蹈宜窄，在山托犹广。大药嗟未求，曷由慰孤往？","dynasty":"清代","title":"箭厂"}
{"author":"姚燮","content":"入室想所历，凄矣潘荥阳。在牖为汝几，在隅为汝床。是汝椸与巾，是汝带与珰。汝绣所未完，零星刀尺筐。汝衣所未纫，摺叠空竹箱。携筐置箱中，閒以脂盝香。是汝心手存，缄闭为汝藏。且免同居人，见之增恻伤。","dynasty":"清代","title":"妇病自春晚始剧至六月四日竟不复生感触所缘记以哀响都得二十三章焚之榇前以代诔哭其十八"}
{"author":"姚燮","content":"朔风吹浪拍天骄，浩漭千山瘴未消。旅舶守关停市易，贫渔掠海抗官僚。埋盐窖冷饥逃雀，防汛兵閒醉博枭。独立城闉移远目，忍将旧事说安饶。","dynasty":"清代","title":"岁暮四章其四"}
{"author":"姚燮","content":"欢场一散不易聚，谁肯晴天料风雨？佳人一老不再妍，眉黛能留几春妩？昔时来住西风帆，泥听清歌遂久淹。小红庭院黄华局，惨绿儿郎白纻衫。酒半停筝开翠帘，两头月子横柳尖。柳背残蛙狎水语，筝心幺凤生云嫌。我醉制情颇自严，如斯良夜终难堪。投樽竟欲痛泪下，触袖便有奇香黏。年华恐逝输金买，意气争豪忍病耽。只今十年不过此，独树重门认犹是。断钗零舄埋古尘，小石疏阑换谁氏？拂头斜日乌鸦飞，决眦空天白云驶。传闻俊侣无一存，半苦饥亡半兵死。近吾清斋谢罗绮，萧瑟襟怀托禅被。敢怜堕梦有高楼，转愧他乡犹荡子。剪灯絮语借泉留，葬玉青山隔城指。秋怀感触谁喻知，秋影都残烟蓼枝。仅馀白发何戡在，寄食平康作教师。","dynasty":"清代","title":"过方河里忆旧时曲社"}
{"author":"姚燮","content":"罔测天事深，甘嘲人计左。顺轨得坦途，谁竟免无祸？孤城屯万军，七月暑犹瘅。彻旦刁斗鸣，云光压繁火。暗影弓作蛇，喧呼动疑叵。比室键密门，正襟肃宵坐。吾家三椽屋，危墙偃霜笴。譬如奔涛中，浮之一叶舸。安知发繫钧，不遭断时堕。郡县虽齿唇，地深避聊妥。薄絮讵云暄，胜于解衣裸。庶免乱石丛，时时履砢硪。","dynasty":"清代","title":"八月二日遣仆之镇迎母及妹与两儿移居郡寓暂避海警得三章其一"}
{"author":"姚燮","content":"锦篝斜倚，恰丁香烟袅。帘水屏山翠萦绕。靥涡春上晕，回烛凝看，难画处，带醉含颦都好。玉筝凄怨语，梦断江南，桃叶杨枝几人老。新曲为郎翻，妾是桐花，郎还作、桐花凤小。正院寂、门闲月微黄，问两点秋心，那边先到。","dynasty":"清代","title":"洞仙歌书桐花女士扇"}
{"author":"姚燮","content":"携尊听我歌，清泪敝裘多。去水去帆急，高云高隼过。天催残日尽，人奈鬓丝何？未分猿招隐，空山种薜萝。","dynasty":"清代","title":"同冯广文登府饮月湖寓楼"}
{"author":"姚燮","content":"何处琅琊宅，骅骝古道开。燕飞香水驿，雁落尉佗台。客倦惊飘梗，江春忆早梅。谁看夜深月，照过汉营来。","dynasty":"清代","title":"赋得大道柳八章其一"}
{"author":"姚燮","content":"独立乱红深处。背风无语。怪伊蝴蝶绕人飞，却不向、花边去。重上画楼日暮。江烟催雨。帆来帆去总依稀，恼多种、垂杨树。","dynasty":"清代","title":"一落索"}
{"author":"姚燮","content":"樽酒共因依。昨是今非。夜凉斜月转庭西。疏翠接墙梧叶动，魂影梦迷。往事记依稀。未忍重提。露华和泪点单衣。偏听孤鸿天末语，风紧云凄。","dynasty":"清代","title":"浪淘沙题刘瘦香秋宵对酒图，哀其亡弟作也。"}
{"author":"姚燮","content":"矧志之洁蠲兮，何负乎天？亦履方而砺兮，何罪乎地？","dynasty":"清代","title":"哭徐编修师得短言二十八章拉杂写哀不能成篇幅也又何暇于文其十二"}
{"author":"姚燮","content":"炙日熯平沙，天容接枯槁。委怀顺时化，吾敢怨大造？劳马就凉阴，低嘶藉林草。明知苦羁缚，安能谢刍稿。南风陡地来，浓翠飒如扫。拂我衣袂尘，得凉暂亦好。","dynasty":"清代","title":"南辕杂诗一百八章其七"}
{"author":"姚燮","content":"胜常道罢，泥秋奁无力。眉子弯弯两梢窄。问为谁含怨，略瘦些些，便添上，一种可怜颜色。相留偏宛转，凿落双红，芍药花阴敞琼席。浅醉各三分，月灿河唇，早满地、篁云流碧。甚并拜、阶前订香盟，值抵似团圆，也无多夕。","dynasty":"清代","title":"洞仙歌"}
{"author":"姚燮","content":"入村日方午，出村日已斜。逶迤赴前路，渐渐多人家。人家三五里，直接黄河涯。河中风吹潮，河上风扬沙。潮头下孤雁，沙际飞群鸦。雁声自唈唈，鸦语何哑哑。","dynasty":"清代","title":"南辕杂诗一百八章其一○五"}
{"author":"姚燮","content":"慰夫子之爱兮，而无其时。负夫子之爱兮，而又谁语之？","dynasty":"清代","title":"哭徐编修师得短言二十八章拉杂写哀不能成篇幅也又何暇于文其十九"}
{"author":"姚燮","content":"风潮万里逼严城，太白岷峨雪巘横。折竹过墙摇袂色，狂花羃地搅笳声。喜无乱鸟惊蓬牖，看有初梅吐石罂。聊借清谭消绮日，敢将冷福傲台卿？","dynasty":"清代","title":"正月九日招同张广文振夔曹丈锦袁应锡史伟倪鋐饮大梅山馆和张丈作四章其二"}
{"author":"姚燮","content":"秋风起矣，惟肃惟萧。来无端倪，上下泬寥。浩歌响唈，壮志欲消。俛弄佩带，鹈血在刀。大梁千里，关云掩霄。美人其游，珠冠玉髫。蔼若相媚，寄余寸珧。空山幽远，行种兰苕。太古之雪，可以浣衣。圣人绝学，乃受墨欺。晴旭浮野，湛露朝晞。大皎不滓，野马正肥。钟筳冰炭，张我轸徽。彟矩内葆，讵曰知希？羊胛已馁，朱光未升。颓云闭雁，折我缴矰。往驾海拨，潮硠汐砯。蓬山亘发，翠远不嶒。九台上俯，霞虹郁蒸。仙姝蝉眊，玉理肤澄。眉动何怃，奄歘飞𦒃。麒麟虑韢，獦牂善腾。易测乃下，守隅曷矜？聋瞆三日，谁其鼓徵？阵马枚肃，交河夜驰。愁雪回袖，悲风削肌。仰视天色，飞埃上缁。雕隼避舞，彗枪烁垂。戈甲指顾，河山转移。登台西眄，沙黄草萎。王藩宴乐，殇鬼涕洟。城南一战，万古哕噫。鼠格牛死，蛇鸣象歼。物以性制，何视巨纤？有鸟东来，非鸹非鹣。射日眸紫，垂云羽黔。午气为肃，群蠕蛰潜。安知矢筈，寸刃霜铦。蓄德为知，矫节无廉。黄金邱山，不易素缣。琼壶寸握，唇洼腹穹。冰彩四映，抱洁在中。志散情溢，神敛气冲。漏橐折籥，天难与功。河流东驶，灵源汉通。星斗交煜，琪林绮葱。六凿幻攘，归诸浩融。向无清浊，曷分圣蒙？攘袂而起，去将安之？反关默守，岑兀亦怡。春葩灿镜，晨飔尔吹。滴露在藓，黄鹂弄枝。匪引若得，已悟谁思？游乎大化，六合寸知。空气荡远，矫澹有姿。陶然无尽，酌我璚卮。","dynasty":"清代","title":"递钟辞七章"}
{"author":"姚燮","content":"是铁还非铁。是公心、是公愁泪。紫纠苍结。葵柄尺三银篆六，姓氏日星高揭。相映耀、西台苦节。天意指麾如臣意，恁河山、似瓮悲南裂。歌正气，唾壶缺。倒持悔未奸狙击。敢怜渠、环娇柳靓，黄冠归乞。一舸零丁军散后，几葬仙铜马石。留此柄、铮铮难折。莫漫招魂唱朱鸟，袒红衣、夜舞临安月。恐隐起，蜀鹃血。","dynasty":"清代","title":"贺新凉/贺新郎·宋信国公文丞相铁如意"}
{"author":"姚燮","content":"霞觞醉后，华灯送后，值恁几回肠转。但须佳约续初三，也抵得、十分圆满。蜡丸些点，相思封好，寄向祝英台畔。琳窗梅萼染脂残，定无力、梳鬟一半。","dynasty":"清代","title":"鹊桥仙其九"}
{"author":"姚燮","content":"天碧江云敛，风和得晚晴。低山浮远照，暗柳出新莺。路渐违乡里，春偏感客情。萋萋芳草色，明日越王城。","dynasty":"清代","title":"娥江道上"}
{"author":"姚燮","content":"叠帐凉云烬凤篝。芙蓉花隔去来愁。冷香如梦荡帘钩。欲种长春天不雨，谁歌子夜月当楼。银河风露浩然秋。","dynasty":"清代","title":"浣溪沙"}
{"author":"姚燮","content":"惜我逡巡负所求，缚车驽钝不能骝。竟容落拓师张翰，几见勋名悔许由？黄蘖满山饥雀苦，碧桃横镜淡蛾羞。拥书坐作专城贵，一笑邯郸梦里侯。","dynasty":"清代","title":"对酒抒怀简都门故人八章其六"}
{"author":"姚燮","content":"春灯旧部已残星，歌馆重逢酒半醒。君未成名吾亦老，年华如此奈飘零。","dynasty":"清代","title":"舟中怀都门故人诗三十绝句其八"}
{"author":"姚燮","content":"壑路无东西，量晷得其向。穿林俯平畴，身已万仞上。绝涧愁未通，一峰复来傍。下峪云有龙，垂云为之障。愿借太虚心，力为积愁荡。神楼不在天，五丁亦能创。","dynasty":"清代","title":"客小若山顾氏庄杂诗七章遣闷其六"}
{"author":"姚燮","content":"迎潮送潮一桁山，晨来夕去独飞鹇。静中习得灵机彀，那许吟心静得閒？","dynasty":"清代","title":"即景五绝句其三"}
{"author":"姚燮","content":"潮气初平山影绿，好风吹得嫩晴开。斜阳小榜双划桨，载著鸡凫过渡来。","dynasty":"清代","title":"寓目得六绝句其六"}
{"author":"姚燮","content":"万里长河去白云，夕阳天末感离群。杜陵潘岳都蓬散，今日樽前复送君。","dynasty":"清代","title":"送洪理问金桂之任吴中四绝句其二"}
{"author":"姚燮","content":"锦树重重绣幌垂，房中古节小鬟知。大河云浪秋无尽，莫唱朝鲜丽玉词。","dynasty":"清代","title":"翟琴峰箜篌图二绝句其二"}
{"author":"姚燮","content":"云树郁不极，汉沔水秋绿。六代虽已遐，真气此酣足。携酌据高舷，吟情共谁索？东海有离人，仰月坐荒屋。","dynasty":"清代","title":"送周编修铭恩典试湖北二章其二"}
{"author":"姚燮","content":"祇求免罪不求功，密诏传闻错愕中。幸得孤生逢赦日，尚堪万里破长风。吁天算表臣心赤，渍野谁怜战血红？最苦袖巾扪唾面，移槽养犊效痴翁。","dynasty":"清代","title":"冬日独醉书感八章用少陵秋兴韵其七"}
{"author":"姚燮","content":"草藉水牛眠，溪回出钓船。石泉溅作雨，林气蓄成烟。野鸟迎暄语，山塍入晚妍。柴桑知不隔，尘虑一为蠲。","dynasty":"清代","title":"雨后出岔河野望杂兴五章其五"}
{"author":"姚燮","content":"不见成花香自霏，尽渠春瘦到秋肥。朝阳灼若翠鸾帚，夕月织为金缕衣。老眼几看华阀换，赁居暂作主人依。轮囷松柏愁斤斧，莫道空山无是非。","dynasty":"清代","title":"中庭檀树叶"}
{"author":"姚燮","content":"长船欲放千里初，残暑将收六月既。交烟疏柳剩春痕，过雨遥峦入秋气。春痕不断沔水绿，秋气直接晴川青。樽边乱蘋云片片，梦中独雁江冥冥。客中送别难为情，醉里分襟可怜夕。莫将漳阜仲宣心，寄到归州屈原宅。","dynasty":"清代","title":"饯舅氏陈明府廷勋之汉阳"}
{"author":"姚燮","content":"九天丽色启闉阇，风土凭谁记梦华。抱郭嫣云南邸树，衔春娇燕上阳花。閒閒细鼓催茶局，款款轻尘送钿车。落日乍横城旆底，一眉粉堞划银沙。","dynasty":"清代","title":"东直门散步"}
{"author":"姚燮","content":"月光西斜墙缺白，瘦花移影上苔石。苔烟霏霏吹暗芳，纤狸潜来选眠席。幽人行杯方薄醺，空翠缭眼疑水云。榆叶翩翻柳丝漾，一帘蘋藻交衣纹。携箫自谱春秋曲，蝶愁露凉飞就烛。箫声欲断乌语续，听是凄弦和邻屋。","dynasty":"清代","title":"壶园夜坐薄醉作"}
{"author":"姚燮","content":"三级悬櫋。四部分笺。笑曹仓、万卷云烟。汗充富贵，脉望因缘。等撷琼林，搴珊网，泛珠船。绳约芸编。鉴烛针研。定儿俦、终贾能贤。遗金笑误，守墨知坚。甚酉山校庚经拜，乙藜燃。","dynasty":"清代","title":"行香子万古香阁"}
{"author":"姚燮","content":"营得三椽矣。尽无多、遮风碍雨，帘芦窗纸。断轴残书充四壁，间以茶铛笛几。此外仅、膝容而已。明月为灯花作幕，更呼鸥叱燕、供童婢。尘不到，隔流水。啸吟日月壶天里。结朋游、南邻北宅，樵兄渔弟。乌巷青山王谢宅，多少露荆烟杞。剩贞白、先生旧里。一笏千秋操左券，笑万金、错买牛眠地。只此识，强人意。","dynasty":"清代","title":"金缕曲/贺新郎·题施竹翁晋笏斋图"}
{"author":"姚燮","content":"罗敷桑陌已无莺，老屋临江但竹檠。采得芙蓉知古怨，邀来明月得新晴。乱山独梦愁莲步，涩指中宵试笛声。好熨薰笼消寂夜，将诗咒与雪衣鹦。","dynasty":"清代","title":"简怀姬人四章其四"}
{"author":"姚燮","content":"绿爽日未出，卷帘人倚初。瀜瀜小楼角，的的见孤蕖。纨扇弄幽怨，蜻蛉上绮疏。风鬟飘欲断，此景画难如。","dynasty":"清代","title":"小楼"}
{"author":"姚燮","content":"旅食频年昨始归，劣孙犹是布为衣。一樽浅酒含深泪，万麦高原动茂晖。笑貌难凭三世远，江山已阅百年非。纸钱灰冷知何著，去逐风中断燕飞。","dynasty":"清代","title":"展墓"}
{"author":"姚燮","content":"不作媚世想，乃为千秋人。雕文尚皮傅，先已汩其真。闻君素劬学，奇字穷汉秦。壮复纵游辔，河岳相主宾。撷华敛龙象，指爪吾安驯？天门不可劬，荒荒自油云。","dynasty":"清代","title":"赠别黄大使四章即题其百药山房诗卷其二"}
{"author":"姚燮","content":"烟雨沄澜丘壑奇，却收浪墨入寒枝。华光楼阁冰天月，曾照春人蜕玉姿。","dynasty":"清代","title":"论古画梅家得二十四章其一"}
{"author":"姚燮","content":"星夜起雷风，龙云半天黑。联行六七舟，招呼变颜色。郭三手力强，拔篙还倒行。急雨打面来，已有飒飒声。郭三家岸傍，肩我上滩嘴。肩我行李至，已沈半船水。呼妇烘我衣，携篝自炊粥。粥熟劝我餐，粥饱劝我宿。黄鸡啼屋角，日出天初晴。赠金不肯受，至今心怦怦。","dynasty":"清代","title":"钱清舟子郭三"}
{"author":"姚燮","content":"江水日以逝，江木日以彫。嗟我穷士心，惝恍胡由操？百谋鲜一善，谁来谅其劳？可怜病臂猿，匿向西风号。","dynasty":"清代","title":"江水二章其二"}
{"author":"姚燮","content":"有月非乡月，沙云似水云。风从芦淀过，梦作海声闻。河远星垂越，天长雁入汾。窳尊馀宿酒，聊以续残醺。","dynasty":"清代","title":"郑家口"}
{"author":"姚燮","content":"纤蔓袅何瘦，络竹如网丝。锵然风五铢，春女琅玕衣。靛露浮晨香，胡蝶顾生疑。","dynasty":"清代","title":"园居养疾以盆卉自娱各系小诗得十章其五蜘蛛莲"}
{"author":"姚燮","content":"翠薇信阻红蘅远，谁问客怀孤峭。鹤下云间，舟回剡曲，赢得开樽一笑。风流玉照。况南浦能歌，王孙年少。醉倚青灯，夜来愁我梦芳草。相逢犹恨未早。爇檀重展卷，差慰孤抱。明月斜时，纤莺睡后，伴个吹笙鬟小。春韶易老。莫寸许柔肠，露缠烟袅。且贳蠡船，去歌新水调。","dynasty":"清代","title":"台城路张次柳公子花影庵填词图"}
{"author":"姚燮","content":"篥声如雨芜烟卷。银蹄迅兔雕翎转。天夕代云高。西风落雁毛。妓台吹画柳。葡酪香倾斗。敕勒唱琵琶。牛半下远沙。","dynasty":"清代","title":"菩萨蛮·题秋边罢猎图"}
{"author":"姚燮","content":"献技请长缨，怀刺告奇策。固信求独专，未肯让馀席。微身但可效，何计出身籍？朝去袪褐衣，暮归拥牙戟。贤哲生叹咨，乡愚动神魄。","dynasty":"清代","title":"前从军诗五章其三"}
{"author":"姚燮","content":"崇门通陵巘，纡步就林樾。万翠晴敛空，湖光荡之活。暂游虑已淡，旷领想逾阔。虚响众壑沈，微影去鸥没。循梁赴水亭，缘磴度木末。馀晖足娱人，淹留坐晞发。抚景惜流华，吾生信飘忽。","dynasty":"清代","title":"游北湖"}
{"author":"姚燮","content":"水榭三层回了鸟。松翠明蟾抱。扇影丽金波，兜住桐华，凤子怜双小。隔栏天碧罗云扫。星与萤流到。一样薄罗衣，昨夜凉迟，今夜凉偏早。","dynasty":"清代","title":"醉花阴二首其二"}
{"author":"姚燮","content":"广文品酒如品泉，醉草能作张旭颠。吴山秋风万里到，招携坐桂同华筵。玉厓絮云塞猿语，夜抱禅灯听江雨。襄阳诗骨倘健存，定复难忘柘枝舞。","dynasty":"清代","title":"怀九老诗九章其八山阴汪广文能肃"}
{"author":"姚燮","content":"少宰铭词起磔波，星精无恙濯天河。力除巉刻归融湛，石与文章共不磨。","dynasty":"清代","title":"竹垞朱氏遗砚拓本四绝句其一"}
{"author":"姚燮","content":"晓气浮墀作水澄，暗烟墙角自垂藤。亲孥体健资粗饭，云日天高纵独鹰。静护瓶花帘再下，閒编史事手亲誊。缄身不插红尘脚，抵得空山退院僧。","dynasty":"清代","title":"晓气"}
{"author":"姚燮","content":"秋潭一泓行片云，佳女晓汲青丝裙，幽花如桃人忆春。桑梢凉光动初日，宿雨苔根似鸣蟀，凄梦银床感湘瑟。十年挽髻无婿家，空山独情怜病鸦，含睇烟心萝叶斜。","dynasty":"清代","title":"晓汲吟"}
{"author":"姚燮","content":"天地几知音，山阳感忽深。丛林惟翠积，静夜只猿吟。我亦抱虚节，中郎空古今。倚舷一长叹，明月满高岑。","dynasty":"清代","title":"柯亭"}
{"author":"姚燮","content":"闷不成眠起倚篷，大圜彻底烂霞红。射龙劲臂吾无恙，要向东皇借玉弓。","dynasty":"清代","title":"浃口晓发二绝句其二"}
{"author":"姚燮","content":"毁心恃无欲，灵汩非至恬。试履不向途，终将遭危阽。丹芽茁方始，真元隐已缄。玉瀣自霏屑，就之乃得沾。达人宝一息，如守重关严。漫矜上池水，能浴高天蟾。","dynasty":"清代","title":"游仙诗十四章不必拟郭宏农也其二"}
{"author":"姚燮","content":"藕丝倘可织，冰绡贱同苧。蝴蝶能作歌，黄鹂羞自语。","dynasty":"清代","title":"读曲歌五章其三"}
{"author":"姚燮","content":"牺旦诠仪象，元理始多障。支习沿乙壬，金水擅衰王。遂令平坦衢，试足尽危诳。菌蠢环笑啼，百怪幻颜状。螳斧斲外神，鬼薪灼中藏。瘖瘖受驱率，真气抑难壮。臭或华麝忌，势等駏蛩抗。健阳宣橐籥，生机浩摩荡。胚胎失微息，流汞破愚相。始悟内宰纯，倨质曷能丧。霉阴敛朝郁，兰飙拂和畅。","dynasty":"清代","title":"曾珣五真图诗其二第二图"}
{"author":"姚燮","content":"董老溺饮酒，三杯兴始狂。市佣皆识面，有债亦寻常。睨雁青天小，临风白发长。糟邱封汝醉，醒后即他乡。","dynasty":"清代","title":"赠董老攽五章其四"}
{"author":"姚燮","content":"凤巢不绿琪花彫，赤城在咫春霞消。媚兰抱瑟去西澥，山屏一角空烟髾。玉蟾沈沈北斗夜，百级琉璃照台榭。山川了了如布棋，万里潢流自高泻。仙之人兮不可期，石鼯松麝相遨嬉。扶摇九万直一瞬，大鹏肯挂眉睫飞？","dynasty":"清代","title":"会仙峰"}
{"author":"姚燮","content":"三月四月既不雨，五月骎骎入小暑。河泥赤烁病骡喘，蒲芰黄乾渴蛙语。天南火云去拉杂，气挟骄风扇齐鲁。麦田龟坼麦牙折，叶色如霜就槁腐。自来米价昂于珠，倘复告歉还何如？","dynasty":"清代","title":"望雨吟四章其二"}
{"author":"姚燮","content":"大树一夕崩，栖鸟四城窜。眼中露草飞野燐，犹道明星画楼烂。画楼深深妾所栖，花静不闻乌夜啼。但闻管声忽高弦忽低，东风摇烛生红漪。弦繁管急乐莫乐，哀笳一声吹梦落。梦醒不见桃花红，主人没入千军中。主人不知西，妾行安知东？主人不为风，妾去安为鸿？头上金钗两头断，主人命薄妾命短。","dynasty":"清代","title":"弃妾行"}
{"author":"姚燮","content":"不逢仙，难告佛。狼藉好肌骨。孤宿女媭，还有甚瓜葛。未堪弟妹都抛，爷娘并死，留一息、依人存活。最难割。十年故屋梁溪，负了惠山色。梦贴鸿飞，天水尽头阔。真同锦鲤吞钩，珠虾堕罩，托微命、呴波苹末。","dynasty":"清代","title":"祝英台近其十四并序"}
{"author":"姚燮","content":"天清地宁，山成海平。布文櫜武，罔敢不庭。稽首皇帝陛下，万岁其婴。","dynasty":"清代","title":"杂拟汉人小诗十二章其十一"}
{"author":"姚燮","content":"纤纤麝囊花，含葩依春林。双跗隐相络，中有百结心。作意故迟放，气郁香益沈。美人悄独立，袭上红罗襟。因温如中酒，神味供细斟。融想渐与化，梦幻皆侵寻。露凉媚新蝶，月上啼文禽。物犹助其致，人意安能禁？","dynasty":"清代","title":"托意三章其二"}
{"author":"姚燮","content":"閒庭纷众卉，崇兰矫无污。幽致溢外韵，静质含内素。胚胎善酝酿，月露供弃吐。谁置雕文台，曲意加调护。光风汎其芬，扬扬此始布。佳人妙及期，莫使感迟莫。为子讽九歌，袭予疑夙晤。赏近心已遐，接久气默互。纠结在情微，缈绵难语诉。携琴一谱之，澹然外尘雾。","dynasty":"清代","title":"咏兰有赠"}
{"author":"姚燮","content":"群峰插天瘦千束，瘦比吾园四墙竹。竹以池水写清深，山亦写之太湖绿。环我山中如竹中，但有秋气无秋风。忽收远翳出斜日，照山变作千芙蓉。芙蓉摇摇动湖影，水底赪霞拓千顷。霞光在水日在山，日落山昏水天静。扑襟飒飒湖雨来，合岚为云低不开。揭云乱叶不避雨，绕吾衣袖相盘回。斯时吾心了无著，僧打空钟倚高阁。天将元籁散清寥，客有奇思破崖崿。钟残雨止肩舆行，下窥万仞多明星。明星非星乃灯火，一路千灯接到城。忽悬孤月千灯上，掩蔽群峰作屏障。峰根不见太湖流，但听峰心出渔唱。","dynasty":"清代","title":"同钱参军游横山暮归"}
{"author":"姚燮","content":"雨不打无巢鸟，风不飘无根蓬。我独何为好行路，暮听寒雨朝听风。朝在南山南，暮宿北山北。北山残菊南山枫，尽是行人苦颜色。","dynasty":"清代","title":"醉后作短歌十一章其一"}
{"author":"姚燮","content":"兰佩松髯绝代姿，团蒲跏坐学禅缁。玉川茗椀斜川笔，清到如秋有月知。","dynasty":"清代","title":"舟中怀都门故人诗三十绝句其二十七"}
{"author":"姚燮","content":"僵舌不可说，刺之血如缕。写词招子魂，其声惨以楚。白日天堂堂，短袖挥流光。杯酒酹山川，明誓安能忘？短车五月别，别路沙雨凉。别路仓猝中，慰之后期长。万里两寸心，斗轸遥相望。子死吾不知，知还疑未死。下马城南街，分明手携子。敢以此别后，终无重见期。一日三造门，一见三举卮。有酒如昔日，我亦如昔时。海风吹檐铎，海月悬庭枝。精灵约梦寐，魂兮傥来兹。","dynasty":"清代","title":"闻汤户部讣哭之以诗得七章其三"}
{"author":"姚燮","content":"城门有悬头，闭目不敢望。地下拾长刀，四顾莫知向。","dynasty":"清代","title":"当古谣十三章其三"}
{"author":"姚燮","content":"山风动晴翠，暮色似初秋。所惜君能饮，荒村无酒楼。高天云不断，歧路梦难留。箧有离骚在，长歌止别愁。","dynasty":"清代","title":"南楚黄生索赠"}
{"author":"姚燮","content":"入春三日如初夏，雪帽冰衣尽消卸。岚烟浥浥成溽蒸，川色娟娟作云泻。频年丰赡逢大年，海棉山藷无歉田。饮和食德万生乐，相与击壤娱皇天。皇天感民锡民福，快泄真阳煦群育。由蛰而动宜羽毨，以乇为萌将叶缛。小臣献瑞诗初成，与我眷属同太平。方隅四极日镜清，大地鼚舞歌韶英。瓮有宿酒臣且醉，八百流年拚一睡。睡醒不知历短长，但说吾皇已千岁。千岁万岁安有期，六合上下均恬熙。灵芝菹为野菜食，凤凰多于蝴蝶飞。臣虽未从拜飏列，愿编私史誇农羲。","dynasty":"清代","title":"三日如初夏喜而成歌"}
{"author":"姚燮","content":"樱桃花梦揉攕白。粉阁瑶笙夕。屏山剪月杪绡笼。烛气丝丝、袅上鬓烟松。两痕愁影眉峰锁。小睡红麸妥。塌弹莲火觅蝉钿。吹到镜波、如雪冷生肩。","dynasty":"清代","title":"虞美人艳体"}
{"author":"姚燮","content":"吟窗万籁沉虚肃。柝声更传何处。巷冷风酸，街荒月黑，关尽几家门户。梦边细数。但近杂檐铃，远掺谯鼓。独影苍茫，拥肩须怯露行苦。还堪此时情绪。负囊寻店客，相逐来去。过树鸦疑，迎灯犬警，画出凄凉图谱。离心碎否。念白帝秋屯，玉关冬戍。断驿残星，有人愁到曙。","dynasty":"清代","title":"台城路·听秋馆夜集赋柝声"}
{"author":"姚燮","content":"疏窗近树绿阴搓，补以横墙雨后莎。病久怕看新月好，春寒恐使落花多。巡床自检生生梦，倚笛聊为缓缓歌。赢得幽居如寂寺，经灯茶板伴维摩。","dynasty":"清代","title":"疏窗"}
{"author":"姚燮","content":"气遏云头万隼过，眼明沙尾一山拖。飙声天角龙呼雨，人影波心马渡河。屋窄门洼装暂卸，葱甜薤辣酒微酡。来朝驱马阴平道，篆峄秦碑带藓摩。","dynasty":"清代","title":"岔河"}
{"author":"姚燮","content":"刻烛豪情已换初，风天夜挍蠹残书。梦长易竭湔衣泪，息短难凭借力嘘。遗札去年成死别，漂魂乱国感荒庐。月窗瘦响三竿竹，依约琴边听佩琚。","dynasty":"清代","title":"检录叶山人元阶遗稿"}
{"author":"姚燮","content":"高月悬禅心，天地作水止。短竹青在门，时闻宿禽起。癯佛对崿落，元谭参妙理。座有长项罂，馀馨汎兰芷。残灯飘灺光，吾意与之委。不知空山中，魂梦究谁是？慧剑虽利手，能斸道根毁。当披五浊尘，一阅万象诡。","dynasty":"清代","title":"宿茂公山房二章其一"}
{"author":"姚燮","content":"桑曦照帏室，尘薄散宿昏。引杯试春酌，盎然得微醺。众荄藐含绿，生理足内存。妷霭在空阔，触处寓欢欣。化尔沈愤气，还诸浩荡仁。行歌满衢市，谁非羲皇民？","dynasty":"清代","title":"立春晓起"}
{"author":"姚燮","content":"桃花过时。杨花乱飞。恼他几许愁思。便春风那知。纤纤柳枝。深深酒卮。匆匆燕语莺啼。又催人别离。","dynasty":"清代","title":"醉太平"}
{"author":"姚燮","content":"低云挂眼颇思雪，于时似忘五月热。紧绿抱屋愁砚昏，忽有西晖斜到门。新墨瀜瀜气如黛，人影窥屏发明睐。明睐一瞥千花飞，花影蝶影相合离。蝴蝶堕魂花入梦，满纸苍苔古烟冻。","dynasty":"清代","title":"画梅毕各系以诗得四章其一"}
{"author":"姚燮","content":"瘦驴共踏燕台雪，关心十年前事。自后各漂零，渺天涯鸿纸。奈何君竟死。但留得、旧笺盈笥。荔帽青山，藓裳黄土，可怜如此。怆矣起挑灯，低徊读、清声和之芦吹。苦我似孤猿，下无端清泪。茂宏欣有子。敢身后、盛名终委。读初罢，淡月当檐，正露篁流翠。","dynasty":"清代","title":"徵招家养恬孝廉竹雨吟遗稿，为其子敬堂茂才属题，依白石黄钟下徵调。"}
{"author":"姚燮","content":"天地苍黄梦魂蹙，邻婺无儿掩扉哭。敝襦已典屋谁鬻，后圃葵苗但有绿。瓮虚不剩两升粟，粟为珍珠菜为玉。减餐预慰明日腹，出向河壖拉枯木。河壖弃鱼雀来啄，掠地鹰鹯猛相逐。风声呼呼尘眯目，荆棘刺手木难束。泥垢沾衣血盈掬，邻婺无儿苦茕独。邻婺有儿隶兵牍，昔战螺门死刀镞。","dynasty":"清代","title":"穷巷吟四章其三"}
{"author":"姚燮","content":"春云气薄春草嫩，黄鹂不飞鶗鴂恨。春酒如渌春花香，故人不来吾独觞。太史但作牛马走，辣刀不及市屠手。物不恒见见辄惊，遂以龙虎为神灵。虎能啸风龙沛雨，贾董文章照千古。眼中寿者多老彭，胡为不识海上安期生？","dynasty":"清代","title":"醉后书城南酒肆壁三章其一"}
{"author":"姚燮","content":"香桃作骨瘦难支，倩女春魂弱自持。枕角断红收不尽，药烟茶气缭丝丝。","dynasty":"清代","title":"扇影词三十八章其三"}
{"author":"姚燮","content":"砀乎芒乎，其苍苍乎。泗乎沛乎，其濊濊乎。绵崷崒其阻上骧乎，云击兰楫以晚汰乎。","dynasty":"清代","title":"风颾颾辞四章其二"}
{"author":"姚燮","content":"感我狂怀消客鬓，怜君壮志缚微官。何年共结江湖宅，秋雨荷阴理钓竿。","dynasty":"清代","title":"送洪理问金桂之任吴中四绝句其四"}
{"author":"姚燮","content":"罗荐秋凉染碧埃，夕云不桼桼娥台。兰苕枯尽葳蕤叶，剩有啼蛄吊月来。","dynasty":"清代","title":"扇影词三十八章其三十六"}
{"author":"姚燮","content":"似听声声，唤人归、一路烟林啼鸟。江峰淡远，画出梦边清稿。心期疏懒，算辜负、小红娇小。恁约伊、密柳藏舲，唱个风残月晓。回看翠楼天邈。散栊鹦帘燕，匆匆草草。扬州杜牧，几误水般年少。词翻大石，且忏却，锦屏才调。风脉脉、春尽江南，落英慢扫。","dynasty":"清代","title":"一枝春自题出门一笑图"}
{"author":"姚燮","content":"丁卯诗窗似水侵，涪翁酒户作山深。疏花小竹含烟语，弛带宽衣出佩音。照事灵怀能彻底，论人高见不趋今。如何托迹为郎吏，我惜微官屈尔任。","dynasty":"清代","title":"赠黄比部玉阶二章其一"}
{"author":"姚燮","content":"顾此镜中影，颇疑非我颜。憔悴一至斯，讵待他人怜？未应日月穷，天地后无缘。倏忆东墙松，蠹蚀多不完。自得春雨滋，复致青芊绵。谁云就死灰，嘘之难重燃。力保微息存，或者茁其元。","dynasty":"清代","title":"病剧就养城北玉清道院作三章其一"}
{"author":"姚燮","content":"判袂芙蓉江，真如箭离括。望君千里眸，怨为乱山夺。而今得倚依，复何感沈阏。当如茑在松，生意勉同活。列馔供饮饕，谁还料饥渴？岂其燕羽单，无阻海天阔。子前吾语子，人生贵自达。眼底木叶荣，知难避秋脱。秋来子不知，秋在我心末。将心挂子眉，毋云气疏豁。","dynasty":"清代","title":"喜厉山人自禾中来得诗四章其三"}
{"author":"姚燮","content":"不见暮潮下，但有暮潮声。水阔云为岸，风斜叶过城。人多思旧树，天为涤残兵。侧面障篷笠，凄然促棹行。","dynasty":"清代","title":"过桃花渡雨"}
{"author":"姚燮","content":"区区邓光流，罪奴不足齿。好言泄国谋，于例亦当死。有舌攻长城，安庸舐人痔？奈何廉耻亡，腼然号君子。季布无悔言，岂真金可市？颇嫌萧酂侯，失机在更始。精意逝九阂，平鸿颂函祉。臣佗隶陛下，胡敢侧目视？辽东不善封，宰羊笑于豕。奈何矫所谋，声名妒专美。","dynasty":"清代","title":"读汉书五章其二"}
{"author":"姚燮","content":"壶园秋月照琴筵，樽酒论交已十年。一自徐陵归地下，后来离合总茫然。","dynasty":"清代","title":"舟中怀都门故人诗三十绝句其二"}
{"author":"姚燮","content":"道尊布衣贵，学重功名轻。誉之国士目，期以千秋程。穷途得殊爱，意气胡不平？转使感激怀，突兀胸中撄。蓄积一斛泪，愿尽公前倾。祇愁散樗终，负此皇道亨。","dynasty":"清代","title":"呈季侍读师芝昌四章其三"}
{"author":"姚燮","content":"钩帘挂月春宵半。醒梦楼归燕。晚风花落惹愁闲。剩得麝煤香碎飐炉山。歌声一啭娇云隔。断恨罗衫结。缕金鸳绣络双珠。彩袖薄回鸾镜晓鬟梳。","dynasty":"清代","title":"虞美人春闺回文"}
{"author":"姚燮","content":"大疆荒𨗿春不毛，绝壑中起岿而高。苍幽赭闭上无磴，朽藤羃涧猿虎巢。神丁辟石锤飞电，隘路如蛇夺一线。山洼有荡阔千顷，渐聚民廛气为变。堠台堡栅交卫防，不筑墙闉自成县。洪湖一面当其缺，逆泻旋舟万难入。其馀冈阜密支抱，峻若天关森骨立。赵宋之微官吏酷，大刑矫帝良民戮。上苍阴愤降穷殃，索米当金还恣黩。雉糜搜括坟树薪，不雨三年鬼无肉。流鸿遍野失里居，分无生理群相驱。横戈墨面掠军饷，杀人如豕郊腥污。瘴云惨惨逼泰岱，遂以要险成盗区。官兵半属寇臂指，外援内结纷难除。可怜府守逃狐鼠，衢塞燕吴绝通旅。将军含泪下青兖，筹略无成饮刀羽。力抗不得招使安，一夕山营付焦炬。我行其地禾黍蓬，刮目喜变泱泱风。岩魈木客尽驯扰，蹯𠘯亦纳皇仁中。闻昔锄耒垦阡界，尚得战骨如坏铜。悲歌独立浩四顾，岚光照渌天青空。","dynasty":"清代","title":"旧县篇"}
{"author":"姚燮","content":"卷湘帏、抛书岑坐，闲飔偏惹吟袖。青山纵说双湖好，不似江城深秀。凝思久。但燕子杨花，消息天涯漏。伤心依旧。等盼盼楼居，朝帘暮榻，风雨伴僝僽。空相忆，风味冰鲥露韭。良朋元白欧柳。绵绵远道知何惯，俊物新题都负。诗定就。问花底垆边，念个狂奴否。约归春后。恐茭渚烟凫，荻阑水鸭，梦比去时瘦。","dynasty":"清代","title":"摸鱼子浮碧山楼春暮客感寄上湖雪莲社诸子"}
{"author":"姚燮","content":"愿挽银河流，一洗磊砢胸。结赏重珷玞，怀璞吾安从？彯缨睨飞隼，抽矢颇自雄。安知高天寒，未待秋时风。梦游金谷园，万花愁竞红。岂真得牡丹，可使天巧穷。隐然枯朽气，默受霜雪攻。而况遍地黄，狼藉皆蒿蓬。","dynasty":"清代","title":"托怨三章其三"}
{"author":"姚燮","content":"病如秋善动，不寐倚寒屏。落叶风多少，难为此夜听。月光窥户白，雨气入灯青。苦况知何限，相怜我独醒。","dynasty":"清代","title":"不寐"}
{"author":"姚燮","content":"食息宇宙中，濩落将告谁？胡我伧不才，亦于声名悲。困心有坚埆，应事无适宜。安得白木镵，尽斸烟荆枝。三苏如天骝，雅步古所希。制人不能强，愿弃寸梃持。独立泰华高，绕足万象卑。似有解愠风，吹动夫容衣。","dynasty":"清代","title":"答编修师见示诗二章其二"}
{"author":"姚燮","content":"那有羊家鄂绿华，难凭仙洞泛胡麻。须知十万雕陵䧿，不及张骞博望槎。","dynasty":"清代","title":"韩庄闸舟中七夕杂诗得十三绝句其四"}
{"author":"姚燮","content":"群雀如饥民，空庭千百抢。啄我庭间花，驱之使远飏。庭花已不多，雨歇天还霜。霜气迥天海，众绿今芸黄。怜尔粉墙影，倚石愁病妆。斜月不到墙，曷由矜容光？依依独立士，脉脉中慨伤。六合春未回，歌管无华堂。置目万象阴，梦醒皆大荒。颇思故人来，远若南雁翔。大庾枯梅枝，发气当能香。酝酿一寸暖，力挽真机亡。持恒俟其复，于理有故常。","dynasty":"清代","title":"雨中坐大梅山馆得诗三章简卢漘其二"}
{"author":"姚燮","content":"犄角连三县，鱼盐冠七乡。海潮通暗浦，天壁拓明堂。地到无垠绝，民知守业良。忽飘云外雨，槲叶共纷黄。","dynasty":"清代","title":"穿山"}
{"author":"姚燮","content":"拍翠下崇阿，晏水阻南麓。回滩乱沙嘴，逆泻碎河腹。茭烟明远翠，壁色射绵绿。䑰䑠难唤渡，横篙傍鸥宿。载驱歌就浅，独漉感泥浊。圆涡细旋马，断荇上萦毂。溱洧笑裳褰，沧浪岂缨濯？迷津不可问，栖皇吊前躅。","dynasty":"清代","title":"晓发铜城驿至东阿道中杂诗五章其三"}
{"author":"姚燮","content":"斯文毓灵瑞，造物亦深至。轩冕何荣辱，忍与争取弃。所为先生悲，夙抱宏干济。即此忠厚心，于世实相系。奔走长安门，讵为贱贫计？安能投草茅，论舌听凋敝。置酒临高台，天宇浩空气。白云去不返，飞鸟倦谁寄？为君击剑歌，洒然一流涕。","dynasty":"清代","title":"赠潘孝廉丈德舆即送其还淮安四章其三"}
{"author":"姚燮","content":"读君往岁诗，怀我风雪中。风雪浩吴楚，过海无一鸿。斯时独客舟，中道方感蓬。敢劳君梦魂，涉险来相通。忽兹复握手，且罄欢悦衷。欢悦亦何常，明日山万重。","dynasty":"清代","title":"与刘山人泳之五章其五"}
{"author":"姚燮","content":"四柱红船荡得烟，薄衫春女正春年。微波不怨怨杨柳，怨汝情长只自牵。","dynasty":"清代","title":"怨柳七绝句其三"}
{"author":"姚燮","content":"大江过雨海烟晴，照夜霜华万里清。待汝悬灯无铜斗，看吾侧帽抚瑶筝。鹧鸪夹竹山今夕，蓉叶眠鸥画可成。倘梦畸人来茅屋，药边矮几正孤檠。","dynasty":"清代","title":"忆傅濂"}
{"author":"姚燮","content":"风薄高天散雁群，荒城破碎入江云。延陵邱垄无春草，大帝关河早夕曛。堑树乍回孤塔出，边星低见远山分。无端呜咽中宵笛，吹与离人枕上闻。","dynasty":"清代","title":"丹阳"}
{"author":"姚燮","content":"炯眼窥矶独鹭醒，鹭飞孤荻动亭亭。扶来罗袖袖垂水，夺得荻边山影青。","dynasty":"清代","title":"夏夜同姬人江岸步月即事五绝句其三"}
{"author":"姚燮","content":"陌路娟娟子，颦蹙双蛾眉。不是无家归，归家知有谁？","dynasty":"清代","title":"当古谣十三章其五"}
{"author":"姚燮","content":"驽马何从试短鞭，春花已作古流年。大江初雪愁蓬叶，密屋清樽泥竹烟。几见为龙名满洛，漫传市骏价宜燕。冲风不怨单寒袖，剩有吟怀壮倍前。","dynasty":"清代","title":"将入都门答汤钺送别诗二章原韵其一"}
{"author":"姚燮","content":"春心一缕细难传。袅红弦。故倚银屏，默默镇相怜。绿鬟垂到肩。飘零锦瑟半成烟。感韶年。肠断莺声，梦断澥棠边。月斜楼上眠。","dynasty":"清代","title":"鬲溪梅令"}
{"author":"姚燮","content":"老客羞携乞食箫，儿声先作上元娇。酒楼鼓板花楼笛，荡得春烟似软潮。","dynasty":"清代","title":"杂兴得七绝句其三"}
{"author":"姚燮","content":"太虚无雕镌，人心易穿凿。绕屋不种梅，何来千岁鹤？荒田谢膏泽，灵云隐宜壑。六宇无阳春，到眼尽元漠。何如倾醇醪，中含万物橐。峥嵘能砥时，讵嫌肌骨削？空天恣凌厉，群象扫如萚。挂檐长庚星，风撼不能落。沈郁一以抒，谁能夺吾乐？愿借奇肱车，驰空絷雕鹗。","dynasty":"清代","title":"消寒小集同武三淘胡大宋修赵二裕熙饮酒得二章其二"}
{"author":"姚燮","content":"阔绝天云夜有光，照吾冷睡拥衾霜。万山老木枯无响，一寸孤心感易伤。雪意津梁今独梦，春灯花鸟昔华堂。子云已矣门车散，剩箧遗文付鼠粮。","dynasty":"清代","title":"宿灵石庙挽亡友程绍铭二章其一"}
{"author":"姚燮","content":"流民多未归，岂真异乡乐？乞食投异乡，尚堪救枯涸。归虽居有庐，势将断藜藿。官赈亦虚文，得升不施勺。可怜东西邻，延颈伺沟壑。碧空梅花枝，吾惭对清酌。","dynasty":"清代","title":"冬日杂诗八章其四"}
{"author":"姚燮","content":"天光浩荡晨曦开，断云片片鱼鳞吹。好风习习东南来，拂人衣袂清无埃。高原郁润欲下滴，远山隐秀难平窥。新茭芽短水出没，晚麰花小烟萦回。蝉声乍停蛙语接，塘燕侧逐林鸠飞。夏中气候等春晚，天宇四溢皆灵机。适行八日达山左，凭辕蒿目增惨凄。赤阳槁土万生暍，村户荒落人烟稀。夜来云气汹西北，沛作甘澍连青徐。淮堤泗闸各流活，塍沟如绠通凫鹥。孳荣不虑禾有耳，大禳可卜秋无饥。茧足尘帽路行客，对此亦觉清心脾。桃源傥容移宅隐，吾将袯襫从扶犁。","dynasty":"清代","title":"晓霁发顺河"}
{"author":"姚燮","content":"画楼风雨逼残年，坐对疏檠各黯然。暗递深情邀夙誓，苦翻怨调促欢筵。细研凤饼和香嚼，懒拔蝉钗泥醉眠。分付邻鸡休早唱，明朝江溆买归船。","dynasty":"清代","title":"后閒情十二章其一"}
{"author":"姚燮","content":"画楼织暝，恁蘅芜艳绿，秋色催换。凤小鸾攕，记那夕、十二春灯屏扇。梦荡嫣云，衾浮凉水，静极生幽惋。晶帘无月，一蛩隔竹啼缓。偏又苦调樱桃，筝弦曳出，是谁家庭院。想亸蝉鬟泥烛影，一息兰丝吹怨。细入花心，轻摇酒力，响抑听微断。如歌回纥，相思水远山远。","dynasty":"清代","title":"湘月宿春畹楼闻隔花度曲声"}
{"author":"姚燮","content":"气凉蛙水阔，云重雁天深。不断遥村树，都遮抱郭岑。客多秋叶思，农有晚禾心。近夜商风急，吾衣薄未任。","dynasty":"清代","title":"南郊散步"}
{"author":"姚燮","content":"蝉稀邻语出，月堕汉光开。帆入横江去，风催远雁来。相将娱寂意，未肯放深杯。醉啸聊抒愤，鱼龙漫见猜。","dynasty":"清代","title":"甬江市楼夜饮同王焘"}
{"author":"姚燮","content":"皎皎晚山雪，閒閒春海云。乾坤露高洁，相对每思君。朴至情忘饰，心空物可群。但援豪迈例，斯世总纷纷。","dynasty":"清代","title":"赠叶舍人名沣六章其三"}
{"author":"姚燮","content":"地弱难储水，城门有积霖。渐疑为大潦，谁与荡浮阴？远淀云容拓，高原麦气沈。敛云欣见日，忽地散流金。","dynasty":"清代","title":"雨过七章其六"}
{"author":"姚燮","content":"五陵意气尚豪雄，下马徵歌慰路穷。酒拟戏军陈灞上，花如名相出隆中。麦阴凉月沙田白，杏隙疏灯驿院红。汝拨琵琶吾舞剑，铁声搀雨沸晴空。","dynasty":"清代","title":"平原客邮次壁间东越何生韵示同行诸子四章末章兼调叶恕其二"}
{"author":"姚燮","content":"我有梨花春，劝君饮之尽。要行明日行，江头雨凄紧。","dynasty":"清代","title":"当古谣十三章其十"}
{"author":"姚燮","content":"纵横篱落不成枝，小立苍苔揽鬓丝。俗眼难评真骨相，佳人自抱古心期。重阳风雨閒中过，大梦炎凉觉后知。多少关山鸿雁老，当樽斜日故逶迟。","dynasty":"清代","title":"对菊偶成"}
{"author":"姚燮","content":"微生九死幸逃灾，偏向天涯哭汝来。可惜杜陵忧国老，谁闻庾信过江哀。途穷转似重泉慰，身贱难言一代才。自此樵川春不醒，紫云零落八闽台。","dynasty":"清代","title":"哭张孝廉际亮四章其四"}
{"author":"姚燮","content":"置酒鳌峰最上头，身如孤鹗厉清秋。横潮易泊千军梦，断角空催日暮愁。在昔漂摇馀木叶，况今搜括到凫鸥。问谁鉴凛前车辙，错铁时防铸六州。","dynasty":"清代","title":"春感八章再叠少陵秋兴韵其六"}
{"author":"姚燮","content":"云树郁不极，汉沔水秋绿。六代虽已遐，真气此酣足。携酌据高舷，吟情共谁索？东海有离人，仰月坐荒屋。","dynasty":"清代","title":"送周编修铭恩典试湖北二章其二"}
{"author":"姚燮","content":"江湖多罗铩，凤凰其高飞。举世见文彩，名盛即祸机。中庭有竹实，可以充朝饥。回翔未云晚，托生讵为稀？余志犹鶠雀，亦愿依光辉。","dynasty":"清代","title":"寄厉志云间三章其三"}
{"author":"姚燮","content":"残声雁远江横月。恨似山眉结。断烟屏隔泪珠弹。烛傍碎梧风叶响珊珊。凉初枕倚愁边梦。甚说香篝凤。水沉帘锁露花霏。静夜诉谁幽怨比蛩啼。","dynasty":"清代","title":"虞美人·秋闺回文"}
{"author":"姚燮","content":"庭角双梧桐，叶落无一剩。何以夜半秋风生，索索如喧万荷柄。使我揽衣起，重剔残灯明。灯光上壁苔气青，壁势欲动心摇旌。飒然忽中止，桂阁瑶鸾堕烟死。砉然还一挑，碧天苍鹘搴虹旓。灵妃窈然逝，竹影潇湘有云闭。天女珊然来，群星布网银河开。一指但作四五抹，一韵能转千百回。不知弹者何所喜，心曲缠绵托兰芷。不知弹者何所愁，泻此痛泪倾河流。我心不著愁与喜，胡为与乐其乐忧其忧？电轮电毂芙蓉辀，龙螭扇盖天吴斿，何不使我之梦蓬莱游？吁嗟乎，此技虽为贱者事，能感人情有诗意。我无长技惟学诗，不如尔技能入时。堂下少年三十辈，袖金置酒来尔师。尔院华灯闭深幕，吾屋灯疏静萧索。吾心已若夜啼乌，尔曲毋弹白翎雀。明朝拉尔登城头，环城皆海城为舟。尔以曲娱我，我以诗尔酬。曲终写以海峰碧，诗成投之海水流。舞乎仙仙兮髯修修，仙之人兮不可留。绿华双成抱琴瑟，遥遥待尔昆崙邱。","dynasty":"清代","title":"寓水仙宫夜半听南汇叶叟隔屋弹琵琶诗以赠之"}
{"author":"姚燮","content":"百溜崩厓树不明，夜中紧籁逼窗楹。匿身在草拚薶梦，乞食随乡惧辱名。遍地剩粱矜饿鸟，连村哀角入遥城。阳阿未分晞吾发，空览墙花辨落英。","dynasty":"清代","title":"和厉山人寄怀韵"}
{"author":"姚燮","content":"文字如珀芥，生殊气能召。仙鷟驭云下，镜翟展眉笑。华馆敞浮碧，桐翠在榻琴。河蟾灿秋色，桑落豪巨斟。晨星忽四散，駏蛩各栖止。湖莺无新社，天鸿有残纸。","dynasty":"清代","title":"题周泰浪迹图十二章其九慈水联吟"}
{"author":"姚燮","content":"玉茗先生老癖书，城南烟筱媚楼居。诗从悟入多禅解，暖逼春来喜病除。明月心期潭水识，梅花踪迹市门疏。乱流莫怨竿难下，看我沧浪濯足渔。","dynasty":"清代","title":"雨中过汤淮赠诗四章其一"}
{"author":"姚燮","content":"一振金天气，恩回肃杀中。万心秋与俟，孤立虑谁同？暗谷留暄日，穷溟见暮虹。好抟鹏翮健，青界击罡风。","dynasty":"清代","title":"孤立"}
{"author":"姚燮","content":"今我将渡河，直上淮南舟。淮波入江水，江海通一流。长风直一瞬，倚我海上楼。鱼龙尽其幻，冥漠当无求。朝撷扶桑枝，暮侍东皇游。挥手散万尘，何与千载忧？","dynasty":"清代","title":"南辕杂诗一百八章其一○八"}
{"author":"姚燮","content":"冷露含心，碎烟筛梦，堪比那时娇俊。略带清癯，似因飘泊，未了东风残恨。禁伊体弱，挽翠袖、竹边寒并。甚真娘、魂断生绡，几回低唤难醒。空怅惘、衣香鬓影。三月钿车归，旧情谁准。绝涧荒山，乱鸦落叶，一角仙源云暝。相逢若梦，惹此后、相思重警。伴斜阳、啼老疏蝉，更无莺问。","dynasty":"清代","title":"百宜娇秋日客园见桃花"}
{"author":"姚燮","content":"谓天不汝怜，谓神不汝好。我思冥漠中，此理长皦皦。东园有桃李，红白相窈窕。西园有松柏，郁郁傍丛筱。松柏语桃李，慎莫厌我为。岁寒守端正，君子所依归。贫贱自有是，富贵自有非。是非勿重陈，重陈心苦悲。","dynasty":"清代","title":"赠作五章益阳汤鹏海秋其二"}
{"author":"姚燮","content":"矍铄太祖母，老病久床蓐。诸姑玉笋立，心爱惟汝独。汝心亦独亲，一日数问安。以意伺所欲，趋侍恐不前。天性积淳厚，即斯堪永年。闾里尽扬诩，吾家有令娴。使之等物化，平生余何愆？","dynasty":"清代","title":"悼亡女寿真诗七章其五"}
{"author":"姚燮","content":"关山万里入清寥，谁向蓬莱挂酒瓢？城树鸟还估舶碇，石坛风紧将旗摇。浪边小屿低愁没，烟外斜阳短易消。我欲移家从浩漫，鲁连梅福两难招。","dynasty":"清代","title":"登招宝山"}
{"author":"姚燮","content":"朱门如天高，戒寒车马稀。夕风凌厉中，颇闻箫声低。庭树森过楼，红烛隐有辉。密帐垂销金，钗黛方合围。官厨老宰手，宰羊犹割鸡。投匕辄不悦，侧目嫌瘦肥。有力需所供，求适亦其宜。未遘穷巷艰，吾难于彼讥。今兹二三友，爱我何偏私？特杀圈中羔，陈馈来劝卮。膏然琥珀色，和以松烟脂。胶牙疑饧酥，聂切归烂糜。自怜三年来，减食养病脾。安能对此豪，络绎同啜醨。海乡冻颓云，下泽方鸿啼。窘民鲜安堵，伤乱失援依。日煮一升饭，不救全家饥。徘徊思野蕨，雪路风凄凄。吾人恃天力，差可安粥齑。越节及上烹，恐遭造化嗤。撤筵剪残烛，感叹为此诗。借问党家翁，健骨今何其？","dynasty":"清代","title":"消寒第三集分咏食物得炰羔二十二韵"}
{"author":"姚燮","content":"毁心恃无欲，灵汩非至恬。试履不向途，终将遭危阽。丹芽茁方始，真元隐已缄。玉瀣自霏屑，就之乃得沾。达人宝一息，如守重关严。漫矜上池水，能浴高天蟾。","dynasty":"清代","title":"游仙诗十四章不必拟郭宏农也其二"}
{"author":"姚燮","content":"去年溪上桃花枝，花底春人白袷衣。宿鬟不梳弄芳草，拾得残红引蝶飞。今年溪上空烟草，春人颜色秋同老。旧桃无叶蝶已归，留住啼鹃歌懊恼。桃花无情春不留，溪流来照春人愁。溪流声里闻低笑，隔岸谁家千尺楼？楼中秋女娇如玉，帘卷秋山画眉绿。山痕自秋眉自春，那识秋风愁别人？商量花到明春放，一桨溪头采白蘋。","dynasty":"清代","title":"溪上行"}
{"author":"姚燮","content":"蔼然众木郁晨色，山气天容接大青。恍惚凉秋看烟海，风涛无际拍空亭。","dynasty":"清代","title":"临城驿五更冒雨至阴平杂咏题壁四绝句其二"}
{"author":"姚燮","content":"那有芙蓉十四，秣陵天半峨。尽剥落、翠桁朱罳，都缘上、暗藓昏莎。当时缕金长袖，曾倚望、鳷鹊下明河。未百年、月寂风寥，琼梯断、夜游狐鼠多。无复镜屏拥荷。凉烟一帚，惟馀老柳婆娑。下有横波。认栏影、断红拖。帘间燕来非昔，忍再唱、玉京歌。春人不过。山眉自隐隐、颦瘦蛾。","dynasty":"清代","title":"绮寮怨颓楼"}
{"author":"姚燮","content":"薄霰洒洒如散尘，拥裘晓步寒江漘。群林黯惨生古色，独鹗凌厉无倦神。人心静与俟时化，天倪力欲回阳春。且谋浅醉借暄意，瓮醪虽浊聊逡巡。","dynasty":"清代","title":"薄霰"}
{"author":"姚燮","content":"穷居正愁寂，良友日益多。虽非素识人，亦肯顾我过。朝贳市垆酒，暮听倡女歌。在病神颇疲，寡恨颜常酡。虽难免事废，藉以养情和。安念数月前，此陆犹狂波。天鸟自在飞，亦知境无罗。斜晖将薄山，各各还林柯。","dynasty":"清代","title":"定海旅中杂述七章其七"}
{"author":"姚燮","content":"烟雨沄澜丘壑奇，却收浪墨入寒枝。华光楼阁冰天月，曾照春人蜕玉姿。","dynasty":"清代","title":"论古画梅家得二十四章其一"}
{"author":"姚燮","content":"有所思，思我美人。思不见我，美人伤如之何，目摇摇为旌，宛转之肠车轮。燕辞我梁，文杏不得芳。金蝉饰玉钗虽光泽，羌不及弃菅与蒯，被露道旁。公子出门花蕤蕤。花蕤蕤，春相随。白鹄翩容仪，东风驱汝日夕飞。","dynasty":"清代","title":"拟汉铙歌十八曲，存十一章其八有所思"}
{"author":"姚燮","content":"合水桐飙卷翠来，亭亭其下白莲开。秋阴楼阁百年古，眼底孙曾几辈才？卧石琴弦生碧藓，插厨诗卷抵金罍。西窗萧瑟横斜日，乍有蛩声动暮哀。","dynasty":"清代","title":"泊吴江过徐虹亭太史故园"}
{"author":"姚燮","content":"上乘不受滓，了了月印潭。笔墨戒尘障，禅悦可互参。天龙在眉睫，虚白弥古龛。","dynasty":"清代","title":"闻川十二咏其八雪龛问禅"}
{"author":"姚燮","content":"我病日弄药，衾袂皆药痕。揽衾坐深馆，药气添晓温。窗楞流藻旭，尘片吹斜纹。平心匿窅眇，静息持初根。养悦酌杯酒，散步当柴门。青天照襟色，影若閒閒云。老藓满庭石，略有春兰芬。独趣契古游，渊止信无纷。八极充万有，埃壒道亦存。颇思故人来，鸟翼来翩翻。暮秋娟娟花，怜尔墙隅昏。","dynasty":"清代","title":"晓起"}
{"author":"姚燮","content":"月塍霜陌无车马，幽闲两三茅屋。水鹳浮青，山龙回赭，掩冉故家乔木。风流自足。想傍纬分篝，理签课读。游倦东归，梦魂清傍芰栏曲。莫须子真隐宅，讶叩门吠犬，客到谁速。拥被听诗，掀髯命酒，剪尽几条桦烛。谭回尘绿。笑文字人间，画凫刻鹄。明更登楼，饱看千蠹轴。","dynasty":"清代","title":"齐天乐同王乃荪"}
{"author":"姚燮","content":"一堤疏柳傍城斜，入夜微霜警独鸦。明瑟帘栊收水木，嫩凉衾枕梦烟花。拟裁白纻邀筝社，遥识青山对酒家。月地灯天三百舫，生愁暝雨送繁华。","dynasty":"清代","title":"醉书浮香阁壁二章其一"}
{"author":"姚燮","content":"蔬星挂树，打画城残鼓。扶婢笼灯送郎去。岂离情禁得，似水般寒，翻怯受，花影满街风露。人间天上事，万种难言，分剪香罗暗投与。绣朵折枝连，看是春娇，总谁解、寸心秋苦。值无主、墙阴野棠开，也有个啼鹃，夜深怜取。","dynasty":"清代","title":"洞仙歌"}
{"author":"姚燮","content":"渥水青骝御海棠，边风吹剩一髯霜。短衣挟瑟寻歌院，绣臂携金上鞠场。弹铗尚闻声激楚，弯弓未觉气颓唐。朅来名已除军籍，犹喜戎间古劲装。","dynasty":"清代","title":"长安酒楼赠韩叟"}
{"author":"姚燮","content":"月上何迟迟，昨圆今已缺。待尔重圆时，吾当在家室。还以好颜色，对尔共欢悦。勿向他人前，复此照离别。","dynasty":"清代","title":"南辕杂诗一百八章其九十八"}
{"author":"姚燮","content":"南山如睡龙，西山如蹲兽。脉结不能解，特发此岭秀。线磴千折纡，不作直势骤。涧响无地寻，日光有时透。影澹鸾魄停，气紧麝烟凑。秋僧怜坏衲，春鬟弄妖袖。斜梯太素天，侧出万青窦。浑浑忘东西，叠叠转岩岫。再进云再钤，益上松益瘦。飒有群籁趋，密无滴水漏。肃肃霜锋寒，猿语不敢逗。擘画仙洞奇，拒绝世途陋。踰险忘寺深，到门与僧遘。玉林回景开，金阶布空搆。粥磬疏已阑，茶笙静方奏。眢井蜷病蛟，孤花媚灵鹫。良觌沙与搏，真理壁难叩。独想通窈元，众妙汇清飂。萝衣披可仙，石浆饮宜寿。客或绮里逢，事待向平就。醉拂凌虚霞，惧浊出山溜。","dynasty":"清代","title":"由风篁岭入龙井"}
{"author":"姚燮","content":"晓窗鹦语，惹一丝魂颤。拢鬓扶花去潜远。怕水廊露藓，曲曲弯弯，难瞒过，绣屧印痕都遍。重来人悄悄，梦影生凉，立尽黄昏有谁管。剩了海棠枝，筛月墙阴，把零叶、也都飘断。兀门掩、灯残乱蛩啼，似刀尺声声，听来凄怨。","dynasty":"清代","title":"洞仙歌四首其一"}
{"author":"姚燮","content":"市火销金窟，官梅群玉山。酿泉斟众涸，斡还转灵关。熙皞物无忤，牢愁吾已删。坐持心爱砚，拂拭课心闲。","dynasty":"清代","title":"岁暮偶作"}
{"author":"姚燮","content":"两三客作瘦猿影，屋作空山画苔静。尔花冷苦当怨秋，翻似春鬟列修整。明廊疏竹嫩云飘，斜日纤蛩独梦醒。颇矜夕烛悬百枝，那识天霜下千顷？吾家柴门溪水深，钓竿低拂万丈岑。烟色不挂飞鸟眼，露香但匿穷士心。离骚谁解屈原赋，此院未宜陶潜琴。自怜憔悴溷尘俗，葛衫九月西风侵。","dynasty":"清代","title":"许氏园看菊"}
{"author":"姚燮","content":"草木有脆坚，恨侬不能辨。禽虫有丑妍，恨郎不能选。","dynasty":"清代","title":"古怨辞九章其三"}
{"author":"姚燮","content":"出门一年，归家十日。天上明月十日圆，不补人间一年缺。十月非短，一年非长。奈何西北风，又欲催我行异乡。行行可怜，踯躅路前。一步一回顾，使我泪下如涌泉。上有白发亲，下有青鬓妇。有泪不敢流，肝肠在中复何有？恻恻悽悽，低首而走。","dynasty":"清代","title":"出门谣"}
{"author":"姚燮","content":"大江一吸不复呼，万鱼揭向城根趋。城根柳枝罥枯藻，不栖鸠燕桱鸥凫。鸥凫飞飞入城里，城门如桥但通水。水声夹杂人哭声，不哭难生哭难死。","dynasty":"清代","title":"八月初旬连日大风雨因述见闻作短歌纪灾得十章其三"}
{"author":"姚燮","content":"花影罥横墙，孤心月共凉。昔春人怨别，遥夜露吹裳。楼静移笙语，风潜得蕙香。逶迟愁不寐，掩箔惜灯光。","dynasty":"清代","title":"孤心"}
{"author":"姚燮","content":"篴版弦床客夜娱，已拚病骨殉明珠。入樽好月无千劫，缭袖轻云剩六铢。醉逐狂花搜燕燕，梦搴残柳听乌乌。试看百万西京邸，铩尽鸳鸯砾气枯。","dynasty":"清代","title":"夜坐抒感八章其六"}
{"author":"姚燮","content":"孤烛残年夜，千笳大海营。衣粮防近乱，出处忆平生。酒煖寒难却，宵长梦易惊。空墀聊独立，北斗看低横。","dynasty":"清代","title":"孤烛"}
{"author":"姚燮","content":"我歌子击筑，摧恻无乐音。愿偕奏大吕，子瑟吾还琴。大道旷且辟，岂曰荒山深？猗兰亦可操，何如湘江吟？良史不在辞，佳人不在貌。深流能作澜，浅水自成淖。明当并车辔，出城游西山。其峻虽极天，有径应可攀。俯视千鸟飞，不出眉睫间。何况万虫蚁，菌蠢栖市寰。泠然阊阖风，仙佩闻珊珊。","dynasty":"清代","title":"与汤郎中鹏话旧感赠五章其五"}
{"author":"姚燮","content":"钟响破群冥，凌寒倚晓亭。冰华浮旭白，天色带霜青。物敛气归肃，人劳梦易醒。我愁歌黄竹，潭上老龙听。","dynasty":"清代","title":"镇山亭"}
{"author":"姚燮","content":"天暝愁日落，木劲愁叶飞。送君出门去，暂留亦终辞。妾如天上月，赠君道里思。满月如妾面，新月如妾眉。出门复入门，恐非今日姿。思妾益君痛，劝君还弗思。","dynasty":"清代","title":"怨诗五章其四"}
{"author":"姚燮","content":"河中水流不向西，鲤鱼穿藻初日晖。初日晖晖照帘子，女儿解发抽银篦。头上翠羽双翘钗，足下金缕双文鞋。冰纨解衵春兰衣，琅玕结绿华裾垂。南威西子非容仪，扬采能使明月亏。谁家男儿誇晰颀，日来停马相逶迟。调情不敢对面笑，矜庄要绝旁人疑。吁嗟乎，黄金一笏泪一滴，霜天那有鸳鸯飞？","dynasty":"清代","title":"轻薄篇当河中之水歌"}
{"author":"姚燮","content":"隐忧不谅郁成悲，海国孤峰眇四陲。酒味渐参人事变，琴歌未觉古音亏。空庭花骨蜷烟瘦，窄地江流绕郭卑。息影蜗居无弱梦，龛檀刻像拜天随。","dynasty":"清代","title":"对酒抒怀简都门故人八章其一"}
{"author":"姚燮","content":"懒童挈瓶苦运泉，炊妪泪眦愁湿烟。西房阴阴窗顶揭，案书打作羊毛毡。关门早饭一堂坐，汎滥江湖狎单舸。坐之不安眠亦可，魂梦摇摇恐难妥。夜中声势差一停，南云漏赤微有星，星芒荦确天生棱。","dynasty":"清代","title":"八月初旬连日大风雨因述见闻作短歌纪灾得十章其九"}
{"author":"姚燮","content":"江海催人苦逝川，文章得失感鱼筌。閒庭寂寂春飘雨，旧泪沄沄墨化烟。遍地楠篁吾废树，半生心腑有寒泉。飞蓬不扫莺愁翮，忍忆江亭对酒年。","dynasty":"清代","title":"检书得徐编修师遗札"}
{"author":"姚燮","content":"太乙上囚，怫乎螶𧎾。首鼠执岐，莫挥莫攉。焚输自天，其色渥沰。霿然蔽之，所望奚遌？栖心有涯，敢怨阳薄？冥龙夕迁，大海其涸。嵺哉廓哉，万汇何橐？虽有性门，不试重钥。贞哉㸒哉，一元何跃。虽有命灯，不露微皭。荃蘅不焚，春乃妒馨。有兽者蜽，视之媌娙。乌乎疑世，而矫其形。勺水在坳，大潮泙泙。孕淑于默，触忭于灵。息不昧昧，知能蹈经。始妄鲜戒，谁相玉成？弗伸屈蠖，将讥负螟。流涕空山，白猿尔听。霜斧齿齿，不杀冬青。沥肝告神，庶谅愚惼。埋此太牢，以洁其脔。漻风珊珊，华蜺绦剪。文芷佩之，逍遥者辇。晃煜空虚，灵辔可搴。稽首暗祈，辞不露齴。息轸啴咺，凝睇微睍。流光弗怩，贻我淟愐。厥理有萌，是用昭阐。辟气四垠，以舞长戭。抒其旷哀，先秋而厉。冶以鼓之，商飙吾隶。招摇指申，万艳愁蔽。佪偟百年，罔剖厥悷。太古曷师，南面轩帝。上运有纲，开此盛世。胡然眴眴，不求汔济。天孙惰眠，庐帷将敝。孤心罕循，六合有际。愿约刑章，拯尔苛弊。山川濈濈，方滔其波。蛇蛟可醢，大张罝罗。趋时防忤，匪媕为娿。媕娿则那，往无异科。君子曰嘻，小人峨峨。不烂是柯，当锄是莎。仰首流眄，容裔太和。培斯正命，遑问厥他。上有巫山，下有汨𤄷。吾耳虽蒙，犹能辨歌。抱蜕摭卑，供朽于蠹。美人隰苓，恝焉西傃。恢炱绛霄，倚軨仙嫭。宫声玉𥲀，泄作雷呴。胡我有心，动而抵捂。巫咸不来，蹀将奚诉？曷钳其跗，曷破其瓠？曷柔曷瞀，曷禁曷锢？懮懮挫身，昊宰闻吁。屏曀养韶，以法婴孺。趯趯轮尻，何如尺舠？佳宾云至，兔首用炮。春箘翠深，吾眉与捎。食实可寿，凤皇不遭。嗜芰成癖，安睹蕙虈？胪珍鲜饫，愤彼蚑蛲。流漾春袂，技以淫要。心为堕华，不知所漂。挦日得月，避寒就熇。伊子云者，曷由解嘲？不求我任，宁扤我心。我之伤矣，谁谓我喑？有山曰崟，有水曰湛。积痗于瘁，匪始自今。慰我瘉兮，尔感之忱。俾我抒兮，尔德之愔。我先我后，骄阳骎骎。秋阳梦梦，独我照临。云拊我筑，云理我琴。忧我君子，涕泗其淫。惟鷟斯翔，惟龙斯骧。厥德孔彰，毋俾其忘。憸人忏伪，亦有肺肠。抱燋而语，阴山雪炀。持我之素，捍彼之攘。禀骨硌硌，不疑瘠尪。有材天眷，国是用匡。蚁生万亿，驯及要荒。我心之戆，披可示阳。莫我云听，以惭以惶。","dynasty":"清代","title":"九喻九章章二十句"}
{"author":"姚燮","content":"澹遭辄轻弃，过久苦索寻。胸界非太虚，安有明月心？读书辨良楛，其效证自今。寸弦方谢抚，穆穆具万音。秉烛可照花，秋夕难恃阴。真龙未成角，慎闭潭云深。","dynasty":"清代","title":"秋日病中咏怀诗二十一章其四"}
{"author":"姚燮","content":"飞鸟以巢为室，白云以山为家。春风迢迢别千里，妾边落尽桃李花。出门黄金亲，独居白日贱。天上参商不相见，镜中那得君子面？","dynasty":"清代","title":"望远吟"}
{"author":"姚燮","content":"蝴蝶春灯有逝年，盟梅旧谱倩谁编？罥衣木末愁山鬼，落梦篁阴怨水仙。帘月沈沈花喷薄，海云莽莽栈钩连。鸊鹈刀短君犹佩，那不挥鹰向九边？","dynasty":"清代","title":"答家十三茂才儒侠赠诗原韵二章其二"}
{"author":"姚燮","content":"樽边伴侣散为烟，老大风情亦可怜。怅否秦淮桃叶去，蘋花水阁住渔船。","dynasty":"清代","title":"舟中怀都门故人诗三十绝句其十二"}
{"author":"姚燮","content":"孤山梅树欲含花，鹤不归来但有鸦。处士灵魂香作息，美人羞面雾为纱。碧苔蹊径成樵迹，渌水帘栊是篴家。欲借巢居卧明月，粉墙画本拓横斜。","dynasty":"清代","title":"自清波门泛舟游北湖诸胜饮陆氏酒楼题壁四章其二"}
{"author":"姚燮","content":"撷荔搴兰赋大招，天难诘问命谁料。一生但倚冯煖铗，九市都思伍员箫。山狖可仙遭橡饵，天云无蒂作棉凋。燕台稿藉千金骨，未遇韦支总不骄。","dynasty":"清代","title":"哭张孝廉际亮四章其二"}
{"author":"姚燮","content":"河自东流汉北流，茫茫无地筑琼楼。榴花易惹红裙妒，春水难湔紫玉愁。半晌牵衣当慰藉，更番迎睐作勾留。荷华自护双巢翠，不管芦阴有泊鸥。","dynasty":"清代","title":"后閒情十二章其九"}
{"author":"姚燮","content":"曾倚梅花祝满卮，别来消息定繁枝。阑干横影是残月，莫误初三夕倚时。","dynasty":"清代","title":"梦醒杂述四绝句其三"}
{"author":"姚燮","content":"天堑扼吴楚，山川气郁蒸。乱峰入秦岘，孤鸟下修陵。茗火中泠树，斋帆北固僧。濯衣思祖逖，江水去如渑。","dynasty":"清代","title":"江行五章其二"}
{"author":"姚燮","content":"长江千里帆，去日一杯酒。泪短酒同尽，心黯若秋柳。近知发早白，不如柳还青。惊秋尚有雁，岁岁一南征。北雁几南征，南人迟北返。落叶吹望亭，夕阳满芜坂。","dynasty":"清代","title":"题周泰浪迹图十二章其四望亭送别"}
{"author":"姚燮","content":"凉飔满襟带，可御蓬莱辀。胡然君子心，为我生烦忧。且骑大宛马，并辔南城头。万山为芙蓉，高拥金翠楼。中有玉女鬟，俯避落日羞。群象耿元精，蓄尔烟心秋。洪波逝不返，未逝名当修。昔年超览堂，凄已成荒邱。此誓有神鉴，莫向行路谋。区区一勺浆，何补东方虬？归矣明别君，别君归且休。倘遇黄石公，招我重来游。","dynasty":"清代","title":"客怀诗三章示别金广文士奎厉山人志陈明经福熙茂才登熙昆季其三"}
{"author":"姚燮","content":"恼人捉搦歌，何如白铜蹄？不是不能唱，颇怨知者稀。","dynasty":"清代","title":"企喻歌八章其二"}
{"author":"姚燮","content":"珊珊骨九仙，袖短亦能舞。素壁无一尘，瘦蛾夜灯语。泠然玉瑟弦，拂落洞庭雨。","dynasty":"清代","title":"园居养疾以盆卉自娱各系小诗得十章其三金钱蒲"}
{"author":"姚燮","content":"黄鸡始出鷇，食与雏鸭争。虽争无恶机，各自娱所生。閒居体物态，远见苍黎情。尽泯饥寒虞，天地何不平？南窗气略暄，一蝶偶来停。似嫌荼蘼枝，故作迟迟英。三日不过圃，茁土当有青。短藿杂苋苗，便思尝其馨。鄙人不务农，于理颇知耕。今年当大年，奚待秋稼成？","dynasty":"清代","title":"春阴独居即事五章其五"}
{"author":"姚燮","content":"漫誇十万盾成林，摩垒如何气不森？草草军装同奕戏，啾啾战鬼哭天阴。有门纵可求援手，在史须难避馘心。掩耳怕闻行路怨，凄于秋响促繁砧。","dynasty":"清代","title":"正月杪明州纪事三叠秋兴韵八章其一"}
{"author":"姚燮","content":"明珠款实还收取。况缥缈、华胥路。蛾眉泥彼联娟，蝶意恼人惊寤。果托微波通一语。又底事、整衣赪怒。是否便销魂、问窥墙邻女。游龙翔鹤飘然去。尽描模、玉墀步。莫教翠被寻春，不惯羊车引驻。回首章华歌与舞。恐惹得、细腰人妒。巫峡尚苍茫，问朝云何处。","dynasty":"清代","title":"附：昼夜乐同作盱眙汪祖绶"}
{"author":"姚燮","content":"夙悟华胥是寄乡，相期斋禁礼空王。君眉苦瘦难辞黛，我鬓怜疏况近霜。乞杵研丹频爱细，引丝续茧转愁长。媚兰天许修书侍，敢道真灵在渺茫？","dynasty":"清代","title":"再简姬人叠前寄韵四章其二"}
{"author":"姚燮","content":"宝物无千年，风火几磨淬？皎日一寸心，永与九原佩。孤台已不存，老树亦枯溃。牛羊上垄愁，榛葛蔽烟晦。长天渺后期，旷世有遗泪。但留滚滚河，南趋下吴会。我来觅荒址，落照动衣袂。云际张秋山，古色兀相对。岂必然诺轻，始为名教怼。地下多故人，内勘集群愧。","dynasty":"清代","title":"过挂剑台故址"}
{"author":"姚燮","content":"太虚无雕镌，人心易穿凿。绕屋不种梅，何来千岁鹤？荒田谢膏泽，灵云隐宜壑。六宇无阳春，到眼尽元漠。何如倾醇醪，中含万物橐。峥嵘能砥时，讵嫌肌骨削？空天恣凌厉，群象扫如萚。挂檐长庚星，风撼不能落。沈郁一以抒，谁能夺吾乐？愿借奇肱车，驰空絷雕鹗。","dynasty":"清代","title":"消寒小集同武三淘胡大宋修赵二裕熙饮酒得二章其二"}
{"author":"姚燮","content":"霏霏一夕雨，春水大江生。柳密山添黛，风微燕入城。宿鬟邀浅酌，滑指腻初笙。有忆不相见，独歌空许情。","dynasty":"清代","title":"寄林钟岳"}
{"author":"姚燮","content":"二日可抵淮，三日可达河。愁眉一为展，天气相晴和。烟开出遥旆，风柳交婆娑。扬鞭缓相就，致我尘颜酡。百难有今日，敢复求其他？马亦喜腾跃，仆亦忭且歌。","dynasty":"清代","title":"南辕杂诗一百八章其九十七"}
{"author":"姚燮","content":"谁谱坎侯西汉乐，应谐二十六徽琴。美人幽怨托憀悄，只恐中郎未解音。","dynasty":"清代","title":"翟琴峰箜篌图二绝句其一"}
{"author":"姚燮","content":"冉冉云辔，袅袅天孙。凉夜何俟，裴𧙪于门。纤眉画黛，春月初痕。铢衣六褶，荡为水纹。怨之偶露，意识所存。瓠悬菅弃，郁兮谁论。冰绡如烟，斜月横枕。绿鬟乍低，欲堕钗影。倦睐不舒，若醉方醒。流媚百端，变之俄顷。疏柳在帘，莺语初静。下有阑干，露华苔冷。情好蕴结，外动若疏。流神忽触，味之有馀。水平烟静，朗见芙蕖。游飔远汎，得香自虚。夕霜凉霣，恻恻感予。载歌纨扇，揽子之袪。","dynasty":"清代","title":"袅袅篇三章"}
{"author":"姚燮","content":"莫救城门火，池鱼枉恃存。有端开愤隙，无术慑骄魂。眚气连山白，焦流入隘浑。乱尸如败叶，漂过吉祥门。","dynasty":"清代","title":"闻定海城陷五章其四"}
{"author":"姚燮","content":"十日车行苦焦暍，忽吹沙雨得凉阴。乱山渐渐洗烟树，下陌低低飞水禽。迢递西风来海上，迟回南雁有归心。暂投野驿谋安饱，酒味人愁各浅深。","dynasty":"清代","title":"雨憩南沙河题壁"}
{"author":"姚燮","content":"十棒锣声夜市开，鸿濛九市九莲台。我行独向无灯巷，暗地偷听吉语来。","dynasty":"清代","title":"杂兴得七绝句其一"}
{"author":"姚燮","content":"秋潭一泓行片云，佳女晓汲青丝裙，幽花如桃人忆春。桑梢凉光动初日，宿雨苔根似鸣蟀，凄梦银床感湘瑟。十年挽髻无婿家，空山独情怜病鸦，含睇烟心萝叶斜。","dynasty":"清代","title":"晓汲吟"}
{"author":"姚燮","content":"寂理存太素，持满无纤遗。群生挟以动，日接忘荡怡。林篁翠相媚，幽鸟停且飞。微觉远风至，时有烟光霏。读书坐晨夕，新悦古与依。秉默涤外滓，逍遥何是非？","dynasty":"清代","title":"读书"}
{"author":"姚燮","content":"鬻文供旨㵦，青年乐莱舞。颐养深宅中，未尝出闾户。载续南陔吟，不惭亦何怃？几见寸草晖，得待富贵补。旅食寡欢悦，耳目尽风雨。翘首望白云，谁复有肝腑？","dynasty":"清代","title":"与刘山人泳之五章其三"}
{"author":"姚燮","content":"奇气荡长风，沈酣此夜中。一樽浮易尽，万绪杳何穷？我辈犹悬瓠，天涯等寄虫。列屏花百盌，惭映酒颜红。","dynasty":"清代","title":"同孙日萱沈肇熙吴大田厉云官小集裁杏馆四章其四"}
{"author":"姚燮","content":"颠倒错笼箧，琐具零星装。寒衣束成梱，破书归一囊。长物已不多，弃之应未当。喜我白发亲，精力犹健强。在路恐有遗，一一身检将。萧然孤客楼，槲叶交颓黄。遂使西风中，四溢春晖光。弱妹头裹巾，手抱针线箱。大儿偻运物，堆置西隅床。小儿啼苦饥，索饼牵我裳。有触凄我心，强笑未敢伤。且呼灶下妪，觅火炊宿粮。","dynasty":"清代","title":"八月二日遣仆之镇迎母及妹与两儿移居郡寓暂避海警得三章其二"}
{"author":"姚燮","content":"东十二峰西九峰，独来髡顶听天钟。十年风雨云魂倦，谁问匡庐挂壁龙？","dynasty":"清代","title":"达摩峰"}
{"author":"姚燮","content":"亲朋设斋奠，唁汝棺帏旁。是亦怜汝心，汝须飨其觞。此后眼中人，去皆于汝忘。独我一寸心，系与兹生长。当择一尺地，送汝安北邙。汝生夙畏风，吾不种白杨。殡汝高山头，魂行愁踉跄。厝汝下地卑，恐水溅汝裳。又恐过迂远，魂归路多茫。此汝身后谋，为汝劳酌商。","dynasty":"清代","title":"妇病自春晚始剧至六月四日竟不复生感触所缘记以哀响都得二十三章焚之榇前以代诔哭其二十二"}
{"author":"姚燮","content":"鸱夷子皮善张弛，卿子冠军矫命死。元王封儿羹颉侯，扫除之隶宜愤羞。荣华有命不相强，杼首求官亦何仗？屈身酒户作厮养，西宅朱儒动馋想。貙氓冒德称驺吾，梼杌作士咎繇诛，画象颠倒成爰书。霪雨三日草木烂，烈焱焚泽虎蛇窜，羁臣钳釱坐愁旦。","dynasty":"清代","title":"拊缶歌当行路难十五章其六"}
{"author":"姚燮","content":"避谤图苟安，讵云知体要？竭尔灌婴谋，难弭过山盗。天门云九重，守之赤文豹。蒯生虽善言，无由沥血告。金钱费流输，庐山壑如窖。六军霸上来，尽为儿戏噪。应变在慎权，鉴远不资耄。张掖惟弱兵，犁污尚难傲。孝武天亶才，诏令见能到。是以元封初，师詟朔方暴。","dynasty":"清代","title":"读汉书五章其四"}
{"author":"姚燮","content":"理棹循长津，三里一微曲。岸树郁明秀，照水似新绿。人语杂鸥凫，烟色澹村屋。夕日含尚绚，山蔼吐且蓄。天空景善变，暑退气犹溽。微雨忽东来，薄洒意已足。延赏集群妙，澄虑寡埃浊。良俦各栩栩，携尊醉芳醁。","dynasty":"清代","title":"移风闸"}
{"author":"姚燮","content":"资风健羽力，亦曰能远翔。强飞逐鹑鶠，不如林箐藏。林深苦多弋，箐密苦有霜。八极未云局，思之益女伤。","dynasty":"清代","title":"咏怀寄厉山人三章其一"}
{"author":"姚燮","content":"玉毂金鞯八尺龙，朱门贵戚黑头公。惯来此地争消夏，让我今朝独御风。山迥楼台无障翳，天连溟渤极清空。别开小社娱莺燕，不假前旌树隼熊。","dynasty":"清代","title":"四月二十七日同蒋同年湘南熊鹾尹松之陈明经凤孙小集江亭醉后次蒋君原韵四章书壁其二"}
{"author":"姚燮","content":"好香欲烬人欲眠，风惹绡帏散薄烟。黄鸟侧翎欺倦蝶，小榴触损不知怜。","dynasty":"清代","title":"即景三绝句其二"}
{"author":"姚燮","content":"饵丹信不死，神仙遍九州。安见秦汉帝，不复归山邱。瑶池幻咫尺，错灿芙蓉楼。阆风振鹤袂，彩云回鸾辀。灭影倏如电，去水不返流。容颜尚难驻，何论太清游？","dynasty":"清代","title":"拟古五章其五"}
{"author":"姚燮","content":"画楼静日漾游丝，绿密红疏燕亦疑。输与瓜州好山色，一奁晓影斗娥眉。","dynasty":"清代","title":"扬州作八绝句其六"}
{"author":"姚燮","content":"水平天爽。有斜阳不了，带烟回荡。越鸥楚雁何娟媚，曳蘋丝来往。谁家亭馆，向冷翠、多边傍。恁枝枝、叶叶当风，未秋己作秋响。那识客心摇漾，倚孤篷，萦旧况。问风流揽碧，春瓮银风，啸歌无恙。扇影漪云衫，香筒露近谁招赏。又无奈、听拍吴歌，眉山凉月初上。","dynasty":"清代","title":"尾犯"}
{"author":"姚燮","content":"南去几重山。村落回环。断云残照有无间。何处疏钟鸣古寺，远鸟催还。策马去閒閒。压帽风寒。路随樵唱出松关。闻道梅花如雪满，第五溪湾。","dynasty":"清代","title":"浪淘沙邓尉山行"}
{"author":"姚燮","content":"露宿无家感戍徭，聒风悲响有啼鸮。好奇吾畏人心叵，作躏天愁地气凋。乱草纠烟浮郭暗，奔云随雨入关骄。梦梦此日宜沈醉，汎我长生五石瓢。","dynasty":"清代","title":"酒罢偶成"}
{"author":"姚燮","content":"山镰刈秋萝，水碓舂暮云。风来壑阴合，石立涧水分。闳览物自远，静抱气多薰。束想泯外驰，随往寄吾欣。","dynasty":"清代","title":"杜岙徐氏庄二章其二"}
{"author":"姚燮","content":"转战六昼夜，飞檄索援兵。重海岂真远，孤军亦已勍。难言无善策，谁实坏长城？大帅方屯浃，恬然树羽旌。","dynasty":"清代","title":"闻定海城陷五章其一"}
{"author":"姚燮","content":"行路日益近，讹言日益多。信之尽不疑，中道将如何？昔言丹陵危，昨下兰陵阿。昨言兰陵阻，今已毗陵过。视水仍涟漪，望山仍嵯峨。且倾樽中浆，平此心中颇。心颇不能平，击箸还浩歌。何以声悲凉，绝不惊鼋鼍。瞬息抵金阊，维缆城西河。到耳乡人音，欢笑原无他。始将九地魂，复挂千尺柯。遍询得其详，证合无异科。噩梦胡不安，馁气胡不和？稽首谢上天，谁实瘳我瘥？惊定心转悲，有涕还滂沱。","dynasty":"清代","title":"自杨庄渡河下淮船抵吴门道中纪事写怀六章其六"}
{"author":"姚燮","content":"引鹤申龟绝粒仙，那知下界汉唐年？无筹可纪贞元历，以气游行自在天。未用苦甘分荼蓼，从来得失本鱼筌。伏潭古蜧不肯出，迸石寒梅相向妍。","dynasty":"清代","title":"戏示邻友三章其二"}
{"author":"姚燮","content":"琉璃嵌目赪须鬈，铜龙绣臂猩红毡。举杯中座力拍筵，炙羊作脯腥流涎，群枭肃拜如拜天。偶然微笑降颜色，若获意外千金钱。出门拱手群相贺，争授茶黄作奇货。术堪致富贱亦为，殖可贻孙格同破。昔年抱石城头饿，大市居然骑马过。从者墨面衣女衣，偻背横枪与巡逻。","dynasty":"清代","title":"书所见三章其一"}
{"author":"姚燮","content":"醋醋心情，燕足东西，鹃啼暮朝。甚画桥廿四，春灯芍药，彩楼十二，夜梦樱桃。熨袖潮生，泥颜玉软，酣到难扶瘦易消。挑残麝，忆虬髯倚拂，石帚吹箫。软尘十丈还飘。蓦满地、东风旧怨撩。况临溪题叶，回肠泪沁，隔屏拈豆，煞尾弦幺。呼婢名双，投琼除四，夜夜能嫣月月娇。教伊艳，说状元赐酒，宰相加袍。","dynasty":"清代","title":"沁园春·红"}
{"author":"姚燮","content":"城草未及秋，芸黄有枯色。众鸟投檐阴，十病九彫翼。压江田土焦，百里照天赩。居农劳旦心，坐废惜肢力。官税姑缓筹，先愁一家食。煽议蒙五行，风传焰难熄。本无盗贼心，似因天沴逼。大路倾作河，谁敢预防测？通人理为凭，古鉴杂胸臆。践履安诸常，性完气何蚀？","dynasty":"清代","title":"旱夏纪异诗五章其一"}
{"author":"姚燮","content":"过江风雨閒花尽，送客山川乱草多。又是一年春欲晚，忙来忙去苦因何？","dynasty":"清代","title":"赠燕"}
{"author":"姚燮","content":"篴版弦床客夜娱，已拚病骨殉明珠。入樽好月无千劫，缭袖轻云剩六铢。醉逐狂花搜燕燕，梦搴残柳听乌乌。试看百万西京邸，铩尽鸳鸯砾气枯。","dynasty":"清代","title":"夜坐抒感八章其六"}
{"author":"姚燮","content":"西风吹叶去，风转复吹还。入世惟长铗，孤心有乱山。亲孥身命贱，道路友朋艰。安得充厨粟，一年供闭关。","dynasty":"清代","title":"还家二章其一"}
{"author":"姚燮","content":"万灵共纳昊穹晖，漫抚居诸感迭微。已悔鲁鱼沿笔误，须惩宋鹢退身飞。高云人切甘霖望，小草吾羞远志违。颇忆五陵携剑客，平生游侠擅轻肥。","dynasty":"清代","title":"夏夜独坐杂述八章四叠秋兴韵其三"}
{"author":"姚燮","content":"仙妆轻约素。慢制得晶屏，隔栏回护。洗尽铅华，但抱心如水，不知多苦。泪点盈盈，须受遍、残更风露。浆远歌遥，时节秋深，黯然谁语。莫分栖鸥巢鹭。傍翠叶银塘，乱烟无数。一种难忘，影凄凉，愁向月边描取。梦恐成云，休再问、湘江前路。纵有明珰，更倩那人寄与。","dynasty":"清代","title":"三姝媚赋白莲有赠"}
{"author":"姚燮","content":"万物本无夺，无待斯无为。昨日听之往，已迟今所追。苍云郁到檐，风力虑其颓。一揭千丈高，豁然轩吾眉。洞见天地情，往复相萦回。自误成病苦，谁怨而有悲？苟忘根蒂持，盛阳皆枯灰。寸室能拒埃，群妙敢不归？","dynasty":"清代","title":"冬日杂诗八章其八"}
{"author":"姚燮","content":"北来十日苦扬舲，得趁宵凉此暂停。岸北人声接蛙语，天东斜月让明星。栖凫水阁荷香满，走马河桥树气冥。到枕临安山色见，一鬟天际出亭亭。","dynasty":"清代","title":"塘栖"}
{"author":"姚燮","content":"生汝乙酉年，九月日廿九。爱汝期永年，名汝曰阿寿。千金掌上珠，怀抱不离手。稍长驯言动，百态娇泥人。慧颖驾群侣，灼灼双瞳神。戏言道旁弃，掩泣牵母裙。渐知弄粉泽，红白涂辅唇。拈针学刺绣，绣作颠倒云。年来解炊浣，为母分操作。嬉戏是汝时，汝且以劳乐。","dynasty":"清代","title":"悼亡女寿真诗七章其四"}
{"author":"姚燮","content":"上闸水，三尺深，下闸水与中闸平。闸夫开闸敲铜钲，北船行尽南船行。南船轻，北船重。北船停，南船拥。开闸闭闸忙闸夫，长绳引板旋辘轳，过船负牵声伊乌。前船伊乌，后船邪许。北船张篙，南船打鼓。下闸开，中闸阻，眼看南流去如弩。","dynasty":"清代","title":"开闸谣"}
{"author":"姚燮","content":"隋家水调绝琵琶，魏国屯军散碛沙。地限不须论南北，民风渐已革浮华。茶冈夜火谁传猎，瓜步春潮自送花。六代云烟空变幻，孤城保卫极槎牙。","dynasty":"清代","title":"扬州四章其二"}
{"author":"姚燮","content":"白猿如老人，倒骑三足龟。结洞王屋山，虹梁雾为扉。密林纷素葩，彻夜光琉璃。虽无青鸾鸣，玉音静相霏。或即方回子，服朮面有辉。供职西那国，师事赵升期。偶然阅尘劫，换形世间栖。枯槁木石容，苶然遭疑嗤。","dynasty":"清代","title":"游仙诗十四章不必拟郭宏农也其六"}
{"author":"姚燮","content":"病馀情不绮，春国我今禅。频迓希夷梦，抵游兜率天。蛛丝风袅袅，兰瓣露娟娟。庄叟止虚白，扬雄著太玄。花雏沈水盥，邻闼小红弦。痴绝望相怨，因之吟可怜。自今习蒲衲，所寄但云泉。老屋松根雨，神幡艾纳烟。且安眠细腻，略领味疏妍。惭愧卫叔宝，河阳非昔年。","dynasty":"清代","title":"朱生惠安息香饼酬之以诗十韵"}
{"author":"姚燮","content":"澄澜上照天生波，宿雨未尽云挼摩。舟行清晓若秋晚，凉意得自湖风多。烟声槭槭暗低苇，露光泛泛明初荷。回堤树蔼与平接，直疑水远无坡陀。飞鹇翔鹭望中没，帆影瞥又樽前过。归人览物感无涘，曷暇吊古东山阿？","dynasty":"清代","title":"召伯埭"}
{"author":"姚燮","content":"清瑟西风水木园，一眉初月照匏樽。荒山魂梦愁锄锸，大隐年华愧鸟猿。康乐后当扬赤石，渊明重此记桃源。敢言仙叟无黄绮，且抱骚情与绿荪。","dynasty":"清代","title":"还憩杜岙作二章其二"}
{"author":"姚燮","content":"屠苏故事迓春阳，难得群贤会草堂。金薤补调人日菜，玉糕预试上元粱。萧閒客是嵇中散，磊落吾惭顾长康。醉唱乌乌横短笛，接檐海色去苍凉。","dynasty":"清代","title":"正月九日招同张广文振夔曹丈锦袁应锡史伟倪鋐饮大梅山馆和张丈作四章其一"}
{"author":"姚燮","content":"侬心一寸血，思欢易枯竭。扬火烧雪山，能到几时热？","dynasty":"清代","title":"古怨辞九章其四"}
{"author":"姚燮","content":"托身蝴蝶里，憔悴老王孙。马少花当路，人稀棘满门。照墙山自媚，蔽树屋先昏。三月无觞社，遗墟感仅存。","dynasty":"清代","title":"城东废园四章其一"}
{"author":"姚燮","content":"山入大江绿，春鸥忆旧萍。潮迟帆自下，云白雨难冥。骚柳知离怨，渔歌负俗听。好将疏澹意，补我画馀屏。","dynasty":"清代","title":"江上"}
{"author":"姚燮","content":"孰铩危巢鸾，还絷涸泽龙。白日不还寿，阅世情已穷。抱怀一寸腑，格之天可通。胡为镜在奁，与照皆濛濛。草木有光彩，川岳难恃功。至圣习食息，下视愚民同。轩轾讵因貌，静当叩其宗。","dynasty":"清代","title":"同叶上舍元址读书观海卫回龙庵两月揽景兴怀托以歌咏无伦次也共得二十六章其二"}
{"author":"姚燮","content":"惜哉沅茝与江蓠，草草西风溷棘茨。好色原非吾道累，读书当为古人期。难言岁月供迁就，几见勋名出路歧。去且与君投溟涬，手披青雾叱文狸。","dynasty":"清代","title":"赠陈明经凤孙三章即题其清霅草堂诗卷其三"}
{"author":"姚燮","content":"茭芦为岸柳为门，蟹舍鱼庄自一村。篴渚无人鹇梦静，水烟低护过黄昏。","dynasty":"清代","title":"宝应至高邮舟中六绝句其三"}
{"author":"姚燮","content":"杜鹃有泪不能红，胡蝶生涯此后穷。大地阳春波荡絮，隔帏病女首飞蓬。残烟綷䌨难成绺，小朵矜怜自匿风。惹得绵绵幺凤语，相依露井有疏桐。","dynasty":"清代","title":"酴醾"}
{"author":"姚燮","content":"诸君各故乡，而我独为客。招饮喜不辞，相劳慰孤寂。沈沈纸阁云阴夕，疏雨当阶响寒滴。窖花夺气舒早红，墙草含蕤媚初碧。眼前静态娱閒饮，礼法无苛令无迫。屠苏漉帽珍珠光，椒饼花猪荐春食。君房言语妙天下，叔夜清谈抗畴昔。生平我辈多离患，不尽今欢亦堪惜。去年仲冬始出门，笠雪篷霜苦行役。草堂素壁诗笺旧，瘦月寒梅梦江国。差欣异地良朋聚，容易筵残转悽恻。哀乐丁年付短歌，天地辛槃几兹席？湖山日霁气清佳，更约苏台试红屐。","dynasty":"清代","title":"人日招同杨韫华蒋宝龄杨淦刘泳之江信陈佐钧饮寓斋席上作"}
{"author":"姚燮","content":"三十食官粮，四十充海兵。闽贼寇海来，遂从李帅征。李帅不自官，待兵如弟子。贼炮轰帅船，愿代李帅死。李帅竟无生，老兵亦受伤。肉尽可见骨，示我左臂创。昔负百钧石，今须扶杖行。每思李帅恩，涕泪犹纵横。海风吹雁落，海水立城起。李帅尚无祠，老兵老如此。","dynasty":"清代","title":"北城老兵徐"}
{"author":"姚燮","content":"海气含夕晖，赪然照东岫。谁怜孤树枝，对我病颜瘦。天造无至平，耳目有奇彀。当借禅缁书，缄心习无漏。蹊南归倦樵，草动出鼯鼬。欲摄晻薆思，移之入苍秀。","dynasty":"清代","title":"同叶上舍元址读书观海卫回龙庵两月揽景兴怀托以歌咏无伦次也共得二十六章其四"}
{"author":"姚燮","content":"升厓停策动高歌，马亦昂尻涕泪多。乱后田园都失主，弃馀兵甲半沈河。人间何处塞翁在，穷壤应无伯乐过。愧我床头金早乏，相依陌路共蹉跎。","dynasty":"清代","title":"邻人于野田获马招予试骑之感得二章其二"}
{"author":"姚燮","content":"青柱天门笏。俯群峦、亭亭玉朗，偃霞回蜺。手撷芙蓉凌石屋，人似盘霄健鹘。浩唱与、樵风相答。北去海天浮不尽，指燕关、齐岳摇芒末。潮紫翠，荡烟色。十干尘事归棋劫。尽无聊、敲泉煮茗，鼎花沸雪。十二水帘低不捲。淡碧一层松樾。约梦里，来寻仙迹。月丽云娇莲掌拓，锦珊湖、飞上罗浮蝶。河汉影，绕衣活。","dynasty":"清代","title":"貂裘换酒登挂雾山绝顶"}
{"author":"姚燮","content":"范生古狷者，瑟缩同妇人。静得七弦妙，动作五绮文。春峦发晨秀，扪之无嶙峋。但有古烟气，相袅成好云。河水不竞流，天倪时露真。恬和慑群骛，我思春申君。","dynasty":"清代","title":"舟中赠四子诗四章其四范莼香樾"}
{"author":"姚燮","content":"乖龙夕震荡，天有崩石声。云澜互窳凸，不使尺寸平。大艨可驰马，漂若莲瓣轻。竟从万剑锋，暗蹑软絮行。试魂若已堕，视魄知犹生。履险客或惯，委命吾何能？岞崿肝胆间，并难名以惊。赤旸渐东曜，六合方廓清。遂偃蛟龙旗，不敢堂皇争。捩柁出盘涡，高帆正无倾。瞬息一百里，瞥过临安城。临安有大江，两髻青山青。下立千丈沙，筑塘如环屏。江水下欲直，海水趋欲横。并力不少让，激之为嶒崚。倏有苍赭气，回薄层霄冥。使我不系鸥，复作无根萍。岂真破浪雄，不负长风乘。九万控寥阔，视此犹飞蝇。愿借羲和鞭，上策天池鹏。","dynasty":"清代","title":"扬帆过鳖子门"}
{"author":"姚燮","content":"远山出烟媚平绿，柳角閒鸥试春浴。水廊十二通委宛，下有红鳞三十六。美人手持珊瑚竿，明月作饵珠光寒。不钓名利钓万古，君形无役神故全。谓因遗世托幽郁，高文久与台星悬。蓬瀛天际玉昆贵，弟在琅环亦散仙。","dynasty":"清代","title":"珠湖渔隐图为阮亨题"}
{"author":"姚燮","content":"初日邻墙草，绿光浮我衣。帘疏人出影，花转鸟停飞。静得物之寓，閒招暇者机。良时供饱立，须悔昔劳非。","dynasty":"清代","title":"饭后门外小立"}
{"author":"姚燮","content":"朋辈咸过从，络绎馈鸡酒。顾此荒厨中，丰腆顿矜有。称觥语和乐，晨气照东牖。天空万象澄，瀜瀜座衿受。家食娱太平，托天素深厚。树巢偶警风，何当预防后？冥梦沈绿蒿，但苦地下妇。犹胜离乱亡，未获正邱首。家君方奉公，作息劬奔走。敝室如冷庵，日遣弟孤守。频传慰藉书，谓终灭群丑。相期挈眷还，重缚扫苔帚。","dynasty":"清代","title":"八月二日遣仆之镇迎母及妹与两儿移居郡寓暂避海警得三章其三"}
{"author":"姚燮","content":"散步清涧漘，薄岚霏我衣。林风送远歌，适逢暮樵归。隔涧残叶红，未肯留斜晖。下有残菊黄，知是谁家篱。篱根系孤犊，两童偶来嬉。赤足眠稻床，仰数过鸟飞。过鸟夕始尽，儿童夕始归。我怀信何眷，泥立偕逶迟。","dynasty":"清代","title":"秋晚村居杂述七章其五"}
{"author":"姚燮","content":"秋不在天地，而在秋士心。秋士之心有万籁，无所触拨斯匿沈。韦君坐我秋树阴，古屋堆绿如暗岑。隔岑一角夕阳白，照见玉猿斜睇藤萝深。藤叶何修修，萝叶与袅袅。玉猿矜媚姿，那知病麋老？天风为帚几尘扫，明月飞来入怀抱。月光回掣红桂枝，人间听雨方暮时。空烟窅眇千游丝，为谁织作冰绡衣？秋心静袅七弦入，弦响轻挑秋籁出。秋心含絮能荡摇，秋籁当梧极萧瑟。秋籁在指不在琴，秋心在静不在音。楚国山川片云住，谢家庭院孤蛩吟。厉君何感意昏愲，竟说明朝要还越。邱翁老矣何所思，急斟佳酒浮满卮。我亦不能饮，我亦不得归。我不必双涕垂，自觉掩掩抑抑中心悲，悲不我解将怨谁？怨其窕年娟处不识世间愁苦事，何以一弹再弄直使六合无阳回？我诗未终曲已尽，转笑吾诗似蝼蚓。黛光照醁荷影圆，霜气生衫竹飙紧。乳燕归巢四幕悬，醉看长空捎独隼。","dynasty":"清代","title":"同邱泰厉志饮韦君在山草堂听其十三龄女公子韵觉弹琴"}
{"author":"姚燮","content":"热海炽阴火，难铄昆吾金。久锻绚云叶，益以坚内贞。汉使在绝域，挛体悲幽深。旄节暂辞手，君恩随陆沈。藩羝无乳日，飞雁有还音。伤哉归路绝，送者空搥心。","dynasty":"清代","title":"咏古三章其一"}
{"author":"姚燮","content":"发短惭新草，冷客无春，那记花朝过。静日佳山，高楼留饮差可。看幂历、烟满杨枝，有困雨、黄鹂深坐。声啼破。撩他乱絮，樽前飘堕。阑衫几著香尘，涴唱吴箫，借渐离筑和。贮酒深肠，空馀愁泪包裹。奈荡人、帘底微飔，狎病后、醉魂难妥。归去么。扶上画桥灯舸。","dynasty":"清代","title":"玉京谣饮留仙阁，用吴梦窗夷则商犯无射宫调，即题壁。"}
{"author":"姚燮","content":"玻璃屏角初回梦。西邻碧玉银槃送。彻底惹心怜。粉花霏齿寒。那时消薄醉。画阁天如水。敛袖拜河星。风香逗语声。","dynasty":"清代","title":"菩萨蛮水晶瓜"}
{"author":"姚燮","content":"草木有脆坚，恨侬不能辨。禽虫有丑妍，恨郎不能选。","dynasty":"清代","title":"古怨辞九章其三"}
{"author":"姚燮","content":"鱼天眷属凫鸥约，一篷翠娇红软。处处为家，年年送客，夜夜玉樽银琯。钱塘月暖。更瀫渚烟明，桐江风缓。悄卷青帘，眉山隔镜几痕断。无聊诗梦催醒，画笼纤羽绿，屏隙双啭。守舵呼娘，补帆倩妹，学就杨花娇懒。泥灯歌婉。又移得愁侬，怀乡心转。萍水相思，暮潮流共远。","dynasty":"清代","title":"如此江山/齐天乐·江山船"}
{"author":"姚燮","content":"弯弓射天狐，误中白鸾翼。不畏堕地伤，但愿得怜惜。","dynasty":"清代","title":"读曲歌五章其一"}
{"author":"姚燮","content":"紫盖自擎烟菌，青根谁割云肪？自古松乔有宅，至今秦汉无皇。","dynasty":"清代","title":"同张徵君澹游蕊珠院分赋诸景仿六言七章其二圆峤"}
{"author":"姚燮","content":"韬志汎群籍，揽古每疑今。皭然持牖光，未许窥元深。出门遇田父，罢刈披野衿。目审空鸟飞，谓当来日阴。专听鲜旁务，抚籁皆得音。抱鉴蒙垢埃，负天惭吾心。吾友栖鹳江，著书慰夙任。应探皇古藏，一弄庖牺琴。","dynasty":"清代","title":"韬志三章简厉山人其一"}
{"author":"姚燮","content":"画曲霏江碧浏浏，稚女湔裙试攕手。单衣病客晨未梳，眼眷遥山忆杨柳。柳宜疏鬓山宜眉，燕来问梦莺不知。去日妆台人影绿，东风可怜杜鹃哭。竹梢露紧魂气香，梦约凄烟秋骨凉。纸钱迥野吹巫角，云影平川漂夕阳。湘君玉琴黄土弃，天外阴萝怨脩睇。春膏万顷无枯地，一寸情苗独憔悴。斯人憔悴负行乐，怕诣芳洲搴杜若。杜若不搴情奈何，引丝下上胡蝶多。年华小杏愁凄雨，身世夭桃伤逝波。","dynasty":"清代","title":"上巳行"}
{"author":"姚燮","content":"蒲柳生池塘，秋风致憔悴。弱质亦自珍，葆惜良匪易。关河千里驰，行行伤羁累。瘴疠久隐攻，得缘遂恣肆。始信调护艰，无疾难预恃。安得圭匕丹，除氛返昭粹。","dynasty":"清代","title":"病疟四章其三"}
{"author":"姚燮","content":"踏露出门去，平野烟昏黄。残月下远柳，宿莺初回翔。","dynasty":"清代","title":"踏露"}
{"author":"姚燮","content":"浅黛初三月，轻烟第四楼。杏华如雨飏帘钩、记得香边醉醒看梳头。小凤双声曲，娇莺一串喉。旧欢如梦转关愁。望断吴江千里暮潮流。","dynasty":"清代","title":"风蝶令和心水"}
{"author":"姚燮","content":"柳梢绿转苗条，官河不碍遗鞭路。楼高望远，细风微月，一天春聚。多少莺声，沉沉江上，倦篙曾驻。想幽情嫩约，文漪簟影，闲梦淡、香留住。谁见恨时眉妩。合魂消、几番凉雨。双鸳细蹙，去年尘冷，相思一度。苏小门前，乱愁依旧，怕听金缕。恨湘云人散，灞桥人老。倚帘吹絮。","dynasty":"清代","title":"水龙吟赋柳集梅溪句"}
{"author":"姚燮","content":"贪生守烦障，平旦皆昏蒙。眢井千丈深，绠短谁测穷？昆崙岂真西，扶桑未为东。须知羲娥家，不在乾坤中。至人体群物，在有罔不容。多浊而少清，安能协之同？汝为石中玉，吾以砺相攻。宝此龙篆书，待籍灵霄宫。灵霄上无上，万瑟锵神风。自然还无名，湛寂玄元宗。块然体难变，五岳苦顽聋。眇想求引援，仅受秦皇封。吾行须万年，还视尔颜童。","dynasty":"清代","title":"太真夫人婉罗赠马明生诗"}
{"author":"姚燮","content":"荒水渟古春，漓然发华洁。灵栝蟠野姿，讵嫌生性拙。日斜暮气隤，青山与昭揭。干握芝草云，元英四檐结。卓荦冯与王，龙门望相埒。目摄朱鸟飞，耿怀矢夔契。帝命无两存，未敢怨顽劣。吞刃栖九幽，佯狂保明哲。天质完赩幽，人运挽忠节。谁从炉底灰，穷搜六州铁。凉潦秋不蘋，荐公寸心血。遗像无悦颜，哀眉蹙元绖。再拜增郁伊，上骏渺英烈。飒飒长田风，回云一雕掣。","dynasty":"清代","title":"长沙潭谒庄太常汉晓先生祠"}
{"author":"姚燮","content":"何罪乎地也，生而屯邅？何负乎天也，而贼其年？","dynasty":"清代","title":"哭徐编修师得短言二十八章拉杂写哀不能成篇幅也又何暇于文其十三"}
{"author":"姚燮","content":"太清廓无埃，至质为大文。但求生理足，鸟兽皆吾群。风凉感木落，日暖知草薰。时化辨了了，不资众议闻。守拙浚天巧，无间斯善勤。束志谢凌躐，亮彼哲士殷。","dynasty":"清代","title":"旅夕感怀七章其一"}
{"author":"姚燮","content":"彼美具淑姿，出处靳大造。荣名众口滥，短鬓百年槁。闻其学嵇阮，流浪悔不早。潜心就孤酌，委志托香草。曷往崆峒山，一问广成道。余亦有怨思，昨已致青鸟。","dynasty":"清代","title":"南辕杂诗一百八章其一○三"}
{"author":"姚燮","content":"心多难绾处，不借柳丝愁。演侠宜长剑，迷春自别楼。低帘防客燕，高烛警湖鸥。谁是青莲李，拈毫序夜游？","dynasty":"清代","title":"夜宴揽碧轩即事二律其二"}
{"author":"姚燮","content":"停车忆春夜，清歌月当午。藉彼友朋乐，遣我行役苦。斯人各蓬叶，相合即俦侣。究非一体亲，安偕永行处？疾风掠江水，一散几重聚？旅者异关县，归者已乡土。还留踽踽身，来此复延伫。星霜万里阔，飘摇一鸿羽。","dynasty":"清代","title":"南辕杂诗一百八章其四十九"}
{"author":"姚燮","content":"冷露含心，碎烟筛梦，堪比那时娇俊。略带清癯，似因飘泊，未了东风残恨。禁伊体弱，挽翠袖、竹边寒并。甚真娘、魂断生绡，几回低唤难醒。空怅惘、衣香鬓影。三月钿车归，旧情谁准。绝涧荒山，乱鸦落叶，一角仙源云暝。相逢若梦，惹此后、相思重警。伴斜阳、啼老疏蝉，更无莺问。","dynasty":"清代","title":"百宜娇秋日客园见桃花"}
{"author":"姚燮","content":"万壑青环一屋卑，古天魁柄共操持。代人歌哭终无谓，证我行藏颇亦宜。晓牖衔尊频泼袂，夜灯击剑惯惊鸱。上禅已辟千年障，莫道坚关效守雌。","dynasty":"清代","title":"题鹤皋咏史图"}
{"author":"姚燮","content":"灯烟曳竹作绡红，小簟安樽自听虫。骨相苦寒逢热夜，心魂欲逝得回风。故刀拟拜屠牛佛，弄笔难收汗马功。信尔无愁谈故事，隔庭儿女笑迷濛。","dynasty":"清代","title":"夜坐抒感八章其八"}
{"author":"姚燮","content":"唱罢西泠杨柳枝，孤灯残梦有衾知。一川枯苇千山叶，又是疏篷听雨时。","dynasty":"清代","title":"舟行二绝句其二"}
{"author":"姚燮","content":"画岸轻烟笼。尽勾留、衣云扇雾，蝶疑莺恐。水阁晓凉帘卷绣，莫慢凭肩倚共。怕镜里、鸳鸯妒重。且看红船春不隔，唱微波、斜亸双鬟凤。蘋断处，翠摇动。笑侬飘泊同江总。记寻诗、夜深小步，段桥月冻。病样怪如秋柳瘦，写出天涯愁种。输一角、风漪调弄。说甚宝车金勒马，被年年、流水斜阳送。更无问，六朝梦。","dynasty":"清代","title":"金缕曲同人集写山楼寓斋赋湖上四影得人影"}
{"author":"姚燮","content":"迥海云摩日，低城树合山。山烟浮野去，江鹭送潮还。佳约宜横楫，伊人正采蕳。如何西逝客，离思不能閒。","dynasty":"清代","title":"江上送客"}
{"author":"姚燮","content":"狼藉金樽子夜歌，何年锦幰逐鸣珂？营巢乳燕泥香少，贴叶新蝉涩语多。酒醒灯残愁拥被，天寒袖薄怨牵萝。妒他别院沈沈月，照见双鸾抱玉柯。","dynasty":"清代","title":"閒情四章其二"}
{"author":"姚燮","content":"分襟弹指事，不乐待如何？各自看天晚，无心恋鸟歌。烟明帘侧势，草软地生波。门外二千里，风沙归路多。","dynasty":"清代","title":"尺五庄即事诗十二章其十一"}
{"author":"姚燮","content":"屏角催筹，棂眉镇押，三更风露无声。玉倚兰篝，泥他宛转春情。香心坐拓鹅溪绢，是风流、玉局前身。听分明，一曲湘华，度入瑶笙。笑他多少藏娇处，但贴鬟送语，迎睐传樽。莫漫高歌，隔花须有眠莺。诗成起拍栏杆望，旷银河、淡月疏星。更罗纨，小字书来，蚕尾红生。","dynasty":"清代","title":"高阳台画阁夜吟图，为引庵题。"}
{"author":"姚燮","content":"男儿堕地根愁愤，一意经营百不如。且袖昆吾三尺铁，梦排月府击蟾蝫。","dynasty":"清代","title":"题家明经丈观光墨林如意室图四绝句其三"}
{"author":"姚燮","content":"昔闻狮林奇，高与梵宫埒。卓地逾寻丈，摩天自𡽱嵲。灵迹偶一经，神工嗟独绝。始入道萦纡，少停情𡰈兀。万窍蜂络房，七盘蚁缘垤。空罅知下凹，回磴翻上岊。侧窦光渐通，下步涧忽截。晦明互俄时，东西移寸辙。久旋路每重，覆行径疑别。势危基赖安，奥穷境转澈。虚廊拂晴筠，平沼交文缬。夕景斜垣沈，风林过鸟瞥。流缅生古欢，清閟渺高节。孤心何介贞，千载此蕴结。","dynasty":"清代","title":"狮子林"}
{"author":"姚燮","content":"行路日益近，讹言日益多。信之尽不疑，中道将如何？昔言丹陵危，昨下兰陵阿。昨言兰陵阻，今已毗陵过。视水仍涟漪，望山仍嵯峨。且倾樽中浆，平此心中颇。心颇不能平，击箸还浩歌。何以声悲凉，绝不惊鼋鼍。瞬息抵金阊，维缆城西河。到耳乡人音，欢笑原无他。始将九地魂，复挂千尺柯。遍询得其详，证合无异科。噩梦胡不安，馁气胡不和？稽首谢上天，谁实瘳我瘥？惊定心转悲，有涕还滂沱。","dynasty":"清代","title":"自杨庄渡河下淮船抵吴门道中纪事写怀六章其六"}
{"author":"姚燮","content":"长风飘大缨，远见铃马驰。急切欲相问，铃马去如飞。后卒四五人，徒步不及追。言调徐州军，期限三日回。闻言丧我心，同侣面如灰。岂真家已无，此去终无归。努力趋淮河，河上声如雷。云是寿春兵，顷从西路来。索船同索逋，船尽夺马骑。可怜官口喑，顿足难指挥。颇闻江北荒，自食近苦饥。讵料蓄廪馀，还供军粮赍。一家不举火，势及里党危。无食尚有家，无家当告谁？","dynasty":"清代","title":"自杨庄渡河下淮船抵吴门道中纪事写怀六章其二"}
{"author":"姚燮","content":"赤城灿桃华，岩扃闭白云。幽靓恨独赏，流出溪浒春。触风成槁色，吐唼供游鳞。水游易生悔，霞想幸未泯。奇芬蕴弥厚，讵在人问津？","dynasty":"清代","title":"杂诗六章其四"}
{"author":"姚燮","content":"气遏云头万隼过，眼明沙尾一山拖。飙声天角龙呼雨，人影波心马渡河。屋窄门洼装暂卸，葱甜薤辣酒微酡。来朝驱马阴平道，篆峄秦碑带藓摩。","dynasty":"清代","title":"岔河"}
{"author":"姚燮","content":"玉山金谷埋秋草，荒凉几家池苑。太守湖山，词仙洞府，画曲年年霏软。龟帘夕卷。尽花气云扶，月眉漪剪。读曲心情，隔波撩得柳枝乱。嬉春三两俊侣，雀钗斜堕鬓，苔角寻遍。竹泪青衫，樱歌素口，莫惹旧魂凄断。东风宛转。逗人语烟梢，塔铃天半。鸥影阑干，泛来诗梦远。","dynasty":"清代","title":"齐天乐游塔影园谒白公祠"}
{"author":"姚燮","content":"山中劳人梦魂拙，醉拥江楼一衾铁。柴门尽夜孤柝声，晓起开窗万峰雪。疏林迢迢群雀飞，空田无食野犬饥。风能作梳客愁鬓，云不为棉吾怨衣。故人老瘦今何依，贱子漂摇绝境栖。馀生各抱枯尘面，莫乞高天一寸晖。杀身饵世犹恒事，置砚曾无读书地。文章微贱供豪役，生死荒凉逼穷泪。烟波画蘋双白鸥，今年三月南湖楼。飘缨公子寻沽马，横槊将军载艳舟。与君狂歌大白浮，未知众乐何独愁。阳春莺燕织暄语，闻之但似啼乌秋。今朝浩莽怀吾子，陌路难求真姓氏。乾坤物象方苦寒，我有热心向谁委？故城没海鱼龙骄，世外梅花香独飘。苍翎癯鹤易成素，绝粒容成难见招。","dynasty":"清代","title":"怀厉山人志"}
{"author":"姚燮","content":"绿止暄不风，静筵对南郭。皛然天光明，照影玉墀鹤。吾心纠众劳，得閒且宽拓。况尔同怀朋，华嵩森岞崿。杯浆澄不埃，谁云鲁味薄？盎有古藓香，未忍遽吞嚼。拂烟高柳枝，初蝉响犹弱。谁信尘扰中，有此世外乐。","dynasty":"清代","title":"同蒋湘南叶世圻洪齮孙小集吴侍读葆晋寓斋三章其一"}
{"author":"姚燮","content":"绝堑天开午日冥，西风无恙下吴舲。缠山万柳交髡绿，夺隘空江拓大青。南楚关河霜雁指，上方钟梵水龙听。底须檄借茅仙鹤，梦撷朱华看浴星。","dynasty":"清代","title":"舟过焦山下"}
{"author":"姚燮","content":"晏河截如带，驱马不得过。遥遥夕阳色，已没东山阿。中流下孤艇，舟子行自歌。相招故纡缓，涉者来复多。仰首见天鸟，戢翼还林柯。不畏水深阔，已越山嵯峨。","dynasty":"清代","title":"南辕杂诗一百八章其五十三"}
{"author":"姚燮","content":"鸣鸡在树犬在屋，东邻病婺五更哭。月残风紧河星高，万愁迫入孤心劳。我生寄人作门户，食不田耕敢云苦？黄金百笏粟万钟，朝谋暮计宁非佣？","dynasty":"清代","title":"枕上偶得四章其二"}
{"author":"姚燮","content":"炙日熯平沙，天容接枯槁。委怀顺时化，吾敢怨大造？劳马就凉阴，低嘶藉林草。明知苦羁缚，安能谢刍稿。南风陡地来，浓翠飒如扫。拂我衣袂尘，得凉暂亦好。","dynasty":"清代","title":"南辕杂诗一百八章其七"}
{"author":"姚燮","content":"八月九月天不雨，天不病苗还病人。人怨体焦同土石，病愁虫食遍松筠。熊熊鸟火明河角，阵阵蛟烟弄海唇。底尔伏庐无寸见，菊花濡酒酒濡巾。","dynasty":"清代","title":"天不雨"}
{"author":"姚燮","content":"芸芸阶草发初荑，挂屐穷居谢怨悽。烟肯怜莺笼树密，风来泻竹到墙低。办竿去约閒邻钓，挟饼归逢病稚啼。适境且求随分足，未容豪注慕瓠蠡。","dynasty":"清代","title":"穷居"}
{"author":"姚燮","content":"阴苔閟厓磴，古级天所成。滃然散云叶，袭我衣裾馨。仰首见崇柯，桂树吐繁英。落日远相射，虚潭浮莹莹。馀辉散高壁，佛阁敞四楞。天风动萝带，吐纳钟梵声。游籁忽归寂，壑气早就冥。已无紫阳客，谁叩元关扃？","dynasty":"清代","title":"同厉志罗以智苏惇元叶元阶游七宝山登大观台作三章其一"}
{"author":"姚燮","content":"酽茶色如酒，饮之难醉人。圆转不肯住，奈尔车边轮。","dynasty":"清代","title":"古怨辞九章其五"}
{"author":"姚燮","content":"倚筝床，停绣屟。薄晕上红靥。忍底生瞋，垂眼弄湘褶。多应别院花枝，无心滟笑，便防到、目迎眉接。展湘箑。旋向芳草庭阴，翻翠弄蝴蝶。故自喃喃，冷语逗来杂。教侬欢怨都难，斜阳坐尽，又守过、半枝银蜡。","dynasty":"清代","title":"祝英台近其十并序"}
{"author":"姚燮","content":"近日双湖秋树间，西皋韵事未全删。风声战竹喧棋垒，月影扶花上砚山。清閟敢同高士癖，豪狂如见步兵顽。好将菊圃留馀隙，别种芙蓉洗醉颜。","dynasty":"清代","title":"和阮训移居韵"}
{"author":"姚燮","content":"画角声悲凉，远自角城起。出门登高坡，乾坤肃止水。遥见黄河流，一线走千里。西来何浑浑，东去自瀰瀰。上有行者樯，下有戍者垒。中原扼要津，汉唐已如彼。谁导昆崙源，入海竟其委。决防有沿革，河难任成毁。","dynasty":"清代","title":"南辕杂诗一百八章其一○○"}
{"author":"姚燮","content":"凤羽不缀绿玉琴，春女但斲红葹心。天阍十二虎豹睡，赤树染遍珊瑚林。鲰生无才出穷户，扳桃援李皆萧椮。醊粥淋漓颇矜饱，沸药瞑眩难救瘖。单衣蒙头走京洛，帚叶凋敝馀蹄涔。苦骑矮马觅黄檗，羞随华帽骄朱綅。市骨之台今不筑，洒涕而泣乌乎禁？妄遵屈例拾香草，古怨小续春兰吟。斜街楼阁极华绮，挨灯送笑狐睇淫。珠屏水腻薰晚麝，雕槃玉坦堆秋檎。佳朋联袂造芳社，每忘烛灺忘夕阴。扬灰乍集钩喙鸟，抽刀欲斮长鼻鲟。蓬茅卷风蔽万里，坐疑海日埋愁霪。闭关自怵学新妇，裹腹谁辨雌雄妊？堂皇大路守轨辙，巨书座右清白箴。由来憎谤起纤末，使予动足深渊临。荆州匿爱入肝腑，感通一气逾磁针。若蒙尘垢得湔洗，空翠重见阆风岑。程门喜作一年住，窗驹过隙何骎骎。维摩秘授大藏旨，上乐广摄钧天音。陈书季子复遭黜，危愁恍若鸡窥燖。官途杨树老垂绿，齐东大潦方积霖。脂车在户有畏色，况其繫我衷情深。沧浪旧约且弗说，蓬莱宫阙愁日沈。群公顾视亦狼狈，共舒手爪来结紟。高筵六尺尚环坐，聊拚欢乐觞同斟。清飔荡影四帷月，疏篁修眇松郁森。腻苔微溽得清露，踏枝来语双幺禽。明岚一抹照城草，高云空阔开吾襟。明朝岖径试铃铎，晓凉自梦芦沟衾。我歌能使唾壶碎，拈衣揽袖空愔愔。垂缫西序示圭式，好资砻错成天琛。吾行言采北山蕨，有怀或赋西归鬵。津门秋晚下赪鲤，锦缄与我书千金。水荭葱珑隔烟语，钓矶屋俯沧江浔。","dynasty":"清代","title":"夏夜壶园饮饯长歌留别编修师并示同寓诸子得三十五韵"}
{"author":"姚燮","content":"远村初火若散萤，麦梢摇动凄然青。长风吹雨去赵北，崩云过地无留声。林丛草黑径不辨，洸洸积水如河平。马头贴水曳轮过，出洼就砥随仄倾。仰看天际乱鸿雁，薄晻尚作残霞明。明光一线射遥海，海色百变浮赭青。海门军舰正巡哨，谁挥长槊驱游鲸。侧闻铃羽过官道，倘来报复滃州城。但得亲属各安堵，敢辞道路苦行征。相投野店觅宵醉，落叶沸与哀弦鸣。夜中梦醒得清霁，流珠隐见天南星。","dynasty":"清代","title":"任邱雨后作"}
{"author":"姚燮","content":"粟不能饱侏儒之腹兮，剑不能断佞臣之头。六经糟粕满故纸，依违终世宁无羞？高台万仞兮置杯酒，平睨天门俯星斗。向来车马飘为尘，变幻鱼龙亦何有？大川东下兮西日徂，草木黄落兮千山枯。乱云漠漠闭鸿雁，悲风飒飒摧蒲菰。使我独立兮心踌躇。","dynasty":"清代","title":"悲来行"}
{"author":"姚燮","content":"记绿蘋桨短，红藕帘疏，共倚春词。一曲伤离后，问灯云榻雨，梦瘦还肥。只愁画梁如昔，巢燕已全非。暮宿酒痕青，罗襟待浣，又蘸新啼。依稀。那回事，算值得人人，眉楚鬟凄。烟水东流尽，便等身金好，难铸相思。试看女坟湖上，日夕鹧鸪飞。恁一路江南，杨花乱落人未归。","dynasty":"清代","title":"忆旧游寄沈东岑吴中"}
{"author":"姚燮","content":"春水樱桃涨，斜通八尺湖。藕塘鸂𪄠浴，柳市女郎沽。晓色侵残月，东风长旧芜。邑侯门第改，何处觅泾梧？","dynasty":"清代","title":"舟行杂诗十章其八"}
{"author":"姚燮","content":"道始天修乐，春归水气融。导灵机易遁，入缋象难通。溟涬无穷壤，元虚有化工。但看邻树叶，不掩露胎红。","dynasty":"清代","title":"示皋儿"}
{"author":"姚燮","content":"城草青离离，马牛不相躏。西风一夕黄，其霣等朝蕣。好花开大衢，危枝益可慎。讵恃怜足邀，甘于攀折殉。防欲不嫌峻，爱理不嫌吝。勉哉太始期，凡民有尧舜。","dynasty":"清代","title":"秋日病中咏怀诗二十一章其十四"}
{"author":"姚燮","content":"遥夜极清凄，吟声相閒低。欲为天马啸，怕警露鸦栖。辙正誇能合，槎孤愿引迷。石床松可簟，拚我醉如泥。","dynasty":"清代","title":"过吴侍读葆晋适与高广文锡蕃读余恩县题壁诗因用陈氏园林诗五章韵联句见贻依韵奉答其五"}
{"author":"姚燮","content":"壁苔涂抹满经檠，阶草离披卧石罂。酒味暗搀林气涩，雁行遥界乱山平。饱持佛偈参梅熟，静得渔歌送水声。妙悟多从芜秽出，不须洁地始光明。","dynasty":"清代","title":"化茂上人招同族兄饮青弋山房"}
{"author":"姚燮","content":"处事尚姑息，讵足同远谋？纵尔芜满田，得锄吾能耰。后庭隙地卑，缭之低垣幽。乱草遍延蔓，殃及窗户修。但供恶虫匿，时来病鸟投。秽污不痛除，清明逝焉求？欲防牙蘖萌，务绝根株留。敢仗雨露滋，气掩佳木稠。凿稗不偏产，我难天心尤。因循而养奸，斯贻包茅羞。西邻有独松，迥影卓谁俦？庶使净地风，一拓空山秋。","dynasty":"清代","title":"薙后庭草"}
{"author":"姚燮","content":"簇鱼湾、沙香露滑，芳名尔雅谁记。春秧远绣蛙田阔，交上嫩苗针翠。芦荻似。早槭槭萧萧、越渚西风起。轻船罢舣。看带雨锄青，和烟捆绿，人影乱潮尾。江天渺，不为冰莼动思。也牵幽梦千里。水笆横截闲鸥护，尽足渔乡蔬味。苍玉腻。等猫笋平头，小剥劳纤指。山厨煮未。认剪叶分梢，穿鲈缚蟹，担唱又盈市。","dynasty":"清代","title":"摸鱼儿菱"}
{"author":"姚燮","content":"屈之如环放手直，声作金鸣质非铁。利可断佞岂钝材，此辈无肝价难说。侠髯不来革囊裂，电紫当眉影斜瞥。便肯与我我亦辞，又恐无端唾壶缺。我志虽寒血犹热，耳属于垣且缄舌。慎加拂拭葆莹洁，终有人来与钩锲。别刀去问西家沽，酒味而今都薄劣。","dynasty":"清代","title":"市肆看刀"}
{"author":"姚燮","content":"读书能除士夫气，守朴不染公子风。幽鸟自得好秋意，青山忽来吾眼中。吟声歌声四巷静，一樽一灯此夕同。我将解衣示短剑，君先吐气为长虹。","dynasty":"清代","title":"赠何公子绍业"}
{"author":"姚燮","content":"空烟呼万鸦，单舸渡桃花。无恙邀天福，陈餐便夕加。危床拥孤烛，静思逼繁笳。启阁更东望，乱山横暗沙。","dynasty":"清代","title":"闻夷兵将攻镇海舍弟坤自家来郡寓"}
{"author":"姚燮","content":"但有暮云合，更无幽鸟啼。来时霜叶秃，昨夜雨声凄。未解分人恨，何缘系马蹄？关心湖水曲，高与画楼齐。","dynasty":"清代","title":"赋得大道柳八章其二"}
{"author":"姚燮","content":"海旭一千丈，来挂五寸梢。疑从扶桑东，撷此珊瑚条。安得鷟鸑雏，并奏虞廷韶。","dynasty":"清代","title":"园居养疾以盆卉自娱各系小诗得十章其七赪桐"}
{"author":"姚燮","content":"雪窗炯影厉难逃，天角孤星挂树高。暗想易投中夜静，雄心转悔少年劳。较量古事参千变，勃窣空风借一毛。莫谓棼丝无许断，但怜掣手是铅刀。","dynasty":"清代","title":"雪窗述怀二章其一"}
{"author":"姚燮","content":"淡月窥床，轻云飐箔，今宵凉似秋宵。羞催早睡，低头只数更谯。魂易断，梦难消。怕仙山、无此蓝桥。鬓蝉细掠，衾鸳慢整，炉麝潜烧。西楼兀自吹箫。曾想天鸡一唱，便又明朝。盟鸥誓鹭，大江趁未风潮。五彩结，百宜娇。荡春痕、凭仗烟绡。只愁杨柳，待人攀折，已有长条。","dynasty":"清代","title":"夜合花其二"}
{"author":"姚燮","content":"动取空言诮，高文久若菅。谁知千里翮，原向伏时娴。真赏难虚弋，吾躬转惧难。石潭清在户，未忍照衰颜。","dynasty":"清代","title":"喜魏源王柏心李杭诸君成进士寄之以诗五章其三"}
{"author":"姚燮","content":"拟为招隐诗，和我刘柴桑。落日延暮凉，高槐鸣蜩螗。故人近无迹，酒熟俟谁尝？转恐神明存，寡洽中遭伤。微吟写吾好，籁答空天苍。衣冠志夙游，元律维盛昌。胡投草莽深，匿面未容狂。山川纳繁荣，聊泽襟裾光。","dynasty":"清代","title":"托感十二章其十二"}
{"author":"姚燮","content":"城根江草弄春冥，城上宿云吹晓青。一鸟飞来吾屋住，清歌送与独花听。昔时雨屐思佳禊，昨夕风蓑梦钓舲。传说文园近无恙，憨垂吟袖倚山屏。","dynasty":"清代","title":"简汤文学淮"}
{"author":"姚燮","content":"覆有前车鉴，民逋地一空。守难群力借，弃与敝襦同。鬼恣跳梁瞰，天愁撒手穷。群公膺上爵，何以问孤衷？","dynasty":"清代","title":"闻定海城陷五章其五"}
{"author":"姚燮","content":"荡鳞云、夕天如卵，琼光交上明绮。红樨花瘦香藤络，月挂眉弯纤翠。愁恁睡。更凤子啼残，隔院闻箫吹。微飔动矣。转晶插无声，一萤溜碧，清露悄焉坠。撩人忆，当年媚波楼底。灯屏邀坐双髻。醉听团扇桃根曲，暗拍钗梁唱起。还共倚。向桐叶阑干，领略些秋味。韶华似水。定浣到罗衫，旧时酒点，点点换新泪。","dynasty":"清代","title":"迈陂塘初月含树凉云动帘遥夜坐疏翠吟楼仿佛记斟酌桥媚波风景"}
{"author":"姚燮","content":"亢阳激阴厉，鬼盛神无权。圻宇如铁围，冥气流毒祆。坏屋投饿鸱，窳沼焚枯鳣。毕方蒙楮衣，土耗驱前旃。娭娭枭杨魂，惨笑来狎烟。即非高明家，独履森矛鋋。鬨城伐金鼓，彻夜雷阗阗。老稚百万心，破碎无一全。警恶聊代刑，司命实惟天。厌禳穷大傩，孰来拯其瘨？","dynasty":"清代","title":"旱夏纪异诗五章其二"}
{"author":"姚燮","content":"水北荷亭卖酒家，荻帘高卷画旗斜。菰蒲烟外无人到，输与斜阳照堕花。","dynasty":"清代","title":"渡黄河至清江浦道中三绝句其三"}
{"author":"姚燮","content":"侬心一寸血，思欢易枯竭。扬火烧雪山，能到几时热？","dynasty":"清代","title":"古怨辞九章其四"}
{"author":"姚燮","content":"企喻复企喻，新人不知故。新人一尺罗，故人一疋布。","dynasty":"清代","title":"企喻歌八章其八"}
{"author":"姚燮","content":"春灯无那夕，春雨可怜宵。青玉左宫枕，石弦秦女箫。奇葩方怒迸，落叶已寒彯。凄绝秋坟唱，当年大小乔。","dynasty":"清代","title":"题唐六如一宿姻缘图"}
{"author":"姚燮","content":"万户桃符换旧时，相从随例倒芳卮。如槃大饼如椽烛，不祭钱神只祭诗。","dynasty":"清代","title":"杂兴得七绝句其七"}
{"author":"姚燮","content":"朝作千金游，暮作千金游。朝眠鸳鸯墩，暮宿芙蓉楼。金尽还卖屋，屋尽还卖妻。朝行陌上饿，暮宿城头悽。七香油碧车，窈窕倡家女。头上千金装，此君昔所与。七尺白鼻騧，八尺青鬃骊。锦鞯桃花红，此君昔所骑。名马尚能驰，美人尚能舞。乞食东郭门，谁怜此君苦？","dynasty":"清代","title":"东郭门丐"}
{"author":"姚燮","content":"泽兰在阶蔫不华，墙头紫草含露芽。东风胡蝶飞飞斜，画梁燕子巢为家，愁人玩物愁无涯。左手持钱右手酒，出门去看城南花。","dynasty":"清代","title":"短歌寄厉三叶十八七章其四"}
{"author":"姚燮","content":"饱酒仗醺力，冒寒凌高城。木落郊原空，天地无片青。炯然冻鹭光，江烟不能冥。于斯黯䨴中，提我神气醒。眇听归一希，吾劳信何营？","dynasty":"清代","title":"冬日杂诗八章其五"}
{"author":"姚燮","content":"空园雨气逼檠寒，风薄高枝滴未乾。夜半离愁缘梦出，壁间瘦影拂尘看。路当险仄收缰易，天有峥嵘放剑难。强起开门望千里，荒云海上去漫漫。","dynasty":"清代","title":"病夜"}
{"author":"姚燮","content":"一衫潦倒君罗隐，堕魄烟邱泣金粉。风篁刻梦湘眉彫，不让三闾擅悲愤。盛名苦换银丝发，末路生涯剩薇蕨。随园宾客今几留，倦雁关山独飘忽。","dynasty":"清代","title":"怀九老诗九章其三长洲陈学博基"}
{"author":"姚燮","content":"水气香翻风气温，水云风树接遥村。云容借日变霞色，树影入波成藻痕。烟杪乱帆鸿引路，岸傍孤店苇编门。此身恍置苕南道，只少肥鲈佐酒尊。","dynasty":"清代","title":"蒙村舟次二章其一"}
{"author":"姚燮","content":"青蝇如谗人，声柔毒在腑。劳挥虑狎近，猝已中其蛊。客行鲜安止，假寐亦烦苦。谁家密台榭，冰雪作闉堵。万菡照波靓，双𪄠浴烟妩。一醉愁夜短，一歌忘日午。","dynasty":"清代","title":"南辕杂诗一百八章其十六"}
{"author":"姚燮","content":"蚕眉蝉翼天池种，金翠衣裾可六铢。井华灌之玉沆瀣，研山绕以石菖蒲。粉勾明月扇中画，影蹑翾风掌上躯。莫笑纤微供玩狎，刀砧不入五侯厨。","dynasty":"清代","title":"稚子以瓦盆养金鱼"}
{"author":"姚燮","content":"奈何离别来，君文与形瘦。秋山削芜绿，骨立弥深秀。飘花溷清涧，香萎即成垢。咏怀齐女贞，谁能诮其陋？高云生薄阴，变象作波皱。虚心以相期，遥遥有岩岫。","dynasty":"清代","title":"与刘山人泳之五章其一"}
{"author":"姚燮","content":"冻土未萌甲，淩厉川方冰。岂真大造穷，常此枯索形。春阳有元始，立干在固贞。雨露皆后天，祇以玉其成。玑斗回寅躔，龙驾东皇升。三阴遁幽朔，万㝢归清明。群卵待为鷇，孳之皆含生。岂伊既朽枝，未肯欣欣荣。斯时旸正辉，瑶光浮大莹。一发不可遏，破蕾交华英。幺叶凤羽绿，高柯珊瑚赪。谁匿忧患意，预感秋风零。顺履道乃贵，化机何朒盈。莫恃煦妪恩，持慎保其名。","dynasty":"清代","title":"偶作有赠"}
{"author":"姚燮","content":"恶水夏竭崖壁瘦，风刀掣铓割云袖。野蒿盖屋门不天，燐碧星红碎光漏。空烟窸窣伥鬼啼，瓜园𡏝破逃群鸡。抽镰急束短后衣，飞身蹑树当墙梯。虎睛荧荧射人面，虎尾垂溪直如箭。势将上纵故下蹲，霹雳摧空四蹄旋。抱镰抵虎目无眴，人虎存亡争一线。是时月黑千林昏，北斗插入虞渊根，气丝袅发悬独魂。虎来撄人人格虎，虎爪人镰密迎拒，木叶低昂万山舞。投镰中虎虎落胆，石断沙飞吼声惨。下握虎颈血盈揽，壮士不敢懦夫敢。眼中有虎白日狞，手无寸铁吾难撄。惜渠李广没石箭，仰天但射黄毛鹰。君不见将军不惯骑牛行，孩童指弱能捉蝇。","dynasty":"清代","title":"听剡樵说杀虎"}
{"author":"姚燮","content":"越纻歌残酒一尊，柳花如雪羃雷门。榜娘荐到西施舌，隔树春烟易断魂。","dynasty":"清代","title":"题汤家彦耶溪怅别图二绝句其一"}
{"author":"姚燮","content":"象外筌蹄悟亦空，鼠须玉面未能工。横斜书画船边月，疑在罗浮晓梦中。","dynasty":"清代","title":"论古画梅家得二十四章其七"}
{"author":"姚燮","content":"剸人以舌，其铦似锋。囚人以气，笯槛曷庸？楩楠菉葹，屮木之稚。胎以土膏，不乞甘雨。大圜入照，明月无棱。周驰罔憩，谁系长绳？皇柄两持，元气凋瘵。淫孛寇阊，天耳其瞆。尧舜不帝，六合永沈。民殄物肆，何有古今。棼纚车斿，五岳夜醮。碧虚为澜，如有龙啸。","dynasty":"清代","title":"嘲愠六章"}
{"author":"姚燮","content":"董老善作画，撑胸竹石兰。屈刚为婀娜，拔俗出高寒。湿墨两三叶，长笺云一竿。须生灵怪气，惊倒秀才官。","dynasty":"清代","title":"赠董老攽五章其三"}
{"author":"姚燮","content":"北来十日苦扬舲，得趁宵凉此暂停。岸北人声接蛙语，天东斜月让明星。栖凫水阁荷香满，走马河桥树气冥。到枕临安山色见，一鬟天际出亭亭。","dynasty":"清代","title":"塘栖"}
{"author":"姚燮","content":"谓将作宰古鄣州，一剑东为白岳游。摩垒祁门无宿莽，出山黟水自清流。侧身六合空长策，屈志微官亦苦谋。倘望长安思故侣，朔云如马大河秋。","dynasty":"清代","title":"送潘君之安徽作宰二章其二"}
{"author":"姚燮","content":"弱魂汝何来，不畏风雪翔。凄然欲我语，无语牵我裳。青红旧衣饰，整整三尺长。沈视好颜色，翻昧久死亡。或我梦犹死，与汝魂徜徉。梦醒我魂在，汝去魂何方？宿火炯照壁，脉脉其皇皇。开门寻汝魂，蒿目天色黄。低烟亘平湿，吹作万瓦霜。霜气接江海，海上孤城荒。城中湖上屋，水影交筼筜。水风摇孤灯，病人寒在床。人病刻悲汝，心腑交摧伤。魂兮信有知，去慎毋相傍。昔年汝病死，厝骨黄土冈。梨花两开落，临之无一觞。哀饥饮邙露，谁为耶与娘？缘梦致邈感，旧恩汝未忘。否因一气通，幻召无参商。灵草隔瀛弱，玉叶永萎𢦤。安能悟达化，委念亡何乡。","dynasty":"清代","title":"弱魂梦亡女作"}
{"author":"姚燮","content":"岚日光微水气阴，浑沄天色似秋深。桑村叶少愁初茧，苇渚春寒避宿禽。去浪随风争远势，孤舟有客动劳心。浮瓠梦弱惭庄列，谁挽神渊濯布衾？","dynasty":"清代","title":"皂林"}
{"author":"姚燮","content":"画岸轻烟笼。尽勾留、衣云扇雾，蝶疑莺恐。水阁晓凉帘卷绣，莫慢凭肩倚共。怕镜里、鸳鸯妒重。且看红船春不隔，唱微波、斜亸双鬟凤。蘋断处，翠摇动。笑侬飘泊同江总。记寻诗、夜深小步，段桥月冻。病样怪如秋柳瘦，写出天涯愁种。输一角、风漪调弄。说甚宝车金勒马，被年年、流水斜阳送。更无问，六朝梦。","dynasty":"清代","title":"金缕曲同人集写山楼寓斋赋湖上四影得人影"}
{"author":"姚燮","content":"凝云闭厓色，古木交涧阴。湛水炯毫发，吐纳苔花黔。持身危下俯，久立神萧森。精气郁思发，谁为辟幽沈？重壁破难出，负此耿耿心。","dynasty":"清代","title":"剑池"}
{"author":"姚燮","content":"夜凉不成寐，寸心旷无依。登舻望列星，白云周四陲。三台拱绅笏，上极临紫微。银潢欲东注，大火流正西。北斗高在瓴，下射朱鸟低。九道各无紊，贯串千珠玑。大千散金碧，露色浮澄辉。重渊两日月，息影方太希。但馀万家梦，来往虚空驰。吾当叩阊阖，佩剑淩祥霓。","dynasty":"清代","title":"淮南秋夜"}
{"author":"姚燮","content":"周眄但有绿，湿重持亦难。苍然诸君衣，疑非白袷单。天根挂珠瀑，沁气多椒兰。通笕落地舋，奔作银河湍。瘦僧苦行脚，顷自人间还。似惊俗迹多，蹴使云华残。佛梦昼方定，悄立门迟弹。聊扶仄景枝，口吸松烟餐。","dynasty":"清代","title":"游理安寺憩松颠阁三章同厉志叶元阶作其一"}
{"author":"姚燮","content":"朱门挟瑟多瞽师，成连独调宜违时。天云湖流两翏寂，酒角残灯对星碧。楼上轧轧乌鸦飞，楼下喔喔黄鸡啼。楼中酒人炯无睡，一寸清明万金贵。百年一夕谁短长，枭獍不入华胥乡。","dynasty":"清代","title":"夜坐独酌作三章其三"}
{"author":"姚燮","content":"移帆指平漾，湖色开犹微。稍稍拓新苇，渐渐藏绿漪。遥山各横睐，流媚秋烟姿。初阳澹与射，百变无定仪。怀人致幽怆，揽景愁馀菲。孤塔苦无傍，断雁时来飞。倘闻帝子乐，寒浒扬灵旗。天裳被萝叶，愿慰区区私。","dynasty":"清代","title":"太湖舟中眺上方灵岩诸山"}
{"author":"姚燮","content":"帝檄禺疆狩华山，未应停辔白云间。岂防狡脱筹三窟，转类清斋禁八关。暗雨成烟笼草气，好风何日破花颜？愿渠早报焉支捷，勋厕麒麟褒鄂班。","dynasty":"清代","title":"春感八章再叠少陵秋兴韵其五"}
{"author":"姚燮","content":"晓起盥方罢，倚阁山川清。忽于鸣鸟中，叩门惊子声。急烧破甑饭，漉之莼叶羹。略拂晴和风，吾已硗确平。昨宵月梦寒，梦汝烟江行。安知汝寸心，先傍吾几檠。隔檠十万花，春满夫差城。何于万花界，恋此孤竹青。我竹子凤凰，我能媚子鸣。子鸣人耳聋，聋者但闻莺。","dynasty":"清代","title":"喜厉山人自禾中来得诗四章其二"}
{"author":"姚燮","content":"出门未忍行，视病多死机。气短何有情，差不剜心脾。倦乌抱霜月，微命邀燕疑。寂寞孤檠光，住象静逾稀。如何蓬首低，恋若春阳晖。面容苦日瘦，发垢苦日肥。岂真数日亲，已尽千秋期。黯黯愁去魂，药烟飘我衣。亲切凝盼间，有泪吾忍挥。","dynasty":"清代","title":"妇病自春晚始剧至六月四日竟不复生感触所缘记以哀响都得二十三章焚之榇前以代诔哭其九"}
{"author":"姚燮","content":"名山不闻有六岳，水黾千年茁青角。蟠桃不熟苦无果，偷向人间食烟火。西母被发同夜叉，岂真媚镜敷朝华？金银宫阙在缥缈，有梦当御飞霞车。飞霞之车白虹旆，魂升虚空魄幽坠，东方先生真狡狯。","dynasty":"清代","title":"按剑吟六章其五"}
{"author":"姚燮","content":"万象不动寒籁枯，太守示我溪山图。荒烟乱木去苍郁，直从造化争元枢。其中微妙不可说，但觉精采澄眉须。生龙活虎木公鼎，翠旌孔盖瑶台姝。沈心刻目相其笔，可与领略皆皮肤。百金市此八珍脍，凤脔麟炙无郇厨。东邻咫尺道人墓，乃设旨醴陈生刍。天光袅袅梅华敷，寒香在几云模䊀。空山若或降神驭，长髯大袖旁睢盱。五百年来几易姓，太平喜见今黄虞。昔时祅骑恣毒掠，券台馁鬼愁戈弧。禅龛古骨幸完保，敢望意外留区区。谁料此画出尘劫，墨虽已槁神常腴。若玺存汉璧归赵，夜光不掩骊龙珠。灵应对卷雪悲涕，亦复大笑欢胡卢。道人当日闭门画，客屦阒寂愁妻孥。安知落墨透千载，后之学者皆其徒。沈唐文祝瓣香奉，奚论望瓒痴且迂？因知设祭例非创，幽明欣合同节符。想当斋盥肃稽拜，篱麋林鸟为恬愉。疏钟落日城之隅，牛羊上垄冬草芜。明春倘复续兹典，愿从勷祀冠裳俱。","dynasty":"清代","title":"梅花庵祭画歌"}
{"author":"姚燮","content":"朝行觅村食，暮行投市眠。行程已渺渺，望家犹悬悬。俦侣素所昧，忽与同车旋。在途各为客，尔我心难言。沙平夜光白，地气高浮天。昔来复今往，历历齐与燕。","dynasty":"清代","title":"南辕杂诗一百八章其十九"}
{"author":"姚燮","content":"访水南郑隐，雪北徐园，燕闭鱼扃。乔木城东宅，尚春篁径翠，秋荔垣青。有翁孑身遗世，娱老写黄庭。感二十年前，携灯借榻，我梦曾经。荒形。纵非昔，仗守研文孙，补葺池亭。画境依稀是，漫凄凉风月，柳断荷零。朅来旧栏重倚，高躅吊鸿冥。算把得清芬，湘梅黛干环四屏。","dynasty":"清代","title":"忆旧游为周澹岩题其先世铁士先生所居秋水堂图，同杨细士韵。"}
{"author":"姚燮","content":"天阔云为海，风颠树作潮。人归难繫梦，夜静独吹箫。去雁家谁问，离心发共彫。一眉帘末岫，瘦影月迢迢。","dynasty":"清代","title":"忆客"}
{"author":"姚燮","content":"官河苦多盗，纡港还苦迟。冷色来睨人，已有芙蓉枝。芙蓉花浅红，剩绿搀柳丝。野人立柳旁，手把长项犁。似傲田居閒，含笑目相移。故抚牛背平，扶童与之骑。读书无一能，我实心惭伊。平生志胞与，民命关疮痍。胡祇同室人，尚难免流离。去当事锄种，矢与槃涧期。","dynasty":"清代","title":"海会寺别雪公买舟同舍弟皋儿自十字港抵沙港唐堰唤渡过兰江道中得五章其二"}
{"author":"姚燮","content":"帘卷秋阴泻。悄飞来、雏莺二八，瘦眉如画。淡淡藕花裳窣地，风过香云微化。看腕底、幺弦拨乍。袅出愁红丝一缕，座中人、谁中知音者。魂黯黯，欲消也。黄金慢抵相思价。况冬郎、年来憔悴，恨多欢寡。凤子蛾儿江上别，珠络回廊闲挂。剩春后、樱桃未嫁。月碧如烟菱叶软，露华凉、和泪襟边洒。好伫我，段桥下。","dynasty":"清代","title":"金缕曲/贺新郎·湖上赠吴伶倩笙"}
{"author":"姚燮","content":"良游委朋兴，蹑屩行犹夷。穿芦入纡径，乱叶交排挤。幽凉逼新润，至净无烟栖。人语漏空绿，明翼翔宿鹥。停步试回瞩，来径还杳迷。佛阁踞高阜，相与穷攀跻。虚影泛帘夕，碎碧如藓衣。下俯极葱远，其上浮夕晖。万梢滉金色，平陆生涟漪。临风歌道阻，未秋神已移。南湖月寥阔，昔梦湖上矶。琴笛恣欣赏，鸥鹭相挈提。溯游久违愿，坐对空因依。","dynasty":"清代","title":"经龙树寺憩蒹葭簃"}
{"author":"姚燮","content":"黯黯邮程千里度。山店听风，水驿还听雨。雨送江潮人不住。销魂最是垂杨渡。冉冉年华三月暮。尽夜飘花，终日还飘絮。絮满天涯春又去。伤心最是啼鹃路。","dynasty":"清代","title":"蝶恋花晚春客感"}
{"author":"姚燮","content":"铁样枝儿拄。玉样花儿吐。信手涂来，春头腊尾，月迎云拒。好持归悬向、古松寮，引隔烟鹤语。千里淮陵路。三百罗浮树。瓈水东回，环山西抱，梦当飞去。且填成、石帚暗香词，教小红低度。","dynasty":"清代","title":"连理枝画梅赠罕青"}
{"author":"姚燮","content":"夜气闻山腥，坐我万丈潭。手握骊龙珠，百怪供穷探。若君临我侧，风髯飘以髟。两目睨日月，气和神则严。君为我魂魄，我为君史监。根株固纠结，镰刃无能芟。读之竟一烛，风力来助酣。起视苍莽中，天釜云如黬。但露孤星光，炯炯南斗南。掷我手中珠，高下芒相参。万事有犄角，谁来鼎之三？君知或我笑，笑我情亦甘。","dynasty":"清代","title":"灯下读黎简民诗得四章其四"}
{"author":"姚燮","content":"一年春又尽，明日事难知。良会此萍梗，深心共酒卮。情来不辞醉，欢在即缘悲。城角垂杨树，为谁绿满枝？","dynasty":"清代","title":"潘丈德舆招同孔继鑅江开沈肇熙吴大田张际亮鲁一同饮城南酒肆饯春"}
{"author":"姚燮","content":"叩击黄钟秘寸筳，敛容堂奥有神听。敢凭苗法资头会，几为株连坐肉刑。白水在渊澄月魄，碧天垂蜺照霜硎。枉云六合无通界，搜剔蚕丛仗五丁。","dynasty":"清代","title":"寓感八章其六"}
{"author":"姚燮","content":"晴后天光著水低，岸容一发草含荑。亸阑少妇心明慧，窥柳雏莺目荡迷。中酒昨宵搜暗梦，漂花去日感馀悽。渔童不解烟波趣，坐把青竿打夕鹥。","dynasty":"清代","title":"晴望"}
{"author":"姚燮","content":"短帽松鬟管错弦，青蠡文縠画中船。柳枝已老歌声苦，天镜无尘梦影圆。北苑楼台空水月，南朝金碧尚山川。夕阳满地胭脂尽，四荡荷华与鹭眠。","dynasty":"清代","title":"湖上"}
{"author":"姚燮","content":"绿烟春冻。织得愁无缝。多少南朝花月梦。不值流波轻送。鬓丝早又西风。天涯一棹随鸿。莫问楼中画髻，楼前山影都慵。","dynasty":"清代","title":"清平乐倪又芗白门秋柳填词图"}
{"author":"姚燮","content":"四楞无幕坐高筵，飒有寒风到鬓边。云阔莫愁鸿路隔，山空转使客心悬。平冈乱木群羊宅，浅水荒菰独钓船。落日平原萧瑟甚，方知天地入残年。","dynasty":"清代","title":"听帆楼作"}
{"author":"姚燮","content":"匝幕柳花飞，晚春莺梦违。拭香怜旧枕，涴酒眷新衣。系泪红都瘦，成阴绿早肥。关山车马路，不断是斜晖。","dynasty":"清代","title":"晚春"}
{"author":"姚燮","content":"月光斜过岭逶迤，萤火三更芡满陂。无尽雄心消马磨，不堪软柳警乌枝。贪生愧说乡园在，历变方知世事移。坐剔床篝浑未卧，太阿锈涩影空垂。","dynasty":"清代","title":"夏夜独坐杂述八章四叠秋兴韵其八"}
{"author":"姚燮","content":"群鹜循下除，暗受檐雀讥。萧萧墙隅兰，得露矜馀菲。空坳浮弱烟，明晷昨所移。老木亦爱心，黄落苦难辞。长轨滞涂马，短发伤盛姿。介石不铸形，焉能防越思？","dynasty":"清代","title":"托感十二章其五"}
{"author":"姚燮","content":"罔测天事深，甘嘲人计左。顺轨得坦途，谁竟免无祸？孤城屯万军，七月暑犹瘅。彻旦刁斗鸣，云光压繁火。暗影弓作蛇，喧呼动疑叵。比室键密门，正襟肃宵坐。吾家三椽屋，危墙偃霜笴。譬如奔涛中，浮之一叶舸。安知发繫钧，不遭断时堕。郡县虽齿唇，地深避聊妥。薄絮讵云暄，胜于解衣裸。庶免乱石丛，时时履砢硪。","dynasty":"清代","title":"八月二日遣仆之镇迎母及妹与两儿移居郡寓暂避海警得三章其一"}
{"author":"姚燮","content":"颇动怀乡心，昨夜梦乡里。梦见城中云，下照大江水。江屋如渔台，芙蓉间兰芷。春露晨有香，秋霜夕生绮。自我二月行，西风近将起。鸥鸟怀故人，时窥旧凭几。且作慰远书，缄之浼红鲤。","dynasty":"清代","title":"同叶上舍元址读书观海卫回龙庵两月揽景兴怀托以歌咏无伦次也共得二十六章其二十四"}
{"author":"姚燮","content":"婪尾三巡，歌头一阕，汐声催上兰舠。前下吴洲，杨花堪已全飘。春莺况瘦斜阳色，泥篷窗、烟语零凋。剩魂销。送我青山，蘋末迢迢。要知今后相思苦，似疏棂愁绿，卷尽芭蕉。烛短衾寒，一般凄绝今宵。凭教有梦随江水，奈东风、不放回潮。醒无聊。淡月微星，楼角闻箫。","dynasty":"清代","title":"高阳台录别"}
{"author":"姚燮","content":"习勤振疲体，行路忧其劳。伊吕不出山，自命谁信高？永怀古良士，旷世资同袍。耿耿千秋精，虑随晨星韬。曲钩悬佩间，直理素难挠。六合无首阳，夷也逝焉逃？饮酒娱岁年，有乐常陶陶。","dynasty":"清代","title":"托感十二章其十一"}
{"author":"姚燮","content":"凤巢不绿琪花彫，赤城在咫春霞消。媚兰抱瑟去西澥，山屏一角空烟髾。玉蟾沈沈北斗夜，百级琉璃照台榭。山川了了如布棋，万里潢流自高泻。仙之人兮不可期，石鼯松麝相遨嬉。扶摇九万直一瞬，大鹏肯挂眉睫飞？","dynasty":"清代","title":"会仙峰"}
{"author":"姚燮","content":"一绿净无极，入门神已移。雨收醒树色，云薄养天姿。爱径纡行屡，看苔泥立迟。荡摇得晴致，未忍拂游丝。","dynasty":"清代","title":"尺五庄即事诗十二章其一"}
{"author":"姚燮","content":"终朝咄咄当讴歌，束手看君计奈何？灌釜甘浆烹大芋，蜷门病狗恋重蓑。大江日落潮未落，老屋风多湿更多。巢父掉头许由笑，兔毫秃尽换无鹅。","dynasty":"清代","title":"戏示邻友三章其一"}
{"author":"姚燮","content":"果业苕华证。值娇聪、谈棋读画，炼香研茗。恁自飘零随流水，难系闲鸥心性。空盼断、楚江天暝。涴袖啼痕红拭否，绝瑶徽、消息无人问。峰髻远，是愁影。珠街细马驮花靓。剪横波、那时颜色，忍堪回省。楼阁残鸦昏柳外，湖翠夕摇蟾镜。记浅唱、小重山令。驿馆篝灯依旧客，但夜来、风雨谁同听。秋梦怯，薄寒警。","dynasty":"清代","title":"金缕曲/贺新郎·忆晓湘"}
{"author":"姚燮","content":"万竹不分叶，荡风为涟漪。白云闭僧语，青露彯佛衣。幽绝无留埃，静久始知菲。拔葵虫满场，啄苔鸟当扉。览物不遗琐，息念暂忘疲。一丝茶寮烟，袅与磬声飞。","dynasty":"清代","title":"过普慈寺二章其一"}
{"author":"姚燮","content":"大芋如乱荷，纤翠偶来游。间以芙蓉枝，不解风露愁。苇帘坐野女，意整神自修。安知广市中，别有临春楼。驯机谢罗铩，鸳鸯不如鸥。慰此牵萝居，焉用吟白头？","dynasty":"清代","title":"客小若山顾氏庄杂诗七章遣闷其七"}
{"author":"姚燮","content":"我惜西家姝，揽镜彫华姿。丱年手植杨，十度见成丝。厄地多雪霜，墐守亦匪辞。明霱浮远嵎，华运今何时？身犹浣衣役，名悔采桑知。复难恃容饰，翻使铭慎持。燕羽不借风，能择山川飞。匏瓜无蹇脩，太漠援灵期。","dynasty":"清代","title":"托春咏怀四章其三"}
{"author":"姚燮","content":"不向閒浜问野芳，清阴一路缭低桑。浮烟深作木樨色，沃露薰如酒曲香。在眼几人知此味，关心佳蛤上吾乡。连旬苦餍花猪肉，独立凭渠洗腻肠。","dynasty":"清代","title":"湖田看菜花"}
{"author":"姚燮","content":"一白当烟江水斜，秋霜无迹满平沙。鸳鸯贪睡不知醒，红日晒开芙蓉花。","dynasty":"清代","title":"秋江词"}
{"author":"姚燮","content":"客子日望家，家亦望行客。且知客将返，天长昧消息。客心日近南，忆客犹向北。有书或南来，客已在行役。燕齐连晚云，气入吴越夕。日落易水黄，月出海门白。","dynasty":"清代","title":"南辕杂诗一百八章其二十四"}
{"author":"姚燮","content":"巨松支版阁，贮阁但惟碧。碧紧日不到，午气如露夕。惨影动佛容，疑醒古僧魄。破厓一线泉，荒云袅千尺。地深无世烟，鹤巢在天脊。隔掌洞府幽，待吾寸心辟。坐数瑶华枝，玉尘冻吟帻。愿为木客佣，循苔扫麋迹。","dynasty":"清代","title":"游头陀岩百宝台寿峰塔清水庵诸胜自江口山归得诗五章其一"}
{"author":"姚燮","content":"虫羽知蛰，败叶满庭。象之所遘，浩无一青。盛年不留，匪我谁愒？委以为藾，而投于壒。惟壒之扬，惟心之掁。鉴碧为赤，神以扰盲。憯不知警，外垢用妨。弗怊弗徼，念我君子。鄙我小人，其痏其佹。贞元无戬，细人罔践。蓬发而栖，惭彼婉娈。谓天高兮，独是戴之。谓地厚兮，犹是载之。曷平心之概，以黜其痗。有马赩赩，不靷何絷？非不我絷，畏彼原隰。原隰竲竲，为冰为淩。穹庐莫假，于何式凭？怛焉中道，天其与矜。有萌之春，来或俟兮。有室有家，往或至兮。既不我退，亦不我遂。惴乎昧兮，委将弃兮。察察亦明，粥粥亦营。旋斗之柄，于何为竟？念我父母，思我友朋。言顾我趾，言拊我膺。我歌怆兮，谁其谅兮？","dynasty":"清代","title":"岁暮有感得虫羽六章"}
{"author":"姚燮","content":"一从浃口走孙恩，海甸军容肃尚存。驻水艅艎千户率，固山戈马八旗屯。州粮斗募输茅寨，烽堠台荒列菜门。民甲更闻严夜保，柝声如雨月黄昏。","dynasty":"清代","title":"乍浦杂诗八章其四"}
{"author":"姚燮","content":"物藏天意逸，秋去客心平。转觉海山阔，都蠲萧瑟声。寂林能守梦，落日未妨情。尔鸟巢无恙，查查为底鸣？","dynasty":"清代","title":"物藏"}
{"author":"姚燮","content":"仓庚戢其翼，柘林鸣斜晖。青楼谁氏妇，绰约罗敷姿。约腕玉条脱，称身金缕衣。兰心化莲苦，缘茑从槿枝。双燕巢画梁，欲诉安所辞？携筐就南陌，反身还入帏。骏马从西来，马上轻薄儿。少小班家女，十岁投深宫。春兰俪幽淑，秋月澄华容。君王忽不顾，团扇悲秋风。含泪思昔日，姊妹桃李红。围卮饯东郊，艳服骄车骢。临行佯拭泪，狂喜动私衷。一别忽十载，信息如逝鸿。阿监同乡来，贻我书匆匆。昔日皆覆额，儿女罗庭中。","dynasty":"清代","title":"怨诗五章其二"}
{"author":"姚燮","content":"文字不饱煖，岁月多别离。入门见和适，出门亦安之？兰帏照秋月，轧轧鸣素机。亦有还道思，赖汝相慰怡。邻儿得父爱，欢跃庭东墀。傲汝汝辄妒，时问余归期。余还更娇泣，索饼频呼饥。风雪浩平原，昨归岁云莫。汝来依我眠，絮语夜深诉。犹恐汝身睡，让席不敢惊。汝弟梦朝起，还作呼姊声。汝姑年八龄，与汝齐肩行。娟娟过花下，俏影骤疑汝。搴帏一顾之，心黯复何语？","dynasty":"清代","title":"悼亡女寿真诗七章其六"}
{"author":"姚燮","content":"黾蛙伏井本污低，喻到夔蚿感亦齐。昔社已墟空苦忆，来津可问未忧迷。狂时短帽花须满，觉后疏钟月易西。那得玉皇新赐敕，许持仙帚埽青霓。","dynasty":"清代","title":"再和感咏诗四章代柬其三"}
{"author":"姚燮","content":"将次出京口，尚隔瓜州程。大江如黄流，谁道春来青？群鸦喧岸柳，既散还复盈。霏霏沙日中，东风飘樯旌。连艑各维缆，水逆无由行。长天极遥望，向晚何廓清。平翠递山色，微绿含草情。昏烟郁牛斗，下为南徐城。岘气久疏泄，地险徒屼嵘。屯营昔坚恃，扫荡犹残萍。閒眄错中感，夜色沈冥冥。回波忽飙起，挟我胸怀倾。","dynasty":"清代","title":"京口二章其一"}
{"author":"姚燮","content":"五马洋心礁，东驰寨子山。连烽防寇盗，横铁锁神奸。羝竖安相宅，蛟烟近不患。眼中千百岛，破碎笑诸蛮。","dynasty":"清代","title":"登锁山二章其二"}
{"author":"姚燮","content":"白猿如老人，倒骑三足龟。结洞王屋山，虹梁雾为扉。密林纷素葩，彻夜光琉璃。虽无青鸾鸣，玉音静相霏。或即方回子，服朮面有辉。供职西那国，师事赵升期。偶然阅尘劫，换形世间栖。枯槁木石容，苶然遭疑嗤。","dynasty":"清代","title":"游仙诗十四章不必拟郭宏农也其六"}
{"author":"姚燮","content":"不信君英洒，出言如许沈。文章真可泣，正始有遗音。弃粕饷群喙，持几还寸心。大衢闻击缶，我欲閟瑶琴。","dynasty":"清代","title":"书孔继鑅诗后三章其一"}
{"author":"姚燮","content":"倚袖杯深，回灯笛婉，一别三年信杳。东阁吟仙，南湖桨女，今日相逢应肖。知有微香引，又脉脉、背风沉了。可见数点残花，桥边和雪流到。消息恁知迟早。须抱怨难堪，空山枯槁。只月招魂，无人寻梦，瘦韵谁怜卿好。几向前溪问，乱一带、疏林荒草。何限相思，隔烟传与啼鸟。","dynasty":"清代","title":"探春慢闻白云梅花盛开侧笠负壶寻行三五里不见徘徊云水间久之黯然而返"}
{"author":"姚燮","content":"不灭豺狼种，恩真宥尔多。敢矜釜底活，重搅勺中波。德固威何损，贪深计亦讹。愁闻凄雨夜，枕刃唱蒿歌。","dynasty":"清代","title":"闻定海城陷五章其三"}
{"author":"姚燮","content":"剸人以舌，其铦似锋。囚人以气，笯槛曷庸？楩楠菉葹，屮木之稚。胎以土膏，不乞甘雨。大圜入照，明月无棱。周驰罔憩，谁系长绳？皇柄两持，元气凋瘵。淫孛寇阊，天耳其瞆。尧舜不帝，六合永沈。民殄物肆，何有古今。棼纚车斿，五岳夜醮。碧虚为澜，如有龙啸。","dynasty":"清代","title":"嘲愠六章"}
{"author":"姚燮","content":"阴苔閟厓磴，古级天所成。滃然散云叶，袭我衣裾馨。仰首见崇柯，桂树吐繁英。落日远相射，虚潭浮莹莹。馀辉散高壁，佛阁敞四楞。天风动萝带，吐纳钟梵声。游籁忽归寂，壑气早就冥。已无紫阳客，谁叩元关扃？","dynasty":"清代","title":"同厉志罗以智苏惇元叶元阶游七宝山登大观台作三章其一"}
{"author":"姚燮","content":"人瘦。媚眼明波溜。浅浅帘栊，横隔深深柳。一丝丝。一枝枝。撩得翠长青短两边思。","dynasty":"清代","title":"玉连环影"}
{"author":"姚燮","content":"白石重来，总无那、曲里风情黯息。江上凉雨微吹，帘钩挂初夕。残柳外、楼台似旧，甚添上、水云愁碧。晚絮驮莺，春弦叶鹧，佳丽空忆。但飞到、天角孤鸿，弄秋语、凄寒向芦荻。撩起荻阴渔管，唱西风无力。烟桨远、兜娘千里，倚画栏、目断回汐。又见东岘斜晖，淡黄遥射。","dynasty":"清代","title":"琵琶仙"}
{"author":"姚燮","content":"树密午生翳，嘒嘒鸣一蜩。万山方战云，此院独无嚣。深楼篁匝帏，壁影皆凉潮。婑媠倚窗石，蒙藓如垂髫。去春来寻梅，泥酌听晚箫。画城初月痕，媚之新柳条。今年秋已中，旧柳瘦将凋。柳底残蕖红，避风亦愁飘。空钟催雨来，渐过苏堤桥。烟气未到门，在耳先萧萧。致我梦思沈，俯见池萍漂。天痕抹萍心，翠重低不漻。腻径颇思屐，急迅闻回飙。湖日浮碎金，一展轻黄绡。三两菱湾船，揎袖重移桡。乍闻鸥尾歌，唤出田田娇。","dynasty":"清代","title":"憩湖山春社遇雨"}
{"author":"姚燮","content":"景物以心变，在目多不齐。皎月照我辕，令我心依依。平沙动漪色，倒影翻马蹄。我车升高坡，月转天南低。丛林忽掩月，我行投晦迷。回光偶相射，露草浮萋萋。","dynasty":"清代","title":"南辕杂诗一百八章其八十三"}
{"author":"姚燮","content":"叱童豢虎麟，似豢羊与狗。手拉五色毛，缚作扫云帚。一挥天地澄，万灵拱中斗。银河倾狂澜，海气摄能受。死生争蚋蝇，胞胎迭相母。药树森绛厓，斧之作薪槱。须知丹中心，八达洞明牖。未竟无其无，枉言有所有。贱宜浑噩民，贵宜太平后。不锐乌由刀，不醇岂成酒？骚扰同豸群，天难掩尔丑。作歌使闻闻，相邀共久久。久久如一时，名齐上清寿。","dynasty":"清代","title":"太微元清左夫人北停宫中歌曲"}
{"author":"姚燮","content":"世无扬子云，石椁秘奇文。土隙愁孤蚓，庭隅鬨暗蚊。群言相抵触，六义已纠纷。愿借咸阳火，都将笔砚焚。","dynasty":"清代","title":"愿借"}
{"author":"姚燮","content":"银河可使平地流，人间乃有蓬莱楼。丈夫及时不得用，白日堂堂去如梦。骑马难越河，乘舟不上山嵯峨。衣冠竟以狗鼠贱，五侯七贵安足多？大星炯炯照眉宇，手拓云帷听天语，天语不闻但闻雨。","dynasty":"清代","title":"按剑吟六章其二"}
{"author":"姚燮","content":"发短惭新草，冷客无春，那记花朝过。静日佳山，高楼留饮差可。看幂历、烟满杨枝，有困雨、黄鹂深坐。声啼破。撩他乱絮，樽前飘堕。阑衫几著香尘，涴唱吴箫，借渐离筑和。贮酒深肠，空馀愁泪包裹。奈荡人、帘底微飔，狎病后、醉魂难妥。归去么。扶上画桥灯舸。","dynasty":"清代","title":"玉京谣饮留仙阁，用吴梦窗夷则商犯无射宫调，即题壁。"}
{"author":"姚燮","content":"我怀山阳子，其人贤已老。炯炯抱奇文，汲汲存古道。誉汝于我前，璠玙以为宝。本无泾与渭，焉得不式好？有酒在我樽，有鱼在荇藻。烹鱼不厌鲜，饮酒常苦少。凯风自南来，吹我情缥缈。嬉酣委大化，万事何足讨？","dynasty":"清代","title":"赠作五章益阳汤鹏海秋其三"}
{"author":"姚燮","content":"密林罨高月，园径生古幽。露萤下依草，风过时一流。万籁不可辨，槭槭闻四周。无端若相触，意往增百忧。六合邈无涘，一纵谁能收？","dynasty":"清代","title":"夜坐成诗二章其一"}
{"author":"姚燮","content":"昔遭海上氛，与匿兰江陬。虽堕荆棘中，未肯白日偷。爱君自此始，与君同唱酬。攻之背水阵，拒以田单牛。居然楚汉军，一划成鸿沟。吾年过君十，疲矣究何谋？愿如莒列齐，共事天王周。能任鰋鲤争，乃为真龙虬。勉哉夏气荣，不勉时将秋。","dynasty":"清代","title":"赠徐十三明经时栋四章其四"}
{"author":"姚燮","content":"纷纷傀儡递乔装，几辈优游识退藏？俗士文章冠带券，豪门阶庑马牛场。梦寻死鹿蕉都坏，眼惜奔驹日共忙。我慕东邻编苇叟，科头跣足傲羲皇。","dynasty":"清代","title":"傀儡"}
{"author":"姚燮","content":"蒲柳生池塘，秋风致憔悴。弱质亦自珍，葆惜良匪易。关河千里驰，行行伤羁累。瘴疠久隐攻，得缘遂恣肆。始信调护艰，无疾难预恃。安得圭匕丹，除氛返昭粹。","dynasty":"清代","title":"病疟四章其三"}
{"author":"姚燮","content":"绣旗大布帐，四角碇铁城头莎。东帐老兵击柝，西帐健卒起而鸣锣。鸣锣击柝，呼呼呵呵。觌面错愕交耳，速速去去，倏忽轻趫巡走如掷梭。手指东南云，云头山脚相摩搓。云中赤火，闪闪霍霍，似有镞声砉騞千百碆。下顾江水，宛延一线，无风翻波。过江乱鸟，塌翼结阵，西向嗷嗷觅林柯。嗷嗷飞飞，速速去去，栖止不得林柯。前有抽矢而睨者，后有罻罗。城头军士若防若避，各各偃旗卷帐，带甲手横长戈。我趋东门城，见守门卒吏短衣带刀，排立城下。闻西街喝道，掠地鸣鞭声隆隆，长跪向烂地，不知没泥到踝。顿首拱手，屏息迎接官者。官者不知谁何，蓝顶貂翎红缨，长髯如戟面涂赭。左手持令箭，右手结辔鞍唇，匆促下马。口作喋喋辞，以靴蹴瓦，其气汹汹，似不可惹。但见府尹知县，肩舆张盖，东牵西扯，下及佐吏千把。一一出城入城，流汗沐面，抠衣相跁跒。速速去去，筑埵筑垛，呼兵不应，涎枯喉哑。关城门，关城门，城门不得关。百姓仓皇拥挤，速速去去相探视，手足钩棘肩推扳。须臾败而逸者，沿江过渡，入城络绎，其势如崩山。臂带颈襕，衣襦不完，面焦身漆，行步蹒跚，谁辨其为兵与官？亦有雇夫舁笼扶板，蒙被过顶，沥血声嘶酸。可怜翁妪妇女幼稚，翘足延颈当路叫欢。望爷觅子寻夫呼哥索弟，悲泪交汍澜。不愿无火伤刀箭瘢，但愿不受战殁全尸还。咄咄嗟嗟，大难大难，官长不得弹压，守城兵卒各各摇首顾视灰其颜。使我一寸心，亦作千刀剜。急趋急趋，向东渡头，水急分东西流。撑篙打橹，扬扬意气，一人索百钱，四五十人同一舟。踉跄后至，挨挤不得渡，挨挤落水，落水复上水，自恨不如凫鸥。且止止休休，仰看天色苍黄，日堕城觜，俯听彫杨乱荻，其声飕飂。奈何有官来，官何来，官来寻渡，有卒壮健，十十五五，环拥一驺。不衫不履，恐人相识，掩面低头。但言速速去去，去去速速，不知往何所投。且止止休休，踉跄后至，望渡而泣，皆尔兵民，已一日不得粮与糇。仆来觅我渡头，牵我衣向我耳语。急牵仆衣，随势拥人入城，速速去去。东巷市早停，西街运货关铺。短衣执梃守门，当路遗舄堕帽，满街倒栅横枑。日落天昏昏，狂飙过耳，声摧城树。似有万千百人，哭声与鬼号謼。入门见我老亲，老亲方解袜易屦。弟妹扶母出堂，环坐慰问，其乐莫可言喻。砍木作柴炊釜粱，馀柴烹栗芋。斯时东邻西邻，鸡亦不闻鸣，狗亦不闻呴。但闻张灯张皇，催老促幼呼。速速去去，使我家人停餐废箸。笑不得笑，悲不得悲，行不得行，住不得住。孤灯破楼坐难曙，四壁摇摇愕相顾。","dynasty":"清代","title":"速速去去五解八月二十六日郡城纪事作"}
{"author":"姚燮","content":"霸业三吴尽，金鹅水尚趋。荒罾悬驿柳，饥马齧城芜。西荡屯营撤，东溟去鸟孤。风潮忽催夕，寒碧飒烟蒲。","dynasty":"清代","title":"石门"}
{"author":"姚燮","content":"玉梅初花倚灯暖，折插君装一枝短。此花能为十日开，可送君行千里远。大江越角连吴头，残年风雪青棠舟。笛底君心托离雁，樽边吾梦随飘鸥。西陵驿楼画笳语，北固山城暮钟雨。天寒沙冻无兰杜，曾我诗怀堕清苦。君今别我还索诗，君已欲去吾何辞？深春隋苑多烟月，莫揽杨花惹鬓丝。","dynasty":"清代","title":"送人之维扬"}
{"author":"姚燮","content":"我涤青瓷泛乳茶，客携翠匕剖晶瓜。船如屋漏无茅盖，枕得凉深有树遮。水逆艰于鲇上竹，愁来纷似蟹爬沙。遥看别溆开新霁，不尽蜻蛉飐蓼花。","dynasty":"清代","title":"雨中"}
{"author":"姚燮","content":"小资培养法，莫怨雨愆期。愿夺遥山色，多添一尺枝。矮门潜掩蔽，乱影已葳蕤。病后伤春客，先撩蟋蟀思。","dynasty":"清代","title":"灌园中葵"}
{"author":"姚燮","content":"沙原接衰草，远望如雪痕。斜日暂及照，水烟缘之昏。大城黯将夕，地气先沄浑。风头向西山，下鸟追上云。云鸟去苍莽，客意孤逡巡。适行随所休，少憩坡树根。乱叶间青赭，衣上吹纷纷。","dynasty":"清代","title":"晚步城南"}
{"author":"姚燮","content":"天杪一行鸦，云容冻阔沙。江空摇独苇，雨定接繁蛙。曲浪浮岚转，遥帆作势斜。茫茫吾倚阁，吾思与无涯。","dynasty":"清代","title":"雨后倚江阁"}
{"author":"姚燮","content":"月洁如素秋，夜气敛初静。历落竹柏枝，耿然散清影。凌寒陟危巘，意欲赴沧溟。苍霾扫万瓦，霜色去平迥。若涵江水白，未觉城树暝。孤心出群表，旧态赴新领。曾擪尺八箫，踞雪坐盘顶。苔根老梅坼，烟末倦鸟警。幽声凄以感，群公醉方醒。惘惘一年事，了了此重省。","dynasty":"清代","title":"重客南园即事呈黄丈安涛三章其一"}
{"author":"姚燮","content":"春期盼切。已二分移妥，圆梦时节。雀桁东南，重幕深灯，层层护紧香雪。缃桃便解青琴媚，总要逊、玉儿妆洁。好别营、纸阁芦帘，供养水仙琼衱。曾记桐江那度，画眉送晓语，催到兰楫。莫使佳人，抱怨空山，负了芳云嫣月。试看帐里真娘面，已瘦到、翠蛾生缬。忍为他、飘影罗浮，等作醉边痴蝶。","dynasty":"清代","title":"疏影"}
{"author":"姚燮","content":"轩窗无繁林，背水自然阴。慰读多异书，略许挥劳襟。希微元响招，指俗难试琴。梦寐未浃古，年华倏成今。卉物乘鬯机，树采相崇钦。广有天露濡，拒我一勺斟。和平扬珩瑀，谁发空山音？揽此短发疏，有花让人簪。愿终斗室键，抱窳息诸深。","dynasty":"清代","title":"閒居三章杂用陶诗韵其一"}
{"author":"姚燮","content":"雨晴碧窈。恁凄楚客里、闲愁难扫。翠断画栏，不似年时珠帘绕。横江一带伤心草。漫春意、徐徐催到。两三帆影，回烟转水，特迎斜照。缥缈。家山一点，越州远望眼、西陵遮了。奈忍听伊，林影疏疏啼新鸟。韶华容易天涯老。问俊侣、飘零多少。休题琼琯金卮，那回怀抱。","dynasty":"清代","title":"绛都春同赵次闲周澹岩叶小谱登江声帆影阁"}
{"author":"姚燮","content":"昔闻八骏马，穆王御之走天下。西穷瑶池东扶桑，十年不粟颜面黄。不粟而芝有仙骨，归筑陵台作安歇。陵台脂灯照漆棺，禅尔位者心方欢。太阳高高，不爇渊底。片云吹来，一霎千里。壮哉朱侯，拔剑而起。坐如青山，去如流水。道逢侠客邯郸来，尔意所属吾已猜，白虹不动天门开。","dynasty":"清代","title":"和弹篇七章当鞠歌行其三"}
{"author":"姚燮","content":"四月之杪樱桃红，初荷叶绿当南风。岂在玉关在金谷，脆何如燕悽如鸿。转如翡翠狎兰语，阑干一重烟一重。远移瑶思入天际，白云挂眼疑湘峰。主人袷衣踞中座，侍有鬟者鬟珑璁。花影忽从屏角转，黛气不与帘丝通。但见粉墙万筱绿，贴我薄袖摇青葱。使人心作寸寸水，旖旎到极非人工。党家销金乃瓦子，若令狐氏真英雄。君弦一坠变大石，日方未西愁曲终。起注壶酒竭一海，令臣绮想于斯穷。昨宵襆被湖上寺，水天梦醒闻有钟。年华浩荡逝以瞬，枯寥者佛吾愿佣。安知色欲两天界，真梵不毁摩夷宫。远杨撒地青濛濛，湿岚生缛晚将虹。馀音抗激益纡促，回飙万里惊弱蓬。四十九弦一抹静，客犹兀坐神肃恭。口瘏手棘遍巴里，曾不自谅为蚓蛩。技于所至神可通，区区况在凡耳聋。携灯过湖星满渚，只怨渚上无芙蓉，何以媚我骚之胸？","dynasty":"清代","title":"同友人听叶十五元封弹琴其姬人以琵琶筝瑟等和之赋赠长歌"}
{"author":"姚燮","content":"澹澹银河流，的的星斗转。露重萤力微，风来竹阴展。秋色和愁人，与时为深浅。","dynasty":"清代","title":"秋夜"}
{"author":"姚燮","content":"拨磴寻残径，遍枯青浓赭，拖霜缠雨。一面亭台、只空阶堕瓦，颓墙斜柱。绮月窥笙处。早换了、夕阳鹃路。尚烟心、瘦蝶孤飞，留恋病花红妩。那度。名流豪主。已履散裙飘，樽昔琴古。衰鬓驼翁，挈孱孙依庑，西邻芳树。风送秋千语。莫乱打、春韶成絮。试看满眼如秋，燕多避去。","dynasty":"清代","title":"曲游春废园"}
{"author":"姚燮","content":"携尊听我歌，清泪敝裘多。去水去帆急，高云高隼过。天催残日尽，人奈鬓丝何？未分猿招隐，空山种薜萝。","dynasty":"清代","title":"同冯广文登府饮月湖寓楼"}
{"author":"姚燮","content":"初日邻墙草，绿光浮我衣。帘疏人出影，花转鸟停飞。静得物之寓，閒招暇者机。良时供饱立，须悔昔劳非。","dynasty":"清代","title":"饭后门外小立"}
{"author":"姚燮","content":"屠坟猎骑少年回，赌酒缠金上妓台。锦榼蘋婆闽海饷，珠船蜑女粤江来。盘蛇倭髻湔明露，下马番腔奏忽雷。落日三娘西汇路，雀钗罥断问谁哀。","dynasty":"清代","title":"乍浦杂诗八章其七"}
{"author":"姚燮","content":"长船欲放千里初，残暑将收六月既。交烟疏柳剩春痕，过雨遥峦入秋气。春痕不断沔水绿，秋气直接晴川青。樽边乱蘋云片片，梦中独雁江冥冥。客中送别难为情，醉里分襟可怜夕。莫将漳阜仲宣心，寄到归州屈原宅。","dynasty":"清代","title":"饯舅氏陈明府廷勋之汉阳"}
{"author":"姚燮","content":"西风一夜雨，平楚忽苍然。新涨急群势，孤雕盘远天。余情与洒落，云物旷澄鲜。会约广成子，乘龙群玉巅。","dynasty":"清代","title":"雨后"}
{"author":"姚燮","content":"一树缃桃底，金鱼未锁门。雪肤融月气，水盼缭花痕。镇怯犀株小，吹香麝语温。静防鹦鹉觉，立露过黄昏。","dynasty":"清代","title":"溯春词六章其一"}
{"author":"姚燮","content":"浏然古天碧，深春在吾杯。深心落杯底，万事吾何猜？残灯发静辉，横眄山翠开。此翠山非山，素壁明冻苔。屋楞啼鸟声，听之忘其哀。似于画柳丛，梦招黄鹂来。持我清明躬，未使就昏颓。明月城南溪，日昨已横梅。","dynasty":"清代","title":"冬夜独酌二章其一"}
{"author":"姚燮","content":"谁家梧桐对我阁，抵住金飙不肯落。水云万顷月一眉，绿影阑干病鬟弱。疏峦八面青莲蓬，银潢不夕衫照空。衫凉暗惹萤背露，扇懒回收荻尾风。佳人古怨托白纻，骚客移情在远渚。烽火江山渺醉魂，蟋𧍓年华感芳侣。锦城昔梦邀画蟾，瓜灯十二牵牛帘。酒心蛾黛横碧纤，钿屏烛腻流膏黏。过筝风紧促离别，败荷不使鸳央淹。螺门笳凄柳摧雪，京口花漂战场血。天东天西鸿雁绝，挂树幺鸾剩哀咽。幺鸾蕤蕤依可怜，香桃骨瘦如束烟。温温潮气浮为梦，袅袅蓉枝倚得肩。乾坤秋高肃砧杵，细撷琼声点钗股。樊川生平罗绮愁，细与红儿寸心贮。寸心抱菂秋最苦，歌罢长吁袖翩舞。关河迢迢夜色阻，多少楼台燕无主，独睇残镫怨荒雨。","dynasty":"清代","title":"七夕倚蕙江楼吹箫为素姬度曲有怀江南时雪海东石迟"}
{"author":"姚燮","content":"北海之鹏，健羽凌霄，如我故人。记灯唇剑绿，酒酣骂史，陇头山赤，襦短从军。五岳胸撑，千秋眉扫，突兀沧洲气不群。臣之壮，笑刻舟胶柱，狂未如君。重逢江驿开尊。正日落、云颓夜色昏。恁吟鸾啸凤，阮孙易老，牛衣马磨，王许长贫。事业蓬飘，文章草贱，依旧寒颅如此巾。君共逝，有沣湘可濯，兰茝堪纫。","dynasty":"清代","title":"沁园春赠柳仙"}
{"author":"姚燮","content":"琴之裂兮，弦将曷附？心之尽兮，言将曷诉？","dynasty":"清代","title":"哭徐编修师得短言二十八章拉杂写哀不能成篇幅也又何暇于文其七"}
{"author":"姚燮","content":"夜凉寂。匝院空烟如幂。催梧影，初月上墙，画渚明漪动微白。迷离菡萏色。遥隔。杨枝暗碧。知除恁，初蟀晚蝉，若许秋光有谁惜。添香坐筝席。尽袖亸栏唇，钗颤帘额。娟春莺梦寻无迹。定玉貌怜瘦，绮年悲逝，愁怀暗与藓露积。唱金缕词拍。在昔。泥芳夕。记抱蝶吹芬，栀媚兰婳。韶华一瞬东风掷。早落雁天杪，响搀凄笛。还防听到，乱叶堕，苦雨滴。","dynasty":"清代","title":"兰陵王为范兰题秋院凉思图"}
{"author":"姚燮","content":"拂拭古剑光，莹若秋潭波。与君佩腰带，百年无灭磨。美人善窈窕，含睇山之阿。山下夫君归，高马冠峨峨。不唱秦女休，不弹箜篌歌。葹草有苦心，罥以千尺萝。季伦弃西市，珠玉今谁多？杯酒犹未寒，凄尔须发皤。相持永矢怀，往撷南涧薖。","dynasty":"清代","title":"同叶上舍元址读书观海卫回龙庵两月揽景兴怀托以歌咏无伦次也共得二十六章其十二"}
{"author":"姚燮","content":"患难遭倥偬，顾首不及尾。老客同庑居，独父依一子。薄宦羁浙东，乡途旷千里。命获意外全，安复顾行李？颇闻乘虚来，引逆多内宄。焉知此屋梁，明日不遭燬。瘦灯凄影交，密筹致亲昵。搔首方踟蹰，金飙过天𩘚。似有逃鼠群，迁穴出西垝。潜行循殿廊，佛火灺𧹬采。露宿同积尸，生机已颓靡。不复男女分，枕藉马牛矢。纵免刀兵伤，已邻冻馁死。岂真无术生，斯民有廉耻。恐尔来朝踪，不如今得止。沧海方横流，乌从测涯涘？","dynasty":"清代","title":"惊风行五章其五"}
{"author":"姚燮","content":"昔惨流乌少宿枝，今听大泽雁啼饥。直无江海堪储水，转说齐梁正旱时。亢湿应难凭地气，偏和莫尽委天施。寄言焦苦车行客，此拥重棉暖未知。","dynasty":"清代","title":"真疑二章其二"}
{"author":"姚燮","content":"群行身不孤，心孤犹独行。每当众欢乐，我益烦愁生。沙飙荡天半，地上虚寒横。掩书坐窗牖，灯火如萤青。浮生有兹遇，何啻投荒冥？彼还不我谅，喋喋催早行。","dynasty":"清代","title":"南辕杂诗一百八章其七十二"}
{"author":"姚燮","content":"急芟乱发理疏襟，终使英雄减热心。门第变迁迷鸟雀，死生绝续感人琴。长河已逝馀山在，宿泪无多检袖寻。乡味颇思芦笋脆，遥知江水绿都深。","dynasty":"清代","title":"都门春感杂诗二十章寓崇文门试邸作其十六"}
{"author":"姚燮","content":"夕阳幽径散鸡豚，小结篱樊似孟村。岚翠浮窗新砚溽，海云覆屋大槐尊。羞从浊世称公子，难得通儒出将门。裘马翩翩游侠辈，乱馀知有几人存。","dynasty":"清代","title":"过胡文学止三别舍"}
{"author":"姚燮","content":"泪与飞花堕，愁如乱草添。怕招燕子不钩帘。恰又重帏早下怕明蟾。灯气昏罗帐。尘丝闭玉奁。年年三月病恹恹。那有一分春意到眉尖。","dynasty":"清代","title":"风蝶令"}
{"author":"姚燮","content":"局身恋温睡，茶铫闻晓煎。山棂自春煦，人世方寒年。境静犹华胥，民古皆葛天。疏林翠初涤，来媚毫楮妍。罗浮梦中女，玉骨姗姗仙。自我去岁别，未忍心腑捐。若有横斜枝，澈底清照泉。神来腕同赴，纵墨随倒颠。阳和久灰死，得气能复然。素壁一千丈，起见灵虬眠。","dynasty":"清代","title":"消寒第二集醉后画梅自题三叠饮酒诗韵邀诸君同作其一"}
{"author":"姚燮","content":"春风向东吹，春水向西流。美人之家天尽头，春云作帐流苏钩。兔华欲老蛾眉愁，欲往诉之无方舟。梦翩其来，非烟非黛。赠我蛱蝶簪，报以夫容带。夫容带，结两头，蛱蝶飞飞何时休？垂罗袖，抚玉琴。欢亦知妾意，妾亦知欢心。勿愿作连理枝、交颈禽，但愿生生世世常相见。敢以菅蒯微，弃与道旁贱。","dynasty":"清代","title":"恼侬曲"}
{"author":"姚燮","content":"墙上难为趋，步步愁趑趄。趑趄亦不惜，墙上难为趋。道逢西邻儿，歇担牵其裾。借问白蹢豕，肥瘦今何如？有面莫戚施，有口莫蘧篨。今日衰绖悲，昨夜筝酒娱。苟无籯中金，高山将成墟。夔狔连臂歌，密穴逃神荼。长刀未磨刮，舌缩喉涎枯。虽有法令严，焉能杀无辜？扬水如沸汤，百创攒肌肤。西江不可湔，亵体还区区。劝客莫奴人，奴人人所奴。岂真羔牸微，生死系于屠。东家偻背叟，抱瓮浇园蔬。常说盘中飧，粒米同粒珠。","dynasty":"清代","title":"愁趑趄当墙上难为趋"}
{"author":"姚燮","content":"颇动怀乡心，昨夜梦乡里。梦见城中云，下照大江水。江屋如渔台，芙蓉间兰芷。春露晨有香，秋霜夕生绮。自我二月行，西风近将起。鸥鸟怀故人，时窥旧凭几。且作慰远书，缄之浼红鲤。","dynasty":"清代","title":"同叶上舍元址读书观海卫回龙庵两月揽景兴怀托以歌咏无伦次也共得二十六章其二十四"}
{"author":"姚燮","content":"蝴蝶堕春钿。春归又一年。问朝来、谁并吟肩。还把零星脂粉盝，都安向碧窗前。蟋蟀絮秋烟。秋心碎可怜。问宵来、谁解孤眠。更把凄凉梧竹雨，都吹到枕函边。","dynasty":"清代","title":"唐多令秋深忆梦图，长白猗君悼亡作也。"}
{"author":"姚燮","content":"绕屋栟榈树，颠风作夜声。迢迢幽涧梦，踽踽美人行。筝笛难搜怨，冰霜几践盟。鍊姿除绮习，孤傲轶群生。","dynasty":"清代","title":"夜坐画梅三章其三"}
{"author":"姚燮","content":"约住可怜瘦，媚渠无尽山。烟难扶断力，风与栉斜鬟。小鸟唤流水，佳人看指镮。惭吾笼帽客，来拟醉时颜。","dynasty":"清代","title":"墙角荼蘼花"}
{"author":"姚燮","content":"诗梦抱兰衾。水气沉沉。蛾眉月小挂篁阴。淡沱香痕秋一剪，人语烟心。画桨几时寻。极浦天深。宓妃含睐弄幽禽。唱到水云绵渺曲，玉籁吹琴。","dynasty":"清代","title":"浪淘沙题蒋仲蓠湘江幽怨图"}
{"author":"姚燮","content":"区区邓光流，罪奴不足齿。好言泄国谋，于例亦当死。有舌攻长城，安庸舐人痔？奈何廉耻亡，腼然号君子。季布无悔言，岂真金可市？颇嫌萧酂侯，失机在更始。精意逝九阂，平鸿颂函祉。臣佗隶陛下，胡敢侧目视？辽东不善封，宰羊笑于豕。奈何矫所谋，声名妒专美。","dynasty":"清代","title":"读汉书五章其二"}
{"author":"姚燮","content":"林涧有风为竽瑟，庭阶无雨亦萧森。相喁天籁诗因壮，兀坐中宵气与沈。急水三巴猿啸竹，危峰独屋虎听琴。何如扫涤苍茫象，内敛元幽入寸心。","dynasty":"清代","title":"为叶生元尧题听秋吟馆图二章其一"}
{"author":"姚燮","content":"隋家水调绝琵琶，魏国屯军散碛沙。地限不须论南北，民风渐已革浮华。茶冈夜火谁传猎，瓜步春潮自送花。六代云烟空变幻，孤城保卫极槎牙。","dynasty":"清代","title":"扬州四章其二"}
{"author":"姚燮","content":"山意老防瘦，散作披麻皴。蜂声索暗雨，鱼气蒸明云。碧萝醉宜月，桃花梦当春。虹带垂水湔，玉髻抱烟瞋。此秀古已饷，其丽迥难群。夙知岚翠间，石室多藏真。绿薤宛委书，朱检岣嵝文。洞撷琅风虚，似有丝竹闻。颇期发天秘，观理希所欣。凡浊惭未除，霞想空郁湮。","dynasty":"清代","title":"移舟簟溪眺蜜岩"}
{"author":"姚燮","content":"梅花无鹤守，匿影定迟开。莫使邻园雀，时时啄藓来。冰霜何怨詈，安饱有根荄。好复吾携笛，吾歌媵汝杯。","dynasty":"清代","title":"寄家塾诸生五章其三"}
{"author":"姚燮","content":"枯林缘岸曲，柯条互侧倾。朔风起相搏，窸窣微有声。觅巢归独雀，日落难为情。寒重羽无力，堕地迫哀鸣。丛阴罨遥阜，朱实垂橘橙。托身良有所，缩翅畏就营。霜严匪所虑，恐受罗网惊。","dynasty":"清代","title":"独雀吟"}
{"author":"姚燮","content":"返照逼苍林，天空见一禽。禽随飞叶下，岚入远江深。薄霭催初夕，疏风振病襟。自多摇落感，未待鬓霜侵。","dynasty":"清代","title":"返照"}
{"author":"姚燮","content":"碧城上界住宜仙，那得微之话水天？菱汊鸣榔三妇曲，花觚递酒六娘船。疏烟静箔捎孤翠，暮日遥山送一蝉。小醉添衣归亦好，香风如栉玉垂舷。","dynasty":"清代","title":"葑门水亭观荷四章其四"}
{"author":"姚燮","content":"肃夜狼烟缭四山，蚩尤旗卷大河间。待摧交阯安铜柱，悔泄春风度玉关。有饷已穷千户粟，何辞上慰九重颜？燕然勒字非侥倖，投笔吾思定远班。","dynasty":"清代","title":"正月杪明州纪事三叠秋兴韵八章其五"}
{"author":"姚燮","content":"画屏沉水香微润，屏角花重。屏背帘重。一面斜阳一面风。流金不落浮蛆泛，醉又匆匆。夜又濛濛。唱罢琼箫听罢钟。","dynasty":"清代","title":"罗敷媚"}
{"author":"姚燮","content":"心比风枝堕叶轻。梦随沙路夕烟冥。呜咽玉门笳里曲，不堪听。露堡荒鸡三里接，霜天羸马五更行。那有当年明月底，柳枝青。","dynasty":"清代","title":"摊破浣溪纱依南唐元宗体"}
{"author":"姚燮","content":"杨柳西风澹碧搓，萧条秋影倚黄河。劝君莫管旗亭别，马上征人怨汝多。","dynasty":"清代","title":"渡黄河至清江浦道中三绝句其一"}
{"author":"姚燮","content":"日暮风催雪，天高月竞云。如何沧海雁，残岁有离群。","dynasty":"清代","title":"日暮"}
{"author":"姚燮","content":"狼藉城头云，惨与水光凝。乱山插水底，密舶压山碇。迥然谁家楼，孤柳索犹剩。似我摇落馀，独拄万象靓。窭人艰一身，势难活群命。徒借歌哭狂，哆口论时病。西壁开晚阳，千里纳空映。庶夺元浩还，不受梦气胜。郊原如大湖，金采一泓定。堤防将就颓，东泄势毋劲。","dynasty":"清代","title":"水涨平后散步登北城作二章其二"}
{"author":"姚燮","content":"青蕊纷蕤白蜺翔，感甄词赋太荒唐。频邀秘佛参灵咒，拟拜飞仙乞寿方。香界无尘游翡翠，天门如砥控骝黄。况传恶水潮驱鳄，好俟空山石化羊。","dynasty":"清代","title":"回思八章其五"}
{"author":"姚燮","content":"缚鸡乏力病臂苦，丈八蛇矛看人舞。昔年意气摩太行，拦醉当街恨无虎。潸潸涕泗从何来，滑伯肘柳成废材。读书击剑两不就，糟邱卧泣黄金台。邯郸朱门盛罗绮，红女十三媚如水。戮魂不仗并州刀，缞绖妻孥哭奔市。马能蹶人失亦喜，隙牖青天收万里。","dynasty":"清代","title":"拊缶歌当行路难十五章其一"}
{"author":"姚燮","content":"厕身儒林中，乡愿有微誉。罔安藜藿饥，失足遂甘误。蜣螂思化蝇，含垢极攀附。秘技窃野狸，不慑按剑怒。转夺锦绣荣，守经笑章句。堂皇高马骑，沿门索琛赂。小信要里儿，坚城负逾固。姓氏虽匿更，讵终免败露？咫桷方震霆，曾何不危惧？","dynasty":"清代","title":"感事三章其二"}
{"author":"姚燮","content":"不作杨枝旖旎莺，共调花角凤皇筝。日方阊阖琼霄丽，风有边关铁马声。多少女郎从汝死，只看潦倒奈予情。当年供奉开元李，想似吾髯白发生。","dynasty":"清代","title":"听陈老髯琵琶"}
{"author":"姚燮","content":"耳名熟五载，震若寥宇钟。讵知接颜色，来此燕都中。文章守败簏，不救归路穷。天衢亘秋色，飘堕烟海鸿。霜气逼酸紧，羽秃神不丰。幸弗坐枯槁，委念随所终。群玉有仙侣，行当偕子从。","dynasty":"清代","title":"赠壶园同寓诸子五章其二山阴沈元祁"}
{"author":"姚燮","content":"衾独梦都稀，灯残夜知尽。可怜花病人病。风峭烟凄霜还紧。眠未妥，起偏慵，妆又困。帘卷复垂帘，惊心乱红损。不知飘远飘近。搅著杨花去无准。游燕断，宿鸦空，啼鹃隐。","dynasty":"清代","title":"握金钗颓髻空楼，伤春抱恨，已不是廷红伫绿时矣。"}
{"author":"姚燮","content":"上鸥飞、佛昙小阁，阁外春水平迥。日斜雨过凉烟阔，作弄鱼天光景。浮半顷。比七里严滩，九曲苕溪静。夕风微紧。看菰叶摇叉，柳花吹簖，山影乱人影。还自省。年来飘泊萍梗。安能与子偕隐。琼台黄阁高风浪，那识公侯衮衮。三尺艇。爱些小酒垆，饭灶能安整。钟催天暝。定醉倒船头，约鸥寻梦，星露一蓑冷。","dynasty":"清代","title":"摸鱼儿白湖吟榭第二集赋白湖观打鱼"}
{"author":"姚燮","content":"对峰覆云如白莲，侧峰云袅犹如烟。近峰云作一龙走，远峰已裹千重棉。断云略让峰出巅，峰与云势相摩研。空飙一荡四云合，四云一白峰皆天。我身纳入乱云里，隔面难索舆人肩。云行下上身中悬，有如漫海之浪一叶飘其间。但闻溪声过耳凉溅溅，衣袂欲蜕身欲鶱。渺不知此身在天在云在峰路，又不知此身为龙为鹤为神仙。既无金支翠旗左右交翩跹，岂其置我混沌未凿洪荒前。低风一揭云过偏，隔云下裂千寻渊。松厓萝峪夹奔瀑，乱石齿齿同钩连。迷茫一堕不值化云去，如何高风一抑仍迷漫。高风一抑更高揭，青霞红旭掩抑激射光新鲜。又似送我赤城玉阙朝真元，入云为梦出云醒，道逢屐客尘中旋。为言子行不蓑不篷笠，乌知下山之雨已溢千壑泉？下山之雨虽溢千壑泉，慎毋出山东去改尔清沦涟，悠悠忽忽无还年。","dynasty":"清代","title":"自华桃横冒云下紫树陵"}
{"author":"姚燮","content":"亦有崟崎者，淮南一鲁侯。兴来凌土巘，气远盖雄州。万象入狂思，孤心惜佩钩。谓当投草阁，卧听大河秋。","dynasty":"清代","title":"尺五庄即事诗十二章其十"}
{"author":"姚燮","content":"回梦得鸿意，长天罢朔风。山高愁月缓，苔静识堂空。劳悴关心始，年华在酒中。沈怀师大造，默地有神工。","dynasty":"清代","title":"回梦"}
{"author":"姚燮","content":"士也何能百让人，块然土木诎微身。漫从寂夜搜佳日，屡向荒歧觅要津。沧海旧桑犹自亩，小山丛桂已将薪。君平去后无灵卜，且挟疑谋问鬼神。","dynasty":"清代","title":"寂夜二章其一"}
{"author":"姚燮","content":"大地闭门早，中宵谁倚楼？高寒不可逼，霜气亘天流。潭影蛟龙警，山空鹳鹤愁。梅花三万树，我欲梦罗浮。","dynasty":"清代","title":"寒月"}
{"author":"姚燮","content":"燔炰一丈筵，膏血百口命。清歌遏夜云，流鸿绕云听。","dynasty":"清代","title":"当古谣十三章其一"}
{"author":"姚燮","content":"暖水养春妍，斜阳明一边。城容思草拭，柳意待莺眠。挂上空亭旆，横来画渚船。低徊生荡思，平迥夕无烟。","dynasty":"清代","title":"湖上"}
{"author":"姚燮","content":"天末楚山秋，照水媚寒绿。携我潇湘弦，一谱宓妃曲。","dynasty":"清代","title":"题天然大理石屏四绝句其二高房山湘浦秋峦"}
{"author":"姚燮","content":"照灯白发感秋新，矍铄三朝老逸民。身后文章吾辈事，樽边风雨夙山因。每怀季子流清涕，但种梅花作好邻。东郭南湖遗献尽，鲁灵光殿此嶙峋。","dynasty":"清代","title":"答马丈汾赠作"}
{"author":"姚燮","content":"乌椑大叶烂秋霜，苕北谯南太史庄。一夜神风吹劫火，百年乔木剩虚堂。临池旧泽守能几，绕屋新枝今复长。后起有人嗟老迈，苍髯白眼泣斜阳。","dynasty":"清代","title":"复题其种纸山房图"}
{"author":"姚燮","content":"使君善饮酒，使君饮酒如长渑。昨日见野草青，今日飞花满城。东风淅淅，雨何冥冥。燕子胡蝶飞下上，间关黄鸟枝头鸣，物尚有情。使君局龊闭门居椽下，宜其兀奡亢爽多不平。为使君佩双龙剑，饰冠以缨。怒马如龙八尺，珠轪玉铃。出门驰骤向沙碛，弯弓射雁，舞槊啼熊猩。落日沈没欲夕，归来下马，上堂置席，方丈罗豆罂。十二翡翠帘，悬镜作芙蓉屏。一屏千镜挂明月，一镜一月千月明。楚娃越艳，绮何媌娙。使君上座，歌朝欢暮欢曲，堂下合奏琴瑟筝。但觉瑽瑽铮铮，鬟钗带佩皆为声。承颐指，争目成。稽首祝使君寿，千岁百龄。使君自顾，头秃发落，不复童婴。昨日冠盖交，今日丘陵。高丘下陵，狐狸穴其侧，上有飞虻与萤。松柏以为盖，凄凄飒飒，何有华榱雕甍。忽焉不乐，俯首涕零。富贵不可以久娱悦，安得白日系之以长绳？有酒而弗醉，使君老矣乌乎情？","dynasty":"清代","title":"大墙上蒿行"}
{"author":"姚燮","content":"天斧斲云肪，构此鹦鹉巢。仅借一发缠，能使根蒂牢。瘦禅露肩骨，结屋杨柳梢。眼如日月丸，不动中星高。乱藤结烟网，布空疑蟏蛸。飞鹰偶一击，飏之千里逃。时闻钟梵声，出自青苍交。青苍去无极，但有六合包。于中一勺水，幻作九海涛。况驰无定心，平地皆滔滔。缘梯摘初菌，束苇寻独猱。弗误今日游，一堕将蓬蒿。","dynasty":"清代","title":"洛迦洞"}
{"author":"姚燮","content":"独控天门霓，寻真太寥境。颇疑在抱壶，中有万日影。一日归一天，万天各畦町。出没不竞光，画然界成井。我居天至中，万日绕吾领。吾心日不驰，中枢握能静。其光洞无涯，其泽被无等。万日惭职司，散为众星迥。","dynasty":"清代","title":"游仙诗十四章不必拟郭宏农也其三"}
{"author":"姚燮","content":"弱蓬在中路，岂竟任漂摇？眷属有同命，江湖馀一瓢。食穷思橡栗，志短逐鹪鹩。但得山林密，蓑镰我愿樵。","dynasty":"清代","title":"遣王仆至中横河觅避乱处"}
{"author":"姚燮","content":"夙悟华胥是寄乡，相期斋禁礼空王。君眉苦瘦难辞黛，我鬓怜疏况近霜。乞杵研丹频爱细，引丝续茧转愁长。媚兰天许修书侍，敢道真灵在渺茫？","dynasty":"清代","title":"再简姬人叠前寄韵四章其二"}
{"author":"姚燮","content":"天霜不严菜甲短，瓮米无多酒难满。独居憔悴寡善谋，绕郭荒山刺穷眼。开门告人面颜赧，闭门读书心气愞。策鳌溟涬思远驰，一寸青葹苦中卷。屋楞过声何哑哑，蔽风落叶驱病鸦。灯残有月照空壁，吾影与树争槎枒。吾抱积惭还自嗟，亦有良朋天之涯。大江不放梦魂去，至今庾岭愁梅花。十年揽世艰一饭，弃唾谁甘拾屠贩？颇矜身命保亲孥，敢曰乾坤坐忧患。昏昏长夜接清旦，疏钟一鸣冻云散。胶胶屋角鸡欲啼，唧唧床头鼠犹窜。白日铄金金铄颜，奔厓樵子多劳肩。乱薪拉杂付一炬，伏龟隐鹤宜大年。安生梅福今果仙，胡不游戏来人间？只输冷雀窥琴几，听我凄弹幽涧泉。","dynasty":"清代","title":"独居行"}
{"author":"姚燮","content":"云树郁不极，汉沔水秋绿。六代虽已遐，真气此酣足。携酌据高舷，吟情共谁索？东海有离人，仰月坐荒屋。","dynasty":"清代","title":"送周编修铭恩典试湖北二章其二"}
{"author":"姚燮","content":"岩岩庙堂器，当道之所期。而天遽丧之，岂独吾党悲？","dynasty":"清代","title":"哭徐编修师得短言二十八章拉杂写哀不能成篇幅也又何暇于文其二"}
{"author":"姚燮","content":"上修关佛悟，饱食有天恩。世事大河阔，狂歌短铗存。孤怀穷易转，元象了难浑。劣马无骝种，谁为轶地奔？","dynasty":"清代","title":"示张生秉瀛"}
{"author":"姚燮","content":"毕生穷六经，垂成未及用。知名仅里廛，益滋吾道痛。积痗恐伤性，饮酒托驰纵。频以未了志，太息语群从。西风一夜寒，乌巢有霜冻。元灯不续心，残炷堕如梦。讣及贱子闻，迟疑未敢恫。分明讲易堂，柈杅昨犹共。遗孤瘦可怜，衣垢衽皆缝。依依寡母怀，索饵但知弄。房隅旧箧书，破碎与尘葑。缕然心血存，谁来职釐综？庭梧百尺凋，上有乱云瞢。下有残蟪声，凄宵语苔空。","dynasty":"清代","title":"哭卢文学师棠"}
{"author":"姚燮","content":"獬廌不饮恶溪水，凤皇爱占青桐枝。玉潭春水静如练，微风偶激生涟漪。夙昔初遇君，君方垂髫时。射屏花软剪鸾盼，袅灯气弱吹兰丝。苕娘名姓冠三曲，当筵未许端正窥。后闻琼树方盛丰，绮芒上薄高天虹。东南巨贾挟金币，隔帘颜色无由通。自惭叔夜多悲愤，敢冀怜才到红粉。登城遥望天末楼，但有长江去衮衮。长江不断千里流，男儿出门行九州。漫依花月度晨夕，坐令青鬓成白头。与君觌面况秦越，何当欢乐何当愁？七年三上燕京道，楚雨吴烟捩孤鸟。长卿踯躅归茂陵，封禅文谁卖残稿？狂名莫报公卿知，还借酣歌振潦倒。黄金消铄白日换，黛阁珠帘倏秋草。安能细撷断茧丝，更向红蚕寸心绕。去年八月还海城，流欃过海方用兵。海阴赤雹乱旗色，城头黄叶搀雨声。闭门只守杜陵屋，从军那得终生缨？横胸磊砢谁消得，眼见垂杨冻春色。连营柝静江月高，忽听晴空唳风笛。笛声远引风呕哑，薛涛门巷枇杷斜。玉钗影乱坐华烛，君抱箜篌向凄独。苦将宛转前溪词，翻出伤心大堤曲。相知不厌歌百回，有感难辞酒千斛。歌尽且弗唱，酒尽须重倾。不知携手转何许，低徊不语含远情。君生苧萝里，来住芙蓉洲。苧萝已断不可接，芙蓉零落谁能收？鸳鸯岂厌锦巢护，欲凭荒渚依閒鸥。为言沦落风尘苦，忏后愁心郁难语。银荷四灿翠樽举，夜夜紞如过三鼓。燕子已老桃花飞，看到苔根锈苍雨。时去不可留，事往空涕零。晴空摇曳动烟絮，力微堕水成浮萍。胡为江东声誉满天下，亦尔十年未换青衫青。吁嗟乎，士为知己用，女为悦己容。恻恻两心在，怅怅安所从？不如君骖灵虬我文驷，披云长啸蓬莱峰。世间一切谁为有情物，行当逍遥寂寞相与游无踪。","dynasty":"清代","title":"席上醉歌赠妓"}
{"author":"姚燮","content":"委尘减劳役，致我心清幽。缭屋花娟娟，佳女来倚楼。万象色为腴，天妙供神游。琴溽弦无声，引歌自迟留。","dynasty":"清代","title":"初夏即事二章其一"}
{"author":"姚燮","content":"墙根小草弱难媚，高梧覆阴助之翠。凉云洒叶弄凄响，上搏风声斗烦碎。风声到地引蛩语，蛩语当风促逾苦。若断不接接以雨，雨在空阶蛩在户。愁人倚户愁未央，搔搔抑抑来何方？雨声点点滴愁碎，蛩声引愁续续长。低檐黯黯沈晚色，虚堂漠漠生惨凉。亭亭人影瘦屼立，昏灯照壁如夕阳。挥愁不去且举觞，蛩稀雨歇月上墙。墙上高梧展风色，墙下幽花动露香。浩然凭槛歌激昂，天地阒寂疑清商。云河绳雁不下海，城门秃柳知有霜。掩帏就枕且安息，酒醒衾凉梦无力。残月欲堕风益急，蛩复悽悽雨还滴。浩浩林钟破晓烟，瑟瑟庭墀满黄叶。","dynasty":"清代","title":"秋夜宿宝莲寺触籁成歌"}
{"author":"姚燮","content":"洞房窈窕云母屏，新叶密拭琉璃青。窄襟暗媚叶丛燕，脆语偷泄花梢莺。花梢暖日一抹横，阑干在底烟自冥。燕外风飘水沈气，莺边人唱山香声。金钗玉珰廊上下，蝴蝶随之飞不停。我来独倚最高阁，绕阁万筱春翠晴。双桐出筱一千尺，其高远颉阊门城。城根酒楼客眼醉，望疑霞色苍无赪。谁知赪红烂霞色，勺药下布琼甤英。妙结古艳写群怨，别含春绪芳余情。壁间画柱银雁筝，静息中抱秋潭泓。欲将余情寄挑拨，恐撩群怨来纠萦。江山千里极骀荡，荡为此阁帘波清。重檐复路一切绿，隔波摇漾成蓠蘅，波影容裔人娉婷。颇疑帝子狎湘女，九华凤扇交霓旌。落日过墙天晚晶，邻庵乍有疏钟鸣。钟催车马六街散，月出楼台百丈渟。我亦归去园门扃，屧痕满径飘露星。露窗松色藓相媚，星榭鹤语琴能听。","dynasty":"清代","title":"过徐氏园桂馨阁即景成歌"}
{"author":"姚燮","content":"侯王无遗殿，城阙满斜曛。巀嵲何年寺，荒凉隔市氛。林光浮宿雨，钟响动高云。寮静僧初散，庭閒草自薰。","dynasty":"清代","title":"珠明寺"}
{"author":"姚燮","content":"夔蚿互怜悯，受化无殊阳。辱蒙见爱深，时以情腑将。勉持百年志，千载非浩茫。空山有佳人，搴兰自知芳。脩容鉴明蟾，讵愁颓日光？大漠风翻云，天势随抑扬。积气良亦骄，既杀乌由强？三古不在古，寝食通轩皇。愿持五色机，黻此泰运昌。","dynasty":"清代","title":"励志四章示家塾同学诸子其四"}
{"author":"姚燮","content":"不作威猛容，力大自难竞。伏舐青毛雏，柔驯有佛性。红云垂朔关，天朝运方盛。郊薮翔驺吾，六合肃无獍。曾随贡使来，舞忭协大晟。禀德堪辅阳，统摄群兽命。兹图非臆求，白毫具麟定。使笔如使刀，难为俗工证。闪动日气祥，不留光采剩。谁赓万寿篇，函告九重庆。","dynasty":"清代","title":"题罗两峰画狮"}
{"author":"姚燮","content":"众气方致荣，斯人独憔悴。力抱天柱孤，难砥大河溃。矢心甘牖居，默尔古欢佩。目摄变谲云，已穷造化态。娟影资自怜，于世眇何赖？差幸黄鸟声，与春慰私爱。咄嗟蝇蚁微，亦此大圜戴。奈何走壁风，不及江水快。","dynasty":"清代","title":"赠杨山人韫华四章其二"}
{"author":"姚燮","content":"空烟鸟雀翔，黍尽晚墟凉。绕阁走江影，隔厨闻饼香。桑麻关虑切，笑语入灯长。愿结茅庐隐，频开栗里觞。","dynasty":"清代","title":"后倪妹氏庄"}
{"author":"姚燮","content":"我如病羽鸿，对此寥廓秋。山川万里风，气以呼吸求。惜哉恣汗漫，不得君同舟。异年巡海来，觅我壶山陬。壶山不种桑，旷古无沈浮。当鍊五石坚，与子名同留。饥寒但伤体，吾敢撄其忧？众水归一源，誓彼黄河流。","dynasty":"清代","title":"答孔比部赠别诗四章韵其四"}
{"author":"姚燮","content":"自怜春色。怕燕迎雁送，年华催急。背石亸鬟，庭院无人坐方寂。缄住灵蕤一寸，恁猜透、南枝消息。倘倚向、斜照栏杆，抽怨弄湘笛。天碧。望何极。渐泛动暮光，藓阶烟幂。影磨梦拭。难道东风肯狼藉。生恐兜襟玉瓣，都化作、泪斑红挹。被去夜、明月底，翠禽料得。","dynasty":"清代","title":"暗香"}
{"author":"姚燮","content":"元氛洒烟色，天水昼不绿。但听秋林鸦，啼雨乱荒谷。清响何阒寥，影蜕仙禽遥。云黯失灵态，松颓无古巢。二陆骨已朽，寿世空微名。琴梦不可招，月白霜华青。","dynasty":"清代","title":"题周泰浪迹图十二章其一华亭访鹤"}
{"author":"姚燮","content":"回风入峡来，尘头压人面。脑后天鼓鸣，砉然攒万箭。飞骑出旁堑，驰突拒一线。噤口不得呼，摇手色为变。日光偶微动，爚若闪赪电。照见铃声中，毰毸斗缨旋。万象骇鳌掷，六合警龙战。寸心依群山，凝止戒摇眩。","dynasty":"清代","title":"大风坐独轮车踰东平山自王古店进句龙抵旧县得诗六章其二"}
{"author":"姚燮","content":"相率为异端，嗟尔民何愚。亦见古鸦慝，谁免王法诛？高床有安枕，白昼多坦途。明刑不及悔，已云宽尔辜。所忧积习性，变幻难终虞。禁令信严密，还欲察所疏。良民在必植，莠民在必锄。大蔓以寸滋，谁能绝其株？","dynasty":"清代","title":"南辕杂诗一百八章其六十六"}
{"author":"姚燮","content":"意凝媚远。醉深酒浅。一栏风弄湿烟软。落花和袖卷。依依梁燕初啼暖。还黯黯、芜尘满。落日杨枝总娇懒。玉笙楼上晚。","dynasty":"清代","title":"醉太平和辛稼轩韵"}
{"author":"姚燮","content":"萧娘琐阁、有云廊十二，碧桃春莹。记研螺、倩画湘眉，傍温峤妆台，贴肩花并。掠海罡风，蓦飘断、女床鸾信。问玉箫再世，情天灵姥，慰愁堪准。漫招穗堂梦影。只愁潘独坐，背灯看鬓。甚双头、约指玲珑，自抛了尘奁，旧香都冷。拂砚填词，苦愁味、还谁能领。尽宵来、金井风梧，枕函凄听。","dynasty":"清代","title":"解连环秀水朱生白，曝书亭后人，工词，以抱黄门之感作砚环图，寓念还意也，为赋此解"}
{"author":"姚燮","content":"六水门前拒战功，可怜埋没马泥中。残鼙自打衔山月，败叶难禁过峡风。树隙云沈关垒绿，筝边鬼语野燐红。嗷嗷哀响中逵雁，汎宅无愁让钓翁。","dynasty":"清代","title":"哀江南诗五叠秋兴韵八章其七"}
{"author":"姚燮","content":"放轻桡、狎鸥亭外，旧游历历堪指。明漪拓镜双堤抱，不尽芦黄萍紫。风骤起。有碧眼鸬鹚，拍阵空烟底。乱冈平迤。甚剩叶多凋，老苔半褪，萧索到如此。重来客，已减年时豪致。良朋相对差喜。江飙拂落山楼磬，一振酒边颓气。秋尽矣。叹天阔云荒，倦雁归无计。呼船回舣。尽鱼罩横塘，菱歌满汊，斜日画凉意。","dynasty":"清代","title":"迈陂塘同袁楫山、王兰林游湘湖"}
{"author":"姚燮","content":"心多难绾处，不借柳丝愁。演侠宜长剑，迷春自别楼。低帘防客燕，高烛警湖鸥。谁是青莲李，拈毫序夜游？","dynasty":"清代","title":"夜宴揽碧轩即事二律其二"}
{"author":"姚燮","content":"纷纷傀儡递乔装，几辈优游识退藏？俗士文章冠带券，豪门阶庑马牛场。梦寻死鹿蕉都坏，眼惜奔驹日共忙。我慕东邻编苇叟，科头跣足傲羲皇。","dynasty":"清代","title":"傀儡"}
{"author":"姚燮","content":"山川春梦里，之子正雏年。颇恨碧天远，频疑翠袖蔫。屐痕深著露，马影澹生烟。缬得醉眸暗，飘魂愁杜鹃。","dynasty":"清代","title":"草"}
{"author":"姚燮","content":"晓气浮墀作水澄，暗烟墙角自垂藤。亲孥体健资粗饭，云日天高纵独鹰。静护瓶花帘再下，閒编史事手亲誊。缄身不插红尘脚，抵得空山退院僧。","dynasty":"清代","title":"晓气"}
{"author":"姚燮","content":"分明画就。绿浸栏杆透。人倚晚凉风起后。水影衫痕都皱。可怜橐笔天涯。今春负了韶华。忆否那边拥髻，临波独唱杨花。","dynasty":"清代","title":"清平乐陈秋縠苹香水阁填词图"}
{"author":"姚燮","content":"交道已亡古，笑语非肝肠。遂使热尘路，随在履危霜。吾子抱直朴，鲜饰亦鲜藏。一梅横棘丛，满地皆阳光。不求世赏荣，能保士气祥。致意独我亲，惭我何善臧。至文流语言，元气通壶浆。使我动止间，刻刻难遗忘。","dynasty":"清代","title":"简俞同年汝本三章其二"}
{"author":"姚燮","content":"得露无人踏，其姿窅自妍。墙冥蛩可宅，秋暖蝶来眠。紧雨疏篁断，高风大树颠。不因群眼热，差以保长年。","dynasty":"清代","title":"石缝草"}
{"author":"姚燮","content":"野阴迎雪水先昏，晓翠遥山隐梦痕。鸡唱定怜灯照枕，竹敲曾误客归门。倘思瘦影凭梅索，几累寒宵借麝温。潦院凄烟沙艇雾，也当置酒向君论。","dynasty":"清代","title":"再简姬人叠前寄韵四章其一"}
{"author":"姚燮","content":"守望肃有备，备寇如备夷。群奸方扰东，村落自完西。积囤为瞭台，飘飘青竹旗。垒石塞汊门，担畚运黄泥。千户联一心，同困资同依。既免官役艰，外事谢闻知。邻村恶少年，敛迹未敢窥。夕泊当其壖，高枕梦无疑。乍有巡柝声，灯火穿芦漪。天阔木叶彫，水云静霏霏。谁谅游子劳，近无家可归。眷属在荒山，如鸟借枝栖。遥知盼行客，时梦孤鸿飞。","dynasty":"清代","title":"十字港"}
{"author":"姚燮","content":"黾蛙伏井本污低，喻到夔蚿感亦齐。昔社已墟空苦忆，来津可问未忧迷。狂时短帽花须满，觉后疏钟月易西。那得玉皇新赐敕，许持仙帚埽青霓。","dynasty":"清代","title":"再和感咏诗四章代柬其三"}
{"author":"姚燮","content":"藻缝皆山影，沄沄动日光。卧来老松树，坐作钓鱼梁。曲磴随沙转，漂花过峡香。濯缨清若许，何事忆沧浪？","dynasty":"清代","title":"青玉涧"}
{"author":"姚燮","content":"手撚寸缕红，往缚天门狮。虽在脱襁儿，亦能辨其痴。病龙不作霖，死豹空留皮。五味谓可调，习庖从姏㜎。恒谋寡良策，吾还问诸蓍。","dynasty":"清代","title":"述意十六章其十六"}
{"author":"姚燮","content":"兰酒微醺，葛衣初试，薄帘晓润凉侵。讶帘前芍药，早换了浓阴。恁疏别、吹箫俊侣，梦如天隔，书也云沉。况无聊听到，烟中幽咽啼禽。好春久去，等飞花、流水难寻。问画桨迎裙，珠窗写扇，几累闲心。只恐谢娘门巷，黄梅里、苦雨愔愔。便相思能寄，何堪江远山深。","dynasty":"清代","title":"扬州慢雨窗忆旧寄吴中诸子"}
{"author":"姚燮","content":"短别复长离，少年难再得。看取红罗襦，日久变黄色。","dynasty":"清代","title":"读曲歌五章其四"}
{"author":"姚燮","content":"晓风吹泠泠，疏声涧边出。林篁四山动，日影散飘忽。回头眄所经，倚天一楼崒。始悟昨梦高，得傍古时月。真灵荡元气，招我共斟吸。吐为莲华云，万缕散沧渤。","dynasty":"清代","title":"邓尉纪游诗八章其六"}
{"author":"姚燮","content":"归来何所喜，出门何所愁？白云在谷，风吹悠悠，白云吹落天尽头。天尽头，有明月。月如雪，柳如结。柳枝结，柳花飞。月漠漠，云霏霏。","dynasty":"清代","title":"醉后作短歌十一章其八"}
{"author":"姚燮","content":"解尔佩钩，赠尔文绮。义难孤持，情且权委。白云漻漻，青天自高。飞雁向夕，野无林皋。荆榛纠结不可斧，荷锸投山泪如雨。","dynasty":"清代","title":"当气出唱五章其二"}
{"author":"姚燮","content":"静院竹西家。蛎粉廊斜。绿边灯影逗窗纱。一帚秋烟么凤睡，露糁桃花。笑语一些些。昨梦寻他。金鱼屈戍玉鸦叉。月在屏风云在枕，翠闪红遮。","dynasty":"清代","title":"浪淘沙"}
{"author":"姚燮","content":"心非秋𠏉坚，目作玉泽扬。豪奴冯子都，道路慕奇光。太公屠牛佣，伊尹亦要汤。眇尔拥魋结，安睹天王裳？不为君子子，夫夫良可伤。眄伺中道间，竦体徒皇皇。","dynasty":"清代","title":"佌倠二章其二"}
{"author":"姚燮","content":"粮船汹如虎，估船避如鼠。粮船水夫缠青巾，上滩下滩挽长绳。十十五五无留停，估船不敢鸣锣声。催粮吏官坐当渡，皂隶挥鞭趱行路，趱尔今朝入关去。估船偶触粮船旁，旗丁一怒估船慌，蛮拳如斗乌能当？愿输烛酒鸡鸭羊，庙中罚祭金龙王。","dynasty":"清代","title":"粮船汹如虎"}
{"author":"姚燮","content":"置酒鳌峰最上头，身如孤鹗厉清秋。横潮易泊千军梦，断角空催日暮愁。在昔漂摇馀木叶，况今搜括到凫鸥。问谁鉴凛前车辙，错铁时防铸六州。","dynasty":"清代","title":"春感八章再叠少陵秋兴韵其六"}
{"author":"姚燮","content":"今我将渡河，直上淮南舟。淮波入江水，江海通一流。长风直一瞬，倚我海上楼。鱼龙尽其幻，冥漠当无求。朝撷扶桑枝，暮侍东皇游。挥手散万尘，何与千载忧？","dynasty":"清代","title":"南辕杂诗一百八章其一○八"}
{"author":"姚燮","content":"隔江枫树林，对我极霃霃。急水漂人语，深愁积夜阴。远期当约鹭，独醉只怜衾。客况因时换，难追昔夜心。","dynasty":"清代","title":"雨夜次京口驿"}
{"author":"姚燮","content":"毁心恃无欲，灵汩非至恬。试履不向途，终将遭危阽。丹芽茁方始，真元隐已缄。玉瀣自霏屑，就之乃得沾。达人宝一息，如守重关严。漫矜上池水，能浴高天蟾。","dynasty":"清代","title":"游仙诗十四章不必拟郭宏农也其二"}
{"author":"姚燮","content":"回渚柳稀疏。柳外画城云漠。城上一眉山影，挂新蟾一角。扶肩醉向酒家归，霜径踏黄箨。四五点灯明处，是谁家水阁。","dynasty":"清代","title":"好事近"}
{"author":"姚燮","content":"墙高檐矮月一角，登楼俯见脩枝横。为言去岁十月暖，已作烂雪堆银屏。大野寒风不入城，微草茁土春姿青。此花得气倍宜早，矧含元息通古灵。主人识客门放扃，许客晨屐宵携檠。嫩冰几片败叶堕，老苔一抹疏烟明。霜吹薄帽风生生，石阑叉手听瓶笙。低篁翠似窄衫女，瘦雀黄疑初乳莺。尔梅困我诗迟成，欲开不开终何情？朱弦乍抚天地醒，隔墙湖软闻流声。东梢挂旭看茁英，抵掌笑遇飞仙琼，累尔主人残梦惊。再过十日压枝满，当张帷幕开轩楹。未愁扳折等杨柳，寂院有鸟无人行。洁哉和靖工逃名，欣然独与吾鹤盟。","dynasty":"清代","title":"探寓邻墙角梅十日至十一月望晓忽见一朵歌以赏之"}
{"author":"姚燮","content":"南通日本北天津，蜡贝珠犀直万缗。横海鱼涛身惯狎，钩辀鴃舌语难驯。罗针綄羽定风向，篓肉甑菇拜水神。舶趠到关云猬集，征司驱马伺长堙。","dynasty":"清代","title":"闽船"}
{"author":"姚燮","content":"闽海翩鸿瞥已沈，摩挲此画等遗琴。九原风雨悲京兆，一㡧云烟感石林。妙墨合收长物志，尺缣中有故人心。客窗那复吟樽共，我亦凄然涕不禁。","dynasty":"清代","title":"叶舍人以张际亮旧赠王石谷画属题"}
{"author":"姚燮","content":"平江衍万山，高原势一束。樾荫横天梯，照人有清绿。商水分宋支，我祖宅始筑。五马趋连塘，六垄结雄局。绵世二十传，世训守耕读。一村千馀家，一姓无异族。亟亟谋稻桑，在在立乡塾。清门虽庶人，饮之太素朴。似我跅弛身，得毋宗党辱？溪水多沦涟，惧为出山浊。","dynasty":"清代","title":"过诸暨姚公步谒宗祠祖墓止族兄鲁斋先生之琴宅蒙族人次第招饮留十一日始行作诗记事兼留别得六章其一"}
{"author":"姚燮","content":"风捩江帆急，烟明远翠开。近城多燕雀，回岸出楼台。乡语听偏切，尘劳息尚猜。惊心江上树，熟遍旧时梅。","dynasty":"清代","title":"抵吴门"}
{"author":"姚燮","content":"蜃雨濡军帻，狞飙拉将旗。饮泥怜久饿，摩壁誓同危。路绝晨嘶马，云昏夕堕鸱。衔恩持死力，力尽死何辞？","dynasty":"清代","title":"闻定海城陷五章其二"}
{"author":"姚燮","content":"洒衣竦微湿，夜气交众凉。沈霭互漠漠，郁为松楸香。虎语泄盘谷，神火射幽篁。泥卤下盈尺，蹴之皆危梁。水自远峰落，奚止千丈强？心悚动虞蹶，神沮不得扬。故人居邃阁，睥睨浩八荒。飞梦骖霓车，海岛夕翱翔。觅我不得见，城阴空赭黄。安知劳人劳，跋涉苦踝伤。䍧牱幻耳目，暂睫生沧桑。出危倘有术，魂来其相羊。南思复北顾，奇氛远益苍。苍然接湖尾，湖上光碧堂。堂中朱丝弦，一月不更张。安即附鹄至，联袂写哀商。","dynasty":"清代","title":"经长溪岭忆鹤皋诸子"}
{"author":"姚燮","content":"夹路柔风送麦香，当炉帘影动垂杨。酒醒倚马泾桥上，笠背西山看夕阳。","dynasty":"清代","title":"定府庄道中"}
{"author":"姚燮","content":"别榭桐枝茂井𠏉，美人掩泪已无欢。忽闻变调翻青薏，苦写遗容入素纨。水月梦痕斟酌遍，江天情鸟去留难。四弦羞涩浔阳妇，画渚枫林气早寒。","dynasty":"清代","title":"残荷诗"}
{"author":"姚燮","content":"薄云洒江雨，宿气纠重阴。长天少晴色，春半如秋深。荒荒列遥岫，破碎无密林。游风阻暄象，悽鸟争繁音。客子伫佳眄，寂坐神与愔。良辰任天弃，往悦但意寻。搴蘋溯前渚，倚棹聊独吟。","dynasty":"清代","title":"钱清江晓望"}
{"author":"姚燮","content":"粒粟不费炊，独茧不受缫。翳翳万林夕，竟闻孤鸣蜩。乾坤閟华彩，群籁方阒寥。苦音致纤琐，吾亦嫌其嚣。大风吹西海，一鬨成刁骚。纵有伯牙弦，在指难静调。","dynasty":"清代","title":"秋日病中咏怀诗二十一章其十八"}
{"author":"姚燮","content":"梦回冰簟昼方长，匝幔疏藤静得香。蝴蝶渐催斜日去，空阶狸子怨苔凉。","dynasty":"清代","title":"寓斋杂述七绝句其四"}
{"author":"姚燮","content":"物有极平，莫逾止水。天风相狎，任势生诡。所以君子，守正防累。","dynasty":"清代","title":"风言十五章其十三"}
{"author":"姚燮","content":"觅火搜寻鬼门路，旧侣相逢不相忤。鸳鸯绮绣衣八箱，初嫁新人泣迟暮。黄金筑墙白玉堂，羽林传宣貂帽郎。膝迎缇骑受三木，杜鹃血染麻衣霜。丁年佣书老豢犊，醉得黄金梦华屋。广州十丈红棉花，照见榆关数星绿。病爷夜呻席荐高，阿郎催制宫锦袍。伏波海柱铜不牢，巨船入漈风颾颾。","dynasty":"清代","title":"作放歌行七章遣醉其二"}
{"author":"姚燮","content":"首蒙已难面识，我之所思兮，胡不我乎是觌，悲哉翁也。乌乌伊伊，日东月西。网罗不择雎鸠，尔毋悲啼。尔悲啼，则可无惜尔之瘅。","dynasty":"清代","title":"拟汉铙歌十八曲，存十一章其二思悲翁"}
{"author":"姚燮","content":"彩云小队压天魔，瘦影春鸿掠月过。敢似樱桃谗石虎，帐中倒授有金戈。","dynasty":"清代","title":"扇影词三十八章其十二"}
{"author":"姚燮","content":"万里长河去白云，夕阳天末感离群。杜陵潘岳都蓬散，今日樽前复送君。","dynasty":"清代","title":"送洪理问金桂之任吴中四绝句其二"}
{"author":"姚燮","content":"阴苔閟厓磴，古级天所成。滃然散云叶，袭我衣裾馨。仰首见崇柯，桂树吐繁英。落日远相射，虚潭浮莹莹。馀辉散高壁，佛阁敞四楞。天风动萝带，吐纳钟梵声。游籁忽归寂，壑气早就冥。已无紫阳客，谁叩元关扃？","dynasty":"清代","title":"同厉志罗以智苏惇元叶元阶游七宝山登大观台作三章其一"}
{"author":"姚燮","content":"颠亦能为长史书，死当埋以伯伦锄。守粮已散空仓雀，困泽难骄涸辙鱼。烟火因缘消佛劫，年华浑噩梦皇初。何由一启元关钥，撒手青天控玉蝫。","dynasty":"清代","title":"调徐大廷济二章其一"}
{"author":"姚燮","content":"拾得苔根数子棋，颇怀南巷老髯师。恰来馈我鸡臡笋，一笑山妻供饭时。","dynasty":"清代","title":"即景三绝句其三"}
{"author":"姚燮","content":"罢按琼筝，碧栏夜悄人微醉。露天如水。月贮香心媚。粉靥回波，掩扇羞难避。风裳碎。只巢双翠，没个鸳鸯睡。","dynasty":"清代","title":"点绛唇青藕水榭观荷"}
{"author":"姚燮","content":"水荇鸣蛙早，沙烟入草多。未能临玉笛，重听美人歌。碧树高城合，青天一鸟过。流光倏三载，良会感蹉跎。","dynasty":"清代","title":"饮右安门酒肆同何绍毅醉感书壁四章其二"}
{"author":"姚燮","content":"天半忽无月，片云风送过。是谁吹短篴，幽怨落微波。莲动露华散，竹深凉气多。故人殷侑酌，欲饮奈愁何？","dynasty":"清代","title":"宿陈氏斋中"}
{"author":"姚燮","content":"哀声逼瘦鸿，海雪到城大。孤者不入群，自衔一芦过。江湖杀气清，已无弋人逻。胡尔低翮飞，犹似慑颠挫。凛凛雪下庐，客亦苦劳瘅。夺命干戈中，止命入寒饿。","dynasty":"清代","title":"冬日杂诗八章其二"}
{"author":"姚燮","content":"玉虎喑不鸣，铜龙炯无睡。墙苔逼霜白，檐花转灯翠。琼声烟在楼，漪影月当袂。沈麝吹古芬，幺凤入清吹。新态穷姽婳，至曼发明媚。夜气群象凝，天韬寸心缋。","dynasty":"清代","title":"玉虎"}
{"author":"姚燮","content":"凉烟媚玉柯，香露上身多。解得小红怨，曾无太白歌。捻花听蟋蟀，数石面陂陀。自惜青鞋软，墙阴避露莎。","dynasty":"清代","title":"信宿北墅即事十一章其二"}
{"author":"姚燮","content":"亭台都废尽，兀兀五松存。巢有新乌语，墙多老藓痕。风声如水至，日气与阴昏。百岁东邻叟，掀髯让尔尊。","dynasty":"清代","title":"五松园赋松三章其一"}
{"author":"姚燮","content":"舌闭何惜，心摧何憾？孑焉此身兮，往将谁监？","dynasty":"清代","title":"哭徐编修师得短言二十八章拉杂写哀不能成篇幅也又何暇于文其十六"}
{"author":"姚燮","content":"月光斜过岭逶迤，萤火三更芡满陂。无尽雄心消马磨，不堪软柳警乌枝。贪生愧说乡园在，历变方知世事移。坐剔床篝浑未卧，太阿锈涩影空垂。","dynasty":"清代","title":"夏夜独坐杂述八章四叠秋兴韵其八"}
{"author":"姚燮","content":"玉蟾一千年寿，银蝶三百树花。有影夜深在鹤，此枝春后无鸦。","dynasty":"清代","title":"同张徵君澹游蕊珠院分赋诸景仿六言七章其五香月邻"}
{"author":"姚燮","content":"京门秋色紧，铩羽落东南。得见翻嫌暂，牵衣各未堪。我行犹怅怅，君发已毵毵。后会凭何许，天涯此驻骖。","dynasty":"清代","title":"东光驿道中遇徐寿昌"}
{"author":"姚燮","content":"天半捩鹰隼，山云閒自秋。千金亭下水，不向钓台流。","dynasty":"清代","title":"千金亭"}
{"author":"姚燮","content":"眉烟平染，霞裙斜剪，玉女前身鸾侍。春屏写艳手低叉，许羊臛、分头尝未。残钟声数，双槽响互，纤鸟重名唤起。缠绵还解小星诗，刚则是、破瓜年纪。","dynasty":"清代","title":"鹊桥仙其八"}
{"author":"姚燮","content":"昨日行苦旱，今日行苦雨。轣辘就泥泞，马首不能举。飘风复向东，飒飒响禾黍。洒我车中裳，黴色半沙土。有鸟鸣下田，垂垂湿其羽。旷野无丛林，何依得巢处？侧闻齐东西，三月酷天暑。但使居者乐，敢辞行者苦？","dynasty":"清代","title":"南辕杂诗一百八章其五十九"}
{"author":"姚燮","content":"苦撰水利书，未适百年用。当知一寸流，因时殊决壅。大泽鱼所栖，绞岸剩枯葑。遂令旁激澜，石根转搜空。春田方待膏，斯民匿忧众。奔泉如箭发，十发九不中。岂其纸上言，竟受古人弄。相地得旧章，宿疑遂昭贡。细脉伏土行，乱山压沙重。输彼闲闲鸥，无愁伴渔梦。","dynasty":"清代","title":"回沙闸"}
{"author":"姚燮","content":"孰铩危巢鸾，还絷涸泽龙。白日不还寿，阅世情已穷。抱怀一寸腑，格之天可通。胡为镜在奁，与照皆濛濛。草木有光彩，川岳难恃功。至圣习食息，下视愚民同。轩轾讵因貌，静当叩其宗。","dynasty":"清代","title":"同叶上舍元址读书观海卫回龙庵两月揽景兴怀托以歌咏无伦次也共得二十六章其二"}
{"author":"姚燮","content":"我辕已半月，辛苦云备尝。家室尚千里，我友各一方。白云望不见，远海横苍苍。陌上去芳草，天末多夕阳。孤鸟动明灭，薄暮止靡遑。况我行路人，无翼安能翔？","dynasty":"清代","title":"南辕杂诗一百八章其九十三"}
{"author":"姚燮","content":"相护相回未忍分，关心暗谜与渠闻。怀中镜是天边月，衣上新棉是嫩云。","dynasty":"清代","title":"雨窗四绝句示姬人李素其四"}
{"author":"姚燮","content":"褐敝频怜汝，剪裙为汝襦。不应风雪厉，还迫到肌肤。含泪知何怨，生贫亦自诬。莫为可怜语，尔母寸肠枯。","dynasty":"清代","title":"病雊吟三章其二"}
{"author":"姚燮","content":"别院打流莺，飞来搅落英。拨花寻茗气，背竹听钗声。露磴春芜缛，兰台午日晶。有人坐阑角，低唱踏莎行。","dynasty":"清代","title":"孙氏隐啸园七章其三"}
{"author":"姚燮","content":"短夕抵千金，幽兰聚一岑。帘开花气入，月满酒杯深。放废同閒蝶，缠绵寄古琴。旧时京国梦，相忆涕谁禁？","dynasty":"清代","title":"同孙日萱沈肇熙吴大田厉云官小集裁杏馆四章其一"}
{"author":"姚燮","content":"不逢仙，难告佛。狼藉好肌骨。孤宿女媭，还有甚瓜葛。未堪弟妹都抛，爷娘并死，留一息、依人存活。最难割。十年故屋梁溪，负了惠山色。梦贴鸿飞，天水尽头阔。真同锦鲤吞钩，珠虾堕罩，托微命、呴波苹末。","dynasty":"清代","title":"祝英台近其十四并序"}
{"author":"姚燮","content":"寂恨凭谁置，糟邱此筑台。心魂劳梦守，天地送春来。习世知无涘，投閒愧不才。黝然尘滓拭，冰镜客何猜？","dynasty":"清代","title":"醉甚"}
{"author":"姚燮","content":"短纸托寸心，缭笔乱群绪。事实难竟言，不在乱离苦。乱离亦可悲，八口堕烟莽。暗渤多狂澜，飘萍弱何主。朝出负担行，暮归择蒿稆。恶趣娱剩生，性命祝坏土。上第联故家，种楸壮门户。逼籁当我琴，危弦动雷雨。岸巾抒独歌，郁响变幽古。窄牖明咫天，奚畅凤鸾舞？客从蓟门来，为传故人语。谁识剺面猴，披发正骑虎。八纮浮太曦，万灵挟皇煦。堪此东南偏，下湿独遭癙。仗钺来禁臣，司戎号元武。恋梦黄莺丛，偏效女郎妩。一蛛抽懦丝，颇怯众蜂聚。结营避要冲，酣眠蠹戈斧。斯民齿喙存，切己有公怒。暗刃抽带裈，索脑欲争盬。卓哉陈将军，敝衣起行伍。独负穿甲创，登台手抱鼓。略制三尸淫，未竟肺肠腐。瞫也没阵亡，复谁捍吾圉？祇今江浙间，愁阴压元卤。怨彼蛇项强，不肯下潭俯。邮声须有传，群公匪盲瞽。忍拥委蛇裘，上令帝闻阻。末儒惭鲜能，平生抱戆腑。安顾忌讳深，缄口戒倾吐。狂言徒引忧，喋喋究何补？且罄贱子怀，覼缕为君叙。去秋乘沴金，毒燧横江浒。挈眷逃鬼门，弃家同弃窳。海云冒晓霪，霜飙厉宵扈。骭血流及跟，砾场履无苴。数翼离网鸿，万幸免搒虏。纵免搒虏危，留存亦奚取？视帚成废奴，手痹袖艰举。岂真积罪多，积岁困刑圄。野俗尚鄙俚，卖文贱毫楮。颇羞一饭艰，乞怜到牛竖。愿扬箕神风，贴地埽飞蛊。锦毂停长官，恤亡整丁簿。远劳致念殷，夙愤藉倾抒。伥伥歧路羊，失十不追五。转慕局外閒，食息就班部。回忆庚子春，风尘共樽俎。浩荡奇肱轮，清平大吕簴。坤色澄点埃，蓬莱皎堪睹。警骑倏告闻，中气为消沮。捲囊束乱书，秣骡不待炬。君等虽慰藉，心已越吴楚。讵防蝼蚁躬，受劫入黬釜。瞬息三年经，瘦骨但身拄。仲宣悲荆州，少陵感夔府。绝壑劖剑铓，穷行影踽踽。北睋万里阴，遥遥酹香醑。故人魂傥来，我栖近鸥渚。当见秽棘中，孤芳抱兰杜。","dynasty":"清代","title":"客自都中来致故人相忆之意因述近事报以诗六十韵"}
{"author":"姚燮","content":"曾来策蹇湖阴，鞭丝指点南屏路。无人踏到，月沉沉地，绿濛濛处。笋阁经残，石床茶熟，惯留云住。更松飙天半，横波皱碧，从烟际，寻铃语。莫问银绳玉柱。恁凄凉、几经鸽怖。萝垂藓剥，劫如泡电，伶俜千古。山雨湖云，楼台罨画，不遮高处。怡暝鸦一阵，带将落叶，驮微茫去。","dynasty":"清代","title":"水龙吟塔影"}
{"author":"姚燮","content":"便留千日住，捲襆总须归。复步寻馀景，迟行恋夕晖。鹿盟当后践，山侣暂今违。款款云相送，绵绵意莫挥。","dynasty":"清代","title":"信宿北墅即事十一章其十一"}
{"author":"姚燮","content":"百年不著一尺书，空山老死还何如？长江大汉有时竭，安得沙石皆璠玙？王翁穷瘦可见骨，食厌云浆无绿发。蓬艾日高名日卑，白日犹悬壮心没。儒生福薄逢乱离，天池只受鳅蛙嬉。生愁血食断身后，挂杖安用葫芦肥？登楼歌哭枯林籁，衍箧文章败灶灰。丹山赤水神仙府，瑶树琪花失风雨。鹤巢堕地青苔彫，残月烟丛剩鹃语。故人相见酒且倾，刘伶述德非逃名。有田自悔不识耕，末俗所弃翁所争。苍鹰一击万里白，欲从杯底开八溟。吁嗟乎，闭门不坐华胥乡，出门不行邯郸道。柴桑老人乞食老，忍饿常埋野田草，宜我干将钝难宝。","dynasty":"清代","title":"喜王焘见过赠以诗"}
{"author":"姚燮","content":"海雨夜凄凄，朝云四壁低。鹇馋争菜唼，鹤冻借埘栖。虚壑阴难叩，颓廊折易迷。故人鸿爪在，剥落雪中泥。","dynasty":"清代","title":"海昌陈氏园林五章其五"}
{"author":"姚燮","content":"月光澹春夕，蘋末微风吹。清华信可撷，持之将安贻？极目各旷远，异境知同悲。思君无已日，天地有尽时。","dynasty":"清代","title":"咏怀寄厉山人三章其二"}
{"author":"姚燮","content":"仙妆轻约素。慢制得晶屏，隔栏回护。洗尽铅华，但抱心如水，不知多苦。泪点盈盈，须受遍、残更风露。浆远歌遥，时节秋深，黯然谁语。莫分栖鸥巢鹭。傍翠叶银塘，乱烟无数。一种难忘，影凄凉，愁向月边描取。梦恐成云，休再问、湘江前路。纵有明珰，更倩那人寄与。","dynasty":"清代","title":"三姝媚赋白莲有赠"}
{"author":"姚燮","content":"归后亲孥各无恙，相期螯菊话秋卮。吾生共托皇仁厚，敢信清平有乱离？","dynasty":"清代","title":"归途杂占九绝句其九"}
{"author":"姚燮","content":"凉气逼秋深，哀吟续苦吟。空山辞世累，枯木寄禅心。屈子知何怨，巫姬不可寻。高峰横笛处，萝叶自阴阴。","dynasty":"清代","title":"猿"}
{"author":"姚燮","content":"日食县官米，充为巡江卒。日米一勺不救饥，夜夜巡江苦难说。江烟惨惨风瑟瑟，烂水冲泥照凄月。行行击柝且曼歌，步步声声动凄咽。尔亦有妻子亦有家，为尔无眠眠不得。年丰无盗贼，尔不巡江谁尔责？不见关官汛吏日食太仓粟，夜夜琼尊唱欢悦。吁嗟乎，巡江卒。","dynasty":"清代","title":"巡江卒"}
{"author":"姚燮","content":"族人闻我至，衣冠尽来趋。上自祖父行，下及子弟俱。疏野无繁节，循礼彬彬如。天性出肺肝，自有真悦愉。转笑酬世人，恭敬多浮虚。柴门堆野藿，喔喔鸡方雏。童子识行辈，一揖当庭除。相爱亦知昵，绕座牵我裾。蔼然孝弟气，酿之成黄虞。相对杯酒深，此意吾难抒。","dynasty":"清代","title":"过诸暨姚公步谒宗祠祖墓止族兄鲁斋先生之琴宅蒙族人次第招饮留十一日始行作诗记事兼留别得六章其二"}
{"author":"姚燮","content":"藻破分鱼径，芦欹出蟹庄。远田沈独鸟，寒籁入疏杨。浅醉宜桑落，微吟送夕阳。弁山西北树，蘋末见青苍。","dynasty":"清代","title":"连市"}
{"author":"姚燮","content":"瘦驴共踏燕台雪，关心十年前事。自后各漂零，渺天涯鸿纸。奈何君竟死。但留得、旧笺盈笥。荔帽青山，藓裳黄土，可怜如此。怆矣起挑灯，低徊读、清声和之芦吹。苦我似孤猿，下无端清泪。茂宏欣有子。敢身后、盛名终委。读初罢，淡月当檐，正露篁流翠。","dynasty":"清代","title":"徵招家养恬孝廉竹雨吟遗稿，为其子敬堂茂才属题，依白石黄钟下徵调。"}
{"author":"姚燮","content":"移舟泊纡岸，散步循平矶。荒林隐茅屋，势与陂涧欹。吠犬向人踔，篱荭含晓滋。少憩坐临槛，材姥蓬发炊。索茗苦味涩，渴甚焉敢辞？所幸足遐领，翛爽皆生机。层峦豁遥黛，朗朗如列眉。水阴上微歙，木蔼深难窥。回帆影倏动，孤鸟惊高飞。嗟余海滨士，频年中道驰。浮瓠信无定，托萍忽在兹。尘心局幽侧，愧与江湖期。","dynasty":"清代","title":"蜀山渡"}
{"author":"姚燮","content":"颇传簿责慎钩钳，铜虎森森令甲严。竟恃太平容鼠盗，还援少有饰鸡廉。流黄易褪缠头锦，洁白终输刮骨盐。山石岩岩原众著，讵因瓜李动疑嫌？","dynasty":"清代","title":"愤述六章其四"}
{"author":"姚燮","content":"料难禁得秋心瘦，生来便含凄怨。花影牵牛，银河络角，此夕凉深凉浅。庭烟曳遍。听涩露还缫，剪风不断。儿女邻闺，横檠笑语那伊管。寒衣曾寄千里，玉梭声共答，谁惜娇腕。落叶篱门，疏灯村巷，知否有人吟懒。枕函梦短。把恨茧愁丝，一时絮乱。不尽缠绵，倚阑寻更遍。","dynasty":"清代","title":"齐天乐络纬"}
{"author":"姚燮","content":"乖龙夕震荡，天有崩石声。云澜互窳凸，不使尺寸平。大艨可驰马，漂若莲瓣轻。竟从万剑锋，暗蹑软絮行。试魂若已堕，视魄知犹生。履险客或惯，委命吾何能？岞崿肝胆间，并难名以惊。赤旸渐东曜，六合方廓清。遂偃蛟龙旗，不敢堂皇争。捩柁出盘涡，高帆正无倾。瞬息一百里，瞥过临安城。临安有大江，两髻青山青。下立千丈沙，筑塘如环屏。江水下欲直，海水趋欲横。并力不少让，激之为嶒崚。倏有苍赭气，回薄层霄冥。使我不系鸥，复作无根萍。岂真破浪雄，不负长风乘。九万控寥阔，视此犹飞蝇。愿借羲和鞭，上策天池鹏。","dynasty":"清代","title":"扬帆过鳖子门"}
{"author":"姚燮","content":"梦回双阙远，春尽百花飞。此去愁弹剑，无言泪满衣。沙云空尔捲，檐鸟漫人依。多少天涯客，纷纷各自归。","dynasty":"清代","title":"黄村和林溥题壁诗"}
{"author":"姚燮","content":"望望东武城，树上城门高。近城但见树，夹郭青葱交。就树列棚架，风叶鸣午涛。袒裸坐男妇，盲歌陈缶匏。故乡尔自乐，遑恤行者劳。彼还语行者，去去毋相嚣。","dynasty":"清代","title":"南辕杂诗一百八章其四十四"}
{"author":"姚燮","content":"十月日之朔，大市观灯行。大市六七里，灯火如繁星。万灯夹一道，直接东门城。城乌不得睡，城树交青青。城树青围屏，城瓦排流晶。晶光水仙阙，细马芙蓉軿。弦弦子夜曲，管管阳春声。楼楼语纤凤，巷巷穿雏莺。枝枝玉作花，担担花压饧。花花绮相互，叶叶娇难名。花花幻桃李，叶叶成薇蘅。桃李间薇蘅，靺鞨千珞璎。翠为火齐吐，红为珊瑚擎。火齐芍药障，珊瑚莲华茎。障云匼匼动，茎露霏霏倾。月碧地无夜，日赤天不盲。燕子能舌招，蝴蝶能目怜。琐琐出姽婳，一一皆分明。亦有九芝盖，导以双龙旌。俳谐杂傀儡，妆束何媌娙。布綵霞虹垂，发炮雷霆砰。众巧镂毫发，万妙归仪形。趋繁乃至极，所有无不呈。忽慨辛壬间，寇海喧鲵鲸。一陷昌国州，再破蛟门营。三战溃堇邑，窜逸悲鼯鼪。惟时大市中，白昼风雨冥。苍霾塞荒户，𧹬雾浮重甍。朱喙吹芦笳，墨指抓铜钲。铜钲琅琅敲，芦笳呜鸣鸣。驱逐狼与豺，跳跃禽与猩。乱蒿埋胔骸，鬼夕多燐萤。燐萤寂寂飞，鬼火相送迎。鬼火闪绀碧，鬼啸纷咿嘤。过者无一人，但有惨气横。仰视河汉高，灼灼悬欃枪。其下如幽都，裸狱啼黯檠。檠膏黯不继，鬼来吹火腥。火鸦入官屋，火蛇猛纠萦。拉杂摧罡飙，一炬民屏并。吁乎阿房宫，凄矣长平坑。池鱼半焦烂，罔敢潜游侦。蚩蚩眼中辈，四散投棘荆。断装受虏掠，缚体遭笞搒。有钱无货鬻，有土无铁耕。亡者多不存，存者皆倖生。元气一斲削，暂复未为亨。愿期养廉朴，庶几保困儜。况乃计金币，列肆匮筥籯。可怜百卮漏，难补一日盈。岂真裁抑艰，莫戢奢侈萌。昔日葬马坟，今已巍闬闳。昔日炰牛庭，今已华栏楹。昔日大梵宫，今作官府厅。官府坐厅上，百戏娱酒觥。小曲按和笙，大曲搊排筝。大舞双柘枝，小舞双鵁鶄。稽首谢官府，官府千百龄。官府千百龄，百姓长太平。悦尔官府目，媚尔官府听。官府增爵禄，百姓免圄囹。臬臬官府门，万宝金银钉。桀桀官府堂，四壁兰椒馨。堂下灯火光，璀璨连葆缨。门外即大市，笑语山河倾。驱逐舆与儓，跳跃老与婴。北门打三鼓，南门传四更。四更复五鼓，大市挨轩軨。轩軨不肯散，灯火不肯暝。官府岂真醉，百姓岂真醒？借问官府谁，官府曾苦征。借问百姓谁，百姓曾苦兵。一朝竟安堵，不乐当无情。百姓长太平，愿为官府赓。","dynasty":"清代","title":"大市观灯行"}
{"author":"姚燮","content":"夏旱秋霖叠叠逢，岁华荏冉又穷冬。横江阡陌无春色，积雪山城变惨容。逵泽民饥千灶冷，常平粟朽万仓封。救荒莫补书生策，默祷句芒验土龙。","dynasty":"清代","title":"岁暮四章其一"}
{"author":"姚燮","content":"明月满山川，高楼送急弦。好花能媚夜，孤客又当筵。秋已天涯老，人徒短鬓怜。谁知沙岸柳，近夕有栖鹃。","dynasty":"清代","title":"高楼"}
{"author":"姚燮","content":"辋川画笔三吴冠，记室诗情八代豪。约㗉故人门径在，斜阳春树满江皋。","dynasty":"清代","title":"载书访友图为陈铣题二绝句其一"}
{"author":"姚燮","content":"秋烟芜作牧牛场，十万豪家花月庄。渺矣我思谢安宅，岿然如见鲁灵光。生香抱牖皆芸叶，古翠当檐是蜀冈。不断读书真种子，便存破屋胜华堂。","dynasty":"清代","title":"题厉太守丈七世读书堂图二章其二"}
{"author":"姚燮","content":"渭川天寒千籁枯，湘江月白吹蘼芜。俗工讵畏造物谴，浪消楮墨传形模。形模虽似神不似，墨沈未乾气已死。或矜腴润变妩媚，要屈坚贞向弱靡。丰城山人诗中豪，度如鹤立神山超。出其馀绪寄缋画，每与诗理争秋毫。以空缋竹竹在眼，纳诸寸心发以腕。虚竿兀立尚孤索，已若苍烟四周满。太阴呼吸通雷雨，绿凤朱虬挟飞舞。翻觉造化拘枝干，自尔胸衿郁幽古。英华十亩摄使尽，一夕庭前萚飘土。为悬素壁阴濛濛，疑有落日藏其中。当檐鸟雀睇欲入，虚堂几席凉生风。间作偃曲亦支拄，极其琐碎皆玲珑。美人隔波春弄影，壮士侧剑霜回锋。自来画格等诗派，旁门支道流安穷？古之与可今羽可，岂为大言誇庸蒙？年年秃马奔长安，白头潦倒中书冠。直庐夜漏鸣珂警，市屋秋霜篝火寒。别深寄托写清白，直节上与长霄干。春明三月遍桃李，绣轮锦毂纷驰观。翛然篱落外红紫，谁来拂拭青琅玕？即惊名姓亦耳食，投门缣纸日百端。偶缘意兴迫挥洒，明朝狼藉填鼠肝。君今弗复费涂抹，寸腑保此精采完。君不见昔日陵州千万幅，溜厓何处寻残绿。眼前黄鸟花间飞，云际巴猿夜深哭。","dynasty":"清代","title":"画竹篇赠郭中翰仪霄"}
{"author":"姚燮","content":"杜若洲边春月斜，陡塘桥外啼晓鸦。桃根桃叶共归去，两岸水荭空自花。","dynasty":"清代","title":"腰塘曲四章其四"}
{"author":"姚燮","content":"偶离尘市嚣，便得好秋意。压溆阑影红，尽浮白蘋气。朝爽催灺灯，残歌响犹腻。遮掩空明岚，转嫌柳多翠。纡回出柳缝，万莺未醒睡。短楫呼暂停，爱此露飘袂。滟我倦客心，已如中酒醉。","dynasty":"清代","title":"同谢同年增自小东门买舟由小秦淮至虹桥酒市小饮游平山堂桃花庵云山阁诸胜薄莫始归得诗六章其一"}
{"author":"姚燮","content":"城浦多画楼，高箔齐女墙。倒影波心窗，泛入青鸳鸯。澄怀不习绮，但搜萝底香。萝作空濛云，吹动初旭光。回汊渔台平，八折虹垂梁。碧港如天河，直引秋绳长。望随燕飞没，燕杪孤帘飏。移船且谋饮，一泛颇黎觞。","dynasty":"清代","title":"同谢同年增自小东门买舟由小秦淮至虹桥酒市小饮游平山堂桃花庵云山阁诸胜薄莫始归得诗六章其二"}
{"author":"姚燮","content":"飞鸟以巢为室，白云以山为家。春风迢迢别千里，妾边落尽桃李花。出门黄金亲，独居白日贱。天上参商不相见，镜中那得君子面？","dynasty":"清代","title":"望远吟"}
{"author":"姚燮","content":"晓晴约翠光，阶草腻襟香。飐幔虫声弱，搀烟日气凉。湿尘欺研褥，初荔媵茶铛。默坐防驰思，渟然止吉祥。","dynasty":"清代","title":"晓晴"}
{"author":"姚燮","content":"日气动雨草，野风汎有芳。童子散塾归，隔篱驱群羊。门庭芜未治，朴陋安亦常。舂负藉邻力，佽馈无乖伤。比屋三世居，朱陈永相望。","dynasty":"清代","title":"田家杂兴十五章其八"}
{"author":"姚燮","content":"虐雨饕风七月天，雁思稻粒雀思绵。危星远极飞欃落，刁斗空城噩梦悬。赤石钤门无峻垒，𧹬澜通海有长川。莫忘信义相推与，试诵南行击鼓篇。","dynasty":"清代","title":"近闻十六章其十五"}
{"author":"姚燮","content":"子都不受妖夫怜，平原公子佳翩翩。嗣宗咏怀感丑老，焉知仲武殇妙年？洞精矘眄谁氏子，㥏墨为人不如死。十年虱处容华彫，春风百拂难重娇。春风吹花复吹柳，昔日儿童今日叟。柳枝窅袅花珑璁，他年老叟今年童。及时行乐望彼美，望之不见心忡忡。","dynasty":"清代","title":"拊缶歌当行路难十五章其十"}
{"author":"姚燮","content":"平绿低斜照，危山向夕行。草浓埋石色，沙滑带冰声。万橹趋淮岸，孤云下角城。马蹄知亦倦，踯躅起悲鸣。","dynasty":"清代","title":"宿迁山行"}
{"author":"姚燮","content":"山风动晴翠，暮色似初秋。所惜君能饮，荒村无酒楼。高天云不断，歧路梦难留。箧有离骚在，长歌止别愁。","dynasty":"清代","title":"南楚黄生索赠"}
{"author":"姚燮","content":"是何惨慄何蹶张？若十万军驱咸阳。涛声泄虚尾闾动，尘头匿日天门荒。烟莎蛰根木叶尽，饥鸿折翼哀鸮翔。肃然万户警宵火，但思一息回阳光。上苍煊赫正刑赏，雷迅电怒皆吉祥。无或践理顺时命，力贪雨露宁非殃？所悲饿殕塞衢陌，甚于兵燹相击𢦤。金钱满地等灰楮，白肉成骨白骨黄。谁家楼阁在云杪？清歌如雪笙管飏。穷生力拙徒悒怏，举杯且酬梅花香。","dynasty":"清代","title":"北风吟"}
{"author":"姚燮","content":"罗浮五色蝶，翩翩麻姑裙。华丛恣媚舞，文采何缤纷。文采非自炫，及时娱所欣。八月凉飙起，宇宙失阳春。双翅弱难举，飘荡随烟尘。芙蓉烂秋水，丹鞠耀篱根。寒螀饱清露，适机无喜嗔。","dynasty":"清代","title":"拟古五章其一"}
{"author":"姚燮","content":"空庭薄雾凝苍苔，紫罽屏风晚不开。云贴水痕吹影去，酒搀人气送香来。痴心难为啼时隐，私语频教怨里猜。纵使千金争一刻，谁将蜡炬驻残灰？","dynasty":"清代","title":"閒情续诗八章其七"}
{"author":"姚燮","content":"纵有白莲华，未忍喻汝窈窕妆。况无九曲珠，何马肖汝宛转肠？叵罗满春酒，碧色蒲桃香。劝之不肯饮，流泪向我沾我裳。自言产吴门，髫年亡父母，侥倖弱姊存。抚侬长大及二九，姊死断近亲，孑焉馀此羁孤身。遭强赚鬻燕京地，鬻向梨园充子弟。朝鞭成一舞，暮挞成一歌。但求延喘羞则那，登场随例相媕娿。雌气如阉雄气阻，南望苏台渺风雨。那博黄金脱鬼囚，悔抱朱颜受天蛊。六萌车子锦马高，同辈妒侬声名豪。谁知肝腑积寒雪，沐浴莺魂但鹃血。我闻生语心郁攸，押衙磨勒今何求？清门子孙半珠玉，多少埋头此中哭。愿携佛座慈悲瓶，洒露荒坟苏死肉。携生出户同看天，斗斜月正孤台悬。佩腰有剑不锄恶，换心无药难希仙。我亦沦落厕污贱，与生苦作风目怜。吁嗟乎，生且不必悲，茫茫人海将告谁？不如千樽百斝日向醉乡住，酒外风波任狂骛，一线阶凹有骖路。","dynasty":"清代","title":"樱桃街沈氏垆醉后感歌赠钱伶"}
{"author":"姚燮","content":"鬨甲虫天斗蛣蜣，土龙旁睨不能骧。欺人谰语牛鸣盎，贼世仪文虎拜伥。枉使忧心终堕棘，漫怜废肘竟生杨。帝车上握招摇柄，纬度璇星任角张。","dynasty":"清代","title":"寓感八章其五"}
{"author":"姚燮","content":"石鼓叩无响，往作六峤游。迎客西南山，联袂低其头。背岩开万花，不知海风秋。时有麋鹿来，听梵明月楼。安期葬丛冢，丹灶今何留？眼中出谷云，一逝长悠悠。","dynasty":"清代","title":"由南天门至蒲桃岭四章其三"}
{"author":"姚燮","content":"歌哭因细微，待心亦卑贱。托体为丈夫，指掌有雷电。墙阴横老梅，瑟缩羞自荐。小鸟能识春，隔篁意相眷。拍枝搜暗馨，于鸟似私恋。要知阳所回，气已天下遍。饮啄无悴荣，立身务其善。破网贻世讥，得鱼亦何羡？","dynasty":"清代","title":"冬日杂诗十四章其三"}
{"author":"姚燮","content":"驯虎有道心，至今化为石。樵童思天游，往往跨其脊。虚霆走空窍，洪荒未疑夕。谁将瓮底云，漏作万山碧。生无丹籍名，肉眼敝尘隙。徒裁羊毛毡，坐俟须鬓白。阳林无暑寒，元理要堪扼。倘于投足穷，一遇寿光客。","dynasty":"清代","title":"游理安寺憩松颠阁三章同厉志叶元阶作其二"}
{"author":"姚燮","content":"刺斜捣直钩引平，胡三援四垂礼经。蚩尤狐父制难见，亳州鐏刃留其硎。奉天当日率虎旅，升陑义誓如雷霆。乃秉白钺载青旆，昆吾允克三朡征。想兹黄柲共从事，一挥顿扫元烟腥。应如缴弋瞥神中，飞翮堕地留象铭。双虬蜿蜒在句孑，雕夔差勿还倪婴。二十八君久陵替，几将宗器陈圉冥。执矛聚镞蚀盉鬲，偃旂立马残句兵。平湖钱氏夙宝此，要非后器誇鸡鸣。牧野倒北奈帝乙，翳徒命伐思文丁。精金所在百神护，火光夜烛嗤永兴。","dynasty":"清代","title":"商虬戈"}
{"author":"姚燮","content":"但资吐纳向青苍，不信佺乔有异肠。潦草篁阴逢独屋，空濛嵓气蓄斜阳。樽中酪笋分茶酽，釜底煎煤和柏香。绝粒未参黄石诀，预愁五岳愿难偿。","dynasty":"清代","title":"饭大嵓下卢氏庄"}
{"author":"姚燮","content":"移眄难穷，拓愁与旷，平原朔气初横。万里天荒，垂云四抱如罂。一行猎骑冲冰过，闪颓阳、翠笠红缨。莽回风，卷去群鸦，拂落孤鹰。何人揭幕凭高槛，指南环楚垒，北迤齐城。一白连山，夜来积雪催晴。远村几树炊烟上，隔疏林、缕缕摇青。最凄清，梦压棉鞍，戴月晨征。","dynasty":"清代","title":"高阳台冻野"}
{"author":"姚燮","content":"横水横流束海门，始知溟渤有昆崙。坚牢砥得坤维住，信是天恩是帝恩。","dynasty":"清代","title":"自浃江抵滃洲舟中得五绝句其三"}
{"author":"姚燮","content":"惜我逡巡负所求，缚车驽钝不能骝。竟容落拓师张翰，几见勋名悔许由？黄蘖满山饥雀苦，碧桃横镜淡蛾羞。拥书坐作专城贵，一笑邯郸梦里侯。","dynasty":"清代","title":"对酒抒怀简都门故人八章其六"}
{"author":"姚燮","content":"鸃带中涓，貂襜外戚，虎落三匝朱门。爵冠四千石秩，琐甲连阍。金吾朝收扃阁印，玉娥夜散绮楼魂。南柯底，蚁国梦醒，凄凉露影泡痕。谁信，炀鼎息，华戟偃，怨风宰木声吞。剩有后园种菜，憔悴王孙。废厨烟冷饥鸱叫，空堂月黑暗狸蹲。嬉春院，多半赁栖他姓，贩浊屠浑。","dynasty":"清代","title":"昼锦堂败邸"}
{"author":"姚燮","content":"烛烂于夕，何如昼光？剪彩成鄂，貌春不芳。因天乃巧，人曷智𢦤？","dynasty":"清代","title":"风言十五章其九"}
{"author":"姚燮","content":"万矢雨射地，翻沙入堂户。雷声绕屋梁，阗阗震天鼓。危城早闭门，风响噫如虎。咫尺决大河，坚堤猝难堵。弱耳供外战，雄心渐中阻。我马饥且嘶，我仆色凄苦。孤烛照我影，瘦屼在墙土。咄嗟行路难，归当老江浒。","dynasty":"清代","title":"南辕杂诗一百八章其三十五"}
{"author":"姚燮","content":"使君善饮酒，使君饮酒如长渑。昨日见野草青，今日飞花满城。东风淅淅，雨何冥冥。燕子胡蝶飞下上，间关黄鸟枝头鸣，物尚有情。使君局龊闭门居椽下，宜其兀奡亢爽多不平。为使君佩双龙剑，饰冠以缨。怒马如龙八尺，珠轪玉铃。出门驰骤向沙碛，弯弓射雁，舞槊啼熊猩。落日沈没欲夕，归来下马，上堂置席，方丈罗豆罂。十二翡翠帘，悬镜作芙蓉屏。一屏千镜挂明月，一镜一月千月明。楚娃越艳，绮何媌娙。使君上座，歌朝欢暮欢曲，堂下合奏琴瑟筝。但觉瑽瑽铮铮，鬟钗带佩皆为声。承颐指，争目成。稽首祝使君寿，千岁百龄。使君自顾，头秃发落，不复童婴。昨日冠盖交，今日丘陵。高丘下陵，狐狸穴其侧，上有飞虻与萤。松柏以为盖，凄凄飒飒，何有华榱雕甍。忽焉不乐，俯首涕零。富贵不可以久娱悦，安得白日系之以长绳？有酒而弗醉，使君老矣乌乎情？","dynasty":"清代","title":"大墙上蒿行"}
{"author":"姚燮","content":"绕郭佳山色，春萝媚若耶。鲤鱼成断信，栀子是愁花。怕听夜蝉曲，空停金犊车。濛濛云擘絮，黯黯月笼沙。","dynasty":"清代","title":"溯春词六章其三"}
{"author":"姚燮","content":"十棒锣声夜市开，鸿濛九市九莲台。我行独向无灯巷，暗地偷听吉语来。","dynasty":"清代","title":"杂兴得七绝句其一"}
{"author":"姚燮","content":"指回澜、金乌弄彩，搏桑万里初晓。十年苦识琴三昧，赢却者回孤抱。中散老。恐一曲广陵，难媚人间好。刺船行早。等独鹤摩天，片云吹海，直得赏音少。龙门峻，何处丹壶青峤。弱流飞渡难到。玉鸾笙语云和叶，一霎环风迷渺。归去好。恁捻个鱼竿，要拂珊瑚钓。桐心未槁。但秋月春花，得闲消领，随地是蓬岛。","dynasty":"清代","title":"迈陂塘/摸鱼儿·天海移情图为周澹岩作"}
{"author":"姚燮","content":"水气香翻风气温，水云风树接遥村。云容借日变霞色，树影入波成藻痕。烟杪乱帆鸿引路，岸傍孤店苇编门。此身恍置苕南道，只少肥鲈佐酒尊。","dynasty":"清代","title":"蒙村舟次二章其一"}
{"author":"姚燮","content":"黛峰争靓叶，凉晓画明波。雏燕爱春阔，落花如雨多。大湖有兰桨，佳客被青萝。不畏裌衣薄，露边吟踏莎。","dynasty":"清代","title":"黛峰"}
{"author":"姚燮","content":"青山迥。抹上晓鬟烟冷。淡淡柳花飞不定。一丝眉月暝。罨画溪边春艇。桃叶梦边春枕。荡破水边鸂鶒影。闪来人袖并。","dynasty":"清代","title":"谒金门江水春暮，篷窗晓寒，残梦未沉，新愁如约，倚舷歌此，惟见浅渚鸳鸯，拍拍背人飞去也。"}
{"author":"姚燮","content":"风激微琴在沼泉，静中默有古愁缘。暗藤自匿苍烟气，不管斜阳恋鸟边。","dynasty":"清代","title":"访褚逢椿不遇少憩清籁阁二绝其一"}
{"author":"姚燮","content":"时予投荒山，与公隔百里。泬寥天无鸿，但有燧云紫。燧云连句馀，江河见枯底。盗贼如猬毛，官衢绝行屣。报书苦无由，传闻惑生死。纸笔成废材，何从诉心痏？坏牖风灯孤，村鸮夜搀鬼。卧见蚩尤星，阴芒射床觜。有时梦见公，深墨面容毁。似悲西风盲，苦漂断矶苇。民户多不完，谁犹弁矜頍？但祝公早还，洁身尚非罪。匿有灵均怀，在眼即湘水。犹期他日逢，同证此身诡。置酒明山高，一振气颓委。","dynasty":"清代","title":"闻冯太史登府讣寄挽六章其五"}
{"author":"姚燮","content":"皎皎天月明，照之有馀辉。空濛如薄雾，萧瑟入南闱。中夜起叹息，草露沾我衣。俯临清泉涌，轻衿随风吹。少小去乡邑，裘马悉轻肥。抚镜华缁鬓，不知今是非。佳人眇天末，分手易前期。爱而不可见，中心怅有违。愿为双黄鹄，左右来相依。逝者一何速，泪下空霏霏。","dynasty":"清代","title":"集选句寄王之衡楚中二章其二"}
{"author":"姚燮","content":"西南山色碧逶迤，虎士连营驻越陂。只我登楼怀故土，知他系马怨芳枝。隔江嫩柳青初泄，远渚孤船澹自移。王粲天涯归有日，閒吟且放幕钩垂。","dynasty":"清代","title":"春感八章再叠少陵秋兴韵其八"}
{"author":"姚燮","content":"院门斜闭，筼筜绿，墙头华月凉满。玉筝依约唱红绡，流水声掺乱。定此夕、灯昏人懒。柳阴有梦沉沉远。莫记起春时，看偷画、山眉晓样，翠帘平卷。便我倾尽金樽，相思谁管，泪痕罗袖弹遍。断江蘋叶断无多，风过吹还断。阁不住、云魂片片。空留残影鸳鸯罥。惹者边、人凄绝，又何况深深、那边庭院。","dynasty":"清代","title":"霜叶飞夕倚芙蓉江楼感旧"}
{"author":"姚燮","content":"乱岛森连营，大峡束门户。风崖纳潮激之吐，野喊声中万搥鼓。天霞一划中水分，海客驶舵如驶轮。衣裾五色交缤纷，千叶百叶华旓云。回岩倒折暗木俯，蒸起苍烟欲为雨。眼明南岸一角城，高下山灯入渔浦。迎潮送潮渔唱多，山灯岚翠渔灯波。渔灯山灯错星点，汊流十里开银河。此外溟濛浮六宇，籁合高穹有人语。残年独客依片篷，万里孤身漂一黍。斯时郡县方撤兵，夜气遥指东南清。纷纷雁鹜过天杪，去傍千章郭树青。郭树青青覆吾屋，屋角寒篝动疏绿。遥知怨女梦羁人，梦我沙遥抱鸥宿。沙鸥拍拍沙气黄，此夕羁人不梦乡。梦撷芙蓉鳌背坐，飞随朱鸟向扶桑。","dynasty":"清代","title":"薄暮自小榭泛舟至北渡宿延青楼"}
{"author":"姚燮","content":"拨文无，添意可。守住鸭炉火。绾髻蒙絺，静夜称閒坐。看他脱钏拢筝，弛襟补袜，也抵得、消魂真个。尽迟卧。心头一事疑难，旁眼且窥破。讳说多愁，难讳两眉锁。恰言满榭芙蓉，霜时最烂，到秋后、还当来么。","dynasty":"清代","title":"祝英台近二十四阕其十六并序"}
{"author":"姚燮","content":"行路难，行路难。行路弗难，人心之险如蜀山。蜀山之险，险犹可测，人心之险，乌知其极？","dynasty":"清代","title":"短歌八章其一"}
{"author":"姚燮","content":"混沌上泻娲垆铅，乾液在土星离缠。雷丁环卫罔两避，玉气駮荦苍肤圆。太鹤山人眇俦侣，跌荡天游协经矩。半生词赋动阊阖，垂老精灵铄蛟虎。始信东南地有仙，转觉羲皇上非古。昔年宦隐苕霅间，鞭捶易象摧幽元。橐绳寸腐籥珠泄，根心窟胁皆洞穿。鬼神驱率杂欢泣，六合播掌如脱丸。匡弼圣籍牖群瞽，昊縡锡报非无端。夜庐风雨森矛甲，射眼虹芒闪荧爚。若金脱冶珠出渊，元会苞符准河洛。径圜无尺黝且青，烂脉四绾冈峦形。松篁润黩拭逾媚，龙鸾飘撇翔亦停。隐然太鹤洞天字，篆若碧落谁与铭？仙坛卅六颉绵窅，海岳百笏同倪婴。几于刻画苦大造，极尔浑璞包灵明。吞爻授篆证前事，呼吸可到殊杳冥。蓟门八月风淅淅，黄蓬匝地吹沙砾。三神五岳肉眼隔，对此郁葱润枯色。不谐球磬鸣鞳訇，嗟使瑶光敛湛寂。先生挈石归去休，悬黎砥厄沈悠悠。少微毓魄轩辕邱，上控缥缈芙蓉楼。大还乌兔朗内景，成书百卷逾琳镠。丹棺铜椁葬龙背，仪呵象护藏蜕幽。镇以此石相壬乙，天狐飞燹逃郁攸。文光石气大蟠紫，元鹤万载灵其游。","dynasty":"清代","title":"端木先生属赋太鹤洞天石歌"}
{"author":"姚燮","content":"五更帘幕收残雨。翠翎画鹊枝头语。初日弄春姿。隔烟梅已知。梦痕衾上浅。乡树东南远。晓阁起梳鬟。那人寒不寒。","dynasty":"清代","title":"菩萨蛮冬至日晓起"}
{"author":"姚燮","content":"置席云涛中，有如潮碇舟。弱梦不守魂，沈没谁能求？雷霆夹壁生，驱龙过吾头。木客骑老罴，环屋声啾啾。万林并残叶，力塞三潭喉。奔泷抵难过，夺峡穿西流。渐从吾枕根，倒拔千丈楸。骨战思内持，疟气猛来搜。转嫌墙上火，青青尚明篝。照见联床人，目闭容惨幽。岂真天决河，决尽始方休。何不泄向东，去洗干戈愁。","dynasty":"清代","title":"沈家庄夜半大雨"}
{"author":"姚燮","content":"夜中望北极，北极繁星多。黮䨴少微光，天门空峨峨。天雁下洞庭，凄霜回平波。木兰不可搴，遑问君山萝。摧恻大夫玉，于世辞媕娿。披发抱素琴，弦以巫阳歌。巫阳有佳人，窈窕亦娟好。一睇饵万谤，蒙面悔不早。何如哀哀猿，心容坐枯槁。槁容同枯木，槁心同死灰。可怜大泽荒，不见朝云台。但有泽上山，绝壑千丈颓。壑断难上天，沈心哭九渊。九渊黯无底，谁能穷其涘。","dynasty":"清代","title":"闻汤户部讣哭之以诗得七章其六"}
{"author":"姚燮","content":"涧壑嶙峋，险不可涉。马以力踰，实其神疾。明驼橐橐，克循正轨。迟缓察变，不陷涂水。","dynasty":"清代","title":"风言十五章其五"}
{"author":"姚燮","content":"南江北海大青浮，天际孤云任去留。俊侣当年曾买醉，此身明日又扁舟。隔烟水树藏春象，掠野风雕侧倦眸。倘许诛茅邻屋结，相将瓢钵共林邱。","dynasty":"清代","title":"静观斋和题壁韵"}
{"author":"姚燮","content":"遗老何名姓，荒坟屼瘦桐。楼台作酒市，弦管与悲风。时序信如驶，沧桑安可穷？故魂应尚活，夜语月濛濛。","dynasty":"清代","title":"尺五庄即事诗十二章其六"}
{"author":"姚燮","content":"夜风吹雨晓风晴，偶息邻声得市声。浅绿窗眉苔未足，澹黄屋角柳将成。瓶储宿酿思佳客，天可新歌忆嫩莺。体适晨閒思饱饭，过檐云气拂英英。","dynasty":"清代","title":"晓晴"}
{"author":"姚燮","content":"晚光入霁适行路，凉气能留暑气删。上陌慢歌泥滑滑，横箫好唱月弯弯。","dynasty":"清代","title":"临城驿五更冒雨至阴平杂咏题壁四绝句其四"}
{"author":"姚燮","content":"夕煮上芦箔，欺寒朔风飒。云肤莹白腻，茶色硬黄叠。麂眼镂圆细，蜂窍络周匝。压汁茧脱蚕，劘渣酱调蜐。吞或柔似絮，嚼异淡同蜡。晓市满霜迹，携筐正杂遝。","dynasty":"清代","title":"冰腐"}
{"author":"姚燮","content":"鸃带中涓，貂襜外戚，虎落三匝朱门。爵冠四千石秩，琐甲连阍。金吾朝收扃阁印，玉娥夜散绮楼魂。南柯底，蚁国梦醒，凄凉露影泡痕。谁信，炀鼎息，华戟偃，怨风宰木声吞。剩有后园种菜，憔悴王孙。废厨烟冷饥鸱叫，空堂月黑暗狸蹲。嬉春院，多半赁栖他姓，贩浊屠浑。","dynasty":"清代","title":"昼锦堂败邸"}
{"author":"姚燮","content":"奠酒君不知，读诗君不闻。安得广漠风，吹醒天南魂。丛云莽无极，中有芙蓉村。芙蓉纵飘落，老干千年存。老干瘦如铁，下为君葬坟。罔两自惭丑，未敢窥黄昏。黄昏凄凄云，君吟哀如猿。寻君我以梦，通我君以神。誓为对垒交，面目何陈新？当嘘万物枯，在在生阳春。此意与君私，匪君吾谁论？","dynasty":"清代","title":"灯下读黎简民诗得四章其二"}
{"author":"姚燮","content":"噫窍泄阴山，下使万窍阖。到目无一怡，孤心倚谁惬？厉君久病床，如我病尪怯。两病各半年，歧黄亦穷法。近传君病危，食已禁凫啑。我病虽略瘳，在啜尚愁欱。生微意已短，气在为君慑。迟目恐有差，勉行试蹀躞。相期一握臂，远抵信问十。裹帽添重裘，不顾路霜浥。初日当西关，断草黄过堞。沙水交城流，急弩向西潗。我心急过弩，步碍转多涩。巷末见君屋，屋近似闻泣。泣低乌能闻，门有纸钱湿。又恐邻近讹，急我排闼入。斯时孤危心，如羊斗群𧤏。谁防君果然，死矣露朝溘。君死为昨夕，隔日已未及。悔不日昨来，为君理衿褋。君有呻吟声，犹得我耳接。犹使君泪眶，亲见我呜唈。或有未了言，为我致喋喋。掌为君面摩，指为君手执。我罪实负君，君目竟不眨。可怜枯树枝，俯影互窗翣。触目尤可怜，乱书积隅榻。是君心血存，是君手爪搯。幸哉君有儿，森削竹成立。呜呼不复言，浩茫往怀集。往与君始交，君年过我廿。相交旋廿年，曾不抵一霎。君生少孤苦，赤贫鲜援挟。弃佣事读书，偻身破椽蛰。暮食朝不炊，泣典老母錜。乞米亦有门，焉肯听颜甲？逮博一领衿，转嫌马添鬣。羞厕帖括儒，乃复弃举业。性命役经史，寝馈竭搜猎。旁涉书画林，研煤勇摹拓。椽笔千钧提，猛欲晋唐压。剑气青郁浡，腾采玉龙匣。作诗力追古，神浑貌无袭。结轖复结轖，一一系篇什。趢趗向六合，天窄地岌岦。虮虱蠕其间，萤爝与煜熠。游丝不春拂，辱遘野马狎。而君抵众阨，太洁任污纳。捲襆趋三吴，声名重琼钑。枣骝羾云逵，驈骊逊馺𩣯。世欲杀狂李，荆州术忧乏。黄金于才仇，毫楮衍橐箧。归来穷海栖，翻涛濯长铗。拟栽佛顶桑，短蓑具锹钾。魂瘦不耐荒，咄咄猿径狭。雕鹗莽骄横，而君翅恒戢。君貌癯兀兀，苍巫斲秋峡。君气百齮龁，鞭箠辟刘邺。与我相昵亲，类彼脊骈胁。君带我结纠，我裳君纫䌜。君过我弹劾，不恶我詀讘。我文君改抹，畏君每怗怗。矧论肝肺交，君与鹤山叶。伤哉鹤山鹤，铩矣命遭磕。与君同梦之，其魂弱烟蝶。西瀛梅华楼，古苔织吟衲。君更西旸徂，道山践朋盍。广漠风逍遥，斟元互酬答。而我枯影螗，寒翳窒空睫。不喑而厕喑，于谁致喢喢？君夙困疢痗，肢体委病苶。夜火芦窗灯，怨抱镜心颊。屑屑霜丝彯，须髯未经镊。自分颓惫终，心存力艰给。呼怆难再穷，迩还睹兵劫。健军楼烦趫，飞轮下艛艓。蹂躏君室家，扰乱君鄙邑。脱祸逃郡西，妻孥挈烦惵。萧条四堵壁，但悬敝毡笠。而君妇实贤，皲瘃赴薪汲。有子劳佣书，出负异方笈。在水摛有菨，在陆搴有蕺。惟君餍曰甘，那问匮瓶粒？时抒忧时怀，骚歌振铿擖。飞狐过江躐，颠松苦鸢跕。喘促幸留息，踬也续之跲。而宜涸辙鱼，终于阻清霅。今岁篱笋肥，淫霉夏旬浃。我病刚淹绵，五内丧欲嗒。螫疑毒虺攻，每每坐昏魇。君闻不待沐，冒雾贳河楫。过我惊我瘦，与我拭尘帢。而复整我衾，而抚我之帢。支枕我苦渴，壶荈为我扱。方寸君已乱，慰语重且叠。时可已午交，檐阴倏飙拉。凉照古苔阔，暗绿动蒲萐。呼童理虾菜，为君奉蛮榼。横汉峨嵋峰，远爽翠平裛。令我开病怀，起且御芒屧。终忧病不生，绋将累君絷。孰料君先亡，为君荷埋锸。茅堂酒一尊，万古月沈硖。而在昔别时，犹期继欢洽。忍看君入棺，厝诸野丛沓。野河颓下流，厥声𣵺以涾。君魂漂浩荡，我魂阻嵬嶪。黄泉苦不门，青天苦不级。泉有门可通，天有级可拾。未闻天泉分，既辟复能翕。生魂与死魂，何从接呼吸？君生吾亦贫，助升不及合。君死苟不传，吾惭旧盟歃。哀哉吾厉君，吾心君所习。纵有十万言，末由尽笺劄。哀哉吾厉君，吾来向君揖。此后吾于君，如冠不谋靸。吾告可冥通，君魂定怏悒。剩叶不留柯，曦轮堕海急。哀哉吾厉君，吾亦感衰飒。","dynasty":"清代","title":"哭白华先生厉志一百二十韵"}
{"author":"姚燮","content":"侬肯将欢守。欢肯将侬负。说上元时，过清明节，早端阳后。待挨将三伏、看中秋，又西风重九。要撤难凭手。要信难凭口。苦泪难乾，酸涎难吐，辣肠难剖。若再教误过、菊花开，怕万难禁受。","dynasty":"清代","title":"连理枝其四"}
{"author":"姚燮","content":"曹娥东去，荡弯环百里，越江如镜。风好宜帆风定纤，触荻乍闻笭箵。蠡口停沽，溪头看浣，逼袖春波冷。苎萝天末，晚山送到眉影。还爱娇小鱼娃，柁楼罢饭，照水斜兜鬓。采采菱花新水调，我已年来惯听。桨碧拖烟，舷红扣月，客梦浮能稳。西陵树色，雁边渐渐移近。","dynasty":"清代","title":"壶中天乌篷船"}
{"author":"姚燮","content":"玉蛾如絮坠，春梦远、若为情。记金缕缠愁，琼钩挂恨，灯送鞍迎。桃根。渡江已去，剩枇杷、烟叶扫重扃。深藓埋将履迹，断帖换得歌声。凄清。影事未分明。残酒几人醒。看烛泪犹堆，帘衣已卸，画榻香冥。词人自怜鬓白，立斜阳、老泪下纵横。寂寂杨花无主，飞飞燕子都零。","dynasty":"清代","title":"木兰花慢旧院"}
{"author":"姚燮","content":"风高夜凉。月昏斗黄。有人舞袖低昂。唱铜琶大江。危危武昌。迢迢汉阳。不知何处周郎。但云同郁苍。","dynasty":"清代","title":"醉太平·题蒋莲帆赤壁秋泛图"}
{"author":"姚燮","content":"黄土墙低野树高，颓檐四合罥蓬蒿。昏霾在户云生肘，冷僻无春地不毛。耆老怀安谋迁徙，行人觅食感萧骚。安能一雨深三尺，斜日沟阴卧桔槔。","dynasty":"清代","title":"马兰屯二章其一"}
{"author":"姚燮","content":"闻说淮徐阻恶澜，南归漕艘渡黄难。调防地已空兵卫，肆悍人愁起衅端。奉命未妨乘势撤，相时颇见积心殚。西风到峡无惊鸟，或仗天庥底奠安。","dynasty":"清代","title":"近闻十六章其十三"}
{"author":"姚燮","content":"拨棹中流，来寻旧梦，山痕略有烟遮。细雨长堤，三年不踏杨花。低枝便向东风转，到青时、我已天涯。待归来，怕又啼莺，换了栖鸦。堪他绰约双鬟女，坐邻船背影，泥唱琵琶。知否愁侬，年年久厌离家。要拚一醉无人劝，便听歌、豪兴都差。且回舟，好趁城阴，日未西斜。","dynasty":"清代","title":"高阳台春初泛西湖"}
{"author":"姚燮","content":"升厓停策动高歌，马亦昂尻涕泪多。乱后田园都失主，弃馀兵甲半沈河。人间何处塞翁在，穷壤应无伯乐过。愧我床头金早乏，相依陌路共蹉跎。","dynasty":"清代","title":"邻人于野田获马招予试骑之感得二章其二"}
{"author":"姚燮","content":"暮云心绪远，佳日眼光明。弱柳孤宜瘦，新棉煖得轻。旷参群态变，少遣独居情。护惜年华在，空山有令名。","dynasty":"清代","title":"暮云"}
{"author":"姚燮","content":"琴想澹含隽，灵天导古游。四山明益迥，独鹤峻谁俦？謦欬通神鬼，纷更谢马牛。乾坤无尽碧，横我寸眉秋。","dynasty":"清代","title":"琴想"}
{"author":"姚燮","content":"北云下汹汹，连亘如太行。天海气中塞，四极浮赭苍。寒潮薄城起，城势为低昂。城阴平陌芜，城上饥鹰翔。惊飙忽东捲，西日回暮光。云潮变奇色，尽作抟沙黄。沿流万瓦屋，历见人烟荒。矧当岁穷日，抚心空浩茫。闻昨濒海民，劫掠满大洋。伺隘布鋋梃，渔贾无安航。货币视泥土，但索衣与粮。意在延身命，安思有桁杨？皇仁久深戴，伊岂甘不良？官吏昧轸恤，严令但虚张。还闻迫赋税，狼虎驱四乡。念兹益增感，滔滔难久望。","dynasty":"清代","title":"除日登北城"}
{"author":"姚燮","content":"画桨柳心，凉篝烟隙，时光如许须醉。拢弦声乍动，满座飞蛾翠。弦耶一条条碎。是愁耶、一声声泪。万里思乡，三秋惜别，多少客无寐。开帘望、江天雾。有江云曳鸟，江月窥水。树深孤塔出，沙远群山媚。西陵明夜疏篷枕，定有梦、依依来此。怀未已。听残响、泠泠又起。","dynasty":"清代","title":"玲珑四犯钱塘舟中听桂香女士琵琶"}
{"author":"姚燮","content":"遣情不资远，无累时亦舒。良景敷乔柯，脩绿在明渠。理卷坐无营，清飔漾宜裾。虽有微尘撄，俗想夙已祛。薄节供独惭，何从邀光誉？","dynasty":"清代","title":"遣情五章其一"}
{"author":"姚燮","content":"绝壑松篁翠，楼台沈夕烟。寸心搆元象，突兀起当前。天地浩灰劫，园林多变迁。何当从我去，横瑟听瓶泉。","dynasty":"清代","title":"借山租水居图为阮福瀚题"}
{"author":"姚燮","content":"画箔三楹，冰纱六槅，那边窗户。诗残梦瘦，定有凉云遮絮。况濛濛、绿阴未消，悄来一鴂烟心语。可砌篁添种，相邀佳士，买春听雨。休误。斜阳度。认凝上遥漪，锦篝润许。蜻蛉串羽。几被帘丝碍去。漫横琴、迢忆汉妃，凌波翠袜无恙否。剩幽香、入幅梅枝，夕月含微素。","dynasty":"清代","title":"琐窗寒潇湘绿绮窗"}
{"author":"姚燮","content":"不闭何在，不摧何待？孑焉此身兮，谁证千载？","dynasty":"清代","title":"哭徐编修师得短言二十八章拉杂写哀不能成篇幅也又何暇于文其十五"}
{"author":"姚燮","content":"初日下菰树，高帘顾渚楼。水乡春入画，天霁卧堪游。浦远思芳草，沙明有去鸥。舟人慰行客，傍笛试吴讴。","dynasty":"清代","title":"舟行杂诗十章其一"}
{"author":"姚燮","content":"玉蛾如絮坠，春梦远、若为情。记金缕缠愁，琼钩挂恨，灯送鞍迎。桃根。渡江已去，剩枇杷、烟叶扫重扃。深藓埋将履迹，断帖换得歌声。凄清。影事未分明。残酒几人醒。看烛泪犹堆，帘衣已卸，画榻香冥。词人自怜鬓白，立斜阳、老泪下纵横。寂寂杨花无主，飞飞燕子都零。","dynasty":"清代","title":"木兰花慢旧院"}
{"author":"姚燮","content":"山入大江绿，春鸥忆旧萍。潮迟帆自下，云白雨难冥。骚柳知离怨，渔歌负俗听。好将疏澹意，补我画馀屏。","dynasty":"清代","title":"江上"}
{"author":"姚燮","content":"月角灯唇仿得之，石门禅妙可违时。乞灵不向铜蝫泪，摄到云魂春未知。","dynasty":"清代","title":"论古画梅家得二十四章其十"}
{"author":"姚燮","content":"鬼官设座太守门，愚民号泣来诉冤，细书事状长跽陈。鬼官不解民所语，旁有青衣相尔汝。小事鸡一匹，大事犊一头。我当释尔苦，官当如尔求。尔不鸡，褫尔衣。尔不犊，劙尔肉。缚鸡牵犊来献公，驱犊入栅鸡入笼。鬼官点头画破纸，画篆如符阔三指。归贴门户堪辟灾，有不得者心悲哀，明朝当办肥犊来。君不见墨书朱印天朝字，门上犹悬太守示。","dynasty":"清代","title":"太守门"}
{"author":"姚燮","content":"苔雨篁云，供画佐诗，一帧清绝。风流谁主谁宾，浸透袖巾凉碧。安杯卷幔，半晌迟到莺啼，便知门外归红屐。米树杂荆岚，送濛濛遥夕。须忆。翠帘青板，蔡九娘垆，杏花消息。恰似西窗，话旧巴山时节。醺初梦杪，可更剪韭招侬，联床共听灯檐滴。湿月上烟梢，为君横琼笛。","dynasty":"清代","title":"石州慢天台方治庵属题买春赏雨图"}
{"author":"姚燮","content":"碧亭亭、芙蓉七二，洞庭当牖还倩。佳人玉貌秋为骨，借得水烹云炼。琴一段。听捺指宫音，半杂潇湘怨。清商忽变。又素月中宵，明玕万叶，四幕泻凉靛。吾还念。长水钩师才擅。江湖载酒忘倦。风流后起如君者，等样浮家凫沜。茶梦转。更酒试青椰，香试红麸串。天空籁远。定和汝声声，藓根独蟀，芦背两三雁。","dynasty":"清代","title":"摸鱼儿书朱紫鹤万竹楼词卷后，同家春木翁调。"}
{"author":"姚燮","content":"大旦收暮光，乾坤众汇霁。蛟鱼生托天，各有相待意。东南近遭乱，阴火沃焦沸。厈石青笋劖，民立苦无地。溟渤虽滥浮，皇仁隐钤制。不闻乖龙骄，敢陵妫姒世？我侯山左来，济溺挟全具。披疑抉要害，划险洞形势。饰政求免嘲，颇嗟吏道废。侯心如镜悬，渟渟包八裔。澄眼方壶红，芙蓉一卷髻。釜底珊瑚霞，郁蒸太平气。蛰蚁出土封，黔首悦阳戴。分煦及犴囚，痛扫积年翳。各谱甘棠篇，上拟召南治。而侯张弛间，静故不惊事。兹图小边幅，能括诸诡异。凛乎握寸冰，惧成夏日畏。长竿悬直钩，不钓名与利。天吴贴首驯，各各免猜忌。邑宰草芥臣，相命实惟帝。孰谓凋瘵中，竟难求茂遂。惟我蓬筚居，仄若蛙处隧。挂壁琴涩弦，时邀古薰被。作诗报我侯，词钝理弗昧。相木知气华，饮醪易神醉。恍乘金峨峰，手揽上仙袂。皎然须眉澄，摄受万顷翠。","dynasty":"清代","title":"题毕明府承昭蛟门望海图"}
{"author":"姚燮","content":"养物天为橐，媐时日放春。不期来乳燕，何复怨佳人？次第春风熟，烟绵暖翠匀。孤心搜阔梦，卷幕一逡巡。","dynasty":"清代","title":"春晓"}
{"author":"姚燮","content":"那边楼影。那宵灯影。那人鬓影。拢筝唱金缕，有啼声隐隐。隔水空将门巷认。便芙蓉、断红都尽。鸳鸯自来去，却不知天冷。","dynasty":"清代","title":"忆少年藕畔忆旧"}
{"author":"姚燮","content":"谁家燕子觅黄昏，寒食天涯客断魂。别后江潭如此水，重来门巷悄无言。一春浓露消肌色，半剪凉云护泪痕。收拾繁华归澹漠，任他红紫满遥村。","dynasty":"清代","title":"白桃花二章其二"}
{"author":"姚燮","content":"二日可抵淮，三日可达河。愁眉一为展，天气相晴和。烟开出遥旆，风柳交婆娑。扬鞭缓相就，致我尘颜酡。百难有今日，敢复求其他？马亦喜腾跃，仆亦忭且歌。","dynasty":"清代","title":"南辕杂诗一百八章其九十七"}
{"author":"姚燮","content":"花般姊妹，藕般心慧，楼上绣针穿未。酣红不是段家妆，恁一面、恼人容易。弦鹍轸好，笛鸾孔小，二变五声闲理。更烧六一写香笺，合寄与、微云佳婿。","dynasty":"清代","title":"鹊桥仙其七"}
{"author":"姚燮","content":"佩我衔珠刀，孤行戛谁傍？托命兵燹馀，有志未能壮。忆昔携长镵，避乱走烟瘴。归寻杜陵屋，门户析以荡。赤趼寻野薇，奚能补所养？亲老弟妹稚，幼子襁褓中。未应荒巢乌，来逐云天鸿。天高罡风寒，折翼还如何？萧索大田稼，遗穗今无多。瀛弱不可渡，归当老林阿。中道逢故群，引吭聊一歌。","dynasty":"清代","title":"与汤郎中鹏话旧感赠五章其四"}
{"author":"姚燮","content":"青蒿罥墙棘，白蚁散庭柯。洼路绳悬筏，低门础障河。量槽刍价重，峙税麦屯多。滑滑鸣山鸟，行行唤奈何。","dynasty":"清代","title":"大野三章其三"}
{"author":"姚燮","content":"蜡花锈上灵铅，六十三字刓鸿篆。上方省制，大厨供敕，内丞司膳。阴后甘泉，阳平酸枣，锦蛾掣电。想银筝横柱，玉绳界户，喧华邸、通宵宴。不分红羊劫变。散多少、宫鸦樯燕。泖庄堕羽，冶城残爪，海东重见。渭朔秋沉，芦霜砾火，断鸿啼遍。剩羊金一绽，莲辉耿耿，照渐台怨。","dynasty":"清代","title":"小楼连苑汉建昭雁足灯，为徐子山赋。"}
{"author":"姚燮","content":"东门碌碡，西门櫑木。千夫挽钩，沈船渡头。军宿无厦，官行无马。风酸雨凄，没胫烂泥。朝报军船来，暮报夷船来，吏胥络绎奔行台。行台大官汗如雨，当路来听百姓语。昔日官如虎，百姓如鼠，今日百姓如狼官如羊。贫户当役，富户募粮。官不得案，百姓不得床。此六月间吾邑事，告我闻之心恻怏。","dynasty":"清代","title":"当解剑歌七章还家后作其五"}
{"author":"姚燮","content":"智熟者巧，气锐者骋。揆义相时，横滥亦正。猋风荡霄，万物伺命。","dynasty":"清代","title":"风言十五章其二"}
{"author":"姚燮","content":"暗判柳色妒屏纱，静有烟丝袅画叉。小阁寒深愁水近，疏帘云重有峰遮。一帆自送鸥心雨，独树初明燕背花。匿尔幽怀谁领得，白蘋只去媚渔艖。","dynasty":"清代","title":"幽怀"}
{"author":"姚燮","content":"层城何峭洁，白云门九重。瑟瑟千琪树，神籁锵虚空。玉女烟景珠，飞盖双烛龙。仙靥媚明月，掩映难尽容。凌飙舞华袖，飘落青芙蓉。天居苦孤局，情与人间通。人间无偓佺，徘徊安适从？","dynasty":"清代","title":"托意三章其一"}
{"author":"姚燮","content":"爇瓜灯，悬蕙幌。小宴露台上。桐凤都巢，云雁自来往。眼前故苑江山，新秋风月，算媚汝、紫箫低唱。发清况。除非唤拨铜琶，才拓酒怀放。淅淅泠泠，高激更平宕。此时咳亦成珠，骨真唤玉，认两影，巾飘裙飏。","dynasty":"清代","title":"祝英台近其十二并序"}
{"author":"姚燮","content":"华筵云煖聚香麝，紫榭青芜春入画。天魔八队奏霓裳，凤语吹笙极嫣奼。美人颜色殊桃李，餐嚼红冰羞月姊。澹能削俗秀可斲，缠骨轻肤润无理。结玉为意珠为情，流韵千回心寸死。高楼沈沈坐阑烛，三星在天照醽醁。鹍弦七柱合欢曲，荷华四棂露华绿。乌鸦愁雨鹃愁晓，隔幕鸳鸯自深宿。偶通幽语耐含咀，相对沈思转凄独。山鬼睇笑拖兰裳，水仙瑟瑟明月珰。芙蓉神女窈窕妆，各抱神意矜颉颃。彤霞郁綵布天阙，烂然九地生奇光。还看孤影倚灯壁，脉脉依依缋难极。生怜翠叶易成阴，三月东风愧残力。","dynasty":"清代","title":"华筵曲"}
{"author":"姚燮","content":"占晴凭老鹊，晓起拂苍苔。一蝶过墙去，飞花扑帽来。閒踪须屐寄，静想与琴猜。煮笋招邻伴，相将话酒杯。","dynasty":"清代","title":"晓起"}
{"author":"姚燮","content":"邻釜蒸蒸识芋香，瓦槃盈尺喜分将。颇嫌异地难均饱，恐似孱躯亦困凉。雁底乱山遮骑径，笛边秋梦堕葭乡。南瀛旧棹堪重葺，敢畏惊风万里长？","dynasty":"清代","title":"再和感咏诗四章代柬其二"}
{"author":"姚燮","content":"晓风吹泠泠，疏声涧边出。林篁四山动，日影散飘忽。回头眄所经，倚天一楼崒。始悟昨梦高，得傍古时月。真灵荡元气，招我共斟吸。吐为莲华云，万缕散沧渤。","dynasty":"清代","title":"邓尉纪游诗八章其六"}
{"author":"姚燮","content":"紫琼暗语湘蕤底，四㡧明檀织龙绮。散花天女自在身，不梦行云梦流水。芙蓉彫落鱼烟冥，翡翠夜巢佛髻青。瑶台佩静月魂妥，黄冠倚笛秋山屏。","dynasty":"清代","title":"小蓬莱"}
{"author":"姚燮","content":"密舸倚江，高楼控堞，远林红抹残霞。阑暑收时，牵牛篱角初花。碧天如水星如絮，度银河、凉月些些。凭朱栏，风扇摇纨，露袖垂纱。瓜灯翠泛秋樽酒，正四悬帘幕，并拨琵琶。蕖叶池生，香鸥小梦团沙。还愁玉簟湘屏冷，卧听蛩、倚了听鸦。况今宵，座有羁人，顾影思家。","dynasty":"清代","title":"高阳台"}
{"author":"姚燮","content":"香眉玉髓，剪翠研红，安炉石阑四角。嫩火须添，扫得蛩边枯箨。千竿万竿风静，让瑶笙、碧空吹落。午梦酽，借灵崖秋乳，冻瓷凉瀹。悟否参寥禅味，坐沉沉，斜阳渐过庭幕。酹燕酬莺，笑恁花筵传酪。云门饼师无恙，未愁他、赵州天邈。和清籁，有松枰、避烟臞鹤。","dynasty":"清代","title":"声声慢陈云阁竹泉煮茗图，依高竹屋体。"}
{"author":"姚燮","content":"落河云、三千程外，佳人鱼札迢寄。分明听诉飘零燕，不是昨宵梦里。春尽矣。问一路杨花，吹到君边未。沙烟夕起。有昏月芦沟，驿衾斜照，可似故乡丽。吟怀健，邮囊新卷添几。金台曾遇知己。昭君也解琵琶怨，让尔小红妍媚。君认否，认兰峪归鸿、瘦影刚侬似。凄凉尺纸。恁提说当年，海棠西院，剪烛共沉醉。","dynasty":"清代","title":"迈陂塘·午生自都门寄读近词倚此代答"}
{"author":"姚燮","content":"汝死经一年，吾已逃百死。祇今归无家，漂魂蕙江水。蕙江水来东四明，二百里下蛟门城。纡回潮过殡汝处，未肯将吾病魂去。回潮似送汝魂来，海阔云奔孤雁哀。我方倚楼悲忆汝，湿翠当衿堕山雨。昔夜梦汝如昔时，霜后芙蓉颜色凄。隔阑短柳新彫鬓，背竹疏灯旧杼衣。梦醒何处寻残梦，天地斜阳一蝉送。今朝祭汝江上楼，万芦飒沓喧早秋。茫茫江水流复流，寸心逝矣谁能留？殇亡满野兵未休，汝魄东南江尽头。江楼今夜梦堪续，斜月荒郊断蘼绿，去伴烟心汝魂哭。","dynasty":"清代","title":"亡妇周年忌辰作"}
{"author":"姚燮","content":"断虹衔夕，画水横秋，片帆摇转回港。雁悄无声，带几叶、荻芦来往。千里怀人，半生愁别，此时情况。又绵绵一笛，为若低吹，渔扉远、篝灯上。明朝舣棹东归，问芙蓉江溆，柳色无恙。去去西风，定换了、一番萧爽。我欲觅、栖鸥间去，悄地新蓝泼群嶂。露下烟沉，月明潮起，尽无穷苍莽。","dynasty":"清代","title":"梦横塘道羁胥口夕雨薄止循堤散步浩景与愁为诵王右丞此夜任孤棹客行殊未还之句"}
{"author":"姚燮","content":"梦踏沈香白下街，选春尚佩牡丹牌。玉山花悴成蔫绮，金谷霜寒有冻荄。愿祝春霪消蝶劫，敢燃祆火照狐骸。蹴槃小试刑天舞，溜损𩮰珑髻一緺。","dynasty":"清代","title":"回思八章其四"}
{"author":"姚燮","content":"既罄樽中醅，闲愁复何在？炯然虚室中，陆离发华彩。华彩扬春姿，竟忘岁华改。袅以一缕风，其馨若兰茝。始知薰炉香，荡壁作云海。夐思索元窈，生理旷有待。姑与天地心，一息閟千载。顺化而优游，古人讵余绐？","dynasty":"清代","title":"岁暮旅怀五章其二"}
{"author":"姚燮","content":"解唱双行拢四弦，水天新谱续金荃。愿依松长同纤茑，早出山流变浊泉。漫断柔肠歌决绝，且窥冷眼试周旋。生愁竹里湘灵馆，夜雨寒篝照独眠。","dynasty":"清代","title":"后閒情十二章其三"}
{"author":"姚燮","content":"犄角连三县，鱼盐冠七乡。海潮通暗浦，天壁拓明堂。地到无垠绝，民知守业良。忽飘云外雨，槲叶共纷黄。","dynasty":"清代","title":"穿山"}
{"author":"姚燮","content":"交道已亡古，笑语非肝肠。遂使热尘路，随在履危霜。吾子抱直朴，鲜饰亦鲜藏。一梅横棘丛，满地皆阳光。不求世赏荣，能保士气祥。致意独我亲，惭我何善臧。至文流语言，元气通壶浆。使我动止间，刻刻难遗忘。","dynasty":"清代","title":"简俞同年汝本三章其二"}
{"author":"姚燮","content":"一雨过城去，蛙声已盈屋。渐茁新竹枝，来照佛面绿。羁人爱凉爽，移书就檐读。庭西累累梅，喜有半林熟。邻翁来叩扉，携蔬劝醽醁。顾视眉辅间，喜气隐相属。","dynasty":"清代","title":"同叶上舍元址读书观海卫回龙庵两月揽景兴怀托以歌咏无伦次也共得二十六章其十八"}
{"author":"姚燮","content":"江水晚娟娟，鹭鸶飞过肩。林容收夕照，野色入残年。风紧孤帆捩，天低众壑眠。悲来吾敢笛，屏息过龙渊。","dynasty":"清代","title":"自城湖放舟至蓉江宿周氏庄四章同张大阮二作其三"}
{"author":"姚燮","content":"寥天拓秋眄，北斗枢可操。渟渟夕初籁，木叶纷林皋。斯时众喧蛰，大梦齐酕醄。独有故人心，挂与明月高。月高照零雁，霜紧无完毛。下俯长淮流，南下方滔滔。","dynasty":"清代","title":"清河晤孔司马继鑅话旧即赠九章其七"}
{"author":"姚燮","content":"转战六昼夜，飞檄索援兵。重海岂真远，孤军亦已勍。难言无善策，谁实坏长城？大帅方屯浃，恬然树羽旌。","dynasty":"清代","title":"闻定海城陷五章其一"}
{"author":"姚燮","content":"绝堑天开午日冥，西风无恙下吴舲。缠山万柳交髡绿，夺隘空江拓大青。南楚关河霜雁指，上方钟梵水龙听。底须檄借茅仙鹤，梦撷朱华看浴星。","dynasty":"清代","title":"舟过焦山下"}
{"author":"姚燮","content":"小户烹嫩鸭，大户宰肥羊。斗尺红烛金炉香，升殿来拜冲天王。上马下马闹螺钲，羽扇绣盖花鲜明。胥长抱王煖舆坐，里役舁王街市行。市上老翁误荤酒，匿门不敢王前迎。庙巫狂揖作王语，某万某千索民户。大户粜谷米，小户鬻丝纻。殿角金钱积阶础，保尔年年乐安堵。吁嗟乎，伊谁啾啾道旁哭，谓饥无食寒无衣居无屋，曷不拜王乞王福？","dynasty":"清代","title":"冲天王庙"}
{"author":"姚燮","content":"欲雨不下雨，海云作势骄。屋苔都恋溽，城柳自愁条。远瞩天容变，穷居壮志消。绸缪无一策，瘏口愧鸱鸮。","dynasty":"清代","title":"欲雨"}
{"author":"姚燮","content":"秋雪何萧萧，一白匝洲渚。平疑钓舰没，低引乱鸥舞。买棹一沿洄，吟衫拂凉絮。","dynasty":"清代","title":"闻川十二咏其十二芦泾泛雪"}
{"author":"姚燮","content":"珊珊瑟瑟佩明珰，可是珠帘第四娘。一袭青黄鱼子缬，东风吹作杜蘅香。","dynasty":"清代","title":"扇影词三十八章其八"}
{"author":"姚燮","content":"落日沧江独燕飞，香泥衔尽欲何依？未应飘泊忘游倦，可信关河有弋机。金谷荒凉空旧梦，玉京消息到今非。东风回首凭谁语，好向天涯觅伴归。","dynasty":"清代","title":"江上见孤燕"}
{"author":"姚燮","content":"冥心贯真始，独澈清夜言。孤阳中黍微，以坎孕其元。盲风吹谰辞，散漫无根源。笑彼荧听多，不森静室藩。仙语雷过軿，佛定虹挂幡。未导至幽窾，难通众妙门。视天若梦梦，成性终存存。悦辞春鸟歌，苦谢秋虫喧。大叩俟钟簴，小悟资墙垣。多疑人或狐，善啸我还猿。安庸断障碍，庶几惩劳烦。漫思君子聪，早钝前世根。吉祥止虚白，一例忘朝昏。","dynasty":"清代","title":"张培基作耳聋诗见贻依韵答之"}
{"author":"姚燮","content":"绀云郁万莽，结岫如鸡冠。十二将军峰，浣水南与环。列祖六七茔，灵魄妥其间。祭无亲子孙，遥遥踰百年。大父丹峰公，少孤心力殚。每嗟支水存，不识昆崙源。半生苦探访，稍稍闻绪端。搜荆得遗墓，既得心始欢。","dynasty":"清代","title":"过诸暨姚公步谒宗祠祖墓止族兄鲁斋先生之琴宅蒙族人次第招饮留十一日始行作诗记事兼留别得六章其四"}
{"author":"姚燮","content":"分明画就。绿浸栏杆透。人倚晚凉风起后。水影衫痕都皱。可怜橐笔天涯。今春负了韶华。忆否那边拥髻，临波独唱杨花。","dynasty":"清代","title":"清平乐陈秋縠苹香水阁填词图"}
{"author":"姚燮","content":"首蒙已难面识，我之所思兮，胡不我乎是觌，悲哉翁也。乌乌伊伊，日东月西。网罗不择雎鸠，尔毋悲啼。尔悲啼，则可无惜尔之瘅。","dynasty":"清代","title":"拟汉铙歌十八曲，存十一章其二思悲翁"}
{"author":"姚燮","content":"石阙封峦，十月大寒。大寒不杀草，铜驼漆肤黄变皂。咄哉貐贼麟，凤凰拥翼枭鸟前，自甘称为臣。圣人一出，万刚群屈。有不受命者，昭昭之日。","dynasty":"清代","title":"拟汉铙歌十八曲，存十一章其三上之回"}
{"author":"姚燮","content":"以万人命易尺土，天子豪，黔黎苦。风飘云云，魂不敢图苟存。骨拄山，血渗地，风雷喑呜，日月无气。奈何哉，父母妻子，盼我招我，冠裳在右，刀酖在左。悔不得饿死穷壑中，彼何人斯，愦愦食粟千百钟。","dynasty":"清代","title":"拟汉铙歌十八曲，存十一章其四战城南"}
{"author":"姚燮","content":"巫山高，高岑岑，岑岑之下之水，又乌知其深？既不得升，又不得渡。驾言出游，逢彼之怒。俯见鱼出峡，仰见飞鸿过山。我独何为，不得家室，千里万里漫漫。","dynasty":"清代","title":"拟汉铙歌十八曲，存十一章其五巫山高"}
{"author":"姚燮","content":"有马有马，昂藏于野，乐之般般，谁与为抗者？佳人进万寿觞，与天地长生，日月未央。筑琼台，开玉阊。梁文虹，森成行。鸾鷟下上交回鴹。裔裔而弈，清光垂帟。师旦臣奭，姬周之硕。劢相我后辟。","dynasty":"清代","title":"拟汉铙歌十八曲，存十一章其六上陵"}
{"author":"姚燮","content":"维荃云荪，莫或佩斯。为君子所期，孰忮而疑？静言庸违，不衷其衣。赭马日瘦，黔驴日肥。入不我恤，出不我谅。路有四歧，趾欲谁向？朔风条萧，冰山天高。哭必掩涕，积思用劳。","dynasty":"清代","title":"拟汉铙歌十八曲，存十一章其七芳树"}
{"author":"姚燮","content":"有所思，思我美人。思不见我，美人伤如之何，目摇摇为旌，宛转之肠车轮。燕辞我梁，文杏不得芳。金蝉饰玉钗虽光泽，羌不及弃菅与蒯，被露道旁。公子出门花蕤蕤。花蕤蕤，春相随。白鹄翩容仪，东风驱汝日夕飞。","dynasty":"清代","title":"拟汉铙歌十八曲，存十一章其八有所思"}
{"author":"姚燮","content":"大幕包四海，大寐游混茫。天地具生蠕蠕子，何为乎称凤皇？置酒金屋，明月满觞。妙妓翠舄，兰尘不扬。尘不扬，露来下，攓旌门，迎宸驾。有鸟曰雉何班班，虞人括利啄粟难。凤凰高冠，朱实琅玕，顾影自笑，顾我而长叹。","dynasty":"清代","title":"拟汉铙歌十八曲，存十一章其九雉子班"}
{"author":"姚燮","content":"上邪，天高高，曷为乎人戴之？人怒我怼天，弃之不我爱。夸父逐日，极乎西濛。念子不归，晚食告穷。吁嗟乎北林，林有晨风。","dynasty":"清代","title":"拟汉铙歌十八曲，存十一章其十上邪"}
{"author":"姚燮","content":"羊无𡗝，离地一千仞，终不见，天门峨峨。前者矰，后者磐，左右者罗。始皇千世万世，金木火水无沴。折兰焚椒，桂荆杕杕。何纵尔八荒兮，逊此蚊蚋。","dynasty":"清代","title":"拟汉铙歌十八曲，存十一章其十一临高台"}
{"author":"姚燮","content":"谁摹窗月影斜横，碧嶂诗篇善喻评。莫道灵均太愤激，缠绵未忏美人情。","dynasty":"清代","title":"论古画梅家得二十四章其十六"}
{"author":"姚燮","content":"惜无叶石林，来续白祠社。往岁徵逐流，当路几存者？君髯白已斑，我发秃就寡。忍于深柳阴，对此绿盈把。柳边春正酣，纤鸟语娇奼。何以艳日光，不照破屋下。明日阊门市，与子贳蹇马。芊芊多蘼芜，莽莽入原野。蛱蝶吾帽栖，游丝子衣惹。漫感羁人羁，聊为冶游冶。","dynasty":"清代","title":"喜厉山人自禾中来得诗四章其四"}
{"author":"姚燮","content":"咫尺湖湾不借艖，清门两世作通家。圣如旭也君颠草，弱甚微之我病花。托意高文仙蜕药，匿身初地佛团沙。商量黄叶黄楼梦，珍重青灯青鬓华。","dynasty":"清代","title":"示吴大颋四章其三"}
{"author":"姚燮","content":"行行重行行，唧唧复唧唧。古来不欢事，人生有离别。春云飘燕度大梁，秋风吹鸿下南江。关山如磨客如蚁，奔走劳生那时已？我且手持七尺珊瑚竿，日坐门前钓溪水，失鱼何忧得何喜？","dynasty":"清代","title":"浩歌行十章其二"}
{"author":"姚燮","content":"对琴顽坐愁断弦，不如俯弄幽涧泉。桃花当风未肯静，遂使陌路多谗言。碧云迢迢天万里，缩入荒池一尺水，万物何人悟根始？","dynasty":"清代","title":"当西曲变歌三章其一"}
{"author":"姚燮","content":"高柳交浓阴，残阳渲其隙。石矶横钓船，一鸥伫凉夕。","dynasty":"清代","title":"高柳"}
{"author":"姚燮","content":"中夜秣我马，驱之悲不行。汝应畏沙石，前路多坦平。峄山挂高月，卞水浮远星。明日恐严暑，及此风露清。河山睇寥阔，苍霭天南横。吾心且为倦，早晚逾楚城。得得任前往，吾弗限尔程。","dynasty":"清代","title":"南辕杂诗一百八章其七十"}
{"author":"姚燮","content":"天寒补屋苦牵萝，旧袂香痕已未多。嫁与东邻沈和甫，一生受用是清歌。","dynasty":"清代","title":"扇影词三十八章其三十"}
{"author":"姚燮","content":"自怜春色。怕燕迎雁送，年华催急。背石亸鬟，庭院无人坐方寂。缄住灵蕤一寸，恁猜透、南枝消息。倘倚向、斜照栏杆，抽怨弄湘笛。天碧。望何极。渐泛动暮光，藓阶烟幂。影磨梦拭。难道东风肯狼藉。生恐兜襟玉瓣，都化作、泪斑红挹。被去夜、明月底，翠禽料得。","dynasty":"清代","title":"暗香"}
{"author":"姚燮","content":"玻璃屏角初回梦。西邻碧玉银槃送。彻底惹心怜。粉花霏齿寒。那时消薄醉。画阁天如水。敛袖拜河星。风香逗语声。","dynasty":"清代","title":"菩萨蛮水晶瓜"}
{"author":"姚燮","content":"晚气寥泬树微赭，泥屋茅门霤为瓦。白羊如狨啸其下，秃童赤骭倒牵马。侧笠横骑有髯者，垆头村妇炊苦茶。靛衫茜裤缘皂纱，蓬髻高拥青荷花。印红大饼拗颈瓜，几槃烂色堆灰沙。秃童喜茶髯喜酒，解缚琅琅钱脱手。巨瓠腹穹竭一斗，弃笠升鞍向南走。南来有马八尺高，帽缨飒窣西风彯。背缚长箭腰挂刀，仰天呜呜歌萧萧。相逢拱手路旁住，大河无船不可渡，斜月昏黄入林去。","dynasty":"清代","title":"有髯者"}
{"author":"姚燮","content":"高日照高林，乱云吹乱岑。饥鸢无劲羽，病马有穷心。广术人都换，鸿文力未任。行藏同转毂，何以慰来今？","dynasty":"清代","title":"高日"}
{"author":"姚燮","content":"口舌相击掊，其伤已在性。未闻衍髡才，可夺六经柄。与子共敦勉，止水相其定。大小千万潭，月无二天印。持枢非至中，师商有同病。须知虮虱微，亦禀于穆命。","dynasty":"清代","title":"同叶上舍元址读书观海卫回龙庵两月揽景兴怀托以歌咏无伦次也共得二十六章其五"}
{"author":"姚燮","content":"蜚狐裂兵运，读史吾常嗟。巍巍上京翰，圣世无龙蛇。君兄驻麾节，惩俗先悍夸。不闻马啸林，但有牛耕沙。君来过其间，气隽凌赤骅。浩然关塞吟，不作悲呜笳。澄清迈千古，在路如在家。何当叩王屋，去撷扶桑花。","dynasty":"清代","title":"为叶舍人名沣题雁门策马图二章其二"}
{"author":"姚燮","content":"初夜横西月，秋颦试澹眉。高楼依汉近，薄袖下帘迟。玉笛有清泪，芙蓉是怨枝。黄姑天渚隔，何以慰相思？","dynasty":"清代","title":"初夜"}
{"author":"姚燮","content":"天末楚山秋，照水媚寒绿。携我潇湘弦，一谱宓妃曲。","dynasty":"清代","title":"题天然大理石屏四绝句其二高房山湘浦秋峦"}
{"author":"姚燮","content":"碧濛濛、画纱一桁，离筵算坐今夕。催人何处骡铃响，却是丁东檐铁。情忍说。略灌醒香芽，早又东君别。去春时节。记笛尾商歌，杯心酌梦，抱燕坐花寂。拚沉醉，漫唱渭城三迭。看来眉黛都结。晓凉逼上帘云碎，残月一丝如发。天水阔。但提说明朝，未去愁先绝。芳华易歇。恐门巷重寻，飘桐断蕙，一样付鶗鴂。","dynasty":"清代","title":"迈陂塘"}
{"author":"姚燮","content":"凶忍恣屠虐，单于自鲸吞。未闻呼韩邪，背我天子恩。赪沙七千里，守险资窳浑。岂徒塞白龙，用以慑乌孙。六经治天下，道在先几存。诎强而得和，犹慎心讨论。轻谋投之隙，卫霍亦丧元。冲突荡姐场，当思抵吾藩。赭汗大宛马，翠羽珠厓鹍。奇货虽足居，咄嗟吾难言。","dynasty":"清代","title":"读汉书五章其五"}
{"author":"姚燮","content":"与君寻欢日饮酒，颇道欢樽聚能久。寻常此酒开此筵，不信明朝竟难有。明朝有酒还坐筵，坐中无我当不欢。今朝坐中尚有我，已使君泪流如泉。薄雨霏衫庭拂烟，杨柳丝丝高过肩。八廊画烛一齐上，廊东玉管廊西弦。谁知十百燕莺里，匿有四五枯声猿。燕莺那识猿苦哀，低歌曼唱交徘徊。钱生亦能歌，为我一字千折回。恽生亦能唱，为我一咽千恻摧。蒋君击箸促繁节，熊君起立而掷杯。使我浩然叹喟不自主，群来揭幕相疑猜。禾黍关山夏已尽，秋翳横天乱雕隼。一行动作经年别，一哭真难此时忍。管声如蟀弦如蛩，绕座还来助凄紧。未别且弗哭，有酒当饮之。劝我以醉何敢辞，君还听我前致词。西夷扰乱南海陲，吾城百里呼吸危。父母兄弟妻子离散不可料，此行生死吾安知？果能经年而别复相见，仍当与君欢笑来酌青玻瓈。不能与君重酌青玻瓈，当筵短短一寸烛，黄金千万难换移。何不倍其欢乐似前夕，于此飘沙落木之夜少驻春颜颓，不闻鸡唱还毋归。","dynasty":"清代","title":"蒋熊二君同钱生恽生饯余城西酒垆醉歌留别"}
{"author":"姚燮","content":"云凝柳不动，水动似流云。柳软燕难坐，水香鸥与薰。短竿渔晒笠，横鬓女湔裙。刘子画春好，当能画夕曛。","dynasty":"清代","title":"江上简刘朝元索画"}
{"author":"姚燮","content":"秋想峥泓寄远琴，暮空凉翠逼疏襟。落波天影吹山气，过峡湖风堕竹禽。铁冶先生古狂者，金涂佛相旧祗林。蹴霞有我荒寒客，拍掌椎童笑晚吟。","dynasty":"清代","title":"清平山"}
{"author":"姚燮","content":"急切望后途，谋意有所深。敢云无田园，随在皆吾林。江壖春卉残，夏绿暗已侵。与子隔一阡，照屋同南岑。忆昨子见过，我方步藤阴。杯酒消日光，漫悦桑间禽。江嘴横桔槔，农力辛苦任。转复资其劳，坐食惭寸忱。万命如枯禾，顾我安为霖？裹褐不适用，时危贱璆琳。体废身喜存，亦难缄口瘖。夕阳横乱冈，相视悲崎崟。","dynasty":"清代","title":"感示妹婿袁久堂三章其一"}
{"author":"姚燮","content":"不邀群卉斗丰昌，暧暧轻云护晚廊。待赋閒情辞愧俗，宛申微意礼能防。神仙夙命根春水，儿女新裙妒嫩篁。江上灵祠鸦满树，记搴寒鞠荐真王。","dynasty":"清代","title":"水仙花四章其一"}
{"author":"姚燮","content":"客心寡欢偶，恻恻惟自知。登楼望明河，月色澄肤肌。凉衾烂水色，独宿情不怡。抚弦再三弄，求凰声郁伊。此曲倘绝和，誓志安能移？夙闻西家女，重闼深孤栖。娟妙少俦匹，掺手工杼机。天吴簇古锦，不织鸳鸯飞。愿言致区区，毋令长相思。","dynasty":"清代","title":"古意同潘丈论诗三章其三"}
{"author":"姚燮","content":"星椒遗社几敦槃，使我从君抚卷叹。风雅文章偏地少，山川雨雪旧毡寒。江头佳树飘摇尽，海角閒云寂寞看。在抱朱弦疏越瑟，只除湘女解抽弹。","dynasty":"清代","title":"拟作消寒会不果答张广文振夔示作二章其一"}
{"author":"姚燮","content":"飒飒枯枝响玉髇，瘦峰如笋卓青骹。缒藤海眼探龙藏，佩钺松心断虎巢。明水半盂真宰鉴，浑仪一握泰西包。僧眉如雪长过耳，老与空钟守烂匏。","dynasty":"清代","title":"烟霞洞二章其二"}
{"author":"姚燮","content":"水阁无星夜，星星动夜芒。乱萍愁急雨，团扇感流光。乍可疏帘静，能知薄袖凉。玉钩隋苑路，燐火自荒荒。","dynasty":"清代","title":"萤"}
{"author":"姚燮","content":"一舌转法轮，一睫具大千。妙境造诸极，自非言可诠。离尘有圜石，俯顶突过前。苍根老檀树，挟势相蜷连。偻行出其下，触气芝菌鲜。仰惊万仞势，一落当吾肩。古苔厚三尺，蹴之疑薄棉。腕底华鬘云，尽作楼台悬。楼台百二门，面面皆有天。一天一世界，随界开白莲。此莲非佛种，亦非凡世妍。跨凤掇其英，触手成古烟。不知此身轻，已置莲叶巅。风来颇愁折，其下龙所渊。眼摄列缺车，扬火驱铿鼘。遂使布金地，糜碎无寸全。吾意造诸幻，直破混沌先。似兹结构奇，知巧难凿穿。天心好神诡，得毋元气镌。寂外守中拙，庶希龟鹤年。","dynasty":"清代","title":"法华洞"}
{"author":"姚燮","content":"春膏不润花，芃芃长萧艾。局守在寸心，焉知天地大？阒寂孤木蝉，委土但留蜕。执端多两歧，吾还问蓍蔡。","dynasty":"清代","title":"遣兴五章其一"}
{"author":"姚燮","content":"明明非梦，我还入门。白日满地，视之皆昏。","dynasty":"清代","title":"哭徐编修师得短言二十八章拉杂写哀不能成篇幅也又何暇于文其二十二"}
{"author":"姚燮","content":"董老爱种花，钗鬟列屋誇。枯枝经拂拭，小蕊亦妍华。春好傍莺坐，夜深愁月斜。多情能熨物，娱尔寿龄加。","dynasty":"清代","title":"赠董老攽五章其二"}
{"author":"姚燮","content":"蛟虎山川冠海雄，天钤上浙更无东。钩援七省边防要，琛赆诸蛮贡舶通。十月寒衣闻拜赐，三年积庾未愁空。愿渠不借班家镞，立建清平汗马功。","dynasty":"清代","title":"漫与四章其一"}
{"author":"姚燮","content":"懒童挈瓶苦运泉，炊妪泪眦愁湿烟。西房阴阴窗顶揭，案书打作羊毛毡。关门早饭一堂坐，汎滥江湖狎单舸。坐之不安眠亦可，魂梦摇摇恐难妥。夜中声势差一停，南云漏赤微有星，星芒荦确天生棱。","dynasty":"清代","title":"八月初旬连日大风雨因述见闻作短歌纪灾得十章其九"}
{"author":"姚燮","content":"午云不飏天至静，一笏西山照千顷。暗林深阁落僧语，微草晴沙出马影。平筵正对双阙高，紫烟来拂芙蓉袍。眤斝莺雏语能脆，压眉花影春方苕。各怀温厚辨小雅，并无愁愤参离骚。叔度能相天下才，彼草跞者皆龙騋。贡之上厩可闲御，此外何有燕昭台。我为海上钓鱼客，半世尘波困卑泽。枲衣粝食称好民，矢与升平润祥色。座上群公知我多，了了平生浃胸臆。后先离合终有缘，此杯深浅不足言。清风翏翏碧空阔，可惜在手无琴弦。狂生有辞敢陈告，政事文章尚枢要。曹蜍李志非所讥，狗苟蝇营又谁料？试之颇阪心自平，拄得狂澜骨须峭。兹亭作会几百千，典有可数皆名贤。徒矜意气誇醉饱，明朝叶落多荒烟。","dynasty":"清代","title":"黄大鸿胪爵滋招同朱绶丁晏张际亮严宗望江开杨希龄许瀚蒋湘南温训鲁一同饮江亭醉后成歌"}
{"author":"姚燮","content":"猕猴之影侏儒形，蜣螂运垢誇筑城。筑城万仞抵寸壁，已尽平生拔山力。防风髑髅混沌胎，微窍可凿通天台。风雷下驻木公驾，掌上黄河一丝泻。","dynasty":"清代","title":"度絜辞三章其三"}
{"author":"姚燮","content":"手拨铜琵琶，目送大江䧿。可怜银床梧，赪花自开落。","dynasty":"清代","title":"论词九绝句示杜煦汪全泰两丈其五"}
{"author":"姚燮","content":"秋潭一泓行片云，佳女晓汲青丝裙，幽花如桃人忆春。桑梢凉光动初日，宿雨苔根似鸣蟀，凄梦银床感湘瑟。十年挽髻无婿家，空山独情怜病鸦，含睇烟心萝叶斜。","dynasty":"清代","title":"晓汲吟"}
{"author":"姚燮","content":"长江千里帆，去日一杯酒。泪短酒同尽，心黯若秋柳。近知发早白，不如柳还青。惊秋尚有雁，岁岁一南征。北雁几南征，南人迟北返。落叶吹望亭，夕阳满芜坂。","dynasty":"清代","title":"题周泰浪迹图十二章其四望亭送别"}
{"author":"姚燮","content":"去年溪上桃花枝，花底春人白袷衣。宿鬟不梳弄芳草，拾得残红引蝶飞。今年溪上空烟草，春人颜色秋同老。旧桃无叶蝶已归，留住啼鹃歌懊恼。桃花无情春不留，溪流来照春人愁。溪流声里闻低笑，隔岸谁家千尺楼？楼中秋女娇如玉，帘卷秋山画眉绿。山痕自秋眉自春，那识秋风愁别人？商量花到明春放，一桨溪头采白蘋。","dynasty":"清代","title":"溪上行"}
{"author":"姚燮","content":"惊沙上蔽天，日色变黄暍。边云下垂地，汹为旱潮活。飒飒风作刀，万生受一割。偃地驱龙蛇，逼午叫鸧鸹。夜势厚为郁，秋气猛先夺。渐觉六合小，转使寸心阔。","dynasty":"清代","title":"南辕杂诗一百八章其三十一"}
{"author":"姚燮","content":"秦碑汉简遍摩挲，巨手琅玡擅擘𥲀。七尺香笺如萚扫，墨边吹上绿痕多。","dynasty":"清代","title":"题郭凤梁碧云仙馆图二绝句其二"}
{"author":"姚燮","content":"去年三月渡汶水，柳自春风水自波。为折长条赠离别，乱烟萧瑟剩无多。","dynasty":"清代","title":"渡汶河二绝句其一"}
{"author":"姚燮","content":"疏樾含青薄日皓，细径堆烟暗篁扫。美人未阅罗绮春，瘦影空山雪催老。豪官黄金能买愁，海棠四壁莺贮楼。吹来露片不肯冻，玉韵锵然鸣箔钩。只今乱草遮黄土，冷照桃根髑髅语。醉魂已挂西市刀，梦里犹然索歌舞。北村学究黄发彫，八十始读灵均骚。携锄斫地代长剑，痛泪无情沾布袍。隼吻膏肥雀血尽，二月江南北风紧。望中万木如立柴，元气无归天力窘。迂儒读易解消息，到此凄怀亦难忍。忽逢姑射明睇垂，与我盈盈致怨思。守棋洞府鹤方病，觅柳关山燕正飞。蜷形涸泽惭枯槁，直拟兹园托羲皞。平潭初渌宜濯襟，深岫横来一眉悄。狼藉繁华骄短年，荣辱人间问谁保。依徊花下聊独吟，卧石惜无猗兰琴。何当手抚上阳曲，大海千里开玄阴。荆棘遍作琼树林，温然一吐东皇心。","dynasty":"清代","title":"春日散步于野人园见梅花感作长句"}
{"author":"姚燮","content":"山羵不追天马驰，翡翠不逐苍鹰飞。桐枝篁叶满春院，有虫只伏苍苔栖。苍苔之绿虽不如篁与桐，篁叶飘飘堕苦雨，桐枝飒飒惊悲风。","dynasty":"清代","title":"短歌八章其三"}
{"author":"姚燮","content":"惯嘘兰息袅琼蕤，动若痴迷静若思。堕絮尚容流水荡，难禁风力是游丝。","dynasty":"清代","title":"扇影词三十八章其九"}
{"author":"姚燮","content":"须弥四天下，昙钵浮幻泡。谁疏玉龙脉，暗结珠莲胞。雷枯震旦閟，星陷金天䫜。缒絙夺蜀隘，搜丸开秦崤。一握地不受，百灵神所教。栉丹桂甍耸，滤翠兰欂交。琼斲秋虹梁，花妥春霞旓。空烟琉璃阶，绮月珊瑚罺。玑㻗凤檀飐，霹礰鼍鼓捊。藤涩悬冥梯，斗朗罗泓坳。崖泉霏紫澜，石骨蜷青骹。密音摄妖聻，上象森貘犛。疏眉万峰列，古睫千蚊巢。中黄灵蚌吐，太碧神鹰捎。祅童月雕面，善女璎拂髾。东翳澄大晖，西籁回远䬘。皇式布曭晃，寂隐归矇聱。壶冰魄资濯，琴柱心辞胶。怜闵阎浮提，参悟元命包。但乞镰薙蓬，奚问钟悬瓟？","dynasty":"清代","title":"法雨寺二十韵"}
{"author":"姚燮","content":"北堂有萱草，零落秋风姿。母老不得养，有子安所为？子去日以久，母年行就衰。倚门重倚闾，望望长江湄。回首向家人，欲语含酸悲。子去种庭树，芊芊新绿滋。树种亦云长，子去无还期。子还纵有日，吾恐不复知。见树如见母，为子长致辞。","dynasty":"清代","title":"责友四章其二"}
{"author":"姚燮","content":"铁笔不市董氏狐，龙门通腹文章儒。消磨万古祇日月，地随天运成名都。凤凰鸺鹠有凶吉，孔雀独飞眇俦匹。东家大姑珠翠头，贩妇竿挑一裈虱。富贵如火贫贱灰，妓魂夜语铜雀台。酒酣不照始皇镜，阿瞒空有天人才。琼浆灌老漆园菌，当路谁思墨蒙膑？哀哉黄雀网中窘，尚剔纤毛怨风紧。","dynasty":"清代","title":"作放歌行七章遣醉其五"}
{"author":"姚燮","content":"盾矛卫密幄，其地系非轻。何以椎埋儿，出入如大庭。捲旗张红灯，风寂闻笑声。军士解甲眠，四幕静无惊。城上高鸢飞，江水流繁星。","dynasty":"清代","title":"前从军诗五章其二"}
{"author":"姚燮","content":"二月横塘花事近，碧桃纤瘦牡丹肥。春风待尔传幽怨，莫到开时尚未归。","dynasty":"清代","title":"梦醒杂述四绝句其四"}
{"author":"姚燮","content":"东风避柳去吹花，花影迷离燕子斜。花落明朝红满地，柳枝与尔挽香车。","dynasty":"清代","title":"怨柳七绝句其七"}
{"author":"姚燮","content":"驰心略放看书毡，撒手何须挂杖钱？泥屐草痕蒙宿露，入城山影抹低烟。梵家花木无尘垢，豪宦园林但垄阡。随地儿童资问讯，从吾萧散得安便。","dynasty":"清代","title":"城北郊游"}
{"author":"姚燮","content":"不信文章艰一第，误君经济又三年。荡胸纵有须弥海，搔首难凭莽荡天。与共蓟门今日尽，相逢陌上后期悬。逡巡我尚迟还海，舍我先行为我怜。","dynasty":"清代","title":"送潘君之安徽作宰二章其一"}
{"author":"姚燮","content":"嚣尘不到著书几，绕屋藤阴织烟绮。有官清冷还著书，无事不造承明庐。我与先生均浙产，年岁相悬地相限。我方总角习铅椠，君已才名通籍版。昆虫引沆一气秋，遂使宵螗识晨蝂。瓦杯椒酒松色青，古香如麝天雨停。东溟濯羽百岁鹤，西山照云千叠屏。兀然不彫枯木相，玉府真灵敛襟让。手挥野马萧寥中，眼摄流霞太虚上。吾于此时心束羁，静得细风吹葛絺。饮非糟粕乃醇醨，醉不可忍终不辞。素壁皎皎大湖水，两心浩浩鸥凫嬉。先生卧把羲经读，我且微吟倚庭竹。夜来黄月沙万屋，此院深深独能绿。先生弗吝一寸烛，吾抱吾琴来对宿。","dynasty":"清代","title":"同端木先生国瑚饮藤花馆寓室"}
{"author":"姚燮","content":"匿泣堂隅看鞫囚，提罂厕坐戴冠猴。谓如溟涬漂心远，几使艰危与命仇。裂帛纫花腰束素，张囊索䴵面涂髹。阴萝羃野无暄景，凄绝沈魂向九幽。","dynasty":"清代","title":"迟张仆二日始出城云为夷缚去供役几不得遁纪其所述成二诗其一"}
{"author":"姚燮","content":"我生不习农，饿死亦谁怨？叹其作息劳，未应受颠困。风斜难揭云，霉气塞空闷。赫赫炙土旸，并难求一寸。岂缘旱魃骄，转触雨仙忿。待拯万命危，适迫万命殉。在宥使失和，皇天实忧患。胡彼多负恩，居心倖灾乱。仓皇十日中，米价日腾奋。尚容糠籺安，非材愧非分。","dynasty":"清代","title":"旱后淫雨二章其二"}
{"author":"姚燮","content":"低籁激高歌，白云摇绛河。扇光邀月满，山影入樽多。静露欺疏鬓，深香袅定荷。吾情吾自感，非为怨横波。","dynasty":"清代","title":"露台坐月有作二章其二"}
{"author":"姚燮","content":"夜雨洗园木，清气延薄寒。衣裾但有碧，闭我疑空山。孤猿不借萝，力拄仙骨单。风激阶下泉，梦尾流潺潺。椸北横短琴，昨有佳人弹。安复命驾来，与我传辛酸。帷灯摇热烟，能惬青虫欢。愿将一寸心，爱护周百端。","dynasty":"清代","title":"简俞同年汝本三章其一"}
{"author":"姚燮","content":"朔风送征马，飘瞥来郓州。揽衣惬朝爽，纵目城南楼。白云在梁父，零乱不可收。海烟动云隙，岳上青浮浮。汴京屼西控，谁云风马牛？天门划徐泗，指顾通南邮。梁唐割其险，乃弱东诸侯。悲歌吊台辅，利病今谁筹？","dynasty":"清代","title":"南辕杂诗一百八章其五十八"}
{"author":"姚燮","content":"取友匪所难，难此区区心。相习亦不知，一失安可寻？引绠百尺长，自及井水深。迹近见尚疏，曷由慰来今？分风各劳燕，摧恻吾何禁？对面犹足欢，未敢遽涕淫。胡为尊前歌，终有呜咽音？","dynasty":"清代","title":"答孔比部赠别诗四章韵其二"}
{"author":"姚燮","content":"昔闻狮林奇，高与梵宫埒。卓地逾寻丈，摩天自𡽱嵲。灵迹偶一经，神工嗟独绝。始入道萦纡，少停情𡰈兀。万窍蜂络房，七盘蚁缘垤。空罅知下凹，回磴翻上岊。侧窦光渐通，下步涧忽截。晦明互俄时，东西移寸辙。久旋路每重，覆行径疑别。势危基赖安，奥穷境转澈。虚廊拂晴筠，平沼交文缬。夕景斜垣沈，风林过鸟瞥。流缅生古欢，清閟渺高节。孤心何介贞，千载此蕴结。","dynasty":"清代","title":"狮子林"}
{"author":"姚燮","content":"今我岁暮将东归，中宵愁起看天色。万响旁勃噫虚窾，大象森沈归元默。孤鸿呜咽海上来，毛羽飘零倦思息。寒月下照渺湖气，客心浩往与无极。翻然掩户坐沈冥，往事瞢迷入追忆。风柝隐隐声欲断，霜灯摇摇焰无力。","dynasty":"清代","title":"寒夜"}
{"author":"姚燮","content":"旷尽险重发，目眩心不持。杀羊名其岩，于义竟难知。殷红抛暗云，林果偶离枝。跳涧来碧猴，急攫无少迟。穷天寡悦象，生气蚀已亏。好杀不屠狼，残忍终奚为？初平百卷石，鞭血犹丝丝。要媚山鬼妆，泼草成胭脂。薄袖难障风，似有微腥吹。且就乌桕坪，一晞阳阿晖。","dynasty":"清代","title":"杀羊岩"}
{"author":"姚燮","content":"迭时献群景，六合弥新鲜。取挹信无尽，有得难自专。所愿秘精力，与化相磨镌。露叶怀晨滋，芳春终易迁。读书敦古好，仰溯冉闵贤。谁通内景术，永斯葆盛年。","dynasty":"清代","title":"旅夕感怀七章其四"}
{"author":"姚燮","content":"苇门破如席，纠以苦竹根。得毋孟家里，老屋千年存。哀鸟恋丛灌，月射苍烟昏。灯篝黯无焰，座上蓬发髡。儿影绕凄瘦，絮薄肤不温。咿唔隔窗纸，响与霜风吞。可怜慈母念，摧恻难具言。婴孩于书卷，往往仇不亲。鞭挞示佯怒，酸泪胸臆沦。但云汝违教，遗书吾且焚。忍使九京下，饮泣无安魂。鸡鸣慰之睡，恐复劳其神。兀坐珍残膏，还理机杼纷。诱掖得成立，千万荼蓼辛。只此尺幅中，笔笔心血痕。先生持示我，往迹覼缕陈。伯也少科第，藉或报所恩。五马未传诰，遽萎庭阶萱。萱萎痛已矣，棣鄂随凋零。孝弟亦何事，飘灭均埃尘。出门望邱垄，垄上天沄浑。入门向床壁，触目多遗文。遗文阿兄读，丹铅母手经。挥髯咀儿味，岁月逝飙轮。菱溪流日夕，荻芽看复新。噩梦堕虚幌，但听秋虫喧。兹图胜阡表，珍袭贻后昆。痛哉蓼莪什，涕泪终乾坤。","dynasty":"清代","title":"寒窗灯影图为孙丈题"}
{"author":"姚燮","content":"春草不自知，渐上空阶生。蝴蝶弄游丝，力与微风争。熟眸境无改，犹此山川横。何以过墙色，流翠周檐甍。动息任所感，在浊难为清。天膏靳滋养，妙象谁玉成？素馨方茁芽，绮李已残英。扫之不爱惜，缘有新眷情。澄天如秋高，决眦弥流精。溽然浮野烟，晨色晖之晴。相羊步空阔，芳绪杳来萦。芳绪与谁系，系以枝头莺。","dynasty":"清代","title":"春园寄兴四章其二"}
{"author":"姚燮","content":"百诗难写是离乡，王粲文词已滥觞。独树危陵天远远，乱鸦古堡日荒荒。孤云不借奔云势，秋气都乘水气凉。寄语芦花莫憔悴，近来吾鬓亦微霜。","dynasty":"清代","title":"离乡"}
{"author":"姚燮","content":"小蕾迸寒葩。暖玉周遮。东风吹到宓妃家。淡月如烟窗六槅，佩响些些。尘迹谢繁华，梦影争差。锦衣细褶褪春霞。肯借犀心香一点，沁入梅花。","dynasty":"清代","title":"浪淘沙题王润卿水仙画册"}
{"author":"姚燮","content":"百丈春台倚日边，凡花恒鸟亦神仙。费金买骨真多事，侧鬓簪毫尽少年。白雀自弹穷邸瑟，黄鹂遍拂上林烟。未收布袜青鞋券，难说名山遂夙缘。","dynasty":"清代","title":"都门春感杂诗二十章寓崇文门试邸作其八"}
{"author":"姚燮","content":"忽于破店壁，见我松寥诗。穷言隐歌哭，泪在无人知。饯君昔出都，劝君陈酒卮。深衔友朋意，醉极未忍辞。谓将泛湘楚，觅食投所依。一萍去千里，风浪今其时。得遇亦几希，不遇将安归？","dynasty":"清代","title":"南辕杂诗一百八章其三十九"}
{"author":"姚燮","content":"亸疏鬟，垂薄袖，媚影刻春绣。月似烟昏，烟似断云绉。倚来铁干冰华，那般清苦，值禁得、那人纤瘦。料难透。寻常纸阁芦帘，占得此生否。怪底无言，眉意默来逗。可怜一面春容，一回展唤，算一度、相逢时候。","dynasty":"清代","title":"祝英台近时湘文倚梅图照"}
{"author":"姚燮","content":"息耳筹百响，未忘落叶声。能有几日风，娱此新啼莺。出门阅人态，接我皆和平。在国为恬熙，在天为旦明。隔屋荒墟烟，尽作祥气生。弗愿极华鬯，愿弗凋与零。","dynasty":"清代","title":"春始偶述三章其三"}
{"author":"姚燮","content":"要持寸腑眷春晖，敢怨穷时生息微？沧海依然群水赴，青天阔绝片云飞。囊书匣研吾生在，雨笠烟蓑昔梦违。且与亲孥同健饭，园丁荐韭蛤方肥。","dynasty":"清代","title":"春感八章再叠少陵秋兴韵其三"}
{"author":"姚燮","content":"鹰爪卷曲虎目旰，握剑巡城万羊窜。泥污东海无清流，富贵南柯有翻案。棘心丹碧三重楼，骑马归来夜张宴。蒲桃堆槃人肉烂，玉面狐狸靸花办。颇黎隔屏送烟盼，撒手金钱胡蝶散。荡魂娭娭芦笳歌，醉守春灯不知旦。春灯影瘦枭鸟啼，暗天沈狱风沙凄。健儿黑袜缠窄衣，蹑竿能走空能飞。匕首芒青炼虹魄，黝井身缒万钧石。喑哑一声鸣霹礰，血溅罗帏髑髅掷。十丈五丈铜山高，千家百家枯无膏。金风散翳苍蝇逃，牡丹台阁生莙蒿。蓬头墨面裸肩鬼，草地星天独影号。","dynasty":"清代","title":"鹰爪辞"}
{"author":"姚燮","content":"直恁秋萧瑟。倚诗囊、无聊传笺，添侬凄忆。风过漪回阑影定，罥起水荭花碧。若个在、鹭边横笛。空翠平浮斜照去，到帘丝、吹动晶云白。酒梦醒，袖凉逼。愔愔湘簟人无力。怕明朝、荻江鸥雨，催归兰鹢。欲问兜娘团扇约，天半弄珠楼隔。甚柳角、华灯滟夕。记昨明蟾初上鬓，背冰奁、浅笑看山色。螺点点，漾烟汐。","dynasty":"清代","title":"金缕曲/贺新郎"}
{"author":"姚燮","content":"十棒锣声夜市开，鸿濛九市九莲台。我行独向无灯巷，暗地偷听吉语来。","dynasty":"清代","title":"杂兴得七绝句其一"}
{"author":"姚燮","content":"人于天地等沙虫，乞佛呵名苦益工。文字中年消慧力，神仙大劫警罡风。山灵涕笑云遮牖，剑气苍黄斗匿空。愧我零星愁愤什，珠囊签署一时同。","dynasty":"清代","title":"为冯丈登府作焦岛藏书图用其自题原韵"}
{"author":"姚燮","content":"最高寒。是危楼、对远山。到三更筵罢，月上笛声阑。香也残。酒也残。晓莺将啼燕未还。奈此时、屏冷枕单。看渠移烛卸钗鬟。留又难。去又难。","dynasty":"清代","title":"入塞"}
{"author":"姚燮","content":"大芋如乱荷，纤翠偶来游。间以芙蓉枝，不解风露愁。苇帘坐野女，意整神自修。安知广市中，别有临春楼。驯机谢罗铩，鸳鸯不如鸥。慰此牵萝居，焉用吟白头？","dynasty":"清代","title":"客小若山顾氏庄杂诗七章遣闷其七"}
{"author":"姚燮","content":"绮石文瓷一色青，閒姿娱我梦初醒。弥天雨露归春瓮，绕阁江山入画屏。良友申将兰杜思，微风索作佩环听。不嫌瘦弱能超洁，与尔真同影恋形。","dynasty":"清代","title":"供花"}
{"author":"姚燮","content":"燕飞何仄仄，苦尔亦离家。高城已无柳，朱门今宿鸦。长安有春色，不似故园花。辜负二三月，吾怜尔计差。","dynasty":"清代","title":"燕二章其一"}
{"author":"姚燮","content":"群行身不孤，心孤犹独行。每当众欢乐，我益烦愁生。沙飙荡天半，地上虚寒横。掩书坐窗牖，灯火如萤青。浮生有兹遇，何啻投荒冥？彼还不我谅，喋喋催早行。","dynasty":"清代","title":"南辕杂诗一百八章其七十二"}
{"author":"姚燮","content":"驱马夜度勾龙山，马行不行声悲酸。舆夫笼烛猛前导，湿云上汹衣发寒。高厓阴赭豁门户，天光薄漏青蜿蜒。窳凹下涧积幽晦，中开窄道如螺旋。笋石排翅侧鹰背，枯木垂爪挠猿肩。若陷熊阱触悬锷，疑蹑虎弩鸣毒弦。丸泥可塞等秦谷，日月不到或虞渊。巽姨绰约掉风扇，乾关咫尺驱雷鞭。乘危一蹶忽旁拄，鼓气百倍犹怯前。夙闻兹山坐荒落，环纡百里无陌田。狐踪盗迹恣跳舞，戈矛白日挥燐烟。千年兵气未消铄，云棱沙角还相缠。前行稿炬射芒芴，惨碧上与星钩连。后来飞毂磨尻齿，万牛曳柱屃赑颠。搴车错愕恣奇眄，混沌直欲无人间。金支翠羽闪鸾凰，傥容飞盖追列仙。太华突兀巨灵迹，离骚佹僪湘君篇。悠然脱险定心魄，扶桑灼灼朝暾悬。","dynasty":"清代","title":"夜度勾龙山"}
{"author":"姚燮","content":"恝焉念吾子，才敏勤读书。相逢析疑义，往往能起予。世道纷百歧，定足观其初。志满健卒班，谁当帅之渠？丰年裕佳稻，筑仓正堪储。既富亦弗骄，深藏宜若虚。","dynasty":"清代","title":"读书偶得示妹陈文学继揆五章其五"}
{"author":"姚燮","content":"两仪未分气无始，天水浑茫亿万里。问谁造历皇古先，推演龙图泄亥子。今我一身漂一舟，八极之极皆鸿流。沧凉但作十月气，金银不见三山楼。东方月出西日落，两朵芙蓉双剑锷。空中元象大沈沦，井底群生浩笼络。劳逸无偏橐籥工，生死相催造化恶。侧听大轴鸣雷硠，照面熇云冰色黄。珠烟上撒白龙沫，玉屑下碾青女霜。翠蟾朱鸟两腾跃，自边彻底纯作琉璃光。周天三百六十有五度，中分其半安所藏？浑仪遗法肇颛顼，黄赤二道缠中央。淳风变范别表里，周髀以后仪益彰。咄哉思训悟平准，敢与物祖争毫芒。北高南下蚁旋磨，行何顺吉何逆殃？生平读书苦蒙翳，对此忽揭千重障。鞠陵渐驶纤阿驾，柳影犹衔玉门下。八十一万馀里中，以镜函镫两无夜。寸心警我梦梦存，哆口凭谁咄咄诧？文字因缘祖葛尼，石火山川大利亚。妄资铅汞外升沈，难结胚胎免凋谢。吁嗟乎，皇煌帝谛人续人，归之者鬼伸者神。六十四周风水火，佛氏尚畏三劫轮。斯时渺渺均何存，无或见见无闻闻。但觉大圜而外我身在，扫刮乾垢摩坤尘，飘飘汎汎随无垠。","dynasty":"清代","title":"渡黄婆洋观日入月出歌"}
{"author":"姚燮","content":"残醺能窘客，落叶易思乡。乱鸟无安夜，寒衾抵大荒。暗风山气涩，低月海阴苍。珍重素衣在，明须问野航。","dynasty":"清代","title":"寄家塾诸生五章其一"}
{"author":"姚燮","content":"泱莽山川共举杯，青莲白石此仙才。问渠眉色何苍秀，曾挹临潼晓气来。","dynasty":"清代","title":"舟中怀都门故人诗三十绝句其一"}
{"author":"姚燮","content":"守坪老鹤不相猜，自试清声自啄苔。须为地荒无过客，平看湖势有危台。晚秋蟋蟀先灯语，避日芙蓉匿幕开。白发朱翁腰尚健，明当与杖约俱来。","dynasty":"清代","title":"过寓邻小园二章其二"}
{"author":"姚燮","content":"洞仙三十六天宫，是宅桃花万树东。纳袖云香生热翠，过山雪片作流红。高眉晻蔼深春气，轻骨扶摇太古风。此客此图宜玉轴，悬之崿崿碧萝中。","dynasty":"清代","title":"为方玉如题餐霞图"}
{"author":"姚燮","content":"饥餐败榆叶，渴饮驼乳浆。荷戈万里行，古日穹庐黄。绝地少阳春，君发应早霜。杨柳不出关，雁自中原翔。何知我梦魂，吹落君之旁。见君黯䨴衣，泪厚尘无光。莫怨天恩轻，当思归后偿。岂尔文弱生，终焉老戎羌。","dynasty":"清代","title":"春夜都门怀人诗十七章其十三"}
{"author":"姚燮","content":"五年词不填，春已枯我怀。偶摹白石翁，殊笑宫商乖。宫商心之声，节与金石谐。譬如过院风，其韵锵篁槐。乃有明露姿，媚彼初绿荄。自从溺尘坌，行止多徘𢔡。在抱蟾蝫光，云叶暗相霾。谁携雪色绫，蘸水来磨揩。而公谬矜诩，选木不弃柴。委以琼凤声，和使霜蝉皆。蝉语高天空，泬籁秋亦佳。回眄峄上巢，琴笙方雍喈。又若病黄雀，短秃翎难排。啾唧能感人，仅足免淫哇。作诗敬谢公，语质非搪𢰇。尚赐一袭罗，被我村苧娃。六合灿晨旭，兰息氲无涯。拟结同心欢，愧无双玉钗。","dynasty":"清代","title":"江郎中全泰见过索示新词答之以诗"}
{"author":"姚燮","content":"病骨微酥，不寐如何，诗篇细详。认含啼若怨，气舒仍郁，回声似笑，颐翕旋张。唾恐霏衫，风愁颤烛，特地罗巾背掩将。难堪处、更麝添辣火，橙擘酸浆。值伊半晌昏茫。敢秘钥、玄珠启囟堂。记筵边噎酒，浓香骤喷，花阴觅约，急响难防。皮角跳轻，耳轮热重，一例鸳鞋卜未妨。郎归后，问孤衾那夕，曾否思量。","dynasty":"清代","title":"沁园春·嚏"}
{"author":"姚燮","content":"蓟门郁巍巍，中有千丈台。台高见千里，朔色三边来。城马齧枯草，悲啸云为颓。入夏尚腊色，寒风莽盘回。凝之可冰阜，散之成土灰。以吾揽造物，恻恻相与哀。","dynasty":"清代","title":"蓟门四章其一"}
{"author":"姚燮","content":"弱草靡惊风，谁能顾根蒂？漂我同室魂，往将匿何地？生死凭虎狼，恝焉凛天懠。八口艰半饱，夙命已乖盭。薄晞争晓阴，路草炫霜翳。便投土窖深，胡敢望安憩？偕行穷巷间，蒙羞苦无薜。踉跄千百群，十面九垂涕。相识亦有人，低首但遥避。可怜穷竭心，各因保身敝。势难窥冰渊，閒暇论高义。触砾愁趼焦，颠倒互牵曳。假庑聊息劳，已胜百椽惠。眼看深闼居，平等受狼戾。流汗知腹枵，姑为钳口闭。大陆交颓波，迷津逝焉济。","dynasty":"清代","title":"惊风行五章其一"}
{"author":"姚燮","content":"还觅桃花庵，水廊缭疏竹。幺荷祇一花，已媚万人目。横波出暗鬟，脆响漫钗玉。团扇谁氏郎，其思惨以绿。孤台交四梧，潜有晚气蓄。安知无尽晖，平照野蒿缛。塔影迎酒鞯，钟响促筝局。天末莲心烟，一眉剪湘縠。","dynasty":"清代","title":"同谢同年增自小东门买舟由小秦淮至虹桥酒市小饮游平山堂桃花庵云山阁诸胜薄莫始归得诗六章其五"}
{"author":"姚燮","content":"平山一角尚虚堂，露叶风榛暗蜀冈。多少园亭变丘垄，游人只记有欧阳。","dynasty":"清代","title":"扬州作八绝句其七"}
{"author":"姚燮","content":"送人龛赭碧迢迢，一叶蒲帆趁午潮。寄语西湖须见谅，客心已为海云邀。","dynasty":"清代","title":"渡钱江憩孙家店二绝句书壁其一"}
{"author":"姚燮","content":"辋川画笔三吴冠，记室诗情八代豪。约㗉故人门径在，斜阳春树满江皋。","dynasty":"清代","title":"载书访友图为陈铣题二绝句其一"}
{"author":"姚燮","content":"径藓分阴到蛎墙，鸟雏立竹待群翔。困心家事抛吟事，涩眼云光夺楮光。荦确难扪生石意，沈冥可住即天乡。隔门城堞江岚满，下有寒流上夕阳。","dynasty":"清代","title":"独坐有得"}
{"author":"姚燮","content":"本无成见存，信步随往还。有梁且踰涧，得径聊入山。山人好筋骨，气候似忘寒。灌芋沙田旁，足赤衣裳单。递行及高阜，俯见城如丸。比屋方晚炊，日气烟相攒。孤塔何自骄，与山争巑岏。忽荡空钟声，散我愁漫漫。","dynasty":"清代","title":"北郊作三章其三"}
{"author":"姚燮","content":"鸡鸣高树巅，马鸣深涧底。赫赫诸王帝孙子，玉琐藻翘弃蒿里。黑发黄耳，烟纨姼姼。文履玼玼，去若流水。朝骑驷马，驷马一何骄。暮归重楼，珠明羽翠金釭烧。佳人娇娆，姊妹拥貂。清防醉倚圆月摇，蜚其纤袿垂两髾。与子为千春万夕之乐，奉子以上元容成之药，知其谁为金张卫霍。梦闻锒铛醒不见，银河昭华夜飞鹊。冻雪杀野田，安得拾藜藿？","dynasty":"清代","title":"拟汉相和歌辞其一鸡鸣高树巅"}
{"author":"姚燮","content":"伊乌尾毕逋，飞幡幡耶吾吾。鸠不汝呼，鹰来攫汝雏。天偪侧无路，地上草木皆彫枯。山曷不菰蒲？水曷不薪樗？日月曷不东南驱？吁乎吾吾，乌有八九子，世莫知宝。乌子肥，乌母老。邯郸才人嫁厮养，君马自黄臣马皂。吁乎吾吾，孤儿不谅兄嫂，猛虎不食纂纂之枣。弹我箜篌，咄唶其歌，吁乎吾吾，歌奈何，奈何万事颠倒。不能转移，南山之石。秋胡行他乡，罗敷走桑陌。吁乎吾吾。","dynasty":"清代","title":"拟汉相和歌辞其二乌生八九子"}
{"author":"姚燮","content":"正月不荷华，鸳鸯栖无家。鸳鸯陌路老，荷华六月好。采荷莫采双头支，种桑不得一寸丝。夫婿前头敛襟哭，莞蒻槃鍉在他屋。妾年二九月过望，夫婿腰金羽林韔。天闻妾言，水知妾心。天高不高，水深不深。夫婿乃丈夫，声名赫赫驰皇都。人谓夫婿之贤天下无。吁嗟乎，夫婿之贤天下无。妾不容华朝愉，樽斝而夕娱，胡为乎？","dynasty":"清代","title":"拟汉相和歌辞其三陌上桑"}
{"author":"姚燮","content":"驰驱狭路间，远望何光辉。问此光辉谁，西郭屠沽儿。莫言屠沽儿，家有万黄金，珠玉弃如灰。纳资为郎官，长戟交车绥。嬖宠托天子，贵戚兄弟依。都尉率护军，趋奉无高低。出入清籞中，扬扬并不疑。爱妾歌欢侬，众婢调弦丝。眩我云襹襹，媚我芳蘼蘼。白杨自为风，不惊铜雀台。","dynasty":"清代","title":"拟汉相和歌辞其四相逢狭路间"}
{"author":"姚燮","content":"綵衣行下堂，一步再回顾。顾见空阶花，向旭复含露。露光何霏霏，旭光何晖晖。窸窸鞭叩门，下马人为谁？下马还入门，入门复出户。手招仆从来，金箱端纨组。纨组错帨鞶，钿黛相明玕。聘尔作好妇，与尔百岁欢。妇羞不敢受，妇爱不敢辞，妇亦展转思。一笑趋入堂，再出携酒卮。斟酒奉客前，劝之恐客醉，不劝愁客饥。客左不敢右，客坐不敢离。客去不得留，身去心不移。明朝迎汝来，今日先汝期。","dynasty":"清代","title":"拟汉相和歌辞其五陇西行"}
{"author":"姚燮","content":"庖鹿杀羊，呼行酒浆。酒浆有尽，行乐未央。西门迢迢骏马驰，骏马不用鞭，能识主人心所之。作官能役人，官亦人役。官亦日食不离粟，日衣不离帛。笙歌彻墙，道路停足。箧有黄金，子孙侧目。声名隆隆，天下所崇。愿日常照花，愿天不作西北风。西风漻漻，北风栗栗。重闱膏炀，春煦醲溢，言抚我琴瑟。","dynasty":"清代","title":"拟汉相和歌辞其六西门行"}
{"author":"姚燮","content":"不贱不居家，不贫不出门。出门踌躇四顾，山荦确，江河浑。还顾我家室，我家室，何人悲啼？当门嗷嗷小儿女，床上有病妻。快心安复待富贵，苍苍者天，不能免下民之怼。居必重楼，食必肥牛，衣必华裯。不如骨肉完好，死生与汝偕老。出东门，东门多棘榛。棘榛丛丛，虎豹栖之。君归来，君归来。","dynasty":"清代","title":"拟汉相和歌辞其七东门行"}
{"author":"姚燮","content":"得天地气始为生，人得气之偏，仙得气之全。仙不能协君民以行德，何异乎弃空山之木石？淮南王，尔为天潢。栖白玉庭，黄金堂。置酒一顾眄，四幕生流光。不则出门驰骤之河山，左右提挈，飞雁相低昂。奈何干圣人怒，咄尔淮南王，不识理者曷贵，其逃乎数。","dynasty":"清代","title":"拟汉相和歌辞其八淮南王篇"}
{"author":"姚燮","content":"飓风卷纛七星斜，白发元戎误岁华。隘岸射潮无劲弩，高天贯月有枯槎。募军可按冯唐籍，解阵空吹越石笳。最惜吴淞春水弱，晚红漂尽细林花。　　","dynasty":"清代","title":"哀江南诗五叠秋兴韵八章"}
{"author":"姚燮","content":"豢虬乘佛睡，委辔向尘中。大海回春绿，初星隐阙红。道存心许纳，天远目难穷。倦且南崦息，芝坛有碧茸。","dynasty":"清代","title":"玉几山"}
{"author":"姚燮","content":"雨歇黄梅未。挂斜阳、荒城一角，夕光含霁。搓柳残云轻似絮，芳草连江无际。落帆影、东南迢递。天末楞伽明翠亸，抵横波、一绺湘烟髻。憔悴影，懒扶起。笼鹦不语帘猧睡。怨无聊、个人愁寂，重门深闭。舞袖吟肩双影瘦，试笛鼠姑风里。忽闻过、樱桃天气。西北栏杆无恙在，定苍苔、绿满愔愔地。今月夜，共谁倚。","dynasty":"清代","title":"金缕曲"}
{"author":"姚燮","content":"上摩乌坑梯，下钤鹭鹚口。天厜彫暍阳，地亹狎元斗。阴林不受风，冻雾结弥厚。黯黮悬蛇胎，石剑怒横剖。吸贮蚯蚓浆，极力避清浏。岂我为夔魖，照之面蓝丑。神物或内监，障为万山蔀。谁虞闇处深，终难免蒙垢。","dynasty":"清代","title":"蜈蚣潭"}
{"author":"姚燮","content":"搆奇冠天想，搜元拒人界。紧束芙蓉根，抽心得一隘。密林藏卧龙，云气未残坏。磴水筛蠙珠，石发栉烟黛。楼阁中极悬，日月下方晦。窥厓猿睇青，习见不惊怪。赤壤宜种芝，何由世事贷。匿魂秋毫颠，驰梦大荒外。孤涧何渟泓，万里正澎湃。颇思丹疗愁，往从古仙丐。","dynasty":"清代","title":"青霞洞天之一土名石弄堂"}
{"author":"姚燮","content":"妾心如明珠，明珠如月月不如。持以照君君当知。君知之，可无语，君不我知复何语？心如月，泪如雨。东家自理丝，西家自织纻。戚戚在宿昔，搴衣与君别。鸳鸯同心罗带结，结不能解断之绝。垂杨二月东风吹，蝴蝶自向西园飞。蝴蝶飞飞宿芳草，二月垂杨三月老。月缺还月圆，明珠落水不上天。但愿明珠入水不复出，保尔精气三千年。","dynasty":"清代","title":"明珠篇"}
{"author":"姚燮","content":"枯树不足怨，怨彼林间花。自无傲霜姿，但媚朝山霞。园夫恃能植，谓其贞可嘉。翻置瓦盆菊，听使枝叶斜。青山照篱角，日暮有孤鸦。我思彭泽翁，傥来溪之涯。","dynasty":"清代","title":"秋日病中咏怀诗二十一章其十"}
{"author":"姚燮","content":"一诚糜金石，大造失其权。以蜕还所生，以灵还所天。所生不外天，悲乐遂相缘。未闻堕瓮残，作瓦能复全。山河有倾坏，悯尔魂沄沄。罗网布九重，蝼蚁安能穿？冰雪有太和，其气春因温。如尔畏葸多，六月犹严寒。仆今谢尔去，去亦不尔捐。富贵扬声名，灰冷难求烟。閒云迭衣狗，元象劳刻镌。娇花当露晨，借色非真鲜。斯言尔佩之，待尔昆陵颠。昆陵腴肉芝，吾敢矜独餐？","dynasty":"清代","title":"葛仙公升天作"}
{"author":"姚燮","content":"平生有遗患，及感还独伤。知我信如子，欲告终旁皇。秋深蛩语哀，云净山月光。我心非游鱼，世机安能忘？","dynasty":"清代","title":"咏怀寄厉山人三章其三"}
{"author":"姚燮","content":"旧识山川竟欲忘，过时梅笋尚初尝。蝉声水郭邀凉翠，鸥影湖矶弄晚光。渐有乡船通慰语，难为尘耳得鸣榔。如何昨夜孤篷梦，只梦京华不梦乡。","dynasty":"清代","title":"石门舟中"}
{"author":"姚燮","content":"月眉挂楼远山夕，蕉簟微凉卷秋碧。约灯风软宜洞箫，春棠吹影红生潮。薄衾麝气都成水，香海无边梦潜委。画漪拓掌鸳鸯行，轻絮一层花一层。欢深欢浅谁能料，芳草年华怯斜照。","dynasty":"清代","title":"柳枝曲二章其二"}
{"author":"姚燮","content":"初日墙高花影高，转空青翼蝶飞劳。不知花里谁家幕，玉柙重重镇不牢。","dynasty":"清代","title":"述春五绝句其三"}
{"author":"姚燮","content":"烟月淡浮纱。树静无鸦。佩声闪闪袂遮遮。怯得两鬟风露冷，侬也怜他。小语背梨花。记共伊家。分明春影瘦些些。但得夜来频入梦，怨甚天涯。","dynasty":"清代","title":"卖花声丁莲洲草桥惊梦图，为佘侣梅题。"}
{"author":"姚燮","content":"屈泽何须怨蠖身，怡然物我共皇春。山中宰相寿元客，柳下先生怀葛民。木不中材宜受弃，石难用砥复谁磷？披云试俯天门盼，各有生机寓大垠。","dynasty":"清代","title":"雪窗述怀二章其二"}
{"author":"姚燮","content":"水平天爽。有斜阳不了，带烟回荡。越鸥楚雁何娟媚，曳蘋丝来往。谁家亭馆，向冷翠、多边傍。恁枝枝、叶叶当风，未秋己作秋响。那识客心摇漾，倚孤篷，萦旧况。问风流揽碧，春瓮银风，啸歌无恙。扇影漪云衫，香筒露近谁招赏。又无奈、听拍吴歌，眉山凉月初上。","dynasty":"清代","title":"尾犯"}
{"author":"姚燮","content":"此去兖东古道颇，恰因瓠子未停歌。城岚木杪明孤峄，樯影天边见大河。柳峪晴芜屯翠骑，荇沟春涨浴苍鹅。夜来梦傍双轮月，莲叶千山碾露过。","dynasty":"清代","title":"自汴塘至小山子同钱同年廷薰作四章其二"}
{"author":"姚燮","content":"锦钺龙臣驻五羊，敢驱群兽恣披猖？量天有尺传膋氏，拦火无帆禦佛郎。早置浮梁通采石，何来飞骑渡陈仓？义安自古称区要，赖有屏山锁凤皇。","dynasty":"清代","title":"闻粤警四章其二"}
{"author":"姚燮","content":"翩跹幻出花姿，六朝金粉悲王谢。翠绡微剪，麝泥薄涴，雨描烟画。踯躅山枝，英台冢草，春魂共化。看墙头女伴，扶梯高折，须幽梦、天涯惹。似解喃喃低骂。隔湘巢、锦毬疏亚。一边庭院。东风无主，清明过乍。影瘦香阑，玉钗消息，凄凉谁话。织斜阳、乱叶如帘，有冷索、秋千挂。","dynasty":"清代","title":"水龙吟燕子花"}
{"author":"姚燮","content":"时清安用武，戍垒尚连城。野烧接关远，江流到此平。笛边瓜步晚，天末蒜山晴。西望思吞蜀，将军昔驻营。","dynasty":"清代","title":"镇江口"}
{"author":"姚燮","content":"炯炯明河斗正高，茫茫阔海雁初翱。生涯乍可供团饮，忧患谁能仗宝刀？古思在胸聊媚笛，凄霜入夜已盈旄。思归未卜瓜期代，甲帐貔貅梦亦劳。","dynasty":"清代","title":"当远戍辞"}
{"author":"姚燮","content":"长条不绾春光短，春梦偏惊驿路长。一样楼头吹玉笛，今朝凄雨昨斜阳。","dynasty":"清代","title":"柳"}
{"author":"姚燮","content":"遥夜疏灯炷柁楼，空濛雨气未全收。胥山酒榼花期误，笠泽渔竿荻梦秋。湖水细摇人语出，城岚旷有月光浮。天涯疏鬓风中叶，掠影萍心似断鸥。","dynasty":"清代","title":"雨后泊鸳湖"}
{"author":"姚燮","content":"秘府群玉山，列真蕊珠岛。拄杖踞其巅，万尘眼中扫。","dynasty":"清代","title":"题天然大理石屏四绝句其三王叔明嵋峰积雪"}
{"author":"姚燮","content":"孤鸿在天白日短，枥下驹心千里远。悲风西来吹乱云，匝地蓬蒿与东捲。腰无铁铗，手无玉罍。美人年少，荒草已坏。独立顾影，吾能弗哀？","dynasty":"清代","title":"短歌"}
{"author":"姚燮","content":"远山日对妆，村姬不求黛。动止归自然，无心得云态。晨起劳蓄蚕，未暇为春爱。积丝欣满绚，相期马头赛。","dynasty":"清代","title":"田家杂兴十五章其七"}
{"author":"姚燮","content":"马背横枝送影娇，梦回无赖客心撩。依依暝色延初月，蔼蔼春烟漾薄绡。明渌大河看燕度，乱篁丛屋有帘招。试镫风煖双翎语，怊怅平山醉里箫。","dynasty":"清代","title":"车行皂河堤看杏花二章其一"}
{"author":"姚燮","content":"空烟呼万鸦，单舸渡桃花。无恙邀天福，陈餐便夕加。危床拥孤烛，静思逼繁笳。启阁更东望，乱山横暗沙。","dynasty":"清代","title":"闻夷兵将攻镇海舍弟坤自家来郡寓"}
{"author":"姚燮","content":"已觅轻船载客装，主人留坐劝倾觞。为言昔种齐肩柳，近得青青尔许长。","dynasty":"清代","title":"渡钱江憩孙家店二绝句书壁其二"}
{"author":"姚燮","content":"画楼织暝，恁蘅芜艳绿，秋色催换。凤小鸾攕，记那夕、十二春灯屏扇。梦荡嫣云，衾浮凉水，静极生幽惋。晶帘无月，一蛩隔竹啼缓。偏又苦调樱桃，筝弦曳出，是谁家庭院。想亸蝉鬟泥烛影，一息兰丝吹怨。细入花心，轻摇酒力，响抑听微断。如歌回纥，相思水远山远。","dynasty":"清代","title":"湘月宿春畹楼闻隔花度曲声"}
{"author":"姚燮","content":"昔遭海上氛，与匿兰江陬。虽堕荆棘中，未肯白日偷。爱君自此始，与君同唱酬。攻之背水阵，拒以田单牛。居然楚汉军，一划成鸿沟。吾年过君十，疲矣究何谋？愿如莒列齐，共事天王周。能任鰋鲤争，乃为真龙虬。勉哉夏气荣，不勉时将秋。","dynasty":"清代","title":"赠徐十三明经时栋四章其四"}
{"author":"姚燮","content":"谁谓相见欢，相见但凄楚。握手坐移时，转疑梦中聚。胸有千百言，理之竟无绪。视我形骸非，何论旧心腑？苦泪倾难多，青天为飘雨。若有蟋蟀声，纷来集庭宇。","dynasty":"清代","title":"清河晤孔司马继鑅话旧即赠九章其一"}
{"author":"姚燮","content":"蘸珑璁、曲雨绵云，平江软浪绿簸。绮黛横峦，芳萍贴渚，钓石搴襟坐。咏沧波，笛谁和。隔岸渔舟两三个。风过。看杨花坠雪，兜衫香妥。托閒尽可。怕尘心、与趣相违人。要清流千古，长飙万里，莫负乾坤我。荡清明，涤污涴。何处人间有坎坷。知么。泛潮鸥洁，无机无叵。","dynasty":"清代","title":"定风波慢为儿子皋题春江濯足图，依张蜕岩体。"}
{"author":"姚燮","content":"冉冉云辔，袅袅天孙。凉夜何俟，裴𧙪于门。纤眉画黛，春月初痕。铢衣六褶，荡为水纹。怨之偶露，意识所存。瓠悬菅弃，郁兮谁论。冰绡如烟，斜月横枕。绿鬟乍低，欲堕钗影。倦睐不舒，若醉方醒。流媚百端，变之俄顷。疏柳在帘，莺语初静。下有阑干，露华苔冷。情好蕴结，外动若疏。流神忽触，味之有馀。水平烟静，朗见芙蕖。游飔远汎，得香自虚。夕霜凉霣，恻恻感予。载歌纨扇，揽子之袪。","dynasty":"清代","title":"袅袅篇三章"}
{"author":"姚燮","content":"窗扇文纱。正沉沉月斜。漾过一边清影，是雪点。是梅花。流霞人醉些。唱相思琵琶。搅入一声清响，是断角。是初鸦。","dynasty":"清代","title":"霜天晓角"}
{"author":"姚燮","content":"白发君堂上，秋深尚葛衣。艰难新妇弱，孱病一孙依。秃树悽孤鸟，回风促晚晖。可怜惊绝后，犹望汝生归。","dynasty":"清代","title":"哭孙同年起元四章舟行严滩溺水死其三"}
{"author":"姚燮","content":"金丝细剪。恁弯环袅就，看时零乱。背花阴、掩袖凝思，蓦琼响纤纤，扣来银钏。玉指双挑，把恨结、无端寻遍。笑团圆样子，层层抱住，到头不断。似缘蚁珠宛转。似青蝉离蜕，绿蚕卸茧。便输伊、铁石心肠，怕几度回来，也须柔软。解慧鹦哥，隔烟影、频频偷见。总怜如、绕梦疑山，只明一半。","dynasty":"清代","title":"解连环观女郎九连环作"}
{"author":"姚燮","content":"独倚萝心阁，平看双髻峰。白浮天界雾，青入海门松。瑶想真仙步，烟声隐士舂。输他飞雁疾，拂过玉芙蓉。","dynasty":"清代","title":"信宿北墅即事十一章其四"}
{"author":"姚燮","content":"山川春梦里，之子正雏年。颇恨碧天远，频疑翠袖蔫。屐痕深著露，马影澹生烟。缬得醉眸暗，飘魂愁杜鹃。","dynasty":"清代","title":"草"}
{"author":"姚燮","content":"西山对吾牖，倏已含落晖。元鬓渐更素，往辙何由追？张琴轸无易，落指声易违。但许正始存，讵怨知音希？黄雀争饮啄，所志亦已微。遐哉九霄鹤，不向园林飞。","dynasty":"清代","title":"旅夕感怀七章其二"}
{"author":"姚燮","content":"山日未出烟霏霏，茅堂独坐知晨饥。霜塍斸得带根芋，松灶筠笼初出炊。堆槃褐色何菌蠢，绝似春灯荐猫笋。蒙头密密云绵卸，腻手滋滋玉肤缜。自惭胸臆多尘坌，抚弄柔香食未忍。昨宵天海风紧凄，梦落家园见瘦妻。手持湿炭看空釜，大雪一尺门无藜。老乌屋角将雏啼，残年觅食食未得。妒尔乡农好身力，腐儒未敢冀肉食。但愿亲孥健粗饭，支过残年无菜色。","dynasty":"清代","title":"食芋"}
{"author":"姚燮","content":"惜无低柳作围屏，匿梦银瓯怯夜星。知否瀼西小儿女，一春愁睐未舒青。","dynasty":"清代","title":"初荷三绝句其三"}
{"author":"姚燮","content":"何以慰孤寂，所欣良友过。将车出城郭，命酒对山河。人语接黄鸟，衫光动绿莎。未堪豪达兴，亦复减无多。","dynasty":"清代","title":"雨过七章其四"}
{"author":"姚燮","content":"蘼芜如曲。春影阑干束。桃叶不来江上绿。唱到怨东风曲。东风送怨年年。落花吹满江天。江上旧时山色，一眉瘦尽秋烟。","dynasty":"清代","title":"清平乐「红雨青山江上村」图"}
{"author":"姚燮","content":"养物天为橐，媐时日放春。不期来乳燕，何复怨佳人？次第春风熟，烟绵暖翠匀。孤心搜阔梦，卷幕一逡巡。","dynasty":"清代","title":"春晓"}
{"author":"姚燮","content":"斋院何堪匿狗屠，可怜掣手碎珊瑚。悔将薄倖诬元稹，误以狂且诵子都。好摄云魂藏石椁，重收月气贮冰壶。怪伊碧眼匈奴客，湎鼻山尊饮酪酥。","dynasty":"清代","title":"回思八章其二"}
{"author":"姚燮","content":"君诗在吾几，君魂今曷归？仰见海月高，满我怀中辉。万里方沈阴，此月光与回。象列天地中，未敢遁相违。见月不见君，徙倚吾在阶。君魂或即月，散气清无涯。山清我非鹤，水清我非鹥。局影向低屋，安能浩荡期？吾影亦借月，君魂倘来羁。可惜月不留，渐渐沈海西。但馀墙隙光，照我彫鬓丝。似难凄楚禁，月与吾影辞。月去有明日，魂去无生时。置我霄壤间，转同星光稀。霏然下凉露，和泪沾裳衣。","dynasty":"清代","title":"月夜纳凉挍叶山人元阶赤堇遗稿用其怀孙明府韵三章题卷后其二"}
{"author":"姚燮","content":"夫妻同心，至死方别。有铜买铜，无铜买铁。","dynasty":"清代","title":"地驱乐歌四曲其四"}
{"author":"姚燮","content":"地虽非僻陬，穷路多侧纡。春深犹腊风，摇动山色枯。山色落我旁，暗欲冰我襦。回顾同行人，容亦鲜所愉。似嫌颓阳中，树影身同臞。转树出村屋，绕村多败菰。中有门不开，是为故人居。故人病方剧，守门但惟乌。叩久仆始应，见客还入趋。故人闻客来，拥被忘其劬。一别已四年，握手惊喜俱。急倾宿瓮浆，真气来浃孚。醉蹴庭草行，霜重青难苏。","dynasty":"清代","title":"同洪孝廉璇枢自彭山抵黄山渡视罗通守璋病越日买舟从杨墅村还郡寓舟中得诗三章其一"}
{"author":"姚燮","content":"知他不睡倚阑干。四月尚愁寒。樱桃已谢，荔枝未熟，梦断香边。华堂春暖红筵隔，须悔受深怜。分明误了，银灯好夕，金缕初年。","dynasty":"清代","title":"眼儿媚"}
{"author":"姚燮","content":"剑逢雷焕岂终沦，天宝光芒射斗新。未分暮年悲烈士，漫援绝代赋佳人。浇胸上下千秋史，托迹中央四角轮。对酒当歌吾醉矣，起看天碧夜无尘。","dynasty":"清代","title":"都门春感杂诗二十章寓崇文门试邸作其二十"}
{"author":"姚燮","content":"遣情不资远，无累时亦舒。良景敷乔柯，脩绿在明渠。理卷坐无营，清飔漾宜裾。虽有微尘撄，俗想夙已祛。薄节供独惭，何从邀光誉？","dynasty":"清代","title":"遣情五章其一"}
{"author":"姚燮","content":"晚翠风神剧曼殊，彯烟窣水合欢襦。结缡尚未逢张四，敢效酸斋诮买奴。","dynasty":"清代","title":"扇影词三十八章其十四"}
{"author":"姚燮","content":"弱柳能多力，风摧亦易残。中宵孤坐守，娇眼怯相看。邻树荒鸡叫，城云大海寒。余愁浩焉极，群动助辛酸。","dynasty":"清代","title":"病雊吟三章其三"}
{"author":"姚燮","content":"蜃雨濡军帻，狞飙拉将旗。饮泥怜久饿，摩壁誓同危。路绝晨嘶马，云昏夕堕鸱。衔恩持死力，力尽死何辞？","dynasty":"清代","title":"闻定海城陷五章其二"}
{"author":"姚燮","content":"霁后天光渲染成，凤翎千帚压阑平。秋来谁向湘江上，独倚疏篷听月声。","dynasty":"清代","title":"山静居画竹卷三绝句其一"}
{"author":"姚燮","content":"群公萧雅似春篁，厕以癯梅傲不妨。昔夜琴樽成古夕，醉中天地有回阳。繁灯转壁撩人影，剩雨当檐洗月光。莫漫随欢携羯鼓，去催邻社闹蛾妆。","dynasty":"清代","title":"董鋆上元夜招同人饮"}
{"author":"姚燮","content":"浏然古天碧，深春在吾杯。深心落杯底，万事吾何猜？残灯发静辉，横眄山翠开。此翠山非山，素壁明冻苔。屋楞啼鸟声，听之忘其哀。似于画柳丛，梦招黄鹂来。持我清明躬，未使就昏颓。明月城南溪，日昨已横梅。","dynasty":"清代","title":"冬夜独酌二章其一"}
{"author":"姚燮","content":"停舟淮上逢良友，剪烛围樽客似家。横笛未残闻变调，起看凉月下烟沙。","dynasty":"清代","title":"为孔司马作淮南感逝图系以诗"}
{"author":"姚燮","content":"愧无奇骨傲金台，那有名书署玉杯？借技争荣真鼠雀，随方托贱本蒿莱。雌黄且复凭人口，太白原非纬世才。敢道文章悬日月，千秋蒙翳揭能开。","dynasty":"清代","title":"答方广文成圭见题诗问韵即自题卷后二章其一"}
{"author":"姚燮","content":"有弟妇未娶，汝死谁奉亲？况益亲力劳，遗之襁褓孙。两孙各待哺，我又多出门。汝死长不言，罪谁原我身。为言妾死后，朗须续佳婚。愿其能奉亲，弗辞多苦辛。愿其抚妾子，相爱毋相嗔。但得新人新，弗忘陈人陈。陈人不如新，弗忘是郎恩。妾在冥冥中，看郎双悦欢。妾多故物留，留与新人存。","dynasty":"清代","title":"妇病自春晚始剧至六月四日竟不复生感触所缘记以哀响都得二十三章焚之榇前以代诔哭其十四"}
{"author":"姚燮","content":"髫年入邻塾，按卷治毛诗。名物辨异同，颖悟颇有资。课馀还学吟，挦扯三唐辞。每博大父欢，点首笑拈髭。得饼矜满怀，出觅西邻儿。扫藓花影中，坐作宾朋嬉。此境如目前，使我中怀驰。","dynasty":"清代","title":"过谢家塘少时故居感作六章其四"}
{"author":"姚燮","content":"解尔佩钩，赠尔文绮。义难孤持，情且权委。白云漻漻，青天自高。飞雁向夕，野无林皋。荆榛纠结不可斧，荷锸投山泪如雨。","dynasty":"清代","title":"当气出唱五章其二"}
{"author":"姚燮","content":"空光浮大川，云脚切遥天。一鹭炯浮水，千杨翠合烟。疏钟鸣梵阁，高网晒渔船。理得沧浪曲，泠泠风过弦。","dynasty":"清代","title":"安平镇"}
{"author":"姚燮","content":"巫山高，高岑岑，岑岑之下之水，又乌知其深？既不得升，又不得渡。驾言出游，逢彼之怒。俯见鱼出峡，仰见飞鸿过山。我独何为，不得家室，千里万里漫漫。","dynasty":"清代","title":"拟汉铙歌十八曲，存十一章其五巫山高"}
{"author":"姚燮","content":"穷居正愁寂，良友日益多。虽非素识人，亦肯顾我过。朝贳市垆酒，暮听倡女歌。在病神颇疲，寡恨颜常酡。虽难免事废，藉以养情和。安念数月前，此陆犹狂波。天鸟自在飞，亦知境无罗。斜晖将薄山，各各还林柯。","dynasty":"清代","title":"定海旅中杂述七章其七"}
{"author":"姚燮","content":"独立乱红深处。背风无语。怪伊蝴蝶绕人飞，却不向、花边去。重上画楼日暮。江烟催雨。帆来帆去总依稀，恼多种、垂杨树。","dynasty":"清代","title":"一落索"}
{"author":"姚燮","content":"一尺之上青天，一尺之下黄泉。生而为人其际，此子胡独迍邅？桃李花早，松柏寿考。穷尔百思，不越大造。我身为椟，我心为宝。宝韫椟中，毋使尘扰。读书学剑难两成，静思密室处，动思深山行。密室萧条多黠鼠，深山荆榛有饥虎。出门入门还两难，歧路而立生长叹，空林日落闻急湍。","dynasty":"清代","title":"和弹篇七章当鞠歌行其一"}
{"author":"姚燮","content":"寂恨凭谁置，糟邱此筑台。心魂劳梦守，天地送春来。习世知无涘，投閒愧不才。黝然尘滓拭，冰镜客何猜？","dynasty":"清代","title":"醉甚"}
{"author":"姚燮","content":"二更抵唐堰，渡北无一舟。隔江星光低，隐照江干楼。柳缝趋暗潮，似闻桨声幽。闪动白点微，因知过者鸥。迟回正无计，瞥见灯影流。久唤遥不闻，怨彼风响仇。行藏有绝境，达人难预谋。天阔夜方长，水逝心安留？我生遭险阨，穷趣无不搜。万象黯䨴中，三人眇相俦。欲止不得宿，欲行安所投？幸遇披蓑翁，涉我枫林陬。","dynasty":"清代","title":"海会寺别雪公买舟同舍弟皋儿自十字港抵沙港唐堰唤渡过兰江道中得五章其五"}
{"author":"姚燮","content":"昆仑竭黄浊，万里恣霍挥。十日昧昏旦，梦梦失阳曦。河鱼上闉市，高堂生污泥。帏灯作冰湿，风响增梦疑。诘朝眄坰野，浩荡行人稀。山云结海雾，温温皆下垂。荒林见颓屋，缩鸟饥不啼。十家九闭户，烟断无一炊。穷黎散墟落，鬼趣相因依。蔽寒拾败草，延饿餐木皮。天心讵不恤，一忍胡至斯？沴厉力能挽，民生犹可期。安得扫沈瘴，烛龙悬浩晖。斯民具仁性，悔祸宁无机。作歌向苍昊，使我中肠摧。","dynasty":"清代","title":"冬霪篇"}
{"author":"姚燮","content":"青霄如大湖，明月作莲孤。魂魄千灵蛰，人天此界无。不愁杯易尽，恍有鹤来呼。把手琼楼上，洪厓认故吾。","dynasty":"清代","title":"酒楼月夜"}
{"author":"姚燮","content":"斜巷草凄碧，斜门花掩回。春深人不见，雨过蝶能来。幽梦拚长住，芳期苦暗催。几家儿女病，帘幕怯晨开。","dynasty":"清代","title":"斜巷"}
{"author":"姚燮","content":"忽引凉飔晚暑消，一蝉空际语寥寥。天当尽处山横线，河到平边麦共潮。去且弄船浮溟渤，昨犹倚枕梦尘嚣。津门近已无鹃宿，不管春光过柳条。","dynasty":"清代","title":"蒙村舟次二章其二"}
{"author":"姚燮","content":"北绝管上嫔，云在长绵楼。爱惜瑶华枝，寡处不知愁。曲琼十二帘，旷有龙烟浮。暗媚恐旁越，凝睐未敢流。失持偶含笑，姑射敛襟羞。要眇丰车子，犹恨分难求。放废如屈平，枉自期灵脩。蛱蝶天正春，蟪蛄世方秋。","dynasty":"清代","title":"游仙诗十四章不必拟郭宏农也其八"}
{"author":"姚燮","content":"末学愧𧪈陋，敢于声名争？沈湎六义中，聊用抒平生。太华玉掌寒，莲露高风倾。到地香霏霏，散作春烟轻。援此喻公诗，元素相鍊烹。始知白战手，能挥蛮触兵。余诗免唾拾，亦愿刊凡英。何期深蕙丛，来照孤花晶。佛天曼陀罗，霱采冠上清。俯视鹏所游，九万非阔程。由旬量乌兔，左右悬轮形。惜彼四大洲，历劫终盲盲。性以道为辅，气乃理之萌。初辨慎经纬，久化徵合并。象外超超箸，太上非非情。千虑喜一得，百绪归寸萦。吁嗟此道衰，大壤喧蝇虻。纷尔习恒态，居然操奇赢。炬燹未能遍，与公同郁怦。抱魂菂心坐，蹑足屏眉行。辔御上厩马，钟铿明堂鲸。永固铁围山，无坏金墉城。共持混沌帚，快扫乾坤冥。","dynasty":"清代","title":"董观察丈国华以余卷中答黄广文钊韵作诗见贻依韵酬之"}
{"author":"姚燮","content":"大风昨日趋东阿，今日大风安陵过。昨行陟山今渡水，若以洼险争兀峨。孤城抗水水难激，水偏逆折扬其波。水高岸下猛旁溢，洋洋赤地生盘涡。广川向北入中水，天胎一点漂浮鹅。下流衡漳不可塞，迸气泄入胡卢河。我车欲渡未敢渡，水与桥并桥梁颇。四蹄腾掷待收制，瞥眼已落空中梭。防南五县极卑卤，往往白日游鼋鼍。紫微纵可作屏障，宣房失戒还如何？斯时风力益遒劲，千林飒沓倾枝柯。龙且怒抵背水阵，夸父倒曳追阳戈。粉衣墨面冻指爪，车箱局屈同蚕蛾。仆夫跨辕帽蒙顶，乱鞭筛马相叱呵。须臾抵店脱危苦，急倾瓮酒如泽菏。心肢稍暖意亦定，仰看千里流鸿多。嗟尔风伯恣饕虐，譬彼虎政徒烦苛。皇皇真宰操生柄，太平不作箜篌歌。东方月出烂冰色，大圜倏若青铜磨。臧家桥畔好风日，明朝看柳踰滹沱。","dynasty":"清代","title":"德州大风渡河至留智庙下车成歌"}
{"author":"姚燮","content":"乱岛森连营，大峡束门户。风崖纳潮激之吐，野喊声中万搥鼓。天霞一划中水分，海客驶舵如驶轮。衣裾五色交缤纷，千叶百叶华旓云。回岩倒折暗木俯，蒸起苍烟欲为雨。眼明南岸一角城，高下山灯入渔浦。迎潮送潮渔唱多，山灯岚翠渔灯波。渔灯山灯错星点，汊流十里开银河。此外溟濛浮六宇，籁合高穹有人语。残年独客依片篷，万里孤身漂一黍。斯时郡县方撤兵，夜气遥指东南清。纷纷雁鹜过天杪，去傍千章郭树青。郭树青青覆吾屋，屋角寒篝动疏绿。遥知怨女梦羁人，梦我沙遥抱鸥宿。沙鸥拍拍沙气黄，此夕羁人不梦乡。梦撷芙蓉鳌背坐，飞随朱鸟向扶桑。","dynasty":"清代","title":"薄暮自小榭泛舟至北渡宿延青楼"}
{"author":"姚燮","content":"风柳城回，云苹溪抱，栏杆一角依然。驻梦当时，美人三五华年。秋林晓翠分鬟润，泥湘琴、听谱宫弦。画难描，水影鸳鸯，楼影婵娟。移船记访西泠墓，有茭根芦叶，苦雨凄烟。彩笔尘埋，何论堕舄遗钿。输君得占香巢住，算今生、有分神仙。尚年年，天上嫦娥，十二回圆。","dynasty":"清代","title":"高阳台"}
{"author":"姚燮","content":"春城宿草见初菲，忆客山楼坐夕晖。碧海风澜知不尽，青天云鸟自相依。孟嘉宴会当年酒，季子飘零此日衣。好共闻鸡歌击楫，莫教双鬓悔来非。","dynasty":"清代","title":"答卢生漘招宝山见怀韵"}
{"author":"姚燮","content":"铁样枝儿拄。玉样花儿吐。信手涂来，春头腊尾，月迎云拒。好持归悬向、古松寮，引隔烟鹤语。千里淮陵路。三百罗浮树。瓈水东回，环山西抱，梦当飞去。且填成、石帚暗香词，教小红低度。","dynasty":"清代","title":"连理枝画梅赠罕青"}
{"author":"姚燮","content":"本无成见存，信步随往还。有梁且踰涧，得径聊入山。山人好筋骨，气候似忘寒。灌芋沙田旁，足赤衣裳单。递行及高阜，俯见城如丸。比屋方晚炊，日气烟相攒。孤塔何自骄，与山争巑岏。忽荡空钟声，散我愁漫漫。","dynasty":"清代","title":"北郊作三章其三"}
{"author":"姚燮","content":"碧亭亭、芙蓉七二，洞庭当牖还倩。佳人玉貌秋为骨，借得水烹云炼。琴一段。听捺指宫音，半杂潇湘怨。清商忽变。又素月中宵，明玕万叶，四幕泻凉靛。吾还念。长水钩师才擅。江湖载酒忘倦。风流后起如君者，等样浮家凫沜。茶梦转。更酒试青椰，香试红麸串。天空籁远。定和汝声声，藓根独蟀，芦背两三雁。","dynasty":"清代","title":"摸鱼儿书朱紫鹤万竹楼词卷后，同家春木翁调。"}
{"author":"姚燮","content":"调脂弄铅儿女事，暂借英雄低手试。广平崭崭铁石肠，何似魏徵多妩媚？一衫水气双颊霞，玉楼春梦迷桃花，得毋怊怅西陵车。","dynasty":"清代","title":"画梅毕各系以诗得四章其三"}
{"author":"姚燮","content":"两三客作瘦猿影，屋作空山画苔静。尔花冷苦当怨秋，翻似春鬟列修整。明廊疏竹嫩云飘，斜日纤蛩独梦醒。颇矜夕烛悬百枝，那识天霜下千顷？吾家柴门溪水深，钓竿低拂万丈岑。烟色不挂飞鸟眼，露香但匿穷士心。离骚谁解屈原赋，此院未宜陶潜琴。自怜憔悴溷尘俗，葛衫九月西风侵。","dynasty":"清代","title":"许氏园看菊"}
{"author":"姚燮","content":"菡萏心情豆蔻年，春波如醁照蝉嫣。停骖一顾鸣珂曲，可有他时汧国缘？","dynasty":"清代","title":"扇影词三十八章其二"}
{"author":"姚燮","content":"夕阳低、柳疏如画，林扉微带烟锁。幽香脉脉回风递，隔水移船就可。秋万朵。恁倚素交红，位置都闲妥。瘦疑肖我。悄脱帽簪枝，临流自顾，瞥眼一鸥过。蓬门在，值得畦荒篱破。灌锄几负清课。园丁可解羁怀独，日日樽边招坐。愁转堕。莫重九明朝，苦雨江城作。相看无那。且今夜栏干，月斜蛩细，凉袖梦来亸。","dynasty":"清代","title":"迈陂塘/摸鱼儿·月湖邵氏园看菊花"}
{"author":"姚燮","content":"既罄樽中醅，闲愁复何在？炯然虚室中，陆离发华彩。华彩扬春姿，竟忘岁华改。袅以一缕风，其馨若兰茝。始知薰炉香，荡壁作云海。夐思索元窈，生理旷有待。姑与天地心，一息閟千载。顺化而优游，古人讵余绐？","dynasty":"清代","title":"岁暮旅怀五章其二"}
{"author":"姚燮","content":"银镫玉笛竹西楼，青鳜桃花霅上舟。一自机云齐入洛，谁来同话水天游？","dynasty":"清代","title":"舟中怀都门故人诗三十绝句其二十一"}
{"author":"姚燮","content":"江海西风怕逐鸥，独居穷巷耐深秋。残灯炯炯眠听蟀，落月沈沈醉倚楼。禅语防蒙云雾障，仙心未杂薜萝愁。何当整理青琴缦，白石苍松订梦游。","dynasty":"清代","title":"独居写简王丈坤二章其一"}
{"author":"姚燮","content":"忽于破店壁，见我松寥诗。穷言隐歌哭，泪在无人知。饯君昔出都，劝君陈酒卮。深衔友朋意，醉极未忍辞。谓将泛湘楚，觅食投所依。一萍去千里，风浪今其时。得遇亦几希，不遇将安归？","dynasty":"清代","title":"南辕杂诗一百八章其三十九"}
{"author":"姚燮","content":"丹府谁窥，冰洁珠纤，含来恰宜。甚略通帘额，缄还到蕙，才舒扇底，卷又成葹。春梦甜输，秋魂苦束，唱到姑溪宛转词。相关否，敢深深印得，比月愁亏。漫须颦效东施，问几负、蘼芜远道思。更百回难测，兔丝萦恁，双欢暗许，鸳谜猜伊。浅素微红，迷朱乱碧，三五年华二八时。徐娘慧，记锦般消息，赠到鲜支。","dynasty":"清代","title":"沁园春咏心"}
{"author":"姚燮","content":"旃帛连江拥甲斿，胭脂满地泼春愁。谁怜风雨屯军苦，绿酒红灯自画楼。","dynasty":"清代","title":"旃帛"}
{"author":"姚燮","content":"津北津南擂巡鼓，三两残鸦不成伍。鸦背霏霏过山雨，山翠荒寒弄秋妩。水平天旷无客帆，戍旗微赭云微蓝。海东早月横疏柳，如此关河柳未堪。我舟窄篷如矮檐，斜钩一尺芦花帘。拂帘袂影柳同瘦，那有心情歌采藫？几声暗角远潮送，千里空江独梦淹。昔年美人卖春酒，青蛤红鲻媵初韭。市垣蘼芜黄可怜，乞妇当门坐烹狗。我行迢递东入河，剩树明花吹晚波。凉光阔甚知何著，四溆烟声断蟀多。","dynasty":"清代","title":"西坝"}
{"author":"姚燮","content":"綵衣行下堂，一步再回顾。顾见空阶花，向旭复含露。露光何霏霏，旭光何晖晖。窸窸鞭叩门，下马人为谁？下马还入门，入门复出户。手招仆从来，金箱端纨组。纨组错帨鞶，钿黛相明玕。聘尔作好妇，与尔百岁欢。妇羞不敢受，妇爱不敢辞，妇亦展转思。一笑趋入堂，再出携酒卮。斟酒奉客前，劝之恐客醉，不劝愁客饥。客左不敢右，客坐不敢离。客去不得留，身去心不移。明朝迎汝来，今日先汝期。","dynasty":"清代","title":"拟汉相和歌辞其五陇西行"}
{"author":"姚燮","content":"青戟美人营，匝窗荷万茎。鸳鸯迎榜出，翡翠蹑烟行。武子有新庙，阖闾无故城。指麾春女队，忆昔教吴兵。","dynasty":"清代","title":"孙氏隐啸园七章其五"}
{"author":"姚燮","content":"閒庭纷众卉，崇兰矫无污。幽致溢外韵，静质含内素。胚胎善酝酿，月露供弃吐。谁置雕文台，曲意加调护。光风汎其芬，扬扬此始布。佳人妙及期，莫使感迟莫。为子讽九歌，袭予疑夙晤。赏近心已遐，接久气默互。纠结在情微，缈绵难语诉。携琴一谱之，澹然外尘雾。","dynasty":"清代","title":"咏兰有赠"}
{"author":"姚燮","content":"薄缛吹阴与病宜，梳鬟潦草不随时。凭肩苦劝残樽酒，乍可添春到两颐。","dynasty":"清代","title":"雨窗四绝句示姬人李素其二"}
{"author":"姚燮","content":"身如缚茧蚕，避风不出户。转转千百回，相触尽愁绪。推窗看晴云，西南苍翠聚。片影渡汉东，依依独吞吐。系迹等悬匏，浩歌空击甒。枯树横江潭，芙蓉照湘渚。千载悲秋人，抱病词益苦。","dynasty":"清代","title":"病疟四章其四"}
{"author":"姚燮","content":"吴俗畏神逾畏官，恐益冥谴违神欢。天饷之制肇何自，遵为岁例长不刊。道人绛袍七叶冠，执符来自三茅坛。稽查口数造编册，量贫酌富求疵瘢。村坊有首巷有长，各司其地催纳完。楮皮市价同罗纨，金模银范高堆槃。分头齐赴社神庙，稽颡焚告欢声攒。灵车隐隐天门端，华旗五丈螭虬蟠。真皇撚须降颜色，空烟回舞双青鸾。歃牛庖鹿迎上銮，琢玉为俎珍珠箪。烛屏华茜交红珊，香毬百绺芙蓉抟。觋姑鸣蠡唤阴月，朝天狐髻新鬗鬗。咒辞秘密无谑谰，似为民白精力殚。锡之饱煖常平安，灾无焚溺无凶奸。或作狡狯藐科律，迟回抽减来触掸。火犀赤眼透九井，呼吸不得雷霆瞒。女青执笔驱獾犴，泥犁五狱刀巑岏。籍尔家室戮尔嗣，幽囚骨肉诛心肝。斯民乃惧乃惩戒，低声唯唯容凄寒。担筐挟镪恐人后，挤肩狭路争嚣欢。其匮乏者穷谋钻，典物鬻器忘衣餐。一传万鬨蔽城市，若狂若醉无从拦。道人丰颐垂两髋，弟子执拂童司鞶。巍峨紫馆压朱邸，洞庭八牖环明峦。暮拥勺药朝斟兰，醉骑铜虎摩琅玕。千箱百斛均匪难，罪章讵惜功曹弹？奈何当道瘖且眢，听其妖惑民受剜。化工大造纳群有，奚资琐细弥歉单。卓哉文正毁淫祀，整饬薄俗今所难。何当痛洗真宰辱，鞭龙远吸昆崙澜。","dynasty":"清代","title":"天饷行"}
{"author":"姚燮","content":"早嫁不舍娘，晚嫁不舍郎。閒嬉过白日，夜来愁上床。","dynasty":"清代","title":"企喻歌八章其六"}
{"author":"姚燮","content":"玉梅初花倚灯暖，折插君装一枝短。此花能为十日开，可送君行千里远。大江越角连吴头，残年风雪青棠舟。笛底君心托离雁，樽边吾梦随飘鸥。西陵驿楼画笳语，北固山城暮钟雨。天寒沙冻无兰杜，曾我诗怀堕清苦。君今别我还索诗，君已欲去吾何辞？深春隋苑多烟月，莫揽杨花惹鬓丝。","dynasty":"清代","title":"送人之维扬"}
{"author":"姚燮","content":"平量七级上天梯，北斗星高阊阖低。手弋科名逢大猎，力资保障据长堤。勾留燕子无深院，灌种桃花有别蹊。且脱杖头谋小醉，绿阴南郭看扶犁。","dynasty":"清代","title":"都门春感杂诗二十章寓崇文门试邸作其四"}
{"author":"姚燮","content":"凉气逼秋深，哀吟续苦吟。空山辞世累，枯木寄禅心。屈子知何怨，巫姬不可寻。高峰横笛处，萝叶自阴阴。","dynasty":"清代","title":"猿"}
{"author":"姚燮","content":"空山风夜起，众籁战虚声。大气自摩荡，我怀相拒迎。难呼群梦觉，谁使不平鸣？独立探元化，苍云满太清。","dynasty":"清代","title":"空山"}
{"author":"姚燮","content":"钟响破群冥，凌寒倚晓亭。冰华浮旭白，天色带霜青。物敛气归肃，人劳梦易醒。我愁歌黄竹，潭上老龙听。","dynasty":"清代","title":"镇山亭"}
{"author":"姚燮","content":"雨馀万山绿，一客立危矶。乱水争河入，归云捲叶飞。残荷飘欲尽，独鸟去安依？相对默无语，凉风吹袷衣。","dynasty":"清代","title":"雨后万善桥散步"}
{"author":"姚燮","content":"病如秋善动，不寐倚寒屏。落叶风多少，难为此夜听。月光窥户白，雨气入灯青。苦况知何限，相怜我独醒。","dynasty":"清代","title":"不寐"}
{"author":"姚燮","content":"山雨作秋气，虚堂生暮凉。檐竹静摇翠，水花微有香。心随云共定，机与鹭相忘。坐久闻清磬，疏灯寂夜光。","dynasty":"清代","title":"宿昭庆寺"}
{"author":"姚燮","content":"断彴卧平波，夜深时一过。草荒知地僻，坐久觉凉多。风细荡鸥语，月明闻棹歌。樊川当此夕，秋思复如何？","dynasty":"清代","title":"月夜断桥散步"}
{"author":"姚燮","content":"别汝始今日，樽深泪与深。出关皆鸟路，击筑有猿音。江阔潮将满，天空思易沈。一帆风雨去，我欲废瑶琴。","dynasty":"清代","title":"送王汝安"}
{"author":"姚燮","content":"飞絮揽春鹃，明山拍暗川。小裁芳树曲，远寄大江船。想复逢筝侣，因谁滞酒缘。夕阳帘卷尽，翘望极苍烟。","dynasty":"清代","title":"寄程文学绍铭杭州"}
{"author":"姚燮","content":"占晴凭老鹊，晓起拂苍苔。一蝶过墙去，飞花扑帽来。閒踪须屐寄，静想与琴猜。煮笋招邻伴，相将话酒杯。","dynasty":"清代","title":"晓起"}
{"author":"姚燮","content":"晨飔动兰叶，向背无穷妍。纤纤阶下虫，飞飞来与怜。园英迭荣悴，流光几盛年？千秋期素心，瑶瑟方上弦。瑟虽可写心，至处难尽宣。一粲举杯酌，真气流醰然。","dynasty":"清代","title":"同姬人饮酒竟日得诗五章其二"}
{"author":"姚燮","content":"士在草莽中，嗒已乏生气。委恃孤心劳，欲救万形敝。捍无峻石门，转为贱者隶。荆榛漫大山，谁复辨荃蕙？元历周五行，衰旺迭相帝。金水防忒差，孛罗敢乘沴。命脉存文章，古哲赖之裔。精灵充六虚，老死罔能翳。智力供雕刓，声名极危厉。当使今日情，可发后人涕。","dynasty":"清代","title":"古诗二章简阮训张培基其一"}
{"author":"姚燮","content":"盾矛卫密幄，其地系非轻。何以椎埋儿，出入如大庭。捲旗张红灯，风寂闻笑声。军士解甲眠，四幕静无惊。城上高鸢飞，江水流繁星。","dynasty":"清代","title":"前从军诗五章其二"}
{"author":"姚燮","content":"手捉杨花怨薄情，兜娘生小住州城。春江一舸辞家去，两岸黄鹂与送行。","dynasty":"清代","title":"扇影词三十八章其二十二"}
{"author":"姚燮","content":"梅花无鹤守，匿影定迟开。莫使邻园雀，时时啄藓来。冰霜何怨詈，安饱有根荄。好复吾携笛，吾歌媵汝杯。","dynasty":"清代","title":"寄家塾诸生五章其三"}
{"author":"姚燮","content":"朱明之阳，或耀乎冬。熙和被野，狐貉曷崇？崇朝之雨，万生受泽。恣其汪淫，城市可溺。","dynasty":"清代","title":"风言十五章其六"}
{"author":"姚燮","content":"散步清涧漘，薄岚霏我衣。林风送远歌，适逢暮樵归。隔涧残叶红，未肯留斜晖。下有残菊黄，知是谁家篱。篱根系孤犊，两童偶来嬉。赤足眠稻床，仰数过鸟飞。过鸟夕始尽，儿童夕始归。我怀信何眷，泥立偕逶迟。","dynasty":"清代","title":"秋晚村居杂述七章其五"}
{"author":"姚燮","content":"银河可使平地流，人间乃有蓬莱楼。丈夫及时不得用，白日堂堂去如梦。骑马难越河，乘舟不上山嵯峨。衣冠竟以狗鼠贱，五侯七贵安足多？大星炯炯照眉宇，手拓云帷听天语，天语不闻但闻雨。","dynasty":"清代","title":"按剑吟六章其二"}
{"author":"姚燮","content":"客愤愁无剑，吾狂恕不冠。花觚留晚酌，韭饼补春槃。近刹钟初递，高城月自寒。须眉幸如昔，莫漫感流湍。","dynasty":"清代","title":"过吴侍读葆晋适与高广文锡蕃读余恩县题壁诗因用陈氏园林诗五章韵联句见贻依韵奉答其三"}
{"author":"姚燮","content":"汝禀素弱孱，参苓倚为命。胡为日减餐，遽使病气胜。十夕九拥衾，十晨九辞镜。略触吹柳风，畏之若飙劲。可怜时未秋，摇落预愁鬓。敢料汝病危，遽以死为竟。须知赖汝多，汝年尚强盛。","dynasty":"清代","title":"妇病自春晚始剧至六月四日竟不复生感触所缘记以哀响都得二十三章焚之榇前以代诔哭其七"}
{"author":"姚燮","content":"居然九达列通阛，扼险成城势亦孱。南尽苍烟绵五郡，东流黄水灌诸蛮。腊冰运重商轻税，秋涨忧深禁采山。别有金汤固仁义，将军诗碣未磨删。","dynasty":"清代","title":"乍浦杂诗八章其三"}
{"author":"姚燮","content":"石尤于我竟何尤，愧我身非不系鸥。待到白云迷去路，始知沧海有横流。短箫拟唱公无渡，冷榻相依仆亦愁。多谢故人频慰藉，清樽华烛对庭楸。","dynasty":"清代","title":"大风不得渡四章兼留别诸君其二"}
{"author":"姚燮","content":"一尺庭阶拭露茸，横安小几倚当筇。天空欲化茫茫海，云去真如渺渺峰。秋思自撩难怨月，笛声已断未停蛩。深闺别有篝灯课，预捡寒衣数线缝。","dynasty":"清代","title":"夜坐"}
{"author":"姚燮","content":"熇日不到窗，平檐蔽新黍。似忘皋上农，挥汗正劳苦。和薰天阊来，万里不偏阻。清凉持素心，魃气焉敢侮？枕席巉有棱，霹礰警雷斧。何以樊棘蝇，方驱复潜聚。岂真琼纱帏，未密花海堵。眩耳声多谗，孰能遂安处？吾宅当浃江，卑地湿愁卤。往往溽气蒸，病面作焦土。沴及鶢鶋巢，短翼拓难举。仰赖皇泽仁，聊免堕草莽。近闻多海祅，七省戒门户。慵黠不畏诛，豢兵等豢虎。滥及亡命流，招之备行伍。此辈久恃安，轻心那知武？城头高赤云，乖龙靳甘雨。还虞秋后饥，储粮歉仓庾。诸君思救时，翻侧有同绪。将何策万全，少为盛世补。可怜鲰生贱，局身一椽俯。噤口不得开，有掌向谁拊？柴门晚逡巡，燥叶飒平楚。偶得微籁凉，便思垂袖舞。愧彼蓉角鸥，恬心贴烟渚。渚底光荧荧，大鹑射南宇。","dynasty":"清代","title":"夏日里居寄厉山人志阮明经训叶茂才元阶并示张广文振夔卢明经漘得二十六韵"}
{"author":"姚燮","content":"日气动雨草，野风汎有芳。童子散塾归，隔篱驱群羊。门庭芜未治，朴陋安亦常。舂负藉邻力，佽馈无乖伤。比屋三世居，朱陈永相望。","dynasty":"清代","title":"田家杂兴十五章其八"}
{"author":"姚燮","content":"明月照空阁，桃根春未归。帘垂孤燕宿，花尽断云飞。难拭梦中泪，谁牵别后衣？莫因迟暮怨，移怨怨芳菲。","dynasty":"清代","title":"当春夜怨"}
{"author":"姚燮","content":"商籁出西昴，万绿扫如雨。至泬接明澥，流爽布层宇。乃知刊其靡，淳闷始还古。元龙根夙慧，入劫阅愁苦。晚悔得坚定，守道绝龃龉。词绮谢青兕，神超秉元麈。太华悬明蝫，瑶琴倚松抚。采芝有仙客，栖灵眇丹侣。流声忽中感，凌飙想鸾举。愿炙云和笙，相偕奏大吕。","dynasty":"清代","title":"赠陈明府丈文述四章其四"}
{"author":"姚燮","content":"日暮叩柴荆，良友偶来过。爱此荷叶香，置酒溪南坡。有荷不能花，有酒亦未多。且随水鸟閒，溪上同婆娑。蜻蛉十百飞，织荇如织罗。微风开荇丝，倒见山嵯峨。","dynasty":"清代","title":"同叶上舍元址读书观海卫回龙庵两月揽景兴怀托以歌咏无伦次也共得二十六章其二十五"}
{"author":"姚燮","content":"北风送水南向流，人随水行忘路修。绿阴一堤数间屋，却有幽人住湖曲。幽人偃笠看夕阳，不知笠背孤鸿翔。我送孤鸿隔城没，旗影城楼偃初月。","dynasty":"清代","title":"散步湖上至岙底二章其一"}
{"author":"姚燮","content":"柳君吾浙之杰士，气薄流辈神骄昂。奇贫鍊骨极坚劲，外泽文字生古光。春门上策听留弃，耻以年华俟科第。苕霅之水清如涟，谓欲浮家谢尘世。","dynasty":"清代","title":"送孙同年衍庆还湖州"}
{"author":"姚燮","content":"匝地鞓红闹。买韶年、金樽玉管，露昏烟晓。翠叶垂鬟红上靥，花也如人娟妙。人还怨、花难常好。明岁花开仍故色，看花人、无复年时少。君不信，问啼鸟。谁家院落亭台倒。有凄凉、颓垣斜日，破门荒草。红烛两行钗十二，一例凤回鸾抱。空赢得、莺悲燕悼。但愿百年花对酒，算苍颜、未被东风恼。君莫笑，杜秋老。","dynasty":"清代","title":"金缕曲宴寒碧庄醉后书壁"}
{"author":"姚燮","content":"老翁行晓田，听鸟识风雨。罨日一片云，凉阴满畴黍。悦心浃生意，慰辞及农侣。好以筋力宽，分閒理桑圃。桑茂蚕丝多，沤丝可易纻。制得十领衣，秋时嫁孙女。","dynasty":"清代","title":"田家杂兴十五章其二"}
{"author":"姚燮","content":"东阿有旧县，青峦匝屏幛。拱笏若朝海，伛偻皆北向。下车惊稍定，扪心故无恙。百战出重围，转觉神气王。孤月悬汉高，太空扫浮瘴。卷帘招妓歌，弦燥发音亮。百媚作旖旎，落指辄沈壮。难得置酒高，适在万峰上。非因危苦馀，借此欢乐偿。既醉且出山，挥鞭两山让。梦曳铢衣游，天门詄荡荡。","dynasty":"清代","title":"大风坐独轮车踰东平山自王古店进句龙抵旧县得诗六章其六"}
{"author":"姚燮","content":"烟湖一角看移帆，天杪轻云日半衔。蓉叶横塘车子过，丝丝凉雨湿征衫。","dynasty":"清代","title":"渡黄河至清江浦道中三绝句其二"}
{"author":"姚燮","content":"叶落不落，白云如壑。恻恻秋声，楼头玉筝。玉筝乍语，飞鸿振羽。空山月明，乃有风雨。饘餰不足，向隅而哭。美人在阿，我怀孔多。巫咸睄窕，贻我芳草。日落燕飞，东风满衣。蜉蝣非殇，松乔非寿。瓶中有花，樽中有酒。","dynasty":"清代","title":"姁姁歌五解"}
{"author":"姚燮","content":"荒芦绞岸，听奔沙、攒石激洄流。自昔低墩斜步，春汛此维舟。奼柳一丝丝绿，有蠡窗、坠絮茜裙兜。奈夕阳漂梦，候亭都废，水沜并无鸥。一例断梁破彴，写江村、无尽画中秋。何处重迎桃叶，横笛月边楼。便到乱鸦催暝，也无人、立雪拥貂裘。让隔烟堤好，星星枫火漾渔篝。","dynasty":"清代","title":"南浦断渡"}
{"author":"姚燮","content":"江声极顿挫，过木有馀凄。稿葬一坏骨，今古青山低。文章促元命，惨尔天相挤。一逝不可挽，万类何可怡？沄沄哭友泪，洒洒满路歧。掩面过江北，怕见秋草萋。","dynasty":"清代","title":"过山阳吊潘解元德舆"}
{"author":"姚燮","content":"楼西未沈月，隔巷闻早舂。杂以凋槭声，始知枯林风。役心向劳悴，人事难尽穷。伏席栖片时，贞与天地同。鸡鸣万里白，观始似忘终。曳影江杪云，已非前日鸿。谋生困家室，有志焉得雄？弗云梦境迷，醒眼还蒙蒙。","dynasty":"清代","title":"秋晚村居杂述七章其七"}
{"author":"姚燮","content":"佽飞旌盖鲍郎宫，火树银花彻晓红。叠翠层楼天半蜃，流丹复道水西虹。摩烟塔影灵坛外，绕郭江声画鼓中。媚献我神来醉止，愿为民气振衰穷。","dynasty":"清代","title":"九月望夕散步日月湖观社火归而有作得四章其一"}
{"author":"姚燮","content":"白石重来，总无那、曲里风情黯息。江上凉雨微吹，帘钩挂初夕。残柳外、楼台似旧，甚添上、水云愁碧。晚絮驮莺，春弦叶鹧，佳丽空忆。但飞到、天角孤鸿，弄秋语、凄寒向芦荻。撩起荻阴渔管，唱西风无力。烟桨远、兜娘千里，倚画栏、目断回汐。又见东岘斜晖，淡黄遥射。","dynasty":"清代","title":"琵琶仙"}
{"author":"姚燮","content":"索笛搜琴彼梦劳，红灯密幕护樱桃。横波小影沈纤絮，明月相思误大刀。上寿徒皈金粟佛，旧声已断郁轮袍。输渠破笠遮斜日，古屋苔墙画楚骚。","dynasty":"清代","title":"都门春感杂诗二十章寓崇文门试邸作其十四"}
{"author":"姚燮","content":"飞梦越东海，梦见修竹门。弟妹及妻子，环侍头白亲。饤饾错菹果，饯岁方开樽。庭前梅花枝，已有红萼生。我梦颇怡悦，为拭枯苔痕。倦眠梅下石，醒见孤枕存。暖日已过窗，广市人声喧。聊写羁孤愁，浩莽还八垠。","dynasty":"清代","title":"岁暮旅怀五章其五"}
{"author":"姚燮","content":"断岚迥合，湿露遥沉，弄夕光明媚。满庭凉霰，秋淡淡，十二明珰横翠。隔烟潮白，要筛得、花魂如水。怕碧天、幺凤飞来，褪了苔根粉蕊。昨宵枕角愁听，问若个吹笙，华月浮地。枝疏照斝，黄雪影、欲向酒心吹起。秋千池阁，还忆否、露边横髻。剩今宵、薄袖阑干，只有攕鸾同倚。","dynasty":"清代","title":"瑶华桂香馆木犀盛开已沉东雨乍回西照香深山远翠明鸟啼与倩笙坐酌其下迟凤卿未来。"}
{"author":"姚燮","content":"闻说成都汪大令，近将迁吏到苏台。乱馀妻子投荒草，老作文章称健才。短剑渡江秋月黑，平郊射雁朔风哀。吾狂谁砭撄心疾，仗尔诗篇揭翳开。","dynasty":"清代","title":"灯下读汪明府仲洋诗"}
{"author":"姚燮","content":"树回岚合四窗青。霭色流微靓。点点春螺过江影。藐含情。苍茫下有波千顷。非烟不雨，似诗疑画，恐此意，在湘衡。","dynasty":"清代","title":"小桃红王摩诘山色有无中诗意"}
{"author":"姚燮","content":"震旦撞晚钟，西民方旰食。健臂能捕蝉，螳螂等狮力。","dynasty":"清代","title":"观化四绝句其三"}
{"author":"姚燮","content":"湖上僧楼闲独倚。最撩人、晚来画意。北荡鱼罾，西湾酒市，不尽风蘋烟苇。十二仙峦低拂翠。弄秋晴、斜阳远水。淡淡云流，飞飞鸥散，隐隐数声钟起。","dynasty":"清代","title":"夜行船登白湖金仙阁"}
{"author":"姚燮","content":"残醺能窘客，落叶易思乡。乱鸟无安夜，寒衾抵大荒。暗风山气涩，低月海阴苍。珍重素衣在，明须问野航。","dynasty":"清代","title":"寄家塾诸生五章其一"}
{"author":"姚燮","content":"七级楼台上界通，阑干十二俯青穹。太平气象占天府，珠璧文昌冠上宫。","dynasty":"清代","title":"杂兴得七绝句其二"}
{"author":"姚燮","content":"春水王郎曲，谁横玉笛歌？湖陂三十六，烟雨至今多。","dynasty":"清代","title":"三十六湖"}
{"author":"姚燮","content":"回风入峡来，尘头压人面。脑后天鼓鸣，砉然攒万箭。飞骑出旁堑，驰突拒一线。噤口不得呼，摇手色为变。日光偶微动，爚若闪赪电。照见铃声中，毰毸斗缨旋。万象骇鳌掷，六合警龙战。寸心依群山，凝止戒摇眩。","dynasty":"清代","title":"大风坐独轮车踰东平山自王古店进句龙抵旧县得诗六章其二"}
{"author":"姚燮","content":"背石出疏香，紫藤花在墙。䙰披如舞凤，却好媚斜阳。下有一泓水，上横三尺梁。落英微破处，细细辨鱼秧。","dynasty":"清代","title":"尺五庄即事诗十二章其二"}
{"author":"姚燮","content":"妙构极自然，疑非人意造。颇嫌短晷催，未容恣探讨。云缛廊有苔，露酽径多草。绮石如美人，坐阅万花老。百绺枯藤缠，疑尔青鬓槁。潭镜千尺泓，残荷一茎袅。遂使静止天，玉芬溢龙脑。何以蜻蛉红，但媚水阴蓼。","dynasty":"清代","title":"游木渎钱氏园三章其一"}
{"author":"姚燮","content":"杨柳西风澹碧搓，萧条秋影倚黄河。劝君莫管旗亭别，马上征人怨汝多。","dynasty":"清代","title":"渡黄河至清江浦道中三绝句其一"}
{"author":"姚燮","content":"又记南园抱病时，凉蟾罥户影迟迟。海棠墙角秋阴薄，步唱姜家蟋蟀词。","dynasty":"清代","title":"韩庄闸舟中七夕杂诗得十三绝句其九"}
{"author":"姚燮","content":"风过菜花香，柳枝踠地长。麦田低与绿，斜日嫩分黄。待饲篱牛伏，迎暄社燕忙。箬川联上下，道是古仙乡。","dynasty":"清代","title":"舟行杂诗十章其四"}
{"author":"姚燮","content":"问苕南、元真归后，烟波今复谁主。矮蓬尺半蠡船小，荡得柔漪如絮。乡可住。有一个渔台，三两垂杨树。悄无人处。好挂网为帘，卷蓑当枕，梦觉听苹语。醒还醉，吟到杜陵诗句。飘飘天地何许。夕阳媚影流春翠，素袂红衣容与。须鉴取。把水写清吾，云写閒閒汝。水云无数。趁催柳风期，送桃潮信，溪上共来去。","dynasty":"清代","title":"迈陂塘春水盟鸥图，为稚秋题。"}
{"author":"姚燮","content":"弱魂汝何来，不畏风雪翔。凄然欲我语，无语牵我裳。青红旧衣饰，整整三尺长。沈视好颜色，翻昧久死亡。或我梦犹死，与汝魂徜徉。梦醒我魂在，汝去魂何方？宿火炯照壁，脉脉其皇皇。开门寻汝魂，蒿目天色黄。低烟亘平湿，吹作万瓦霜。霜气接江海，海上孤城荒。城中湖上屋，水影交筼筜。水风摇孤灯，病人寒在床。人病刻悲汝，心腑交摧伤。魂兮信有知，去慎毋相傍。昔年汝病死，厝骨黄土冈。梨花两开落，临之无一觞。哀饥饮邙露，谁为耶与娘？缘梦致邈感，旧恩汝未忘。否因一气通，幻召无参商。灵草隔瀛弱，玉叶永萎𢦤。安能悟达化，委念亡何乡。","dynasty":"清代","title":"弱魂梦亡女作"}
{"author":"姚燮","content":"分营互犄角，声势何其雄。撄山但坚守，不偾即大功。奈何举动轻，忍视流血红。费縻千辆银，散漫难诘穷。特编奖赏书，奏报相弥缝。遂使市侩名，滥隶官籍中。群公面目存，清夜试扪衷。","dynasty":"清代","title":"后从军诗五章其五"}
{"author":"姚燮","content":"重帘一桁窣丫叉，密院何来冻雀哗？白石清泉骄供养，银镫玉篴眷年华。惜无蝴蝶依浓睡，羞借芙蓉障薄纱。忍得清寒持得瘦，一生知己但梅花。","dynasty":"清代","title":"水仙花四章其四"}
{"author":"姚燮","content":"劝君且弗悲，有酒君饮之。劝君且弗愁，听我前致辞。为君念家室，空庭秋草凄。为君望川陆，落叶秋风吹。顾君头上发，视君身上衣。白云高高江水流，君将行矣不可留。君将行矣不可留，明日望君天尽头，今日对君生烦忧。君莫过采香泾，君莫上姑苏台。泾上蘼芜憔悴不可掇，姑苏之台，麋鹿已死，但有啼乌哀。乌啼雁飞，芙蓉欲落。芙蓉欲落天欲霜，君之行矣，亦复何乐？有酒君饮之，君还听我语。白云高高，飘风吹黍。乱山如麻，大江横阻。出入不可以同，今夜吾当梦随汝。劝君弗悲吾已悲，泪下涔涔各如雨。","dynasty":"清代","title":"且弗悲五解饯厉山人之吴门"}
{"author":"姚燮","content":"邻树高出楼，柴门晓多阴。腻袖如有香，宿雨偶来侵。宿云亦未散，作态故淫淫。罔拭天障空，苦匿山容深。初苔引纤蝶，茂竹栖倦禽。养贞得孤尚，会寓殊群欣。万妙各潜息，三古未遥沈。泠泠落砌泉，不弦自为琴。","dynasty":"清代","title":"托春咏怀四章其二"}
{"author":"姚燮","content":"惜无桃花枝，看汝蹴花嬉。纤可玉笼养，娴能水性知。愁风寻户避，唼藓下阶迟。拽手竹竿短，娇儿惯与欺。","dynasty":"清代","title":"雏鸭"}
{"author":"姚燮","content":"画眉苦不长，系带苦不短。恩情及少年，那肯处处断？","dynasty":"清代","title":"企喻歌八章其四"}
{"author":"姚燮","content":"春草不自知，渐上空阶生。蝴蝶弄游丝，力与微风争。熟眸境无改，犹此山川横。何以过墙色，流翠周檐甍。动息任所感，在浊难为清。天膏靳滋养，妙象谁玉成？素馨方茁芽，绮李已残英。扫之不爱惜，缘有新眷情。澄天如秋高，决眦弥流精。溽然浮野烟，晨色晖之晴。相羊步空阔，芳绪杳来萦。芳绪与谁系，系以枝头莺。","dynasty":"清代","title":"春园寄兴四章其二"}
{"author":"姚燮","content":"河渠兵制了千秋，惘惘难为肉辈谋。可惜剸蛟双铁臂，只从西市佐屠牛。","dynasty":"清代","title":"舟中怀都门故人诗三十绝句其十五"}
{"author":"姚燮","content":"天悦阳无遁，吾馋朵得颐。好沽新漉酒，且抹滥音诗。照砚灯都媚，窥檐雀已知。泥他春枕梦，香信袅微丝。","dynasty":"清代","title":"盆梅初开"}
{"author":"姚燮","content":"禾蔬散平陌，青碧交因温。畅遂得生理，向日何欣欣。息餐悦农牧，三五成野群。脱笠挂牛角，仰面看行云。机适道无竞，地幽天自淳。羲皇尚可作，我当就耕耘。","dynasty":"清代","title":"野兴二章其一"}
{"author":"姚燮","content":"入俗试变机，蹈履胡由凭？警候多凉风，不扫阴翳清。涧坡积丛杞，幽绝无人行。日光避林色，白昼闻虫鸣。返心检初悦，外感虑其撄。迁化不违理，天人默相乘。矫激抒愤悲，悠悠徒丧名。","dynasty":"清代","title":"托感十二章其一"}
{"author":"姚燮","content":"江云渟作寒水光，渟渟照我衣袂凉。市门初火接残日，城闉落木吹微霜。董君置酒集佳客，客皆诗者吾与将。绿萝吹幕烛华短，西风老矣方夜长。近吾以病眤诗酒，薄醉差可吟亦强。袒衣弄影飐须发，影在素壁同霓翔。时十万户各梦息，不息惟饮惟斯堂。斯堂斯人有斯夕，菊亦含露来媚芳。菊边柳疏烟漠漠，隔烟山迥天苍苍。苍然天色接湖气，雁声递过芙蓉塘。座有老董辞忽狂，气可吞虎髯戟张。几于斗室置六合，未睹门外皆浑茫。嗣宗谐笑抵悲哭，摘缨舞槊骄排当。主人羞默等处女，特以柔冶摧劲刚。茂先袖手踞筵角，心则了了神故佯。鲰生未敢厕旁议，就所伸屈聊抑扬。大抵胸次各有郁，必不得已为慨慷。安知爱恋一寸翼，集琐而沸皆蜩螗。颇思湖上昔时社，列舆迭霸桓文庄。雕戈犀甲十四队，格战谁惜头颅创？王周一替众侯解，魏韩割裂齐楚亡。及今寖微不可复，转令感旧吁乎伤。美人籥翟空西方，禾麦既偃馀苞稂。宜哉泗上牧牛子，多思赤手摩芒砀。我虽邾莒最孱国，犹愿执戟驱前行。奈何按骑不踊跃，徒悬大鼓相击镗。出门仰睹中霄潢，驱来乱翳如群羊。文星失照十年屋，沧海已有千尺桑。今宵良会足遥继，毋谓乌合思隼飏。倘遵约法等萧相，讵愁阻驾来臧仓？明朝十月春小阳，乾坤递入梅花香。好吹温煦补凄洌，子有琴筑吾瑟簧。和平导使乖戾忘，致尔福寿增无量。不然止蹶行踉跄，暮随归鸟朝随旸。枉张大口恣餔啜，彼博奕者犹足强。谈兵嚇鬼鬼未怕，已先笑杀邻妪盲。","dynasty":"清代","title":"董鋆招同董攽阮训张培基饮城北寓馆醉后论诗并议续枕湖旧社诗以代约"}
{"author":"姚燮","content":"人瘦。媚眼明波溜。浅浅帘栊，横隔深深柳。一丝丝。一枝枝。撩得翠长青短两边思。","dynasty":"清代","title":"玉连环影"}
{"author":"姚燮","content":"喜气生眉梢，吉祥慰天愿。莫嫌瘦不肥，与君祝老健。","dynasty":"清代","title":"画梅题二十字赠周旭"}
{"author":"姚燮","content":"昨日防典衾，今日喜赎裘。既饱亦复温，朔风可无忧。转念穷巷子，褴缕衿不脩。出入行冒霜，乞饭无门投。肌肉天生同，馀福宜善留。相期积苦勤，默为天心酬。","dynasty":"清代","title":"冬日杂诗十四章其十"}
{"author":"姚燮","content":"委尘减劳役，致我心清幽。缭屋花娟娟，佳女来倚楼。万象色为腴，天妙供神游。琴溽弦无声，引歌自迟留。","dynasty":"清代","title":"初夏即事二章其一"}
{"author":"姚燮","content":"春微沙不草，物竭市无人。游食兵难练，荒书县屡陈。土关讥逸盗，囤粟禁强民。谁善操刀割，能教治一新。","dynasty":"清代","title":"汶上县三章其三"}
{"author":"姚燮","content":"乱山如绞麻，一束一步紧。虎峪通大棘，猿梯接斜笋。崩崖欲塞谷，及地势牢忍。故留微隙通，万年作喉吻。南柯百千蚁，车马去蠢蠢。我来厕其间，浩气忽消窘。侧俯穿树桩，倒盘上芝菌。舆夫面覆地，短喘曳长纼。眼看尺寸间，乱石堕齑粉。未消太古气，愿乞巨灵垦。天半出戍旗，敛翅立孤隼。下有烟光摇，日晚喜村近。","dynasty":"清代","title":"大风坐独轮车踰东平山自王古店进句龙抵旧县得诗六章其五"}
{"author":"姚燮","content":"雨馀凉有晖，独戍静山旂。冉冉野鸿度，寥寥空叶飞。阔天留梦窘，穷眄慰心稀。一证素弦愿，故人来款扉。","dynasty":"清代","title":"雨后值王焘至"}
{"author":"姚燮","content":"胸中文史千秋在，眼底朋侪几辈存？何日问奇吾载酒，一帆风雨到君门。","dynasty":"清代","title":"载书访友图为陈铣题二绝句其二"}
{"author":"姚燮","content":"香粟佛天饭，蕊珠仙界衣。托名应自贵，含蕾再难微。荡子甘心与，村娘愧发稀。一春清素愿，消受露华霏。","dynasty":"清代","title":"珠兰"}
{"author":"姚燮","content":"西风吹叶去，风转复吹还。入世惟长铗，孤心有乱山。亲孥身命贱，道路友朋艰。安得充厨粟，一年供闭关。","dynasty":"清代","title":"还家二章其一"}
{"author":"姚燮","content":"落照不在水，苍然向远枝。澹芬收野气，静盼析云姿。滃滃山先夕，漻漻天作漪。芙蓉开未尽，侧影媚吾卮。","dynasty":"清代","title":"落照"}
{"author":"姚燮","content":"是铁还非铁。是公心、是公愁泪。紫纠苍结。葵柄尺三银篆六，姓氏日星高揭。相映耀、西台苦节。天意指麾如臣意，恁河山、似瓮悲南裂。歌正气，唾壶缺。倒持悔未奸狙击。敢怜渠、环娇柳靓，黄冠归乞。一舸零丁军散后，几葬仙铜马石。留此柄、铮铮难折。莫漫招魂唱朱鸟，袒红衣、夜舞临安月。恐隐起，蜀鹃血。","dynasty":"清代","title":"贺新凉/贺新郎·宋信国公文丞相铁如意"}
{"author":"姚燮","content":"坐学瞿昙舞学仙，醉时汉世醒唐年。忽霏花草萦襟带，直束河山置几筵。幻蝶同寻春夜梦，幽灯欲照古时天。清明境自絪缊辟，造化能担恃此肩。","dynasty":"清代","title":"畅饮后作"}
{"author":"姚燮","content":"危峰伸佛臂，坦掌高及天。既坦复斜耸，似秉重台莲。昨行望眙𥈭，今喜升其巅。皂日凝槲阴，射袂流暧烟。烟底猎猎声，辨为下山鸢。在鸢去此山，固犹千寻悬。焉知对面峰，苍峻倍逾前。岂无峰上人，笑我尚重渊。高境安有穷，退葸诚堪怜。便鼓精力强，去者已居先。缚履猛求进，云来拒吾肩。轵径布铦石，懦沙裹为棉。又防戒慎疏，祸遭中路颠。碧落无近期，曷由遘上仙？","dynasty":"清代","title":"凫愁岭"}
{"author":"姚燮","content":"月明军帐肃刁鼙，鬓影摇摇短柳枝。远海无澜横岛屿，平原有露拂旌旗。乍闻激笛吾能和，苦尔乡心静自知。萧瑟关山同古夕，几多思妇梦凄驰。","dynasty":"清代","title":"月夜登城闻军士吹笛"}
{"author":"姚燮","content":"好鸟迎薄霁，纷语茅檐端。乃知向阳心，微物亦自欢。独立领清响，宿露飘我冠。仰视竦凉绿，拂拂千檀栾。添衣理巾沐，稚子呼晨餐。且携缶中水，去灌庭阶兰。","dynasty":"清代","title":"春园閒居杂兴五章其一"}
{"author":"姚燮","content":"君年廿一为我妇，弱体持家苦身手。君今年已三十三，报女劳心亦何有？布衾如铁曾无温，十年九腊吾出门。出门归来看女袖，旧泪痕添新泪痕。吁嗟乎，出门愁别，在家愁食。但愿东风迟迟来，东风来时春草碧，又要他乡作行客。","dynasty":"清代","title":"夜坐吟二章示内子其二"}
{"author":"姚燮","content":"天风吹瑶雾，凤翼青翩迁。美人冉冉下城阙，淩风一笑何嫣然。六铢云剪龙绡衣，奇辉耀眸冰雪肌。步虚忽作小垂手，仙花蝴蝶相交飞。青冥高高莫知极，余生所愿何依违。君不见稿车楮马填门户，百万黄金贱如土。","dynasty":"清代","title":"飞龙引"}
{"author":"姚燮","content":"积旬疲津梁，宵寒苦水宿。回溆得晚霁，地暖见初绿。支道杂泾荡，流乱无约束。三吴汇两江，接源此其腹。纤月出荇藻，明烟漾鸥鹜。樵童喜山近，罾师识鱼伏。古隐结廛阛，天游泯欣辱。居人述旧事，冲流过南渎。梁朽闸中断，高田烂肥谷。篱门偃在地，鸡犬上蹲屋。及今适坐卧，蔬布愿亦足。闻言恻我心，掩篷失欢瞩。露下觉衣冷，波光动残烛。","dynasty":"清代","title":"八测"}
{"author":"姚燮","content":"燕飞何仄仄，苦尔亦离家。高城已无柳，朱门今宿鸦。长安有春色，不似故园花。辜负二三月，吾怜尔计差。","dynasty":"清代","title":"燕二章其一"}
{"author":"姚燮","content":"入春三日如初夏，雪帽冰衣尽消卸。岚烟浥浥成溽蒸，川色娟娟作云泻。频年丰赡逢大年，海棉山藷无歉田。饮和食德万生乐，相与击壤娱皇天。皇天感民锡民福，快泄真阳煦群育。由蛰而动宜羽毨，以乇为萌将叶缛。小臣献瑞诗初成，与我眷属同太平。方隅四极日镜清，大地鼚舞歌韶英。瓮有宿酒臣且醉，八百流年拚一睡。睡醒不知历短长，但说吾皇已千岁。千岁万岁安有期，六合上下均恬熙。灵芝菹为野菜食，凤凰多于蝴蝶飞。臣虽未从拜飏列，愿编私史誇农羲。","dynasty":"清代","title":"三日如初夏喜而成歌"}
{"author":"姚燮","content":"牒宜鸳，媒异鸩。检字得佳谶。记入红笺，暗蘸墨池沈。愧渠玉气吹兰，花姿写渌，肯供养、衰潘臒沉。意都审。百番暗试明防，到此复疑甚。恁不瞒侬，侬语敢瞒恁。预愁黄叶将飘，白云易远，耐不得、两边凄凛。","dynasty":"清代","title":"祝英台近其十五并序"}
{"author":"姚燮","content":"南风五月杪，计可渡钱唐。转畏临歧送，非关别思长。凄凄穷旅泪，滴滴在君裳。记我平安字，持归慰远望。","dynasty":"清代","title":"送赵九琳下第归里三章其二"}
{"author":"姚燮","content":"井瀣资苔绿，檐山借树青。向阳花得气，伴寂客忘形。饭罢茶初沸，风阑蝶偶停。迟回帘不下，恐使砚波冥。","dynasty":"清代","title":"饭罢"}
{"author":"姚燮","content":"兵后江山，劫馀身世，敢期香梦重圆。昔巷高楼，并无断柳凄蝉。花云渐幂春如海，得相逢、难说无缘。甚筵前，簟笛欢声，变尽当年。伤心别后漂零况，到红消腕玉，绿褪眉钿。不语沉沉，移时低首凭肩。只看半炷山炉麝，袅晶钩、都是愁烟。几渰煎，落照平原，明月青天。","dynasty":"清代","title":"高阳台题玉魫楼话旧图"}
{"author":"姚燮","content":"隔树旌旗砦似林，横天箕斗与昭森。潮翻乱荻江无翳，蝉语高楼月未阴。閒索残樽供薄醉，聊从旷夜致清心。邻姑未解秋风怨，预向桐垣试练砧。","dynasty":"清代","title":"夏夜独坐杂述八章四叠秋兴韵其一"}
{"author":"姚燮","content":"薝卜花巢冠上寰，幡风飐榻梦能閒。涧流夜细调岩语，苔气春酥腻石鬟。醉佛定供狮乳酿，梯云谁上剑铓山？蜷枝不与青鸾宅，古木如禅老益顽。","dynasty":"清代","title":"白华庵"}
{"author":"姚燮","content":"倚剑兀然啸，其声远以裂。银蟾忽掩芒，斗光为之碧。秃鹙搏飙车，凤皇无六翮。神京白玉楼，霞扉空洞辟。","dynasty":"清代","title":"杂诗六章其六"}
{"author":"姚燮","content":"青鸢戢翼，天路浩苍。丈夫堕地，乃有四方。体庸鲜植，气抑何强？有玉不璱，有镡不芒。龙騋无絷，视彼南骧。颓景衔岫，白草尽霜。西风千里，独舸他乡。山川吴楚，对酒茫茫。横流决塞，势逝谁当？人无百岁，抚年自伤。抚年云迈，悠曶奈何？天不相弃，谁实蹉跎？少研经史，纲能挈罗。虱视星纬，烛若银河。长游湖海，鸷不受囮。六合睥睨，万古嵯峨。胡命不立，如蝎在磨。匪鹥匪鴐，下上随波。飙有去轮，羲无还戈。因循隳志，抱疚孔多。兕犀可刃，曷为太阿？麋鹿可隶，曷为涧薖？曷为太阿，铁锈无把。伧父满逵，侧目来诧。繄昔盛年，峻气辞借。长揖献诗，诸侯庭迓。一篇万眸，洛纸崇价。挥斥黾鳅，上座淩跨。黄金土苴，罗绮围夜。花云酒川，续宴无罢。苒苒瞬时，驹倏驰罅。宾从流离，朱门传舍。秋星晓稀，木叶凋谢。寥天不垠，孑影谁藉？四顾邱陵，潸焉涕下。曷为涧薖，鸟寄于木。赁庑以栖，其势蹙蹙。一年三迁，得依聊蹴。远飏莫归，井市来辱。鸱愁天寒，乃思营屋。拮据始经，丧乱频续。枭鸟夜啼，邻里遭戮。斜巷风阴，新鬼相哭。庐舍为墟，白云无宿。蟋蟀野田，但有黄槲。牵萝补茅，娟娟其竹。岂如佳人，犹处空谷。不土胡基，不版胡筑？安得东归，复我邦族。雏乌失依，中路疾首。月明沧江，顾影为偶。既鲜斲勤，亦愧薪负。陟彼阪原，嗟念父母。大海东回，扫云如帚。下有苍檀，荫我庭牖。有子远行，支绌心手。归胡不遑，骎骎四牡。安得伏居，永以左右。芼蘋虽粗，庶几饮酒。孰正吾纠，孰揭吾蔀？植苗望荣，曾不知丑。抱慝在躬，报答何有？载眷春晖，愿祈遐耇。女大思嫁，马长思驰。曰嗟予季，未有室居。嘤犹求和，原鹡匪孤。疢余谁告，匿有隐辜。清芬祖德，累卵堪虞。党亲荡析，谁振衰闾？风墙挶萚，霜田种荼。梦寐百感，积为毒痡。大儿顽钝，不能读书。幼子丱角，乳方谢餔。三年失恃，童心久瘉。敢言溺爱，听彼咨且。往悔无益，来亦可吁。弓裘在箧，使我踌躇。胸府渊旷，眉棱石峋。酣歌击剑，其响摧云。挽弓百石，力不下人。胡然露莽，栖此蛩身。万花飐凤，霄阊正春。空山蓬侣，满眼朱轮。宁戚买臣，老尚牛薪。岂将肆肆，故为龂龂。著书盈尺，何救贱贫？道路掩耳，吾当缄唇。守元思复，筮爻得屯。谓宬有史，不轶天民。方壶在渤，岚漪间之。古松如丈，桃花可糜。猿犹黄石，蝠为肉芝。颇期就隐，永焉世辞。老莱有亲，向平有儿。渴蝉思露，天方赫曦。迁化待腐，循分有亏。悠悠苍天，生我曷为？关河鸿倦，津梁马疲。猛不自立，异日吾谁？蓬发可数，颜色就衰。胡敢任废，遁心元缁。太宇无障，游尘尚依。勉哉兹后，与古为期。","dynasty":"清代","title":"淮阴舟中四十初度自述得四言八章"}
{"author":"姚燮","content":"揽衣待车发，仆夫故逡巡。尔为出门客，我为还乡人。我还有家室，尔出唯一身。当思还者心，疾于车上轮。我至尔亦归，去辙堪早循。共尔久辛苦，视我毋越秦。","dynasty":"清代","title":"南辕杂诗一百八章其八十二"}
{"author":"姚燮","content":"且莫说、天门井陉，汉榆苍古。弓鞍晓度。烟林外、断鸡催雨。黄金满驮，搜马穷边无人阻。挂吟橐红杨，雁驿栖髯簿。吏军孱，势难虎。刁斗渐阑，戍帐灯昏，衔沙凉月吐。旧气紫已灭，但秋赭，浮烟楚。剩四扇、斜门柱。借河阴，莲华山色拄。甚镜道尘恬，抱钥严稽拒。过鸿愁铩羽。","dynasty":"清代","title":"倒犯荒关"}
{"author":"姚燮","content":"绿烟一搦细腰蜂，托命花田最恼侬。风絮搅肠晨梦怯，水沈腻骨晚醺浓。款携琐合寻红豆，小隔纱幮剪翠茸。画烛未残钗燕语，凉飔拂枕玉珑松。","dynasty":"清代","title":"云华诗二章其二"}
{"author":"姚燮","content":"生小两结发，春花连理开。花开同枝艳，花落同土埋。夫婿峨鸃冠，赫赫凌中台。右拥娇越姝，左抱媚吴娃。群鸳春水乐，孤雁霜天哀。汉月亦自皎，昏夜多云霾。东邻田舍女，裙布荆为钗。自怜馌饷苦，慕妾情依徊。安知期白首，不如贫贱偕。","dynasty":"清代","title":"怨诗五章其一"}
{"author":"姚燮","content":"榆柳参差树，村庄八九家。山幽知地暖，五月见桃花。墙角忙分秫，萝阴罢浣沙。适机忘日夕，随分习耰耞。","dynasty":"清代","title":"雨后出岔河野望杂兴五章其四"}
{"author":"姚燮","content":"苜蓿靡曼莓苔满，何人记里，来咏居诸。但有断竿悬堠，髡树当闾。多为柴荆塞重，辟摩笄、旧道听烟芜。只留得，轻囊痡仆，冷宦还车。何堪夜半催风雪，噤丝丝、枕边短鬓寒梳。西曲去时，营妓遍问都无。逃幕燕迁戍军卡，脱圈马啮吏园蔬。谁尚主，风尘东道，障画流乌。","dynasty":"清代","title":"月当厅苦驿"}
{"author":"姚燮","content":"割裂诬圣贤，谁真读书者？鞯辔差可胜，自许等天马。啁响欺病蛩，何如钳口哑？眼中城南徐，生平意中寡。羞攘名言卮，耻炙辨才輠。九宇氛自澄，三垣斗堪把。皇始能贯终，太素不知赭。岂有菲薄心，奴视及董贾。须悟汲冢书，已在壁经下。","dynasty":"清代","title":"赠徐十三明经时栋四章其一"}
{"author":"姚燮","content":"搜烟入虚壑，灵草多菌芝。日霜未相蚀，经秋含绿蕤。天光细如线，宛转岩隙垂。翔禽影忽掠，人语虚无吹。通明达真地，意坦行忘危。崖藓触巾帽，碎影还扑衣。径转得平壤，四望空所依。峰峦尽低俯，不顾流云驰。窥林见城郭，或疑人民非。安得驾麋鹿，乔佺共遨嬉。","dynasty":"清代","title":"同厉志罗以智苏惇元叶元阶游七宝山登大观台作三章其二"}
{"author":"姚燮","content":"碧眼荧如星，白日睨飞鞚。任尔林果抛，麋烂与尘葑。暗茑缠石门，十年不出洞。面壁长眉僧，壁巉对影共。啸谢盲风瘖，影辞古潭弄。急溜千崖崩，兀止见凝重。自分邻朽株，永绝智巧用。安顾天地间，关心有哀痛。","dynasty":"清代","title":"枯猿"}
{"author":"姚燮","content":"送人龛赭碧迢迢，一叶蒲帆趁午潮。寄语西湖须见谅，客心已为海云邀。","dynasty":"清代","title":"渡钱江憩孙家店二绝句书壁其一"}
{"author":"姚燮","content":"剸人以舌，其铦似锋。囚人以气，笯槛曷庸？楩楠菉葹，屮木之稚。胎以土膏，不乞甘雨。大圜入照，明月无棱。周驰罔憩，谁系长绳？皇柄两持，元气凋瘵。淫孛寇阊，天耳其瞆。尧舜不帝，六合永沈。民殄物肆，何有古今。棼纚车斿，五岳夜醮。碧虚为澜，如有龙啸。","dynasty":"清代","title":"嘲愠六章"}
{"author":"姚燮","content":"寒色满平楚，群山赭不青。城浮荒霭去，天入大江冥。日落散鱼市，风高响鸽铃。藐焉此身世，寓迹等蟭螟。","dynasty":"清代","title":"抱江楼"}
{"author":"姚燮","content":"空院有乔柯，离离挂碧萝。凉风吹不定，落叶埽还多。独雁沈遥夕，疏星出远河。当阶闻蟋蟀，啾唧似愁歌。","dynasty":"清代","title":"空院"}
{"author":"姚燮","content":"秋风吹幕烟，秋月烂中天。切切如有语，依依还自怜。黄金误离别，青鬓感华年。夫婿蓟门道，此时知未眠。","dynasty":"清代","title":"捣衣曲"}
{"author":"姚燮","content":"斜月照林雊，林疏病影依。风寒只自噤，天阔未容飞。生短恋哀命，阳蠕待转机。抚床看弱女，灯淡药烟微。","dynasty":"清代","title":"病雊吟三章其一"}
{"author":"姚燮","content":"褐敝频怜汝，剪裙为汝襦。不应风雪厉，还迫到肌肤。含泪知何怨，生贫亦自诬。莫为可怜语，尔母寸肠枯。","dynasty":"清代","title":"病雊吟三章其二"}
{"author":"姚燮","content":"弱柳能多力，风摧亦易残。中宵孤坐守，娇眼怯相看。邻树荒鸡叫，城云大海寒。余愁浩焉极，群动助辛酸。","dynasty":"清代","title":"病雊吟三章其三"}
{"author":"姚燮","content":"茂栎山屏竖，虚泓天镜开。双麋衔草去，一瀑挂空来。静地间初拓，孤僧出未回。石床趺亦好，初月梦初梅。","dynasty":"清代","title":"城北寺"}
{"author":"姚燮","content":"天风吹客醒，海气逼鸿归。废圃宜秋绿，荒山得晚晖。渴时逢酒熟，病久与书违。莫动劳生感，无劳是息机。","dynasty":"清代","title":"晓起"}
{"author":"姚燮","content":"旷水漂残梦，清商引古思。饥乌皆惜命，落叶易伤时。天白诸峰出，心空万事夷。芙蓉开未足，往且拾新蓠。","dynasty":"清代","title":"旷水"}
{"author":"姚燮","content":"云凝柳不动，水动似流云。柳软燕难坐，水香鸥与薰。短竿渔晒笠，横鬓女湔裙。刘子画春好，当能画夕曛。","dynasty":"清代","title":"江上简刘朝元索画"}
{"author":"姚燮","content":"玉山金谷埋秋草，荒凉几家池苑。太守湖山，词仙洞府，画曲年年霏软。龟帘夕卷。尽花气云扶，月眉漪剪。读曲心情，隔波撩得柳枝乱。嬉春三两俊侣，雀钗斜堕鬓，苔角寻遍。竹泪青衫，樱歌素口，莫惹旧魂凄断。东风宛转。逗人语烟梢，塔铃天半。鸥影阑干，泛来诗梦远。","dynasty":"清代","title":"齐天乐游塔影园谒白公祠"}
{"author":"姚燮","content":"戟幕樽罍白日徂，如何巧借卫身符？沿门追呼金钱急，绕堞传宣将士逋。君子六千悲猿鹤，潢池十万弄萑苻。从来激厉资明慎，莫道汾阳当代无。","dynasty":"清代","title":"漫与四章其二"}
{"author":"姚燮","content":"短窍泄雌风，羞吹广座中。联珠聊附斗，零彩不能虹。马𠉮辞卑轭，蚕荒辟旧丛。愿摛荷芰叶，散碧向空濛。","dynasty":"清代","title":"过吴侍读葆晋适与高广文锡蕃读余恩县题壁诗因用陈氏园林诗五章韵联句见贻依韵奉答其一"}
{"author":"姚燮","content":"有缨原足请，世岂乏终军？误以长风颹，来招僻岫云。马颠愁试勒，弓愞畏胶筋。不作庸材弃，劳君破格慇。","dynasty":"清代","title":"有招予赴娥江军营者谢以诗二章其二"}
{"author":"姚燮","content":"城西斜巷草如蓬，那有鸣珂驻玉骢？懒与旷烟收晚绿，苦因雕鬓怨春红。画楼短烛樱桃雨，荷叶横塘翡翠风。鼓响自肥弦自瘦，司勋自笑绮怀穷。","dynasty":"清代","title":"城西"}
{"author":"姚燮","content":"屠苏故事迓春阳，难得群贤会草堂。金薤补调人日菜，玉糕预试上元粱。萧閒客是嵇中散，磊落吾惭顾长康。醉唱乌乌横短笛，接檐海色去苍凉。","dynasty":"清代","title":"正月九日招同张广文振夔曹丈锦袁应锡史伟倪鋐饮大梅山馆和张丈作四章其一"}
{"author":"姚燮","content":"饱食未适用，坐使青鬓彫。何如豢马人，尚知酬所劳。墙竹分牖阴，萚解云初苞。纵为秋水气，不涤尘心胶。天风北漠来，沙声荡如潮。渐觉屋楞间，集有群鸦嚣。胡然一寸念，黯若琴尾焦。此琴不浪弹，弹之亦不调。岂有钟期耳，而甘闻喧刁。","dynasty":"清代","title":"壶园春晚杂兴五章呈徐编修师宝善其一"}
{"author":"姚燮","content":"且迟倚笛，早夕阳天影，渐凝遥碧。十二画栏，一片濛濛暗香幂。无尽低徊徙倚，甚禁受、冰苔烟湿。却忆到、昨夜那时，鹤背已寒逼。云隔。望脉脉。忍玉佩广寒，沉了消息。横枝忽白。看是疏灯漏帘隙。但使婵娟无恙，拚伫过、三更时节。但莫到、啼翠羽，五更露积。","dynasty":"清代","title":"暗香为陈心壶夫人题梅边待月图"}
{"author":"姚燮","content":"短夕抵千金，幽兰聚一岑。帘开花气入，月满酒杯深。放废同閒蝶，缠绵寄古琴。旧时京国梦，相忆涕谁禁？","dynasty":"清代","title":"同孙日萱沈肇熙吴大田厉云官小集裁杏馆四章其一"}
{"author":"姚燮","content":"胎息三妇艳，裁剪六朝怨。胡蝶媚未成，杜鹃已肠断。","dynasty":"清代","title":"论词九绝句示杜煦汪全泰两丈其四"}
{"author":"姚燮","content":"硗地淫霉果蓏烂，欲倒柴门入江岸。蒸然釜气生湿云，无米供炊坐愁饭。向邻贷得一斗馀，计口不敷三日需。听渠鹅鸭绝糠秕，搜索蜗蚓循檐除。儿童赤足奔市闾，手挦箬叶包虾鱼。归来犹自厌无肉，饱不知安恐非福。行无道路宿无屋，多少流民受摧辱。异乡不得口数粥，痁妻病子骨郊暴，新鬼啾啾杂人哭。","dynasty":"清代","title":"无米行"}
{"author":"姚燮","content":"钱刀能杀人，钱刀杀人何仇恩？华屋高对南城门，死后扫墓无子孙。黄金日多，年岁日少。岁月如宝，黄金如草。快马行百里路，不如快鸟千里飞。较长絜短，安有穷期？东隣不保朝暮餐，有子赫赫今为官。为官信足乐，出入华盖珠璎络。仆从飘红缨，闪闪何霍霍。白日不照黄泉，游鱼不上青天。子且读书，我还服田。读书不必为官，服田不必黄金千。悠哉游哉！保此盛年。","dynasty":"清代","title":"南门行"}
{"author":"姚燮","content":"托知始文字，性命遂相缘。真灵契一息，讵在荣辱间？木公扬云旂，招我瀛峤颠。自愧食烟火，骨俗难为仙。升云复飘堕，窅旷仍重渊。卑贱苦难报，贻情益之愆。","dynasty":"清代","title":"呈季侍读师芝昌四章其一"}
{"author":"姚燮","content":"亡命成大功，隐姓椎埋徒。出入虎齿牙，魁然完头颅。头颅铁所成，拗折惭邾娄。好马称马僧，诡迹惊庸胥。十年漂中州，提挈金环娘。金环青楼姝，削发偕逃逋。秦𡙇真趫材，袒裼挥风胡。卖技经蒲州，肥橐拴騊駼。左乘骖红驹，皂衲鸳鸯襦。日黯中条山，冰走河壖狐。土窟开地亹，野店投穷途。手解杏叶鞯，莝饲堆黄刍。束袜缠裲裆，不佩金仆姑。杀人如刈菅，赤手金堪胠。得金来媚娘，脔豕蒸牛酥。堂皇东厢开，锦榼翻𣰽毹。狂嬲明灯旁，醉面蜷虬须。击缶歌秦声，月气流乌乌。有客装多金，隔牖危同居。问客来何方，金亦谁所需？客言雅玛图，佐檄投军台。金乃大帅贻，贻客还东吴。大帅威远侯，鄂国为前驱。密幄聚米筹，弹指降枭貙。枭貙贴毛伏，不敢相龃龉。赫赫狄天使，部落尊神荼。僧闻客所言，挽客跳欢愉。顷我觑尔金，杀尔诚区区。我亦客将军，杀尔非丈夫。将军百战身，仗我犹锟铻。解阵邀凯勋，实我资谋誧。客听毋畏烦，为客陈其由。我本客同乡，卑贱侪厮舆。横行患乡党，大猾交群狙。群狙太湖盗，累绁遭官俘。单辞凭左验，名与仇家诬。更名逸万里，出边山岨峿。岨峿复崎岖，狼径蛇衙衙。雪界无好天，短日荒西晡。毳幕环风刀，趾蹴星根榆。健儿赤鹰目，刺猬连腮胡。角力拜弟兄，窃马剸休屠。窃马久知马，少骏多罢驽。罢驽不足骑，隽乘蕃牧无。戈壁横玉门，苜蓿烟摧枯。维时青海酋，率鬼骄哮虖。人皮剪藤甲，兽革鞔骨腢。卞防鲜绿旗，流血腥乌苏。待围铁儿山，虏与兀赤诛。岳公中原来，兵统天皇符。前队冲羽林，后队骠骑趋。左队龙武矛，右队苍头殳。渠率环中营，谍使招余吾。公马锦斑骍，回靶兰筋舒。公实爱此马，此马能扼軥。竹批渥洼耳，铜剃纤离𨁏。众辔蜷局行，一一皆不如。见马垂我涎，顾我心踌躇。黑衣严夜装，走向公营踰。公营密鼙钲，公营森犀渠。候骑多孟贲，校尉多专诸。我手升厓猱，我足缘藤鼯。横可百丈溪，纵可千仞郛。披坚洞钺门，拉朽开镂戵。公方豢此马，张火传圉奴。公裘披鹔鹴，元靴青霞襦。公身七尺长，矘眄庞眉臞。顾影旋遭禽，禽我投罗罦。罗罦深且阴，熊铩鸺鹠笯。自分无完肤，臡作刀砧臑。诘我来何为，稽拜陈嗫嚅。我实爱公马，胆敢为穿窬。公言尔爱马，爱马亦丈夫。丈夫图出身，自贱终区区。公首为我点，公手为我扶。扶我携我手，入帐开肴厨。鹿角三棱觚，缥粉莲华壶。自饮并饮我，我心终危㥚。帐外何所有，九䍐悬琅弧。帐中何所有，四柱蒙罽氀。帐中亦有几，臂烛羊脂粗。帐中复有帐，方枕承华铺。公醉齁齁眠，我立躬曲痀。诘朝赐马骑，左右从公趋。趋向大帅门，陈告释我辜。与我守备衔，勉我宜慎持。我身公生之，我身公之躯。不报非丈夫，爵禄还区区。爵禄还区区，报公当何如？有贼罗卜藏，狡横当诛锄。卜藏有其母，密函投降书。丹津与台吉，两酋联穹庐。两酋狗彘心，但贪金玉珠。胸囊金玉珠，背插刀双鐻。别公日月山，冲雾行咨且。冲雾三十里，血茧争砂䃴。行抵贼母营，綦跱增嗟吁。固垒袤元墙，喋血纷妖鴸。碧火弹蒺藜，触面皆杷欋。刁斗夹觱篥，似有清歌娱。我手升厓猱，我足缘藤鼯。横可百尺溪，纵可千仞郛。至此愁技穷，安能达重阇？不能达重阇，怯怯非丈夫。怯怯非丈夫，性命还区区。踊跃重踊跃，一瞥投瓠𤬛。窥帐见贼母，方面六十馀。头上鸡距冠，八钗垂珊瑚。身上红锦袍，绣线缠芙蕖。蛮姬环天魔，高髻翩𦒘裾。缇彀六七军，揭刃防夔魖。诘我来何为，稽拜陈嗫嚅。我奉帅命来，不测匪所虞。大帅有谕言，我娘岂顽愚？以娘贤德媰，以娘忠义媭。以娘识进退，以娘明赢输。奉娘云雀毛，为饰軨猎车。与娘紫艾缨，为缘貂襜褕。献娘山麝香，为爇沈燎垆。母目目二酋，二酋欷且歔。有口犹戚施，有面犹籧篨。我掣背上刀，厉声喧烦挐。𡽱嵲莎河峰，可以沈沮洳。三苗例刑窜，敢犯唐尧都。待降何戚施？待降何籧篨？不降非丈夫，杀尔诚区区。前骑吹笳芦，后骑调笙竽。左骄束丹牲，右骑絷元菟。咨且十馀骑，母挟二酋俱。往叩将军前，稽拜陈嗫嚅。枭馘悬大旗，閒道驰岷泸。火阱焦头啼，安辨罴与獳？有鼍何逢逢，将军命我枹。有羊何觺觺，将军招我刳。半月开昆崙，一朝驱槃瓠。将军告大帅，大帅噫而愉。谓我非伛侏，谓我诚丈夫。爵禄宁区区，荣尔当何如！稽拜大帅前，待陈还嗫嚅。已保首领全，已活骸骨枯。只愿生还乡，欢喜听吴歈。厚赐不敢辞，弃马还乘驴。四野浩荡平，谁来禁我徂？去岁游陉州，今岁行中都。中都劫贼薮，非我尔其殂。尔亦军帅客，尔亦真丈夫。山身同一门，生尔真区区。犨麋两恶少，横脑巾髹涂。适从百梯关，联臂鞭的卢。系鞭向北槽，宿舍西厢租。铁担三百觔，犀利摧刀鈇。意将攫尔金，且复劙尔膜。侥倖逢我来，使尔魂重苏。担已屈作环，禁马类槽猪。两贼已远逃，强胆均戢除。两马偕妇骑，明当别有图。身愁与人奴，名恐与人污。异日天壤逢，尔但马僧呼。客闻马僧言，稽拜陈嗫嚅。我客真丈夫，生我宁区区。生我非区区，报客当何如？肥肉客所赐，良酒客所储。酒良兼肉肥，析粟还烹蔬。奉僧上座上，两客交承盂。僧妇依并肩，长袖垂缯繻。眨眼杯心鸿，仰首抽属镂。属镂一以挥，败柳𢦤根株。河云浩莽莽，天色相模糊。万里通掌中，西陕东番禺。南闽北燕赵，清界无罞䍢。劝客前路行，善保千金躯。客行僧亦行，瀚海空鹥凫。至今峨嵋坡，不复栽萑蒲。","dynasty":"清代","title":"佘文学梅听屠生说马僧事证之随园所书者纪以古诗属余同作为制椎埋篇一章并录佘君诗于后"}
{"author":"姚燮","content":"閒房静夕烛风昏，澹月罘罳动露痕。料得残蛩犹井络，可馀晚菊在篱门。客楼山翠云相怨，宿梦衾香腻有温。日织素机无一尺，蘼芜曲意与谁论？","dynasty":"清代","title":"简怀姬人四章其一"}
{"author":"姚燮","content":"画虎谀貌，雕龙祸经。儒元之辨，微乎影形。浮翳四敛，太虚自青。中缠九道，灿灿列星。","dynasty":"清代","title":"风言十五章其十四"}
{"author":"姚燮","content":"恼无情、晓风一霎，碧烟遮断城树。篷窗半拓斜眠好，恨影浪花吹聚。秋几许。堕一枕凉云，梦湿芙蓉露。醒来又误。道呜咽琼筝，还歌子夜，瘦燕舵楼语。怜侬否。谁赠洞庭芳杜。江潭憔悴徐庾。媚波楼上初三月，剩有鸳鸯飞度。眉尚妩。料后夜凄凉，读到罗襟句。依依柔橹。算四岸遥山，一湖冷照，依旧送人去。","dynasty":"清代","title":"摸鱼儿·盘门晓发舟中忆媚波楼叠前韵"}
{"author":"姚燮","content":"敢肆鲜卑胆，来从内地窥。斤将伤到鼻，燃已急当眉。云压三江动，乌啼万井危。要津犹可据，吾忆李鸦儿。","dynasty":"清代","title":"二十八日夷逆以火轮船窥探三港口"}
{"author":"姚燮","content":"结搆无同形，天巧借斤凿。悬之明月间，夜魂定栖鹤。美人青萝衣，憔悴委烟壑。聆我幽涧琴，整容致冲漠。写神不在貌，华星漏元橐。独洁无依阿，荆榛猛锄削。自飘十月霜，虚岩积深萚。纵有透壁寒，难摧此花落。剪烛与矜惜，群情亦怡乐。掷笔空庭中，长天捩孤鹗。","dynasty":"清代","title":"消寒第二集醉后画梅自题三叠饮酒诗韵邀诸君同作其二"}
{"author":"姚燮","content":"经岁餐山绿，吾嗟梦不鸾。携朋同汎滥，挟气已高寒。独鸟先人去，遥峰仄景看。近闻樊榭路，森碧满琅玕。","dynasty":"清代","title":"约同朱立淇游四明山自缓江汇放舟作"}
{"author":"姚燮","content":"士在草莽中，嗒已乏生气。委恃孤心劳，欲救万形敝。捍无峻石门，转为贱者隶。荆榛漫大山，谁复辨荃蕙？元历周五行，衰旺迭相帝。金水防忒差，孛罗敢乘沴。命脉存文章，古哲赖之裔。精灵充六虚，老死罔能翳。智力供雕刓，声名极危厉。当使今日情，可发后人涕。","dynasty":"清代","title":"古诗二章简阮训张培基其一"}
{"author":"姚燮","content":"胜局凭收劫后棋，变弦竟作曲终悲。直驱海若翻凶浪，犹望河魁相吉时。侦虏伯嘉多葸慢，突围赵盾故纡迟。六军锐气沦亡尽，密幄韬钤苦费思。","dynasty":"清代","title":"正月杪明州纪事三叠秋兴韵八章其四"}
{"author":"姚燮","content":"平生亦能咏，骨槁肉相腴。尔与示龙象，吾今得颔珠。星明堪助月，韩在愿为苏。自日照千里，黄河合一趋。","dynasty":"清代","title":"书鲁一同诗后三章其三"}
{"author":"姚燮","content":"洒衣竦微湿，夜气交众凉。沈霭互漠漠，郁为松楸香。虎语泄盘谷，神火射幽篁。泥卤下盈尺，蹴之皆危梁。水自远峰落，奚止千丈强？心悚动虞蹶，神沮不得扬。故人居邃阁，睥睨浩八荒。飞梦骖霓车，海岛夕翱翔。觅我不得见，城阴空赭黄。安知劳人劳，跋涉苦踝伤。䍧牱幻耳目，暂睫生沧桑。出危倘有术，魂来其相羊。南思复北顾，奇氛远益苍。苍然接湖尾，湖上光碧堂。堂中朱丝弦，一月不更张。安即附鹄至，联袂写哀商。","dynasty":"清代","title":"经长溪岭忆鹤皋诸子"}
{"author":"姚燮","content":"菜楞绿短晓雪没，草在颓墙半黄色。饿鸡三五叫枯树，破户倾欹缚荒荻。兰帏烛泪抛狼藉，幡纸迎风飐斜壁。桐棺五尺无题字，潦草深尘掩钗舄。大驷高车五陵客，四散纷纷如落叶。当时碧玉年娇怯，不爱依花弄蝴蝶。强因觅食卖歌舞，怨意时时露眉颊。菱湖未结鸳鸯窟，苦雨连宵妒明月。卷施糜烂心不死，松柏枝柯是贞骨。闻向瑶天偶尘谪，劫满神还五云阙。箕鸾迭奏步虚词，画鬋铢衣降飘瞥。醵钱剪楮各祈祷，八口枲糠赖粗活。传言弟妹慎娇护，莫倚东风博怜惜。薜荔霜寒山鬼泣，黯黯西泠去油碧。纤莺语闼花明席，银蜡华屏醉春夕。可怜昔日藏娇地，断柱零櫋洞幽漆。虚无忽盎旃檀气，惝恍投怀语幽咽。出门翘首向空阔，晚景苍凉去无极。湖流江水各自急，初月东南日西北。向来难昧此胸臆，何忍无言听长别？","dynasty":"清代","title":"诣女郎王双双殡词"}
{"author":"姚燮","content":"蕉黄榈碧径相通，薝卜阑干四面风。只欠鼠姑三十本，隔墙犬吠卖花翁。","dynasty":"清代","title":"课园六绝句其五"}
{"author":"姚燮","content":"天门海峤。倚绿梅擪笛，清响如啸。夕隼云盘，秋鹤风嘶，高寒或是同调。江淹宋玉凭千古，总一样、秋深欢眇。尽半生、锈铗蟫徽，托与美人香草。侬自狂歌自赏，当前任赢得，流俗评笑。两宋三唐，换羽移宫，落寞词仙多少。江篷荻雨花帘月，且畅写、随时怀抱。算拂笺、香北茶南，但欠红儿娇小。","dynasty":"清代","title":"疏影自题词集"}
{"author":"姚燮","content":"击筑更谁歌，荒原落日多。舆图犹督亢，壮士失荆轲。莽莽关前树，萧萧易上波。无端千载下，有客为滂沱。","dynasty":"清代","title":"易上"}
{"author":"姚燮","content":"密舸倚江，高楼控堞，远林红抹残霞。阑暑收时，牵牛篱角初花。碧天如水星如絮，度银河、凉月些些。凭朱栏，风扇摇纨，露袖垂纱。瓜灯翠泛秋樽酒，正四悬帘幕，并拨琵琶。蕖叶池生，香鸥小梦团沙。还愁玉簟湘屏冷，卧听蛩、倚了听鸦。况今宵，座有羁人，顾影思家。","dynasty":"清代","title":"高阳台"}
{"author":"姚燮","content":"月在中，井水明，匪井水之明，姑之心。今日为王氏姑，明日为李家妇。茑萝系乔枝，同心誓相守。金镮双威甤，母欲夺之。金镮不可断，姑心不可转。金镮可断，井水可浊。姑心不可转，姑身不可辱。母知有姑，姑知有夫。鸳鸯铩其羽，安能傍鸥语？生不同室，死或同穴。井水之清，金镮之贞。","dynasty":"清代","title":"王淑姑诗"}
{"author":"姚燮","content":"宿践山难转，重门海共深。旧恩惟断珥，积泪在疏衾。短烛云邀梦，高天月照心。早知成永诀，还寄白头吟。","dynasty":"清代","title":"溯春词六章其六"}
{"author":"姚燮","content":"玉簪凉月小娟楼，明渌春烟薛素舟。悔使邯郸嫁厮养，不教汧国宠车驺。四檐红桂金鱼锁，一桁青山白凤游。何止苕甤风易落，难寻盼盼举柔柔。","dynasty":"清代","title":"悔曾九章其六"}
{"author":"姚燮","content":"丁字帘栊小玉家，莲灯鸡枕剧丰华。沁人软语如春水，逼梦深香似午花。戏赌缠头开钿局，偷裁罗角补棂纱。琴心许续求凰曲，须抱蟫弦问瓠巴。","dynasty":"清代","title":"后閒情十二章其六"}
{"author":"姚燮","content":"微云展晓风，水鸟试初翮。城树影无限，原草气先碧。初阳光八垠，宿霾涤明婳。若念枯槁久，刻意缋佳色。群生各萌善，我怀去宜适。","dynasty":"清代","title":"元旦萧山舟中二章其一"}
{"author":"姚燮","content":"一霎五年别，相逢逆旅中。岁阑迫风雪，明日又西东。千里君孤雁，大江吾去篷。桃花开湖上，愿约酒尊同。","dynasty":"清代","title":"逢方山人絜"}
{"author":"姚燮","content":"小姑嫁日未分明，苦障罗纨学嫂行。优孟当场原土块，文章满箧是尘羹。风云几许愁中揭，髀肉都从梦里生。佳卉宜春天上苑，祇教秃鹊愧初莺。","dynasty":"清代","title":"都门春感杂诗二十章寓崇文门试邸作其五"}
{"author":"姚燮","content":"晨悦集虚牖，园色新卉条。随往溢姿趣，未觉东风劳。灵思召春煦，百态安所逃？英英气为酝，盎盎神与超。寄于毫楮间，力捍真宰凋。边黄苟有知，俯首难自豪。","dynasty":"清代","title":"潘同年曾莹花卉画册"}
{"author":"姚燮","content":"明水天河净夕霾，牵牛棚底忆花开。画檐风紧瓜镫暗，却喜流萤上袂来。","dynasty":"清代","title":"韩庄闸舟中七夕杂诗得十三绝句其二"}
{"author":"姚燮","content":"鞠作头囊杞作餐，折腰五斗睨卑官。残云曳晚青如黛，好当南山一角看。","dynasty":"清代","title":"课园六绝句其三"}
{"author":"姚燮","content":"与佛默申约，还时当再来。高下东篱花，俟我来时开。禅律持神明，空山尊形骸。孰令吾有缘，而不拒遭猜。过堂担笋奴，似了乐与哀。缠命愁妻孥，托此姓名埋。仰看林外天，一隙穿穷厓。可惜厓势欹，难筑凌风台。我今入山去，试险投芒鞋。愿仗彼佛力，安护终无乖。","dynasty":"清代","title":"下厂宝松庵二章其二"}
{"author":"姚燮","content":"自扫杨花葬蝶裙，篝兰谁与夜深薰？眼看江水成秋色，吹到鱼鳞是断云。","dynasty":"清代","title":"扇影词三十八章其三十三"}
{"author":"姚燮","content":"奉君上座跽稽首，暂撤金罍传玉斗。走卒报决瓠子河，碣石不塞滔天波。束衣下堂急呼马，擂鼓传兵鼓声哑。守门苍头佽飞者，挽弓射鼋水为赭。河平折箭归课农，辞诏不肯官令公。出入偻背行扶童，自言病废当称翁。愿身长寿年长丰，子孙饱煖长无穷。","dynasty":"清代","title":"拊缶歌当行路难十五章其七"}
{"author":"姚燮","content":"脉脉依依，顾影低吁，相思邈然。甚云屏吹烛，定时还喘，月窗试笛，尖处能圆。鱼沫浮茶，麝冰冻研，喷绿呵红总可怜。听私语，怕触醒鹦姆，屏立阑边。看伊欲断仍连。似空际、游丝飏碧烟。想贴来儿面，一般娇细，泥从郎枕，半晌缠绵。酒气微含，花风暗噎，弱到难禁春病年。欠伸罢，又东邻姊妹，催上秋千。","dynasty":"清代","title":"沁园春·息"}
{"author":"姚燮","content":"绣出鸳鸯衵，兜胸替君煖。不谅辛苦心，只嫌带头短。","dynasty":"清代","title":"当古谣十三章其十二"}
{"author":"姚燮","content":"切烟浓柳护村扉，避浪浮萍聚岸矶。原草何心争麦长，水禽不语出荷飞。当风帆湿犹疑雨，入晚天暄渐减衣。西北残云变霞彩，东南孤岭射微晖。","dynasty":"清代","title":"舟望"}
{"author":"姚燮","content":"乌椑大叶烂秋霜，苕北谯南太史庄。一夜神风吹劫火，百年乔木剩虚堂。临池旧泽守能几，绕屋新枝今复长。后起有人嗟老迈，苍髯白眼泣斜阳。","dynasty":"清代","title":"复题其种纸山房图"}
{"author":"姚燮","content":"诸君各故乡，而我独为客。招饮喜不辞，相劳慰孤寂。沈沈纸阁云阴夕，疏雨当阶响寒滴。窖花夺气舒早红，墙草含蕤媚初碧。眼前静态娱閒饮，礼法无苛令无迫。屠苏漉帽珍珠光，椒饼花猪荐春食。君房言语妙天下，叔夜清谈抗畴昔。生平我辈多离患，不尽今欢亦堪惜。去年仲冬始出门，笠雪篷霜苦行役。草堂素壁诗笺旧，瘦月寒梅梦江国。差欣异地良朋聚，容易筵残转悽恻。哀乐丁年付短歌，天地辛槃几兹席？湖山日霁气清佳，更约苏台试红屐。","dynasty":"清代","title":"人日招同杨韫华蒋宝龄杨淦刘泳之江信陈佐钧饮寓斋席上作"}
{"author":"姚燮","content":"流览及书策，随兴无定编。掩卷且沉坐，得味何醰然。耳目偶有触，妙理皆曲传。若招古之人，一一环我前。形神昔善保，精气斯万年。遥山致晨爽，非因木石妍。","dynasty":"清代","title":"春园閒居杂兴五章其三"}
{"author":"姚燮","content":"虫羽知蛰，败叶满庭。象之所遘，浩无一青。盛年不留，匪我谁愒？委以为藾，而投于壒。惟壒之扬，惟心之掁。鉴碧为赤，神以扰盲。憯不知警，外垢用妨。弗怊弗徼，念我君子。鄙我小人，其痏其佹。贞元无戬，细人罔践。蓬发而栖，惭彼婉娈。谓天高兮，独是戴之。谓地厚兮，犹是载之。曷平心之概，以黜其痗。有马赩赩，不靷何絷？非不我絷，畏彼原隰。原隰竲竲，为冰为淩。穹庐莫假，于何式凭？怛焉中道，天其与矜。有萌之春，来或俟兮。有室有家，往或至兮。既不我退，亦不我遂。惴乎昧兮，委将弃兮。察察亦明，粥粥亦营。旋斗之柄，于何为竟？念我父母，思我友朋。言顾我趾，言拊我膺。我歌怆兮，谁其谅兮？","dynasty":"清代","title":"岁暮有感得虫羽六章"}
{"author":"姚燮","content":"习勤振疲体，行路忧其劳。伊吕不出山，自命谁信高？永怀古良士，旷世资同袍。耿耿千秋精，虑随晨星韬。曲钩悬佩间，直理素难挠。六合无首阳，夷也逝焉逃？饮酒娱岁年，有乐常陶陶。","dynasty":"清代","title":"托感十二章其十一"}
{"author":"姚燮","content":"城根儿童骑犊行，往来追逐渔歌声。渔歌声声出芦底，不见渔人见鸥起。一鸥两鸥飞过湖，儿童拍手相招呼。不知飞鸥没何处，目断苍烟隔汀树。","dynasty":"清代","title":"散步湖上至岙底二章其二"}
{"author":"姚燮","content":"决眦微茫一雁遥，空山秋色极清寥。槲坛风紧搜黄叶，朮圃烟深护绿苗。岚气暗蒸天半雨，涧流回合峡门潮。石楼咫尺丹梯近，梦约仙灵抚玉璈。","dynasty":"清代","title":"大皛道中二章其二"}
{"author":"姚燮","content":"罗敷桑陌已无莺，老屋临江但竹檠。采得芙蓉知古怨，邀来明月得新晴。乱山独梦愁莲步，涩指中宵试笛声。好熨薰笼消寂夜，将诗咒与雪衣鹦。","dynasty":"清代","title":"简怀姬人四章其四"}
{"author":"姚燮","content":"日颓云紧晚笳凉，凋槭城台鬼作乡。官守令穷狼脱柙，东南辎断雁筹粮。孱民久困心疲苶，下士难矜项崛强。天诏传闻恩宥远，伫看穷夜发春旸。","dynasty":"清代","title":"闻粤东安抚之信明州夷军将次退撤待还乡县感成二章其一"}
{"author":"姚燮","content":"巷寂无人，帘深闻鹧，愁色沉凝疑暮。楚柳湘蘋，堪被湿云黏住。怜收了、酒旆旗亭，恨闲却、笛桡江浦。可东风、吹醒斜阳，依依来照燕归路。平芜千里浸色，须似宵来梦见，迷茫村渡。红杏相思，撩瘦几分眉妩。定香影、多半漂残，怕消息、断无寻处。问烟边，谁倚阑干，玉箫咽怨语。","dynasty":"清代","title":"绮罗香春雨用梅溪词韵"}
{"author":"姚燮","content":"白尽龙髯夜欲鸣，寒芒熠熠逼三清。英雄自昔几人遇，恩怨到今何日平？尚有血痕馀黯惨，久销铁气转光明。珠堂宴罢一回舞，多少边关风雪声。","dynasty":"清代","title":"古剑"}
{"author":"姚燮","content":"倚定香篝睡稳。奈人远、梦无凭准。一点愁心暗中忍。柳般腰，月般眉，都瘦损。路绝天涯尽。算万水千山还近。那处琵琶唱凄紧。月昏昏，柳丝丝，楼隐隐。","dynasty":"清代","title":"夜游宫"}
{"author":"姚燮","content":"晨飔动兰叶，向背无穷妍。纤纤阶下虫，飞飞来与怜。园英迭荣悴，流光几盛年？千秋期素心，瑶瑟方上弦。瑟虽可写心，至处难尽宣。一粲举杯酌，真气流醰然。","dynasty":"清代","title":"同姬人饮酒竟日得诗五章其二"}
{"author":"姚燮","content":"窣地猩红耀锦裾，丰肌灼灼照芙蕖。掌中难觅昭阳燕，怪底刘宫嬖媚猪。","dynasty":"清代","title":"扇影词三十八章其十三"}
{"author":"姚燮","content":"矮矮墙头燕子花，低低窗槅一层纱。生来不解长干曲，莫向横塘认妾家。","dynasty":"清代","title":"腰塘曲四章其一"}
{"author":"姚燮","content":"万里长河去白云，夕阳天末感离群。杜陵潘岳都蓬散，今日樽前复送君。","dynasty":"清代","title":"送洪理问金桂之任吴中四绝句其二"}
{"author":"姚燮","content":"山垆誇大饼，邻市便时供。利刃霜华白，规槃曲印红。南人愁齿软，东道幸年丰。与客津津说，饥谁许画充。","dynasty":"清代","title":"食饼"}
{"author":"姚燮","content":"十年不相见，遽尔鬓如霜。道在庸何愧，途穷未敢狂。沙虫空搏撠，云骥自腾骧。多少荆山玉，如泥委道旁。","dynasty":"清代","title":"赠周侍御铭恩八章其一"}
{"author":"姚燮","content":"苍茫远气暗难收，急敞华灯续晚游。风雨经年人话别，湖天一白月当楼。接屏露色青山晕，飐笛烟声藕叶秋。如此高筵凉夜阔，庾郎独有鬓丝愁。","dynasty":"清代","title":"朱舍人俊招同人饮湖上长丰山庄二章其二"}
{"author":"姚燮","content":"枯林缘岸曲，柯条互侧倾。朔风起相搏，窸窣微有声。觅巢归独雀，日落难为情。寒重羽无力，堕地迫哀鸣。丛阴罨遥阜，朱实垂橘橙。托身良有所，缩翅畏就营。霜严匪所虑，恐受罗网惊。","dynasty":"清代","title":"独雀吟"}
{"author":"姚燮","content":"延陵我旧友，住此桃源乡。牵衣在都别，有约吾宁忘。万家莽浮月，尔室知何方？咫尺不相见，将复三年长。安知我今夕，亲切近汝旁。我归子未知，子心犹皇皇。","dynasty":"清代","title":"南辕杂诗一百八章其一○一"}
{"author":"姚燮","content":"一夜带愁生，荡江南、远梦东风初晓。新绿漾溶溶，垂杨外、雨过潮添烟扫。将浓比酒，可还嫩似春人小。曲软蘋香无限阔，暗接画堤芳草。未容涤净相思，认螺鬟亸镜，山痕了了。天际锦帆回，残红碎、远与箫声流到。鳞书杳渺。夕阳蘸燕回波悄。试问渡头桃叶去，漂乱絮云多少。","dynasty":"清代","title":"南浦春水用山中白云词韵"}
{"author":"姚燮","content":"出门负友朋，入门愧妻子。亲年且垂髦，悠悠我安恃？尘土充须弥，不能塞河水。一饱尚淟涊，千秋况青史。勿为盗蹠生，愿为首阳死。未来不可知，往者已如此。","dynasty":"清代","title":"南辕杂诗一百八章其二十六"}
{"author":"姚燮","content":"不愁蚕不肥，但愁无桑使蚕饥。不愁马不走，但愁无刍使马瘦。不愁心不豪，但愁无钱刀。衣不缯綵食不肉，富贵何能骇人目？女儿嫁人掩面哭，邻子轻年住华屋。","dynasty":"清代","title":"不愁蚕不肥"}
{"author":"姚燮","content":"识蕃空有孺，爱李不逢韩。密树春城合，疏篷夜火寒。江淮与流滞，风雪杂悲欢。郁尔肝肠泪，逢君未忍弹。","dynasty":"清代","title":"酬许同年鲲见赠韵四章其二"}
{"author":"姚燮","content":"芸芸阶草发初荑，挂屐穷居谢怨悽。烟肯怜莺笼树密，风来泻竹到墙低。办竿去约閒邻钓，挟饼归逢病稚啼。适境且求随分足，未容豪注慕瓠蠡。","dynasty":"清代","title":"穷居"}
{"author":"姚燮","content":"二更抵唐堰，渡北无一舟。隔江星光低，隐照江干楼。柳缝趋暗潮，似闻桨声幽。闪动白点微，因知过者鸥。迟回正无计，瞥见灯影流。久唤遥不闻，怨彼风响仇。行藏有绝境，达人难预谋。天阔夜方长，水逝心安留？我生遭险阨，穷趣无不搜。万象黯䨴中，三人眇相俦。欲止不得宿，欲行安所投？幸遇披蓑翁，涉我枫林陬。","dynasty":"清代","title":"海会寺别雪公买舟同舍弟皋儿自十字港抵沙港唐堰唤渡过兰江道中得五章其五"}
{"author":"姚燮","content":"时清安用武，戍垒尚连城。野烧接关远，江流到此平。笛边瓜步晚，天末蒜山晴。西望思吞蜀，将军昔驻营。","dynasty":"清代","title":"镇江口"}
{"author":"姚燮","content":"饰帽争一貂，马革谁能任？城下海水恬，似无愁惨阴。牵羊纵入庖，在雀当免燖。恃此毛羽纤，顾彼远渚林。寄言慰家室，东怀毋怆心。","dynasty":"清代","title":"前从军诗五章其四"}
{"author":"姚燮","content":"三年遘兵劫，匿与魍魉隣。一年恋床蓐，疾复撄我身。微命倖天恕，万难获倖存。虽非隔世逢，吾已重生人。读君怀我诗，字字含酸辛。相见有今日，此意毋重申。","dynasty":"清代","title":"清河晤孔司马继鑅话旧即赠九章其四"}
{"author":"姚燮","content":"七级楼台上界通，阑干十二俯青穹。太平气象占天府，珠璧文昌冠上宫。","dynasty":"清代","title":"杂兴得七绝句其二"}
{"author":"姚燮","content":"古寺压万峰，高阁踞危顶。平湖返虚照，素壁动松影。渔洋睇烟外，入夜未肯暝。胥包隐蘋末，摇泛若鸥迥。昏钟叩空碧，一曳去荒冷。劳心冥无倚，悚尔得微警。星斗错衣带，千灯出人境。谁知喧扰气，上方已先静。","dynasty":"清代","title":"邓尉纪游诗八章其三"}
{"author":"姚燮","content":"驱之行万里，假我奇肱车。颇嫌博望生，不著河渠书。未识城市喧，饱食惭樵渔。冯谖讵无家，好曳王门裾？断手不得剑，面赧心如荼。匿鼠来宋人，燕石皆璠玙。倘有珊瑚竿，愿钓濠梁鱼。","dynasty":"清代","title":"饮酒诗五章其四"}
{"author":"姚燮","content":"玉绡凤衵手亲裁，弱梦随云倘夜来。一树辛夷金线巷，垂花门角有苍苔。","dynasty":"清代","title":"扇影词三十八章其二十"}
{"author":"姚燮","content":"縠晕流黄，琼辉织素，华堂夜明初展。纱厨风过烛，认漪样、冰丝摇软。慵支春腕。惯印得肌红，斜纹深浅。防人见。断云新腻，带香偷卷。漫剪。庭角芭蕉，问是啼还雨，一层层泫。低回吟杜句，甚屋漏、床床都遍。棋残深院。又网上尘丝，吹来花片。曾秋晚。坐看牛女，玉河凉溅。","dynasty":"清代","title":"翠楼吟"}
{"author":"姚燮","content":"奔流百道兖东灌，泗尾睢尻浸天半。断鸦零雁漂无所，苇带荷衣极零乱。我帆如叶中流行，听所休止无留停。贴云烟树缭西北，东南绵以群山青。砀山頫首芒山耸，一一潮头挟飞动。乍迎薄日凌风笑，忽射遥阴压船重。船人擂鼓还鸣锣，客横长篴吾高歌。真疑白地接蓬岛，径思赤手驱鼋鼍。赵村卑与尤村接，庐舍牛羊尽飘汩。可怜堤上千章柳，时向萍边露颠末。颇虞七闸南阳倾，冲流下决鱼台城。囊沙无术塞瓠子，令我涕泪思白英。山东苦水浙苦兵，客愁家难何时平？愿挹此水洗兵甲，顿还陆海俱澄清。","dynasty":"清代","title":"鲁桥行"}
{"author":"姚燮","content":"嫣红褪乍，爱玉浆沁齿。谁割蜂房蜜脾紫。等荔娘十八，锦笼忙缄，铃响月，驰到泖湖飞骑。仙根蟠彩凤，酥核如珠，荡口香茄逊珍味。蕤帐梦回甜，隔镜春涡，怜一样、晕来柔腻。甚客去、西园闭重门，等萍泛年华，东风吹绮。","dynasty":"清代","title":"洞仙歌·水蜜桃"}
{"author":"姚燮","content":"生愁春未转，身已属他乡。持待百年老，能馀几寸肠？关河根宿命，文字代饥粮。归且沽邻酒，醉眠差自强。","dynasty":"清代","title":"还家二章其二"}
{"author":"姚燮","content":"蜀山硗确累趼行，何当刬削招五丁。缚身世网弗愁隘，蝼蚁循庭怨荒大。翠緌鸣玉栖编蓬，末班事主难为忠。黄牛赤骥士同皂，鲍鱼强夺芳兰风。鼱鼩袭狗不得阻，遂使孤豚来咋虎。不如徐干弃其宝，处子犹能洁身老。纬萧河上堪不饥，可怜李广嗟数奇。","dynasty":"清代","title":"拊缶歌当行路难十五章其十一"}
{"author":"姚燮","content":"城门高柳遮，柳缝住轻车。紧翠高鞋绣，团红大髻花。随娘看佛会，避婿过邻家。燕子共蝴蝶，拚飞到日斜。","dynasty":"清代","title":"西直门外天仙庙二章其一"}
{"author":"姚燮","content":"迥海云摩日，低城树合山。山烟浮野去，江鹭送潮还。佳约宜横楫，伊人正采蕳。如何西逝客，离思不能閒。","dynasty":"清代","title":"江上送客"}
{"author":"姚燮","content":"西蜀年少子，才气薄秋云。冠弁灿珠绣，捷策金马门。欢宵侍宫宴，汎瑟娱阳春。蕙风畅幽素，桂月流艳芬。扶掖辞内闼，含醉骄主恩。凉飙下金井，梧叶飘纷纷。苞凤愁铩羽，回舞丹邱垠。盛宠久难恃，荣华转就湮。太白有仙骨，散发走燕秦。","dynasty":"清代","title":"拟古五章其四"}
{"author":"姚燮","content":"闲心慕真素，五岳难近求。片席起峣崅，空山梦谁酬？割形外诸妄，媚佛辞尘谋。破钵枯鳞龙，岂为禅门雠？筇疲无住乡，汗漫讥元辀。鼪鼯能近人，弄翠虚堂楸。云根终岁寒，隔指开灵湫。鱼磬不恒敲，静籁意为搜。远见诸天澄，万壑趋羊牛。茗铫霏微澜，清纳全象秋。取适聊寄閒，眇想得所俦。络石馀一花，孤迥信无尤。独炷分元镫，万古断车驺。摄义通大乘，树立惊王侯。结殿冠上穹，峻可毗耶侔。托履良有缘，惭我同蒉桴。且发斋厨瓶，随量㪺腊篘。日月逃醉乡，瞑得千金裘。下方多饿魂，红粟弃填沟。饱死昧其恩，僧命真蚍蜉。我言非效伧，智者悟生羞。灵性苟未孚，片刻艰夷犹。出循扶疏林，眷彼残叶脩。薄岚清照衣，落日澹宜楼。入峡多溷踪，古相彫猿猴。樵夫老筋弛，抱薪亦堪忧。唇舌依儒缁，根蒂尚持留。涧泉奔四厓，东逝归同流。振衣下南畈，脱鹰莽辞韝。溪虎不啸风，幻迹空悠悠。","dynasty":"清代","title":"憩杖锡延胜寺即饮先觉堂丈室三十韵"}
{"author":"姚燮","content":"谪梦游人间，梦醒还九霄。光碧琪树林，夙世君所巢。双成云和笙，媚君升天谣。但怜吾不鸾，玉清望难翱。大吕回煖阳，六合冰气消。洒落芬陀华，下使千灵朝。君诗日月魄，天镜森昭昭。七步遮须王，庶几同宾僚。道在劫无毁，心近神已遥。玑斗回西枢，独射长庚高。","dynasty":"清代","title":"月夜纳凉挍叶山人元阶赤堇遗稿用其怀孙明府韵三章题卷后其三"}
{"author":"姚燮","content":"绣出鸳鸯衵，兜胸替君煖。不谅辛苦心，只嫌带头短。","dynasty":"清代","title":"当古谣十三章其十二"}
{"author":"姚燮","content":"朔寒大厉慎添裘，且寄閒心与白鸥。琴枕云甜茶梦熟，诗帏风押药烟幽。愿随藤杖寻吴墓，或向冰天泛剡舟。我料吟晨回煖气，阳光四宇溢浮浮。","dynasty":"清代","title":"息耕草堂冬日即事杂诗五章与黄太守丈安涛其四"}
{"author":"姚燮","content":"拭翠明天地，湔虹澹佛衣。暗馨吹藓落，秋梦隔尘飞。玉涧清无恙，苕年梦已违。亭亭螺髻影，含怨迥何依。","dynasty":"清代","title":"登舒啸桥眺芙蓉峰"}
{"author":"姚燮","content":"有弟妇未娶，汝死谁奉亲？况益亲力劳，遗之襁褓孙。两孙各待哺，我又多出门。汝死长不言，罪谁原我身。为言妾死后，朗须续佳婚。愿其能奉亲，弗辞多苦辛。愿其抚妾子，相爱毋相嗔。但得新人新，弗忘陈人陈。陈人不如新，弗忘是郎恩。妾在冥冥中，看郎双悦欢。妾多故物留，留与新人存。","dynasty":"清代","title":"妇病自春晚始剧至六月四日竟不复生感触所缘记以哀响都得二十三章焚之榇前以代诔哭其十四"}
{"author":"姚燮","content":"隋家水调绝琵琶，魏国屯军散碛沙。地限不须论南北，民风渐已革浮华。茶冈夜火谁传猎，瓜步春潮自送花。六代云烟空变幻，孤城保卫极槎牙。","dynasty":"清代","title":"扬州四章其二"}
{"author":"姚燮","content":"蔼然众木郁晨色，山气天容接大青。恍惚凉秋看烟海，风涛无际拍空亭。","dynasty":"清代","title":"临城驿五更冒雨至阴平杂咏题壁四绝句其二"}
{"author":"姚燮","content":"浣石西施梦若耶，薄烟障面草裙斜。媵之清涧古琴曲，媚尔春人白袷纱。屈使婵娟为野耦，不如杨柳作莺家。东风未肯连朝紧，藻缝游鱼饿眼花。","dynasty":"清代","title":"野溪见桃花一枝"}
{"author":"姚燮","content":"岷峨屼苍苍，神丁断天户。灵坎泄大潴，一泻走齐鲁。云阳懈束缚，支流溢淮浒。澒洞欲西纳，破碎复东吐。势盛作回折，百折无一阻。齐山列岸防，苔色黯灰土。鼋鼍试戈甲，白昼弄昏雨。扬帆过其下，心神挟飞舞。荻洲灭龙子，霸恨倏千古。零落烟海鸦，盘空避潮弩。","dynasty":"清代","title":"岷峨"}
{"author":"姚燮","content":"夕阴平域畛，禾气浮蓬蓬。天低交暝色，山影横其中。谛视复敛晦，咫尺成鸿濛。南阊开大钥，万马忽驶空。排噫极四宇，欲泄无旁通。岁方二阴遁，何来战野龙？流行任愆戾，主宰权亦穷。平生积诸愤，至此无寸衷。万物浩屏息，一体归瞆聋。","dynasty":"清代","title":"日暮登楼大风"}
{"author":"姚燮","content":"帘卷秋阴泻。悄飞来、雏莺二八，瘦眉如画。淡淡藕花裳窣地，风过香云微化。看腕底、幺弦拨乍。袅出愁红丝一缕，座中人、谁中知音者。魂黯黯，欲消也。黄金慢抵相思价。况冬郎、年来憔悴，恨多欢寡。凤子蛾儿江上别，珠络回廊闲挂。剩春后、樱桃未嫁。月碧如烟菱叶软，露华凉、和泪襟边洒。好伫我，段桥下。","dynasty":"清代","title":"金缕曲/贺新郎·湖上赠吴伶倩笙"}
{"author":"姚燮","content":"儒者之言侠者风，壮吾夜气剑生虹。木天缉雅谁同座，大吕调琴是正宗。可忆荒山羁病马，近闻高峡亦流鸿。千家梦尾惊狂啸，独阁孤灯万角中。","dynasty":"清代","title":"灯下挍录苏编修廷魁诗集即寄怀都中"}
{"author":"姚燮","content":"寻花怜蝶碍，扫叶厌童嗔。斩尔葛藤扰，还君清净身。从今延早月，倘可倚佳人。好笋明年出，分篁去庇邻。","dynasty":"清代","title":"芟乱竹"}
{"author":"姚燮","content":"返照逼苍林，天空见一禽。禽随飞叶下，岚入远江深。薄霭催初夕，疏风振病襟。自多摇落感，未待鬓霜侵。","dynasty":"清代","title":"返照"}
{"author":"姚燮","content":"路远嫌疲马，情穷称独居。竛竮残烛影，萧瑟故人书。秋信梧难讳，离怀酒共储。楼西山一角，为我写慵疏。","dynasty":"清代","title":"简汤钺厉志叶元阶郡居"}
{"author":"姚燮","content":"玉线石榴裙，清歌隔座闻。墙阴花背月，天际露凝云。帽影宜苔受，茶烟与鹤醺。重帏环窣处，沈火有浓薰。","dynasty":"清代","title":"夜宴揽碧轩即事二律其一"}
{"author":"姚燮","content":"心多难绾处，不借柳丝愁。演侠宜长剑，迷春自别楼。低帘防客燕，高烛警湖鸥。谁是青莲李，拈毫序夜游？","dynasty":"清代","title":"夜宴揽碧轩即事二律其二"}
{"author":"姚燮","content":"惜无桃花枝，看汝蹴花嬉。纤可玉笼养，娴能水性知。愁风寻户避，唼藓下阶迟。拽手竹竿短，娇儿惯与欺。","dynasty":"清代","title":"雏鸭"}
{"author":"姚燮","content":"雪尽城都绿，东风紧昨宵。江光如靛染，岚气作烟飘。初燕声犹涩，吾园柳未条。芳时宜醉祓，待打越娘桡。","dynasty":"清代","title":"雪尽"}
{"author":"姚燮","content":"玉局三生梦，人间石铫泉。鍊心初夜月，洗耳再来禅。大海无真岸，空山有逝川。远公馀旧屐，谁结听琴缘？","dynasty":"清代","title":"澄灵涧"}
{"author":"姚燮","content":"藻缝皆山影，沄沄动日光。卧来老松树，坐作钓鱼梁。曲磴随沙转，漂花过峡香。濯缨清若许，何事忆沧浪？","dynasty":"清代","title":"青玉涧"}
{"author":"姚燮","content":"夹壁喳喳响，林深不见乌。瘦松能砺石，独沼但生芦。地僻猿踪满，僧贫佛面孤。萧然外尘障，能使客心逋。","dynasty":"清代","title":"旃檀岭下庵"}
{"author":"姚燮","content":"矧志之洁蠲兮，何负乎天？亦履方而砺兮，何罪乎地？","dynasty":"清代","title":"哭徐编修师得短言二十八章拉杂写哀不能成篇幅也又何暇于文其十二"}
{"author":"姚燮","content":"众壑归瞢静，万木明枯彫。大宇漭雪色，寒月凄然高。幸兹群动閟，暂息吾生劳。尘热一为化，气象愁不骄。苍茫擪危笛，天阔响与遥。藏阳忽嘘返，宿鸟因之翱。蠕蛰有至理，转运在芴毫。岁华逝如鹜，毋使嗟鬓毛。","dynasty":"清代","title":"寒夜"}
{"author":"姚燮","content":"云梯倚天壁，银汉西极悬。风篁漾窗户，霏作湘江烟。婵娟如处女，罗帐不可延。昙萼舞镜笑，棠花失其妍。夷光老浣纱，陋饰等无盐。瓦石为城池，讵知黄金坚？子乔不出山，桂树空万年。","dynasty":"清代","title":"杂诗六章其三"}
{"author":"姚燮","content":"卓卓天下师，众望之所式。而天遽丧之，岂惟吾道阨？","dynasty":"清代","title":"哭徐编修师得短言二十八章拉杂写哀不能成篇幅也又何暇于文其一"}
{"author":"姚燮","content":"读书坐日月，嗟我废其身。于世一无补，蠹食皆游民。破牖不蔽风，窥天云嶙峋。城荒雀无归，来与檐树亲。岂伊静有俟，非时难为嗔。东家叟拥棉，饮酒自矜春。","dynasty":"清代","title":"冬日杂诗八章其一"}
{"author":"姚燮","content":"青蕊纷蕤白蜺翔，感甄词赋太荒唐。频邀秘佛参灵咒，拟拜飞仙乞寿方。香界无尘游翡翠，天门如砥控骝黄。况传恶水潮驱鳄，好俟空山石化羊。","dynasty":"清代","title":"回思八章其五"}
{"author":"姚燮","content":"天门排咫尺，金碧辉招提。兰台冠丹巘，菌阁陵翠梯。层层搆复峻，上欲云汉齐。象王穷窈窕，华盖璎珞衣。弹指青莲华，幻作峰峦低。微生苦尘扰，清净夙所希。持寂意无滓，妙明相因依。念此一延伫，心与浮云飞。","dynasty":"清代","title":"游天童山四章其三"}
{"author":"姚燮","content":"众煦蟠广垠，飘山成雰埃。茂先世不作，丑黠良可哀。飞沈任鱼鸟，内鉴凛蹠夷。醪酒难水涤，蛆化有澄时。周霍岂甘谤，白日原无私。棘蝇妒垂璧，池贝忌素丝。吾道有真际，我思谢元晖。","dynasty":"清代","title":"咏古三章其二"}
{"author":"姚燮","content":"莠能贼禾，一穗亦多。倖天之露，遑恤其他。思保我粒，曷敢用阿。","dynasty":"清代","title":"杂拟汉人小诗十二章其九"}
{"author":"姚燮","content":"涩枕支荒壁，凝云切静天。颠童掀梦舞，残火恋膏燃。阔海孤心汩，危巢独树悬。开门抒暗啸，元响发鸡先。","dynasty":"清代","title":"五更不寐作"}
{"author":"姚燮","content":"远来佳气似春深，拂拭岚光到案琴。肯判良期随泛泛，各含至妙息愔愔。林间过鸟无争翼，天际孤云有住心。日落大河风渐峭，病馀黄叶尚能任。","dynasty":"清代","title":"秋日蔡别驾允寿招同黄别驾戊谭司马祖同孔司马鲁左诸君饮寓斋即事二章其二"}
{"author":"姚燮","content":"人偶旷衣食，遂苦身寒饥。砚虽菽帛殊，寸念实与依。葵衣道人志勤苦，淬掌薰心茧爪距。青年磨砻到头白，几尽隃麋三百杵。光芒万丈抗李杜，病臂还能挽强弩。朔风满野城云凝，积雪在树河水冰。案头湘管冻欲秃，墨光浮砚生嶒崚。道人曰嘻吾如何，安能坐待春风和？拥毡笼帽听閒暇，驰驹白日空中过。铜钴炽炭如炙𨍋，玉池麝气吹元波。槃礴长挥十百纸，不知天地寒嵯峨。当年画省鸣玉珂，綵笔曾倩宫嫔呵。归来田园事著作，犹与万古相切劘。人生闭门良足乐，嗟我江湖笔频橐。太白高峰对吟阁，凭几无人窣低幕。晓日曈曈语寒雀，隔水梅花自开落。明当归去效蛰坯，穷老终身亦不恶。","dynasty":"清代","title":"炙砚图为黄太守丈题"}
{"author":"姚燮","content":"无端要作出山身，郸枕炊粱悟未真。衒嫁已羞金屋艳，待沽谁抱玉壶春？眼愁饿虱逃裈絮，心愧栖蜗附壁尘。漫指齐烟回合处，飞来独鹗厉清神。","dynasty":"清代","title":"平原客邮次壁间东越何生韵示同行诸子四章末章兼调叶恕其一"}
{"author":"姚燮","content":"可怜时节。天云远、飞鸿带去呜咽。料伊枕上，蚕箔灯昏，药炉烟结。春波倦缬。但频看、蔫衫绣蝶。更支持、腰慵腕怯，强起理愁发。堪忆眉奁畔，把手无言，那回离别。秋深梦瘦，想沉沉、苇帘霜月。夜半零啼，定迢望、藁砧怨切。况今宵、听到乱雨打落叶。","dynasty":"清代","title":"凄凉犯独宿含绿山庄梦醒凉月沉山寒雨在树寄讯病妻"}
{"author":"姚燮","content":"天神攫太阿，秋籁尚空啸。登台俯平畯，败叶满斜照。且呼玉局翁，分泉煮石铫。","dynasty":"清代","title":"闻川十二咏其十剑台扫石"}
{"author":"姚燮","content":"月眉挂楼远山夕，蕉簟微凉卷秋碧。约灯风软宜洞箫，春棠吹影红生潮。薄衾麝气都成水，香海无边梦潜委。画漪拓掌鸳鸯行，轻絮一层花一层。欢深欢浅谁能料，芳草年华怯斜照。","dynasty":"清代","title":"柳枝曲二章其二"}
{"author":"姚燮","content":"回渚柳稀疏。柳外画城云漠。城上一眉山影，挂新蟾一角。扶肩醉向酒家归，霜径踏黄箨。四五点灯明处，是谁家水阁。","dynasty":"清代","title":"好事近"}
{"author":"姚燮","content":"难为天意厚，使我有蘧庐。借病宽劳体，因閒惜破书。江漂群木秀，云拓四山虚。且听南风里，欢声散晚畬。","dynasty":"清代","title":"偶得"}
{"author":"姚燮","content":"太虚篆署隐离奇，太尉丛兰衬亦宜。莫笑雪篷觞久滥，剪灯还讽石屏诗。","dynasty":"清代","title":"论古画梅家得二十四章其八"}
{"author":"姚燮","content":"不闻九龙衮，委以红麝薰。碧桃巢玉鸾，自非人间春。","dynasty":"清代","title":"论词九绝句示杜煦汪全泰两丈其一"}
{"author":"姚燮","content":"明月满山川，高楼送急弦。好花能媚夜，孤客又当筵。秋已天涯老，人徒短鬓怜。谁知沙岸柳，近夕有栖鹃。","dynasty":"清代","title":"高楼"}
{"author":"姚燮","content":"堤尾接燕嘴，天带缠虹腰。津沽汇灵脉，清气盘如潮。上鸿落丛溆，下鹇栖苇坳。风条媚村旆，烟箬浮渔舠。窥其蔚蓝极，但有青苍包。浅眄得深悦，近适忘远劳。焉知寸轵间，飞坱千寻高。美人厌芳佩，拾茝将安要？","dynasty":"清代","title":"赵北口"}
{"author":"姚燮","content":"古人不我绐，即之终茫茫。卷帏看星斗，但见浮云苍。浮云不到地，眼摄千灯光。千灯高过城，知为江上樯。江阔雁路空，供我孤心翔。心虽无羽毛，瞬息能及乡。俯见东海城，彻夜群生忙。吾家幸安适，御冬差有粮。","dynasty":"清代","title":"岁暮旅怀五章其三"}
{"author":"姚燮","content":"我病日弄药，衾袂皆药痕。揽衾坐深馆，药气添晓温。窗楞流藻旭，尘片吹斜纹。平心匿窅眇，静息持初根。养悦酌杯酒，散步当柴门。青天照襟色，影若閒閒云。老藓满庭石，略有春兰芬。独趣契古游，渊止信无纷。八极充万有，埃壒道亦存。颇思故人来，鸟翼来翩翻。暮秋娟娟花，怜尔墙隅昏。","dynasty":"清代","title":"晓起"}
{"author":"姚燮","content":"长条不绾春光短，春梦偏惊驿路长。一样楼头吹玉笛，今朝凄雨昨斜阳。","dynasty":"清代","title":"柳"}
{"author":"姚燮","content":"剔毛罗矮筐，搀砂入圆釜。炙色紫苞润，迸缝黄肉吐。桐筴撶热云，松气飒乾雨。汴种分巨纤，燕价论升斞。分浆需饴甘，泥舌笑榛苦。欢应童稚争，健可老病补。","dynasty":"清代","title":"爆栗"}
{"author":"姚燮","content":"近学已亡古，吾嗟见牖今。要君追面目，悬座当砭针。一代愿存我，千秋不外心。但无忠孝树，老死亦书蟫。","dynasty":"清代","title":"索包楷作师古图"}
{"author":"姚燮","content":"佳客言旋昼闭门，跏莎为席罄残樽。东墙一面竹稀少，爱有平山补绿痕。","dynasty":"清代","title":"即景三绝句其一"}
{"author":"姚燮","content":"京门秋色紧，铩羽落东南。得见翻嫌暂，牵衣各未堪。我行犹怅怅，君发已毵毵。后会凭何许，天涯此驻骖。","dynasty":"清代","title":"东光驿道中遇徐寿昌"}
{"author":"姚燮","content":"死岂真天命，生何怨石尤？须知富春水，不是汨罗流。狼藉收残骨，虚无等幻沤。龙门千尺峡，神在倘车斿。","dynasty":"清代","title":"哭孙同年起元四章舟行严滩溺水死其四"}
{"author":"姚燮","content":"僵舌不可说，刺之血如缕。写词招子魂，其声惨以楚。白日天堂堂，短袖挥流光。杯酒酹山川，明誓安能忘？短车五月别，别路沙雨凉。别路仓猝中，慰之后期长。万里两寸心，斗轸遥相望。子死吾不知，知还疑未死。下马城南街，分明手携子。敢以此别后，终无重见期。一日三造门，一见三举卮。有酒如昔日，我亦如昔时。海风吹檐铎，海月悬庭枝。精灵约梦寐，魂兮傥来兹。","dynasty":"清代","title":"闻汤户部讣哭之以诗得七章其三"}
{"author":"姚燮","content":"穷居正愁寂，良友日益多。虽非素识人，亦肯顾我过。朝贳市垆酒，暮听倡女歌。在病神颇疲，寡恨颜常酡。虽难免事废，藉以养情和。安念数月前，此陆犹狂波。天鸟自在飞，亦知境无罗。斜晖将薄山，各各还林柯。","dynasty":"清代","title":"定海旅中杂述七章其七"}
{"author":"姚燮","content":"暗挑冰簟十三弦，碧玉怀人正小年。梦醒分明携手处，画阑疏竹翠娟娟。","dynasty":"清代","title":"韩庄闸舟中七夕杂诗得十三绝句其七"}
{"author":"姚燮","content":"一瞬东流去渺茫，十年春梦警鸳鸯。鸥天万顷山千髻，约共渔装老是乡。","dynasty":"清代","title":"夏夜同姬人江岸步月即事五绝句其五"}
{"author":"姚燮","content":"八窗明翠划烟波，静阁高筵谢绮罗。对酒山川芳草阔，入关风雨乱云多。几人早遂弹冠愿，有客能为拊缶歌。晚磬声中吾醉矣，醉看归鸟下林阿。","dynasty":"清代","title":"何绍基绍毅昆季招同沈尧许瀚江亭饮酒"}
{"author":"姚燮","content":"迢迢暮霞。翩翩去鸦。山眉隔水明些。又帆遮树遮。红帘酒家。青罾钓艖。斜阳照一痕沙。乱蘋花蓼花。","dynasty":"清代","title":"醉太平江晚"}
{"author":"姚燮","content":"惊沙上蔽天，日色变黄暍。边云下垂地，汹为旱潮活。飒飒风作刀，万生受一割。偃地驱龙蛇，逼午叫鸧鸹。夜势厚为郁，秋气猛先夺。渐觉六合小，转使寸心阔。","dynasty":"清代","title":"南辕杂诗一百八章其三十一"}
{"author":"姚燮","content":"大芋如乱荷，纤翠偶来游。间以芙蓉枝，不解风露愁。苇帘坐野女，意整神自修。安知广市中，别有临春楼。驯机谢罗铩，鸳鸯不如鸥。慰此牵萝居，焉用吟白头？","dynasty":"清代","title":"客小若山顾氏庄杂诗七章遣闷其七"}
{"author":"姚燮","content":"风妥阑干午不尘，石槃如掌冠重闉。高怀欲抗云霄阔，佳气都回草木春。磬远知鸣何处寺，垆荒难问旧沽人。晏游递送飞鸿疾，魏晋名才几辈湮？","dynasty":"清代","title":"黑窑厂题壁"}
{"author":"姚燮","content":"芝柏心期付杳冥，西风洒涕此伶俜。幽燕琴酒无明月，瓯括山川有堕星。我愧延陵敦古谊，天将灵窆葬遗经。只留敝箧诗篇在，读与茅堂断蟪听。","dynasty":"清代","title":"哭端木舍人二章其二"}
{"author":"姚燮","content":"万笏山云，一蠡城树，未秋先已苍凉。尽倚梦、芙蓉绝巘，巾带风飏。庵竹萧萧送籁，空翠底、无尽斜阳。夫君逝，望里洞庭，遥隔南湘。还指采香湿路，有三五渔舠，停楫鸥乡。问那度、深荷宴月，多少鸳鸯。谁料乌飞鹿走，剩几处、断塔颓廊。休凄恋，钟外日渐昏黄。","dynasty":"清代","title":"凤凰台上忆吹箫游灵岩山，登琴台眺远。"}
{"author":"姚燮","content":"游戏天仙谪上京，不从花婉借棋枰。袒衣醉打关西马，密院三更有笑声。","dynasty":"清代","title":"扇影词三十八章其五"}
{"author":"姚燮","content":"梦醒得明月，照见瓶中花。略有岚气微，笼之如薄纱。披衣坐相对，坐久月复斜。远从隔屋溪，去照新绿葭。葭南出孤树，树上孤巢鸦。鹭飞偶拍拍，鸦警同呀呀。寓物有灵境，难为昧者誇。","dynasty":"清代","title":"同叶上舍元址读书观海卫回龙庵两月揽景兴怀托以歌咏无伦次也共得二十六章其二十三"}
{"author":"姚燮","content":"昨闻夷虏下连樯，瞥若骖车大路翔。但筑水城当石虎，谁弯天矢射星狼？乱笳沸郭亲孥在，急羽调兵站驿忙。阻绝南鸿无一字，更堪积潦阻行装。","dynasty":"清代","title":"恩县秋感四章其三"}
{"author":"姚燮","content":"百三十载风雷劫，修到方壶上侍仙。太史精灵凭一息，养培后秀此遗田。","dynasty":"清代","title":"竹垞朱氏遗砚拓本四绝句其四"}
{"author":"姚燮","content":"锦树重重绣幌垂，房中古节小鬟知。大河云浪秋无尽，莫唱朝鲜丽玉词。","dynasty":"清代","title":"翟琴峰箜篌图二绝句其二"}
{"author":"姚燮","content":"昨传府檄减民征，谷税新蠲市价平。忽忆吾乡遭海涨，西风尚急泽鸿声。","dynasty":"清代","title":"长安镇"}
{"author":"姚燮","content":"拨磴寻残径，遍枯青浓赭，拖霜缠雨。一面亭台、只空阶堕瓦，颓墙斜柱。绮月窥笙处。早换了、夕阳鹃路。尚烟心、瘦蝶孤飞，留恋病花红妩。那度。名流豪主。已履散裙飘，樽昔琴古。衰鬓驼翁，挈孱孙依庑，西邻芳树。风送秋千语。莫乱打、春韶成絮。试看满眼如秋，燕多避去。","dynasty":"清代","title":"曲游春废园"}
{"author":"姚燮","content":"密舸倚江，高楼控堞，远林红抹残霞。阑暑收时，牵牛篱角初花。碧天如水星如絮，度银河、凉月些些。凭朱栏，风扇摇纨，露袖垂纱。瓜灯翠泛秋樽酒，正四悬帘幕，并拨琵琶。蕖叶池生，香鸥小梦团沙。还愁玉簟湘屏冷，卧听蛩、倚了听鸦。况今宵，座有羁人，顾影思家。","dynasty":"清代","title":"高阳台"}
{"author":"姚燮","content":"水榭三层回了鸟。松翠明蟾抱。扇影丽金波，兜住桐华，凤子怜双小。隔栏天碧罗云扫。星与萤流到。一样薄罗衣，昨夜凉迟，今夜凉偏早。","dynasty":"清代","title":"醉花阴二首其二"}
{"author":"姚燮","content":"五图烂熟龙蹻书，唾弃庄老焚阴符。崆峒上药饵琼蕊，炼成九气游玉虚。少君栾大隶烟客，妻殒儿亡归不得。元罗日沈忉利夕，桃底朱霞染晶魄。魄不下堕魂不升，西风一叶空中行。寄无所住悲填膺，枯啸裂作春雷声。春雷渊渊万蛰出，蝴蝶魂愁海棠月。","dynasty":"清代","title":"拊缶歌当行路难十五章其九"}
{"author":"姚燮","content":"亲切凄寒况，分明昨梦归。最怜吾弟幼，未解侍庭闱。负米虚迢愿，残春感寸晖。群乌自巢树，息影抱依依。","dynasty":"清代","title":"月夜二章其二"}
{"author":"姚燮","content":"斋院何堪匿狗屠，可怜掣手碎珊瑚。悔将薄倖诬元稹，误以狂且诵子都。好摄云魂藏石椁，重收月气贮冰壶。怪伊碧眼匈奴客，湎鼻山尊饮酪酥。","dynasty":"清代","title":"回思八章其二"}
{"author":"姚燮","content":"谁谓相见欢，相见但凄楚。握手坐移时，转疑梦中聚。胸有千百言，理之竟无绪。视我形骸非，何论旧心腑？苦泪倾难多，青天为飘雨。若有蟋蟀声，纷来集庭宇。","dynasty":"清代","title":"清河晤孔司马继鑅话旧即赠九章其一"}
{"author":"姚燮","content":"断芦杂树高下黄，阴天渲色如夕阳。远风吹云到湖水，水与云凝渟无光。楼台中渚烟荒荒，烟萝万仞石作墙。墙头栖乌噤风至，一飞群逐云头抢。水之所尽见孤塔，卓出万瓦城门当。移舟就渚客缘岸，导我曲折登楼望。以楼絜塔楼还昂，欲驾鳌势凌八沧。仙人鸾背玉箫断，有声不断渔舟榔。人天浩瀚恍重历，昨宵有梦浮衡湘。湘中之人善窈窕，其貌冰雪蓉为裳。招之或在君山阳，君山不见见鸿翔。鸿翔忽下觅栖宿，客亦心动思故乡。虚钟隐隐出遥寺，勃我胸臆同激扬。同俦促袂唤归去，留之亦得行亦强。寒天垂水生夕苍，日不见落月满塘。天云作敛水转白，水田坼划玻瓈光。二更月可照楼槛，兹楼曾倚人断肠。","dynasty":"清代","title":"同家鸿焘万同年潮泛舟南湖登烟雨楼"}
{"author":"姚燮","content":"天宇如秋群籁肃，月光浮水在空庭。沙烟晚色连城白，露柳春枝袅地青。不信吾生又今夕，回思旧侣半晨星。美人慢按清商曲，我欲凄然涕泪零。","dynasty":"清代","title":"客中旅夕"}
{"author":"姚燮","content":"椒兰其饵桂其浆，媚公子兮夜未央。我独知君非任侠，依之为社降民康。碧天楚蜺蜷云语，青树秦鸾贴雪翔。迎送未须弹古瑟，过风钗佩极琅锵。","dynasty":"清代","title":"春申君庙灯筵词"}
{"author":"姚燮","content":"密采军牍辞，走告夷酋前。颠倒索功罪，私意伸独权。尺席罗万刃，袒背能熟眠。丑叶敷野麻，抱若春花怜。积壁金如山，妻孥涕且涟。颈组不及系，魄已沈重渊。弃骸无人收，败屋凄生烟。","dynasty":"清代","title":"感事三章其三"}
{"author":"姚燮","content":"弃侬如朽木，春来能生稊。爱欢如水深，水底有浊泥。","dynasty":"清代","title":"古怨辞九章其六"}
{"author":"姚燮","content":"江水入深绿，山鬟生晚妍。暗蘋能惹鸭，残絮尚撩烟。小梦春心觉，遥帆落照悬。桃根三月约，愁盼又今年。","dynasty":"清代","title":"有所寄"}
{"author":"姚燮","content":"昨宵梦落大庾岭，星辰不高万籁静。美人剪碎蝴蝶衣，散为玉云照千顷。晓来天影如碧绡，奇采尚在空中摇。神有所注恐其逝，急拓长笺扫窗翳。一枝两枝脱笔生，六七枝成更凝睇。恐有灵姿媚煞人，叹尔胡天复胡帝。回笔故作倔强枝，千丈而落有石势。千牛力挽不得转，又恐旁人厌粗厉。吁嗟乎，柔茹刚吐吾两难，间以一箭湘江兰。莫怜娟好如女鬟，劲弓百石兼能弯。画成弃取听人意，置酒且看门外山，山中之云何其閒。","dynasty":"清代","title":"题画梅三章其三"}
{"author":"姚燮","content":"三月粮艘来，四月南河浔。帆樯拥如荠，人语喧吴音。五月尚难达，浅阻宁始今。偏闻两江歉，春种苦愁霖。胡为三齐旱，麦价逾兼金。更以坐游食，芸芸相蚀侵。甚兹上国供，中道且滞淫。昨雨已沄汗，民望其日深。","dynasty":"清代","title":"南辕杂诗一百八章其三十八"}
{"author":"姚燮","content":"喜气生眉梢，吉祥慰天愿。莫嫌瘦不肥，与君祝老健。","dynasty":"清代","title":"画梅题二十字赠周旭"}
{"author":"姚燮","content":"神不杀鬼鬼杀神，阴阳颠倒棼屈伸。明州城中二百庙，宰木森沈乱鸱叫。昔年庙神有威福，大祭平筵享鱼肉。今朝庙神遭鬼欺，鬼攫神帽穿神衣。小鬼手搴神案旂，倒执神笏相娭嬉。折神手，作薪炭。支神头，炊麦饭。炊麦饭，煮麦粥。弱鬼瘐死强鬼疫，神庙朝朝闻鬼哭。","dynasty":"清代","title":"毁庙神"}
{"author":"姚燮","content":"霜瓦有乌栖，围香坐石猊。诗成山月白，酒醒夜寒悽。小隐商锄笠，危生话鼓鞞。浮蓬如我辈，惭愧五湖蠡。","dynasty":"清代","title":"自城湖放舟至蓉江宿周氏庄四章同张大阮二作其四"}
{"author":"姚燮","content":"斜月照林雊，林疏病影依。风寒只自噤，天阔未容飞。生短恋哀命，阳蠕待转机。抚床看弱女，灯淡药烟微。","dynasty":"清代","title":"病雊吟三章其一"}
{"author":"姚燮","content":"要侬多甘言，得侬不值钱。明月照大雨，明镜能上天。","dynasty":"清代","title":"古怨辞九章其二"}
{"author":"姚燮","content":"山灵苦结轖，未得尺寸砥。忿郁难再甚，冁然始为喜。松篁气凭石，改状不遵理。参错灌与乔，因厓乱悬委。略致霏微风，蒙头泼凉水。使我驰骤心，束入冻云底。选磴聊拄筇，深叶渐藏履。青隙多樵声，飘忽不能指。有涧虽匪深，怀清保根始。东峡矜雄流，逝尘误千里。顿删险想平，亦令驰念止。安得长毋还，餐松老埋此。","dynasty":"清代","title":"雪斗坑"}
{"author":"姚燮","content":"桃叶无家，杨花同命，一十六春如梦。汉碧纱棂烟藓满，抹上秋痕无缝。当年横烛倚箫，咽露凄声，能教抱柳纤蝉恐。不信弱兰风悴，韶华虚哄。须为俪燕逑莺，闹红劫苦，玉天行复骖凤。悔如许、窄衫小鬓，竟迟误、珍珠恩宠。漫魂望、家山一恸。断芜千里斜阳送。叹阿母将归，谁携麦饭清明垄。","dynasty":"清代","title":"八宝妆"}
{"author":"姚燮","content":"兰陵江水春摇溶，水影善媚春花红。兰陵女儿住江上，隔花临水花无容。以笑泥客客心醉，娇颜能夺春酒浓。十三随母习弦管，博解曲意情益工。轻鬟薄粉变新饰，垂袖不肯回春风。春风吹柳柳绵脱，柳叶深深弄帘夕。黄鹂紫燕交拚飞，嫩干柔条折不得。折不得，愁柰何？今宵江上春月好，明日江头春雨多。","dynasty":"清代","title":"兰陵曲"}
{"author":"姚燮","content":"时命不扰天，富贵犹尘埃。乞人倦行吟，冷酒方溢杯。颇笑朱门高，中有病人哀。华髻环锦衾，梦呓憎蒿莱。蜉蝣眷晨晖，得生复何猜？北邙萧条杨，当年千尺台。瓦砾无片存，枯云散如灰。","dynasty":"清代","title":"托感十二章其七"}
{"author":"姚燮","content":"自怜春色。怕燕迎雁送，年华催急。背石亸鬟，庭院无人坐方寂。缄住灵蕤一寸，恁猜透、南枝消息。倘倚向、斜照栏杆，抽怨弄湘笛。天碧。望何极。渐泛动暮光，藓阶烟幂。影磨梦拭。难道东风肯狼藉。生恐兜襟玉瓣，都化作、泪斑红挹。被去夜、明月底，翠禽料得。","dynasty":"清代","title":"暗香"}
{"author":"姚燮","content":"钩帘挂月春宵半。醒梦楼归燕。晚风花落惹愁闲。剩得麝煤香碎飐炉山。歌声一啭娇云隔。断恨罗衫结。缕金鸳绣络双珠。彩袖薄回鸾镜晓鬟梳。","dynasty":"清代","title":"虞美人春闺回文"}
{"author":"姚燮","content":"去年除夕笳声里，今夕岁除闻雁声。团坐亲孥当酒满，不知江海正云横。还春有兆天难秘，托足无陂意亦平。东极苍龙头角砺，江湖万态约平明。","dynasty":"清代","title":"除夕"}
{"author":"姚燮","content":"城上鸣石山，城下鸣犊河。河水沦且涟，孔子昔所过。滔滔不能渡，落日津梁多。道大世相小，悲悯还如何？徒以凤德衰，供彼狂者歌。","dynasty":"清代","title":"南辕杂诗一百八章其四十六"}
{"author":"姚燮","content":"斗酒饮十人，中量亦堪醉。奈何陈希夷，一生但谋睡。皎花浮犀香，不能作棠媚。稚女拾堕红，安知揽空翠？君子尚圆融，至人保和粹。专嗜攻其心，能使气憔悴。","dynasty":"清代","title":"秋日病中咏怀诗二十一章其十五"}
{"author":"姚燮","content":"晨星澹白晓烟黄，赌酒临安典鹔鹴。醉里梦游群玉府，愁中春老郁金堂。风蝉小鬓横镫见，冰麝流苏窣地香。过眼漂零随败絮，伤心老大嫁浮梁。","dynasty":"清代","title":"悔曾九章其四"}
{"author":"姚燮","content":"谪梦游人间，梦醒还九霄。光碧琪树林，夙世君所巢。双成云和笙，媚君升天谣。但怜吾不鸾，玉清望难翱。大吕回煖阳，六合冰气消。洒落芬陀华，下使千灵朝。君诗日月魄，天镜森昭昭。七步遮须王，庶几同宾僚。道在劫无毁，心近神已遥。玑斗回西枢，独射长庚高。","dynasty":"清代","title":"月夜纳凉挍叶山人元阶赤堇遗稿用其怀孙明府韵三章题卷后其三"}
{"author":"姚燮","content":"客身怜病困，懒造故人庐。过我相慰藉，牵衣重叹吁。忽来千绪引，翻觉一辞无。坐且眄寥廓，天云空郁纡。","dynasty":"清代","title":"赠叶舍人名沣六章其二"}
{"author":"姚燮","content":"蘼芜如曲。春影阑干束。桃叶不来江上绿。唱到怨东风曲。东风送怨年年。落花吹满江天。江上旧时山色，一眉瘦尽秋烟。","dynasty":"清代","title":"清平乐「红雨青山江上村」图"}
{"author":"姚燮","content":"强愁作欢笑，益便心腑摧。相依未能久，不如行早归。吴城满秋草，江溆含夕晖。荷华已零落，败叶风犹吹。鸳鸯自有巢，护霜苦无衣。澄心但可鉴，訾彼明月亏。月缺当再圆，昧心谁能知？","dynasty":"清代","title":"古意有赠五章其二"}
{"author":"姚燮","content":"末学愧𧪈陋，敢于声名争？沈湎六义中，聊用抒平生。太华玉掌寒，莲露高风倾。到地香霏霏，散作春烟轻。援此喻公诗，元素相鍊烹。始知白战手，能挥蛮触兵。余诗免唾拾，亦愿刊凡英。何期深蕙丛，来照孤花晶。佛天曼陀罗，霱采冠上清。俯视鹏所游，九万非阔程。由旬量乌兔，左右悬轮形。惜彼四大洲，历劫终盲盲。性以道为辅，气乃理之萌。初辨慎经纬，久化徵合并。象外超超箸，太上非非情。千虑喜一得，百绪归寸萦。吁嗟此道衰，大壤喧蝇虻。纷尔习恒态，居然操奇赢。炬燹未能遍，与公同郁怦。抱魂菂心坐，蹑足屏眉行。辔御上厩马，钟铿明堂鲸。永固铁围山，无坏金墉城。共持混沌帚，快扫乾坤冥。","dynasty":"清代","title":"董观察丈国华以余卷中答黄广文钊韵作诗见贻依韵酬之"}
{"author":"姚燮","content":"宅券偿难，岩缘修浅，十年梦断香谷。烟户檀栾，水墙杨柳，秃尽枝枝春绿。斜日乌衣散，更提甚、华堂裙幄。那堪落叶声中，旧窗重剪凉烛。试问鹤老莺荒，谁拓地诛茅，来复修筑。息月池深，栖花窖密，往景细量空熟。无赖登楼望，也几换、郊芜坡渌。但识屏山，秋帘曾伴吟独。","dynasty":"清代","title":"探春慢"}
{"author":"姚燮","content":"帝身舍拂史所无，二法造孽安足辜？倘援太武作龟鉴，如何竟使台城芜？靳家兄弟东魏产，太平丁巳始造躯。铭云七世保如意，下及存者祯祥俱。高径周尺尺二寸，量三寸羡其侧隅。一十四象佛菩萨，光明古月澄眉须。纠修于顶妙华髻，的皪在胸璎珞珠。牟尼多宝梵天相，端好不假银泥涂。土花涩缩抹烟色，井泉碎剃苔痕枯。谁将鹦鹉画翎绿，赩赩渲上红粟肤。新安城中五明寺，渐江遗墓梅花敷。西湖诗僧老行脚，来歇包担瞻浮屠。铜龛香象秘尘滓，网纱四罥青蜘蛛。重为拂拭出晶采，若揭龙钵开明蝫。昨还吴下持示我，六十三言文非诬。二千馀载几兵燹，此盟竟不金石渝。永平以来溺西教，慈悲密咒颁鸿胪。太和建德迭惩禁，沙门馀党多伏诛。李唐中叶复流布，咸通速祸真堪虞。其中造象万万亿，如风卷砾飘矣徂。幸存顽质免澌灭，抚摩亦足资閒娱。谓宜皈戒勤供养，彼倖福者毋乃愚。僧今自喜肖其肖，以印相印吾得吾。尘尘刹刹妙解脱，证逢于达真如如。三乘无等等诸默，愿删偈辨防谲觚。幻相必挂大千睫，一弹指顷旸西晡。楼台烟雨六朝寺，四百八十谁存乎？与僧往剥绿扇叶，腻堪饱腹名蹲鸱。我还捕我水田蛤，僧如不信投尔锄。","dynasty":"清代","title":"东魏天平四年四面玉佛象诗为僧达受作"}
{"author":"姚燮","content":"有缨原足请，世岂乏终军？误以长风颹，来招僻岫云。马颠愁试勒，弓愞畏胶筋。不作庸材弃，劳君破格慇。","dynasty":"清代","title":"有招予赴娥江军营者谢以诗二章其二"}
{"author":"姚燮","content":"士在草莽中，嗒已乏生气。委恃孤心劳，欲救万形敝。捍无峻石门，转为贱者隶。荆榛漫大山，谁复辨荃蕙？元历周五行，衰旺迭相帝。金水防忒差，孛罗敢乘沴。命脉存文章，古哲赖之裔。精灵充六虚，老死罔能翳。智力供雕刓，声名极危厉。当使今日情，可发后人涕。","dynasty":"清代","title":"古诗二章简阮训张培基其一"}
{"author":"姚燮","content":"不作杨枝旖旎莺，共调花角凤皇筝。日方阊阖琼霄丽，风有边关铁马声。多少女郎从汝死，只看潦倒奈予情。当年供奉开元李，想似吾髯白发生。","dynasty":"清代","title":"听陈老髯琵琶"}
{"author":"姚燮","content":"巷寂无人，帘深闻鹧，愁色沉凝疑暮。楚柳湘蘋，堪被湿云黏住。怜收了、酒旆旗亭，恨闲却、笛桡江浦。可东风、吹醒斜阳，依依来照燕归路。平芜千里浸色，须似宵来梦见，迷茫村渡。红杏相思，撩瘦几分眉妩。定香影、多半漂残，怕消息、断无寻处。问烟边，谁倚阑干，玉箫咽怨语。","dynasty":"清代","title":"绮罗香春雨用梅溪词韵"}
{"author":"姚燮","content":"匿砌烟虫苦独哦，佳人惠我肯来过。隔樽疏树闻鶗鴂，老客单衣感薜萝。门外朱轮流水逝，城阴落日乱山多。砭诗能中膏盲疾，索索龙鞭正喜苛。","dynasty":"清代","title":"黄钊端木国瑚两丈见过寓斋留饮"}
{"author":"姚燮","content":"积壁非石乃积铁，日光欲留气先灭。独楸不叶狌狌啼，露顶孤巢愁列缺。何人结椽楸树下，醉藉枯烟嚼阴雪。天笋万仞不可齧，移向云根塞蛟穴。","dynasty":"清代","title":"杮岭写望三章其二"}
{"author":"姚燮","content":"三年今日满，一哭尽情难。苍海鸿看逝，荒坟日正寒。避他黄叶落，抽我素丝弹。竹折烟无箨，桐枯井易眢。去宵奁阁梦，凉渚水衾单。何处纫鸳衵，奚由整凤翰？兵戈驱侘傺，儿女挈辛酸。苦劫邀天卫，高堂已力殚。野塍寻堕芋，江屋卧秋澜。落日啼鸢树，西风下濑湍。积心如痡毒，浩觅路瀰漫。恻尔裾缘蝶，凄其睇媚兰。发缄黧粉帨，留佩涩明玕。东嘒馀星小，南天有雾拦。奠焚新楮帛，影索旧窗栏。鶄翼回飙厉，鳏鱼大泽乾。泉台泥滑滑，潘岳发鬗鬗。万汇凋零色，都从寸腑刊。","dynasty":"清代","title":"亡妇忌辰十八韵"}
{"author":"姚燮","content":"苍茫远气暗难收，急敞华灯续晚游。风雨经年人话别，湖天一白月当楼。接屏露色青山晕，飐笛烟声藕叶秋。如此高筵凉夜阔，庾郎独有鬓丝愁。","dynasty":"清代","title":"朱舍人俊招同人饮湖上长丰山庄二章其二"}
{"author":"姚燮","content":"到山不见门，到门但有竹。竹影摇四垣，尽作水纹绿。古佛坐与古松对，空谷禅心老无碍。林风微激钟自鸣，岭日方西堂已晦。策筇独立心太平，过檐山鸟双翮轻。香厨一缕茶烟直，去与白云天际行。","dynasty":"清代","title":"太平庵"}
{"author":"姚燮","content":"危堞浮海壖，延爽眺孤夕。露满虚景寒，月高群象白。奇澜耀珣玗，乱岛交盾戟。天水两翕融，于中界微碧。安期千载遥，鸿茫复谁辟？俊影睨汉雕，远点散帆鹢。大块何拘墟，藐躬自局蹐。","dynasty":"清代","title":"月夜登北城"}
{"author":"姚燮","content":"未涤残冬气，江梅有怨姿。微波岚影冻，初月梦痕知。小鸟能催信，蹇驴待索诗。胚胎春十万，元命好矜持。","dynasty":"清代","title":"江梅"}
{"author":"姚燮","content":"疏梅小竹晚娟娟，置酒聊当饯岁筵。戍隘疲军思故土，过江饥鸟识炊烟。静中心气吾无蚀，腊底江山春未妍。侥倖一家饱煖得，微生何以答苍天？","dynasty":"清代","title":"除日饮酒作"}
{"author":"姚燮","content":"病骨微酥，不寐如何，诗篇细详。认含啼若怨，气舒仍郁，回声似笑，颐翕旋张。唾恐霏衫，风愁颤烛，特地罗巾背掩将。难堪处、更麝添辣火，橙擘酸浆。值伊半晌昏茫。敢秘钥、玄珠启囟堂。记筵边噎酒，浓香骤喷，花阴觅约，急响难防。皮角跳轻，耳轮热重，一例鸳鞋卜未妨。郎归后，问孤衾那夕，曾否思量。","dynasty":"清代","title":"沁园春·嚏"}
{"author":"姚燮","content":"万山秋色束行装，一握纯钩马背霜。关塞无人迎侠士，风云何处酹清觞？飘摇身世随蓬叶，生死头颅誓革囊。指点堑榆千仞削，漫疑太白耀兵芒。","dynasty":"清代","title":"拟唐人出塞辞"}
{"author":"姚燮","content":"山近堪伐柴，江清足投网。食用天与全，谁复贱草莽？樵渔有互资，坦心绝贪攘。通邻如一家，无事亦常往。谭笑延古欢，随分具果橡。","dynasty":"清代","title":"田家杂兴十五章其十五"}
{"author":"姚燮","content":"记环谯碧柳，锁堞红棉，绮丽关河。近自州军改，便垣泥缠苜，版雨摧莎。暗潮啮根还紧，颓绿似横拖。况夜蔽无门，空营月息，老树风捼。谁过。夕阴里，见断碛驱羊，凹阜行驼。一段荒凉画，尽烟残人剩，街月昏矬。役夫几时重集，鼛鼓听喧歌。削曲岪天梯，长云万雉金翠峨。","dynasty":"清代","title":"忆旧游坏城"}
{"author":"姚燮","content":"石有崩颓劫，谁为不坏身？树坚能到骨，阅世又逢春。荒可包三古，幽堪避六尘。久穷师子技，努目漫含嗔。","dynasty":"清代","title":"金刚洞"}
{"author":"姚燮","content":"那得热中客，群来退步看。振风衣得露，坐石目随湍。物向閒中寂，心从定后宽。松虬无一叶，袅袅碧萝寒。","dynasty":"清代","title":"清凉冈"}
{"author":"姚燮","content":"已觉诸峰下，身还耻雁高。规中天有尽，象外劫谁逃？蓬弱仙之宅，风波逝者慆。人间无坦地，几辈息尘劳？","dynasty":"清代","title":"佛顶山"}
{"author":"姚燮","content":"不与众流溷，幽潭绕碧阿。澄光孤月定，片影白云过。禅意自虚得，凡心愧热多。泠泠琴一曲，清气满烟萝。","dynasty":"清代","title":"冷泉"}
{"author":"姚燮","content":"之子已长往，高风剩此山。一轮千古月，空复照人间。水影孤亭冷，梅花万树閒。白云起天末，不见鹤飞还。","dynasty":"清代","title":"孤山"}
{"author":"姚燮","content":"西风一夜雨，平楚忽苍然。新涨急群势，孤雕盘远天。余情与洒落，云物旷澄鲜。会约广成子，乘龙群玉巅。","dynasty":"清代","title":"雨后"}
{"author":"姚燮","content":"天半忽无月，片云风送过。是谁吹短篴，幽怨落微波。莲动露华散，竹深凉气多。故人殷侑酌，欲饮奈愁何？","dynasty":"清代","title":"宿陈氏斋中"}
{"author":"姚燮","content":"蝉响忽悽咽，园林知变秋。骤寒应汝畏，欲避定无谋。商籁起天末，冷霜生树头。谁怜伏枕者，与尔有同愁。","dynasty":"清代","title":"闻蝉"}
{"author":"姚燮","content":"风紧朔云动，村荒古日斜。江天尽积雪，空阔见残雅。物换易成感，年深尚别家。悠悠我生事，浩浩信无涯。","dynasty":"清代","title":"冬日"}
{"author":"姚燮","content":"尚有未归雁，嗷嗷中夜飞。谋生吾亦倦，前路尔何依？风雪稻粱尽，关河岁月非。巢林双翠羽，只是乐芳菲。","dynasty":"清代","title":"闻雁"}
{"author":"姚燮","content":"鸿文炯天斗，大柄久失持。绳枢视中表，惟公旋斡之。夙昔诵瑶什，肝腑三年师。青穹浩无界，井黾何能窥？勋猷古韩范，雅望熙朝资。仪表冠阊阖，籋月骐驎姿。承平侍中秘，濯笔昆明池。探骊水珠烂，绣凤云衣垂。韶咸润扆藻，缶响皆辟驰。至尊降颜色，恩命极荣施。而公益持慎，佩笏深顾思。九野图籍存，生息关度支。节省体天意，佐理无遑时。公馀屏群扰，著述丹黄披。勤敏习儒素，不以名位移。小子夙愚贱，局迹烟海陲。束发事文翰，强效东家施。朅来走京洛，佩剑惭无辉。陈书弃明达，散樗良自悲。乃非太白才，竟使昌黎知。辱蒙折节招，升堂拜令仪。窗云洞流素，阶草纷含蕤。联翩集诸彦，桂酪金薤卮。肃神饮和语，穆若春风吹。无形溢琴趣，沨沨沦骨肌。安知尺轨外，万象方炎曦。耳目几宗匠，偻指增郁伊。愿曳羲和鞭，上与朱轮追。乔松卓囷盖，流液凝为芝。千秋有真际，贞寿兹勉期。","dynasty":"清代","title":"呈程少司农恩泽"}
{"author":"姚燮","content":"旷时负良眷，岂复芳妍春？顾非两黄鹄，意态交逡巡。露井桃不华，纤草何由裀？对我一楞山，终日如眉颦。浑朴不可佩，卞玉宜见嗔。咄哉米家颠，袖底藏嶙峋。","dynasty":"清代","title":"客小若山顾氏庄杂诗七章遣闷其三"}
{"author":"姚燮","content":"高棂天作水，叶尽有横丫。梦醒愁难醒，独吟还独嗟。候鸡延海旭，老豆蔓墙花。泱漭吾何系，横矶自钓艖。","dynasty":"清代","title":"独吟"}
{"author":"姚燮","content":"杀鬼空悬郁垒符，水衡络绎费流输。大奚石陷潜沙鳄，中宿冰寒散幕乌。秘冢防搜张越国，清门谁守董番禺。可堪未复安期岛，又报飞欃过六虞。","dynasty":"清代","title":"闻粤警四章其四"}
{"author":"姚燮","content":"晚炊三白米，青鳜入羹鲜。残味分童饱，微醺约睡缘。江云横漠漠，水鸟去翩翩。小泊招渔话，尘心一澹然。","dynasty":"清代","title":"舟行杂诗十章其三"}
{"author":"姚燮","content":"好香欲烬人欲眠，风惹绡帏散薄烟。黄鸟侧翎欺倦蝶，小榴触损不知怜。","dynasty":"清代","title":"即景三绝句其二"}
{"author":"姚燮","content":"赤松零素已无完，烂墨迷离渍粉瘢。输与吾家秋涧老，白须红舄抹春纨。","dynasty":"清代","title":"论古画梅家得二十四章其二十一"}
{"author":"姚燮","content":"丛桂小山意，清流大泽心。独姿明瘦菊，交语妥纤禽。野屐閒廊过，春樽堕梦寻。归装须不促，好日耐登临。","dynasty":"清代","title":"信宿北墅即事十一章其三"}
{"author":"姚燮","content":"桐城树文帜，南恽势愁败。吾乡始杲堂，甬东遂成派。越轨不受羁，蹴尘但矜快。遂使大漠空，不如隧道隘。君手工筑篱，先能饬其坏。酿酒不到醇，入市戒轻卖。庶几青莲华，别启佛天界。吾文如律师，但拘五灯戒。安得舍利珠，悬门喝君拜。","dynasty":"清代","title":"赠徐十三明经时栋四章其三"}
{"author":"姚燮","content":"尘热不到门，石楼云气昏。荒松彫佛髻，古月鍊冰魂。大隐宜雌守，真元有上根。癯禅梅托命，晞衲向朝暾。","dynasty":"清代","title":"冷水庵"}
{"author":"姚燮","content":"哭声瘖哑如病乌，狂枭咒死无屋无。富家但愁晚禾没，贫家抱瓮愁朝餔。漂苔上床不得睡，乱拾残棉握肩背。风刀剜体愁剜心，界壁流泉界衣泪。","dynasty":"清代","title":"八月初旬连日大风雨因述见闻作短歌纪灾得十章其四"}
{"author":"姚燮","content":"良游委朋兴，蹑屩行犹夷。穿芦入纡径，乱叶交排挤。幽凉逼新润，至净无烟栖。人语漏空绿，明翼翔宿鹥。停步试回瞩，来径还杳迷。佛阁踞高阜，相与穷攀跻。虚影泛帘夕，碎碧如藓衣。下俯极葱远，其上浮夕晖。万梢滉金色，平陆生涟漪。临风歌道阻，未秋神已移。南湖月寥阔，昔梦湖上矶。琴笛恣欣赏，鸥鹭相挈提。溯游久违愿，坐对空因依。","dynasty":"清代","title":"经龙树寺憩蒹葭簃"}
{"author":"姚燮","content":"山镰刈秋萝，水碓舂暮云。风来壑阴合，石立涧水分。闳览物自远，静抱气多薰。束想泯外驰，随往寄吾欣。","dynasty":"清代","title":"杜岙徐氏庄二章其二"}
{"author":"姚燮","content":"斜日疏花燕子还。天涯今日此凭栏。但留画本驻容颜。脂粉漂零人面易，韶华消遣客心难。江南归去怕春残。","dynasty":"清代","title":"浣溪纱题星斋纨扇桃花"}
{"author":"姚燮","content":"成连去海谁能琴，筝琶如沸亡古音。君情淡远托诗句，疏花短竹春江浔。醉中握手车停陌，仰看天河入秋白。多君爱我逾弟昆，知我凄凉未归客。","dynasty":"清代","title":"答长白伊湄见赠即题其集"}
{"author":"姚燮","content":"赵君置酒忽不乐，醉掣匕首挥白云。胸中旧事匿真史，谓当借我长篇陈。今宵大雪天阴阴，瘦猿作筑乌为琴。商声离沓和千籁，有鬼旁涕悲其音。当岁庚子夏六月，暍日千峦烁林樾。孤城海上浮一丸，罔两潜来索山骨。捣虚或似龙骧军，楼船走毂天为氛。请兵告急拒不发，一朝坏我将谁云。二十七舰平碇潮，乱呼觱篥金距趫。游魂绝岛豺狼忍，侧目中原意气骄。承平已久兵力孱，刀钝不羼弓难弯。粮无储蓄县官苦，职有司守将军难。将军独帜当坚壁，县官仓皇倒持戟。约战难宽三日期，万姓存亡争一息。女墙列炬南门关，蒺藜櫑木传车辕。将军挈马堵冲道，兀立不动如邱山。邱山可动身不动，微命鸿毛国恩重。惊飙压屋孤木持，𧹬雾埋霄一星竦。连环琐甲霜髯飘，将军立马东崖高。屯郡貔貅正传宴，眼看逝水流滔滔。斯时县官巡民市，十户荒凉九逃徙。存者誓为一臂当，敢以偷生速公死。忽传铃骑缒城来，城门不钥轰然开。火鸦落砦大旗折，雷声捲地闻哭哀。将军死矣民则那，四城鼎沸讹言多。前兵已溃后不继，将军未死还如何。将军未死创已深，民为裹血声呜喑。堂堂天子命之帅，讵宜生就蛮夷擒？将军凛凛识大义，民挟将军授之骑。南门路塞驰北门，谁料将军受民饵？社狐仓鼠无一存，洒地但有新血痕。天魔种子夜叉相，汗如鱼气蒸浑浑。存者欲出不得出，出者窥门不敢入。未死徒为将军悲，一死还为县官泣。将军囚赴辕门谳，肤革无完足寸茧。将军不死大帅生，谁许将军舌能辩？北面稽首烟草中，县官就死何从容。杜鹃喉涩泪出骨，赤山炎气方爞爞。我歌至此心腑摧，县官良吏非庸才。为臣不易久绅佩，见危而授无疑猜。高坟古柏风吹折，下有清池凛寒雪。昔年群公有同志，今日县官是孤节。高轩食肉多组缨，天地私汝成一名。可怜烽火初惊夜，犹与诸生讲六经。县官已矣且弗论，将军不死还何言？一时铁铸六州错，遂抱黄泉万古冤。天门巀嵲难呼枉，遍野荆榛密罗网。尸居不识海浅深，反珥雕翎受勋赏。将军不死还死创，桐棺草敛秋风凉。海风东浙潜蛟遁，海月南闽凄雁翔。县官亦是闽中产，苦共将军竭心眼。春秋功罪无倖逃，同见先皇复何赧？赵君醉醒吾歌终，大雪为止群山空。起看溟渤天同远，侧听訇砰水又风。青天茫茫亿万里，书我长歌掷诸水。东水澄清天日高，始信鱼龙多谲诡。","dynasty":"清代","title":"雪夜饮酒听赵二裕熙说庚子岁定海县知县姚公怀祥总兵张公朝发殉难拒夷事纪以长歌"}
{"author":"姚燮","content":"谁家七岁儿，弃置墟墓旁。昨见好白晰，一夕肌肤黄。乾号若蛩咽，血色围两眶。伏地齧枯草，根劲牙不强。野犬过频嗅，跳跃求其僵。蠕蠕尔何活，早死还匪伤。连村什佰户，迭岁遭疫荒。东邻颇安饱，尚忧三日粮。收鬻往犹易，自顾今不遑。行人问乡里，南北指渺茫。爷死弃厓谷，有娘非我娘。昨从丐人去，流落知何方？咄哉朱门儿，绣褓金辉煌。得饵更索乳，娇泣怀中藏。赤子何良诈，天壤分咎祥。乱木郁昏惨，斜日风头抢。雏乌抱枝泣，今夕多严霜。","dynasty":"清代","title":"谁家七岁儿"}
{"author":"姚燮","content":"珊珊瑟瑟佩明珰，可是珠帘第四娘。一袭青黄鱼子缬，东风吹作杜蘅香。","dynasty":"清代","title":"扇影词三十八章其八"}
{"author":"姚燮","content":"枯桑瘿老似瘿翁，红叶一枝相对红。横个渔家三尺榜，日高已听打榔风。","dynasty":"清代","title":"即景五绝句其一"}
{"author":"姚燮","content":"月上何迟迟，昨圆今已缺。待尔重圆时，吾当在家室。还以好颜色，对尔共欢悦。勿向他人前，复此照离别。","dynasty":"清代","title":"南辕杂诗一百八章其九十八"}
{"author":"姚燮","content":"信都沉，书又隔。彼此共为客。飘去杨花，知在那边陌。只留一桁荒楼，几株秃树。尚有个、旧莺寻宅。更无策。拾将欢怨零星，多半是陈迹。花瘦丰台，草浅茂陵夕。嗟哉梦逼春醒，人随水逝，枉万古、恨悬天窄。","dynasty":"清代","title":"祝英台近其二十四并序"}
{"author":"姚燮","content":"神骝不能耕，不如田舍牛。真人在天安可求，使我仰面心烦忧。瑶扉辟寒碧，鸾语吹斗芒。以心向明月，层云上掩何苍苍。且须骑虎觅灵药，西穷星海东扶桑。","dynasty":"清代","title":"短歌寄厉三叶十八七章其一"}
{"author":"姚燮","content":"胜朝岁癸甲，阳九遘天厄。彗枪灼辰纪，祅淫满幽益。东南草木死，震荡米脂贼。流血灌河渎，村堡听闻隔。王师入镇抚，残蠕稍安获。惟时江浙间，汹汹尚兵革。秀州一隅地，探胠等凫鹢。荒角动哀语，高垣黯垂夕。天籁有文孙，冰壶濯神魄。血战通画理，卷舒宋元夕。变相九十九，见推董宗伯。感时抱唈逆，乾坤惨孤息。上书天门遥，掉首海云黑。托怀缋招隐，飒爽去镂刻。明溆分水阑，纡道立山栅。晓眄狎凫鹄，秋贞寄松柏。凌巘石崱屴，俯流水扬激。邻蟪吟晚竹，挈𤠔饱春芅。放达师阮嵇，才略匿皋稷。长策守椽静，危径出门仄。意远蠲嚣氛，庭清谢通籍。非匿祥鸾姿，甘心堕荒僻。咄嗟行路难，阛市满戈戟。文章罗岸狱，冠带丧廉饬。秦谷中断崩，虞渊下昏汩。凄凄沈昧幽，浩浩入荒僰。野马瞥已驰，吾素厉清白。咏怀叠三什，上能屈庄翊。呜咽吊青帝，精采绚丹册。岁星乙酉夏，闰月变仓卒。号泣九市震，城门四搥坼。游火昼生碧，照射及公宅。猖獗莫抵禦，踉跄走荆棘。老母偕妻稚，各各在行役。扶衣趾踯躅，掩衿面黴纆。餐风荒火庙，宿雨破星驿。蒿目人马尸，平野鲜禾麦。何问缥缃富，弃置等泥砾。踰时纪丁亥，混茫宇重辟。涕泣作遗民，得止木匪择。恻恻天星湖，濒难死无穸。飘散筠庵书，何由慰骸骼？先生于此图，亦分等鸡蹠。谁知武塘僧，庋秘尚畴昔。挥毫重题叙，川岳辨历历。但幸一卷留，何啻百朋锡？运会迭否泰，两仪互盈蚀。在劫数或存，狐魍狯奚夺？洎兹二百年，古墨出芒色。渲染极沈厚，包涵有元默。茅堂颜朗云，故址剩荒栎。草卉没已寒，悲愤隐相即。尚如岸巾坐，荡胸生霹雳。犹子东井公，继起品华硕。晚盥怡清飙，文画守真脉。拂缣吾与歌，孤灯为腾焱。奚数长江图，雄俊驾千亿。东林锢党祸，姚江遁枯寂。败萚兹偶存，寒窗坐磨拭。布衣在天地，云水一鳞翮。","dynasty":"清代","title":"题项易庵招隐第三图"}
{"author":"姚燮","content":"发短惭新草，冷客无春，那记花朝过。静日佳山，高楼留饮差可。看幂历、烟满杨枝，有困雨、黄鹂深坐。声啼破。撩他乱絮，樽前飘堕。阑衫几著香尘，涴唱吴箫，借渐离筑和。贮酒深肠，空馀愁泪包裹。奈荡人、帘底微飔，狎病后、醉魂难妥。归去么。扶上画桥灯舸。","dynasty":"清代","title":"玉京谣饮留仙阁，用吴梦窗夷则商犯无射宫调，即题壁。"}
{"author":"姚燮","content":"拂拭古剑光，莹若秋潭波。与君佩腰带，百年无灭磨。美人善窈窕，含睇山之阿。山下夫君归，高马冠峨峨。不唱秦女休，不弹箜篌歌。葹草有苦心，罥以千尺萝。季伦弃西市，珠玉今谁多？杯酒犹未寒，凄尔须发皤。相持永矢怀，往撷南涧薖。","dynasty":"清代","title":"同叶上舍元址读书观海卫回龙庵两月揽景兴怀托以歌咏无伦次也共得二十六章其十二"}
{"author":"姚燮","content":"缘林得纡径，篱落多儿童。儿童拾橡栗，拜跪陈老翁。牛羊散其侧，出没深草丛。前云雨将至，远屋灯已红。向翁告所息，遥遥指其东。出村缅寥廓，去矣谁适从？","dynasty":"清代","title":"南辕杂诗一百八章其九十四"}
{"author":"姚燮","content":"罗敷桑陌已无莺，老屋临江但竹檠。采得芙蓉知古怨，邀来明月得新晴。乱山独梦愁莲步，涩指中宵试笛声。好熨薰笼消寂夜，将诗咒与雪衣鹦。","dynasty":"清代","title":"简怀姬人四章其四"}
{"author":"姚燮","content":"不见成花香自霏，尽渠春瘦到秋肥。朝阳灼若翠鸾帚，夕月织为金缕衣。老眼几看华阀换，赁居暂作主人依。轮囷松柏愁斤斧，莫道空山无是非。","dynasty":"清代","title":"中庭檀树叶"}
{"author":"姚燮","content":"春海霏玉澜，绿屏浸山草。重剔没土碑，屼然出蓬稿。杜鹃赪作绵，荠花白相袅。爱其生机多，持畚未忍埽。羁人经乱离，两年匿荒窱。梦雨秋灯寒，难苏棘心槁。幸邀先灵呵，免为异乡殍。得担鸡酒来，身已再天造。此山当海冲，翼然冠诸幖。拱北一席坛，远及万里瞭。斜尻左虎蹲，逆尾右龙掉。上窀参壬钤，雄局谢卑湫。幽荫及后礽，祥风谓斯肇。谁虞呼吸危，几罹鬼军扰。辛年八月秋，轮船下西䝤。石弹如堕星，破碎鲜完岛。鳌峰大将营，崩雷骇飞燎。掩耳不及防，蹂躏听奸剽。而兹土一坏，艰险独存保。始知理有凭，原非借祈祷。只今咫尺间，丹砾偃残堡。俯水乔柯青，尚宿警弦鸟。再拜陈暗衷，倘来享清醥。自怜不肖生，力惟致温饱。述训无一遵，近将困顿老。幸守清白贻，在染不忘缟。愿后常太平，为民托轩皞。斯时东云开，群峰出了了。天镜浮掌圆，城楼日方杲。城浦鸣渔榔，閒閒似三泖。永娱地下魂，不复苦愺恅。为挶崩厓泥，相涧塞冲潦。何当携橐驼，沿隧种樗栲。","dynasty":"清代","title":"春暮登金鸡山展先大父墓即事"}
{"author":"姚燮","content":"鸱夷子皮善张弛，卿子冠军矫命死。元王封儿羹颉侯，扫除之隶宜愤羞。荣华有命不相强，杼首求官亦何仗？屈身酒户作厮养，西宅朱儒动馋想。貙氓冒德称驺吾，梼杌作士咎繇诛，画象颠倒成爰书。霪雨三日草木烂，烈焱焚泽虎蛇窜，羁臣钳釱坐愁旦。","dynasty":"清代","title":"拊缶歌当行路难十五章其六"}
{"author":"姚燮","content":"暮潮回。看津头、舟楫齐开。送汝渡江，此别何时重来。酒家明日无君迹，未挂帆、犹可倾醅。憎多事，垂杨里，杜鹃呜咽声催。聊复循行岸隈。将剩茝同攓，半晌低徊。刺眼乱山，寂历空天斜晖。此行花月金阊路，漫殢春、弦管楼台。君见否，村莺展翅，多半黄衰。","dynasty":"清代","title":"梦扬州送娄啸亭还江南"}
{"author":"姚燮","content":"秋塞多落榆，飞鸟避流镝。黄云遮马头，行人但凄戚。大将方解韬，急羽复驰檄。嗟彼胯下儿，迈古诩麟绩。","dynasty":"清代","title":"遣兴五章其三"}
{"author":"姚燮","content":"江头白鸦拍烟起，飞飞呀呀入城里。城鬼捉夫如捉囚，手裂大布蒙夫头，锒铛锁禁钉室幽。铁钉插壁夫难逃，板床尘腻牛血臊，碧灯射隙闻鬼嗥。当官当夫给钱粟，鬼来捉夫要钱赎。朝出担水三千觔，暮缚囚床一杯粥。夫家无钱来赎夫，囚门顿首号妻孥。阴风掠衣头发乱，飞虫齧领刀割肤，谁来怜尔喉涎枯？","dynasty":"清代","title":"捉夫谣"}
{"author":"姚燮","content":"逼人哀乐鬓星然，苦有诗怀到汝边。江水通潮漂一梦，桃花催雨过三年。难收旧枕凄凉泪，莫怨新人婀娜怜。密树重窗犹畏冷，青檠谁与照黄泉？","dynasty":"清代","title":"昨梦二章其一"}
{"author":"姚燮","content":"鲛人之绡玉光砑，不抵村人棉布价。鱼肠之剑同昆吾，利亦可断豢马刍。饮酒不解酒中趣，水底馋鱼嚼飞絮。西山吹落城岚青，移之可当飞燕屏。射雕健臂只弹雀，天马宜为锦鞯络。丈夫不能濯足昆崙源，醉饱而死将谁冤？","dynasty":"清代","title":"醉后书城南酒肆壁三章其二"}
{"author":"姚燮","content":"红阑宛转段家桥，媚向东风倚病腰。侧鬓西泠看山色，水荭花影上春绡。","dynasty":"清代","title":"扇影词三十八章其十八"}
{"author":"姚燮","content":"城浦多画楼，高箔齐女墙。倒影波心窗，泛入青鸳鸯。澄怀不习绮，但搜萝底香。萝作空濛云，吹动初旭光。回汊渔台平，八折虹垂梁。碧港如天河，直引秋绳长。望随燕飞没，燕杪孤帘飏。移船且谋饮，一泛颇黎觞。","dynasty":"清代","title":"同谢同年增自小东门买舟由小秦淮至虹桥酒市小饮游平山堂桃花庵云山阁诸胜薄莫始归得诗六章其二"}
{"author":"姚燮","content":"丰碑人不识，寒色满泉台。草木秋风尽，牛羊日夕来。捷书燕马递，牙戟渭营开。功定身千古，欷歔上将才。","dynasty":"清代","title":"挽歌"}
{"author":"姚燮","content":"迥野天萧萧，捎云有孤隼。西下千里潮，流与夕阳尽。羁人迟未归，忧来不能忍。谁见六宇宽，留此一身窘。晚色浮空来，霜气逼潜紧。乍有村火光，激射到䉋箘。对面将军山，峭极梦难近。夜啼不待猿，有泪我先陨。鬼神徒见猜，意气郁未泯。尺蠖无由伸，附为草间蚓。下涸重渊流，上扬九霄坋。庶几俛仰间，一揭万古愤。","dynasty":"清代","title":"冬日旅怀杂诗三章其二"}
{"author":"姚燮","content":"出门减豪迈，日去无还时。菽帛尚不谋，命世谁相期？织愁纵有杼，引绪怜残丝。还虞霜雪痕，渐来欺鬓髭。安得服气方，永与饮啄辞。庶几盈抱春，不改贞秀姿。","dynasty":"清代","title":"答傅濂见赠韵二章其二"}
{"author":"姚燮","content":"蝉响忽悽咽，园林知变秋。骤寒应汝畏，欲避定无谋。商籁起天末，冷霜生树头。谁怜伏枕者，与尔有同愁。","dynasty":"清代","title":"闻蝉"}
{"author":"姚燮","content":"挂城出长河，一白色如练。不与浣尘衣，但与照尘面。荠原高青青，远道阻难见。窥渚惟独鸥，语樯有零燕。山川如浮云，过影不相恋。清景知何常，客游况云倦。","dynasty":"清代","title":"潞河二章其一"}
{"author":"姚燮","content":"不畏过海狐，但畏坐山虎。向人戟指两眉竖，上使峨峨说王府。王府隶下千百军，名籍连环结行部，杀尔区区敢来侮。王府何所为，烛海糕山媚天主。王府何所娱，秘密淫魔作鸾舞。尔来仆我王府门，王府坐尔琉璃墩。饮尔蒲桃樽，与尔灵药能返魂。","dynasty":"清代","title":"书所见三章其三"}
{"author":"姚燮","content":"筑墙墐门邻屋换，苍鼯白日隔篱窜。阴霪接霉气难熯，急涨冲泥没人骭。鸡鹅日食不得半，啄尽麻根到葱苋。釜鱼十煮九不烂，灶婢蓬头愁湿炭。童子饥缩面流汗，携箸先来坐尘案。漉盐菹笋与之饭，得饱何知有忧患，使我旁观袖手叹。","dynasty":"清代","title":"穷巷吟四章其一"}
{"author":"姚燮","content":"山堂高置酒，开门挹平绿。万笏天门峰，对掌净如沐。远风吹芡香，其下万顷渌。浊尘横九郡，清气此涵蓄。神劳已旦暮，醉当藉云宿。松壑有隐猿，倘来伴幽独。","dynasty":"清代","title":"南辕杂诗一百八章其五十五"}
{"author":"姚燮","content":"法界金轮孤，低眉佛相现。以我自在心，上作元灯荐。天笑舒堂楣，灼若神女电。香象无杀机，三灵共恩眷。老鹰过厓睨，鹦鹉语方啭。凿空生绿霞，扑地有馀茜。檀栾开画屏，潮音打成片。指顾西天门，日华动幡扇。膜拜乞上乘，仅许一指见。谁悯鸠槃茶，堕劫入淫变。繄昔史越王，丹心照清汴。奸谀上兵牍，胡蜂肆狂煽。北窖灰难扬，沥血九重谏。须知上宰慈，早植佛根善。至今濒海民，未敢煮黄蚬。递及哈喇歹，悔罪折壶箭。遂披莲华云，仰睹满月面。我惭尘障深，奚止躯壳贱？十年荦确胸，棱棱自扪遍。出屋眄太清，远景极雕绚。五色龙觜虹，一缕静吞咽。因温四百峰，露顶坐平淀。蒸之潮气赪，染作万林茜。乍有疏钟声，空风与回旋。卓锡忘旧山，吾还感流霰。","dynasty":"清代","title":"紫竹林"}
{"author":"姚燮","content":"我昔未遇君，先与君兄交。闻有弱冠弟，关览凌群髦。但视兄卓奇，知非人过褒。邻郡面易谋，鄙愿胸久操。意外君能来，来适与我遭。炯炯秋虹姿，天云轩之高。我意颇自雄，为君嗒焉挠。应使大地春，黯色惭蓬蒿。抑我壮犹废，畏厕后生豪。芜陋膺滥名，讵能君识逃？矧得应与刘，左右森联镳。一席罗众奇，谁复分鹬鷮？不知何善缘，投漆尽如胶。使我宛转肠，辘轳等所劳。急敞庭东楹，拂拭檐蟏蛸。濯露江城岚，合束孤篁梢。篁底三五莺，静翼纠缠牢。照以苔光澄，绮谢花云包。轧轧清语声，冰茧空机缫。为呼灶下童，挈瓶沽邻醪。真性挟与流，未容禁酕醄。我箧长物无，尚有鸊鹈刀。日夕愁露芒，至此更难韬。委蒙君等爱，幸弗讥狂骚。天壤万路宽，势独穷吾曹。中原气清旷，坐看诸君翱。弗忘秃羽鹙，伏病荆榛巢。杯酒屋漏中，誓已千秋要。千秋绵寸心，古哲通兰虈。而况咫尺踪，不隔山川遥。撤樽风雨来，入夜闻颾颾。浩歌君子行，壁影舒裳袍。","dynasty":"清代","title":"与孙文学廷璋并示孙上舍悦祖暨朱文学侗得三十一韵"}
{"author":"姚燮","content":"为君置酒鳌山顶，与君携手登崔嵬。明朝离别不相见，一饮须尽三百杯。伤君饥寒剩诗卷，奇骨兀奡黄金台。不逢王公加拂拭，坐令衣帽生尘埃。我亦频年不得志，笯鸿困缚排风翅。语少千秋下笔难，眼无知己狂歌易。酒楼三月桃花红，珠帘卷入江南峰。相逢买醉证肝胆，各怜年少皆蒿蓬。惊人殊态出山鬼，啸风唫雨时相同。谁使此乐尽今日，当筵把臂生凄恻。金杯掷碎泪不枯，起坐阑干看海色。海云不动天风高，炎波黤惨蓬壶遥。遏胸愁愤千万斛，相与激荡成波涛。神虬喷雪珍珠碎，烛龙跃日珊瑚摇。变幻纵横生指顾，何况风波在世路。扬帆涉险信所难，引马回头不如去。手持玉酌王郎前，吾辈岂为儿女怜？愿君此去勿他往，金庭奇奥多神仙。朱菌芬蒀紫茸腻，饵之可以还华颜。他时我登此山上，手招白凤骑翩跹。淩虚排翩下九华，芙蓉拂袖飘苍烟。与君共寻王子晋，月明迟我浮槎巅。","dynasty":"清代","title":"望海楼饯王允安还庐江"}
{"author":"姚燮","content":"春信到梅花，醉倚玉龙横笛。昨夜梦凉人睡，伴孤窗残月。春愁未许寄梅花，推枕看窗色。不分梦醒人去，剩一庭残雪。","dynasty":"清代","title":"好事近"}
{"author":"姚燮","content":"凄我逢今夕，灯寒一舸孤。水流闻处涩，梦气索来枯。天宇冰霜紧，人间岁月徂。敢教春意蓄，鍊骨到梅癯。","dynasty":"清代","title":"二更自宝幢河放舟寒甚不得睡"}
{"author":"姚燮","content":"世无扬子云，石椁秘奇文。土隙愁孤蚓，庭隅鬨暗蚊。群言相抵触，六义已纠纷。愿借咸阳火，都将笔砚焚。","dynasty":"清代","title":"愿借"}
{"author":"姚燮","content":"神不杀鬼鬼杀神，阴阳颠倒棼屈伸。明州城中二百庙，宰木森沈乱鸱叫。昔年庙神有威福，大祭平筵享鱼肉。今朝庙神遭鬼欺，鬼攫神帽穿神衣。小鬼手搴神案旂，倒执神笏相娭嬉。折神手，作薪炭。支神头，炊麦饭。炊麦饭，煮麦粥。弱鬼瘐死强鬼疫，神庙朝朝闻鬼哭。","dynasty":"清代","title":"毁庙神"}
{"author":"姚燮","content":"花奴且挝鼓，我唱江南歌。夕阳忽下柳烟起，橹枝缓缓移春波。澄光摇汉明月来，画船压岸珠帘开。杜鹃勺药烂如锦，枝枝倒影红螺杯。玉龙陡飞舞，银鸾还回翔。如坐水晶阙，满目何琳琅。珊瑚火齐金琅珰，藐姑翠袖萼绿裳。迷离窅眇难辨析，到面但觉风生香。流莺低唤人，归去未须早。横塘芳树千万枝，转眼风霜已秋草。湖水东流西不回，今日红颜明日老。吁嗟乎，今夕何夕，胡为生悲凉？得携鸬杓倾琼浆，千金一刻夜未央，醉倒且眠吴姬傍。不见月落彩云散，阑干北斗沈寒芒，空城乌鹊啼晓霜。","dynasty":"清代","title":"冶坊浜夜泛"}
{"author":"姚燮","content":"乱笳吹满江城，欢声还唱双箫凤。息园水绘妆楼月，艳影庵梅冻。燕子词笺，桃花画扇，一般春梦。尽凄凉写出，白门疏柳，与斜日、残波送。莫是鸳鸯眷宠。寄红衫、天涯愁种。琼钗未合，金鼙忽变，酒翻灯动。党社南戕，降书西乞，危军朔拥。更甚人怜，恁多才李媚，苦吟江总。","dynasty":"清代","title":"小楼连苑/水龙吟·自题退红衫院本"}
{"author":"姚燮","content":"梧桐叶烂大如掌，露气团衫人影凉。亦复何思情脉脉，秋来天地正清商。","dynasty":"清代","title":"题高生眠琴图三绝句其三"}
{"author":"姚燮","content":"积旬疲津梁，宵寒苦水宿。回溆得晚霁，地暖见初绿。支道杂泾荡，流乱无约束。三吴汇两江，接源此其腹。纤月出荇藻，明烟漾鸥鹜。樵童喜山近，罾师识鱼伏。古隐结廛阛，天游泯欣辱。居人述旧事，冲流过南渎。梁朽闸中断，高田烂肥谷。篱门偃在地，鸡犬上蹲屋。及今适坐卧，蔬布愿亦足。闻言恻我心，掩篷失欢瞩。露下觉衣冷，波光动残烛。","dynasty":"清代","title":"八测"}
{"author":"姚燮","content":"饱食知自羞，创论相耸谀。主将寡真识，贴耳受其愚。发帑同运泥，不复量所需。操阃虽有权，在网势实孤。大旗翻冻云，万乌绕营趋。磨盾俟奏功，往者正延纡。","dynasty":"清代","title":"后从军诗五章其三"}
{"author":"姚燮","content":"帘影荡横波，波云天上河。纤禽烟翡下，小草兔丝多。月洁庭难夜，心孤怨易苛。昨从星女袖，借得玉龙梭。","dynasty":"清代","title":"帘影"}
{"author":"姚燮","content":"悬鼓招谏臣，求言帝如渴。胡我馀庵翁，挂冠竟还越？昔年蓟门秋，寒飙厉苍鹘。邀我同看山，登楼拄青笏。维时云四颓，君以寸眉揭。腾我醉后心，去海共漰渤。奈何志未伸，陈情乞骸骨。遥知枕石眠，梦犹眷天阙。","dynasty":"清代","title":"春夜都门怀人诗十七章其十"}
{"author":"姚燮","content":"玉河在咫可湔裳，朱鸟垂西已倦翔。眼送鱼龙归溟渤，心先风雨得清凉。高栌尽作鸳鸯势，古草能为菡萏香。留得六窗明月住，慧晖衣钵未全亡。","dynasty":"清代","title":"鹫峰烟霞馆二章其二"}
{"author":"姚燮","content":"难追张使贯河楂，漫艳潘生掷果车。悬肘医方宗扁鹊，攻心阵法夺长蛇。狂泉苦醉逡巡酒，急雨甘飘顷刻花。笑我书空徒咄咄，祇将幽愤寄镆铘。","dynasty":"清代","title":"愤述六章其六"}
{"author":"姚燮","content":"居淹日苦穷，春始事多暇。有欢得乍萌，为愁补其罅。秘境独意储，閒娱众情借。花转空地明，云向夕山下。宿食宜酒消，垢衣待棉卸。骀荡周广生，吾何负元化？","dynasty":"清代","title":"春始偶述三章其一"}
{"author":"姚燮","content":"筑墙墐门邻屋换，苍鼯白日隔篱窜。阴霪接霉气难熯，急涨冲泥没人骭。鸡鹅日食不得半，啄尽麻根到葱苋。釜鱼十煮九不烂，灶婢蓬头愁湿炭。童子饥缩面流汗，携箸先来坐尘案。漉盐菹笋与之饭，得饱何知有忧患，使我旁观袖手叹。","dynasty":"清代","title":"穷巷吟四章其一"}
{"author":"姚燮","content":"我出佣书汝典钗，食贫心性两无乖。蕣华生短终非命，薝卜禅空早禁斋。大野风霜魂易怯，后期天水阔何涯。坐时挽臂行搴袂，灯月分明昨梦佳。","dynasty":"清代","title":"昨梦二章其二"}
{"author":"姚燮","content":"西山对吾牖，倏已含落晖。元鬓渐更素，往辙何由追？张琴轸无易，落指声易违。但许正始存，讵怨知音希？黄雀争饮啄，所志亦已微。遐哉九霄鹤，不向园林飞。","dynasty":"清代","title":"旅夕感怀七章其二"}
{"author":"姚燮","content":"钟响破群冥，凌寒倚晓亭。冰华浮旭白，天色带霜青。物敛气归肃，人劳梦易醒。我愁歌黄竹，潭上老龙听。","dynasty":"清代","title":"镇山亭"}
{"author":"姚燮","content":"狼藉城头云，惨与水光凝。乱山插水底，密舶压山碇。迥然谁家楼，孤柳索犹剩。似我摇落馀，独拄万象靓。窭人艰一身，势难活群命。徒借歌哭狂，哆口论时病。西壁开晚阳，千里纳空映。庶夺元浩还，不受梦气胜。郊原如大湖，金采一泓定。堤防将就颓，东泄势毋劲。","dynasty":"清代","title":"水涨平后散步登北城作二章其二"}
{"author":"姚燮","content":"资养得林泽，深居遂优閒。各尽筋骸力，自无荒馑年。浮屋皆古翠，照门多晴川。客醉聊濯缨，我吟思抚弦。","dynasty":"清代","title":"杜岙徐氏庄二章其一"}
{"author":"姚燮","content":"那有羊家鄂绿华，难凭仙洞泛胡麻。须知十万雕陵䧿，不及张骞博望槎。","dynasty":"清代","title":"韩庄闸舟中七夕杂诗得十三绝句其四"}
{"author":"姚燮","content":"仰见天汉碧，俯见海水黄。谁怜志士心，逼入千里霜。穷行足未跛，与世讥踉跄。落叶淤朽潭，安用青绠长？苍苔一尺壁，削面成大荒。欲抚在几琴，惧为悲风凉。万塍告秋穫，雨足龙何骧。抱卷栖牖中，厉此精力强。精力亦难恃，旅食鸿方翔。","dynasty":"清代","title":"客怀诗三章示别金广文士奎厉山人志陈明经福熙茂才登熙昆季其一"}
{"author":"姚燮","content":"不知水气深，水底缭青岑。横黛若相怨，邈含清浅心。蘋丝为画箔，桃叶助云阴。留得阴阴幕，巢他双翠禽。","dynasty":"清代","title":"孙氏隐啸园七章其四"}
{"author":"姚燮","content":"凄凄西巷雨，羸骑过君谈。往事茫如梦，从头计未堪。徐陵今宿草，沈约不停骖。回首壶园树，谁为此夜酣？","dynasty":"清代","title":"赠周侍御铭恩八章其六"}
{"author":"姚燮","content":"天半捩鹰隼，山云閒自秋。千金亭下水，不向钓台流。","dynasty":"清代","title":"千金亭"}
{"author":"姚燮","content":"谢客无模棱，太素抱真璞。尽日守一编，不畏两眸眊。隔筵闻酒香，其意辄腾踔。引杯出谐辞，自命古髡朔。我醉谁为醒，心清事聊浊。鷕雉方媚川，高梧自鸣鸑。","dynasty":"清代","title":"舟中赠四子诗四章其二谢铁卿铮贤"}
{"author":"姚燮","content":"冥漠不可竟，作息有至常。受以大匠斧，始知材木良。但忧误凿枘，偭错员与方。园林变条卉，易悴匪至芳。丹山敛灵迹，不如无凤皇。偓佺饮元气，体弱神明强。披云偶一见，六合皆流光。作圣有基始，此理争芴芒。","dynasty":"清代","title":"示李生二章其二"}
{"author":"姚燮","content":"黄麝堆槃卢橘烂，茜雾飘檐石榴绽。酒樽卧拥苔气深，楼阁江城水云漫。暗风入帏凉切肌，香篝小爇添罗衣。游丝不系燕魂重，湿烟能压箫声低。孤灯昨夕梦天海，络岛银蟾动明采。射屏莺睇露光湔，腻簟龙膏玉痕改。乱蛙语夕池波深，香萍贴上幺荷心。无聊醉抚新弦瑟，暗翠横墙竹作岑。","dynasty":"清代","title":"抚琴吟"}
{"author":"姚燮","content":"北林无恙语晨风，几度看天启石栊。枯树当门云作叶，乱山对我鬓如蓬。漫延静客倾新渌，迟尔初梅茁嫩红。沈滞年华归未得，尽馀愁思落微濛。","dynasty":"清代","title":"闷雨遣意次武三韵得二章其二"}
{"author":"姚燮","content":"山意老防瘦，散作披麻皴。蜂声索暗雨，鱼气蒸明云。碧萝醉宜月，桃花梦当春。虹带垂水湔，玉髻抱烟瞋。此秀古已饷，其丽迥难群。夙知岚翠间，石室多藏真。绿薤宛委书，朱检岣嵝文。洞撷琅风虚，似有丝竹闻。颇期发天秘，观理希所欣。凡浊惭未除，霞想空郁湮。","dynasty":"清代","title":"移舟簟溪眺蜜岩"}
{"author":"姚燮","content":"腊寒中弱体，汝疾已内扪。贫贱谋卒岁，安暇顾汝身。春阳畅生趣，汎汎屠苏杯。饰汝蝉鬓冠，两足红缕鞋。黄裳间绿袂，绕屋欢笑偕。还言元夕近，看灯城南隅。阿叔汝爱我，为我好携扶。岂惜汝携扶，今夕是何夕？开门灯满街，闭门月无色。","dynasty":"清代","title":"悼亡女寿真诗七章其二"}
{"author":"姚燮","content":"饰帽争一貂，马革谁能任？城下海水恬，似无愁惨阴。牵羊纵入庖，在雀当免燖。恃此毛羽纤，顾彼远渚林。寄言慰家室，东怀毋怆心。","dynasty":"清代","title":"前从军诗五章其四"}
{"author":"姚燮","content":"日落大江阔，碧山当我门。虫飞忘兰叶，衣色转苔痕。水近风难避，春寒月易昏。梦回双眼缬，疑汝是仙魂。","dynasty":"清代","title":"咏庭前翠薇花"}
{"author":"姚燮","content":"霜乌哑哑啼，一何声之悲。帐心华烛交玉辉，拥衾絮语吾知谁。千欢万乐赠离别，梦里重逢鬓如雪。","dynasty":"清代","title":"乌夜啼"}
{"author":"姚燮","content":"险梦昨系千尺藤，挂落天底搜神灯。白鹠戴冕黄爵昵，北斗射桷生芒棱。绣幡飐露花鬅鬙，风语洄绿春烟冰。莺腰一捻燕双睇，玉绡侍女芙蓉幐。西墀抱璧苍水使，东阶仗钺黄门丞。琉璃沃雪台九层，井犴猬缩不敢升。灵威秘简龙文缯，呼我鹄立供钞誊。捩肘忽触朱冠鹰，悍鹙抢舞同猎蝇。锒铛掷地飙沙砅，六丁怒发缄厨縢。支巫掩面夔跜走，鬼车十万驱輷輘。后招赤虎前青螣，铁索四罫蒙罗罾。藓气缭袂云𦒃𦒃，势惟下陨难上腾。彭姑淫笑被萝叶，发悬楮鹤要我乘。闪尸北极电开目，崩角遥诉无相应。金鸡三啼众魔扫，定久尚觉神懵憕。兹来顶礼土木像，羲身颉目吁可憎。金钉兽齧兰楣竲，据座啜粥骄髯僧。虞初怪诞不可考，倏忽殆有游魂凭。社翁担俎丰殽脀，騃童墨面随拜兴。豕肥牛壮食福膺，分馀报赛理所应。谓神苗裔九龙冠，不絷天马骑溟鹏。鞭叱章亥役大翳，提挈五岳当泥堋。帝封叠锡王号称，数典了了如有徵。昨梦或由此神幻，恐吾嬉笑来逼陵。我殊有辞向神告，斯民茅处阡亦塍。峒獠风气挟忍鸷，制钳信匪军官能。惟神血食代司守，少资呵护兼纠惩。出门履石俯空洞，蔽亏元气森林艿。刀剑窳凸环巢橧，蛇蹊诘屈缠为绳。雷辎过顶闻吰噌，阴山炀火熊熊蒸。雄风旗帜雌虹縆，曰神税驾游昆崚。五幽魄散八埏肃，万峦碧照阆都澄。丹蘤琪蕤抵梧实，凤皇摩翮朝阳升。","dynasty":"清代","title":"羽灵庙"}
{"author":"姚燮","content":"屈泽何须怨蠖身，怡然物我共皇春。山中宰相寿元客，柳下先生怀葛民。木不中材宜受弃，石难用砥复谁磷？披云试俯天门盼，各有生机寓大垠。","dynasty":"清代","title":"雪窗述怀二章其二"}
{"author":"姚燮","content":"烛烂于夕，何如昼光？剪彩成鄂，貌春不芳。因天乃巧，人曷智𢦤？","dynasty":"清代","title":"风言十五章其九"}
{"author":"姚燮","content":"静树束涧云无声，岩气寂有松花馨。飞鸦三两厉冻色，背动阔天初日晶。大寒时节重棉轻，叉手空山晨独行。拟裁疏影续姜曲，小讽离骚搜屈情。太古潜镌千丈壁，暗斧烟心伐冰棘。短裈井女未梳鬟，丫角牛童自横笛。修篁美人愆远期，袅吾玉想春丝丝。疏灯贴帏画岚迥，忆昨江楼小醉时。醉边微雨孤衾梦，梦见月横篱落枝。篱根一溪澹窈眇，照我愁魂濯我诗。我魂瘦鹤萝薜衣，饥餐绿雪肤凝脂。悄焉留得藐姑盼，那肯媚渠胡蝶飞？佳约沈沈阻芳草，入世师雄已颜老。平生粉黛怨荷枯，此日乾坤感鸡晓。厓根乱藓积谁埽，石榻仙灵琼骨槁。几凭琴泪堕荒苔，何处钗痕罥幺鸟。须知品洁殊桃李，要隔凡尘完秘造。我寻不得我且归，耿耿元心抱热灰。明螺细捣一杵墨，百尺癯枝笔可挥。癯枝百尺神不颓，挂尔蓬壁吾携杯。悲风逼夜万象惨，暄然斗室生祥晖。","dynasty":"清代","title":"闻南岙有梅花觅终日不得"}
{"author":"姚燮","content":"朋辈咸过从，络绎馈鸡酒。顾此荒厨中，丰腆顿矜有。称觥语和乐，晨气照东牖。天空万象澄，瀜瀜座衿受。家食娱太平，托天素深厚。树巢偶警风，何当预防后？冥梦沈绿蒿，但苦地下妇。犹胜离乱亡，未获正邱首。家君方奉公，作息劬奔走。敝室如冷庵，日遣弟孤守。频传慰藉书，谓终灭群丑。相期挈眷还，重缚扫苔帚。","dynasty":"清代","title":"八月二日遣仆之镇迎母及妹与两儿移居郡寓暂避海警得三章其三"}
{"author":"姚燮","content":"层城何峭洁，白云门九重。瑟瑟千琪树，神籁锵虚空。玉女烟景珠，飞盖双烛龙。仙靥媚明月，掩映难尽容。凌飙舞华袖，飘落青芙蓉。天居苦孤局，情与人间通。人间无偓佺，徘徊安适从？","dynasty":"清代","title":"托意三章其一"}
{"author":"姚燮","content":"未警寒风骨竟寒，待乾黄土酒先乾。生持门户愁孤立，死托亲朋信大难。梦尾灯烟摇堕叶，楼心琴语送流湍。诸郎强拭麻衣泪，恐使深堂白发看。","dynasty":"清代","title":"哭吴上舍经治二章其二"}
{"author":"姚燮","content":"万家卷轴栋充牛，汗下涔涔不可收。愿汝为蝉瘖到老，笑吾非马絷其愁。须知花好因殊媚，莫信龟灵有六眸。筝筑嗟嗟成沸海，尺帷难障大风媮。","dynasty":"清代","title":"答韩生问余诗二章其二"}
{"author":"姚燮","content":"风妥阑干午不尘，石槃如掌冠重闉。高怀欲抗云霄阔，佳气都回草木春。磬远知鸣何处寺，垆荒难问旧沽人。晏游递送飞鸿疾，魏晋名才几辈湮？","dynasty":"清代","title":"黑窑厂题壁"}
{"author":"姚燮","content":"人瘦。媚眼明波溜。浅浅帘栊，横隔深深柳。一丝丝。一枝枝。撩得翠长青短两边思。","dynasty":"清代","title":"玉连环影"}
{"author":"姚燮","content":"几经荡潏沧波，频罗庵主诗征实。珠辉玉照，泉唐建武，盐城杨吉。禊序清才，军笺密诤，遗文谁述。甚夕阳燕老，琅琊宫殿，剩一握、滩哥铁。漫抚布纹藻密。考元玺、伪燕年别。画抚顾陆，书临王谢，古芬滟漆。阴火陶胚，阳冰字体，香姜逊质。抵平量三寸，墓砖保母，有山阴刻。","dynasty":"清代","title":"小楼连苑晋永和九年砖研"}
{"author":"姚燮","content":"敛翅不得飞，延颈莫知向。淮南埘已芜，日轮自天上。祥宝嗣西秦，贞寿禀东亢。一袭青苧衣，文采绚殊状。雄表凌众顽，仙籁激孤唱。岩岩削森秀，戛戛谢依傍。构巢重云巅，止阅万里旷。偶来鹰隼翔，夺风翅斜让。至灵不受羁，枯隐节逾亮。啄木篱下禽，安能测高尚？","dynasty":"清代","title":"鸡冠岩"}
{"author":"姚燮","content":"砺角抗南潮，奔云未敢撩。荒邱随地尽，迥势倚天骄。佛逝心同瘦，苔腥日易彫。函关东气紫，回首梦迢迢。","dynasty":"清代","title":"黄牛礁"}
{"author":"姚燮","content":"江上山青青，不断如侬情。含泪无一语，拈带看欢行。","dynasty":"清代","title":"莫愁乐"}
{"author":"姚燮","content":"抱得云和霹礰琴，醉骑元鹤驻瑶岑。埋山岁月青棂老，化羽楼台白水沈。日底奔驹无定象，萝间饥狖有荒心。出山要卖壶公药，生恐人间痼早深。","dynasty":"清代","title":"登大雷尖四章其四"}
{"author":"姚燮","content":"椒兰其饵桂其浆，媚公子兮夜未央。我独知君非任侠，依之为社降民康。碧天楚蜺蜷云语，青树秦鸾贴雪翔。迎送未须弹古瑟，过风钗佩极琅锵。","dynasty":"清代","title":"春申君庙灯筵词"}
{"author":"姚燮","content":"石鼓叩无响，往作六峤游。迎客西南山，联袂低其头。背岩开万花，不知海风秋。时有麋鹿来，听梵明月楼。安期葬丛冢，丹灶今何留？眼中出谷云，一逝长悠悠。","dynasty":"清代","title":"由南天门至蒲桃岭四章其三"}
{"author":"姚燮","content":"侬肯将欢守。欢肯将侬负。说上元时，过清明节，早端阳后。待挨将三伏、看中秋，又西风重九。要撤难凭手。要信难凭口。苦泪难乾，酸涎难吐，辣肠难剖。若再教误过、菊花开，怕万难禁受。","dynasty":"清代","title":"连理枝其四"}
{"author":"杜审言","content":"独有宦游人，偏惊物候新。云霞出海曙，梅柳渡江春。淑气催黄鸟，晴光转绿蘋。忽闻歌古调，归思欲沾巾。","dynasty":"唐代","tags":"唐诗三百首，春天，思乡，伤怀，和诗","title":"和晋陵陆丞早春游望"}
{"author":"杜审言","content":"迟日园林悲昔游，今春花鸟作边愁。独怜京国人南窜，不似湘江水北流。","dynasty":"唐代","tags":"春天，怅惘，即景抒情","title":"渡湘江"}
{"author":"杜审言","content":"今年游寓独游秦，愁思看春不当春。上林苑里花徒发，细柳营前叶漫新。公子南桥应尽兴，将军西第几留宾。寄语洛城风日道，明年春色倍还人。","dynasty":"唐代","tags":"春天，孤独，思念","title":"春日京中有怀"}
{"author":"杜审言","content":"旅客三秋至，层城四望开。楚山横地出，汉水接天回。冠盖非新里，章华即旧台。习池风景异，归路满尘埃。","dynasty":"唐代","tags":"登高，山水，咏史怀古，思乡","title":"登襄阳城"}
{"author":"杜审言","content":"行止皆无地，招寻独有君。酒中堪累月，身外即浮云。露白宵钟彻，风清晓漏闻。坐携馀兴往，还似未离群。","dynasty":"唐代","tags":"秋天，晚上，宴会，抒怀","title":"秋夜宴临津郑明府宅"}
{"author":"杜审言","content":"交趾殊风候，寒迟暖复催。仲冬山果熟，正月野花开。积雨生昏雾，轻霜下震雷。故乡逾万里，客思倍从来。","dynasty":"唐代","tags":"写景，思乡","title":"旅寓安南"}
{"author":"杜审言","content":"君王行出将，书记远从征。祖帐连河阙，军麾动洛城。旌旃朝朔气，笳吹夜边声。坐觉烟尘扫，秋风古北平。","dynasty":"唐代","tags":"送别，友人，祝愿","title":"送崔融"}
{"author":"杜审言","content":"知君书记本翩翩，为许从戎赴朔边。红粉楼中应计日，燕支山下莫经年。","dynasty":"唐代","tags":"赠别，友人","title":"赠苏绾书记"}
{"author":"杜审言","content":"毗陵震泽九州通，士女欢娱万国同。伐鼓撞钟惊海上，新妆袨服照江东。梅花落处疑残雪，柳叶开时任好风。火德云官逢道泰，天长日久属年丰。","dynasty":"唐代","tags":"饮宴","title":"大酺"}
{"author":"杜审言","content":"共有樽中好，言寻谷口来。薜萝山径入，荷芰水亭开。日气含残雨，云阴送晚雷。洛阳钟鼓至，车马系迟回。","dynasty":"唐代","tags":"写景，向往，自由","title":"夏日过郑七山斋"}
{"author":"杜审言","content":"北地春光晚，边城气候寒。往来花不发，新旧雪仍残。水作琴中听，山疑画里看。自惊牵远役，艰险促征鞍。","dynasty":"唐代","title":"经行岚州"}
{"author":"杜审言","content":"野兴城中发，朝英物外求。情悬朱绂望，契动赤泉游。海燕巢书阁，山鸡舞画楼。雨余清晚夏，共坐北岩幽。径转危峰逼，桥回缺岸妨。玉泉移酒味，石髓换粳香。绾雾青丝弱，牵风紫蔓长。犹言宴乐少，别向後池塘。携琴绕碧沙，摇笔弄青霞。杜若幽庭草，芙蓉曲沼花。宴游成野客，形胜得山家。往往留仙步，登攀日易斜。攒石当轩倚，悬泉度牖飞。鹿麛冲妓席，鹤子曳童衣。园果尝难遍，池莲摘未稀。卷帘唯待月，应在醉中归。赏玩期他日，高深爱此时。池分八水背，峰作九山疑。地静鱼偏逸，人闲鸟欲欺。青溪留别兴，更与白云期。","dynasty":"唐代","tags":"宴会","title":"和韦承庆过义阳公主山池五首"}
{"author":"杜审言","content":"故节当歌守，新年把烛迎。冬氛恋虬箭，春色候鸡鸣。兴尽闻壶覆，宵阑见斗横。还将万亿寿，更谒九重城。","dynasty":"唐代","title":"除夜有怀"}
{"author":"杜审言","content":"紫藤萦葛藟，绿刺罥蔷薇。下钓看鱼跃，探巢畏鸟飞。叶疏荷已晚，枝亚果新肥。胜迹都无限，只应伴月归。","dynasty":"唐代","title":"都尉山亭"}
{"author":"杜审言","content":"红粉青娥映楚云，桃花马上石榴裙。罗敷独向东方去，谩学他家作使君。","dynasty":"唐代","title":"戏赠赵使君美人"}
{"author":"杜审言","content":"使出凤凰池，京师阳春晚。圣朝尚边策，诏谕兵戈偃。拜手明光殿，摇心上林苑。种落逾青羌，关山度赤坂。疆场及无事，雅歌而餐饭。宁独锡和戎，更当封定远。","dynasty":"唐代","title":"送和西蕃使"}
{"author":"杜审言","content":"白露含明月，青霞断绛河。天街七襄转，阁道二神过。袨服锵环珮，香筵拂绮罗。年年今夜尽，机杼别情多。","dynasty":"唐代","title":"七夕"}
{"author":"杜审言","content":"季冬除夜接新年，帝子王孙捧御筵。宫阙星河低拂树，殿廷灯烛上薰天。弹弦奏节梅风入，对局探钩柏酒传。欲向正元歌万寿，暂留欢赏寄春前。","dynasty":"唐代","title":"守岁侍宴应制"}
{"author":"杜审言","content":"石门千仞断，迸水落遥空。道束悬崖半，桥欹绝涧中。仰攀人屡息，直下骑才通。泥拥奔蛇径，云埋伏兽丛。星躔牛斗北，地脉象牙东。开塞随行变，高深触望同。江声连骤雨，日气抱残虹。未改朱明律，先含白露风。坚贞深不惮，险涩谅难穷。有异登临赏，徒为造化功。","dynasty":"唐代","title":"度石门山"}
{"author":"杜审言","content":"十年俱薄宦，万里各他方。云天断书札，风土异炎凉。太息幽兰紫，劳歌奇树黄。日疑怀叔度，夜似忆真长。北使从江表，东归在洛阳。相逢慰畴昔，相对叙存亡。草深穷巷毁，竹尽故园荒。雅节君弥固，衰颜余自伤。人事盈虚改，交游宠辱妨。雀罗争去翟，鹤氅竞寻王。思极欢娱至，朋情讵可忘。琴樽横宴席，岩谷卧词场。连骑追佳赏，城中及路傍。三川宿雨霁，四月晚花芳。复此开悬榻，宁唯入后堂。兴酣鸲鹆舞，言洽凤凰翔。高选俄迁职，严程已饬装。抚躬衔道义，携手恋辉光。玉振先推美，金铭旧所防。忽嗟离别易，行役共时康。","dynasty":"唐代","title":"赠崔融二十韵"}
{"author":"杜审言","content":"北地寒应苦，南庭戍未归。边声乱羌笛，朔气卷戎衣。雨雪关山暗，风霜草木稀。胡兵战欲尽，虏骑猎犹肥。雁塞何时入，龙城几度围。据鞍雄剑动，插笔羽书飞。舆驾还京邑，朋游满帝畿。方期来献凯，歌舞共春辉。","dynasty":"唐代","title":"赠苏味道"}
{"author":"杜审言","content":"六位乾坤动，三微历数迁。讴歌移火德，图谶在金天。子月开阶统，房星受命年。祯符龙马出，宝箓凤凰传。地即交风雨，都仍卜涧瀍.明堂唯御极，清庙乃尊先。不宰神功运，无为大象悬。八荒平物土，四海接人烟。已属群生泰，犹言至道偏。玺书傍问俗，旌节近推贤。秩比司空位，官临御史员。雄词执刀笔，直谏罢楼船。国有大臣器，朝加小会筵。将行备礼乐，送别仰神仙。城阙周京转，关河陕服连。稍观汾水曲，俄指绛台前。姑射聊长望，平阳遂宛然。舜耕馀草木，禹凿旧山川。昔出诸侯上，无何霸业全。中军归战敌，外府绝兵权。隐隐帝乡远，瞻瞻肃命虔。西河偃风俗，东壁挂星躔。井邑枌榆社，陵园松柏田。荣光晴掩代，佳气晓侵燕。雨霈鸿私涤，风行睿旨宣。茕嫠访疾苦，屠钓采贞坚。人乐逢刑措，时康洽赏延。赐逾秦氏级，恩倍汉家钱。拥传咸翘首，称觞竞比肩。拜迎弥道路，舞咏溢郊鄽。杀气西衡白，穷阴北暝玄。飞霜遥渡海，残月迥临边。缅邈朝廷问，周流朔塞旋。兴来探马策，俊发抱龙泉。学总八千卷，文倾三百篇。澄清得使者，作颂有人焉。莫以崇班阂，而云胜托捐。伟材何磊落，陋质几翩翾.江海宁为让，巴渝转自牵。一闻歌圣道，助曲荷陶甄。","dynasty":"唐代","title":"和李大夫嗣真奉使存抚河东"}
{"author":"杜审言","content":"日晦随蓂荚，春情著杏花。解绅宜就水，张幕会连沙。歌管风轻度，池台日半斜。更看金谷骑，争向石崇家。","dynasty":"唐代","title":"晦日宴游"}
{"author":"杜审言","content":"蟋蟀期归晚，茱萸节候新。降霜青女月，送酒白衣人。高兴要长寿，卑栖隔近臣。龙沙即此地，旧俗坐为邻。","dynasty":"唐代","title":"重九日宴江阴"}
{"author":"杜审言","content":"分野都畿列，时乘六御均。京师旧西幸，洛道此东巡。文物驱三统，声名走百神。龙旗萦漏夕，凤辇拂钩陈。抚迹地灵古，游情皇鉴新。山追散马日，水忆钓鱼人。禹食传中使，尧樽遍下臣。省方称国阜，问道识风淳。岁晚天行吉，年丰景从亲。欢娱包历代，宇宙忽疑春。","dynasty":"唐代","title":"扈从出长安应制"}
{"author":"杜审言","content":"旅客摇边思，春江弄晚晴。烟销垂柳弱，雾卷落花轻。飞棹乘空下，回流向日平。鸟啼移几处，蝶舞乱相迎。忽叹人皆浊，堤防水至清。谷王常不让，深可戒中盈。","dynasty":"唐代","title":"春日江津游望"}
{"author":"杜审言","content":"北斗挂城边，南山倚殿前。云标金阙迥，树杪玉堂悬。半岭通佳气，中峰绕瑞烟。小臣持献寿，长此戴尧天。","dynasty":"唐代","tags":"应制，咏物，赞美","title":"蓬莱三殿侍宴奉敕咏终南山应制"}
{"author":"杜审言","content":"草绿长门掩，苔青永巷幽。宠移新爱夺，泪落故情留。啼鸟惊残梦，飞花搅独愁。自怜春色罢，团扇复迎秋。","dynasty":"唐代","title":"赋得妾薄命"}
{"author":"杜审言","content":"心是伤归望，春归异往年。河山鉴魏阙，桑梓忆秦川。花杂芳园鸟，风和绿野烟。更怀欢赏地，车马洛桥边。","dynasty":"唐代","title":"春日怀归"}
{"author":"杜审言","content":"二八泉扉掩，帷屏宠爱空。泪痕消夜烛，愁绪乱春风。巧笑人疑在，新妆曲未终。应怜脂粉气，留著舞衣中。","dynasty":"唐代","title":"代张侍御伤美人"}
{"author":"杜审言","content":"北狄愿和亲，东京发使臣。马衔边地雪，衣染异方尘。岁月催行旅，恩荣变苦辛。歌钟期重锡，拜手落花春。","dynasty":"唐代","title":"送高郎中北使"}
{"author":"杜审言","content":"明月高秋迥，愁人独夜看。暂将弓并曲，翻与扇俱团。雾濯清辉苦，风飘素影寒。罗衣一此鉴，顿使别离难。","dynasty":"唐代","title":"和康五庭芝望月有怀"}
{"author":"杜审言","content":"草绿长门闭，苔青永巷幽。宠移新爱夺，泣下故情留。啼鸟惊残梦，飞花搅独愁。自怜春色罢，团扇复迎秋。","dynasty":"唐代","title":"杂曲歌辞。妾薄命"}
{"author":"杜审言","content":"圣后乘乾日，皇明御历辰。紫宫初启坐，苍璧正临春。雷雨垂膏泽，金钱赐下人。诏酺欢赏遍，交泰睹惟新。毗陵震泽九州通，士女欢娱万国同。伐鼓撞钟惊海上，新妆袨服照江东。梅花落处疑残雪，柳叶开时任好风。大德不官逢道泰，天长地久属年丰。","dynasty":"唐代","title":"杂曲歌辞。大酺乐"}
{"author":"杜审言","content":"涨海积稽天，群山高嶪地。相传称乱石，图典失其事。悬危悉可惊，大小都不类。乍将云岛极，还与星河次。上耸忽如飞，下临仍欲坠。朝暾赩丹紫，夜魄炯青翠。穹崇雾雨蓄，幽隐灵仙閟.万寻挂鹤巢，千丈垂猿臂。昔去景风涉，今来姑洗至。观此得咏歌，长时想精异。","dynasty":"唐代","title":"南海乱石山作"}
{"author":"杜审言","content":"帝出明光殿，天临太液池。尧樽随步辇，舜乐绕行麾。万寿祯祥献，三春景物滋。小臣同酌海，歌颂答无为。","dynasty":"唐代","title":"望春亭侍游应诏"}
{"author":"杜审言","content":"步辇千门出，离宫二月开。风光新柳报，宴赏落花催。碧水摇空阁，青山绕吹台。圣情留晚兴，歌管送馀杯。","dynasty":"唐代","title":"宿羽亭侍宴应制"}
{"author":"杜审言","content":"戚里生昌胤，天杯宴重臣。画楼初满月，香殿早迎春。睿作尧君宝，孙谋梁国珍。明朝元会日，万寿乐章陈。","dynasty":"唐代","title":"岁夜安乐公主满月侍宴应制"}
{"author":"杜审言","content":"一年衔别怨，七夕始言归。敛泪开星靥，微步动云衣。天回兔欲落，河旷鹊停飞。那堪尽此夜，复往弄残机。","dynasty":"唐代","title":"奉和七夕侍宴两仪殿应制"}
{"author":"杜审言","content":"帝坐蓬莱殿，恩追社稷臣。长安遥向日，宗伯正乘春。相宅开基地，倾都送别人。行舟萦渌水，列戟满红尘。酒助欢娱洽，风催景气新。此时光乃命，谁为惜无津。","dynasty":"唐代","title":"泛舟送郑卿入京"}
{"author":"杜审言","content":"使出凤皇池，京师阳春晚。圣朝尚边策，诏谕兵戈偃。拜手明光殿，摇心上林苑。种落逾青羌，关山度赤坂。疆场及无事，雅歌而餐饭。宁独锡和戎，更当封定远。","dynasty":"唐代","title":"送和西蕃使"}
{"author":"杜审言","content":"昆陵震泽九州通，士女欢娱万国同。伐鼓撞钟惊海上，新妆袨服照江东。梅花落处疑残雪，柳叶开时任好风。火德云官逢道泰，天长地久属年丰。","dynasty":"唐代","title":"大酺"}
{"author":"冯京","content":"孔子之文满天下，孔子之道满天下。得其文者公卿徒，得其道者为饿夫。","dynasty":"宋代","title":"答伯庸"}
{"author":"冯京","content":"当时已自传衣钵，羞愧犹为食肉僧。","dynasty":"宋代","title":"句"}
{"author":"冯京","content":"吞炭难忘当日事，积薪深愧后来恩。","dynasty":"宋代","title":"句"}
{"author":"冯京","content":"琴弹夜月龙魂冷，剑系秋风鬼胆粗。","dynasty":"宋代","title":"句"}
{"author":"冯京","content":"吟气老怀长剑古，醉胸横得太行宽。","dynasty":"宋代","title":"句"}
{"author":"冯京","content":"丰年足酒容身易，世路无媒着脚难。","dynasty":"宋代","title":"句"}
{"author":"冯京","content":"才毫无地展经纶，白首归来万里身。持节气凌沙漠使，怀章荣动会稽人。平湖翠岫千家月，落日西风一箸莼。南海疲民正回首，满城歌舞颂年椿。","dynasty":"宋代","title":"送程给事知越州"}
{"author":"冯京","content":"渭水尘空绀业倾，桐江烟老汉风明。蚤知贤达穷通意，閒把渔竿只钓名。","dynasty":"宋代","title":"题钓台"}
{"author":"冯京","content":"韩信栖迟项羽穷，手提长剑喝秋风。吁嗟天下苍生眼，不识男儿未济中。","dynasty":"宋代","title":"题寺壁"}
{"author":"冯京","content":"尝思鹏海隔飞翻，曾得天风送羽翰。恩比丘山何以戴，心同金石欲移难。经年空叹音书绝，千里常思道义欢。每向江陵访遗治，邑人犹指县题看。","dynasty":"宋代","title":"谢鄂粹南宫城"}
{"author":"冯京","content":"一水潆回绕沌村，子房苗裔此间存。同居八世三千口，可惜君恩未表门。","dynasty":"宋代","title":"咏张昌宗"}
{"author":"冯京","content":"天密丛云晓，风清一雨馀。三长太史笔，二典帝皇书。按武知何者，沾恩匪幸欤。吐茵平日事，何惮污公车。","dynasty":"宋代","title":"诏修两朝国史赐筵史院和首相吴公原韵"}
{"author":"岑之敬","content":"将军始见知，细柳绕营垂。悬丝拂城转，飞絮上宫吹。塞门交度叶，谷口暗横枝。曲成攀折处，唯言怨别离。","dynasty":"南北朝","title":"折杨柳"}
{"author":"岑之敬","content":"喧喧洛水滨，郁郁小平津。路傍桃李节，陌上采桑春。聚车看卫玠，连手望安仁。复有能留客，莫愁娇态新。","dynasty":"南北朝","title":"洛阳道"}
{"author":"岑之敬","content":"色映临池竹，香浮满砌兰。舒文泛玉碗，漾蚁溢金盘。箫曲随鸾易，笳声出塞难。唯有将军酒，川上可除寒。","dynasty":"南北朝","title":"对酒"}
{"author":"岑之敬","content":"骢马直去没浮云，河渡冰开两岸分。鸟藏日暗行人息，空栖只影长相忆。明月二八照花新，当垆十五晚留宾。","dynasty":"南北朝","title":"乌栖曲"}
{"author":"张舜民","content":"水绕陂田竹绕篱，榆钱落尽槿花稀。夕阳牛背无人卧，带得寒鸦两两归。","dynasty":"宋代","tags":"古诗三百首，乡村，写景","title":"村居"}
{"author":"张舜民","content":"木叶下君山。空水漫漫。十分斟酒敛芳颜。不是渭城西去客，休唱阳关。醉袖抚危栏。天淡云闲。何人此路得生还。回首夕阳红尽处，应是长安。","dynasty":"宋代","tags":"宋词三百首，咏物，写景，抒情，贬谪","title":"卖花声·题岳阳楼"}
{"author":"张舜民","content":"楼上久踟躇。地远身孤。拟将憔悴吊三闾。自是长安日下影，流落江湖。烂醉且消除。不醉何如。又看暝色满平芜。试问寒沙新到雁，应有来书。","dynasty":"宋代","tags":"故乡，亲人，思念","title":"卖花声·楼上久踟躇"}
{"author":"张舜民","content":"七朝文物旧江山。水如天。莫凭阑。千古斜阳，无处问长安。更隔秦淮闻旧曲，秋已半，夜将阑。争教潘鬓不生斑？敛芳颜。抹幺弦。须记琵琶，子细说因缘。待得鸾胶肠已断，重别日，是何年？","dynasty":"宋代","tags":"咏史怀古","title":"江神子·癸亥陈和叔会于赏心亭"}
{"author":"张舜民","content":"石与人俱贬，人亡石尚存。却怜坚重质，不减浪花痕。满酌中山酒，重添丈八盆。公兮不归北，万里一招魂。","dynasty":"宋代","tags":"写人，友人","title":"苏子瞻哀辞"}
{"author":"张舜民","content":"花如桃李人如玉，终日看花看不足。万年枝上啭春风，七丝弦上调新曲。宝马嘶风车击毂，东市斗鸡西市鞠。但得长留脸上红，莫辞贵买尊中醁。","dynasty":"宋代","title":"桃李花"}
{"author":"张舜民","content":"关头日落薄衣襟，又对丛芦拥鼻吟。尘土十年缠马足，只凭双鬓照归心。","dynasty":"宋代","title":"题豆馆"}
{"author":"张舜民","content":"江北江南一道兵，匆匆据石各论情。功成与尔游沧海，此语当初是至诚。","dynasty":"宋代","title":"题狠石"}
{"author":"张舜民","content":"波穿火透本无奇，初见潮州刺史诗。当日老翁终不免，后来居士欲奚为。山中雷雨谁宜主，水底蛟龙睡不知。若使天年俱自遂，如今已复长孙枝。","dynasty":"宋代","title":"题木居士"}
{"author":"张舜民","content":"还乡去日正迟迟，枉道相过慰所思。历国聘君良自苦，敝衣怀组欲谁欺。白杨叶上三更雨，黄菊风前一酒巵。莫道相逢是容易，与君头鬓各丝丝。","dynasty":"宋代","title":"题三水县舍左几著作"}
{"author":"张舜民","content":"黄宫暖律暗相催，腊后春前见蜡梅。青帝不知无蝶至，黄华先赏有蜂来。风飘嫩蕊添莺羽，雪驾寒香入酒杯。尽道此花居第一，如何更有百花开。","dynasty":"宋代","title":"和陈宪章蜡梅"}
{"author":"张舜民","content":"都城人事日烹煎，跳出都门意已仙。摩诘旧闻空一室，祖生何事忽先鞭。尘埃马上同看月，絺绤风中共听蝉。我复西还君北去，箕山颍水自萧然。","dynasty":"宋代","title":"裴纶著作见期行日延宿所居既至而裴已行因书寄此"}
{"author":"张舜民","content":"官事私忧总不论，每于楼上到黄昏。江城日暮须吹角，野寺僧归自掩门。秋晚山川多草木，年丰场圃足鸡㹠。人生几有渊明乐，稚子迎门酒满樽。","dynasty":"宋代","title":"秋晚三首其二"}
{"author":"张舜民","content":"谁把霜林染得红，更栽绿竹与长松。家家白酒连宵醉，处处新禾彻夜舂。半落园林悬橘柚，低回门巷映芙蓉。沙鸥性在终难狎，秪解沙头印脚踪。","dynasty":"宋代","title":"秋晚三首其三"}
{"author":"张舜民","content":"初投旱海戈，忽整潇湘枻。彭蠡镜中行，洞庭天外倚。","dynasty":"宋代","title":"岳麓寺其一"}
{"author":"张舜民","content":"马头已匝三千里，故国轻抛二十春。一片青山双鬓白，长盘岭下见乡人。","dynasty":"宋代","title":"长盘岭遇张复乡人"}
{"author":"张舜民","content":"凤楼南畔綵为山，百戏年年奉帝筵。不独侍臣偏赐酒，当时一国梦钧天。","dynasty":"宋代","title":"元夕端居感事四绝句其一"}
{"author":"张舜民","content":"千玑万琲照庭除，细雨斜风拂座隅。莫道长安贫似磬，缘阶绕砌尽真珠。","dynasty":"宋代","title":"真珠花"}
{"author":"张舜民","content":"能吟解饮张夫子，醉卧黄池谷口风。天地至宽容不得，劳君收入画图中。","dynasty":"宋代","title":"邠诗人张谷齐物先生驰名京师四方晚隐于终南山黄池谷陕右多画为醉仙因赠绘者"}
{"author":"张舜民","content":"采石山头秋月明，姑熟堂下秋水清。可恨世人皆捉月，如何偏解溺先生。","dynasty":"宋代","title":"吊太白"}
{"author":"张舜民","content":"百尺桅樯一尺乌，一夫击鼓百夫呼。何似北人将远适，呼童秣马与膏车。","dynasty":"宋代","title":"起桅"}
{"author":"张舜民","content":"江风淅淅似相催，绿竹丹枫去又来。任使云帆能破浪，不知归客已心灰。","dynasty":"宋代","title":"下滩二绝句其二"}
{"author":"张舜民","content":"水墨屏风远近开，人烟隐映水环回。何人学得愚公术，故意移将灞浐来。","dynasty":"宋代","title":"均州南川春日三首其一"}
{"author":"张舜民","content":"宦名生事日悠悠，问道参禅已白头。自笑攀缘犹未断，每逢佳处即迟留。","dynasty":"宋代","title":"均州南川春日三首其三"}
{"author":"张舜民","content":"南薰门外禾千亩，观稼亭前柳四垂。茭芡满盘新熟酒，年年妆点早秋时。","dynasty":"宋代","title":"和吕与叔观耤田三绝其一"}
{"author":"张舜民","content":"奉常别后青衫窄，刺部归来白发多。眼看汤孙宜黍稌，愧无才力继猗那。","dynasty":"宋代","title":"和吕与叔观耤田三绝其二"}
{"author":"张舜民","content":"城中车马已諠諠，竹下高人尚晏眠。倚道公门少还往，可能时到野塘前。","dynasty":"宋代","title":"和吕与叔观耤田三绝其三"}
{"author":"张舜民","content":"秦川渺渺楚天长，血色山花哭断肠。谢汝慇勤苦相劝，如今倦客已还乡。","dynasty":"宋代","title":"圆觉院闻杜鹃"}
{"author":"张舜民","content":"种瓜再摘觉瓜稀，不为衰年骨肉离。何事一哀还不哭，老人相别不多时。","dynasty":"宋代","title":"哀虢县令犹子箅其一"}
{"author":"张舜民","content":"艰生数寸得能孤，满望亭亭百尺馀。霜雪未零摧折去，不材何用腹心枯。","dynasty":"宋代","title":"哀虢县令犹子箅其二"}
{"author":"张舜民","content":"腊雪称为瑞，初春又不同。月藏灯市底，云泛綵山中。洒面犹堪数，连宵势莫穷。催花萦小槛，引絮舞低空。三径从谁扫，千门倏自通。䙰褷消酒力，料峭却东风。阔壅平戎幕，孤撑访戴篷。岂期麟趾客，并舍虎门东。郢国歌难和，梁园赋易工。何人知帝力，鼓腹颂清衷。","dynasty":"宋代","title":"和赵大监雪一首"}
{"author":"张舜民","content":"平居已无奈，仓卒故难任。井上痕犹浅，水中痕更深。问鳌何至此，下石尔甘心。不及马嵬袜，犹能致万金。","dynasty":"宋代","title":"旧闻台城辱井石上有胭脂泪痕久未之信今见之似是淋漓涂抹之迹失笑不已因成此句"}
{"author":"张舜民","content":"我登甘棠埭，所向殊未平。舟行污池中，顿失江湖青。蛙声乱僧呗，鸱吻赫市甍。意同伯喈死，苟与卫士倾。开池种白莲，垒石拟三生。犹淹南斗墟，终远北斗城。设我紫藕供，报之白茅烹。三年猿鹤友，万里秦梵行。秋风陇首至，落日淮南明。寄言怀土士，慎勿慕官荣。","dynasty":"宋代","title":"和孙莘老题召伯斗野亭"}
{"author":"张舜民","content":"商州楚地户，宛在江汉偏。草木已渐包，果实尤可怜。木瓜大如拳，橙橘家家悬。隔崖有宿叶，黄紫凝霜烟。高秋万嶂出，一望通郧川。都邑虽僻陋，来者多名贤。","dynasty":"宋代","title":"木瓜其一"}
{"author":"张舜民","content":"紫骝马，白面郎。红银鞍勒青油缰，左牵黄犬右擎苍。朝从灞陵猎，暮宿投平康。使酒不满意，按剑叱天狼。今年明年一如此，后年不觉发成霜。扶肩策杖出门行，抱子弄孙楼上坐。忽然涕泪满衣襟，为见骅骝面前过。","dynasty":"宋代","title":"紫骝马"}
{"author":"张舜民","content":"景公登牛山，俯阚临邑区。耕耘被广野，轩冕充修衢。斗鸡走狗马，击筑吹笙竽。鱼盐来海岱，桑柘入青徐。饶乐曾无敌，弃背复何如。公乃叹而泣，顾谓诸大夫。安得千万年，长有此国都。大夫助公泣，献寿犹欷歔。晏子敛袂笑，笑此君臣愚。世事如轮环，曾不借须臾。前此十数公，今已成丘墟。胡不长守此，乃与子孙居。始知富贵者，喜受庸人谀。岂独当时笑，后世亦揶揄。","dynasty":"宋代","title":"东武二首其二"}
{"author":"张舜民","content":"山阳水陆冲，乐饵人所赴。寂寞先生门，车轮不少驻。贤哉彼二公，绰有尚贤风。恨不生羽翼，啸歌尊酒中。","dynasty":"宋代","title":"山阳二首其一"}
{"author":"张舜民","content":"古人急于仕，每择分所安。愿为赵魏老，不作滕薛官。今人不量力，临老当繁难。少见咏淇澳，甚多歌伐檀。","dynasty":"宋代","title":"山阳二首其二"}
{"author":"张舜民","content":"人谁无婚姻，我则分鲜薄。即今头已白，不识外家乐。再过汧阳县，心境何寂寞。当时退食地，东轩俯层壑。华屋变山丘，九原宁可作。空存遗爱树，枝叶几荣落。正如辽东归，但见旧城郭。堂堂想其仪，物物皆如昨。眼看北来雁，身是南飞鹊。霜风扫隃麋，晚翠敛吴岳。临行更踟蹰，洒泪遍南阁。","dynasty":"宋代","title":"汧阳感事"}
{"author":"张舜民","content":"凫胫天生短，鹤胫本来长。一朝有客欲断续，二物无地逃悲伤。吾徒曾匪凫鹤匹，又取圣贤为学术。解将轩冕等浮云，宁免傥来并执一。夫君擢秀居东南，代以文词起簪绂。铮铮官业素有闻，更号能书居第一。平生意气少防闲，一跌落在江湖间。几年转徙无家室，唯与樵渔为往还。醉吟未免写胸臆，健笔依旧飞云烟。远俗僻陋多不识，都城一帖沽万钱。今朝我过齐山下，邀我陟降游二山。羡君卜筑思意尽，今古气象罗目前。佛留九顶千株石，天赐清溪一水湾。自拾薪枝给朝夕，不与城郭通交关。亲友一切皆谢绝，惟许子驰来问安。人生涉世多忧喜，不用昭昭明物理。少小辛苦卜一廛，如今老大无居止。迁流方从五岭去，敢望生还复经此。万一君恩纵北归，与君左右为邻里。","dynasty":"宋代","title":"赠奉议沈辽诗"}
{"author":"张舜民","content":"古人往矣名空存，尔来冠带谁其伦。语言渊骞行盗蹠，俯仰不愧何缤缤。先生道义完且洁，去彼取此非今人。事亲岂但綵衣戏，刻木省定长悲辛。抛官却扫醉经史，胸中无复留纤尘。履穿袍敝突不墨，辞币与粟甘清贫。自从秀发到白首，造次于是非一晨。当知有昊悯浇散，先生故出拔斯民。嗟余禀赋虽不敏，管窥偶幸知所因。讲闻先生亦已久，云为辄以书诸绅。朅来广陵两阅岁，所得比旧又加亲。此编雅什盈数百，覃思成诵惊余神。恍如听乐周太庙，黄钟大吕皦且纯。又如典瑞出圭璧，璀璨溢目非玞珉。伟哉固足信万一，髣髴想见容彬彬。吾皇图治急遗逸，空谷相望推蒲轮。先生高卧焉得遂，细札匪日颁严闉。重惭缰锁脱无计，洒扫犹阻致此身。愿言师法不少懈，异日有立逃湮沦。","dynasty":"宋代","title":"书节孝先生事实于先生诗编之后"}
{"author":"张舜民","content":"古人送行赠以言，李君送人兼以画。自写阳关万里情，奉送安西从辟者。澄心古纸白如银，笔墨轻清意潇洒。短亭离筵列歌舞，亭亭諠諠簇车马。溪边一叟静垂纶，桥畔俄逢两负薪。掣臂苍鹰随猎犬，耸耳駏驴扶只轮。长安陌上多豪侠，正值春风二三月。分明朝雨浥轻尘，客舍青青柳色新。主人举杯苦劝客，道是西征无故人。殷勤一曲歌者阕，歌者背泪沾罗巾。酒阑童仆各辞亲，结束韬縢意气振。稚子牵衣老人哭，道上行客皆酸辛。唯有溪边钓鱼叟，寂寞投竿如不闻。李君此画何容易，画出渔樵有深意。为道世间离别人，若个不因名与利。红莲幕府尽奇才，家近南山紫翠堆。烜赫朱门当巷陌，潺潺流水绕亭台。当轩怪石人稀见，夹道长松手自栽。静锁园林莺对语，密穿堂户燕惊回。试问主翁在何所，近向安西幕府开。歌舞教成头已白，功名未立老相催。西山东国不我与，造父王良安在哉。已卜买田箕岭下，更看筑室颍河隈。凭君传语王摩诘，画个陶潜归去来。","dynasty":"宋代","title":"京兆安汾叟赴辟临洮幕府南舒李君自画阳关图并诗以送行浮休居士为继其后"}
{"author":"张舜民","content":"三湘迁客思悠哉。樽俎定常开。云雨未消歌伴，山川忍对离杯。他年来此，贤侯未去，忍话先回。好在江南山色，恁时重上高台。","dynasty":"宋代","title":"清遐台饯别朝中措"}
{"author":"张舜民","content":"李白寻仙持玉杖，庾公对月踞胡床。","dynasty":"宋代","title":"句其二"}
{"author":"张舜民","content":"楼上康庐紫翠环，槛前湓浦转清湾。帆开三楚苍茫外，路入双林窅霭间。","dynasty":"宋代","title":"句其三"}
{"author":"张舜民","content":"山长水远连三楚，物态人情又一州。","dynasty":"宋代","title":"句其四"}
{"author":"张舜民","content":"义帝凭祠宇，梅真隐市廛。","dynasty":"宋代","title":"句其五"}
{"author":"张舜民","content":"渔歌回寒浦，樵歌入暝烟。","dynasty":"宋代","title":"句其六"}
{"author":"张舜民","content":"何处转添孤客恨，两溪流水一城花。","dynasty":"宋代","title":"句其七"}
{"author":"张舜民","content":"人传桂岭与柳关，南北相望一水间。","dynasty":"宋代","title":"句其八"}
{"author":"张舜民","content":"岭南为贪泉，饮者生贪黩。岭北为愈泉，宿病皆祛逐。","dynasty":"宋代","title":"句其九"}
{"author":"张舜民","content":"得移郴岭清凉地，幸免邕江瘴疠侵。","dynasty":"宋代","title":"句其十"}
{"author":"张舜民","content":"一从投迹三湘外，两度登高五岭间。","dynasty":"宋代","title":"句其十一"}
{"author":"张舜民","content":"但见石城多草木，足知江夏久兴亡。","dynasty":"宋代","title":"句其十二"}
{"author":"张舜民","content":"常思武口与樊山，南北相望一水间。","dynasty":"宋代","title":"句其十三"}
{"author":"张舜民","content":"售用无非竹，衣裾尽是麻。","dynasty":"宋代","title":"句其十四"}
{"author":"张舜民","content":"西掖阶前辞御伞，琼林殿后媚春衣。","dynasty":"宋代","title":"句其十五"}
{"author":"张舜民","content":"小园寂寞锁春风，初见梅花一树红。","dynasty":"宋代","title":"句其十六"}
{"author":"张舜民","content":"浮花出晚水，苦节凌霜枝。","dynasty":"宋代","title":"句其十七"}
{"author":"张舜民","content":"十月江南号小春，新阳已放一枝新。","dynasty":"宋代","title":"句其十八"}
{"author":"张舜民","content":"莫待海风终夜发，狂随柳絮拥篱根。","dynasty":"宋代","title":"句其十九"}
{"author":"张舜民","content":"犹作霓裳舞妖态，零红坠粉湿秋根。","dynasty":"宋代","title":"句其二十"}
{"author":"张舜民","content":"青春逐流水，素质独轻微。","dynasty":"宋代","title":"句其二十一"}
{"author":"张舜民","content":"叶硬经霜绿，花肥映雪红。","dynasty":"宋代","title":"句其二十二"}
{"author":"张舜民","content":"栽培夺天巧，接缀假人功。","dynasty":"宋代","title":"句其二十三"}
{"author":"张舜民","content":"四时花不绝。","dynasty":"宋代","title":"句其二十四"}
{"author":"张舜民","content":"槛中紫艳才盈握，天上花香暗袭人。","dynasty":"宋代","title":"句其二十五"}
{"author":"张舜民","content":"彼美出南国，关山不常有。","dynasty":"宋代","title":"句其二十六"}
{"author":"张舜民","content":"人拾为衔真可惜，皮开子落不论钱。","dynasty":"宋代","title":"句其二十七"}
{"author":"张舜民","content":"正愁春酒尽，且喜火丹成。","dynasty":"宋代","title":"句其二十八"}
{"author":"张舜民","content":"姑射团肌雪，祝融留眼睛。","dynasty":"宋代","title":"句其二十九"}
{"author":"张舜民","content":"何人栽银杏，青条数尺间。","dynasty":"宋代","title":"句其三十"}
{"author":"张舜民","content":"要有堂堂冠剑叟，苍然十万甲兵中。","dynasty":"宋代","title":"句其三十一"}
{"author":"张舜民","content":"勾稽严密不通宾，因见楸花忆去春。","dynasty":"宋代","title":"句其三十二"}
{"author":"张舜民","content":"既非扶险阻，何必问年龄。","dynasty":"宋代","title":"句其三十三"}
{"author":"张舜民","content":"午食易愁藜藿粥，夜堂无睡数灯花。","dynasty":"宋代","title":"句其三十五"}
{"author":"张舜民","content":"官园老兵朝入城，报道新芽已堪摘。","dynasty":"宋代","title":"句其三十六"}
{"author":"张舜民","content":"玉尺锋棱耸，银槽样度窊。月中亡桂实，雨里得天葩。","dynasty":"宋代","title":"句其三十七"}
{"author":"张舜民","content":"山南之茗先春采，山北之人及夏尝。为念老亲方见急，极知旧友不相忘。","dynasty":"宋代","title":"句其三十八"}
{"author":"张舜民","content":"老来辛苦须自烹，且勿娉婷腕如玉。香如桃蕊色如曲，蟹眼松声浮艾绿。","dynasty":"宋代","title":"句其三十九"}
{"author":"张舜民","content":"黄雀知时节，清江足稻粱。","dynasty":"宋代","title":"句其四十"}
{"author":"张舜民","content":"大裘依古制，玉辂自隋传。","dynasty":"宋代","title":"句其四十一"}
{"author":"张舜民","content":"谁题佳句到幽都，逢著胡儿问大苏。","dynasty":"宋代","title":"句其四十二"}
{"author":"张舜民","content":"淡齑苦笋千人供，青磬莘香一谷传。","dynasty":"宋代","title":"句其四十四"}
{"author":"张舜民","content":"神妙独数李将军，安知伯仲非前身。","dynasty":"宋代","title":"句其四十五"}
{"author":"张舜民","content":"夕阳牛背无人卧，带得寒鸦两两归。","dynasty":"宋代","title":"句其四十六"}
{"author":"张舜民","content":"晚风亦自知人意，时去时来管送香。","dynasty":"宋代","title":"句其四十七"}
{"author":"张舜民","content":"异味欲捣齑，寒香先渍手。","dynasty":"宋代","title":"句其四十八"}
{"author":"张舜民","content":"清泉滴沥细如簪，转尽山腰几百寻。","dynasty":"宋代","title":"句其五十一"}
{"author":"张舜民","content":"匍匐岐山下，三呼已过时。臧孙虽有后，伯道竟无儿。自是终身痛，空留一县悲。老人休雨泪，转面即逢伊。","dynasty":"宋代","title":"哀虢县令犹子箅"}
{"author":"张舜民","content":"送别言犹在，来书墨尚温。安知咫尺地，便有死生分。已负秋山约，犹传鲁史文。魂兮今有托，将袝伯兄坟。","dynasty":"宋代","title":"哀虢县令犹子箅起二"}
{"author":"张舜民","content":"门前无爵罢张罗，玄酒生刍亦不多。恸哭一声唯有弟，故时宾客合如何。","dynasty":"宋代","title":"哀王荆公"}
{"author":"张舜民","content":"乡闾匍匐苟相哀，得路青云更肯来。若使风光解流转，莫将桃李等閒栽。","dynasty":"宋代","title":"哀王荆公"}
{"author":"张舜民","content":"去来夫子本无情，奇字新经志不成。今日江湖从学者，人人讳道是门生。","dynasty":"宋代","title":"哀王荆公"}
{"author":"张舜民","content":"江水悠悠去不还，长悲事业典刑间。浮云却是坚牢物，千古依栖在蒋山。","dynasty":"宋代","title":"哀王荆公"}
{"author":"张舜民","content":"客路三湘远，天风八月清。云间虽掩映，水底已分明。且对当年影，休吟万古情。喜君方向满，照我过江城。","dynasty":"宋代","title":"八月十四日清豀堂望月"}
{"author":"张舜民","content":"清溪水底月团团，因见中秋忆去年。旱海五更霜透甲，郴江万里桂随船。昔看故国光常满，今望天涯势似偏。只恐姮娥应笑我，还将只影对婵娟。","dynasty":"宋代","title":"八月十五日夜清溪舟次"}
{"author":"张舜民","content":"诗是无形画，画是有形诗。丹青不知老将至，李陵苏武真吾师。太平本学治礼乐，犹有暇日能临池。区中孰最奇，庞眉皓首苟住著，安得一区我安之。","dynasty":"宋代","title":"跋百之诗画"}
{"author":"张舜民","content":"对镜传神了不殊，岘山黄落数峰孤。既能咫尺成千里，何必吾家十幅图。","dynasty":"宋代","title":"跋范宽小景"}
{"author":"张舜民","content":"学尽百禽语，终无自己声。深山乔木底，缄口过平生。","dynasty":"宋代","title":"百舌"}
{"author":"张舜民","content":"石上红花低照水，山头翠篠细含烟。天生一本徐熙画，祇欠鹧鸪相对眠。","dynasty":"宋代","title":"扳子矶"}
{"author":"张舜民","content":"我家本住长安陌，泾渭交流出坐隅。须信宦游皆有地，十年四过洞庭湖。","dynasty":"宋代","title":"北归再过洞庭"}
{"author":"张舜民","content":"北湖泛空明，移舟泊沧渚。篙师暗理楫，宛转到深处。回流抱绝巘，长烟曳轻素。山明望松雪，湖闇兼云雾。遥风送管弦，白日无尘土。皎镜含虚碧，瘴烟跕飞羽。高冢空累累，昔时卿相墓。郴州颇凉冷，沧洲有奇趣。逐客久憔悴，世途多礼数。孤影空相随，不知从此去。终朝对樽酒，况复天景暮。乐罢不无悲，却寻故乡路。","dynasty":"宋代","title":"北湖集句"}
{"author":"张舜民","content":"有客尝谈解散川，偶因晴景到山前。溪流似景清无底，石壁如门翠插天。夜气结成三洞雨，春渠饮尽一州田。临行始觉房陵好，更欲迟留住一年。","dynasty":"宋代","title":"别房州"}
{"author":"张舜民","content":"屈曲清溪十里长，净涵天影与秋光。此行却在樊川尾，稻熟鱼肥柿子黄。","dynasty":"宋代","title":"薄台"}
{"author":"张舜民","content":"近市铜章泊近郊，炯无尘虑挂秋毫。含宏品彙知天大，照鉴容光仰日高。市舍柔桑围幄幙，弄风新麦泛波涛。巷歌野哭应听取，珍重吾家制锦刀。","dynasty":"宋代","title":"部役书怀"}
{"author":"张舜民","content":"诃诃诃，栖岩老法师，寄我牧牛颂。我是人间百岁人，今朝却作婴儿弄。堪笑其间有一牛，满身变白尾犹黑。想君不是上上根，教人费尽閒心力。我昔有一牛，其毛元自白。如今牛已无，欲求不可得。蓑笠与鞭绳，同时皆弃掷。身心无住著，冷坐溪边石。却问山中人，閒寻牧牛客。","dynasty":"宋代","title":"禅僧福公寄惠牧牛图答以问牛歌"}
{"author":"张舜民","content":"人看浴出如枯木，我自无心类死灰。在处秋风吹鬓发，不堪更上雨花台。","dynasty":"宋代","title":"长干寺同刘宫苑浴"}
{"author":"张舜民","content":"未知何处是吾庐，南北悠悠意所如。不爱渭川千亩竹，与君江上卜新居。","dynasty":"宋代","title":"长干寺同刘宫苑浴"}
{"author":"张舜民","content":"由来地气本无天，致感中和报有年。拂槛穿帘初学舞，萦风带雨不成团。清光并入书仙府，寒色偏留逐客船。老杜题诗曾有乞，漂零今昔路人怜。","dynasty":"宋代","title":"长沙遇雪赠何待制二首"}
{"author":"张舜民","content":"怪底临江有竹篱，便将江水当为池。心随鸥鸟沈浮去，眼看风波起灭时。我有矴斋新作记，人传画舫旧题诗。君恩几许生归北，与我閒人把钓丝。","dynasty":"宋代","title":"题王侍禁壁"}
{"author":"张舜民","content":"深墨画竹竹明白，淡墨画竹竹带烟。高堂忽尔开数幅，半隐半见如自然。","dynasty":"宋代","title":"题薛判官秋溪烟竹"}
{"author":"张舜民","content":"渭曲山阴到者稀，浮休一见便开眉。客来不必多嗟赏，自古词人是画师。","dynasty":"宋代","title":"题赵大年奉议小景"}
{"author":"张舜民","content":"生长深宫不识山，骚人一见便开颜。分明记得经行处，青草湖边第几湾。","dynasty":"宋代","title":"题赵大年小景"}
{"author":"张舜民","content":"游梁并困洛，谁是故人情。未尽环中说，俄成剑外行。路遥诗箧重，雪映彩衣明。预想东归日，相逢指渭城。","dynasty":"宋代","title":"体之推官侍亲出使聊书短篇以浼行色"}
{"author":"张舜民","content":"耕者志於食，否则馁继之。学者志於道，一为好爵縻。本自不营利，间或与利期。朝日入而处，暮日仰而思。浮云蔽蔀屋，见前当自知。","dynasty":"宋代","title":"天爵山"}
{"author":"张舜民","content":"乘兴俄成石鼓游，可堪摇落楚江秋。岩中名字今何在，亭下潇湘古亦愁。万里再惊金马客，一家重上木兰舟。却令二水知人意，合势相邀向北流。","dynasty":"宋代","title":"同刘贡甫学士登石鼓合江亭一首"}
{"author":"张舜民","content":"冰肌雪艳映残春，燠日薰风入四邻。任是主人能爱惜，也拚一半与游人。","dynasty":"宋代","title":"酴醾"}
{"author":"张舜民","content":"人传半隐在龙门，天启松斋遇远孙。水石蔽亏包废寺，版图磨灭指邻村。如将绿野还裴度，不见潜溪付李藩。壁土未乾三易主，洛阳城里有名园。","dynasty":"宋代","title":"王氏松斋诗"}
{"author":"张舜民","content":"望行人，行人在何所。燕雁不齐飞，参商竟相阻。别以三秋为久，生以百岁为期。不如还家对亲戚，浮名浮利徒尔为。","dynasty":"宋代","title":"望行人二首"}
{"author":"张舜民","content":"橘井苏仙宅，茶经陆羽泉。万峰团雉堞，二水汇城輭。","dynasty":"宋代","title":"郴州"}
{"author":"张舜民","content":"岭下为迁客，人中得老成。传经汉丞相，授讲鲁诸生。五斗青衫色，三湘白发茎。话言犹未尽，要作道州行。","dynasty":"宋代","title":"郴州送许叔献员外赴道州"}
{"author":"张舜民","content":"进酒彤闱盏未乾，春怀元老在长安。双壶犹带崤山雪，一酌能消塞北寒。好是弟兄同受赐，更邀宾客共交欢。逡巡若遇头纲品，感激方明壮士肝。","dynasty":"宋代","title":"丞相宠示白羊御酒之作"}
{"author":"张舜民","content":"城上乌，山头月，几点残星灭不灭，营中角声鸣咽咽。战马嘶，征人发，堂上双亲垂白发，闺中少妇年二八。爷牵衣，儿抱膝，东邻西邻哭声一，道上行客肠断绝。","dynasty":"宋代","title":"城上乌"}
{"author":"张舜民","content":"清溪望处思悠悠，不独今人古亦愁。借尔碧波明似镜，照予白发莹如鸥。江山自美骚人宅，铙鼓常催过客舟。惟有角声吹不断，斜阳横起九峰楼。","dynasty":"宋代","title":"池州弄水亭"}
{"author":"张舜民","content":"炎荒往返正三年，重过长芦古寺前。万里风波行欲尽，停挠南望一潸然。","dynasty":"宋代","title":"次长芦"}
{"author":"张舜民","content":"通鉴初成赐近臣，不遗疏贱布恩均。我投淮水五千里，君滞周南二十春。东观汗青身是梦，西宫削稿事如新。细思当日修书者，祇有三人今一人。","dynasty":"宋代","title":"赐资治通鉴呈范淳父学士"}
{"author":"张舜民","content":"荆棘芃芃百尺堆，路人云此是丛台。雨中漳浦明还灭，门外青山去又来。歌啸且从今日乐，是非谁管后人哀。靓妆炫服寻为土，不似昆明堑劫灰。","dynasty":"宋代","title":"丛台"}
{"author":"张舜民","content":"晓辞洛水滨，暮宿河之涘。四野漫漫不见人，竟日止能行数里。浑然天地为一色，渭水南北复何似。五陵鹰犬争合围，十宅管弦初热耳。连宵耿耿照鬓发，迎马点衣犹未已。但得来年春麦熟，暂困泥涂复何耻。农夫南亩未厌多，却入长安作泥滓。","dynasty":"宋代","title":"大雪行"}
{"author":"张舜民","content":"一夜蛙声不暂停，近如相和远如争。信知不为官私事，应恨疏萤彻夜明。","dynasty":"宋代","title":"道中闻蛙声"}
{"author":"张舜民","content":"本是巢居物，那容鼠穴中。既言无牝牡，何用有雌雄。山节曾居蔡，长江网得鸿。谁能穷物理，目送渭波东。","dynasty":"宋代","title":"鞏州首阳铺鸟鼠同穴"}
{"author":"张舜民","content":"古人往矣名空存，尔来冠带谁其伦。语言渊骞行盗蹠，俯仰不愧何缤缤。先生道义完且洁，去彼取此非今人。事亲岂但綵衣戏，刻木省定长悲辛。抛官却扫醉经史，胸中无复留纤尘。履穿袍敝突不墨，辞币与粟甘清贫。自从秀发到白首，造次于是非一晨。当知有昊悯浇散，先生故出拔斯民。嗟余禀赋虽不敏，管窥偶幸知所因。讲闻先生亦已久，云为辄以书诸绅。朅来广陵两阅岁，所得比旧又加亲。此编雅什盈数百，覃思成诵惊余神。恍如听乐周太庙，黄钟大吕皦且纯。又如典瑞出圭璧，璀璨溢目非玞珉。伟哉固足信万一，髣髴想见容彬彬。吾皇图治急遗逸，空谷相望推蒲轮。先生高卧焉得遂，细札匪日颁严闉。重惭缰锁脱无计，洒扫犹阻致此身。愿言师法不少懈，异日有立逃湮沦。","dynasty":"宋代","title":"书节孝先生事实于先生诗编之后"}
{"author":"张舜民","content":"闻说长安苦戴星，公家无补秪劳形。每思肥羜心先写，今见淮山眼自青。岂乏寻常将漕挽，好留人物为朝廷。四明久已无狂客，欲问天工乞箳篂。","dynasty":"宋代","title":"送鞠十二朝散将漕二浙其二"}
{"author":"张舜民","content":"尝闻君子居，一日顾必葺。李侯作新斋，制度皆自给。轩楹如肺腑，豁达可出入。取竹渭水湄，移松陇山隰。岁寒远相依，劲节久孤立。栽培岂无法，根著至今湿。清风在目前，独我得多挹。归壤共无涯，往日不可及。惟忧属后人，长半边声急。","dynasty":"宋代","title":"李侯新斋植松竹聊为杂言"}
{"author":"张舜民","content":"送别言犹在，来书墨尚温。安知咫尺地，便有死生分。已负秋山约，犹传鲁史文。魂兮今有托，将袝伯兄坟。","dynasty":"宋代","title":"哀虢县令犹子箅起二"}
{"author":"张舜民","content":"白塔摇摇波浪间，几多舟楫望禅关。天边幡影因心动，堂上潮音到海还。我拔一毛犹自苦，师除双臂信如閒。中流莫怪频回首，直到江南始见山。","dynasty":"宋代","title":"龟山寺"}
{"author":"张舜民","content":"官园老兵朝入城，报道新芽已堪摘。","dynasty":"宋代","title":"句其三十六"}
{"author":"张舜民","content":"山阳过处苦匆匆，想见平生水陆冲。但有酒杯浮绿蚁，却无赋笔写游龙。江湖风浪三千里，京国莺花一万重。他日君恩容北首，故人能作复从容。","dynasty":"宋代","title":"过山阳有怀"}
{"author":"张舜民","content":"初投旱海戈，忽整潇湘枻。彭蠡镜中行，洞庭天外倚。","dynasty":"宋代","title":"岳麓寺其一"}
{"author":"张舜民","content":"商州楚地户，宛在江汉偏。草木已渐包，果实尤可怜。木瓜大如拳，橙橘家家悬。隔崖有宿叶，黄紫凝霜烟。高秋万嶂出，一望通郧川。都邑虽僻陋，来者多名贤。","dynasty":"宋代","title":"木瓜其一"}
{"author":"张舜民","content":"常笑三闾老大夫，枉将憔悴付江鱼。为儒须较身名重，入仕先将喜愠除。莫顾他门堪炙手，且教我腹可回车。此行愧乏琼瑶赠，聊比诗人一束刍。","dynasty":"宋代","title":"送辛著作罢荣河"}
{"author":"张舜民","content":"越客思归黯不平，閒持长笛写秦声。羡君气海如斯壮，博我词锋莫敢争。江上梅花开又落，陇头流水咽还惊。岂知不寐鳏鱼眼，独坐山堂对月明。","dynasty":"宋代","title":"和喻明仲马上吹笛"}
{"author":"张舜民","content":"江上篱边见早梅，天寒地暖数枝开。为怜北客漂流远，偷报东君信息回。香气轻於新酿熟，襟怀重似故人来。舟中莫问无兼有，急急呼儿贳酒杯。","dynasty":"宋代","title":"舟行湘岸见早梅盛开"}
{"author":"张舜民","content":"常思武口与樊山，南北相望一水间。","dynasty":"宋代","title":"句其十三"}
{"author":"张舜民","content":"晓色千峰杳未分，声声哀怨出云根。举头忽见思乡岭，何不他时别处闻。","dynasty":"宋代","title":"燕山闻杜鹃"}
{"author":"张舜民","content":"人无本则忧，物以地为贵。如何山芋辈，天下称宋卫。","dynasty":"宋代","title":"山药"}
{"author":"张舜民","content":"青春逐流水，素质独轻微。","dynasty":"宋代","title":"句其二十一"}
{"author":"张舜民","content":"关头日落薄衣襟，又对丛芦拥鼻吟。尘土十年缠马足，只凭双鬓照归心。","dynasty":"宋代","title":"题豆馆"}
{"author":"张舜民","content":"异味欲捣齑，寒香先渍手。","dynasty":"宋代","title":"句其四十八"}
{"author":"张舜民","content":"忽忽南迁不记年，二妃祠外橘洲前。眼昏笔战谁能画，无奈霜纨似月圆。","dynasty":"宋代","title":"自题画扇"}
{"author":"张舜民","content":"勾稽严密不通宾，因见楸花忆去春。","dynasty":"宋代","title":"句其三十二"}
{"author":"张舜民","content":"千玑万绯照庭除，细雨斜风拂座隅。莫道长安贫似磬，缘阶绕砌尽真珠。","dynasty":"宋代","title":"真珠花"}
{"author":"张舜民","content":"珠帘当面见玲珑，白鹤仙人上下通。夜半蕊珠重命宴，鸣鞘声落九霄中。","dynasty":"宋代","title":"元夕端居感事四绝句"}
{"author":"张舜民","content":"木海亭前花似锦，岭头梅蕊怯风沙。正如隐者归幽谷，鹤版徵书未到家。","dynasty":"宋代","title":"望子岭梅花方开用黄道韵"}
{"author":"张舜民","content":"馑岁无时果，秦人餍草茶。开奁惊见李，对客喜浮瓜。为乏琼瑶报，聊称旨酒嘉。中郎不忧老，有女可传家。","dynasty":"宋代","title":"组以时果供馈予以酒为报"}
{"author":"张舜民","content":"南薰门外禾千亩，观稼亭前柳四垂。茭芡满盘新熟酒，年年妆点早秋时。","dynasty":"宋代","title":"和吕与叔观耤田三绝其一"}
{"author":"张舜民","content":"乘兴俄成石鼓游，可堪摇落楚江秋。岩中名字今何在，亭下潇湘古亦愁。万里再惊金马客，一家重上木兰舟。却令二水知人意，合势相邀向北流。","dynasty":"宋代","title":"同刘贡甫学士登石鼓合江亭一首"}
{"author":"张舜民","content":"晓色千峰杳未分，声声哀怨出云根。举头忽见思乡岭，何不他时别处闻。","dynasty":"宋代","title":"燕山闻杜鹃"}
{"author":"张舜民","content":"石上红花低照水，山头翠篠细含烟。天生一本徐熙画，祇欠鹧鸪相对眠。","dynasty":"宋代","title":"扳子矶"}
{"author":"张舜民","content":"屈宋功成道不传，后来鸡犬各登仙。留连光景随时俗，盗窃声名至暮年。陷没李陵因北伐，漂流杜甫为南迁。耒阳郴口今吾在，谁与诛茅屋数椽。","dynasty":"宋代","title":"和答还卷"}
{"author":"张舜民","content":"进酒彤闱盏未乾，春怀元老在长安。双壶犹带崤山雪，一酌能消塞北寒。好是弟兄同受赐，更邀宾客共交欢。逡巡若遇头纲品，感激方明壮士肝。","dynasty":"宋代","title":"丞相宠示白羊御酒之作"}
{"author":"张舜民","content":"淡齑苦笋千人供，青磬莘香一谷传。","dynasty":"宋代","title":"句其四十四"}
{"author":"张舜民","content":"鲁恭感物性能驯，因把华虫赠里仁。虽有文章堪悦目，却无言语解谋身。只愁猫犬常窥汝，胡不山林远避人。好在旧笼还旧主，便当归放涧之滨。","dynasty":"宋代","title":"焦君以锦鸡为赠文彩可爱性复驯狎终日为家猫"}
{"author":"张舜民","content":"骅骝不惜换舟行，人到归时意气生。五马未来迎使节，四弦何事作离声。焚黄此去荣归里，垂老相看老兄弟。来岁北来如访我，寄书频到利陵城。","dynasty":"宋代","title":"送孙积中兄待次吴兴"}
{"author":"张舜民","content":"晚风亦自知人意，时去时来管送香。","dynasty":"宋代","title":"句其四十七"}
{"author":"张舜民","content":"白塔摇摇波浪间，几多舟楫望禅关。天边幡影因心动，堂上潮音到海还。我拔一毛犹自苦，师除双臂信如閒。中流莫怪频回首，直到江南始见山。","dynasty":"宋代","title":"龟山寺"}
{"author":"张舜民","content":"江风淅淅似相催，绿竹丹枫去又来。任使云帆能破浪，不知归客已心灰。","dynasty":"宋代","title":"下滩二绝句其二"}
{"author":"张舜民","content":"关头日落薄衣襟，又对丛芦拥鼻吟。尘土十年缠马足，只凭双鬓照归心。","dynasty":"宋代","title":"题豆馆"}
{"author":"张舜民","content":"神妙独数李将军，安知伯仲非前身。","dynasty":"宋代","title":"句其四十五"}
{"author":"张舜民","content":"山阳水陆冲，乐饵人所赴。寂寞先生门，车轮不少驻。贤哉彼二公，绰有尚贤风。恨不生羽翼，啸歌尊酒中。","dynasty":"宋代","title":"山阳二首其一"}
{"author":"张舜民","content":"人传半隐在龙门，天启松斋遇远孙。水石蔽亏包废寺，版图磨灭指邻村。如将绿野还裴度，不见潜溪付李藩。壁土未乾三易主，洛阳城里有名园。","dynasty":"宋代","title":"王氏松斋诗"}
{"author":"张舜民","content":"十二门开如沸羹，灯光月色逐人行。春城无处无歌舞，一曲未终天又明。","dynasty":"宋代","title":"元夕端居感事四绝句"}
{"author":"张舜民","content":"节物推移速，登临感慨多。寒云飞陇首，残叶下朝那。代北惭归马，洮西尚凯歌。惟怜鏖战骨，寂寞掩山阿。","dynasty":"宋代","title":"秋暮书怀"}
{"author":"张舜民","content":"先生事业老空谷，弟子几多作绛纱。鹤板当年来上国，碧岩今日属僧家。松风生籁延虚室，瀑水喷珠缀鲜花。我有故山归未得，年年魂梦绕天涯。","dynasty":"宋代","title":"宿卢岩寺"}
{"author":"张舜民","content":"旅鬓茎茎白，霜梨叶叶红。可怜非类者，同落有涯中。万物齐为马，劳生独转蓬。此行江海外，便作狎鸥翁。","dynasty":"宋代","title":"秋暮书怀"}
{"author":"张舜民","content":"朱户当昼扃，霜帘达夜悬。沈沈造广庭，皞皞接众贤。疏莛叩洪钟，短绠汲深渊。始知学不迨，内顾多歉然。忆昔居上庠，忝出流辈前。赋就千金直，诗成万口传。荀杨迥接迹，班马思比肩。一从苟干禄，永谢英俊躔。折腰府悬中，糊口道路边。世俗多见轻，义士谁哀怜。憔悴有今日，光辉思昔年。今兹睹秋闱，犹欲争相先。枯鱼傍江湖，疲马忆蓟燕。凉风拂翠幙，陇月向人圆。物景近中秋，客意孤绵绵。裴回望清光，欲揽不得全。永怀懽乐时，把酒谢婵娟。","dynasty":"宋代","title":"试院感怀"}
{"author":"张舜民","content":"石与人俱贬，人亡石尚存。却怜坚重质，不减浪花痕。满酌中山酒，重添丈八盆。公兮不归北，万里一招魂。","dynasty":"宋代","tags":"写人，友人","title":"苏子瞻哀辞"}
{"author":"张舜民","content":"十月江南号小春，新阳已放一枝新。","dynasty":"宋代","title":"句其十八"}
{"author":"张舜民","content":"携杖溪边听，抱琴台上坐。我喜见江山，江山愁见我。","dynasty":"宋代","title":"岳麓寺"}
{"author":"张舜民","content":"关头日落薄衣襟，又对丛芦拥鼻吟。尘土十年缠马足，只凭双鬓照归心。","dynasty":"宋代","title":"题豆馆"}
{"author":"张舜民","content":"人传半隐在龙门，天启松斋遇远孙。水石蔽亏包废寺，版图磨灭指邻村。如将绿野还裴度，不见潜溪付李藩。壁土未乾三易主，洛阳城里有名园。","dynasty":"宋代","title":"王氏松斋诗"}
{"author":"张舜民","content":"关塞烟尘二十秋，适持使节海山头。行衙到处皆如寺，按部经年不离舟。公举所知当勿枉，上供易足更何求。若论安便无加此，秪恐旁求第一流。","dynasty":"宋代","title":"送鞠十二朝散将漕二浙其一"}
{"author":"张舜民","content":"飞伏终难见，空抟似老乌。一身随变化，故国任丘墟。簇簇花如血。声声怨不枯。春山情更好，何必夜相呼。","dynasty":"宋代","title":"杜鹃"}
{"author":"张舜民","content":"乡闾匍匐苟相哀，得路青云更肯来。若使风光解流转，莫将桃李等閒栽。","dynasty":"宋代","title":"哀王荆公"}
{"author":"张舜民","content":"山南之茗先春采，山北之人及夏尝。为念老亲方见急，极知旧友不相忘。","dynasty":"宋代","title":"句其三十八"}
{"author":"张舜民","content":"山阳水陆冲，乐饵人所赴。寂寞先生门，车轮不少驻。贤哉彼二公，绰有尚贤风。恨不生羽翼，啸歌尊酒中。","dynasty":"宋代","title":"山阳二首其一"}
{"author":"张舜民","content":"风中的皪月中看，解作人间五月寒。一似汉宫梳洗了，玉珑璁压翠云冠。","dynasty":"宋代","title":"真珠花"}
{"author":"张舜民","content":"炎荒往返正三年，重过长芦古寺前。万里风波行欲尽，停挠南望一潸然。","dynasty":"宋代","title":"次长芦"}
{"author":"张舜民","content":"灵州城下千株柳，总被官军斫作薪。他日玉关归去路，将何攀折赠行人。","dynasty":"宋代","title":"西征回途中二绝"}
{"author":"张舜民","content":"橘井苏仙宅，茶经陆羽泉。万峰团雉堞，二水汇城輭。","dynasty":"宋代","title":"郴州"}
{"author":"张舜民","content":"未知何处是吾庐，南北悠悠意所如。不爱渭川千亩竹，与君江上卜新居。","dynasty":"宋代","title":"长干寺同刘宫苑浴"}
{"author":"张舜民","content":"郴江有奇石，似牛伏岸侧。乡人久相传，过者有颠覆。我与乡人谋，凿去可勿留。祇消一日力，得弭千岁忧。乡人顾我笑，官必有闇拙。大者不能图，小者安能说。方今民间事，颇有急於石。当官贵居事，能不闲采拾。我有本多田，今乃身无居。虽有儿女辈，售人为婢奴。破家不足恡，所恨骨肉离。官今将骨肉，好去将何之。我虽有田里，亦闻官念此。念此不能为，何用居官尔。乃指江中石，此物如有神。不覆廉善士，独倾贪虐人。官今幸过此，行李都无害。将我言日思，勿为贫贱懈。我闻乡人言，背颡俱汗流。欲问破家因，恐为明者羞。","dynasty":"宋代","title":"乡人言"}
{"author":"张舜民","content":"四时花不绝。","dynasty":"宋代","title":"句其二十四"}
{"author":"张舜民","content":"桥上置杯盘，可容十客坐。游人撑小艇，却从桥下过。","dynasty":"宋代","title":"宴桥上"}
{"author":"张舜民","content":"能吟解饮张夫子，醉卧黄池谷口风。天地至宽容不得，劳君收入画图中。","dynasty":"宋代","title":"邠诗人张谷齐物先生驰名京师四方晚隐于终南山黄池谷陕右多画为醉仙因赠绘者"}
{"author":"张舜民","content":"越客思归黯不平，閒持长笛写秦声。羡君气海如斯壮，博我词锋莫敢争。江上梅花开又落，陇头流水咽还惊。岂知不寐鳏鱼眼，独坐山堂对月明。","dynasty":"宋代","title":"和喻明仲马上吹笛"}
{"author":"张舜民","content":"河流便当城，峻岭借为屏。疑在金山寺，凭栏看北泠。","dynasty":"宋代","title":"济川堂"}
{"author":"张舜民","content":"屈宋功成道不传，后来鸡犬各登仙。留连光景随时俗，盗窃声名至暮年。陷没李陵因北伐，漂流杜甫为南迁。耒阳郴口今吾在，谁与诛茅屋数椽。","dynasty":"宋代","title":"和答还卷"}
{"author":"张舜民","content":"携杖溪边听，抱琴台上坐。我喜见江山，江山愁见我。","dynasty":"宋代","title":"岳麓寺"}
{"author":"张舜民","content":"景公登牛山，俯阚临邑区。耕耘被广野，轩冕充脩衢。斗鸡走狗马，击筑吹笙竽。鱼盐来海岱，桑柘入青徐。饶乐曾无敌，弃背复何如。公乃叹而泣，顾谓诸大夫。安得千万年，长有此国都。大夫助公泣，献寿犹欷嘘。晏子敛袂笑，笑此君臣愚。世事如轮环，曾不借须臾。前此十数公，今已成丘墟。胡不长守此，乃与子孙居。始知富贵者，喜受庸人谀。岂独当时笑，后世亦揶揄。","dynasty":"宋代","title":"东武二首"}
{"author":"张舜民","content":"百尺桅樯一尺乌，一夫击鼓百夫呼。何似北人将远适，呼童秣马与膏车。","dynasty":"宋代","title":"起桅"}
{"author":"张舜民","content":"江风淅淅似相催，绿竹丹枫去又来。任使云帆能破浪，不知归客已心灰。","dynasty":"宋代","title":"下滩二绝句其二"}
{"author":"张舜民","content":"扇子解招风，本要热时用。秋来挂壁间，却被风吹动。","dynasty":"宋代","title":"扇诗"}
{"author":"张舜民","content":"河汾之会，韩晋之津。在昔王马今何人，青衫木笏排风尘。面如桃花髭如银，长篇大字妙入神。关辅后辈谁等伦，四方仕宦足邅迍。归老阌乡玉涧滨，云为友兮山为邻。森森绿槊万霜筠，汩汩清涟飞两轮。亭上何所见，荆山早暮来相亲。斋中何所有，新旧歌诗千百首。细大搜罗万象劳，放开日月东西走。世上儿女徒纷纷，作者须教归老手。君不见古往今来富贵人，灿灿金章悬紫绶。金珠初入宠方深，骨肉未消名已朽。又不见李杜死来三百年，至今仰望如星斗。一联一句挂齿牙，便同金石垂长久。乃知皇天造万物，独於吾辈偏加厚。还翁诗卷翁细思，岂是生平都不偶。","dynasty":"宋代","title":"还李彀士雄卷"}
{"author":"张舜民","content":"关塞烟尘二十秋，适持使节海山头。行衙到处皆如寺，按部经年不离舟。公举所知当勿枉，上供易足更何求。若论安便无加此，秪恐旁求第一流。","dynasty":"宋代","title":"送鞠十二朝散将漕二浙其一"}
{"author":"张舜民","content":"白塔摇摇波浪间，几多舟楫望禅关。天边幡影因心动，堂上潮音到海还。我拔一毛犹自苦，师除双臂信如閒。中流莫怪频回首，直到江南始见山。","dynasty":"宋代","title":"龟山寺"}
{"author":"张舜民","content":"四时花不绝。","dynasty":"宋代","title":"句其二十四"}
{"author":"张舜民","content":"青女朝来冷透肌，残春小雨更霏微。流莺怪底事来往，为掷金梭织玉衣。","dynasty":"宋代","title":"梨花"}
{"author":"张舜民","content":"凉风起天末，何物动人愁。一室关河暮，三年草木秋。高文谁吊屈，晚节漫依刘。独怪瀼西叟，巴江得久留。","dynasty":"宋代","title":"秋日书怀"}
{"author":"张舜民","content":"伯道无儿可典刑，中郎有女最聪明。季拿却返商山葬，阿软空留洛下情。令祖六男皆磊落，名孙一女又凋零。茫茫此理终难问，忍听人间哭子声。","dynasty":"宋代","title":"吕子固小女哀辞"}
{"author":"张舜民","content":"濯濯荒山麓，娟娟孤女祠。晓泉开宝镜，秋月画蛾眉。拾翠来泾汭，行云过北池。犹胜青冢魄，埋恨九原悲。","dynasty":"宋代","title":"秋暮书怀"}
{"author":"张舜民","content":"乘兴俄成石鼓游，可堪摇落楚江秋。岩中名字今何在，亭下潇湘古亦愁。万里再惊金马客，一家重上木兰舟。却令二水知人意，合势相邀向北流。","dynasty":"宋代","title":"同刘贡甫学士登石鼓合江亭一首"}
{"author":"张舜民","content":"本是巢居物，那容鼠穴中。既言无牝牡，何用有雌雄。山节曾居蔡，长江网得鸿。谁能穷物理，目送渭波东。","dynasty":"宋代","title":"鞏州首阳铺鸟鼠同穴"}
{"author":"张舜民","content":"青春逐流水，素质独轻微。","dynasty":"宋代","title":"句其二十一"}
{"author":"张舜民","content":"莫待海风终夜发，狂随柳絮拥篱根。","dynasty":"宋代","title":"句其十九"}
{"author":"张舜民","content":"万里秋风吹鬓发，百年人事倚栏干。知他落日能多少，偏照淮南几处山。李白寻仙持玉杖，庾公对月踞胡床。楼上康庐紫翠环，槛前湓浦转清湾。帆开三楚苍茫外，路入双林窅霭间。山长水远连三楚，物态人情又一州。义帝凭祠宇，梅真隐市廛。渔歌回寒浦，樵歌入暝烟。何处转添孤客恨，两溪流水一城花。人传桂岭与柳关，南北相望一水间。岭南为贪泉，饮者生贪黩。岭北为愈泉，宿病皆祛逐。得移郴岭清凉地，幸免邕江瘴疠侵。一从投迹三湘外，两度登高五岭间。但见石城多草木，足知江夏久兴亡。常思武口与樊山，南北相望一水间。售用无非竹，依裾尽是麻。西掖阶前辞御伞，琼林殿后媚春衣。小园寂寞锁春风，初见梅花一树红。浮花出晚水，苦节凌霜枝。十月江南号小春，新阳已放一枝新。莫待海风终夜发，狂随柳絮拥篱根。犹作霓裳舞妖态，零红坠粉湿秋根。青春逐流水，素质独轻微。叶硬经霜绿，花肥映雪红。栽培夺天巧，接缀假人功。四时花不绝。槛中紫艳才盈握，天上花香暗袭人。彼美出南国，关山不常有。人拾为衔真可惜，皮开子落不论钱。正愁春酒尽，且喜火丹成。姑射团肌雪，祝融留眼睛。何人栽银杏，青条数尺间。要有堂堂冠剑叟，苍然十万甲兵中。勾稽严密不通宾，因见楸花忆去春。既非扶险阻，何必问年龄。洲中未种千头橘，宅畔先栽百本桑。午食易愁藜藿粥，夜堂无睡数灯花。官园老兵朝入城，报道新芽已堪摘。玉尺锋稜耸，银槽样度窊。月中亡桂实，雨里得天葩。山南之茗先春采，山北之人及夏尝。为念老亲方见急，极知旧友不相忘。老来辛苦须自烹，且勿娉婷腕如玉。香为桃蕊色如麯，蟹眼松声浮艾绿。黄雀知时节，清江足稻粱。大裘依古制，玉辂自隋传。谁题佳句到幽都，逢着胡儿问大苏。偃松拂尽煎茶石，苦笋撑开礼斗坛。淡虀苦笋千人供，青磬莘香一谷传。神妙独数李将军，安知伯仲非前身。夕阳牛背无人卧，带得寒鸦两两归。晚风亦自知人意，时去时来管送香。异味欲捣虀，寒香先渍手。桃源在何处。何劳百响煎。清泉滴沥细如簪，转尽山腰几百寻。","dynasty":"宋代","title":"句"}
{"author":"张舜民","content":"下得寒滩水漫流，山平水远更清幽。几何舟楫随风去，唯有渔人得自由。","dynasty":"宋代","title":"下滩二绝句"}
{"author":"张舜民","content":"忆昔曾游处，俄经二十年。重来人不识，独想事依然。北海知刘备，荆州小仲宣。如何骑骏马，徼倖学开边。","dynasty":"宋代","title":"秋暮书怀"}
{"author":"张舜民","content":"西风拔地夜飘霙，天惠胪传讲暂停。病眼昏花逋读史，高谈快论阻横经。御沟容与冰初合，苑柳扶疏叶未零。可是太平占上瑞，衰才殊不解丹青。","dynasty":"宋代","title":"十月十九日诸讲官晨趋迩英前夕初雪沾洽寻有"}
{"author":"张舜民","content":"十二门开如沸羹，灯光月色逐人行。春城无处无歌舞，一曲未终天又明。","dynasty":"宋代","title":"元夕端居感事四绝句"}
{"author":"张舜民","content":"登高恨不高，望远恨不见。不见远征人，但见青山晚。今岁雁空回，明年燕又来。燕雁无凭讯，何用上高台。","dynasty":"宋代","title":"望行人二首"}
{"author":"张舜民","content":"木海亭前花似锦，岭头梅蕊怯风沙。正如隐者归幽谷，鹤版徵书未到家。","dynasty":"宋代","title":"望子岭梅花方开用黄道韵"}
{"author":"张舜民","content":"前人厌膏粱，志欲服贱事。若论区别功，为圃亦不易。","dynasty":"宋代","title":"为圃"}
{"author":"张舜民","content":"岧峣华清宫，下有温泉水。绣领络千门，玉莲喷九蕊。第一名御汤，第二沐妃子。从上傍诸生，最下列卫士。淙淙三十六，枝分或栉比。每年十月初，仙杖常依此。楼头羯鼓停，殿上霓裳委。尘垢三百年，行人与闾里。忽惊郴岭下，和暖雅相似。祇是远长安，不当人眼底。皇天宅万物，得地即为美。幸免与兴亡，往来常止止。","dynasty":"宋代","title":"温泉"}
{"author":"张舜民","content":"为治固有术，公卧有人立。直须紧闭关，勿使庞公人。","dynasty":"宋代","title":"卧治斋诗"}
{"author":"张舜民","content":"楚客对吴山，归心常自苦。守土切须防，半夜俱飞去。","dynasty":"宋代","title":"吴山堂"}
{"author":"张舜民","content":"清汴河边五君子，身遏横流同日死。火炎曾是及池鱼，世变安能顾妻子。百尺高城不足凭，日月所照惟孤诚。当其杀身际，肯念身后名。呜呼，伯夷既死孔子不复生，身后是非谁与评。","dynasty":"宋代","title":"五王庙"}
{"author":"张舜民","content":"西出都门外，尘埃扑马鞍。人家事寒食，星雨仰祠官。日永莺千啭，庭閒竹数竿。惟怜隔斋禁，不得共清懽懽。","dynasty":"宋代","title":"西宫致斋贻裴著作"}
{"author":"张舜民","content":"青铜峡里韦州路，十去从军九不回。白骨似沙沙似雪，将军休上望乡台。","dynasty":"宋代","title":"西征回途中二绝"}
{"author":"张舜民","content":"灵州城下千株柳，总被官军斫作薪。他日玉关归去路，将何攀折赠行人。","dynasty":"宋代","title":"西征回途中二绝"}
{"author":"张舜民","content":"进酒彤闱盏未乾，春怀元老在长安。双壶犹带崤山雪，一酌能消塞北寒。好是弟兄同受赐，更邀宾客共交欢。逡巡若遇头纲品，感激方明壮士肝。","dynasty":"宋代","title":"丞相宠示白羊御酒之作"}
{"author":"张舜民","content":"未老刚称老，言休即便休。浔阳真有后，彭泽善贻谋。隐几悲残漏，回头见急流。便须移醉石，偃卧北窗幽。","dynasty":"宋代","title":"佚老堂为陶敏宣德题"}
{"author":"张舜民","content":"再到崆峒寺，题名尚宛然。存亡如昨日，筋力想当年。祸福归玄鸐，晨昏听杜鹃。此间无虎豹，好著养生编。","dynasty":"宋代","title":"秋暮书怀"}
{"author":"张舜民","content":"黄宫暖律暗相催，腊后春前见蜡梅。青帝不知无蝶至，黄华先赏有蜂来。风飘嫩蕊添莺羽，雪驾寒香入酒杯。尽道此花居第一，如何更有百花开。","dynasty":"宋代","title":"和陈宪章蜡梅"}
{"author":"张舜民","content":"岁晚何人念孔怀，北斋风景似南斋。夜寒几借阳城被，归兴徒穿杜子鞋。乌鸟争巢时坠屋，丛萱得雨乱侵阶。闭门朗讽閒居赋，一任红尘涨六街。","dynasty":"宋代","title":"邻居张民师友孝斋"}
{"author":"张舜民","content":"奉常别后青衫窄，刺部归来白发多。眼看汤孙宜黍稌，愧无才力继猗那。","dynasty":"宋代","title":"和吕与叔观耤田三绝其二"}
{"author":"张舜民","content":"山南之茗先春采，山北之人及夏尝。为念老亲方见急，极知旧友不相忘。","dynasty":"宋代","title":"句其三十八"}
{"author":"张舜民","content":"灵州城下千株柳，总被官军斫作薪。他日玉关归去路，将何攀折赠行人。","dynasty":"宋代","title":"西征回途中二绝"}
{"author":"张舜民","content":"重阳何处可登临，独有条山可共寻。世上几人能到此，樽前万事莫相侵。溪风猎猎时吹帽，菊蕊纷纷易满襟。莫为嘉辰频索醉，也须随分惜光阴。","dynasty":"宋代","title":"九日和检法登高之作"}
{"author":"张舜民","content":"官园老兵朝入城，报道新芽已堪摘。","dynasty":"宋代","title":"句其三十六"}
{"author":"张舜民","content":"前人厌膏粱，志欲服贱事。若论区别功，为圃亦不易。","dynasty":"宋代","title":"为圃"}
{"author":"张舜民","content":"三湘迁客思悠哉。樽俎定常开。云雨未消歌伴，山川忍对离杯。他年来此，贤侯未去，忍话先回。好在江南山色，恁时重上高台。","dynasty":"宋代","title":"清遐台饯别朝中措"}
{"author":"张舜民","content":"槛中紫艳才盈握，天上花香暗袭人。","dynasty":"宋代","title":"句其二十五"}
{"author":"张舜民","content":"有泉出城闉，尾大如车辐。饮之能愈疾，此语闻郴俗。直疑白药根，浸渍幽岩腹。灵迹浪遐方，神功施比屋。","dynasty":"宋代","title":"愈泉"}
{"author":"张舜民","content":"红白桃李花，馨香满芳草。开时人少年，落处人已老。风雨半夜来，飘扬满官道。行客为叹息，不忍便除扫。犹有两三枝，香色晚更好。把酒将奈何，攀折恨不早。","dynasty":"宋代","title":"桃李花"}
{"author":"张舜民","content":"都城人事日烹煎，跳出都门意已仙。摩诘旧闻空一室，祖生何事忽先鞭。尘埃马上同看月，絺绤风中共听蝉。我复西还君北去，箕山颍水自萧然。","dynasty":"宋代","title":"裴纶著作见期行日延宿所居既至而裴已行因书寄此"}
{"author":"张舜民","content":"波穿火透本无奇，初见潮州刺史诗。当日老翁终不免，后来居士欲奚为。山中雷雨谁宜主，水底蛟龙睡不知。若使天年俱自遂，如今已复长孙枝。","dynasty":"宋代","title":"题木居士"}
{"author":"张舜民","content":"十二门开如沸羹，灯光月色逐人行。春城无处无歌舞，一曲未终天又明。","dynasty":"宋代","title":"元夕端居感事四绝句"}
{"author":"张舜民","content":"随风坠露事轻儇，巧占人间欲夏天。只恐障空飞似雪，从教糁径白於绵。未央宫暖粘歌袖，扬子江清恼客船。老去强看愁底事，昏花满眼意茫然。","dynasty":"宋代","title":"柳花"}
{"author":"张舜民","content":"君马良，乘乘黄。仆臣御，守法度。乍可三驱失前禽，不可一朝为诡遇。假使四牡，项领无害。六辔如组，周旋中规，折旋中矩。听和鸾之声，遵康庄之路。马不骇舆，君子安处。如欲登九折之险，走羊肠之阻，蒙犯霜露，跌踢风雨。虽使造父再生，王良复出，予亦未知其如何尔。","dynasty":"宋代","title":"君马黄"}
{"author":"张舜民","content":"左辅沙如水，长春柳未匀。精神迎刺史，景物为行人。羃轣梁山外，飘流洛水滨。十年门下客，依旧困泥尘。","dynasty":"宋代","title":"过同州遇雪赠毌清臣"}
{"author":"张舜民","content":"爱静无由静，思归不得归。干时虚碌碌，怀往迥依依。菊酒还吹帽，玄霜未授衣。知他蘧伯玉，曾悟少年非。","dynasty":"宋代","title":"秋暮书怀"}
{"author":"张舜民","content":"关头日落薄衣襟，又对丛芦拥鼻吟。尘土十年缠马足，只凭双鬓照归心。","dynasty":"宋代","title":"题豆馆"}
{"author":"张舜民","content":"去国重为客，送君还复归。天寒雨细光景促，且就东城寺中宿。寺当蒲坂望屋庐，日暮无由办乔木。既已唯诺难自由，虽欲一日安可留。吾辈事势不大殊，此际兴味复何如，归来愁坐独嗟吁。毕竟岂如村野老，或尔富民城郭居。雨暘寒燠都不与，亲戚满眼身不孤。乃知平生走薄官，正似痴牛引重车。险夷缭络不知止，祇得终年困道涂。","dynasty":"宋代","title":"送薛昌朝赴太原幕府"}
{"author":"张舜民","content":"系舟江岸两相闻，弦索嘈嘈恍未分。不得长安水边见，却于湓浦夜深闻。穷愁似影长随我，乐事如年不负君。会意檀槽求一醉，世间荣辱任纷纷。","dynasty":"宋代","title":"夜闻刘宫苑舟中琵琶诗"}
{"author":"张舜民","content":"深墨画竹竹明白，淡墨画竹竹带烟。高堂忽尔开数幅，半隐半见如自然。","dynasty":"宋代","title":"题薛判官秋溪烟竹"}
{"author":"张舜民","content":"有泉出城闉，尾大如车辐。饮之能愈疾，此语闻郴俗。直疑白药根，浸渍幽岩腹。灵迹浪遐方，神功施比屋。","dynasty":"宋代","title":"愈泉"}
{"author":"张舜民","content":"冻云积雪黯洮泯，晏岁轺车晤过秦。夹道清渠翻白浪，绕山铁马走黄尘。归鸿袅袅宁无信，塞柳依依欲弄春。今夕帐中拚一醉，同年贤帅是乡人。","dynasty":"宋代","title":"十二月二十五日行次渭原走寄熙帅范巽之"}
{"author":"张舜民","content":"青春逐流水，素质独轻微。","dynasty":"宋代","title":"句其二十一"}
{"author":"张舜民","content":"白杨宿草几离披，忽对遗编动永思。棠棣先凋空浩叹，图书不展已多时。岂惟独负游山约，何意重看送我诗。今日山翁悲复喜，薛家门里有孤儿。","dynasty":"宋代","title":"书薛绍彭诗编"}
{"author":"张舜民","content":"重重绛阙隐琳房，落絮飞花日正长。著作未谙青锁闼，祠官还伴紫微郎。林藏鹎鳺随莺啭，风引酴醾助酒香。十载京城倦游客，不知身世在何乡。","dynasty":"宋代","title":"中宫致斋"}
{"author":"张舜民","content":"神妙独数李将军，安知伯仲非前身。","dynasty":"宋代","title":"句其四十五"}
{"author":"张舜民","content":"人看浴出如枯木，我自无心类死灰。在处秋风吹鬓发，不堪更上雨花台。","dynasty":"宋代","title":"长干寺同刘宫苑浴"}
{"author":"张舜民","content":"未知何处是吾庐，南北悠悠意所如。不爱渭川千亩竹，与君江上卜新居。","dynasty":"宋代","title":"长干寺同刘宫苑浴"}
{"author":"张舜民","content":"晓辞洛水滨，暮宿河之涘。四野漫漫不见人，竟日止能行数里。浑然天地为一色，渭水南北复何似。五陵鹰犬争合围，十宅管弦初热耳。连宵耿耿照鬓发，迎马点衣犹未已。但得来年春麦熟，暂困泥涂复何耻。农夫南亩未厌多，却入长安作泥滓。","dynasty":"宋代","title":"大雪行"}
{"author":"张舜民","content":"千玑万绯照庭除，细雨斜风拂座隅。莫道长安贫似磬，缘阶绕砌尽真珠。","dynasty":"宋代","title":"真珠花"}
{"author":"张舜民","content":"老来辛苦须自烹，且勿娉婷腕如玉。香如桃蕊色如曲，蟹眼松声浮艾绿。","dynasty":"宋代","title":"句其三十九"}
{"author":"张舜民","content":"外家门馆未应疏，舅氏多能作大夫。才命淹回犹半刺，舟船缭绕向三吴。兴公自有游山赋，郑老宁无过海图。去国长年宜自爱，不须频叩步兵厨。","dynasty":"宋代","title":"送庞舅大夫"}
{"author":"张舜民","content":"何事今宵动所思，此欢常与少年期。莫疑杜甫吟兼哭，为忆开元最盛时。","dynasty":"宋代","title":"元夕端居感事四绝句"}
{"author":"张舜民","content":"何年灵鹫鸟，飞落大江心。石壁虽难转，风波不易禁。楼台分左右，日月见浮沉。便欲归休庇，长嗟世累深。","dynasty":"宋代","title":"舟次金山贻了元"}
{"author":"张舜民","content":"下得寒滩水漫流，山平水远更清幽。几何舟楫随风去，唯有渔人得自由。","dynasty":"宋代","title":"下滩二绝句"}
{"author":"张舜民","content":"郴江有奇石，似牛伏岸侧。乡人久相传，过者有颠覆。我与乡人谋，凿去可勿留。祇消一日力，得弭千岁忧。乡人顾我笑，官必有闇拙。大者不能图，小者安能说。方今民间事，颇有急於石。当官贵居事，能不闲采拾。我有本多田，今乃身无居。虽有儿女辈，售人为婢奴。破家不足恡，所恨骨肉离。官今将骨肉，好去将何之。我虽有田里，亦闻官念此。念此不能为，何用居官尔。乃指江中石，此物如有神。不覆廉善士，独倾贪虐人。官今幸过此，行李都无害。将我言日思，勿为贫贱懈。我闻乡人言，背颡俱汗流。欲问破家因，恐为明者羞。","dynasty":"宋代","title":"乡人言"}
{"author":"张舜民","content":"腊月遭霖雨，孤舟舣暮滩。数声归雁断，半岭野梅残。无复论偕老，何时展急难。江湖卧周岁，此夕最难安。","dynasty":"宋代","title":"行次晚洲"}
{"author":"张舜民","content":"同下龟山时，舟行篙参差。夜投洪泽口，访问失所之。不应一日力，解至淮阴祠。长淮自风浪，竟夕起忧疑。旦日坐闸中，听水忘朝饥。清泠见杂咏，蓊密闻群咿。就柳喜高荫，避桥嫌窄卑。凉风吹水面，襟袖不假披。新螯与老鲑，登俎辄无遗。饱食却思睡，睡起复何为。稍厌理文字，惟思弄孙儿。尚有数舟酒，独酌非所宜。好话不得吐，两日舌如茨。舟行虽云乐，先后不可期。争如鞍马间，吟啸长追随。","dynasty":"宋代","title":"行运河辛大观先行以此走寄"}
{"author":"张舜民","content":"好客精神来万里，此君风格耸双枝。丹青绝笔真难得，不似佳人粉锦时。","dynasty":"宋代","title":"绣鹤竹"}
{"author":"张舜民","content":"重重翠篠蔽溪湾，石烂松枯不记年。但见桃花浮绿水，有时独鹤下青田。自然六室流钟乳，别隐三阶出洞天。身在故乡人不识，秪应徐令是丁仙。","dynasty":"宋代","title":"徐刚中醴陵少府於山中寻出一洞有铭曰虬渊自"}
{"author":"张舜民","content":"击鼓填街道，传声过水滨。国严三岁祀，恩洗万方春。舟檝随南斗，衣冠拱北辰。岭南并岭北。多少望归人。","dynasty":"宋代","title":"宣赦"}
{"author":"张舜民","content":"托根何太远，得地亦相宜。土石生为偶，红香想自知。风英将片片，雨实渐离离。戍客思攀折，无何历处危。","dynasty":"宋代","title":"岩花"}
{"author":"张舜民","content":"桥上置杯盘，可容十客坐。游人撑小艇，却从桥下过。","dynasty":"宋代","title":"宴桥上"}
{"author":"张舜民","content":"晓色千峰杳未分，声声哀怨出云根。举头忽见思乡岭，何不他时别处闻。","dynasty":"宋代","title":"燕山闻杜鹃"}
{"author":"张舜民","content":"马息山前见海棠，群仙会处锦屏张。天寒日晚行人绝，自落自开还自香。","dynasty":"宋代","title":"移岳州去房陵道中见海棠"}
{"author":"张舜民","content":"未老刚称老，言休即便休。浔阳真有后，彭泽善贻谋。隐几悲残漏，回头见急流。便须移醉石，偃卧北窗幽。","dynasty":"宋代","title":"佚老堂为陶敏宣德题"}
{"author":"张舜民","content":"云阳初献满筠笼，黄蜡新衣色半红。今日岭边空对酒，偷将泪眼望秦中。","dynasty":"宋代","title":"樱桃"}
{"author":"张舜民","content":"江皋萤火故煇煇，仍解穿帘夜点衣。但取见时增意思，莫嫌生处太卑微。月明敢向星中乱，天黑偏能雨里飞。今日分明知我去，何年漂泊照吾归。","dynasty":"宋代","title":"萤"}
{"author":"张舜民","content":"忆昔开元全盛日，汉苑隋宫已黍离。覆辙由来皆在说，今人还起古人悲。","dynasty":"宋代","title":"咏长安兴废地"}
{"author":"张舜民","content":"家住耒江边，门前碧水连。小舟胜养马，大罟当耕田。保甲元无籍，青苗不著钱。桃源在何处，此地有神仙。","dynasty":"宋代","title":"渔父"}
{"author":"张舜民","content":"台城风物已凄凄，牢落行人邂逅齐。秉烛相看如梦寐，片帆回首又东西。依依团扇秋仍好，脉脉青娥恨却低。一曲琵琶无限意，时时閒客思都迷。","dynasty":"宋代","title":"与张琬同年饮于龙兴寺所居"}
{"author":"张舜民","content":"有泉出城闉，尾大如车辐。饮之能愈疾，此语闻郴俗。直疑白药根，浸渍幽岩腹。灵迹浪遐方，神功施比屋。","dynasty":"宋代","title":"愈泉"}
{"author":"张舜民","content":"江上秋风九日寒，故人樽酒暂相欢。如何塞北无穷雪，却坐樊山竹万竿。","dynasty":"宋代","title":"元丰癸亥秋季赴官郴岭舣舟樊口与潘彦明范亨"}
{"author":"张舜民","content":"凤楼南畔彩为山，百戏年年奉帝筵。不独侍臣偏赐酒，当时一国梦钧天。","dynasty":"宋代","title":"元夕端居感事四绝句"}
{"author":"张舜民","content":"十二门开如沸羹，灯光月色逐人行。春城无处无歌舞，一曲未终天又明。","dynasty":"宋代","title":"元夕端居感事四绝句"}
{"author":"张舜民","content":"珠帘当面见玲珑，白鹤仙人上下通。夜半蕊珠重命宴，鸣鞘声落九霄中。","dynasty":"宋代","title":"元夕端居感事四绝句"}
{"author":"张舜民","content":"何事今宵动所思，此欢常与少年期。莫疑杜甫吟兼哭，为忆开元最盛时。","dynasty":"宋代","title":"元夕端居感事四绝句"}
{"author":"张舜民","content":"汴上相从又几星，尚淹符竹守临泾。不须怪我头添白，且喜逢君眼暂青。旧任再游空寂寞，同年屈数半凋零。何当展尽平边策，图使秦民得敉宁。","dynasty":"宋代","title":"原州赠王补之洛苑同年"}
{"author":"张舜民","content":"明月光常满，使君罇屡开。何须待月上，日暮便登台。","dynasty":"宋代","title":"月台"}
{"author":"张舜民","content":"初投旱梅戈，忽整潇湘枻。彭蠡镜中行，桐庭天外倚。","dynasty":"宋代","title":"岳麓寺"}
{"author":"张舜民","content":"携杖溪边听，抱琴台上坐。我喜见江山，江山愁见我。","dynasty":"宋代","title":"岳麓寺"}
{"author":"张舜民","content":"才疏性懒一微官，终日沉埋尘上间。安得便为归去计，共君吟咏伴君闲。","dynasty":"宋代","title":"赠杜山人"}
{"author":"张舜民","content":"福唐陈处士，与我对门居。生死一炉药，尘埃数箧书。但知尊有酒，莫叹食无鱼。若论浮生事，浮生事总虚。","dynasty":"宋代","title":"赠邻居陈焕处士"}
{"author":"张舜民","content":"西征已度故关山，秋雨零零路屈盘。受尽艰辛心不足，解程又展画图看。","dynasty":"宋代","title":"赠山人张无惑善画山水"}
{"author":"张舜民","content":"闻说仙乡接濑乡，閒游诗侣礼虚皇。三潮宝派通胥浦，万叶灵杉蔽蜀冈。天地杳冥供写像，江山回合助灵祥。五云送入蓬莱岛，留与人间作道场。","dynasty":"宋代","title":"真州仪真观"}
{"author":"张舜民","content":"千玑万绯照庭除，细雨斜风拂座隅。莫道长安贫似磬，缘阶绕砌尽真珠。","dynasty":"宋代","title":"真珠花"}
{"author":"张舜民","content":"风中的皪月中看，解作人间五月寒。一似汉宫梳洗了，玉珑璁压翠云冠。","dynasty":"宋代","title":"真珠花"}
{"author":"张舜民","content":"重重绛阙隐琳房，落絮飞花日正长。著作未谙青锁闼，祠官还伴紫微郎。林藏鹎鳺随莺啭，风引酴醾助酒香。十载京城倦游客，不知身世在何乡。","dynasty":"宋代","title":"中宫致斋"}
{"author":"张舜民","content":"何年灵鹫鸟，飞落大江心。石壁虽难转，风波不易禁。楼台分左右，日月见浮沉。便欲归休庇，长嗟世累深。","dynasty":"宋代","title":"舟次金山贻了元"}
{"author":"张舜民","content":"江上篱边见早梅，天寒地暖数枝开。为怜北客漂流远，偷报东君信息回。香气轻於新酿熟，襟怀重似故人来。舟中莫问无兼有，急急呼儿贳酒杯。","dynasty":"宋代","title":"舟行湘岸见早梅盛开"}
{"author":"张舜民","content":"紫骝马，白面郎。红银鞍勒青油韁，左牵黄犬右擎苍。朝从灞陵猎，暮宿投平康。使酒不满意，按剑叱天狼。今年明年一如此，后年不觉发成霜。扶肩策杖出门行，抱子弄孙楼上坐。忽然涕泪满衣襟，为见骅骝面前过。","dynasty":"宋代","title":"紫骝马·紫骝马"}
{"author":"张舜民","content":"忽忽南迁不记年，二妃祠外橘洲前。眼昏笔战谁能画，无奈霜纨似月圆。","dynasty":"宋代","title":"自题画扇"}
{"author":"张舜民","content":"馑岁无时果，秦人餍草茶。开奁惊见李，对客喜浮瓜。为乏琼瑶报，聊称旨酒嘉。中郎不忧老，有女可传家。","dynasty":"宋代","title":"组以时果供馈予以酒为报"}
{"author":"张舜民","content":"臈月遭霖雨，孤舟舣暮滩。数声归雁断，半岭野梅残。无复论偕老，何时展急难。江湖卧周岁，此夕最难安。","dynasty":"宋代","title":"行次晚洲"}
{"author":"张舜民","content":"再到崆峒寺，题名尚宛然。存亡如昨日，筋力想当年。祸福归玄鸐，晨昏听杜鹃。此间无虎豹，好著养生编。","dynasty":"宋代","title":"秋暮书怀其六"}
{"author":"张舜民","content":"已免均房险，宽平喜博山。园林皆掩映，风俗自安闲。麻麦三春暮，人烟百里环。吾行半天下，难得此江关。","dynasty":"宋代","title":"顺阳其一"}
{"author":"张舜民","content":"隐隐来山远，茫茫去路平。舟车楚北户，城冢汉南京。小杏沾花摘，春醪对雨倾。士民留我住，强作少陵行。","dynasty":"宋代","title":"顺阳其二"}
{"author":"张舜民","content":"匍匐岐山下，三呼已过时。臧孙虽有后，伯道竟无儿。自是终身痛，空留一县悲。老人休雨泪，转面即逢伊。","dynasty":"宋代","title":"哀虢县令犹子箅起二其一"}
{"author":"张舜民","content":"出仕归来义两全，真从髫龀至华颠。儒冠绘像为三友，龟佩相辉是四贤。莫与后生论损益，且于见世作神仙。东都九老誇荣贵，未比南豳德行先。","dynasty":"宋代","title":"邠守李中散取乡人谢事者三人绘像邠学号三友堂予己记之复徵诗"}
{"author":"张舜民","content":"劭农使者岭南回，上佐题舆陕道开。河水已随浮世去，条山应喜故人来。雨摧苦笋催羹臛，风飐樱桃落酒杯。我欲函关更西去，不知令尹肯相陪。","dynasty":"宋代","title":"送孙积中同年赴任陕府"}
{"author":"张舜民","content":"重重翠筱蔽溪湾，石烂松枯不记年。但见桃花浮绿水，有时独鹤下青田。自然六室流钟乳，别隐三阶出洞天。身在故乡人不识，秪应徐令是丁仙。","dynasty":"宋代","title":"徐刚中醴陵少府于山中寻出一洞有铭曰虬渊自然六室奇怪求诗以纪之醴陵多丁氏令威之后云"}
{"author":"张舜民","content":"湖外红花间白花，湖边游女驻香车。鞦韆对起花阴乱，蹴鞠孤高柳带斜。无数小鱼真得所，一双新燕宿谁家。故园风景还如此，极目飞魂逐暮鸦。","dynasty":"宋代","title":"东湖春日"}
{"author":"张舜民","content":"未解子荆流可枕，冷笑陶令琴无弦。临流有耳安用洗，续弦得胶还自煎。不禁巢边黄口闹，不作竿上鲇鱼缘。但欲移床倚西壁，共师饱听松风眠。","dynasty":"宋代","title":"题融师松斋"}
{"author":"张舜民","content":"忆昔垂髫里闬间，披云常睹一峰巑。青衫白发经忧患，珥笔含香最岁寒。梦寐依稀留北省，家山迤逦近长安。下车已接樱桃会，走马西归趁一盘。","dynasty":"宋代","title":"送郑平叔司勋之陕二首其一"}
{"author":"张舜民","content":"憧憧大道两京来，千骑东方最上才。岂有甘棠存故国，空馀河水绕行台。松筠寂寂徵君宅，箫鼓匆匆过客杯。九陌风尘归未得，不知青眼为谁开。","dynasty":"宋代","title":"送郑平叔司勋之陕二首其二"}
{"author":"张舜民","content":"奉使江东知几春，此行重驾赤车轮。青绫故被留归我，白发祠郎便乞亲。老大岂堪愁桂玉，秋风依旧长鲈莼。宦途出处何须较，且与庐山作主人。","dynasty":"宋代","title":"送何子温提刑奉使江东"}
{"author":"张舜民","content":"关塞烟尘二十秋，适持使节海山头。行衙到处皆如寺，按部经年不离舟。公举所知当勿枉，上供易足更何求。若论安便无加此，秪恐旁求第一流。","dynasty":"宋代","title":"送鞠十二朝散将漕二浙其一"}
{"author":"张舜民","content":"闻说长安苦戴星，公家无补秪劳形。每思肥羜心先写，今见淮山眼自青。岂乏寻常将漕挽，好留人物为朝廷。四明久已无狂客，欲问天工乞箳篂。","dynasty":"宋代","title":"送鞠十二朝散将漕二浙其二"}
{"author":"张舜民","content":"系舟江岸两相闻，弦索嘈嘈恍未分。不得长安水边见，却于湓浦夜深闻。穷愁似影长随我，乐事如年不负君。会意檀槽求一醉，世间荣辱任纷纷。","dynasty":"宋代","title":"夜闻刘宫苑舟中琵琶诗"}
{"author":"张舜民","content":"初过湖南正惨悽，朔风边雪远相随。林欺橘柚看零落，岸拆蒹葭倚倒垂。可是辋川真入画，须教梁苑遍题诗。莫言北客都无有，且与湘人当土宜。","dynasty":"宋代","title":"长沙遇雪赠何待制二首其一"}
{"author":"张舜民","content":"欹帆侧柂岭边归，重过东坡叩竹扉。床坐凝尘风自扫，江山无主燕空飞。门前桃李添新径，井畔梧桐长旧围。好在江南王钓叟，为君时复晒渔衣。","dynasty":"宋代","title":"再过黄州苏子瞻东坡雪堂因书即事题于武昌王叟斋扉"}
{"author":"张舜民","content":"何必彷徉水石间，听君言话已孱颜。三湘尽处犹逢竹，五岭回时却见山。吏案总教如雁进，灵源我且似鸥闲。天边猿鹤皆相识，惟欠携筇日往还。","dynasty":"宋代","title":"洒然堂"}
{"author":"张舜民","content":"岐山四合与台平，半露园林叶未成。是处芳菲皆可惜，晚来风雨太无情。山川不改秦云色，宫室长悬陇水声。唯有故园终不见，仓庚黄鸟向人鸣。","dynasty":"宋代","title":"凌虚台"}
{"author":"张舜民","content":"梁苑瑶池醉梦阑，忽随北客度燕山。马头点缀飞才密，日脚微明意尚悭。疏布久抛南海上，貂裘初袭两河间。好留幕府陪樽俎，刚被行人不放闲。","dynasty":"宋代","title":"至瀛州小雪贻蒋颍叔"}
{"author":"罗珦","content":"三十年前此布衣，鹿鸣西上虎符归。行时宾从过前寺，到处松杉长旧围。野老竞遮官道拜，沙鸥遥避隼旟飞。春风一宿琉璃地，自有泉声惬素机。","dynasty":"唐代","title":"行县至浮查山寺"}
{"author":"黄瑜","content":"瑶琴真益友，伴我绝将迎。清冷梅依月，悠扬絮过城。檐花冲雨落，谷鸟挟风鸣。勾引阳春到，满庭莎草生。","dynasty":"明代","title":"友琴堂"}
{"author":"黄瑜","content":"环佩趋天北，帆樯向斗东。离情满江汉，秋色入梧桐。飞挽三河道，传宣五柞宫。岩廊用儒将，应见虏尘空。","dynasty":"明代","title":"送张九衢都帅北上时镇惠潮"}
{"author":"黄瑜","content":"丽日熏轻葛，残春似早秋。庭莎经雨发，渠水绕花流。抚剑成高咏，衔杯散远愁。阴晴嗟未定，竹外正闻鸠。","dynasty":"明代","title":"暮春喜晴次李司鉴"}
{"author":"黄瑜","content":"朱幡辞郡阁，白马拥江津。化日三城晓，浓花十月春。野歌闻德泽，朋酒见经纶。回首棠阴下，应无剪伐人。","dynasty":"明代","title":"饯别伍太守希渊即席赋"}
{"author":"黄瑜","content":"日夕危楼上，凭阑望故乡。淮流山外碧，燕树日边黄。旅梦鱼千里，归心雁一行。坡仙风韵在，时与话高皇。","dynasty":"明代","title":"客寓苏氏小楼"}
{"author":"黄瑜","content":"黄宪非吾拟，方干让尔才。吏从长乐遁，仙自宝安来。细雨连床听，浓花映户开。十年思会面，春酒莫停杯。","dynasty":"明代","title":"山房夜雨答方俊卿"}
{"author":"黄瑜","content":"古寺临珠石，高僧住镜天。波环中印度，岸达上乘禅。鲸吼通鲛室，渔歌杂象筵。市尘飞不到，沽酒白鸥边。","dynasty":"明代","title":"海珠寺"}
{"author":"黄瑜","content":"莲岫倚空苍，卿云忽降祥。九霄悬锦绮，五色焕文章。远霭兼山碧，非烟带日黄。虞廷如可献，将补舜衣裳。","dynasty":"明代","title":"莲峰卿云次郑同舍贤韵"}
{"author":"黄瑜","content":"江水东流西日斜，刘郎綦迹尚天涯。昌华苑外裙腰草，玉液池边鼓吹蛙。隔陇牛羊闻牧笛，遥林烟火见樵家。当年翠辇曾游地，留与东风长稻花。","dynasty":"明代","title":"城西刘王故苑"}
{"author":"黄瑜","content":"柳边竹外见黄花，独倚危阑到暝鸦。碧落歛云开远岫，疏砧敲月应悲笳。金盘未赐相如露，银汉遥瞻博望槎。寂寂掩关人不到，霜风随意入窗纱。","dynasty":"明代","title":"秋兴二首其一"}
{"author":"黄瑜","content":"万叠彤云捧汉宫，荷衣曾到玉墀东。流莺自啭花枝日，佩马无声柳絮风。王会源源重译外，羽仪楚楚九班中。沧江此际悲摇落，目断燕台但塞鸿。","dynasty":"明代","title":"秋兴二首其二"}
{"author":"黄瑜","content":"春日寻幽独向东，烟尘埋没梵王宫。刘郎去后桃花雨，杜宇啼时贝叶风。丈六金身何处所，大千沙界浩无穷。绝怜色相归空后，惟有鸢鱼指顾中。","dynasty":"明代","title":"春日过刘中行宅"}
{"author":"黄瑜","content":"万里风尘染赭黄，遥从炎海望钱塘。鸦啼晓日樵苏集，花笑春风辇路荒。鄂国有灵馀草木，思陵无策失苞桑。龙沙北望成今古，犹有人传马侍郎。","dynasty":"明代","title":"题马侍郎南宝故宅"}
{"author":"黄瑜","content":"倚天楼阁梵王宫，万里川原一望中。皂帽有情怜雪鬓，黄花无语傲霜风。呼鸾道上唯衰草，奏乐台前祇断鸿。堪笑霸图成底事，白云长在越台东。","dynasty":"明代","title":"九日登观音阁"}
{"author":"黄瑜","content":"风急天高雁字流，踏歌吹剑此夷犹。千章古木藏雷雨，百尺雕甍宿斗牛。野涧日晴芳气远，宝林风定鸟声幽。凌云卓锡知何处，满目落霞飘素秋。","dynasty":"明代","title":"栖霞山"}
{"author":"黄瑜","content":"三灶霏微翠欲连，浮云飞动似炊烟。孙虞应是难增减，长伴貔貅宿海边。","dynasty":"明代","title":"三灶山"}
{"author":"黄瑜","content":"吸尽西江懒出关，我来非是为偷閒。风生松院不知暑，云净竹房空见山。","dynasty":"明代","title":"赠深禅师"}
{"author":"黄瑜","content":"灵夏城边沙草春，贺兰山下少行人。神鎗火炮兼天起，河套年年靖虏尘。","dynasty":"明代","title":"观余尚书边战图二首其一"}
{"author":"黄瑜","content":"车骑连云炮震雷，边墙如月接墩台。娘娘滩上河冰合，不见胡儿牧马来。","dynasty":"明代","title":"观余尚书边战图二首其二"}
{"author":"黄瑜","content":"夫君一逝恨无涯，直入泉台作一家。岁岁雪霜彫不得，至今英爽在棠花。","dynasty":"明代","title":"棠花表节诗"}
{"author":"黄瑜","content":"南台北台浮黛鬟，宋朝陵墓遍荒山。玉鱼金椀谁曾见，梅花流水空潺潺。","dynasty":"明代","title":"南台山"}
{"author":"黄瑜","content":"岩上松云飏日华，岩前瑶草杂琪花。祇应老鹤三千岁，曾见丹光化紫霞。","dynasty":"明代","title":"鹤舒台"}
{"author":"黄瑜","content":"招摇复招摇，行子何所之。云山浩茫茫，万里以为期。江南雨滑道，朔北风裂肌。襜裘不自豫，中路当依谁。尘霾起天末，耀灵隐崦嵫。牛羊各知家，栖鸡尚知埘。驰骤失其路，安用轮辐为。","dynasty":"明代","title":"拟古四首其一"}
{"author":"黄瑜","content":"太极涵万始，羲娥运灵景。春声殷木末，池塘噪蛙黾。彼美林居子，歛神发深省。月出千山晓，云来万壑暝。抱独人不知，竹风吹松影。","dynasty":"明代","title":"拟古四首其二"}
{"author":"黄瑜","content":"英英陇上云，随日递晴阴。汎汎河中水，与波自浮沉。浩荡云水中，轸兹郁陶心。我心良足伤，结交费黄金。昔日繁华地，悲风集枯林。去去五湖上，缘苇听挐音。","dynasty":"明代","title":"拟古四首其三"}
{"author":"黄瑜","content":"大鹏起南溟，鼓翼天池翻。九万抟扶摇，一息谅何难。朝栖若木阴，夕宿昆崙端。胡然恣饮啄，将使风露乾。冥冥天际鸿，渐渐兴于磐。君子不素饱，居贫诚所安。","dynasty":"明代","title":"拟古四首其四"}
{"author":"黄瑜","content":"骄龙走平陆，长空浩洪涛。天瓢翻不绝，雨师何乃劳。出门畏无车，衢路多野蒿。后土吹未乾，庭树空萧骚。兀坐悄无言，蚯蚓向我号。须臾赫羲轮，六合成炉鏊。炎凉每如此，嗟嗟天盖高。","dynasty":"明代","title":"暑雨叹"}
{"author":"黄瑜","content":"刚风起鹏溟，梦结紫霞赏。白日生羽翰，玄珠失象罔。长离与矞皇，招我流铃响。耸身登郁罗，翛然蹑虚朗。玉娥拂我衣，谓我税尘鞅。何年同尔游，逍遥披鹤氅。","dynasty":"明代","title":"赠宁道士"}
{"author":"黄瑜","content":"青门郁葱葱，北山佳气浓。不见邵平瓜，见此金芙蓉。芙蓉历冰霜，秀色射埤海。谓彼贞心人，素履长不改。我祖廊庙材，早没随蒿蓬。大母矢靡忒，白首甘所终。时平共钟鼎，世乱逐戎马。缅怀东陵侯，哀歌泪盈把。","dynasty":"明代","title":"北山"}
{"author":"黄瑜","content":"汪汪寿星塘，上有岵与屺。松柏悲风来，惊波渺不起。岵屺日登望，父母嗟何之。惊波有定日，眦泪无乾时。谁云蓬莱仙，夜来驻笙鹤。刀圭如可求，庶几起冥漠。嗟我寸草心，萋萋徒自伤。泪下不可收，日暮惊波长。","dynasty":"明代","title":"寿星塘"}
{"author":"黄瑜","content":"桃花悄无源，仙姝渺何许。空馀一片山，欲逐凤凰翥。长林暮萧飕，似送飞琼语。倏然卧荒村，清猿深夜雨。","dynasty":"明代","title":"凤凰山"}
{"author":"黄瑜","content":"西林簇龙象，昔为獭所穴。逍遥入苍翠，永与炎埃绝。禅话落松风，洒作襟上雪。坐久明河沉，疏帘挂海月。","dynasty":"明代","title":"獭窟山"}
{"author":"黄瑜","content":"早春适川上，兴随流水长。时有白云至，远带梅花香。日诵文山诗，目送孤鸿翔。悠悠宇宙间，是非两亡羊。","dynasty":"明代","title":"梅花水"}
{"author":"黄瑜","content":"微雨净山绿，赏心投鹤群。拂藓憩幽洞，松花如密云。龙湫接狮滘，石濑时远闻。野烟湿苔径，牛羊下斜曛。","dynasty":"明代","title":"长洲山"}
{"author":"黄瑜","content":"干将昔随赤帝子，挥霍上下振龙纪。狡童效之乃殉死，尔权遣吏胡至此。启玄堂，露黄肠。珠襦玉匣光琳琅，喜获双干将。嗟尔权兮荒以蹶。恩西陵，仇南粤，干将飞飞诉天阙。取非其有非英雄，赤眉凶辙将无同。","dynasty":"明代","title":"干将曲"}
{"author":"黄瑜","content":"温泉春满芙蓉国，江南社燕辞巢幕。锦绷酥乳结朝云，偃月堂深日光薄。翠华西度峨眉巅，长安入望成飞烟。万里归来老兴庆，闻铃犹自悲婵娟。君不闻野鹿宫中衔牡丹，明驼那避朔风寒。日长微露金诃迹，竦发攒愁眉黛间。于嗟堂堂由媚妩，黄台瓜尽那复数。温泉之水秽万古，何似青陵墓中土。","dynasty":"明代","title":"温泉曲"}
{"author":"黄瑜","content":"贞燕贞燕，影皇皇，尾涎涎。去年雄共栖，今年雄不见。深沉帘幕花随风，空梁独宿思故雄。何人并卧氍毹月，罗袂鸾篦花影中。","dynasty":"明代","title":"贞燕谣"}
{"author":"黄瑜","content":"烈鸳可悲。雄已死，雌依依。宁同镬中烹，不向湖上飞。生来相随不相舍，如今奋翅同所归。何事楚宫娇不语，露桃脉脉东风里。","dynasty":"明代","title":"烈鸳谣"}
{"author":"黄瑜","content":"白雁过，江南破，更无一寸土可坐。自闽入广随波流，胡尘暗天天亦愁，黄芦霾岸风飕飕。上有深井山，下有仙女澳，渔舟不往御舟到。风吹御舟力排奡，嗟嗟悲哉谁与告。谁与告兮悲复悲，逢崖则止会有时，星星之火奚威为。君不见，青苗行时不敢语，大事已逐黄龙去。又不见，金牌出时不可回，杀气先随白雁来。舒王生，鄂王死，宋家刑赏乃如此。嗟嗟井澳徒悲尔。","dynasty":"明代","title":"悲井澳"}
{"author":"黄瑜","content":"白雁过，江南破，更无一尺土可坐。自闽入广随波流，尘沙暗天天亦愁。黄芦苦竹风飕飕，鹧鸪雨中啼不休。上有深井山，下有仙女岙。黑云卷波白浩浩，渔舟不到御舟到。鳄鱼鬐扬蛟尾掉，苍天苍天谁与告。","dynasty":"明代","title":"井岙"}
{"author":"元孚","content":"独夜相思但自劳，阮生吟罢梦云涛。此时小定未禅寂，古塔月中松磬高。","dynasty":"唐代","title":"月夜怀刘秀才"}
{"author":"元孚","content":"朱丝写别鹤泠泠，诗满红笺月满庭。莫学楚狂隳姓字，知音还有子期听。","dynasty":"唐代","title":"送李四校书"}
{"author":"陈师服","content":"仙溪七十里，半世始闻名。一日见山面，千年怀友情。古匏浮晋醁，清水照尘缨。霜月亭亭白，连床话到明。","dynasty":"宋代","title":"和许伯诩访景山"}
{"author":"陈师服","content":"仙溪七十里，半世始闻名。一日见山面，千年怀友情。古匏浮晋醁，清水照尘缨。霜月亭亭白，连床话到明。","dynasty":"宋代","title":"和许伯翊访景山"}
{"author":"周纯","content":"梅花韵似才人面。为伊写在春风扇。人面似花妍。花应不解言。在手微风动。勾引相思梦。莫用插酴醿。酴醿羞见伊。","dynasty":"宋代","tags":"题画，咏物","title":"菩萨蛮·题梅扇"}
{"author":"周纯","content":"江南春信，望断人千里。魂梦入花枝，染相思、同心并蒂。鸳鸯名字，赢得一双双，无限意。凝烟水。念远教谁寄。毫端写兴，莫把丹青拟。墨客要卿卿，想临池、等闲梳洗。香衣黯淡，元不涴缁尘，怜缟袂。东风里。只恐于飞起。","dynasty":"宋代","title":"蓦山溪（墨梅、荆楚间鸳鸯梅、赋此）"}
{"author":"周纯","content":"一痕月色挂帘栊。梅影斜斜小院中。狂醉有心窥粉面，梦魂无处避香风。愁来梦楚三千里，人在巫山十二重。咫尺蓝桥无处问，玉箫声断楚山空。","dynasty":"宋代","title":"瑞鹧鸪"}
{"author":"周纯","content":"脂泽休施，铅华不御，自然林下真风。欲窥馀韵，何处问仙踪。路厌横桥夜雪，看暗淡、残月朦胧。无言处，丹青莫拟，谁寄染毫工。遥通。尘外信，寒生墨晕，依约形容。似疏疏斜影，蘸水摇空。收入云窗雾箔，春不老、芳意无穷。梨花雨，飘零尽也，难入梦魂中。","dynasty":"宋代","title":"满庭霜/满庭芳"}
{"author":"陈迪祥","content":"鉴江江上望，莫拟是山阴。元巳风光满，春流烟翠深。芳辰娱褉事，兰气见同心。共约乘槎去，天香若可寻。","dynasty":"明代","title":"上巳泛江采兰"}
{"author":"陈迪祥","content":"古刹邻清署，僧閒官更閒。授经多暇日，杖策印禅关。频索雨前茗，兼看湖外山。何当分半榻，高枕竹房间。","dynasty":"明代","title":"鸡鸣寺在太学右余暇辄过了法禅堂"}
{"author":"陈迪祥","content":"论交却忆廿年时，酒社文坛每共期。荏苒风尘成底事，嵚崎世路几心知。片轮月色陈蕃榻，八斗才名子建诗。久别与君拚一醉，园亭秋夜酒如池。","dynasty":"明代","title":"欧子建过集影园有作次韵奉和"}
{"author":"陈迪祥","content":"晴开高阁敞凌秋，杖策招邀惬胜游。黄菊已深陶令酒，青山重约庾公楼。殊庥神贶堪陈颂，彦会朋来足唱酬。鸡骨无缘共攀陟，双峰天外独凝眸。","dynasty":"明代","title":"重九十日集安福阁"}
{"author":"陈迪祥","content":"南宫清秩冠诸曹，枫叶兰香振鹭高。仙吏为郎誇誉命，明时典礼藉才髦。行装珍重携孤鹤，别意慇勤看宝刀。暂借锦窠荣粉署，将开藜阁待挥毫。","dynasty":"明代","title":"赠刘钟台邑侯擢仪曹兼呈何相阁亲家"}
{"author":"陈迪祥","content":"梵宫遥望海云边，莲社惟应结净缘。觉树影中持半偈，诃林深处伴枯禅。独将远意操流水，更倚孤峰听暮蝉。千里共看元度月，几回虚上子猷船。","dynasty":"明代","title":"怀友人读书诃林寺"}
{"author":"陈迪祥","content":"春来风日佳，千山竞冶媚。耳息鼓鼙声，神往清凉地。西垌有招提，竹径何纡邃。把臂入云岚，衣裾染空翠。列席梅花前，天香众广被。清芬沁心脾，虬干惊古异。罗浮雪月时，幽况差堪儗。共是素心人，花神勿相避。芳樽掇落英，高论参灵閟。尽此半日閒，陶然成一醉。彦会亦难期，春游自兹始。","dynasty":"明代","title":"失题"}
{"author":"陈迪祥","content":"湖色媚空亭，春流溁以腻。濛雨抹烟鬟，初晴露山髻。宛在镜中行，凭栏骋啸睇。良友惬清游，同官如同气。寒毡促膝多，樽酒论文细。迁乔有好音，恋旧未忍弃。新柳弱依依，似把游人系。潦倒尽君欢，夜阑犹牵袂。","dynasty":"明代","title":"同寅范伴闇报迁计部招集南署水亭"}
{"author":"陈迪祥","content":"佳丽称旧都，英髦萃辟水。羡君鼓箧来，高名动槐市。余惭拥皋此，唯兹一日以。清齐不寂寞，晤言赖有子。共策春游杖，看遍千山紫。绿涨秦淮堤，翠铺长千里。莺花三月时，谋欢正伊始。如何舍此去，匆匆戒□□。欲问京口津，言循浙水止。樽向虎丘酣，席桂吴江駊。湖山烟柳新，一路登临美。重披庾岭云，归弄珠涯芷。历览誇奇胜，奚囊满清绮。独余怅离携，踌蹰对春雨。情逐归鸿飞，寄梦湖山里。","dynasty":"明代","title":"送太学生钱素光繇浙还粤"}
{"author":"陈迪祥","content":"南国有异香，不在兰与芷。沈谢吐精灵，六朝撷清绮。馀馥尚氲氤，秀结钟山紫。环桥是旃林，天花散玉蕊。自我来此间，香梦绕辟水。不意遗瑶枝，在君囊佩里。君本五岭豪，才名噪槐市。气谊薄层云，交遍天下士。夕袖秘阁文，朝览名山史。六朝不可见，六朝人在此。三生石上月，精魂若可企。归弄岭头梅，清芬透杖履。","dynasty":"明代","title":"香携南国卷送李绳甫太学还粤"}
{"author":"陈迪祥","content":"春云树欲迷，春流浩无极。之子远行迈，感慨欣且恻。恻念怀先臣，劳勋著绝域。忠魂滞黔天，公论痛久抑。欣逢圣主兴，朝端光霁辟。天高而听卑，应为鉴忠赤。仰天试号呼，鹃血化成碧。","dynasty":"明代","title":"赠友人诣阙上疏请其先人恤典"}
{"author":"陈迪祥","content":"帝城佳丽自畴昔，余生似带烟萝薜。不羡搴芳逐冶游，偏喜寻幽来野僻。白门桥西一径斜，中衍山林与阡陌。引著胜地兴不禁，等閒试理游春屐。侧身恍入武陵源，百道香光迷所适。玉树堂前兰蕊新，慈航堤畔柳芽碧。千树梅花绕径开，红白相错如绣襞。立望幽芬欲断魂，坐对落英屡沾帻。脩竹摇青似翠帏，方沼凝寒浸幽石。遥遥塔影出空林，隐隐梵音动深夕。我来静对已忘言，况复开樽引群益。","dynasty":"明代","title":"初春邀诸固寅集小桃源"}
{"author":"蔡敬一","content":"南岳归来日未斜，洞门寂寂锁烟霞。唤回鹤梦三千岁，手种碧桃刚著花。","dynasty":"清代","title":"金露香徐蕙唐过访不值留诗次韵奉答"}
{"author":"戴华","content":"三径逍遥总一家，还将僮仆事桑麻。林边静坐听啼鸟，树底閒谈舞宿鸦。遣兴耽欢秋后菊，忘怀却是社前茶。回头翻笑劳劳者，奔竞红尘强自誇。","dynasty":"明代","title":"赠乐圃"}
{"author":"戴华","content":"盘石安居足与邻，岁寒清趣子猷心。化龙头角云霄耸，巢凤枝梢雨露深。拂座凉飙轻荡翠，入帘晴影乱筛金。惠连情义临樽酒，叙座从容道古今。","dynasty":"明代","title":"赠竹堂"}
{"author":"纪昀","content":"　　沧州南一寺临河干，山门圮于河，二石兽并沉焉。阅十余岁，僧募金重修，求石兽于水中，竟不可得。以为顺流下矣，棹数小舟，曳铁钯，寻十余里无迹。　　一讲学家设帐寺中，闻之笑曰：“尔辈不能究物理，是非木杮，岂能为暴涨携之去？乃石性坚重，沙性松浮，湮于沙上，渐沉渐深耳。沿河求之，不亦颠乎？”众服为确论。　　一老河兵闻之，又笑曰：“凡河中失石，当求之于上流。盖石性坚重，沙性松浮，水不能冲石，其反激之力，必于石下迎水处啮沙为坎穴，渐激渐深，至石之半，石必倒掷坎穴中。如是再啮，石又再转。转转不已，遂反溯流逆上矣。求之下流，固颠；求之地中，不更颠乎？”如其言，果得于数里外。然则天下之事，但知其一，不知其二者多矣，可据理臆断欤？(转转一作：再转)","dynasty":"清代","tags":"文言文，理论，哲理","title":"河中石兽"}
{"author":"纪昀","content":"浓似春云淡似烟，参差绿到大江边。斜阳流水推篷坐，翠色随人欲上船。","dynasty":"清代","tags":"古诗三百首，写景","title":"富春至严陵山水甚佳"}
{"author":"纪昀","content":"　　曹司农竹虚言，其族兄自歙往扬州，途经友人家。时盛夏，延坐书屋，甚轩爽，暮欲下榻其中。友人曰：“是有魅，夜不可居。”曹强居之。夜半，有物自门隙蠕蠕入，薄如夹纸。入室后，渐开展作人形，乃女子也。曹殊不畏。忽披发吐舌作缢鬼状。曹笑曰：“犹是发，但稍乱；犹是舌，但稍长，亦何足畏?”忽自摘其首置案上。曹又笑曰：“有首尚不足畏，况无首也。”鬼技穷，倏然。及归途再宿，夜半，门隙又蠕蠕，甫露其首，辄唾曰：“又此败兴物耶?”竟不入。","dynasty":"清代","tags":"初中文言文，寓言，故事","title":"不怕鬼/曹司农竹虚言"}
{"author":"纪昀","content":"一湾银浦淡云流，长笛萧条赵倚楼。往日情怀全似梦，频年飘泊始知愁。风寒大泽鱼龙夜，霜卷长天雕鹗秋。惆怅旧来红叶渡，不堪重棹木兰舟。","dynasty":"清代","title":"和蒙泉秋感"}
{"author":"纪昀","content":"沿山无数好山迎，才出杭州眼便明。两岸濛濛空翠合，琉璃镜里一帆行。","dynasty":"清代","title":"富春至严陵山水甚佳其一"}
{"author":"纪昀","content":"烟水萧疏总画图，若非米老定倪迂。何须更说江山好，破屋荒林亦自殊。","dynasty":"清代","title":"富春至严陵山水甚佳其三"}
{"author":"纪昀","content":"金碧湖山作队看，沙鸥却占子陵滩。武林旧事依稀记，待诏街头卖牡丹。","dynasty":"清代","title":"富春至严陵山水甚佳其四"}
{"author":"纪昀","content":"喧喧箫鼓凯歌音，半卷红旗入凤林。曾是轩辕亲教战，霜天晓角尚龙吟。","dynasty":"清代","title":"平定回部凯歌其一"}
{"author":"纪昀","content":"妖星堕地响如雷，风卷阴云万里开。边月高高天似水，捷书一夜过轮台。","dynasty":"清代","title":"平定回部凯歌其二"}
{"author":"纪昀","content":"秋雁连天西海头，六军回马唱《凉州》。摛王破阵须臾事，谁赋金闺上翠楼。","dynasty":"清代","title":"平定回部凯歌其三"}
{"author":"纪昀","content":"初开两郡版图新，百礼都依故事陈。只有东郊青鸟到，无人箫鼓赛芒神。","dynasty":"清代","title":"乌鲁木齐杂诗之典制其五"}
{"author":"纪昀","content":"藁砧不拟赋刀环，岁岁携家出玉关。海燕双栖春梦稳，何人重唱望夫山。","dynasty":"清代","title":"乌鲁木齐杂诗之典制其六"}
{"author":"纪昀","content":"戍楼四面列高峰，半扼荒途半扼冲。惟有山南风雪后，许教移帐度残冬。","dynasty":"清代","title":"乌鲁木齐杂诗之典制其七"}
{"author":"纪昀","content":"户籍题名五种分，虽然同住不同群。就中多赖乡三老，雀鼠时时与解纷。","dynasty":"清代","title":"乌鲁木齐杂诗之典制其八"}
{"author":"纪昀","content":"烽燧全消大漠清，弓刀闲挂只春耕。瓜期五载如弹指，谁怯轮台万里行。","dynasty":"清代","title":"乌鲁木齐杂诗之典制其九"}
{"author":"纪昀","content":"绿野青筹界限明，农夫有畔不须争。江都留得均田法，只有如今塞外行。","dynasty":"清代","title":"乌鲁木齐杂诗之典制其十"}
{"author":"纪昀","content":"灵光肸蚃到西陲，齐拜城南壮穆祠。神马骁腾曾眼见，人间衔勒果难施。","dynasty":"清代","title":"乌鲁木齐杂诗之神异其一"}
{"author":"纪昀","content":"破寇红山八月天，髑髅春草满沙田。当时未死神先泣，半夜离魂欲化烟。","dynasty":"清代","title":"乌鲁木齐杂诗之神异其二"}
{"author":"纪昀","content":"白草飕飕接冷云，关山疆界是谁分。幽魂来往随官牒，原鬼昌黎竟未闻。","dynasty":"清代","title":"乌鲁木齐杂诗之神异其三"}
{"author":"纪昀","content":"筑城掘土土深深，邪许相呼万杵音。怪事一声齐注目，半钩新月藓花侵。","dynasty":"清代","title":"乌鲁木齐杂诗之神异其四"}
{"author":"纪昀","content":"深深玉屑几时藏，出土犹闻饼饵香。弱水西流宁到此，荒滩那得禹余粮。","dynasty":"清代","title":"乌鲁木齐杂诗之神异其五"}
{"author":"纪昀","content":"界画棋枰绿几层，一年一度换新塍。风流都似林和靖，担粪从来谢不能。","dynasty":"清代","title":"乌鲁木齐杂诗之民俗其一"}
{"author":"纪昀","content":"割尽黄云五月初，喧阗满市拥柴车。谁知十斛新收麦，才换青蚨两贯余。","dynasty":"清代","title":"乌鲁木齐杂诗之民俗其二"}
{"author":"纪昀","content":"到处歌楼到处花，塞垣此地擅繁华。军邮岁岁飞官牒，只为游人不忆家。","dynasty":"清代","title":"乌鲁木齐杂诗之民俗其三"}
{"author":"纪昀","content":"戍屯处处聚流人，百艺争妍各自陈。携得洋钟才似粟，也能检点九层轮。","dynasty":"清代","title":"乌鲁木齐杂诗之民俗其四"}
{"author":"纪昀","content":"巴亚翻翻数寸零，桔槔到手不曾停。论园仿佛如朱荔，三月商家已买青。","dynasty":"清代","title":"乌鲁木齐杂诗之民俗其五"}
{"author":"纪昀","content":"万里携家出塞行，男婚女嫁总边城。多年无复还乡梦，官府犹题旧里名。","dynasty":"清代","title":"乌鲁木齐杂诗之民俗其六"}
{"author":"纪昀","content":"十里春筹雪化泥，不须分垄不须畦。珠玑信手纷纷落，一样新秧出水齐。","dynasty":"清代","title":"乌鲁木齐杂诗之民俗其七"}
{"author":"纪昀","content":"山城是处有弦歌，锦帙牙签市上多。为报当年郑渔仲，儒书今过斡难河。","dynasty":"清代","title":"乌鲁木齐杂诗之民俗其八"}
{"author":"纪昀","content":"闽海迢迢道路难，西人谁识小龙团。向来只说官茶暖，消得山泉沁骨寒。","dynasty":"清代","title":"乌鲁木齐杂诗之民俗其九"}
{"author":"纪昀","content":"吐蕃部落久相亲，卖果时时到市闉。恰似春深梁上燕，自来自去不关人。","dynasty":"清代","title":"乌鲁木齐杂诗之民俗其十"}
{"author":"纪昀","content":"山围芳草翠烟平，迢递新城接旧城。行到丛祠歌舞榭，绿氍毹上看棋枰。","dynasty":"清代","title":"乌鲁木齐杂诗之风土其一"}
{"author":"纪昀","content":"万家烟火暖云蒸，销尽天山太古冰。腊雪清晨题牍背，红丝砚水不曾凝。","dynasty":"清代","title":"乌鲁木齐杂诗之风土其二"}
{"author":"纪昀","content":"乱山倒影碧沉沉，十里龙湫万丈深。一自沉牛答云雨，飞流不断到如今。","dynasty":"清代","title":"乌鲁木齐杂诗之风土其三"}
{"author":"纪昀","content":"云满西山雨便来，田家占候不须猜。向来只怪东峰顶，晓日名霞一片开。","dynasty":"清代","title":"乌鲁木齐杂诗之风土其四"}
{"author":"纪昀","content":"廛肆鳞鳞两面分，门前官柳绿如云。夜深灯火人归后，几处琵琶月下闻。","dynasty":"清代","title":"乌鲁木齐杂诗之风土其五"}
{"author":"纪昀","content":"雪地冰天水自流，溶溶直泻苇湖头。残冬曾到唐时垒，两派清波绿似油。","dynasty":"清代","title":"乌鲁木齐杂诗之风土其六"}
{"author":"纪昀","content":"山田龙口引泉浇，泉水惟凭积雪消。头白蕃王年八十，不知春雨长禾苗。","dynasty":"清代","title":"乌鲁木齐杂诗之风土其七"}
{"author":"纪昀","content":"界破山光一片青，温暾流水碧泠泠。游人倘有风沂兴，只向将军借幔亭。","dynasty":"清代","title":"乌鲁木齐杂诗之风土其八"}
{"author":"纪昀","content":"古迹微茫半莫求，龙沙舆记定难收。如何千尺青崖上，残字分明认火州。","dynasty":"清代","title":"乌鲁木齐杂诗之风土其九"}
{"author":"纪昀","content":"南山口对紫泥泉，回鹘荒滕尚宛然。只恨秋风吹雪早，至今蔓草幂寒烟。","dynasty":"清代","title":"乌鲁木齐杂诗之风土其十"}
{"author":"纪昀","content":"城南风穴近山坳，一片涛声万木梢。相约春来牢盖屋，夜深时卷数重茅。","dynasty":"清代","title":"乌鲁木齐杂诗之风土其十一"}
{"author":"纪昀","content":"良田易得水难求，水到深秋却漫流。我欲开渠建官闸，人言沙堰不能收。","dynasty":"清代","title":"乌鲁木齐杂诗之风土其十二"}
{"author":"纪昀","content":"银瓶随意汲寒浆，凿井家家近户旁。只恨青春二三月，却携素绠上河梁。","dynasty":"清代","title":"乌鲁木齐杂诗之风土其十三"}
{"author":"纪昀","content":"秋禾春麦陇相连，绿到晶河路几千。三十四屯如绣错，何劳转粟上青天。","dynasty":"清代","title":"乌鲁木齐杂诗之风土其十四"}
{"author":"纪昀","content":"白道飞流似建瓴，陡陀不碍浪花鸣。游人未到萧关外，谁信山泉解倒行。","dynasty":"清代","title":"乌鲁木齐杂诗之风土其十五"}
{"author":"纪昀","content":"半城高阜半城低，城内清泉尽向西。金井银床无用处，随心引取到花畦。","dynasty":"清代","title":"乌鲁木齐杂诗之风土其十六"}
{"author":"纪昀","content":"长波一泻细涓涓，截断春山百尺泉。二道河旁亲驻马，方知世有漏沙田。","dynasty":"清代","title":"乌鲁木齐杂诗之风土其十七"}
{"author":"纪昀","content":"南北封疆画界匀，云根两面翠嶙峋。中间岩壑无人迹，合付山灵作守臣。","dynasty":"清代","title":"乌鲁木齐杂诗之风土其十八"}
{"author":"纪昀","content":"双城夹峙万山围，旧号虽存旧址非。孤木地旁秋草没，降蕃指点尚依稀。","dynasty":"清代","title":"乌鲁木齐杂诗之风土其十九"}
{"author":"纪昀","content":"峻坂连连迭七层，层层山骨翠崚嶒。行人只作蚕丛看，却是西番下马陵。","dynasty":"清代","title":"乌鲁木齐杂诗之风土其二十"}
{"author":"纪昀","content":"断壁苔花十里长，何年雄镇控西羌。金瓶舍利行人息，筑塔当从阿育王。","dynasty":"清代","title":"乌鲁木齐杂诗之风土其二十一"}
{"author":"纪昀","content":"惊飙相戒避三泉，人马轻如一叶旋。记得移营千戍卒，阻风港汊似江船。","dynasty":"清代","title":"乌鲁木齐杂诗之风土其二十二"}
{"author":"纪昀","content":"开畦不问种花辰，早晚参差各自新。还忆年前木司马，手栽小盎四时春。","dynasty":"清代","title":"乌鲁木齐杂诗之风土其二十三"}
{"author":"纪昀","content":"秀野亭西绿树窝，杖藜携酒晚春多。谯楼鼓动栖鸦睡，尚有游人踏月歌。","dynasty":"清代","title":"乌鲁木齐杂诗之游览其一"}
{"author":"纪昀","content":"斜临流水对山青，疏野终怜旧射厅。颇喜风流丰别驾，迩来拟葺醉翁亭。","dynasty":"清代","title":"乌鲁木齐杂诗之游览其二"}
{"author":"纪昀","content":"绛蜡荧荧野未残，游人踏月绕阑干。迷离不解春灯谜，一笑中朝旧讲官。","dynasty":"清代","title":"乌鲁木齐杂诗之游览其三"}
{"author":"纪昀","content":"犊车辘轣满长街，火树银花对对排。无数红裙乱招手，游人拾得凤凰鞋。","dynasty":"清代","title":"乌鲁木齐杂诗之游览其四"}
{"author":"纪昀","content":"摇曳兰桡唱采莲，春风明月放灯天。秦人只识连钱马，谁教歌儿荡画船。","dynasty":"清代","title":"乌鲁木齐杂诗之游览其五"}
{"author":"纪昀","content":"地近山南估客多，偷来番曲演鸯歌。谁将红豆传新拍，记取摩诃兜勒歌。","dynasty":"清代","title":"乌鲁木齐杂诗之游览其六"}
{"author":"纪昀","content":"箫鼓分曹社火齐，登场相赛舞狻猊。一声唱道西屯胜，飞舞红笺锦字题。","dynasty":"清代","title":"乌鲁木齐杂诗之游览其七"}
{"author":"纪昀","content":"竹马如迎郭细侯，山童丫角啭清讴。琵琶弹彻明妃曲，一片红灯过彩楼。","dynasty":"清代","title":"乌鲁木齐杂诗之游览其八"}
{"author":"纪昀","content":"玉笛银筝夜不休，城南城北酒家楼。春明门外梨园部，风景依稀忆旧游。","dynasty":"清代","title":"乌鲁木齐杂诗之游览其九"}
{"author":"纪昀","content":"越曲吴歈出塞多，红牙旧拍未全讹。诗情难似龙标尉，好赋流人水调歌。","dynasty":"清代","title":"乌鲁木齐杂诗之游览其十"}
{"author":"纪昀","content":"樊楼月满四弦高，小部交弹凤尾槽。白草黄沙行万里，红颜未损郑樱桃。","dynasty":"清代","title":"乌鲁木齐杂诗之游览其十一"}
{"author":"纪昀","content":"乌巾垫角短衫红，度曲谁如鳖相公。赠与桃花时颒面，筵前何处不春风。","dynasty":"清代","title":"乌鲁木齐杂诗之游览其十二"}
{"author":"纪昀","content":"半面真能各笑啼，四筵绝倒碎玻璃。摇头优孟谁描写，拟付龙门作品题。","dynasty":"清代","title":"乌鲁木齐杂诗之游览其十三"}
{"author":"纪昀","content":"逢场作戏又何妨，红粉青娥闹扫妆。仿佛徐娘风韵在，庐陵莫笑老刘郎。","dynasty":"清代","title":"乌鲁木齐杂诗之游览其十四"}
{"author":"纪昀","content":"老去何戡出玉门，一声楚调最消魂。低徊唱煞红绫裤，四座衣裳宛酒痕。","dynasty":"清代","title":"乌鲁木齐杂诗之游览其十五"}
{"author":"纪昀","content":"稗史荒唐半不经，渔樵闲话野人听。地炉松火消长夜，且唤诙谐柳敬亭。","dynasty":"清代","title":"乌鲁木齐杂诗之游览其十六"}
{"author":"纪昀","content":"桃花马上舞惊鸾，赵女身轻万目看。不惜黄金抛作埒，风流且喜见邯郸。","dynasty":"清代","title":"乌鲁木齐杂诗之游览其十七"}
{"author":"纪昀","content":"秋山高不极，盘磴入烟雾。仄径莓苔滑，猿猱不敢步，杖策陟巉岩，披榛寻微路。直上万峰巅，振衣独四顾。秋风天半来，奋迅号林树。俯见豺狼蹲，侧闻虎豹怒。立久心茫茫，悄然生巩惧。置身岂不高，时有蹉跌虑。徙倚将何依，凄切悲霜露。微言如可闻，冀与孙登遇。","dynasty":"清代","title":"自题秋山独眺图"}
{"author":"纪昀","content":"声声鶗鴂东风急，瞥眼飞红觅不及。蝶衣粉褪碎缡褷，香魂犹抱空枝泣。斜阳芳草谁长吟，别鹤一曲伤春心。手中尺半铁绰板，铸成曾费千黄金。可怜破衲重重补，不是寻常春线缕。柔情宛转引成丝，百折千回无处数。缠头十万酣春风，倾家买笑宁惟公。乞食落魄不自讳，嗟哉兀傲真英雄。闻有丹青传好事，吾虽未见知其意。绿惨红愁儿女情，天高地阔风云气。","dynasty":"清代","title":"读小元和鹑衣子传戏题转韵"}
{"author":"纪昀","content":"黄神符已合，玄女图先献。尚留榆罔潺，方遘蚩尤乱。秦陇突鸱鸣，中冀惊龙战。骇浪荡沃焦，妖星临震旦。数穷幽兰轩，系赘灵光殿。蟠井笑黄龙，渡江闻白雁。是炳势已危，阎马权仍擅。运方值百六，险岂当十万。蚁穴侯王空，牛角山河换。嗟哉玉马朝，凄矣铜驼叹。谁知松桧林，别有渔樵伴。荐早谢元长，寿耻祝师宪。颍水不事尧，桃源刚识汉。诗筒自往还，酒国时游宴。四皓才少一，六逸适得半。自咏田家诗，寄怀《高士传》。迹偶托仙佛，心原游汗漫。人往风已微，画图如觌面。天外冥冥鸿，落影瞥一见。何人挥五弦，目送烟霄畔。","dynasty":"清代","title":"韩桂舲秋曹出其先世洽隐园三友图属题"}
{"author":"纪昀","content":"冯夷排浪东南流，偃蹇不受神禹囚。雷车百万坼北走，平吞气欲无徐州。千里一泻只瞬息，盘涡十丈谁敢投。颠风横簸浪三尺，篙师欲渡时还休。清河渡口势颇敛，往来南北通咽喉。我来又值十月后，清霜已降洪涛收。官舫推篷望两岸，寒波犹拍长天浮。微风才觉掠旗脚，高浪已骇冲船头。龙骧万斛如一叶，欹侧掀舞不自由。众手捩舵呼邪许，樯乌一转回万牛。屈伸臂顷已十里，瞥然何止鹰离韝。桃花想见三月涨，澒洞万顷风烟浮。回帆脱手傥一失，咫尺便入鲛宫游。区区忠信宁敢仗，所凭王命轻阳侯。回头却顾真险绝，微茫淮济非其俦。九折东泻自太古，荡潏为患从商周。汉唐而下日聚讼，捍御至竟无良筹。书生每喜谈水利，尸祝欲代庖人谋。世间万事须阅历，百不一效空贻羞。我今鼓枻既得涉，且呼舟子趋邗沟。挑镫夜读河渠志，咄哉纸上谈戈矛。","dynasty":"清代","title":"十一月初一日渡黄河"}
{"author":"纪昀","content":"已是银蟾挂柳梢，才收官舫泊塘拗。昏烟欲合孤城闭，远水微明小港交。寒鹭多情时近客，栖乌贪睡懒离巢。玲珑方塔犹相伴，一夜风铃尽意敲。","dynasty":"清代","title":"夜泊吴江"}
{"author":"纪昀","content":"大雪幕荒榛，冻云压高树。冲寒上高岭，冈峦莽回互。苍然暝色合，四望疑无路。迂曲得人踪，一线微通步。仰睇郁嶒崚，俯窥杳烟雾。隔涧见行人，蠕蠕似蚁附。高者木杪悬，卑者草际露。前者偻而援，后者耸而赴。石磴滑屡颠，林风吹欲仆。徒侣递相呼，十步九回顾。慄然悸心魂，失足愁一误。侧闻定鼎初，狂童此负固。桓桓李文襄，转战实兹处。仰攻彼尚克，徐行今乃怖。人生才地悬，宁止恒沙数。丈夫志四方，感激酬知遇。仗钺良未能，叱驭吾其庶。黾勉趣役夫，去去无多虑。","dynasty":"清代","title":"过岭"}
{"author":"纪昀","content":"故垒茫茫大夏城，芦茄吹作入边声。回头博望浮槎地，曾是西来第一程。","dynasty":"清代","title":"平定回部凯歌其四"}
{"author":"纪昀","content":"铙歌一路响寒云，猎猎风生万马群。行到来时曾战地，降蕃犹认上将军。","dynasty":"清代","title":"平定回部凯歌其五"}
{"author":"纪昀","content":"满耳秋风入短箫，黄榆叶落草萧萧。西蕃已破无征战，只向高原试射雕。","dynasty":"清代","title":"平定回部凯歌其六"}
{"author":"纪昀","content":"赤土山前雪打围，桃花叱拨绣弓衣。风云也禀天朝令，满碛平沙静不飞。","dynasty":"清代","title":"平定回部凯歌其七"}
{"author":"纪昀","content":"雕鹗飞扬大将旗，提兵两度上崦嵫。回军却过龟兹垒，一笑当年李靖碑。","dynasty":"清代","title":"平定回部凯歌其八"}
{"author":"纪昀","content":"勒石燕然莫更论，且看走马定坚昆。垂杨绿到其摩寺，宁止春光度玉门。","dynasty":"清代","title":"平定回部凯歌其九"}
{"author":"纪昀","content":"多少降羌逐马蹄，芙蓉阙下贡文犀。萧关候吏如相问，家在条支更向西。","dynasty":"清代","title":"平定回部凯歌其十"}
{"author":"纪昀","content":"鹫翎长箭虎纹靫，歌舞还朝拜玉阶。今日方知神武略，书生何用议殊厓。","dynasty":"清代","title":"平定回部凯歌其十一"}
{"author":"纪昀","content":"射尽鲸鲵海不波，洗兵真看挽银河。笛中一曲平西雅，谁数《摩诃》《兜勒》歌。","dynasty":"清代","title":"平定回部凯歌其十二"}
{"author":"纪昀","content":"种出东陵子母瓜，伊州佳种莫相夸。凉争冰雪甜争蜜，消得温暾顾渚茶。","dynasty":"清代","title":"乌鲁木齐杂诗之物产其一"}
{"author":"纪昀","content":"夜深宝气满山头，玛纳斯南半紫镠。两载惊心驰羽檄，春冰消后似防秋。","dynasty":"清代","title":"乌鲁木齐杂诗之物产其二"}
{"author":"纪昀","content":"凯渡河鱼八尺长，分明风味似鲟鳇。西秦只解红羊鲊，特乞仓公制脍方。","dynasty":"清代","title":"乌鲁木齐杂诗之物产其三"}
{"author":"纪昀","content":"红笠乌衫担侧挑，苹婆杏子绿蒲桃。谁知只重中原味，榛栗楂梨价最高。","dynasty":"清代","title":"乌鲁木齐杂诗之物产其四"}
{"author":"纪昀","content":"甘瓜别种碧团栾，错作花门小笠看。午梦初回微渴后，嚼来真似水晶寒。","dynasty":"清代","title":"乌鲁木齐杂诗之物产其五"}
{"author":"纪昀","content":"腊雪深深坼地寒，经冬宿麦换苗难。农家都是春初种，一样黄云被垄看。","dynasty":"清代","title":"乌鲁木齐杂诗之物产其六"}
{"author":"纪昀","content":"收麦初完收谷忙，三春却不入官仓。可怜粒粒珍珠滑，人道多输饼饵香。","dynasty":"清代","title":"乌鲁木齐杂诗之物产其七"}
{"author":"纪昀","content":"温泉东畔火荧荧，扑面山风铁气腥。只怪红炉三度炼，十分才剩一分零。","dynasty":"清代","title":"乌鲁木齐杂诗之物产其八"}
{"author":"纪昀","content":"澄彻戎盐出水涯，分明青玉净无瑕。犹嫌不及交河产，一色轻红似杏花。","dynasty":"清代","title":"乌鲁木齐杂诗之物产其九"}
{"author":"纪昀","content":"云母窗棂片片明，往来人在镜中行。七盘峻坂顽如铁，山骨何缘似水精？","dynasty":"清代","title":"乌鲁木齐杂诗之物产其十"}
{"author":"纪昀","content":"凿破云根石窦开，朝朝煤户到城来。北山更比西山好，须辨寒炉一夜灰。","dynasty":"清代","title":"乌鲁木齐杂诗之物产其十一"}
{"author":"纪昀","content":"依依红柳满滩沙，颜色何曾似绛霞。若与绿杨为伴侣，蜡梅通谱到梅花。","dynasty":"清代","title":"乌鲁木齐杂诗之物产其十二"}
{"author":"纪昀","content":"露叶翻翻翠色铺，小园多种淡巴菰。红潮晕颊浓于酒，别调氤氲亦自殊。","dynasty":"清代","title":"乌鲁木齐杂诗之物产其十三"}
{"author":"纪昀","content":"山珍入馔只寻常，处处深林是猎场。若与分明评次第，野骡风味胜黄羊。","dynasty":"清代","title":"乌鲁木齐杂诗之物产其十四"}
{"author":"纪昀","content":"西到宁边东阜康，狐踪处处认微茫。谋衣却比羊裘易，粲粲临风一色黄。","dynasty":"清代","title":"乌鲁木齐杂诗之物产其十五"}
{"author":"纪昀","content":"月黑风高迅似飞，秋田熟处野猪肥。诸军火器年年给，不为天山看打围。","dynasty":"清代","title":"乌鲁木齐杂诗之物产其十六"}
{"author":"纪昀","content":"昌吉新鱼贯柳条，笭箵入市乱相招。芦芽细点银丝脍，人到松陵十四桥。","dynasty":"清代","title":"乌鲁木齐杂诗之物产其十七"}
{"author":"纪昀","content":"斑斓五色遍身花，深树多藏断尾蛇。最是山南烽戍地，率然阵里住人家。","dynasty":"清代","title":"乌鲁木齐杂诗之物产其十八"}
{"author":"纪昀","content":"蒲桃法酒奠重陈，小勺鹅黄一色匀。携得江南风味到，夏家新酿洞庭春。","dynasty":"清代","title":"乌鲁木齐杂诗之物产其一"}
{"author":"纪昀","content":"茹家法醋沁牙酸，滴滴清香泻玉盘。琥珀浓光梅子味，论功真合祀元坛。","dynasty":"清代","title":"乌鲁木齐杂诗之物产其二"}
{"author":"纪昀","content":"不重山肴重海鲜，北商一到早相传。蟹黄虾汁银鱼鲞，行箧新开不计钱。","dynasty":"清代","title":"乌鲁木齐杂诗之物产其三"}
{"author":"纪昀","content":"旋绕黄芽叶叶齐，登盘春菜脆玻璃。北人自只夸安肃，不见三台绿满畦。","dynasty":"清代","title":"乌鲁木齐杂诗之物产其四"}
{"author":"纪昀","content":"雪压空山老树枯，一番新雨长春菇。天花绝品何须说，持较兴州尚作奴。","dynasty":"清代","title":"乌鲁木齐杂诗之物产其五"}
{"author":"纪昀","content":"朱桔黄柑荐翠盘，关山万里到来难。官曹春宴分珍果，谁怯轻冰沁齿寒。","dynasty":"清代","title":"乌鲁木齐杂诗之物产其六"}
{"author":"纪昀","content":"依稀谏果两头纤，松子来从雪岭南。岭上苍官千万树，只能五鬣绿鬖鬖。","dynasty":"清代","title":"乌鲁木齐杂诗之物产其七"}
{"author":"纪昀","content":"汉唐旧史记青稞，西域从来此种多。轻注蹲鸱成一笑，如今始悔着书讹。","dynasty":"清代","title":"乌鲁木齐杂诗之物产其八"}
{"author":"纪昀","content":"新稻翻匙香雪流，田家入市趁凉秋。北郊十里高台户，水满陂塘岁岁收。","dynasty":"清代","title":"乌鲁木齐杂诗之物产其九"}
{"author":"纪昀","content":"配盐幽菽偶登厨，隔岭携来贵似珠。只有山家豌豆好，不劳苜蓿秣宛驹。","dynasty":"清代","title":"乌鲁木齐杂诗之物产其十"}
{"author":"纪昀","content":"菽乳芳腴细细研，截肪切玉满街前。只怜常逐春归去，不到榴红蓼紫天。","dynasty":"清代","title":"乌鲁木齐杂诗之物产其十一"}
{"author":"纪昀","content":"新榨胡麻潋滟光，可怜北客不能尝。初时误认天台女，曾对桃花饭阮郎。","dynasty":"清代","title":"乌鲁木齐杂诗之物产其十二"}
{"author":"纪昀","content":"漉白荒城不见日，采硝人在古阳关。颓垣败堞浑堆遍，错认深冬雪满山。","dynasty":"清代","title":"乌鲁木齐杂诗之物产其十三"}
{"author":"纪昀","content":"谁能五月更披裘，尺布都从市上求。懊恼前官国司马，木棉试种不曾收。","dynasty":"清代","title":"乌鲁木齐杂诗之物产其十四"}
{"author":"纪昀","content":"榆槐处处绿参天，行尽青山未到边。只有垂杨太娇稚，纤腰长似小婵娟。","dynasty":"清代","title":"乌鲁木齐杂诗之物产其十五"}
{"author":"纪昀","content":"梭梭滩上望亭亭，铁干铜柯一片青。至竟难将松柏友，无根多半似浮萍。","dynasty":"清代","title":"乌鲁木齐杂诗之物产其十六"}
{"author":"纪昀","content":"罂粟花团六寸围，雪泥渍出胜浇肥。阶除开遍无人惜，小吏时时插帽归。","dynasty":"清代","title":"乌鲁木齐杂诗之物产其十七"}
{"author":"纪昀","content":"姹紫嫣红廿四畦，香魂仿佛认虞兮。刘郎倘是修花谱，芍药丛中定误题。","dynasty":"清代","title":"乌鲁木齐杂诗之物产其十八"}
{"author":"纪昀","content":"千瓣玲珑绿叶疏，花头无力倩人扶。因循错唤江西蜡，持较东篱恐未输。","dynasty":"清代","title":"乌鲁木齐杂诗之物产其十九"}
{"author":"纪昀","content":"红药丛生满钓矶，无人珍重自芳菲。倘教全向雕阑种，肯减扬州金带围。","dynasty":"清代","title":"乌鲁木齐杂诗之物产其二十"}
{"author":"纪昀","content":"八寸葵花色似金，短垣老屋几丛深。此间颇去长安远，珍重时看向日心。","dynasty":"清代","title":"乌鲁木齐杂诗之物产其二十一"}
{"author":"纪昀","content":"土屋茅檐几树斜，移来多自野人家。微风处处吹如雪，开遍深春皂荚花。","dynasty":"清代","title":"乌鲁木齐杂诗之物产其二十二"}
{"author":"纪昀","content":"河桥新柳绿蒙濛，只欠春园杏子红。珍重城南孤戍下，刚流一树袅东风。","dynasty":"清代","title":"乌鲁木齐杂诗之物产其二十三"}
{"author":"纪昀","content":"前度刘郎手自栽，夭桃移得过山来。阜康城内园池好，尚有妖红几树开。","dynasty":"清代","title":"乌鲁木齐杂诗之物产其二十四"}
{"author":"纪昀","content":"息鸡草长绿离离，织荐裁帘事事宜。騕袅经过浑不顾，可怜班固未全知。","dynasty":"清代","title":"乌鲁木齐杂诗之物产其二十五"}
{"author":"纪昀","content":"芦荻飕飕绿渺茫，氤氲芳草隐陂塘。行营不解西番法，秋老谁寻玛努香。","dynasty":"清代","title":"乌鲁木齐杂诗之物产其二十六"}
{"author":"纪昀","content":"芳草丛丛各作窠，无名大抵药苗多。山亭宴罢扶残醉，记看官奴采薄荷。","dynasty":"清代","title":"乌鲁木齐杂诗之物产其二十七"}
{"author":"纪昀","content":"长镵木柄斸寒云，阿魏滩中药气熏。至竟无从知性味，山家何处问桐君。","dynasty":"清代","title":"乌鲁木齐杂诗之物产其二十八"}
{"author":"纪昀","content":"照眼猩猩茜草红，无人染色付良工。年年驿使驰飞骑，只疗秋塍八蜡虫。","dynasty":"清代","title":"乌鲁木齐杂诗之物产其二十九"}
{"author":"纪昀","content":"绿到天边不计程，苇塘从古断人行。年来苦问驱蝗法，野老流传竟未明。","dynasty":"清代","title":"乌鲁木齐杂诗之物产其三十"}
{"author":"纪昀","content":"鸭绿鹅黄满市中，霜刀供馔缕轻红。加餐便忆坤司马，不比无端主簿虫。","dynasty":"清代","title":"乌鲁木齐杂诗之物产其三十一"}
{"author":"纪昀","content":"彻耳金铃个个圆，檐牙屋角影翩翩。春云澹宕春风软，正是城中放鸽天。","dynasty":"清代","title":"乌鲁木齐杂诗之物产其三十二"}
{"author":"纪昀","content":"绣羽黄襟画里看，鸳鸯海上水云寒。如何夜夜双栖梦，多在人间斗鸭栏。","dynasty":"清代","title":"乌鲁木齐杂诗之物产其三十三"}
{"author":"纪昀","content":"白草初枯野雉肥，年年珍重进彤闱。传声贡罢分携去，五彩斑斓满路归。","dynasty":"清代","title":"乌鲁木齐杂诗之物产其三十四"}
{"author":"纪昀","content":"春鸿秋燕候无差，寒暖分明纪岁华。何处飞来何处去，难将踪迹问天涯。","dynasty":"清代","title":"乌鲁木齐杂诗之物产其三十五"}
{"author":"纪昀","content":"山禽满树不知名，五色毛衣百种声。前度西郊春宴罢，穿帘瞥见是莺莺。","dynasty":"清代","title":"乌鲁木齐杂诗之物产其三十六"}
{"author":"纪昀","content":"飞飞乾鹊似多情，晚到深林晓入城。也解巡檐频送喜，听来只恨是秦声。","dynasty":"清代","title":"乌鲁木齐杂诗之物产其三十七"}
{"author":"纪昀","content":"荒屯那得汝南鸡，春梦迷离睡似泥。山鸟一声天半落，却来相唤把锄犁。","dynasty":"清代","title":"乌鲁木齐杂诗之物产其三十八"}
{"author":"纪昀","content":"一声骹叫唳长风，早有饥鸢到半空。惊破红闺春昼梦，齐呼儿女看鸡笼。","dynasty":"清代","title":"乌鲁木齐杂诗之物产其三十九"}
{"author":"纪昀","content":"谁言天马海西头，八骏从来不易求。六印三花都阅遍，何曾放眼看骅骝。","dynasty":"清代","title":"乌鲁木齐杂诗之物产其四十"}
{"author":"纪昀","content":"白狼苍豹绛毛熊，雪岭时时射猎逢。五个山头新雨后，春泥才见虎蹄踪。","dynasty":"清代","title":"乌鲁木齐杂诗之物产其四十一"}
{"author":"纪昀","content":"牧场芳草绿萋萋，养得骅骝十万蹄。只有明驼千里足，水销山径卧长嘶。","dynasty":"清代","title":"乌鲁木齐杂诗之物产其四十二"}
{"author":"纪昀","content":"茸茸红柳欲飞花，歌舞深林看柳娃。双角吴童真可念，谁知至竟不辞家。","dynasty":"清代","title":"乌鲁木齐杂诗之物产其四十三"}
{"author":"纪昀","content":"拔刺银刀似脍残，有人相戒莫登盘。鱼苗多是秋虫化，倚仗曾经仔细看。","dynasty":"清代","title":"乌鲁木齐杂诗之物产其四十四"}
{"author":"纪昀","content":"蛱蝶花边又柳边，晚春篱落早秋天。只怜翔粉无多少，叶叶黄衣小似钱。","dynasty":"清代","title":"乌鲁木齐杂诗之物产其四十五"}
{"author":"纪昀","content":"亦有新蝉噪晚风，小桥流水绿阴中。人言多是遗蝗化，果觉依稀似草虫。","dynasty":"清代","title":"乌鲁木齐杂诗之物产其四十六"}
{"author":"纪昀","content":"剪剪西风院落深，夜凉是处有蛩音。秦人不解金笼戏，一任篱根彻晓吟。","dynasty":"清代","title":"乌鲁木齐杂诗之物产其四十七"}
{"author":"纪昀","content":"小煮何曾似鳆鱼，恼人幽梦夜深余。贫家敢恨无眠处，燕寝清香尚不除。","dynasty":"清代","title":"乌鲁木齐杂诗之物产其四十八"}
{"author":"纪昀","content":"五月花蚊利似锥，村村拟筑露筋祠。城中相去无三里，夜卷疏帘不下帷。","dynasty":"清代","title":"乌鲁木齐杂诗之物产其四十九"}
{"author":"纪昀","content":"金碧觚棱映翠岚，崔嵬紫殿望东南。时时一曲升平乐，膜拜闻呼万岁三。","dynasty":"清代","title":"乌鲁木齐杂诗之典制其一"}
{"author":"纪昀","content":"炉烟袅袅众香焚，春草青袍两面分。行到幔亭张乐地，虹桥错认武夷君。","dynasty":"清代","title":"乌鲁木齐杂诗之典制其二"}
{"author":"纪昀","content":"烟岚遥对翠芙蓉，鄂博犹存旧日踪。缥缈灵山行不到，年年只拜虎头峰。","dynasty":"清代","title":"乌鲁木齐杂诗之典制其三"}
{"author":"纪昀","content":"绿塍田鼠紫茸毛，搜粟真堪赋老饕。八蜡祠成踪迹绝，始知周礼重迎猫。","dynasty":"清代","title":"乌鲁木齐杂诗之典制其四"}
{"author":"邢象玉","content":"家中酒新熟，园里叶初荣。伫杯欲取醉，悒然思友生。忽闻有奇客，何姓复何名。嗜酒陶彭泽，能琴阮步兵。何须问寒暑，径共坐山亭。举袂祛啼鸟，扬巾扫落英。心神无俗累，歌咏有新声。新声是何曲，沧浪之水清。","dynasty":"唐代","title":"古意"}
{"author":"李昌龄","content":"　　太上曰：祸福无门，唯人自召。善恶之报，如影随形。是以天地有司过之神依人所犯轻重，以夺人算。算减则贫耗，多逢忧患，人皆恶之，刑祸随之，吉庆避之，恶星灾之，算尽则死。又有三台北斗神君，在人头上，录人罪恶，夺其纪算。又有三尸神，在人身中，每到庚申日，辄上诣天曹，言人罪过。月晦之日，灶神亦然。凡人有过，大则夺纪，小则夺算。其过大小，有数百事，欲求长生者，先须避之。是道则进，非道则退。不履邪径，不欺暗室。积德累功，慈心於物。忠孝友悌，正己化人，矜孤恤寡，敬老怀幼。昆虫草木，犹不可伤。宜悯人之凶，乐人之善，济人之急，救人之危。见人之得，如己之得。见人之失，如己之失。不彰人短，不炫己长。遏恶扬善，推多取少。受辱不怨，受宠若惊。施恩不求报，与人不追悔。所谓善人，人皆敬之，天道佑之，福禄随之。众邪远之，神灵卫之，所作必成，神仙可冀。　　欲求天仙者，当立一千三百善，欲求地仙者，当立三百善；苟或非义而动，背理而行。以恶为能，忍作残害。阴贼良善，暗侮君亲。慢其先生，叛其所事。诳诸无识，谤诸同学。虚诬诈伪，攻讦宗亲。刚强不仁，狠戾自用。是非不当，向背乖宜。虐下取功，谄上希旨。受恩不感，念怨不休。轻蔑天民，扰乱国政。赏及非义，刑及无辜。杀人取财，倾人取位。诛降戮服，贬正排贤。凌孤逼寡，弃法受赂。以直为曲，以曲为直。入轻为重，见杀加怒。知过不改，知善不为。自罪引他，壅塞方术。讪谤贤圣，侵凌道德。射飞逐走，发蛰惊栖，填穴覆巢，伤胎破卵。愿人有失，毁人成功。危人自安，减人自益。以恶易好，以私废公。窃人之能，蔽人之善。形人之丑，讦人之私。耗人货财，离人骨肉。侵人所爱，助人为非，逞志作威，辱人求胜。败人苗稼，破人婚姻。苟富而骄，苟免无耻，认恩推过。嫁祸卖恶。沽买虚誉，包贮险心。挫人所长，护己所短。乘威迫胁，纵暴杀伤。无故剪裁，非礼烹宰。散弃五谷，劳扰众生。破人之家。取其财宝。决水放火，以害民居，紊乱规模，以败人功，损人器物，以穷人用。见他荣贵，愿他流贬。见他富有，愿他破散。见他色美，起心私之。负他货财，原他身死。干求不遂，便生咒恨。见他失便，便说他过。　　见他体相不具而笑之。见他才能可称而抑之。埋蛊厌人，用药杀树。恚怒师傅，抵触父兄。强取强求，好侵好夺。掳掠致富，巧诈求迁。赏罚不平，逸乐过节。苛虐其下，恐吓於他。怨天尤人，呵风骂雨。斗合争讼，妄逐朋党。用妻妾语，违父母训。得新忘故。口是心非，贪冒於财，欺罔其上。造作恶语，谗毁平人。毁人称直，骂神称正，弃顺效逆，背亲向疏。　　指天地以证鄙怀，引神明而鉴猥事。施与後悔，假借不还。分外营求，力上施设。淫欲过度，心毒貌慈。秽食馁人，左道惑众。短尺狭度，轻秤小升。以伪杂真，采取奸利。压良为贱，谩蓦愚人，贪婪无厌，咒诅求直。嗜酒悖乱，骨肉忿争。男不忠良，女不柔顺。不和其室，不敬其夫。每好矜夸，常行妒忌。　　无行於妻子，失礼於舅姑，轻慢先灵，违逆上命。作为无益，怀挟外心。自咒咒他，偏憎偏爱。越井越灶，跳食跳人。损子堕胎，行多隐僻。晦腊歌舞，朔旦号怒。　　对北涕唾及溺，对灶吟咏及哭。又以灶火烧香，秽柴作食。夜起裸露，八节行刑。唾流星，指虹霓。辄指三光，久视日月，春月燎猎，对北恶骂。无故杀龟打蛇，如是等罪，司命随其轻重，夺其纪算。算尽则死，死有余责，乃殃及子孙。又诸横取人财者，乃计其妻子家口以当之，渐至死丧。若不死丧，则有水火盗贼，遗亡器物，疾病口舌诸事，以当妄取之直。又枉杀人者，是易刀兵而相杀也。　　取非羲之财者，譬如漏脯救饥，鸩酒止渴，非不暂饱，死亦及之。夫心起於善，善虽未为，而吉神已随之。或心起於恶，恶虽未为，而凶神已随之。其有曾行恶事，後自改悔，诸恶莫作，众善奉行。久久必获吉庆，所谓转祸为福也。故吉人语善，视善，行善。一日有三善，三年天必降之福。凶人语恶、视恶、行恶，一日有三恶，三年天必降之祸，胡不勉而行之。","dynasty":"宋代","tags":"宗教，劝善","title":"太上感应篇"}
{"author":"范寥","content":"此邦虽在牂牁南，更远不离天地间。人生随处皆可乐，为报中原秪如昨。","dynasty":"宋代","title":"从庭坚城南晚望"}
{"author":"陈懋烈","content":"一卷新诗百感生，经年避寇赋长征。壮怀不作偷安计，又向桃源起义兵。","dynasty":"清代","title":"题陶村诗稿"}
{"author":"陈懋烈","content":"数载书生戎马间，杜陵史笔寄瀛寰。采风若选东征集，咄咄吟中见一斑。","dynasty":"清代","title":"题陶村诗稿"}
{"author":"陈懋烈","content":"浣花溪畔少陵祠，绝代诗才赋乱离。谁料千年才更出，有人继和北征诗。","dynasty":"清代","title":"题陶村诗稿"}
{"author":"曹言纯","content":"重画春风旧钓矶，药畦花町已全非。南邻父老犹能记，红板桥东白板扉。","dynasty":"清代","title":"题花南老屋"}
{"author":"曹言纯","content":"客里无人共酒卮，药囊题罢复题诗。一年几日阑门住，转忆匡床卧病时。","dynasty":"清代","title":"郭频伽病起怀人图"}
{"author":"韩弇","content":"我有敌国雠，无人可为雪。每至秦陇头，游魂自呜咽。","dynasty":"唐代","title":"呈李续"}
{"author":"程晋芳","content":"清淮握手暂逡巡，鬓发惊看渐染银。文物雕锼亏福命，江山萧瑟老才人。孤琴泛雪谁倾耳，雄剑如虹自绕身。归去苏阊门巷冷，绿槐深映旧家春。","dynasty":"清代","title":"有怀韩伯慧"}
{"author":"程晋芳","content":"草草相逢袂遽分，人中淳粹比崔群。一编绿字欣初觏，三叹朱弦久不闻。春雨太繁怜作客，梅花正好未留君。江南故旧知垂忆，为道沈吟对楚云。","dynasty":"清代","title":"次韵陈直方见赠即送南归"}
{"author":"程晋芳","content":"余雪尚飞残柳絮，新泥欲涴锦鞍鞯。吝晴天作鱼鳞澹，选胜筵惭马齿先。酒盏春波刚在手，菹盘寒色又经年。传芭故事深宵话，排户欣看月色连。","dynasty":"清代","title":"腊日偕璞庵伯思白华习庵姬传小岩集梦楼侍读寓分得连字"}
{"author":"程晋芳","content":"炙砚旋冰炉易烬，连朝始是十分寒。颠风绕屋作雷吼，碎月浸阶疑雪残。呵手仍烦长袖护，褰帷时取故书看。韭芽细煮松醪熟，可少同心话岁阑。","dynasty":"清代","title":"招均弼笥河小饮"}
{"author":"程晋芳","content":"前度人寻旧折枝，出檐高格益争奇。携家径去真成忍，蹑屐重来勿讶迟。新露柔风相掩佛，疏香妙态自矜诗。款门例不烦询主，幽榭聊须憩片时。","dynasty":"清代","title":"访寒葭潭故居丁香作"}
{"author":"程晋芳","content":"择木孤禽岂易安，每缘风劲虑巢宽。眼明乍指琉璃界，襟净旁瞻薜荔坛。室小闺人传语竞，巷偏客子出车难。深宵始觉南荣好，处处支窗有月看。","dynasty":"清代","title":"移居其一"}
{"author":"程晋芳","content":"风前小酹别花卮，已是丁香破粉时。知尔依人情不浅，惭予入骨俗难医。过头竹记携罂灌，空腹榆经倚槛窥。辛苦山僧行脚惯，抚筇循玩去迟迟。","dynasty":"清代","title":"移居其二"}
{"author":"程晋芳","content":"厂东西畔结深庐，藏海微身一叶如。听鼓趋衙尘扰扰，打钟吃饭步徐徐。势家歇马评珍玩，冷客摊钱问故书。傥趁春镫倦游历，煮茶烧笋幸过余。","dynasty":"清代","title":"移居其三"}
{"author":"程晋芳","content":"马陵月黑山无路，火照白昼看大树。伏骑争驰万驽开，昔日庞涓死此处。竖子成名一代雄，减灶七万垂奇功。谁言捭阖效鬼谷，十三篇本传家风。当年共学交何笃，膑也虽贤涓也毒。远召旋将黥刖施，智不如葵难卫足。忽逢齐使窃载归，上中下驷参兵机。膑车坐计胜已决，强齐乃藉刑余威。君不见张陈刎颈原相倚，解印封王还切齿。假头已见购常山，怒魄空怜堕坻水。石契兰交起战争，古来恩怨系功名。输他鸥鹭忘机甚，汀月溪风共主盟。","dynasty":"清代","title":"马陵道怀古"}
{"author":"程晋芳","content":"祇洹出人境，暇日聊探寻。残雪覆檐瓦，不知春气深。稍稍水鸣涧，淅淅风生林。澹然冥群想，对此松柏阴。萝月自延赏，山禽多夕吟。孤亭峙空祭，更指遥峰岑。","dynasty":"清代","title":"独游清凉寺"}
{"author":"程晋芳","content":"畴昔曾读《浯溪诗》，建炎酒觯咏汝瓷。浮青滴翠但想像，何来玉碗光陆离。文曰光尧法大篆，遍体莹洁如凝脂。当唇一寸独纯赤，晴雪影里红霞披。六陵夜发异宝出，制造想自淳熙时。狸奴一蹴癯者帝，虽非己出诚佳儿。老作闲人谢机务，忘忧便面时自怡。是时戎马稀游牧，不厌偏安保南服。鱼脆初陈安嫂羹，雪香更进梅花粥。料应此碗列长筵，翠釜银盘错彩鲜。不知侑食徵歌夕，可忆冰山雪窖天。吁嗟寿皇真令主，一饭何曾忘中土。岳韩去后更无人，怪底金瓯缺难补。即看孝养备情文，尊号堂堂媲放勋。兰枻红鹃芳掩冉，龟儿雁翅舞缤纷。君不见杯羹且望分强敌，拥彗迎门何踧。又不见南内凄凉蜀道归，自调龙笛教张徽。岂如聚景园中风景异，引觞遥挹蓬莱翠。玩好先呈德寿宫，山陵杂置温明器。沈叹重华积草痕，琼卮堕后缺晨昏。老臣泪浥云衣湿，天道悠悠未可论。","dynasty":"清代","title":"光尧玉碗歌"}
{"author":"程晋芳","content":"发蓝制本拂菻国，字随音转恒讹乖。景泰仿造特精丽，昨偶把玩从西街。圆仪仰俯利开阖，黝光自莹非摩揩。洪炉鼓铸仅七载，渐忘边警耽淫哇。有如金花床上坐，鸡犀翠羽当前排。卫侯彀定避余秽，魏皇吐亦生芳荄。窃黄小白加涂饰，涌现苍岩古苔色。海南事事尊法轮，描画红莲绕香国。从知如意难敲破，缘以胎铜坚不愞。云雷四面隐文章，珠玉九天承咳垂。寡兄此际闭南城，捉发初无叔武迎。镀梁绣袋谗方构，牙盒金钱赏未行。镕铁键门同范器，石徐唾手图功易。示喜徒传进粥瓯，灌神不改扬瑶觯。当时佣匠厕卿贰，此技知经谁考艺。钱唐司马善匡扶，寒𠻳何曾忠武异。翠汁筼筜授秘方，讵闻御物同颁赐。吴言宰相工细唾，讔语阉人示十字。多年陵冢上牛羊，流沫无人诵碑记。苏勃泥青巧刮磨，区区鉴赏类宣和。宫人岂少灵芸泪，但洒秋池化碧波。","dynasty":"清代","title":"景泰发蓝唾壶歌"}
{"author":"程晋芳","content":"老夫行年五十一，百无一能祇捉笔。奏牍连行乌作焉，官书纂义十遗七。讥姗谴诃杂然至，时复关门引微疾。季冬行及仲冬毕，风紧檐头吹觱篥。毡帘布幄下层层，宛尔重绵裹虮虱。诗骚子史罗满架，嗜若儿曹慕梨栗，审音高下勘《唐韵》，断义精粗申汉律。眼底清明翳障除，胸中磊砢光怪出。自有萧闲自弗耽，日日从人甘缚桎。不求空山饵芝术，不理荒园种柑橘。待筑书楼四五间，井深汲用长绳繘。朝光荧荧花散苾，夜深沈沈烛挑堲。数瓯白粥可扶身，三尺乌皮足容膝。视死生如经旦暮，贫贱知非难人术。生平茹檗同食蜜，谁信莲枯犹有蔤。蹊田正好为饭牛，啖菹行且潜吞蛭。掉首终惭出世迟，白发盈颠不堪栉。吴门烟水一千顷，何日归舟月涓吉。吾蛇尚在喜方溢，吾舌犹存语毋失。窗前雪花洒蒙密，起舞长歌用自逸，欹枕懵腾上初日。","dynasty":"清代","title":"放歌"}
{"author":"章有湘","content":"窗外鸡初唱，花间露未干。欲临明镜照，犹怯翠眉寒。宿鸟翻林树，归鸿振羽翰。不知乡国信，何日报平安。","dynasty":"清代","title":"晓思"}
{"author":"章有湘","content":"每到茱萸节，思亲泪满衣。难禁心耿耿，况对雨霏霏。故国秋莼老，他乡客梦稀。登临怜弟妹，竟作彩云飞。","dynasty":"清代","title":"九日雨中有感"}
{"author":"章有湘","content":"露华寒夜滴柴扉，留滞天涯未拟归。吴下云深鸿雁杳，楚江秋老鹧鸪飞。穿针结缕人谁共，咏絮吟风事已违。闻道故园莼菜熟，他乡回首泪沾衣。","dynasty":"清代","title":"秋怀"}
{"author":"章有湘","content":"记得西窗剪烛时，鸰原回首忽天涯。梦魂不觉吴山远，愁绪惟应夜月知。画阁焚香春泛泛，绣帘飞燕昼迟迟。相期泖水归宁日，重与殷勤话别离。","dynasty":"清代","title":"次玉璜妹来韵"}
{"author":"章有湘","content":"一自公车去不还，从今信有望夫山。赤绳虚系三生约，红泪惟馀两袖斑。诀绝未亲真恨事，梦魂时傍见欢颜。也知修短原无定，岂料荣枯顷刻间。","dynasty":"清代","title":"哭夫子其一"}
{"author":"章有湘","content":"千里良缘合倡随，于归不满十年期。最伤薄命分鸳侣，犹幸高名占凤池。故国泥封闻信日，长安春色看花时。无端遽赴修文召，不管空闺怨别离。","dynasty":"清代","title":"哭夫子其二"}
{"author":"章有湘","content":"日日伤心静掩门，每因春草忆王孙。空闺形影那堪问，满架图书今尚存。十六年前灵谷梦，三千里外杜鹃魂。孤镫厌听梧桐雨，偏送愁声渍泪痕。","dynasty":"清代","title":"哭夫子其三"}
{"author":"章有湘","content":"父子夫妻总幻因，夜台相见可相亲。无端生死偏摧我，不定功名却误人。遗得文章惊四海，寄来锦字恰三旬。待乘双凤君先去，寂寞兰闺未死身。","dynasty":"清代","title":"哭夫子其四"}
{"author":"章有湘","content":"几度悲秋秋已阑，回纹裁就向谁看。锦衾人去鸳鸯冷，银蒜帘空翡翠寒。无复音容还故国，空馀旅榇返长安。昨宵梦里分明见，依旧看花倚画栏。","dynasty":"清代","title":"哭夫子其五"}
{"author":"章有湘","content":"遥忆牛衣相对悲，那堪富贵便分离。姓名始入黄金殿，丽藻终传白雪词。泪洒在原当此日，魂归华表竟何时。孀闺寂寂肠应断，玉镜台空忍画眉。","dynasty":"清代","title":"哭夫子其六"}
{"author":"章有湘","content":"银汉霜华下井梧，愁心曾耐夜啼乌。月移妆阁侵书幌，风动形容出画图。咫尺相看言笑隔，依稀偏怪梦魂无。含情独对芙蓉帐，一任香销金鹊炉。","dynasty":"清代","title":"哭夫子其七"}
{"author":"章有湘","content":"挑尽残镫泪满衣，空阶细雨正霏微。愁凝长夜难成寐，梦到相逢不忍归。人去依然同色笑，觉来何处觅庭帏。悲凉此际还家日，枫冷吴江一雁飞。","dynasty":"清代","title":"哭夫子其八"}
{"author":"章有湘","content":"瘦影临风忆所思，冰心裂碎更谁知。分栖怕睹连枝树，续命空传五色丝。阁下招魂怜有弟，墓前执绋痛无儿。閒来到处搜遗稿，开箧篇篇黄绢辞。","dynasty":"清代","title":"哭夫子其九"}
{"author":"章有湘","content":"蜀魄啼鹃道路长，鹡鸰无复雨连床。中郎事业书千卷，子敬人琴泪几行。不死丹心终化石，馀生青鬓总成霜。与君不共齐眉案，纸阁芦帘瘗孟光。","dynasty":"清代","title":"哭夫子其十"}
{"author":"章有湘","content":"坐对鸳鸯草，行看蛱蝶花。那知春复夏，游子未还家。","dynasty":"清代","title":"闺情"}
{"author":"章有湘","content":"今节初逢起问程，停桡还喜片帆轻。旅魂欲到亲帏侧，一夜江声梦不成。","dynasty":"清代","title":"至日泊舟江上大风有怀"}
{"author":"章有湘","content":"天风昨夜曳仙裙，缥缈高台一段云。好共海棠春睡足，不将浓艳嫁东君。","dynasty":"清代","title":"家园白牡丹"}
{"author":"章有湘","content":"岭峻隐青猿，松高飞白鹤。山云挂树梢，风卷残英落。新蒲已抽芽，细草媚嵓壑。景物最伤心，桃李还如昨。谁家少女郎，背立秋千索。貌态衣不胜，欢笑风前乐。春来无所为，斗草争花萼。何事深闺人，终朝常寂寞。","dynasty":"清代","title":"晚眺"}
{"author":"章有湘","content":"八月秋风振山谷，黄花初放银塘菊。一枝手折欲赠君，远道茫茫愁极目。间将玉纸写新诗，新诗赋就动远思。萧萧鸿雁随云度，寂寂虬镫拥漏迟。忆昔同在翠微阁，飞文联句夸奇作。那知江海各天涯，青鸟无情双寂寞。苏合房中愁索居，尺素遥传锦鲤鱼。为问江淹五色笔，拟成团扇近何如。","dynasty":"清代","title":"秋日寄家姊俞夫人"}
{"author":"章有湘","content":"此夜难分怨晓钟。梦魂偏又到吴淞。愁情先上两眉峰。沧海一声临远道，兰桡千里破长风。可怜回首隔江东。","dynasty":"清代","title":"浣溪沙旅怀见《林下词选》、《词综》"}
{"author":"高本","content":"江吞大泽无西东，危亭耸立如惊鸿。晓晴不见天地色，上下澄碧迷双瞳。菰蒲千顷鸥鹭国，风波万丈鱼龙宫。逢时自好尽忠义，莫学衰世鸱夷公。","dynasty":"宋代","title":"过吴江"}
{"author":"曹庭栋","content":"如客漂摇不自禁，落花故巷尚追寻。疏帘清晓差池影，细雨黄昏去住心。舞遍空庭人寂寂，语残凉梦月沈沈。郁金堂上惊秋蚤，愁绝双栖伴独吟。","dynasty":"清代","title":"秋燕"}
{"author":"曹庭栋","content":"营门猎火夜深稀，一镜初悬霜乱飞。荒碛到天人影小，翔云连海雁痕微。牙旗暗闪严金钥，毳帐孤开冷铁衣。无相封侯空忆得，龙沙万里奉清辉。","dynasty":"清代","title":"边月"}
{"author":"曹庭栋","content":"溯洄渺渺挹清风，遥在篁墩东更东。想得柴门烟霭里，白牛闲卧绿杨丛。","dynasty":"清代","title":"陈贤良隐居"}
{"author":"曹庭栋","content":"胜国风流宛在兹，残山剩水忆栖迟。剧怜仲膝须眉古，鳞月堂前话旧时。","dynasty":"清代","title":"遁溪"}
{"author":"曹庭栋","content":"香雪消残烟草平，鹭行桥畔鹁鸪鸣。小轩易地听春雨，寒瘦一枝墙角横。","dynasty":"清代","title":"梅花渡"}
{"author":"曹庭栋","content":"锡类恩沾殇后身，松楸交映石麒麟。未知绳武今何似，惭愧青衫拜墓人。","dynasty":"清代","title":"西村"}
{"author":"曹庭栋","content":"滩头卜筑谁家屋，渺沔澄波以姓传。莲叶尽消芦叶长，数声渔笛咽秋烟。","dynasty":"清代","title":"查家荡"}
{"author":"曹庭栋","content":"压架香添滴翠新，背时残朽咤回春。烟枝风叶无多景，珍重栽培待后人。","dynasty":"清代","title":"瑞竹居"}
{"author":"曹庭栋","content":"闻君千里至，惊喜屣为倒。接面未一揖，先问阿翁好。阿翁别我五载强，拂衣卜筑西山旁。滚滚岁月蛇赴壑，应知添得须眉苍。闭门人事了不扰，临池却费闲中忙。日日擘窠写大字，臂挽弩弓双曈张。雄心豪气逼年少，咄咄自叹余热肠。幽栖未断终老计，白云红树增苍凉。噫吁嚱，人生得一闲，万事莫与敌。富贵祇从想像佳，况翁一一都身历。归休乎，勿复疑。朝衫改制田夫衣，春泥滑滑躬锄犁，青葱满畦菜甲肥，呼酒一醉情熙熙。祝翁乐此终不移，太平亦有贤之遗。狂言莫讶多横溢，此意缠绵藉君述。有人问讯阿翁家，指点西山山桃花。","dynasty":"清代","title":"外弟郭和叔自涿州来话旧为赋短歌遥呈外舅竹溪先生"}
{"author":"陈守一","content":"缘何愁绪剧，览镜鬓如斯。面目空相识，肝肠那得知。云霞怜幻影，松柏愧芳姿。独有天边月，清光似旧时。","dynasty":"明代","title":"览镜"}
{"author":"陈守一","content":"野旷依村宿，人稀狎鹭群。客心江上月，身世席边云。远寺疏钟到，孤城急漏分。舜峰在何处，访古恨空闻。","dynasty":"明代","title":"苍梧夜泊"}
{"author":"陈守一","content":"谁怜漂泊客，江上忆归时。生事杯中过，愁容镜里知。凉风侵草阁，残月上花枝。寂寞何曾寐，空山听子规。","dynasty":"明代","title":"旅夜"}
{"author":"陈守一","content":"居士解逃禅，行厨傍竹边。炉分煨芋火，窗泛煮茶烟。施鸟损残供，留僧结净缘。百年持此戒，终不忍烹鲜。","dynasty":"明代","title":"题何季玉香积厨"}
{"author":"陈守一","content":"宿草何年墓，残碑委路头。江风摧大树，萤火散空秋。有地藏蝼蚁，无人吊髑髅。早知身易朽，应不博封侯。","dynasty":"明代","title":"过古将军墓"}
{"author":"陈守一","content":"古槐深巷夕，明灭见萤飞。委化常依草，惊霜乍点扉。羞随蛾赴焰，幸借月同辉。便欲囊归去，閒窗伴下帷。","dynasty":"明代","title":"秋萤"}
{"author":"陈守一","content":"一枝初破蜡，几树尚含霜。片月增清影，微风损暗香。不愁羌笛怨，恰讶汉宫妆。未忍轻攀折，留看入梦长。","dynasty":"明代","title":"早梅"}
{"author":"陈守一","content":"为忆曹溪路，飘然一锡还。云霞堪自老，生死不相关。地僻逢人少，岩虚伴月閒。无能解尘缚，瓶钵日追攀。","dynasty":"明代","title":"送智上人还曹溪"}
{"author":"陈守一","content":"不能舍流俗，溷迹半丘林。宾客衣冠少，牛羊村巷深。采葵犹未熟，修竹渐成阴。一种清贫趣，留君话素心。","dynasty":"明代","title":"移居郊西喜社中诸子见过"}
{"author":"陈守一","content":"杜宇催残花更开，声声恰动掌中杯。眼看一树垂杨色，欲绾春光那得回。","dynasty":"明代","title":"送春其一"}
{"author":"陈守一","content":"柳畔花边醉复醒，乾坤消息不曾停。明朝莫道春归去，芳草窗前照旧青。","dynasty":"明代","title":"送春其二"}
{"author":"陈守一","content":"细雨微风已弄丝，门前小憩和陶诗。黄莺亦解添幽兴，日午频来坐小枝。","dynasty":"明代","title":"种柳"}
{"author":"陈守一","content":"旧社匡山兴颇深，往来幻迹日相寻。和光久矣无人识，遂却寒岩自老心。","dynasty":"明代","title":"寄智上人"}
{"author":"陈守一","content":"朝闭松关晚放参，白云深处礼瞿昙。杖藜散步无人伴，独自归来月满庵。","dynasty":"明代","title":"石室山居其一"}
{"author":"陈守一","content":"山阴道士木兰桡，载得松花酒一瓢。邀我绿荷深处饮，月明撑过彩虹桥。","dynasty":"明代","title":"石室山居其二"}
{"author":"陈守一","content":"扫石岩头坐月明，啸吹横笛响秋清。一声散落千峰雾，惊起长空独鹤鸣。","dynasty":"明代","title":"石室山居其三"}
{"author":"陈守一","content":"丛桂秋山晚，思归忆鹿麋。来携方上友，去割世间悲。丈室孤峰远，弥天一苇移。风流惊二朗，禅藻胜诸师。水尽情方惬，山穷力未疲。袖藏唯贝叶，肩荷只藤枝。翠竹开三径，莲花礼六时。寒泉当户落，香饭隔松炊。凿沼时栽药，穿篱或折葵。他时同把臂，休讶入林迟。","dynasty":"明代","title":"送智海太空二上人入山"}
{"author":"范元凯","content":"神女初离碧玉阶，彤云犹拥牡丹鞋。应知子建怜罗袜，顾步裴回拾翠钗。","dynasty":"唐代","title":"章仇公席上咏真珠姬（章仇公，大历中蜀州刺史）"}
{"author":"戴休珽","content":"穷秋朔风起，沧海愁阴涨。虏骑掠河南，汉兵屯灞上。羽书惊沙漠，刁斗喧亭障。关塞何苍茫，遥烽递相望。弱龄负奇节，侠客多招访。投笔弃繻生，提戈逐飞将。拔剑照霜白，怒发冲冠壮。会立万里功，视君封侯相。","dynasty":"唐代","title":"古意"}
{"author":"陈应辰","content":"铁壁嶙峋构小亭，潇然云栋接风棂。烟光横抹半峰紫，山色不磨千古青。老去久无金马梦，归迟应愧草堂灵。明经拾芥成何事，得似朝来对翠屏。","dynasty":"宋代","title":"青紫峰亭"}
{"author":"僧儿","content":"团菊苞金，丛兰减翠，画成秋暮风烟。使君归去，千里倍潸然。两度朱幡雁水，全胜得、陶侃当年。如何见，一时盛事，都在送行篇。愁烦。梳洗濑，寻思陪宴，把月湖边。有多少、风流往事萦牵。闻道霓旌羽驾，看看是、玉局神仙。应相许，冲云破雾，一到洞中天。","dynasty":"宋代","title":"满庭芳"}
{"author":"罗椅","content":"明虹收雨。两桨能吴语。人在江南荷叶浦。采得苹花无数。梦中舞燕栖鸾。起来烟渚风湾。一点愁眉天末，凭谁划却春山。","dynasty":"宋代","title":"清平乐"}
{"author":"罗椅","content":"甚匆匆岁月，又人家、插柳记清明。正南北高峰，山传笑响，水泛箫声。吹散楼台烟雨，莺语碎春晴。何地无芳草，惟此青青。谁管孤山山下，任种梅竹冷，荐菊泉清。看人情如此，沈醉不须醒。问何时、樊川归去，叹故乡、七十五长亭。君知否，洞云溪竹，笑我飘零。","dynasty":"宋代","title":"入声甘州（孤山寒食）"}
{"author":"罗椅","content":"萼绿华身，小桃花扇，安石榴裙。子野闻歌，周郎顾曲，曾恼夫君。悠悠羁旅愁人。似飘零、青天断云。何处销魂，初三夜月，第四桥春。","dynasty":"宋代","title":"柳梢青"}
{"author":"罗椅","content":"晚潮生，凉月细。一抹远山无蒂。收越棹，起吴樯。人间何限忙。石头城，西北角。杳杳天低鹘落。浑不似，此波光。清歌催夕阳。","dynasty":"宋代","title":"更漏子"}
{"author":"罗椅","content":"白鸾仙人按羽衣，曲中弄影江南漪。江妃闭置示许归，一把青寒萦玉丝。不丝蝉连不禁折，折著透根仍透叶。风流极处绝成愁，君不见秋扇团圆似明月。","dynasty":"宋代","title":"白莲花"}
{"author":"罗椅","content":"未交君臂得君诗，一掬清寒已可知。写就榴皮书壁字，吟成松上步虚词。卧看山月凉生梦，饥嚼梅花香透脾。补被携琴不可晚，江郊今政雪来时。","dynasty":"宋代","title":"酬杨休文"}
{"author":"罗椅","content":"不见碧瑶叟，年龄二十余。儿今亦耆旧，孙复抱诗书。后浪催人老，长笺不我疏。眼中谁有此，雅雅更鱼鱼。","dynasty":"宋代","title":"次刘孟元见贽韵二首"}
{"author":"罗椅","content":"久坐不知夜，饥鼯窥瓦檠。诗徒我乐国，酒不打愁城。白雪夫郡句，黄花老我情。商量能任不，胜欲饮公荣。","dynasty":"宋代","title":"次刘孟元见贽韵二首"}
{"author":"罗椅","content":"紫兰剩有无离骚，梅花不见见水曹。眇焉何许是人物，枉子秣马行林皋。古人相逢示易得，紫燕西飞东伯劳。吟余切莫谈时事，正搅春思分二毛。","dynasty":"宋代","title":"次欧振仲见贽韵"}
{"author":"罗椅","content":"骚客诗翁死有灵，君行亦足慰飘零。甫云来共长沙醉，原谓何如泽畔醒。一瓣谁堪续香供，四诗今拟当埋名。黄花红叶秋天晚，想见潇湘野鹜汀。","dynasty":"宋代","title":"读曾景建四诗"}
{"author":"罗椅","content":"时秋四壁冷，片纸百回看。字古微侵隶，吟清不到寒。人生快意有，天下好时难。涧水光如月，吾琴尔去弹。","dynasty":"宋代","title":"寄答楷侄"}
{"author":"罗椅","content":"松竹林中琴一枝，妖岚散作半江漪。县於庾岭梅差近，政看圜扉草便知。熟事无多迎客早，清吟未了放衙迟。朔云野雪沧江远，不得相从且寄诗。","dynasty":"宋代","title":"寄杜南安子野"}
{"author":"罗椅","content":"百尺楼头山雨长，梦提白一濯沧浪。从渠金带花成簇，何处钱羹饭不香。语妙囊中了今古，骚成肘后系潇湘。山寒岁晚兰苗盛，欲当包茅献草堂。","dynasty":"宋代","title":"寄危骊塘赠心古鉴二首"}
{"author":"罗椅","content":"涧底春冰偶不融，风前凝作水晶宫。古人心事如此鉴，今代眼明似有公。落月还应照太白，秋江只合瞰涪翁。送君去貌骊塘影，影见疏梅飐晚风。","dynasty":"宋代","title":"寄危骊塘赠心古鉴二首"}
{"author":"罗椅","content":"芰制荷衣不御寒，古人持以傲罗纨。隐虽有味非中道，出本地心始耐看。钓濑不妨侵帝坐，跨鲸何似对金銮。先生出手前贤上，莫恋松风十二盘。","dynasty":"宋代","title":"寄云巢"}
{"author":"罗椅","content":"北山老子勉斋翁，总把经纶付我公。胸次诗书行杲日，兵前草木转春风。五溪衣服桑麻尽，万里东南烟火空。直待此行料理着，却镌歌颂对闽中。","dynasty":"宋代","title":"见陈制帅子华二首"}
{"author":"罗椅","content":"奇功毕竟属吾曹，狄武襄无诸葛豪。翠羽葆行禽孟获，金龙衣在失侬高。春生洲渚千麾出，麦熟崆峒万矢橐。从此南人不反矣，犂边犊是带边刀。","dynasty":"宋代","title":"见陈制帅子华二首"}
{"author":"罗椅","content":"势横截江虎踞足，白龟却行冯夷哭。大川当时波沄沄，石也如此受命独。水石击撞无了时，因危见节乃见奇。世间大有胡广辈，欠读涧民江石诗。","dynasty":"宋代","title":"江石"}
{"author":"罗椅","content":"江云粘水湿西风，冷落汀洲起夜鸿。甚欲吟秋少才思，不如岸北岸南枫。","dynasty":"宋代","title":"江水"}
{"author":"罗椅","content":"华裾客子袖文过。jm全宋诗卷三二九一","dynasty":"宋代","title":"句"}
{"author":"罗椅","content":"岩青树绿坱兮轧，涧落云寒折以清。二月山礬九月桂，江南处处得闲行。","dynasty":"宋代","title":"绝句二首"}
{"author":"罗椅","content":"楚山叶脱洞庭波，纫落毛兮制薜萝。欲识千秋万古意，前人此句后人哦。","dynasty":"宋代","title":"绝句二首"}
{"author":"罗椅","content":"瞌睡从何来，譬若风雨至。曲几不待凭，虚棂那暇寄。应人眉强撑，伸手扇已坠。径游华胥国，欲见混沌帝。齁齁自成腔，兀兀更有味。息疎疑暂醒，气窒还扶醉。儿童俗恼翁，摇膝问某字。吻间仅一答，言下已复寐。杂然拍手笑，欲嗔嗔不遂。何曾参佛祖，先会点头意。何曾逢曲车，流涎已沾袂。不省罗短长，谁能问兴替。阴天百怪舞，开口辄差异。三百六十日，何似长瞌睡。","dynasty":"宋代","title":"瞌睡诗"}
{"author":"罗椅","content":"老木碧毵毵，幽亭著两三。山飞不到地，空处遂为岩。古塔开苍藓，清泉滴暮岚。游人莫来此，渠正试春衫。","dynasty":"宋代","title":"冷泉亭"}
{"author":"罗椅","content":"秋山何言哉，万物兴自阑。昔翳春空云，今作道上斑。况此江浦蕙，几何不为菅。幽泉大自在，映月泻潺湲。","dynasty":"宋代","title":"秋日杂兴二首"}
{"author":"罗椅","content":"跃鱼甚微细，解转达秋江漪。一静未满刻，一动辄移时。岂由鱼乐乎，或是不性之。商量未渠稳，风急芦花低。","dynasty":"宋代","title":"秋日杂兴二首"}
{"author":"罗椅","content":"秋风萧飒兮白露零，汝坟何在兮何草为青。昨秋此日兮犹冀汝生，洒墨我别兮人间父子之情。我枯如腊兮涕更纵横。","dynasty":"宋代","title":"孙氏女哀词三章"}
{"author":"罗椅","content":"斯人怀妙质，事事合唐贤。命短於长吉，吟情似阆仙。寒鸦政鸣噪，独鹤已蹁跹。落日山亭下，沈思一怆然。","dynasty":"宋代","title":"题方武城诗卷"}
{"author":"罗椅","content":"暖来日晒冰滑，恨极天寒竹修。云开梵铎相诉，水活渔船自流。","dynasty":"宋代","title":"题和伯侨吴松雪霁图三首"}
{"author":"罗椅","content":"天上清流云片，人间名胜吴松。两贤相厄已甚，赖有斜阳半峰。","dynasty":"宋代","title":"题和伯侨吴松雪霁图三首"}
{"author":"罗椅","content":"天随漫解理艇，不惯霜后霜前。幸自竹篙閒著，抛来借与邻船。","dynasty":"宋代","title":"题和伯侨吴松雪霁图三首"}
{"author":"罗椅","content":"门前杨柳树，长系波头船。隔岸几人家，青林吐炊烟。飞鸟逐林间，游间跃深渊。物各适其性，於人胡不然。","dynasty":"宋代","title":"题信丰县城门六首·安成"}
{"author":"罗椅","content":"驾言出北门，长桥拱门外。双溪东西来，到此而始汇。人言似章贡，玉虹夹其背。拟作合江亭，景物无小大。","dynasty":"宋代","title":"题信丰县城门六首·朝天"}
{"author":"罗椅","content":"佻红抱城东，武山排闼入。杲山出扶桑，橘红蘸溪湿。公退倚朱栏，万象俱收拾。无数唤舟人，沙头雁行入。","dynasty":"宋代","title":"题信丰县城门六首·拱日"}
{"author":"罗椅","content":"城西路平夷，五更近水南。旭日明高冈，瑞烟锁丛杉。时和岁丰稔，归人多醉酣。仙台玉箫声，对景思鸾骖。","dynasty":"宋代","title":"题信丰县城门六首·禾丰"}
{"author":"罗椅","content":"南山天马来，南城下盘踞。前撞古寺钟，后捶谯楼鼓。我来俯崔巍，山灵相呼舞。年丰慢物熙，细听阊阎语。","dynasty":"宋代","title":"题信丰县城门六首·民信"}
{"author":"罗椅","content":"行行西复西，稍喜市声静。征夫指前路，望望梅花岭。淡烟鸡犬村，落日牛羊径。忽见荷锄人，唤起归田兴。","dynasty":"宋代","title":"题信丰县城门六首·清平"}
{"author":"罗椅","content":"燕贺初成百尺台，一新粉堞更周回。水流东北交虹去，山自西南拥翠来。瓦缝参差千户密，市城翕聚六门开。宾俦眺望从今始，佳气随风入酒杯。","dynasty":"宋代","title":"题信丰县览秀亭"}
{"author":"罗椅","content":"禅子安排定了痴，数拳石映半泓池。岩如大厦元生就，水似人心未动时。二月春深梅不觉，五更风起桧先知。青要野寺西湖路，直得先生一首诗。","dynasty":"宋代","title":"题圆觉寺小轩"}
{"author":"罗椅","content":"暇蟆，暇蟆，汝本吾田蛙。渴饮吾稻根水，饥食吾禾穟花。池塘雨初霁，篱落月半斜。啁啁又向他人叫，使我惆怅悲无涯。暇蟆对我说，使君休怨嗟。古田千年八百主，如今一年换一年。休怨嗟，休怨嗟。明年此日君见我，不知又是谁田蛙。","dynasty":"宋代","title":"田蛙歌"}
{"author":"罗椅","content":"满城挑濠五更起，城头直挑到城尾。一弯一转春蛇长，围人方圆三十里。去年十月霜凄凄，挑濠人立霜中啼。今年一春春雨多，泥滑将奈挑濠何。只今清明霜不若，皇天何时收雨脚。几人带雨濠上啼，半湿半饥春病瘧。雨之久，可以晴。濠之长，可以城。只愁挑得濠始竟，公家又有守濠令。","dynasty":"宋代","title":"挑濠歌"}
{"author":"罗椅","content":"行逢二三月，春映掌中杯。绿久山犹浅，花寒雨未开。谁能奈愁得，拌不上楼来。更莫看云坐，潇湘有雁回。","dynasty":"宋代","title":"溪南春晓"}
{"author":"罗椅","content":"使君袖里玉渊虬，曾截蛮江江上流。海立山摇三尺外，风盲雨怪一时休。民元不许佩牛犊，客政何刀弹蒯缑。遮莫尘清便回使，青山犹赦郅支头。","dynasty":"宋代","title":"谢南剑黄使君赠松纹剑"}
{"author":"罗椅","content":"水树摇窗榻见天，空花换尽我依然。吟情豁处因闻道，隐趣深来颇入禅。不以耳听何用洗，且无琴在底须弦。未知遇得开关否，破费沧江月一船。","dynasty":"宋代","title":"谒赵东野"}
{"author":"罗椅","content":"闻道黄河彻底清，千年气数此分明。尧民商耇浑蹉过，输与钱生见太平。","dynasty":"宋代","title":"元旦试笔"}
{"author":"罗椅","content":"因梦吴云赋远游，江花扶柁水悠悠。半轮月散千山影，一叶舟胜万斛愁。天气渐於寒食近，春风祗到牡丹休。水程孤冷难为夜，起吸沧江当拍浮。","dynasty":"宋代","title":"远游"}
{"author":"罗椅","content":"春衫未成锦机语，棠棣半花凤一羽。象床雪综小龙梭，细穴银光吐冰缕。西邻郎君东海归，芙蓉露白杏雨肥。十二栏边说幽怨，劝织南浦双鸳飞。匿兰含蕙无消息，春酲彤霞乱玉色。小龙嘘出风雨声，奔腾触裂双白石。白石国城三十六，女子军来两城覆。鸾歌猿啸强低昂，北户风来如箭镞。章台公子真豪纵，能以微词相感动。郎君辄莫更痴肠，忍作肝心可人痛。","dynasty":"宋代","title":"折齿歌"}
{"author":"罗椅","content":"虾蟆，虾蟆，汝本吾田蛙。渴饮吾稻根水，饥食吾禾穟花。池塘雨初霁，篱落月半斜。啁啁又向他人叫，使我惆怅悲无涯。虾蟆对我说，使君休怨嗟。古田千年八百主，如今一年换一家。休怨嗟，休怨嗟。明年此日君见我，不知又是谁田蛙。","dynasty":"宋代","title":"田蛙歌"}
{"author":"罗椅","content":"桃红抱城东，武山排闼入。杲日出扶桑，橘红蘸溪湿。公退倚朱栏，万象俱收拾。无数唤舟人，沙头雁行入。","dynasty":"宋代","title":"题信丰县城门六首其一拱日"}
{"author":"罗椅","content":"南山天马来，南城下盘踞。前撞古寺钟，后彫谯楼鼓。我来俯崔巍，山灵相呼舞。年丰民物熙，细听闾阎语。","dynasty":"宋代","title":"题信丰县城门六首其五民信"}
{"author":"罗椅","content":"跃鱼甚微细，解转秋江漪。一静未满刻，一动辄移时。岂由鱼乐乎，或是水性之。商量未渠稳，风急芦花低。","dynasty":"宋代","title":"秋日杂兴二首其二"}
{"author":"罗椅","content":"秋风萧飒兮白露晞，五十年闺闼兮宁识马嘶。衔辔迫人兮魂为之飞，归来一空兮不死何为。谁为此祸兮使汝当之。","dynasty":"宋代","title":"孙氏女哀词三章其二"}
{"author":"罗椅","content":"秋风萧飒兮白露下，岂不日月兮照我下土。持此白头兮言归何所，默已不堪兮哭微更苦。儿孙为吾一恸兮万万古。","dynasty":"宋代","title":"孙氏女哀词三章其三"}
{"author":"罗椅","content":"天上清流云片，人间名胜吴松。两贤相厄已甚，赖有斜阳半峰。","dynasty":"宋代","title":"题向伯侨吴松雪霁图三首其二"}
{"author":"李重元","content":"萋萋芳草忆王孙。柳外楼高空断魂。杜宇声声不忍闻。欲黄昏。雨打梨花深闭门。","dynasty":"宋代","tags":"宋词三百首，婉约，伤春，怀人","title":"忆王孙·春词"}
{"author":"李重元","content":"风蒲猎猎小池塘。过雨荷花满院香。沈李浮瓜冰雪凉。竹方床。针线慵拈午梦长。","dynasty":"宋代","tags":"婉约，夏天，写景","title":"忆王孙·夏词"}
{"author":"李重元","content":"飕飕风冷荻花秋。明月斜侵独倚楼。十二珠帘不上钩。黯凝眸。一点渔灯古渡头。","dynasty":"宋代","title":"忆王孙（秋词）"}
{"author":"李重元","content":"彤云风扫雪初晴。天外孤鸿三两声。独拥寒衾不忍听。月笼明。窗外梅花瘦影横。","dynasty":"宋代","title":"忆王孙（冬词）"}
{"author":"李重元","content":"萋萋芳草忆王孙，柳外楼高空断魂，杜宇声声不忍闻。欲黄昏，雨打梨花深闭门。","dynasty":"宋代","title":"忆王孙春词"}
{"author":"董英","content":"冥冥造化意，似见元气兆。不然此中石，诡怪安能了。刻划如为人，幽奇若争巧。虎卧溪势长，龙存鼎形小。诛茅得此地，胜概纷夭矫。东南引一水，又出人意表。泻溜无冬春，漰奔极昏晓。跳波骇潜虬，溅珠湿飞鸟。主人去城市，崖谷情悄悄。涧户云溶溶，山窗风袅袅。孤城重颜谢，柱史才江鲍。共美崖壑游，题诗石林杪。","dynasty":"宋代","title":"孙氏池亭得小字"}
{"author":"鲍成宗","content":"两崖如伏狮，鸟道通一缕。侵晨理轻策，过此日停午。小洞缠枯藤，十步忽一俯。以手扪膝行，径逼寒慄股。出谷见晴峦，奇胜纷堪数。白云不可留，片石自太古。须臾老僧归，邀我惬所取。飞瀑走澄潭，咫尺蓄雷雨。对此群动空，猿鸟足宾主。薄暮探杖还，秋烟渺远浦。","dynasty":"清代","title":"自莲花洞至白云寺"}
{"author":"徐淑","content":"妾身兮不令，婴疾兮来归。沉滞兮家门，历时兮不差。旷废兮侍觐，情敬兮有违。君今兮奉命，远适兮京师。悠悠兮离别，无因兮叙怀。瞻望兮踊跃，伫立兮徘徊。思君兮感结，梦想兮容辉。君发兮引迈，去我兮日乖。恨无兮羽翼，高飞兮相追。长吟兮永叹，泪下兮沾衣。","dynasty":"两汉","tags":"母亲","title":"答秦嘉诗"}
{"author":"徐淑","content":"携策东原旧草堂，槐阴风细昼生凉。晴窗铅椠诗书气，村具盘餐蕨笋香。横浦渔梁犹略彴，直庵禅榻已沧桑。酒酣欲去频搔首，小为迟留倚夕阳。","dynasty":"清代","title":"山立招饮"}
{"author":"徐淑","content":"有所思。庭前红白姿。连宵风共雨，葬西施。生怜粉蝶寻香宿，绕空枝。","dynasty":"清代","title":"摘得新忆花"}
{"author":"徐淑","content":"朝来倦绣且围棋。姑妇固相宜，母女亦何奇。但瓜葛、休生诳欺。卢胡一笑，楸枰白黑，转眼总忘机。空自论高低，还与汝、商量晒衣。","dynasty":"清代","title":"太常引七夕早起，偶与女媛围棋"}
{"author":"徐淑","content":"巾帼娴诗，裙钗解赋，屈指而今能几。幸合朋簪，可惜判襟容易。柳腰懒、人定都同，蕉心捲、我宁偏异。倚东风、针线慵拈。摊书还觉甚无味。男儿如忆旧雨，一任挥鞭鼓棹，飘然行矣。各锁深闺，只有梦牵魂系。愿帘前，燕语休听，惟灯下、鱼书频寄。待春深、游约西湖，翠眉相对喜。","dynasty":"清代","title":"绮罗香早春寄怀静和、瑞芳两张夫人、静来浦夫人"}
{"author":"包拯","content":"清心为治本，直道是身谋。秀幹终成栋，精钢不作钩。仓充鼠雀喜，草尽兔狐愁。史册有遗训，毋贻来者羞。","dynasty":"宋代","title":"书端州郡斋壁"}
{"author":"张抡","content":"秋入云山，物情潇洒。百般景物堪图画。丹枫万叶碧云边，黄花千点幽岩下。已喜佳辰，更怜清夜。一轮明月林梢挂。松醪常与野人期，忘形共说清闲话。","dynasty":"宋代","tags":"宋词三百首，秋天，写景，写山，月夜","title":"踏莎行·秋入云山"}
{"author":"张抡","content":"闲中一弄七弦琴。此曲少知音。多因淡然无味，不比郑声淫。松院静，竹林深。夜沈沈。清风拂轸，明月当轩，谁会幽心。","dynasty":"宋代","title":"诉衷情"}
{"author":"张抡","content":"双阙中天，凤楼十二春寒浅。去年元夜奉宸游，曾侍瑶池宴。玉殿珠帘尽卷。拥群仙、蓬壶阆苑。五云深处，万烛光中，揭天丝管。驰隙流年，恍如一瞬星霜换。今宵谁念泣孤臣，回首长安远。可是尘缘未断。谩惆怅、华胥梦短。满怀幽恨，数点寒灯，几声归雁。","dynasty":"宋代","title":"烛影摇红（上元有怀）"}
{"author":"张抡","content":"闲中一篆百花香。袅袅翠□□。低回宛转何似，行路绕羊肠。深竹户，小山房。雅相当。清心默坐，燕寝无风，永日芬芳。","dynasty":"宋代","title":"诉衷情"}
{"author":"张抡","content":"寒来暑往几时休。光阴逐水流。浮云身世两悠悠。何劳身外求。天上月，水边楼。须将一醉酬。陶然无喜亦无忧。人生且自由。","dynasty":"宋代","title":"阮郎归"}
{"author":"张抡","content":"前日海棠犹未破。点点胭脂，染就真珠颗。今日重来花下坐。乱铺宫锦春无那。剩摘繁枝簪几朵。痛惜深怜，只恐芳菲过。醉倒何妨花底卧。不须红袖来扶我。","dynasty":"宋代","title":"蝶恋花"}
{"author":"张抡","content":"人间何处难忘酒。迟迟暖日群花秀。红紫斗芳菲。满园张锦机。春光能几许。多少闲风雨。一盏此时疏。非痴即是愚。","dynasty":"宋代","title":"菩萨蛮（咏酒十首）"}
{"author":"张抡","content":"仙道于人不□，□□□□□□。坎离□□□无穷。不信浮生若梦。君看□□窨雪，寻常见睍消镕。能令新旧再相逢。此是如何作用。","dynasty":"宋代","title":"西江月"}
{"author":"张抡","content":"湖光湛碧。亭亭照水芙蕖拆。绿罗盖底争红白。恍若凌波，仙子步罗袜。如今霜落枯荷折。清香无处重寻觅。浮生似此初无别。及取康强，一笑对风月。","dynasty":"宋代","title":"醉落魄"}
{"author":"张抡","content":"身世浮沤，利名缰锁。省来万事都齐可。寻花时傍碧溪行，看云独倚青松坐。云片飞飞，花枝朵朵。光阴且向闲中过。世间萧散更何人，除非明月清风我。","dynasty":"宋代","title":"踏莎行"}
{"author":"张抡","content":"清夜凝然□□□。□□□□，□□□□□。□界森罗星□□。□□□□□□□。□□□□萦碧雾。上□□□，□□□□□。□□□□□紫府。归来□□□□□。","dynasty":"宋代","title":"蝶恋花"}
{"author":"张抡","content":"不假□□□□□。□□□□，□□□□□。□□□□□□□。□□□□□□□。□□□□□□□。□□□□，□□□□□。□□□□□□□。□□□□□□□。","dynasty":"宋代","title":"蝶恋花"}
{"author":"张抡","content":"动时思静暑思寒。尘劳扰扰间。翻云覆雨百千般。几时心地闲。□□□，□□难。将□□□然。自然寒暑不相□。□□□地仙。","dynasty":"宋代","title":"阮郎归"}
{"author":"张抡","content":"谁言无处避炎光。山中有草堂。安然一枕即仙乡。竹风穿户凉。名不恋，利都忘。心闲日自长。不须辛苦觅琼浆。华池神水香。","dynasty":"宋代","title":"阮郎归"}
{"author":"张抡","content":"炎炎皦日正当中。澄潭忽此逢。金丹乍浴表深功。通明照水红。丹浴罢，乐无穷。怡然百体融。人间何处不清风。此怀谁与同。","dynasty":"宋代","title":"阮郎归"}
{"author":"张抡","content":"闻道彤庭森宝仗，霜风逐雨驱云。六龙扶辇下青青。香随鸾扇远，日射赭袍明。帘卷天街人隘路，满城喜望清尘。欢声催起岭梅春。欲知天意好，昨夜月华新。","dynasty":"宋代","title":"临江仙（车驾朝享景灵宫，久雨，一夕开霁）"}
{"author":"张抡","content":"翦就碧云闹叶，刻成紫玉芳心。浅春不怕峭寒侵。暖彻薰笼瑞锦。花里清芬独步，尊前胜韵难禁。飞香直到玉杯深。消得厌厌痛饮。","dynasty":"宋代","title":"西江月（瑞香）"}
{"author":"张抡","content":"灯花挑尽夜将阑。斜掩小屏山。一点凉蟾窥幔，钏敲玉臂生寒。起来无绪，炉薰烬冷，桐叶声干。都把沈思幽恨，明朝分付眉端。","dynasty":"宋代","title":"朝中措"}
{"author":"张抡","content":"流光转毂。鸟飞兔走争相逐。火云方见奇峰簇。飒飒西风，惊堕井梧绿。隙驹莫叹年华速。新凉且喜消炎酷。休将闲事萦心曲。红滴真珠，初醡玉醅熟。","dynasty":"宋代","title":"醉落魄（咏秋十首）"}
{"author":"张抡","content":"红芳紫陌。韶华□□□□□。□花弄□□□色。不比西风，吹落□□□。乾坤造化□□□。都缘一气潜相易。观时感事成嗟惜。惟有乔松，不改旧时碧。","dynasty":"宋代","title":"醉落魄"}
{"author":"张抡","content":"清秋夜寂。圆蟾素影流空碧。都无一点浮云隔。河汉光微，星斗淡无色。日精欲炼须阴魄。更深犹望清宵立。坎离二物都收得。独步瀛洲，方表大丹力。","dynasty":"宋代","title":"醉落魄"}
{"author":"张抡","content":"秋高气肃。西风又拂盈盈菊。挼金弄玉香芬馥。桃李虽繁，其奈太粗俗。渊明雅兴谁能续。东篱千古遗高躅。人生所贵无拘束。且采芳英，潋滟泛＿醁。","dynasty":"宋代","title":"醉落魄"}
{"author":"张抡","content":"流年迅速。君看败叶初辞木。若非寿有金丹续。石火光中，难保鬓长绿。区区何用争荣辱。百年一梦黄粱熟。人生要足何时足。赢取清闲，即是世间福。","dynasty":"宋代","title":"醉落魄"}
{"author":"张抡","content":"秋光莹彻。园林□□□□□。如何宋玉□□切。作赋悲凉，草木□□□。□人自与□□□。长歌清啸无时节。瓮头且饮□如雪。不管春花，亦不管秋月。","dynasty":"宋代","title":"醉落魄"}
{"author":"张抡","content":"虚窗透月。寒莎败壁蛩吟切。沈沈永漏灯明灭。只为愁人，不为道人设。愁人对此成愁绝。道人终是心如铁。一般景趣情怀别。笛里西风，吹下满庭叶。","dynasty":"宋代","title":"醉落魄"}
{"author":"张抡","content":"光辉皎洁。古今但赏中秋月。寻思岂是月华别。都为人间，天上气清彻。广寒想望峨琼阙。＿＿玉杵声奇绝。何时赐我长生诀。飞入蟾宫，折桂饵丹雪。","dynasty":"宋代","title":"醉落魄"}
{"author":"张抡","content":"筑室峥嵘占宝峰。退朝燕坐万缘空。出尘高志抗冥鸿。何日嘉招陪一笑，看君豪饮釂千钟。试凭鄙句作先容。","dynasty":"宋代","title":"浣溪沙（和曾纯甫题谢氏小阁）"}
{"author":"张抡","content":"何处春来，惠风初自东郊至。柳条花蕊。迤逦争明媚。造化难穷，谁晓幽微理。都来是。自然天地。一点冲和气。","dynasty":"宋代","title":"点绛唇（咏春十首）"}
{"author":"张抡","content":"昨夜东风，又还吹遍闲花草。翠轻红小。触处惊春早。草舍茅□，□□□□□。谁□□。□□丹灶。别有阳和□。","dynasty":"宋代","title":"点绛唇"}
{"author":"张抡","content":"阳气初生，万花潜动根＿暖。暗藏芳艳。未许东君见。恰似温温，铅鼎丹初转。功犹浅，九回烹炼，日月光华满。","dynasty":"宋代","title":"点绛唇"}
{"author":"张抡","content":"暖日迟迟，乱莺声在垂杨里。昼眠惊起。花影闲铺地。试问荣名，何似花前醉。陶陶地。任他门外。车驾喧朝市。","dynasty":"宋代","title":"点绛唇"}
{"author":"张抡","content":"花满名园，万红千翠交相映。昼阑幽径。行乐迷芳景。惟有幽人，不与浮华竞。便幽静。兴来独饮。花下风吹醒。","dynasty":"宋代","title":"点绛唇"}
{"author":"张抡","content":"春入山家，杖藜独步登岩岫。野花争秀。弄蕊香盈袖。对景开怀，莫遣双眉皱。春难久。乱红飞后。留得韶光否。","dynasty":"宋代","title":"点绛唇"}
{"author":"张抡","content":"气体冲融，四时长在阳春里。玉田琼蕊。养就灵苗异。堪笑□□，□□□□□。□□□。□□流水。半落苍□□。","dynasty":"宋代","title":"点绛唇"}
{"author":"张抡","content":"乐事难并，少年常恨春宵短。万花丛畔。只恐金杯浅。方喜春来，又叹韶华晚。频相劝。且闻强健。莫厌花经眼。","dynasty":"宋代","title":"点绛唇"}
{"author":"张抡","content":"一瞬光阴，世人常被芳菲恼。玉壶频倒。惟恨春归早。何似逍遥，物外寻三岛。春长好。瑞芝瑶草。春又何曾老。","dynasty":"宋代","title":"点绛唇"}
{"author":"张抡","content":"浮世如何，问花何事花无语。夜来风雨。已送韶华暮。念此堪惊，得失休思虑。从今去。醉乡深处。莫管流年度。","dynasty":"宋代","title":"点绛唇"}
{"author":"张抡","content":"亭亭槐柳午阴圆。薰风拂舜弦。一轮红日贴中天。乾坤如火然。观上象，想丹田。阳精色正鲜。□从炼得体纯全。朱颜无岁年。","dynasty":"宋代","title":"阮郎归（咏夏十首）"}
{"author":"张抡","content":"欲如臭腐化神奇。当观蝉蜕时。脱然飞上绿槐枝。炎炎书景□。□□□，□如斯。□□□□迷。灵躯一旦脱□□。□□□□归。","dynasty":"宋代","title":"阮郎归"}
{"author":"张抡","content":"深亭邃馆销清风。榴花芳艳浓。阳光染就欲烧空。谁能窥化工。观物外，喻身中。灵砂别有功。若将一粒比花容。金丹色又红。","dynasty":"宋代","title":"阮郎归"}
{"author":"张抡","content":"炎天何处可登临。须于物外寻。松风涧水杂清音。空山如弄琴。宜散发，称披襟。都无烦暑侵。莫将城市比山林。山林兴味深。","dynasty":"宋代","title":"阮郎归"}
{"author":"张抡","content":"豪家大厦敞千楹。风摇玉柄轻。金盆弄水复敲冰。热从何处生。低草舍，小茅亭。如何安此身。元来一念静无尘。萧然心自清。","dynasty":"宋代","title":"阮郎归"}
{"author":"张抡","content":"吴松江影漾清辉。山远翠光微。杨柳风轻日永，桃花浪暖鱼肥。东来西往，随情任性，本自无机。何事沙边鸥鹭，一声欸乃惊飞。","dynasty":"宋代","title":"朝中措（渔父十首）"}
{"author":"张抡","content":"湖光染翠□□□。□□□□□。□爱江湖光景，不曾别做□□。□□□□，□□□□，□□侬家。醉卧水云□□，□□□□□□。","dynasty":"宋代","title":"朝中措"}
{"author":"张抡","content":"碧波深处锦鳞游。波面小渔舟。不为来贪香饵，如何赚得吞钩。绿蓑青＿，吾生自断，终老汀洲。买断一江风月，胜如千户封侯。","dynasty":"宋代","title":"朝中措"}
{"author":"张抡","content":"松江西畔水连空。霜叶舞丹枫。谩道金章清贵，何如蓑笠从容。有时独醉，无人系缆，一任斜风。不是芦花惹住，几回吹过桥东。","dynasty":"宋代","title":"朝中措"}
{"author":"张抡","content":"鸣榔惊起鹭鸶飞。山远水瀰瀰。米贱茅柴酒美，霜清螃蟹螯肥。人生所贵，逍遥快意，此外皆非。却笑东山太傅，几曾梦见蓑衣。","dynasty":"宋代","title":"朝中措"}
{"author":"张抡","content":"午阴多处□□□。杨柳□□□。翠羽无情飞去，红蕖有意□□。□□□□，□□□□，□□吾生。为报凌烟□□，□□□□□名。","dynasty":"宋代","title":"朝中措"}
{"author":"张抡","content":"红尘光景事如何。扰扰利名多。若问侬家活计，扁舟小笠轻蓑。一尊美酒，一轮皓月，一弄山歌。选甚掀天白浪，未如人世风波。","dynasty":"宋代","title":"朝中措"}
{"author":"张抡","content":"萧萧芦叶暮寒生。雪压冻云平。密洒一篷烟火，惊鸿飞起沙汀。收纶罢钓，空江有浪，短棹无声。便是天然图画，何须妙手丹青。","dynasty":"宋代","title":"朝中措"}
{"author":"张抡","content":"秋宵露结。清晨□□□□□。□□润□□□冽。名体才分，功用□□□。□儿本是□□□。养成方见仙凡隔。神仙不肯分明说。多少迷人，海上访丹诀。","dynasty":"宋代","title":"醉落魄"}
{"author":"张抡","content":"有限光阴过隙，无情日月飞梭。春花秋月暗消磨。一岁相看又过。逢酒须成痛饮，临风莫厌高歌。虚名微利两如何。识破方知恁么。","dynasty":"宋代","title":"西江月（咏冬十首）"}
{"author":"张抡","content":"雪似琼花铺地，月如宝鉴当空。光辉上下两相通。千古谁窥妙用。若悟珠生蚌腹，方知非异非同。阴阳相感有无中。恍惚已萌真种。","dynasty":"宋代","title":"西江月"}
{"author":"张抡","content":"卷地朔风凛凛，漫天瑞雪霏霏。园林万不变枯枝。因甚松篁独翠。只为春花竞发，却教秋叶争飞。若无荣盛便无衰。悟此方名达理。","dynasty":"宋代","title":"西江月"}
{"author":"张抡","content":"密布同云万里，六飞玉糁琼铺。清歌妙舞拥红炉。犹恨寒侵尊俎。谁念山林路险，独行跣足樵夫。莫惊苦乐□殊途。阳□皆由阴注。","dynasty":"宋代","title":"西江月"}
{"author":"张抡","content":"雅士常多雅□，□□□□□怀。雪溪□□□舟来。兴尽何须见戴。恰似□云出岫，岂拘宇内形骸。超然物外远尘埃。到此方为自在。","dynasty":"宋代","title":"西江月"}
{"author":"张抡","content":"冬至一阳初动，鼎炉光满帘帏。五行造化太幽微。颠倒难穷妙理。遇此急须进火，速修犹恐迟迟。茫茫何处问天机。要悟须凭师指。","dynasty":"宋代","title":"西江月"}
{"author":"张抡","content":"一梦浮生未觉，三冬短晷堪惊。天高谁解挽长绳。系住流年光景。须信阴阳有定，非关岁月无情。若教心地湛然清。日在壶中自永。","dynasty":"宋代","title":"西江月"}
{"author":"张抡","content":"四序常如转毂，百年须待春风。江梅何事向严冬。早有清香浮动。只为六阴极处，一阳已肇黄宫。阴阳迭用事何穷。此是乾坤妙用。","dynasty":"宋代","title":"西江月"}
{"author":"张抡","content":"独坐闲观瑞雪，方知造化无偏。不论林木与山川。白玉一时装遍。梁苑休寻赋客，山阴莫上溪船。三杯醉□意陶然。梦后瑶台阆苑。","dynasty":"宋代","title":"西江月"}
{"author":"张抡","content":"朝锁烟霏，暮凝空翠。千峰迥立层霄外。阴晴变化百千般，丹青难写天然态。人住山中，年华频改。山花落尽山长在。浮生一梦几多时，有谁得似青山耐。","dynasty":"宋代","title":"踏莎行（山居十首）"}
{"author":"张抡","content":"一道飞泉，来从何许。空山积翠无人处。潺＿时和七弦琴，溟＿忽散千岩雨。不问春秋，何拘今古。清音一听忘千虑。缨尘濯尽百神闲，飘然襟袖思轻举。","dynasty":"宋代","title":"踏莎行"}
{"author":"张抡","content":"一片闲云，山头初起。飘然直上虚空里。残虹收雨耸奇峰，春晴鹤舞丹霄外。出岫无心，为霖何意。都缘行止难拘系。幽人心已与云闲，逍遥自在谁能累。","dynasty":"宋代","title":"踏莎行"}
{"author":"张抡","content":"人远山深，草□□□。□□□□天真性。□□□长在山中，肯□□□□□□。□似幽□，□□心尽。超然心□□□隐。□□□水作生涯，百年甘守空山静。","dynasty":"宋代","title":"踏莎行"}
{"author":"张抡","content":"堪笑山中，春来风景。一声啼鸟烟林静。山泉风暖奏笙簧，山花雨过开云锦。短棹桃溪，瘦藤兰径。独来独往乘幽兴。韶光回首即成空，及时乐取逍遥性。","dynasty":"宋代","title":"踏莎行"}
{"author":"张抡","content":"人问山中，因何无暑。山堂恰在山深处。藤阴满地走龙蛇，泉声万壑鸣风雨。且弄青松，休挥白羽。相逢况有烟霞侣。长天一任火云飞，夜凉踏月相将去。","dynasty":"宋代","title":"踏莎行"}
{"author":"张抡","content":"闲中一盏瓮头春。养气又颐神。莫教大段沈醉，只好带微醺。心自适，体还淳。乐吾真。此怀何似，兀兀陶陶，太古天民。","dynasty":"宋代","title":"诉衷情"}
{"author":"张抡","content":"闲中一盏建溪茶。香嫩雨前芽。砖炉最宜石铫，装点野人家。三昧手，不须夸。满瓯花。睡魔何处，两腋清风，兴满烟霞。","dynasty":"宋代","title":"诉衷情"}
{"author":"张抡","content":"雪拥群峰，静□□□。□□□□□居□。□□破谷粟黄香，柴□□□□□□。□□□□，□和衣倒。寂寥气□□君好。□□□贵足人争，山中恬淡能长保。","dynasty":"宋代","title":"踏莎行"}
{"author":"张抡","content":"人间何处难忘酒。中秋皓月明如昼。银汉洗晴空。清辉万古同。凉风生玉宇。只怕云来去。一盏此时迟。阴晴未可知。","dynasty":"宋代","title":"菩萨蛮"}
{"author":"张抡","content":"人间何处难忘酒。素秋令节逢重九。步＿绕东篱。金英烂漫时。折来惊岁晚。心与南山远。一盏此时休。高怀何以酬。","dynasty":"宋代","title":"菩萨蛮"}
{"author":"张抡","content":"人间何处难忘酒。六花投隙琼瑶透。火满地炉红。萧萧屋角风。飘＿飞絮乱。浩荡银涛卷。一盏此时干。清吟可那寒。","dynasty":"宋代","title":"菩萨蛮"}
{"author":"张抡","content":"人间何处难忘酒。闭门永日无交友。何以乐天真。云山发兴新。听风松下坐。趁蝶花边过。一盏此时空。幽怀谁与同。","dynasty":"宋代","title":"菩萨蛮"}
{"author":"张抡","content":"人间何处难忘酒。□□□□□□斗。不是慕荣华。惟愁月□□。□□□□□。□□□□□。一盏此时慳。□□□□□。","dynasty":"宋代","title":"菩萨蛮"}
{"author":"张抡","content":"人间何处难忘酒。山村野店清明后。满路野花红。一帘杨柳风。田家春最好。箫鼓村村闹。一盏此时辞。将何乐圣时。","dynasty":"宋代","title":"菩萨蛮"}
{"author":"张抡","content":"人间何处难忘酒。兴来独步登岩岫。倚杖看云生。时闻流水声。山花明照眼。更有提壶劝。一盏此时斟。都忘名利心。","dynasty":"宋代","title":"菩萨蛮"}
{"author":"张抡","content":"人间何处难忘酒。水边石上逢山友。相约老山林。幽居不怕深。浮名心已尽。倾倒都无隐。一盏此时无。交情何以舒。","dynasty":"宋代","title":"菩萨蛮"}
{"author":"张抡","content":"闲中一卷圣贤书。耽玩意□□。潜心要游阃奥，须是下工夫。今何异，古何殊。本同途。若明性理，一点灵台，万事都无。","dynasty":"宋代","title":"诉衷情（咏闲十首）"}
{"author":"张抡","content":"闲中一片□□□。□□□□□。□□□澄秋水，明月夜□□。□□□，□□□。□□□。鹤长凫短，前定难□，□□□□。","dynasty":"宋代","title":"诉衷情"}
{"author":"张抡","content":"闲中一亩小□□。临水对遥岑。茅茨□□低小，竹径要幽深。逢酒醉，遇花吟。日登临。四时无限，好景良辰，莫负光阴。","dynasty":"宋代","title":"诉衷情"}
{"author":"张抡","content":"金乌玉兔最无情。驱驰不暂停。春光才去又朱明。年华只暗惊。须省悟，莫劳神。朱颜不再新。灭除妄想养天真。管无寒暑侵。","dynasty":"宋代","title":"阮郎归"}
{"author":"张抡","content":"烟淡淡，雨＿＿。水溶溶。帖水落花飞不起，小桥东。翩翩怨蝶愁蜂。绕芳丛。恋余红。不恨无情桥下水，恨东风。","dynasty":"宋代","title":"春光好"}
{"author":"张抡","content":"远公莲社，流传图书，千古声名犹在。后人多少继遗踪，到我便、失惊打怪。西方未到，官方先到，冤我白衣吃菜。龙华三会愿相逢，怎敢学、他家二会。","dynasty":"宋代","title":"鹊桥仙"}
{"author":"张抡","content":"彩舞萱堂喜气新。年年今日庆生辰。碧凝香雾笼清晓，红入桃花媚小春。须酩酊，莫逡巡。九霞杯冷又重温。壶天自是人难老，长拥笙歌醉洞云。","dynasty":"宋代","title":"鹧鸪天"}
{"author":"张抡","content":"五福仙娥月殿来。依稀微步彩云随。一从别有瑶池宴，不见蟠桃几度开。歌宛转，舞排徊。碧梧秋意满池台。年年玉露收残暑，长送新凉入寿杯。","dynasty":"宋代","title":"鹧鸪天"}
{"author":"张抡","content":"消息枝头梅子黄。两宫恩意酿湖光。长庚自是文章瑞，好伴前星烛万方。金鸭暖，玉杯香。换鹅笔墨醉淋浪。只将名字为公祝，便合千秋佐玉皇。","dynasty":"宋代","title":"鹧鸪天"}
{"author":"张抡","content":"福善天应锡寿祺。人生七十古来稀。我翁更有椿龄在，余庆堂前玉树辉。传世业，长孙枝。捧杯欢见老莱衣。一阳渐近门多喜，百禄争迎好事归。","dynasty":"宋代","title":"鹧鸪天"}
{"author":"张抡","content":"月娥来自广寒宫。步摇环佩丁东。戏鸾双舞驾天风。雪满云空。一剪玉梅花小，九霞琼醴杯浓。凤箫千载莫匆匆。且醉壶中。","dynasty":"宋代","title":"画堂春"}
{"author":"张抡","content":"玉京清漏起微凉。好秋光。金杯潋滟酌琼浆。会仙乡。新曲调丝筦，新声更飐霓裳。博山炉暖泛浓香。为寿百千长。","dynasty":"宋代","title":"望仙门"}
{"author":"张抡","content":"紫微枝上露华浓。起秋风。筦弦声细出帘栊。象筵中。仙酒斟云液，山歌转绕梁虹。此时佳会庆相逢。欢醉且从容。","dynasty":"宋代","title":"望仙门"}
{"author":"张抡","content":"玉宇凉生清禁晓，丹葩色照晴空。珊瑚敲碎小玲珑。人间无此种，来自广寒宫。雕玉阑干深院静，嫣然凝笑西风。曲屏须占一枝红。且图敧醉枕，香到梦魂中。","dynasty":"宋代","title":"临江仙·玉宇凉生清禁晓"}
{"author":"张抡","content":"双阙中天，凤楼十二春寒浅。去年元夜奉宸游，曾侍瑶池宴。玉殿珠帘尽卷。拥群仙、蓬壶阆苑。五云深处，万烛光中，揭天丝管。驰隙流年，恍如一瞬星霜换。今宵谁念泣孤臣，回首长安远。可是尘缘未断。谩惆怅、华胥梦短。满怀幽恨，数点寒灯，几声归雁。","dynasty":"宋代","title":"烛影摇红·双阙中天"}
{"author":"张抡","content":"晓风摇幕。敧枕闻残角。霜月可窗寒影，金猊冷、翠衾薄。旧恨无处著。新愁还又作。夜夜单于声里，灯花共、泪珠落。","dynasty":"宋代","title":"霜天晓角·晓风摇幕"}
{"author":"张抡","content":"何处春来，惠风初自东郊至。柳条花蕊。迤逦争明媚。造化难穷，谁晓幽微理。都来是。自然天地。一点冲和气。","dynasty":"宋代","title":"点绛唇·何处春来"}
{"author":"张抡","content":"气体冲融，四时长在阳春里。玉田琼蕊。养就灵苗异。堪笑□□，□□□□□。□□□。□□流水。半落苍□□。","dynasty":"宋代","title":"点绛唇·气体冲融"}
{"author":"张抡","content":"乐事难并，少年常恨春宵短。万花丛畔。只恐金杯浅。方喜春来，又叹韶华晚。频相劝。且闻强健。莫厌花经眼。","dynasty":"宋代","title":"点绛唇·乐事难并"}
{"author":"张抡","content":"一瞬光阴，世人常被芳菲恼。玉壶频倒。惟恨春归早。何似逍遥，物外寻三岛。春长好。瑞芝瑶草。春又何曾老。","dynasty":"宋代","title":"点绛唇·一瞬光阴"}
{"author":"张抡","content":"流光转毂。鸟飞兔走争相逐。火云方见奇峰簇。飒飒西风，惊堕井梧绿。隙驹莫叹年华速。新凉且喜消炎酷。休将闲事萦心曲。红滴真珠，初醡玉醅熟。","dynasty":"宋代","title":"醉落魄/一斛珠"}
{"author":"张抡","content":"秋高气肃。西风又拂盈盈菊。挼金弄玉香芬馥。桃李虽繁，其奈太粗俗。渊明雅兴谁能续。东篱千古遗高躅。人生所贵无拘束。且采芳英，潋滟泛醽醁。","dynasty":"宋代","title":"醉落魄/一斛珠"}
{"author":"张抡","content":"光辉皎洁。古今但赏中秋月。寻思岂是月华别。都为人间，天上气清彻。广寒想望峨琼阙。琤琤玉杵声奇绝。何时赐我长生诀。飞入蟾宫，折桂饵丹雪。","dynasty":"宋代","title":"醉落魄/一斛珠"}
{"author":"张抡","content":"湖光湛碧。亭亭照水芙蕖拆。绿罗盖底争红白。恍若凌波，仙子步罗袜。如今霜落枯荷折。清香无处重寻觅。浮生似此初无别。及取康强，一笑对风月。","dynasty":"宋代","title":"醉落魄/一斛珠"}
{"author":"张抡","content":"有限光阴过隙，无情日月飞梭。春花秋月暗消磨。一岁相看又过。逢酒须成痛饮，临风莫厌高歌。虚名微利两如何。识破方知恁么。","dynasty":"宋代","title":"西江月·有限光阴过隙"}
{"author":"张抡","content":"卷地朔风凛凛，漫天瑞雪霏霏。园林万不变枯枝。因甚松篁独翠。只为春花竞发，却教秋叶争飞。若无荣盛便无衰。悟此方名达理。","dynasty":"宋代","title":"西江月·卷地朔风凛凛"}
{"author":"张抡","content":"独坐闲观瑞雪，方知造化无偏。不论林木与山川。白玉一时装遍。梁苑休寻赋客，山阴莫上溪船。三杯醉□意陶然。梦后瑶台阆苑。","dynasty":"宋代","title":"西江月·独坐闲观瑞雪"}
{"author":"张抡","content":"仙道於人不□，□□□□□□。坎离□□□无穷。不信浮生若梦。君看□□窨雪，寻常见睍消熔。能令新旧再相逢。此是如何作用。","dynasty":"宋代","title":"西江月·仙道於人不□"}
{"author":"张抡","content":"沙明波净小汀洲。枫落洞庭秋。红蓼白苹深处，晚风吹转船头。鲈鱼钓得，银丝旋鲙，白酒新篘。一笑月寒烟暝，人间万事都休。","dynasty":"宋代","title":"朝中措·沙明波净小汀洲"}
{"author":"张抡","content":"慕名人似蚁贪膻。扰扰几时闲。输我吴松江上，一帆点破晴烟。青莎卧月，红鳞荐酒，一醉陶然。此是人间蓬岛，更於何处求仙。","dynasty":"宋代","title":"朝中措·慕名人似蚁贪膻"}
{"author":"张抡","content":"闲中一卷圣贤书。耽玩意□□。潜心要游阃奥，须是下工夫。今何异，古何殊。本同途。若明性理，一点灵台，万事都无。","dynasty":"宋代","title":"诉衷情·闲中一卷圣贤书"}
{"author":"张抡","content":"碧海沈沈西极远。间访□□，□□□□□。恰值群仙来阆苑。相将□□□□□。□□□□谁得见。五彩□□，□□□□□。□□□□□□□。人间几度□□□。","dynasty":"宋代","title":"蝶恋花·碧海沈沈西极远"}
{"author":"张抡","content":"□□□□□□□。□□□□，□□□□□。□影□□□□□。□□□□□□□。□□□□长不老。天□□□，□□□□□。□□□□□物表。广寒宫殿□□□。","dynasty":"宋代","title":"蝶恋花·□□□□□□□"}
{"author":"张抡","content":"不假□□□□□。□□□□，□□□□□。□□□□□□□。□□□□□□□。□□□□□□□。□□□□，□□□□□。□□□□□□□。□□□□□□□。","dynasty":"宋代","title":"蝶恋花·不假□□□□□"}
{"author":"张抡","content":"远公连社，流传图画，千古声名独在。後人多少继遗踪，到我便、失惊打怪。西方未到，官方先到，冤我白衣吃菜。龙华三会愿相逢，怎敢学、他家二会。","dynasty":"宋代","title":"鹊桥仙·远公连社"}
{"author":"张抡","content":"烟澹澹，雨濛濛。水溶溶。帖水落花飞不起，小桥东。翩翩怨蝶愁蜂。绕芳丛。恋馀红。不恨无情桥下水，恨东风。","dynasty":"宋代","title":"春光好·烟澹澹"}
{"author":"张抡","content":"福善天应锡寿祺。人生七十古来稀。我翁更有椿龄在，余庆堂前玉树辉。传世业，长孙枝。捧杯欢见老莱衣。一阳渐近门多喜，百禄争迎好事归。","dynasty":"宋代","title":"鹧鸪天·福善天应锡寿祺"}
{"author":"张抡","content":"玉京清漏起微凉。好秋光。金杯潋滟酌琼浆。会仙乡。新曲调丝筦，新声更飐霓裳。博山炉暖泛浓香。为寿百千长。","dynasty":"宋代","title":"望仙门·玉京清漏起微凉"}
{"author":"张抡","content":"紫微枝上露华浓。起秋风。管弦声细出帘栊。象筵中。仙酒斟云液，山歌转绕梁虹。此时佳会庆相逢。欢醉且从容。","dynasty":"宋代","title":"望仙门·紫微枝上露华浓"}
{"author":"张抡","content":"剪就碧云闹叶，刻成紫玉芳心。浅春不怕峭寒侵。暖彻薰笼瑞锦。花里清芬独步，尊前胜韵难禁。飞香直到玉杯深。消得厌厌痛饮。","dynasty":"宋代","title":"西江月瑞香"}
{"author":"张抡","content":"双阙中天，凤楼十二春寒浅。去年元夜奉宸游，曾侍瑶池宴。玉殿珠帘尽卷。拥群仙、蓬壶阆苑。五云深处，万烛光中，揭天丝管。驰隙流年，恍如一瞬星霜换。今宵谁念泣孤臣，回首长安远。可是尘缘未断。谩惆怅、华胥梦短。满怀幽恨，数点寒灯，几声归雁。","dynasty":"宋代","title":"烛影摇红上元有怀"}
{"author":"张抡","content":"何处春来，惠风初自东郊至。柳条花蕊。迤逦争明媚。造化难穷，谁晓幽微理。都来是。自然天地。一点冲和气。","dynasty":"宋代","title":"点绛唇咏春十首其一"}
{"author":"张抡","content":"乐事难并，少年常恨春宵短。万花丛畔。只恐金杯浅。方喜春来，又叹韶华晚。频相劝。且闻强健。莫厌花经眼。","dynasty":"宋代","title":"点绛唇其八"}
{"author":"张抡","content":"一瞬光阴，世人常被芳菲恼。玉壶频倒。惟恨春归早。何似逍遥，物外寻三岛。春长好。瑞芝瑶草。春又何曾老。","dynasty":"宋代","title":"点绛唇其九"}
{"author":"张抡","content":"深亭邃馆锁清风。榴花芳艳浓。阳光染就欲烧空。谁能窥化工。观物外，喻身中。灵砂别有功。若将一粒比花容。金丹色又红。","dynasty":"宋代","title":"阮郎归其三"}
{"author":"张抡","content":"流光转毂。乌飞兔走争相逐。火云方见奇峰簇。飒飒西风，惊堕井梧绿。隙驹莫叹年华速。新凉且喜消炎酷。休将闲事萦心曲。红滴真珠，初榨玉醅熟。","dynasty":"宋代","title":"醉落魄/一斛珠咏秋十首其一"}
{"author":"张抡","content":"秋高气肃。西风又拂盈盈菊。挼金弄玉香芬馥。桃李虽繁，其奈太粗俗。渊明雅兴谁能续。东篱千古遗高躅。人生所贵无拘束。且采芳英，潋滟泛醽醁。","dynasty":"宋代","title":"醉落魄/一斛珠其四"}
{"author":"张抡","content":"光辉皎洁。古今但赏中秋月。寻思岂是月华别。都为人间，天上气清彻。广寒想望峨琼阙。琤琤玉杵声奇绝。何时赐我长生诀。飞入蟾宫，折桂饵丹雪。","dynasty":"宋代","title":"醉落魄/一斛珠其八"}
{"author":"张抡","content":"湖光湛碧。亭亭照水芙蕖拆。绿罗盖底争红白。恍若凌波，仙子步罗袜。如今霜落枯荷折。清香无处重寻觅。浮生似此初无别。及取康强，一笑对风月。","dynasty":"宋代","title":"醉落魄/一斛珠其九"}
{"author":"张抡","content":"有限光阴过隙，无情日月飞梭。春花秋月暗消磨。一岁相看又过。逢酒须成痛饮，临风莫厌高歌。虚名微利两如何。识破方知恁么。","dynasty":"宋代","title":"西江月咏冬十首其一"}
{"author":"张抡","content":"卷地朔风凛凛，漫天瑞雪霏霏。园林万木变枯枝。因甚松篁独翠。只为春花竞发，却教秋叶争飞。若无荣盛便无衰。悟此方名达理。","dynasty":"宋代","title":"西江月其三"}
{"author":"张抡","content":"独坐闲观瑞雪，方知造化无偏。不论林木与山川。白玉一时装遍。梁苑休寻赋客，山阴莫上溪船。三杯醉□意陶然。梦后瑶台阆苑。","dynasty":"宋代","title":"西江月其九"}
{"author":"张抡","content":"仙道于人不□，□□□□□□。坎离□□□无穷。不信浮生若梦。君看□□窨雪，寻常见睍消熔。能令新旧再相逢。此是如何作用。","dynasty":"宋代","title":"西江月其一"}
{"author":"张抡","content":"割断凡缘，心安神定。山中采药修身命。青松林下茯苓多，白云深处黄精盛。百味甘香，一身清净。吾生可保长无病。八珍五鼎不须贪，荤膻浊乱人情性。","dynasty":"宋代","title":"踏莎行其九"}
{"author":"张抡","content":"闲中一卷圣贤书。耽玩意□□。潜心要游阃奥，须是下功夫。今何异，古何殊。本同途。若明性理，一点灵台，万事都无。","dynasty":"宋代","title":"诉衷情令咏闲十首其一"}
{"author":"张抡","content":"烟澹澹，雨濛濛。水溶溶。帖水落花飞不起，小桥东。翩翩怨蝶愁蜂。绕芳丛。恋馀红。不恨无情桥下水，恨东风。","dynasty":"宋代","title":"春光好"}
{"author":"张抡","content":"福善天应锡寿祺。人生七十古来稀。我翁更有椿龄在，馀庆堂前玉树辉。传世业，长孙枝。捧杯欢见老莱衣。一阳渐近门多喜，百禄争迎好事归。","dynasty":"宋代","title":"鹧鸪天其五"}
{"author":"张抡","content":"□□□□□□□。□□□□，□□□□□。□影□□□□□。□□□□□□□。□□□□长不老。天□□□，□□□□□。□□□□□物表。广寒宫殿□□□。","dynasty":"宋代","title":"蝶恋花"}
{"author":"张抡","content":"威彻冰河，兵严玉帐，济时人在壶天。妙龄谈笑，图画上凌烟。但见勋书鼎鼐，谁知道、名列高仙。风云会，钩陈羽卫，绿鬓影貂蝉。绵绵。流庆远，芝兰秀发，折桂争先。占盛一门，文武更双全。已饵琼英绛雪，灵龟寿、何止千年。年年看，笙歌丛里，金盏倒垂莲。","dynasty":"宋代","title":"满庭芳（寿杨殿帅）"}
{"author":"张抡","content":"鹤驭来从玉席前。笑谈勋业照凌烟。心游物外都无碍，春在壶中别有天。香似雾，酒如泉。华堂冰雪映神仙。灵椿不老青松健，花里年年醉管弦。","dynasty":"宋代","title":"鹧鸪天"}
{"author":"张抡","content":"洞天深处赏娇红，轻玉高张云幕。国艳天香相竞秀，琼苑风光如昨。露洗妖妍，风传馥郁，云雨巫山约。春浓如酒，五云台榭楼阁。圣代道洽功成，一尘不动，四境无鸣柝。屡有丰年天助顺，基业增隆山岳。两世明君，千秋万岁，永享升平乐。东皇呈瑞，更无一片花落。","dynasty":"宋代","title":"壶中天慢"}
{"author":"张抡","content":"柳色初匀。轻寒似水，纤雨如尘。一阵东风，＿纹微皱，碧沼鳞鳞。仙娥花月精神。奏凤管、鸾丝斗新。万岁声中，九霞杯里，长醉芳春。","dynasty":"宋代","title":"柳梢青"}
{"author":"张抡","content":"闲中一叶小渔舟。无线也无钩。□□□云深处，适性自遨游。波渺渺，兴悠悠。意休休。一船明月，一棹清风，换了封侯。","dynasty":"宋代","title":"诉衷情"}
{"author":"张抡","content":"闲中一觉日高眠。都没利□□。黑甜自来无比，百计总输先。花转影，篆凝烟。意悠然。华胥何处，蝶化逍遥，此意谁传。","dynasty":"宋代","title":"诉衷情"}
{"author":"张抡","content":"闲中一首醉时歌。此乐信无过。阳春自来寡和，谁与乐天和。言不尽，意何多。且蹉跎。功名莫问，富贵休言，到底如何。","dynasty":"宋代","title":"诉衷情"}
{"author":"张抡","content":"五行颠倒。火里栽莲君莫□。□要东牵。引取青龙来西边。一阳时候。□□温温光已透。消尽群阴。赫赤金丹色渐深。","dynasty":"宋代","title":"减字木兰花（修养十首）"}
{"author":"张抡","content":"阴阳均配。□□□□□□□。□□□□。争得灵苗不解□。□□□□。□□□□□□□。□是真铅。只□□□□□□。","dynasty":"宋代","title":"减字木兰花"}
{"author":"张抡","content":"至言妙道。□□□□□□□。□□□□。□是蓬莱顶上仙。归根□□。□□□□方复命。复命常存。此事幽微好细论。","dynasty":"宋代","title":"减字木兰花"}
{"author":"张抡","content":"神仙何处。若有宿缘须□□。□□□□。不在山林及市朝。丹炉休守。须信人人皆自有。此外非真。莫认凡砂与水银。","dynasty":"宋代","title":"减字木兰花"}
{"author":"张抡","content":"天机深远。不遇真仙争得见。欲下工夫。须是先寻偃月炉。抽添运用。火候不明□妄动。毫发才差。只恐灵根□□芽。","dynasty":"宋代","title":"减字木兰花"}
{"author":"张抡","content":"咽津纳气。鼎内须□□□□。□□□□。□□空铛枉误人。有真不□。□□□□□□□。□□修持。超出□□□□□。","dynasty":"宋代","title":"减字木兰花"}
{"author":"张抡","content":"冥冥窈窕。□□□□□□□。□□□□。□□□□□□□。□□□□。□□□□□□□。□□□□。□□□□□□□。","dynasty":"宋代","title":"减字木兰花"}
{"author":"张抡","content":"澄神静虑。□□□□□□□。□□□□。□□□仑水满池。无中养□。□□□□□□□。□□凡胎。五彩云生鹤驾来。","dynasty":"宋代","title":"减字木兰花"}
{"author":"张抡","content":"乾坤入手。谈笑三关云□□。□□□□。鬼骇神惊一黍光。逍遥宇内。□□□□□数外。功满三千。独跨斑麟入紫烟。","dynasty":"宋代","title":"减字木兰花"}
{"author":"张抡","content":"还元返本。作用难明须细论。神气□□。窈窕之中复混成。勤修不倦。直到无为功始见。此是天机。不遇真仙莫强知。","dynasty":"宋代","title":"减字木兰花"}
{"author":"张抡","content":"碧海沈沈西极远。闲访□□，□□□□□。恰值群仙来阆苑。相将□□□□□。□□□□谁得见。五彩□□，□□□□□。□□□□□□□。人间几度□□□。","dynasty":"宋代","title":"蝶恋花（神仙十首）"}
{"author":"张抡","content":"□□□□□□□。□□□□，□□□□□。□影□□□□□。□□□□□□□。□□□□长不老。天□□□，□□□□□。□□□□□物表。广寒宫殿□□□。","dynasty":"宋代","title":"蝶恋花"}
{"author":"张抡","content":"碧落浮黎光景异。琼□□□，□□□□□。□有宝珠如黍米。天真□□□□□。□□□□凭玉几。花雨霏霏，散入诸天□。□□□□传妙旨。至今流演无终纪。","dynasty":"宋代","title":"蝶恋花"}
{"author":"张抡","content":"弱水茫茫三万里。遥望蓬莱，浮动烟霄外。若问蓬莱何处是。珠楼玉殿金鳌背。惟是飞仙能驭气。霞袖飘＿，来往如平地，除□飞仙谁得至。只缘山在波涛底。","dynasty":"宋代","title":"蝶恋花"}
{"author":"张抡","content":"绝想凝真天地表。九□□□，□□□□□。行处旌幢参羽葆。五云随□□□□。□□神仙春不老。烟□□□，□□□□□。□□□□多与少。下窥海□□□□。","dynasty":"宋代","title":"蝶恋花"}
{"author":"张抡","content":"□□□□□□□。□□□□，□□□□□。□□□□□□□。□□□□□□□。□□□□□露采。□□□□，□□□□□。□□□□□□□。飘然直□□□□。","dynasty":"宋代","title":"蝶恋花"}
{"author":"张抡","content":"碧海灵桃花朵朵。阿母□□，□□□□□。昨夜海风吹玉颗。分明□□□□□。□□□□苞已破。散液流□，馥郁□□□。□□三偷谁可那。如今先手还输我。","dynasty":"宋代","title":"蝶恋花"}
{"author":"张抡","content":"莫笑一瓢门户隘。任意游行，出入俱无碍。玉殿珠宫都不爱。别藏大地非尘界。东海扬尘瓢不坏。寒暑□移，瑞日何曾改。一住如今知几载。主人不老长春在。","dynasty":"宋代","title":"蝶恋花"}
{"author":"朱可名","content":"废刈镜湖田，上书紫阁前。愁人久委地，诗道未闻天。不是烧金手，徒抛钓月船。多惭兄弟意，不敢问林泉。","dynasty":"唐代","title":"应举日寄兄弟"}
{"author":"方玉润","content":"偶觇井宿到昆华，金碧光中望眼赊。西去涛声奔迅马，北来山势走长蛇。连云台殿悲梁土，落日旌旗想汉家。客里登临多感慨，武侯祠树乱栖鸦。","dynasty":"清代","title":"登五华山望昆明池"}
{"author":"方玉润","content":"江风吹断楚山青，一曲泠泠思欲沈。自古解人偏薄命，从来绝调少知音。秋高雁落平沙远，夜静龙吟大泽深。谁信灵弦多变徵，荒台戎马最关心。","dynasty":"清代","title":"题伯牙台"}
{"author":"方玉润","content":"全州节，谁最烈。都司头，刺史血。刺史守城苦无兵，都司带兵愁远别。同是天家戮力臣，相逢何必判优劣。人肉食尽鼠雀空，弓靴煮烂思杀妾。拊膺一恸外援断，无人不憾湘漓月。丈夫死耳庸何伤，能为厉鬼真人杰。君不见睢阳城内杀声哀，邻境笙歌尚清越。","dynasty":"清代","title":"全州节"}
{"author":"方玉润","content":"冠县令，一家血染粤贼刃。咸丰甲寅三月朔，贼旗蜂拥来何迅。一炮已毁二黄纛，忽复小旗挥四阵。四阵四门乱云集，常山蛇难首尾应。回身巷战贼盈衢，只手犹能戮枭獍。力尽成禽那肯屈，张巡原抱男儿性。旁有一仆亲瞩目，先砍公头后公腹。后堂烈妇并烈女，五人同时遭残酷。犹幸婴儿属乳母，天留一脉继良族。吁嗟乎！智者婢，义者仆，烈者妇，忠者牧。滇南节义冠青犊。","dynasty":"清代","title":"冠县令"}
{"author":"丁上左","content":"南社群贤至，西湖雅集开。欢联新旧雨，更仰婕妤才。韵事留孤屿，豪情付一杯。惭予抗尘俗，末座失追陪。","dynasty":"近代","title":"南社假西泠印社举行临时雅集余以事未与有作"}
{"author":"丁上左","content":"交订湖山久，今添离别情。赓诗写愁怨，把酒话平生。摩像佛无量，抽身子独清。虚心敢师竹，滕雪我毋争。","dynasty":"近代","title":"和龙丁留别诗韵即以赠行"}
{"author":"丁上左","content":"南国隐君子，文坛先柳州。人迁新宅第，梦绕旧湖楼。往事余图画，儿时感钓游。浮生本羁旅，何必恋林邱。","dynasty":"近代","title":"题亚子分湖旧隐图二首其一"}
{"author":"丁上左","content":"当日征文献，群推粥粥翁。蘅楼追往迹，樊榭儗高风。身世孤蒲外，生涯诗酒中。梨花萦我梦，访戴滞孤篷。","dynasty":"近代","title":"题亚子分湖旧隐图二首其二"}
{"author":"丁上左","content":"三人成好事，十日付长吟。吴下名昭著，渭阳才夙钦。山丘搜掌故，湖海豁胸襟。应是今霞客，闲游到武林。","dynasty":"近代","title":"题三子游草"}
{"author":"丁上左","content":"十五霜前海上逢，游观忆共丈人峰。关心杨柳随风怨，洒泪梨花带雨浓。同社时流夸韵事，孤山彼美罢芳踪。无言意态如桃李，自是江南一懊侬。","dynasty":"近代","title":"赠春航"}
{"author":"丁必捷","content":"萋萋芳草忆王孙，碧水丹山日闭门。吊月蟪蛄悲故府，号风松柏泣忠魂。一枝聊借犹堪托，四海无家岂独存。历尽艰辛逃绝域，祇留正气塞乾坤。","dynasty":"清代","title":"过宁靖王墓"}
{"author":"无可","content":"燃灯朝复夕，渐作长年身。紫阁未归日，青门又见春。掩关寒过尽，开定草生新。自有林中趣，谁惊岁去频。","dynasty":"唐代","tags":"节日，新年，抒情","title":"新年"}
{"author":"无可","content":"兰色结春光，氛氲掩众芳。过门阶露叶，寻泽径连香。畹静风吹乱，亭秋雨引长。灵均曾采撷，纫珮挂荷裳。","dynasty":"唐代","title":"兰"}
{"author":"无可","content":"东篱摇落后，密艳被寒催。夹雨惊新拆，经霜忽尽开。野香盈客袖，禁蕊泛天杯。不共春兰并，悠扬远蝶来。","dynasty":"唐代","title":"菊"}
{"author":"无可","content":"枝干怪鳞皴，烟梢出涧新。屈盘高极目，苍翠远惊人。待鹤移阴过，听风落子频。青青寒木外，自与九霄邻。","dynasty":"唐代","title":"松"}
{"author":"无可","content":"江盘栈转虚，候吏拜行车。家世维城后，官资宰邑初。市饶黄犊卖，田蹑白云鉏.万里千山路，何因欲寄书。","dynasty":"唐代","title":"送李长吉之任东井"}
{"author":"无可","content":"螟虫喧暮色，默思坐西林。听雨寒更彻，开门落叶深。昔因京邑病，并起洞庭心。亦是吾兄事，迟回共至今。","dynasty":"唐代","tags":"秋天，写景，回忆，亲情","title":"秋寄从兄贾岛"}
{"author":"无可","content":"片片互玲珑，飞扬玉漏终。乍微全满地，渐密更无风。集物圆方别，连云远近同。作膏凝瘠土，呈瑞下深宫。气射重衣透，花窥小隙通。飘秦增旧岭，发汉揽长空。迥冒巢松鹤，孤鸣穴岛虫。过三知腊尽，盈尺贺年丰。委积休闻竹，稀疏渐见鸿。盖沙资澶漫，洒海助冲融。草木潜加润，山河更益雄。因知天地力，覆育有全功。","dynasty":"唐代","title":"小雪"}
{"author":"无可","content":"汹涌吹苍雾，朦朣吐玉盘。雨师清滓秽，川后扫波澜。气射繁星灭，光笼八表寒。来驱云涨晚，路上碧霄宽。熠耀游何在，蟾蜍食渐难。棹飞银电碎，林映白虹攒。水魄连空合，霜辉压树干。夜深高不动，天下仰头看。","dynasty":"唐代","title":"中秋夜君山脚下看月"}
{"author":"无可","content":"将军直禁闱，绣服耀金羁。羽卫九天静，英豪四塞知。望云回朔雁，隔水射宫麋。旧国无归思，秋堂梦战时。门风荀氏敌，剑艺霍家推。计日旌旄下，萧萧万马随。","dynasty":"唐代","title":"寄羽林卢大夫将军"}
{"author":"无可","content":"宵清月复圆，共集侍臣筵。独寡区中学，空论树下禅。风多秋晚竹，云尽夜深天。此会东西去，堪愁又隔年。","dynasty":"唐代","title":"秋暮与诸文士集宿姚端公所居"}
{"author":"无可","content":"诗古赋纵横，令人畏后生。驾言游禹迹，知己在蒲城。日射云烟散，风吹草木荣。孤吟临寇境，莫问请长缨。","dynasty":"唐代","title":"送薛秀才游河中兼投任郎中留后"}
{"author":"无可","content":"朝赛暮还祈，开唐复历隋。精诚山雨至，岁月庙松衰。窥穴龙潭黑，过门鸟道危。不同巫峡女，来往楚王祠。","dynasty":"唐代","title":"经贞女祠"}
{"author":"无可","content":"香花怀道侣，巾舄立双童。解印鸳鸿内，抽毫水石中。履温行烧地，衣赤动霞风。又似朝天去，诸僧不可同。官辞中秘府，疏放野麋齐。偃仰青霄近，登临白日低。折腰窥乳窦，定足涉冰溪。染翰挥岚翠，僧名几处题。暂收丹陛迹，独往乱山居。入雪知人远，眠云觉俗虚。足垂岩顶石，缨濯洞中渠。只见僧酬答，新归绝壑书。","dynasty":"唐代","title":"奉和段著作山居呈诸同志三首次本韵"}
{"author":"无可","content":"招我郊居宿，开门但苦吟。秋眠山烧尽，暮歇竹园深。寒浦鸿相叫，风窗月欲沈。翻嫌坐禅石，不在此松阴。","dynasty":"唐代","title":"暮秋宿友人居"}
{"author":"无可","content":"杨柳起秋色，故人犹未还。别离俱自苦，少壮岂能闲。夜雨吟残烛，秋城忆远山。何当一相见，语默此林间。","dynasty":"唐代","title":"秋日寄厉玄先辈"}
{"author":"无可","content":"从容启华馆，馔玉复烧兰。是岁兹旬尽，良宵几刻残。风回松竹动，人息斗牛寒。此后思良集，须期月再圆。","dynasty":"唐代","title":"冬晚与诸文士会太仆田卿宅"}
{"author":"无可","content":"寒山对水塘，竹叶影侵堂。洗药冰生岸，开门月满床。病多身又老，枕倦夜兼长。来谒吾曹者，呈诗问否臧。","dynasty":"唐代","title":"赠诗僧"}
{"author":"无可","content":"长生推献寿，法坐四朝登。问难无强敌，声名掩古僧。绝尘苔积地，栖竹鸟惊灯。语默俱忘寐，残窗半月棱。","dynasty":"唐代","title":"寒夜过睿川师院"}
{"author":"无可","content":"近腊辞精舍，并州谒尚公。路长山忽尽，塞广雪无穷。讲席开晴垒，禅衣涉远风。闻经诸弟子，应满此门中。","dynasty":"唐代","title":"送颢法师往太原讲兼呈李司徒"}
{"author":"无可","content":"久思今忽来，双屦污青苔。拂雪从山起，过房礼塔回。偈留闲夜作，禅请暂时开。欲作孤云去，赋诗余不才。","dynasty":"唐代","title":"冬日诸禅自商山礼正师真塔回见访"}
{"author":"无可","content":"从谁得法印，不离上方传。夕磬城霜下，寒房竹月圆。烟残衰木畔，客住积云边。未隐沧洲去，时来于此禅。","dynasty":"唐代","title":"题青龙寺纵公房"}
{"author":"无可","content":"绝壑禅床底，泉分落石层。雾交高顶草，云隐下方灯。朝满倾心客，溪连学道僧。半旬持一食，此事有谁能。","dynasty":"唐代","title":"赠圭峰禅师（一作寄圭峰宗密师）"}
{"author":"无可","content":"柳暗清波涨，冲萍复漱苔。张筵白鸟起，扫岸使君来。洲岛秋应没，荷花晚尽开。高城吹角绝，驺驭尚裴回。","dynasty":"唐代","title":"陪姚合游金州南池（一作金州夏晚陪姚合员外游南池）"}
{"author":"无可","content":"日日西亭上，春留到夏残。言之离别易，勉以道途难。山出一千里，溪行三百滩。松间楼里月，秋入五陵看。","dynasty":"唐代","title":"金州别姚合"}
{"author":"无可","content":"出守汝南城，应多恋阙情。地遥人久望，风起旆初行。楚庙繁蝉断，淮田细雨生。赏心知有处，蒋宅古津平。","dynasty":"唐代","title":"夏日送田中丞赴蔡州"}
{"author":"无可","content":"南方山水地，念子为贫游。纵是逢佳景，那能缓旅愁。夕阳行远道，烦暑在孤舟。莫向巴江过，猿啼促泪流。","dynasty":"唐代","title":"夏日送崔秀才游南"}
{"author":"无可","content":"新命起高眠，江湖空浩然。木衰犹有菊，燕去即无蝉。分察千官内，孤怀远岳边。萧条人外寺，暌阻又经年。","dynasty":"唐代","title":"晚秋酬姚合见寄"}
{"author":"无可","content":"绕巷夹溪红，萧条逐北风。别林遗宿鸟，浮水载鸣虫。石小埋初尽，枝长落未终。带霜书丽什，闲读白云中。","dynasty":"唐代","title":"陨叶"}
{"author":"无可","content":"结构因坟籍，檐前竹未生。涂油窗日早，阅椠幌风轻。息架蛩惊客，垂灯雨过城。已应穷古史，师律孰齐名。","dynasty":"唐代","title":"李常侍书堂"}
{"author":"无可","content":"遗迹仍留蔡，幽人出汉朝。门深荒径在，台迥数峰遥。岸石欹相倚，窗松偃未凋。寻思方一去，岂待使君招。","dynasty":"唐代","title":"寄和蔡州田郎中（一作寄和蔡州中丞题蒋亭）"}
{"author":"无可","content":"出守沧州去，西风送旆旌。路遥经几郡，地尽到孤城。拜庙千山绿，登楼遍海清。何人共东望，日向积涛生。","dynasty":"唐代","title":"送吕郎中赴沧州"}
{"author":"无可","content":"别业逸高情，暮泉喧客亭。林回天阙近，雨过石门青。野果谁来拾，山禽独卧听。要迎文会友，时复扫柴扃。","dynasty":"唐代","title":"书马如文石门居"}
{"author":"无可","content":"朝衣登别席，春色满秦关。芸阁吏谁替，海门身又还。寻僧流水僻，见月远林闲。虽是忘机者，难齐去住间。","dynasty":"唐代","title":"送章正字秩满东归"}
{"author":"无可","content":"遥山寒雨过，正向暮天横。隐隐凌云出，苍苍与水平。何时凝厚地，几处映孤城。归客秋风里，回看伤别情。","dynasty":"唐代","title":"赋得望远山送客归"}
{"author":"无可","content":"垂白方为县，徒知大父雄。山春南去棹，楚夜北飞鸿。叠嶂和云灭，孤城与岭通。谁知持惠化，一境动清风。","dynasty":"唐代","title":"送宜春裴宰是将军旻之孙"}
{"author":"无可","content":"海霁晚帆开，应无乡信催。水从荒外积，人指日边回。望国乘风久，浮天绝岛来。傥因华夏使，书札转悠哉。","dynasty":"唐代","title":"送朴山人归日本"}
{"author":"无可","content":"落絮满衣裳，携琴问酒乡。挂帆南入楚，到县半浮湘。吏散翠禽下，庭闲斑竹长。人安宜远泛，沙上蕙兰香。","dynasty":"唐代","title":"送姚宰任吉州安福县（一作送王明府之任安福）"}
{"author":"无可","content":"邛南方作尉，调补一何卑。发论唯公干，承家乃帝枝。山长风袅栈，江荫石和澌。旧井王孙宅，还寻独有期。","dynasty":"唐代","title":"送李少府之任临邛"}
{"author":"无可","content":"千峰路盘尽，林寺昔何名。步步入山影，房房闻水声。多年人迹断，残照石阴清。自可求居止，安闲过此生。","dynasty":"唐代","title":"游山寺"}
{"author":"无可","content":"扫苔迎五马，莳药过申钟。鹤共林僧见，云随野客逢。入楼山隔水，滴旆露垂松。日暮题诗去，空知雅调重。","dynasty":"唐代","title":"酬姚员外见过林下"}
{"author":"无可","content":"三峰待秋上，鸟外挂衣巾。犹见无穷景，应非暂往身。水寒仙掌路，山远华阳人。欲问坛边月，寻思阙复新。","dynasty":"唐代","title":"寄华州马戴（一作秋中闻马戴游华山因寄）"}
{"author":"无可","content":"夜来思道侣，木叶向人飘。精舍池边古，秋山树下遥。磬寒彻几里，云白已经宵。未得同居止，萧然自寂寥。","dynasty":"唐代","title":"秋夜寄青龙寺空贞二上人"}
{"author":"无可","content":"门径众峰头，盘岩复转沟。云僧随树老，杏水落江流。峡狖有时到，秦人今日游。谢公多晚眺，此景在南楼。","dynasty":"唐代","title":"过杏溪寺寄姚员外"}
{"author":"无可","content":"夜叶动飘飘，寒来话数宵。卷经归鸟外，转雪过山椒。旧长松杉大，难行水石遥。元戎宗内学，应就白云招。","dynasty":"唐代","title":"送僧归中条（一作送觉法师往中条旧隐）"}
{"author":"无可","content":"东堂今已负，况此远行难。兼雨风声过，连天草色干。鸿嘶荒垒闭，兵烧广川寒。若向龙门宿，悬知拭泪看。","dynasty":"唐代","title":"送人罢举东游"}
{"author":"无可","content":"残腊雪纷纷，林间起送君。苦吟行迥野，投迹向寒云。绝顶晴多去，幽泉冻不闻。唯应草堂寺，高枕脱人群。","dynasty":"唐代","title":"金州冬月陪太守游池（一作林下对雪送僧归草堂寺）"}
{"author":"无可","content":"爱弟直霜台，家山羡独回。出门时返顾，何日更西来。柳亦临关发，花应到越开。渔舟谁伴上，依旧恣沿洄。","dynasty":"唐代","title":"春日送丽处士归龙山"}
{"author":"无可","content":"沐浴前朝像，深秋白发师。从来居此寺，未省有东池。幽石丛圭片，孤松动雪枝。顷曾听道话，别起远山思。","dynasty":"唐代","title":"寄兴善寺崔律师"}
{"author":"无可","content":"卷经归太白，蹑藓别萝龛。若履浮云上，须看积翠南。倚身松入汉，瞑目月离潭。此境堪长往，尘中事可谙。","dynasty":"唐代","title":"送清散游太白山"}
{"author":"无可","content":"禅客诗家见，凝寒忽告还。分题回谏笔，留偈在商关。盘径缘高雪，闲房在半山。自知麋鹿性，亦欲离人间。","dynasty":"唐代","title":"冬晚姚谏议宅会送元绪上人归南山"}
{"author":"无可","content":"南行登岭首，与俗洗烦埃。磬罢孤舟发，禅移积瘴开。中餐湘鸟下，朝讲海人来。莫便将经卷，炎方去不回。","dynasty":"唐代","title":"送契公自桂阳赴南海"}
{"author":"无可","content":"柱史静开筵，所思何地偏。故人为县吏，五老远峰前。宾榻寒侵树，公庭夜落泉。会当随假务，一就白云禅。","dynasty":"唐代","title":"冬中与诸公会宿姚端公宅，怀永乐殷侍御"}
{"author":"无可","content":"浮云流水心，只是爱山林。共恨多年别，相逢一夜吟。既能持苦节，勿谓少知音。忆就西池宿，月圆松竹深。","dynasty":"唐代","title":"同刘秀才宿见赠"}
{"author":"无可","content":"迥疏城阙内，寒泻出云波。岸广山鱼到，汀闲海鹭过。泛沟侵道急，流叶入宫多。移舸浮中沚，清宵彻晓河。","dynasty":"唐代","title":"官池上"}
{"author":"无可","content":"蟾宜天地静，三五对阶蓂.照耀超诸夜，光芒掩众星。影寒池更澈，露冷树销青。枉值中秋半，长乖宿洞庭。","dynasty":"唐代","title":"中秋月"}
{"author":"无可","content":"白石上嵌空，寒云西复东。瀑流悬住处，雏鹤失禅中。岳壁松多古，坛基雪不通。未能亲近去，拥褐愧相同。","dynasty":"唐代","title":"宿西岳白石院"}
{"author":"无可","content":"四海无拘系，行心兴自浓。百年三事衲，万里一枝筇。夜减当晴影，春消过雪踪。白云深处去，知宿在何峰。","dynasty":"唐代","title":"送僧"}
{"author":"无可","content":"琉璃师到城，谈性外诸经。下岭雪霜在，近人林木清。苔痕深草履，瀑布滴铜瓶。乐问山中事，宵言彻晓星。","dynasty":"唐代","title":"春晚喜悟禅师自琉璃上方见过"}
{"author":"无可","content":"惊风山半起，舟子忽停桡。岸荻吹先乱，滩声落更跳。听松今欲暮，过岛或明朝。若尽平生趣，东浮看石桥。","dynasty":"唐代","title":"行汉水晚次神滩阻风"}
{"author":"无可","content":"朝元下赤墀，玉节使西夷。关陇风回首，河湟雪洒旗。碛砂行几月，戎帐到何时。应尽平生志，高全大国仪。","dynasty":"唐代","title":"送田中丞使西戎（同用旗字）"}
{"author":"无可","content":"暂辞雠校去，未发见新鸿。路入江波上，人归楚邑东。山遥晴出树，野极暮连空。何以念兄弟，应思洁膳同。","dynasty":"唐代","title":"送董正字归觐毗陵"}
{"author":"无可","content":"春关鸟罢啼，归庆浙烟西。郡守招延重，乡人慕仰齐。橘青逃暑寺，茶长隔湖溪。乘暇知高眺，微应辨会稽。","dynasty":"唐代","title":"送邵锡及第归湖州"}
{"author":"无可","content":"中司出华省，副相晋阳行。书答偏州启，筹参上将营。踏沙夜马细，吹雨晓笳清。正报胡尘灭，桃花汾水生。","dynasty":"唐代","title":"送薛重中丞充太原副使"}
{"author":"无可","content":"灵州天一涯，幕客似还家。地得江南壤，程分碛里砂。禁盐调上味，麦穗结秋花。前席因筹画，清吟塞日斜。","dynasty":"唐代","title":"送灵武李侍御"}
{"author":"无可","content":"王事圭峰下，将还禁漏馀。偶欢新岁近，惜别后期疏。雪罢见来吏，川昏聊整车。独吟多暇日，应寄柏台书。","dynasty":"唐代","title":"冬夜姚侍御宅送李廓少府"}
{"author":"无可","content":"姓字载科名，无过子最荣。宗中初及第，江上觐难兄。月向波涛没，茶连洞壑生。石桥高思在，且为看东坑。","dynasty":"唐代","title":"送喻凫及第归阳羡"}
{"author":"无可","content":"初闻从事日，鄂渚动芳菲。一遂钧衡荐，今为长吏归。人临沅水望，雁映楚山飞。唯有传声政，家风重发挥。","dynasty":"唐代","title":"送沅江宋明府即开府璟之孙"}
{"author":"无可","content":"不啻回青眼，应疑似碧云。古风真往哲，雅道滥朝闻。活狱威豪右，销时赖典坟。如何经济意，未克致吾君。","dynasty":"唐代","title":"大理正任二十和江淹拟古诗二十章寄示"}
{"author":"无可","content":"名高意本闲，浮俗自难攀。佐蜀连钱出，朝天獬豸还。回翔历清院，弹奏迥离班。休浣通玄旨，留僧昼掩关。","dynasty":"唐代","title":"寄殿院薛侍御"}
{"author":"无可","content":"台山朝佛陇，胜地绝埃氛。冷色石桥月，素光华顶云。远泉和雪溜，幽磬带松闻。终断游方念，炉香继此焚。","dynasty":"唐代","title":"禅林寺"}
{"author":"无可","content":"早晚辞纶綍，观农下杜西。草新池似镜，麦暖土如泥。鹓鹭依川宿，骅骝向野嘶。春来诗更苦，松韵亦含凄。","dynasty":"唐代","title":"奉和裴舍人春日杜城旧事"}
{"author":"无可","content":"三峰居接近，数里蹑云行。深去通仙境，思归厌宦名。月从高掌出，泉向乱松鸣。坐石眠霞侣，秋来短褐成。","dynasty":"唐代","title":"酬厉侍御秋中思归树石所居见寄"}
{"author":"无可","content":"遥遥行李心，苍野入寒深。吟待黄河雪，眠听绛郡砧。差期逢缺月，访信出空林。何处孤灯下，只闻嘹唳禽。","dynasty":"唐代","title":"客中闻从兄岛游蒲绛因寄"}
{"author":"无可","content":"雨后清凉境，因还欲不回。井甘桐有露，竹迸地多苔。幡映宫墙动，香从御苑来。青龙旧经疏，寥落有谁开。","dynasty":"唐代","title":"宿安国简公院（一作安国寺静居法师故院）"}
{"author":"无可","content":"陇城秋月满，太守待停歌。与鹤来松杪，开烟出海波。气笼星欲尽，光满露初多。若遣山僧说，高明不可过。","dynasty":"唐代","title":"中秋夜陇州徐常侍座中咏月"}
{"author":"无可","content":"莫惜三更坐，难销万里情。同看一片月，俱在广州城。泪逐金波满，魂随夜鹊惊。支颐乡思断，无语到鸡鸣。","dynasty":"唐代","title":"中秋江驿示韦益"}
{"author":"无可","content":"海雨洗烟埃，月从空碧来。水光笼草树，练影挂楼台。皓耀迷鲸口，晶荧失蚌胎。宵分凭栏望，应合见蓬莱。","dynasty":"唐代","title":"中秋台看月"}
{"author":"无可","content":"海月出白浪，湖光射高楼。朗吟无绿酒，贱价买清秋。气冷鱼龙寂，轮高星汉幽。他乡此夜客，对酌经多愁。","dynasty":"唐代","title":"中秋夜南楼寄友人"}
{"author":"无可","content":"尽日叹沉沦，孤高碣石人。诗名从盖代，谪宦竟终身。蜀集重编否，巴仪薄葬新。青门临旧卷，欲见永无因。","dynasty":"唐代","title":"吊从兄岛"}
{"author":"无可","content":"宫花野药半相和，藤蔓参差惜不科。纤草连门留径细，高楼出树见山多。洞中避暑青苔满，池上吟诗白鸟过。更买太湖千片石，叠成云顶绿嵾峨。","dynasty":"唐代","title":"题崔驸马林亭"}
{"author":"李泌","content":"天覆吾，地载吾，天地生吾有意无。不然绝粒升天衢，不然鸣珂游帝都。焉能不贵复不去，空作昂藏一丈夫。一丈夫兮一丈夫，千生气志是良图。请君看取百年事，业就扁舟泛五湖","dynasty":"唐代","tags":"抒怀，志向","title":"长歌行"}
{"author":"李泌","content":"大唐造昌运，品物荷时成。乘秋逢令节，锡宴观群情。俯临秦山川，高会汉公卿。未追赤松子，且泛黄菊英。赓歌圣人作，海内同休明。","dynasty":"唐代","tags":"重阳节，抒怀","title":"奉和圣制重阳赐会聊示所怀"}
{"author":"李泌","content":"方如行义，圆如用智。动如逞才，静如遂意。","dynasty":"唐代","title":"咏方圆动静"}
{"author":"李泌","content":"风俗时有变，中和节惟新。轩车双阙下，宴会曲江滨。金石何铿锵，簪缨亦纷纶。皇恩降自天，品物感知春。慈恩匝寰瀛，歌咏同君臣。（缺一韵）。","dynasty":"唐代","title":"奉和圣制中和节曲江宴百僚"}
{"author":"李泌","content":"青青东门柳，岁晏复憔悴。（见《邺侯家传》）良弓摧折久，谁识是龙韬。（见《吟窗杂录》）旋沫翻成碧玉池，添酥散出琉璃眼。（《赋茶》）","dynasty":"唐代","title":"句"}
{"author":"李泌","content":"夷门一把平安火，定逐恒山候骑来。","dynasty":"唐代","title":"句其一"}
{"author":"李泌","content":"粉容冰艳玉玲珑。","dynasty":"唐代","title":"句其二"}
{"author":"李泌","content":"凤山多翠色，阴雨渐侵晨。雷奋翻龙角，波清跃锦鳞。禾苗皆献瑞，草木亦生春。知是圣泽远，衢歌遍海滨。","dynasty":"清代","title":"凤岫春雨"}
{"author":"李泌","content":"山名魁斗最称雄，彷佛梯云上桂宫。远望千村凝淑气，平临万户挹和风。香飘桃李闻墙外，涌斗鱼龙跃泮中。自是东宁春色早，雪花满地著嫣红。","dynasty":"清代","title":"魁斗山早春"}
{"author":"郑遨","content":"美人梳洗时，满头间珠翠。岂知两片云，戴却数乡税。","dynasty":"唐代","tags":"女子，讽刺，忧国忧民","title":"富贵曲"}
{"author":"郑遨","content":"一粒红稻饭，几滴牛颔血。珊瑚枝下人，衔杯吐不歇。","dynasty":"唐代","title":"伤农"}
{"author":"郑遨","content":"月到君山酒半醒，朗吟疑有水仙听。无人识我真闲事，赢得高秋看洞庭。","dynasty":"唐代","title":"宿洞庭"}
{"author":"郑遨","content":"佛前香印废晨烧，金锡当门照寂寥。童子不知师病困，报风吹折好芭蕉。","dynasty":"唐代","title":"题病僧寮"}
{"author":"郑遨","content":"松顶留衣上玉霄，永传异迹在中条。不知揖遍诸仙否，欲请还丹问昨宵。","dynasty":"唐代","title":"题中条静观（侯道华上升处）"}
{"author":"郑遨","content":"冥心栖太室，散发浸流泉。采柏时逢麝，看云忽见山。夏狂冲雨戏，春醉戴花眠。绝顶登云望，东都一点烟。","dynasty":"唐代","title":"山居其二"}
{"author":"郑遨","content":"不求朝野知，卧见岁华移。采药归侵夜，听松饭过时。荷竿寻水钓，背局上岩棋。祭庙人来说，中原正乱离。","dynasty":"唐代","title":"山居其三"}
{"author":"郑遨","content":"曾陈章疏忤昭皇，扑落西南事可伤。岂使谏臣终屈辱，直疑天道恶忠良。生前卖卜居三蜀，死后驰名遍大唐。谁是后来修史者，言君力死正颓纲。","dynasty":"唐代","title":"哭张道古"}
{"author":"郑遨","content":"一壶天上有名物，两个世间无事人。——郑遨醉却隐之云叟外，不知何处是天真。——罗隐之","dynasty":"唐代","title":"与罗隐之联句"}
{"author":"田为","content":"梦怕愁时断，春从醉里回。凄凉怀抱向谁开。些子清明时候、被莺催。柳外都成絮，栏边半是苔。多情帘燕独徘徊。依旧满身花雨、又归来。","dynasty":"宋代","title":"南柯子（春景）"}
{"author":"田为","content":"小雨分山，断云镂日，丹青欢状清晓。柳眼窥晴，梅妆迎暖，林外幽禽啼早。烟径润如酥，正浓淡遥看堤草。望中新景无穷，最是一年春好。骄马黄金络脑。争探得东君，何处先到。万盏飞觞，千金倚玉，不肯轻辜年少。桃李怯残寒，半吐芳心犹小。谩教蜂蝶多情，未应知道。","dynasty":"宋代","title":"探春"}
{"author":"田为","content":"雁空浮碧，印晓月，露洗重阳天气。望极楼外，淡烟半隔疏林，掩映断桥流水。黄金篱畔白衣人，更谁会、渊明深意。晚风底。落日乱鸿，飞起无际。情多对景凄凉，念旧赏，步屐登高迢递。兴满东山，共携素手持杯，劝泛玉浆云蕊。此时霜鬓欲归心，谩老尽、悲秋情味。向醉里。免得又成憔悴。","dynasty":"宋代","title":"惜黄花慢"}
{"author":"田为","content":"玉台挂秋月。铅素浅，梅花傅香雪。冰姿洁。金莲衬、小小凌波罗袜。雨初歇。楼外孤鸿声涟远，远山外、行人音信绝。此恨对语犹难，那堪更寄书说。教人红销翠减，觉衣宽金缕，都为轻别。太情切。销魂处、画角黄昏时节。声呜咽。落尽庭花春去也，银蟾迥、无情圆又缺。恨伊不似馀香，惹鸳鸯结。","dynasty":"宋代","title":"江神子慢"}
{"author":"田为","content":"团玉梅梢重，香罗芰扇低。帘风不动蝶交飞。一样绿阴庭院、锁斜晖。对月怀歌扇，因风念舞衣。何须惆怅惜芳菲。┾却一年憔悴、待春归。","dynasty":"宋代","title":"南柯子/南歌子春思"}
{"author":"田为","content":"映竹园啼乌。","dynasty":"宋代","title":"失调名"}
{"author":"田为","content":"嫩冰未白，被霜风换却，满院秋色。小阁深沉围坐促，初拥红炉宜窄。帘密收香，窗明迟夜，砚冷凝新滴。无人知道，个中多少岑寂。翻念一枕高唐，当年仙梦觉，难寻消息。睡起微醒衣袖重，不管腰支犹索。旋暖银簧，时添酥字，笋玉寒无力。如今肠断，暮云依旧凝碧。","dynasty":"宋代","title":"念奴娇"}
{"author":"陈世祥","content":"书空寄，阁着不开封。添上侬边泪，还君讶不同。","dynasty":"清代","title":"闲中好还书"}
{"author":"陈世祥","content":"春去罢，因甚却关情。最是柳丝长不了，何来燕子语偏明。怕要下阶行。","dynasty":"清代","title":"梦江口即单调望江南。春尽"}
{"author":"陈世祥","content":"重门深闭。细草如烟烟满砌。日长睡起独凭栏。看鸳鸯。双双飞去又飞还。","dynasty":"清代","title":"南乡子倦"}
{"author":"陈世祥","content":"留得暮云千叶。叶叶都成愁结。倚高楼，山凝碧。人独立。待不思量又忆。忆成痴。月明知。","dynasty":"清代","title":"西溪子不至"}
{"author":"陈世祥","content":"听说暮春来到。不忍见花成草。欹枕问巫山，又被莺声唤觉。黄鸟。黄鸟。有个人儿烦恼。","dynasty":"清代","title":"如梦令暮春"}
{"author":"陈世祥","content":"谁道客愁萧屑。偏有梅花交接。意味恁幽清，投向诗魂安贴。奇绝。奇绝。又是月光如雪。","dynasty":"清代","title":"如梦令睡醒"}
{"author":"陈世祥","content":"花朵朵如人泪。一盏酒来竟醉。拼醉不教醒，看好时光都废。无味。无味。滑是一团疑谜。","dynasty":"清代","title":"如梦令昨日"}
{"author":"陈世祥","content":"听彻玉箫声里。字字雨云旖旎。醉眼艳层波，散作坐间霞绮。倦矣。倦矣。好向人怀便倚。","dynasty":"清代","title":"如梦令席上有赠"}
{"author":"陈世祥","content":"才看桂花黄絮。待趁晚潮归去。真正没来由，便把冬春发付。还住。还住。又是紫薇一树。","dynasty":"清代","title":"如梦令客中"}
{"author":"陈世祥","content":"钩月刺开云空。帘外紫薇影重。我也忆当初，听彻红楼狞凤。都梦。都梦。一样悄然情动。","dynasty":"清代","title":"如梦令次梅木山夜坐韵"}
{"author":"陈世祥","content":"梦影惊潮，梨魂碎水。伤心尽在新词里。西湖一碧葬琼花，杜鹃叫断孤山尾。女子如斯，才人已矣。古今多少如卿比。莫将薄命为才嗟，艳思谁使文成绮。","dynasty":"清代","title":"踏莎行韫林为余书小青诗，仍属余代题"}
{"author":"陈世祥","content":"憨病如愁谁见慰。着甚来由，陡地思量悔。花片片飞春不系。燕儿争取愁他坠。翠损红零羞问婢。只有菱花，是我真知己。强起无情还欲睡。罗帏更被香憔悴。","dynasty":"清代","title":"鹊踏枝病绪"}
{"author":"陈世祥","content":"潦倒十年愁窟里。病酒逋诗，意兴都无几。愁绪世间何物比。青衫湿似邗江水。着地寻来谁可避。好月名花，加倍添人泪。最叵天公无意味。生生风雨将春废。","dynasty":"清代","title":"鹊踏枝愁"}
{"author":"陈世祥","content":"依旧春来生绿草。风雪无端，偏阻行人道。归梦不成频又觉。可怜只是欢娱少。也似江南山色好。曾见花开，一样蜂儿闹。闲着莫教楼上眺，乡心早比愁先到。","dynasty":"清代","title":"鹊踏枝上曲阳春日"}
{"author":"陈世祥","content":"抹雨拖烟愁色重。千里长途，为甚年年种。惯把行人来断送。楼头一望青无缝。狼藉好花铺作供。南北东西，是处惟伊横。勾引香闺春绪动。新泥污损鞋尖凤。","dynasty":"清代","title":"鹊踏枝责草"}
{"author":"陈世祥","content":"烟柳成丝无甚系。只是桥边，日日嘶征骑。故把长条垂到地。分明做就离亭意。满院飞花狼藉坠。坠向筵前，扑面如人泪。卷作球儿吹又碎。浮萍一夜遮池水。","dynasty":"清代","title":"鹊踏枝问柳"}
{"author":"陈世祥","content":"可怜残腊无多许。剩雪零冰，还做凄凉雨。爇尽水沉无暖处。好香不伴愁人住。灯焰青荧花不吐。冷梦依稀，欲记无头绪。唤起侍儿痴不语，夜分应是多过午。","dynasty":"清代","title":"鹊踏枝冬闺"}
{"author":"陈世祥","content":"记得瑶花栖绝巘。转磴回溪，多少流云串。俯看万松攒翠线。南湖平展琉璃面。想到高人能缱绻。摇笔豪情，玉斝飞如箭。新月晓霞天不倦。千年韩李将无见。","dynasty":"清代","title":"鹊踏枝柬诸公敬亭宴集。代作"}
{"author":"陈世祥","content":"未及春来愁已及。春到梅花，花朵还重袭。饥雀啄抛红粒粒。东君尽把幽香蛰。酒倦诗逋成悒悒。拟泛轻舟，怕见归潮急。是处天涯愁尽入。一窗风雨灯花涩。","dynasty":"清代","title":"鹊踏枝春寒"}
{"author":"陈世祥","content":"未织晚烟纷似絮。涛牙嚼雪扁舟度。网得鱼儿茭叶覆。呼阿妇。村中沽酒将钱去。半醉归来船倚树。大江多少风波路。阿妇向前乂手诉。君休误。风波除却何方住。","dynasty":"清代","title":"渔家傲渔父"}
{"author":"陈世祥","content":"蜂蜡为谁开并萼。铜龙已下重门钥。多少相思无处着。休见谑。紫明知道人消索。旧梦新愁眉上阁。今春较比年来恶。起剪烛花香灺落。侬不错。是花一样春飘泊。","dynasty":"清代","title":"渔家傲烛花"}
{"author":"陈世祥","content":"闷雨和愁坠。生把花时废。近来整日下帘栊，睡。睡。睡。香冷银囊，绣闲钿尺，只供憔悴。醒梦难回避。凄凉刚一味。从今真正不思量，谇。谇。谇。心系教枯，泪痕成积，枉然空费。","dynasty":"清代","title":"醉春风春叹"}
{"author":"陈世祥","content":"最是鸣鸠横。硬与花成讼。摧残万片葬新泥，痛。痛。痛。屏曲香慵，帘旌腻逼，冷云无缝。未把愁来送。又把愁来种。无聊觅得却愁方，梦。梦。梦。白堕三升，黑甜一枕，讨他闲空。","dynasty":"清代","title":"醉春风久阴"}
{"author":"陈世祥","content":"酒恶更嗔花气袅。起把落花和露扫。黄鹂一个上枝头，来报道。添烦恼。今日五更春去了。倦眼舒将烟渺渺。是处溪山今绿绕。却拈短棹问桃源，非故道。人间杳。繁阴如雨无啼鸟。","dynasty":"清代","title":"天仙子立夏"}
{"author":"陈世祥","content":"愁城无外。就里还无内。多情伴我能无懈。霜尖炉火弱，风闪灯光碎。雁过也，声声凄苦真同派。道力愁中耐。仙骨愁中蜕。星宿劫，愁难坏。梦孤身怯影，围减腰憎带。笑明朝，一年又去愁还在。","dynasty":"清代","title":"千秋岁"}
{"author":"陈世祥","content":"看绽烛花双蒂，吐瓣人刚到。罗帏笑揭声还悄。悄悄问檀郎，为侬懊恼。漏尽了。怎和衣、枕头歪靠。忙相抱。檀郎轻笑。试向卿卿道。如年永夜铜壶杳。听来偏错，故将人搅。未天晓。明朝细和伊表。","dynasty":"清代","title":"隔帘听迟阿秀不即，至为西樵司勋赋"}
{"author":"陈世祥","content":"趁得晴郊淡荡。好载向、笋舆数两。一线湖光，四围林影，衬出晚霞如绛。扶筇山顶，便摘取、绛霞为酿。吟就问天奇唱。直唤醒、古人无恙。刻烛诗成，倾瓢酒竭，我辈狂来差壮。明朝重省，更笑倒、真狂非诳。","dynasty":"清代","title":"剔银灯冬日敬亭宴集止宿"}
{"author":"陈世祥","content":"笑捧霞觞，代君陈祝。万岁冰桃今岁熟。四海交游歌寿母，三春风物先华屋。伫期颐，褒节孝，君家独。三十七年贞志笃。三十七年庭训足。兼父兼师心更曲。当初茹苦唯熊胆，而今色养真仁粟。湛夫人，百世后，留芳躅。","dynasty":"清代","title":"千秋岁为吴尔世母节寿"}
{"author":"陈世祥","content":"烘日匀风，春光着人轻茜。绣草路、泥香成片。觅谁侬，和笑走，弓鞋初倦。更是处、池塘簇蒲拖柳，闲杀画船歌板。把酒楼头，凭阑望中平衍。叹此日、春光都贱。彩旗空，绒索冷，秋千荒院。总听彻、归途小亭妖曲。依旧楚天云远。","dynasty":"清代","title":"踏青游清明日同西樵、介夫至法海寺"}
{"author":"陈世祥","content":"坐僧寮。何来风雪，欺人窗纸频敲。看壁上横刀自吼，床头斗酒孤倾，可怜缊袍。是谁潦倒吾曹。半枕故乡离梦，十年流水诗瓢。不禁得短鬓，恰如秋叶，奇云灭影，好花减片，拼向水国几家渔父，烟林一个山樵。兴还饶。多他这卷离骚。","dynasty":"清代","title":"八六子挑灯僧舍，风雪畏人，凄然有尘中之戚"}
{"author":"陈世祥","content":"客也无聊。况栖迟岁晚，风物萧萧。酒坛差共慰，墨阵颇能豪。容笑傲、有吾曹。垒块正须浇。但输他、青衫湿了，还对檀槽。夜阑月小天高。更霜华痕重，逼向征袍。谈深嫌漏急，曲缓寄弦幺。无奈事、可怜宵。别恨总难抛。怕看来、晓江风色，似雪寒涛。","dynasty":"清代","title":"意难忘送曹顾庵学士还武塘，同用高字"}
{"author":"陈世祥","content":"润白柔红，都删去、人间颜色。讶座上、并肩联袂，谁家双璧。裴令正从粗服好，卫郎合向羊车觅。判此生、饮兴伴伊家，千浮白。香黯淡，无痕迹。影历乱，难收拾。看繁英烂蕊，万花如织。叶索排当浑勉强，花头打掐真萧瑟。问当年、篱下旧风流，谁能识。","dynasty":"清代","title":"满江红赋红白菊花"}
{"author":"陈世祥","content":"是处栽花，遍园林、寻常蹈袭。尽岁月、留枝养叶，补疏删密。骚客徒夸英正落，人间岂有花能实。看如今、两树占秋芳，成花国。十日坐，旃檀席。五夜对，琼瑶壁。更红情不艳，白光如拭。浸玉寒泉明夜雪，助妆金盏酣朝日。是臣髡、饮酒最欢时，甘千石。","dynasty":"清代","title":"满江红社集又赋红白菊"}
{"author":"陈世祥","content":"名酒招余，见尊斝、恭而竦立。恰醅香到鼻，肃然三揖。兰气故从幽谷吐，露华岂落人间迹。笑当年、虎魄诧兰陵，非佳客。髯也隘，悭一滴。髡也妄，夸一石。共此公相对，莫言朝夕。兴发君能倾十斗，醉来我愿拼千日。只李生、一斗百篇诗，真无敌。","dynasty":"清代","title":"满江红梦中饮名酒追忆"}
{"author":"陈世祥","content":"秋老篱门，有高士、萧然独处。倚闲砌、孤枝冷叶，菊花无语。一亩尽拼衣尚敝，三篇赋就饥难煮。恰何来、狂客破苔封，携秋雨。科头坐，谁宾主。掀髯笑，堪吾女。正紫螯堆珀，绿醑斟乳。笔底仙乎君独步，杯中老矣余千古。记醉来、还有旧风流，槃间舞。","dynasty":"清代","title":"满江红唐朕虞留饮却赠"}
{"author":"陈世祥","content":"鸳瓦霜浓，金缸一点幺荷烨。吴娘匿笑隐红帘，小露裙儿摺。帘外冰轮碾雪。问谁领、人间花月。缑山仙子，谪向尘中，还吹尺八。绕径疏梅，凌寒早有幽香接。玉人试与并梅花，一样无分别。休把凉州高揭。惹多少、宫墙偷擪。酒徒肠热，词客魂消，都难安贴。","dynasty":"清代","title":"烛影摇红集饮西樵司勋寓园，听云然女史度曲，分得八字"}
{"author":"陈世祥","content":"散朗神情，幽闲风气，于今闺阁谁匹。豪寄鱼肌，健临狸骨，钗脚想应斯迹。澜翻千字。更首尾、精神如一。天壤王郎争信得，墨云生劈。却念才人堪惜。莽天公、有名无实。三寸管、真视万年鸡肋。自笑填词空老，难写尽、青衫旧消息。何意书生，佳人能识。","dynasty":"清代","title":"天香韫林君为余书小青诗卷，系以题句见慨，赋此答谢"}
{"author":"陈世祥","content":"悄意难描，幽情谁见，久无人赋双文。梧影单衫，闲中验取腰身。萧生作意经营。写浓香、不着些颦。曾波横溜，浅樱忍笑，活现伊人。书帘小暇，妆阁清欢，钗边翠滑，镜里红分。欹床凝睇，心苗全染幽芬。道不销魂。相看处、递尽温存。问真真。他年好忆，月想花因。","dynasty":"清代","title":"夏初临为王司勋题水晶帘下看梳头图。萧灵曦画"}
{"author":"陈世祥","content":"柳尽笼风，荷能翻水，望中竟绿暄萋。布席清阴，冷香都上人衣。午阶花影葳蕤。共水纹、帘子漪漪。谁家画舫，惹残蛱蝶，惊起凫鹥。良朋聚首，高唱微言，诗携谢朓，谈有张讥。人生行乐，从知今昔如斯。羽斝频飞。卷回波、劝玉东西。尽迟迟。归筇好踏，烟路迷离。","dynasty":"清代","title":"夏初临同人燕集北郊园亭，得西字"}
{"author":"陈世祥","content":"犁烟双桨，向江头载满，春舟愁绪。明月琉璃千万顷，惊起栖鸦无序。香字初温，烛花还剔，此际人何处。梦魂相逐，无端又被莺误。忆得晚阁轻寒，帘前瞥见，便欲留郎住。一剪秋眸羞欲滴，扯着帘衣故故。多事轻帆，无情流水，特地催将去。凄风惹恨，孤舟不道相恕。","dynasty":"清代","title":"念奴娇江上忆"}
{"author":"陈世祥","content":"长江正泻，问江流此水，何年淘净。露冷三更刚挂起，悄悄半轮明镜。桂子无声，秋情零落，起把孤舷凭。阑干北斗，夜潮最入清听。叹息半载征鞭，愁予渺渺，耐有江山胜。击节高歌杯酒里，短剑弹来霜劲。千水千山，一人一月，此意堪谁赠。青莲何在，扣榜呼之如应。","dynasty":"清代","title":"念奴娇八月念四夜，采石舟中"}
{"author":"陈世祥","content":"春光如梦，还如雨并作，将归消息。一片飞花千缕恨，挂断游丝千尺。蝶味都阑，鸟声无赖，狼藉难收拾。频看日影，今朝生怕昏黑。拼待守住今宵，为春奏请，愿讨留春敕。争奈花枝都瘦了，树树绿衣新织。脂合香销，胆瓶色褪，也去无踪迹。不如野草，青青没些知识。","dynasty":"清代","title":"念奴娇三月三十日"}
{"author":"陈世祥","content":"山中住久，有栗留枝上，时时来伴。洁日疏风天气好，坐向绿阴娇唤。午后微凉，一帘幽梦，清迥无拘管。起来闲步，泉花恰注茶椀。雨花台上看云，丹黄青碧，万里奇光满。非色非空无定相，未可作云霞观。我把虚空，摄归丸墨，贮向山公腕。冥然静坐，长天明月如盥。","dynasty":"清代","title":"念奴娇题山语雨花台看云小幅"}
{"author":"陈世祥","content":"黄山家者，见多少虚名，唯君称绝。阅尽人间风景恶，苦忆山中唤铁。诗癖能耽，词情独赏，啸匹因霄舌。焙山煮海，安贫肯与同辙。已办剥苎为衫，编椰成笠，衣履全然别。道是烟花隋苑冷，萤火何曾真热。富自当求，吾从吾好，谁巧谁云拙。朱砂峰顶，接天万仞红雪。","dynasty":"清代","title":"念奴娇送孙无言归黄山，次曹学士王司勋韵"}
{"author":"陈世祥","content":"寻常歌舞，侈华筵是处，争夸金谷。我向人间征盛事，除是咳珠唾玉。才子词坛，佳人酒坐，香暖花光覆。一觞一咏，不须弦管丝竹。几折雁齿斜桥，画帘轻楫，游冶惊人目。并入酒肠成好句，十指酒香拂拂。彩笔纷飞，寒涛卷起，怒欲来崩屋。笑余寸管，中书君老而秃。","dynasty":"清代","title":"念奴娇小春红桥园子宴集，同限一屋韵"}
{"author":"陈世祥","content":"菰蒲埋首，难重诉、长语音如哀筑。穷鸟枯鱼，自懒慢、相成人谁题目。蜀道行难，燕歌气尽，书又无儿读。酒中狂笑，屠门大嚼无肉。莫问歌吹扬州，自竹西人散，况篱边菊。何事中郎，还未绝、取笛会稽东屋。老大头颅，半生尽消受，无能粥粥。余酣肠热，醉中乱品横竹。","dynasty":"清代","title":"念奴娇次曹顾庵学士韵，述怀奉答"}
{"author":"陈世祥","content":"苍凄林莽，度征鸿正是，高空秋肃。瑟瑟水天芦荻岸，愁杀布帆双逐。越海云沉，吴江枫冷，何处扁舟宿。青山入眼，浮螺不似新沐。廿载鹿独江皋，黄尘浊酒，霜雪纷山麓。此日追陪群彦后，觉秽在前珠玉。芒屩难归，貂裘尽敝，梦里梅花屋。频搔短鬓，媻娑不堪簪菊。","dynasty":"清代","title":"念奴娇次顾庵韵，送朱近修还海昌、吴西崖往山阴。兼怀宋既庭先还吴门"}
{"author":"陈世祥","content":"词坛宿将，觉秦欧辛陆，今无难续。壁垒当场争上驷，我拜祝苒三覆。剑戟无声，杀人如草，手得中原鹿。回看余子，与其书不能读。笑我手拙髯枯，牢愁难写，倚马惭枚叔。描画蓬蒿只办得，潦倒山癯半幅。食力居贫，隐安遗躅，空有江湖屋。先生不弃，许余同餐秋菊。","dynasty":"清代","title":"念奴娇次学士即席韵，兼呈宋荔裳观察、王西樵司勋"}
{"author":"陈世祥","content":"钿车初下，见佩声才杳，香尘犹绿。翡翠帘深稳护住，十二屏风曲曲。金缕裙襦，水仙薰透，春暖香盈斛。争筹打马，红窗听赛卢犊。谁信霜冷篱门，蕉黄空似纸，有愁难录。认是桃源迷去路，冷隔千溪寒玉。想像云然，非烟能拟，秀夺三秋菊。重来觅晤，臣当三薰三沐。","dynasty":"清代","title":"念奴娇次其年韵，戏柬西樵司勋"}
{"author":"陈世祥","content":"年来怀抱，拼剪愁作片，织愁成幅。如许乾坤供好事，难着半间茅屋。酒暖歌深，只供憔悴，况此颠毛秃。翻翻径起，槃间自舞瞿谷。几日剪烛寒窗，恰别离又迫，离情盈掬。醉里乌乌歌老骥，声咽唾壶如木。湖海飘零，胡琴空碎，此意非君独。片帆渐远，断江一片黄竹。","dynasty":"清代","title":"念奴娇送家季其年归阳羡，用顾庵柬西樵、其年长调先成韵"}
{"author":"陈世祥","content":"文坛飞将，向人间横视，谁堪牙纛。江左孙郎陡顿使，一霎曹刘手缩。壁垒霜严，旌旗电烨，欧柳还臣仆。同人佥曰，斯言受者无恧。年来好手能多，驱无言烟黛，恣摇毫牍。倚市逢年何处辨，此道明珠鱼目。掌握灵蛇，胸藏绣虎，两者君俱足。先生大笑，疗贫都未堪鬻。","dynasty":"清代","title":"念奴娇读孙介夫文钞赋赠"}
{"author":"陈世祥","content":"凄然回首，旧扬州、曾见几家华屋。二十馀年，刚付与、一片寒笳代驸。屏迹隋墟，转蓬梁苑，空负琳琅玉。坐而须老，此生过在谁孰。嗟余久矣飘零，牢愁成句，不可人间读。愧杀前贤称宅相，驽马秀骐齐亍。泥水相逢，须眉非昔，还向穷途哭。君来就我，浇寒且索醽醁。","dynasty":"清代","title":"念奴娇怀宗梅岑表弟兼柬鹤问"}
{"author":"陈世祥","content":"弹琴读易，便北山土窟，高眠真足。身外无多要置顿，床上之书连屋。十顷筼筜，挫廉颐志，好拟逃于竹。蓬蒿满宅，未荒还有松菊。最是此事难期，天公之判断，吾曹方酷。何物书生而妄冀，如此容容多福。二顷田无，三间屋老，羊也籓空触。一头牛在，露车故堪常宿。","dynasty":"清代","title":"念奴娇讯孙豹人移居"}
{"author":"陈世祥","content":"萧寥僧舍，算两人佳趣，穷愁千斛。立踬行僵无是处，鬼曰其穷未足。二竖揶揄，膏肓可据，共煽穷愁独。看教尪瘠，欹床而扪枯腹。也只几首新词，描愁写怨，便折平生福。谁者中黄真起痼，一匕不劳参茯。鸡距能花，鱼肠自吼，起舞何须蹴。咄来而鬼，乃以余为形梏。","dynasty":"清代","title":"念奴娇同范汝受旅病戏遣"}
{"author":"陈世祥","content":"鱼笺难寄，竟看朱成碧，视丹如绿。烨烨明霞全化做，一片冷云成族。枫叶无姿，蕉花不吐，黯淡阑干曲。杜娘此日，罗虬应判千幅。说甚记曲帘前，相思蛮豆，挼着如枯木。况是楚云消息杳，光彩空劳翠烛。无叶能传，有丝莫系，谎杀氤氲读。卜欢骰子，满盆只只三六。","dynasty":"清代","title":"念奴娇期红儿不至，又柬司勋"}
{"author":"陈世祥","content":"悲歌当泣，向酒徒市上，共君击筑。酒椀淋漓成墨沈，幻出龙蛇千幅。如此才峰，逼人亹亹，未是淮南独。嗟余老矣，藉君同逐秦鹿。正此酒境词情，好望衡对宇，啜僧寮粥。无那布帆风又饱，晓向寒霜仆仆。勾当来时，锦囊应满，先索新词读。伤心最是，唱阳关不成曲。","dynasty":"清代","title":"念奴娇次季希韩留饮韵兼送其暂归"}
{"author":"陈世祥","content":"柳知偷眼，梅待吹唇，熨袖风痕皱。碧纱窗里，薰云锦、恰恰早春时候。十二红灯，刚捧出、步摇香溜。争夸道、天上神仙，来作人间偶。畅好月明如昼。索存存款款，着意消受。铜龙初漏。卿当倦、红烛影沉知否。文鸳并宿，得多少、玉偎花逗。祝二乔、携手兰堂，紫毳雏双授。","dynasty":"清代","title":"解语花花烛词"}
{"author":"陈世祥","content":"漾澄湖净绿，吹乍皱、熨难平。算如许春光，花朝花夕，花雨花晴。年年不教孤负，几闲人、于此费经营。逞尽莺花伎俩，奖成风月声名。木兰艓子小于罂。随处有居停。但曲溪暂泊，招云可落，呼鸟能应。红尘半生劳攘，回首来、醒梦总难凭。便好乘风飞去，瑶天星斗晶晶。","dynasty":"清代","title":"木兰花慢泛舟夜归"}
{"author":"陈世祥","content":"嫦娥怯清影。暂别蓬山下尘境。来作春风管领。尽玉艳香柔，柳慵花暝。当筵自逞。问阿谁儿女能并。除非是，飞琼瑶阙，唱步虚幽冷。夜永。落花无定。更纤月流云都凝。画堂双烛相映。有万颗真珠，飞光圆莹。怎娇花情性。早占了、歌场曲圣。书生句，雪儿知否，笑未堪留赠。","dynasty":"清代","title":"霓裳中序第一为歌姬楚云作"}
{"author":"陈世祥","content":"琼花歇后，簇玉围珠，未敢夸无价。八仙小派，尽放春过去，守他新夏。销红成翠，直今日、花神才暇。把碎琼、细划玲珑，点染月明凉夜。曾传玉蕊当年，碧筒散冰丝，须粟芬射。仙姬也向，人间戏、角扇云冠低亚。玉峰赴约，叹自此、蕃厘难借。待醉深、梦到仙家，立马藏花洞下。","dynasty":"清代","title":"瑶花看绣球作，次司勋韵"}
{"author":"陈世祥","content":"何来周昉，偷出深闺一罅。除绣帖针床儿女事，都阁起、莫侵笔架。月冷花慵春漏永，冷落煞、一枝低亚。雏婢狡、香泉夜灌，特地闺中消暇。兜荅。月尖露重，寒侵罗袜。便把酒酹花花不语，应叹息、有人佻达。荡子不归还独守，是谁道、春宵无价。画图上、人间多少伤心，作风流话。","dynasty":"清代","title":"二郎神为李云田题周少君宝镫坐月浣花图"}
{"author":"陈世祥","content":"此身无托。笑乾坤窄小，可人难作。二十年、奔走天涯，见山苦水凄，酒穷诗恶。往事都非，休提起、绿窗弦索。恰梦回霜晓，陡地伤心，旧日楼阁。茅山已无妙药。纵魂萦海渚，身系天角。枉积下、恨迹情踪，待叠起相思，又难抛却。百转回肠，镇日夜、全无安泊。总我伊、文魔情孽，应同沦落。","dynasty":"清代","title":"解连环次顾同束怀旧原韵"}
{"author":"陈世祥","content":"客怀多。尽酒浇不尽，无计与腾那。草欲迷天，花全卸地，人间花草蹉跎。已发付、春光九十，浑忘却、百日等闲过。燕语分明，怨春残了，没法楼罗。踏向愔愔园子，问花王消息，百五如何。榴瓣能殷，瓜瓤故浅，午酣香影婆娑。遍坐里、酒香花气，搴锦幄、花也颜酡。空惹天香归去，冷熨衾窝。","dynasty":"清代","title":"一萼红四月十日，西樵司勋约过袁园看牡丹作"}
{"author":"陈世祥","content":"相逢携手觑，今何夕、仔细问卿卿。是彩缯能真，画中形现，蘅芜在握，梦里逢迎。重携手、移灯端翠钿，促膝亸香缨。一尺柳丝，瘦来有几，两痕山影，淡了还曾。别时浑似醉，愁中意、今宵此际才醒。当日心烟对袅，目语双成。谢天公判断，幽欢许结，花神拥护，痴想教灵。多少相思证据，说与星星。","dynasty":"清代","title":"风流子幽情"}
{"author":"陈世祥","content":"几回新声度，娇眸转、依约如有微词。愁煞司空常见，轻简芳姿。谁携来绣幕，炉烟护者，贮将金屋，诗卷酬之。只怕书生分薄，端又参差。","dynasty":"清代","title":"风流子"}
{"author":"陈世祥","content":"欢场多少忆，难忘得、舞艳与歌香。记云影细沉，脂檀微辨，风丝轻贴，绛白相将。曾赊取、酒城天不晓，词阵字俱双。末利露胎，凉过晚髻，夫容霞缬，水剪秋眶。而今抛弃也，廿年里、尽教着意郎当。那更个人无赖，逗起愁肠。正金钗已溜，花无管束，锦栏欲褪，月有平章。又是弥天恨绪，大费商量。","dynasty":"清代","title":"风流子席上"}
{"author":"陈世祥","content":"行路徒嗟，归与难赋，此去何之。忆窗棂侧畔，梅花已雪，阑干左右，杨柳堪丝。数幅烟霞，满床书卷，魂梦安排在几时。还自笑，总闲抛好月，空负新诗。如今唤醒相思。切莫要灯前唱旧词。尽冷雪一肩，宝刀尺尺，暖云千里，美酒卮卮。竹杖携将，芒鞋踏遍，山水风流十万赀。春游饱，再茅檐故国，坐老于斯。","dynasty":"清代","title":"沁园春客中将发"}
{"author":"陈世祥","content":"带露拈花，迎凉支镜，日影才升。看争奇梳插，万千缗直，斩新裁剪，四五铢轻。一朵杨枝，半天鹦鹉，旧向慈悲记许曾。纱窗下，理青丝三尺，水月泓澄。金针拈处盈盈。频盥手金盆纤指擎。愿石麟佛许，宜男入梦，并头莲证，再世同盟。净室皈依，名香供养，三月持斋特记清。郎痴绝，偏偎人憨谑，昨夜虔诚。","dynasty":"清代","title":"沁园春浣手绣观音"}
{"author":"陈世祥","content":"绣帖针慵，篆篝烟腻，春困瞢腾。恰踏青姊妹，归来斗茗，学书邻女，央与调笙。并影生怜，偷闲觅会，总把风流各自矜。嬉游罢，更量鞋比髻，一样心情。相携坐近红棂。把乳字和伊叫一声。笑梦中忙应，曾闻郎唤，帘前低说，生怕人听。阿姊频催，小姑偏涩，吐向唇边已面赪。重相问，莫他时欢会，叫出还生。","dynasty":"清代","title":"沁园春同女伴互道小名"}
{"author":"陈世祥","content":"较量寒消，排当花了，恰值清闲。已携将小妹，绣翻异本，教他雏婢，香拣深斑。重幕须褰，脱绵正可，莫任春光渐渐阑。红毡列，早龙珠麟首，金粟同安。哀牢细织兰干。慢剪破秋江浪几湾。任退红水碧，都嫌色腻。轻容方目，且放纱单。一抹双心，两当八撮，曾入诗人体贴间。裁缝就，正佳人丽服，风日跻攀。","dynasty":"清代","title":"沁园春裁白纻作春衫"}
{"author":"陈世祥","content":"乍试春衫，问人宜称，侧转腰身。怕油侵燕尾，承云样巧，钗盘鸦翅，半臂红湮。羞际难回，嗔时别坐，轻拍频摩要倍温。窥私浴，见肤光占烛，面觑无因。内人破睡伤春。向周昉图中写欠伸。记被池寒入，妹匈牢拥，枕棱香逼，郎手时循。下砌寻花，入帘避客，去处风流一样匀。横陈夜，羡筑脂刻玉，方后尤珍。","dynasty":"清代","title":"沁园春美人背"}
{"author":"陈世祥","content":"袿领低分，襦襟松解，芗泽微微。有阿婆怜重，麝檀幼啖，郎君情泥，辅体交靡。文扣都弛，红纱不隔，贴向人怀选梦宜。相思结，问贮来多少，中款无疑。仙娥宝袜尤奇。试束与欢身疾顿离。况酥融脂凝，寒堪暖手，花嬉玉乐，席号香肌。菽乳微扪，蕙心同捧，玉燕曾教梦里携。莲花带，偶赤珠夜系，争讶朝晖。","dynasty":"清代","title":"沁园春美人胸"}
{"author":"陈世祥","content":"此日相逢，文选楼头，琼花榭边。有累朝丽句，旧传邺架，一枝仙蕊，独种蓝田。诗正而葩，玉温而栗，幻作髯之绝妙篇。人还羡，读元龙湖海，百尺高搴。风流绝处能传。看写向乌丝字字妍。见红牙度者，又名玉树，绿腰谱了，不让金荃。多少才人，百千声调，屈指能争几个先。云郎道，是儿家捧砚，染作云烟。","dynasty":"清代","title":"沁园春题其年《乌丝集》"}
{"author":"陈世祥","content":"句宛溪声，敬亭山色，近复佳么。记秋深枫槲，芒鞋遍踏，春先梅柳，藤杖频过。怀谢空存，玉笙重到，此日人间感慨多。还堪笑，是君来邗上，一样蹉跎。繁华久已消磨。只些小红桥寄咏歌。赖群公高唱，特开风景，妖姬小曲，为点烟波。语笑方酣，离情又起，短鬓看来黑几何。君行矣，向蒋生传语，早整归舸。","dynasty":"清代","title":"沁园春送沈方邺归宣城，兼示蒋大鸿"}
{"author":"陈世祥","content":"世间闲日月，甚处能长。棋半局，海生霜。醉山公、偏记酿王事业，小槽红滴，就卧何妨。推枕闻炊，结茅量笏，屏当精庐花正忙。仙格中人故超诣，风尘外物自清章。却忆扬州烟景，客怀无那，安排向、春海茫茫。歌串细，领巾香。宜餐秀色，合付王昌。看欲笑时，闲情体贴，正无人处，密意商量。蓬壶非远，便双成瑶阙，酒粘花压，应也相当。","dynasty":"清代","title":"春风袅娜寿西樵司勋，同果庵、梅岑、方石、瑶田赋"}
{"author":"陈世祥","content":"小屏中，觉布被，微凉淅淅。纸窗未启，早见晴光窥隙。却原来、西风一夜吹空碧。花草悦新秋，总净叶柔枝欢适。切切吟虫，吟而清而不激。有感慨之人，无语当阶立。深惜。盈阶秋意，染绛匀黄，供人鉴赏，博个少年相识。谁知道，已把壮时虚掷。如今老大，才和秋海棠，一般装饰。只有霜深，那时枫叶，知他踪迹。多少闲愁，除酒难消得。","dynasty":"清代","title":"白苎赠阶前老少年"}
{"author":"陈世祥","content":"晚潮急。堆起凄凉万尺。人何处，曾忆往年，谩把欢娱付轻掷。如今空恨积。无计回肠熨直。单消受，零怨碎愁，只似蛛丝费空织。休提旧消息。已衾凉兰吹，径迷莲迹。轻风凉月秋衫碧。记柔调歌板，细拈牌叶，断魂都尽总值得。也拼到今日。悲忆。顿成昔。怎俏意如镌，芳踪难觅。连天野草天无极。料不许、丝断后还重缉。除非来梦，梦儿里问他真实。","dynasty":"清代","title":"兰陵王忆旧"}
{"author":"陈世祥","content":"简点征衫，秋风里，老了几多行客。江头鸿雁起，听一声哀怨，蓼花都白。香冷衾丝，梦萦衫带，粘得柔肠窄窄。愁魂无可寄，觅醉乡深处，暂寻家宅。奈消恨无方，删情不尽，最难安拍。前时明月色。单一味、惨淡和萧瑟。偏又向、枕函偷觑，屋角轻移，等闲间、伤人心魄。别绪嗟匆迫，欢娱事、杳然如隔。料伊处、情难劈。更阑月转，陡地风惊帘额。夜情怎生捉搦。","dynasty":"清代","title":"大酺寄友"}
{"author":"陈世祥","content":"试放眼，此地名山多少。尽古今、酒徒词客，奇怀着意搜讨。倚高楼、无言静对，伴孤云、看尽飞鸟。落照金波，初暾翠雾，一弹指顷人间昏晓。起高歌，四山响彻，叶下寒林悄。休回首，青莲陈迹，余怀凄渺。叹醉里、江山还大，醒来天地都小。便乞向、青山埋骨，不足以、娱吾身老。且与诸公，同倾酒盏，乐游毋负风光好。下山路、冷云斜日，十里田间绕。偶然事，使后来人，羡此鸿爪。","dynasty":"清代","title":"多丽冬日敬亭宴集止宿"}
{"author":"陈世祥","content":"洞里百花，洞外锦霞，采药真生计。便千年，高卧翠微中，再相传桃源天地。石方床蘧蘧睡足，松泉互引，不晓红尘世。任道述黄农，教通栖导，真人大笑不已。却俗缘未了复驱饥。况嫁娶都完更为谁。编草为裳，披发自覆，先生倦矣。自初向尘中着脚，曾与青松誓。困芒鞋也，怀猿忆鹤岂无泪。千里外家山，烟云飘渺，容成去后无碑记。六六奇峰，洞天三八，年来直西南视。已担头卷轴足堪清，憩笑竹里高人，总好名、仡然箕踞何庸避。从今翛脩径往，酌水餐松子。遥听半岭，悠然振响，异哉啸兮处士。霎时黄海涌波涛，但漫天、云蒸霞起。","dynasty":"清代","title":"哨遍用东坡春情体。次董文友韵，送孙无言归黄山"}
{"author":"陈世祥","content":"织尽雨丝难作匹。巡檐一鸟窥人立。不知天有几多愁，风恁劈。冷云积。应缘误发残花檄。","dynasty":"清代","title":"天仙子苦雨"}
{"author":"陈世祥","content":"镇日楼头相对，铺月澹，着云轻。枕前横。踏向棱棱冰壑，水泉流暗声。三尺雏松剪剪，似雏僧。","dynasty":"清代","title":"定西番冬日敬亭宴集"}
{"author":"陈世祥","content":"开花风。落花风。酒旗安顿小桥东。教人驻玉骢。一重溪。两重溪。弱柳遮藏曲曲篱。黄莺独自啼。","dynasty":"清代","title":"长相思郊行"}
{"author":"陈世祥","content":"轻轻飏起娇红。小春风。迎到栏杆侧畔、出帘栊。敛眉语。携手步。意无穷。那时去也魂断、画堂中。","dynasty":"清代","title":"相见欢再晤西若"}
{"author":"陈世祥","content":"都休。留春春也羞。树树好花落尽，似清秋。怕向楼前望见，休教上玉钩。又是垂杨影里、叫鸣鸠。","dynasty":"清代","title":"思帝乡雨不止，逐阻郊游之约"}
{"author":"陈世祥","content":"归休。百花香欲流。正是浅红柔白，满汀洲。好去周旋芳草，风光到处收。莫待落花庭院、恼斑鸠。","dynasty":"清代","title":"思帝乡归思"}
{"author":"陈世祥","content":"珊珊玉钩。飘飘翠帱。倚栏觑见温柔。是谁家画楼。欲窥又羞。欲行又留。盼人频转清眸。怎教人不愁。","dynasty":"清代","title":"醉太平偶见"}
{"author":"陈世祥","content":"蝴蝶儿。拂花枝。纱窗小女学新诗。拈来微咏之。倦则和花睡，双双似有私。相看陡地动人思。停毫不语时。","dynasty":"清代","title":"蝴蝶儿春词"}
{"author":"陈世祥","content":"烟雨萧萧寒重。待盼青山成梦。梦里是离愁。古扬州。江水巫山云远。寸寸客怀如剪。莫要写新诗。晚来时。","dynasty":"清代","title":"昭君怨春阴久寄姑孰"}
{"author":"陈世祥","content":"相思独自。不及双双燕子。镇相怜。花影勤催日，炉香懒续烟。梦中空有泪，镜里更无言。任他飞燕子，不开帘。","dynasty":"清代","title":"女冠子春日"}
{"author":"陈世祥","content":"烟霭全收，远空一色青如削。笛声依约。向酒肠频掠。翻下庭花，字字相思托。牵情着。月儿将落。人在栏杆角。","dynasty":"清代","title":"点绛唇闻笛"}
{"author":"陈世祥","content":"蝶子寻花逐逐忙。一溪春绿腻归航。杏烟深处读书庄。织柳欲成莺衬贴，垒巢未就燕商量。迎人小犬出东墙。","dynasty":"清代","title":"浣溪纱午泛归西园"}
{"author":"陈世祥","content":"流水流云入画图。画来端的总模糊。小窗笔墨太生疏。乳燕听时如可解，落花扫去又谁铺。焚香整日破工夫。","dynasty":"清代","title":"浣溪纱小窗"}
{"author":"陈世祥","content":"头上还馀漉酒巾。庭空不晒宝吾裈。庾郎此日未知贫。赤玉胸中无宿物，蓝田举体岂常人。长卿慢世我思存。","dynasty":"清代","title":"浣溪纱阅世说新语"}
{"author":"陈世祥","content":"萍子横铺絮一池。绿窗正拟落花题。一春情事鬓先知。未免多情风力倦，可能无恨月容衰。扶持好梦与莺儿。","dynasty":"清代","title":"浣溪纱梦中作"}
{"author":"陈世祥","content":"雏笋初齐万绿香。参红束素小儿郎。生来宜近读书窗。沉甲细添箫局火，岕尖鲜试越瓷汤。学书教写十三行。","dynasty":"清代","title":"浣溪纱赠采文"}
{"author":"陈世祥","content":"香粉揉成玉琢将。憨情嗔态总难忘。个侬年纪正思量。睡里着惊真觉怯，笑中推酒未全庄。悄无人处可相当。","dynasty":"清代","title":"浣溪纱再示采文"}
{"author":"陈世祥","content":"只说春归不惹愁。辞春还与闷相勾。草窠遍地碧如油。莺舌已无前日滑，柳腰可似向来柔。断肠都在最高楼。","dynasty":"清代","title":"浣溪纱初夏"}
{"author":"陈世祥","content":"莽雾痴云酿宿阴。较侬愁绪一般深。日长无事费沉吟。要顿闲情拈蜡叶，怕粘冷梦熨香衾。小窗今夜雨淋侵。","dynasty":"清代","title":"浣溪纱将雨"}
{"author":"陈世祥","content":"自是缑山品绝伦。珠匀玉莹想风神。乳名直得唤珍珍。摒当笔床都蕴藉，捧持酒盏更温文。越歌应不忿庄辛。","dynasty":"清代","title":"浣溪纱赠琼孙"}
{"author":"陈世祥","content":"掩袖留香香未许。弱烟如绪。双丝花罅透云痕。欲销魂。低鬟小语不教闻。鹊脑为郎温。微雨浅寒吹户，烛黄昏。","dynasty":"清代","title":"恋情深赠妓"}
{"author":"陈世祥","content":"非误。沙觜水痕游子路。只为远山相护。把行人隔住。看得暮云栖树。晚风都似絮。又是归鸦无数。伤心和影诉。","dynasty":"清代","title":"归国遥楼上"}
{"author":"陈世祥","content":"是客云为梦，飘零惜去年。断魂曾泥酒尊前。衣带镇相怜。旧曲闲翻谱，新声自注笺。小窗心性夕阳天。幽意若为传。","dynasty":"清代","title":"巫山一段云四月二十日"}
{"author":"陈世祥","content":"愁人只影。燕怕凄凉归不肯。却去花间。展转空将翎翅翻。恼人明月。悄地来窥藏不迭。待向房中。又是清清冷被笼。","dynasty":"清代","title":"减字木兰花晚闺"}
{"author":"陈世祥","content":"曲栏新竹。一碧碾成千个玉。静掩篱门。野鸟声声乱唤人。绿阴如许。小袂轻凉疑坠雨。闲谱诗余。遍向芭蕉叶上书。","dynasty":"清代","title":"减字木兰花独坐"}
{"author":"陈世祥","content":"忆春无几。愁到而今今夏矣。万顷寒云。夏已赊秋二十分。愁怀抖乱。晴雨难凭谁可断。雨意如疑。点滴都无丝又丝。","dynasty":"清代","title":"减字木兰花自遣"}
{"author":"陈世祥","content":"吟情如许。日向人间题好句。谁信屯亶。老矣吾徒三十年。重寻旧稿。人道君家当日好。问取图中。却逊吟情老更工。","dynasty":"清代","title":"减字木兰花题宗梅岑小香居士像，同王西樵作"}
{"author":"陈世祥","content":"落花万片如堪数。和烟织就相思缕。甚处叫黄鹂。黄鹂却叫谁。游丝无个事。只管随花住。归燕斗人愁。双双踏玉钩。","dynasty":"清代","title":"菩萨蛮闺怨"}
{"author":"陈世祥","content":"庭无凡卉花坛净。小阑披拂随花性。大釂总深觞。花容入酒黄。翠红兼艳紫。白更佳如此。醉倒便花前。携花伴月眠。","dynasty":"清代","title":"菩萨蛮社集看菊"}
{"author":"陈世祥","content":"冷风索索寻窗纸。那堪更是廉纤雨。半睡过黄昏。残灯偏着人。闲愁无可破。梦里成真个。醒睡总来难。双眸枕上干。","dynasty":"清代","title":"菩萨蛮客夜"}
{"author":"陈世祥","content":"倪迂戏写秋山稿。两间茅屋霜林晓。屋后枕高滩。萧萧竹几竿。指尖聊染渲。直作针神看。小置画图中。香闺一夜工。","dynasty":"清代","title":"菩萨蛮题闺人绣幅"}
{"author":"陈世祥","content":"寻幽每爱郊园净。晴郊得尽风云性。新酿恰浮觞。充盘一楙黄。斓斑枫遍紫。悔不秋来此。一夕抵从前。更深仍未眠。","dynasty":"清代","title":"菩萨蛮夜饮梅花阁，用前韵却赠主人"}
{"author":"陈世祥","content":"句拈本色求圆净。柳周香艳词天性。佳句引传觞。秦欧自压黄。选花黄白紫。馀色何堪此。更要索从前。挑灯共不眠。","dynasty":"清代","title":"菩萨蛮赠友人"}
{"author":"陈世祥","content":"上弦月落黄昏院。惊人乍似双飞燕。已是出来难。疏屏又夜寒。拼得相思各。莫更人前谑。欲语转娇睛。知卿梦里曾。","dynasty":"清代","title":"菩萨蛮幽晤"}
{"author":"陈世祥","content":"仙人高掌空青雨。玉蓉几点花头乳。一叶乍沉瓯。春云自在流。兰香谁可赠。已证松萝圣。瑞草陋阳坡。除非访穆陀。","dynasty":"清代","title":"菩萨蛮闵际行花乳茶"}
{"author":"陈世祥","content":"痴云痴雨宠风姨。庭草尽情肥。说来一春花事，都是恼人时。花里坐，看花飞。敛双眉。多情燕子，片片飞花，拾上香泥。","dynasty":"清代","title":"诉衷情本意"}
{"author":"陈世祥","content":"衣索索。早被晚风知觉。穿过绣帘来作恶。故欺人软弱。烛短香轻衾薄。游子天涯无诺。不记新秋珍重约。共谁人恋着。","dynasty":"清代","title":"谒金门晚寒"}
{"author":"陈世祥","content":"无事好。长得一庭芳草。放着闲云闲不扫。闭门云杳杳。兴到酒瓢独舀。便向苍苔醉倒。睡起斜阳刚一觉。掀髯还独笑。","dynasty":"清代","title":"谒金门晚醉"}
{"author":"陈世祥","content":"细雨润园蔬，蔬甲一时如镞。插槿篱门还闭，有高人睡足。竹溪是处笋成林，新笋青于玉。倦向溪边小坐，已尘襟都浴。","dynasty":"清代","title":"好事近山寺晓步"}
{"author":"陈世祥","content":"晓倦起来迟，已是蜂衙将散。燕子一双私语，落衔来花瓣。云头雨过响棱棱，打檐花冰绽。又早半天晴碧，写峰峦千万。","dynasty":"清代","title":"好事近夏闺"}
{"author":"陈世祥","content":"漏声残，灯影碎。一个人儿怎睡。闲绣被，冷香篝。孤帏见也羞。芭蕉树。芭蕉雨。恰似和谁共语。雨滴沥，泪栏杆。相陪消夜寒。","dynasty":"清代","title":"更漏子秋雨"}
{"author":"陈世祥","content":"双莲小。是伊行处成香草。成香草。一弯三寸，量来还少。午帘小立苔声悄。绿阶点定相思稿。相思稿。若教掌上，着人情饱。","dynasty":"清代","title":"忆秦娥美人足。以下三首社集分赋其一"}
{"author":"陈世祥","content":"才出幔。玄云拖缕舒来缓。舒来缓。手围坠地，八盘加半。香丝腻玉妆台畔。约鬟未就嗔郎唤。嗔郎唤。枕函兰泽，怎教批判。","dynasty":"清代","title":"忆秦娥其二美人发"}
{"author":"陈世祥","content":"香罗幅。柳丝一尺围红玉。围红玉。泥人入抱，刚刚如束。欠伸无力牵郎宿。欲扶不得娇难掬。娇难掬。回身笑睨，怕他明烛。","dynasty":"清代","title":"忆秦娥其三美人腰"}
{"author":"陈世祥","content":"天边月。相思准备和他说。和他说。清光分照，料应关切。风知帘缝勾香泄。西楼月转鸣蛩咽。鸣蛩咽。月儿不管，闷怀空结。","dynasty":"清代","title":"忆秦娥东昌道中有怀"}
{"author":"陈世祥","content":"和愁织。络丝整夕无休息。无休息。睡乡佳境，怎生甜黑。秋情如故人非昔。灯光闪闪尖风勒。尖风勒。照人憔悴，这般颜色。","dynasty":"清代","title":"忆秦娥次梅木山夜坐韵"}
{"author":"陈世祥","content":"云僵风败。雪意妆来大。梅影一窗摇浅墨。陡地幻成银海。前村樵径都迷。诗人驴背才归。忙唤童儿买酒，板桥西畔还西。","dynasty":"清代","title":"清平乐雪"}
{"author":"陈世祥","content":"嗔花怨草。怎得心情好。几日小姑猜着了。故意诵郎诗稿。愁来压梦难醒。背人偏要潜行。却被东风一吓，回廊敲动风筝。","dynasty":"清代","title":"清平乐次尤展成春闺韵"}
{"author":"陈世祥","content":"十三娇女。约略腰如许。尽日临风摇弱缕。无力向人前舞。小桥正枕横塘。高楼都在斜阳。寄语东风且慢，莫教轻换鹅黄。","dynasty":"清代","title":"清平乐新柳"}
{"author":"陈世祥","content":"宿花蝴蝶惹花飞。纱窗闻画眉。女儿生小在香闺。开箱怜舞衣。添线倦，卷帘迟。栏杆让柳垂。邻家相约踏春堤。日长缓缓归。","dynasty":"清代","title":"阮郎归踏春"}
{"author":"陈世祥","content":"衫袖怯，晚来风。到梧桐。初月碧，断霞红。雁儿痴，排甚字，碍长空。千种字，一函封。在书中。和雁说，为奴通。但人归，奴不负，谢伊功。","dynasty":"清代","title":"三字令思远"}
{"author":"陈世祥","content":"露洗芙蓉弄晚红。和月到帘栊。去年此夜，今年此夜，一样秋中。秦淮处处人如玉，箫管咽悲风。阿谁领略，曲阑双凭，小语初浓。","dynasty":"清代","title":"眼儿媚中秋"}
{"author":"陈世祥","content":"独把金卮。烟轻露重，处处堪诗。香正勾情，衫才泥腕，是倚楼时。愁人多少相思。酒醒后、帘吹月丝。钟语初回，笛声又起，幽梦难支。","dynasty":"清代","title":"柳梢青小饮遂醉"}
{"author":"陈世祥","content":"自是多情难得。端的。解后在灯前。一曲相思字字坚。昨梦是双鸳。不住将人低诵。珍重。但愿镇相随。书窗安镜画修眉。从此不孤飞。","dynasty":"清代","title":"荷叶杯多情"}
{"author":"陈世祥","content":"惆怅梦魂何处，心烟一缕孤行。伴人幽月到疏棂。照破梦魂清冷。醉也从教便醉，醒来依旧还醒。枕边诗句阿谁听。月送海棠花影。","dynasty":"清代","title":"西江月醉醒"}
{"author":"陈世祥","content":"我醉君须且去，人愁我欲言愁。槃间瞿谷舞无休。不许公荣二斗。北海无尊可满，茅山有泪难收。输他化蝶老庄周。未醒之时识否。","dynasty":"清代","title":"西江月阅世说新语"}
{"author":"陈世祥","content":"去年此日，桂花影里，好句坐秋阴。今年此日，桂花何在，欹枕一秋心。卷帘还起，何来明月，窥梦到孤衾。半秋匀染，已深深、潮长镇难禁。","dynasty":"清代","title":"少年游姑溪八月十八日寄怀里中同学诸子"}
{"author":"陈世祥","content":"莽云，莽水。一幅横披，何人佳制。离奇空幻，百千万里。都来双目里。夕阳西下渔歌起。烟如穗。好向江头醉。颓然云水之内。梦魂真足寄。","dynasty":"清代","title":"河传江望"}
{"author":"陈世祥","content":"听半。听半。个侬魂断。吐玉揉香。都来字字总成双。鸳鸯。不求凰。曲终生遣寒窗暖。春恨满。写恨嫌笺短。铸将金屋待卿藏。端相。温柔是此乡。","dynasty":"清代","title":"河传赠歌童"}
{"author":"陈世祥","content":"千里泠泠冰雪。送过几多英杰。送到如今，英雄巳尽，怒浪都空设。醉向长江呼短楫。恰好当头明月。頫首浪排空，热酒浇来，滴滴英雄血。","dynasty":"清代","title":"雨中花采石矶怀古"}
{"author":"陈世祥","content":"桃花树上午莺眠，日影撩人倦。把花枝、移上栏杆里。被侍婢、和帘卷。石泉烹雪云痕浅。看春光成片。几多时楼角，桥头杨柳，树树都垂线。","dynasty":"清代","title":"探春令本意"}
{"author":"陈世祥","content":"唤提壶，催布谷。新笋初抽香簌簌。支午倦，向回廊，静里一声风啄玉。戏投竿，闲濯足。一对鸳鸯无事浴。斜日暮，起渔歌，晚云收尽天如沐。","dynasty":"清代","title":"木兰花村居初夏"}
{"author":"陈世祥","content":"玉人，何处。落花残雾。水浸平桥，烟迷远树。无语独凭栏杆。泪斑斑。枕痕一晌留香软。秋梦浅。近晚风如剪。摇摇影影，瑟瑟幽思谁牵。一声蝉。","dynasty":"清代","title":"怨王孙有忆"}
{"author":"陈世祥","content":"书室纸为屏。病懒常扃。闲人无事学翻经。折得梅花和雪嗅，片片泠泠。钟语坐来听。身世如萍。向谁白眼向谁青。自造中山千日酒，有醉无醒。","dynasty":"清代","title":"卖花声一醉"}
{"author":"陈世祥","content":"小鸟斗啾啾。香梦难留。画楼人起正梳头。买得一枝红颤颤，晓露微流。一担把春收。兜的相勾。倚帘不语凝双眸。插向鬓边还又住，恰为花愁。","dynasty":"清代","title":"卖花声本意"}
{"author":"陈世祥","content":"庭阴日午长无事，被郎央及樗蒲。枝枝打着教人输。抛骰不语扯裙裾。郎憨又把人央及，这回不比当初。一盘赢得便欢娱。赌郎新织藕丝襦。","dynasty":"清代","title":"临江仙夏日"}
{"author":"陈世祥","content":"茗艼。难醒。支离倾仄，绝奇之影。举杯问影尔何如。乐乎。酒肠今不枯。从来醉境无人说。凭千劫。真醉不磨灭。谁吾曹。足酒豪。明朝。和天筑酒巢。","dynasty":"清代","title":"河传醉倒"}
{"author":"陈世祥","content":"今日。非昔。向妆台畔，耐卿小立。一双艳玉总生香。问郎。柔情那处长。郎憨故把人来搅。和人好。不顾人儿恼。对花枝。不语时。寻思。愁深郎不知。","dynasty":"清代","title":"河传李云田为少君宝镫买婢扫镜"}
{"author":"陈世祥","content":"睡睡。心碎。灯花如彗。特地惊人。梧桐一坠，可怜近梦无灵。痴魂彻骨饧。愁中道路千千叠。千千结。死伴千千劫。到拼他深夜，了雨裂风揉。尽情愁。","dynasty":"清代","title":"河传第十二体秋旅"}
{"author":"陈世祥","content":"尊前云起，望中烟合，是处离愁如织。烟云明日又相逢，怎便把、人儿分劈。轻箫屡咽，好花频落，也为今朝珍惜。纵然沉醉不知离，酒醒后、如何过得。","dynasty":"清代","title":"鹊桥仙送别"}
{"author":"陈世祥","content":"晴蜂暖蝶朝相语。叹息春归去。天涯青草镇茫茫。唯有行人依旧、老他乡。长江记是来时路。却被山遮住。殷勤为谢子规心。不如鹧鸪知我、却还深。","dynasty":"清代","title":"虞美人春晚"}
{"author":"陈世祥","content":"搓成梅子圆如豆。是处清阴凑。一双蛱蝶邻家。可是绿阴深处、不留他。看来蜂蝶和花好。百遍随花绕。只教春去任花飞。怎不蜂蜂蝶蝶、也同归。","dynasty":"清代","title":"虞美人闺怨"}
{"author":"陈世祥","content":"雪压瓦楞寒。阁着琵琶不忍弹。今夜佩声偏觉冷，珊珊。辜负玲珑玉一环。锦被半床悭。几遍添香只是单。一朵灯花看妾笑，难难。冬夜筹添不易阑。","dynasty":"清代","title":"南乡子冬夜"}
{"author":"陈世祥","content":"消暑展桃笙。五尺琉璃石上横。问到睡乡才入境，心惊。度枕松风恰一声。倦耳付深扃。莫使松风唤得醒。分付童儿闻剥啄，休听。也向槐安国里行。","dynasty":"清代","title":"南乡子夏午觅睡"}
{"author":"陈世祥","content":"怪来春、不和人聚。知道将归，收拾花同去。可怜全学薄情郎，处处园林留不住。只有蝶儿相顾。几多落花犹护。也应念着寂寥人，时尝一到帘前路。","dynasty":"清代","title":"南乡子"}
{"author":"陈世祥","content":"一轮明月。正照得、云山如雪。千里长江流不竭。扣榜而歌，多少人兴灭。飘零半世馀长铗。醉来自把新诗说。狂呼惊起蛟龙蛰。掀倒青天，谁是英雄者。","dynasty":"清代","title":"醉落魄江上大风"}
{"author":"陈世祥","content":"铜辇音稀梦未真。笙歌他院落、总君恩。金钗画月过黄昏。凭谁伴、罗袖见秋痕。眉淡不堪颦。流苏还自下、倚香茵。隔花宫漏悄无闻。箫局火、香尽也难温。","dynasty":"清代","title":"小重山宫词"}
{"author":"陈世祥","content":"书簏堆愁，酒痕成泪。风光只解供憔悴。古之贫者是何人，锦囊佳句来驴背。是此生涯，尽多况味。蠹馀鼠剩难教废。今之贫者是何人，与君共拟诗瓢醉。","dynasty":"清代","title":"踏莎行简杨赤文兄弟"}
{"author":"陈世祥","content":"团扇才轻，井梧初舍。金风飒踏鸳鸯瓦。绣帘未卷隔流萤，来回只在栏杆下。露蕊柔零，月丝满泻。小鬟多事将萤打。扇儿悄动似能知，飞飞直上墙头者。","dynasty":"清代","title":"踏莎行秋意"}
{"author":"陈世祥","content":"高笛横空，柔弦静月。流萤几点都清绝。坐来新露下梧桐，小凉时过罗衣摺。云练孤飞，河绳低掣。百虫声里尘情歇。十年消受是真闲，梦魂较比当时贴。","dynasty":"清代","title":"踏莎行竹塘寺寓同夏坦仙夜话"}
{"author":"陈至","content":"菡萏迎秋吐，夭摇映水滨。剑芒开宝匣，峰影写蒲津。下覆参差荇，高辞苒弱蘋.自当巢翠甲，非止戏赪鳞。莫以时先后，而言色故新。芳香正堪玩，谁报涉江人。","dynasty":"唐代","title":"赋得芙蓉出水"}
{"author":"陈至","content":"凌寒开涸沍，寝庙致精诚。色静澄三酒，光寒肃两楹。形盐非近进，玉豆为潜英。礼自春分展，坚从北陆成。藉茅心共结，出鉴水渐明。幸得来观荐，灵台一小生。","dynasty":"唐代","title":"荐冰"}
{"author":"陈至","content":"藻井尚寒龙迹在，红楼初施日光通。（《红楼院》）","dynasty":"唐代","title":"句"}
{"author":"陈至","content":"凌寒开涸冱，寝庙致精诚。色静澄三酒，光寒肃两楹。形盐非近进，玉豆为潜英。礼自春分展，坚从北陆成。藉茅心共结，出鉴水渐明。幸得来观荐，灵台一小生。","dynasty":"唐代","title":"荐冰"}
{"author":"方正澍","content":"鸟语喜新晴，寻花每独行。春烟和野色，夜雨变溪声。敢以贫为病，翻缘酒得名。诗书云有效，偏我负生平。","dynasty":"清代","title":"独行"}
{"author":"方正澍","content":"斜门通小径，竹影绿于云。千嶂一亭得，孤花群蝶分。风飘金铎韵，苔绣石碑文。饶有寻秋兴，林端又夕曛。","dynasty":"清代","title":"超果寺"}
{"author":"方正澍","content":"花开何处但闻香，高下崇冈马足僵。山驿罡风吹地白，江村新月到门黄。菜秧伤蠹因无雨，藤实成丹为受霜。年少心情最无赖，乍离乡已梦还乡。","dynasty":"清代","title":"次山村小店"}
{"author":"方正澍","content":"燕子矶边泊野航，感时怀古思茫茫。人锄北府新春草，江走南朝旧夕阳。千里断云天浅碧，一番疏雨柳深黄。几回欲学庞公隐，传说长生药有方。","dynasty":"清代","title":"润州怀古"}
{"author":"方正澍","content":"丁东檐铎雨初晴，云磴盘空接太清。破殿一门吞岭色，小亭终古走江声。渔樵来往能行意，仙佛虚无易得名。石上棋残人散后，隔林落日挂铜钲。","dynasty":"清代","title":"游紫竹林禅院"}
{"author":"方正澍","content":"落日沈江破水痕，石梯百级凿崖根。空山云与人争路，破寺风随虎打门。画壁丹青尘漠漠，庭墀松桧雨昏昏。支公鹰马真神骏，此意何人可细论。","dynasty":"清代","title":"过天福寺"}
{"author":"方正澍","content":"危楼突兀贴苍山，卷幔三吴一望间。林鸟忽随霜叶下，江潮自背夕阳还。有涯岁月含愁过，无用文章割爱删。凭眺可怜情作恶，蒲团深羡老僧闲。","dynasty":"清代","title":"登永济寺楼书怀"}
{"author":"方正澍","content":"我懒登高沿俗例，君逢佳节闭门居。竹阴连磴宜添鹤，山影沈溪不碍鱼。诗续催租人去后，菊开送酒客来初。晴窗对坐徵糕字，藤纸零星各竞书。","dynasty":"清代","title":"九日过某友山居"}
{"author":"方正澍","content":"危阑独倚动愁颜，突兀高楼霄汉间。急水与天争入海，乱云随日共沈山。未知婚嫁何时毕，安得帆樯自此还。烟树怜人频望远，一丛东北隐乡关。","dynasty":"清代","title":"镇海楼次亦云韵"}
{"author":"方正澍","content":"兰舟如叶荡春潮，又过清溪旧板桥。楼外赤阑花外阁，销魂凉夜一枝箫。","dynasty":"清代","title":"清溪曲"}
{"author":"方正澍","content":"一树红桃覆院门，临阶坐酌玉昆仑。不知花影横襟上，犹认红楼旧酒痕。","dynasty":"清代","title":"一树"}
{"author":"方正澍","content":"溪转忽无际，水与遥天合。平芜绿断处，落日红相接。危亭碧石阑，高低众峰集。岩下秋果落，坐看猿争拾。忆昔此夜行，林凋无留叶。白沙湖上路，红镫岭头塔。举杖叩院门，幽响空山答。","dynasty":"清代","title":"东崦"}
{"author":"边瀹慈","content":"飘泊无归计，羁孤有世官。贫缘求仕早，卑觉立身难。泽尚绵三世，才谁授两餐。荣衰如转毂，岂独晋原栾。","dynasty":"清代","title":"感事其一"}
{"author":"边瀹慈","content":"车服成虚器，当阳落太阿。贵非王者驭，官比盛时多。易捧毛生檄，何劳宁戚歌。但愁铭隧日，书绩奈卿何。","dynasty":"清代","title":"感事其二"}
{"author":"边瀹慈","content":"糟粕空方策，屠沽有壮图。白头仍诵读，赤手已公孤。说剑神俱王，当歌气益粗。果能开绝漠，汉将起人奴。","dynasty":"清代","title":"感事其三"}
{"author":"边瀹慈","content":"飞鸟翔，一下复一上。平生栖宿同一枝，咫尺遭逢判霄壤。青天白日抢枋榆，稻粱易得身不孤。嘤嘤求友鸣相呼，卑枝刷羽低将雏。仰视云端去如箭，毛羽初丰未能健。六翮抟风掩毕罗，长空一落何由见。天阙沈沈暗不开，梯云何处望蓬莱。神龙堕地不如蚓，何似泥中睡得稳。","dynasty":"清代","title":"各上下"}
{"author":"邓忠臣","content":"长爱陈思咏萁釜，几年不见徂南土。朅来相逢翰墨场，夜窗共听空阶雨。跃马蔡卿能齧肥，好书张侯期饮乳。晁令知从博士迁，智囊不厌传经苦。於兹邂逅如夙契，睠我劬劳勤晤语。诗成乍变龙虎文，笔落更惊鸾凤舞。我将隐遁山林姿，公等整顿乾坤户。分同斥鶠抢榆枋，难伴犠牛登鼎俎。","dynasty":"宋代","title":"曹子方用釜俎字韵赋诗见遗予洎张文潜晁无咎"}
{"author":"邓忠臣","content":"大明放朝官避暑，长廊倏倏绝尘土。汉家宫殿敞千门，紫阁拖云洒甘雨。雷帡电笑洗蒸郁，荡荡青天滑流乳。忆昨三年田舍中，六月正服农家苦。岂望生还直旧庐，得见张晁说新语。初听钧天骤窃抃，正似声闻躩起舞。喜乘初凉与晤歌，不忧庭潦垫垣户。径携斗酒相就醉，更置双鲤充君俎。","dynasty":"宋代","title":"初伏大雨戏呈无咎四首"}
{"author":"邓忠臣","content":"汗流龟趺如炊釜，蜉蝣飞空蚊运土。眼看织云上太清，曾不崇朝八荒雨。金柔火老旱太甚，咀嚼冰雪如饧乳。丰隆列缺及时来，苍生解除焦焚苦。张侯不辞茅屋漏，倚柱长吟可人语。爱君豪猛为君和，抚剑悲歌终起舞。南城酒垆醅新泼，不独黄公当门户。满酤鸱夷极欢酌，细摘园蔬供鼎俎。","dynasty":"宋代","title":"初伏大雨戏呈无咎四首"}
{"author":"邓忠臣","content":"突洽尘鱼生甑釜，十年都城困风土。不辞挥汗过三伏，败屋怯听滂沱雨。张侯作诗召清风，渴读如饮雪山乳。笑我形容太瘦生，我亦悔前用心苦。晁子迭唱亦起予，两从终日同堂语。奈何拘学技艺穷，跛鳖欲趁骕骦舞。魁然围腹贮文史，朝来气爽宽酒户。为君急置槎头鳊，缕翠霖红落雕俎。","dynasty":"宋代","title":"初伏大雨戏呈无咎四首"}
{"author":"邓忠臣","content":"神龟不识烹鱼釜，生潜深渊长黄土。谁令误落鱼网中，白书冥冥作雷雨。嗟予蟠然别旧隐，空岩无人滴钟乳。松菊满山胡不归，愿同妻子忍攻苦。长歌漫漫何时旦，起坐中夜私自语。茅茨十九漏如渑，谁知华堂醉歌舞。山中吾庐归去来，峰插翠玉朝南户。注目操刀必割时，尸祝何烦越尊俎。","dynasty":"宋代","title":"初伏大雨戏呈无咎四首"}
{"author":"邓忠臣","content":"东门骢马止行行，被诏秋闱阅俊英。三岛隔云天北极，万灯明路国西城。人间聊假诗书乐，地远还闻市井声。一夜凉风起阊阖，月中应有桂枝生。","dynasty":"宋代","title":"初入试院"}
{"author":"邓忠臣","content":"秋闱深锁觉愁多，赖有英游玉趾过。日望高楼吟楚月，梦随明月到湘罗。南宫曾看挥华藻，西馆还来共笑歌。六稔飞光如过隙，人生谁奈老催何。","dynasty":"宋代","title":"奉酬"}
{"author":"邓忠臣","content":"试场未动文书静，官舍相联步履过。千丈苍波争倚薄，十围便腹有森罗。登临已结骚人恨，填委终翻劳者歌。后夜中秋佳月色，惟予不饮奈明何。","dynasty":"宋代","title":"奉酬"}
{"author":"邓忠臣","content":"拚老工诗恨不高，苦心错玉与砻刀。正如天禄秋风夜，剔尽寒灯著广骚。","dynasty":"宋代","title":"奉答张文潜戏赠"}
{"author":"邓忠臣","content":"五年湘水听霜枫，长乐初闻此夜钟。辽鹤亦知华表在，仙棋犹许烂柯逢。蓬山道藏聊为戏，石室真游久欲从。便拟作歌招隐去。人间得意不须浓。","dynasty":"宋代","title":"感兴复用钟字韵戏呈同舍"}
{"author":"邓忠臣","content":"欲泻悬河雨，先号拔木风。问津龙吠处，觅路霓光中。徙御忧群盗，儿童笑拙翁。当知步兵哭，初不为途穷。","dynasty":"宋代","title":"邯郸道中夜行阻风"}
{"author":"邓忠臣","content":"野桥随岸架，茅屋依林修。木落吟霜狖，云晴舞雪鸥。山屏当户列，瀑布入溪流。只合樵歌唱，何因得蔡讴。","dynasty":"宋代","title":"和蔡肇慎思说家山之胜用其语得诗"}
{"author":"邓忠臣","content":"梦罢静思岩野回，何心商鼎作羙梅。东门祖帐新光宠，北斗枢星旧冠魁。无故弟兄真可乐，相忘父子总多才。扁舟若向乐吴去，几杖何由日夕陪。","dynasty":"宋代","title":"和胡宿韵寄蒋之奇"}
{"author":"邓忠臣","content":"独步文章妙一台，都门便欲挂冠回。已怜天上三台路，未尽人间八斗才。坐幄每闻千里胜，占云初见四夷来。我公莫作遄归想，衣笥行看衮绣开。","dynasty":"宋代","title":"和胡宿韵寄蒋之奇"}
{"author":"邓忠臣","content":"参横月转与天高，归士飞心忆大刀。故作楚吟排滞思，吟成风叶更萧骚。","dynasty":"宋代","title":"和文潜嘲无咎夜起明灯诵予诗"}
{"author":"邓忠臣","content":"猫头竹叶细檀栾，新笋如椽日满盘。寄语儿童莫多取，来春从上万余竿。","dynasty":"宋代","title":"寄次张弟"}
{"author":"邓忠臣","content":"梁宋吴楚各异方，交情一契不相忘。况乃颜色琼枝芳，石渠金马从诸郎。我从潇湘烟水长，江湖饫见山色苍。扣舷弄月浩歌狂，朅来滥吹崇贤堂。储胥乍骇绿沉枪，击鼓震讋庸蜀羌。爰居受飨谋非臧，悔辞卑飞斑竹岗。终日獭祭书绕床，故山秋菊英可粮。西风梦挂南斗旁，翠虯绛螭交首骧。坐看楼阙照天隍，壮心郁律军腾装。弢弓卧甲气不扬，挥斤欲斫獿人亡。剑价倚待风胡偿，云间邂逅得智囊。洞庭钧天奏帝乡，慷慨奋激万夫行。天路灭没飞骕骦，张侯同声羽应商。蓬莱方丈屋连房，海口澜翻议百王。太乙下照青藜光，要我挟椠弄铅黄。四库颠倒翻芸香，蔡卿有来安西凉。慨慕玉关归献觞，同官李柳并翱翔。鸾和节奏声央央，谁其力荐慰所望。九阍白日无雪霜，垂光虹霓急草章。沉冥清远雨蜀庄，人间势利本不忙。麒麟鸑鷟国珍祥，每恨官隔西掖墙。可使簸扬挹酒浆，不似箕斗名虚张。","dynasty":"宋代","title":"敬次无咎来韵抒写素怀兼呈文潜天启伯时仲远"}
{"author":"邓忠臣","content":"五年坎壈哀南方，江湖魏阙两相忘。洞萝岩桂搴孤芳，月潭风渚俦渔郎。单阏孟夏草木长，望都楼观郁苍苍。谁令焚芰辞楚狂，复来上君白玉堂。黄门戟曜羽林枪，未央引籍班氐羌。云屯锦缚马斯臧，大官日膳琼为粮。追随威凤呜南冈，岂敢偃息复在床。投铃归休下殿傍，卫士传诏来如骧。馆阊阖外西城隍，书橐迫遽不及装。吁俊上集要言声，得弓勿问何人亡。赵璧既入秦城偿，颖脱喜见锥出囊。同人于野不择乡，峨峨羽翮整颜行。王闲玉勒皆骕骦，伯喈怀赎望金商。魁梧奇伟值文房，家令数术应帝王。三英粲粲日争光，我辄与之较雌黄。芳菲满室兰生香，坐堂月久秋气凉。将军思归歌抚觞，倚梧目送雁南翔。想见葭菼水中央，洞庭河汉遥相望。香枫叶老赤染霜，感慨少日七步章。长安城西约郑庄，牵率不往有底忙。人生可意乃吉祥，快马划过小苑墙。入门烂醉银瓶浆，秦筝赵瑟喜高张。","dynasty":"宋代","title":"考校同文馆戏赠子方兼呈文潜"}
{"author":"邓忠臣","content":"声名词藻竞骎骎，不负平生许与心。鸣凤自须谐玉磬，野麋祗合恋云林。清新每喜羊何知，冥默初闻雅颂音。不是南冠厌拘絷，楚人元爱楚风吟。","dynasty":"宋代","title":"漫兴成章屡蒙子方宠和更辱赠句辄用奉酬"}
{"author":"邓忠臣","content":"秋日同文馆，论交手重携。胡秦常恨邈，李杜岂堪齐。尚喜新知语，间思旧句题。十年劳梦想，同直集英四。","dynasty":"宋代","title":"诗呈同院"}
{"author":"邓忠臣","content":"秋日同文馆，飞章待报回。丝纶先日降，鹓鹭忽朋来。诸彦俱精鉴，微生亦滥陪。纷纷五千牍，谁定冠伦魁。","dynasty":"宋代","title":"诗呈同院后至诸公"}
{"author":"邓忠臣","content":"秋日同文馆，多朋信可依。慧莺还伴锁，巧燕自知归。藻鉴由来定，翘材未觉稀。贤书早晚上，拭目看珠玑。","dynasty":"宋代","title":"诗呈同院诸公六首"}
{"author":"邓忠臣","content":"俊游常恨邈山河，邂逅文闱喜屡过。朱簿分明俱鼎立，墨图伻位看星罗。人开户牖还相近，朝进英材信可歌。双钥重关非不密，只应无奈梦魂何。","dynasty":"宋代","title":"试院即事呈诸公"}
{"author":"邓忠臣","content":"慷慨论边事，飘萧动礼闱。贵须金印绾，老要玉关归。食酪便榆塞，呜铙惯铁衣。悬知雄辩在，志顾未应违。","dynasty":"宋代","title":"天启有少年真喜事之句用其韵和"}
{"author":"邓忠臣","content":"吾庐高封玉池峰，日听诸天奏鼓钟。海外鹤归青嶂觉，洞中花落碧溪逢。翻经夜对高禅请，彩叶晨邀老圃从。说与群仙如画出，纷然归思乱云浓。","dynasty":"宋代","title":"同舍问及故山景物用钟字韵诗以答"}
{"author":"邓忠臣","content":"秋日同文馆，沉沉锁棘闱。卷帘襟乍快，欹枕梦先归。骤雨忧环堵，回风喜夹衣。十年经五试，抚事意多违。","dynasty":"宋代","title":"未试即事杂书率用秋日同文馆为首句三首"}
{"author":"邓忠臣","content":"文书盈几法筵埋，香火秋来愿稍乖。得似鹿门携手去，定随绣佛镇长斋。","dynasty":"宋代","title":"小诗戏无咎"}
{"author":"邓忠臣","content":"连床交语响舂容，激楚评骚彻晓钟。绕宅金丝神共听，满潭雷雨剑初逢。信知自有江山助，便欲长操几仗从。俱是年家情不浅，依兰应许丐香浓。","dynasty":"宋代","title":"夜听无咎文潜对榻诵诗响应达旦钦服雄俊辄用"}
{"author":"邓忠臣","content":"十载京师五校文，并游多已据通津。再来更锁城西馆，检点同年只一人。","dynasty":"宋代","title":"已未年春与伯时较试南宫同年被命者六人今兹"}
{"author":"邓忠臣","content":"书窗灯火夜深明，窗外萧萧雨叶声。对榻不眠谈往事，紞如五鼓过严城。","dynasty":"宋代","title":"与文潜无咎对榻夜话达旦"}
{"author":"邓忠臣","content":"欲知归期近，行行重携手。掖垣隔华省，明日难邂逅。作者六七人，峥嵘竦神秀。藏蛰龙虎姿，风云即腾吼。嗟予自迟暮，老骥伏闲厩。夺珠不量力，揽臂犯牙口。平生辛苦行，何足为已有。政似逢毛嫱，归憎孟光丑。","dynasty":"宋代","title":"欲知归期近呈天启"}
{"author":"邓忠臣","content":"眼看秋雁歌汾水，心到阳关唱谓城。却被维摩居士笑，海潮音作断肠声。","dynasty":"宋代","title":"再谢周颙之句二首"}
{"author":"邓忠臣","content":"秋日照歌淮上舫，春花引醉福昌城。何如阊阖门西北，卧听秋风枕畔声。","dynasty":"宋代","title":"再谢周颙之句二首"}
{"author":"邓忠臣","content":"寂寥无声月亭午，蟾蜍通津堕清露。明星烂烂今何稀，美人荧荧隔烟雾。","dynasty":"宋代","title":"中秋月"}
{"author":"邓忠臣","content":"题遍朱签栋宇充，灯窗长听景阳钟。昏眵直要金篦刮，黎瘦都如饭颗逢。文律自随星斗变，月评应合士人从。了无一事犹深锁，辜负东篱菊品浓。","dynasty":"宋代","title":"重九考罢试卷书呈同院诸公二首"}
{"author":"邓忠臣","content":"屡见高文试泽宫，长年参校愧龙钟。悬黎待价由来久，绿绮知音不易逢。吉语乍闻随鹊喜，归期专欲问龟从。到家莫负如泥约，光禄供醪味渐浓。","dynasty":"宋代","title":"重九考罢试卷书呈同院诸公二首"}
{"author":"邓忠臣","content":"秋日同文馆，朝晖淡淡光。聚蚊喧败帐，飞蝠入雕梁。香散青绫被，诗翻古锦囊。群居有英彦，晤语兴何长。","dynasty":"宋代","title":"诗呈同院诸公六首其二"}
{"author":"邓忠臣","content":"秋日同文馆，虚廊日几回。浮花出林杪，古樾蔽城隈。远笛悲仍壮，幽禽去又来。微吟还自喜，共和有清才。","dynasty":"宋代","title":"诗呈同院诸公六首其三"}
{"author":"邓忠臣","content":"秋日同文馆，分场试未齐。借书穷石室，刊字费棠梨。想见英雄彀，谁当甲乙题。喜陪群彦集，通籍在金闺。","dynasty":"宋代","title":"诗呈同院诸公六首其四"}
{"author":"邓忠臣","content":"秋日同文馆，来游翰墨场。预闻周俊造，多有汉文章。兰室依新润，芸书识旧香。逢辰强思报，矫首咏明康。","dynasty":"宋代","title":"诗呈同院诸公六首其五"}
{"author":"邓忠臣","content":"秋日同文馆，晨兴不待鸡。耽书迷甲子，行乐在东西。静对庭柯盼，閒常柿叶题。相期放朝后，连日醉如泥。","dynasty":"宋代","title":"诗呈同院诸公六首其六"}
{"author":"邓忠臣","content":"秋日同文馆，人閒景自长。重帘朝气入，嘉木午阴凉。朝市喧聊避，山林兴未忘。频添绕炉水，还与试香方。","dynasty":"宋代","title":"未试即事杂书率用秋日同文馆为首句三首其二"}
{"author":"邓忠臣","content":"秋日同文馆，重门静不开。云随鸿影去，风送乐声来。插架书千轴，论文酒百杯。脱花陈叶满，还是作愁媒。","dynasty":"宋代","title":"未试即事杂书率用秋日同文馆为首句三首其三"}
{"author":"邓忠臣","content":"吾庐高对玉池峰，日听诸天奏鼓钟。海外鹤归青嶂觉，洞中花落碧溪逢。翻经夜对高禅请，采叶晨邀老圃从。说与群仙如画出，纷然归思乱云浓。","dynasty":"宋代","title":"同舍问及故山景物用钟字韵诗以答"}
{"author":"明本","content":"昨夜西风吹折千林梢，渡口小艇滚入沙滩坳。野桥古梅独卧寒屋角，疏影横斜暗上书窗敲。半枯半活几个擫蓓蕾，欲开未开数点含香苞。纵使画工奇妙也缩手，我爱清香故把新诗嘲。","dynasty":"元代","tags":"咏物，梅花，寓人，贞洁","title":"九字梅花咏"}
{"author":"明本","content":"水竹之居。吾爱吾庐。石粼粼、乱砌阶除。轩窗随意，小巧规模。却也清幽，也潇洒，也安舒。懒散无拘。此等如何。倚阑干、临水观鱼。风花雪月，赢得工夫。好炷些香，图些画，读些书。首，注引笔记，不知是何笔记。前两首又见沈雄古今词话卷下。据元彭致中鸣鹤余音卷六，载前两首，并未注名氏。","dynasty":"元代","title":"行香子案历代诗余卷一百二九录此首外又录"}
{"author":"明本","content":"无物思量。万虑皆忘。坐两班、大众禅床。粗衣遮体，粝饭充肠。有一函经，一佛像，一炉香。功课寻常。道行非狂。爱山中、白昼偏长。翠苔岩洞，绿竹山房。有一天风，一天月，一天凉。","dynasty":"元代","title":"行香子·无物思量"}
{"author":"明本","content":"四序无穷。万物皆同。守空门、佛祖家风。香烟袅白，烛影摇红。对翠梧桐，金菡萏，玉芙蓉。潦倒山翁。少小顽童。天性而、一样疏慵。偶来尘世，忘却山中。有一枝梅，千竿竹，万年松。","dynasty":"元代","title":"行香子·四序无穷"}
{"author":"明本","content":"欲出樊笼。须契真宗。善知识、千载难逢。宏施捧喝，击碎虚空。却有钳锤，有炉鞲，有机锋。坐对孤峰。啸月吟风，握龙泉、坐镇寰中。野犴绝迹，狐兔潜踪。却善调狮，善伏虎，善降龙。","dynasty":"元代","title":"行香子·欲出樊笼"}
{"author":"明本","content":"顿脱尘羁。深处幽栖。兀腾腾、绝处忘机。绳床石枕，竹榻柴扉。却也无忧，也无喜，也无非。淡饭黄齑。寂寞相宜。类孤云、野鹤无疑。策筇峰顶，岩洞闲嬉。但看青山，看绿水，看云飞。","dynasty":"元代","title":"行香子·顿脱尘羁"}
{"author":"明本","content":"不爱娇奢。不喜繁华。身穿着、百衲袈裟。行中乞化，坐演三车。却怕人知，怕人问，怕人夸。雪竹交加。玉树槎牙。一枝开、五叶梅花。东村檀越，西市恩家。但去时斋，闲时讲，坐时茶。","dynasty":"元代","title":"行香子·不爱娇奢"}
{"author":"明本","content":"松嫩堪餐。竹密须删。息尘缘、何事相干。心超物外，身处人间。有十分清，十分淡，十分闲。学道非难。守道多艰。结跏趺、坐断尘寰。若空僧舍，寂寞禅关。对几层云，几层水，几层山。","dynasty":"元代","title":"行香子以上八首见春花集卷十二"}
{"author":"明本","content":"林间编此录，深夜剔残灯。慧命微如线，人心冷似冰。祖庭空积雪，古路不逢僧。追企前贤辙，思归一念增。","dynasty":"元代","title":"阅林间录有感"}
{"author":"明本","content":"九拜晓龛前，追思独惨然。真身无日坏，此道有谁传？古岸横秋水，空山起暮烟。几多西祖意，寂寞在江边。","dynasty":"元代","title":"礼四祖真身塔"}
{"author":"明本","content":"茅屋三间冷似冰，灰头土面十馀僧。扫除自己閒枝叶，不打诸方烂葛藤。就手揭开新岁历，和光吹灭旧年灯。顶门别具摩醯眼，越死超生似不曾。","dynasty":"元代","title":"雁荡除夜"}
{"author":"明本","content":"斸断云根辟古基，粉墙低护石楼危。既知身后有终日，肯信目前无了时。夜雨一窗蚕课茧，春风千里燕衔泥。到头共熟黄粱梦，哭送斜阳欲恨谁？","dynasty":"元代","title":"赠营寿藏"}
{"author":"明本","content":"风月何缘事苦吟，拟将英誉压鸡林。几回立尽三更月，一字搜空万劫心。梦里忽惊霜入鬓，梅边不觉泪沾襟。可怜半世聪明种，甘为浮词又陆沈。","dynasty":"元代","title":"次韵答盛秀才"}
{"author":"明本","content":"湖海俄经三十年，无端一念忆生缘。梦中复做还乡梦，禅外重参逆旅禅。踏碎暮云投古寺，冲开积雪望炊烟。狂心未向机前歇，溢目家山转弃捐。","dynasty":"元代","title":"送禅者归乡"}
{"author":"明本","content":"世情何事日羁縻，做个船居任所之。岂是畸孤人共弃，都缘疏拙分相宜。漏篷不碍当空挂，短棹何妨近岸移。佛法也知无用处，从教日炙与风吹。","dynasty":"元代","title":"船居十首其一"}
{"author":"明本","content":"水光沈碧驾船时，疑是登天不用梯。鱼影暗随篷影动，雁声遥与橹声齐。几回待月停梅北，或只和烟系柳西。万里任教湖海阔，放行收住不曾迷。","dynasty":"元代","title":"船居十首其二"}
{"author":"明本","content":"人在船中船在水，水无不在放船行。藕塘狭处抛篙直，荻岸深时打棹横。千里溪山随指顾，一川风月任逢迎。普通年外乘芦者，未必曾知有此情。","dynasty":"元代","title":"船居十首其三"}
{"author":"明本","content":"一瓶一钵寓轻舟，溪北溪南自去留。几逐断云藏野壑，或因明月过沧洲。世波汩汩难同辙，人海滔滔孰共流。日暮水天同一色，且将移泊古滩头。","dynasty":"元代","title":"船居十首其四"}
{"author":"明本","content":"足迹无端遍海涯，现成山水不堪誇。市廛既可藏吾锡，城郭何妨著我家。四壁虚明连栋月，数株红白过墙花。见闻不假存方便，只么随缘遣岁华。","dynasty":"元代","title":"廛居十首"}
{"author":"明本","content":"胸中何爱复何憎，自愧人前百不能。旋拾断云修破衲，高攀危磴阁枯藤。千峰环绕半间屋，万境空閒一个僧。除此现成公案外，且无佛法继传灯。","dynasty":"元代","title":"山居十首其一"}
{"author":"明本","content":"数朵奇峰列画屏，参差泉石畅幽情。青茅旋㔶尖头屋，黄叶频煨折脚铛。云合暮山千种态，鸟啼春树百般声。世间出世閒消息，不用安排总现成。","dynasty":"元代","title":"山居十首其二"}
{"author":"明本","content":"见山浑不厌居山，就树诛茅缚半间。对竹忽惊禅影瘦，倚松殊觉老心閒。束腰懒用三条篾，扣己谁参一字关。幸有埋尘砖子在，待磨成镜照空颜。","dynasty":"元代","title":"山居十首其三"}
{"author":"明本","content":"头陀真趣在山林，世上谁人识此心。火宿篆盘烟寂寂，云开窗槛月沈沈。厓悬有轴长生画，瀑响无弦太古琴。不假修治常具足，未知归者谩追寻。","dynasty":"元代","title":"山居十首其四"}
{"author":"明本","content":"高亭结构标真际，体共云林一样閒。山势倚天忘突兀，水声投涧自潺湲。伽陀迥出言词外，海印高悬宇宙间。伫看凭阑人独醒，又添公案入禅关。","dynasty":"元代","title":"次韵沈王题真际亭"}
{"author":"明本","content":"道人孤寂任栖迟，迹寄湖村白水西。四壁烟昏茅宇窄，一天霜重板桥低。惊涛拍岸明生灭，止水涵空示悟迷。万象平沈心自照，波光常与月轮齐。","dynasty":"元代","title":"水居六首"}
{"author":"明本","content":"水边活计最天然，物外相忘事事便。门柳每招黄蝶舞，岸莎常衬白鸥眠。雨蒸荷叶香浮屋，风搅芦花雪满船。不动舌根谈实相，客来何必竖空拳。","dynasty":"元代","title":"水居六首其二"}
{"author":"明本","content":"缚个茅庵际水涯，现成景致一何奢。野塘水合鱼丛密，远浦风高雁阵斜。道在目前安用觅，法非心外不须誇。一声铁笛沧浪里，烟树依依接暮霞。","dynasty":"元代","title":"水居六首其三"}
{"author":"明本","content":"年晚那能与世期，水云深处分相宜。茭蒲绕屋供晨爨，菱藕堆盘代午炊。老岸欲隳添野葑，废塘将种补新泥。无心道者何多事，也要消閒十二时。","dynasty":"元代","title":"水居六首其四"}
{"author":"明本","content":"云漫漫又水漫漫，新缚茅龛眼界宽。尽有池塘堪著月，且无田地可输官。四时风味人谁得，万顷烟波我自观。却恐客来为境会，闭门收在一毫端。","dynasty":"元代","title":"水居六首"}
{"author":"明本","content":"水国庵居最寂寥，世涂何事苦相招。去村十里无行路，隔岸三家有断桥。数点鸦声迎暮雨，一行鱼影涨春潮。陈年佛法从教烂，岂是头陀懒折腰。","dynasty":"元代","title":"水居六首其六"}
{"author":"明本","content":"见非恍惚梦非神，雪后霜前分外真。疏影暗消三弄月，半联凄断独吟人。岁寒摇落孤根在，江驿荒凉往事尘。碎嚼幽香清可挹，玉奴无复更临春。","dynasty":"元代","title":"梅花百咏和冯学士海粟作"}
{"author":"明本","content":"玉箫起处暗惊神，曲缓瑶台逸韵真。泉石几年云冷鹤，关山万里月愁人。香凝老树调风味，影落寒窗枕隙尘。檀板金樽久岑寂，微吟不减昔时春。","dynasty":"元代","title":"梅花百咏和冯学士海粟作其二"}
{"author":"明本","content":"目送空山远驻神，似曾相识倍情真。半床素被铺寒玉，一幅生绡画美人。爽入冰姿欺国色，怅随哀曲黯京尘。三郎正爱《霓裳》舞，珍重椒房自惜春。","dynasty":"元代","title":"梅花百咏和冯学士海粟作其三"}
{"author":"明本","content":"曰云堆里晓飞神，道骨翛然一太真。古岸埋香多是雪，寒岩欺影四无人。因风寄远愁应老，坐雨辞根恨未尘。剩欲巡檐赋归隐，共君心事答閒春。","dynasty":"元代","title":"梅花百咏和冯学士海粟作其四"}
{"author":"明本","content":"征路愁迷黯动神，穿林入谷自寻真。亭亭有意冷移玉，黯黯无言空怅人。梦断阳台半云雨，泪空青冢几沙尘。馀芳消歇繁华起，野水苍烟意自春。","dynasty":"元代","title":"梅花百咏和冯学士海粟作其五"}
{"author":"明本","content":"眼花落井眩双神，雪步迢迢见欲真。澹墨画图横玉影，黄昏庭院倚阑人。唾绒犹认窗间迹，啼粉空馀镜面尘。消得黄金铸成屋，年年雪里贮芳春。","dynasty":"元代","title":"梅花百咏和冯学士海粟作其六"}
{"author":"明本","content":"水中仙子镜中神，夜夜相携入梦真。陇雁哀残埋玉地，朔风吹老弄蟾人。寒添灞上双眉冻，愁压江南几屐尘。雪里不嫌情味苦，一枝占断九州春。","dynasty":"元代","title":"梅花百咏和冯学士海粟作其七"}
{"author":"明本","content":"横影伶仃似有神，半清浅处独呈真。数枝冲澹晚唐句，一种孤高东晋人。上苑清房谁耐雪，庐山玉峡肯蒙尘。是中天趣那能识，惜被东风漏泄春。","dynasty":"元代","title":"梅花百咏和冯学士海粟作其八"}
{"author":"明本","content":"梦来曾忆二郎神，花影愁端语最真。月浸一庭寒水玉，梦惊孤枕断肠人。不堪往事从头看，总欲新诗得句尘。啄木敲门窥我醉，四山寂寂鸟啼春。","dynasty":"元代","title":"梅花百咏和冯学士海粟作其九"}
{"author":"明本","content":"忆昔君平勘卜神，青衣应是日时真。云开巫女多娇面，浴出杨妃一丽人。竹叶杯浮苔砌月，豆荄灰暖纸窗尘。惊春恐落群芳后，先到名园逐上春。","dynasty":"元代","title":"梅花百咏和冯学士海粟作其十"}
{"author":"明本","content":"遗情极像白拈神，仙与吟翁意气真。月晓忆同林外饮，酒醒愁恨曲中人。荒溪独照山初静，寒影相持雪亦尘。每惜半檐风露重，起披玉毳伴琼春。","dynasty":"元代","title":"梅花百咏和冯学士海粟作其十一"}
{"author":"明本","content":"朵中飞下玉霄神，仙韵娇姝一粉真。冰晓浴乾银浦水，雪篱愁损草堂人。名姬骏马空词笔，废苑荒台老战尘。冻野苍茫天四惨，两行啼雁独伤春。","dynasty":"元代","title":"梅花百咏和冯学士海粟作其十二"}
{"author":"明本","content":"半江涌出金山寺，一簇楼台雨岸船。月到中宵成白昼，浪翻平地作青天。塔铃自触微风语，滩石长磨细浪圆。龙化楚人来听法，手擎珠献不论钱。","dynasty":"元代","title":"题金山寺"}
{"author":"明本","content":"天有月兮地有松，可堪松月趣无穷。松生金粉月生兔，月抱明珠松化龙。月照长空松挂衲，松回禅定月当空。老僧笑指松头月，松月何妨一处供。","dynasty":"元代","title":"松月"}
{"author":"明本","content":"醉乘白鹤登银阙，梦跨青鸾入绛宫。酒醒眼开俱不见，一川桃李自春风。","dynasty":"元代","title":"颂古七首其一"}
{"author":"明本","content":"白玉琢成西子骨，黄金铸就伍员心。莲宫人醉歌声咽，月落吴江泪满襟。","dynasty":"元代","title":"颂古七首其二"}
{"author":"明本","content":"斧烂柯销局未阑，天风吹鹤下瑶坛。满盘黑白轻翻转，袖拂苍梧玉佩寒。","dynasty":"元代","title":"颂古七首其三"}
{"author":"明本","content":"天生富贵称雄才，织翠华裾拥不开。一簇管弦声未绝，醉扶公子上楼台。","dynasty":"元代","title":"颂古七首其四"}
{"author":"明本","content":"三冬枯木遇春阳，翠萼寒英喷古香。雪鬓老婆情未瞥，冷看花树哭檀郎。","dynasty":"元代","title":"颂古七首其五"}
{"author":"明本","content":"叶卷西风树树寒，乱蛩吟砌梦初残。情怀自是不堪听，又把琵琶月下弹。","dynasty":"元代","title":"颂古七首其六"}
{"author":"明本","content":"赤脚波斯叩海门，黑风吹浪暗昏昏。三更掣断青霞锁，笑看骊龙戏子孙。","dynasty":"元代","title":"颂古七首其七"}
{"author":"明本","content":"双髻云深古道危，不来夜半叩柴扉。六年底事成遗恨，寂寞空山啼子规。","dynasty":"元代","title":"双髻峰有怀"}
{"author":"明本","content":"晴云万叠裹群山，厓瀑千寻落树间。定里惊传王驾至，祇应来夺老僧閒。","dynasty":"元代","title":"次韵酬李仲思宰相"}
{"author":"明本","content":"讣音遗我客床头，话到轮回鬼亦愁。肉眼未空今古梦，满天霜月晒枯髅。","dynasty":"元代","title":"客中闻讣"}
{"author":"明本","content":"无言童子拂香台，报道长沙学士来。烂煮橘皮砂罐冷，几年生意喜潜回。","dynasty":"元代","title":"次韵酬冯海粟待制"}
{"author":"明本","content":"团团相聚火炉头，商略沩山水牯牛。一语忽投人拍手，满天霜月下西楼。","dynasty":"元代","title":"道话"}
{"author":"明本","content":"檐头密布蜘蛛网，砌下高堆曲蟮泥。达磨眼睛浑不顾，寻常读作一联诗。","dynasty":"元代","title":"偶成"}
{"author":"明本","content":"一声幽鸟到窗前，白发老僧惊昼眠。走下竹床开两眼，方知屋外有青天。","dynasty":"元代","title":"省庵"}
{"author":"明本","content":"夜分明月是扬州，尚有春风在树头。莫怪当年何水部，岁寒心事与谁愁？","dynasty":"元代","title":"忆梅"}
{"author":"明本","content":"月旦花前岂乏人，风霜齿颊带阳春。江南野史馀芳论，绝世清如古逸民。","dynasty":"元代","title":"评梅"}
{"author":"明本","content":"花谢东风搅离思，愁翻缟袂忍轻分。月明梢送临溪水，春树遥怜隔暮云。","dynasty":"元代","title":"别梅"}
{"author":"明本","content":"香销泥污意徘徊，掠地回风玉作堆。愁绝黄昏无一语，怕看孤月上窗来。","dynasty":"元代","title":"惜梅"}
{"author":"明本","content":"破玉并刀试手温，香凝双股断芳魂。花随燕尾轻分去，不带春风爪甲痕。","dynasty":"元代","title":"剪梅"}
{"author":"明本","content":"铁石芳条谁矫揉，从教曲折抱天姿。龙蛇影碎玲珑月，交错难分南北枝。","dynasty":"元代","title":"蟠梅"}
{"author":"明本","content":"古貌苍然鹤膝枝，唾花生晕护春机。玉堂试看青袍客，莫忘江南有白衣。","dynasty":"元代","title":"苔梅"}
{"author":"明本","content":"数枝姑射斗婵娟，疏影分明不夜天。散却广寒宫里桂，春光长满玉堂前。","dynasty":"元代","title":"月梅"}
{"author":"明本","content":"花间少女剪春寒，粲粲《霓裳》舞队仙。月夜遥看环佩冷，莫教吹落玉花钿。","dynasty":"元代","title":"风梅"}
{"author":"明本","content":"梦隔梨云逗晓天，苔枝浮翠逗春寒。不嫌玉质笼轻素，留与诗人冷澹看。","dynasty":"元代","title":"烟梅"}
{"author":"明本","content":"依稀残雪浸寒波，桃李漫山奈俗何？潇洒最宜三二点，好花清影不须多。","dynasty":"元代","title":"疏梅"}
{"author":"明本","content":"种玉西湖独占春，逋仙佳句播清芬。月明花落吟魂冷，童子何之鹤在坟。","dynasty":"元代","title":"孤山梅"}
{"author":"明本","content":"数椽草屋延清客，竹作疏篱护玉葩。不是玉堂无分到，且和明月到山家。","dynasty":"元代","title":"茅舍梅"}
{"author":"明本","content":"庭花映箔眩吟眸，一片湘云锁暮愁。风卷黄昏疏影动，珊瑚枝上月如钩。","dynasty":"元代","title":"隔帘梅"}
{"author":"明本","content":"春融剡雪道人家，素幅凝香四面遮。明月满床清梦觉，白云堆里见疏花。","dynasty":"元代","title":"纸帐梅"}
{"author":"明本","content":"冻云四合雪漫漫，谁解当机作水看。只为眼中花未瞥，启窗犹看玉琅玕。","dynasty":"元代","title":"雪"}
{"author":"明本","content":"村南村北春水鸣，村村布谷催春耕。手捧饭盂向天祝，明日插秧还我晴。","dynasty":"元代","title":"田歌"}
{"author":"明本","content":"学得閒来便得閒，好山好水任盘桓。林塘庵外湖山景，堪与杭州一样看。","dynasty":"元代","title":"林塘庵"}
{"author":"明本","content":"一山未尽一山登，百里全无一里平。疑是老僧遥指处，只堪图画不堪行。","dynasty":"元代","title":"天目山"}
{"author":"明本","content":"富贵之人宜念佛，黄金满库谷盈仓。世间受用无亏缺，只欠临终见愿王。","dynasty":"元代","title":"净土诗二首其一"}
{"author":"明本","content":"身膺宰辅与朝郎，盖世功名势莫量。自性弥陀如不念，未知何以敌无常。","dynasty":"元代","title":"净土诗二首其二"}
{"author":"明本","content":"寒岩一夜风雷恶，师子迸断黄金索。骅骝万里追不回，声沈宇宙空山岳。君今去去持此音，十八滩头探麟角。君不见马师一口吸西江，波腾浪沸烟茫茫。又不见集云峰下四藤条，雨洗风磨恨未消。生耶死耶俱不道，铁壁银山齐靠倒。有问禅，血染溪花春正妍。有问道，两岸夕阳对芳草。千差万别任纵横，瞥转一机何处讨。玄沙白纸脱或举，似时更须莫谤西峰好。","dynasty":"元代","title":"送吉上人之江西下高峰和尚遗书"}
{"author":"明本","content":"野人原上十五里，寒厓白日啼山鬼。万峰重叠路回旋，半间箬屋青松底。老僧和锸入烟霞，满林摇落朱藤华。烧田种寒粟，斸地栽胡麻。云根拨笋，涧底寻茶。粪火深埋魁芋种，砂瓶烂煮黄箐芽。人谓隐者閒不足，何故山翁事驱逐。山翁笑指溪上桃，庭前竹，春风几度更新绿。香严不作灵云死，徒有是非喧两耳。争似侬家百不知，从教少室分皮髓。","dynasty":"元代","title":"和皖山隐者"}
{"author":"明本","content":"蛩声唧唧，雁声呖呖。病叶落空阶，清籁鸣空隙。客来叩我白云房，三绕禅床振金锡。玄音落落不覆藏，更加一语成狼藉。拟来此处寻声迹，万里秋风有何极。丈夫何事不肯休，直欲参天起荆棘。九载少林穷的的，一宿曹溪浮逼逼。偃溪流水香严击，切忌随他那边觅。良由眼听与心闻，疾燄过风俱莫及。威音那畔空劫前，底事何曾异今日。幻住道人都不识，柴扉昼掩千山碧。寒莎叶底露沈沈，烟外数声牛背笛。客既无言我亦休，横眠一觉青茅席。梦里忽闻萧骚淅沥何处生？觉来元是山雨四阎声滴滴。","dynasty":"元代","title":"秋夜述古"}
{"author":"明本","content":"惠山屹立千仞青，俯瞰天地鸿毛轻。七窍既凿浑沌死，九龙攫雾雷神惊。霹雳声中白石裂，银泉迸出青铅穴。惟恨当年桑苧翁，玉浪翻空煮春雪。何如跨龙飞上天，并与挈过昆仑巅。散作大地清凉雨，免使苍生受辛苦。我来叩泉泉无声，□曲冷光沈万古。殿前风桧砉然鸣，日暮山灵打鼓钟。","dynasty":"元代","title":"留题惠山寺"}
{"author":"明本","content":"玉殿琼楼。金锁银钩。总不如、岩谷清幽。蒲团纸帐，瓦钵磁瓯。却不知春，不知夏，不知秋。万事俱休。名利都勾。翼攀缘、永绝追求。溪山作伴，云月为俦。但乐清闲，乐自在，乐优游。","dynasty":"元代","title":"行香子"}
{"author":"明本","content":"大槿篱笆。雪屋梅花。香馥馥、疏影横斜。久辞阛阓，识破浮华。有云门饼，金牛饭，赵州茶。验尽龙蛇。凡圣交加。喜清贫、不管骄奢。孤窗独坐，目断天涯。闲伴清风，伴明月，伴烟霞。","dynasty":"元代","title":"行香子"}
{"author":"明本","content":"截断红尘石万寻，冲开碧落松千尺。岩花朵朵水泠泠，杨柳一瓶甘露滴。","dynasty":"元代","title":"自赞"}
{"author":"顾衡","content":"今日新雨霁，山光净如沐。晚香浮水花，秋声在庭竹。高堂张绮席，谈笑皆雍穆。兴酣杂觥筹，诗成粲珠玉。清时多遗才，白驹在空谷。今者不为乐，逝者良不复。呜呜咽洞箫，袅袅度清曲。更待月明生，金尊照醽醁。","dynasty":"明代","title":"芝云堂分韵得玉字"}
{"author":"单恂","content":"画帘微雨春风暮，最苦今番。罗袖痕斑，留待归时逐点看。桃花门巷无人到，蹙损蛾弯。手约云鬟，斜倚残红第几阑。","dynasty":"明代","title":"采桑子"}
{"author":"单恂","content":"豆蔻花红满眼明，小帘贴燕雨如尘。踏青时节又因循。倦蝶有情随鬓亸，远山无赖学眉颦。冷清清地奈何春。","dynasty":"明代","title":"浣溪沙"}
{"author":"董樵","content":"五岳终难竟，蹉跎岂漫游。家居如旅梦，春雨似深秋。樽冷山云外，潮寒岛石头。与君忘世故，正好此淹留。","dynasty":"清代","title":"初春过宋伊水次见赠韵"}
{"author":"董樵","content":"海色当秋碧，潮声入午平。一尊黄叶落，万里暮云生。衰老思前事，豪华变世情。溪山独不改，仍是旧逢迎。","dynasty":"清代","title":"秋日同宋玉乡曲武英饮花石峰"}
{"author":"董樵","content":"烟覆平林霜树红，群山中豁曲溪通。园蔬已见连荒草，篱菊还应炫晚丛。一蹇江山新句在，三秋风雨敝庐空。倦游渐识闲居好，试拂尘衣倚碧桐。","dynasty":"清代","title":"还山至云门"}
{"author":"董樵","content":"策杖寻幽径转深，禅关春意问啼禽。劳人山色偏多怨，留客溪声似有心。扫石争题苔断壁，倾樽直待月穿林。疏狂到处堪存迹，明日重来过北岑。","dynasty":"清代","title":"游禅觉寺"}
{"author":"高永","content":"闲登高阁，叹兴亡满目，风烟尘土。画栋珠帘当日事，不见朝云暮雨。秋水长天，落霞孤鹜，千载名如故。长空淡澹，去鸿嘹唳谁数。遥忆才子当年，如椽健笔，坐上题佳句。物换星移知几度，遗恨西山南浦。往事悠悠，昔人安在，何处寻歌舞。长江东注，为谁流尽今古。","dynasty":"元代","title":"大江东去滕王阁元草堂诗馀卷上"}
{"author":"高永","content":"苍壁云气涌，长松风雨寒。湍流擘山出，玉虹饮溪湾。胸中无云梦，笔底无江山。想见破墨初，布袖蛟龙蟠。壮观骇心魄，万象本自閒。寒斋静相对，远意空追攀。","dynasty":"金朝","title":"跋贾天升所藏段志宁山水"}
{"author":"葛远","content":"一夜雨淋漓，花开几枝亚。嫣然色更娇，未逐东风谢。","dynasty":"清代","title":"雨后看花"}
{"author":"葛远","content":"山村初听杜鹃声，日暖风和一晌晴。寒食有诗春意足，不闻天子召韩翃。","dynasty":"清代","title":"寒食"}
{"author":"葛远","content":"林塘一曲偶凭栏，试问清阴把钓竿。瞥见浮个下深碧，鱼游萍底不知寒。","dynasty":"清代","title":"垂钓"}
{"author":"葛远","content":"孤镫静坐巧安排，锦字回文花样佳。一握椒聊寄珍重，此中芬馥是侬怀。","dynasty":"清代","title":"制椒枕寄外其一"}
{"author":"葛远","content":"旅馆凄凉动客愁，邯郸未到梦难休。凭将一瞬黄粱熟，无事痴情叹白头。","dynasty":"清代","title":"制椒枕寄外其二"}
{"author":"葛远","content":"小阁帘高卷，时还鹊噪晴。春花争灿烂，池水最澄清。燕啄香泥暖，蜂驮翠絮轻。倚窗收绣谱，扫几设棋枰。听野农歌接，看山画本成。分题诗未就，催卷有新莺。","dynasty":"清代","title":"春晴"}
{"author":"葛远","content":"几人代父走征鞍，远戍远城胜克汗。一骑明驼辞火伴，木兰犹是女儿还。","dynasty":"清代","title":"家大人命咏见志勉呈"}
{"author":"葛远","content":"年少初为客，焉知行路难。黔山二千里，湘水万重澜。且听骊歌悄，翻怜雁影单。家书宜早付，长铗莫轻弹。志大须鹏展，枝栖愿莺安。前途殷御李，名士喜瞻韩。笔札从容出，诗书蕴藉看。寓公防落魄，游子恐孤寒。堂上缝衣密，闺中织锦宽。得如青眼愿，毋遣白头叹。恋栈犹凡马，抟空要健翰。田园未荒芜，知倦及时还。","dynasty":"清代","title":"送六陔弟之黔"}
{"author":"段全","content":"斜搊花脚面，阔大打廉搋。","dynasty":"宋代","title":"句"}
{"author":"方峨","content":"村市溪头雪里经，人烟寒处认邮亭。沿流竹艇排银汉，劈面云峰插玉屏。秀绝山川浑一色，空怜鱼罶见三星。寻梅放鹤饶幽赏，争似兵厨醉不醒。","dynasty":"清代","title":"雪过渔亭"}
{"author":"方峨","content":"九峰山色高嵯峨，川原平远堆青螺。刘夏村南泗水镇，片帆我亦曾经过。此时我年方二十，乍见老成尚羞涩。客邸惟拈诗与书，日键芸窗足不出。少年情性好交游，一时怀刺干名流。卢文子，张洮侯，朝朝约放龙潭舟。鲈脍莼羹罗满座，玉箫金管吹清秋。此中有人数诗伯，开言便及虬髯客。清誉真应千古传，彩笔争夸万人敌。近来作吏来西昌，寥寥风雅推平章。即或有人弄笔墨，譬如无腔牧笛横山庄。永清倪子来日昨，顿使洪都风雅作。绛帐旋开徐稚亭，赤幢久树滕王阁。兴酣搦管发大呼，十三大郡都惊愕。门外频停问字车，云中又见衔书鹤。骤然相见即相怜，须识神交已有年。把臂发狂话宿昔，恍若置身黄浦青溪边。过我讼堂一交接，便觉胸中有冰雪。太白刘伶共醉醒，许由巢父同高洁。即席还当赠片言，文中雄长诗中杰。猗嗟乎！君才磊落非等伦，得君如得金千钧。他时归遇云间客，道我为官鬓似银。","dynasty":"清代","title":"赠倪永清"}
{"author":"杜牧","content":"清明时节雨纷纷，路上行人欲断魂。借问酒家何处有，牧童遥指杏花村。","dynasty":"唐代","tags":"清明节，写雨，写人，行路，早教古诗100首","title":"清明"}
{"author":"杜牧","content":"银烛秋光冷画屏，轻罗小扇扑流萤。天阶夜色凉如水，卧看牵牛织女星。(天阶一作：天街；卧看一作：坐看)","dynasty":"唐代","tags":"唐诗三百首，写景，秋天，七夕节，闺怨，早教古诗100首","title":"秋夕"}
{"author":"杜牧","content":"千里莺啼绿映红，水村山郭酒旗风。南朝四百八十寺，多少楼台烟雨中。","dynasty":"唐代","tags":"春天，写景，寺庙，抒情","title":"江南春"}
{"author":"杜牧","content":"烟笼寒水月笼沙，夜泊秦淮近酒家。商女不知亡国恨，隔江犹唱《后庭花》。","dynasty":"唐代","tags":"唐诗三百首，初中古诗，咏史怀古，抒怀，爱国，写景，早教古诗100首","title":"泊秦淮"}
{"author":"杜牧","content":"远上寒山石径斜，白云深处有人家。(深处一作：生处)停车坐爱枫林晚，霜叶红于二月花。","dynasty":"唐代","tags":"小学古诗，秋天，写景，言志，早教古诗100首","title":"山行"}
{"author":"杜牧","content":"折戟沉沙铁未销，自将磨洗认前朝。东风不与周郎便，铜雀春深锁二乔。","dynasty":"唐代","tags":"唐诗三百首，初中古诗，咏史怀古，战争，怀才不遇","title":"赤壁"}
{"author":"杜牧","content":"　　六王毕，四海一，蜀山兀，阿房出。覆压三百余里，隔离天日。骊山北构而西折，直走咸阳。二川溶溶，流入宫墙。五步一楼，十步一阁；廊腰缦回，檐牙高啄；各抱地势，钩心斗角。盘盘焉，囷囷焉，蜂房水涡，矗不知其几千万落。长桥卧波，未云何龙？复道行空，不霁何虹？高低冥迷，不知西东。歌台暖响，春光融融；舞殿冷袖，风雨凄凄。一日之内，一宫之间，而气候不齐。(不知乎一作：不知其；西东一作：东西)　　妃嫔媵嫱，王子皇孙，辞楼下殿，辇来于秦，朝歌夜弦，为秦宫人。明星荧荧，开妆镜也；绿云扰扰，梳晓鬟也；渭流涨腻，弃脂水也；烟斜雾横，焚椒兰也。雷霆乍惊，宫车过也；辘辘远听，杳不知其所之也。一肌一容，尽态极妍，缦立远视，而望幸焉。有不见者，三十六年。(有不见者一作：有不得见者)燕赵之收藏，韩魏之经营，齐楚之精英，几世几年，剽掠其人，倚叠如山。一旦不能有，输来其间。鼎铛玉石，金块珠砾，弃掷逦迤，秦人视之，亦不甚惜。　　嗟乎！一人之心，千万人之心也。秦爱纷奢，人亦念其家。奈何取之尽锱铢，用之如泥沙！使负栋之柱，多于南亩之农夫；架梁之椽，多于机上之工女；钉头磷磷，多于在庾之粟粒；瓦缝参差，多于周身之帛缕；直栏横槛，多于九土之城郭；管弦呕哑，多于市人之言语。使天下之人，不敢言而敢怒。独夫之心，日益骄固。戍卒叫，函谷举，楚人一炬，可怜焦土！　　呜呼！灭六国者六国也，非秦也；族秦者秦也，非天下也。嗟乎！使六国各爱其人，则足以拒秦；使秦复爱六国之人，则递三世可至万世而为君，谁得而族灭也？秦人不暇自哀，而后人哀之；后人哀之而不鉴之，亦使后人而复哀后人也。","dynasty":"唐代","tags":"辞赋精选，古文观止，高中文言文，咏物，议论，借古讽今","title":"阿房宫赋"}
{"author":"杜牧","content":"青山隐隐水迢迢，秋尽江南草未凋。二十四桥明月夜，玉人何处教吹箫？","dynasty":"唐代","tags":"唐诗三百首，调笑，写景，友情，怀念","title":"寄扬州韩绰判官"}
{"author":"杜牧","content":"江涵秋影雁初飞，与客携壶上翠微。尘世难逢开口笑，菊花须插满头归。但将酩酊酬佳节，不用登临恨落晖。古往今来只如此，牛山何必独霑衣。(霑同：沾)","dynasty":"唐代","tags":"节日，重阳节","title":"九日齐山登高/九日齐安登高"}
{"author":"杜牧","content":"多情却似总无情，唯觉樽前笑不成。蜡烛有心还惜别，替人垂泪到天明。","dynasty":"唐代","tags":"唐诗三百首，离别，惜别","title":"赠别"}
{"author":"杜牧","content":"云阶月地一相过，未抵经年别恨多。最恨明朝洗车雨，不教回脚渡天河。","dynasty":"唐代","title":"七夕"}
{"author":"杜牧","content":"无力摇风晓色新，细腰争妒看来频。绿阴未覆长堤水，金穗先迎上苑春。几处伤心怀远路，一枝和雨送行尘。东门门外多离别，愁杀朝朝暮暮人。","dynasty":"唐代","title":"新柳"}
{"author":"杜牧","content":"有计自安业，秋风罢远吟。买山惟种竹，对客更弹琴。烟起药厨晚，杵声松院深。闲眠得真性，惆怅旧时心。","dynasty":"唐代","title":"秋日"}
{"author":"杜牧","content":"孤舟天际外，去路望中赊。贫病远行客，梦魂多在家。蝉吟秋色树，鸦噪夕阳沙。不拟彻双鬓，他方掷岁华。","dynasty":"唐代","title":"秋晚江上遣怀"}
{"author":"杜牧","content":"整整复斜斜，随旗簇晚沙。门外韩擒虎，楼头张丽华。谁怜容足地，却羡井中蛙。王颁兵势急，鼓下坐蛮奴。潋滟倪塘水，叉牙出骨须。干芦一炬火，回首是平芜。","dynasty":"唐代","title":"台城曲二首"}
{"author":"杜牧","content":"春半平江雨，圆文破蜀罗。声眠篷底客，寒湿钓来蓑。暗澹遮山远，空濛著柳多。此时怀旧恨，相望意如何。","dynasty":"唐代","title":"江上雨寄崔碣"}
{"author":"杜牧","content":"似火山榴映小山，繁中能薄艳中闲。一朵佳人玉钗上，只疑烧却翠云鬟。","dynasty":"唐代","title":"山石榴"}
{"author":"杜牧","content":"山鸟飞红带，亭薇拆紫花。溪光初透彻，秋色正清华。静处知生乐，喧中见死夸。无多珪组累，终不负烟霞。","dynasty":"唐代","title":"题白蘋洲"}
{"author":"杜牧","content":"句吴亭东千里秋，放歌曾作昔年游。青苔寺里无马迹，绿水桥边多酒楼。大抵南朝皆旷达，可怜东晋最风流。月明更想桓伊在，一笛闻吹出塞愁。谢眺诗中佳丽地，夫差传里水犀军。城高铁瓮横强弩，柳暗朱楼多梦云。画角爱飘江北去，钓歌长向月中闻。扬州尘土试回首，不惜千金借与君。","dynasty":"唐代","tags":"地方，怀古，历史，抒怀，怀才不遇","title":"润州二首"}
{"author":"杜牧","content":"陵阳北郭隐，身世两忘者。蓬蒿三亩居，宽于一天下。樽酒对不酌，默与玄相话。人生自不足，爱叹遭逢寡。","dynasty":"唐代","tags":"隐居，生活，感慨","title":"赠宣州元处士"}
{"author":"杜牧","content":"碧池新涨浴娇鸦，分锁长安富贵家。游骑偶同人斗酒，名园相倚杏交花。银鞦騕褭嘶宛马，绣鞅璁珑走钿车。一曲将军何处笛，连云芳草日初斜。","dynasty":"唐代","title":"街西长句"}
{"author":"杜牧","content":"烈士思酬国士恩，春申谁与快冤魂。三千宾客总珠履，欲使何人杀李园。","dynasty":"唐代","title":"春申君"}
{"author":"杜牧","content":"甘罗昔作秦丞相，子政曾为汉辇郎。千载更逢王侍读，当时还道有文章。","dynasty":"唐代","title":"偶题"}
{"author":"杜牧","content":"岂君心的的，嗟我泪涓涓。绵羽啼来久，锦鳞书未传。兽垆凝冷焰，罗幕蔽晴烟。自是求佳梦，何须讶昼眠。","dynasty":"唐代","title":"春思"}
{"author":"杜牧","content":"黑山南面更无州，马放平沙夜不收。风送孤城临晚角，一声声入客心愁。","dynasty":"唐代","title":"边上晚秋"}
{"author":"杜牧","content":"忆昨未知道，临川每羡鱼。世途行处见，人事病来疏。微雨秋栽竹，孤灯夜读书。怜君亦同志，晚岁傍山居。","dynasty":"唐代","title":"卜居招书侣"}
{"author":"杜牧","content":"星汉离宫月出轮，满街含笑绮罗春。花前每被青蛾问，何事重来只一人。","dynasty":"唐代","title":"重登科"}
{"author":"杜牧","content":"万里衔芦别故乡，云飞雨宿向潇湘。数声孤枕堪垂泪，几处高楼欲断肠。度日翩翩斜避影，临风一一直成行，年年辛苦来衡岳，羽翼摧残陇塞霜。","dynasty":"唐代","title":"雁"}
{"author":"杜牧","content":"两两戏沙汀，长疑画不成。锦机争织样，歌曲爱呼名。好育顾栖息，堪怜泛浅清。凫鸥皆尔类，惟羡独含情。","dynasty":"唐代","title":"鸳鸯"}
{"author":"杜牧","content":"带霜南去雁，夜好宿汀沙。惊起向何处，高飞极海涯。入云声渐远，离岳路由赊。归梦当时断，参差欲到家。","dynasty":"唐代","title":"闻雁"}
{"author":"杜牧","content":"火云初似灭，晓角欲微清。故国行千里，新蝉忽数声。时行仍仿佛，度日更分明。不敢频倾耳，唯忧白发生。","dynasty":"唐代","title":"闻蝉"}
{"author":"杜牧","content":"何处吹笳薄暮天，塞垣高鸟没狼烟。游人一听头堪白，苏武争禁十九年。海路无尘边草新，荣枯不见绿杨春。白沙日暮愁云起，独感离乡万里人。胡雏吹笛上高台，寒雁惊飞去不回。尽日春风吹不散，只应分付客愁来。","dynasty":"唐代","title":"边上闻笳三首"}
{"author":"杜牧","content":"远信初凭双鲤去，他乡正遇一阳生。尊前岂解愁家国，辇下唯能忆弟兄。旅馆夜忧姜被冷，暮江寒觉晏裘轻。竹门风过还惆怅，疑是松窗雪打声。","dynasty":"唐代","title":"冬至日遇京使发寄舍弟"}
{"author":"杜牧","content":"云阔烟深树，江澄水浴秋。美人何处在，明月万山头。","dynasty":"唐代","title":"有寄"}
{"author":"杜牧","content":"共惜流年留不得，且环流水醉流杯。无情红艳年年盛，不恨凋零却恨开。","dynasty":"唐代","title":"和严恽秀才落花"}
{"author":"杜牧","content":"芦花深泽静垂纶，月夕烟朝几十春。自说孤舟寒水畔，不曾逢著独醒人。","dynasty":"唐代","tags":"写景，山水，赞美","title":"赠渔父"}
{"author":"杜牧","content":"满眼青山未得过，镜中无那鬓丝何。只言旋老转无事，欲到中年事更多。","dynasty":"唐代","title":"书怀"}
{"author":"杜牧","content":"行乐及时时已晚，对酒当歌歌不成。千里暮山重叠翠，一溪寒水浅深清。高人以饮为忙事，浮世除诗尽强名。看著白蘋芽欲吐，雪舟相访胜闲行。","dynasty":"唐代","title":"湖南正初招李郢秀才"}
{"author":"杜牧","content":"玉子纹楸一路饶，最宜檐雨竹萧萧。羸形暗去春泉长，拔势横来野火烧。守道还如周柱史，鏖兵不羡霍嫖姚。浮生七十更万日，与子期于局上销。","dynasty":"唐代","tags":"送别，友人，不舍","title":"送国棋王逢"}
{"author":"杜牧","content":"敬亭山下百顷竹，中有诗人小谢城。城高跨楼满金碧，下听一溪寒水声。梅花落径香缭绕，雪白玉珰花下行。萦风酒旆挂朱阁，半醉游人闻弄笙。我初到此未三十，头脑钐利筋骨轻。画堂檀板秋拍碎，一引有时联十觥。老闲腰下丈二组，尘土高悬千载名。重游鬓白事皆改，唯见东流春水平。对酒不敢起，逢君还眼明。云罍看人捧，波脸任他横。一醉六十日，古来闻阮生。是非离别际，始见醉中情。今日送君话前事，高歌引剑还一倾。江湖酒伴如相问，终老烟波不计程。","dynasty":"唐代","title":"自宣州赴官入京，路逢裴坦判官归宣州，因题赠"}
{"author":"杜牧","content":"杜陵萧次君，迁少去官频。寂寞怜吾道，依稀似古人。饰心无彩缋，到骨是风尘。自嫌如匹素，刀尺不由身。","dynasty":"唐代","title":"自贻"}
{"author":"杜牧","content":"笙歌登画船，十日清明前。山秀白云腻，溪光红粉鲜。欲开未开花，半阴半晴天。谁知病太守，犹得作茶仙。","dynasty":"唐代","title":"春日茶山病不饮酒，因呈宾客"}
{"author":"杜牧","content":"捧诏汀洲去，全家羽翼飞。喜抛新锦帐，荣借旧朱衣。且免材为累，何妨拙有机。宋株聊自守，鲁酒怕旁围。清尚宁无素，光阴亦未晞。一杯宽幕席，五字弄珠玑。越浦黄柑嫩，吴溪紫蟹肥。平生江海志，佩得左鱼归。","dynasty":"唐代","title":"新转南曹未叙朝散初秋暑退出守吴兴书此篇以自见志"}
{"author":"杜牧","content":"四十已云老，况逢忧窘馀。且抽持板手，却展小年书。嗜酒狂嫌阮，知非晚笑蘧。闻流宁叹吒，待俗不亲疏。遇事知裁剪，操心识卷舒。还称二千石，于我意何如。","dynasty":"唐代","title":"自遣"}
{"author":"杜牧","content":"昔子来陵阳，时当苦炎热。我虽在金台，头角长垂折。奉披尘意惊，立语平生豁。寺楼最鶱轩，坐送飞鸟没。一樽中夜酒，半破前峰月。烟院松飘萧，风廊竹交戛。时步郭西南，缭径苔圆折。好鸟响丁丁，小溪光汃汃。篱落见娉婷，机丝弄哑轧。烟湿树姿娇，雨馀山态活。仲秋往历阳，同上牛矶歇。大江吞天去，一练横坤抹。千帆美满风，晓日殷鲜血。历阳裴太守，襟韵苦超越。鞔鼓画麒麟，看君击狂节。离袖飐应劳，恨粉啼还咽。明年忝谏官，绿树秦川阔。子提健笔来，势若夸父渴。九衢林马挝，千门织车辙。秦台破心胆，黥阵惊毛发。子既屈一鸣，余固宜三刖。慵忧长者来，病怯长街喝。僧炉风雪夜，相对眠一褐。暖灰重拥瓶，晓粥还分钵。青云马生角，黄州使持节。秦岭望樊川，只得回头别。商山四皓祠，心与樗蒲说。大泽蒹葭风，孤城狐兔窟。且复考诗书，无因见簪笏。古训屹如山，古风冷刮骨。周鼎列瓶罂，荆璧横抛摋。力尽不可取，忽忽狂歌发。三年未为苦，两郡非不达。秋浦倚吴江，去楫飞青鹘。溪山好画图，洞壑深闺闼。竹冈森羽林，花坞团宫缬。景物非不佳，独坐如鞲绁。丹鹊东飞来，喃喃送君札。呼儿旋供衫，走门空踏袜。手把一枝物，桂花香带雪。喜极至无言，笑馀翻不悦。人生直作百岁翁，亦是万古一瞬中。我欲东召龙伯翁，上天揭取北斗柄。蓬莱顶上斡海水，水尽到底看海空。月于何处去，日于何处来？跳丸相趁走不住，尧舜禹汤文武周孔皆为灰。酌此一杯酒，与君狂且歌。离别岂足更关意，衰老相随可奈何。","dynasty":"唐代","title":"池州送孟迟先辈"}
{"author":"杜牧","content":"腊雪一尺厚，云冻寒顽痴。孤城大泽畔，人疏烟火微。愤悱欲谁语，忧愠不能持。天子号仁圣，任贤如事师。凡称曰治具，小大无不施。明庭开广敞，才隽受羁维。如日月縆升，若鸾凤葳蕤。人才自朽下，弃去亦其宜。北虏坏亭障，闻屯千里师。牵连久不解，他盗恐旁窥。臣实有长策，彼可徐鞭笞。如蒙一召议，食肉寝其皮。斯乃庙堂事，尔微非尔知。向来躐等语，长作陷身机。行当腊欲破，酒齐不可迟。且想春候暖，瓮间倾一卮。","dynasty":"唐代","title":"雪中书怀"}
{"author":"杜牧","content":"行看腊破好年光，万寿南山对未央。黠戛可汗修职贡，文思天子复河湟。应须日驭西巡狩，不假星弧北射狼。吉甫裁诗歌盛业，一篇江汉美宣王。","dynasty":"唐代","title":"奉和白相公圣德和平致兹休运岁终功就合咏盛…长句四韵"}
{"author":"杜牧","content":"华堂日渐高，雕槛系红绦。故国陇山树，美人金剪刀。避笼交翠尾，罅嘴静新毛。不念三缄事，世途皆尔曹。","dynasty":"唐代","title":"鹦鹉"}
{"author":"杜牧","content":"疏雨洗空旷，秋标惊意新。大热去酷吏，清风来故人。樽酒酌未酌，晓花颦不颦。铢秤与缕雪，谁觉老陈陈？","dynasty":"唐代","tags":"秋天，写景，政治，希望","title":"早秋"}
{"author":"杜牧","content":"东都放榜未花开，三十三人走马回。秦地少年多酿酒，已将春色入关来。","dynasty":"唐代","tags":"抒情，豪迈","title":"及第后寄长安故人"}
{"author":"杜牧","content":"万物有丑好，各一姿状分。唯人即不尔，学与不学论。学非探其花，要自拨其根。孝友与诚实，而不忘尔言。根本既深实，柯叶自滋繁。念尔无忽此，期以庆吾门。","dynasty":"唐代","title":"留诲曹师等诗"}
{"author":"杜牧","content":"劳劳千里身，襟袂满行尘。深夜悬双泪，短亭思远人。苍江程未息，黑水梦何频。明月轻桡去，唯应钓赤鳞。有恨秋来极，无端别后知。夜阑终耿耿，明发竟迟迟。信已凭鸿去，归唯与燕期。只因明月见，千里两相思。","dynasty":"唐代","title":"偶题二首"}
{"author":"杜牧","content":"年年不相见，相见却成悲。教我泪如霰，嗟君发似丝。正伤携手处，况值落花时。莫惜今宵醉，人间忽忽期。","dynasty":"唐代","title":"逢故人"}
{"author":"杜牧","content":"泠泠寒水带霜风，更在天桥夜景中。清禁漏闲烟树寂，月轮移在上阳宫。","dynasty":"唐代","title":"洛阳秋夕"}
{"author":"杜牧","content":"帆湿去悠悠，停桡宿渡头。乱烟迷野岸，独鸟出中流。篷雨延乡梦，江风阻暮秋。傥无身外事，甘老向扁舟。","dynasty":"唐代","title":"晚泊"}
{"author":"杜牧","content":"荷花兼柳叶，彼此不胜秋。玉露滴初泣，金风吹更愁。绿眉甘弃坠，红脸恨飘流。叹息是游子，少年还白头。","dynasty":"唐代","title":"秋日偶题"}
{"author":"杜牧","content":"盘古当时有远孙，尚令今日逞家门。一车白土将泥项，十幅红旗补破裈.瓦官寺里逢行迹，华岳山前见掌痕。不须惆怅忧难嫁，待与将书问乐坤。","dynasty":"唐代","title":"嘲妓（牧罢宣州幕，经陕，有酒纠妓肥硕，牧赠此诗）"}
{"author":"杜牧","content":"千里莺啼绿映江，水村山郭酒旗风。南朝四百八十寺，多少楼台烟雨中。","dynasty":"唐代","title":"江南春绝句"}
{"author":"杜牧","content":"娉娉袅袅十三馀，豆蔻梢头二月初。春风十里扬州路，卷上珠帘总不如。","dynasty":"唐代","title":"赠别二首之一"}
{"author":"杜牧","content":"落魄江湖载酒行，楚腰纤细掌中轻。十年一觉扬州梦，赢得青楼薄幸名。","dynasty":"唐代","title":"遣怀"}
{"author":"杜牧","content":"溪边杨柳色参差，攀折年年赠别离。一片风帆望已极，三湘烟水返何时。多缘去棹将愁远，犹倚危亭欲下迟。莫殢酒杯闲过日，碧云深处是佳期。","dynasty":"唐代","title":"送别"}
{"author":"杜牧","content":"我乏青云称，君无买笑金。虚传南国貌，争奈五陵心。桂席尘瑶珮，琼炉烬水沉。凝魂空荐梦，低耳悔听琴。月落珠帘卷，春寒锦幕深。谁家楼上笛，何处月明砧。兰径飞蝴蝶，筠笼语翠襟。和簪抛凤髻，将泪入鸳衾。的的新添恨，迢迢绝好音。文园终病渴，休咏白头吟。绿树莺莺语，平江燕燕飞。枕前闻雁去，楼上送春归。半月縆双脸，凝腰素一围。西墙苔漠漠，南浦梦依依。有恨簪花懒，无聊斗草稀。雕笼长惨淡，兰畹谩芳菲。镜敛青蛾黛，灯挑皓腕肌。避人匀迸泪，拖袖倚残晖。有貌虽桃李，单栖足是非。云輧载驭去，寒夜看裁衣。","dynasty":"唐代","title":"为人题赠二首"}
{"author":"杜牧","content":"把酒直须判酩酊，逢花莫惜暂淹留。假如三万六千日，半是悲哀半是愁。","dynasty":"唐代","title":"寓题"}
{"author":"杜牧","content":"无机还得罪，直道不伤情。微雨昏山色，疏笼闭鹤声。闲居多野客，高枕见江城。门外长溪水，怜君又濯缨。","dynasty":"唐代","title":"贻迁客"}
{"author":"杜牧","content":"江城红叶尽，旅思倍凄凉。孤梦家山远，独眠秋夜长。道存空倚命，身贱未归乡。南望仍垂泪，天边雁一行。","dynasty":"唐代","title":"寄兄弟（又见《许浑集》，题作寄小弟）"}
{"author":"杜牧","content":"凄凉遗迹洛川东，浮世荣枯万古同。桃李香消金谷在，绮罗魂断玉楼空。往年人事伤心外，今日风光属梦中。徒想夜泉流客恨，夜泉流恨恨无穷。","dynasty":"唐代","title":"金谷怀古"}
{"author":"杜牧","content":"九月三十日，雨声如别秋。无端满阶叶，共白几人头。点滴侵寒梦，萧骚著淡愁。渔歌听不唱，蓑湿棹回舟。","dynasty":"唐代","title":"夜雨"}
{"author":"杜牧","content":"蛩唱如波咽，更深似水寒。露华惊弊褐，灯影挂尘冠。故国初离梦，前溪更下滩。纷纷毫发事，多少宦游难。","dynasty":"唐代","title":"寝夜"}
{"author":"杜牧","content":"谢山南畔州，风物最宜秋。太守悬金印，佳人敞画楼。凝缸暗醉夕，残月上汀州。可惜当年鬓，朱门不得游。","dynasty":"唐代","title":"书怀寄卢州（一作泸州守）"}
{"author":"杜牧","content":"凿破苍苔地，偷他一片天。白云生镜里，明月落阶前。","dynasty":"唐代","title":"盆池"}
{"author":"杜牧","content":"吕氏强梁嗣子柔，我于天性岂恩雠。南军不袒左边袖，四老安刘是灭刘。","dynasty":"唐代","title":"题商山四皓庙一绝"}
{"author":"杜牧","content":"舞靴应任闲人看，笑脸还须待我开。不用镜前空有泪，蔷薇花谢即归来。","dynasty":"唐代","title":"留赠"}
{"author":"杜牧","content":"钿尺裁量减四分，纤纤玉笋裹轻云。五陵年少欺他醉，笑把花前出画裙。","dynasty":"唐代","title":"咏袜"}
{"author":"杜牧","content":"蝉翼轻绡傅体红，玉肤如醉向春风。深宫锁闭犹疑惑，更取丹沙试辟宫。监宫引出暂开门，随例须朝不是恩。银钥却收金锁合，月明花落又黄昏。","dynasty":"唐代","title":"宫祠二首"}
{"author":"杜牧","content":"梧桐叶落雁初归，迢递无因寄远衣。月照石泉金点冷，凤酣箫管玉声微。佳人刀杵秋风外，荡子从征梦寐希。遥望戍楼天欲晓，满城冬鼓白云飞。","dynasty":"唐代","title":"闺情代作"}
{"author":"杜牧","content":"金风万里思何尽，玉树一窗秋影寒。独掩柴门明月下，泪流香袂倚阑干。","dynasty":"唐代","title":"秋感"}
{"author":"杜牧","content":"镜弄白髭须，如何作老夫。浮生长勿勿，儿小且呜呜。忍过事堪喜，泰来忧胜无。治平心径熟，不遣有穷途。","dynasty":"唐代","title":"遣兴"}
{"author":"杜牧","content":"水接西江天外声，小斋松影拂云平。何人教我吹长笛，与倚春风弄月明。","dynasty":"唐代","title":"题元处士高亭（宣州）"}
{"author":"杜牧","content":"田园不事来游宦，故国谁教尔别离。独倚关亭还把酒，一年春尽送春诗。","dynasty":"唐代","title":"春尽途中"}
{"author":"杜牧","content":"三树稚桑春未到，扶床乳女午啼饥。潜销暗铄归何处，万指侯家自不知。","dynasty":"唐代","title":"题村舍"}
{"author":"杜牧","content":"闲吟芍药诗，惆望久嚬眉。盼眄回眸远，纤衫整髻迟。重寻春昼梦，笑把浅花枝。小市长陵住，非郎谁得知。","dynasty":"唐代","title":"旧游"}
{"author":"杜牧","content":"江湖醉渡十年春，牛渚山边六问津。历阳前事知何实，高位纷纷见陷人。","dynasty":"唐代","title":"和州绝句"}
{"author":"杜牧","content":"一谒征南最少年，虞卿双璧截肪鲜。歌谣千里春长暖，丝管高台月正圆。玉帐军筹罗俊彦，绛帷环珮立神仙。陆公馀德机云在，如我酬恩合执鞭。滕阁中春绮席开，柘枝蛮鼓殷晴雷。垂楼万幕青云合，破浪千帆阵马来。未掘双龙牛斗气，高悬一榻栋梁材。连巴控越知何事，珠翠沉檀处处堆。十顷平湖堤柳合，岸秋兰芷绿纤纤。一声明月采莲女，四面朱楼卷画帘。白鹭烟分光的的，微涟风定翠vz々。斜辉更落西山影，千步虹桥气象兼。控压平江十万家，秋来江静镜新磨。城头晚鼓雷霆后，桥上游人笑语多。日落汀痕千里色，月当楼午一声歌。昔年行乐秾桃畔，醉与龙沙拣蜀罗。","dynasty":"唐代","title":"怀钟陵旧游四首"}
{"author":"杜牧","content":"暮景千山雪，春寒百尺楼。独登还独下，谁会我悠悠。","dynasty":"唐代","title":"题敬爱寺楼"}
{"author":"杜牧","content":"日旗龙旆想飘扬，一索功高缚楚王。直是超然五湖客，未如终始郭汾阳。","dynasty":"唐代","title":"云梦泽"}
{"author":"杜牧","content":"岸藓生红药，岩泉涨碧塘。地分莲岳秀，草接鼎原芳。雨派潈漴急，风畦芷若香。织蓬眠舴艋，惊梦起鸳鸯。论吐开冰室，诗陈曝锦张。貂簪荆玉润，丹穴凤毛光。今日还珠守，何年执戟郎。且嫌游昼短，莫问积薪长。无计披清裁，唯持祝寿觞。愿公如卫武，百岁尚康强。","dynasty":"唐代","title":"春日言怀寄虢州李常侍十韵"}
{"author":"杜牧","content":"捷书皆应睿谋期，十万曾无一镞遗。汉武惭夸朔方地，周宣休道太原师。威加塞外寒来早，恩入河源冻合迟。听取满城歌舞曲，凉州声韵喜参差。","dynasty":"唐代","title":"今皇帝陛下一诏征兵…次第归降臣获睹圣功辄献歌咏"}
{"author":"杜牧","content":"去夏疏雨馀，同倚朱阑语。当时楼下水，今日到何处。恨如春草多，事与孤鸿去。楚岸柳何穷，别愁纷若絮。","dynasty":"唐代","title":"题安州浮云寺楼寄湖州张郎中"}
{"author":"杜牧","content":"京江水清滑，生女白如脂。其间杜秋者，不劳朱粉施。老濞即山铸，后庭千双眉。秋持玉斝醉，与唱金缕衣。濞既白首叛，秋亦红泪滋。吴江落日渡，灞岸绿杨垂。联裾见天子，盼眄独依依。椒壁悬锦幕，镜奁蟠蛟螭。低鬟认新宠，窈袅复融怡。月上白璧门，桂影凉参差。金阶露新重，闲捻紫箫吹。莓苔夹城路，南苑雁初飞。红粉羽林杖，独赐辟邪旗。归来煮豹胎，餍饫不能饴。咸池升日庆，铜雀分香悲。雷音后车远，事往落花时。燕禖得皇子，壮发绿緌緌.画堂授傅姆，天人亲捧持。虎睛珠络褓，金盘犀镇帷。长杨射熊罴，武帐弄哑咿。渐抛竹马剧，稍出舞鸡奇。崭崭整冠珮，侍宴坐瑶池。眉宇俨图画，神秀射朝辉。一尺桐偶人，江充知自欺。王幽茅土削，秋放故乡归。觚棱拂斗极，回首尚迟迟。四朝三十载，似梦复疑非。潼关识旧吏，吏发已如丝。却唤吴江渡，舟人那得知。归来四邻改，茂苑草菲菲。清血洒不尽，仰天知问谁。寒衣一匹素，夜借邻人机。我昨金陵过，闻之为歔欷。自古皆一贯，变化安能推。夏姬灭两国，逃作巫臣姬。西子下姑苏，一舸逐鸱夷。织室魏豹俘，作汉太平基。误置代籍中，两朝尊母仪。光武绍高祖，本系生唐儿。珊瑚破高齐，作婢舂黄糜。萧后去扬州，突厥为阏氏。女子固不定，士林亦难期。射钩后呼父，钓翁王者师。无国要孟子，有人毁仲尼。秦因逐客令，柄归丞相斯。安知魏齐首，见断箦中尸。给丧蹶张辈，廊庙冠峨危。珥貂七叶贵，何妨戎虏支。苏武却生返，邓通终死饥。主张既难测，翻覆亦其宜。地尽有何物，天外复何之。指何为而捉，足何为而驰。耳何为而听，目何为而窥。已身不自晓，此外何思惟。因倾一樽酒，题作杜秋诗。愁来独长咏，聊可以自怡。","dynasty":"唐代","title":"杜秋娘诗"}
{"author":"杜牧","content":"前年鬓生雪，今年须带霜。时节序鳞次，古今同雁行。甘英穷西海，四万到洛阳。东南我所见，北可计幽荒。中画一万国，角角棋布方。地顽压不穴，天迥老不僵。屈指百万世，过如霹雳忙。人生落其内，何者为彭殇？促束自系缚，儒衣宽且长。旗亭雪中过，敢问当垆娘。我爱李侍中，标标七尺强。白羽八扎弓，髀压绿檀枪。风前略横阵，紫髯分两傍。淮西万虎士，怒目不敢当。功成赐宴麟德殿，猿超鹘掠广球场。三千宫女侧头看，相排踏碎双明珰。旌竿幖幖旗z8々，意气横鞭归故乡。我爱朱处士，三吴当中央。罢亚百顷稻，西风吹半黄。尚可活乡里，岂唯满囷仓？后岭翠扑扑，前溪碧泱泱。雾晓起凫雁，日晚下牛羊。叔舅欲饮我，社瓮尔来尝。伯姊子欲归，彼亦有壶浆。西阡下柳坞，东陌绕荷塘。姻亲骨肉舍，烟火遥相望。太守政如水，长官贪似狼。征输一云毕，任尔自存亡。我昔造其室，羽仪鸾鹤翔。交横碧流上，竹映琴书床。出语无近俗，尧舜禹武汤。问今天子少，谁人为栋梁？我曰天子圣，晋公提纪纲。联兵数十万，附海正诛沧。谓言大义小不义，取易卷席如探囊。犀甲吴兵斗弓弩，蛇矛燕戟驰锋铓。岂知三载几百战，钩车不得望其墙！答云此山外，有事同胡羌。谁将国伐叛，话与钓鱼郎？溪南重回首，一径出修篁。尔来十三岁，斯人未曾忘。往往自抚己，泪下神苍茫。御史诏分洛，举趾何猖狂！阙下谏官业，拜疏无文章。寻僧解忧梦，乞酒缓愁肠。岂为妻子计，未去山林藏。平生五色线，愿补舜衣裳。弦歌教燕赵，兰芷浴河湟。腥膻一扫洒，凶狠皆披攘。生人但眠食，寿域富农桑。孤吟志在此，自亦笑荒唐。江郡雨初霁，刀好截秋光。池边成独酌，拥鼻菊枝香。醺酣更唱太平曲，仁圣天子寿无疆。","dynasty":"唐代","title":"郡斋独酌（黄州作）"}
{"author":"杜牧","content":"觚棱金碧照山高，万国珪璋捧赭袍。舐笔和铅欺贾马，赞功论道鄙萧曹。东南楼日珠帘卷，西北天宛玉厄豪。四海一家无一事，将军携镜泣霜毛。晴云似絮惹低空，紫陌微微弄袖风。韩嫣金丸莎覆绿，许公鞯汗杏黏红。烟生窈窕深东第，轮撼流苏下北宫。自笑苦无楼护智，可怜铅椠竟何功。雨晴九陌铺江练，岚嫩千峰叠海涛。南苑草芳眠锦雉，夹城云暖下霓旄。少年羁络青纹玉，游女花簪紫蒂桃。江碧柳深人尽醉，一瓢颜巷日空高。束带谬趋文石陛，有章曾拜皂囊封。期严无奈睡留癖，势窘犹为酒泥慵。偷钓侯家池上雨，醉吟隋寺日沈钟。九原可作吾谁与，师友琅琊邴曼容。洪河清渭天池浚，太白终南地轴横。祥云辉映汉宫紫，春光绣画秦川明。草妒佳人钿朵色，风回公子玉衔声。六飞南幸芙蓉苑，十里飘香入夹城。丰貂长组金张辈，驷马文衣许史家。白鹿原头回猎骑，紫云楼下醉江花。九重树影连清汉，万寿山光学翠华。谁识大君谦让德，一毫名利斗蛙蟆。","dynasty":"唐代","title":"长安杂题长句六首"}
{"author":"杜牧","content":"炀帝雷塘土，迷藏有旧楼。谁家唱水调，明月满扬州。骏马宜闲出，千金好旧游。喧阗醉年少，半脱紫茸裘。秋风放萤苑，春草斗鸡台。金络擎雕去，鸾环拾翠来。蜀船红锦重，越橐水沈堆。处处皆华表，淮王奈却回。街垂千步柳，霞映两重城。天碧台阁丽，风凉歌管清。纤腰间长袖，玉珮杂繁缨。拖轴诚为壮，豪华不可名。自是荒淫罪，何妨作帝京。","dynasty":"唐代","title":"扬州三首"}
{"author":"杜牧","content":"草色人心相与闲，是非名利有无间。桥横落照虹堪画，树锁千门鸟自还。芝盖不来云杳杳，仙舟何处水潺潺。君王谦让泥金事，苍翠空高万岁山。天汉东穿白玉京，日华浮动翠光生。桥边游女珮环委，波底上阳金碧明。月锁名园孤鹤唳，川酣秋梦凿龙声。连昌绣岭行宫在，玉辇何时父老迎。","dynasty":"唐代","title":"洛阳长句二首"}
{"author":"杜牧","content":"兰溪春尽碧泱泱，映水兰花雨发香。楚国大夫憔悴日，应寻此路去潇湘。","dynasty":"唐代","title":"兰溪（在蕲州西）"}
{"author":"杜牧","content":"本因遮日种，却似为溪移。历历羽林影，疏疏烟露姿。萧骚寒雨夜，敲劼晚风时。故国何年到，尘冠挂一枝。","dynasty":"唐代","title":"栽竹"}
{"author":"杜牧","content":"秋半吴天霁，清凝万里光。水声侵笑语，岚翠扑衣裳。远树疑罗帐，孤云认粉囊。溪山侵两越，时节到重阳。顾我能甘贱，无由得自强。误曾公触尾，不敢夜循墙。岂意笼飞鸟，还为锦帐郎。网今开傅燮，书旧识黄香。姹女真虚语，饥儿欲一行。浅深须揭厉，休更学张纲。","dynasty":"唐代","title":"除官归京睦州雨霁"}
{"author":"杜牧","content":"水槛桐庐馆，归舟系石根。笛吹孤戍月，犬吠隔溪村。十载违清裁，幽怀未一论。苏台菊花节，何处与开樽。","dynasty":"唐代","title":"夜泊桐庐眠先寄苏台卢郎中"}
{"author":"杜牧","content":"雪后新正半，春来四刻长。晴梅朱粉艳，嫩水碧罗光。弦管开双调，花钿坐两行。唯君莫惜醉，认取少年场。","dynasty":"唐代","title":"早春赠军事薛判官"}
{"author":"杜牧","content":"雾冷侵红粉，春阴扑翠钿。自悲临晓镜，谁与惜流年。柳暗霏微雨，花愁黯淡天。金钗有几只，抽当酒家钱。","dynasty":"唐代","title":"代吴兴妓春初寄薛军事"}
{"author":"杜牧","content":"万家相庆喜秋成，处处楼台歌板声。千岁鹤归犹有恨，一年人住岂无情。夜凉溪馆留僧话，风定苏潭看月生。景物登临闲始见，愿为闲客此闲行。","dynasty":"唐代","title":"八月十二日得替后移居霅溪馆，因题长句四韵"}
{"author":"杜牧","content":"扰扰复翻翻，黄昏飏冷烟。毛欺皇后发，声感楚姬弦。蔓垒盘风下，霜林接翅眠。只如西旅样，头白岂无缘。","dynasty":"唐代","title":"鸦"}
{"author":"杜牧","content":"汉宫一百四十五，多下珠帘闭琐窗。何处营巢夏将半，茅檐烟里语双双。","dynasty":"唐代","title":"村舍燕"}
{"author":"杜牧","content":"闲吹玉殿昭华管，醉折梨园缥蒂花。十年一梦归人世，绛缕犹封系臂纱。平阳拊背穿驰道，铜雀分香下璧门。几向缀珠深殿里，妒抛羞态卧黄昏。","dynasty":"唐代","title":"出宫人二首"}
{"author":"杜牧","content":"车书混一业无穷，井邑山川今古同。戊辰年向金陵过，惆怅闲吟忆庾公。","dynasty":"唐代","title":"江南怀古"}
{"author":"杜牧","content":"故里溪头松柏双，来时尽日倚松窗。杜陵隋苑已绝国，秋晚南游更渡江。","dynasty":"唐代","title":"将赴宣州留题扬州禅智寺"}
{"author":"杜牧","content":"使君四十四，两佩左铜鱼。为吏非循吏，论书读底书。晚花红艳静，高树绿阴初。亭宇清无比，溪山画不如。嘉宾能啸咏，宫妓巧妆梳。逐日愁皆碎，随时醉有馀。偃须求五鼎，陶只爱吾庐。趣向人皆异，贤豪莫笑渠。","dynasty":"唐代","title":"春末题池州弄水亭"}
{"author":"杜牧","content":"芳草复芳草，断肠还断肠。自然堪下泪，何必更残阳。楚岸千万里，燕鸿三两行。有家归不得，况举别君觞。","dynasty":"唐代","title":"池州春送前进士蒯希逸"}
{"author":"杜牧","content":"远风南浦万重波，未似生离别恨多。楚管能吹柳花怨，吴姬争唱竹枝歌。金钗横处绿云堕，玉箸凝时红粉和。待得枚皋相见日，自应妆镜笑蹉跎。","dynasty":"唐代","title":"见刘秀才与池州妓别"}
{"author":"杜牧","content":"绣岭明珠殿，层峦下缭墙。仰窥丹槛影，犹想赭袍光。昔帝登封后，中原自古强。一千年际会，三万里农桑。几席延尧舜，轩墀接禹汤。雷霆驰号令，星斗焕文章。钓筑乘时用，芝兰在处芳。北扉闲木索，南面富循良。至道思玄圃，平居厌未央。钩陈裹岩谷，文陛压青苍。歌吹千秋节，楼台八月凉。神仙高缥缈，环珮碎丁当。泉暖涵窗镜，云娇惹粉囊。嫩岚滋翠葆，清渭照红妆。帖泰生灵寿，欢娱岁序长。月闻仙曲调，霓作舞衣裳。雨露偏金穴，乾坤入醉乡。玩兵师汉武，回手倒干将。鲸鬣掀东海，胡牙揭上阳。喧呼马嵬血，零落羽林枪。倾国留无路，还魂怨有香。蜀峰横惨澹，秦树远微茫。鼎重山难转，天扶业更昌。望贤馀故老，花萼旧池塘。往事人谁问，幽襟泪独伤。碧檐斜送日，殷叶半凋霜。迸水倾瑶砌，疏风罅玉房。尘埃羯鼓索，片段荔枝筐。鸟啄摧寒木，蜗涎蠹画梁。孤烟知客恨，遥起泰陵傍。","dynasty":"唐代","title":"华清宫三十韵"}
{"author":"杜牧","content":"蟪蛄宁与雪霜期，贤哲难教俗士知。可怜贞观太平后，天且不留封德彝。","dynasty":"唐代","title":"过魏文贞公宅（一作题魏文贞）"}
{"author":"杜牧","content":"胜败兵家事不期，包羞忍耻是男儿。江东子弟多才俊，卷土重来未可知。","dynasty":"唐代","tags":"咏史怀古，励志","title":"题乌江亭"}
{"author":"杜牧","content":"长安回望绣成堆，山顶千门次第开。一骑红尘妃子笑，无人知是荔枝来。新丰绿树起黄埃，数骑渔阳探使回。霓裳一曲千峰上，舞破中原始下来。万国笙歌醉太平，倚天楼殿月分明。云中乱拍禄山舞，风过重峦下笑声。","dynasty":"唐代","tags":"咏史怀古，讽刺，组诗，早教古诗100首","title":"过华清宫绝句三首"}
{"author":"杜牧","content":"娉娉袅袅十三余，豆蔻梢头二月初。春风十里扬州路，卷上珠帘总不如。多情却似总无情，唯觉樽前笑不成。蜡烛有心还惜别，替人垂泪到天明。","dynasty":"唐代","tags":"唐诗三百首，离别，女子","title":"赠别二首"}
{"author":"杜牧","content":"楼倚霜树外，镜天无一毫。南山与秋色，气势两相高。","dynasty":"唐代","tags":"秋天，地名","title":"长安秋望"}
{"author":"杜牧","content":"晓迎秋露一枝新，不占园中最上春。桃李无言又何在，向风偏笑艳阳人。","dynasty":"唐代","tags":"咏物，写花","title":"紫薇花"}
{"author":"杜牧","content":"长安回望绣成堆，山顶千门次第开。一骑红尘妃子笑，无人知是荔枝来。","dynasty":"唐代","tags":"高中古诗，地名，咏史","title":"过华清宫绝句三首·其一"}
{"author":"杜牧","content":"繁华事散逐香尘，流水无情草自春。日暮东风怨啼鸟，落花犹似坠楼人。","dynasty":"唐代","tags":"唐诗三百首，怀古","title":"金谷园"}
{"author":"杜牧","content":"落魄江南载酒行，楚腰纤细掌中轻。(江南一作：江湖；纤细一作：肠断)十年一觉扬州梦，赢得青楼薄幸名。","dynasty":"唐代","tags":"唐诗三百首，抒怀","title":"遣怀"}
{"author":"杜牧","content":"自是寻春去校迟，不须惆怅怨芳时。狂风落尽深红色，绿叶成阴子满枝。","dynasty":"唐代","tags":"春天，写景，抒情","title":"叹花/怅诗"}
{"author":"杜牧","content":"清时有味是无能，闲爱孤云静爱僧。欲把一麾江海去，乐游原上望昭陵。","dynasty":"唐代","tags":"唐诗三百首，爱国","title":"将赴吴兴登乐游原一绝"}
{"author":"杜牧","content":"小侄名阿宜，未得三尺长。头圆筋骨紧，两眼明且光。去年学官人，竹马绕四廊。指挥群儿辈，意气何坚刚。今年始读书，下口三五行。随兄旦夕去，敛手整衣裳。去岁冬至日，拜我立我旁。祝尔愿尔贵，仍且寿命长。今年我江外，今日生一阳。忆尔不可见，祝尔倾一觞。阳德比君子，初生甚微茫。排阴出九地，万物随开张。一似小儿学，日就复月将。勤勤不自已，二十能文章。仕宦至公相，致君作尧汤。我家公相家，剑佩尝丁当。旧第开朱门，长安城中央。第中无一物，万卷书满堂。家集二百编，上下驰皇王。多是抚州写，今来五纪强。尚可与尔读，助尔为贤良。经书括根本，史书阅兴亡。高摘屈宋艳，浓薰班马香。李杜泛浩浩，韩柳摩苍苍。近者四君子，与古争强梁。愿尔一祝后，读书日日忙。一日读十纸，一月读一箱。朝廷用文治，大开官职场。愿尔出门去，取官如驱羊。吾兄苦好古，学问不可量。昼居府中治，夜归书满床。后贵有金玉，必不为汝藏。崔昭生崔芸，李兼生窟郎。堆钱一百屋，破散何披猖。今虽未即死，饿冻几欲僵。参军与县尉，尘土惊劻勷。一语不中治，笞箠身满疮。官罢得丝发，好买百树桑。税钱未输足，得米不敢尝。愿尔闻我语，欢喜入心肠。大明帝宫阙，杜曲我池塘。我若自潦倒，看汝争翱翔。总语诸小道，此诗不可忘。","dynasty":"唐代","title":"冬至日寄小侄阿宜诗"}
{"author":"杜牧","content":"处士有儒术，走可挟车輈.坛宇宽帖帖，符彩高酋酋。不爱事耕稼，不乐干王侯。四十馀年中，超超为浪游。元和五六岁，客于幽魏州。幽魏多壮士，意气相淹留。刘济愿跪履，田兴请建筹。处士拱两手，笑之但掉头。自此南走越，寻山入罗浮。愿学不死药，粗知其来由。却于童顶上，萧萧玄发抽。我作八品吏，洛中如系囚。忽遭冀处士，豁若登高楼。拂榻与之坐，十日语不休。论今星璨璨，考古寒飕飕。治乱掘根本，蔓延相牵钩。武事何骏壮，文理何优柔。颜回捧俎豆，项羽横戈矛。祥云绕毛发，高浪开咽喉。但可感神鬼，安能为献酬。好入天子梦，刻像来尔求。胡为去吴会，欲浮沧海舟。赠以蜀马箠，副之胡罽裘。饯酒载三斗，东郊黄叶稠。我感有泪下，君唱高歌酬。嵩山高万尺，洛水流千秋。往事不可问，天地空悠悠。四百年炎汉，三十代宗周。二三里遗堵，八九所高丘。人生一世内，何必多悲愁。歌阕解携去，信非吾辈流。","dynasty":"唐代","title":"洛中送冀处士东游"}
{"author":"杜牧","content":"一章缄拜皂囊中，懔懔朝廷有古风。元礼去归缑氏学，江充来见犬台宫。纷纭白昼惊千古，鈇锧朱殷几一空。曲突徙薪人不会，海边今作钓鱼翁。晚发闷还梳，忆君秋醉馀。可怜刘校尉，曾讼石中书。消长虽殊事，仁贤每自如。因看鲁褒论，何处是吾庐。","dynasty":"唐代","title":"李给事中敏二首"}
{"author":"杜牧","content":"将军独乘铁骢马，榆溪战中金仆姑。死绥却是古来有，骁将自惊今日无。青史文章争点笔，朱门歌舞笑捐躯。谁知我亦轻生者，不得君王丈二殳。","dynasty":"唐代","title":"闻庆州赵纵使君与党项战中箭身死，辄书长句"}
{"author":"杜牧","content":"城高倚峭巘，地胜足楼台。朔漠暖鸿去，潇湘春水来。萦盈几多思，掩抑若为裁。返照三声角，寒香一树梅。乌林芳草远，赤壁健帆开。往事空遗恨，东流岂不回。分符颍川政，吊屈洛阳才。拂匣调珠柱，磨铅勘玉杯。棋翻小窟势，垆拨冻醪醅。此兴予非薄，何时得奉陪。","dynasty":"唐代","title":"早春寄岳州李使君，李善棋爱酒，情地闲雅"}
{"author":"杜牧","content":"窗外正风雪，拥炉开酒缸。何如钓船雨，篷底睡秋江。","dynasty":"唐代","title":"独酌"}
{"author":"杜牧","content":"秋醪雨中熟，寒斋落叶中。幽人本多睡，更酌一樽空。","dynasty":"唐代","title":"醉眠"}
{"author":"杜牧","content":"细算人生事，彭殇共一筹。与愁争底事，要尔作戈矛。","dynasty":"唐代","title":"不饮赠酒"}
{"author":"杜牧","content":"青梅雨中熟，樯倚酒旗边。故国残春梦，孤舟一褐眠。摇摇远堤柳，暗暗十程烟。南奏钟陵道，无因似昔年。","dynasty":"唐代","title":"罢钟陵幕吏十三年，来泊湓浦，感旧为诗"}
{"author":"杜牧","content":"往事起独念，飘然自不胜。前滩急夜响，密雪映寒灯。的的三年梦，迢迢一线縆.明朝楚山上，莫上最高层。","dynasty":"唐代","title":"襄阳雪夜感怀"}
{"author":"杜牧","content":"舞靴应任闲人看，笑脸还须待我开。不用镜前空有泪，蔷薇花谢即归来。","dynasty":"唐代","title":"留赠"}
{"author":"杜牧","content":"白发沧浪上，全忘是与非。秋潭垂钓去，夜月叩船归。烟影侵芦岸，潮痕在竹扉。终年狎鸥鸟，来去且无机。","dynasty":"唐代","title":"渔父"}
{"author":"杜牧","content":"王屋山人有古文，欲攀青桂弄氛氲。将携健笔干明主，莫向仙坛问白云。驰逐宁教争处让，是非偏忌众人分。交游话我凭君道，除却鲈鱼更不闻。","dynasty":"唐代","title":"卢秀才将出王屋，高步名场，江南相逢赠别"}
{"author":"杜牧","content":"满目青山未得过，镜中无那鬓丝何。只言旋老转无事，欲到中年事更多。","dynasty":"唐代","title":"书怀"}
{"author":"杜牧","content":"晴河万里色如刀，处处浮云卧碧桃。仙桂茂时金镜晓，洛波飞处玉容高。雄如宝剑冲牛斗，丽似鸳鸯养羽毛。他日忆君何处望，九天香满碧萧骚。","dynasty":"唐代","title":"寄沈褒秀才"}
{"author":"杜牧","content":"十顷平湖堤柳合，岸秋兰芷绿纤纤。一声明月采莲女，四面朱楼卷画帘。白鹭烟分光的的，微涟风定翠惉惉。斜辉更落西山影，千步虹桥气象兼。","dynasty":"唐代","title":"怀钟陵旧游四首其三"}
{"author":"杜牧","content":"始发碧江口，旷然谐远心。风清舟在鉴，日落水浮金。瓜步逢潮信，台城过雁音。故乡何处是，云外即乔林。","dynasty":"唐代","title":"金陵"}
{"author":"杜牧","content":"似火山榴映小山，繁中能薄艳中闲。一朵佳人玉钗上，只疑烧却翠云鬟。","dynasty":"唐代","title":"山石榴"}
{"author":"杜牧","content":"处士有儒术，走可挟车輈.坛宇宽帖帖，符彩高酋酋。不爱事耕稼，不乐干王侯。四十馀年中，超超为浪游。元和五六岁，客于幽魏州。幽魏多壮士，意气相淹留。刘济愿跪履，田兴请建筹。处士拱两手，笑之但掉头。自此南走越，寻山入罗浮。愿学不死药，粗知其来由。却于童顶上，萧萧玄发抽。我作八品吏，洛中如系囚。忽遭冀处士，豁若登高楼。拂榻与之坐，十日语不休。论今星璨璨，考古寒飕飕。治乱掘根本，蔓延相牵钩。武事何骏壮，文理何优柔。颜回捧俎豆，项羽横戈矛。祥云绕毛发，高浪开咽喉。但可感神鬼，安能为献酬。好入天子梦，刻像来尔求。胡为去吴会，欲浮沧海舟。赠以蜀马箠，副之胡罽裘。饯酒载三斗，东郊黄叶稠。我感有泪下，君唱高歌酬。嵩山高万尺，洛水流千秋。往事不可问，天地空悠悠。四百年炎汉，三十代宗周。二三里遗堵，八九所高丘。人生一世内，何必多悲愁。歌阕解携去，信非吾辈流。","dynasty":"唐代","title":"洛中送冀处士东游"}
{"author":"杜牧","content":"去年桐落故溪上，把笔偶题归燕诗。江楼今日送归燕，正是去年题叶时。叶落燕归真可惜，东流玄发且无期。笑筵歌席反惆怅，明月清风怆别离。庄叟彭殇同在梦，陶潜身世两相遗。一丸五色成虚语，石烂松薪更莫疑。哆侈不劳文似锦，进趋何必利如锥。钱神任尔知无敌，酒圣于吾亦庶几。江畔秋光蟾阁镜，槛前山翠茂陵眉。樽香轻泛数枝菊，檐影斜侵半局棋。休指宦游论巧拙，只将愚直祷神祇.三吴烟水平生念，宁向闲人道所之。","dynasty":"唐代","title":"题桐叶"}
{"author":"杜牧","content":"杜陵萧次君，迁少去官频。寂寞怜吾道，依稀似古人。饰心无彩缋，到骨是风尘。自嫌如匹素，刀尺不由身。","dynasty":"唐代","title":"自贻"}
{"author":"杜牧","content":"官为骏马监，职帅羽林儿。两绶藏不见，落花何处期。猎敲白玉镫，怒袖紫金鎚.田窦长留醉，苏辛曲护岐。豪持出塞节，笑别远山眉。捷报云台贺，公卿拜寿卮。连环羁玉声光碎，绿锦蔽泥虬卷高。春风细雨走马去，珠落璀璀白罽袍。","dynasty":"唐代","title":"杂曲歌辞。少年行二首"}
{"author":"杜牧","content":"钿尺裁量减四分，纤纤玉笋裹轻云。五陵年少欺他醉，笑把花前出画裙。","dynasty":"唐代","title":"咏袜"}
{"author":"杜牧","content":"蛩唱如波咽，更深似水寒。露华惊弊褐，灯影挂尘冠。故国初离梦，前溪更下滩。纷纷毫发事，多少宦游难。","dynasty":"唐代","title":"寝夜"}
{"author":"杜牧","content":"翠岩千尺倚溪斜，曾得严光作钓家。越嶂远分丁字水，腊梅迟见二年花。明时刀尺君须用，幽处田园我有涯。一壑风烟阳羡里，解龟休去路非赊。","dynasty":"唐代","title":"正初奉酬歙州刺史邢群"}
{"author":"杜牧","content":"似火山榴映小山，繁中能薄艳中闲。一朵佳人玉钗上，只疑烧却翠云鬟。","dynasty":"唐代","title":"山石榴"}
{"author":"杜牧","content":"雪后新正半，春来四刻长。晴梅朱粉艳，嫩水碧罗光。弦管开双调，花钿坐两行。唯君莫惜醉，认取少年场。","dynasty":"唐代","title":"早春赠军事薛判官"}
{"author":"杜牧","content":"故国归人酒一杯，暂停兰棹共裴回。村连三峡暮云起，潮送九江寒雨来。已作相如投赋计，还凭殷浩寄书回。到时若见东篱菊，为问经霜几度开。","dynasty":"唐代","title":"江上逢友人"}
{"author":"杜牧","content":"风吹柳带摇晴绿，蝶绕花枝恋暖香。多把芳菲泛春酒，直教愁色对愁肠。","dynasty":"唐代","title":"洛中二首其二"}
{"author":"杜牧","content":"瑶池罢游宴，良乐委尘沙。遭遇不遭遇，盐车与鼓车。","dynasty":"唐代","title":"骕骦骏"}
{"author":"杜牧","content":"曾与径山为小师，千年僧行众人知。夜深月色当禅处，斋后钟声到讲时。经雨绿苔侵古画，过秋红叶落新诗。劝君莫厌江城客，虽在风尘别有期。","dynasty":"唐代","title":"宣州开元寺赠惟真上人"}
{"author":"杜牧","content":"雨晴九陌铺江练，岚嫩千峰叠海涛。南苑草芳眠锦雉，夹城云暖下霓旄。少年羁络青纹玉，游女花簪紫蒂桃。江碧柳深人尽醉，一瓢颜巷日空高。","dynasty":"唐代","title":"长安杂题长句六首其三"}
{"author":"杜牧","content":"清晨候吏把书来，十载离忧得暂开。痴叔去时还读易，仲容多兴索衔杯。人心计日殷勤望，马首随云早晚回。莫为霜台愁岁暮，潜龙须待一声雷。","dynasty":"唐代","title":"使回枉唐州崔司马书，兼寄四韵因和"}
{"author":"杜牧","content":"轻盈照溪水，掩敛下瑶台。妒雪聊相比，欺春不逐来。偶同佳客见，似为冻醪开。若在秦楼畔，堪为弄玉媒。","dynasty":"唐代","tags":"梅花","title":"梅"}
{"author":"杜牧","content":"岸藓生红药，岩泉涨碧塘。地分莲岳秀，草接鼎原芳。雨派潈漴急，风畦芷若香。织蓬眠舴艋，惊梦起鸳鸯。论吐开冰室，诗陈曝锦张。貂簪荆玉润，丹穴凤毛光。今日还珠守，何年执戟郎。且嫌游昼短，莫问积薪长。无计披清裁，唯持祝寿觞。愿公如卫武，百岁尚康强。","dynasty":"唐代","title":"春日言怀寄虢州李常侍十韵"}
{"author":"杜牧","content":"夹岸垂杨三百里，只应图画最相宜。自嫌流落西归疾，不见东风二月时。","dynasty":"唐代","title":"隋堤柳"}
{"author":"杜牧","content":"晴河万里色如刀，处处浮云卧碧桃。仙桂茂时金镜晓，洛波飞处玉容高。雄如宝剑冲牛斗，丽似鸳鸯养羽毛。他日忆君何处望，九天香满碧萧骚。","dynasty":"唐代","title":"寄沈褒秀才"}
{"author":"杜牧","content":"寺废竹色死，宦家宁尔留。霜根渐随斧，风玉尚敲秋。江南苦吟客，何处送悠悠。","dynasty":"唐代","title":"斫竹"}
{"author":"杜牧","content":"玉函怪牒锁灵篆，紫洞香风吹碧桃。老翁四目牙爪利，掷火万里精神高。霭霭祥云随步武，累累秋冢叹蓬蒿。三山朝去应非久，姹女当窗绣羽袍。","dynasty":"唐代","title":"赠李处士长句四韵"}
{"author":"杜牧","content":"多情却似总无情，唯觉樽前笑不成。蜡烛有心还惜别，替人垂泪到天明。","dynasty":"唐代","tags":"唐诗三百首，离别，惜别","title":"赠别"}
{"author":"杜牧","content":"清淮控隋漕，北走长安道。樯形栉栉斜，浪态迤迤好。初旭红可染，明河澹如扫。泽阔鸟来迟，村饥人语早。露蔓虫丝多，风蒲燕雏老。秋思高萧萧，客愁长袅袅。因怀京洛间，宦游何戚草。什伍持津梁，澒涌争追讨。翾便讵可寻，几秘安能考。小人乏馨香，上下将何祷。唯有君子心，显豁知幽抱。","dynasty":"唐代","title":"赴京初入汴口，晓景即事，先寄兵部李郎中"}
{"author":"杜牧","content":"两叶愁眉愁不开，独含惆怅上层台。碧云空断雁行处，红叶已凋人未来。塞外音书无信息，道傍车马起尘埃。功名待寄凌烟阁，力尽辽城不肯回。","dynasty":"唐代","title":"寄远"}
{"author":"杜牧","content":"南行步步远浮尘，更近青山昨夜邻。高铎数声秋撼玉，霁河千里晓横银。红蕖影落前池净，绿稻香来野径频。终日官闲无一事，不妨长醉是游人。","dynasty":"唐代","title":"宿长庆寺"}
{"author":"杜牧","content":"玉子纹楸一路饶，最宜檐雨竹萧萧。羸形暗去春泉长，拔势横来野火烧。守道还如周柱史，鏖兵不羡霍嫖姚。浮生七十更万日，与子期于局上销。","dynasty":"唐代","tags":"送别，友人，不舍","title":"送国棋王逢"}
{"author":"杜牧","content":"朝缨初解佐江濆，麋鹿心知自有群。汉囿猎稀慵献赋，楚山耕早任移文。卧归渔浦月连海，行望凤城花隔云。关吏不须迎马笑，去时无意学终军。","dynasty":"唐代","title":"出关"}
{"author":"杜牧","content":"处士闻名早，游秦献疏回。腹中书万卷，身外酒千杯。江雨春波阔，园林客梦催。今君拜旌戟，凛凛近霜台。","dynasty":"唐代","title":"送张判官归兼谒鄂州大夫"}
{"author":"杜牧","content":"街垂千步柳，霞映两重城。天碧台阁丽，风凉歌管清。纤腰间长袖，玉佩杂繁缨。拖轴诚为壮，豪华不可名。自是荒淫罪，何妨作帝京。","dynasty":"唐代","title":"扬州三首其三"}
{"author":"杜牧","content":"南朝谢脁城，东吴最深处。亡国去如鸿，遗寺藏烟坞。楼飞九十尺，廊环四百柱。高高下下中，风绕松桂树。青苔照朱阁，白鸟两相语。溪声入僧梦，月色晖粉堵。阅景无旦夕，凭阑有今古。留我酒一樽，前山看春雨。","dynasty":"唐代","title":"题宣州开元寺（寺置于东晋时）"}
{"author":"杜牧","content":"黑山南面更无州，马放平沙夜不收。风送孤城临晚角，一声声入客心愁。","dynasty":"唐代","title":"边上晚秋"}
{"author":"杜牧","content":"何事苦萦回，离肠不自裁。恨身随梦去，春态逐云来。沈定蓝光彻，喧盘粉浪开。翠岩三百尺，谁作子陵台。","dynasty":"唐代","title":"丹水"}
{"author":"杜牧","content":"平明送葬上都门，绋翣交横逐去魂。归来冷笑悲身事，唤妇呼儿索酒盆。","dynasty":"唐代","title":"哭韩绰"}
{"author":"杜牧","content":"瘴塞蛮江入洞流，人家多在竹棚头。青山海上无城郭，唯见松牌出象州。","dynasty":"唐代","title":"蛮中醉（一作张籍诗）"}
{"author":"杜牧","content":"城高倚峭巘，地胜足楼台。朔漠暖鸿去，潇湘春水来。萦盈几多思，掩抑若为裁。返照三声角，寒香一树梅。乌林芳草远，赤壁健帆开。往事空遗恨，东流岂不回。分符颍川政，吊屈洛阳才。拂匣调珠柱，磨铅勘玉杯。棋翻小窟势，垆拨冻醪醅。此兴予非薄，何时得奉陪。","dynasty":"唐代","title":"早春寄岳州李使君，李善棋爱酒，情地闲雅"}
{"author":"杜牧","content":"山城树叶红，下有碧溪水。溪桥向吴路，酒旗夸酒美。下马此送君，高歌为君醉。念君苞材能，百工在城垒。空山三十年，鹿裘挂窗睡。自言陇西公，飘然我知己。举酒属吴门，今朝为君起。悬弓三百斤，囊书数万纸。战贼即战贼，为吏即为吏。尽我所有无，惟公之指使。予曰陇西公，滔滔大君子。常思抡群材，一为国家治。譬如匠见木，碍眼皆不弃。大者粗十围，小者细一指。cq橛与栋梁，施之皆有位。忽然竖明堂，一挥立能致。予亦何为者，亦受公恩纪。处士有常言，残虏为犬豕。常恨两手空，不得一马箠。今依陇西公，如虎傅两翅。公非刺史材，当坐岩廊地。处士魁奇姿，必展平生志。东吴饶风光，翠巘多名寺。疏烟亹亹秋，独酌平生思。因书问故人，能忘批纸尾。公或忆姓名，为说都憔悴。","dynasty":"唐代","title":"送沈士赴苏州，李中丞招以诗赠行"}
{"author":"杜牧","content":"桂楫谪湘渚，三年波上春。舟寒句溪雪，衣故洛城尘。客道耻摇尾，皇恩宽犯鳞。花时去国远，月夕上楼频。赊酒不辞病，佣书非为贫。行吟值渔父，坐隐对樵人。紫陌罢双辙，碧潭穷一纶。高秋更南去，烟水是通津。","dynasty":"唐代","title":"宣城赠萧兵曹（一作许浑诗）"}
{"author":"杜牧","content":"一章缄拜皂囊中，懔懔朝廷有古风。元礼去归缑氏学，江充来见犬台宫。纷纭白昼惊千古，鈇锧朱殷几一空。曲突徙薪人不会，海边今作钓鱼翁。晚发闷还梳，忆君秋醉馀。可怜刘校尉，曾讼石中书。消长虽殊事，仁贤每自如。因看鲁褒论，何处是吾庐。","dynasty":"唐代","title":"李给事中敏二首"}
{"author":"杜牧","content":"不语亭亭俨薄妆，画裙双凤郁金香。西京才子旁看取，何似乔家那窈娘。","dynasty":"唐代","title":"偶呈郑先辈"}
{"author":"杜牧","content":"寺废竹色死，宦家宁尔留。霜根渐随斧，风玉尚敲秋。江南苦吟客，何处送悠悠。","dynasty":"唐代","title":"斫竹"}
{"author":"杜牧","content":"小侄名阿宜，未得三尺长。头圆筋骨紧，两眼明且光。去年学官人，竹马绕四廊。指挥群儿辈，意气何坚刚。今年始读书，下口三五行。随兄旦夕去，敛手整衣裳。去岁冬至日，拜我立我旁。祝尔愿尔贵，仍且寿命长。今年我江外，今日生一阳。忆尔不可见，祝尔倾一觞。阳德比君子，初生甚微茫。排阴出九地，万物随开张。一似小儿学，日就复月将。勤勤不自已，二十能文章。仕宦至公相，致君作尧汤。我家公相家，剑佩尝丁当。旧第开朱门，长安城中央。第中无一物，万卷书满堂。家集二百编，上下驰皇王。多是抚州写，今来五纪强。尚可与尔读，助尔为贤良。经书括根本，史书阅兴亡。高摘屈宋艳，浓薰班马香。李杜泛浩浩，韩柳摩苍苍。近者四君子，与古争强梁。愿尔一祝后，读书日日忙。一日读十纸，一月读一箱。朝廷用文治，大开官职场。愿尔出门去，取官如驱羊。吾兄苦好古，学问不可量。昼居府中治，夜归书满床。后贵有金玉，必不为汝藏。崔昭生崔芸，李兼生窟郎。堆钱一百屋，破散何披猖。今虽未即死，饿冻几欲僵。参军与县尉，尘土惊劻勷。一语不中治，笞箠身满疮。官罢得丝发，好买百树桑。税钱未输足，得米不敢尝。愿尔闻我语，欢喜入心肠。大明帝宫阙，杜曲我池塘。我若自潦倒，看汝争翱翔。总语诸小道，此诗不可忘。","dynasty":"唐代","title":"冬至日寄小侄阿宜诗"}
{"author":"杜牧","content":"万里衔芦别故乡，云飞雨宿向潇湘。数声孤枕堪垂泪，几处高楼欲断肠。度日翩翩斜避影，临风一一直成行，年年辛苦来衡岳，羽翼摧残陇塞霜。","dynasty":"唐代","title":"雁"}
{"author":"杜牧","content":"弄水亭前溪，飐滟翠绡舞。绮席草芊芊，紫岚峰伍伍。螭蟠得形势，翚飞如轩户。一镜奁曲堤，万丸跳猛雨。槛前燕雁栖，枕上巴帆去。丛筠侍修廊，密蕙媚幽圃。杉树碧为幢，花骈红作堵。停樽迟晚月，咽咽上幽渚。客舟耿孤灯，万里人夜语。漫流罥苔槎，饥凫晒雪羽。玄丝落钩饵，冰鳞看吞吐。断霓天帔垂，狂烧汉旗怒。旷朗半秋晓，萧瑟好风露。光洁疑可揽，欲以襟怀贮。幽抱吟九歌，羁情思湘浦。四时皆异状，终日为良遇。小山浸石棱，撑舟入幽处。孤歌倚桂岩，晚酒眠松坞。纡馀带竹村，蚕乡足砧杵。塍泉落环珮，畦苗差纂组。风俗知所尚，豪强耻孤侮。邻丧不相舂，公租无诟负。农时贵伏腊，簪瑱事礼赂。乡校富华礼，征行产强弩。不能自勉去，但愧来何暮。故园汉上林，信美非吾土。","dynasty":"唐代","title":"题池州弄水亭"}
{"author":"杜牧","content":"芝茎抽绀趾，清唳掷金梭。日翅闲张锦，风池去罥罗。静眠依翠荇，暖戏折高荷。山阴岂无尔，茧字换群鹅。","dynasty":"唐代","title":""}
{"author":"杜牧","content":"雾冷侵红粉，春阴扑翠钿。自悲临晓镜，谁与惜流年。柳暗霏微雨，花愁黯淡天。金钗有几只，抽当酒家钱。","dynasty":"唐代","title":"代吴兴妓春初寄薛军事"}
{"author":"杜牧","content":"折戟沉沙铁未销，自将磨洗认前朝。东风不与周郎便，铜雀春深锁二乔。","dynasty":"唐代","tags":"唐诗三百首，初中古诗，咏史怀古，战争，怀才不遇","title":"赤壁"}
{"author":"杜牧","content":"一话涔阳旧使君，郡人回首望青云。政声长与江声在，自到津楼日夜闻。","dynasty":"唐代","title":"登澧州驿楼寄京兆韦尹（尹曾典此郡）"}
{"author":"杜牧","content":"年年不相见，相见却成悲。教我泪如霰，嗟君发似丝。正伤携手处，况值落花时。莫惜今宵醉，人间忽忽期。","dynasty":"唐代","title":"逢故人"}
{"author":"杜牧","content":"瘴塞蛮江入洞流，人家多在竹棚头。青山海上无城郭，唯见松牌出象州。","dynasty":"唐代","title":"蛮中醉（一作张籍诗）"}
{"author":"杜牧","content":"细腰宫里露桃新，脉脉无言度几春。至竟息亡缘底事，可怜金谷坠楼人。","dynasty":"唐代","tags":"咏史，讽喻","title":"题桃花夫人庙"}
{"author":"杜牧","content":"年光何太急，倏忽又青春。明月谁为主，江山暗换人。莺花潜运老，荣乐渐成尘。遥忆朱门柳，别离应更频。","dynasty":"唐代","title":"春怀"}
{"author":"杜牧","content":"似火山榴映小山，繁中能薄艳中闲。一朵佳人玉钗上，只疑烧却翠云鬟。","dynasty":"唐代","title":"山石榴"}
{"author":"杜牧","content":"七子论诗谁似公，曹刘须在指挥中。荐衡昔日知文举，乞火无人作蒯通。北极楼台长挂梦，西江波浪远吞空。可怜故国三千里，虚唱歌词满六宫。","dynasty":"唐代","tags":"赞美，友人，怀才不遇","title":"酬张祜处士见寄长句四韵"}
{"author":"杜牧","content":"故人别来面如雪，一榻拂云秋影中。玉白花红三百首，五陵谁唱与春风。","dynasty":"唐代","title":"送李群玉赴举"}
{"author":"杜牧","content":"促促因吟昼短诗，朝惊秾色暮空枝。无情春色不长久，有限年光多盛衰。往事只应随梦里，劳生何处是闲时。眼前扰扰日一日，暗送白头人不知。","dynasty":"唐代","title":"旅怀作"}
{"author":"杜牧","content":"执袂还应立马看，向来离思始知难。雁飞不见行尘灭，景下山遥极目寒。","dynasty":"唐代","title":"重送王十"}
{"author":"杜牧","content":"万物有丑好，各一姿状分。唯人即不尔，学与不学论。学非探其花，要自拨其根。孝友与诚实，而不忘尔言。根本既深实，柯叶自滋繁。念尔无忽此，期以庆吾门。","dynasty":"唐代","title":"留诲曹师等诗"}
{"author":"杜牧","content":"谁家洛浦神，十四五来人。媚发轻垂额，香衫软著身。摘莲红袖湿，窥渌翠蛾频。飞鹊徒来往，平阳公主亲。","dynasty":"唐代","title":"书情"}
{"author":"杜牧","content":"往事起独念，飘然自不胜。前滩急夜响，密雪映寒灯。的的三年梦，迢迢一线縆.明朝楚山上，莫上最高层。","dynasty":"唐代","title":"襄阳雪夜感怀"}
{"author":"杜牧","content":"青梅雨中熟，樯倚酒旗边。故国残春梦，孤舟一褐眠。摇摇远堤柳，暗暗十程烟。南奏钟陵道，无因似昔年。","dynasty":"唐代","title":"罢钟陵幕吏十三年，来泊湓浦，感旧为诗"}
{"author":"杜牧","content":"青山隐隐水迢迢，秋尽江南草未凋。二十四桥明月夜，玉人何处教吹箫？","dynasty":"唐代","tags":"唐诗三百首，调笑，写景，友情，怀念","title":"寄扬州韩绰判官"}
{"author":"杜牧","content":"自笑走红尘，流年旧复新。东风半夜雨，南国万家春。失计抛鱼艇，何门化涸鳞。是谁添岁月，老却暗投人。","dynasty":"唐代","title":"书事"}
{"author":"杜牧","content":"芝茎抽绀趾，清唳掷金梭。日翅闲张锦，风池去罥罗。静眠依翠荇，暖戏折高荷。山阴岂无尔，茧字换群鹅。","dynasty":"唐代","title":""}
{"author":"杜牧","content":"春风最窈窕，日晓柳村西。娇云光占岫，健水鸣分溪。燎岩野花远，戛瑟幽鸟啼。把酒坐芳草，亦有佳人携。","dynasty":"唐代","title":"茶山下作"}
{"author":"杜牧","content":"天子绣衣吏，东吴美退居。有园同庾信，避事学相如。兰畹晴香嫩，筠溪翠影疏。江山九秋后，风月六朝馀。锦帙开诗轴，青囊结道书。霜岩红薜荔，露沼白芙蕖。睡雨高梧密，棋灯小阁虚。冻醪元亮秫，寒鲙季鹰鱼。尘意迷今古，云情识卷舒。他年雪中棹，阳羡访吾庐。","dynasty":"唐代","title":"许七侍御弃官东归潇洒江南颇闻自适高秋企望…十韵"}
{"author":"杜牧","content":"　　六王毕，四海一，蜀山兀，阿房出。覆压三百余里，隔离天日。骊山北构而西折，直走咸阳。二川溶溶，流入宫墙。五步一楼，十步一阁；廊腰缦回，檐牙高啄；各抱地势，钩心斗角。盘盘焉，囷囷焉，蜂房水涡，矗不知其几千万落。长桥卧波，未云何龙？复道行空，不霁何虹？高低冥迷，不知西东。歌台暖响，春光融融；舞殿冷袖，风雨凄凄。一日之内，一宫之间，而气候不齐。(不知乎一作：不知其；西东一作：东西)　　妃嫔媵嫱，王子皇孙，辞楼下殿，辇来于秦，朝歌夜弦，为秦宫人。明星荧荧，开妆镜也；绿云扰扰，梳晓鬟也；渭流涨腻，弃脂水也；烟斜雾横，焚椒兰也。雷霆乍惊，宫车过也；辘辘远听，杳不知其所之也。一肌一容，尽态极妍，缦立远视，而望幸焉。有不见者，三十六年。(有不见者一作：有不得见者)燕赵之收藏，韩魏之经营，齐楚之精英，几世几年，剽掠其人，倚叠如山。一旦不能有，输来其间。鼎铛玉石，金块珠砾，弃掷逦迤，秦人视之，亦不甚惜。　　嗟乎！一人之心，千万人之心也。秦爱纷奢，人亦念其家。奈何取之尽锱铢，用之如泥沙！使负栋之柱，多于南亩之农夫；架梁之椽，多于机上之工女；钉头磷磷，多于在庾之粟粒；瓦缝参差，多于周身之帛缕；直栏横槛，多于九土之城郭；管弦呕哑，多于市人之言语。使天下之人，不敢言而敢怒。独夫之心，日益骄固。戍卒叫，函谷举，楚人一炬，可怜焦土！　　呜呼！灭六国者六国也，非秦也；族秦者秦也，非天下也。嗟乎！使六国各爱其人，则足以拒秦；使秦复爱六国之人，则递三世可至万世而为君，谁得而族灭也？秦人不暇自哀，而后人哀之；后人哀之而不鉴之，亦使后人而复哀后人也。","dynasty":"唐代","tags":"辞赋精选，古文观止，高中文言文，咏物，议论，借古讽今","title":"阿房宫赋"}
{"author":"杜牧","content":"玉管金樽夜不休，如悲昼短惜年流。歌声袅袅彻清夜，月色娟娟当翠楼。枕上暗惊垂钓梦，灯前偏起别家愁。思量今日英雄事，身到簪裾已白头。","dynasty":"唐代","title":"南楼夜"}
{"author":"杜牧","content":"扰扰复翻翻，黄昏飏冷烟。毛欺皇后发，声感楚姬弦。蔓垒盘风下，霜林接翅眠。只如西旅样，头白岂无缘。","dynasty":"唐代","title":"鸦"}
{"author":"杜牧","content":"高文会隋季，提剑徇天意。扶持万代人，步骤三皇地。圣云继之神，神仍用文治。德泽酌生灵，沉酣薰骨髓。旄头骑箕尾，风尘蓟门起。胡兵杀汉兵，尸满咸阳市。宣皇走豪杰，谈笑开中否。蟠联两河间，烬萌终不弭。号为精兵处，齐蔡燕赵魏。合环千里疆，争为一家事。逆子嫁虏孙，西邻聘东里。急热同手足，唱和如宫徵。法制自作为，礼文争僭拟。压阶螭斗角，画屋龙交尾。署纸日替名，分财赏称赐。刳隍by万寻，缭垣叠千雉。誓将付孱孙，血绝然方已。九庙仗神灵，四海为输委。如何七十年，汗赩含羞耻。韩彭不再生，英卫皆为鬼。凶门爪牙辈，穰穰如儿戏。累圣但日吁，阃外将谁寄。屯田数十万，堤防常慑惴。急征赴军须，厚赋资凶器。因隳画一法，且逐随时利。流品极蒙尨，网罗渐离弛。夷狄日开张，黎元愈憔悴。邈矣远太平，萧然尽烦费。至于贞元末，风流恣绮靡。艰极泰循来，元和圣天子。元和圣天子，英明汤武上。茅茨覆宫殿，封章绽帷帐。伍旅拔雄儿，梦卜庸真相。勃云走轰霆，河南一平荡。继于长庆初，燕赵终舁襁。携妻负子来，北阙争顿颡。故老抚儿孙，尔生今有望。茹鲠喉尚隘，负重力未壮。坐幄无奇兵，吞舟漏疏网。骨添蓟垣沙，血涨滹沱浪。只云徒有征，安能问无状。一日五诸侯，奔亡如鸟往。取之难梯天，失之易反掌。苍然太行路，翦翦还榛莽。关西贱男子，誓肉虏杯羹。请数系虏事，谁其为我听。荡荡乾坤大，曈曈日月明。叱起文武业，可以豁洪溟。安得封域内，长有扈苗征。七十里百里，彼亦何尝争。往往念所至，得醉愁苏醒。韬舌辱壮心，叫阍无助声。聊书感怀韵，焚之遗贾生。","dynasty":"唐代","title":"感怀诗一首（时沧州用兵）"}
{"author":"杜牧","content":"长安回望绣成堆，山顶千门次第开。一骑红尘妃子笑，无人知是荔枝来。","dynasty":"唐代","tags":"高中古诗，地名，咏史","title":"过华清宫绝句三首·其一"}
{"author":"杜牧","content":"不识长杨事北胡，且教红袖醉来扶。狂风烈焰虽千尺，豁得平生俊气无。武牢关吏应相笑，个里年年往复来。若问使君何处去，为言相忆首长回。","dynasty":"唐代","title":"寄杜子二首"}
{"author":"杜牧","content":"一章缄拜皂囊中，懔懔朝廷有古风。元礼去归缑氏学，江充来见犬台宫。纷纭白昼惊千古，鈇锧朱殷几一空。曲突徙薪人不会，海边今作钓鱼翁。晚发闷还梳，忆君秋醉馀。可怜刘校尉，曾讼石中书。消长虽殊事，仁贤每自如。因看鲁褒论，何处是吾庐。","dynasty":"唐代","title":"李给事中敏二首"}
{"author":"杜牧","content":"荆州一万里，不如蒯易度。仰首望飞鸣，伊人何异趣。","dynasty":"唐代","title":"骕骦坂"}
{"author":"杜牧","content":"无力摇风晓色新，细腰争妒看来频。绿阴未覆长堤水，金穗先迎上苑春。几处伤心怀远路，一枝和雨送行尘。东门门外多离别，愁杀朝朝暮暮人。","dynasty":"唐代","title":"新柳"}
{"author":"杜牧","content":"蜀道下湘渚，客帆应不迷。江分三峡响，山并九华齐。秋泊雁初宿，夜吟猿乍啼。归时慎行李，莫到石城西。","dynasty":"唐代","title":"闻范秀才自蜀游江湖"}
{"author":"杜牧","content":"溪边杨柳色参差，攀折年年赠别离。一片风帆望已极，三湘烟水返何时。多缘去棹将愁远，犹倚危亭欲下迟。莫殢酒杯闲过日，碧云深处是佳期。","dynasty":"唐代","title":"送别"}
{"author":"杜牧","content":"春半南阳西，柔桑过村坞。娉娉垂柳风，点点回塘雨。蓑唱牧牛儿，篱窥茜裙女。半湿解征衫，主人馈鸡黍。","dynasty":"唐代","tags":"写景，乡村，抒情","title":"村行"}
{"author":"杜牧","content":"缙云新命诏初行，才是孤魂寿器成。黄壤不知新雨露，粉书空换旧铭旌。巨卿哭处云空断，阿鹜归来月正明。多少四年遗爱事，乡闾生子李为名。","dynasty":"唐代","title":"池州李使君没后十一日处州新命始到后见归妓感而成诗"}
{"author":"杜牧","content":"重关晓度宿云寒，羸马缘知步步难。此信的应中路见，乱山何处拆书看。","dynasty":"唐代","title":"别王十后遣京使累路附书"}
{"author":"杜牧","content":"雨晴九陌铺江练，岚嫩千峰叠海涛。南苑草芳眠锦雉，夹城云暖下霓旄。少年羁络青纹玉，游女花簪紫蒂桃。江碧柳深人尽醉，一瓢颜巷日空高。","dynasty":"唐代","title":"长安杂题长句六首其三"}
{"author":"杜牧","content":"一从分首剑江滨，南国相思寄梦频。书去又逢商岭雪，信回应过洞庭春。关河日日悲长路，霄汉年年望后尘。愿指丹梯曾到处，莫教犹作独迷人。","dynasty":"唐代","title":"寄卢先辈"}
{"author":"杜牧","content":"娉娉袅袅十三馀，豆蔻梢头二月初。春风十里扬州路，卷上珠帘总不如。","dynasty":"唐代","title":"赠别二首之一"}
{"author":"杜牧","content":"旅馆无良伴，凝情自悄然。寒灯思旧事，断雁警愁眠。远梦归侵晓，家书到隔年。沧江好烟月，门系钓鱼船。","dynasty":"唐代","tags":"唐诗三百首，羁旅，思乡","title":"旅宿"}
{"author":"杜牧","content":"三十六宫秋夜深，昭阳歌断信沉沉。唯应独伴陈皇后，照见长门望幸心。","dynasty":"唐代","title":"月"}
{"author":"杜牧","content":"雨过一蝉噪，飘萧松桂秋。青苔满阶砌，白鸟故迟留。暮霭生深树，斜阳下小楼。谁知竹西路，歌吹是扬州。","dynasty":"唐代","tags":"寺庙，写景，孤独","title":"题扬州禅智寺"}
{"author":"杜牧","content":"南陵水面漫悠悠，风紧云轻欲变秋。正是客心孤迥处，谁家红袖凭江楼？","dynasty":"唐代","tags":"写景，抒情，孤独","title":"南陵道中/寄远"}
{"author":"杜牧","content":"弯弓征战作男儿，梦里曾经与画眉。几度思归还把酒，拂云堆上祝明妃。","dynasty":"唐代","tags":"咏史怀古","title":"题木兰庙"}
{"author":"杜牧","content":"六朝文物草连空，天淡云闲今古同。鸟去鸟来山色里，人歌人哭水声中。深秋帘幕千家雨，落日楼台一笛风。惆怅无日见范蠡，参差烟树五湖东。(无日一作：无因)","dynasty":"唐代","tags":"写景，怀古","title":"题宣州开元寺水阁阁下宛溪夹溪居人"}
{"author":"杜牧","content":"连云接塞添迢递，洒幕侵灯送寂寥。一夜不眠孤客耳，主人窗外有芭蕉。","dynasty":"唐代","title":"雨"}
{"author":"杜牧","content":"长空澹澹孤鸟没，万古销沉向此中。看取汉家何事业，五陵无树起秋风。","dynasty":"唐代","tags":"秋天，抒怀，感慨，爱国，思乡","title":"登乐游原"}
{"author":"杜牧","content":"雪衣雪发青玉觜，群捕鱼儿溪影中。惊飞远映碧山去，一树梨花落晚风。","dynasty":"唐代","title":"鹭鸶"}
{"author":"杜牧","content":"杜诗韩笔愁来读，似倩麻姑痒处搔。天外凤凰谁得髓？无人解合续弦胶。","dynasty":"唐代","tags":"读书，赞美","title":"读韩杜集"}
{"author":"杜牧","content":"孤驿在重阻，云根掩柴扉。数声暮禽切，万壑秋意归。心驰碧泉涧，目断青琐闱。明日武关外，梦魂劳远飞。","dynasty":"唐代","title":"将出关宿层峰驿却寄李谏议"}
{"author":"杜牧","content":"自是东西客，逢人又送人。不应相见老，只是别离频。度日还知暮，平生未识春。傥无迁谷分，归去养天真。","dynasty":"唐代","title":"贻友人"}
{"author":"杜牧","content":"芦花深泽静垂纶，月夕烟朝几十春。自说孤舟寒水畔，不曾逢著独醒人。","dynasty":"唐代","tags":"写景，山水，赞美","title":"赠渔父"}
{"author":"杜牧","content":"邀侣以官解，泛然成独游。川光初媚日，山色正矜秋。野竹疏还密，岩泉咽复流。杜村连潏水，晚步见垂钩。","dynasty":"唐代","title":"秋晚与沈十七舍人期游樊川不至"}
{"author":"杜牧","content":"终日求人卜，回回道好音。那时离别后，入梦到如今。","dynasty":"唐代","title":"寄远人"}
{"author":"杜牧","content":"樯似邓林江拍天，越香巴锦万千千。滕王阁上柘枝鼓，徐孺亭西铁轴船。八部元侯非不贵，万人师长岂无权。要君严重疏欢乐，犹有河湟可下鞭。","dynasty":"唐代","title":"中丞业深韬略，志在功名，再奉长句一篇兼有谘劝"}
{"author":"杜牧","content":"始发碧江口，旷然谐远心。风清舟在鉴，日落水浮金。瓜步逢潮信，台城过雁音。故乡何处是，云外即乔林。","dynasty":"唐代","title":"金陵"}
{"author":"杜牧","content":"夜程何处宿？山叠树层层。孤馆闲秋雨，空堂停曙灯。歌惭渔浦客，诗学雁门僧。此意无人识，明朝见李膺。","dynasty":"唐代","title":"行次白沙馆先寄上河南王侍郎"}
{"author":"杜牧","content":"苍苍烟月满川亭，我有劳歌一为听。将取离魂随白骑，三台星里拜文星。","dynasty":"唐代","title":"有怀重送斛斯判官"}
{"author":"杜牧","content":"银烛秋光冷画屏，轻罗小扇扑流萤。天阶夜色凉如水，卧看牵牛织女星。(天阶一作：天街；卧看一作：坐看)","dynasty":"唐代","tags":"唐诗三百首，写景，秋天，七夕节，闺怨，早教古诗100首","title":"秋夕"}
{"author":"杜牧","content":"无机还得罪，直道不伤情。微雨昏山色，疏笼闭鹤声。闲居多野客，高枕见江城。门外长溪水，怜君又濯缨。","dynasty":"唐代","title":"贻迁客"}
{"author":"杜牧","content":"夹岸垂杨三百里，只应图画最相宜。自嫌流落西归疾，不见东风二月时。","dynasty":"唐代","title":"隋堤柳"}
{"author":"杜牧","content":"幽人听达曙，聊罢苏床琴。（《海录碎事》）。鱼多知海熟，药少觉山贫。（以下《方舆胜览》）。土控吴兼越，州连歙与池。山河地襟带，军镇国藩维。绿水棹云月，洞庭归路长。春桥垂酒幔，夜栅集茶樯。箬影沉溪暖，蘋花绕郭香。（出守吴兴）。经冬野菜青青色，未腊山梅树树花。（《优古堂诗话》）半破前峰月。","dynasty":"唐代","title":"句"}
{"author":"杜牧","content":"春风最窈窕，日晓柳村西。娇云光占岫，健水鸣分溪。燎岩野花远，戛瑟幽鸟啼。把酒坐芳草，亦有佳人携。","dynasty":"唐代","title":"茶山下作"}
{"author":"杜牧","content":"楚江寒食橘花时，野渡临风驻彩旗。草色连云人去住，水纹如縠燕差池。","dynasty":"唐代","title":"江上偶见绝句"}
{"author":"杜牧","content":"刘根丹篆三千字，郭璞青囊两卷书。朱渚矶南谢山北，白云深处有岩居。","dynasty":"唐代","title":"赠朱道灵"}
{"author":"杜牧","content":"故国池塘倚御渠，江城三诏换鱼书。贾生辞赋恨流落，只向长沙住岁馀。烟深苔巷唱樵儿，花落寒轻倦客归。藤岸竹洲相掩映，满池春雨鸊鹈飞。乳肥春洞生鹅管，沼避回岩势犬牙。自笑卷怀头角缩，归盘烟磴恰如蜗。","dynasty":"唐代","title":"朱坡绝句三首"}
{"author":"杜牧","content":"杜宇竟何冤，年年叫蜀门。至今衔积恨，终古吊残魂。芳草迷肠结，红花染血痕。山川尽春色，呜咽复谁论。","dynasty":"唐代","title":"杜鹃"}
{"author":"杜牧","content":"千秋佳节名空在，承露丝囊世已无。唯有紫苔偏称意，年年因雨上金铺。","dynasty":"唐代","tags":"讽刺，感昔伤今","title":"过勤政楼"}
{"author":"杜牧","content":"前年鬓生雪，今年须带霜。时节序鳞次，古今同雁行。甘英穷西海，四万到洛阳。东南我所见，北可计幽荒。中画一万国，角角棋布方。地顽压不穴，天迥老不僵。屈指百万世，过如霹雳忙。人生落其内，何者为彭殇？促束自系缚，儒衣宽且长。旗亭雪中过，敢问当垆娘。我爱李侍中，标标七尺强。白羽八扎弓，髀压绿檀枪。风前略横阵，紫髯分两傍。淮西万虎士，怒目不敢当。功成赐宴麟德殿，猿超鹘掠广球场。三千宫女侧头看，相排踏碎双明珰。旌竿幖幖旗z8々，意气横鞭归故乡。我爱朱处士，三吴当中央。罢亚百顷稻，西风吹半黄。尚可活乡里，岂唯满囷仓？后岭翠扑扑，前溪碧泱泱。雾晓起凫雁，日晚下牛羊。叔舅欲饮我，社瓮尔来尝。伯姊子欲归，彼亦有壶浆。西阡下柳坞，东陌绕荷塘。姻亲骨肉舍，烟火遥相望。太守政如水，长官贪似狼。征输一云毕，任尔自存亡。我昔造其室，羽仪鸾鹤翔。交横碧流上，竹映琴书床。出语无近俗，尧舜禹武汤。问今天子少，谁人为栋梁？我曰天子圣，晋公提纪纲。联兵数十万，附海正诛沧。谓言大义小不义，取易卷席如探囊。犀甲吴兵斗弓弩，蛇矛燕戟驰锋铓。岂知三载几百战，钩车不得望其墙！答云此山外，有事同胡羌。谁将国伐叛，话与钓鱼郎？溪南重回首，一径出修篁。尔来十三岁，斯人未曾忘。往往自抚己，泪下神苍茫。御史诏分洛，举趾何猖狂！阙下谏官业，拜疏无文章。寻僧解忧梦，乞酒缓愁肠。岂为妻子计，未去山林藏。平生五色线，愿补舜衣裳。弦歌教燕赵，兰芷浴河湟。腥膻一扫洒，凶狠皆披攘。生人但眠食，寿域富农桑。孤吟志在此，自亦笑荒唐。江郡雨初霁，刀好截秋光。池边成独酌，拥鼻菊枝香。醺酣更唱太平曲，仁圣天子寿无疆。","dynasty":"唐代","title":"郡斋独酌（黄州作）"}
{"author":"杜牧","content":"有计自安业，秋风罢远吟。买山惟种竹，对客更弹琴。烟起药厨晚，杵声松院深。闲眠得真性，惆怅旧时心。","dynasty":"唐代","title":"秋日"}
{"author":"杜牧","content":"十二层楼敞画檐，连去歌尽草纤纤。空堂病怯阶前月，燕子嗔垂一竹帘。","dynasty":"唐代","title":"十九兄郡楼有宴，病不赴"}
{"author":"杜牧","content":"盛时常注意，南雍暂分茅。紫殿辞明主，岩廊别旧交。危幢侵碧雾，寒旆猎红旓。德业悬秦镜，威声隐楚郊。拜尘先洒泪，成厦昔容巢。遥仰沈碑会，鸳鸯玉佩敲。","dynasty":"唐代","title":"送牛相出镇襄州"}
{"author":"杜牧","content":"州在钓台边，溪山实可怜。有家皆掩映，无处不潺湲。好树鸣幽鸟，晴楼入野烟。残春杜陵客，中酒落花前。","dynasty":"唐代","tags":"写景，抒情，思乡，感慨，仕途","title":"睦州四韵"}
{"author":"杜牧","content":"零叶翻红万树霜，玉莲开蕊暖泉香。行云不下朝元阁，一曲淋铃泪数行。","dynasty":"唐代","title":"华清宫"}
{"author":"杜牧","content":"热去解钳釱，飘萧秋半时。微雨池塘见，好风襟袖知。发短梳未足，枕凉闲且欹。平生分过此，何事不参差。","dynasty":"唐代","title":"秋思"}
{"author":"杜牧","content":"因思上党三年战，闲咏周公七月诗。竹帛未闻书死节，丹青空见画灵旗。萧条井邑如鱼尾，早晚干戈识虎皮。莫笑一麾东下计，满江秋浪碧参差。","dynasty":"唐代","title":"即事（黄州作）"}
{"author":"杜牧","content":"命代风骚将，谁登李杜坛。少陵鲸海动，翰苑鹤天寒。今日访君还有意，三条冰雪独来看。","dynasty":"唐代","title":"雪晴访赵嘏街西所居三韵"}
{"author":"杜牧","content":"通竹引泉脉，泓澄深石盆。惊鱼翻藻叶，浴鸟上松根。残月留山影，高风耗水痕。谁家洗秋药，来往自开门。","dynasty":"唐代","title":"石池"}
{"author":"杜牧","content":"楼倚霜树外，镜天无一毫。南山与秋色，气势两相高。","dynasty":"唐代","tags":"秋天，地名","title":"长安秋望"}
{"author":"杜牧","content":"乳肥春洞生鹅管，沼避回岩势犬牙。自笑卷怀头角缩，归盘烟磴恰如蜗。","dynasty":"唐代","title":"朱坡绝句三首其三"}
{"author":"杜牧","content":"碧树康庄内，清川巩洛间。坛分中岳顶，城缭大河湾。广殿含凉静，深宫积翠闲。楼齐云漠漠，桥束水潺潺。过雨柽枝润，迎霜柿叶殷。紫鳞冲晚浪，白鸟背秋山。月拜西归表，晨趋北向班，鸳鸿随半仗，貔虎护重关。玉帐才容足，金樽暂解颜。迹留伤堕屦，恩在乐衔环。南省兰先握，东堂桂早攀。龙门君夭矫，莺谷我绵蛮。分薄嵇心懒，哀多庾鬓班。人惭公幹卧，频送子牟还。自睹宸居壮，谁忧国步艰。只应时与醉，因病纵疏顽。","dynasty":"唐代","title":"中秋日拜起居表晨渡天津桥即事十六韵献…兼呈工部刘公"}
{"author":"杜牧","content":"秋醪雨中熟，寒斋落叶中。幽人本多睡，更酌一樽空。","dynasty":"唐代","title":"醉眠"}
{"author":"杜牧","content":"六朝文物草连空，天淡云闲今古同。鸟去鸟来山色里，人歌人哭水声中。深秋帘幕千家雨，落日楼台一笛风。惆怅无日见范蠡，参差烟树五湖东。(无日一作：无因)","dynasty":"唐代","tags":"写景，怀古","title":"题宣州开元寺水阁阁下宛溪夹溪居人"}
{"author":"杜牧","content":"呜咽江楼角一声，微阳潋潋落寒汀。不用凭阑苦回首，故乡七十五长亭。","dynasty":"唐代","title":"题齐安城楼"}
{"author":"杜牧","content":"折戟沈沙铁未销，自将磨洗认前朝。东风不与周郎便，铜雀春深锁二乔。","dynasty":"唐代","title":"赤壁"}
{"author":"杜牧","content":"金英繁乱拂栏香，明府辞官酒满缸。还有玉楼轻薄女，笑他寒燕一双双。","dynasty":"唐代","title":"九日"}
{"author":"杜牧","content":"杜诗韩笔愁来读，似倩麻姑痒处搔。天外凤凰谁得髓？无人解合续弦胶。","dynasty":"唐代","tags":"读书，赞美","title":"读韩杜集"}
{"author":"杜牧","content":"绿萝萦数匝，本在草堂间。秋色寄高树，昼阴笼近山。移花疏处过，劚药困时攀。日暮微风起，难寻旧径还。","dynasty":"唐代","title":"绿萝"}
{"author":"杜牧","content":"分袂还应立马看，向来离思始知难。雁飞不见行尘灭，景下山遥极目寒。","dynasty":"唐代","title":"重送王十"}
{"author":"杜牧","content":"圣敬文思业太平，海寰天下唱歌行。秋来气势洪河壮，霜后精神泰华狞，广德者强朝万国，用贤无敌是长城。君王若悟治安论，安史何人敢弄兵。","dynasty":"唐代","title":"咏歌圣德，远怀天宝，因题关亭长句四韵"}
{"author":"杜牧","content":"绝艺如君天下少，闲人似我世间无。别后竹窗风雪夜，一灯明暗覆吴图。","dynasty":"唐代","title":"重送绝句"}
{"author":"杜牧","content":"菱透浮萍绿锦池，夏莺千啭弄蔷薇。尽日无人看微雨，鸳鸯相对浴红衣。","dynasty":"唐代","tags":"夏天，写景，抒情","title":"齐安郡后池绝句"}
{"author":"杜牧","content":"四十已云老，况逢忧窘馀。且抽持板手，却展小年书。嗜酒狂嫌阮，知非晚笑蘧。闻流宁叹吒，待俗不亲疏。遇事知裁剪，操心识卷舒。还称二千石，于我意何如。","dynasty":"唐代","title":"自遣"}
{"author":"杜牧","content":"翠屏山对凤城开，碧落摇光霁后来。回识六龙巡幸处，飞烟闲绕望春台。","dynasty":"唐代","title":"长安晴望"}
{"author":"杜牧","content":"落魄江南载酒行，楚腰纤细掌中轻。(江南一作：江湖；纤细一作：肠断)十年一觉扬州梦，赢得青楼薄幸名。","dynasty":"唐代","tags":"唐诗三百首，抒怀","title":"遣怀"}
{"author":"杜牧","content":"始皇东游出周鼎，刘项纵观皆引颈。削平天下实辛勤，却为道傍穷百姓。黔首不愚尔益愚，千里函关囚独夫。牧童火入九泉底，烧作灰时犹未枯。","dynasty":"唐代","title":"过骊山作"}
{"author":"杜牧","content":"新丰绿树起黄埃，数骑渔阳探使回。霓裳一曲千峰上，舞破中原始下来。","dynasty":"唐代","title":"过华清宫绝句三首其二"}
{"author":"杜牧","content":"桃满西园淑景催，几多红艳浅深开。此花不逐溪流出，晋客无因入洞来。","dynasty":"唐代","title":"酬王秀才桃花园见寄"}
{"author":"杜牧","content":"稚子牵衣问，归来何太迟。共谁争岁月，赢得鬓边丝。","dynasty":"唐代","title":"归家（一作赵嘏诗）"}
{"author":"杜牧","content":"细算人生事，彭殇共一筹。与愁争底事，要尔作戈矛。","dynasty":"唐代","title":"不饮赠酒"}
{"author":"杜牧","content":"风吹柳带摇晴绿，蝶绕花枝恋暖香。多把芳菲泛春酒，直教愁色对愁肠。","dynasty":"唐代","title":"洛中二首其二"}
{"author":"杜牧","content":"风吹一片叶，万物已惊秋。独夜他乡泪，年年为客愁。别离何处尽，摇落几时休。不及磻溪叟，身闲长自由。","dynasty":"唐代","title":"早秋客舍"}
{"author":"杜牧","content":"碧树康庄内，清川巩洛间。坛分中岳顶，城缭大河湾。广殿含凉静，深宫积翠闲。楼齐云漠漠，桥束水潺潺。过雨柽枝润，迎霜柿叶殷。紫鳞冲晚浪，白鸟背秋山。月拜西归表，晨趋北向班，鸳鸿随半仗，貔虎护重关。玉帐才容足，金樽暂解颜。迹留伤堕屦，恩在乐衔环。南省兰先握，东堂桂早攀。龙门君夭矫，莺谷我绵蛮。分薄嵇心懒，哀多庾鬓班。人惭公幹卧，频送子牟还。自睹宸居壮，谁忧国步艰。只应时与醉，因病纵疏顽。","dynasty":"唐代","title":"中秋日拜起居表晨渡天津桥即事十六韵献…兼呈工部刘公"}
{"author":"杜牧","content":"骨清年少眼如冰，凤羽参差五色层。天上麒麟时一下，人间不独有徐陵。","dynasty":"唐代","title":"赠李秀才（是上公孙子）"}
{"author":"杜牧","content":"楼高春日早，屏束麝烟堆。盼眄凝魂别，依稀梦雨来。绿鬟羞妥麽，红颊思天偎。斗草怜香蕙，簪花间雪梅。戍辽虽咽切，游蜀亦迟回。锦字梭悬壁，琴心月满台。笑筵凝贝启，眠箔晓珠开。腊破征车动，袍襟对泪裁。","dynasty":"唐代","title":"代人作"}
{"author":"杜牧","content":"夜来微雨洗芳尘，公子骅骝步贴匀。莫怪杏园憔悴去，满城多少插花人。","dynasty":"唐代","title":"杏园"}
{"author":"杜牧","content":"峭壁引行径，截溪开石门。泉飞溅虚槛，云起涨河轩。隔水看来路，疏篱见定猿。未闲难久住，归去复何言。","dynasty":"唐代","title":"山寺"}
{"author":"杜牧","content":"万国笙歌醉太平，倚天楼殿月分明。云中乱拍禄山舞，风过重峦下笑声。","dynasty":"唐代","title":"过华清宫绝句三首其三"}
{"author":"杜牧","content":"雪衣雪发青玉觜，群捕鱼儿溪影中。惊飞远映碧山去，一树梨花落晚风。","dynasty":"唐代","title":"鹭鸶"}
{"author":"杜牧","content":"少年才俊赴知音，丞相门栏不觉深。直道事人男子业，异乡加饭弟兄心。还须整理韦弦佩，莫独矜夸玳瑁簪。若去上元怀古去，谢安坟下与沉吟。","dynasty":"唐代","title":"送杜顗赴润州幕"}
{"author":"杜牧","content":"暖云如粉草如茵，独步长堤不见人。一岭桃花红锦黦，半溪山水碧罗新。高枝百舌犹欺鸟，带叶梨花独送春。仲蔚欲知何处在，苦吟林下拂诗尘。","dynasty":"唐代","title":"残春独来南亭因寄张祜"}
{"author":"杜牧","content":"红霞一抹广陵春，定子当筵睡脸新。却笑吃亏隋炀帝，破家亡国为谁人。","dynasty":"唐代","title":"隋苑（一作李商隐诗，题云定子）"}
{"author":"杜牧","content":"云阔烟深树，江澄水浴秋。美人何处在，明月万山头。","dynasty":"唐代","title":"有寄"}
{"author":"杜牧","content":"刘根丹篆三千字，郭璞青囊两卷书。朱渚矶南谢山北，白云深处有岩居。","dynasty":"唐代","title":"赠朱道灵"}
{"author":"杜牧","content":"自是寻春去校迟，不须惆怅怨芳时。狂风落尽深红色，绿叶成阴子满枝。","dynasty":"唐代","tags":"春天，写景，抒情","title":"叹花/怅诗"}
{"author":"杜牧","content":"佳人失手镜初分，何日团圆再会君。今朝万里秋风起，山北山南一片云。","dynasty":"唐代","title":"破镜"}
{"author":"杜牧","content":"十亩山田近石涵，村居风俗旧曾谙。帘前白艾惊春燕，篱上青桑待晚蚕。云暖采茶来岭北，月明沽酒过溪南。陵阳秋尽多归思，红树萧萧覆碧潭。","dynasty":"唐代","title":"秋晚怀茅山石涵村舍"}
{"author":"杜牧","content":"娉娉袅袅十三余，豆蔻梢头二月初。春风十里扬州路，卷上珠帘总不如。多情却似总无情，唯觉樽前笑不成。蜡烛有心还惜别，替人垂泪到天明。","dynasty":"唐代","tags":"唐诗三百首，离别，女子","title":"赠别二首"}
{"author":"杜牧","content":"手捻金仆姑，腰悬玉辘轳。爬头峰北正好去，系取可汗钳作奴。六宫虽念相如赋，其那防边重武夫！","dynasty":"唐代","title":"重送"}
{"author":"杜牧","content":"拥鼻侵襟花草香，高台春去恨茫茫。蔫红半落平池晚，曲渚飘成锦一张。","dynasty":"唐代","title":"春晚题韦家亭子"}
{"author":"杜牧","content":"横溪辞寂寞，金马去追游。好是鸳鸯侣，正逢霄汉秋。玉珂声琐琐，锦帐梦悠悠。微笑知今是，因风谢钓舟。","dynasty":"唐代","title":"送刘三复郎中赴阙"}
{"author":"杜牧","content":"少年才俊赴知音，丞相门栏不觉深。直道事人男子业，异乡加饭弟兄心。还须整理韦弦佩，莫独矜夸玳瑁簪。若去上元怀古去，谢安坟下与沉吟。","dynasty":"唐代","title":"送杜顗赴润州幕"}
{"author":"杜牧","content":"泠泠寒水带霜风，更在天桥夜景中。清禁漏闲烟树寂，月轮移在上阳宫。","dynasty":"唐代","title":"洛阳秋夕"}
{"author":"杜牧","content":"松寺曾同一鹤栖，夜深台殿月高低。何人为倚东楼柱，正是千山雪涨溪。","dynasty":"唐代","title":"寄题宣州开元寺"}
{"author":"杜牧","content":"数条秋水挂琅玕，玉手丁当怕夜寒。曲尽连敲三四下，恐惊珠泪落金盘。","dynasty":"唐代","title":"方响"}
{"author":"杜牧","content":"海路无尘边草新，荣枯不见绿杨春。白沙日暮愁云起，独感离乡万里人。","dynasty":"唐代","title":"边上闻笳三首其二"}
{"author":"杜牧","content":"碧池新涨浴娇鸦，分锁长安富贵家。游骑偶同人斗酒，名园相倚杏交花。银鞦騕褭嘶宛马，绣鞅璁珑走钿车。一曲将军何处笛，连云芳草日初斜。","dynasty":"唐代","title":"街西长句"}
{"author":"杜牧","content":"碧溪留我武关东，一笑怀王迹自穷。郑袖娇娆酣似醉，屈原憔悴去如蓬。山樯谷堑依然在，弱吐强吞尽已空。今日圣神家四海，戍旗长卷夕阳中。","dynasty":"唐代","tags":"咏史怀古，吊古伤今","title":"题武关"}
{"author":"杜牧","content":"寻常诗思巧如春，又喜幽亭蕙草新。本是馨香比君子，绕栏今更为何人。","dynasty":"唐代","title":"和令狐侍御赏蕙草"}
{"author":"杜牧","content":"九月三十日，雨声如别秋。无端满阶叶，共白几人头。点滴侵寒梦，萧骚著淡愁。渔歌听不唱，蓑湿棹回舟。","dynasty":"唐代","title":"夜雨"}
{"author":"杜牧","content":"秋声无不搅离心，梦泽蒹葭楚雨深。自滴阶前大梧叶，干君何事动哀吟。","dynasty":"唐代","title":"齐安郡中偶题二首其二"}
{"author":"杜牧","content":"兵符严重辞金马，星剑光芒射斗牛。笔落青山飘古韵，帐开红旆照高秋。香连日彩浮绡幕，溪逐歌声绕画楼。可惜登临佳丽地，羽仪须去凤池游。","dynasty":"唐代","title":"和宣州沈大夫登北楼书怀"}
{"author":"杜牧","content":"金英繁乱拂阑香，明府辞官酒满缸。还有玉楼轻薄女，笑他寒燕一双双。","dynasty":"唐代","title":"九日（以下补遗）"}
{"author":"杜牧","content":"昔事文皇帝，叨官在谏垣。奏章为得地，齰齿负明恩。金虎知难动，毛釐亦耻言。掩头虽欲吐，到口却成吞。照胆常悬镜，窥天自戴盆。周钟既窕槬，黥阵亦瘢痕。凤阙觚棱影，仙盘晓日暾。雨晴文石滑，风暖戟衣翻。每虑号无告，长忧骇不存。随行唯跼蹐，出语但寒暄。宫省咽喉任，戈矛羽卫屯。光尘皆影附，车马定西奔。亿万持衡价，锱铢挟契论。堆时过北斗，积处满西园。接棹隋河溢，连蹄蜀栈刓.漉空沧海水，搜尽卓王孙。斗巧猴雕刺，夸趫索挂跟。狐威假白额，枭啸得黄昏。馥馥芝兰圃，森森枳棘藩。吠声嗾国猘，公议怯膺门。窜逐诸丞相，苍茫远帝阍。一名为吉士，谁免吊湘魂。间世英明主，中兴道德尊。昆冈怜积火，河汉注清源。川口堤防决，阴车鬼怪掀。重云开朗照，九地雪幽冤。我实刚肠者，形甘短褐髡。曾经触虿尾，犹得凭熊轩。杜若芳洲翠，严光钓濑喧。溪山侵越角，封壤尽吴根。客恨萦春细，乡愁压思繁。祝尧千万寿，再拜揖馀樽。","dynasty":"唐代","title":"昔事文皇帝三十二韵"}
{"author":"杜牧","content":"手捻金仆姑，腰悬玉辘轳。爬头峰北正好去，系取可汗钳作奴。六宫虽念相如赋，其那防边重武夫！","dynasty":"唐代","title":"重送"}
{"author":"杜牧","content":"小楼才受一床横，终日看山酒满倾。可惜和风夜来雨，醉中虚度打窗声。","dynasty":"唐代","title":"宣州开元寺南楼"}
{"author":"杜牧","content":"锦缆龙舟隋炀帝，平台复道汉梁王。游人闲起前朝念，折柳孤吟断杀肠。","dynasty":"唐代","title":"汴河"}
{"author":"杜牧","content":"旅馆无良伴，凝情自悄然。寒灯思旧事，断雁警愁眠。远梦归侵晓，家书到隔年。沧江好烟月，门系钓鱼船。","dynasty":"唐代","tags":"唐诗三百首，羁旅，思乡","title":"旅宿"}
{"author":"杜牧","content":"促促因吟昼短诗，朝惊秾色暮空枝。无情春色不长久，有限年光多盛衰。往事只应随梦里，劳生何处是闲时。眼前扰扰日一日，暗送白头人不知。","dynasty":"唐代","title":"旅怀作"}
{"author":"杜牧","content":"晚发闷还梳，忆君秋醉馀。可怜刘校尉，曾讼石中书。消长虽殊事，仁贤每自如。因看鲁褒论，何处是吾庐？","dynasty":"唐代","title":"李给事中敏二首其二"}
{"author":"杜牧","content":"月落清湘棹不喧，玉杯瑶瑟奠蘋蘩。谁令力制乘轩鹤，自取机沈在槛猿。位极乾坤三事贵，谤兴华夏一夫冤。宵衣旰食明天子，日伏青蒲不为言。","dynasty":"唐代","title":"闻开江相国宋其二"}
{"author":"杜牧","content":"落魄江南载酒行，楚腰纤细掌中轻。(江南一作：江湖；纤细一作：肠断)十年一觉扬州梦，赢得青楼薄幸名。","dynasty":"唐代","tags":"唐诗三百首，抒怀","title":"遣怀"}
{"author":"杜牧","content":"只影随惊雁，单栖锁画笼。向春罗袖薄，谁念舞台风。","dynasty":"唐代","title":"寄远"}
{"author":"杜牧","content":"尽日看云首不回，无心都大似无才。可怜光彩一片玉，万里晴天何处来。","dynasty":"唐代","title":"云（一作褚载诗）"}
{"author":"杜牧","content":"东西南北数衢通，曾取江西径过东。今日更寻南去路，未秋应有北归鸿。","dynasty":"唐代","title":"入关"}
{"author":"杜牧","content":"到晓不成梦，思量堪白头。多无百年命，长有万般愁。世路应难尽，营生卒未休。莫言名与利，名利是身仇。","dynasty":"唐代","title":"不寝"}
{"author":"杜牧","content":"早入商山百里云，蓝溪桥下水声分。流水旧声人旧耳，此回呜咽不堪闻。","dynasty":"唐代","title":"入商山"}
{"author":"杜牧","content":"相别徒成泣，经过总是空。劳生惯离别，夜梦苦西东。去路三湘浪，归程一片风。他年寄消息，书在鲤鱼中。","dynasty":"唐代","title":"别怀"}
{"author":"杜牧","content":"曾向蓬莱宫里行，北轩阑槛最留情。孤高堪弄桓伊笛，缥缈宜闻子晋笙。天接海门秋水色，烟笼隋苑暮钟声。他年会著荷衣去，不向山僧说姓名。","dynasty":"唐代","title":"寄题甘露寺北轩"}
{"author":"杜牧","content":"呜轧江楼角一声，微阳潋潋落寒汀。不用凭栏苦回首，故乡七十五长亭。","dynasty":"唐代","tags":"思乡","title":"题齐安城楼"}
{"author":"杜牧","content":"鸳鸯帐里暖芙蓉，低泣关山几万重。明镜半边钗一股，此生何处不相逢。","dynasty":"唐代","tags":"送别","title":"送人"}
{"author":"杜牧","content":"萧萧山路穷秋雨，淅淅溪风一岸蒲。为问寒沙新到雁，来时还下杜陵无。","dynasty":"唐代","tags":"思乡","title":"秋浦途中"}
{"author":"杜牧","content":"轻盈照溪水，掩敛下瑶台。妒雪聊相比，欺春不逐来。偶同佳客见，似为冻醪开。若在秦楼畔，堪为弄玉媒。","dynasty":"唐代","tags":"梅花","title":"梅"}
{"author":"杜牧","content":"金河秋半虏弦开，云外惊飞四散哀。仙掌月明孤影过，长门灯暗数声来。须知胡骑纷纷在，岂逐春风一一回？莫厌潇湘少人处，水多菰米岸莓苔。","dynasty":"唐代","tags":"抒怀，怨刺，咏物，写鸟","title":"早雁"}
{"author":"杜牧","content":"两竿落日溪桥上，半缕轻烟柳影中。多少绿荷相倚恨，一时回首背西风。","dynasty":"唐代","tags":"写景，抒情","title":"齐安郡中偶题·其一"}
{"author":"杜牧","content":"菱透浮萍绿锦池，夏莺千啭弄蔷薇。尽日无人看微雨，鸳鸯相对浴红衣。","dynasty":"唐代","tags":"夏天，写景，抒情","title":"齐安郡后池绝句"}
{"author":"杜牧","content":"细腰宫里露桃新，脉脉无言度几春。至竟息亡缘底事，可怜金谷坠楼人。","dynasty":"唐代","tags":"咏史，讽喻","title":"题桃花夫人庙"}
{"author":"杜牧","content":"日暖泥融雪半消，行人芳草马声骄。九华山路云遮寺，清弋江村柳拂桥。君意如鸿高的的，我心悬旆正摇摇。同来不得同归去，故国逢春一寂寥！","dynasty":"唐代","tags":"送别，写景，抒情","title":"宣州送裴坦判官往舒州时牧欲赴官归京"}
{"author":"杜牧","content":"淮阳多病偶求欢，客袖侵霜与烛盘。砌下梨花一堆雪，明年谁此凭阑干。","dynasty":"唐代","tags":"饮酒，抒情，愁绪","title":"初冬夜饮"}
{"author":"杜牧","content":"彩服鲜华觐渚宫，鲈鱼新熟别江东。刘郎浦夜侵船月，宋玉亭春弄袖风。落落精神终有立，飘飘才思杳无穷。谁人世上为金口，借取明时一荐雄。","dynasty":"唐代","title":"送刘秀才归江陵"}
{"author":"杜牧","content":"江涵秋影雁初飞，与客携壶上翠微。尘世难逢开口笑，菊花须插满头归。但将酩酊酬佳节，不用登临恨落晖。古往今来只如此，牛山何必独霑衣。(霑同：沾)","dynasty":"唐代","tags":"节日，重阳节","title":"九日齐山登高/九日齐安登高"}
{"author":"杜牧","content":"行役我方倦，苦吟谁复闻。戍楼春带雪，边角暮吹云。极目无人迹，回头送雁群。如何遣公子，高卧醉醺醺。","dynasty":"唐代","title":"并州道中"}
{"author":"杜牧","content":"御水初销冻，宫花尚怯寒。千峰横紫翠，双阙凭阑干。玉漏轻风顺，金茎淡日残。王乔在何处，清汉正骖鸾。","dynasty":"唐代","title":"早春阁下寓直萧九舍人亦直内署，因寄书怀四韵"}
{"author":"杜牧","content":"江南为客正悲秋，更送吾师古渡头。惆怅不同尘土别，水云踪迹去悠悠。","dynasty":"唐代","title":"江南送左师"}
{"author":"杜牧","content":"胡雏吹笛上高台，寒雁惊飞去不回。尽日春风吹不散，只应分付客愁来。","dynasty":"唐代","title":"边上闻笳三首其三"}
{"author":"杜牧","content":"门近寒溪窗近山，枕山流水日潺潺。长嫌世上浮云客，老向尘中不解颜。","dynasty":"唐代","title":"访许颜"}
{"author":"杜牧","content":"山斋路几层，败衲学真乘。寒暑移双树，光阴尽一灯。风飘高竹雪，泉涨小池冰。莫讶频来此，修身欲到僧。","dynasty":"唐代","title":"怀政禅师院"}
{"author":"杜牧","content":"窗外正风雪，拥炉开酒缸。何如钓船雨，篷底睡秋江。","dynasty":"唐代","title":"独酌"}
{"author":"杜牧","content":"往事起独念，飘然自不胜。前滩急夜响，密雪映寒灯。的的三年梦，迢迢一线縆.明朝楚山上，莫上最高层。","dynasty":"唐代","title":"襄阳雪夜感怀"}
{"author":"杜牧","content":"蛩唱如波咽，更深似水寒。露华惊弊褐，灯影挂尘冠。故国初离梦，前溪更下滩。纷纷毫发事，多少宦游难。","dynasty":"唐代","title":"寝夜"}
{"author":"杜牧","content":"圣敬文思业太平，海寰天下唱歌行。秋来气势洪河壮，霜后精神泰华狞，广德者强朝万国，用贤无敌是长城。君王若悟治安论，安史何人敢弄兵。","dynasty":"唐代","title":"咏歌圣德，远怀天宝，因题关亭长句四韵"}
{"author":"杜牧","content":"高文会隋季，提剑徇天意。扶持万代人，步骤三皇地。圣云继之神，神仍用文治。德泽酌生灵，沈酣薰骨髓。旄头骑箕尾，风尘蓟门起。胡兵杀汉兵，尸满咸阳市。宣皇走豪杰，谈笑开中否。蟠联两河间，烬萌终不弭。号为精兵处，齐蔡燕赵魏。合环千里疆，争为一家事。逆子嫁虏孙，西邻聘东里。急热同手足，唱和如宫徵。法制自作为，礼文争僭拟。压阶螭斗角，画屋龙交尾。署纸日替名，分财赏称赐。刳隍𣤮万寻，缭垣叠千雉。誓将付孱孙，血绝然方已。九庙仗神灵，四海为输委。如何七十年，汗赩含羞耻。韩彭不再生，英卫皆为鬼。凶门爪牙辈，穰穰如儿戏。累圣但日吁，阃外将谁寄。屯田数十万，堤防常慑惴。急征赴军须，厚赋资凶器。因隳画一法，且逐随时利。流品极蒙尨，网罗渐离弛。夷狄日开张，黎元愈憔悴。邈矣远太平，萧然尽烦费。至于贞元末，风流恣绮靡。艰极泰循来，元和圣天子。元和圣天子，英明汤武上。茅茨覆宫殿，封章绽帷帐。伍旅拔雄儿，梦卜庸真相。勃云走轰霆，河南一平荡。继于长庆初，燕赵终舁襁。携妻负子来，北阙争顿颡。故老抚儿孙，尔生今有望。茹鲠喉尚隘，负重力未壮。坐幄无奇兵，吞舟漏疏网。骨添蓟垣沙，血涨滹沱浪。秖云徒有征，安能问无状。一日五诸侯，奔亡如鸟往。取之难梯天，失之易反掌。苍然太行路，剪剪还榛莽。关西贱男子，誓肉虏杯羹。请数系虏事，谁其为我听。荡荡乾坤大，曈曈日月明。叱起文武业，可以豁洪溟。安得封域内，长有扈苗征。七十里百里，彼亦何尝争。往往念所至，得醉愁苏醒。韬舌辱壮心，叫阍无助声。聊书感怀韵，焚之遗贾生。","dynasty":"唐代","title":"感怀诗一首"}
{"author":"杜牧","content":"蓟北雁初去，湘南春又归。水流沧海急，人到白头稀。塞路尽何处，我愁当落晖。终须接鸳鹭，霄汉共高飞。","dynasty":"唐代","title":"春日寄许浑先辈"}
{"author":"杜牧","content":"句吴亭东千里秋，放歌曾作昔年游。青苔寺里无马迹，绿水桥边多酒楼。大抵南朝皆旷达，可怜东晋最风流。月明更想桓伊在，一笛闻吹出塞愁。谢眺诗中佳丽地，夫差传里水犀军。城高铁瓮横强弩，柳暗朱楼多梦云。画角爱飘江北去，钓歌长向月中闻。扬州尘土试回首，不惜千金借与君。","dynasty":"唐代","tags":"地方，怀古，历史，抒怀，怀才不遇","title":"润州二首"}
{"author":"杜牧","content":"杜陵萧次君，迁少去官频。寂寞怜吾道，依稀似古人。饰心无彩缋，到骨是风尘。自嫌如匹素，刀尺不由身。","dynasty":"唐代","title":"自贻"}
{"author":"杜牧","content":"屏风周昉画纤腰，岁久丹青色半销。斜倚玉窗鸾发女，拂尘犹自妒娇娆。","dynasty":"唐代","title":"屏风绝句"}
{"author":"杜牧","content":"晓涧青青桂色孤，楚人随玉上天衢。水辞谷口山寒少，今日风头校暖无。","dynasty":"唐代","title":"押兵甲发谷口寄诸公"}
{"author":"杜牧","content":"绿萝萦数匝，本在草堂间。秋色寄高树，昼阴笼近山。移花疏处过，劚药困时攀。日暮微风起，难寻旧径还。","dynasty":"唐代","title":"绿萝"}
{"author":"杜牧","content":"西岩曾到读书堂，穿竹行莎十里强。湖上梦馀波滟滟，岭头愁断路茫茫。经过事寄烟霞远，名利尘随日月长。莫道少年头不白，君看潘岳几茎霜。","dynasty":"唐代","title":"途中逢故人，话西山读书早曾游览"}
{"author":"杜牧","content":"相如死后无词客，延寿亡来绝画工。玉颜不是黄金少，泪滴秋山入寿宫。","dynasty":"唐代","title":"奉陵宫人"}
{"author":"杜牧","content":"满眼青山未得过，镜中无那鬓丝何。只言旋老转无事，欲到中年事更多。","dynasty":"唐代","title":"书怀"}
{"author":"杜牧","content":"天子绣衣吏，东吴美退居。有园同庾信，避事学相如。兰畹晴香嫩，筠溪翠影疏。江山九秋后，风月六朝余。锦帙开诗轴，青囊结道书。霜岩红薜荔，露沼白芙蕖。睡雨高梧密，棋灯小阁虚。冻醪元亮秫，寒鲙季鹰鱼。尘意迷今古，云情识卷舒。他年雪中棹，阳羡访吾庐。[于义兴县，近有水榭。]","dynasty":"唐代","title":"许七侍御弃官东归潇洒江南颇闻自适高秋企望"}
{"author":"杜牧","content":"瑶池罢游宴，良乐委尘沙。遭遇不遭遇，盐车与鼓车。","dynasty":"唐代","title":"骕骦骏"}
{"author":"杜牧","content":"两叶愁眉愁不开，独含惆怅上层台。碧云空断雁行处，红叶已凋人未来。塞外音书无信息，道傍车马起尘埃。功名待寄凌烟阁，力尽辽城不肯回。","dynasty":"唐代","title":"寄远"}
{"author":"杜牧","content":"烈士思酬国士恩，春申谁与快冤魂。三千宾客总珠履，欲使何人杀李园。","dynasty":"唐代","title":"春申君"}
{"author":"杜牧","content":"红铅湿尽半罗裙，洞府人间手欲分。满面风流虽似玉，四年夫婿恰如云。当春离恨杯长满，倚柱关情日渐曛。为报眼波须稳当，五陵游宕莫知闻。","dynasty":"唐代","title":"宣州留赠"}
{"author":"杜牧","content":"红烛短时羌笛怨，清歌咽处蜀弦高。万里分飞两行泪，满江寒雨正萧骚。","dynasty":"唐代","title":"见吴秀才与池妓别，因成绝句"}
{"author":"杜牧","content":"烟笼寒水月笼沙，夜泊秦淮近酒家。商女不知亡国恨，隔江犹唱《后庭花》。","dynasty":"唐代","tags":"唐诗三百首，初中古诗，咏史怀古，抒怀，爱国，写景，早教古诗100首","title":"泊秦淮"}
{"author":"杜牧","content":"晓楼烟槛出云霄，景下林塘已寂寥。城角为秋悲更远，护霜云破海天遥。","dynasty":"唐代","title":"闻角"}
{"author":"杜牧","content":"数树新开翠影齐，倚风情态被春迷。依依故国樊川恨，半掩村桥半掩溪。","dynasty":"唐代","title":"柳绝句"}
{"author":"杜牧","content":"幽人听达曙，聊罢苏床琴。（《海录碎事》）。鱼多知海熟，药少觉山贫。（以下《方舆胜览》）。土控吴兼越，州连歙与池。山河地襟带，军镇国藩维。绿水棹云月，洞庭归路长。春桥垂酒幔，夜栅集茶樯。箬影沉溪暖，蘋花绕郭香。（出守吴兴）。经冬野菜青青色，未腊山梅树树花。（《优古堂诗话》）半破前峰月。","dynasty":"唐代","title":"句"}
{"author":"杜牧","content":"柳动晴风拂路尘，年年宫阙锁浓春。一从翠辇无巡幸，老却蛾眉几许人。风吹柳带摇晴绿，蝶绕花枝恋暖香。多把芳菲泛春酒，直教愁色对愁肠。","dynasty":"唐代","title":"洛中二首"}
{"author":"杜牧","content":"花开又花落，时节暗中迁。无计延春日，何能驻少年。小丛初散蝶，高柳即闻蝉。繁艳归何处，满山啼杜鹃。","dynasty":"唐代","title":"惜春"}
{"author":"杜牧","content":"太和八九年，训注极虓虎。潜身九地底，转上青天去。四海镜清澄，千官云片缕。公私各闲暇，追游日相伍。岂知祸乱根，枝叶潜滋莽。九年夏四月，天诫若言语。烈风驾地震，狞雷驱猛雨。夜于正殿阶，拔去千年树。吾君不省觉，二凶日威武。操持北斗柄，开闭天门路。森森明庭士，缩缩循墙鼠。平生负奇节，一旦如奴虏。指名为锢党，状迹谁告诉。喜无李杜诛，敢惮髡钳苦。时当秋夜月，日值曰庚午。喧喧皆传言，明晨相登注。予时与和鼎，官班各持斧。和鼎顾予言，我死知处所。当庭裂诏书，退立须鼎俎。君门晓日开，赭案横霞布。俨雅千官容，勃郁吾累怒。适属命鄜将，昨之传者误。明日诏书下，谪斥南荒去。夜登青泥坂，坠车伤左股。病妻尚在床，稚子初离乳。幽兰思楚泽，恨水啼湘渚。怳怳三闾魂，悠悠一千古。其冬二凶败，涣汗开汤罟。贤者须丧亡，谗人尚堆堵。予于后四年，谏官事明主。常欲雪幽冤，于时一裨补。拜章岂艰难，胆薄多忧惧。如何干斗气，竟作炎荒土。题此涕滋笔，以代投湘赋。","dynasty":"唐代","title":"李甘诗"}
{"author":"杜牧","content":"南指陵阳路，东流似昔年。重恩山未答，双鬓雪飘然。数仞惭投迹，群公愧拍肩。驽骀蒙锦绣，尘土浴潺湲。郭隗黄金峻，虞卿白璧鲜。貔貅环玉帐，鹦鹉破蛮笺。极浦沈碑会，秋花落帽筵。旌旗明迥野，冠佩照神仙。筹画言何补，优容道实全。讴谣人扑地，鸡犬树连天。紫凤超如电，青襟散似烟。苍生未经济，坟草已芊绵。往事惟沙月，孤灯但客船。岘山云影畔，棠叶水声前。故国还归去，浮生亦可怜。高歌一曲泪，明日夕阳边。","dynasty":"唐代","title":"往年随故府吴兴公夜泊芜湖口今赴官西去再宿芜湖感旧伤怀因成十六韵"}
{"author":"杜牧","content":"到晓不成梦，思量堪白头。多无百年命，长有万般愁。世路应难尽，营生卒未休。莫言名与利，名利是身仇。","dynasty":"唐代","title":"不寝"}
{"author":"杜牧","content":"歌阕樽残恨却偏，凭君不用设离筵。未趋雉尾随元老，且蓦羊肠过少年。七叶汉貂真密近，一枝诜桂亦徒然。羽书正急征兵地，须遣头风处处痊。","dynasty":"唐代","title":"洛下送张曼容赴上党召"}
{"author":"杜牧","content":"蝉翼轻绡傅体红，玉肤如醉向春风。深宫锁闭犹疑惑，更取丹沙试辟宫。监宫引出暂开门，随例须朝不是恩。银钥却收金锁合，月明花落又黄昏。","dynasty":"唐代","title":"宫祠二首"}
{"author":"杜牧","content":"平明送葬上都门，绋翣交横逐去魂。归来冷笑悲身事，唤妇呼儿索酒盆。","dynasty":"唐代","title":"哭韩绰"}
{"author":"杜牧","content":"折戟沈沙铁未销，自将磨洗认前朝。东风不与周郎便，铜雀春深锁二乔。","dynasty":"唐代","title":"赤壁"}
{"author":"杜牧","content":"南指陵阳路，东流似昔年。重恩山未答，双鬓雪飘然。数仞惭投迹，群公愧拍肩。驽骀蒙锦绣，尘土浴潺湲。郭隗黄金峻，虞卿白璧鲜。貔貅环玉帐，鹦鹉破蛮笺。极浦沈碑会，秋花落帽筵。旌旗明迥野，冠珮照神仙。筹画言何补，优容道实全。讴谣人扑地，鸡犬树连天。紫凤超如电，青襟散似烟。苍生未经济，坟草已芊绵。往事惟沙月，孤灯但客船。岘山云影畔，棠叶水声前。故国还归去，浮生亦可怜。高歌一曲泪，明日夕阳边。","dynasty":"唐代","title":"往年随故府吴兴公夜泊芜湖口今赴官西去…因成十六韵"}
{"author":"杜牧","content":"鵩鸟飞来庚子直，谪去日蚀辛卯年。由来枉死贤才事，消长相持势自然。","dynasty":"唐代","title":"李和鼎"}
{"author":"杜牧","content":"千万长河共使船，听君诗句倍怆然。春风野岸名花发，一道帆樯画柳烟。","dynasty":"唐代","title":"汴人舟行答张祜"}
{"author":"杜牧","content":"南朝谢脁城，东吴最深处。亡国去如鸿，遗寺藏烟坞。楼飞九十尺，廊环四百柱。高高下下中，风绕松桂树。青苔照朱阁，白鸟两相语。溪声入僧梦，月色晖粉堵。阅景无旦夕，凭阑有今古。留我酒一樽，前山看春雨。","dynasty":"唐代","title":"题宣州开元寺"}
{"author":"杜牧","content":"汉宫一百四十五，多下珠帘闭琐窗。何处营巢夏将半，茅檐烟里语双双。","dynasty":"唐代","title":"村舍燕"}
{"author":"杜牧","content":"分袂还应立马看，向来离思始知难。雁飞不见行尘灭，景下山遥极目寒。","dynasty":"唐代","title":"重送王十"}
{"author":"杜牧","content":"权门阴进夺移才，驿骑如星堕峡来。晁氏有恩忠作祸，贾生无罪直为灾。贞魂误向崇山没，冤气疑从湘水回。毕竟成功何处是，五湖云月一帆开。月落清湘棹不喧，玉杯瑶瑟奠蘋蘩。谁令力制乘轩鹤，自取机沉在槛猿。位极乾坤三事贵，谤兴华夏一夫冤。宵衣旰食明天子，日伏青蒲不为言。","dynasty":"唐代","title":"闻开江相国宋（一作宋相公申锡）下世二首"}
{"author":"杜牧","content":"南朝谢脁城，东吴最深处。亡国去如鸿，遗寺藏烟坞。楼飞九十尺，廊环四百柱。高高下下中，风绕松桂树。青苔照朱阁，白鸟两相语。溪声入僧梦，月色晖粉堵。阅景无旦夕，凭阑有今古。留我酒一樽，前山看春雨。","dynasty":"唐代","title":"题宣州开元寺（寺置于东晋时）"}
{"author":"杜牧","content":"可怜走马骑驴汉，岂有风光肯占伊。只有三张最惆怅，下山回马尚迟迟。小捷风流已俊才，便将红粉作金台。明年未去池阳郡，更乞春时却重来。","dynasty":"唐代","title":"送薛邽二首"}
{"author":"杜牧","content":"调高银字声还侧，物比柯亭韵校奇。寄与玉人天上去，桓将军见不教吹。","dynasty":"唐代","title":"寄珉笛与宇文舍人"}
{"author":"杜牧","content":"蜀道下湘渚，客帆应不迷。江分三峡响，山并九华齐。秋泊雁初宿，夜吟猿乍啼。归时慎行李，莫到石城西。","dynasty":"唐代","title":"闻范秀才自蜀游江湖"}
{"author":"杜牧","content":"白发沧浪上，全忘是与非。秋潭垂钓去，夜月叩船归。烟影侵芦岸，潮痕在竹扉。终年狎鸥鸟，来去且无机。","dynasty":"唐代","title":"渔父"}
{"author":"杜牧","content":"街垂千步柳，霞映两重城。天碧台阁丽，风凉歌管清。纤腰间长袖，玉佩杂繁缨。拖轴诚为壮，豪华不可名。自是荒淫罪，何妨作帝京。","dynasty":"唐代","title":"扬州三首其三"}
{"author":"杜牧","content":"拥鼻侵襟花草香，高台春去恨茫茫。蔫红半落平池晚，曲渚飘成锦一张。","dynasty":"唐代","title":"春晚题韦家亭子"}
{"author":"杜牧","content":"满怀多少是恩酬，未见功名已白头。不为寻山试筋力，岂能寒上背云楼。","dynasty":"唐代","title":"冬日题智门寺北楼"}
{"author":"杜牧","content":"星汉离宫月出轮，满街含笑绮罗春。花前每被青蛾问，何事重来只一人。","dynasty":"唐代","title":"重登科"}
{"author":"杜牧","content":"前山极远碧云合，清夜一声白雪微。欲寄相思千里月，溪边残照雨霏霏。","dynasty":"唐代","title":"寄远"}
{"author":"杜牧","content":"炀帝雷塘土，迷藏有旧楼。谁家唱水调，明月满扬州。骏马宜闲出，千金好旧游。喧阗醉年少，半脱紫茸裘。秋风放萤苑，春草斗鸡台。金络擎雕去，鸾环拾翠来。蜀船红锦重，越橐水沈堆。处处皆华表，淮王奈却回。街垂千步柳，霞映两重城。天碧台阁丽，风凉歌管清。纤腰间长袖，玉珮杂繁缨。拖轴诚为壮，豪华不可名。自是荒淫罪，何妨作帝京。","dynasty":"唐代","title":"扬州三首"}
{"author":"杜牧","content":"秋醪雨中熟，寒斋落叶中。幽人本多睡，更酌一樽空。","dynasty":"唐代","title":"醉眠"}
{"author":"杜牧","content":"路长春欲尽，歌怨酒多酣。白社莲塘北，青袍桂水南。驿行盘鸟道，船宿避龙潭。真得诗人趣，烟霞处处谙。","dynasty":"唐代","title":"送荔浦蒋明府赴任"}
{"author":"杜牧","content":"三十六宫秋夜深，昭阳歌断信沉沉。唯应独伴陈皇后，照见长门望幸心。","dynasty":"唐代","title":"月"}
{"author":"杜牧","content":"天子绣衣吏，东吴美退居。有园同庾信，避事学相如。兰畹晴香嫩，筠溪翠影疏。江山九秋后，风月六朝馀。锦帙开诗轴，青囊结道书。霜岩红薜荔，露沼白芙蕖。睡雨高梧密，棋灯小阁虚。冻醪元亮秫，寒鲙季鹰鱼。尘意迷今古，云情识卷舒。他年雪中棹，阳羡访吾庐。","dynasty":"唐代","title":"许七侍御弃官东归潇洒江南颇闻自适高秋企望题诗寄赠十韵"}
{"author":"杜牧","content":"贾傅松醪酒，秋来美更香。怜君片云思，一棹去潇湘。","dynasty":"唐代","tags":"送别，同情","title":"送薛种游湖南"}
{"author":"杜牧","content":"荷花兼柳叶，彼此不胜秋。玉露滴初泣，金风吹更愁。绿眉甘弃坠，红脸恨飘流。叹息是游子，少年还白头。","dynasty":"唐代","title":"秋日偶题"}
{"author":"杜牧","content":"数茎幽玉色，晓夕翠烟分。声破寒窗梦，根穿绿藓纹。渐笼当槛日，欲碍入帘云。不是山阴客，何人爱此君。","dynasty":"唐代","title":"题刘秀才新竹"}
{"author":"杜牧","content":"十亩山田近石涵，村居风俗旧曾谙。帘前白艾惊春燕，篱上青桑待晚蚕。云暖采茶来岭北，月明沽酒过溪南。陵阳秋尽多归思，红树萧萧覆碧潭。","dynasty":"唐代","title":"秋晚怀茅山石涵村舍"}
{"author":"杜牧","content":"千里莺啼绿映红，水村山郭酒旗风。南朝四百八十寺，多少楼台烟雨中。","dynasty":"唐代","tags":"春天，写景，寺庙，抒情","title":"江南春"}
{"author":"杜牧","content":"越兵驱绮罗，越女唱吴歌。宫烬花声少，台荒麋迹多。茱萸垂晓露，菡萏落秋波。无遣君王醉，满城嚬翠蛾。香径绕吴宫，千帆落照中。鹤鸣山苦雨，鱼跃水多风。城带晚莎绿，池边秋蓼红。当年国门外，谁信伍员忠。","dynasty":"唐代","title":"吴宫词二首"}
{"author":"杜牧","content":"蟪蛄宁与雪霜期，贤哲难教俗士知。可怜贞观太平后，天且不留封德彝。","dynasty":"唐代","title":"过魏文贞公宅（一作题魏文贞）"}
{"author":"杜牧","content":"兰溪春尽碧泱泱，映水兰花雨发香。楚国大夫憔悴日，应寻此路去潇湘。","dynasty":"唐代","title":"兰溪（在蕲州西）"}
{"author":"杜牧","content":"敬亭山下百顷竹，中有诗人小谢城。城高跨楼满金碧，下听一溪寒水声。梅花落径香缭绕，雪白玉珰花下行。萦风酒旆挂朱阁，半醉游人闻弄笙。我初到此未三十，头脑钐利筋骨轻。画堂檀板秋拍碎，一引有时联十觥。老闲腰下丈二组，尘土高悬千载名。重游鬓白事皆改，唯见东流春水平。对酒不敢起，逢君还眼明。云罍看人捧，波脸任他横。一醉六十日，古来闻阮生。是非离别际，始见醉中情。今日送君话前事，高歌引剑还一倾。江湖酒伴如相问，终老烟波不计程。","dynasty":"唐代","title":"自宣州赴官入京，路逢裴坦判官归宣州，因题赠"}
{"author":"杜牧","content":"西北楼开四望通，残霞成绮月悬弓。江村夜涨浮天水，泽国秋生动地风。高下绿苗千顷尽，新陈红粟万箱空。才微分薄忧何益，却欲回心学塞翁。","dynasty":"唐代","title":"题白云楼（一作许浑诗，题作汉水伤稼）"}
{"author":"杜牧","content":"细柳桥边深半春，缬衣帘里动香尘。无端有寄闲消息，背插金钗笑向人。","dynasty":"唐代","title":"倡楼戏赠"}
{"author":"杜牧","content":"十顷平湖堤柳合，岸秋兰芷绿纤纤。一声明月采莲女，四面朱楼卷画帘。白鹭烟分光的的，微涟风定翠惉惉。斜辉更落西山影，千步虹桥气象兼。","dynasty":"唐代","title":"怀钟陵旧游四首其三"}
{"author":"杜牧","content":"云光岚彩四面合，柔柔垂柳十余家。雉飞鹿过芳草远，牛巷鸡埘春日斜。秀眉老父对樽酒，茜袖女儿簪野花。征车自念尘土计，惆怅溪边书细沙。","dynasty":"唐代","tags":"写景，田园，生活","title":"商山麻涧"}
{"author":"杜牧","content":"两两戏沙汀，长疑画不成。锦机争织样，歌曲爱呼名。好育顾栖息，堪怜泛浅清。凫鸥皆尔类，惟羡独含情。","dynasty":"唐代","title":"鸳鸯"}
{"author":"杜牧","content":"折戟沈沙铁未销，自将磨洗认前朝。东风不与周郎便，铜雀春深锁二乔。","dynasty":"唐代","title":"赤壁"}
{"author":"杜牧","content":"岂君心的的，嗟我泪涓涓。绵羽啼来久，锦鳞书未传。兽垆凝冷焰，罗幕蔽晴烟。自是求佳梦，何须讶昼眠。","dynasty":"唐代","title":"春思"}
{"author":"杜牧","content":"可怜走马骑驴汉，岂有风光肯占伊。只有三张最惆怅，下山回马尚迟迟。小捷风流已俊才，便将红粉作金台。明年未去池阳郡，更乞春时却重来。","dynasty":"唐代","title":"送薛邽二首"}
{"author":"杜牧","content":"城日晚悠悠，弦歌在碧流。夕风飘度曲，烟屿隐行舟。问拍拟新令，怜香占彩球。当筵虽一醉，宁复缓离愁。","dynasty":"唐代","title":"后池泛舟送王十秀才"}
{"author":"杜牧","content":"旅馆当年葺，公才此日论。林繁轻竹祖，树暗惜桐孙。炼药藏金鼎，疏泉陷石盆。散科松有节，深薙草无根。龙卧池犹在，莺迁谷尚存。昔为扬子宅，今是李膺门。积学萤尝聚，微词凤早吞。百年明素志，三顾起新恩。雪耀冰霜冷，尘飞水墨昏。莫教垂露迹，岁晚杂苔痕。","dynasty":"唐代","title":"川守大夫刘公早岁寓居敦行里肆有题壁十韵…辄献此诗"}
{"author":"杜牧","content":"夹岸垂杨三百里，只应图画最相宜。自嫌流落西归疾，不见东风二月时。","dynasty":"唐代","title":"隋堤柳"}
{"author":"杜牧","content":"杜宇竟何冤，年年叫蜀门。至今衔积恨，终古吊残魂。芳草迷肠结，红花染血痕。山川尽春色，呜咽复谁论。","dynasty":"唐代","title":"杜鹃"}
{"author":"杜牧","content":"整整复斜斜，随旗簇晚沙。门外韩擒虎，楼头张丽华。谁怜容足地，却羡井中蛙。王颁兵势急，鼓下坐蛮奴。潋滟倪塘水，叉牙出骨须。干芦一炬火，回首是平芜。","dynasty":"唐代","title":"台城曲二首"}
{"author":"杜牧","content":"只影随惊雁，单栖锁画笼。向春罗袖薄，谁念舞台风。","dynasty":"唐代","title":"寄远"}
{"author":"杜牧","content":"行脚寻常到寺稀，一枝藜杖一禅衣。开门满院空秋色，新向庐峰过夏归。","dynasty":"唐代","title":"大梦上人自庐峰回"}
{"author":"杜牧","content":"水接西江天外声，小斋松影拂云平。何人教我吹长笛，与倚春风弄月明。","dynasty":"唐代","title":"题元处士高亭（宣州）"}
{"author":"杜牧","content":"李白题诗水西寺，古木回岩楼阁风。半醒半醉游三日，红白花开山雨中。","dynasty":"唐代","title":"念昔游三首其三"}
{"author":"杜牧","content":"秋风放萤苑，春草斗鸡台。金络擎雕去，鸾环拾翠来。蜀船红锦重，越橐水沈堆。处处皆华表，淮王奈却回。","dynasty":"唐代","title":"扬州三首其二"}
{"author":"杜牧","content":"晴日登攀好，危楼物象饶。一溪通四境，万岫饶层霄。鸟翼舒华屋，鱼鳞棹短桡。浪花机乍织，云叶匠新雕。台榭罗嘉卉，城池敞丽谯。蟾蜍来作鉴，螮蝀引成桥。燕任随秋叶，人空集早潮。楚鸿行尽直，沙鹭立偏翘。暮角凄游旅，清歌惨泬寥。景牵游目困，愁托酒肠销。远吹流松韵，残阳渡柳桥。时陪庾公赏，还悟脱烦嚣。","dynasty":"唐代","title":"题吴兴消暑楼十二韵"}
{"author":"杜牧","content":"袖拂霜林下石棱，潺湲声断满溪冰。携茶腊月游金碧，合有文章病茂陵。","dynasty":"唐代","title":"游池州林泉寺金碧洞"}
{"author":"杜牧","content":"句吴亭东千里秋，放歌曾作昔年游。青苔寺里无马迹，绿水桥边多酒楼。大抵南朝皆旷达，可怜东晋最风流。月明更想桓伊在，一笛闻吹出塞愁。谢眺诗中佳丽地，夫差传里水犀军。城高铁瓮横强弩，柳暗朱楼多梦云。画角爱飘江北去，钓歌长向月中闻。扬州尘土试回首，不惜千金借与君。","dynasty":"唐代","tags":"地方，怀古，历史，抒怀，怀才不遇","title":"润州二首"}
{"author":"杜牧","content":"独起望山色，水鸡鸣蓼洲。房星随月晓，楚木向云秋。曲渚疑江尽，平沙似浪浮。秦原在何处，泽国碧悠悠。","dynasty":"唐代","title":"晓望"}
{"author":"杜牧","content":"细腰宫里露桃新，脉脉无言度几春。至竟息亡缘底事，可怜金谷坠楼人。","dynasty":"唐代","tags":"咏史，讽喻","title":"题桃花夫人庙"}
{"author":"杜牧","content":"杜诗韩笔愁来读，似倩麻姑痒处搔。天外凤凰谁得髓？无人解合续弦胶。","dynasty":"唐代","tags":"读书，赞美","title":"读韩杜集"}
{"author":"杜牧","content":"南行步步远浮尘，更近青山昨夜邻。高铎数声秋撼玉，霁河千里晓横银。红蕖影落前池净，绿稻香来野径频。终日官闲无一事，不妨长醉是游人。","dynasty":"唐代","title":"宿长庆寺"}
{"author":"杜牧","content":"自笑走红尘，流年旧复新。东风半夜雨，南国万家春。失计抛鱼艇，何门化涸鳞。是谁添岁月，老却暗投人。","dynasty":"唐代","title":"书事"}
{"author":"杜牧","content":"芦花深泽静垂纶，月夕烟朝几十春。自说孤舟寒水畔，不曾逢著独醒人。","dynasty":"唐代","tags":"写景，山水，赞美","title":"赠渔父"}
{"author":"杜牧","content":"谁家洛浦神，十四五来人。媚发轻垂额，香衫软著身。摘莲红袖湿，窥渌翠蛾频。飞鹊徒来往，平阳公主亲。","dynasty":"唐代","title":"书情"}
{"author":"杜牧","content":"热去解钳釱，飘萧秋半时。微雨池塘见，好风襟袖知。发短梳未足，枕凉闲且欹。平生分过此，何事不参差。","dynasty":"唐代","title":"秋思"}
{"author":"杜牧","content":"潇洒江湖十过秋，酒杯无日不迟留。谢公城畔溪惊梦，苏小门前柳拂头。千里云山何处好，几人襟韵一生休。尘冠挂却知闲事，终拟蹉跎访旧游。","dynasty":"唐代","tags":"追忆，述志，抒怀","title":"自宣城赴官上京"}
{"author":"杜牧","content":"上吞巴汉控潇湘，怒似连山静镜光。魏帝缝囊真戏剧，苻坚投棰更荒唐。千秋钓舸歌明月，万里沙鸥弄夕阳。范蠡清尘何寂寞，好风唯属往来商。","dynasty":"唐代","tags":"咏史怀古","title":"西江怀古"}
{"author":"杜牧","content":"柳岸风来影渐疏，使君家似野人居。云容水态还堪赏，啸志歌怀亦自如。雨暗残灯棋散后，酒醒孤枕雁来初。可怜赤壁争雄渡，唯有蓑翁坐钓鱼。","dynasty":"唐代","tags":"秋天，怀古，孤独","title":"齐安郡晚秋"}
{"author":"杜牧","content":"碧溪留我武关东，一笑怀王迹自穷。郑袖娇娆酣似醉，屈原憔悴去如蓬。山樯谷堑依然在，弱吐强吞尽已空。今日圣神家四海，戍旗长卷夕阳中。","dynasty":"唐代","tags":"咏史怀古，吊古伤今","title":"题武关"}
{"author":"杜牧","content":"洞房深，画屏灯照，山色凝翠沉沉。听夜雨冷滴芭蕉，惊断红窗好梦，龙烟细飘绣衾。辞恩久归长信，凤帐萧疏，椒殿闲扇。辇路苔侵。绣帘垂，迟迟漏传丹禁舜华偷悴，翠鬟羞整，愁坐望处，金舆渐远，何时彩仗重临？正消魂，梧桐又移翠阴。","dynasty":"唐代","tags":"写人，宫怨，惆怅，孤寂","title":"八六子·洞房深"}
{"author":"杜牧","content":"暖风迟日柳初含，顾影看身又自惭。何事明朝独惆怅，杏花时节在江南。","dynasty":"唐代","title":"寓言"}
{"author":"杜牧","content":"聚散竟无形，回肠自结成。古今留不得，离别又潜生。降虏将军思，穷秋远客情。何人更憔悴，落第泣秦京。","dynasty":"唐代","title":"愁"}
{"author":"杜牧","content":"屏风周昉画纤腰，岁久丹青色半销。斜倚玉窗鸾发女，拂尘犹自妒娇娆。","dynasty":"唐代","title":"屏风绝句"}
{"author":"杜牧","content":"百感中来不自由，角声孤起夕阳楼。(中一作：衷)碧山终日思无尽，芳草何年恨即休？睫在眼前长不见，道非身外更何求。谁人得似张公子，千首诗轻万户侯。","dynasty":"唐代","tags":"友人，怀才不遇，愤懑","title":"登池州九峰楼寄张祜"}
{"author":"杜牧","content":"一片宫墙当道危，行人为尔去迟迟。筚圭苑里秋风后，平乐馆前斜日时。锢党岂能留汉鼎，清谈空解识胡儿。千烧万战坤灵死，惨惨终年鸟雀悲。","dynasty":"唐代","title":"故洛阳城有感"}
{"author":"杜牧","content":"倚溪侵岭多高树，夸酒书旗有小楼。惊起鸳鸯岂无恨，一双飞去却回头。","dynasty":"唐代","title":"入茶山下题水口草市绝句"}
{"author":"杜牧","content":"甘罗昔作秦丞相，子政曾为汉辇郎。千载更逢王侍读，当时还道有文章。","dynasty":"唐代","title":"偶题"}
{"author":"杜牧","content":"矜红掩素似多才，不待樱桃不逐梅。春到未曾逢宴赏，雨馀争解免低徊。巧穷南国千般艳，趁得春风二月开。堪恨王孙浪游去，落英狼藉始归来。","dynasty":"唐代","title":"见穆三十宅中庭海榴花谢"}
{"author":"杜牧","content":"李白题诗水西寺，古木回岩楼阁风。半醒半醉游三日，红白花开山雨中。","dynasty":"唐代","title":"念昔游三首其三"}
{"author":"杜牧","content":"王颁兵势急，鼓下坐蛮奴。潋滟倪塘水，叉牙出骨须。乾芦一炬火，回首是平芜。","dynasty":"唐代","title":"台城曲二首其二"}
{"author":"杜牧","content":"杜宇竟何冤，年年叫蜀门。至今衔积恨，终古吊残魂。芳草迷肠结，红花染血痕。山川尽春色，呜咽复谁论。","dynasty":"唐代","title":"杜鹃"}
{"author":"杜牧","content":"控压平江十万家，秋来江静镜新磨。城头晚鼓雷霆后，桥上游人笑语多。日落汀痕千里色，月当楼午一声歌。昔年行乐秾桃畔，醉与龙沙拣蜀罗。","dynasty":"唐代","title":"怀钟陵旧游四首其四"}
{"author":"杜牧","content":"燕台上客意何如，四五年来渐渐疏。直道莫抛男子业，遭时还与故人书。青云满眼应骄我，白发浑头少恨渠。唯念贤哉崔大让，可怜无事不歌鱼。","dynasty":"唐代","title":"寄浙西李判官"}
{"author":"杜牧","content":"命世须人瑞，匡君在岳灵。气和薰北陆，襟旷纳东溟。赋妙排鹦鹉，诗能继鶺鴒.蒲亲香案色，兰动粉闱馨。周孔传文教，萧曹授武经。家僮谙禁掖，厩马识金铃。性与奸邪背，心因启沃冥。进贤光日月，诛恶助雷霆。阊阖开时召，箫韶奏处听。水精悬御幄，云母展宫屏。捧诏巡汧陇，飞书护井陉。先声威虎兕，馀力活蟭螟。荣重秦军箭，功高汉将铭。戈鋋回紫塞，干戚散彤庭。顺美皇恩洽，扶颠国步宁。禹谟推掌诰，汤网属司刑。稚榻蓬莱掩，膺舟巩洛停。马群先去害，民籍更添丁。猾吏门长塞，豪家户不扃。四知台上镜，三惑井中瓶。雅韵凭开匣，雄铓待发硎。火中胶绿树，泉下劚青萍。五岳期双节，三台空一星。凤池方注意，麟阁会图形。寒暑逾流电，光阴甚建瓴。散曹分已白，崇直眼由青。赐第成官舍，佣居起客亭。松筠侵巷陌，禾黍接郊坰.宿雨回为沼。春沙淀作汀。鱼罾栖翡翠，蛛网挂蜻蜓。迟晓河初转，伤秋露已零。梦馀钟杳杳，吟罢烛荧荧。字小书难写，杯迟酒易醒。久贫惊早雁，多病放残萤。雪劲孤根竹，风凋数荚蓂.转喉空婀娜，垂手自娉婷。胫细摧新履，腰羸减旧鞓。海边慵逐臭，尘外怯吞腥。隐豹窥重巘，潜虬避浊泾。商歌如不顾，归棹越南da.","dynasty":"唐代","title":"分司东都寓居履道叨承川尹刘侍郎大夫恩知上四十韵"}
{"author":"杜牧","content":"长空澹澹孤鸟没，万古销沉向此中。看取汉家何事业，五陵无树起秋风。","dynasty":"唐代","tags":"秋天，抒怀，感慨，爱国，思乡","title":"登乐游原"}
{"author":"杜牧","content":"黑山南面更无州，马放平沙夜不收。风送孤城临晚角，一声声入客心愁。","dynasty":"唐代","title":"边上晚秋"}
{"author":"杜牧","content":"鸳鸯帐里暖芙蓉，低泣关山几万重。明镜半边钗一股，此生何处不相逢。","dynasty":"唐代","tags":"送别","title":"送人"}
{"author":"杜牧","content":"晴云似絮惹低空，紫陌微微弄袖风。韩嫣金丸莎覆绿，许公鞯汗杏粘红。烟生窈窕深东第，轮撼流苏下北宫。自笑苦无楼护智，可怜铅椠竟何功。","dynasty":"唐代","title":"长安杂题长句六首其二"}
{"author":"杜牧","content":"九金神鼎重丘山，五玉诸侯杂珮环。星座通霄狼鬣暗，戍楼吹笛虎牙闲。斗间紫气龙埋狱，天上洪炉帝铸颜。若念西河旧交友，鱼符应许出函关。","dynasty":"唐代","title":"道一大尹存之、庭美二学士简于圣明…四韵呈上三君子"}
{"author":"杜牧","content":"禅床深竹里，心与径山期。结社多高客，登坛尽小师。早秋归寺远，新雨上滩迟。别后江云碧，南斋一首诗。","dynasty":"唐代","title":"送太昱禅师（一作许浑诗）"}
{"author":"杜牧","content":"金镊洗霜鬓，银觥敌露桃。醉头扶不起，三丈日还高。","dynasty":"唐代","title":"醉题"}
{"author":"杜牧","content":"连云接塞添迢递，洒幕侵灯送寂寥。一夜不眠孤客耳，主人窗外有芭蕉。","dynasty":"唐代","title":"雨"}
{"author":"杜牧","content":"一笑五云溪上舟，跳丸日月十经秋。鬓衰酒减欲谁泥，迹辱魂惭好自尤。梦寐几回迷蛱蝶，文章应解伴牢愁。无穷尘土无聊事，不得清言解不休。","dynasty":"唐代","title":"寄浙东韩八评事"}
{"author":"杜牧","content":"三吴裂婺女，九锡狱孤儿。霸主业未半，本朝心是谁。永安宫受诏，筹笔驿沉思。画地乾坤在，濡毫胜负知。艰难同草创，得失计毫厘。寂默经千虑，分明浑一期。川流萦智思，山耸助扶持。慷慨匡时略，从容问罪师。褒中秋鼓角，渭曲晚旌旗。仗义悬无敌，鸣攻故有辞。若非天夺去，岂复虑能支。子夜星才落，鸿毛鼎便移。邮亭世自换，白日事长垂。何处躬耕者，犹题殄瘁诗。","dynasty":"唐代","title":"和野人殷潜之题筹笔驿十四韵"}
{"author":"杜牧","content":"南陵水面漫悠悠，风紧云轻欲变秋。正是客心孤迥处，谁家红袖凭江楼？","dynasty":"唐代","tags":"写景，抒情，孤独","title":"南陵道中/寄远"}
{"author":"杜牧","content":"回报隐居山，莫忧山兴阑。求人颜色尽，知道性情宽。信谱弹琴误，缘崖劚药难。东皋亦自给，殊愧远相安。","dynasty":"唐代","title":"贻隐者"}
{"author":"杜牧","content":"侯家大道傍，蝉噪树苍苍。开锁洞门远，卷帘官舍凉。栏围红药盛，架引绿萝长。永日一欹枕，故山云水乡。","dynasty":"唐代","title":"长兴里夏日寄南邻避暑"}
{"author":"杜牧","content":"七子论诗谁似公，曹刘须在指挥中。荐衡昔日知文举，乞火无人作蒯通。北极楼台长挂梦，西江波浪远吞空。可怜故国三千里，虚唱歌词满六宫。","dynasty":"唐代","tags":"赞美，友人，怀才不遇","title":"酬张祜处士见寄长句四韵"}
{"author":"杜牧","content":"交阯同星座，龙泉佩斗文。烧香翠羽帐，看舞郁金裙。鹢首冲泷浪，犀渠拂岭云。莫教铜柱北，空说马将军。","dynasty":"唐代","title":"送容州唐中丞赴镇"}
{"author":"杜牧","content":"平明送葬上都门，绋翣交横逐去魂。归来冷笑悲身事，唤妇呼儿索酒盆。","dynasty":"唐代","title":"哭韩绰"}
{"author":"杜牧","content":"处士有儒术，走可挟车輈.坛宇宽帖帖，符彩高酋酋。不爱事耕稼，不乐干王侯。四十馀年中，超超为浪游。元和五六岁，客于幽魏州。幽魏多壮士，意气相淹留。刘济愿跪履，田兴请建筹。处士拱两手，笑之但掉头。自此南走越，寻山入罗浮。愿学不死药，粗知其来由。却于童顶上，萧萧玄发抽。我作八品吏，洛中如系囚。忽遭冀处士，豁若登高楼。拂榻与之坐，十日语不休。论今星璨璨，考古寒飕飕。治乱掘根本，蔓延相牵钩。武事何骏壮，文理何优柔。颜回捧俎豆，项羽横戈矛。祥云绕毛发，高浪开咽喉。但可感神鬼，安能为献酬。好入天子梦，刻像来尔求。胡为去吴会，欲浮沧海舟。赠以蜀马箠，副之胡罽裘。饯酒载三斗，东郊黄叶稠。我感有泪下，君唱高歌酬。嵩山高万尺，洛水流千秋。往事不可问，天地空悠悠。四百年炎汉，三十代宗周。二三里遗堵，八九所高丘。人生一世内，何必多悲愁。歌阕解携去，信非吾辈流。","dynasty":"唐代","title":"洛中送冀处士东游"}
{"author":"杜牧","content":"遗踪委衰草，行客思悠悠。昔日人何处，终年水自流。孤烟村戍远，乱雨海门秋。吟罢独归去，烟云尽惨愁。","dynasty":"唐代","title":"经阖闾城"}
{"author":"杜牧","content":"长空澹澹孤鸟没，万古销沉向此中。看取汉家何事业，五陵无树起秋风。","dynasty":"唐代","tags":"秋天，抒怀，感慨，爱国，思乡","title":"登乐游原"}
{"author":"杜牧","content":"长鉟周都尉，闲如秋岭云。取蝥弧登垒，以骈邻翼军。百战百胜价，河南河北闻。今遇太平日，老去谁怜君。壮气盖燕赵，耽耽魁杰人。弯弧五百步，长戟八十斤。河湟非内地，安史有遗尘。何日武台坐，兵符授虎臣。","dynasty":"唐代","title":"史将军二首"}
{"author":"杜牧","content":"胜败兵家事不期，包羞忍耻是男儿。江东子弟多才俊，卷土重来未可知。","dynasty":"唐代","tags":"咏史怀古，励志","title":"题乌江亭"}
{"author":"杜牧","content":"黄沙连海路无尘，边草长枯不见春。日暮拂云堆下过，马前逢著射雕人。","dynasty":"唐代","title":"游边"}
{"author":"杜牧","content":"岂君心的的，嗟我泪涓涓。绵羽啼来久，锦鳞书未传。兽垆凝冷焰，罗幕蔽晴烟。自是求佳梦，何须讶昼眠。","dynasty":"唐代","title":"春思"}
{"author":"杜牧","content":"暖云如粉草如茵，独步长堤不见人。一岭桃花红锦黦，半溪山水碧罗新。高枝百舌犹欺鸟，带叶梨花独送春。仲蔚欲知何处在，苦吟林下拂诗尘。","dynasty":"唐代","title":"残春独来南亭因寄张祜"}
{"author":"杜牧","content":"故国池塘倚御渠，江城三诏换鱼书。贾生辞赋恨流落，只向长沙住岁馀。烟深苔巷唱樵儿，花落寒轻倦客归。藤岸竹洲相掩映，满池春雨鸊鹈飞。乳肥春洞生鹅管，沼避回岩势犬牙。自笑卷怀头角缩，归盘烟磴恰如蜗。","dynasty":"唐代","title":"朱坡绝句三首"}
{"author":"杜牧","content":"长鉟周都尉，闲如秋岭云。取蝥弧登垒，以骈邻翼军。百战百胜价，河南河北闻。今遇太平日，老去谁怜君。壮气盖燕赵，耽耽魁杰人。弯弧五百步，长戟八十斤。河湟非内地，安史有遗尘。何日武台坐，兵符授虎臣。","dynasty":"唐代","title":"史将军二首"}
{"author":"杜牧","content":"处士闻名早，游秦献疏回。腹中书万卷，身外酒千杯。江雨春波阔，园林客梦催。今君拜旌戟，凛凛近霜台。","dynasty":"唐代","title":"送张判官归兼谒鄂州大夫"}
{"author":"杜牧","content":"秋风放萤苑，春草斗鸡台。金络擎雕去，鸾环拾翠来。蜀船红锦重，越橐水沈堆。处处皆华表，淮王奈却回。","dynasty":"唐代","title":"扬州三首其二"}
{"author":"杜牧","content":"身随白日看将老，心与青云自有期。今对晴峰无十里，世缘多累暗生悲。文字波中去不还，物情初与是非闲。时名竟是无端事，羞对灵山道爱山。眼看云鹤不相随，何况尘中事作为。好伴羽人深洞去，月前秋听玉参差。","dynasty":"唐代","title":"望少华三首"}
{"author":"杜牧","content":"学他趋世少深机，紫阁青霄半掩扉。山路远怀王子晋，诗家长忆谢玄晖。百年不肯疏荣辱，双鬓终应老是非。人道青山归去好，青山曾有几人归。","dynasty":"唐代","title":"怀紫阁山"}
{"author":"杜牧","content":"控压平江十万家，秋来江静镜新磨。城头晚鼓雷霆后，桥上游人笑语多。日落汀痕千里色，月当楼午一声歌。昔年行乐秾桃畔，醉与龙沙拣蜀罗。","dynasty":"唐代","title":"怀钟陵旧游四首其四"}
{"author":"杜牧","content":"千秋佳节名空在，承露丝囊世已无。唯有紫苔偏称意，年年因雨上金铺。","dynasty":"唐代","tags":"讽刺，感昔伤今","title":"过勤政楼"}
{"author":"杜牧","content":"多情却似总无情，唯觉樽前笑不成。蜡烛有心还惜别，替人垂泪到天明。","dynasty":"唐代","tags":"唐诗三百首，离别，惜别","title":"赠别"}
{"author":"杜牧","content":"汉苑残花别，吴江盛夏来。唯看万树合，不见一枝开。水色饶湘浦，滩声怯建溪。泪流回月上，可得更猿啼。","dynasty":"唐代","title":"龙丘途中二首（一作李商隐诗）"}
{"author":"杜牧","content":"绿树莺莺语，平江燕燕飞。枕前闻雁去，楼上送春归。半月縆双脸，凝腰素一围。西墙苔漠漠，南浦梦依依。有恨簪花懒，无聊斗草稀。雕笼长惨淡，兰畹谩芳菲。镜敛青蛾黛，灯挑皓腕肌。避人匀迸泪，拖袖倚残晖。有貌虽桃李，单栖足是非。云軿载驭去，寒夜看裁衣。","dynasty":"唐代","title":"为人题赠二首其二"}
{"author":"杜牧","content":"弄水亭前溪，飐滟翠绡舞。绮席草芊芊，紫岚峰伍伍。螭蟠得形势，翚飞如轩户。一镜奁曲堤，万丸跳猛雨。槛前燕雁栖，枕上巴帆去。丛筠侍修廊，密蕙媚幽圃。杉树碧为幢，花骈红作堵。停樽迟晚月，咽咽上幽渚。客舟耿孤灯，万里人夜语。漫流罥苔槎，饥凫晒雪羽。玄丝落钩饵，冰鳞看吞吐。断霓天帔垂，狂烧汉旗怒。旷朗半秋晓，萧瑟好风露。光洁疑可揽，欲以襟怀贮。幽抱吟九歌，羁情思湘浦。四时皆异状，终日为良遇。小山浸石棱，撑舟入幽处。孤歌倚桂岩，晚酒眠松坞。纡馀带竹村，蚕乡足砧杵。塍泉落环珮，畦苗差纂组。风俗知所尚，豪强耻孤侮。邻丧不相舂，公租无诟负。农时贵伏腊，簪瑱事礼赂。乡校富华礼，征行产强弩。不能自勉去，但愧来何暮。故园汉上林，信美非吾土。","dynasty":"唐代","title":"题池州弄水亭"}
{"author":"杜牧","content":"娉娉袅袅十三余，豆蔻梢头二月初。春风十里扬州路，卷上珠帘总不如。多情却似总无情，唯觉樽前笑不成。蜡烛有心还惜别，替人垂泪到天明。","dynasty":"唐代","tags":"唐诗三百首，离别，女子","title":"赠别二首"}
{"author":"杜牧","content":"落魄江南载酒行，楚腰纤细掌中轻。(江南一作：江湖；纤细一作：肠断)十年一觉扬州梦，赢得青楼薄幸名。","dynasty":"唐代","tags":"唐诗三百首，抒怀","title":"遣怀"}
{"author":"杜牧","content":"双岩泻一川，回马断桥前。古庙阴风地，寒钟暮雨天。沙虚留虎迹，水滑带龙涎。却下临江路，潮深无渡船。","dynasty":"唐代","title":"暝投云智寺渡溪不得，却取沿江路往"}
{"author":"杜牧","content":"柳岸风来影渐疏，使君家似野人居。云容水态还堪赏，啸志歌怀亦自如。雨暗残灯棋散后，酒醒孤枕雁来初。可怜赤壁争雄渡，唯有蓑翁坐钓鱼。","dynasty":"唐代","tags":"秋天，怀古，孤独","title":"齐安郡晚秋"}
{"author":"杜牧","content":"瘴塞蛮江入洞流，人家多在竹棚头。青山海上无城郭，唯见松牌出象州。","dynasty":"唐代","title":"蛮中醉（一作张籍诗）"}
{"author":"杜牧","content":"自是寻春去较迟，不须惆怅怨芳时。狂风落尽深红色，绿叶成阴子满枝。","dynasty":"唐代","title":"叹花"}
{"author":"杜牧","content":"红烛短时羌笛怨，清歌咽处蜀弦高。万里分飞两行泪，满江寒雨正萧骚。","dynasty":"唐代","title":"见吴秀才与池妓别，因成绝句"}
{"author":"杜牧","content":"小院无人雨长苔，满庭修竹间疏槐。春愁兀兀成幽梦，又被流莺唤醒来。","dynasty":"唐代","title":"即事"}
{"author":"杜牧","content":"洞房深，画屏灯照，山色凝翠沈沈。听夜雨，冷滴芭蕉，惊断红窗好梦，龙烟细飘绣衾。辞恩久归长信，凤帐萧疏，椒殿闲扃。辇路苔侵，绣帘垂，迟迟漏传丹禁。蕣华偷悴，翠鬟羞整，愁坐望处，金舆渐远。何时綵仗重临，正消魂，梧桐又移翠阴。","dynasty":"唐代","title":"八六子"}
{"author":"杜牧","content":"离魂断续楚江壖，叶坠初红十月天。紫陌事多难暂息，青山长在好闲眠。方趋上国期干禄，未得空堂学坐禅。他岁若教如范蠡，也应须入五湖烟。","dynasty":"唐代","title":"行经庐山东林寺"}
{"author":"杜牧","content":"燕雁下扬州，凉风柳陌愁。可怜千里梦，还是一年秋。宛水环朱槛，章江敞碧流。谬陪吾益友，只事我贤侯。印组萦光马，锋铓看解牛。井闾安乐易，冠盖惬依投。政简稀开阁，功成每运筹。送春经野坞，迟日上高楼。玉裂歌声断，霞飘舞带收。泥情斜拂印，别脸小低头。日晚花枝烂，釭凝粉彩稠。未曾孤酩酊，剩肯只淹留。重德俄征宠，诸生苦宦游。分途之绝国，洒泪拜行輈.聚散真漂梗，光阴极转邮。铭心徒历历，屈指尽悠悠。君作烹鲜用，谁膺仄席求。卷怀能愤悱，卒岁且优游。去矣时难遇，沽哉价莫酬。满枝为鼓吹，衷甲避戈矛。隋帝宫荒草，秦王土一丘。相逢好大笑，除此总云浮。","dynasty":"唐代","title":"牧陪昭应卢郎中在江西宣州佐今吏部沈公幕罢府…投寄"}
{"author":"杜牧","content":"血染斑斑成锦纹，昔年遗恨至今存。分明知是湘妃泣，何忍将身卧泪痕。","dynasty":"唐代","title":"斑竹筒簟"}
{"author":"杜牧","content":"山鸟飞红带，亭薇拆紫花。溪光初透彻，秋色正清华。静处知生乐，喧中见死夸。无多珪组累，终不负烟霞。","dynasty":"唐代","title":"题白蘋洲"}
{"author":"杜牧","content":"阳陵郭门外，陂陁丈五坟。九泉如结友，兹地好埋君。","dynasty":"唐代","title":"哭李给事中敏"}
{"author":"杜牧","content":"晓迎秋露一枝新，不占园中最上春。桃李无言又何在，向风偏笑艳阳人。","dynasty":"唐代","tags":"咏物，写花","title":"紫薇花"}
{"author":"杜牧","content":"安邑南门外，谁家板筑高。奉诚园里地，墙缺见蓬蒿。","dynasty":"唐代","title":"过田家宅"}
{"author":"杜牧","content":"洞房深，画屏灯照，山色凝翠沉沉。听夜雨冷滴芭蕉，惊断红窗好梦，龙烟细飘绣衾。辞恩久归长信，凤帐萧疏，椒殿闲扇。辇路苔侵。绣帘垂，迟迟漏传丹禁舜华偷悴，翠鬟羞整，愁坐望处，金舆渐远，何时彩仗重临？正消魂，梧桐又移翠阴。","dynasty":"唐代","tags":"写人，宫怨，惆怅，孤寂","title":"八六子·洞房深"}
{"author":"杜牧","content":"盘古当时有远孙，尚令今日逞家门。一车白土将泥项，十幅红旗补破裈.瓦官寺里逢行迹，华岳山前见掌痕。不须惆怅忧难嫁，待与将书问乐坤。","dynasty":"唐代","title":"嘲妓（牧罢宣州幕，经陕，有酒纠妓肥硕，牧赠此诗）"}
{"author":"杜牧","content":"处士有儒术，走可挟车輈.坛宇宽帖帖，符彩高酋酋。不爱事耕稼，不乐干王侯。四十馀年中，超超为浪游。元和五六岁，客于幽魏州。幽魏多壮士，意气相淹留。刘济愿跪履，田兴请建筹。处士拱两手，笑之但掉头。自此南走越，寻山入罗浮。愿学不死药，粗知其来由。却于童顶上，萧萧玄发抽。我作八品吏，洛中如系囚。忽遭冀处士，豁若登高楼。拂榻与之坐，十日语不休。论今星璨璨，考古寒飕飕。治乱掘根本，蔓延相牵钩。武事何骏壮，文理何优柔。颜回捧俎豆，项羽横戈矛。祥云绕毛发，高浪开咽喉。但可感神鬼，安能为献酬。好入天子梦，刻像来尔求。胡为去吴会，欲浮沧海舟。赠以蜀马箠，副之胡罽裘。饯酒载三斗，东郊黄叶稠。我感有泪下，君唱高歌酬。嵩山高万尺，洛水流千秋。往事不可问，天地空悠悠。四百年炎汉，三十代宗周。二三里遗堵，八九所高丘。人生一世内，何必多悲愁。歌阕解携去，信非吾辈流。","dynasty":"唐代","title":"洛中送冀处士东游"}
{"author":"杜牧","content":"夜来微雨洗芳尘，公子骅骝步贴匀。莫怪杏园憔悴去，满城多少插花人。","dynasty":"唐代","title":"杏园"}
{"author":"杜牧","content":"远风南浦万重波，未似生离别恨多。楚管能吹柳花怨，吴姬争唱竹枝歌。金钗横处绿云堕，玉箸凝时红粉和。待得枚皋相见日，自应妆镜笑蹉跎。","dynasty":"唐代","title":"见刘秀才与池州妓别"}
{"author":"杜牧","content":"秋声无不搅离心，梦泽蒹葭楚雨深。自滴阶前大梧叶，干君何事动哀吟。","dynasty":"唐代","title":"齐安郡中偶题二首其二"}
{"author":"杜牧","content":"南朝谢脁城，东吴最深处。亡国去如鸿，遗寺藏烟坞。楼飞九十尺，廊环四百柱。高高下下中，风绕松桂树。青苔照朱阁，白鸟两相语。溪声入僧梦，月色晖粉堵。阅景无旦夕，凭阑有今古。留我酒一樽，前山看春雨。","dynasty":"唐代","title":"题宣州开元寺"}
{"author":"杜牧","content":"汉水横冲蜀浪分，危楼点的拂孤云。六年仁政讴歌去，柳绕春堤处处闻。","dynasty":"唐代","title":"寄牛相公"}
{"author":"杜牧","content":"拥鼻侵襟花草香，高台春去恨茫茫。蔫红半落平池晚，曲渚飘成锦一张。","dynasty":"唐代","title":"春晚题韦家亭子"}
{"author":"杜牧","content":"故人别来面如雪，一榻拂云秋影中。玉白花红三百首，五陵谁唱与春风。","dynasty":"唐代","title":"送李群玉赴举"}
{"author":"杜牧","content":"细算人生事，彭殇共一筹。与愁争底事，要尔作戈矛。","dynasty":"唐代","title":"不饮赠酒"}
{"author":"杜牧","content":"解印书千轴，重阳酒百缸。凉风满红树，晓月下秋江。岩壑会归去，尘埃终不降。悬缨未敢濯，严濑碧淙淙。","dynasty":"唐代","title":"秋晚早发新定"}
{"author":"杜牧","content":"武牢关吏应相笑，个里年年往复来。若问使君何处去，为言相忆首长回。","dynasty":"唐代","title":"寄杜子二首其二"}
{"author":"杜牧","content":"下杜乡园古，泉声绕舍啼。静思长惨切，薄宦与乖暌。北阙千门外，南山午谷西。倚川红叶岭，连寺绿杨堤。迥野翘霜鹤，澄潭舞锦鸡。涛惊堆万岫，舸急转千溪。眉点萱牙嫩，风条柳幄迷。岸藤梢虺尾，沙渚印麑蹄。火燎湘桃坞，波光碧绣畦。日痕縆翠巘，陂影堕晴霓。蜗壁斓斑藓，银筵豆蔻泥。洞云生片段，苔径缭高低。偃蹇松公老，森严竹阵齐。小莲娃欲语，幽笋稚相携。汉馆留馀趾，周台接故蹊。蟠蛟冈隐隐，班雉草萋萋。树老萝纡组，岩深石启闺。侵窗紫桂茂，拂面翠禽栖。有计冠终挂，无才笔谩提。自尘何太甚，休笑触藩羝。","dynasty":"唐代","title":"朱坡"}
{"author":"杜牧","content":"金风万里思何尽，玉树一窗秋影寒。独掩柴门明月下，泪流香袂倚阑干。","dynasty":"唐代","title":"秋感"}
{"author":"杜牧","content":"兵符严重辞金马，星剑光芒射斗牛。笔落青山飘古韵，帐开红旆照高秋。香连日彩浮绡幕，溪逐歌声绕画楼。可惜登临佳丽地，羽仪须去凤池游。","dynasty":"唐代","title":"和宣州沈大夫登北楼书怀"}
{"author":"杜牧","content":"柳动晴风拂路尘，年年宫阙锁浓春。一从翠辇无巡幸，老却蛾眉几许人。风吹柳带摇晴绿，蝶绕花枝恋暖香。多把芳菲泛春酒，直教愁色对愁肠。","dynasty":"唐代","title":"洛中二首"}
{"author":"杜牧","content":"有计自安业，秋风罢远吟。买山惟种竹，对客更弹琴。烟起药厨晚，杵声松院深。闲眠得真性，惆怅旧时心。","dynasty":"唐代","title":"秋日"}
{"author":"杜牧","content":"朵朵精神叶叶柔，雨晴香拂醉人头。石家锦幛依然在，闲倚狂风夜不收。","dynasty":"唐代","title":"蔷薇花"}
{"author":"杜牧","content":"觥船一棹百分空，十岁青春不负公。今日鬓丝禅榻畔，茶烟轻飏落花风。","dynasty":"唐代","tags":"饮酒，惋惜，时间，感慨，寂寞","title":"题禅院"}
{"author":"杜牧","content":"云光岚彩四面合，柔柔垂柳十余家。雉飞鹿过芳草远，牛巷鸡埘春日斜。秀眉老父对樽酒，茜袖女儿簪野花。征车自念尘土计，惆怅溪边书细沙。","dynasty":"唐代","tags":"写景，田园，生活","title":"商山麻涧"}
{"author":"杜牧","content":"七子论诗谁似公，曹刘须在指挥中。荐衡昔日知文举，乞火无人作蒯通。北极楼台长挂梦，西江波浪远吞空。可怜故国三千里，虚唱歌词满六宫。","dynasty":"唐代","tags":"赞美，友人，怀才不遇","title":"酬张祜处士见寄长句四韵"}
{"author":"杜牧","content":"数树新开翠影齐，倚风情态被春迷。依依故国樊川恨，半掩村桥半掩溪。","dynasty":"唐代","title":"柳绝句"}
{"author":"杜牧","content":"绝艺如君天下少，闲人似我世间无。别后竹窗风雪夜，一灯明暗覆吴图。","dynasty":"唐代","title":"重送绝句"}
{"author":"杜牧","content":"垂鞭信马行，数里未鸡鸣。林下带残梦，叶飞时忽惊。霜凝孤鹤迥，月晓远山横。僮仆休辞险，时平路复平。","dynasty":"唐代","tags":"抒情","title":"早行"}
{"author":"杜牧","content":"十载飘然绳检外，樽前自献自为酬。秋山春雨闲吟处，倚遍江南寺寺楼。云门寺外逢猛雨，林黑山高雨脚长。曾奉郊宫为近侍，分明??羽林枪。李白题诗水西寺，古木回岩楼阁风。半醒半醉游三日，红白花开山雨中。","dynasty":"唐代","tags":"地方，写景，抒怀","title":"念昔游三首"}
{"author":"杜牧","content":"无媒径路草萧萧，自古云林远市朝。公道世间唯白发，贵人头上不曾饶。","dynasty":"唐代","tags":"写人，隐居，抒怀，怀才不遇","title":"送隐者一绝"}
{"author":"杜牧","content":"东西那有碍，出处岂虚心。晓入洞庭阔，暮归巫峡深。渡江随鸟影，拥树隔猿吟。莫隐高唐去，枯苗待作霖。","dynasty":"唐代","title":"云"}
{"author":"杜牧","content":"文争武战就神功，时似开元天宝中。已建玄戈收相土，应回翠帽过离宫。侯门草满宜寒兔，洛浦沙深下塞鸿。疑有女娥西望处，上阳烟树正秋风。","dynasty":"唐代","title":"洛阳"}
{"author":"杜牧","content":"牧大和三年，佐故吏部沈公江西幕，好好年十三，始以善歌来乐籍中。后一岁，公移镇宣城，复置好好于宣城籍中。后二岁，为沈著作以双鬟纳之。后二岁，于洛阳东城重睹好好，感旧伤怀，故题诗赠之。君为豫章姝，十三才有余。翠茁凤生尾，丹脸莲含跗。高阁倚天半，章江联碧虚。此地试君唱，特使华筵铺。主公顾四座，始讶来踟蹰。吴娃起引赞，低回映长裾。双鬟可高下，才过青罗襦。盼盼乍垂袖，一声雏凤呼。繁弦迸关纽，塞管裂圆芦。众音不能逐，袅袅穿云衢。主公再三叹，谓言天下殊。赠之天马锦，副以水犀梳。龙沙看秋浪，明月游东湖。自此每相见，三日已为疏。玉质随月满，艳态逐春舒。绛唇渐轻巧，云步转虚徐。旌旆忽东下，笙歌随舳舻。霜凋谢楼树，沙暖句溪蒲。身外任尘土，樽前且欢娱。飘然集仙客，讽赋欺相如。聘之碧瑶佩，载以紫云车。洞闭水声远，月高蟾影孤。尔来未几岁，散尽高阳徒。洛城重相见，婥婥为当垆。怪我苦何事，少年垂白须。朋游今在否，落拓更能无？门馆恸哭后，水云愁景初。斜日挂衰柳，凉风生座隅。洒尽满襟泪，短歌聊一书。","dynasty":"唐代","tags":"女子，抒情，同情","title":"张好好诗"}
{"author":"杜牧","content":"千里长河初冻时，玉珂瑶珮响参差。浮生却似冰底水，日夜东流人不知。","dynasty":"唐代","title":"汴河阻冻"}
{"author":"杜牧","content":"州在钓台边，溪山实可怜。有家皆掩映，无处不潺湲。好树鸣幽鸟，晴楼入野烟。残春杜陵客，中酒落花前。","dynasty":"唐代","tags":"写景，抒情，思乡，感慨，仕途","title":"睦州四韵"}
{"author":"杜牧","content":"月白烟青水暗流，孤猿衔恨叫中秋。三声欲断疑肠断，饶是少年今白头。","dynasty":"唐代","title":"猿"}
{"author":"杜牧","content":"芭蕉为雨移，故向窗前种。怜渠点滴声，留得归乡梦。梦远莫归乡，觉来一翻动。","dynasty":"唐代","title":"芭蕉"}
{"author":"杜牧","content":"汉苑残花别，吴江盛夏来。唯看万树合，不见一枝开。水色饶湘浦，滩声怯建溪。泪流回月上，可得更猿啼。","dynasty":"唐代","title":"龙丘途中二首（一作李商隐诗）"}
{"author":"杜牧","content":"眼前迎送不曾休，相续轮蹄似水流。门外若无南北路，人间应免别离愁。苏秦六印归何日，潘岳双毛去值秋。莫怪分襟衔泪语，十年耕钓忆沧洲。","dynasty":"唐代","title":"赠别"}
{"author":"杜牧","content":"元载相公曾借箸，宪宗皇帝亦留神。旋见衣冠就东市，忽遗弓剑不西巡。牧羊驱马虽戎服，白发丹心尽汉臣。唯有凉州歌舞曲，流传天下乐闲人。","dynasty":"唐代","tags":"爱国，忧国忧民","title":"河湟"}
{"author":"杜牧","content":"稚子牵衣问，归来何太迟。共谁争岁月，赢得鬓边丝。","dynasty":"唐代","title":"归家（一作赵嘏诗）"}
{"author":"杜牧","content":"花开又花落，时节暗中迁。无计延春日，何能驻少年。小丛初散蝶，高柳即闻蝉。繁艳归何处，满山啼杜鹃。","dynasty":"唐代","title":"惜春"}
{"author":"杜牧","content":"平明送葬上都门，绋翣交横逐去魂。归来冷笑悲身事，唤妇呼儿索酒盆。","dynasty":"唐代","title":"哭韩绰"}
{"author":"杜牧","content":"千秋佳节名空在，承露丝囊世已无。唯有紫苔偏称意，年年因雨上金铺。","dynasty":"唐代","tags":"讽刺，感昔伤今","title":"过勤政楼"}
{"author":"杜牧","content":"斯人清唱何人和，草径苔芜不可寻。一夕小敷山下梦，水如环佩月如襟。","dynasty":"唐代","tags":"追忆，怀人，赞美","title":"沈下贤"}
{"author":"杜牧","content":"含烟一株柳，拂地摇风久。佳人不忍折，怅望回纤手。","dynasty":"唐代","title":"独柳"}
{"author":"杜牧","content":"清音迎晓月，愁思立寒蒲。丹顶西施颊，霜毛四皓须。碧云行止躁，白鹭性灵粗。终日无群伴，溪边吊影孤。","dynasty":"唐代","title":"鹤"}
{"author":"杜牧","content":"画堂歌舞喧喧地，社去社来人不看。长是江楼使君伴，黄昏犹待倚阑干。","dynasty":"唐代","title":"归燕"}
{"author":"杜牧","content":"锦缆龙舟隋炀帝，平台复道汉梁王。游人闲起前朝念，折柳孤吟断杀肠。","dynasty":"唐代","title":"汴河怀古"}
{"author":"杜牧","content":"绿萝萦数匝，本在草堂间。秋色寄高树，昼阴笼近山。移花疏处过，劚药困时攀。日暮微风起，难寻旧径还。","dynasty":"唐代","title":"绿萝"}
{"author":"杜牧","content":"杜宇竟何冤，年年叫蜀门。至今衔积恨，终古吊残魂。芳草迷肠结，红花染血痕。山川尽春色，呜咽复谁论。","dynasty":"唐代","title":"杜鹃"}
{"author":"杜牧","content":"十载名兼利，人皆与命争。青春留不住，白发自然生。夜雨滴乡思，秋风从别情。都门五十里，驰马逐鸡声。","dynasty":"唐代","title":"送友人"}
{"author":"杜牧","content":"初霁独登赏，西楼多远风。横烟秋水上，疏雨夕阳中。高树下山鸟，平芜飞草虫。唯应待明月，千里与君同。","dynasty":"唐代","title":"秋霁寄远"}
{"author":"杜牧","content":"寒空动高吹，月色满清砧。残梦夜魂断，美人边思深。孤鸿秋出塞，一叶暗辞林。又寄征衣去，迢迢天外心。","dynasty":"唐代","title":"秋梦"}
{"author":"杜牧","content":"风吹一片叶，万物已惊秋。独夜他乡泪，年年为客愁。别离何处尽，摇落几时休。不及磻溪叟，身闲长自由。","dynasty":"唐代","title":"早秋客舍"}
{"author":"杜牧","content":"贾傅松醪酒，秋来美更香。怜君片云思，一棹去潇湘。","dynasty":"唐代","tags":"送别，同情","title":"送薛种游湖南"}
{"author":"杜牧","content":"春半南阳西，柔桑过村坞。娉娉垂柳风，点点回塘雨。蓑唱牧牛儿，篱窥茜裙女。半湿解征衫，主人馈鸡黍。","dynasty":"唐代","tags":"写景，乡村，抒情","title":"村行"}
{"author":"杜牧","content":"溶溶漾漾白鸥飞，绿净春深好染衣。南去北来人自老，夕阳长送钓船归。","dynasty":"唐代","title":"汉江"}
{"author":"杜牧","content":"前山极远碧云合，清夜一声白雪微。欲寄相思千里月，溪边残照雨霏霏。","dynasty":"唐代","title":"寄远"}
{"author":"杜牧","content":"到晓不成梦，思量堪白头。多无百年命，长有万般愁。世路应难尽，营生卒未休。莫言名与利，名利是身仇。","dynasty":"唐代","title":"不寝"}
{"author":"杜牧","content":"两叶愁眉愁不开，独含惆怅上层台。碧云空断雁行处，红叶已凋人未来。塞外音书无信息，道傍车马起尘埃。功名待寄凌烟阁，力尽辽城不肯回。","dynasty":"唐代","title":"寄远"}
{"author":"方达义","content":"夕阳斜映赤嵌城，海国波恬一水平。岛上人家烟树里，苍痕绿影护雕甍。","dynasty":"清代","title":"赤嵌夕照"}
{"author":"刘甲","content":"一川带绕三平岛，万巘环趋两翠峦。","dynasty":"宋代","title":"句"}
{"author":"刘甲","content":"山围梓蜀千秋景，水接东吴万昊天。","dynasty":"宋代","title":"句"}
{"author":"朱厚熜","content":"大将南征胆气豪，腰横秋水雁翎刀。风吹鼍鼓山河动，电闪旌旗日月高。天上麒麟原有种，穴中蝼蚁岂能逃。太平待诏归来日，朕与先生解战袍。","dynasty":"明代","tags":"战争","title":"送毛伯温"}
{"author":"朱厚熜","content":"太庙礼成，赐张元辅。戊子新正吉，春享祖庙亲。祀事欣已成，肃驾回宫宸。登辇偶一顾，舆南一辅臣。貌奇真才杰，形端气志伸。外焉秉贞一，内则抱忠纯。诚正辅吾躬，清白饬乃身。予喜荷天眷，赍贤作邦仁。庶几皋夔辈，望以康斯民。","dynasty":"明代","title":"飨"}
{"author":"朱厚熜","content":"拂暑金风动衮裳，满天商吹动新凉。农家万宝收成后，十里遥闻禾黍香。","dynasty":"明代","title":"秋日即事诗三章送元辅张罗山（恭录一章）"}
{"author":"屠滽","content":"客子到门西日沉，情缘一见一回深。逼除岁月匆匆话，远市盘餐草草心。积竹丛寒鱼合泽，堕樵风急鸟争林。白头与世殊疏阔，特地因君理旧琴。","dynasty":"明代","title":"喜程元道见过"}
{"author":"屠滽","content":"和风晴日正宜春，碧柳红桃得得新。老谢韨除何故事，健追行乐有闲身。邻翁采荠分家小，游女揉花打路人。不限长安水边好，太平随地总尧民。","dynasty":"明代","title":"上巳日漫作"}
{"author":"屠滽","content":"七十回来秋叶零，后怜历岁已晨星。不才尽自惭诸己，识字聊堪破一丁。心事浩随云共白，鬓毛难学草回青。湖田绕舍粗睟粥，鸡骨丰凶屡托灵。","dynasty":"明代","title":"七十喜言三首"}
{"author":"屠滽","content":"苍苍笔力似荆关，白发图书老不闲。未许羊昙乞西墅，画中分与旧溪山。","dynasty":"明代","title":"次东原先生与其甥魏公美画诗韵"}
{"author":"屠滽","content":"石子墙低细路平，未敲门户有僧迎。松风最不私人听，行过西家共此声。","dynasty":"明代","title":"过听松邻房"}
{"author":"屠滽","content":"见恶必远避，见善尝加恭。石田乃隐者，赋诗亦多工。如何论朝政，所论殊不公。此札实差谬，何谓声枌枌。到处任播扬，有类衡与纵。碧川居论思，如何不纳忠。致书戒老夫，友道皆云隆。追思昔年事，大明丽长空。尧舜喜复出，万几任匆匆。纳谏真如流，明良喜相逢。荆榛委篱落，芝术收药笼。万姓乐熙皞，四方无鞠讻。今上初出阁，庶事元老总。九卿集东阁，讲官索儒宗。先求语言正，更论德学崇。人各荐一二，不称交相攻。老夫荐两杨，碧川川流壅。为语带乡音，不及问学充。因之又复荐，元老耳若聋。欣然用石斋，万口称股肱。碧川已备知，岂肯心怀凶。同乡又相亲，度量廓有容。维时科道官，有事忤宸衷。一朝下缧绁，难便责保庸。颠末尚未知，焉敢干重瞳。台部上民事，俞旨俱已蒙。日暮无人收，厥职谁与供。越例送台部，又恐触衮龙。天曹借中书，摄事犹宾鸿。此举实旧规，碧川岂不聪。书来既善道，如何报科中。彼若击巨石，我犹履薄冻。今复寄吴下，大伤君子风。碧川岂为此，姻旧情雍雍。意必有憸邪，假此成己功。抑恐入铨者，邪正有不同。或嫌不超擢，或怨非要冲。当时吕都谏，气节侪何颙。亦尝论此辈，怀毒犹𥘯蜂。其祸必在后，亦或先其躬。福善与祸淫，循环两无穷。莫道此言虚，应若丰山钟。云衢谩委蛇，何必好怔忪。马周三十贵，屡受唐室封。崇卑各分定，何必萦心胸。石田若闻此，其言未必从。我欲到虎丘，携酒追吟踪。愿言保遐寿，待我谈始终。","dynasty":"明代","title":"解嘲诗"}
{"author":"杨昭俭","content":"释通慧，青原下九世，清凉益禅师法嗣，称敬遵通慧禅师。住台州{今浙江临海}般若寺。事见《五灯会元》卷一○。","dynasty":"唐代","title":"释通慧"}
{"author":"杨昭俭","content":"池莲憔翠无颜色，园竹低垂减翠阴。园竹池莲莫惆怅，相看恰似主人心。","dynasty":"唐代","title":"题家园"}
{"author":"杨昭俭","content":"纪赠歌诗数百人，序师多艺叶求新。未言篆隸飞龙凤，且说风骚感鬼神。琴有古声清耳目。鹤无凡态惹埃尘。英公所学还如此，不错承恩近紫宸。","dynasty":"唐代","title":"赠梦英大师"}
{"author":"杨昭俭","content":"真兮廖廓，郢人图雘。岳耸云空，澄潭月跃。","dynasty":"唐代","title":"自述真讚"}
{"author":"杨昭俭","content":"池莲憔悴无颜色，园竹低垂减翠阴。园竹池莲莫惆怅，相看恰似主人心。","dynasty":"唐代","title":"题家园"}
{"author":"南衮","content":"丽季衰微泰运升，群贤攀附总飞腾。从容就死乌川子，启我朝鲜节义兴。","dynasty":"明代","title":"郑梦周死节诗（二首）"}
{"author":"南衮","content":"忠义由来不可堙，平时砥砺且无人。疾风劲草尤难见，须识高丽一个臣。","dynasty":"明代","title":"郑梦周死节诗（二首）"}
{"author":"程景伊","content":"骊驹已驾苦难攀，袱被携囊赴晋关。梦里白云龙尾阙，马前秋色雁门山。惊才定卜三都贵，乐志宁愁六月闲。只怅从游违旧雨，何时樽洒待君还。","dynasty":"清代","title":"送同年冯若渠客游平阳"}
{"author":"程景伊","content":"一枝稳占凤城西，扫径诛茅位置齐。借绿短墙云作屋，攀花曲磴石为梯。管弦近接扶风帐，书卷长亲太乙藜。茶臼笔床随处好，当头明月待新题。","dynasty":"清代","title":"中秋前五日刘绳庵廷尉移寓奉柬其一"}
{"author":"程景伊","content":"移来家具菊初斑，篱落秋深静掩关。片石剜苔新作沼，小楼拄笏饱看山。退朝诗思争花发，近市心情似水闲。旧雨过从容剥啄，联吟暇日好追攀。","dynasty":"清代","title":"中秋前五日刘绳庵廷尉移寓奉柬其二"}
{"author":"高直","content":"池亭面面绕朱栏，每月探泉到碧山。乐事还寻诸老共，浮生能得几时闲。行厨送馔来花外，啼鸟催诗出树间。扶醉登舟天已暮，月明湖上放歌还。","dynasty":"明代","title":"正月二十五日修敬吟社宴集次韵"}
{"author":"高直","content":"白首论交保岁寒，人间富贵等闲看。斯文结社能追洛，稽古成名岂慕桓。青帝欲归犹驻驾，彩云将堕乱遮阑。一时乐事应无价，且尽樽前半日欢。","dynasty":"明代","title":"竹石开社赏牡丹"}
{"author":"卢仝","content":"当时我醉美人家，美人颜色娇如花。今日美人弃我去，青楼珠箔天之涯。天涯娟娟姮娥月，三五二八盈又缺。翠眉蝉鬓生别离，一望不见心断绝。心断绝，几千里？梦中醉卧巫山云，觉来泪滴湘江水。湘江两岸花木深，美人不见愁人心。含愁更奏绿绮琴，调高弦绝无知音。美人兮美人，不知为暮雨兮为朝云。相思一夜梅花发，忽到窗前疑是君。","dynasty":"唐代","tags":"爱情","title":"有所思"}
{"author":"卢仝","content":"日高丈五睡正浓，军将打门惊周公。口云谏议送书信，白绢斜封三道印。开缄宛见谏议面，手阅月团三百片。闻道新年入山里，蛰虫惊动春风起。天子须尝阳羡茶，百草不敢先开花。仁风暗结珠琲瓃，先春抽出黄金芽。摘鲜焙芳旋封裹，至精至好且不奢。至尊之馀合王公，何事便到山人家。柴门反关无俗客，纱帽笼头自煎吃。碧云引风吹不断，白花浮光凝碗面。一碗喉吻润，两碗破孤闷。三碗搜枯肠，唯有文字五千卷。四碗发轻汗，平生不平事，尽向毛孔散。五碗肌骨清，六碗通仙灵。七碗吃不得也，唯觉两腋习习清风生。蓬莱山，在何处。玉川子，乘此清风欲归去。山上群仙司下土，地位清高隔风雨。安得知百万亿苍生命，堕在巅崖受辛苦。便为谏议问苍生，到头还得苏息否。","dynasty":"唐代","title":"走笔谢孟谏议寄新茶"}
{"author":"卢仝","content":"去年留不住，年来也任他。当垆一榼酒，争奈两年何。老来经节腊，乐事甚悠悠。不及儿童日，都卢不解愁。","dynasty":"唐代","title":"守岁二首"}
{"author":"卢仝","content":"谁家女儿楼上头，指挥婢子挂帘钩。林花撩乱心之愁，卷却罗袖弹箜篌。箜篌历乱五六弦，罗袖掩面啼向天。相思弦断情不断，落花纷纷心欲穿。心欲穿，凭栏干。相忆柳条绿，相思锦帐寒。直缘感君恩爱一回顾，使我双泪长珊珊。我有娇靥待君笑，我有娇蛾待君扫。莺花烂熳君不来，及至君来花已老。心肠寸断谁得知，玉阶幂历生青草。","dynasty":"唐代","title":"楼上女儿曲"}
{"author":"卢仝","content":"新年何事最堪悲，病客遥听百舌儿。太岁只游桃李径，春风肯管岁寒枝。","dynasty":"唐代","title":"悲新年"}
{"author":"卢仝","content":"春度春归无限春，今朝方始觉成人。从今克己应犹及，颜与梅花俱自新。","dynasty":"唐代","title":"人日立春"}
{"author":"卢仝","content":"新天子即位五年，岁次庚寅，斗柄插子，律调黄钟。森森万木夜僵立，寒气赑屃顽无风。烂银盘从海底出，出来照我草屋东。天色绀滑凝不流，冰光交贯寒曈曨。初疑白莲花，浮出龙王宫。八月十五夜，比并不可双。此时怪事发，有物吞食来。轮如壮士斧斫坏，桂似雪山风拉摧。百炼镜，照见胆，平地埋寒灰。火龙珠，飞出脑，却入蚌蛤胎。摧环破璧眼看尽，当天一搭如煤炱。磨踪灭迹须臾间，便似万古不可开。不料至神物，有此大狼狈。星如撒沙出，争头事光大。奴婢炷暗灯，掩菼如玳瑁。今夜吐焰长如虹，孔隙千道射户外。玉川子，涕泗下，中庭独自行。念此日月者，太阴太阳精。皇天要识物，日月乃化生。走天汲汲劳四体，与天作眼行光明。此眼不自保，天公行道何由行。吾见阴阳家有说，望日蚀月月光灭，朔月掩日日光缺。两眼不相攻，此说吾不容。又孔子师老子云，五色令人目盲。吾恐天似人，好色即丧明。幸且非春时，万物不娇荣。青山破瓦色，绿水冰峥嵘。花枯无女艳，鸟死沉歌声。顽冬何所好，偏使一目盲。传闻古老说，蚀月虾蟆精。径圆千里入汝腹，汝此痴骸阿谁生。可从海窟来，便解缘青冥。恐是眶睫间，掩塞所化成。黄帝有二目，帝舜重瞳明。二帝悬四目，四海生光辉。吾不遇二帝，滉漭不可知。何故瞳子上，坐受虫豸欺。长嗟白兔捣灵药，恰似有意防奸非。药成满臼不中度，委任白兔夫何为。忆昔尧为天，十日烧九州。金烁水银流，玉煼丹砂焦。六合烘为窑，尧心增百忧。帝见尧心忧，勃然发怒决洪流。立拟沃杀九日妖，天高日走沃不及，但见万国赤子bb々生鱼头。此时九御导九日，争持节幡麾幢旒。驾车六九五十四头蛟螭虬，掣电九火輈.汝若蚀开齱bg轮，御辔执索相爬钩，推荡轰訇入汝喉。红鳞焰鸟烧口快，翎鬣倒侧声醆邹。撑肠拄肚礧傀如山丘，自可饱死更不偷。不独填饥坑，亦解尧心忧。恨汝时当食，藏头擫脑不肯食。不当食，张唇哆觜食不休。食天之眼养逆命，安得上帝请汝刘。呜呼，人养虎，被虎啮。天媚蟆，被蟆瞎。乃知恩非类，一一自作孽。吾见患眼人，必索良工诀。想天不异人，爱眼固应一。安得常娥氏，来习扁鹊术。手操舂喉戈，去此睛上物。其初犹朦胧，既久如抹漆。但恐功业成，便此不吐出。玉川子又涕泗下，心祷再拜额榻砂土中，地上虮虱臣仝告愬帝天皇。臣心有铁一寸，可刳妖蟆痴肠。上天不为臣立梯磴，臣血肉身，无由飞上天，扬天光。封词付与小心风，颰排阊阖入紫宫。密迩玉几前擘坼，奏上臣仝顽愚胸。敢死横干天，代天谋其长。东方苍龙角，插戟尾捭风。当心开明堂。统领三百六十鳞虫，坐理东方宫。月蚀不救援，安用东方龙。南方火鸟赤泼血，项长尾短飞跋躠，头戴井冠高逵枿。月蚀鸟宫十三度，鸟为居停主人不觉察，贪向何人家。行赤口毒舌，毒虫头上吃却月，不啄杀。虚眨鬼眼明gPoA，鸟罪不可雪。西方攫虎立踦踦，斧为牙，凿为齿。偷牺牲，食封豕。大蟆一脔，固当软美。见似不见，是何道理。爪牙根天不念天，天若准拟错准拟。北方寒龟被蛇缚，藏头入壳如入狱。蛇筋束紧束破壳，寒龟夏鳖一种味。且当以其肉充臛，死壳没信处，唯堪支床脚，不堪钻灼与天卜。岁星主福德，官爵奉董秦。忍使黔娄生，覆尸无衣巾。天失眼不吊，岁星胡其仁。荧惑矍铄翁，执法大不中。月明无罪过，不纠蚀月虫。年年十月朝太微。支卢谪罚何灾凶。土星与土性相背，反养福德生祸害。到人头上死破败，今夜月蚀安可会。太白真将军，怒激锋铓生。恒州阵斩郦定进，项骨脆甚春蔓菁。天唯两眼失一眼，将军何处行天兵。辰星任廷尉，天律自主持。人命在盆底，固应乐见天盲时。天若不肯信，试唤皋陶鬼一问。一如今日，三台文昌宫，作上天纪纲。环天二十八宿，磊磊尚书郎。整顿排班行，剑握他人将。一四太阳侧，一四天市傍。操斧代大匠，两手不怕伤。弧矢引满反射人，天狼呀啄明煌煌。痴牛与騃女，不肯勤农桑。徒劳含淫思，旦夕遥相望。蚩尤簸旗弄旬朔，始捶天鼓鸣珰琅。枉矢能蛇行，眊目森森张。天狗下舐地，血流何滂滂。谲险万万党，架构何可当。眯目衅成就，害我光明王。请留北斗一星相北极，指麾万国悬中央。此外尽扫除，堆积如山冈，赎我父母光。当时常星没，殒雨如迸浆。似天会事发，叱喝诛奸强。何故中道废，自遗今日殃。善善又恶恶，郭公所以亡。愿天神圣心，无信他人忠。玉川子词讫，风色紧格格。近月黑暗边，有似动剑戟。须臾痴蟆精，两吻自决坼。初露半个璧，渐吐满轮魄。众星尽原赦，一蟆独诛磔。腹肚忽脱落，依旧挂穹碧。光彩未苏来，惨澹一片白。奈何万里光，受此吞吐厄。再得见天眼，感荷天地力。或问玉川子，孔子修春秋。二百四十年，月蚀尽不收。今子咄咄词，颇合孔意不。玉川子笑答，或请听逗留。孔子父母鲁，讳鲁不讳周。书外书大恶，故月蚀不见收。予命唐天，口食唐土。唐礼过三，唐乐过五。小犹不说，大不可数。灾沴无有小大愈，安得引衰周，研核其可否。日分昼，月分夜，辨寒暑。一主刑，二主德，政乃举。孰为人面上，一目偏可去。愿天完两目，照下万方土，万古更不瞽，万万古，更不瞽，照万古。","dynasty":"唐代","title":"月蚀诗"}
{"author":"卢仝","content":"仙宫云箔卷，露出玉帘钩。清光无所赠，相忆凤凰楼。","dynasty":"唐代","title":"新月"}
{"author":"卢仝","content":"刻成片玉白鹭鸶，欲捉纤鳞心自急。翘足沙头不得时，傍人不知谓闲立。","dynasty":"唐代","title":"白鹭鸶"}
{"author":"卢仝","content":"五音六律十三徽，龙吟鹤响思庖羲。一弹流水一弹月，水月风生松树枝。","dynasty":"唐代","title":"风中琴"}
{"author":"卢仝","content":"美酒拨醅酌，杨花飞尽时。落日长安道，方寸无人知。箧中制胜术，气雄屈指算。半醉千殷勤，仰天一长叹。玉匣百炼剑，龟文又龙吼。抽赠王将军，勿使虚白首。","dynasty":"唐代","title":"送王储詹事西游献兵书"}
{"author":"卢仝","content":"春风杨柳陌，连骑醉离觞。千里远山碧，一条归路长。花开愁北渚，云去渡南湘。东望濛濛处，烟波是故乡。","dynasty":"唐代","title":"送邵兵曹归江南"}
{"author":"卢仝","content":"何处堪惆怅，情亲不得亲。兴宁楼上月，辜负酒家春。","dynasty":"唐代","title":"寄外兄魏澈"}
{"author":"卢仝","content":"相逢之处花茸茸，石壁攒峰千万重。他日期君何处好，寒流石上一株松。","dynasty":"唐代","title":"喜逢郑三游山"}
{"author":"卢仝","content":"妾本怀春女，春愁不自任。迷魂随凤客，娇思入琴心。托援交情重，当垆酌意深。谁家有夫婿，作赋得黄金。","dynasty":"唐代","title":"卓女怨"}
{"author":"卢仝","content":"自君之出矣，壁上蜘蛛织。近取见妾心，夜夜无休息。妾有双玉环，寄君表相忆。环是妾之心，玉是君之德。驰情增悴容，蓄思损精力。玉簟寒凄凄，延想心恻恻。风含霜月明，水泛碧天色。此水有尽时，此情无终极。","dynasty":"唐代","title":"杂曲歌辞。自君之出矣"}
{"author":"卢仝","content":"山有洞左颊，拾得玉碑子。其长一周尺，其阔一药匕。颜色九秋天，棱角四面起。轻敲吐寒流，清悲动神鬼。稽首置手中，只似一片水。至文反无文，上帝应有以。予疑仙石灵，愿以仙人比。心期香汤洗，归送箓堂里。颇奈穷相驴，行动如跛鳖。十里五里行，百蹶复千蹶。颜子不少夭，玉碑中路折。横文寻龟兆，直理任瓦裂。劈竹不可合，破环永离别。向人如有情，似痛滴无血。勘斗平地上，罅坼多啮缺。百见百伤心，不堪再提挈。怪哉坚贞姿，忽脆不坚固。矧曰人间人，安能保常度。敢问生物成，败为有真素。为禀灵异气，不得受秽污。驴罪真不厚，驴生亦错误。更将前前行，复恐山神怒。白云蓊闭岭，高松吟古墓。置此忍其伤，驱驴下山路。","dynasty":"唐代","title":"哭玉碑子"}
{"author":"卢仝","content":"别来三得书，书道违离久。书处甚粗杀，且喜见汝手。殷十七又报，汝文颇新有。别来才经年，囊盎未合斗。当是汝母贤，日夕加训诱。尚书当毕功，礼记速须剖。喽罗儿读书，何异摧枯朽。寻义低作声，便可养年寿。莫学村学生，粗气强叫吼。下学偷功夫，新宅锄蔾莠。乘凉劝奴婢，园里耨葱韭。远篱编榆棘，近眼栽桃柳。引水灌竹中，蒲池种莲藕。捞漉蛙蟆脚，莫遣生科斗。竹林吾最惜，新笋好看守。万箨苞龙儿，攒迸溢林薮。吾眼恨不见，心肠痛如搊.宅钱都未还，债利日日厚。箨龙正称冤，莫杀入汝口。丁宁嘱托汝，汝活箨龙不。殷十七老儒，是汝父师友。传读有疑误，辄告谘问取。两手莫破拳，一吻莫饮酒。莫学捕鸠鸽，莫学打鸡狗。小时无大伤，习性防已后。顽发苦恼人，汝母必不受。任汝恼弟妹，任汝恼姨舅。姨舅非吾亲，弟妹多老丑。莫恼添丁郎，泪子作面垢。莫引添丁郎，赫赤日里走。添丁郎小小，别吾来久久。脯脯不得吃，兄兄莫捻搜。他日吾归来，家人若弹纠。一百放一下，打汝九十九。","dynasty":"唐代","title":"寄男抱孙"}
{"author":"卢仝","content":"君归乎，君归兴不孤。谢脁澄江今夜月，也应忆著此山夫。","dynasty":"唐代","title":"送尉迟羽之归宣州"}
{"author":"卢仝","content":"风卷鱼龙暗楚关，白波沉却海门山。鹏腾鳌倒且快性，地坼天开总是闲。","dynasty":"唐代","title":"扬子津"}
{"author":"卢仝","content":"霜秋自断魂，楚调怨离分。魄散瑶台月，心随巫峡云。蛾眉谁共画，凤曲不同闻。莫似湘妃泪，斑斑点翠裙。","dynasty":"唐代","title":"感秋别怨"}
{"author":"卢仝","content":"泉溜潜幽咽，琴鸣乍往还。长风翦不断，还在树枝间。","dynasty":"唐代","title":"新蝉"}
{"author":"卢仝","content":"负霜停雪旧根枝，龙笙凤管君莫截。春风一番琴上来，摇碎金尊碧天月。","dynasty":"唐代","title":"题褚遂良孙庭竹"}
{"author":"卢仝","content":"三入寺，曦未来。辘轳无人井百尺，渴心归去生尘埃。","dynasty":"唐代","title":"访含曦上人"}
{"author":"卢仝","content":"扬州蒸毒似燂汤，客病清枯鬓欲霜。且喜闭门无俗物，四肢安稳一张床。","dynasty":"唐代","title":"客淮南病"}
{"author":"卢仝","content":"昨夜村饮归，健倒三四五。摩挲青莓苔，莫嗔惊著汝。","dynasty":"唐代","title":"村醉"}
{"author":"卢仝","content":"竹下青莎中，细长三四片。主人虽不归，长见主人面。","dynasty":"唐代","title":"萧宅二三子赠答诗二十首。客赠石"}
{"author":"卢仝","content":"自顾拨不转，何敢当主人。竹弟有清风，可以娱嘉宾。","dynasty":"唐代","title":"萧宅二三子赠答诗二十首。石让竹"}
{"author":"卢仝","content":"竹弟谢石兄，清风非所任。随分有萧瑟，实无坚重心。","dynasty":"唐代","title":"萧宅二三子赠答诗二十首。竹答客"}
{"author":"卢仝","content":"竹弟虽让客，不敢当客恩。自惭埋没久，满面苍苔痕。","dynasty":"唐代","title":"萧宅二三子赠答诗二十首。石请客"}
{"author":"卢仝","content":"遍索天地间，彼此最痴癖。主人幸未来，与君为莫逆。","dynasty":"唐代","title":"萧宅二三子赠答诗二十首。客答石"}
{"author":"卢仝","content":"石报孤竹君，此客甚高调。共我相共痴，不怕主人天下笑。我非蛱蝶儿，我非桃李枝。不要儿女扑，不要春风吹。苔藓印我面，雨露皴我皮。此故不嫌我，突兀蒙相知。此客即西归，我心徒依依。我欲随客去，累重不解飞。知弟虚心亦待客，此客何以共报之。","dynasty":"唐代","title":"萧宅二三子赠答诗二十首。石答竹"}
{"author":"卢仝","content":"我本泰山阿，避地到南国。主人欲移家，我亦要归北。上客幸先归，愿托归飞翼。唯将翛翛风，累路报恩德。","dynasty":"唐代","title":"萧宅二三子赠答诗二十首。竹请客"}
{"author":"卢仝","content":"扬州驳杂地，不辨龙蜥蜴。客身正干枯，行处无膏泽。太山道不远，相庇实无力。君若随我行，必有煎茶厄。","dynasty":"唐代","title":"萧宅二三子赠答诗二十首。客谢竹"}
{"author":"卢仝","content":"启母是诸母，三十六峰是诸父。知君家近父母家，小人安得不怀土。怜君与我金石交，君归可得共载否。小人无以报君恩，使君池亭风月古。","dynasty":"唐代","title":"萧宅二三子赠答诗二十首。石请客"}
{"author":"卢仝","content":"我有水竹庄，甚近嵩之巅。是君归休处，可以终天年。虽有提携劳，不忧粮食钱。但恐主人心，疑我相钓竿。","dynasty":"唐代","title":"萧宅二三子赠答诗二十首。客谢石"}
{"author":"卢仝","content":"主人若知我，应喜我结得君。主人不知我，我住何求于主人。我在天地间，自是一片物。可得杠压我，使我头不出。","dynasty":"唐代","title":"萧宅二三子赠答诗二十首。石再请客"}
{"author":"卢仝","content":"石公说道理，句句出凡格。相知贵知心，岂恨主为客。过须归去来，旦晚上无厄。主人诚贤人，多应不相责。","dynasty":"唐代","title":"萧宅二三子赠答诗二十首。客许石"}
{"author":"卢仝","content":"我生天地间，颇是往还数。已效炊爨劳，我亦不愿住。君有造化力，在君一降顾。我愿拔黄泉，轻举随君去。","dynasty":"唐代","title":"萧宅二三子赠答诗二十首。井请客"}
{"author":"卢仝","content":"改邑不改井，此是井卦辞。井公莫怪惊，说我成憨痴。我纵有神力，争敢将公归。扬州恶百姓，疑我卷地皮。","dynasty":"唐代","title":"萧宅二三子赠答诗二十首。客谢井"}
{"author":"卢仝","content":"兰兰是小草，不怕郎君骂。愿得随君行，暂到嵩山下。","dynasty":"唐代","title":"萧宅二三子赠答诗二十首。马兰请客"}
{"author":"卢仝","content":"嵩山未必怜兰兰，兰兰已受郎君恩。不须刷帚跳踪走，只拟兰浪出其门。","dynasty":"唐代","title":"萧宅二三子赠答诗二十首。客请马兰"}
{"author":"卢仝","content":"粉末为四体，春风为生涯。愿得纷飞去，与君为眼花。","dynasty":"唐代","title":"萧宅二三子赠答诗二十首。蛱蝶请客"}
{"author":"卢仝","content":"君是轻薄子，莫窥君子肠。且须看雀儿，雀儿衔尔将。","dynasty":"唐代","title":"萧宅二三子赠答诗二十首。客答蛱蝶"}
{"author":"卢仝","content":"昨日之日不可追，今日之日须臾期。如此如此复如此，壮心死尽生鬓丝。秋风落叶客肠断，不办斗酒开愁眉。贤名圣行甚辛苦，周公孔子徒自欺。天下薄夫苦耽酒，玉川先生也耽酒。薄夫有钱恣张乐，先生无钱养恬漠。有钱无钱俱可怜，百年骤过如流川。平生心事消散尽，天上白日悠悠悬。上帝板板主何物，日车劫劫西向没。自古贤圣无奈何，道行不得皆白骨。白骨土化鬼入泉，生人莫负平生年。何时出得禁酒国，满瓮酿酒曝背眠。","dynasty":"唐代","title":"叹昨日三首"}
{"author":"卢仝","content":"黄河中流日影斜，水天一色无津涯，处处惊波喷流飞雪花。篙工楫师力且武，进寸退尺莫能度。吾甚惧。念汝小虫子，造化借羽翼。随风戏中流，翩然有馀力。吾不如汝无他，无羽翼。吾若有羽翼，则上叩天关。为圣君请贤臣，布惠化于人间。然后东飞浴东溟，吸日精，撼若木之英，纷而零。使地上学仙之子，得而食之皆长生。不学汝无端小虫子，叶叶水上无一事，忽遭风雨水中死。","dynasty":"唐代","title":"蜻蜓歌（黄河中蜻蜓，其力小，犯险无溺）"}
{"author":"卢仝","content":"虫豸腊月皆在蛰，吾独何乃劳其形。小大无由知天命，但怪守道不得宁。老母妻子一挥手，涕下便作千里行。自顾不及遭霜叶，旦夕保得同飘零。达生何足云，偶然苦乐经其身。古来尧孔与桀跖，善恶何补如今人。长年爱伊洛，决计卜长久。赊买里仁宅，水竹且小有。卖宅将还资，旧业苦不厚。债家征利心，饿虎血染口。腊风刀刻肌，遂向东南走。贤哉韩员外，劝我莫强取。凭风谢长者，敢不愧心苟。赁载得估舟，估杂非吾偶。壮色排榻席，别座夸羊酒。落日无精光，哑暝被掣肘。漕石生齿牙，洗滩乱相掫。奔澌嚼篙杖，夹岸雪龙吼。可怜圣明朝，还为丧家狗。通运隔南溟，债利拄北斗。扬州屋舍贱，还债堪了不。此宅贮书籍，地湿忧蠹朽。贾僎旧相识，十年与营守。贫交多变态，僎得君子不。利命子罕言，我诚孔门丑。且贵终焉图，死免惭狐首。何当归帝乡，白云永相友。不敢唾汴水，汴水入东海。污泥龙王宫，恐获不敬罪。不敢蹋汴堤，汴堤连秦宫。蹋尽天子土，馈餫无由通。此言虽太阔，且是臣心肠。野风结阴兵，千里鸣刀枪。海月护羁魄，到晓点孤光。上不事天子，下不识侯王。夜半睡独觉，爽气盈心堂。颜子甚年少，孔圣同行藏。我年过颜子，敢道不自强。船人虽奴兵，亦有意智长。问我何所得，乐色填清扬。我报果有为，孔经在衣裳。","dynasty":"唐代","title":"冬行三首"}
{"author":"卢仝","content":"饥拾松花渴饮泉，偶从山后到山前。阳坡软草厚如织，困与鹿麛相伴眠。","dynasty":"唐代","title":"山中"}
{"author":"卢仝","content":"衰残归未遂，寂寞此宵情。旧国馀千里，新年隔数更。寒犹近北峭，风渐向东生。惟见长安陌，晨钟度火城。殷勤惜此夜，此夜在逡巡。烛尽年还别，鸡鸣老更新。傩声方去病，酒色已迎春。明日持杯处，谁为最后人。","dynasty":"唐代","title":"除夜"}
{"author":"卢仝","content":"买得一片田，济源花洞前。千里石壁坼，一条流泌泉。青松盘樛枝，森森上插青冥天。枝上有□猿，宿处近鹤巢，清唳孤吟声相交。月轮下射空洞响，丝篁成韵风萧萧。我心尘外心，爱此尘外物。欲结尘外交，苦无尘外骨。泌泉有冰公，心静见真佛。可结尘外交，占此松与月。","dynasty":"唐代","title":"将归山招冰僧"}
{"author":"卢仝","content":"人生都几日，一半是离忧。但有尊中物，从他万事休。","dynasty":"唐代","title":"解闷"}
{"author":"卢仝","content":"春风苦不仁，呼逐马蹄行人家。惭愧瘴气却怜我，入我憔悴骨中为生涯。数日不食强强行，何忍索我抱看满树花。不知四体正困惫，泥人啼哭声呀呀。忽来案上翻墨汁，涂抹诗书如老鸦。父怜母惜掴不得，却生痴笑令人嗟。宿舂连晓不成米，日高始进一碗茶。气力龙钟头欲白，凭仗添丁莫恼爷。","dynasty":"唐代","title":"示添丁"}
{"author":"卢仝","content":"常州贤刺史，从谏议大夫除。天地好生物，刺史性与天地俱。见山客，狎鱼鸟。坐山客，北亭湖。命舟人，驾舫子，漾漾菰蒲。酒兴引行处，正见渔人鱼。刺史密会山客意，复念网罗婴无辜。忽脱身上殷绯袍，尽买罟擭尽有无。鳗鳣鲇鳢鳅，涎恶最顽愚。鳟鲂见豳风，质干稍高流。时白喷雪鲫鲤yA，此辈肥脆为绝尤。老鲤变化颇神异，三十六鳞如抹朱。水苞弘窟有蛟鼍，饵非龙饵唯无鲈。丛杂百千头，性命悬须臾。天心应刺史，刺史尽活诸。一一投深泉，跳脱不复拘。得水竞腾突，动作诡怪殊。或透藻而出，或破浪而趋。或掉尾孑孑，或奋鬣愉愉。或如莺掷梭，或如蛇衔珠。四散渐不见，岛屿徒萦纡。鸂鶒鴒鸥凫，喜观争叫呼。小虾亦相庆，绕岸摇其须。乃知贪生不独顽痴夫。可怜百千命，几为中肠菹。若养圣贤真，大烹龙髓敢惜乎。苦痛如今人，尽是鱼食鱼。族类恣饮啖，强力无亲疏。明明刺史心，不欲与物相欺诬。岸虫两与命，无意杀此活彼用贼徒。亦忆清江使，横遭乎余且。圣神七十钻，不及泥中鳅。哀哉托非贤，五脏生冤仇。若当刺史时，圣物保不囚。不疑且不卜，二子安能谀。二子倘故谀，吾知心受诛。礼重一草木，易封称中孚。又曰钓不纲，又曰远庖厨。故仁人用心，刺史尽合符。昔鲁公观棠距箴，遂被孔子贬而书。今刺史好生，德洽民心，谁为刺史一褒誉。刺史自上来，德风如草铺。衣冠兴废礼，百姓减暴租。豪猾不豪猾，鳏孤不鳏孤。开古孟渎三十里，四千顷泥坑为膏腴，刺史视之总若无。讼庭雀噪坐不得，湖上拔茭植芙蕖。胜业庄中二桑门，时时对坐谈真如。因说十千天子事，福力当与刺史俱。天雨曼陀罗花深没膝，四十千真珠璎珞堆高楼。此中怪特不可会，但慕刺史仁有馀。刺史敕左右兼小家奴，慎勿背我沉毒钩。念鱼承奉刺史仁，深僻处，远远游。刺史官职小，教化未能敷。第一莫近人，恶人唯口腴。第一莫出境，四境多网罟。重伤刺史心，丧尔微贱躯。","dynasty":"唐代","title":"观放鱼歌"}
{"author":"卢仝","content":"为报玉川子，知君未是贤。低头虽有地，仰面辄无天。骨肉清成瘦，莴蔓老觉膻。家书与心事，相伴过流年。卢子躘踵也，贤愚总莫惊。蚊虻当家口，草石是亲情。万卷堆胸朽，三光撮眼明。翻悲广成子，闲气说长生。物外无知己，人间一癖王。生涯身是梦，耽乐酒为乡。日月黏髭须，云山锁肺肠。愚公只公是，不用谩惊张。","dynasty":"唐代","title":"自咏三首"}
{"author":"卢仝","content":"贪残奸酗，狡佞讦愎，身之八杀。背惠，恃己，狎不肖，妒贤能，命之四孽。有是有此予敢辞，无是无此予之师，一日不见予心思。思其人，惧其人。其交其难，敢告于门。","dynasty":"唐代","title":"门箴"}
{"author":"卢仝","content":"天地日月如等闲，卢仝四十无往还。唯有一片心脾骨，巉岩崒硉兀郁律。刀剑为峰崿，平地放著高如昆仑山。天不容，地不受，日月不敢偷照耀。神农画八卦，凿破天心胸。女娲本是伏羲妇，恐天怒，捣炼五色石，引日月之针，五星之缕把天补。补了三日不肯归婿家，走向日中放老鸦。月里栽桂养虾蟆，天公发怒化龙蛇。此龙此蛇得死病，神农合药救死命。天怪神农党龙蛇，罚神农为牛头，令载元气车。不知药中有毒药，药杀元气天不觉。尔来天地不神圣，日月之光无正定。不知元气元不死，忽闻空中唤马异。马异若不是祥瑞，空中敢道不容易。昨日仝不仝，异自异，是谓大仝而小异。今日仝自仝，异不异，是谓仝不往兮异不至，直当中兮动天地。白玉璞里斫出相思心，黄金矿里铸出相思泪。忽闻空中崩崖倒谷声，绝胜明珠千万斛，买得西施南威一双婢。此婢娇饶恼杀人，凝脂为肤翡翠裙，唯解画眉朱点唇。自从获得君，敲金摐玉凌浮云。却返顾，一双婢子何足云。平生结交若少人，忆君眼前如见君。青云欲开白日没，天眼不见此奇骨。此骨纵横奇又奇，千岁万岁枯松枝。半折半残压山谷，盘根蹙节成蛟螭。忽雷霹雳卒风暴雨撼不动，欲动不动千变万化总是鳞皴皮。此奇怪物不可欺。卢仝见马异文章，酌得马异胸中事。风姿骨本恰如此，是不是，寄一字。","dynasty":"唐代","title":"与马异结交诗"}
{"author":"卢仝","content":"天生圣明君，必资忠贤臣。舜禹竭股肱，共佐尧为君。四载成地理，七政齐天文。阶下蓂荚生，琴上南风薰。轮转夏殷周，时复犹一人。秦汉事谗巧，魏晋忘机钧。猜忌相翦灭，尔来迷恩亲。以愚保其身，不觉身沉沦。以智理其国，遂为国之贼。苟图容一身，万事良可恻。可怜万乘君，聪明受沉惑。忠良伏草莽，无因施羽翼。日月异又蚀，天地晦如墨。既亢而后求，异哉龙之德。人生何所贵，所贵有终始。昨日盈尺璧，今朝尽瑕弃。苍蝇点垂棘，巧舌成锦绮。箕子为之奴，比干谏而死。仲尼鲁司寇，出走为群婢。假如屈原醒，其奈一国醉。一国醉号呶，一人行清高。便欲激颓波，此事真徒劳。上山逢猛虎，入海逢巨鳌。王者苟不死，腰下鱼鳞刀。东海波连天，三度成桑田。高岸高于屋，斯须变溪谷。天地犹尚然，人情难久全。夜半白刃仇，旦来金石坚。萧绶既解坼，陈印亦弃捐。竭节遇刀割，输忠遭祸缠。不予衾之眠，信予衾之穿。镜明不自照，膏润徒自煎。抱剑长太息，泪堕秋风前。古来不患寡，所患患不均。单醪投长河，三军尽沉沦。今人异古人，结托唯亲宾。毁坼维鹊巢，不行鳲鸠仁。鄙吝不识分，有心占阳春。鸾鹤日已疏，燕雀日已亲。小物无大志，安测栖松筠。恩眷多弃故，物情尚逐新。瓦砾暂拂拭，光掩连城珍。唇吻恣谈铄，黄金同灰尘。苏秦北游赵，张禄西入秦。既变嫂叔节，仍摈华阳君。万世金石交，一饷如浮云。骨肉且不顾，何况长羁贫。君莫以富贵，轻忽他年少，听我暂话会稽朱太守。正受冻饿时，索得人家贵傲妇。读书书史未润身，负薪辛苦胝生肘。谓言琴与瑟，糟糠结长久。不分杀人羽翮成，临临冲天妇嫌丑。□□□□□□□。其奈一朝太守振羽仪，乡关昼行衣锦衣。哀哉旧妇何眉目，新婿随行向天哭。寸心金石徒尔为，杯水庭沙空自覆。乃知愚妇人，妒忌阴毒心。唯救眼底事，不思日月深。等闲取羞死，岂如甘布衾。","dynasty":"唐代","title":"感古四首"}
{"author":"卢仝","content":"小妇欲入门，隈门匀红妆。大妇出门迎，正顿罗衣裳。门边两相见，笑乐不可当。夫子于傍聊断肠，小妇哆et上高堂。开玉匣，取琴张。陈金罍，酌满觞。愿言两相乐，永与同心事我郎。夫子于傍剩欲狂。珠帘风度百花香，翠帐云屏白玉床。啼鸟休啼花莫笑，女英新喜得娥皇。","dynasty":"唐代","title":"小妇吟"}
{"author":"卢仝","content":"凡有水竹处，我曹长先行。愿君借我一勺水，与君昼夜歌德声。","dynasty":"唐代","title":"萧宅二三子赠答诗二十首。虾蟆请客"}
{"author":"卢仝","content":"粉末为四体，春风为生涯。愿得纷飞去，与君为眼花。","dynasty":"唐代","title":"萧宅二三子赠答诗二十首其十七蛱蝶请客"}
{"author":"卢仝","content":"使者立取书，叠纸生百忧。使君若不信，他时看白头。三百六十州，克情惟柳州。柳州蛮天末，鄙夫嵩之幽。花落陇水头，各自东西流。凛凛长相逐，为谢池上鸥。","dynasty":"唐代","title":"寄崔柳州"}
{"author":"卢仝","content":"淮上客情殊冷落，蛮方春早客何如。相思莫道无来使，回雁峰前好寄书。南方山水生时兴，教有新诗得寄余。路带长安迢递急，多应不逐使君书。","dynasty":"唐代","title":"萧二十三赴歙州婚期二首"}
{"author":"卢仝","content":"蛇毒毒有形，药毒毒有名。人毒毒在心，对面如弟兄。美言不可听，深于千丈坑。不如掩关坐，幽鸟时一声。","dynasty":"唐代","title":"掩关铭"}
{"author":"卢仝","content":"我思君兮河之壖。我为河中之泉，君为河中之青天。天青青，泉泠泠。泉含青天天隔泉，我思君兮心亦然。心亦然，此心复在天之侧。我心为风兮淅淅，君身为云兮幂幂。此风引此云兮云不来，此风此云兮何悠哉，与我身心双裴回。","dynasty":"唐代","title":"思君吟寄□□生"}
{"author":"卢仝","content":"春风满禅院，师独坐南轩。万化见中尽，始觉静性尊。我来契平生，目击道自存。与师不动游，游此无迹门。","dynasty":"唐代","title":"赠稚禅师"}
{"author":"卢仝","content":"杯度度一身，法度度万民。为报江南三二日，这回应见雪中人。","dynasty":"唐代","title":"送好约法师归江南"}
{"author":"卢仝","content":"凡有水竹处，我曹长先行。愿君借我一勺水，与君昼夜歌德声。","dynasty":"唐代","title":"萧宅二三子赠答诗二十首其十九虾䗫请客"}
{"author":"卢仝","content":"虾䗫䗫，叩头莫语人闻声，扬州虾蚬忽得便。腥臊臭秽逐我行，我身化作青泥坑。","dynasty":"唐代","title":"萧宅二三子赠答诗二十首其二十客请虾䗫"}
{"author":"卢仝","content":"长年爱伊洛，决计卜长久。赊买里仁宅，水竹且小有。卖宅将还资，旧业苦不厚。债家徵利心，饿虎血染口。腊风刀刻肌，遂向东南走。贤哉韩员外，劝我莫强取。凭风谢长者，敢不愧心苟。赁载得估舟，估杂非吾偶。壮色排榻席，别座夸羊酒。落日无精光，哑暝被掣肘。漕石生齿牙，洗滩乱相掫。奔澌嚼篙杖，夹岸雪龙吼。可怜圣明朝，还为丧家狗。通运隔南溟，债利拄北斗。扬州屋舍贱，还债堪了不。此宅贮书籍，地湿忧蠹朽。贾僎旧相识，十年与营守。贫交多变态，僎得君子不。利命子罕言，我诚孔门丑。且贵终焉图，死免惭狐首。何当归帝乡，白云永相友。","dynasty":"唐代","title":"冬行三首其二"}
{"author":"卢仝","content":"不敢唾汴水，汴水入东海。污泥龙王宫，恐获不敬罪。不敢蹋汴堤，汴堤连秦宫。蹋尽天子土，馈餫无由通。此言虽太阔，且是臣心肠。野风结阴兵，千里鸣刀枪。海月护羁魄，到晓点孤光。上不事天子，下不识侯王。夜半睡独觉，爽气盈心堂。颜子甚年少，孔圣同行藏。我年过颜子，敢道不自强。船人虽奴兵，亦有意智长。问我何所得，乐色填清扬。我报果有为，孔经在衣裳。","dynasty":"唐代","title":"冬行三首其三"}
{"author":"卢仝","content":"君爱鍊药药欲成，我爱鍊骨骨已清。试自比校得仙者，也应合得天上行。天门九重高崔嵬，清空凿出黄金堆。夜叉守门昼不启，夜半醮祭夜半开。夜叉喜欢动关锁，锁声㩧地生风雷。地上禽兽重血食，性命血化飞黄埃。太上道君莲花台，九门隔阔安在哉？呜呼！沈君大药成，兼须巧会鬼物情，无求长生丧厥生。","dynasty":"唐代","title":"忆金鹅山沈山人二首其二"}
{"author":"卢仝","content":"天下薄夫苦耽酒，玉川先生也耽酒。薄夫有钱恣张乐，先生无钱养恬漠。有钱无钱俱可怜，百年骤过如流川。平生心事消散尽，天上白日悠悠悬。","dynasty":"唐代","title":"叹昨日三首其二"}
{"author":"卢仝","content":"上帝板板主何物，日车劫劫西向没。自古贤圣无奈何，道行不得皆白骨。白骨土化鬼入泉，生人莫负平生年。何时出得禁酒国，满瓮酿酒曝背眠。","dynasty":"唐代","title":"叹昨日三首其三"}
{"author":"卢仝","content":"人生何所贵，所贵有终始。昨日盈尺璧，今朝尽瑕弃。苍蝇点垂棘，巧舌成锦绮。箕子为之奴，比干谏而死。仲尼鲁司寇，出走为群婢。假如屈原醒，其奈一国醉。一国醉号呶，一人行清高。便欲激颓波，此事真徒劳。上山逢猛虎，入海逢巨鳌。王者苟不死，腰下鱼鳞刀。东海波连天，三度成桑田。高岸高于屋，斯须变溪谷。天地犹尚然，人情难久全。夜半白刃雠，旦来金石坚。萧绶既解坼，陈印亦弃捐。竭节遇刀割，输忠遭祸缠。不予衾之眠，信予衾之穿。镜明不自照，膏润徒自煎。抱剑长太息，泪堕秋风前。","dynasty":"唐代","title":"感古四首其二"}
{"author":"卢仝","content":"古来不患寡，所患患不均。单醪投长河，三军尽沈沦。今人异古人，结托唯亲宾。毁坼维鹊巢，不行鸤鸠仁。鄙吝不识分，有心占阳春。鸾鹤日已疏，燕雀日已亲。小物无大志，安测栖松筠。恩眷多弃故，物情尚逐新。瓦砾暂拂拭，光掩连城珍。唇吻恣谈铄，黄金同灰尘。苏秦北游赵，张禄西入秦。既变嫂叔节，仍摈华阳君。万世金石交，一饷如浮云。骨肉且不顾，何况长羁贫。","dynasty":"唐代","title":"感古四首其三"}
{"author":"卢仝","content":"君莫以富贵，轻忽他年少。听我暂话会稽朱太守，正受冻饿时。索得人家贵傲妇，读书书史未润身。负薪辛苦胝生肘，谓言琴与瑟。糟糠结长久，不分杀人羽翮成。临临冲天妇嫌丑，□□□□□□□。其奈一朝太守振羽仪，乡关昼行衣锦衣。哀哉旧妇何眉目，新婿随行向天哭。寸心金石徒尔为，杯水庭沙空自覆。乃知愚妇人，妒忌阴毒心。唯救眼底事，不思日月深。等闲取羞死，岂如甘布衾。","dynasty":"唐代","title":"感古四首其四"}
{"author":"卢仝","content":"意志未成百不解，见人富贵亦心爱。等闲对酒呼三达，屠羊杀牛皆自在。放心为乐笙歌攒，壮气激作风霜寒。厨中玉馔盈金盘，方丈厌见嫌不餐。飞鹰跃马实快性，唇腐齿烂空巑岏。岂期福极翻成祸，祸成身诛家亦破。昨朝惆怅不如君，今日悲君不如我。否泰交加无定主，懒学风云戢翎羽。绿酒清琴好养生，出将入相无心取。三五图书旧揣摩，五千道德新䂓矩。","dynasty":"唐代","title":"杂兴"}
{"author":"卢仝","content":"不鲫溜钝汉。","dynasty":"唐代","title":"句"}
{"author":"卢仝","content":"自顾拨不转，何敢当主人。竹弟有清风，可以娱嘉宾。","dynasty":"唐代","title":"萧宅二三子赠答诗二十首·石让竹"}
{"author":"卢仝","content":"石报孤竹君，此客甚高调。共我相共痴，不怕主人天下笑。我非蛱蝶儿，我非桃李枝。不要儿女扑，不要春风吹。苔藓印我面，雨露皴我皮。此故不嫌我，突兀蒙相知。此客即西归，我心徒依依。我欲随客去，累重不解飞。知弟虚心亦待客，此客何以共报之。","dynasty":"唐代","title":"萧宅二三子赠答诗二十首·石答竹"}
{"author":"卢仝","content":"我本泰山阿，避地到南国。主人欲移家，我亦要归北。上客幸先归，愿托归飞翼。唯将翛翛风，累路报恩德。","dynasty":"唐代","title":"萧宅二三子赠答诗二十首·竹请客"}
{"author":"卢仝","content":"扬州驳杂地，不辨龙蜥蜴。客身正干枯，行处无膏泽。太山道不远，相庇实无力。君若随我行，必有煎茶厄。","dynasty":"唐代","title":"萧宅二三子赠答诗二十首·客谢竹"}
{"author":"卢仝","content":"改邑不改井，此是井卦辞。井公莫怪惊，说我成憨痴。我纵有神力，争敢将公归。扬州恶百姓，疑我卷地皮。","dynasty":"唐代","title":"萧宅二三子赠答诗二十首·客谢井"}
{"author":"卢仝","content":"粉末为四体，春风为生涯。愿得纷飞去，与君为眼花。","dynasty":"唐代","title":"萧宅二三子赠答诗二十首·蛱蝶请客"}
{"author":"卢仝","content":"凡有水竹处，我曹长先行。愿君借我一勺水，与君昼夜歌德声。","dynasty":"唐代","title":"萧宅二三子赠答诗二十首·虾蟆请客"}
{"author":"卢仝","content":"干禄无便佞，宜知黜此身。员郎犹小小，国学大频频。孤宦心肝直，天王苦死嗔。朝廷无谏议，谁是雪韩人。","dynasty":"唐代","title":"常州孟谏议座上闻韩员外职方贬国子博士有感五首其二"}
{"author":"卢仝","content":"何事遭朝贬，知何被不容。不如思所自，只欲涕无从。爵服何曾好，荷衣已惯缝。朝官莫相识，归去老岩松。","dynasty":"唐代","title":"常州孟谏议座上闻韩员外职方贬国子博士有感五首其三"}
{"author":"卢仝","content":"力小垂垂上，天高又不登。致身唯一己，获罪则颜朋。禄位埋坑阱，康庄垒剑棱。公卿共惜取，莫遣玉山崩。","dynasty":"唐代","title":"常州孟谏议座上闻韩员外职方贬国子博士有感五首其四"}
{"author":"卢仝","content":"谁怜野田子，海内一韩侯。左道官虽乐，刚肠得健无。功名生地狱，礼教死天囚。莫言耕种好，须避蒺藜秋。","dynasty":"唐代","title":"常州孟谏议座上闻韩员外职方贬国子博士有感五首其五"}
{"author":"卢仝","content":"殷勤惜此夜，此夜在逡巡。烛尽年还别，鸡鸣老更新。傩声方去病，酒色已迎春。明日持杯处，谁为最后人。","dynasty":"唐代","title":"除夜其一"}
{"author":"卢仝","content":"老来经节腊，乐事甚悠悠。不及儿童日，都卢不解愁。","dynasty":"唐代","title":"守岁二首其二"}
{"author":"卢仝","content":"南方山水生时兴，教有新诗得寄余。路带长安迢遰急，多应不逐使君书。","dynasty":"唐代","title":"萧二十三赴歙州婚期二首其二"}
{"author":"卢仝","content":"卢子躘踵也，贤愚总莫惊。蚊䗈当家口，草石是亲情。万卷堆胸朽，三光撮眼明。翻悲广成子，闲气说长生。","dynasty":"唐代","title":"自咏三首其二"}
{"author":"卢仝","content":"物外无知己，人间一癖王。生涯身是梦，耽乐酒为乡。日月黏髭须，云山锁肺肠。愚公只公是，不用谩惊张。","dynasty":"唐代","title":"自咏三首其三"}
{"author":"卢仝","content":"君归呼，君归兴不孤。谢朓澄江今夜月，也应忆著此山夫。","dynasty":"唐代","title":"送尉迟羽之归宣州"}
{"author":"卢仝","content":"自顾拨不转，何敢当主人。竹弟有清风，可以娱嘉宾。","dynasty":"唐代","title":"萧宅二三子赠答诗二十首其二石让竹"}
{"author":"卢仝","content":"石报孤竹君，此客甚高调。共我相共痴，不怕主人天下笑。我非蛱蝶儿，我非桃李枝。不要儿女扑，不要春风吹。苔藓印我面，雨露皴我皮。此故不嫌我，突兀蒙相知。此客即西归，我心徒依依。我欲随客去，累重不解飞。知弟虚心亦待客，此客何以共报之。","dynasty":"唐代","title":"萧宅二三子赠答诗二十首其六石荅竹"}
{"author":"卢仝","content":"我本泰山阿，避地到南国。主人欲移家，我亦要归北。上客幸先归，愿托归飞翼。唯将翛翛风，累路报恩德。","dynasty":"唐代","title":"萧宅二三子赠答诗二十首其七竹请客"}
{"author":"卢仝","content":"扬州駮杂地，不辨龙𧈼蜴。客身正乾枯，行处无膏泽。太山道不远，相庇实无力。君若随我行，必有煎茶厄。","dynasty":"唐代","title":"萧宅二三子赠答诗二十首其八客谢竹"}
{"author":"卢仝","content":"改邑不改井，此是井卦辞。井公莫怪惊，说我成憨痴。我纵有神力，争敢将公归。扬州恶百姓，疑我卷地皮。","dynasty":"唐代","title":"萧宅二三子赠答诗二十首其十四客谢井"}
{"author":"卢仝","content":"虾蟆蟆，叩头莫语人闻声。扬州虾蚬忽得便，腥臊臭秽逐我行。我身化作青泥坑。","dynasty":"唐代","title":"萧宅二三子赠答诗二十首。客请虾蟆"}
{"author":"卢仝","content":"龟，汝灵于人，不灵于身，致网于津。吾灵于身，不灵于人，致走于尘。龟，吾与汝邻。","dynasty":"唐代","title":"龟铭"}
{"author":"卢仝","content":"有发兮朝朝思理，有身兮胡不如是。","dynasty":"唐代","title":"梳铭"}
{"author":"卢仝","content":"夜半沙上行，月莹天心明。沙月浩无际，此中离思生。上天何寥廓，下地何峥嵘。吾道岂已矣，为君倾兕觥。","dynasty":"唐代","title":"月下寄徐希仁"}
{"author":"卢仝","content":"灵山一片不灵石，手斫成器心所惜。凤鸟不至池不成，蛟龙干蟠水空滴。青松火炼翠烟凝，寒竹风摇远天碧。今日赠君离别心，此中至浅造化深。用之可以过珪璧，弃置还为一片石。","dynasty":"唐代","title":"赠徐希仁石砚别"}
{"author":"卢仝","content":"爱酒如偷蜜，憎醒似见刀。君为麹糵主，酒醴莫辞劳。","dynasty":"唐代","title":"忆酒寄刘侍郎"}
{"author":"卢仝","content":"忽见除书到，韩君又学官。死生纵有命，人事始知难。烈火先烧玉，庭芜不养兰。山夫与刺史，相对两巑岏。干禄无便佞，宜知黜此身。员郎犹小小，国学大频频。孤宦心肝直，天王苦死嗔。朝廷无谏议，谁是雪韩人。何事遭朝贬，知何被不容。不如思所自，只欲涕无从。爵服何曾好，荷衣已惯缝。朝官莫相识，归去老岩松。力小垂垂上，天高又不登。致身唯一己，获罪则颜朋。禄位埋坑阱，康庄垒剑棱。公卿共惜取，莫遣玉山崩。谁怜野田子，海内一韩侯。左道官虽乐，刚肠得健无。功名生地狱，礼教死天囚。莫言耕种好，须避蒺藜秋。","dynasty":"唐代","title":"常州孟谏议座上闻韩员外职方贬国子博士有感五首"}
{"author":"卢仝","content":"夏夜雨欲作，傍砌蚯蚓吟。念尔无筋骨，也应天地心。汝无亲朋累，汝无名利侵。孤韵似有说，哀怨何其深。泛泛轻薄子，旦夕还讴吟。肝胆异汝辈，热血徒相侵。","dynasty":"唐代","title":"夏夜闻蚯蚓吟"}
{"author":"卢仝","content":"伯龄不厌山，山不养伯龄。松颠有樵堕，石上无禾生。不忍六尺躯，遂作东南行。诸侯尽食肉，壮气吞八纮。不唧溜钝汉，何由通姓名。夷齐饿死日，武王称圣明。节义士枉死，何异鸿毛轻。努力事干谒，我心终不平。","dynasty":"唐代","title":"扬州送伯龄过江"}
{"author":"卢仝","content":"君家山头松树风，适来入我竹林里。一片新茶破鼻香，请君速来助我喜。莫合九转大还丹，莫读三十六部大洞经。闲来共我说真意，齿下领取真长生。不须服药求神仙，神仙意智或偶然。自古圣贤放入土，淮南鸡犬驱上天。白日上升应不恶，药成且辄一丸药。暂时上天少问天，蛇头蝎尾谁安著。君爱炼药药欲成，我爱炼骨骨已清。试自比校得仙者，也应合得天上行。天门九重高崔嵬，清空凿出黄金堆。夜叉守门昼不启，夜半醮祭夜半开。夜叉喜欢动关锁，锁声zh地生风雷。地上禽兽重血食，性命血化飞黄埃。太上道君莲花台，九门隔阔安在哉。呜呼沈君大药成，兼须巧会鬼物情，无求长生丧厥生。","dynasty":"唐代","title":"忆金鹅山沈山人二首"}
{"author":"卢仝","content":"萧乎萧乎，忆萧者嵩山之卢。卢扬州，萧歙州。相思过春花，鬓毛生麦秋。千灾万怪天南道，猩猩鹦鹉皆人言。山魈吹火虫入碗，鸩鸟咒诅鲛吐涎。就中南瘴欺北客，凭君数磨犀角吃，我忆君心千百间。千百间君何时还，使我夜夜劳魂魄。","dynasty":"唐代","title":"寄萧二十三庆中"}
{"author":"卢仝","content":"金鹅山中客，来到扬州市。买药床头一破颜，撇然便有上天意。日月高挂玄关深，金膏切淬肌骨异。人皆食谷与五味，独食太和阴阳气。浩浩流珠走百关，绵绵若存有深致。种玉不耕山外非内粹。凿儒关决文泉彰，风雅因君不复坠。光不外照刃不磨，回避人间恶富贵。三日四日五六日，盘礴化元搜万类。昼饮兴酣陶天和，夜话造微□精魅。示我插血不死方，赏我风格不肥腻。肉眼不识天上书，小儒安敢窥奥秘。昆仑路隔西北天，三山后浮不著地。君到头来忆我时，金简为吾镌一字。","dynasty":"唐代","title":"赠金鹅山人沈师鲁"}
{"author":"卢仝","content":"意智未成百不解，见人富贵亦心爱。等闲对酒呼三达，屠羊杀牛皆自在。放心为乐笙歌攒，壮气激作风霜寒。厨中玉馔盈金盘，方丈厌见嫌不餐。飞鹰跃马实快性，唇腐齿烂空巑岏。岂期福极翻成祸，祸成身诛家亦破。昨朝惆怅不如君，今日悲君不如我。否泰交加无定主，懒学风云戢翎羽。绿酒清琴好养生，出将入相无心取。三五图书旧揣摩，五千道德新规矩。","dynasty":"唐代","title":"杂兴"}
{"author":"卢仝","content":"昨夜霜月明，果有清音生。便欲走相和，愁闻寒玉声。","dynasty":"唐代","title":"酬徐公以新文见招"}
{"author":"卢仝","content":"东海出明月，清明照毫发。朱弦初罢弹，金兔正奇绝。三五与二八，此时光满时。颇奈虾蟆儿，吞我芳桂枝。我爱明镜洁，尔乃痕翳之。尔且无六翮，焉得升天涯。方寸有白刃，无由扬清辉。如何万里光，遭尔小物欺。却吐天汉中，良久素魄微。日月尚如此，人情良可知。","dynasty":"唐代","title":"月蚀诗"}
{"author":"卢仝","content":"初岁学钓鱼，自谓鱼易得。三十持钓竿，一鱼钓不得。人钩曲，我钩直，哀哉我钩又无食。文王已没不复生，直钩之道何时行。","dynasty":"唐代","title":"直钩吟"}
{"author":"卢仝","content":"客行一夜秋风起，客梦南游渡湘水。湘水泠泠彻底清，二妃怨处无限情。娥皇不语启娇靥，女英目成转心惬。长眉入鬓何连娟，肌肤白玉秀且鲜。裴回共咏东方日，沉吟再理南风弦。声断续，思绵绵，中含幽意两不宣。殷勤纤手惊破梦，中宵寂寞心凄然。心凄然，肠亦绝。寐不寐兮玉枕寒，夜深夜兮霜似雪。镜中不见双翠眉，台前空挂纤纤月。纤纤月，盈复缺，娟娟似眉意难诀。愿此眉兮如此月，千里万里光不灭。","dynasty":"唐代","title":"秋梦行"}
{"author":"卢仝","content":"玉川子沿孟冬之寒流兮，辍棹上登生生亭。夫子何之兮，面逐云没兮南行。百川注海而心不写兮，落日千里凝寒精。予日衰期人生之世斯已矣，爰为今日犹犹岐路之心生。悲夫，南国风涛，鱼龙畜伏。予小子戆朴，必不能济夫子欲。嗟自惭承夫子而不失予兮，传古道甚分明。予且广孤目遐赍于天壤兮，庶得外尽万物变化之幽情。然后惭愧而来归兮，大息吾躬于夫子之亭。","dynasty":"唐代","title":"孟夫子生生亭赋"}
{"author":"卢仝","content":"自识夫子面，便获夫子心。夫子一启颜，义重千黄金。平原孟尝骨已土，始有夫子堪知音。忽然夫子不语，带席帽，骑驴去。余对醁醽不能斟，君且来，余之瞻望心悠哉。零雨其濛愁不散，闲花寂寂斑阶苔。不如对此景，含笑倾金罍。莫问四肢畅，暂取眉头开。弦琴待夫子，夫子来不来。","dynasty":"唐代","title":"走笔追王内丘"}
{"author":"卢仝","content":"出山忘掩山门路，钓竿插在枯桑树。当时只有鸟窥窬，更亦无人得知处。家僮若失钓鱼竿，定是猿猴把将去。","dynasty":"唐代","title":"出山作"}
{"author":"卢仝","content":"积雪三十日，车马路不通。贫病交亲绝，想忆唯愿公。春鸠报春归，苦寒生暗风。檐乳堕悬玉，日脚浮轻红。梅柳意却活，园圃冰始融。更候四体好，方可到寺中。","dynasty":"唐代","title":"酬愿公雪中见寄"}
{"author":"卢仝","content":"天王二月行时令，白银作雪漫天涯。山人门前遍受赐，平地一尺白玉沙。云颓月坏桂英下，鹤毛风剪乱参差。山人屋中冻欲死，千树万树飞春花。菜头出土胶入地，山庄取粟埋却车。冷絮刀生削峭骨，冷齑斧破慰老牙。病妻烟眼泪滴滴，饥婴哭乳声呶呶。市头博米不用物，酒店买酒不肯赊。闻道西风弄剑戟，长阶杀人如乱麻。天眼高开欺草芽，我死未肯兴叹嗟。但恨口中无酒气，刘伶见我相揄揶。清风搅肠筋力绝，白灰压屋梁柱斜。圣明有道□命汉，可得再见朝日耶。柴门没胫昼不扫，黄昏绕树栖寒鸦。唯有河南韩县令，时时醉饱过贫家。","dynasty":"唐代","title":"苦雪寄退之"}
{"author":"卢仝","content":"楞伽大师兄，夸曦识道理。破锁推玄关，高辩果难揣。论语老庄易，搜索通神鬼。起信中百门，敲骨得佛髓。此外杂经律，泛读一万纸。高殿排名僧，执卷坐累累。化物自一心，三教齐发起。随钟嚼宫商，满口文字美。商贾女郎辈，不曾道生死。纵遇强礼拜，雅语不露齿。劈破天地来，节义可屈指。季展即此僧，孤立无依倚。近来爱作诗，新奇颇烦委。忽忽造古格，削尽俗绮靡。假如慵裹头，但勤读书史。切磋并工夫，休远不可比。怜僧无远□，信佛残未已。貌古饶风情，清论兴亹亹。访余十数度，相去三五里。见时心亦喜，不见心亦喜。见时谈谑乐，四座尽角嘴。不见养天和，无人聒人耳。昨朝披雪来，面色赤靴靴。封灶养黄金，许割方寸匕。泥丸佛□教，怛化庄亦耻。未达不敢尝，孔子疑季子。药成必分余，余必投泥里。不如向阳堂，拨醅泛浮蚁。麹米本无愆，酒成是法水。行道不见心，毁誉徒云尔。雪晴天气和，日光弄梅李。春鸟娇关关，春风醉旎旎。道上正无尘，人家有花卉。高僧有拄杖，愿得数觏止。","dynasty":"唐代","title":"寄赠含曦上人"}
{"author":"卢仝","content":"弹琴人似膝上琴，听琴人似匣中弦。二物各一处，音韵何由传。无风质气两相感，万般悲意方缠绵。初时天山之外飞白雪，渐渐万丈涧底生流泉。风梅花落轻扬扬，十指干净声涓涓。昭君可惜嫁单于，沙场不远只眼前。蔡琰薄命没胡虏，乌枭啾唧啼胡天。关山险隔一万里，颜色错漠生风烟。形魄散逐五音尽，双蛾结草空婵娟。中腹苦恨杳不极，新心愁绝难复传。金尊湛湛夜沉沉，馀音叠发清联绵。主人醉盈有得色，座客向隅增内然。孔子怪责颜回瑟，野夫何事萧君筵。拂衣屡命请中废，月照书窗归独眠。","dynasty":"唐代","title":"听萧君姬人弹琴"}
{"author":"陈应祥","content":"晚色催吟思，江风掠断霞。乱乌投岸木，幽鹭集河沙。月出海门近，人归渡口哗。会须操舴艋，随处是天涯。","dynasty":"宋代","title":"西兴晚望"}
{"author":"陈应祥","content":"一别淮南二十年，寿阳风物想依然。秋深峡石山头寺，夜静浮桥月下船。茅酒沽来常满斗，白鱼买得不论钱。甚时脱此尘埃地，快意飞帆入楚烟。","dynasty":"宋代","title":"寄淮南亲旧"}
{"author":"陶岘","content":"匡庐旧业是谁主，吴越新居安此生。白发数茎归未得，青山一望计还成。鸦翻枫叶夕阳动，鹭立芦花秋水明。从此舍舟何所诣，酒旗歌扇正相迎。","dynasty":"唐代","title":"西塞山下回舟作"}
{"author":"程彦明","content":"地吞南极尽，波撼北溟回。","dynasty":"元代","title":"句"}
{"author":"陈祖安","content":"月直金波潋滟。此去水仙不远。霜重夜风清，骨冷□□□□。谁见。谁见。醉眼参横斗转。","dynasty":"宋代","title":"如梦令·月直金波潋滟"}
{"author":"陈祖安","content":"月直金波潋滟。此去水仙不远。霜重夜风清，骨冷□□□□。谁见。谁见。醉眼参横斗转。","dynasty":"宋代","title":"如梦令湖光亭"}
{"author":"方从义","content":"岸花汀鸟留幽意，碧水丹山共隐情。","dynasty":"元代","title":"句"}
{"author":"卞永吉","content":"雾满失前蹊，长林鸟乱啼。石危鸣濑急，峰峭断云低。客久迷乡梦，星驰促晓鸡。秋风何太急，先到夜郎西。","dynasty":"清代","title":"初秋发夜郎"}
{"author":"卞永吉","content":"故人辞我去，匹马向黄州。别绪频攀柳，相思独倚楼。江流通汉水，春信接邗沟。烽为年来急，迟迟莫浪游。","dynasty":"清代","title":"邗上送人之黄州"}
{"author":"赵璜","content":"六月火云散，蝉声鸣树梢。秋风岂便借，客思已萧条。倾国三年别，烟霞一路遥。行人断消息，更上灞陵桥。","dynasty":"唐代","title":"六月"}
{"author":"赵璜","content":"正月今朝半，阳台信未回。水芹寒不食，山杏雨应开。世网留三宿，真源寄一杯。因声谢猿鸟，岁晏会归来。","dynasty":"唐代","title":"正月"}
{"author":"赵璜","content":"乌鹊桥头双扇开，年年一度过河来。莫嫌天上稀相见，犹胜人间去不回。欲减烟花饶俗世，暂烦云月掩楼台。别时旧路长清浅，岂肯离情似死灰。","dynasty":"唐代","title":"七夕诗（一作李郢诗）"}
{"author":"赵璜","content":"长堤十里转香车，两岸烟花锦不如。欲问神仙在何处，紫云楼阁向空虚。","dynasty":"唐代","title":"曲江上巳"}
{"author":"赵璜","content":"帝子吹箫上翠微，秋风一曲凤凰归。明年七月重相见，依旧高悬织女机。","dynasty":"唐代","title":"题七夕图"}
{"author":"江淹","content":"　　黯然销魂者，唯别而已矣！况秦吴兮绝国，复燕宋兮千里。或春苔兮始生，乍秋风兮暂起。是以行子肠断，百感凄恻。风萧萧而异响，云漫漫而奇色。舟凝滞于水滨，车逶迟于山侧。棹容与而讵前，马寒鸣而不息。掩金觞而谁御，横玉柱而沾轼。居人愁卧，怳若有亡。日下壁而沉彩，月上轩而飞光。见红兰之受露，望青楸之离霜。巡层楹而空掩，抚锦幕而虚凉。知离梦之踯躅，意别魂之飞扬。故别虽一绪，事乃万族。　　至若龙马银鞍，朱轩绣轴，帐饮东都，送客金谷。琴羽张兮箫鼓陈，燕、赵歌兮伤美人，珠与玉兮艳暮秋，罗与绮兮娇上春。惊驷马之仰秣，耸渊鱼之赤鳞。造分手而衔涕，感寂寞而伤神。　　乃有剑客惭恩，少年报士，韩国赵厕，吴宫燕市。割慈忍爱，离邦去里，沥泣共诀，抆血相视。驱征马而不顾，见行尘之时起。方衔感于一剑，非买价于泉里。金石震而色变，骨肉悲而心死。　　或乃边郡未和，负羽从军。辽水无极，雁山参云。闺中风暖，陌上草薰。日出天而曜景，露下地而腾文。镜朱尘之照烂，袭青气之烟煴，攀桃李兮不忍别，送爱子兮沾罗裙。　　至如一赴绝国，讵相见期？视乔木兮故里，决北梁兮永辞，左右兮魄动，亲朋兮泪滋。可班荆兮憎恨，惟樽酒兮叙悲。值秋雁兮飞日，当白露兮下时，怨复怨兮远山曲，去复去兮长河湄。　　又若君居淄右，妾家河阳，同琼珮之晨照，共金炉之夕香。君结绶兮千里，惜瑶草之徒芳。惭幽闺之琴瑟，晦高台之流黄。春宫閟此青苔色，秋帐含此明月光，夏簟清兮昼不暮，冬釭凝兮夜何长！织锦曲兮泣已尽，回文诗兮影独伤。　　傥有华阴上士，服食还仙。术既妙而犹学，道已寂而未传。守丹灶而不顾，炼金鼎而方坚。驾鹤上汉，骖鸾腾天。暂游万里，少别千年。惟世间兮重别，谢主人兮依然。　　下有芍药之诗，佳人之歌，桑中卫女，上宫陈娥。春草碧色，春水渌波，送君南浦，伤如之何！至乃秋露如珠，秋月如圭，明月白露，光阴往来，与子之别，思心徘徊。　　是以别方不定，别理千名，有别必怨，有怨必盈。使人意夺神骇，心折骨惊，虽渊、云之墨妙，严、乐之笔精，金闺之诸彦，兰台之群英，赋有凌云之称，辨有雕龙之声，谁能摹暂离之状，写永诀之情着乎？","dynasty":"南北朝","tags":"辞赋精选，离别","title":"别赋"}
{"author":"江淹","content":"　　试望平原，蔓草萦骨，拱木敛魂。人生到此，天道宁论？于是仆本恨人，心惊不已。直念古者，伏恨而死。　　至如秦帝按剑，诸侯西驰。削平天下，同文共规，华山为城，紫渊为池。雄图既溢，武力未毕。方架鼋鼍以为梁，巡海右以送日。一旦魂断，宫车晚出。　　若乃赵王既虏，迁于房陵。薄暮心动，昧旦神兴。别艳姬与美女，丧金舆及玉乘。置酒欲饮，悲来填膺。千秋万岁，为怨难胜。　　至如李君降北，名辱身冤。拔剑击柱，吊影惭魂。情往上郡，心留雁门。裂帛系书，誓还汉恩。朝露溘至，握手何言？　　若夫明妃去时，仰天太息。紫台稍远，关山无极。摇风忽起，白日西匿。陇雁少飞，代云寡色。望君王兮何期？终芜绝兮异域。　　至乃敬通见抵，罢归田里。闭关却扫，塞门不仕。左对孺人，顾弄稚子。脱略公卿，跌宕文史。赍志没地，长怀无已。　　及夫中散下狱，神气激扬。浊醪夕引，素琴晨张。秋日萧索，浮云无光。郁青霞之奇意，入修夜之不旸。　　或有孤臣危涕，孽子坠心。迁客海上，流戍陇阴，此人但闻悲风汩起，血下沾衿。亦复含酸茹叹，销落湮沉。　　若乃骑叠迹，车屯轨，黄尘匝地，歌吹四起。无不烟断火绝，闭骨泉里。　　已矣哉！春草暮兮秋风惊，秋风罢兮春草生。绮罗毕兮池馆尽，琴瑟灭兮丘垄平。自古皆有死，莫不饮恨而吞声。","dynasty":"南北朝","tags":"哀伤，幽怨，遗恨","title":"恨赋"}
{"author":"江淹","content":"远与君别者，乃至雁门关。黄云蔽千里，游子何时还。送君如昨日，檐前露已团。不惜蕙草晚，所悲道里寒。君在天一涯，妾身长别离。愿一见颜色，不异琼树枝。菟丝及水萍，所寄终不移。","dynasty":"南北朝","tags":"乐府，离别，思念","title":"古离别"}
{"author":"江淹","content":"皇晋遘阳九，天下横氛雾。秦赵值薄蚀，幽并逢虎据。伊余荷宠灵，感激狥驰骛。虽无六奇术，冀与张韩遇。宁戚扣角歌，桓公遭乃举。荀息冒险难，实以忠贞故。空令日月逝，愧无古人度。饮马出城濠，北望沙漠路。千里何萧条，白日隐寒树。投袂既愤懑，抚枕怀百虑。功名惜未立，玄发已改素。时哉苟有会，治乱惟冥数。","dynasty":"南北朝","tags":"抒情","title":"刘太尉琨伤乱"}
{"author":"江淹","content":"武皇去金阁，英威长寂寞。雄剑顿无光，杂佩亦销烁。秋至明月圆，风伤白露落。清夜何湛湛，孤烛映兰幕。抚影怆无从，惟怀忧不薄。瑶色行应罢，红芳几为乐？徒登歌舞台，终成蝼蚁郭！","dynasty":"南北朝","tags":"咏史怀古，悲凉，怨愤","title":"铜爵妓"}
{"author":"江淹","content":"秋至捣罗纨，泪满未能开。风光肃入户，月华为谁来？结眉向蛛网，沥思视青苔。鬓局将成葆，带减不须摧。我心若涵烟，葐蒀满中怀。","dynasty":"南北朝","tags":"悼亡，思念","title":"悼室人"}
{"author":"江淹","content":"帐然集汉北，还望岨山田。沄沄百重壑，参差万里山。楚关带秦陇，荆云冠吴烟。草色敛穷水，木叶变长川。秋至帝子降，客人伤婵娟。试访淮海使，归路成数千。蓬驱未止极，旌心徒自悬。若华想无慰，忧至定伤年。","dynasty":"南北朝","tags":"秋天，写景，伤怀","title":"秋至怀归诗"}
{"author":"江淹","content":"奉义至江汉，始知楚塞长。南关绕桐柏，西岳出鲁阳。寒郊无留影，秋日悬清光。悲风桡重林，云霞肃川涨。岁宴君如何，零泪沾衣裳。玉柱空掩露，金樽坐含霜。一闻苦寒奏，再使艳歌伤。","dynasty":"南北朝","tags":"秋天，写景，旅途","title":"望荆山"}
{"author":"江淹","content":"长望竟何极，闽云连越边。南州饶奇怪，赤县多灵仙。金峰各亏日，铜石共临天。阳岫照鸾采，阴溪喷龙泉。残杌千代木，廧崒万古烟。禽鸣丹壁上，猿啸青崖间。秦皇慕隐沦，汉武愿长年。皆负雄豪威，弃剑为名山。况我葵藿志，松木横眼前。所若同远好，临风载悠然。","dynasty":"南北朝","tags":"写山，抒怀","title":"游黄檗山"}
{"author":"江淹","content":"从军出陇北，长望阴山云。泾渭各异流，恩情于此分。故人赠宝剑，镂以瑶华文。一言凤独立，再说鸾无群。何得晨风起，悠哉凌翠氛。黄鹄去千里，垂涕为报君。","dynasty":"南北朝","title":"古意报袁功曹"}
{"author":"江淹","content":"大厦须异材，廊庙非庸器。英俊著世功，多士济斯位。眷顾成绸缪，乃与时髦匹。姻媾久不亏，契阔岂但一。逢厄既已同，处危非所恤。常慕先达概，观古论得失。马服为赵将，疆场得清谧。信陵佩魏印，秦兵不敢出。慨无握中策，徒惭素丝质。羁旅去旧京，感遇逾琴瑟。自顾非杞梓，勉力在无逸。更以畏友朋，滥吹乖名实。","dynasty":"南北朝","title":"杂体诗三十首其十六卢郎中谌感"}
{"author":"江淹","content":"崦山多灵草，海滨饶奇石。偃蹇寻青云，隐沦驻精魄。道人读丹经，方士炼玉液。朱霞入窗牖，曜灵照空隙。傲睨摘木芝，陵波采水碧。眇然万里游，矫掌望烟客。永得安期术，岂愁濛汜迫。","dynasty":"南北朝","title":"杂体诗三十首其十七郭弘农璞游仙"}
{"author":"江淹","content":"太素既已分，吹万著形兆。寂动苟有源，因谓殇子夭。道丧涉千载，津梁谁能了。思乘扶摇翰，卓然凌风矫。静观尺棰义，理足未尝少。囧囧秋月明，凭轩咏尧老。浪迹无蚩妍，然后君子道。领略归一致，南山有绮皓。交臂久变化，传火乃薪草。亹亹玄思清，胸中去机巧。物我俱忘怀，可以狎鸥鸟。","dynasty":"南北朝","title":"杂体诗三十首其十八孙廷尉"}
{"author":"江淹","content":"张子暗内机，单生蔽外象。一时排冥筌，冷然空中赏。遣此弱丧情，资神任独往。采药白云隈，聊以肆所养。丹葩曜芳蕤，绿竹阴间敞。苕苕寄意胜，不觉凌虚上。曲棂激鲜飙，石室有幽响。去矣从所欲，得失非外奖。至哉操斤客，重明固已朗。五难既洒落，超迹绝尘网。","dynasty":"南北朝","title":"杂体诗三十首其十九许徵君询自叙"}
{"author":"江淹","content":"晨游任所萃，悠悠蕴真趣。云天亦辽亮，时与赏心遇。青松挺秀萼，蕙色出乔树。极眺清波深，缅映石壁素。莹情无馀滓，拂衣释尘务。求仁既自我，玄风岂外慕。直置忘所宰，萧散得遗虑。","dynasty":"南北朝","title":"杂体诗三十首其二十殷东阳仲文兴瞩"}
{"author":"江淹","content":"信矣劳物化，忧襟未能整。薄言遵郊衢，总辔出台省。凄凄节序高，寥寥心悟永。时菊耀岩阿，云霞冠秋岭。眷然惜良辰，徘徊践落景。卷舒虽万绪，动复归有静。曾是迫桑榆，岁暮从所秉。舟壑不可攀，忘怀寄匠郢。","dynasty":"南北朝","title":"杂体诗三十首其二十一谢仆射混游览"}
{"author":"江淹","content":"种苗在东皋，苗生满阡陌。虽有荷锄倦，浊酒聊自适。日暮巾柴车，路暗光已夕。归人望烟火，稚子候檐隙。问君亦何为，百年会有役。但愿桑麻成，蚕月得纺绩。素心正如此，开径望三益。","dynasty":"南北朝","title":"杂体诗三十首其二十二陶徵君潜田居"}
{"author":"江淹","content":"江海经邅回，山峤备盈缺。灵境信淹留，赏心非徒设。平明登云峰，杳与庐霍绝。碧障长周流，金潭恒澄彻。洞林带晨霞，石壁映初晰。乳窦既滴沥，丹井复寥泬。岩崿转奇秀，崟岑还相蔽。赤玉隐瑶溪，云锦被沙汭。夜闻猩猩啼，朝见鼯鼠逝。南中气候暖，朱华凌白雪。幸游建德乡，观奇经禹穴。身名竟谁辨，图史终磨灭。且泛桂水潮，映月游海澨。摄生贵处顺，将为智者说。","dynasty":"南北朝","title":"杂体诗三十首其二十三谢临川灵运游山"}
{"author":"江淹","content":"太微凝帝宇，瑶光正神县。揆日粲书史，相都丽闻见。列汉构仙宫，开天制宝殿。桂栋留夏飙，兰橑停冬霰。青林结冥濛，丹巘被葱茜。山云备卿霭，池卉具灵变。重阳集清氛，下辇降玄宴。骛望分环队，矖旷尽都甸。气生川岳阴，烟灭淮海见。中坐溢朱组，步檐簉琼弁。礼登伫睿情，乐阕延皇眄。测恩跻逾逸，沿牒懵浮贱。承荣重兼金，巡华过盈瑱。敢饰舆人咏，方惭渌水荐。","dynasty":"南北朝","title":"杂体诗三十首其二十四颜特进延之侍宴"}
{"author":"江淹","content":"昨发赤亭渚，今宿浦阳汭。方作云峰异，岂伊千里别。芳尘未歇席，零泪犹在袂。停舻望极浦，弭棹阻风雪。风雪既经时，夜永起怀思。汎滥北湖游，苕亭南楼期。点翰咏新赏，开帙莹所疑。摘芳爱气馥，拾蕊怜色滋。色滋畏沃若，人事亦销铄。子衿怨勿往，谷风诮轻薄。共秉延州信，无惭仲路诺。灵芝望三秀，孤筠情所托。所托已殷勤，祗足搅怀人。今行嶀嵊外，衔思至海滨。觌子杳未僝，款睇在何辰。杂佩虽可赠，疏华竟无陈。无陈心悁劳，旅人岂游遨。幸及风雪霁，青春满江皋。解缆候前侣，还望方郁陶。烟景若离远，末响寄琼瑶。","dynasty":"南北朝","title":"杂体诗三十首其二十五谢法曹惠连赠别"}
{"author":"江淹","content":"窈蔼潇湘空，翠涧澹无滋。寂历百草晦，欻吸鹍鸡悲。清阴往来远，月华散前墀。炼药瞩虚幌，汎瑟卧遥帷。水碧验未黩，金膏灵讵缁。北渚有帝子，荡漾不可期。怅然山中暮，怀疴属此诗。","dynasty":"南北朝","title":"杂体诗三十首其二十六王徵君微养疾"}
{"author":"江淹","content":"宫庙礼哀敬，枌邑道严玄。恭洁由明祀，肃驾在祈年。诏徒登季月，戒凤藻行川。云旆象汉徙，宸网拟星悬。朱棹丽寒渚，金鍐映秋山。羽卫蔼流景，彩吹震沈渊。辨诗测京国，履籍鉴都廛。氓谣响玉律，邑颂被丹弦。文轸薄桂海，声教烛冰天。和惠颁上笏，恩渥浃下筵。幸侍观洛后，岂慕巡河前。服义方无沫，展歌殊未宣。","dynasty":"南北朝","title":"杂体诗三十首其二十七袁太尉淑从驾"}
{"author":"江淹","content":"肃舲出郊际，徙乐逗江阴。翠山方蔼蔼，青浦正沈沈。凉叶照沙屿，秋荣冒水浔。风散松架险，云郁石道深。静默镜绵野，四睇乱层岑。气清知雁引，露华识猿音。云装信解黻，烟驾可辞金。始整丹泉术，终觌紫芳心。行光自容裔，无使弱思侵。","dynasty":"南北朝","title":"杂体诗三十首其二十八谢光禄庄郊游"}
{"author":"江淹","content":"豪士枉尺璧，宵人重恩光。徇义非为利，执羁轻去乡。孟冬郊祀月，杀气起严霜。戎马粟不暖，军士冰为浆。晨上城皋坂，碛砾皆羊肠。寒阴笼白日，大谷晦苍苍。息徒税征驾，倚剑临八荒。鹪鹏不能飞，玄武伏川梁。铩翮由时至，感物聊自伤。竖儒守一经，未足识行藏。","dynasty":"南北朝","title":"杂体诗三十首其二十九鲍参军昭戎行"}
{"author":"江淹","content":"西北秋风至，楚客心悠哉。日暮碧云合，佳人殊未来。露彩方泛艳，月华始徘徊。宝书为君掩，瑶琴讵能开。相思巫山渚，怅望阳云台。膏炉绝沈燎，绮席生浮埃。桂水日千里，因之平生怀。","dynasty":"南北朝","title":"杂体诗三十首其三十休上人怨别"}
{"author":"江淹","content":"十年学读书，颜华尚美好。不逐世间人，斗鸡东郊道。富贵如浮云，金玉不为宝。一旦鹈鴂鸣，严霜被劲草。志气多感失，泪下沾怀抱。","dynasty":"南北朝","title":"效阮公诗十五首其二"}
{"author":"江淹","content":"白露淹庭树，秋风吹罗衣。忠信主不合，辞意将诉谁。独坐东轩下，鸡鸣夜已晞。总驾命宾仆，遵路起旋归。天命谁能见，人踪信可疑。","dynasty":"南北朝","title":"效阮公诗十五首其三"}
{"author":"江淹","content":"飘飘恍惚中，是非安所之。大道常不验，金火每如斯。慷慨少淑貌，便娟多令辞。宿昔秉心誓，灵明将见期。愿从丹丘驾，长弄华池滋。","dynasty":"南北朝","title":"效阮公诗十五首其四"}
{"author":"江淹","content":"阴阳不可知，鬼神惟杳冥。暂试武帝貌，一见李后灵。同情沦异物，有体入无形。贤圣共草昧，仁智焉足明。变化未有极，恍惚谁能精。","dynasty":"南北朝","title":"效阮公诗十五首其五"}
{"author":"江淹","content":"若木出海外，本自丹水阴。群帝共上下，鸾鸟相追寻。千龄犹旦夕，万世更浮沉。岂与异乡士，瑜瑕论浅深。","dynasty":"南北朝","title":"效阮公诗十五首其六"}
{"author":"江淹","content":"夏后乘两龙，高会在帝台。荣光河雒出，白云苍梧来。侍御多贤圣，升降有群才。四时有变化，盛明不徘徊。高阳邈已远，伫立谁语哉。","dynasty":"南北朝","title":"效阮公诗十五首其七"}
{"author":"江淹","content":"昔余登大梁，西南望洪河。时寒原野旷，风急霜露多。仲冬正惨切，日月少精华。落叶纵横起，飞鸟时相过。搔首广川阴，怀归思如何。常愿反初服，闲步颍水阿。","dynasty":"南北朝","title":"效阮公诗十五首其八"}
{"author":"江淹","content":"宵月辉西极，女圭映东海。佳丽多异色，芬葩有奇采。绮缟非无情，光阴命谁待。不与风雨变，长共山川在。人道则不然，消散随风改。","dynasty":"南北朝","title":"效阮公诗十五首其九"}
{"author":"江淹","content":"少年学击剑，从师至幽州。燕赵兵马地，唯见古时丘。登城望山水，平原独悠悠。寒暑有往来，功名安可留。","dynasty":"南北朝","title":"效阮公诗十五首其十"}
{"author":"江淹","content":"扰扰当途子，毁誉多埃尘。朝生舆马间，夕死衢路滨。藜藿应见弃，势位乃为亲。华屋争结绶，朱门竞弹巾。徒羡草木利，不爱金碧身。至德所以贵，河上有丈人。","dynasty":"南北朝","title":"效阮公诗十五首其十一"}
{"author":"江淹","content":"华树曜北林，芬芳空自宣。秋至白云起，蟪蛄号庭前。中心有所思，虚堂独浩然。安坐咏琴瑟，逍遥可永年。","dynasty":"南北朝","title":"效阮公诗十五首其十二"}
{"author":"江淹","content":"假乘试行游，北望高山岑。翩翩征鸟翼，萧萧松柏阴。感时多辛酸，览物更伤心。性命有定理，祸福不可禁。唯见云际鹄，江海自追寻。","dynasty":"南北朝","title":"效阮公诗十五首其十三"}
{"author":"江淹","content":"夕云映西山，蟋蟀吟桑梓。零露被百草，秋风吹桃李。君子怀苦心，感慨不能止。驾言远行游，驱马清河涘。寒暑更进退，金石有终始。光色俯仰间，英艳难久恃。","dynasty":"南北朝","title":"效阮公诗十五首其十四"}
{"author":"江淹","content":"至人贵无为，裁魂守寂寥。唯有驰骛士，风尘在一朝。舆马相跨跃，宾从共矜骄。天道好盈缺，春华故秋凋。不知北山民，商歌弄场苗。","dynasty":"南北朝","title":"效阮公诗十五首其十五"}
{"author":"江淹","content":"赵后未至丽，阴妃非美极。情理傥可论，形有焉足识。帝女在河洲，晦映西海侧。阴阳无定光，杂错千万色。终岁如琼草，红华长翕赩。","dynasty":"南北朝","title":"清思诗五首其一"}
{"author":"江淹","content":"师旷操雅操，延子聆奇音。玄鹤徒翔舞，清角自浮沉。明琯东南逝，精丝西北临。白云瑶池曲，止使泪淫淫。","dynasty":"南北朝","title":"清思诗五首其二"}
{"author":"江淹","content":"秋夜紫兰生，湛湛明月光。偃蹇灵芝采，容裔紫华堂。林木不拂盖，淇水宁渐裳。倏忽南江阴，照曜北海阳。从此长往来，万世无感伤。","dynasty":"南北朝","title":"清思诗五首其三"}
{"author":"江淹","content":"白露滋金瑟，清风荡玉琴。空闺饶远念，虚堂生夜阴。兹夕一何哀，明月没西林。世人重时暮，道士情亦深。愿乘青鸟翼，径出玉山岑。","dynasty":"南北朝","title":"清思诗五首其四"}
{"author":"江淹","content":"至德不可传，灵龟不可侣。草木还根蒂，精灵归妙理。我学杳冥道，谁能测穷已。须待九转成，终会长沙市。","dynasty":"南北朝","title":"清思诗五首其五"}
{"author":"江淹","content":"佳人永暮矣，隐忧遂历兹。宝烛夜无华，金镜昼恒微。桐叶生绿水，雾天流碧滋。蕙弱芳未空，兰深鸟思时。湘醽徒有酌，意塞不能持。","dynasty":"南北朝","title":"悼室人诗十首其一"}
{"author":"江淹","content":"适见叶萧条，已复花庵郁。帐里春风荡，檐前还燕拂。垂涕视去景，摧心向徂物。今悲辄流涕，昔欢常飘忽。幽情一不弭，守叹谁能慰。","dynasty":"南北朝","title":"悼室人诗十首其二"}
{"author":"江淹","content":"夏云多杂色，红光铄蕤鲜。苒弱屏风草，潭拖曲池莲。黛叶鉴深水，丹华香碧烟。临彩方自吊，揽气以伤然。命知悲不绝，恒如注海泉。","dynasty":"南北朝","title":"悼室人诗十首其三"}
{"author":"江淹","content":"驾言出游衍，冀以涤心胸。复值烟雨散，清阴带山浓。素沙匝广岸，雄虹冠尖峰。出风舞森桂，落日暧圆松。还结生不念，楚客独无容。","dynasty":"南北朝","title":"悼室人诗十首其四"}
{"author":"江淹","content":"窗尘岁时阻，闺芜日夜深。流黄夕不织，宁闻梭杼音。凉霭漂虚座，清香荡空琴。蜻引知寂寥，蛾飞测幽阴。乃抱生死悼，岂伊离别心。","dynasty":"南北朝","title":"悼室人诗十首其六"}
{"author":"江淹","content":"颢颢气薄暮，蔌蔌清衾单。阶前水光裂，树上雪花团。庭鹤哀以立，云鸡肃且寒。方东有苦泪，承夜非膏兰。从此永黯削，萱叶焉能宽。","dynasty":"南北朝","title":"悼室人诗十首其七"}
{"author":"江淹","content":"杼悲情虽滞，送往意所知。空座几时设，虚帷无久垂。暮气亦何劲，严风照天涯。梦寐无端际，惝恍有分离。意念每失乖，徒见四时亏。","dynasty":"南北朝","title":"悼室人诗十首其八"}
{"author":"江淹","content":"神女色姱丽，乃出巫山湄。逶迤罗袂下，鄣日望所思。佳人独不然，户牖绝锦綦。感此增婵娟，屑屑涕自滋。清光澹且减，低意守空帷。","dynasty":"南北朝","title":"悼室人诗十首其九"}
{"author":"江淹","content":"二妃丽潇湘，一有乍一无。佳人承云气，无下此幽都。当追帝女迹，出入泛灵舆。掩映金渊侧，游豫碧山隅。暧然时将罢，临风返故居。","dynasty":"南北朝","title":"悼室人诗十首其十"}
{"author":"江淹","content":"秋雁度兮芳草残，琴柱急兮江上寒。愿一见兮道我意，千里远兮长路难。","dynasty":"南北朝","title":"谣"}
{"author":"江淹","content":"曰上妙兮道之精。道之精兮俗为名。名可宗兮圣风立。立圣风兮兹教生。写经记兮记图刹。画影象兮在丹青。起净法兮出西海。流梵音兮至索溟。网紫宙兮洽万品。冠璇寓兮济群生。余汩阻兮至南国。迹已徂兮心未扃。立孤台兮山岫。架半室兮江汀。累青杉于涧构。积红石于林棂。云八重兮七色。山十影兮九形。金灯兮江篱。环轩兮匝池。相思兮豫章。戴雪兮抱霜。栽异木而同秀。钟杂草而一香。苔藓生兮绕石户。莲花舒兮绣池梁。伊日月之寂寂。无人音与马迹。耽禅情于云径。守息心于端石。永结意于鹫山。长憔悴而不惜。","dynasty":"南北朝","title":"杂三言五首其一构象台"}
{"author":"江淹","content":"百学兮异文。锦派兮绮分。珍君之言兮皦无际。悦子之道兮迥不群。澹深韵于白水。俨高意于浮云。轨贤豪于后学。轶望识于前文。兹道兮可传。可传兮皓然。挟兹心兮赴绝国。怀此书兮坐空山。空山隐辚兮穷翠崿。水散漫兮涵素壑。海外阴兮气昙昙。江上月兮光灼灼。东南出兮是一山。西北来兮乃双鹤。池中莲兮十色红。窗前树兮万叶落。四壁深兮乃泬㵳。左右虚兮如寂寞。寂寞兮山室。德经兮道𧙍。荡魂兮刷气。掩忧兮静疾。信若人兮先觉。聊与子兮如一。","dynasty":"南北朝","title":"杂三言五首其二访道经"}
{"author":"江淹","content":"巡青史之残诰。览朱管之遗册。惟鲁滨之一叟。信衔道而探寂。世艰险而多阻。君英明而不革。讲业兮齐卫。论精兮汴泗。子之说兮义已秘。成贾郑之雄理。可黄何之壮思。惜古人之取才。瞰青云而靖意。意恬怅兮有端。才嶒峻兮可观。宪妫禹而折法。袭仁谊而求安。不嬿婉于戚施。宁踸踔于马兰。俾后生之庶士。鉴明德之音翰。惟山中兮寂寞。沉忧思兮无从。石红青兮百叠。山浓淡兮万重。日下兮□□。月出兮铜峰。竹色兮拂户。水气兮绕窗。味哲人之遗珍。折片句兮忘老。嘉石门之埋名。怜柳子之沈道。书吴伯于衣袖。镂颜子于心抱。筹出处之叔仲。酌言默之多少。若妙行与上灵。非积学之所绍。至游夏以升降。幸砥心而勿夭。","dynasty":"南北朝","title":"杂三言五首其三镜论语"}
{"author":"江淹","content":"北山兮黛柏。南江兮赪石。赪峰兮若虹。黛树兮如昼。暮云兮十里。朝霞兮千尺。千尺兮绵绵。青气兮往旋。桐之叶兮蔽日。桂之枝兮刺天。百谷多兮泻乱波。杂涧饶兮鹜丛泉。竟长洲兮匝东岛。萦曲屿兮绕西山。山峦岏兮水环合。水环合兮石重沓。林中电兮雨冥冥。江上风兮木飒飒。盟清冷兮适潺湲。白云起兮吊石莲。客子思兮心断绝。心断绝兮愁无闲。步东池兮夜未艾。卧西窗兮月向山。引一息于魂内。扰百绪于眼前。意春兰与秋若。愿不绝于江边。","dynasty":"南北朝","title":"杂三言五首其四悦曲池"}
{"author":"江淹","content":"伯鸾兮已远。名山兮不返。逮绀草之可结。及朱华之未晚。緤余马于椒阿。漾余舟于沙衍。临星朏兮树暗。看日烁兮霞浅。浅霞兮驳云。一合兮一分。映壑兮为饰。缀涧兮成文。碧色兮婉转。丹秀兮芬蒀。深林寂以窈窈。上猿狖之所群。群猿兮聒山。大林兮蔽天。枫岫兮筠岭。兰畹兮芝田。紫蒲兮光水。红荷兮艳泉。香枝兮嫩叶。翡累兮翠叠。非郢路之辽远。实寸忧之相接。欷美人于心底。愿山与川之可涉。若溘死于汀潭。哀时命而自惬。","dynasty":"南北朝","title":"杂三言五首其五爱远山"}
{"author":"江淹","content":"岑崟蔽日月，左右信艰哉。万壑共驰骛，百谷争往来。鹰隼既厉翼，蛟鱼亦曝腮。崩壁迭枕卧，崭石屡盘回。伏波未能凿，楼船不敢开。百年积流水，千岁生青苔。行行讵半景，余马以长怀。南方天炎火，魂兮可归来。","dynasty":"南北朝","title":"渡泉峤出诸山之顶"}
{"author":"江淹","content":"阴君惜灵骨，圭璧讵为宝。日夜名山侧，果得金丹道。忧伤永不至，光颜如碧草。若渡西海时，致意三青鸟。","dynasty":"南北朝","title":"云山赞二首其一阴长生"}
{"author":"江淹","content":"青琴既旷世，绿珠亦绝群。犹不及秦女，十五乘綵云。璧质人不见，琼光俗讵闻。愿使洛灵往，为我道奇芬。","dynasty":"南北朝","title":"云山赞二首其二秦女"}
{"author":"江淹","content":"羽銮从动，金驾时游。教腾义镜，乐缀前修。率先丹耦，躬遵绿畴。灵之圣之，岁殷泽柔。","dynasty":"南北朝","title":"齐藉田乐歌二首其一迎送神升歌"}
{"author":"江淹","content":"琼斝既饰，绣簋以陈。方燮嘉种，永毓宵民。","dynasty":"南北朝","title":"齐藉田乐歌二首其二飨神歌"}
{"author":"江淹","content":"予将礼于太一，乃雄剑兮玉钩。日华粲于芳阁，月金披于翠楼。舞燕赵之上色，激河淇之名讴。荐西海之异品，倾东岳之庶羞。乘鱼文兮锦质，要灵人兮中州。","dynasty":"南北朝","title":"山中楚辞六首其二"}
{"author":"江淹","content":"石筛筛兮蔽日，雪叠叠兮薄树。车萧条兮山逼，舟容与兮水路。悯晨夜之摧挫，感春秋之欲暮。征夫辍而在位，御者局而载顾。","dynasty":"南北朝","title":"山中楚辞六首其五"}
{"author":"江淹","content":"开局绕天邑，襟邑抱尊华。","dynasty":"南北朝","title":"侍始安石头城"}
{"author":"江淹","content":"兹山界夷夏，天际横寥廓。","dynasty":"南北朝","title":"自乐昌郡溯流入郴诗"}
{"author":"江淹","content":"碧玉作碗银为盘。一刻一镂化双鸾。","dynasty":"南北朝","title":"谣"}
{"author":"江淹","content":"入橘浦兮容与。心敞惘兮迷所识。视烟霞而一色。深秋窈以亏。天上列星之所极。","dynasty":"南北朝","title":"山中楚辞六首其三"}
{"author":"江淹","content":"桂之生兮山之峦。纷可爱兮柯团团。溪崎嶬兮石架阻。䬀䬟飕兮木道寒。烟色闭兮乔木桡。岚气暗兮幽篁难。忌蟪蛄之蚤吟。惜王孙之晚还。信于邑兮白露。方夭病兮秋兰。","dynasty":"南北朝","title":"山中楚辞六首其四"}
{"author":"江淹","content":"魂兮归来。异方不可以亲。蝮蛇九首。雄虺戴鳞。炎穴一光。骨烂魂伤。玄狐曳尾。赤象为梁。至日归来。无往此异方。","dynasty":"南北朝","title":"山中楚辞六首其六"}
{"author":"江淹","content":"若木出海外，本自丹水阴。群帝共上下，鸾鸟相追寻。千龄犹旦夕，万世更浮沉。岂与异乡士，瑜瑕论浅深。","dynasty":"南北朝","title":"效阮公诗"}
{"author":"江淹","content":"岁暮怀感伤，中夕弄清琴。戾戾曙风急，团团明月阴。孤云出北山，宿鸟惊东林。谁谓人道广，忧慨自相寻。宁知霜雪后，独见松竹心。","dynasty":"南北朝","title":"效阮公诗"}
{"author":"江淹","content":"羽銮从动。金驾时游。教腾义镜。乐缀前修。率先丹耦。躬遵绿畴。灵之圣之。岁殷泽柔。","dynasty":"南北朝","title":"齐藉田乐歌迎送神升歌"}
{"author":"江淹","content":"琼斝既饰。绣簋以陈。方燮嘉积。永毓宵民。","dynasty":"南北朝","title":"齐藉田乐歌飨神歌"}
{"author":"江淹","content":"祝详史具。礼备乐荐。有牲在陈。有鼓在县。腾烛象星。奔水类电。郊燎夙戒。駜彼乘駽。以伺质明。以伫神宴。","dynasty":"南北朝","title":"牲出入歌"}
{"author":"江淹","content":"时恭时祀。有物有则。伊我上圣。实抱明德。牺象交陈。郁尊四塞。黍惟嘉谷。酒惟玄默。荐通苍祇。庆樿黎黑。愿灵之降。祚家佑国。","dynasty":"南北朝","title":"荐豆呈毛血歌辞"}
{"author":"江淹","content":"殷崇配天。周尊明祀。瑞合汾阴。庆同泰畤。青幕云舒。丹殿霞起。二曜惟新。五精告始。于以享之。景福是履。","dynasty":"南北朝","title":"奏宣列之乐歌舞"}
{"author":"江淹","content":"皇齐启运从瑶玑。灵凤衔书集紫微。和乐既洽神所依。超商卷夏耀英辉。永世寿昌声华飞。","dynasty":"南北朝","title":"齐凤皇衔书伎辞"}
{"author":"江淹","content":"秋日心容与。涉水望碧莲。紫菱亦可采。试以缓愁年。参差万叶下。泛漾百流前。高彩隘通壑。香氛丽广川。歌出棹女曲。儛入江南弦。乘鼋非逐俗。驾鲤乃怀仙。众美信如此。无恨在清泉。","dynasty":"南北朝","title":"采菱曲"}
{"author":"江淹","content":"绪官承盛世。逢恩侍英王。结剑从深景。抚袖逐曾光。暮情郁无已。流望在川阳。平原忽超远。参差见南湘。何如塞北阴。云鸿尽来鸿。擥镜照愁色。徒坐引忧方。山中如未夕。无使桂叶伤。","dynasty":"南北朝","title":"侍始安王石头城诗"}
{"author":"江淹","content":"乘笏从帷幕。仄身豫休明。君子未获晏。小人亦自营。结轩首凉野。驱马傃寒城。容裔还乡棹。逶迤去国旌。山气亘百里。山色与云平。乔松日夜竦。红霞旦夕生。徒惭恩厚槩。空抱春施名。仰愿光威远。岁晏返柴荆。","dynasty":"南北朝","title":"从征虏始安王道中诗"}
{"author":"江淹","content":"广成爱神鼎。淮南好丹经。此山具鸾鹤。往来尽仙灵。瑶草正翕赩。玉树信葱青。绛气下萦薄。白云上杳冥。中坐瞰蜿虹。俛伏视流星。不寻遐怪极。则知耳目惊。日落长沙渚。曾阴万里生。藉兰素多意。临风默含情。方学松柏隐。羞逐市井名。幸承光诵末。伏思托后旍。","dynasty":"南北朝","title":"从冠军建平王登庐山香炉峯诗"}
{"author":"江淹","content":"恭承此嘉惠。末官至南荆。敛袵依光采。端笏奉仁明。再逢绿草合。重见翠云生。江甸知礼富。汉渚闻教清。君王澹以思。树羽望楚城。年积衣剑灭。地远宫馆平。锦帐终寂寞。彩瑟秘音英。丹沙信难学。黄金不可成。迁化每如兹。安用贵空名。流岩惨中怀。凝意方自惊。愿借若木景。长照忧人情。","dynasty":"南北朝","title":"从建平王游纪南城诗"}
{"author":"江淹","content":"客子畏霜雪。忧至竟悠哉。绮帷生网罗。宝刀积尘埃。思君出汉北。鞍马登楚台。岁彩合云光。平原秋色来。寂听积空意。凝望信长怀。蕙芬自有美。光景讵徘徊。山中忽缓驾。暮雪将盈阶。","dynasty":"南北朝","title":"步桐台诗"}
{"author":"江淹","content":"怅然集汉北。还望岨山田。沄沄百重壑。参差万里山。楚关带秦陇。荆云冠吴烟。草色敛穷水。木叶变长川。秋至帝子降。客人伤婵娟。试访淮海使。归路成数千。蓬驱未止极。旌心徒自悬。若华想无慰。忧至定伤年。","dynasty":"南北朝","title":"秋至怀归诗"}
{"author":"江淹","content":"南国多异山。杂树共冬荣。潺湲夕涧急。嘈嘈晨鹍鸣。石林上参错。流沫下纵横。松气鉴青蔼。霞光铄丹英。望古一凝思。留滞桂枝情。结友爱远岳。采药好长生。当畏佳人晚。秋兰伤紫堂。海外果可学。岁暮诵仙经。","dynasty":"南北朝","title":"渡西塞望江上诸山诗"}
{"author":"江淹","content":"吴江泛丘墟。饶桂复多枫。水夕潮波黑。日暮精气红。路长寒光尽。鸟鸣秋草穷。瑶水虽未合。珠霜窃过中。坐识物序晏。卧视岁阴空。一伤千里极。独望淮海风。远心何所类。云边有征鸿。","dynasty":"南北朝","title":"赤亭渚诗"}
{"author":"江淹","content":"岑崟蔽日月。左右信艰哉。万壑共驰骛。百谷争往来。鹰隼既厉翼。蛟鱼亦曝鳃。崩壁迭枕卧。崭石屡盘回。伏波未能凿。楼船不敢开。百年积流水。千岁生青苔。行行讵半景。余马以长怀。南方天炎火。魂兮可归来。","dynasty":"南北朝","title":"渡泉峤出诸山之顶诗"}
{"author":"江淹","content":"擥泪访亭候。兹地乃闽城。万古通汉使。千载连吴兵。瑶磵敻崭崒。铜山郁纵横。方水埋金雘。圆岸伏丹琼。下视雄虹照。俯看彩霞明。桂枝空命折。烟气坐自惊。剑径羞前检。岷山惭旧名。伊年从霜露。仆御复孤征。楚客心命绝。一愿闻越声。","dynasty":"南北朝","title":"迁阳亭诗"}
{"author":"江淹","content":"汉臣泣长沙。楚客悲辰阳。古今虽不举。兹理亦宜伤。山中信寂寥。孤景吟空堂。北地三变露。南檐再逢霜。窃值寰海辟。仄见圭纬昌。浮云抱山川。游子御故乡。遽发桃花渚。适宿春风场。红草涵电色。绿树铄烟光。高歌傃关国。微叹依笙篁。请学碧灵草。终岁自芬芳。","dynasty":"南北朝","title":"还故园诗"}
{"author":"江淹","content":"萧萧云色滋。惟爱起长思。乔木啸山曲。征鸟怨水湄。共惜玉樽暮。愿是光阴迟。绅裳视绝云。行意方此时。诵饰江皋驾。终从海滨诗。","dynasty":"南北朝","title":"刘仆射东山集诗"}
{"author":"江淹","content":"杳杳长役思。思来使情浓。恒忌光氛度。藉蕙望春红。青莎被海月。朱华冒水松。轻风暧长岳。雄虹赫远峯。日暮崦嵫谷。参差彩云重。永愿白沙渚。游衍遂相从。丹山有琴瑟。不为忧伤容。","dynasty":"南北朝","title":"陆东海谯山集诗"}
{"author":"江淹","content":"愁生白露日。思起秋风年。窃悲杜蘅暮。擥涕吊空山。落叶下楚水。别鹤噪吴田。岚气阴不极。日色半亏天。酒至情萧瑟。凭樽还惘然。一闻清琴奏。歔泣方留连。况乃客子念。直置丝竹间。","dynasty":"南北朝","title":"无锡县历山集诗"}
{"author":"江淹","content":"丹林一叶旧。碧草从此空。烟光拂夜色。华舟荡秋风。敛意怅何已。极望情思中。瑶澜寂以晏。若采能几终。暮心亦谁寄。江皋桂有丛。","dynasty":"南北朝","title":"外兵舅夜集诗"}
{"author":"江淹","content":"昔我别楚水。秋月丽秋天。今君客吴坂。春色缥春泉。幽冀生碧草。沅湘含翠烟。铄铄霞上景。懵懵云外山。涉江竟何望。留滞空采莲。驻情光气下。凝怨琴瑟前。珠内性明润。兰玉好芳坚。不以宿昔岨。怀愧期暮年。","dynasty":"南北朝","title":"贻袁常侍诗"}
{"author":"江淹","content":"昔我学冠剑。逢君在三川。何意风雨激。一诀异东西。菊秀空应夺。兰芳几时坚。常恐握手毕。黯如光绝天。安得明月珠。擥涕寄吴山。","dynasty":"南北朝","title":"寄丘三公诗"}
{"author":"江淹","content":"四时煎日夜。玉露催紫荣。始怀走及叹。春意秋方惊。凉草散萤色。衰树敛蝉声。凭景魂且谧。卧堂怨巳生。承君客江潭。先愁鸿雁鸣。吴山饶离袂。楚水多别情。金坚碧不灭。桂华兰有英。无辍代上朝。岂惜镜中明。但见一叶落。哀恨方未平。","dynasty":"南北朝","title":"卧疾怨别刘长史诗"}
{"author":"江淹","content":"清尘播峤岫。远□被修□。□□□□代。高行乃厉天。俗态擥明懋。散□□才贤。裂□□□□。分□□尧甸。于时秋永永。江汉起残烟。猎猎风剪树。飒飒露伤莲。霞出海中云。水发江上泉。浸淫泉怀浦。泛滥云辞山。洲渚一扬袂。殒意元气前。愿效卷施草。春华冬复坚。","dynasty":"南北朝","title":"应刘豫章别诗"}
{"author":"江淹","content":"冬尽彩叶暮。金石亦怀伤。冰鳞不能起。水鸟望川梁。客子仿永夜。寂寞幽意长。卧歇丹丘采。坐失曾泉光。结眉惨成虑。销忧非羽觞。此心冀可缓。清芷在沅湘。","dynasty":"南北朝","title":"灯夜和殷长史诗"}
{"author":"江淹","content":"琴高游会稽。灵变竟不还。不还有长意。长意希童颜。身识本烂熳。光曜不可攀。方验参同契。金灶炼神丹。顿舍心知爱。永却平生欢。玉牒裁可卷。珠蘂不盈箪。譬如明月色。流采映岁寒。一待黄冶就。青芬迟孤鸾。","dynasty":"南北朝","title":"赠炼丹法和殷长史诗"}
{"author":"江淹","content":"鲵妖毁玉度。虹气岨王猷。上宰轸灵略。宏威肃广谋。绵崄冒戈堞。乘峤架烽楼。燕兵歌越水。代马思吴州。金笳夜一远。明月信悠悠。云色被江发。烟光带海浮。开襟夹苍宇。拓远局溟洲。折日承丹谷。总驾临青丘。仄待飚雾晏。方从畎壑游。","dynasty":"南北朝","title":"从萧骠骑新亭诗"}
{"author":"江淹","content":"烟景抱空意。蘅杜缀幽心。心忧望碧叶。涵影顾青林。风光多树色。露华翻蕙阴。水苔方下蔓。石萝日上寻。霞衣已具带。仙冠不持簪。徒为多委郁。精魄还自临。始获琼歌赠。一点重如金。山中有杂桂。玉沥乃共斟。","dynasty":"南北朝","title":"惜晚春应刘秘书诗"}
{"author":"江淹","content":"萧条晚秋景。旻云承景斜。虚堂起青霭。崦嵫生暮霞。空居寂以欷。左右自幽歌。骑星谢屐尾。濯发惭阳阿。年歇玄圃璧。岁减天津泿。金箫哀夜长。瑶琴怨暮多。四时通信黯。春风日夜过。楚水徒有兰。忧至竟如何。","dynasty":"南北朝","title":"秋夕纳凉奉和刑狱舅诗"}
{"author":"江淹","content":"白露掩江皋。青满平地芜。长夜亦何际。衔思久踟蹰。企余重兰贝。清才富金瑜。独艳始东山。擅丽终西都。云精无永滞。水碧岂雁濡。属我兹景半。赏尔若光初。折麻异离羣。纫蕙非索居。频赠既雅歌。还怀谅短书。","dynasty":"南北朝","title":"郊外望秋答殷博士诗"}
{"author":"江淹","content":"闲居深怅怅。飔寒拂中闺。宝礼自千里。缣书果君题。山川吐幽气。云景抱长怀。兹别亦为远。潮澜郁东西。汀皋日惨色。桂闇猿方啼。擥意谁侘憏。屑涕在心乖。杜蘅念无沫。石兰终不暌。冀总岁暮驾。游衍苍山蹊。","dynasty":"南北朝","title":"冬尽难离和丘长史诗"}
{"author":"江淹","content":"戚戚忧可结。结忧视春暮。紫荷渐曲池。泉兰覆径路。葱蒨亘华堂。葐蒀杂绮树。为此久伫立。容易光阴度。水馆次文羽。山叶下暝露。怀赏入旧襟。悦物览新赋。惜我无雕文。报章惭复素。","dynasty":"南北朝","title":"池上酬刘记室诗"}
{"author":"江淹","content":"幻生太浮诡。长思多沉疑。疑思不惭照。诡生宁尽时。敬承积劫下。金光铄海湄。火宅敛焚炭。药草匝惠滋。常愿乐此道。诵经空山坻。禅心暮不杂。寂行好无私。轩骑久已诀。亲爱不留迟。忧伤漫漫情。灵意终不淄。誓寻青莲果。永入梵庭期。","dynasty":"南北朝","title":"吴中礼石佛诗"}
{"author":"江淹","content":"瑶琴久芜没。金镜废不看。不见空闺里。纵横愁思端。缓步遵汀渚。扬枻泛春澜。电至烟流绮。水绿桂涵丹。凭酒竟未悦。半景方自叹。每为忧见及。杜若讵能宽。冀采石上草。得以驻余颜。赤鲤傥可乘。云雾不复还。","dynasty":"南北朝","title":"采石上菖蒲诗"}
{"author":"江淹","content":"其一岁暮怀感伤，中夕弄清琴。戾戾曙风急，团团明月阴。孤云出北山，宿鸟惊东林。谁谓人道广，忧慨自相寻。宁知霜雪后，独见松竹心。其二若木出海外，本自丹水阴。群帝共上下，鸾鸟相追寻。千龄犹旦夕，万世更浮沉。岂与异乡士，瑜瑕论浅深。","dynasty":"南北朝","title":"效古·其一岁暮怀"}
{"author":"江淹","content":"昨发赤亭渚。今宿浦阳汭。方作云峯异。岂伊千里别。芳尘未歇席。零泪犹在袂。停舻望极浦。弭棹阻风雪。风雪既经时。夜永起怀旧上述。汛滥畏沃若。人事亦销铄。子衿怨勿往。谷风诮轻薄。共秉延州信。无惭仲路诺。灵芝望三秀。孤筠情所托。所托已殷勤。祗足搅怀人。今行嶀嵊外。行销上述至海滨。觌子杳未僝。欵睇在何辰。杂佩虽可赠。疏华谓无陈。无陈心悁劳。旅人岂游遨。幸及风雪霁。青春满江皋。解缆候前侣。还望方郁陶。烟景若离远。未响寄琼瑶。","dynasty":"南北朝","title":"杂体诗谢法曹惠连赠别"}
{"author":"江淹","content":"窈蔼潇湘空。翠涧澹无滋。寂历百草晦。歘吸鹍鸡悲。清阴往来远。月华散前墀。炼药瞩虚幌。汛瑟卧遥帷。水碧验未黩。金膏灵讵缁。北渚有帝子。荡瀁不可期。怅然山中暮。怀痾属此诗。","dynasty":"南北朝","title":"杂体诗王征君微养疾"}
{"author":"江淹","content":"宫庙礼哀敬。枌邑道严玄。恭洁由明祀肃驾在祈年。诏徒登季月。戒凤藻行川。云斾象汉徙。宸网拟星悬。朱棹丽寒渚。金鑁映秋山。羽卫蔼流景。彩吹震沉渊。辨诗测京国。履籍鉴都鄽。氓谣响玉律。邑颂被丹弦。文轸薄桂海。声教烛冰天。和惠颁上笏。恩渥浃下筵。幸侍观洛后。岂慕巡河前。服义方无沬。展歌殊未宣。","dynasty":"南北朝","title":"杂体诗袁太尉淑从驾"}
{"author":"江淹","content":"肃舲出郊际。徙乐逗江阴。翠山方蔼蔼。青浦正沉沉。凉叶照沙屿。秋荣冒水浔。风散松架险。云郁石道深。静默镜绵野。四睇乱层岑。气清知雁引。露华识猨首。云装信解黻。烟驾可辞金。始觌紫芳心。行光自容裔。无使弱思侵。","dynasty":"南北朝","title":"杂体诗谢光禄庄郊游"}
{"author":"江淹","content":"豪士枉尺璧。宵人重恩光。狥义非为利。执羁轻去乡。孟冬郊祀月。杀气起严霜。戎马粟不暖。军士冰为浆。晨上城皋坂。碛砾皆羊肠。寒阴笼白日。大谷晦苍苍。息徒税征驾。倚剑临八荒。鹪鹏不能飞。玄武伏川梁。铩翮由时至。感物聊自伤。竖儒守一经。未足识行藏。","dynasty":"南北朝","title":"杂体诗鲍参军昭戎行"}
{"author":"江淹","content":"西北秋风至。楚客心悠哉。日暮碧云合。佳人殊未来。露彩方泛艳。月华始徘徊。宝书为君掩。瑶棽讵能开。相思巫山渚。怅望阳云台。膏炉绝沉燎。绮席生浮埃。桂水日千里。因心平生怀。","dynasty":"南北朝","title":"杂体诗休上人怨别"}
{"author":"江淹","content":"西北有浮云。缭绕华阴山。惜哉时不遇。入夜值霜寒。秋风聒地起。吹我至幽燕。幽燕非我国。窈窕为谁贤。少年歌且止。歌声断客子。","dynasty":"南北朝","title":"学魏文帝诗"}
{"author":"江淹","content":"十年学读书。颜华尚数据好。不逐世间人。鬬鸡东郊道。富贵如浮云。金玉不为宝。一旦鹈鴂鸣。严霜被劲草。志气多感失。泪下沾怀抱。","dynasty":"南北朝","title":"效阮公诗"}
{"author":"江淹","content":"白露淹庭树。秋风吹罗衣。忠信主不合。辞意将诉谁。独坐东轩下。鸡鸣夜已晞。总驾命宾仆。遵路起旋归。天命谁能见。人踪信可疑。","dynasty":"南北朝","title":"效阮公诗"}
{"author":"江淹","content":"季月寒气重。滋兰错无芳。北风漂夜色。河凝暠如霜。怅哉心神晚。烛灭此深堂。芰衣如可赠。宁湿岨云梁。","dynasty":"南北朝","title":"就谢主簿宿诗"}
{"author":"江淹","content":"心远路已迥。意满辞未陈。曾风漂别盖。北云竦征人。杯酒怜岁暮。志气非上春。若无孤鸟还。沥泣何所因。","dynasty":"南北朝","title":"无锡舅相送衔涕别诗"}
{"author":"江淹","content":"雷萌山中草。云煦江上花。流烟漾璇景。轻风泛凌霞。我有幽兰念。衔意瞩里斜。友人殊未还。独慰檐前华。","dynasty":"南北朝","title":"当春四韵同□左丞诗"}
{"author":"江淹","content":"江皋桐始华。敛衣望边亭。平原何寂寂。岛暮兰紫茎。芬披好草合。流烂新光生。冰雪徒皦洁。此焉空守贞。","dynasty":"南北朝","title":"感春冰遥和谢中书诗"}
{"author":"江淹","content":"暮意歌上眷。怅哉望佳人。擥洲之宿莽。命为瑶桂因。观书术不变。学古道恒真。若作商山客。寄谢丹水滨。","dynasty":"南北朝","title":"感春冰遥和谢中书诗"}
{"author":"江淹","content":"江南二月春。东风转绿苹。不知谁家子。看花桃李津。白雪凝琼貌。明珠点绛唇。行人咸息驾。争拟洛川神。","dynasty":"南北朝","title":"咏美人春游诗"}
{"author":"江淹","content":"荡子从征久。凤楼箫管闲。独枕凋云鬓。孤灯损玉颜。何日边尘净。庭前征马还。","dynasty":"南北朝","title":"征怨诗"}
{"author":"江淹","content":"开局遶天邑。襟邑抱尊华。","dynasty":"南北朝","title":"侍始安石头城"}
{"author":"江淹","content":"小序夫楚谣汉风。既非一骨。魏制晋造。固亦二体。譬犹蓝朱成彩。杂错之变无穷。宫角为音。靡曼之态不极。故蛾眉讵同貌。而俱动于魄。芳草宁共气。而皆悦于魂。不期然欤。至于世之诸贤。各滞所迷。莫不论甘而忌辛。好丹而非素。岂所谓通方广恕。好远兼爱者哉。乃及公干、仲宣之论。家有曲直。安仁、士衡之评。人立矫抗。况复殊于此者乎。又贵远贱近。人之常情。重耳轻目。俗之恒蔽。是以邯郸托曲于李奇。士季假论于嗣宗。此其效也。然五言之兴。谅非敻古。但关西邺下。既已罕同。河外江南。颇为异法。故玄黄经纬之辨。金碧浮沉之殊。仆以为亦各具美兼善而已。今作三十首诗。斅其文体。虽不足品藻渊流。庶亦无乖商搉云尔。远与君别者。乃至雁门关。黄云蔽千里。游子何时还。送君如昨日。檐前露已团。不惜蕙草晚。所悲道里寒。君在天一涯。妾身长别离。愿一见颜色。不及其琼树枝。菟丝及水萍。所寄终不移。","dynasty":"南北朝","title":"杂体诗古离别"}
{"author":"江淹","content":"樽酒送征人。踟蹰在亲神女。日暮浮云滋。握手泪如霰。悠悠清水川。嘉鲂得所荐。而我在万里。结友不相见。袖中有短书。愿寄双飞燕。","dynasty":"南北朝","title":"杂体诗李都尉陵从军"}
{"author":"江淹","content":"少年学击剑。从师至幽州。燕赵兵马地。唯见古时丘。登城望山水。平原独悠悠。寒暑有往来。功名安可留。","dynasty":"南北朝","title":"效阮公诗"}
{"author":"江淹","content":"阴阳不可知，鬼神惟杳冥。暂试武帝貌，一见李后灵。同情沦异物，有体入无形。贤圣共草昧，仁智焉足明。变化未有极，恍惚谁能精。","dynasty":"南北朝","title":"效阮公诗十五首其五"}
{"author":"江淹","content":"武皇去金阁，英威长寂寞。雄剑顿无光，杂佩亦销烁。秋至明月圆，风伤白露落。清夜何湛湛，孤烛映兰幕。抚影怆无从，惟怀忧不薄。瑶色行应罢，红芳几为乐？徒登歌舞台，终成蝼蚁郭！","dynasty":"南北朝","tags":"咏史怀古，悲凉，怨愤","title":"铜爵妓"}
{"author":"江淹","content":"岁暮怀感伤，中夕弄清琴。戾戾曙风急，团团明月阴。孤云出北山，宿鸟惊东林。谁谓人道广，忧慨自相寻。宁知霜雪后，独见松竹心。","dynasty":"南北朝","title":"效阮公诗"}
{"author":"江淹","content":"青春速天机。素秋驰白日。美人归重泉。凄怆无终毕。殡宫已肃清。松柏转萧瑟。俯仰未能弭。寻念非但一。抚衿悼寂寞。恍然若有失。明月入绮窗。髣髴想蕙质。销忧非萱草。永怀寄梦寐。梦寐复冥冥。何由觌尔形。我惭北海术。尔无帝女灵。驾言出远山。徘徊泣松铭。雨绝无还云。华落岂留英。日月方代序。寝兴何时平。","dynasty":"南北朝","title":"杂体诗潘黄门岳述哀"}
{"author":"江淹","content":"烟景抱空意。蘅杜缀幽心。心忧望碧叶。涵影顾青林。风光多树色。露华翻蕙阴。水苔方下蔓。石萝日上寻。霞衣已具带。仙冠不持簪。徒为多委郁。精魄还自临。始获琼歌赠。一点重如金。山中有杂桂。玉沥乃共斟。","dynasty":"南北朝","title":"惜晚春应刘秘书诗"}
{"author":"江淹","content":"人橘浦兮容与。心敞惘兮迷所识。视烟霞而一色。深秋窈以亏。天上列星之所极。","dynasty":"南北朝","title":"山中楚辞"}
{"author":"江淹","content":"至德不可传，灵龟不可侣。草木还根蒂，精灵归妙理。我学杳冥道，谁能测穷已。须待九转成，终会长沙市。","dynasty":"南北朝","title":"清思诗五首其五"}
{"author":"江淹","content":"至人贵无为，裁魂守寂寥。唯有驰骛士，风尘在一朝。舆马相跨跃，宾从共矜骄。天道好盈缺，春华故秋凋。不知北山民，商歌弄场苗。","dynasty":"南北朝","title":"效阮公诗十五首其十五"}
{"author":"江淹","content":"宫庙礼哀敬，枌邑道严玄。恭洁由明祀，肃驾在祈年。诏徒登季月，戒凤藻行川。云旆象汉徙，宸网拟星悬。朱棹丽寒渚，金鍐映秋山。羽卫蔼流景，彩吹震沈渊。辨诗测京国，履籍鉴都廛。氓谣响玉律，邑颂被丹弦。文轸薄桂海，声教烛冰天。和惠颁上笏，恩渥浃下筵。幸侍观洛后，岂慕巡河前。服义方无沫，展歌殊未宣。","dynasty":"南北朝","title":"杂体诗三十首其二十七袁太尉淑从驾"}
{"author":"江淹","content":"江皋桐始华。敛衣望边亭。平原何寂寂。岛暮兰紫茎。芬披好草合。流烂新光生。冰雪徒皦洁。此焉空守贞。","dynasty":"南北朝","title":"感春冰遥和谢中书诗"}
{"author":"江淹","content":"至人贵无为，裁魂守寂寥。唯有驰骛士，风尘在一朝。舆马相跨跃，宾从共矜骄。天道好盈缺，春华故秋凋。不知北山民，商歌弄场苗。","dynasty":"南北朝","title":"效阮公诗十五首其十五"}
{"author":"江淹","content":"愁生白露日。思起秋风年。窃悲杜蘅暮。擥涕吊空山。落叶下楚水。别鹤噪吴田。岚气阴不极。日色半亏天。酒至情萧瑟。凭樽还惘然。一闻清琴奏。歔泣方留连。况乃客子念。直置丝竹间。","dynasty":"南北朝","title":"无锡县历山集诗"}
{"author":"江淹","content":"奉义至江汉，始知楚塞长。南关绕桐柏，西岳出鲁阳。寒郊无留影，秋日悬清光。悲风桡重林，云霞肃川涨。岁宴君如何，零泪沾衣裳。玉柱空掩露，金樽坐含霜。一闻苦寒奏，再使艳歌伤。","dynasty":"南北朝","tags":"秋天，写景，旅途","title":"望荆山"}
{"author":"江淹","content":"青鸟海上游，鸴斯蒿下飞。浮沈不相宜，羽翼各有归。飘飘可终年，沆瀁安是非。朝云乘变化，光耀世所希。精卫衔木石，谁能测幽微。","dynasty":"南北朝","title":"杂体诗三十首其九阮步兵籍咏怀"}
{"author":"江淹","content":"假乘试行游。北望高山岑。翩翩征鸟翼。萧萧松柏阴。感时多辛酸。览物更伤心。性命有定理。祸福不可禁。唯见云际鹄。江海自追寻。","dynasty":"南北朝","title":"效阮公诗"}
{"author":"江淹","content":"窈蔼潇湘空。翠涧澹无滋。寂历百草晦。歘吸鹍鸡悲。清阴往来远。月华散前墀。炼药瞩虚幌。汛瑟卧遥帷。水碧验未黩。金膏灵讵缁。北渚有帝子。荡瀁不可期。怅然山中暮。怀痾属此诗。","dynasty":"南北朝","title":"杂体诗王征君微养疾"}
{"author":"江淹","content":"南国多异山。杂树共冬荣。潺湲夕涧急。嘈嘈晨鹍鸣。石林上参错。流沫下纵横。松气鉴青蔼。霞光铄丹英。望古一凝思。留滞桂枝情。结友爱远岳。采药好长生。当畏佳人晚。秋兰伤紫堂。海外果可学。岁暮诵仙经。","dynasty":"南北朝","title":"渡西塞望江上诸山诗"}
{"author":"江淹","content":"金璧自蕙质。兰杜信嘉名。丹彩既胜迹。华萼故扬声。伊余方罢秀。叹息向君荣。谁疑春光昃。何遽秋露轻。远心惜近路。促景怨长情。风至衣袖冷。况复蟪蛄鸣。白露{氵公}汉沼。明月空汉生。长悲离短意。恻切吟空庭。注欷东郊外。流涕北山垧。","dynasty":"南北朝","title":"伤内弟刘常侍诗"}
{"author":"江淹","content":"美人不见紫锦衾。黄泉应至何所禁。","dynasty":"南北朝","title":"歌"}
{"author":"江淹","content":"飘飘恍惚中。是非定以后之。大道常不验。金火每如斯。忼慨少淑貌。便娟多令辞。宿昔秉心誓。灵明将见期。愿从丹丘驾。长弄华池滋。","dynasty":"南北朝","title":"效阮公诗"}
{"author":"江淹","content":"阴阳不可知。鬼神惟杳冥。暂试武帝貌。一见李后灵。同情沦异物。有体入无形。贤圣共草昧。仁智焉足明。变化未有极。恍惚谁能精。","dynasty":"南北朝","title":"效阮公诗"}
{"author":"江淹","content":"夏后乘两龙。高会在帝台。荣光河雒出。白云苍梧来。侍御多贤圣。升降有羣才。四时有变化。盛明不徘徊。高阳邈已远。竚立谁语哉。","dynasty":"南北朝","title":"效阮公诗"}
{"author":"江淹","content":"昔余登大梁。西南望洪河。时寒原野旷。风急霜露多。仲冬正惨切。日月少精华。落叶纵横起。飞鸟时相过。搔首广川阴。怀归思如何。常愿反初服。闲步颍水阿。","dynasty":"南北朝","title":"效阮公诗"}
{"author":"江淹","content":"宵月辉西极。女圭映东海。佳丽多异色。芬葩在奇采。绮缟非无情。光阴命谁待。不与风雨变。长共山川在。人道则不然。渭散随风改。","dynasty":"南北朝","title":"效阮公诗"}
{"author":"江淹","content":"少年学击剑。从师至幽州。燕赵兵马地。唯见古时丘。登城望山水。平原独悠悠。寒暑有往来。功名安可留。","dynasty":"南北朝","title":"效阮公诗"}
{"author":"江淹","content":"扰扰当途子。毁誉多埃尘。朝生舆马间。夕死衢路滨。藜藿应见弃。势位乃为亲。华屋争结绶。朱门竞弹巾。徒羡草木利。不爱金碧身。至德所以贵。河上有丈人。","dynasty":"南北朝","title":"效阮公诗"}
{"author":"江淹","content":"华树曜北林。芬芳空自宣。秋至白云起。蟪号庭前。中心有所思。虚堂独浩然。安坐咏琴瑟。逍遥可永年。","dynasty":"南北朝","title":"效阮公诗"}
{"author":"江淹","content":"假乘试行游。北望高山岑。翩翩征鸟翼。萧萧松柏阴。感时多辛酸。览物更伤心。性命有定理。祸福不可禁。唯见云际鹄。江海自追寻。","dynasty":"南北朝","title":"效阮公诗"}
{"author":"江淹","content":"夕云映西山。蟋蟀吟桑梓。零露被百草。秋风吹桃李。君子怀苦心。感慨不能止。驾言远行游。驱马清河涘。寒暑更进退。金石有终始。光色俯仰间。英艳难久恃。","dynasty":"南北朝","title":"效阮公诗"}
{"author":"江淹","content":"至人贵无为。裁魂守寂寥。唯有驰骛士。风尘在一朝。舆马相跨跃。宾从共矜骄。天道好盈缺。春华故秋凋。不知北山民。商歌弄场苗。","dynasty":"南北朝","title":"效阮公诗"}
{"author":"江淹","content":"赵后未至丽。阴妃非美极。情理傥可论。形有焉足识。帝女在河洲。晦映西海侧。阴阳无定光。杂错千万色。终岁如琼草。红华长翕赩。","dynasty":"南北朝","title":"清思诗"}
{"author":"江淹","content":"师旷操雅操。延子聆奇音。玄鹤徒翔舞。清角自浮沉。明管东南逝。精丝西北临。白云瑶池曲。止使泪淫淫。","dynasty":"南北朝","title":"清思诗"}
{"author":"江淹","content":"秋夜紫兰生。湛湛明月光。偃蹇灵芝采。容裔紫华堂。林木不拂盖。淇水宁渐裳。倐忽南江阴。照曜北海阳。从此长往来。万世无感伤。","dynasty":"南北朝","title":"清思诗"}
{"author":"江淹","content":"白露滋金瑟。清风荡玉琴。空闺饶远念。虚堂生夜阴。兹夕一何哀。明月没西林。世人重时暮。道土情亦深。愿乘青鸟翼。径出玉山岑。","dynasty":"南北朝","title":"清思诗"}
{"author":"江淹","content":"至德不可传。灵龟不可侣。草木还根带。精灵归妙理。我学杳冥道。谁能测穷已。须待九转成。终会长沙市。","dynasty":"南北朝","title":"清思诗"}
{"author":"江淹","content":"金璧自蕙质。兰杜信嘉名。丹彩既胜迹。华萼故扬声。伊余方罢秀。叹息向君荣。谁疑春光昃。何遽秋露轻。远心惜近路。促景怨长情。风至衣袖冷。况复蟪蛄鸣。白露{氵公}汉沼。明月空汉生。长悲离短意。恻切吟空庭。注欷东郊外。流涕北山垧。","dynasty":"南北朝","title":"伤内弟刘常侍诗"}
{"author":"江淹","content":"佳人永暮矣。隐忧遂历兹。宝烛夜无华。金镜昼恒微。桐叶生绿水。雾天流碧滋。蕙弱芳未空。兰深鸟思时。湘醽徒有酌。意塞不能持。","dynasty":"南北朝","title":"悼室人诗"}
{"author":"江淹","content":"适见叶萧条。已复花庵郁。帐里春风荡。檐前还燕拂。垂涕视去景。摧心向徂物。今悲辄流涕。昔欢常飘忽。幽情一不弭。守叹谁能慰。","dynasty":"南北朝","title":"悼室人诗"}
{"author":"江淹","content":"夏云多杂色。红光铄蕤鲜。苒弱屏风草。潭拖曲池莲。黛叶鉴深水。丹华香碧烟。临彩方自吊。擥气以伤然。命知悲不绝。恒如注海泉。","dynasty":"南北朝","title":"悼室人诗"}
{"author":"江淹","content":"驾言出游衍。冀以涤心胸。复值烟雨散。清阴带山浓。素沙匝广岸。雄虹冠尖峯。出风舞森桂。落日暧圆松。还结生不念。楚客独无容。","dynasty":"南北朝","title":"悼室人诗"}
{"author":"江淹","content":"秋至捣罗纨。泪满未能开。风光肃入户。月华为谁来。结眉向珠网。沥思视青苔。鬂局将成葆。带减不须摧。我心若涵烟。葐蒀满中怀。","dynasty":"南北朝","title":"悼室人诗"}
{"author":"江淹","content":"牕尘岁时阻。闺芜日夜深。流黄夕不织。宁闻梭杼音。凉霭漂虚座。清香荡空琴。蜻引知寂寥。蛾飞测幽阴。乃抱生死悼。岂伊离别心。","dynasty":"南北朝","title":"悼室人诗"}
{"author":"江淹","content":"颢颢气薄暮。{艹/敕}{艹/敕}清衾单。阶前水光裂。树上雪花团。庭鹤哀以立。云鸡肃且寒。方东有苦泪。承夜非膏兰。从此永黯削。萱叶焉能宽。","dynasty":"南北朝","title":"悼室人诗"}
{"author":"江淹","content":"杼悲情虽滞。送往意所知。空座几时设。虚帷无久垂。暮气亦何劲。严风照天涯。梦寐无端际。{忄敞}恍有分离。意念每失乖。徒见四时亏。","dynasty":"南北朝","title":"悼室人诗"}
{"author":"江淹","content":"神女色姱丽。乃出巫山湄。逶迤罗袂下。鄣日望所思。佳人独不然。户牖绝锦綦。感此增婵娟。屑屑涕自滋。清光澹且减。低意守空帷。","dynasty":"南北朝","title":"悼室人诗"}
{"author":"江淹","content":"二妃丽潇湘。一有乍一无。佳人承云气。无下此幽都。当追帝女迹。出入泛灵舆。掩映金渊侧。游豫碧山隅。暧然时将罢。临风返故居。","dynasty":"南北朝","title":"悼室人诗"}
{"author":"江淹","content":"通渠运春流。幽谷涣□冰。荡秽出新泉。游望登重陵。","dynasty":"南北朝","title":"诗"}
{"author":"江淹","content":"河州多沙尘。风吹黄云起。","dynasty":"南北朝","title":"诗"}
{"author":"江淹","content":"芳洲之草行谷暮。桂水之波不可渡。绝世独立兮报君子之一顾。","dynasty":"南北朝","title":"歌"}
{"author":"江淹","content":"曲台歌未徙。黄壤哭已亲。玉玦归无色。罗衣会生尘。骄才雄力君何怨。徒念薄命之苦辛。","dynasty":"南北朝","title":"歌"}
{"author":"江淹","content":"秋雁度兮芳草残。琴柱急兮江上寒。愿一见兮道我意。千里远兮长路难。","dynasty":"南北朝","title":"谣"}
{"author":"江淹","content":"碧玉作椀银为盘。一刻一镂化双鸾。","dynasty":"南北朝","title":"谣"}
{"author":"江淹","content":"美人不见紫锦衾。黄泉应至何所禁。","dynasty":"南北朝","title":"歌"}
{"author":"江淹","content":"见上客兮心历乱。送短诗兮怀长叹。中人望兮蚕既饥。爕蹀暮兮思夜半。","dynasty":"南北朝","title":"诗"}
{"author":"江淹","content":"小序予上国不才。黜为中山长史。待罪三载。究识烟霞之状。既对道书。官又无职。笔墨之势。聊为后文。曰上妙兮道之精。道之精兮俗为名。名可宗兮圣风立。立圣风兮兹教生。写经记兮记图剎。画影象兮在丹青。起净法兮出西海。流梵音兮至索溟。网紫宙兮洽万品。冠璇寓兮济羣生。余汩阻兮至南国。迹已徂兮心未扃。立孤台兮山岫。架半室兮江汀。累青杉于涧构。积红石于林棂。云八重兮七色。山十影兮九形。金灯兮江篱。环轩兮匝池。相思兮豫章。戴雪兮抱霜。栽异木而同秀。钟杂草而一香。苔藓生兮绕石户。莲花舒兮绣池梁。伊日月之寂寂。无人音与马迹。躭禅情于云径。守息心于端砵。永结意于鹫山。长憔悴而不惜。","dynasty":"南北朝","title":"杂三言构象台"}
{"author":"江淹","content":"百学兮异文。锦派兮绮分。珍君之言兮皦无际。悦子之道兮逈不羣。澹深韵于白水。俨高意于浮云。轨贤豪于后学。轶望识于前文。兹道兮可传。可传兮皓然。挟兹心兮赴绝国。怀此书兮坐空山。空山隐辚兮穷翠崿。水散漫兮涵素壑。海外阴兮气昙昙。江上月兮光灼灼。东南出兮是一山。西北来兮乃双鹤。池中莲兮十色红。窗前树兮万叶落。四壁深兮乃深{氵寥}。左右虚兮如寂寞。寂寞兮山室。德经兮道{失/衣}。荡魂兮刷气。掩忧兮静疾。信若人兮先觉。聊与子兮如一。","dynasty":"南北朝","title":"杂三言访道经"}
{"author":"江淹","content":"巡青史之残诰。览朱管之遗册。惟鲁滨之一叟。信衔道而探寂。世艰险而多阻。君英明而不革。讲业兮齐卫。论精兮汴泗。子之说兮义已秘。成贾郑之雄理。可黄何之壮思。惜古人之取才。瞰青云而靖意。意恬怅兮有端。才嶒峻兮可观。宪妫禹而折法。袭仁谊而求安。不嬿婉于戚施。宁踸踔于马兰。俾后生之庶士。鉴明德之景翰。惟山中兮寂寞。沉忧思兮无从。石红青兮百叠。山浓淡兮万重。日下兮□□。月出兮铜峯。竹色兮拂户。水气兮绕窗。味哲人之遗珍。折片句兮忘老。嘉石门之埋名。怜柳子之沉道。书吴伯于衣袖。镂颜子于心抱。筹出处之叔仲。酌言默之多少。若妙行与上灵。非积学之所绍。至游夏以升降。幸砥心而勿夭。","dynasty":"南北朝","title":"杂三言镜论语"}
{"author":"江淹","content":"北山兮黛柏。南江兮頳石。頳峯兮若虹。黛树兮如昼。暮云兮十里。朝霞兮千尺。千尺兮绵绵。青气兮往旋。桐之叶兮蔽日。桂之枝兮刺天。百谷多兮泻乱波。杂磵饶兮鹜丛泉。竟长洲兮匝东岛。萦曲屿兮绕西山。山峦岏很可能是没环合。水环合兮石重沓。林中电兮雨冥冥。江上风兮木飒飒。盟清冷兮适潺湲。白云起兮吊石莲。客子思兮心断绝。心断绝兮愁无闲。步东池兮夜未艾。卧西窗兮月向山。引一息于魂内。扰百绪于眼前。意春兰与秋若。愿不绝于江边。","dynasty":"南北朝","title":"杂三言悦曲池"}
{"author":"江淹","content":"伯鸾兮已远。名山兮不返。逮绀草之可结。及朱华之未晚。绁余马于椒阿。漾余舟于沙衍。临星朏兮树闇。看日烁兮霞浅。浅霞兮驳云。一合兮一分。映壑兮为饰。缀涧兮成文。碧色兮婉转。丹秀兮芬蒀。深林寂以窈窈。上猨狖之所羣。羣猨兮聒山。大林兮蔽天。枫岫兮筠岭。兰畹兮芝田。紫蒲兮光水。红荷兮艳泉。香枝兮嫩叶。翡累兮翠叠。非郢路之辽远。实寸忧之相接。欷美人于心底。愿山与川之可涉。若溘死于汀潭。哀时命而自惬。","dynasty":"南北朝","title":"杂三言爱远山"}
{"author":"江淹","content":"山棂静兮悲凝凉。涧轩掩兮酒涵霜。曾风激兮绿苹断。积石闭兮紫苔伤。芝原寂少色。筠庭黯无光。沐予冠于极浦。驰予佩兮江阳。吊秋冬之已暮。忧与忧兮不忘。使杜蘅可翦而弃。夫何贵于芬芳。","dynasty":"南北朝","title":"应谢主簿骚体"}
{"author":"江淹","content":"含秋一顾。眇然山中。檀栾循□。便娟来风。木瑟瑟兮气芬蒀。石戋戋兮水成文。擿江崖之素草。窥海岫之青云。愿芙蓉兮未晦。遵江波兮待君。","dynasty":"南北朝","title":"刘仆射东山集学骚"}
{"author":"江淹","content":"青春素景兮白日出之蔼蔼。吾将弭节于江夏。见杜若之如大。结琱鳞以成车。悬杂羽而为盖。草色绿而马声虑。欷沿油以流带。","dynasty":"南北朝","title":"山中楚辞"}
{"author":"江淹","content":"予将礼于太一。乃雄剑兮玉钩。日华粲于芳阁。月金披于翠楼。舞燕赵之上色。激河淇之名讴。荐西海之异品。倾东岳之庶羞。乘鱼文兮锦质。要灵人兮中州。","dynasty":"南北朝","title":"山中楚辞"}
{"author":"江淹","content":"人橘浦兮容与。心敞惘兮迷所识。视烟霞而一色。深秋窈以亏。天上列星之所极。","dynasty":"南北朝","title":"山中楚辞"}
{"author":"江淹","content":"桂之生兮山之峦。纷可爱兮柯团团。溪崎嶬兮石架阻。{风幼}{风刘}兮木道寒。烟色闭兮乔木桡。岚气闇兮幽篁难。忌蟪蛄之蚤吟。惜王孙之晚还。信于邑兮白露。方夭病兮秋兰。","dynasty":"南北朝","title":"山中楚辞"}
{"author":"江淹","content":"石簁簁兮蔽日。雪叠叠兮薄树。车萧条兮山逼。舟容与兮水路。愍晨夜之摧挫。感春秋之欲暮。征夫辍而在位。御者局而载顾。","dynasty":"南北朝","title":"山中楚辞"}
{"author":"江淹","content":"魂兮归来。异方不可以亲。蝮蛇九首。雄虺戴鳞。炎穴一光。骨烂魂伤。玄狐曳尾。赤象为梁。至日归来。无往此异方。","dynasty":"南北朝","title":"山中楚辞"}
{"author":"江淹","content":"广成爱神鼎，淮南好丹经。此山具鸾鹤，往来尽仙灵。瑶草正翕赩，玉树信葱青。绛气下萦薄，白云上杳冥。中坐瞰蜿虹，俯伏视流星。不寻遐怪极，则知耳目惊。日落长沙渚，曾阴万里生。藉兰素多意，临风默含情。方学松柏隐，羞逐市井名。幸承光诵末，伏思托后旌。","dynasty":"南北朝","title":"从冠军建平王登庐山香炉峰诗"}
{"author":"江淹","content":"揽泪访亭候，兹地乃闽城。万古通汉使，千载连吴兵。瑶涧夐崭崒，铜山郁纵横。方水埋金雘，圆岸伏丹琼。下视雄虹照，俯看彩霞明。桂枝空命折，烟气坐自惊。剑径羞前检，岷山惭旧名。伊我从霜露，仆御复孤征。楚客心命绝，一愿闻越声。","dynasty":"南北朝","title":"迁阳亭诗"}
{"author":"江淹","content":"从军山陇北，长望阴山云。泾渭各异流，恩情于此分。故人赠宝剑，镂以瑶华文。一言凤独立，再说鸾无群。何得晨风起，悠哉凌翠氛。黄鹄去千里，垂涕为报君。","dynasty":"南北朝","title":"古意报袁功曹诗"}
{"author":"江淹","content":"鲵妖毁玉度，虹气岨王猷。上宰轸灵略，宏威肃广谋。绵崄冒戈堞，乘峤架烽楼。燕兵歌越水，代马思吴州。金笳夜一远，明月信悠悠。云色被江出，烟光带海浮。开襟夹苍宇，拓远局溟洲。折日承丹谷，总驾临青丘。仄待飙雾晏，方从畎壑游。","dynasty":"南北朝","title":"从萧骠骑新亭"}
{"author":"江淹","content":"閒居深怅怅，飔寒拂中闺。宝礼自千里，缣书果君题。山川吐幽气，云景抱长怀。兹别亦为远，潮澜郁东西。汀皋日惨色，桂暗猿方啼。揽意谁侘傺，屑涕在心乖。杜蘅念无沫，石兰终不暌。冀总岁暮驾，游衍苍山蹊。","dynasty":"南北朝","title":"冬尽难离和丘长史诗"}
{"author":"江淹","content":"心远路已迥，意满辞未陈。曾风漂别盖，北云竦征人。杯酒怜岁暮，志气非上春。若无孤鸟还，沥泣何所因。","dynasty":"南北朝","title":"无锡舅相送衔涕"}
{"author":"江淹","content":"江皋桐始华，敛衣望边亭。平原何寂寂，岛暮兰紫茎。芬披好草合，流烂新光生。冰雪徒皦洁，此焉空守贞。","dynasty":"南北朝","title":"感春冰遥和谢中书诗二首其一"}
{"author":"江淹","content":"暮意歌上眷，怅哉望佳人。揽洲之宿莽，命为瑶桂因。观书术不变，学古道恒真。若作商山客，寄谢丹水滨。","dynasty":"南北朝","title":"感春冰遥和谢中书诗二首其二"}
{"author":"江淹","content":"远与君别者，乃至雁门关。黄云蔽千里，游子何时还。送君如昨日，檐前露已团。不惜蕙草晚，所悲道里寒。君在天一涯，妾身长别离。愿一见颜色，不异琼树枝。菟丝及水萍，所寄终不移。","dynasty":"南北朝","title":"杂体诗三十首其一古离别"}
{"author":"江淹","content":"樽酒送征人，踟蹰在亲宴。日暮浮云滋，握手泪如霰。悠悠清水川，嘉鲂得所荐。而我在万里，结友不相见。袖中有短书，愿寄双飞燕。","dynasty":"南北朝","title":"杂体诗三十首其二李都尉陵从军"}
{"author":"江淹","content":"纨扇如团月，出自机中素。画作秦王女，乘鸾向烟雾。彩色世所重，虽新不代故。窃愁凉风至，吹我玉阶树。君子恩未毕，零落在中路。","dynasty":"南北朝","title":"杂体诗三十首其三班婕妤咏扇"}
{"author":"江淹","content":"置酒坐飞阁，逍遥临华池。神飙自远至，左右芙蓉披。绿竹夹清水，秋兰被幽崖。月出照园中，冠佩相追随。客从南楚来，为我吹参差。渊鱼犹伏浦，听者未云罢。高文一何绮，小儒安足为。肃肃广殿阴，雀声愁北林。众宾还城邑，何用慰我心。","dynasty":"南北朝","title":"杂体诗三十首其四魏文帝曹丕游宴"}
{"author":"江淹","content":"君王礼英贤，不吝千金璧。双阙指驰道，朱宫罗第宅。从容冰井台，清池映华薄。凉风荡芳气，碧树先秋落。朝与佳人期，日夕望青阁。褰裳摘明珠，徙倚拾蕙若。眷我二三子，辞义丽金雘。延陵轻宝剑，季布重然诺。处富不忘贫，有道在葵藿。","dynasty":"南北朝","title":"杂体诗三十首其五陈思王曹植赠友"}
{"author":"江淹","content":"苍苍山中桂，团团霜露色。霜露一何紧，桂枝生自直。橘柚在南国，因君为羽翼。谬蒙圣主私，托身文墨职。丹彩既已过，敢不自雕饰。华月照芳池，列坐金殿侧。微臣固受赐，鸿恩良未测。","dynasty":"南北朝","title":"杂体诗三十首其六刘文学桢感怀"}
{"author":"江淹","content":"伊昔值世乱，秣马辞帝京。既伤蔓草别，方知杕杜情。崤函荡丘墟，冀阙缅纵横。倚棹泛泾渭，日暮山河清。蟋蟀依素野，严风吹枯茎。鹳鹢在幽草，客子泪己零。去乡三十载，幸遭天下平。贤主降嘉赏，金貂服玄缨。侍宴出河曲，飞盖游邺城。朝露竟几何，忽如水上萍。君子笃恩义，柯叶终不倾。福履既所绥，千载垂令名。","dynasty":"南北朝","title":"杂体诗三十首其七王侍中粲怀德"}
{"author":"江淹","content":"曰余不师训，潜志去世尘。远想出宏域，高步超常伦。灵凤振羽仪，戢景西海滨。朝食琅玕实，夕饮玉池津。处顺故无累，养德乃入神。旷哉宇宙惠，云罗更四陈。哲人贵识义，大雅明庇身。庄生悟无为，老氏守其真。天下皆得一，名实久相宾。咸池飨爰居，钟鼓或愁辛。柳惠善直道，孙登庶知人。写怀良未远，感赠以书绅。","dynasty":"南北朝","title":"杂体诗三十首其八嵇中散康言志"}
{"author":"江淹","content":"青鸟海上游，鸴斯蒿下飞。浮沈不相宜，羽翼各有归。飘飘可终年，沆瀁安是非。朝云乘变化，光耀世所希。精卫衔木石，谁能测幽微。","dynasty":"南北朝","title":"杂体诗三十首其九阮步兵籍咏怀"}
{"author":"江淹","content":"秋月映帘栊，悬光入丹墀。佳人抚鸣琴，清夜守空帷。兰径少行迹，玉台生网丝。庭树发红彩，闺草含碧滋。延伫整绫绮，万里赠所思。愿垂湛露惠，信我皎日期。","dynasty":"南北朝","title":"杂体诗三十首其十张司空华离情"}
{"author":"江淹","content":"青春速天机，素秋驰白日。美人归重泉，凄怆无终毕。殡宫已肃清，松柏转萧瑟。俯仰未能弭，寻念非但一。抚衿悼寂寞，恍然若有失。明月入绮窗，仿佛想蕙质。销忧非萱草，永怀寄梦寐。梦寐复冥冥，何由觌尔形。我惭北海术，尔无帝女灵。驾言出远山，徘徊泣松铭。雨绝无还云，华落岂留英。日月方代序，寝兴何时平。","dynasty":"南北朝","title":"杂体诗三十首其十一潘黄门岳述哀"}
{"author":"江淹","content":"储后降嘉命，恩纪被微身。明发眷桑梓，永叹怀密亲。流念辞南澨，衔怨别西津。驱马遵淮泗，旦夕见梁陈。服义追上列，矫迹厕宫臣。朱黻咸髦士，长缨皆俊民。契阔承华内，绸缪逾岁年。日暮聊总驾，逍遥观洛川。殂殁多拱木，宿草凌寒烟。游子易感慨，踯躅还自怜。愿言寄三鸟，离思非徒然。","dynasty":"南北朝","title":"杂体诗三十首其十二陆平原机羁宦"}
{"author":"江淹","content":"韩公沦卖药，梅生隐市门。百年信荏苒，何为苦心魂。当学卫霍将，建功在河源。圭组贤君眄，青紫明主恩。终军才始达，贾谊位方尊。金张服貂冕，许史乘华轩。王侯贵片议，公卿重一言。太平多欢娱，飞盖东都门。顾念张仲蔚，蓬蒿满中园。","dynasty":"南北朝","title":"杂体诗三十首其十三左记室思咏史"}
{"author":"江淹","content":"丹霞蔽阳景，绿泉涌阴渚。水鹳巢层甍，山云润柱础。有弇兴春节，愁霖贯秋序。燮燮凉叶夺，戾戾飔风举。高谈玩四时，索居慕俦侣。青苕日夜黄，芳蕤成宿楚。岁暮百虑交，无以慰延伫。","dynasty":"南北朝","title":"杂体诗三十首其十四张黄门协苦雨"}
{"author":"马怀素","content":"睿赏叶通三，宸游契重九。兰将叶布席，菊用香浮酒。落日下桑榆，秋风歇杨柳。幸齐东户庆，希荐南山寿。","dynasty":"唐代","title":"九日幸临渭亭登高应制得酒字"}
{"author":"马怀素","content":"季月启重阳，金舆陟宝坊。御旗横日道，仙塔俨云庄。帝跸千官从，乾词七曜光。顾惭文墨职，无以颂时康。","dynasty":"唐代","title":"奉和九月九日登慈恩寺浮图应制"}
{"author":"马怀素","content":"帝子今何去，重姻适异方。离情怆宸掖，别路绕关梁。望绝园中柳，悲缠陌上桑。空馀愿黄鹤，东顾忆回翔。","dynasty":"唐代","title":"奉和送金城公主适西蕃应制"}
{"author":"马怀素","content":"颍川开郡邑，角宿分躔野。君非仲举才，谁是题舆者。悯悯琴上鹤，萧萧路傍马。严程若可留，别袂希再把。","dynasty":"唐代","title":"饯许州宋司马赴任"}
{"author":"马怀素","content":"外牧资贤守，斯人奉帝俞。淮南膺建隼，渭北暂分符。坐叹烟波隔，行嗟物候殊。何年升美课，回首北城隅。","dynasty":"唐代","title":"饯唐州高使君赴任"}
{"author":"马怀素","content":"玄籥飞灰出洞房，青郊迎气肇初阳。仙舆暂下宜春苑，御醴行开荐寿觞。映水轻苔犹隐绿，缘堤弱柳未舒黄。唯有裁花饰簪鬓，恒随圣藻狎年光。","dynasty":"唐代","title":"奉和立春游苑迎春应制"}
{"author":"马怀素","content":"彩仗雕舆俯碧浔，行春御气发皇心。摇风细柳萦驰道，映日轻花出禁林。遍野园亭开帟幕，连堤草树狎衣簪。谬参西掖沾尧酒，愿沐南薰解舜琴。","dynasty":"唐代","title":"奉和圣制春日幸望春宫应制"}
{"author":"马怀素","content":"日宇千门平旦开，天容万象列昭回。三阳候节金为胜，百福迎祥玉作杯。就暖风光偏著柳，辞寒雪影半藏梅。何幸得参词赋职，自怜终乏马卿才。","dynasty":"唐代","title":"奉和人日宴大明宫恩赐彩缕人胜应制"}
{"author":"马怀素","content":"主家台沼胜平阳，帝幸欢娱乐未央。掩映雕窗交极浦，参差绣户绕回塘。泉声百处传歌曲，树影千重对舞行。圣酒一沾何以报，唯欣颂德奉时康。","dynasty":"唐代","title":"奉和幸安乐公主山庄应制"}
{"author":"马怀素","content":"积水逶迤绕直城，含虚皎镜有馀清。图云曲榭连缇幕，映日中塘间彩旌。赏洽犹闻箫管沸，欢留更睹木兰轻。无劳海上寻仙客，即此蓬莱在帝京。","dynasty":"唐代","title":"兴庆池侍宴应制"}
{"author":"马怀素","content":"凤楼窈窕凌三袭，翠幌玲珑瞰九衢。复道中宵留宴衎，弥令上客想踟蹰。","dynasty":"唐代","title":"夜宴安乐公主宅"}
{"author":"马怀素","content":"闻君出宰洛阳隅，宾友称觞饯路衢。别后相思在何处，只应关下望仙凫。","dynasty":"唐代","title":"饯唐永昌"}
{"author":"马怀素","content":"綵仗雕舆俯碧浔，行春御气发皇心。摇风细柳萦驰道，映日轻花出禁林。遍野园亭开帟幕，连堤草树狎衣簪。谬参西掖沾尧酒，愿沐南薰解舜琴。","dynasty":"唐代","title":"奉和圣制春日幸望春宫应制"}
{"author":"马怀素","content":"凤楼䆗窱凌三袭，翠幌玲珑瞰九衢。复道中宵留宴衎，弥令上客想踟蹰。","dynasty":"唐代","title":"夜宴安乐公主宅"}
{"author":"陈衡","content":"楚项英雄不在支，筑台耽戏玩乌骓。八千子弟誇豪霸，百二河山笑转麾。何事作疑疏亚父，自甘倚帐哭虞姬。空留故址谁登览，往事萧条竟莫追。","dynasty":"明代","title":"戏马台诗其一"}
{"author":"陈衡","content":"绣衣不果共追游，戏马台荒百草稠。山掩碧溪流水咽，人归乌渡故乡羞。独留古迹龙王庙，那见春风燕子楼。何事当年骓不逝，满天明月楚歌讴。","dynasty":"明代","title":"戏马台诗其二"}
{"author":"陈衡","content":"拟上高楼第几层，玉壶携酒不成登。长江台下留今古，荒址山头历废兴。时到人心崇泰运，势倾天意困阴陵。乌江一去船何在，恨煞无槎可借乘。","dynasty":"明代","title":"戏马台诗其三"}
{"author":"陈衡","content":"筑台戏马气何高，云窅乌江枉自劳。逐鹿惟亡秦社稷，逝骓终愧汉英豪。尘封碑碣苍猿树，云锁寒山孤兔号。千载胜游还不果，空将醉兴作挥毫。","dynasty":"明代","title":"戏马台诗其四"}
{"author":"陈衡","content":"百涉洪遥戏马台，山高水险雪涛哀。水声咽似虞姬泣，山势倾如霸业颓。谋略既疏英气尽，歌声未动戍心灰。千年尘事徒追忆，日月流光自往回。","dynasty":"明代","title":"戏马台诗其五"}
{"author":"陈衡","content":"戏马台高叠翠重，兴来登览赏危峰。影移亚父坟前月，声掩阇黎饭后钟。狡兔未拴烹猎狗，张良那得际云龙。回听大唱歌风句，幽涧人人恨碧松。","dynasty":"明代","title":"戏马台诗其六"}
{"author":"陈衡","content":"经费当年卜筑工，登台几度戏青骢。三分割据千筹策，半世英雄一烛风。天运不由人力大，月明能使戍营空。阴陵垓下争闲气，斫蟒曾经兆沛公。","dynasty":"明代","title":"戏马台诗其七"}
{"author":"陈衡","content":"荒台寂寞挽彭城，戏马台留身后名。亚父既归秦鹿逐，虞姬未别楚歌声。路迷道失骓难逝，人去台空草自生。载酒欣然穷胜力，舒怀不尽古今情。","dynasty":"明代","title":"戏马台诗其八"}
{"author":"陈衡","content":"汉楚争雄半局棋，筑台戏马亦依稀。非因冀北良驹少，自是江东王气微。捷足岂堪迷泽展，逸尘只向大风飞。春来燕子台边语，错认他人马不归。","dynasty":"明代","title":"戏马台诗其九"}
{"author":"陈衡","content":"命友登台四大观，何其负约不成欢。台前那复云生阵，江上空留月走丸。遗恨水声长咽咽，添愁草色夜漫漫。行人莫问当年事，父老江东心已寒。","dynasty":"明代","title":"戏马台诗其十"}
{"author":"陈衡","content":"戏马台前绝马嘶，绣衣负我酒空携。琴樽既已空违约，诗韵无人入品题。大地瓜分沟割尔，空营月满泣虞兮。已羞忍耻浑无奈，徒自阴陵哭路迷。","dynasty":"明代","title":"戏马台诗其十一"}
{"author":"陈衡","content":"古台谁筑插天高，项羽戏骓创霸图。寂寂不闻人气概，凄凄只见草荒芜。欲知验马乘佳兴，不遂青丝击玉壶。犹拟归来天色晚，云横湍水落金乌。","dynasty":"明代","title":"戏马台诗其十二"}
{"author":"陈衡","content":"高台峍兀耸南天，不见当年戏锦鞯。入眼山河浑在望，如梭岁月总难延。狮眠兔隐人千古，碑碣苔封事几年。遥忆英雄何处去，西风惟有草芊芊。","dynasty":"明代","title":"戏马台诗其十三"}
{"author":"陈衡","content":"登临未上古台荒，戏马风闻楚霸王。力大拔山能盖世，龃龉败战耻还乡。乌骓不逝乌江冷，紫剑横拖紫电光。可惜虞姬无复别，夜来明月为谁苍。","dynasty":"明代","title":"戏马台诗其十四"}
{"author":"陈衡","content":"来到台前泛绿樽，传闻芳草怨王孙。咸阳宫殿无烟烬，大地山河有燹痕。败将羞归吴地惨，阵云愁锁楚天昏。乌江剑断应难续，谁爇苏香为返魂。","dynasty":"明代","title":"戏马台诗其十五"}
{"author":"陈衡","content":"荒台高耸压城南，戏马英雄乐意耽。叱诧一声山尽裂，咆哮百战酒徒酣。区区事业成尘土，凛凛威风空笑谈。知耻不能全义勇，至今谁为释君惭。","dynasty":"明代","title":"戏马台诗其十六"}
{"author":"陈衡","content":"未向山头携酒过，斯台无筑意如何。威风肃战来鲸战，明月开营散楚歌。人去台空蒿易长，名留迹在事难磨。斜阳倒影长江水，千古悠悠逝碧波。","dynasty":"明代","title":"戏马台诗其十七"}
{"author":"陈衡","content":"未上高台草色青，夕阳遥望耸亭亭。项王昔日调骓马，亚父当年识帝星。乌阵山前空苦战，楚歌月下不堪听。无情最是乌江渡，一剑溪头水气腥。","dynasty":"明代","title":"戏马台诗其十八"}
{"author":"陈衡","content":"分兵逐鹿拥如云，项籍英雄志出群。山顶筑台观戏马，鸿门设宴贺雄军。完盟定誓谁先到，负约欺心自解纷。天子气高应不识，歌风终是属他人。","dynasty":"明代","title":"戏马台诗其十九"}
{"author":"陈衡","content":"项羽英雄力拔山，筑台戏马乐忘还。鸿门设宴徒生计，大地沟分好事闲。九里山前连日战，乌江渡口片时间。虞姬父老空回首，积雪江东泪乍潸。","dynasty":"明代","title":"戏马台诗其二十"}
{"author":"陈衡","content":"天清海静晚晴空，潭底嫦娥妙化工。半定半挥云母扇，或开或合水晶宫。洪波漾影千山动，皓魄浮光万里同。借问灵槎何处是，广寒有路几人通。","dynasty":"明代","title":"咏潭底月其一"}
{"author":"陈衡","content":"潭底谁将仙桂芬，天香缭绕净尘氛。珠浮沧海涵清气，人在琼楼唱紫云。下榻那寻徐稚子，当垆拟对卓文君。龙宫一阵金风起，无限琼波皱玉纹。","dynasty":"明代","title":"咏潭底月其二"}
{"author":"陈衡","content":"天开潭底静悠悠，谁掷银刀点碧流。千顷波翻千颗玉，一江水浸一轮秋。灯分淡影三千界，风泛崇光十二楼。记得当年扳桂处，蓝袍春满最清幽。","dynasty":"明代","title":"咏潭底月其三"}
{"author":"陈衡","content":"追游登高台，松风生微寒。携壶延王孙，酣歌青云间。","dynasty":"明代","title":"戏马台诗韵"}
{"author":"曹鉴徵","content":"西蜀东吴万里余，那堪薄宦久离居。舅甥忽忆三年别，乡国初逢一纸书。明月啼猿巫峡迥，秋风落木锦江虚。何缘得贳郫筒酒，将问云安丙穴鱼。","dynasty":"清代","title":"得魏子存舅氏蜀中书"}
{"author":"钟蒨","content":"随阳来万里，点点度遥空。影落长江水，声悲半夜风。残秋辞绝漠，无定似惊蓬。我有离群恨，飘飘类此鸿。","dynasty":"唐代","title":"别诸同志（得新鸿）"}
{"author":"刘墉","content":"既奉命于秦淮之上，又随我于邗沟之东，追攀不疲，以至邵伯南埭，始终之际，良有可称。送蔡明远叙。乙未冬日临。石菴居士。","dynasty":"清代","tags":"赞颂，写人","title":"刘墉行书送蔡明远叙轴"}
{"author":"刘墉","content":"六朝金粉擅风流，射策东堂片玉收。事去不无江总恨，宦成薄有杜陵愁。凄凉法曲秦淮夜，慷慨悲歌易水秋。宝玦飘零红袖泣，几多哀艳为君留。","dynasty":"清代","title":"读吴梅村集"}
{"author":"刘墉","content":"大别山前江水横，烟波江上古今情。王敦不忌温忠武，刘表翻嫌祢正平。城郭人归云未散，汀洲春绿草还生。秋风吹梦潇湘浦，回首南楼月正明。","dynasty":"清代","title":"武昌怀古"}
{"author":"刘墉","content":"红冰一片凝双魂，江婓夜吊秋烟痕。修顽雪挼弱无骨，对泣余膏咽孤月。娇怜负转如流弹，觅影不见空折盘。蚌珠拾得无处著，歌怨莫邪声更寒。江中碧化古时魅，裁佩偏宜素腰腻。唾壶已碎失胭脂，浓入吴波波亦醉。故宫云老东西迷，十二栏干锁玉肌。吴蚕作茧不裹肉，飞出双蛾向江哭。乌啼纱绿机声绝，余织青红两雌蜺。青锋祇欲饫蝤蛴，臂上守宫蔫未灭。","dynasty":"清代","title":"玉波冷双连"}
{"author":"刘墉","content":"堂中了了见文殊，道人心似秋潭虚。不求五欲以自恣，以法为乐喜有余。青山白云远萦带，碧梧翠竹交扶疏。乞食一钵万事了，洗钵宴坐忘朝晡。门外红尘坌十丈，尘中有客常崎岖。清谈名理侔卫乐，高论康济追唐虞。偶来憩息意良惬，尚有客气论贤愚。教乘滋茂信有力，廊庙何必殊江湖。","dynasty":"清代","title":"和王临川杭州修广师法喜堂韵"}
{"author":"应法孙","content":"愁云翠万叠。露柳残蝉空抱叶。帘卷流苏宝结。乍庭户嫩凉，阑干微月。玉纤胜雪。委素纨、尘锁香箧。思前事、莺期燕约，寂寞向谁说。悲切。漏签声咽。渐寒灺、兰缸未灭。良宵长是闲别。恨酒凝红绡，纷涴瑶玦。镜盟鸾影缺。吹笛西风数阕。无言久，和衣成梦，睡损缕金喋。","dynasty":"宋代","title":"霓裳中序第一"}
{"author":"应法孙","content":"宿雾楼台湿。晓清初、花明柳润，燕飞莺集。旧约重来歌舞地，留得艳香娇色。又梦草、东风吹碧。午因腾腾春欲醉，对文楸、玉子无心拾。看蝶舞，傍花立。酒痕未醒愁先入。记年时，翠楼寒浅，宝笙慵吸。想驻马河桥分别，恨轻竹风颿烟笠。早尘暗、华堂帘隙。倚尽黄昏人独自，望江南回雁归云急。凭付与，锦笺墨。","dynasty":"宋代","title":"贺新郎"}
{"author":"董闇","content":"远游当岁暮，为养反离亲。贫士千秋恨，依人万里身。丹崖盘鸟道，黑水暗龙津。嗟我犹羁旅，离筵倍怆神。","dynasty":"清代","title":"岁杪送青来游滇"}
{"author":"陈其志","content":"红云片片出东溟，赢得芳名此日馨。王事去勤蘋欲白，莱衣归戏柳垂青。谁登百尺风能御，独笑高阳晚未醒。为报西邻诸鲍叔，茅斋吾已懒横经。","dynasty":"明代","title":"喜梁叔一归省"}
{"author":"陈江","content":"山斗仰韩千古在，释儒相访未全非。曾闻更有相忘者，解带江门换衲衣。","dynasty":"明代","title":"灵山寺和濂溪韵"}
{"author":"梁锽","content":"妾家巫峡阳，罗幌寝兰堂。晓日临窗久，春风引梦长。落钗仍挂鬓，微汗欲消黄。纵使朦胧觉，魂犹逐楚王。","dynasty":"唐代","title":"美人春卧"}
{"author":"梁锽","content":"阿娇年未多，弱体性能和。怕重愁拈镜，怜轻喜曳罗。临津双洛浦，对月两嫦娥。独有荆王殿，时时暮雨过。","dynasty":"唐代","title":"名姝咏"}
{"author":"梁锽","content":"百舌闻他郡，间关媚物华。敛形藏一叶，分响出千花。坐爱时褰幌，行藏或驻车。不须应独感，三载已辞家。","dynasty":"唐代","title":"闻百舌鸟"}
{"author":"梁锽","content":"东吴有灵草，生彼剡溪傍。既乱莓苔色，仍连菡萏香。掇之称远士，持以奉明王。北阙颜弥驻，南山寿更长。金膏徒骋妙，石髓莫矜良。倘使沾涓滴，还游不死方。","dynasty":"唐代","title":"省试方士进恒春草"}
{"author":"梁锽","content":"征夫走马发渔阳，少妇含娇开洞房。千日废台还挂镜，数年尘面再新妆。春风喜出今朝户，明月虚眠昨夜床。莫道幽闺书信隔，还衣总是旧时香。","dynasty":"唐代","title":"代征人妻喜夫还"}
{"author":"梁锽","content":"莫向嵩山去，神仙多误人。不如朝魏阙，天子重贤臣。","dynasty":"唐代","title":"赠李中华"}
{"author":"梁锽","content":"堂高凭上望，宅广乘车行。（《咏郭令公宅》。见《封氏闻见记》）","dynasty":"唐代","title":"句"}
{"author":"梁锽","content":"日月生天久，年年庆一回。时平祥不去，寿远节长来。连吹千家笛，同朝百郡杯。愿持金殿镜，处处照遗才。","dynasty":"唐代","title":"天长节"}
{"author":"梁锽","content":"妾命何偏薄，君王去不归。欲令遥见悔，楼上试春衣。空殿看人入，深宫羡鸟飞。翻悲因买赋，索镜照空辉。","dynasty":"唐代","title":"长门怨"}
{"author":"梁锽","content":"露井桃花发，双双燕并飞。美人姿态里，春色上罗衣。自爱频开镜，时羞欲掩扉。不知行路客，遥惹五香归。","dynasty":"唐代","title":"艳女词"}
{"author":"梁锽","content":"杏梁初照日，碧玉后堂开。忆事临妆笑，春娇满镜台。含声歌扇举，顾影舞腰回。别有佳期处，青楼客夜来。","dynasty":"唐代","title":"狷氏子"}
{"author":"梁锽","content":"白皙歌童子，哀音绝又连。楚妃临扇学，卢女隔帘传。晓燕喧喉里，春莺啭舌边。若逢汉武帝，还是李延年。","dynasty":"唐代","title":"戏赠歌者"}
{"author":"梁锽","content":"云端有灵匹，掩映拂妆台。夜久应摇珮，天高响不来。片欢秋始展，残梦晓翻催。却怨填河鹊，留桥又不回。","dynasty":"唐代","title":"七夕泛舟"}
{"author":"梁锽","content":"画扇出秦楼，谁家赠列侯。小含吴剡县，轻带楚扬州。掩作山云暮，摇成陇树秋。坐来传与客，汉水又回流。","dynasty":"唐代","title":"崔驸马宅咏画山水扇"}
{"author":"梁锽","content":"宋玉东家女，常怀物外多。自从图渤海，谁为觅湘娥。白鹭栖脂粉，赪鲂跃绮罗。仍怜转娇眼，别恨一横波。","dynasty":"唐代","title":"观王美人海图障子"}
{"author":"陈贵诚","content":"旧到乌回寺，相迎识短筇。重来已无迹，今去欲安从。春晓空啼鸟，岩枯吼夜龙。诸天围绕处，重听一楼钟。","dynasty":"宋代","title":"禅师塔"}
{"author":"费唐臣","content":"第一折(王安石上，开)助役青苗法令行，坐看足食更强兵。嗷嗷朝野多非己。独仗君王自圣明。下官姓王名安石，字介甫，金陵人氏。自幼讲明儒术，涉猎子史，叨举进士。蒙圣人抬举，官做到丞相之职。小官既蒙知遇，知无不言。言无不用。近见西北二边用兵，财用匮乏。我有一策，要行青苗助役于民间。在朝诸官，多言不便，独翰林学士苏轼，十分与我不合。昨日上疏，说我奸邪，蠹政害民。我欲报复，况主上素重其才，难以轻去。且本官志大言浮，离经畔道，见新法之行，往往行诺吟咏。我已着御史李定等，劾他赋诗讪谤，必致主上震怒，置之死地，亦何难哉。计谋已定，且试看如何。(驾上引一行人，云)勤政楼头夜末央，五更殿陛有轻霜。欲教四海隆仁化，侧席从容纳谏章。某宋帝是也。自我祖公公太祖皇帝，陈桥推戴，奄有四海，传太宗、真宗、仁宗、英宗，以至朕躬。幸喜天下治平，独西北二边未宁，几欲用兵，又恐财用匮乏，馈饷不继。昨日宰相王安石，志欲富国强兵，意与朕合。立青苗助役之法，十分有见。但百官多喜因循，以为不便。翰林学士苏轼，尤深诋毁。朕欲加罪，怜惜其才。近闻又生怨谤，妄斥朝廷，未知真伪。左右，唤御史台官来，朕问取则。(左右云)御史台官安在？圣上宣唤。(扮李定上，云)某御史李定是也。自出身以来，深蒙时相王荆公抬举，见任御史之职。近因新法未行，翰林学士苏轼与荆公言论不合，令某劾其平日所为诗章有干政化者，具为一疏，劾其谤讪，本已写定了。如今圣上又来宣唤，须索走一遭去。(做到科)(拜跪云)陛下宣小臣何用？(驾云)近闻学士苏轼，托诗毁谤，言官何不论劾？(李云)臣已具本，正欲投进。(递本科)(驾云)你说一遍朕听。(李跪云)御史李定等言：今有翰林学士苏轼，章句腐儒，骤登清要。志大言浮，离经畔道。论新法而短毁时相，托吟咏而谤讪朝廷。实有无君之罪，难逭欺上之诛。且如《题古桧》云：\"根到九泉无屈处，世间惟有蛰龙知。\"陛下飞龙在天，轼以为不知己，而求地下之蛰龙，非不臣而何？陛下发钱本以业贫民，轼则曰：\"赢得儿童语音好，一年强半在城中。\"陛下明法以课群吏，轼则曰：\"读书万卷不读律，致君尧舜终无术\"。陛下兴水利，轼则曰：\"造物若知明主意，应教斥卤变桑田。\"陛下议盐铁。轼则曰：\"岂是闻韶解忘味，迩来三月食无盐。\"如此之类尚多，伏望圣明早加显戮，以息怨谤，伏候指挥。(驾怒云)苏轼小臣讪上，着廷尉司拿问。(内应)(下)(张丞相上，云)下官张方平是也。旧居丞相之职，告老家居。朝廷大事，常蒙主上垂访。近者学士苏轼，乃一代才子。止因与王安石言论不合，被其门客李定妄引诗篇，劾他谤讪。主上震怒，送廷尉治罪，要处之死地。我想来：人才难得，又使主上有杀近臣之名。只索救他一遭去。(下)(驾上，云)前日着廷尉司勘问苏轼，至今不见复旨。朕想来：本官清才重名，见重当世。其诸诗作，不过一时之兴，岂有深意，待问的如何，朕自有区处。(张丞相上，云)来到这朝门前，近巨通报咱。(左右报云)有张方平等宣。(驾云)宣来。(张进拜，云)臣有短谏，伏取圣裁。臣见得学士苏轼，忠信为国，不避时相。吟诗遣兴，岂在朝廷，况诗尚谲谏。言之者无罪，闻之者足戒。今言官李定，怀论己之私仇，结奸邪之党类，风闻妄奏，不协人心。伏望圣明，收回成命，复本官之职，遂好生之德，臣不敢专擅，惟圣鉴不错。(驾云)朕心正欲如此。近臣快宣的苏轼来者。(内应科)(正末上，云)小生姓苏名轼，字子瞻，四川眉州人也。少举进士，官授翰林学士承旨。极蒙主上眷顾，每召对便殿，或至深夜，尝彻御前金莲炬送归，恩渥无比。但时相王安石，误国害民，创立新法，四海怨望。而御史李定，不持生母仇氏服，下官尝恶其为人。下官前日具疏，论王安石之奸。不想李定党比王安石，劾奏下官赋诗毁谤朝廷。主上听信，将下于大理狱。要处以死。今日圣旨又来宣唤。不知为何？想俺初登仕版，何等志气，今日只如此也。(唱)【仙吕】【点绛唇】万顷潇湘，九天星象，长江浪，吸入诗肠，都变做豪气三千丈。【混江龙】想着那丝纶阁上，常则是紫薇花对紫薇郎。步九重春色，拂两袖天香。万里云烟挥翰墨，一天星斗焕文章。翰林风月，京洛山川，洞庭烟雨，金谷莺花，怎能彀一轮皂盖飞头上。诗吟的神嚎鬼哭，文惊的地老天荒。(云)小官若无才学，怎居翰林之职？想当日夜对内殿，宠赐金莲，际遇非浅也。(唱)【油葫芦】想月满西楼夜未央，蒙君恩宿建章。不比长安三月荔枝香，翠鬟拥出芙蓉帐。又不是醉鞭误入平康巷，笙歌几处闻，净鞭三下响。没揣地半张鸾驾从天降，举首仿佛见君正。【天下乐】恰便似一朵红云捧玉皇，官里呵慌忙，回未央，则恐怕六宫中美人愁夜长。下珠帘处处凉，靸金莲步步响，月明下吹箫引凤凰。(云)来到这朝门外，当驾官通报者。(随驾官报云)宣的苏轼来了(驾云)着进来。(末见科)(驾云)苏轼，你职居近侍，何故托诗讽怨？本当处以重罪，张丞相再三申救，朕亦惜尔之才，赦尔死罪，谪黄州团练副使，本州安置。(末云)谢吾皇不死之恩。陛下，臣蒙知遇，欲竭愚忠。见王安石一心变乱成法，臣上万言书谏诤。今日反受谪贬，兀的不屈死忠臣义士呵。(唱)【那吒令】我立一身纪纲，守箪瓢陋巷。显一身气象，步金马玉堂。上一封谏章，入天罗地网。锦绣肠，江湖量，都分付水国江乡。【鹊踏枝】万言策上君王，一骑马度衡阳。索离了三岛蓬莱，直走遍九曲沧浪。学不的李太白逍遥在醉乡，参破了韩昌黎夕贬潮阳。(驾云)卿既遭御史台劾论，祖宗之法，朕不敢违。卿姑去，不久即诏还也。(末云)臣今辞了天颜，这一去摈斥海岛，葬江鱼之腹，再不能见陛下矣。(唱)【寄生草】臣则待居蛮貊，再谁想立庙堂。今日有曾参难免投梭诳，今日有周公难免流言讲，有仲尼难免狐裘谤。本是个长门献赋汉相如，怎做的东篱赏菊陶元亮。(驾云)卿虽远行，与在京何异？况四海之内，皆归一统。卿不必怨朕，亦国法之不得已也。(末云)陛下法令严明，臣岂敢怨。(唱)【幺篇】臣折么流儋耳，臣折么贬夜郎。一个因书贾谊长沙放，一个因诗杜甫江边葬，一个因文李白波心丧。臣觑屈原千载汨罗江，便是禹门三月桃花浪。(张丞相云)苏学士。今主上宽宥，谪官南行。你不必引证古人，多言反取罪责。(末云)丞想错矣。丈夫生世，忍垢何为？丞相，你听我说。(唱)【金盏儿】不荒唐，不颠狂，折末云阳枭首高竿上，也要将碧天风月两平章。拚着梦魂游故国，想像赴高堂。则今日伤心游海岛，携手上河梁。(末云)罢、罢，则今日拜辞了圣驾，别了丞相，只索长行也。(唱)【赚煞】则为不入虎狼群，躲离鲸鲵浪，直贬过淘淘大江，不信行人不断肠。赤紧的接天隅烟水茫茫，助凄凉衰草斜阳，休想我筑起高台望故乡。这里有当途虎狼，那里有拍天风浪。我要过水云乡，则是跳出是非场。(下)第二折(马正卿引童上，开)下官马正卿是也。黄州人氏。因王安石柄国，某在朝与他言论不合，致政来家，十分自在。近闻学士苏子瞻。上书发王安石之奸，反被言官论劾，贬他来黄州安置，有人传说将次来到。今日下着这等大雪，途路难行。我想忠臣烈士，多遭奸回之手，况苏学士大名，远近钦慕。我今领着家童，担着酒果，迎接苏学士。劝他饮一杯，稍敌寒威。这早晚敢待来也，只索等候咱。(末引童子上，云)下官苏轼，居翰苑数年，颇为遭际。奈王安石虐害百姓，蒙蔽朝廷。我上万言书谏主，反被奸党论劾。贬我湖南。行了数日，将到黄州。今日下着这等一天风雪，瘦蹇颠仆，小童寒战怎生奈何，想忠臣义士，好难处世也呵。(唱)【正宫】【端正好】道德五千言，礼乐三十卷。本待经纶就舜日尧天，只因两角蜗蛮战，贬得我日近长安远。【幺篇】瑶台昨夜蛟龙战，玉鳞甲飞满山川。冯夷饮罢琼林宴，醉把鲛绡剪。(云)好大雪也呵。(唱)【滚绣球】泼墨云垂四野，铸银河插半天。把人间番做了广寒宫殿，有一千顷玉界琼田。这其间骚客迁，朝士贬。五云乡杳然不见，止不过隔蓬莱弱水三千。不能彀风吹章表随龙去，可做了雪拥蓝关马不前，哽咽无言。(童云)老爹，下这等大雪，风又紧，兀的不冻杀我也。老爹连忙走动些。(末唱)【倘秀才】早是水杳山长路远，那更雪冻风寒云卷。(云)你道我行的慢呵，可知可知(唱)我可甚为爱青山懒赠鞭！呵冻手，从双肩。我只索向前。(童云)老爹，人都说你好才学，却怎生遭贬，到不知老爹与上古贤人君子，那几个相似！(末云)这小的虽小倒也省事。你既问我，你听我与你说。(唱)【滚绣球】我怕不文章似韩退之史，笔如司马迁。英俊如仲宣子建，豪迈如居易宗元。风骚如杜少陵，疏狂如李谪仙。高洁如谢安李愿。德行如闵子颜渊。为不学乘桴浮海鸱夷子，生扭做踏雪寻梅孟浩然。困煞英贤。(童云)风寒雪大，我身上衣裳单薄，冻杀我也。老爹，你就不冷么！(末唱)【叨叨令】寒森森朔风失留疏刺串，舞飘飘瑞雪踢良秃栾旋。骑着疋慢腾腾瘦蹇必丢不答践，冻的个立钦钦穉子滴羞笃速战。兀的不冻杀人也么哥，兀的不冻杀人也么哥。空教我瘦岩岩老夫迷留没乱倦。(童哭云)这等寒冷，看看走不动，几时到的黄州也。(末云)童子休烦恼咱，慢慢捱将去。(唱)【倘秀才】脱离了长安市廛，须捱到黄州地面，更狠似夕贬潮阳路八千。往常师往圣，友前贤，到如今怎展！(童云)老爹在翰林时，声名满天下，怎生一旦远贬南荒，好苦也。(末唱)【滚绣球】我也曾写珠玑一万联，判莺花三百篇，扫千军笔端鏖战，但行处天子三宣。结平生诗酒缘，掌中天风月权。不是将帝王埋怨，为甚把苏轼似贾谊南迁。如今一牧童子随驴后，可甚两行朱衣到马前。四野萧然。(马正卿云)苏大人，老夫等了多时也。(末相见科)(马云)老夫马正卿，闻知学士远来，在此久等。如此大雪，寒气逼人，请饮一杯，以敌寒威。(末云)念苏轼不才，朝廷斥逐，敢劳远迓，多感厚意者。(唱)【呆骨朵】见黄童白叟把香醪劝，怕不透彻了酒兴诗颠。(马云)老夫久闻大才，敢求佳作见教。(末云)大人饮酒则饮酒。再休言诗。(马云)诗酒乃吾生分内事。大人此行，与诗酒何干。(末唱)我须不是为酒忘家，见如今因诗受贬。酒债是寻常事，诗病是平生愿。我为甚远流身万里，因此上怕吟诗百篇。(马云)苏大人高才重望，正宜居朝佐主，以治太平。岂宜放逐！(末唱)【五煞】我情愿闲居村落攻经典，谁想闷向秦楼列管弦。枕碧水千寻，对青山一带，趁白云万顷，尽茅屋三间草舍蓬窗，苜蓿盘中，老瓦盆边，乐于贫贱，灯火对床眠。(马云)大人此行，天下共知亏枉，青天可鉴，不久还朝重用也。(末唱)【四煞】从教头上青天鉴，不愿腰间金印悬。受他冷冷清清，多多少少，避是是非非，万万千千。或向林皋声里，舴艋舟中，霍索溪边。一壶村酒，白眼望青天。(马云)往常时紫罗襕白象简，那等尊贵，今日葛巾野服，似觉快乐也呵。(末唱)【三煞】紫袍金带无心恋，两笠烟蓑有意穿。或向新妇矶头，鸥鹭乡中，儿女浦口，鹦鹉洲边。涨一竿春水，带一抹寒烟，掉一只渔舡。黑甜一枕睡，灯火对愁眠。(马云)学士大人携家远谪，朝中旧僚友，也要常常寄音回去。(末，唱)【二煞】佳音不托云间犬，老计惟凭阳羡田。对橘绿橙黄，山高月小，听南枝惊鹊，衰柳鸣蝉。不愁远害，不陷危机，不纳高轩。那里人离乡贱甚日是归年！(马云)大人今远处炎方，朝廷公道何在！后世史官，必有纪录。(末唱)【煞尾】从教臣子一身贬，留得高名万古传。但使歌低酒浅。卧雨眠烟，席地幕天，一任长安路儿远。(下)第三折(马正卿上，开)老夫马正卿是也。自从子瞻学士贬来黄州，又早许久，我常常差人问候。他虽一时被谗，终无大害。况他受知朝廷，必有宣回之日。但本州杨太守度量狭隘，不能济人。又兼是王安石门客，也无周给。我且看如何，再作处置。(下)(王安石上，开)下官王安石是也，叵耐苏轼毁我，已令台官弹劾，贬谪黄州安置，我心还未得遂，如今黄州杨太守，旧是我举用的，不如写一书与他，教他不要周济他。穷乡下邑，举眼无亲，不死那去。我已差人去了，试看如何！(下)(净扮杨太守上，云)无钱只图名，回家没结果。我就不去挝，妻子肯饶我。某乃杨太守是也。自幼读了几句儿书，之乎者也，哄得一举及第。也是祖宗积废，又蒙王安石丞相抬举，直做到黄州太守之职，此恩未报。近日丞相有书来，说苏轼学士恃才欺慢，见今安置黄州，着我处置他。我想来。苏轼是一代文人，岂可轻易坏他！只是在此穷乡僻邑，薪水不给，又是严冬腊月，冻饿死了。等他来谒见，只是不理他便了。今日升衙无事。左右看着有人来报我知道。(末引老妻、幼子上，云)某苏轼是也。自来到黄州，举眼无亲，借得两间破房住着。衣不盖身，食不充口，无一个人来看顾。天那苏轼一身受苦，也不打紧，连累妻子如此受苦。我空有凌云志气，治世才猷，怎生施展也呵！(唱)【越调】【斗鹌鹑】湖海三年，家乡万里。志气如神，形容似鬼。瘴气才收，蛮烟又起。空叹息，人未归，望不见落叶长安，西风渭水。(云)自从离了京都，到得这里，经了多少凄凉也呵。(唱)【紫花儿序)见于些鸥行鹭聚，经了些鹤怨猿啼，盼了些凤舞龙飞。往常间胸藏星斗，气吐虹霓，依旧中原一布衣。挥剑长叹，只被金谷石崇，傲杀陋巷颜回。(云)我一会家想起来，在杭州作官时，行动前簇后拥，日逐游乐，甚是受用，到今日如一场大梦也。(唱)【小桃红】想西湖风月绕苏堤，尚觉王孙贵，银烛高烧照珠翠。如今百事成非，江山不管春憔悴。想金勒马嘶，玉楼人醉，依旧画桥西。(云)前日如此快乐，今日这般生受，想造物好无定也。(唱)【天净沙】住的是小窗茅屋疏篱，吃的是粗羹淡饭黄齑，穿的是破帽歪靴布衣，一身褴褛，便休题，卧重裀列鼎而食。(俫云)这早晚还没得早饭吃，兀的不饿杀我也。(末云)浑家，孩儿害饥哩，甑中还有米也没有！(旦云)从昨日没了米了。(末云)既没了米，我出去对付些钱米来。(旦云)你平生志气昂昂，不肯屈于人，来到这里，举眼无亲，你那里对付去，你说错了也。(末唱)【鬼三台】怕不待闲争气，赤紧的难存济。我则索折腰为米，更怕甚心急马行迟！你只是婆娘家见识。陶元亮见此不见彼，公孙弘救宽不救急。便做他志若元龙，赤紧的才过子美。【紫花儿序】本待昂昂而已，特地远远而来，怎教快快而回！世无君子，你家有贤妻，休提。拚著个拨尽寒炉一夜灰，但得些粝食粗衣，免得冬暖号寒，年稔啼饥。(云)我去再谒杨太守，求些用度去。(旦俫下)(末云)黄州杨太守，他也是读书人，我几遍去谒他，他只推故不放参，不知主何意思！我欲不去，出于无奈妻子忍不过饥寒，只索再求谒一番。行了多时，早到府衙门首。立着一个祗候，不免向前央一央。呀！祗侯哥哥，拜揖。(祗候云)是那里来的！(末云)大哥，你替我禀一声，说前翰林苏学士来见。(祗候进报云)禀老爹，门外有苏翰林拜见。(净云)请进，请进。(做见科)(末云)杨大人拜揖。念苏轼不才，远谪此郡，穷途无倚，大人何不青目一二？(净云)我道是谁？原来是安置副使苏轼。你毁谤朝廷，免死足矣，如何又来干谒公衙？我一廉如水，有甚么与你？把门人也不察好歹来报，妨我公事。左右，打这厮二十板。(左右上打祗侯了)(祗候赶末下)(净下)(末云)是我的不是了也。(唱)【金蕉叶】恨唾手功名未遂，被衮衮儿曹见欺。似这等十谒朱门九闭，又不是一鹗西风万里。(祗候云)为你打了我一顿，你还缠甚么？快走快走。(末唱)【圣药王】你教我快疾回，莫疑迟，可甚踏花归去马如飞。没道理，不做美。我满舡空载月明归，犹自说兵机。(云)哥哥，再与我说一声。(祗候云)你好不晓事，为你打了我，又敢禀哩？你快走、走、走！走的迟，我一顿好打。(末唱)【鬼三台】他把贤门闭，英雄弃，莫那孟尝君是你？畅好人面逐高低。今日羞归去。呵，思量可知，可知那经天纬地孔仲尼，遇着轻贤重色柳盗跖。不争富贵骄人，小人喻利。(云)这公人道把门闭了，我想这一场好羞也。家中妻子，却怎了也？(唱)【紫花儿序】仰望死圣人贤思相，量起怪友狂朋，凄凉杀稚子山妻。胸中有物，肚里无食，堪悲，虎病山前被犬欺。我觑杨太守这厮，好管仲之器，觑我为粪土之墙，你却是疥癣之疾。(云)罢、罢，我这等人，岂是终身穷困，有一日天子宽恩，必然再召用也。(唱)【绵搭絮】凭着我文如游夏，有一日君胜唐尧，宣的我依旧抽毫侍禁闱。似禹门平地一声雷，把蛰龙重振起。(云)我若再得还朝呵。(唱)【幺篇】对盘龙飞风椅，赋裁冰剪雾诗。虎遁狼驰，鱼跃鸢飞。那一日强如今日。沛作云霓，宴罢瑶池，出入向宫闱，拜舞向丹墀，那其间强似你。【尾声】无端四海苍生辈，都不识男儿未济。我止望周人之急紧如金，君子之交淡如水。(下)楔子(驾上，云)自从将学土苏轼安置黄州，不觉又过数年。当初误听李定等论劾，是朕一时没主张。如今在朝官员没一个如他的学问。似此高才之士，岂可终身斥朕逐，已令使臣领敕，宣召他回京，这一来必重用也。(下)(末上，云)下官苏轼，自从遭贬到这里，不知受了多多少少苦楚，时时亏马正卿周济。谁想主上垂念旧臣，来宣唤回朝。行李收拾已定，刻日起身。左右，门首看着有甚么人来？(左右云)理会得。(马正卿、杨太守领村人妓乐上，云)老夫马正卿是也。闻得朝廷再宣苏学士回朝，正要送他一送。不想杨太守来邀，说数年不曾看顾，不好相见，今同我送一送。行了一会，不觉早到苏学士寓舍。左右通报咱(左右云)报的老爹得知，有马正卿、杨太守来了。(末云)道有请。(相见科)(马云)闻知大人朝京，老夫同太守大人，持具一酌奉饯。(末云)不敢不敢。(净云)下官才力短浅，数年以来，多有欠恭之罪。又奉台阁风旨，因此相见远阔。大人海涵恕罪恕罪。(做递酒科)(末云)苏轼今日得再入朝，如死而复生。太守大人怎想有今日也呵！(唱)【赏花时】再宣入瑞霭飘飘鳷鹊楼，却离了芳草凄凄鹦鹉洲。我去咱依旧乘肥马衣轻裘，休罪波文章太守，我早则不风雪贬黄州(众并下)第四折(驾上，云)前日使人宣唤学士苏轼，许久不见到。今日退朝，在便殿闲坐。当驾官，朝门外看者，苏轼敢待来也。(天使上，云)某天朝使臣是也。蒙圣人命，差往黄州，宣取苏轼学士回朝。到得那里，闻知苏学士多亏马正卿看顾，是他恩人，只是被杨太守窘辱，他是仇人。我今一并带来，在朝外等宣，理当复旨。(做见科，云)陛下。臣宣苏轼到来。(驾云)教他过来。(正末披秉上，云)下官苏轼，自被谗谮。远贬遐荒，谁想得复见天日。我想升沉荣辱，好无定呵。(唱)【双调】【新水令】一身流落楚江滨，少年心等闲灰尽。爱君非爱己，忧道不忧贫。富贵浮云，真堪笑又堪恨。【驻马听】造化通神，镜里功名梦驻身。无常忽近，一分流水二分尘。名流蜗角几时分，尘随马足何年尽。白发鬓边新，如其用我从先进。(云)来到朝外，只索进见驾则。(拜科)(驾云)卿离朕数年，远居南服，颇觉辛苦，可也想朕来不会！你试说一遍则。(末云)陛下听臣细拆苦楚。(唱)【落梅花】陛下既从头问，微臣怎敢隐？这数年间一言难尽。臣也会望烟波渺然思至尊，恨天涯有家难奔。(驾云)卿在黄州，有甚亲识。用度如何！卿细说来。(末唱)【水仙子】臣也曾远无亲戚近无邻，臣也曾釜有蛛丝甑有尘。臣则为归家懒睹妻儿问，到如今布袍上有泪痕。(驾云)闻知卿几遍被州官窘辱，卿是达者，如何苦苦干求于人。(末云)陛下臣非得已，实出于无奈也。(唱)臣放着急煎妻骂儿嗔，便做到达人知命，君子务本，也则索十谒朱门。(驾云)卿才思渊源，诗作高古。前人诗穷而后工，卿诗作必胜于前。试赋一二篇朕听。(末云)臣不敢承旨也。(唱)【甜水令】折末乐府离骚，长篇短韵，陛下待重与细论文，免陛下丁宁。非臣不逊，其实难效殷勤。(驾云)卿不肯对朕赋诗，卿在黄州，岂无吟咏！(末唱)【折桂令】怕不待闲吟些白雪阳春，本是个咏月嘲风，翻做了罔上欺君。(驾云)朕当初一时之误，卿对此莺花景物，正好陶情写兴也。(末唱)陛下教吟彻莺花，这番敢走遍乾坤。(驾云)想当日卿夜对便殿，诏赐金莲，宫嫔簇拜，卿也曾赋〔满庭芳词〕。今日对朕再做一篇，有何不可。(末唱)见如今御史台威风凛凛，怎敢向翰林院文质彬彬，则一句吓杀微臣。则为这采女嫔妃，送了俺骚客诗人。(驾云)卿在黄州，谁是恩人？谁是仇人？卿说来朕听。(末云)臣在黄州，多亏致仕马正卿周给，实被杨太守窘辱。(驾云)如今他二人在于何处。(末云)已蒙天使将带入朝，见在朝外等宣。(驾云)宣过来。(杨马见驾拜舞科)(杨云)非臣辱苏轼，他是放臣逐客，口舌害物。臣遵国法，岂敢容他？(驾云)马正卿为国重贤，扶持公道，有恩于苏轼，封京兆府尹，走马到任者。(马谢恩了)(驾云)杨太守怀奸结党，妒贤戕善，削去官啊，本家为民者。(末云)杨太守虽与臣不合，如今世情皆如此。炎凉趋避，亦时势之自然，陛下察之。(唱)【川拨棹】这世里欠田文，都是些吃敲的石季伦。屋也似金银，山也似珠珍。有一千个为富不仁，傲贫人谄富人。(云)陛下，他见臣贫穷，所以不看顾。(唱)【七弟兄】清浊不分，仁义不存。只理会得自推尊，饥寒壮士无人问。似昌黎重作《送穷文》，鲁褒再作《钱神论》。【梅花酒】这厮每世不闻，倚主欺宾，仗富欺贫，倚势欺人。富而骄贫而谄，贫无义富无恩。富无恩，岂是人？岂是人？类飞禽。类飞禽，颇曾论。颇曾论，处人伦。处人伦，傲饥贫。傲饥贫，莫生嗔。莫生嗔，闭贤门。闭贤门，使牛人。【收江南】使牛人怎做孟尝君？似仲尼不遇叹麒麟。对清风明月两闲人，折末受窘，也强如骑马傍人门。(驾云)今日事定，苏轼仍复学士，翰林供职者。(末拜云)感谢圣恩。但臣旷久，不能供职，不愿为官也。(唱)【雁儿落】臣宁可闲居原宪贫，不受梦笔江淹闷。乐陶陶三杯元亮酒，黑娄娄一枕陈抟困。【得胜令】则愿做白发老参军，怎消得天子重儒臣。那里显骚客骚人俊，到不如农夫妇蠢。绕流水孤村，听罢渔樵论，闭草户柴门，做一个清闲自在人。题目王安石执拗行新法李御史举劾报私仇正名杨太守奸邪攻逐客苏子瞻风雪贬黄州","dynasty":"元代","title":"杂剧·苏子瞻风雪贬黄州"}
{"author":"高旭","content":"正值花开三日雨。恨春信，无凭据。只一缕痴魂何处去。踏遍是，天涯路。觅遍是，天涯路。燕去鸿来经几度。心事也，何从诉。况隔著红墙天又暮。不醉也，愁无数。便醉也，愁无数。","dynasty":"清代","title":"酷相思春感"}
{"author":"高旭","content":"沪西城角偕游地。问此景，曾忘未。不灭英雄儿女气。往年情事，乍歌乍哭，隐约还能记。樱花照眼梨花泪。岂相忆。终教不相见，昨夜梦中同把臂。聚原易散，散偏难聚，商略浑无计。","dynasty":"清代","title":"青玉案春日驱车过沪西门，顿触旧尘。有怀陶公、亚子，分寄樱岛、梨里"}
{"author":"高旭","content":"手搴芳杜天南倚，奇情万般倾诉。别调回肠，新声荡气，灯底沉吟酸楚。几番凝伫。似水老琵琶，欲吞还吐。同此伤心，分明弦外曲中绪。思量古，愁无数。叹寥寥作者，算伊堪取。春死鹃啼，秋深鬼唱，剩有骚魂少许。解人怕遇。唤绝妙双鬟，画楼高处。度到樽前，哀音何太苦。","dynasty":"清代","title":"齐天乐拜鹃室助枉题沧桑红泪词，即用原韵奉题拜鹃词"}
{"author":"高旭","content":"人天无据春无信。现出昙花影。伤心南浦月难圆。半面何曾偏也算因缘。画师怕我痴情死。故作无盐氏。今生何必再怜他。待到他生颜色定如花。","dynasty":"清代","title":"虞美人题聘妻张氏遗影"}
{"author":"高旭","content":"望断蘼芜无恙否。岁岁分飞，偏算鸳鸯偶。愁到深时如中酒。无言独自凭阑久。诉向痴情花落后。两两鸾心，两两同消受。鬓样青山眉样柳。今年又是佳期负。","dynasty":"清代","title":"蝶恋花"}
{"author":"高旭","content":"冷蛩啼壁声凄楚。诉到沧桑苦。杜门休再傍危楼。怕见西山薇蕨尽含羞。十年磨剑抛难得。此意何人识。回肠荡气写瑶琴。悄倚红梨几度费沉吟。","dynasty":"清代","title":"虞美人题亚卢磨剑室词"}
{"author":"高旭","content":"钱虏为妖，官奴作祟，乾坤臭腐堪羞。便是人豪，撑天壮志都休。人生死亦寻常事，只芙蓉、与尔何仇。愿难酬。泪洒痴天，长此悠悠。当年我亦伤心者，恨东南半壁，学敝风偷。高竖黄龙，一时英物都收。蛾眉谣诼无端起，付春江、往事东流。数从头。忍听银筝，一曲悲秋。","dynasty":"清代","title":"高阳台鹦鹉洲前吹铁笛者属题所著殉学记传奇"}
{"author":"高旭","content":"江山无主，剩酒徒几辈，天涯萍聚。一种芬芳抛不得，空被才名耽误。痴梦寻仇，骚魂觅食，都是风前絮。斜阳满眼，离怀绵渺如许。可奈两地相思，迢迢歇浦，难诉伤心语。弹罢焦桐同此恨，凤泊鸾飘何处。乱世多愁，故园小病，盼断双鱼素。碧阑干畔，惹侬终日延伫。","dynasty":"清代","title":"百字令寄怀亚卢沪上，并示巢南、申叔、曼殊、屏子诸子"}
{"author":"高旭","content":"小雅思无邪。敢为君夸。沉吟无奈夕阳斜。大好江山春去也，惆怅年华。天半暮云遮。吹彻胡笳。便相见亦泪如麻。而况此生能几见，长此天涯。","dynasty":"清代","title":"浪淘沙其一题君剑废雅"}
{"author":"高旭","content":"君抱楚骚愁。湘水悠悠。高邱无女怨灵修。不怕蛟龙来攫取，吟向沧洲。一剑话从头。匹马燕幽。相期杀贼觅封侯。此手原来堪草檄，与子同仇。","dynasty":"清代","title":"浪淘沙其二题太一辟支庐诗词"}
{"author":"高旭","content":"沉吟夜半灯光绿。酒断愁还续。眼前相见且休言。记取华严楼阁现他年。风飘浪打雄心在。此担何时解。海天遥睇暮云深。一任狂涛东卷恨难禁。","dynasty":"清代","title":"虞美人"}
{"author":"高旭","content":"绝妙江山纤手送。唐宫不醒鹦鹉梦。莽莽古幽州。春风万古愁。灯前凄以绝。铸就相思结。明镜对人羞。华年去不留。","dynasty":"清代","title":"菩萨蛮又寄攘叔"}
{"author":"高旭","content":"海上曾相识。把心肝、千里怀人，情难抛得。满地江湖荆棘遍，独自朝南暮北。原不为、饥寒交逼。事业未成天尚醉，叹古来、壮士无颜色。神明胄，萧条急。几时扫荡匈奴域。试看那、只身跳掷，提刀杀贼。东亚风云千变幻，行矣前途昏黑。记取完、沙场奇节。乱世青年真福分，好头颅、收葬要离侧。虽死别，长相忆。","dynasty":"清代","title":"贺新郎东京怀佩忍"}
{"author":"高旭","content":"乾坤多难，看他人榻畔，岂容鼾卧。无奈天涯春草长，怅矣逢君南浦。红豆新调，青山旧稿，恨遇知音暮。江头风雨，侬直十分愁苦。忍教剩水残山，斜阳歌泣，曲顾周郎误。万丈红尘堪把臂，满袖芬芳兰杜。醉后呼天，愤来斫地，往事从头数。匣中宝剑，呜呜欲向谁诉。","dynasty":"清代","title":"念奴娇赠淘夷，次亚卢韵"}
{"author":"高旭","content":"去日一何速，来日应大难。忽与君等别校，使我百忧攒。喜散大千花片，相与同登觉岸，对面有情看。大地虽荆棘，把臂有余欢。中原事，苍凉甚，恨无端。唤起种魂欲活，梦赋■■■。同仇踊跃■■，■■■■■■，愿力自团团。无限临岐义，努力劝加餐。","dynasty":"清代","title":"水调歌头与某校同学话别"}
{"author":"高旭","content":"小小眉楼落日斜。浅斟低唱过儿家。香风几阵，报放白兰花。泪洒青衫容易湿，最难堪、听自天涯。似怜迟暮，暗为拨琵琶。","dynasty":"清代","title":"琴调相思引闾门外听歌赋此"}
{"author":"高旭","content":"瘦驴倦跨怜清影。春暮春人病。谁家四扇碧窗纱。拗出女郎半面似桃花。佳人本色胭脂少。休逐东风老。桥名艳绝为流连。惹我沉吟痴到十多年。","dynasty":"清代","title":"虞美人过胭脂桥畔"}
{"author":"高旭","content":"人比花红，波如酒绿，十分堪爱堪怜。数声柔橹，荡得碧涟涟。争说吴娃妙产，又况是、生长吴船。商量定，泊船底处，笑指画桥边。山塘七里依愁，空提起、旧恨绵绵。忍风灯水驿，过了芳年。忽听中流箫鼓，魂消矣、梦也都牵。须占尽，晓风残月，准备买山钱。","dynasty":"清代","title":"满庭芳山塘泛舟"}
{"author":"高旭","content":"向人剪剪明眸。影勾留。可奈匆匆一见木兰舟。便相见。情难遣。恨悠悠。何必化为鹦鹉叩红楼。","dynasty":"清代","title":"相见欢山塘偶见"}
{"author":"高旭","content":"梦中飞至芙蓉顶，回观太湖何小。跨上灵岩，蹴翻万笏，消得此生怀抱。烟霞缥缈。叹凄绝江山，容我清啸。此愿茫茫，青云梯上那能到。只番胜游算了。世间遗恨事，不知多少。西北波涛，东南金粉，拟拉俊游凭吊。未堪临眺。把雨丝风片，倦游相告。赋就归来，骚魂犹缭绕。","dynasty":"清代","title":"齐天乐约同人游城西诸山，阴雨未果。凄然不欢，谱成此阕"}
{"author":"高旭","content":"昨归时复梦苏州。挚春再来游。节近黄梅，桥过红板，同话旧家楼。相将携手成清赏，笑唤木兰舟。七里山塘，一枝柔橹，摇破暮天愁。","dynasty":"清代","title":"少年游重游吴门记事"}
{"author":"高旭","content":"转眼乾坤旧。忆当年、兵戈戎马，秋风回首。十万胡儿来牧草，旧向中原驱走。莽归迹、都成鸟兽。剩者前王抔土在，付遗民、凭吊伤怀否。长江险，险何有。石头城外论功咎。枉传说、龙蟠虎踞，地存人朽。纵有英雄能创业，■■■■■■。奈后来、豚犬谁守。想见我侪啼哭处，剧悲歌、肝胆应如斗。心头血，杯中酒。","dynasty":"清代","title":"金缕曲和哲夫《重九谒孝陵》韵"}
{"author":"高旭","content":"百转柔肠刚一步。寄到红笺，细数斜阳暮。只为沧桑愁不住。鸳鸯寺主匆匆去。击剑吹笙今几度。啼尽鹃声，恨事凭谁语。肠断天涯情乱绪。记着烟村模糊处。","dynasty":"清代","title":"蝶恋花莼农以所和《浮海词》五解见寄，辞意凄婉。昏暮素居，怅然念旧，再为依声答之"}
{"author":"高旭","content":"羞为人世书呆子。死活堆千纸。人生才调绝沉雄。铁马金戈叠过大江东。中兴望断腥膻遍。乱世伤生贱。我今同把古人忧。空倚危楼洒泪看吴钩。","dynasty":"清代","title":"虞美人题辛稼轩集"}
{"author":"高旭","content":"最是别离酸。何日停骖。不甘袖手独盘桓。扶植东南花灿烂，两地独看。时事付清谈。一局棋残。东风料峭怕春寒。春水一池吹皱了，底事卿干。","dynasty":"清代","title":"浪淘沙和侯葆三"}
{"author":"高旭","content":"蛾眉遽肯痴如此。甘为萧郎死。此生赢得那人怜。断勿他生再往奈何天。原来颜色难常好。珠碎玉沉了。兰啼蕙叹何其多。深怕沧桑劫数尽如他。","dynasty":"清代","title":"虞美人"}
{"author":"高旭","content":"新朝甲子旧神州，老子心期算略酬。摇笔动关天下计，倾樽长抱古人忧。剧怜肝胆存屠狗，失笑衣冠尽沐猴。满地江湖容放浪，明朝待钓弄扁舟。","dynasty":"清代","title":"元旦"}
{"author":"高旭","content":"一抹斜阳天欲暮，客中惹起相思。萧萧红叶断肠时。沉吟孤馆，惘惘我情痴。到此牢愁难遣去，西风吹老杨枝。古梅岭上著花迟。春光来未，人世有谁知。","dynasty":"清代","title":"临江仙客中感怀"}
{"author":"高旭","content":"东风又。珠帘倒卷春光透。春光透。暮山横隔，寒梅消瘦。画阑十二添红袖。月圆花好人长寿。人长寿。琴樽未改，江山非旧。","dynasty":"清代","title":"忆秦娥写恨"}
{"author":"高旭","content":"缥缈灵旗问蹇修。沧波万里水悠悠。不堪回首仲宣楼。眼底风光谁是主，中原文物似前不。浮云遮日使人愁。","dynasty":"清代","title":"浣溪沙思祖国"}
{"author":"高旭","content":"板荡中原，三百载、文明消歇。最心痛、岳爷死后，无人争烈。精卫恨填东海湿，胡兵醉踏中华月。笛声来、一曲念家山，思归切。孤臣操，冰与雪。沧桑感，谁能灭。忆当时愤把，唾壶敲缺。炸弹轰残豺虎窟，河山染遍鲸鲵血。庆重生、再见汉衣冠，唐宫阙。","dynasty":"清代","title":"满江红东京寓楼偶读岳武穆作，感步原韵"}
{"author":"高旭","content":"憔悴容姿窥古镜。红蚕丝缚沉沉病。碧海水悠悠。天荒到尽头。危楼思故国。回首愁无极。一曲泪如麻。江南玉树花。","dynasty":"清代","title":"菩萨蛮其一寄攘叔"}
{"author":"高旭","content":"百匝周环无患树。树犹如此人何语。红叶漾微波。斜阳秋思多。清光摇远碧。月出千山白。之子采兰归。天涯相见稀。","dynasty":"清代","title":"菩萨蛮其二客中感"}
{"author":"高旭","content":"滔天风浪，顿倾翻赤县，鼋鼍出没。如此江山谁管领，一任伊川被发。我辈书生，高歌击剑，枉自生奇骨。可怜殷浩，书空终日咄咄。正值瓦釜雷鸣，黄钟毁弃，只手撑天窟。艳绝朱明光复史，想见南征北伐。水浒豪情，春秋大义，危系千钧发。读难终卷，荡虏雄心飙发。","dynasty":"清代","title":"壶中天题公曼仇史，即以为赠"}
{"author":"高旭","content":"年华如水，忽沧桑小劫，情何能已。回首春风添旧恨，红烛泪浇清史。西燕东劳，生离死别，往事休提起。聚原有散，人生大抵如此。想君触著当年，展图泼墨，愁绝秋灯底。空忆长安花踏遍，都算承平才士。碧海难填，苍天何醉，心绪非相似。江湖满地，击剑吹箫去矣。","dynasty":"清代","title":"百字令题陈慎庵宣南话旧图"}
{"author":"高旭","content":"肯傍人篱下。恐怕这、双双飞燕，情怀难写。海上浮萍原有聚，一片苍凉原野。诉万种、牢愁灯灺。正喜逢君今又别，只暂时、把臂何为也。骊歌唱，泪如泻。几回遭此消魂者。最恨是、碧云红树，梦魂萦惹。分手征程千里外，去后谁谭风雅。伤眼底、交情都假。滚滚胡尘天醉死，抱一腔、热血从何洒。聊复尔，装聋哑。","dynasty":"清代","title":"贺新郎赠虬公、愚庵重行东渡"}
{"author":"高旭","content":"旧恨如潮犹可记。潇湘水化灵均泪。著耳杜鹃啼。王孙独未归。帘栊清露滴。惆怅鸦飞夕。闲立画楼东。秋花故故红。","dynasty":"清代","title":"贺新郎其一"}
{"author":"高旭","content":"夜半珠帘红有影。月华似水秋光冷。私语拜双星。微闻兰芷馨。蝉鸣声正急。别泪红莲湿。剪烛酷相思。无聊酒一卮。","dynasty":"清代","title":"贺新郎其二"}
{"author":"高旭","content":"海天啸傲，看红羊劫数，浮沤弹指。眼底英豪殊碌碌，如汝才华差喜。王粲楼头，山阳笛里，愁绝情难已。祖鞭未著，公乎奈何遽死。怜侬蹈海归来，萧条景物，泪洒胡尘里。地棘天荆愁不了，哭杀云间佳士。麦饭一盂，村醪一酌，身后交如此。九峰三泖，骚魂凄苦何似。","dynasty":"清代","title":"百字令吊蔡仲刚"}
{"author":"高旭","content":"省却胭脂闲费。领略琴书滋味。西北有高楼，冉冉碧云来未。堪记。堪记。正是腊梅天气。","dynasty":"清代","title":"如梦令其一"}
{"author":"高旭","content":"悄悄空庭吟久。明月今生消受。并坐话轻舠，红树青山回首。思否。思否。春水一池如酒。","dynasty":"清代","title":"如梦令其二"}
{"author":"高旭","content":"吐出情丝千缕。写就鸳鸯新谱。隔著小红墙，惹起相思何苦。迟暮。迟暮。折赠天涯芳杜。","dynasty":"清代","title":"如梦令其三"}
{"author":"高旭","content":"海上琼楼缥缈。一枕鸡催天晓。埋玉自深深，入梦痴魂娇小。春老。春老。帘外红梅枯了。","dynasty":"清代","title":"如梦令其四感"}
{"author":"高旭","content":"古木斜阳天远。浊酒一樽谁劝。侬悔太多情，顽石生生如愿。憔悴。憔悴。落叶哀蝉凄怨。","dynasty":"清代","title":"如梦令其五"}
{"author":"高旭","content":"梦化烟飞去。听琴弦、无端寸断，闲寻洲渚。倘使梅花今不死，省却几多容与。尽骂杀、东风无语。嚼碎花心红蕊泣，泪丝丝、只得青囊贮。空使我，怅延伫。生遭多故伤禾黍。肯关心、樱桃树下，伊人居处。地老天荒侬未死，解佩相逢神女。莫便是、汉皋游侣。旧日月明天上缺，到今宵、刚见圆如许。思往事，伤情绪。","dynasty":"清代","title":"金缕曲"}
{"author":"高旭","content":"魂颠梦倒浑难醒。惹得沉沉病。聪明鹦鹉报平安。揭起数重帘幕笑相看。秋来柳絮偏多恨。侬意商量定。青衫红袖暮天寒。惆怅月明同倚碧阑干。","dynasty":"清代","title":"虞美人"}
{"author":"高旭","content":"芳草此何时。两地相思。饥凰啼老碧梧枝。犹记笑逢沧海外，爱煞英姿。豪竹更哀思。我亦情痴。中年渐近恨难支。君且人前休白眼，听我弹词。","dynasty":"清代","title":"浪淘沙春日有怀壮公，即题其小影"}
{"author":"高旭","content":"红阑干畔。鸾梦风吹乱。行到玉梅花下伫。知否何郎憔悴。楼头四扇窗纱。楼中锦瑟年华。料得者番风雨，帘前多少飞花。","dynasty":"清代","title":"清平乐"}
{"author":"高旭","content":"小倚银屏侧。偷眼觑、斜阳楼阁，红丝绣出。诉尽痴情诗一纸，燕子偏能衔得。生只愿、成灰成骨。似水年华飘泊也，替麝香、青写愁痕迹。叹此事，真凄绝。歌残玉树伤时节。没奈何、酒浇红豆，临波争掷。文采南朝今渺矣，一一胸前扪历。忽听得、紫箫声咽。侬是朱兰难著土，被东风、点点吹成血。那忍对，伊人说。","dynasty":"清代","title":"金缕曲其一记恨，次亚卢韵"}
{"author":"高旭","content":"说著牢愁起。媵新词、凄凉哀感，卿真解事。日暮天寒寥落甚，终古相思无已。叹我已、今生如此。一任东风桃李闹，占百花、头上宁先死。人世梦，付流水。与君并老毛锥底。说当初、屠龙缚虎，到今奚似。憔悴风尘同调少，闲觅林泉图史。最难遣、沧桑情味。抱住芳心终不改，便此间、小住犹长计。尽许我，消魂矣。","dynasty":"清代","title":"金缕曲其二亚卢为我题万树梅花绕一庐卷子，感诵数过，不禁惘然，次韵奉"}
{"author":"高旭","content":"尚卧青山侧。奈苍生、如此憔悴，斯人未出。知否阿咸牢落甚，毕竟年来何得。恨只恨、天生痴骨。同是人间烦恼者，又何须、色相留鸿迹。五浊世，真愁绝。文人自古无奇节。敢相期、衣冠抱住，且休抛掷。庾信悲凉蒙叟痛，一样沧桑经历。枉剩这、遗诗幽咽。抵死沉吟浑不断，为中年、以后皮无血。君与我，毋徒说。","dynasty":"清代","title":"金缕曲其三题攘叔造像，步亚卢韵。时正读钱牧斋投笔集，故不觉其言之凄婉"}
{"author":"高旭","content":"风雨孤舟人语悄。瑟瑟萧萧天不晓。教人清夜那能听。鸿雁有哀音。倚篷灯灺愁无极。话入苍凉云化墨。数声柔橹荡寒波。鸥梦冷如何。","dynasty":"清代","title":"忆余杭雨篷与亚君夜话"}
{"author":"高旭","content":"鹃啼辛苦恨春迟。酷相思。滴下鲛绡红泪一丝丝。天涯寄予谁。海枯石烂尽情痴。悄寒时。尽管玉梅风骨著胭脂。临风不自持。","dynasty":"清代","title":"鬲溪梅令寄钝根萍乡"}
{"author":"高旭","content":"雨亦难成。两三四点，纸阁魂惊。不堪今日，春光大地，春泪盈盈。蜻蜓洲畔潮生。樱花于我无情。同是愁人，卿须怜我，我更怜卿。","dynasty":"清代","title":"柳梢青淘彝书招东渡，殷殷告语，情见乎词。孤馆无聊，寄以斯制"}
{"author":"高旭","content":"黄板桥头，绿阴深处，正去年、今日回首。再相逢，杜鹃当是开后。小园此日春光早，恐零落、护铃相守。伤心蝶舞蜂狂，一任燕嗔莺咒。天涯远，双红袖。芳草满江南，萋萋依旧。重帘不卷，有朵碧云斜逗。只为断肠天气，思量煞、一灯如豆。生怕这、春病恹恹，被伊消瘦。","dynasty":"清代","title":"大有亚卢书来，述盛衰之感深矣。填寄此解，以当晤谭"}
{"author":"高旭","content":"春在谁边。人在谁边。更东风、吹向谁边。迢迢山海，觅遍涯巅。是奈何花，奈何酒，奈何天。比翼难连。镜影难圆。柳丝丝、枉自缠绵。向楼头怅望，一缕情牵。奈月如魂，魂如梦，梦如烟。","dynasty":"清代","title":"行香子时三鼓矣，欹枕不寐，感旧成章，凄绝之音，几难卒读"}
{"author":"高旭","content":"合欢杯，同心劫。杨花风，梨花雪。人生能得几魂消，见时又是匆匆别。","dynasty":"清代","title":"花非花华亭计子山作，饶有古乐府遗意，戏效两首其一"}
{"author":"高旭","content":"画眉笔，定情诗。莺儿懒，蝶儿痴。天涯依旧生芳草，妾苦思郎郎不知。","dynasty":"清代","title":"花非花其二"}
{"author":"高旭","content":"生犹多怨何堪死。摵摵秋风起。霜凄月冷水无波。若比沉湘蹈海恨还多。紫荆一树同荣辱。忍见西枝落。哀哀此意有谁知。为割我儿携去作伊儿。","dynasty":"清代","title":"虞美人从弟南溟自沉于水，作此悼之"}
{"author":"高旭","content":"黄鹂枝上闹，花事晚，骂东风。尽天涯今日，懒阴如水，踏遍青骢。春信柳梢来未，怅红楼、消息渺难通。说道春光犹浅，已教蝶怨重重。小桃含露泪痕浓。争似去年红。祝好花长寿，芳情脉脉，私语喁喁。救得今生薄命，怕他生、犹作负情侬。一笑花魂无奈，廿番花信匆匆。","dynasty":"清代","title":"木兰花慢花朝"}
{"author":"高旭","content":"长相忆，天际暮云遮。红雨伤春痴似佛，青山入梦艳如花。终隔一重纱。空洒泪，忍看夕阳斜。四月浓阴成刹土，十年旧事总空华。哀怨诉琵琶。","dynasty":"清代","title":"忆江南"}
{"author":"高旭","content":"多谢好风传一语。觅到乌衣，定在斜阳处。纵使天涯抛别绪。也应怜我无俦侣。只怕海东波浪阻。卷上珠帘，终日劳延伫。风景南朝留几许。主人情重难忘汝。","dynasty":"清代","title":"蝶恋花芳华满眼，而旧时双燕迟迟未来，书以讯之"}
{"author":"高旭","content":"短墙一角肠堪断。回首斜阳乱。半杯酒滴泪如麻。似此丰姿该葬玉钩斜。满庭香雪纷纷影。翠羽啼难醒。怕遭污踏不开门。拚与冷风打做楚骚魂。","dynasty":"清代","title":"虞美人其一落梅"}
{"author":"高旭","content":"萱帏影事都无记。少小顽如醉。芳心芳草两霏微。枉自沉吟游子报春晖。慈云幻作空香灭。人世真凄绝。不堪著耳杜鹃声。弹指如今二十四清明。","dynasty":"清代","title":"虞美人其二扫墓归舟"}
{"author":"高旭","content":"秣陵王气深堪惜。天水衣成碧。沧桑遗恨几时休。争信南朝天子总无愁。移商刻羽声声破。千载无人和。月明故国泪阑干。算较陈家叔宝有心肝。","dynasty":"清代","title":"虞美人其三题李后主词"}
{"author":"高旭","content":"薄薄窗纱，争信消魂如许易。太无情绪。瑟瑟惊人睡。著耳终宵，一任檐前坠。君须记。湿沉沉地。尚少相思泪。","dynasty":"清代","title":"点绛唇入春苦雨"}
{"author":"高旭","content":"非梦非愁不自聊。依依芳草外，那能招。化为飞絮背人娇。风吹去，落在小红桥。肯付暗香飘。寻侬寻不见，傍花梢。游丝一缕倩谁描。争禁得，杜宇几声消。","dynasty":"清代","title":"小重山魂"}
{"author":"高旭","content":"一掬东风倩。洒向灵均传。杜牧重来，紫云未嫁，十分凄恋。写相思、红雨湿天涯，有丝丝如线。转眼芳菲变。却洗梨花面。枕畔灯前，行行点点，啼痕谁见。更何堪、簌簌滴湘裙，看明朝都遍。","dynasty":"清代","title":"小桃红泪"}
{"author":"高旭","content":"翠蒙蒙、春云无缝。略听得、黄鹂清哢。几生修到此间来，笑惟有，红儿共。紫霞千片瑶窗送。看舞起、阶前金凤。深深把臂话离愁，不道相逢犹梦。","dynasty":"清代","title":"端正好记梦"}
{"author":"高旭","content":"说起恨重牵。写向蛮笺。鸿飞的的到君边。应忆杜郎憔悴甚，鬓影茶烟。门外听啼鹃。诉与樽前。相思相望太绵绵。算是天涯相见好，见也堪怜。","dynasty":"清代","title":"卖花声怀嘐公海上"}
{"author":"高旭","content":"落花愁见江南路。感客里，光阴度。鹦鹉前头休尽诉。同心鸳镜，双声鸾谱。又是今生遇。罗巾满写相思句。最是愁人天欲暮。折得柳条无寄处。绾成双劫，叮咛燕子，衔向天涯去。","dynasty":"清代","title":"青玉案有寄"}
{"author":"高旭","content":"四面楚歌声。破网长征。不甘黄血啖长鲸。九死肯忘亡国痛，乐操南音。同是可怜生。端为多情。湘江淼淼溯伊人。可奈江南兰蕙瘁，鶗鴂争鸣。","dynasty":"清代","title":"浪淘沙怀辟支湘中"}
{"author":"高旭","content":"凤鸟高冈哕，蓦地噤鸱鸮。仿佛彩霞深处，吹彻大成韶。秽史魏收羞死，直笔董狐复活，元著尽超超。夜半警钟响，静听海音潮。铸轩圣，拜虞帝，梦神尧。诸公今日应尔，公义薄云霄。敲起昆仑天鼓，拟把睡狮唤醒，敌忾励同袍。料得收功日，铁马荡金辽。","dynasty":"清代","title":"水调歌头祝神州日报出版"}
{"author":"高旭","content":"好事偏魔，相思成鬼，人间安用多情。一首关雎，惹他万种啼痕。牡丹亭畔休轻死，证痴儿、石上三生。数前尘。檀板银筝，唱与谁听。可怜作者无知己，把艳词当作，种性难明。大好中原，何堪吹换膻腥。华夷不辨天何意，诉奇愁、下笔魂惊。古来今。卿亦伤心，侬亦伤心。","dynasty":"清代","title":"高阳台题牡丹亭传奇"}
{"author":"高旭","content":"四载雄图虎踞邱。伤心来破衲，坏金瓯。当年战垒少遗留。娄门外，惨淡暮云浮。往事怕回头。青山应抱恨，笑人不。李花零落不胜愁。怀帝子，空自泪横流。","dynasty":"清代","title":"小重山吴门感事"}
{"author":"高旭","content":"声声血，丝丝泪，苦傍落花边。满眼新蒲细柳，那堪往事如烟。弦管闹人天。枉相思、五十年前。残脂剩粉都收拾，付与啼鹃。","dynasty":"清代","title":"占春芳山塘闻杜鹃"}
{"author":"高旭","content":"连宵无梦春寒悄，雨也添愁。月也添愁。消瘦腰肢不自由。披衣重把离骚读，怨在眉头。恨在心头。楼外风光似旧不。","dynasty":"清代","title":"罗敷媚其一"}
{"author":"高旭","content":"吴中王气犹存否，同是痴情。刻意伤春。我愧诸公负盛名。更怜绮语销难尽，懊恼今生。羞作词人。付与悠悠万口评。","dynasty":"清代","title":"罗敷媚其二题吴门纪"}
{"author":"高旭","content":"高祠展拜，忆张侯当日，志存匡济。马罪未诛时局裂，缓死文山非计。十载提戈，一篇负国，来着须能继。楚氛甚恶，鬼雄上诉天帝。谁教十万胡儿，义务横扫，洪水滔天势。热血东阳拚一洒，绝痛华夷倒置。龙虎无堆，鸡豚有社，千古齐挥涕。忠魂肯死，北廷空自来祭。","dynasty":"清代","title":"百字令绿水湾谒张国维中丞祠"}
{"author":"高旭","content":"闲拓亭台胜景，静耽泉石清缘。算他冷尽到心肝。东方称宦隐，南国艳神仙。一战从容却敌，当年安石差贤。东山丝竹倍堪怜。五胡曾几日，又值乱华年。","dynasty":"清代","title":"临江仙留园感题"}
{"author":"高旭","content":"曲阑闲倚无人处。数点黄鹂雨。十分春色剩三分。看取一池水碧抵湘裙。玉钗一晌无消息。花事连番歇。衣香鬓影费寻思。容我旧相逢处立多时。","dynasty":"清代","title":"虞美人西园忆旧"}
{"author":"高旭","content":"夫君同调。海外相逢笑。谁料女中称管鲍。山荆与子交尤早。伯鸾夫妇怀思。寄居庑下情痴。记拉看花偕往，何堪重话当时。","dynasty":"清代","title":"忆萝月吊朱三夫人周湘云女士"}
{"author":"高旭","content":"同行池上，爱电光照遍，晚来清绝。明月中天三五夜，几见金瓯圆缺。阆苑栽花，钧天张乐，历乱奇思发。这番游览，愁肠那不千结。喜见八凤争飞，六龙竞舞，疑叩华严窟。回首流民图一幅，狼藉荒郊枯骨。淮北饥寒，江南佳丽，两样同凄切。灯前归话，细君相对呜咽。","dynasty":"清代","title":"湘月四月十五夜，味莼园观赛珍会，与亚君偕"}
{"author":"高旭","content":"今后且休说，凄绝桂林秋。只恨高邱无女，热血洒征裘。苦受敝车羸马，耐尽残羹冷炙，岂为稻粱谋。终投豺虎窟，死矣复何求。山阳笛，正哀怨，怕登楼。仆将何以堪此，生小便工愁。一臂鬼雄倘助，尽挽银河倒泻，洗却旧神州。君亦首应点，犹笑我狂不。","dynasty":"清代","title":"水调歌头友人陆仲炳讲学广西容县，归至平南大马峡，遇暴客，死焉。填此哭之"}
{"author":"高旭","content":"东华献赋真无计。且老温柔里。一箫一剑絮平生。回首羽陵山下碧云深。棱棱侠骨千年矣。谁慰伤谗意。长林丰草不胜秋。交尽燕邯屠狗欲何求。","dynasty":"清代","title":"虞美人题龚定庵词"}
{"author":"高旭","content":"关心耕作。辛苦声声催布谷。恐尔思饥。争向千门万户啼。太仓红朽。饱死侏儒天下瘦。泪落东风。忍听嗷嗷满泽鸿。","dynasty":"清代","title":"减字木兰花途中闻布谷"}
{"author":"高旭","content":"鹃声带血剧凄清。看花也伤心。月也伤心。忆著今生爱恋，已前生盈盈。鸾吪凤哕太无凭。纵醉也惺惺。梦也惺惺。影事思量难返，旧时魂沉沉。","dynasty":"清代","title":"风马儿吊健行公学"}
{"author":"高旭","content":"残柳风凄苦。记当初、多情燕子，傍谁门户。那晓沧桑经百劫，绿叶成阴非故。只惆怅、刘郎前度。又是秋风零落恨，更难携、桃叶秦淮渡。伤往事，从头诉。他生莫再今生误。且休提、重帘浅梦，消魂真个。憔悴名花天不管，偏有鸾軿相顾。奈绛蜡、明明浇堕。薄命同怜弹怨瑟，忍含情、重为萧娘赋。余碧泪，冷终古。","dynasty":"清代","title":"金缕曲前填吊健行一阕，亚子和之，凄婉特甚。兹复依韵写此，虽曰未逮，辄唤奈何"}
{"author":"高旭","content":"天涯远共清光。怯思量。道是中秋明月好，夜何长。长空丹桂飘香。对金樽、谁诉离肠。报我黄花佳会近，记重阳。","dynasty":"清代","title":"愁倚阑令中秋月下，得亚君书，却寄梁溪"}
{"author":"高旭","content":"秋水芦花净。一片平沙如镜。当时不早北还家，来不能归，栖亦惊难定。怜他转眼南风劲。羽短声凄紧。稻粱无几，休再呼群，恰拟金丸赠。","dynasty":"清代","title":"凉州令雁"}
{"author":"高旭","content":"伤今何世，恍低昂高冢，凄凉风日。我为苍生歌薤露，百劫河山同厄。杀贼功赊，盖棺事了，羡尔声华歇。生原多恨，死也何曾堪惜。可怜生不逢辰，行吟披发，一样心悲切。埃印前车君逆料，撒手故人长别。黄土平安，青年福分，大笑冠缨绝。杜鹃多事，偏自声声哀咽。","dynasty":"清代","title":"念奴娇蒋希刚病故，亚卢、建华二子为词以吊。语绝沉痛，因亦继声"}
{"author":"高旭","content":"莽萧条、空斋开卷，逼窗都是风雨。冤仇有志终能报，绝似为侬深絮。今视古。只对著江山，一片凄凉赋。低徊自语。算寡妇何辜，哀哀都遍，长此征求苦。从头数。此女犹应凄楚。寥寥青史无侣。蛾眉羞遣须眉死。侠骨谁堪分与。须记取。待走近灯前，把剑为伊舞。几多愁绪。忍提起沧桑，重听悲剧，演唱断肠句。","dynasty":"清代","title":"买陂塘秋夜阅龙舟会杂剧，适攘叔自禾返棹，出示重游烟雨楼作，即次其韵"}
{"author":"高旭","content":"梅花引。东风省。天涯冷落休相问。影犹留。泪难收。看君如此题图愁么愁。慈云廿载心凄苦。哑哑啼乌思返哺。三春思。芳菲迟。可怜除却渠侬未许知。","dynasty":"清代","title":"梅花引吴豹军属题其太夫人遗像"}
{"author":"高旭","content":"睡难成，愁未定。细数年时，更漏声声听。肠断相思灰一寸。倚枕沉吟，灯映斜街静。镜中花，心头影。见亦堪怜，去去休重问。如此江山如此恨。如此天涯，惹得沉沉病。","dynasty":"清代","title":"苏幕遮亚子来海上才五日，明晨将返棹红梨，怅然赋此"}
{"author":"高旭","content":"玉台当日事，明月好，影娟娟。奈黄歇城边，无端破镜，惆怅难圆。依稀往时情绪，便女权、撒手为伊怜。埋去青山慧剑，洒来红泪蛮笺。荒江歌泣奈何天。残柳化成烟。更铲地西风，兰摧蕙折，不似当年。潘郎近来憔悴，况沧桑、历劫恨绵绵。一曲念家山破，可能弹到重泉。","dynasty":"清代","title":"木兰花慢周湘云女士哀词"}
{"author":"高旭","content":"时局艰如此。更何堪、人灾鬼虐，滔滔皆是。赤手开天鳌脚立，如汝差称解事。愧几辈、空谈无似。落花时节金阊里。忆当时、春衫细马，相逢奇士。劳燕分飞难再见，红豆抛残为子。悔未拉、同歌燕市。凄绝秋风回首恨，料吴山、黯淡烟成紫。苍天醉，曾醒未。","dynasty":"清代","title":"金缕曲哭冯沼清，步亚子韵"}
{"author":"高旭","content":"碧纱窗外落花深。谁与诉春心。几度飘零，几回迟暮，绿叶渐成阴。刚笺离恨月西沉。旧梦渺难寻。满眼沧桑，愁深酒浅，独坐剔残灯。","dynasty":"清代","title":"少年游春光大地，神州陆沉。顾影自怜，凄然欲绝"}
{"author":"高旭","content":"愿填碧海自深深。悱恻美人心。别亦堪怜，生犹多恨，默倚画楼阴。秋云无赖化烟沉。好事梦难寻。风雨怀人，江湖小病，憔悴对青灯。","dynasty":"清代","title":"少年游次韵，答太一、钝根"}
{"author":"高旭","content":"江上白云秋。日暮悠悠。相思其奈路途修。摘取杜蘅何处寄，闲立汀洲。末路且低头。含笑重幽。黄金斗大鄙封侯。一卷船山心不死，了了恩仇。","dynasty":"清代","title":"浪淘沙次韵和仙霞"}
{"author":"高旭","content":"故人天末应怜我，别绪阑珊。别梦阑珊。怅望江头一见难。低徊怕听琵琶语，红豆抛残。红烛烧残。明日扬舲又故山。","dynasty":"清代","title":"罗敷媚海上迟亚子不至"}
{"author":"高旭","content":"空谷幽兰谁种。习习风吹香重。可惜着根难，当户应愁锄送。悲痛。悲痛。难醒红尘痴梦。","dynasty":"清代","title":"如梦令感事，和仙甫"}
{"author":"高旭","content":"满地花如雪。刚转瞬、枝头啼恨，杜鹃声歇。大好江山人似梦，闹遍南蛮鴂舌。偏惹得、心逾寒铁。酒后肯忘朝局改，待相逢、往事从头说。行行泪，丝丝血。临风侬自伤幽咽。细思量、玉梅憔悴，更谁堪折。休道年华今老大，尽踏破、贺兰山缺。笑挂去、长城圆月。却怪宵深犹未寐，剔残灯、看取刀头热。生斯世，同凄绝。","dynasty":"清代","title":"贺新郎遣闷，和钝子韵"}
{"author":"高旭","content":"怨眉梢。恨眉梢。一种痴情未许描。真愁彩笔凋。魂儿消。影儿娇。如此温柔要福销。他生谥洞箫。","dynasty":"清代","title":"长相思其一"}
{"author":"高旭","content":"隔天涯。忆天涯。悄坐红窗数月华。蒙蒙障碧纱。柳丝斜。泪丝斜。惆怅江南不见花。瑶琴一曲赊。","dynasty":"清代","title":"长相思其二"}
{"author":"高旭","content":"背人悄步傍花荫。清漏沉沉。清夜愔愔。鸳鸯枕畔觅啼痕。误尽香魂。负尽香衾。惹侬消瘦到而今。红袖痴情。红豆痴吟。半钩凉月梦中寻。不诉春心。只诉愁心。","dynasty":"清代","title":"一剪梅"}
{"author":"高旭","content":"思量旧雨兼今雨。愁绝江山无主。大好头颅奚补。拂袖婆娑舞。玉箫声里瑶台女。似怨乾坤终腐。生就容姿媚妩。心事犹堪语。","dynasty":"清代","title":"桃源忆故人其一感事，次太一韵"}
{"author":"高旭","content":"南风绿绮劳延伫。剩有飘零几许。露冷宵深谁伍。泪湿东家女。谁恩谁怨天难补。老我凄风苦雨。人静灯微扃户。闹煞床头鼠。","dynasty":"清代","title":"桃源忆故人其二"}
{"author":"高旭","content":"笛里笺愁，愁边觅路。蒙蒙一片迷香雾。不堪笔下绘沧桑，哀成庾信江南赋。舞蝶癫狂，啼鹃凄苦。落红却被东风误。几曾招得古时魂，秣陵春死斜阳暮。","dynasty":"清代","title":"踏莎行"}
{"author":"高旭","content":"天灾鬼虐谁能记。生长伤心地。声声苦雨诉琵琶。深怕江南此后竟无花。一群犬豕顽如土。不解冠裳古。吴淞风起逼人寒。待到龙飞破壁笑相看。","dynasty":"清代","title":"虞美人六月十三日作，用钝根韵"}
{"author":"高旭","content":"斜阳影里伤心赋。默对痴天无语。泪湿暮云春树。重认分携处。东风无赖添愁绪。零落乱红难数。落时犹自争飞舞。青鸟休衔去。","dynasty":"清代","title":"桃源忆故人和无闷韵，即答"}
{"author":"高旭","content":"灯下尽销魂，斜倚如相就。一握春风笑有痕，更比伊人瘦。脉脉绣屏中，似伴听残漏。君勿今宵恨寂寥，权当双红袖。","dynasty":"清代","title":"卜算子戏咏瓶中桃花"}
{"author":"高旭","content":"萧条如此山河。起悲歌。何处风摧兰蕙瘁湘波。苍天醉，苍梧怨，奈人何。凄绝沪西门外月明多。","dynasty":"清代","title":"忆真妃吊周湘云女史"}
{"author":"高旭","content":"丝丝血写批茶传。江山依旧风光换。最是怕登楼。潘郎著意愁。秋来云化紫。一片斜阳死。湘竹泪斑斑。湘君去不还。","dynasty":"清代","title":"菩萨蛮前题"}
{"author":"高旭","content":"堕地为人今又误。世界凄迷，没日无多路。枯树妍花谁与语。他生勿再痴如许。满目榛芜君且住。销尽哀魂，独自从头絮。一曲冰弦须记取。红阑十二空延伫。","dynasty":"清代","title":"蝶恋花题惜霜所著厌世小说《若人欤，若人》"}
{"author":"高旭","content":"安能郁郁常居住，去自萧然。归亦安便。且作移家葛稚川。人生到处堪留恋，琴写篱边。鸟和林间。只羡清闲不羡仙。","dynasty":"清代","title":"采桑子移居留溪"}
{"author":"高旭","content":"此心空净。近市尘嚣殊未信。闭户深山。漫说晏婴免俗难。每逢斜照。略有邻家鹅鸭闹。独占清风。抱膝高吟一亩宫。","dynasty":"清代","title":"减字木兰花留溪寓庐作"}
{"author":"高旭","content":"人生最易容颜老。问残局，何时了。拚岁月，轻心掉。差喜非年少。伤心满眼闲花草。独醒楚人皆倒。独饿侏儒皆饱。毕竟伊谁好。","dynasty":"清代","title":"桃源忆故人和太一韵，即寄"}
{"author":"高旭","content":"如许佳期偏又误。梗断萍飘，江北江南路。织就鸳鸯该寄予。断肠诉尽相思语。袖底芬芳须领取。来不多时，便是匆匆去。隔著红墙天欲暮。争禁牵得痴魂住。","dynasty":"清代","title":"蝶恋花其一和安如暮春有寄"}
{"author":"高旭","content":"密约今生堪几误。欢会难期，侬实真凄苦。绿叶成阴安可语。一春花事风还雨。吐出伤心千万句。青鸟无凭，消息谁传去。曲曲梦中寻觅处。迷离山色迷离树。","dynasty":"清代","title":"蝶恋花其二"}
{"author":"高旭","content":"帘影沉沉芳信迟。啼鹃诉与落红知。柳条堪折休轻折，折寄天涯好共持。伤往事，托微辞。繁华转眼剩空枝。思量撤手同归日，便是人天梦觉时。","dynasty":"清代","title":"鹧鸪天用钝根韵，即寄"}
{"author":"高旭","content":"果能识得西来意。成佛生天矣。入家心性出家身。证到大乘境界最多情。沉吟寸草春晖杳。刻画臣能造。应知作者古名家。硬笔盘空奡兀复安排。","dynasty":"清代","title":"虞美人其一"}
{"author":"高旭","content":"遗徽铜雀犹存样。把玩临风怅。一千三百有余年。即此零星片瓦已堪传。北人碑版喧流俗。拓跋真寥廓。闲来掘鼠叹无聊。只向莽榛芜处问南朝。","dynasty":"清代","title":"虞美人其二"}
{"author":"高旭","content":"一幅艳容光。活色生香。胭脂队里铁心肠。我自爱花花不语，谁与商量。厚贶故心将。此意难忘。寄侬绢素壁间张。一种闲愁消不得，来对红妆。","dynasty":"清代","title":"卖花声哲夫与其夫人张倾城合绘梅聘海棠图见贻，填此为谢"}
{"author":"高旭","content":"搔首西风叹。最惊心、故人牢狱，沉沉更箭。苦道人情如纸薄，交谊而今迁换。况转眼、风流云散。细数心期谁与说，又被人、量去家山半。个中味，尝来惯。迷茫大地何时旦。忽妖魔、横飞蚀月，蔽他真面。一别嫦娥三年久，悄倚楼头未见。便深闭、休教哀怨。解得左骖能购汝，料终偿、平仲怜才愿。消灭尽，人天恨。","dynasty":"清代","title":"貂裘换酒仙甫感某君营救事，寄示一阕，依韵和之"}
{"author":"高旭","content":"我与而兄，弹指忽、二年离别。瞥惊见、秋桐一叶，飞来凄绝。惨淡红衫脓血史，凄凉黑狱沧桑月。问可权、太不识人权，空饶舌。芙蓉瘴，香波咽。申江岸，芳尘歇。痛杜鹃啼恨，恨何能雪。秋女善悲天已醉，春晖未报花先折。唤红儿、谱入玉参差，声声血。","dynasty":"清代","title":"满江红吴君小枚移书，告其梅其德女士自殉事，倚此吊之"}
{"author":"高旭","content":"满眼湖山非旧。悄听猿啼清昼。把臂诉相思，一掬心馨薰透。消受。消受。劳汝旗亭相候。","dynasty":"清代","title":"如梦令用太一韵，即答"}
{"author":"高旭","content":"是何年纪。前生夙世休提起。两字消魂。绣出鸳鸯有泪痕。抛残红豆。腰支拚为伊消瘦。吹气如兰。临去叮咛别更难。","dynasty":"清代","title":"减字木兰花其一录别"}
{"author":"高旭","content":"妙相逢处。可能留得香魂住。住亦无多。啼鴂声声唤奈何。人生何苦。情痴争被红墙阻。怜尔怜侬。此愿茫茫似梦中。","dynasty":"清代","title":"减字木兰花其二"}
{"author":"高旭","content":"说与君知道。料今夜、千人石上，梦魂飞到。击筑弹筝豪士态，惹我临风倾倒。祝陈夏、风流长好。恨未狂歌惊满座，听断鸿、声里哀蝉噪。愁黯黯，苍天老。梧桐叶落悲秋早。奈麋鹿、苏台如画，荒凉难扫。抉目胥门伤往事，一片降幡影杳。只古冢、龙泉时叫。毕竟文章成底用，况湖山、久矣非朱赵。余霸气，消沉了。","dynasty":"清代","title":"金缕曲南社诸子会于吴门，楚伧自汕头驰寄一阕，因亦继声"}
{"author":"高旭","content":"幽径寻芳草，空山吊夕阳。江皋木落正严霜。弹到南音呜咽断人肠。信美非吾土，消愁剩醉乡。吟魂飞去落潇湘。戏拍君肩一笑尽千觞。","dynasty":"清代","title":"南歌子仙甫集所作《愿歌》及《至日怀人》之什，为《南幽百绝》，索题"}
{"author":"高旭","content":"此钱堪爱，拟持浇杯酒，欷歔同吊。三百余年无恙否，字迹斑然深窈。何物迂儒，瞿张殉后，努力如公少。老天有眼，殷勤贻以相报。回想惨淡南云，烹龙炮凤，哀史凭谁告。不信金瓯都破坏，剩这团团完好。德祐春秋，义熙甲子，并是人间宝。伤心帝子精魂，那日归了。","dynasty":"清代","title":"百字令"}
{"author":"高旭","content":"花正开时人已散。十斛蛟珠，便尔抛残半。一任江南风景换。沧桑味侬尝惯。蝶醉蜂狂愁思乱。无赖杨花，漠漠烟笼岸。醉去东皇肠欲断。搴帘细把春光看。","dynasty":"清代","title":"蝶恋花和太一韵"}
{"author":"高旭","content":"吾友巢南子。谨题笺、陈辞足下，务祈鉴此。卧病春江犹未起，憔悴故人奚似。奈两地、月明如水。我欲奋飞来问讯，恨顽躯、难展临风翅。孤负杀，平生意。青灯空洒相思泪。念终朝、呻吟床褥，情何能已。忏慧词人偏解事，真个凌云高谊。看患难、订交有几。侬实丧心休更说，惟望君、努力加餐耳。天顿首，匆匆启。","dynasty":"清代","title":"金缕曲简巢南海上"}
{"author":"高旭","content":"笑对浓妆，帘前报道东风腻。比红儿醉。禁得心魂瘁。半晌无言，领略伊滋味。盈盈泪。酒香粉汗。肯信天涯远。","dynasty":"清代","title":"点绛唇唐庄观桃花"}
{"author":"高旭","content":"绵蛮百啭柔复柔。画桥西畔幽复幽。鹃啼红落愁复愁。含情脉脉羞复羞。","dynasty":"清代","title":"字字双定安曾填此调入《杂诗》中，殊为失当。戏效两首其一"}
{"author":"高旭","content":"东风无赖吹复吹。罗帷挂起迟复迟。绿窗沉醉卮复卮。梦为蛱蝶痴复痴。","dynasty":"清代","title":"字字双其二"}
{"author":"高旭","content":"草草杯盘卿已去，天涯离恨难支。我来原亦未曾迟。东劳西燕，又是误佳期。多少痴情何处诉，碧桃刚值开时。一枝攀折枉相思。低回绵渺，此意几人知。","dynasty":"清代","title":"临江仙上巳后翌日西子湖头怀亚子"}
{"author":"高旭","content":"靖康半壁，偷安南渡，中原王气全收。虎倒龙颠，当年英物，匆匆淘尽东流。白雁恨难休。看仓皇蹈海，横扫貔貅。满眼沧桑，那堪吊古为勾留。行行莫再回头。说不如归去，抛却杭州。上巳风光，名流觞咏，相期且续前游。韵事要千秋。笑一时高会，云散风流。怕把心期重诉，一醉解千愁。","dynasty":"清代","title":"望海潮登六和塔"}
{"author":"高旭","content":"冰轮涌地逼窗纱。桂树影婆娑。一曲劳歌，秋虫啼怨，诉出乱如麻。好阑干畔正清华。无奈被云遮。恨不今宵，乘风飞去，大海捉虾蟆。","dynasty":"清代","title":"少年游中秋月下作"}
{"author":"高旭","content":"湖上鸳鸯，问他几对分飞去。心期谁絮。南浦潇潇雨。倚遍阑干，春信无凭据。凝眸处。天涯草长，不是来时路。","dynasty":"清代","title":"点绛唇南浦思家"}
{"author":"高旭","content":"赏梅记泛孤山棹，别也愁多。见也愁多。抱得芬芳奈若何。可怜同是天涯客，卿占西湖。侬占南湖。两地清光月漾波。","dynasty":"清代","title":"采桑子怀巢南武林"}
{"author":"高旭","content":"红豆离离盈一握。细数归期，闲对灯花绿。旧恨风吹新恨搁。相思只在横塘曲。开卷梅花香里读。叠句联词，准拟佳期续。料得夜深人欲宿。锦衾悄悄春寒独。","dynasty":"清代","title":"蝶恋花"}
{"author":"高旭","content":"占得百花头上。死便深深埋葬。零落满阶红。闹东风。一种空香清绝。抱酒终难浇灭。庭院又黄昏。替温存。","dynasty":"清代","title":"昭君怨见落梅，凄然不怿"}
{"author":"高旭","content":"天气病人否。寒暖谁谋。绵衣刚换又重裘。昨夜杏花今夜雨，打叠闲愁。春色荡难收。破碎金瓯。男儿掷笔觅封侯。无限东风亡国恨，兜上心头。","dynasty":"清代","title":"卖花声"}
{"author":"高旭","content":"宵深底事推窗立，星已横斜。月已横斜。隔著青山望眼赊。天涯芳信如相问，妾是梅花。郎是梅花。飘泊东风不到家。","dynasty":"清代","title":"丑奴儿令夜不成寐，披衣写此"}
{"author":"高旭","content":"一春风雨未曾停。料得今宵欲放晴。要持杯酒诉平生。月到团圞偏不见，人逢离别最关情。教他故意欠分明。","dynasty":"清代","title":"浣溪沙二月望夜"}
{"author":"高旭","content":"十二时辰，如痴如痗，整顿全神。瘦尽腰支，销残眉样，懊恼今生。天涯芳草青青。登楼望、搅了愁情。雨雨风风，凄凄楚楚，我我卿卿。","dynasty":"清代","title":"柳梢青雨中登楼"}
{"author":"高旭","content":"薄晕胭脂羞一顾。似水年华，只怕芳菲误。一点檀心须好护。翩翩才调天生付。红粉飘零谁与诉。自贴阑干，欲去还留住。沈醉玉环娇独步。替他扶起风前舞。","dynasty":"清代","title":"蝶恋花一夜狂风，红梅落尽矣"}
{"author":"高旭","content":"寒深酒浅难温。对芳樽。两地相思一样怨飘零。归心乱。归期远。悔因循。鬓已丝丝销得几黄昏。","dynasty":"清代","title":"相见欢其一拟南唐后主作"}
{"author":"高旭","content":"玉箫吹彻前村。忆王孙。拟把零烟碎梦向伊论。游人病。啼鹃恨。锁重门。蛱蝶双双红瘦是春魂。","dynasty":"清代","title":"相见欢其二"}
{"author":"高旭","content":"可怜游子飘蓬样。客里添惆怅。平安两字值千金。手把家书灯下费沉吟。男儿蓬矢桑弧志。今日成何事。思量亲舍白云遥。惹得倚门一夜鬓萧萧。","dynasty":"清代","title":"虞美人得家书"}
{"author":"高旭","content":"春寒恻恻。两地应相忆。从不分离今独宿。料得天涯愁绝。枕边忽听荒鸡。打窗风雨凄其。并作数行清泪，叮咛流到留溪。","dynasty":"清代","title":"清平乐有寄"}
{"author":"高旭","content":"天末又西风。彻耳惊鸿。男儿羞作可怜虫。宁与金瓯同破却，遗恨无穷。奇气化长虹。往事都空。鲁戈难返日当中。一任狂涛号日夜，淘尽英雄。","dynasty":"清代","title":"浪淘沙杨笃生自沉利物浦死，吊以此阕"}
{"author":"高旭","content":"翠羽啾啾，骚魂唤醒纱窗晓。花开多少。只为东风早。一晌沉吟，似索琼仙笑。春休老。个人清妙。岁岁年年好。","dynasty":"清代","title":"点绛唇题玉琤瑽馆填词图，为庞檗子"}
{"author":"高旭","content":"百啭黄鹂帘外听。芳讯沉沉，惹起春人病。绿到肥时红瘦尽。几时重奉东皇命。连日南风吹不定。蝶醉蜂颠，打落苍苔径。绝少杜鹃声响应。奈侬愁喜交相迸。","dynasty":"清代","title":"蝶恋花四月一日感粤事作"}
{"author":"高旭","content":"心期两地相同。死声中。惆怅年来难竞是南风。春安去。花无语。恨匆匆。回首粤王台畔血飞红。","dynasty":"清代","title":"相见欢前题"}
{"author":"高旭","content":"郎甘离索。妾命原非薄。陌上花开归欲速。镜里颜应如昨。客中情绪凄清。依稀月落参横。忆著去年今夕，灯前笑谱双声。","dynasty":"清代","title":"清平乐禾中寓楼题壁"}
{"author":"高旭","content":"留溪苦苦留人住，卿自多情。侬岂忘情。三宿空桑不忍行。死生流转犹相值，已恨今生。休话他生。便说归期泪欲倾。","dynasty":"清代","title":"罗敷媚与傅钝根联句"}
{"author":"高旭","content":"怪底春愁不自持。潘郎憔悴鬓成丝。淡烟微雨落花时。黯黯青山如我病，双双红豆为谁痴。最难消受是相思。","dynasty":"清代","title":"浣溪沙宣南酒楼与成琢如联句"}
{"author":"高旭","content":"伤残漏。花无长好人长寿。人长寿。昨宵持较，容姿微瘦。一池水被风吹绉。相思打叠双红豆。双红豆。佳人刚病，薄寒堪又。","dynasty":"清代","title":"忆秦娥十六夜望月，次韵和鹓雏"}
{"author":"高旭","content":"金管玉箫凄怆。隔浦时闻清唱。刻羽移商谁与抗。白石风流无恙。人间绝少知音。最怜短烛孤吟。侬也伤心故国，忍教虎气消沉。","dynasty":"清代","title":"清平调其一题庞檗子填词图"}
{"author":"高旭","content":"来从何处。见亦愁无数。便是相逢无可语。一种心情兜住。若云不算情痴。缘何醉梦支离。绣得鸳鸯新谱，好风寄予黄鹂。","dynasty":"清代","title":"清平调其二沧浪亭偶"}
{"author":"高旭","content":"宣南文宴当年共。翩跹舞瘦阶前凤。西燕又东劳。天遥梦更遥。名花应堕地。飘泊何时已。怜我复怜卿。多情似不情。","dynasty":"清代","title":"菩萨蛮将之燕，赠歌者艳芬"}
{"author":"高旭","content":"碧阑干畔，把芬芳展玩，昔贤风远。拟向垂虹亭长问，多少古愁新怨。月下吹箫，酒余击筑，弹指年华换。何图斯世，清音犹响天半。因想访艳花南，怀人雪北，锦句囊常满。真个伊人辛苦甚，绝胜琅环千卷。白雪高辞，红牙低唱，入扣声声按。尽教当做，乡邦志乘同看。","dynasty":"清代","title":"念奴娇题巢南《笠泽词征》，用檗子韵"}
{"author":"高旭","content":"刚来便去匆匆了。心事知多少。天津桥上又西风。忍听杜鹃凄怨数声中。觚棱回首依稀在。可惜人民改。酒杯难洗是牢愁。无限泪珠抛付与东流。","dynasty":"清代","title":"虞美人"}
{"author":"高旭","content":"人世事，本来空。弹指京华廿四风。赢得钱塘苏小小，两行清泪湿帘栊。","dynasty":"清代","title":"捣练子"}
{"author":"高旭","content":"残局不胜哀。此恨难排。无情明月照空阶。一夜令威思往事，化鹤重来。灵气岂终埋。满眼蒿莱。雄图京口几时开。不信东南形胜好，浩浩江淮。","dynasty":"清代","title":"浪淘沙"}
{"author":"高旭","content":"伤春苦，今日又悲秋。蓦地□猿啼不住，好风吹送木兰舟。重上媚香楼。","dynasty":"清代","title":"忆江南"}
{"author":"高旭","content":"词人飘泊原难免。筑声燕市痴无限。独自向东归。孤灯泪暗垂。舵楼容我上。回首长安望。好梦总成空。昙花一现中。","dynasty":"清代","title":"菩萨蛮"}
{"author":"高旭","content":"到耳浪潺潺。客意阑珊。雪花片片著衣寒。惆怅此生谁管得，旧爱新欢。月下一凭栏。浩荡江山。坏何容易造何难。我是青莲今再世，谪下人间。","dynasty":"清代","title":"浪淘沙"}
{"author":"高旭","content":"森严帝阙冷与雪。十万熊罴成阵列。此行梅鹤不孤清，饱听胡笳声夜彻。相思细嚼秋兰屑。盼望江头情正切。好风安稳挂征帆，重话春申城畔月。","dynasty":"清代","title":"木兰花"}
{"author":"高旭","content":"斜阳一抹余红。别匆匆。料峭罗衾天末起秋风。卿挥泪。侬该醉。那时重。燕自西飞无奈百劳东。","dynasty":"清代","title":"相见欢其一"}
{"author":"高旭","content":"不堪王粲登楼。看吴钩。赢得三分春色七分秋。终难断。如麻乱。楚骚愁。梦里相逢月挂柳梢头。","dynasty":"清代","title":"相见欢其二"}
{"author":"高旭","content":"惊涛天半。一发青山断。鳌掷鲸吞何太乱。几把沧溟占满。阑干黄海堪凭。佳期有愿终成。莫便凄凄切切，相期死死生生。","dynasty":"清代","title":"清平乐"}
{"author":"高旭","content":"虎口余生谁念我，天惊石破魂飞。酒醒何处夕阳西。取看青史，安用姓名垂。无限苍波无限恨，关山万里凄迷。多情难得比红儿。腰支瘦损，相送柳依依。","dynasty":"清代","title":"临江仙"}
{"author":"高旭","content":"英雄宝剑佳人镜。未到用时须理整。沙场静。琼楼迥。后日功名浑莫定。终南原有径。心史休投眢井。众醉三闾独醒。问天天亦病。","dynasty":"清代","title":"应天长"}
{"author":"高旭","content":"局促九州无可步。吹彻灵箫，我亦伤迟暮。只合万花香里住。偎红倚翠休归去。啼鴂声声知几度。一种心期，欲向伊谁语。底事年年添恨绪。何曾觅个消魂处。","dynasty":"清代","title":"蝶恋花"}
{"author":"秋瑾","content":"小住京华，早又是，中秋佳节。为篱下，黄花开遍，秋容如拭。四面歌残终破楚，八年风味徒思浙。苦将侬，强派作蛾眉，殊未屑！(徒思浙一作：独思浙，蛾眉一作：娥眉)身不得，男儿列。心却比，男儿烈！算平生肝胆，因人常热。俗子胸襟谁识我？英雄末路当磨折。莽红尘，何处觅知音？青衫湿！(俗子一作：俗夫，磨折一作：折磨)","dynasty":"清代","tags":"豪放，抒怀，壮志","title":"满江红·小住京华"}
{"author":"秋瑾","content":"不惜千金买宝刀，貂裘换酒也堪豪。一腔热血勤珍重，洒去犹能化碧涛。","dynasty":"清代","tags":"古诗三百首，爱国，壮志","title":"对酒"}
{"author":"秋瑾","content":"万里乘风去复来，只身东海挟春雷。忍看图画移颜色，肯使江山付劫灰。浊酒不销忧国泪，救时应仗出群才。拼将十万头颅血，须把乾坤力挽回。","dynasty":"清代","tags":"爱国，抒怀","title":"黄海舟中日人索句并见日俄战争地图"}
{"author":"秋瑾","content":"祖国沉沦感不禁，闲来海外觅知音。金瓯已缺总须补，为国牺牲敢惜身！嗟险阻，叹飘零。关山万里作雄行。休言女子非英物，夜夜龙泉壁上鸣。","dynasty":"清代","tags":"豪放，忧国","title":"鹧鸪天·祖国沉沦感不禁"}
{"author":"秋瑾","content":"独向东风舞楚腰，为谁颦恨为谁娇？灞陵桥畔销魂处，临水傍堤万万条。","dynasty":"清代","title":"赋柳"}
{"author":"秋瑾","content":"寒风料峭侵窗户，垂帘懒向回廊步。月色入高楼，相思两处愁。无边家国事，并入双蛾翠。若遇早梅开，一枝应寄来!","dynasty":"近代","tags":"婉约，思念","title":"菩萨蛮·寄女伴"}
{"author":"秋瑾","content":"百结愁肠郁不开，此生惆怅异乡来。思亲堂上茱初插，忆妹窗前句乍裁。对菊难逢元亮酒，登楼愧乏仲宣才。良时佳节成辜负，旧日欢场半是苔。","dynasty":"清代","tags":"重阳节，怀念，思乡","title":"九日感赋"}
{"author":"秋瑾","content":"岭梅开后晓风寒，几度添衣怕倚栏。残菊犹能傲霜雪，休将白眼向人看。","dynasty":"清代","title":"残菊"}
{"author":"秋瑾","content":"杜鹃花发杜鹃啼，似血如朱一抹齐。应是留春留不住，夜深风露也寒凄。","dynasty":"清代","title":"杜鹃花·杜鹃花发杜"}
{"author":"秋瑾","content":"栽植恩深雨露同，一丛浅淡一丛浓。平生不借春光力，几度开来斗晚风？","dynasty":"清代","title":"秋海棠"}
{"author":"秋瑾","content":"一出江城百感生，论交谁可并汪伦？多情不若堤边柳，犹是依依远送人。","dynasty":"清代","title":"去常德州中感赋"}
{"author":"秋瑾","content":"潼潼水势向江东，此地曾闻用火攻。怪道侬来凭吊日，岸花焦灼尚余红。","dynasty":"清代","title":"赤壁怀古·潼潼水势向"}
{"author":"秋瑾","content":"漫云女子不英雄，万里乘风独向东。诗思一帆海空阔，梦魂三岛月玲珑。铜驼已陷悲回首，汗马终惭未有功。如许伤心家国恨，那堪客里度春风。","dynasty":"清代","tags":"抒怀，抱负，忧国忧民","title":"日人石井君索和即用原韵"}
{"author":"秋瑾","content":"一泓秋水净纤毫，远看不知光如刀。直骇玉龙蟠匣内，待乘雷雨腾云霄。传闻利器来红毛，大食日本羞同曹。濡血便令骨节解，断头不俟锋刃交。抽刀出鞘天为摇，日月星辰芒骤韬。斫地一声海水立，露风三寸阴风号。陆专犀象水截蛟，魍魉惊避魑魅逃。遭斯刃者凡几辈？骷髅成群血涌涛。刀头百万英雄泣，腕底乾坤杀劫操。且来挂壁暂不用，夜夜鸣啸声疑鴞。英灵渴欲饮战血，也如块磊需酒浇。红毛红毛尔休骄，尔器诚利吾宁抛。自强在人不在器，区区一刀焉足豪？","dynasty":"清代","title":"红毛刀歌"}
{"author":"秋瑾","content":"炎帝世系伤中绝，芒芒国恨何时雪？世无平权只强权，话到兴亡眦欲裂。千金市得宝剑来，公理不恃恃赤铁。死生一事付鸿毛，人生到此方英杰。饥时欲啖仇人头，渴时欲饮匈奴血。侠骨棱嶒傲九州，不信太刚刚则折。血染斑斑已化碧，汉王诛暴由三尺。五胡乱晋南北分，衣冠文弱难辞责。君不见剑气棱棱贯斗牛？胸中了了旧恩仇？锋芒未露已惊世，养晦京华几度秋。一匣深藏不露锋，知音落落世难逢。空山一夜惊风雨，跃跃沉吟欲化龙。宝光闪闪惊四座，九天白日暗无色。按剑相顾读史书，书中误国多奸贼。中原忽化牧羊场，咄咄腥风吹禹域。除却干将与莫邪，世界伊谁开暗黑。斩尽妖魔百鬼藏，澄清天下本天职。他年成败利钝不计较，但恃铁血主义报祖国。","dynasty":"清代","title":"剑歌"}
{"author":"秋瑾","content":"登天骑白龙，走山跨猛虎。叱咤风云生，精神四飞舞。大人处世当与神物游，顾彼豚犬诸儿安足伍！不见项羽酣呼钜鹿战，刘秀雷震昆阳鼓，年约二十余，而能兴汉楚；杀人莫敢当，万世钦英武。愧我年二七，于世尚无补。空负时局忧，无策驱胡虏。所幸在风尘，志气终不腐。每闻鼓鼙声，心思辄震怒。其奈势力孤，群才不为助。因之泛东海，冀得壮士辅。","dynasty":"清代","title":"泛东海歌"}
{"author":"秋瑾","content":"万里乘云去复来，只身东海挟春雷。忍看图画移颜色，肯使江山付劫灰。浊酒不销忧国泪，救时应仗出群才。拼将十万头颅血，须把乾坤力挽回。","dynasty":"清代","tags":"抒情，爱国","title":"黄海舟中日人索句并见日俄战争地图"}
{"author":"秋瑾","content":"寂寞庭寮，喜飞来画轴，破我无聊。试展朝云遗态，费维摩几许清宵？紫玉烟沉，惊鸿影在，历劫红羊迹未消。赖有故人高谊，赎得生绡。环佩声遥，纵归来月下，魂已难招。故剑珠还无恙，黄衫客风韵偏豪。自叙乌阑，遍征红豆，替传哀怨谱《离骚》。但恐玉萧难再，愁煞韦皋。","dynasty":"近代","title":"翠楼怨"}
{"author":"秋瑾","content":"本是瑶台第一枝，谪来尘世具芳姿。如何不遇林和靖？飘泊天涯更水涯。","dynasty":"近代","title":"梅"}
{"author":"秋瑾","content":"冰姿不怕雪霜侵，羞傍琼楼傍古岑。标格原因独立好，肯教富贵负初心？","dynasty":"近代","title":"梅其二"}
{"author":"秋瑾","content":"渊龙酣睡谁驱起，飞向青天作怒波。四野农民皆额首，名亭直欲继东坡。","dynasty":"近代","title":"喜雨漫赋"}
{"author":"秋瑾","content":"祖国沦亡已若斯，家庭苦恋太情痴。只愁转眼瓜分惨，百首空成花蕊词。","dynasty":"近代","title":"柬徐寄尘其一"}
{"author":"秋瑾","content":"何人慷慨说同仇，谁识当年郭解流？时局如斯危已甚，闺装愿尔换吴钩。","dynasty":"近代","title":"柬徐寄尘其二"}
{"author":"秋瑾","content":"汉家宫阙斜阳里，五千馀年古国死。一睡沉沉数百年，大家不识做奴耻。忆昔我祖名轩辕，发祥根据在昆仑。辟地黄河及长江，大刀霍霍定中原。痛哭梅山可奈何？帝城荆棘埋铜驼。几番回首京华望，亡国悲歌泪涕多。北上联军八国众，把我江山又赠送。白鬼西来做警钟，汉人惊破奴才梦。主人赠我金错刀，我今得此心雄豪。赤铁主义当今日，百万头颅等一毛。沐日浴月百宝光，轻生七尺何昂藏？誓将死里求生路，世界和平赖武装。不观荆轲作秦客，图穷匕首见盈尺。殿前一击虽不中，已夺专制魔王魄。我欲只手援祖国，奴种流传遍禹域。心死人人奈尔何？援笔作此宝刀歌。宝刀之歌壮肝胆，死国灵魂唤起多。宝刀侠骨孰与俦？平生了了旧恩仇。莫嫌尺铁非英物，救国奇功赖尔收。愿从兹以天地为炉、阴阳为炭兮，铁聚六洲。铸造出千柄万柄宝刀兮，澄清神州。上继我祖黄帝赫赫之威名兮，一洗数千数百年国史之奇羞！","dynasty":"近代","title":"宝刀歌"}
{"author":"秋瑾","content":"秋风起兮百草黄，秋风之性劲且刚。能使群花皆缩首，助它秋菊傲秋霜。秋菊枝枝本黄种，重楼叠瓣风云涌。秋月如镜照江明，一派清波敢摇动？昨夜风风雨雨秋，秋霜秋露尽含愁。青青有叶畏摇落，胡鸟悲鸣绕树头。自是秋来最萧瑟，汉塞唐关秋思发。塞外秋高马正肥，将军怒索黄金甲。金甲披来战胡狗，胡奴百万回头走。将军大笑呼汉儿，痛饮黄龙自由酒。","dynasty":"近代","title":"秋风曲"}
{"author":"秋瑾","content":"肮脏尘寰，问几个、男儿英哲！算只有蛾眉队里，时闻豪杰。良玉勋名襟上泪，云英事业心头血。醉摩挲、长剑作龙吟，声悲咽。自由香，常思爇；家国恨，何时雪。劝吾侪今日，各宜努力。振拔须思安种类，繁华莫但誇衣玦。算弓鞋三寸太无为，宜改革。","dynasty":"近代","title":"满江红"}
{"author":"秋瑾","content":"萧斋谢女吟《秋赋》，潇潇滴檐剩雨。知己难逢，年光似瞬，双鬓飘零如许。愁情怕诉，算日暮穷途，此身独苦。世界凄凉，可怜生个凄凉女。曰：“归也”，归何处？猛回头，祖国鼾眠如故。外侮侵陵，内容腐败，没个英雄作主。天乎太瞽！看如此江山，忍归胡虏？豆剖瓜分，都为吾故土。","dynasty":"近代","title":"如此江山·萧斋谢女吟《秋赋》"}
{"author":"秋瑾","content":"登天骑白龙，走山跨猛虎。叱咤风云生，精神四飞舞。大人处世当与神物游，顾彼豚犬诸儿安足伍！不见项羽酣呼钜鹿战，刘秀雷震昆阳鼓，年约二十余，而能兴汉楚；杀人莫敢当，万世钦英武。愧我年二七，于世尚无补。空负时局忧，无策驱胡虏。所幸在风尘，志气终不腐。每闻鼓鼙声，心思辄震怒。其奈势力孤，群才不为助。因之泛东海，冀得壮士辅。","dynasty":"近代","title":"失题"}
{"author":"秋瑾","content":"竟有危巢燕，应怜故国驼。东侵忧未已，西望计如何？儒士思投笔，闺人欲负戈。谁为济时彦，相与挽颓波？","dynasty":"近代","title":"感事"}
{"author":"秋瑾","content":"泠泠七弦琴，所思在翠岑。成连奋逸响，中散叹销沉。世俗惟趋利，人谁是赏音？若无子期耳，总负伯牙心。","dynasty":"近代","title":"咏琴志感"}
{"author":"秋瑾","content":"河山触目尽生哀，太息神州几霸才。牧马久惊侵禹域，蛰龙无术起风雷。头颅肯使闲中老，祖国宁甘劫后灰？无限伤心家国恨，长歌慷慨莫徘徊。","dynasty":"近代","title":"柬志群"}
{"author":"秋瑾","content":"幽燕烽火几时收，闻道中洋战未休。漆室空怀忧国恨，难将巾帼易兜鍪。","dynasty":"近代","title":"杞人忧"}
{"author":"秋瑾","content":"东风吹绿上阶除，花院箫疏夜月虚。侬也痴心成脉望，画楼长蠹等身书。","dynasty":"近代","title":"读书口号"}
{"author":"秋瑾","content":"古今争传女状头，谁说红颜不封侯。马家妇共沈家女，曾有威名振九州。","dynasty":"近代","title":"题《芝龛记》"}
{"author":"秋瑾","content":"执掌乾坤女土司，将军才调绝尘姿。花刀帕首桃花马，不愧名称娘子师。","dynasty":"近代","title":"题《芝龛记》其二"}
{"author":"秋瑾","content":"莫重男儿薄女儿，平台诗句赐蛾眉。吾侪得此添生色，始信英雄亦有雌。","dynasty":"近代","title":"题《芝龛记》其三"}
{"author":"秋瑾","content":"白云斜挂蔚蓝天，独自登临一怅然。欲望家乡何处似？乱峰深里翠如烟。","dynasty":"近代","title":"望乡"}
{"author":"陈公辅","content":"豪杰不世出，为时斯间生。有心安社稷，无计避功名。忧国唯知重，谋身祇觉轻。徒令青史上，永永著英声。","dynasty":"宋代","title":"李伯纪丞相挽诗三首其一"}
{"author":"陈公辅","content":"材大古难用，功多忌更多。忠怀冲日月，谗口肆风波。此老今亡矣，苍生独奈何。应遗一时恨，千载不能磨。","dynasty":"宋代","title":"李伯纪丞相挽诗三首其二"}
{"author":"陈公辅","content":"当时偶同罪，平昔岂相知。天下指为党，我公终不疑。空怀荆渚乐，已失雁山期。此意凭谁诉，临风有泪垂。","dynasty":"宋代","title":"李伯纪丞相挽诗三首其三"}
{"author":"陈公辅","content":"经营堂宇近江滨，退稳功成名遂身。门外鱼龙欣得地，圃中花木暖藏春。也知朝野思贤相，聊借湖山作主人。谁谓周公骄且吝，坐间无日不延宾。","dynasty":"宋代","title":"建炎丞相成国吕忠穆公退老堂其一"}
{"author":"陈公辅","content":"平昔勋名绝辈流，正闲赢得去寻幽。春风陌上飞千骑，晓日林间映九斿。闽岭何妨传雅咏，龙庭行即告嘉猷。愿将屡秉钧衡手，留作他年几杖游。","dynasty":"宋代","title":"建炎丞相成国吕忠穆公退老堂其二"}
{"author":"陈公辅","content":"动天须假至诚祈，诚若专时定弗违。冬后纵无三白应，春前俄有六花飞。著人但觉寒威重，拥火犹嫌酒力微。聊为使君歌上瑞，麦苗千顷已菲菲。","dynasty":"宋代","title":"次韵叔厚内翰喜雪诗"}
{"author":"陈公辅","content":"盈尺阶前瑞已多，晓来天色渐晴和。青阳一气应回暖，黄竹三章且罢歌。小雨洗时岚滴翠，细风吹处沼生波。东郊便好寻芳去，桃李争妍映绮罗。","dynasty":"宋代","title":"雪晴可喜戏作四韵奉呈"}
{"author":"陈公辅","content":"盛朝多少旧公卿，谁似三人负大名。金带并趋清禁路，玉杯同醉白云城。吾侪出处真成戏，俗眼观瞻祇自惊。便恐名随封诏去，且频开宴慰交情。","dynasty":"宋代","title":"予与德升尚书招已懋端明叔厚内翰会饮因有倡和佳篇谩次前韵呈三兄"}
{"author":"陈公辅","content":"白发鬅鬙未得闲，有时览镜笑衰颜。逢人载酒宁辞醉，寓意题诗不用删。幸有鉴湖堪寄傲，直惭书殿尚通班。豁除簿领尘矣了，却上蓬莱看好山。","dynasty":"宋代","title":"诗一首"}
{"author":"陈公辅","content":"万叠湖山烟水滨，朱门画戟间松筠。登临不踏红尘路，燕寝长居紫府春。昼静欲骖风外驾，夜寒疑是月中身。我惭白首方怀绂，犹得蓬莱作主人。","dynasty":"宋代","title":"州宅"}
{"author":"陈公辅","content":"蓬莱阁上醉归时，犹索芳樽步步随。啼鸟似来留翠佩，旁人笑为整花枝。腰间半亸黄金印，头上斜攲白接䍦。拍手向他宾从道，使君未老莫扶持。","dynasty":"宋代","title":"蓬莱阁归醉"}
{"author":"陈公辅","content":"愧无直节报朝廷，富贵端能一羽轻。若比公孙终作相，宁堪汲黯止为卿。吾曹学古当然事，俗眼看人只自惊。赖有同年曲江客，每回相过语平生。","dynasty":"宋代","title":"述怀谢陈去非见访"}
{"author":"陈公辅","content":"有山名石鼓，千古镇南溟。大手不劳力，动时天下惊。","dynasty":"宋代","title":"石鼓山"}
{"author":"陈公辅","content":"满目云烟万叠山，梵宫深锁翠微间。市朝多少纷纷客，输却僧家一味闲。","dynasty":"宋代","title":"游普庆院"}
{"author":"陈公辅","content":"晴云漠漠水潺潺，危阁春归白日闲。若问祖师消息处，眼前环列是青山。","dynasty":"宋代","title":"天封瑞云阁"}
{"author":"陈公辅","content":"行到山危仆已痡，此身强健不须扶。回头指顾重冈险，得似人心险也无。","dynasty":"宋代","title":"题苍岭"}
{"author":"陈公辅","content":"来时膏雨迷新野，去日薰风吹旧林。寄语主人休惜别，白云南北本无心。","dynasty":"宋代","title":"肄业广慈院临别留一绝"}
{"author":"陈公辅","content":"三载功夫一藏经，非禅非道亦非僧。但凭方寸行诸善，也是如来最上乘。","dynasty":"宋代","title":"净明寺阅藏经"}
{"author":"陈公辅","content":"雨过疏窗分外凉，隔帘风引芰荷香。江湖六月生秋思，清梦回时月满床。","dynasty":"宋代","title":"绝句三首其一"}
{"author":"陈公辅","content":"夹岸古榆清荫密，傍檐斜月冷光疏。晚凉一枕邯郸梦，半夜西风已满裙。","dynasty":"宋代","title":"绝句三首其二"}
{"author":"陈公辅","content":"京国重来一梦间，不堪回首赤城山。隋堤古柳年年在，应笑行人鬓已班。","dynasty":"宋代","title":"绝句三首其三"}
{"author":"陈公辅","content":"我曾天台游，于今四十载。一朝忽复来，时节如有待。形骸觉老景，景色殊不改。雨中寻旧迹，触目云叆叇。岩瀑落千寻，涧花纷五彩。崖深藓苍苍，溪浅石磊磊。昔时所未到，足力胡可殆。要当至绝顶，直下小沧海。兹山八万丈，端的不吾绐。伟哉造化功，疑若有真宰。黄精煮甚食，茯苓良可采。何当诛茆居，此志终有在。","dynasty":"宋代","title":"行诸山道中"}
{"author":"陈公辅","content":"我家近东城，南湖屡尝游。往时古堤岸，路暗行人愁。棘篱蔽荒圃，狸鼠呼啾啾。好景岂终废，发见端有由。张公山西将，帷幄久运筹。晚岁倦征讨，雅怀在林邱。人方弃不取，公乃得所求。除治见佳趣，经营出奇谋。竹窗清景乱，梅轩暗香浮。中间溪风亭，峥嵘跨碧流。虚檐极宏敞，坐见群山幽。终夜自泠泠，六月长飕飕。荡漾月波起，飘急云霭收。旷然天宇间，清思何悠悠。高朋几还往，玉斝时劝酬。相从同一醉，庶以消百忧。羡公强健身，万事心不留。独爱池馆闲，永日尝休休。公才自无双，何用叹不侯。试访旧识中，此乐宁有不。","dynasty":"宋代","title":"题张子正观察溪风亭"}
{"author":"陈公辅","content":"我闻永庆梅，孤标寄岩阴。衰年苦多病，咫尺未暇寻。公心亦似铁，惜花情却深。爱此独株好，何必须满林。兹游恨莫陪，有酒谁与斟。因思东郊上，琼蕊满髻簪。黄昏月下归，翠袖寒易侵。想公见戏语，一笑开胸襟。","dynasty":"宋代","title":"戏和德升赏梅因记十三日梅园之游发诸兄一笑"}
{"author":"陈公辅","content":"有德传乡里，无金遗子孙。","dynasty":"宋代","title":"句"}
{"author":"洪惠英","content":"梅花似雪。刚被雪来相挫折。雪里梅花。无限精神总属他。梅花无语。只有东君来作主。传语东君。且与梅花作主人。","dynasty":"宋代","title":"减字木兰花"}
{"author":"公孙杲","content":"驾鹤排朱雾，乘鸾入紫烟。凌晨味潭菊，薄暮玩峰莲。玉叶低梁下，金飗引窗前。啸傲云霞际，留情鳞羽年。","dynasty":"唐代","title":"五言赠诸法师"}
{"author":"曹光升","content":"昂藏留七尺，宁不是馀生。薄命悲长铗，羁心恋短衾。朋来还道故，赋就孰成名。明日看华发，萧萧又几茎。","dynasty":"清代","title":"己未除夕与彭古晋先生及许元方金云六守岁燕邸分赋"}
{"author":"曹光升","content":"知君奇假脱菰芦，不爱儒生爱酒徒。天畔月高时倚剑，江干秋老共呼卢。技成甘效屠龙氏，命薄还为牧奴。自昔暗投多见弃，肯将双泪落穷途。","dynasty":"清代","title":"酬郁宣夏见贻"}
{"author":"董道东","content":"那知春欲尽，石径落花迷。窗静松涛远，帘开月影低。山翁能策杖，野鹤自幽栖。园圃少人迹，苍苔绿满堤。","dynasty":"清代","title":"山居"}
{"author":"方浚颐","content":"星稀月堕晓钟天，放眼波罗江上湾。浊雾荡开龙穴树，断霞流过虎门山。浮沈岛屿双涵影，轩豁乾伸一解颜。夜半石楼同壮观，咸池疑在海中间。","dynasty":"清代","title":"浴日亭用东坡韵"}
{"author":"方浚颐","content":"珠江小住倏言别，蜡屐无暇登西樵。抗尘走俗二十日，幸遇良友栖僧寮。半帆亭上足幽趣，披襟久坐除烦嚣。浮萍得雨铺绿锦，密树倚石成翠峣。高轩明敞缭虚槛，回廊宛转通小桥。此中大有濠濮意，趺坐奚必鸣双桡。道州何子爱结客，新诗满箧酒满瓢。淋漓鬼趣佛国现，萧疏梅影空堂招。兴酣放论藐今古，境地创辟词高超。我来索饮辄先醉，恋恋浑忘重城遥。海山一过仙子笑，越台风系红棉凋。剧怜斗室梦难到，花田池馆鹅潭潮。琳宫有缘竟三至，朴诚相见无斲彫。嗟予苦为名利缚，且复归叩韶山韶。云天鹏翼任舒卷，一枝窃比巢林鹪。","dynasty":"清代","title":"将返韶州三至半帆亭有作"}
{"author":"方浚颐","content":"去年君从夜郎来，珊珊瘦骨如冻梅。使我相见不相识，五月一把西园杯。忆昔轰饮黄金台，舍人意熊殊雄恢。谈兵虎帐倚长剑，道路蹴踏骅骝开。上谷四野甘棠栽，召父杜母民皆孩。绣衣持节行万里，乌撒未靖烽火灾。牂牁江边往复回，支离卧床药鼎煨。有缘奉使到南海，宛若得雨生枯荄。为言频年病缠絯，宦味已淡名心灰。六榕寺远卜邻近，纳凉煮茗时追陪。世间何地非邛崃，太息福萌旋祸胎。林逋诗意善领略，松竹惯结间中媒。黄岑插天高磊嵬，度岭舣舟湘水隈。尺书迢递附宾雁，打鼓扬帆归思催。急流勇退洵壮哉，先生自处材不材。二分明月总无恙，蜀冈照冷青莓苔。量珠束雪未易才，玉山逊此白皑皑。无聊且读《货殖传》，陶朱千古称奇侅。燕雀在罗雉入罝，故应恋栈忘驽骀。乾坤到处可流寓，谩云故里生蒿莱。诗酒硉兀还毰毸。狂兴那顾俗子咍。我知腰脚陡然健，随风唾出皆琼瑰。厉园踪迹希王裴。举觞独少濠梁崔。会须明岁别炎峤，去访淮东苍翠堆。","dynasty":"清代","title":"寄徐孟卿观察时返扬州"}
{"author":"方浚颐","content":"白云黏天暗春色，雨洗木棉红不得。昂藏磊落嗟数奇，野寺门前伴丛棘。青山笑人终日忙，三年未登聚龙冈。玉帘低挂鹤飞去，更进邀瀑双溪旁。","dynasty":"清代","title":"晓行东郭外漫赋"}
{"author":"方浚颐","content":"舍舟登陆三日间，今朝饱看凌江山。宾旸门外莽空阔，洪岩青嶂纷斑斓。珠玑楼巷榜仍旧，亭亭几树霜枫殷。老榕稚松满岩壑，万绿嵌以荔子斑。小春更比春景厉，丹黄紫翠开心颜。槐花塘边路幽邃，红梅驿畔峰回环。曲曲徐向螺壳转，娟娟况有蛾眉弯。枝头玉蝶正飞舞，吟兴勃发须臾间。方思敲火品卓锡，沙弥膜拜陈忧患。荒祠仅余四壁在，却走龙象奔豺獌。十八年前我曾到，七梅痛已成枯菅。相公风度且勿论，大力能凿横浦关。功德及民礼宜祀，微公鸟道穷跻攀。雨淋日炙尘网挂，云车风马何时还。雄州筑郭费甚钜，此役不过数百锾。修举废坠有司责，亟召匠作延输般。重安户牖整栌欂，再施华垩除昏黫。神兮妥侑降之福，岭南岭北无恫瘝。暗香补种一千本，花时行旅都忘艰。前贤盛迹半芜没，我方惆怅红桥湾。","dynasty":"清代","title":"十月二十七日度岭作"}
{"author":"万齐融","content":"春潭滉漾接隋宫，宫阙连延潭水东。蘋苔嫩色涵波绿，桃李新花照底红。垂菱布藻如妆镜，丽日晴天相照映。素影沉沉对蝶飞，金沙砾砾窥鱼泳。佳人祓禊赏韶年，倾国倾城并可怜。拾翠总来芳树下，踏青争绕绿潭边。公子王孙恣游玩，沙阳水曲情无厌。禽浮似挹羽觞杯，鳞跃疑投水心剑。金鞍玉勒骋轻肥，落絮红尘拥路飞。绿水残霞催席散，画楼初月待人归。","dynasty":"唐代","title":"三日绿潭篇"}
{"author":"万齐融","content":"昨夜星官动紫微，今年天子用武威。登车一呼风雷动，遥震阴山撼巍巍。胡骄子，当见旄头蚀应死。愿骑单马仗天威，挼取长绳缚虏归。仗剑遥叱路傍子，匈奴头血溅君衣。","dynasty":"唐代","title":"仗剑行"}
{"author":"万齐融","content":"东南飞鸟处，言是故乡天。江上风花晚，君行定几千。计程频破月，数别屡开年。明岁浔阳水，相思寄采莲。","dynasty":"唐代","title":"赠别江头"}
{"author":"万齐融","content":"风流谁代子，虽有旧无双。欢酒言相送，愁弦意不降。落花馥河道，垂杨拂水窗。海潮与春梦，朝夕广陵江。","dynasty":"唐代","title":"送陈七还广陵"}
{"author":"鲍泉","content":"花生剪刀里，从来讶逼真。风动虽难落，蜂飞欲向人。不知今日后，谁能逆作春。","dynasty":"南北朝","title":"咏剪彩花诗"}
{"author":"鲍泉","content":"新莺始新归，新蝶复新飞。新花满新树，新月丽新辉。新光新气早，新望新盈抱。新水新绿浮，新禽新听好。新景自新还，新叶复新攀。新枝虽可结，新愁讵解颜。新思独氛氲，新知不可闻。新扇如新月，新盖学新云。新落连珠泪，新点石榴裙。","dynasty":"南北朝","title":"奉和湘东王春日诗"}
{"author":"鲍泉","content":"妖姬竞早春，上苑逐名辰。苔轻变水色，霞浓掩日轮。雕梦斜落景，画扇拂游尘。衣香遥已度，衫红远更新。谁家荡舟妾，何处织缣人。","dynasty":"南北朝","title":"落日看还诗"}
{"author":"鲍泉","content":"洛阳小苑地，车马盛经过。缘沟驻行幰，傍柳转鸣珂。履高含响佩，袜轻半隐罗。浮云无处所，何用转横波。","dynasty":"南北朝","title":"南苑看游者诗"}
{"author":"鲍泉","content":"客行钩始悬，此夜月将弦。川澄光自动，流驶影难圆。苍苍随远色，瀁瀁逐漪涟。无因转还泛，回首眷前贤。","dynasty":"南北朝","title":"江上望月诗"}
{"author":"鲍泉","content":"露色已成霜，梧楸欲半黄。燕去櫩恒静，莲寒池不香。夕乌飞向月，馀蚊聚逐光。旅情恒自苦，秋夜渐应长。","dynasty":"南北朝","title":"秋日诗"}
{"author":"鲍泉","content":"可怜阶下梅，飘荡逐风回。度帘拂罗幌，萦窗落梳台。乍随纤手去，还因插鬓来。客心屡看此，愁眉敛讵开。","dynasty":"南北朝","title":"咏梅花诗"}
{"author":"鲍泉","content":"经植宜春馆，霍靡上兰宫。片舒犹带紫，半卷未全红。叶疏难蔽日，花密易伤风。佳丽新妆罢，含笑折芳丛。","dynasty":"南北朝","title":"咏蔷薇诗"}
{"author":"鲍泉","content":"行人消息断，空闺静复寒。风急朝机燥，镜暗晚妆难。从来腰自小，衣带就中宽。","dynasty":"南北朝","title":"寒闺诗"}
{"author":"袁枚","content":"牧童骑黄牛，歌声振林樾。意欲捕鸣蝉，忽然闭口立。","dynasty":"清代","tags":"古诗三百首，小学古诗，儿童，早教古诗100首","title":"所见"}
{"author":"袁枚","content":"　　黄生允修借书。随园主人授以书，而告之曰：　　书非借不能读也。子不闻藏书者乎？七略、四库，天子之书，然天子读书者有几？汗牛塞屋，富贵家之书，然富贵人读书者有几？其他祖父积，子孙弃者无论焉。非独书为然，天下物皆然。非夫人之物而强假焉，必虑人逼取，而惴惴焉摩玩之不已，曰：“今日存，明日去，吾不得而见之矣。”若业为吾所有，必高束焉，庋藏焉，曰“姑俟异日观”云尔。　　余幼好书，家贫难致。有张氏藏书甚富。往借，不与，归而形诸梦。其切如是。故有所览辄省记。通籍后，俸去书来，落落大满，素蟫灰丝时蒙卷轴。然后叹借者之用心专，而少时之岁月为可惜也！　　今黄生贫类予，其借书亦类予；惟予之公书与张氏之吝书若不相类。然则予固不幸而遇张乎，生固幸而遇予乎？知幸与不幸，则其读书也必专，而其归书也必速。　　为一说，使与书俱。","dynasty":"清代","tags":"议论，抒情","title":"黄生借书说"}
{"author":"袁枚","content":"白日不到处，青春恰自来。苔花如米小，也学牡丹开。(也学一作：亦)","dynasty":"清代","tags":"咏物，植物，励志","title":"苔"}
{"author":"袁枚","content":"春风如贵客，一到便繁华。来扫千山雪，归留万国花。","dynasty":"清代","tags":"春天，赞颂，写风","title":"春风"}
{"author":"袁枚","content":"莫唱当年长恨歌，人间亦自有银河。石壕村里夫妻别，泪比长生殿上多。","dynasty":"清代","tags":"古诗三百首，咏史怀古，抒情，议论","title":"马嵬"}
{"author":"袁枚","content":"沉沉更鼓急，渐渐人声绝。吹灯窗更明，月照一天雪。","dynasty":"清代","tags":"冬天，月夜，写雪","title":"十二月十五夜"}
{"author":"袁枚","content":"爱好由来下笔难，一诗千改始心安。阿婆还似初笄女，头未梳成不许看。","dynasty":"清代","tags":"古诗三百首","title":"遣兴"}
{"author":"袁枚","content":"　　乾隆丁亥冬，葬三妹素文于上元之羊山，而奠以文曰：　　呜呼！汝生于浙，而葬于斯，离吾乡七百里矣；当时虽觭梦幻想，宁知此为归骨所耶？　　汝以一念之贞，遇人仳离，致孤危托落，虽命之所存，天实为之；然而累汝至此者，未尝非予之过也。予幼从先生授经，汝差肩而坐，爱听古人节义事；一旦长成，遽躬蹈之。呜呼！使汝不识《诗》、《书》，或未必艰贞若是。　　余捉蟋蟀，汝奋臂出其间；岁寒虫僵，同临其穴。今予殓汝葬汝，而当日之情形，憬然赴目。予九岁，憩书斋，汝梳双髻，披单缣来，温《缁衣》一章；适先生奓户入，闻两童子音琅琅然，不觉莞尔，连呼“则则”，此七月望日事也。汝在九原，当分明记之。予弱冠粤行，汝掎裳悲恸。逾三年，予披宫锦还家，汝从东厢扶案出，一家瞠视而笑，不记语从何起，大概说长安登科、函使报信迟早云尔。凡此琐琐，虽为陈迹，然我一日未死，则一日不能忘。旧事填膺，思之凄梗，如影历历，逼取便逝。悔当时不将嫛婗情状，罗缕记存；然而汝已不在人间，则虽年光倒流，儿时可再，而亦无与为证印者矣。　　汝之义绝高氏而归也，堂上阿奶，仗汝扶持；家中文墨，眣汝办治。尝谓女流中最少明经义、谙雅故者。汝嫂非不婉嫕，而于此微缺然。故自汝归后，虽为汝悲，实为予喜。予又长汝四岁，或人间长者先亡，可将身后托汝；而不谓汝之先予以去也！　　前年予病，汝终宵刺探，减一分则喜，增一分则忧。后虽小差，犹尚殗殜，无所娱遣；汝来床前，为说稗官野史可喜可愕之事，聊资一欢。呜呼！今而后，吾将再病，教从何处呼汝耶？　　汝之疾也，予信医言无害，远吊扬州；汝又虑戚吾心，阻人走报；及至绵惙已极，阿奶问：“望兄归否？”强应曰：“诺。”已予先一日梦汝来诀，心知不祥，飞舟渡江，果予以未时还家，而汝以辰时气绝；四支犹温，一目未瞑，盖犹忍死待予也。呜呼痛哉！早知诀汝，则予岂肯远游？即游，亦尚有几许心中言要汝知闻、共汝筹画也。而今已矣！除吾死外，当无见期。吾又不知何日死，可以见汝；而死后之有知无知，与得见不得见，又卒难明也。然则抱此无涯之憾，天乎人乎！而竟已乎！　　汝之诗，吾已付梓；汝之女，吾已代嫁；汝之生平，吾已作传；惟汝之窀穸，尚未谋耳。先茔在杭，江广河深，势难归葬，故请母命而宁汝于斯，便祭扫也。其傍，葬汝女阿印；其下两冢：一为阿爷侍者朱氏，一为阿兄侍者陶氏。羊山旷渺，南望原隰，西望栖霞，风雨晨昏，羁魂有伴，当不孤寂。所怜者，吾自戊寅年读汝哭侄诗后，至今无男；两女牙牙，生汝死后，才周睟耳。予虽亲在未敢言老，而齿危发秃，暗里自知；知在人间，尚复几日？阿品远官河南，亦无子女，九族无可继者。汝死我葬，我死谁埋？汝倘有灵，可能告我？　　呜呼！生前既不可想，身后又不可知；哭汝既不闻汝言，奠汝又不见汝食。纸灰飞扬，朔风野大，阿兄归矣，犹屡屡回头望汝也。呜呼哀哉！呜呼哀哉！","dynasty":"清代","tags":"哀悼，思念，悔恨","title":"祭妹文"}
{"author":"袁枚","content":"十里崎岖半里平，一峰才送一峰迎。青山似茧将人裹，不信前头有路行。","dynasty":"清代","tags":"古诗三百首","title":"山行杂咏"}
{"author":"袁枚","content":"　　余年来观瀑屡矣，至峡江寺而意难决舍，则飞泉一亭为之也。　　凡人之情，其目悦，其体不适，势不能久留。天台之瀑，离寺百步，雁宕瀑旁无寺。他若匡庐，若罗浮，若青田之石门，瀑未尝不奇，而游者皆暴日中，踞危崖，不得从容以观，如倾盖交，虽欢易别。　　惟粤东峡山，高不过里许，而磴级纡曲，古松张覆，骄阳不炙。过石桥，有三奇树鼎足立，忽至半空，凝结为一。凡树皆根合而枝分，此独根分而枝合，奇已。　　登山大半，飞瀑雷震，从空而下。瀑旁有室，即飞泉亭也。纵横丈馀，八窗明净，闭窗瀑闻，开窗瀑至。人可坐可卧，可箕踞，可偃仰，可放笔研，可瀹茗置饮，以人之逸，待水之劳，取九天银河，置几席间作玩。当时建此亭者，其仙乎！　　僧澄波善弈，余命霞裳与之对枰。于是水声、棋声、松声、鸟声，参错并奏。顷之，又有曳杖声从云中来者，则老僧怀远抱诗集尺许，来索余序。于是吟咏之声又复大作。天籁人籁，合同而化。不图观瀑之娱，一至于斯，亭之功大矣！　　坐久，日落，不得已下山，宿带玉堂。正对南山，云树蓊郁，中隔长江，风帆往来，妙无一人肯泊岸来此寺者。僧告余曰：“峡江寺俗名飞来寺。”余笑曰：“寺何能飞？惟他日余之魂梦或飞来耳！”僧曰：“无征不信。公爱之，何不记之！”余曰：“诺。”已遂述数行，一以自存，一以与僧。","dynasty":"清代","tags":"地名，写景，哲理","title":"峡江寺飞泉亭记"}
{"author":"袁枚","content":"　　金陵自北门桥西行二里，得小仓山，山自清凉胚胎，分两岭而下，尽桥而止。蜿蜒狭长，中有清池水田，俗号干河沿。河未干时，清凉山为南唐避暑所，盛可想也。凡称金陵之胜者，南曰雨花台，西南曰莫愁湖，北曰钟山，东曰冶城，东北曰孝陵，曰鸡鸣寺。登小仓山，诸景隆然上浮。凡江湖之大，云烟之变，非山之所有者，皆山之所有也。　　康熙时，织造隋公当山之北巅，构堂皇，缭垣牖，树之荻千章，桂千畦，都人游者，翕然盛一时，号曰随园。因其姓也。后三十年，余宰江宁，园倾且颓弛，其室为酒肆，舆台嚾呶，禽鸟厌之不肯妪伏，百卉芜谢，春风不能花。余恻然而悲，问其值，曰三百金，购以月俸。茨墙剪园，易檐改途。随其高，为置江楼；随其下，为置溪亭；随其夹涧，为之桥；随其湍流，为之舟；随其地之隆中而欹侧也，为缀峰岫；随其蓊郁而旷也，为设宧窔。或扶而起之，或挤而止之，皆随其丰杀繁瘠，就势取景，而莫之夭阏者，故仍名曰随园，同其音，易其义。　　落成叹曰：“使吾官于此，则月一至焉；使吾居于此，则日日至焉。二者不可得兼，舍官而取园者也。”遂乞病，率弟香亭、甥湄君移书史居随园。闻之苏子曰：“君子不必仕，不必不仕。”然则余之仕与不仕，与居兹园之久与不久，亦随之而已。夫两物之能相易者，其一物之足以胜之也。余竟以一官易此园，园之奇，可以见矣。　　己巳三月记。","dynasty":"清代","tags":"辞赋精选","title":"随园记"}
{"author":"袁枚","content":"来龙去脉绝无有，突然一峰插南斗。桂林山水奇八九，独秀峰尤冠其首。三百六级登其巅，一城烟水来眼前。青山尚且直如弦，人生孤立何伤焉？","dynasty":"清代","tags":"景点，写山，抒怀","title":"独秀峰"}
{"author":"袁枚","content":"养鸡纵鸡食，鸡肥乃烹之。主人计固佳，不可与鸡知。","dynasty":"清代","title":"鸡·养鸡纵鸡食"}
{"author":"袁枚","content":"秋夜访秋士，先闻水上音。半天凉月色，一笛酒人心。响遏碧云近，香传红藕深。相逢清露下，流影湿衣襟。","dynasty":"清代","tags":"古诗三百首，访友，写景","title":"夜过借园见主人坐月下吹笛"}
{"author":"袁枚","content":"倚马休夸速藻佳，相如终竟压邹枚。物须见少方为贵，诗到能迟转是才。清角声高非易奏，优昙花好不轻开。须知极乐神仙境，修炼多从苦处来。","dynasty":"清代","title":"箴作诗者"}
{"author":"袁枚","content":"凤岭高登演武台，排衙石上大风来。钱王英武康王弱，一样江山两样才。","dynasty":"清代","title":"湖上杂诗（二十首选一）"}
{"author":"袁枚","content":"桐江春水绿如油，两岸青山送客舟。明秀渐多奇险少，分明山色近杭州。久别天台路已迷，眼前尚觉白云低。诗人用笔求逋峭，何不看山到浙西？","dynasty":"清代","title":"桐江作（四首选二）"}
{"author":"袁枚","content":"天风肃肃衣裳飘，人声渐小滩声骄。知是天台古石桥。一龙独跨山之凹，高耸脊背横伸腰，其下嵌空走怒涛。涛水来从华顶遥，分为左右瀑两条，到此收束群流交。五叠六叠势益高，一落千丈声怒号。如旗如布如狂蛟，非雷非电非笙匏。银河飞落青松梢，素车白马云中跑。势急欲下石阻挠，回澜怒立猛欲跳。逢逢布鼓雷门敲，水犀军向皋兰鏖，三千组练挥银刀，四川崖壁齐动摇。伟哉铜殿造前朝，五百罗汉如相招。我本钱塘儿弄潮，到此使人意也消，心花怒开神理超。高枕龙背持其尻，上视下视行周遭；其奈冷泠雨溅袍，天风吹人立不牢。北宫虽勇目已逃，恍如子在齐闻韶。不图为乐如斯妙，得坐一刻胜千朝。安得将身化巨鳌，看他万古长滔滔！","dynasty":"清代","title":"到石梁观瀑布"}
{"author":"袁枚","content":"东汉耻机权，君子多硁硁。悲哉陈与窦，谋疎功不成。其时凉州反，有人颁孝经；意欲口打贼，贼闻笑不胜。虽无补国家，尚未远人情。一变至南宋，佛行而儒名。希哲学主静，人死不闻声。魏公败符离，自夸心学精，杀人三十万，於心不曾惊。似此称理学，何处托生灵。呜呼孔与孟，九泉涕沾缨。","dynasty":"清代","title":"咏史（六首选—）"}
{"author":"袁枚","content":"莫唱当年《长恨歌》，人间亦自有银河。石壕村里夫妻别，泪比长生殿上多！","dynasty":"清代","title":"马嵬"}
{"author":"袁枚","content":"赋性生来本野流，手提竹杖过通州。饭篮向晓迎残月，歌板临风唱晚秋。两脚踢翻尘世路，一肩担尽古今愁。如今不受嗟来食，村犬何须吠不休。","dynasty":"清代","title":"绝命词"}
{"author":"袁枚","content":"不相菲薄不相师，公道持论我最知；一代正宗才力薄，望溪文集阮亭诗。","dynasty":"清代","title":"仿元遗山论诗（四十二首选—）"}
{"author":"袁枚","content":"葛岭花开二月天，游人来往说神仙。老夫心与游人异，不羡神仙羡少年。","dynasty":"清代","title":"湖上杂诗"}
{"author":"袁枚","content":"寒夜读书忘却眠，锦衾香尽炉无烟。美人含怒夺灯去，问郎知是几更天！","dynasty":"清代","title":"寒夜"}
{"author":"袁枚","content":"不着衣冠近半年，水云深处抱花眠。平生自想无官乐，第一骄人六月天。","dynasty":"清代","title":"消夏诗"}
{"author":"袁枚","content":"但肯寻诗便有诗，灵犀一点是吾师。夕阳芳草寻常物，解用多为绝妙词。","dynasty":"清代","title":"遣兴"}
{"author":"袁枚","content":"江到兴安水最清，青山簇簇水中生。分明看见青山顶，船在青山顶上行。","dynasty":"清代","title":"由桂林朔漓江至兴安"}
{"author":"袁枚","content":"爱好由来落笔难，一诗千改心始安。阿婆还是初笄女，头未梳成不许看。","dynasty":"清代","title":"遣兴"}
{"author":"袁枚","content":"一枝花对足风流，何事人间万户侯。生把黄金买别离，是侬薄幸是侬愁。","dynasty":"清代","title":"寄聪娘"}
{"author":"袁枚","content":"妾自梦香闺，忘郎在远道。不惯别离情，回身向空抱。","dynasty":"清代","title":"古意"}
{"author":"袁枚","content":"黄阁风裁第一清，宋朝名相半书生。西边经略成何事，尚劝横渠莫论兵。","dynasty":"清代","title":"范希文"}
{"author":"袁枚","content":"重裘逢二月，神手步芳林。残雪有余色，百花无竞心。踏青苔影薄，禁火客愁深。倾耳碧溪畔，黄鹂迟好音。","dynasty":"清代","title":"春寒"}
{"author":"袁枚","content":"霜雁一声语，烟江两岸秋。芦花三十里，吹雪满船头。我欲乘潮去，孤帆夜不收。苍茫云树外，明月出瓜洲。","dynasty":"清代","title":"夜过瓜洲"}
{"author":"袁枚","content":"霜月两澄鲜，孤篷夜悄然。自携双鬓雪，独对一江烟。僵树立如铁，寒星摇满天。横斜几枝桨，也学榜人眠。","dynasty":"清代","title":"十一月十三日冷水步夜起玩月"}
{"author":"袁枚","content":"秋夜论秋士，先闻水上音。半天凉月色，一笛酒人心。响遏碧云近，香传红藕深。相逢清露下，流影湿衣襟。","dynasty":"清代","title":"夜过借园见主人坐月下吹笛"}
{"author":"袁枚","content":"路出澶河水最清，当年照影见亲征。满朝白面三迁议，一角黄旗万岁声。金币无多民已困，燕云不取祸终生。行人立马秋风里，懊恼孱王早罢兵。","dynasty":"清代","title":"澶渊"}
{"author":"袁枚","content":"雨帝当年一曲阑，西山藁葬草漫漫。目夷守国才何大，叔武迎君事本难。金锁门高星象动，玉连环小泪珠乾。阿兄南内如嫌冷，五国城中雪更寒。","dynasty":"清代","title":"景泰陵"}
{"author":"袁枚","content":"金章紫绶照江滨，王者衣冠古逐臣。但说权门难托足，谁知文士易成神。宫庭慷慨伊周事，湘水凄凉屈贾身。剩有《荔支丹》一曲，至今歌遍楚南人。","dynasty":"清代","title":"柳子厚祠"}
{"author":"袁枚","content":"一笑翩然载酒行，东山女妓亦苍生。能支江左偏安局，难遣中年以后情。花下残棋儿破敌，镫前老泪客弹筝。荒祠隔叶黄鹂语，犹似当初丝竹声。","dynasty":"清代","title":"谢太傅祠"}
{"author":"袁枚","content":"曾把江湖当敌攻，三千强弩水声中。霸才越国追句践，家法河西仿窦融。宰树重重封锦绣，宫花缓缓送春风。谁知苦创东周局，留与平王避犬戎。","dynasty":"清代","title":"临安怀古"}
{"author":"袁枚","content":"天涯有客赋长征，身要从容马不停。故节又从江左认，《移文》应向北山听。梅花送我开如雪，春草留人绿满庭。揽辔挥毫缘底事，几行僮约付园丁。","dynasty":"清代","title":"出山词其一"}
{"author":"袁枚","content":"出门身在百花前，难免花枝笑独眠。南陌马冲红杏雨，竹楼书锁绿杨烟。长抛春色偏正月，小住名山合四年。薄宦心情江上水，好风吹处便开船。","dynasty":"清代","title":"出山词其二"}
{"author":"袁枚","content":"浮生几载青山酒，名士常为万古愁。双泪偶挥羊太傅，一碑如补晋春秋。楼传黄鹤仙何在，佩解明珠水自流。今日敬儿天下满，襄阳片石若为留。","dynasty":"清代","title":"岘山"}
{"author":"袁枚","content":"六朝云物旧淹留，更向咸阳作壮游。万首诗编秦楚地，半生官领帝王州。未知两陕谁吾土，孤负三吴说故侯。到得函关应四月，行人争耐一春愁。","dynasty":"清代","title":"赴官秦中"}
{"author":"袁枚","content":"唱罢阴山《敕勒歌》，英雄涕泪老来多。生持魏武朝天笏，死授条侯杀贼戈。六镇华夷传露布，九龙风雨聚漳河。祇今尚有清流月，曾照高王万马过。","dynasty":"清代","title":"过邺下吊高神武"}
{"author":"袁枚","content":"萧郎白马远从军，落日樊川吊紫云。客里莺花逢杜曲，唐朝春恨属司勋。高谈泽潞兵三万，论定扬州月二分。手折夫容来酹酒，有人风骨类夫君。","dynasty":"清代","title":"杜牧墓"}
{"author":"袁枚","content":"听筑长围几万重，将军匹马独临戎。天山扫雪兵犹战，青海啼乌帐已空。拜表泪流秋草上，弯弓弦断夕阳中。男儿欲报君恩重，死到沙场是善终。","dynasty":"清代","title":"哭襄勤伯鄂公"}
{"author":"袁枚","content":"手供蘋蘩当束脩，先登华屋后山丘。九原尚想师随会，一疏曾经识马周。盖代勋华云影在，满堂丝竹水声愁。知公泉下应怜我，如此英年也白头。","dynasty":"清代","title":"谒史文靖公墓"}
{"author":"袁枚","content":"轻帆为我慰离群，得见梅花又见君。三径苔痕藏草屋，一湖水气湿春云。风停篆影微微直，雨歇莺声渐渐闻。弹指来游刚十载，当筵莫惜酒杯醺。","dynasty":"清代","title":"泊舟平望偕齐次风宗伯周兰坡学士访玉川居士"}
{"author":"袁枚","content":"欲诉衷肠万万条，满身香雪未全飘。新丝买得刚三月，旧雨吹来似六朝。绿影自遮南北渡，春痕分护短长桥。五株一入先生传，不学柔枝乱折腰。","dynasty":"清代","title":"春柳"}
{"author":"袁枚","content":"先生垂老泪星星，行箧常携感旧铭。一代交情存笔墨，三人颜色付丹青。酒杯曰社秋来忆，玉笛山阳雨后听。五十二年鸿爪在，昭陵风雪满兰亭。","dynasty":"清代","title":"题沈凡民兰亭卷子其一"}
{"author":"袁枚","content":"浮生难挹鲁灵光，风义羊求事渺茫。两晋书亡王内史，六朝人剩沈东阳。金仙次第辞西汉，宫女凭谁说上皇。惆怅钟期来海畔，断琴弹落一天霜。","dynasty":"清代","title":"题沈凡民兰亭卷子其二"}
{"author":"袁枚","content":"名字虚无姓渺漫，当年谁与葬衣冠。能将莽莽乾坤辟，亦复萧萧邱陇寒。数典更无前辈在，留坟似与后人看。不将死例当头定，世上纷纷事更难。","dynasty":"清代","title":"盘古冢诗"}
{"author":"袁枚","content":"一别先生五十年，洛阳年少也华颠。自怜枉受吴公荐，白首重来意惘然。","dynasty":"清代","title":"再题贾太傅祠"}
{"author":"袁枚","content":"青芦叶叶动春潮，堤上杨花带雪飘。满地月明仙鹤语，碧天如水一枝箫。","dynasty":"清代","title":"山中绝句"}
{"author":"袁枚","content":"千枝红雨万重烟，画出诗人得意天。山上春云如我懒，日高犹宿翠微巅。","dynasty":"清代","title":"春日杂诗"}
{"author":"袁枚","content":"忆昔童孙小，曾蒙大母怜。胜衣先取抱，弱冠尚同眠。髻影红镫下，书声白发前。倚娇频索果，逃学免施鞭。敬奉先生馔，亲装稚子绵。掌珠真护惜，轩鹤望腾骞。行药常扶背，看花屡抚肩。亲邻惊宠极，姊妹妒恩偏。玉陛胪传夕，秋风榜发天。望儿终有日，道我见无年。渺渺言犹在，悠悠岁几迁。果然宫锦服，来拜墓门烟。返哺心虽急，舍饴梦已捐。恩难酬白骨，泪可到黄泉。宿草翻残照，秋山泣杜鹃。今宵华表月，莫向陇头圆。","dynasty":"清代","title":"陇上作"}
{"author":"袁枚","content":"太华峙西方，倚天如插刀。闪烁铁花冷，惨淡阴风号。云雷莽回护，仙掌时动摇。流泉鸣青天，乱走三千条。我来蹑芒蹻，逸气不敢骄。绝壁纳双踵，白云埋半腰。忽然身入井，忽然影坠巢。天路望已绝，云栈断复交。惊魂飘落叶，定志委铁镣。闭目谢人世，伸手探斗杓。屡见前峰俯，愈知后历高。白日死厓上，黄河生树梢。自笑亡命贼，不如升木猱。仍复自崖返，不敢向顶招。归来如再生，两眼青寥寥。","dynasty":"清代","title":"登华山"}
{"author":"袁枚","content":"游山惜寸阴，得暇即寻讨。步入铁障城，城高天渐小。打头洒珠玑，湿我缣单衣。似雨恰非雨，濛濛山溜飞。诸洞空中悬，道是猿猴宅。颇有高人风，呼之不肯出。踏湿两芒鞋，流连那肯回。一线天未过，一线月又来。","dynasty":"清代","title":"晚宿净名寺步铁障城认一线天"}
{"author":"袁枚","content":"男儿年二十，渐衰珠玉颜。况乃远行役，风霜悴其间。饮酒未及醉，坐看白石还。所著一尺高，不供史家删。勉旃崇节业，银管长斑斑。否亦鍊玉液，金骨列仙寰。生人皆山水，且共耐清闲。","dynasty":"清代","title":"行役杂咏其一"}
{"author":"袁枚","content":"看山有所得，日暮聊为文。厌听舟人子，村语徒纷纷。酝酿非素乐，典坟愤所忻。万谋窘一字，迫如临三军。","dynasty":"清代","title":"行役杂咏其二"}
{"author":"袁枚","content":"无心推篷看，不意与月近。欣然卧以观，星尽惟斗柄。始之肌肤寒，久乃心肝映。白云如覆被，人面渐贴镜。万里湛清华，九天涵绿净。狂痴不能还，吾亦见吾性。","dynasty":"清代","title":"行役杂咏其三"}
{"author":"袁枚","content":"南游过楚江，西征临越甸。当涂想分割，龙津忆征战。或营酸枣台，或起明光殿。平畛开歌舞，危巘收组练。亡何岁似流，悲哉日似电。白骨埋中原，朱扃罢华宴。史册尚流播，山川灭闻见。秦宫无遗瓦，汉苑少残箭。荒烟废冢倾，衰草流萤遍。黄云自南飞，白日但西暝。闲寂窘游志，衰飒穷遐眷。慨然至于今，叹者凡几遍。平生豪横心，虽悟不得遣。","dynasty":"清代","title":"行役杂咏其四"}
{"author":"袁枚","content":"黄厓天上生，对面作浪起。我头不敢仰，诚恐浪压己。岂知下望深，青天反作底。山外有山立，山内有山倚。颇类人衣裳，幅幅有表里。忽然暴雨来，人天一齐洗。避登千寻塔，正对一条水。瀑布从高看，匹练更长矣。始知开先寺，相离咫尺耳。只为绝巘遮，纡行十余里。","dynasty":"清代","title":"至黄厓再登文殊塔观瀑"}
{"author":"袁枚","content":"泱泱天大风，谁知生此洞。古剑劈山开，千年不合缝。我身伛偻入，风迎更风送。折腰非为米，缩脰岂畏冻。偶作謦欬声，一时答者众。䃂散非扣钟，弇郁类裂瓮。奥草挂绵络，阴冰凝螮蝀。游毕再登高，出洞如出梦。一筇偃又竖，两目阑复纵。远山亦献媚，横陈怪石供。仙鹤不可招，明月犹堪弄。底事急归来，云湿衣裳重。","dynasty":"清代","title":"游风洞登高望仙鹤明月诸峰"}
{"author":"袁枚","content":"明月爱流水，一轮池上明。水亦爱明月，金波彻底清。爱水兼爱月，有客登西亭。其时万籁寂，秋花呈微馨。荷珠不甚惜，风来一齐倾，露零萤火湿，屟响蛩语停。感此玄化理，形骸付空冥。坐久并忘我，何处尘虑撄。钟声偶然来，起念知三更。当我起念时，天亦微云生。","dynasty":"清代","title":"水西亭夜坐"}
{"author":"袁枚","content":"雨气不能尽，散作满园烟。好风何处来，荷叶为翩翩。群花浴三日，意态柔且鲜。幽人倾两耳，竹外鸣新泉。啁啁一鸟歇，阁阁群蛙连。暝色起乔木，断虹媚远天。蜗过有残篆，琴润无断弦。凭阑意清悄，与鸥相对眠。","dynasty":"清代","title":"雨后步水西亭"}
{"author":"袁枚","content":"玉泉何澄清，银河移在地。戢戢万鱼头，空行渺无际。红鳞色陆离，白小影摇曳。窥客若有情，衔花俨相戏。池间荇藻长，风定水烟细。可惜夕阳沈，钟声云外至。春山生睡容，游客有归意。回首波纹平，淡月僧门闭。","dynasty":"清代","title":"玉泉观鱼"}
{"author":"袁枚","content":"云若司马真英豪，磨墨捉我题宝刀。此刀不许俗笔写，也须笔健如刀者。拔鞘相夸风满庭，将拔未拔刀先鸣。电光荧荧射窗冷，夫容飘飘上手轻。伸则铿然屈则转，从古英雄善舒卷。海上长鲸见汝愁，月中丹桂为谁短。精铁镕成历几年，孟劳身分压龙泉。可磨巴汉三江水，可走哥翰万里天。摩挲拟叩金环问，吾戴吾头不敢近。今年六月如秋凉，疑是刀来照此方。吁嗟乎！神农药，尧舜法，一半生人一半杀。不如君家此物知恩仇，不报仇时绕指柔。","dynasty":"清代","title":"宝刀歌为云若司马作"}
{"author":"袁枚","content":"龙湫山高势绝天，一条瀑走兜罗绵。五丈以上尚是水，十丈以下全为烟。况复百丈至千丈，水云烟雾虽分焉。初疑天孙工织素，雷棱抛掷银河边。继疑玉龙耕田倦，九天咳唾唇流涎。谁知乃是风水相摇荡，波回澜卷冰绡联。分明合并忽迸散，业已坠下还迁延。有时软舞工作态，如让如慢如盘旋。有时日光来照耀，非青非红五色宣。夜明帘献九公主，诸天花散维摩肩。玉尘万斛橘叟赌，明珠九曲桑女穿。到此都难作比拟，岿然独占宇宙奇观偏。更怪人立百步外，忽然满面喷寒泉。及至逼近龙湫侧，转复发燥神悠然。直是山灵有意作游戏，教我亦复无处穷真诠。天台之瀑何狂颠，雁山之瀑何蝉嫣，石门之瀑何喧阗，龙湫之瀑何静妍。化工事事无复笔，一瀑布耳形万千。要知地位孤高依傍少，水亦变化如飞仙。","dynasty":"清代","title":"观大龙湫作歌"}
{"author":"袁枚","content":"文思天子搜遗书，子以文名领石渠。士安不用借五车，嫏嬛福地张华居。忆昔蛩蛩附蚷虚，两家简牒争搜储，爱而不见心瞿瞿。一朝去我翔天都，明堂大开招群儒。青藜太乙从从趋，四千年物尽挽输。朱文绿字体制殊，龙威玉牒元皇符，汉唐所少元明无。咸集舜陛来尧衢，酉山光芒烛太虚。子与兰台诸大夫，双眸一串牟尼珠，部居别白分锱铢。纵难读尽在须臾，但观大略亦足娱。有如饿腹餐天厨，朵颐未动口欲呿。又如大海游蟫鱼，恣汝属餍乐有余。问谁有此遭逢欤，领百万军恐不如。我犹未免为乡愚，闻见狭隘探索疏。侧身西望空嗟吁，不能从子为书奴。愿钞书目遥寄予，俾得约略知些须，此身不负生唐虞。","dynasty":"清代","title":"闻鱼门吏部充四库馆纂修喜寄以诗"}
{"author":"袁枚","content":"天地平成始，皇王禅让终。一人生石纽，万古辟蚕丛。玉斗胸垂象，金鼗耳启聪。寻书斋委宛，受牒作司空。地险龙门凿，人功鸟道通。为鱼援赤子，干蛊慰黄熊。学裸姑徇俗，乘樏又转蓬。庚辰禽水怪，竖亥步崆峒。贰负甘双梏，将军号百虫。尝闻下车泣，忍过羽山东。破石佳儿出，开山遁甲穷。勤能师睪子，威不赦防风。息壤波全奠，扶桑日更红。过门心澹泊，造粉事朦胧。铸鼎神奸列，遐方玉帛同。偶然巡越甸，遽尔堕轩弓。身自跳天上，椑应葬穴中。葛绷烟露冷，阴眄水云空。复土来苍鸟，南风送祝融。江山犹拱侍，庙貌更穹隆。真冷怀文命，偏枯想圣躬。两厢环岳牧，九殿拜儿童。窆石摩挲古，衡碑刻划工。微臣擎旨酒，不敢献玄宫。","dynasty":"清代","title":"禹陵"}
{"author":"袁枚","content":"生绡一幅红妆影，玉貌珠冠方绮领。眼波如月照人间，欲夺鸾篦须绝顶。怀刺黄门悔误投，遗珠草草尚书收。党人碑上无双士，夫婿班中第一流。绛云楼阁起三层，红豆花枝枯复生。班管自称诗弟子，佛香同事古先生。勾栏院大朝廷小，红粉情多青史轻。扁舟同过黄天荡，梁家有个青楼样。金鼓亲提妾亦能，争奈江南不出将。一朝九庙烟尘起，手握绳刀劝公死。百年此际曷归乎？万论如今都定矣。可惜尚书寿正长，丹青攘与柳枝娘。","dynasty":"清代","title":"题柳如是画像"}
{"author":"袁枚","content":"沙沟日影烟朦胧，隐隐黄河出树中。刚卷车帘还放下，太阳力薄不胜风。","dynasty":"清代","title":"沙沟"}
{"author":"袁枚","content":"先生容易醉，偶尔石上眠。谁知一拳石，艳传千百年。金床玉几世恒有，眠者一过人知否？不如此石占桑，胜立穹碑万丈长。","dynasty":"清代","title":"过柴桑乱峰中，蹑梯而上观陶公醉石"}
{"author":"袁枚","content":"镇日山腰斸白云，载量烟草活纷纷。春衫不用金炉热，自向百花香里熏。","dynasty":"清代","title":"山中绝句"}
{"author":"袁枚","content":"一面东风百万军，当年此处定三分。汉家火德终烧贼，池上蛟龙竟得云。江水自流秋渺渺，渔灯犹照获纷纷。我来不共吹箫客，乌鹊寒声静夜闻。","dynasty":"清代","title":"赤壁"}
{"author":"袁枚","content":"繁枝高拂九霄霜，荫屋常生夏日凉。叶落每横千亩田，花开曾作六朝香。不逢大匠材难用，肯住深山寿更长。奇树有人问名字，为言南国老甘棠。","dynasty":"清代","title":"大树"}
{"author":"袁枚","content":"不相菲薄不相师，公道持论我最知；一代正宗才力薄，望溪文集阮亭诗。","dynasty":"清代","title":"论诗绝句"}
{"author":"袁枚","content":"龙湫之势高绝天，一线瀑走兜罗绵。五丈收上尚是水，十丈以下全以烟。况复百丈至千丈，水云烟雾难分焉。","dynasty":"清代","title":"大龙湫之瀑"}
{"author":"袁枚","content":"底事听诗听不清，此翁耳壳欠分明。拟携谢朓惊人句，来向青天颂数声。","dynasty":"清代","title":"听诗叟"}
{"author":"袁枚","content":"伤心六十三除夕，都在慈亲膝下过。今日慈亲成永诀，又逢除夕恨如何？素琴将鼓光阴速，椒酒虚供涕泪多。只觉当初欢侍日，千金一刻总蹉跎！","dynasty":"清代","title":"伤心"}
{"author":"袁枚","content":"江山也要伟人扶，神化丹青即画图。赖有岳于双少保，人间才觉重西湖。","dynasty":"清代","title":"谒岳王墓"}
{"author":"袁枚","content":"到底君王负旧盟，江山情重美人轻。玉环领略夫妻味，从此人间不再生。","dynasty":"清代","title":"明皇与贵妃"}
{"author":"袁枚","content":"偶寻半开梅，闲倚一竿竹。儿童不知春，问草何故绿。","dynasty":"清代","title":"偶作五绝句"}
{"author":"袁枚","content":"今岁天公大有情，一冬无雪又春晴。红梅但觉飞香久，绿草何曾借雨生。双燕翅如迎晓日，百花心更望清明。风光如此须行乐，莫管头颅白几茎。","dynasty":"清代","title":"春晴"}
{"author":"袁枚","content":"品画先神韵，论诗重性情。蛟龙生气尽，不若鼠横行。","dynasty":"清代","title":"品画"}
{"author":"袁枚","content":"小步闲拖六尺藤，空山来往健如僧。栽花忙处儿呼饭，夜读深时妾屏灯。","dynasty":"清代","title":"遣兴杂诗"}
{"author":"苏洵","content":"　　六国破灭，非兵不利，战不善，弊在赂秦。赂秦而力亏，破灭之道也。或曰：六国互丧，率赂秦耶？曰：不赂者以赂者丧，盖失强援，不能独完。故曰：弊在赂秦也。　　秦以攻取之外，小则获邑，大则得城。较秦之所得，与战胜而得者，其实百倍；诸侯之所亡，与战败而亡者，其实亦百倍。则秦之所大欲，诸侯之所大患，固不在战矣。思厥先祖父，暴霜露，斩荆棘，以有尺寸之地。子孙视之不甚惜，举以予人，如弃草芥。今日割五城，明日割十城，然后得一夕安寝。起视四境，而秦兵又至矣。然则诸侯之地有限，暴秦之欲无厌，奉之弥繁，侵之愈急。故不战而强弱胜负已判矣。至于颠覆，理固宜然。古人云：“以地事秦，犹抱薪救火，薪不尽，火不灭。”此言得之。　　齐人未尝赂秦，终继五国迁灭，何哉？与嬴而不助五国也。五国既丧，齐亦不免矣。燕赵之君，始有远略，能守其土，义不赂秦。是故燕虽小国而后亡，斯用兵之效也。至丹以荆卿为计，始速祸焉。赵尝五战于秦，二败而三胜。后秦击赵者再，李牧连却之。洎牧以谗诛，邯郸为郡，惜其用武而不终也。且燕赵处秦革灭殆尽之际，可谓智力孤危，战败而亡，诚不得已。向使三国各爱其地，齐人勿附于秦，刺客不行，良将犹在，则胜负之数，存亡之理，当与秦相较，或未易量。　　呜呼！以赂秦之地，封天下之谋臣，以事秦之心，礼天下之奇才，并力西向，则吾恐秦人食之不得下咽也。悲夫！有如此之势，而为秦人积威之所劫，日削月割，以趋于亡。为国者无使为积威之所劫哉！　　夫六国与秦皆诸侯，其势弱于秦，而犹有可以不赂而胜之之势。苟以天下之大，而从六国破亡之故事，是又在六国下矣。","dynasty":"宋代","tags":"古文观止，高中文言文，议论，历史，借古讽今","title":"六国论"}
{"author":"苏洵","content":"　　为将之道，当先治心。泰山崩于前而色不变，麋鹿兴于左而目不瞬，然后可以制利害，可以待敌。　　凡兵上义；不义，虽利勿动。非一动之为利害，而他日将有所不可措手足也。夫惟义可以怒士，士以义怒，可与百战。　　凡战之道，未战养其财，将战养其力，既战养其气，既胜养其心。谨烽燧，严斥堠，使耕者无所顾忌，所以养其财；丰犒而优游之，所以养其力；小胜益急，小挫益厉，所以养其气；用人不尽其所欲为，所以养其心。故士常蓄其怒、怀其欲而不尽。怒不尽则有馀勇，欲不尽则有馀贪。故虽并天下，而士不厌兵，此黄帝之所以七十战而兵不殆也。不养其心，一战而胜，不可用矣。　　凡将欲智而严，凡士欲愚。智则不可测，严则不可犯，故士皆委己而听命，夫安得不愚？夫惟士愚，而后可与之皆死。　　凡兵之动，知敌之主，知敌之将，而后可以动于险。邓艾缒兵于蜀中，非刘禅之庸，则百万之师可以坐缚，彼固有所侮而动也。故古之贤将，能以兵尝敌，而又以敌自尝，故去就可以决。　　凡主将之道，知理而后可以举兵，知势而后可以加兵，知节而后可以用兵。知理则不屈，知势则不沮，知节则不穷。见小利不动，见小患不避，小利小患，不足以辱吾技也，夫然后有以支大利大患。夫惟养技而自爱者，无敌于天下。故一忍可以支百勇，一静可以制百动。　　兵有长短，敌我一也。敢问：“吾之所长，吾出而用之，彼将不与吾校；吾之所短，吾蔽而置之，彼将强与吾角，奈何？”曰：“吾之所短，吾抗而暴之，使之疑而却；吾之所长，吾阴而养之，使之狎而堕其中。此用长短之术也。”　　善用兵者，使之无所顾，有所恃。无所顾，则知死之不足惜；有所恃，则知不至于必败。尺箠当猛虎，奋呼而操击；徒手遇蜥蜴，变色而却步，人之情也。知此者，可以将矣。袒裼而案剑，则乌获不敢逼；冠胄衣甲，据兵而寝，则童子弯弓杀之矣。故善用兵者以形固。夫能以形固，则力有馀矣。","dynasty":"宋代","tags":"古文观止，议论，用兵","title":"心术"}
{"author":"苏洵","content":"晚岁登门最不才，萧萧华发映金罍。不堪丞相延东阁，闲伴诸儒老曲台。佳节久从愁里过，壮心偶傍醉中来。暮归冲雨寒无睡，自把新诗百遍开。","dynasty":"宋代","tags":"重阳节，感叹，怀才不遇","title":"九日和韩魏公"}
{"author":"苏洵","content":"　　管仲相桓公，霸诸侯，攘夷狄，终其身齐国富强，诸侯不敢叛。管仲死，竖刁、易牙、开方用，威公薨于乱，五公子争立，其祸蔓延，讫简公，齐无宁岁。夫功之成，非成于成之日，盖必有所由起；祸之作，不作于作之日，亦必有所由兆。故齐之治也，吾不曰管仲，而曰鲍叔。及其乱也，吾不曰竖刁、易牙、开方，而曰管仲。何则？竖刁、易牙、开方三子，彼固乱人国者，顾其用之者，威公也。夫有舜而后知放四凶，有仲尼而后知去少正卯。彼威公何人也？顾其使威公得用三子者，管仲也。仲之疾也，公问之相。当是时也，吾意以仲且举天下之贤者以对。而其言乃不过曰：竖刁、易牙、开方三子，非人情，不可近而已。　　呜呼！仲以为威公果能不用三子矣乎？仲与威公处几年矣，亦知威公之为人矣乎？威公声不绝于耳，色不绝于目，而非三子者则无以遂其欲。彼其初之所以不用者，徒以有仲焉耳。一日无仲，则三子者可以弹冠而相庆矣。仲以为将死之言可以絷威公之手足耶？夫齐国不患有三子，而患无仲。有仲，则三子者，三匹夫耳。不然，天下岂少三子之徒哉？虽威公幸而听仲，诛此三人，而其余者，仲能悉数而去之耶？呜呼！仲可谓不知本者矣。因威公之问，举天下之贤者以自代，则仲虽死，而齐国未为无仲也。夫何患三子者？不言可也。五伯莫盛于威、文，文公之才，不过威公，其臣又皆不及仲；灵公之虐，不如孝公之宽厚。文公死，诸侯不敢叛晋，晋习文公之余威，犹得为诸侯之盟主百余年。何者？其君虽不肖，而尚有老成人焉。威公之薨也，一乱涂地，无惑也，彼独恃一管仲，而仲则死矣。　　夫天下未尝无贤者，盖有有臣而无君者矣。威公在焉，而曰天下不复有管仲者，吾不信也。仲之书，有记其将死论鲍叔、宾胥无之为人，且各疏其短。是其心以为数子者皆不足以托国。而又逆知其将死，则其书诞谩不足信也。吾观史鰌，以不能进蘧伯玉，而退弥子瑕，故有身后之谏。萧何且死，举曹参以自代。大臣之用心，固宜如此也。夫国以一人兴，以一人亡。贤者不悲其身之死，而忧其国之衰，故必复有贤者，而后可以死。彼管仲者，何以死哉？","dynasty":"宋代","tags":"古文观止，议论，写人","title":"管仲论"}
{"author":"苏洵","content":"　　事有必至，理有固然。惟天下之静者，乃能见微而知著。月晕而风，础润而雨，人人知之。人事之推移，理势之相因，其疏阔而难知，变化而不可测者，孰与天地阴阳之事。而贤者有不知，其故何也?好恶乱其中，而利害夺其外也!　　昔者，山巨源见王衍曰：“误天下苍生者，必此人也!”郭汾阳见卢杞曰：“此人得志。吾子孙无遗类矣!”自今而言之，其理固有可见者。以吾观之，王衍之为人，容貌言语，固有以欺世而盗名者。然不忮不求，与物浮沉。使晋无惠帝，仅得中主，虽衍百千，何从而乱天下乎?卢杞之奸，固足以败国。然而不学无文，容貌不足以动人，言语不足以眩世，非德宗之鄙暗，亦何从而用之?由是言之，二公之料二子，亦容有未必然也!　　今有人，口诵孔、老之言，身履夷、齐之行，收召好名之士、不得志之人，相与造作言语，私立名字，以为颜渊、孟轲复出，而阴贼险狠，与人异趣。是王衍、卢杞合而为一人也。其祸岂可胜言哉?夫面垢不忘洗，衣垢不忘浣。此人之至情也。今也不然，衣臣虏之衣。食犬彘之食，囚首丧面，而谈诗书，此岂其情也哉?凡事之不近人情者，鲜不为大奸慝，竖刁、易牙、开方是也。以盖世之名，而济其未形之患。虽有愿治之主，好贤之相，犹将举而用之。则其为天下患，必然而无疑者，非特二子之比也。　　孙子曰：“善用兵者，无赫赫之功。”使斯人而不用也，则吾言为过，而斯人有不遇之叹。孰知祸之至于此哉?不然。天下将被其祸，而吾获知言之名，悲夫!","dynasty":"宋代","tags":"古文观止，议论","title":"辨奸论"}
{"author":"苏洵","content":"　　昌言举进士时，吾始数岁，未学也。忆与群儿戏先府君侧，昌言从旁取枣栗啖我；家居相近，又以亲戚故，甚狎。昌言举进士，日有名。吾后渐长，亦稍知读书，学句读、属对、声律，未成而废。昌言闻吾废学，虽不言，察其意，甚恨。后十余年，昌言及第第四人，守官四方，不相闻。吾日益壮大，乃能感悔，摧折复学。又数年，游京师，见昌言长安，相与劳问，如平生欢。出文十数首，昌言甚喜称善。吾晚学无师，虽日当文，中甚自惭；及闻昌言说，乃颇自喜。今十余年，又来京师，而昌言官两制，乃为天子出使万里外强悍不屈之虏庭，建大旆，从骑数百，送车千乘，出都门，意气慨然。自思为儿时，见昌言先府君旁，安知其至此？富贵不足怪，吾于昌言独有感也！大丈夫生不为将，得为使，折冲口舌之间足矣。　　往年彭任从富公使还，为我言曰：“既出境，宿驿亭。闻介马数万骑驰过，剑槊相摩，终夜有声，从者怛然失色。及明，视道上马迹，尚心掉不自禁。”凡虏所以夸耀中国者，多此类。中国之人不测也，故或至于震惧而失辞，以为夷狄笑。呜呼！何其不思之甚也！昔者奉春君使冒顿，壮士健马皆匿不见，是以有平城之役。今之匈奴，吾知其无能为也。孟子曰：“说大人则藐之。”况与夷狄！请以为赠。","dynasty":"宋代","tags":"离别，序文","title":"送石昌言使北引"}
{"author":"苏洵","content":"　　至和元年秋，蜀人传言有寇至，边军夜呼，野无居人，谣言流闻，京师震惊。方命择帅，天子曰：“毋养乱，毋助变。众言朋兴，朕志自定。外乱不作，变且中起，不可以文令，又不可以武竞，惟朕一二大吏。孰为能处兹文武之间，其命往抚朕师？”乃推曰：张公方平其人。天子曰：“然。”公以亲辞，不可，遂行。　　冬十一月至蜀，至之日，归屯军，撤守备，使谓郡县：“寇来在吾，无尔劳苦。”明年正月朔旦，蜀人相庆如他日，遂以无事。又明年正月，相告留公像于净众寺，公不能禁。　　眉阳苏洵言于众曰：“未乱，易治也；既乱，易治也；有乱之萌，无乱之形，是谓将乱，将乱难治，不可以有乱急，亦不可以无乱弛。惟是元年之秋，如器之欹，未坠于地。惟尔张公，安坐于其旁，颜色不变，徐起而正之。既正，油然而退，无矜容。为天子牧小民不倦，惟尔张公。尔繄以生，惟尔父母。且公尝为我言‘民无常性，惟上所待。人皆曰蜀人多变，于是待之以待盗贼之意，而绳之以绳盗贼之法。重足屏息之民，而以斧令。于是民始忍以其父母妻子之所仰赖之身，而弃之于盗贼，故每每大乱。夫约之以礼，驱之以法，惟蜀人为易。至于急之而生变，虽齐、鲁亦然。吾以齐、鲁待蜀人，而蜀人亦自以齐、鲁之人待其身。若夫肆意于法律之外，以威劫齐民，吾不忍为也。’呜呼！爱蜀人之深，待蜀人之厚，自公而前，吾未始见也。”皆再拜稽首曰：“然。”　　苏洵又曰：“公之恩在尔心，尔死在尔子孙，其功业在史官，无以像为也。且公意不欲，如何？”皆曰：“公则何事于斯？虽然，于我心有不释焉。今夫平居闻一善，必问其人之姓名与其乡里之所在，以至于其长短大小美恶之状，甚者或诘其平生所嗜好，以想见其为人。而史官亦书之于其传，意使天下之人，思之于心，则存之于目；存之于目，故其思之于心也固。由此观之，像亦不为无助。”苏洵无以诘，遂为之记。　　公，南京人，为人慷慨有大节，以度量雄天下。天下有大事，公可属。系之以诗曰：天子在祚，岁在甲午。西人传言，有寇在垣。庭有武臣，谋夫如云。天子曰嘻，命我张公。公来自东，旗纛舒舒。西人聚观，于巷于涂。谓公暨暨，公来于于。公谓西人“安尔室家，无敢或讹。讹言不祥，往即尔常。春而条桑，秋尔涤场。”西人稽首，公我父兄。公在西囿，草木骈骈。公宴其僚，伐鼓渊渊。西人来观，祝公万年。有女娟娟，闺闼闲闲。有童哇哇，亦既能言。昔公未来，期汝弃捐。禾麻芃芃，仓庾崇崇。嗟我妇子，乐此岁丰。公在朝廷，天子股肱。天子曰归，公敢不承？作堂严严，有庑有庭。公像在中，朝服冠缨。西人相告，无敢逸荒。公归京师，公像在堂。","dynasty":"宋代","tags":"古文观止，叙事，写人，抒情","title":"张益州画像记"}
{"author":"苏洵","content":"系舟长堤下，日夕事南征。往意纷何速，空严幽自明。使君怜远客，高会有馀情。酌酒何能饮，去乡怀独惊。山川随望阔，气候带霜清。佳境日已去，何时休远行。","dynasty":"宋代","title":"游嘉州龙岩"}
{"author":"苏洵","content":"云兴于山，霿霿为雾。匪山不仁，天实不顾。山川我享，为我百诉。岂不畏天，哀此下土。班班鸤鸠，谷谷晨号。天乎未雨，余不告劳。谁为山川，不如羽毛","dynasty":"宋代","title":"云兴于山"}
{"author":"苏洵","content":"有骥在野，百过不呻。子不我良，岂无他人。絷我于厩，乃不我驾。遇我不终，不如在野。秃毛于霜，寄肉于狼。宁彼我伤，人不我顾？无子我忘。知","dynasty":"宋代","title":"有骥在野"}
{"author":"苏洵","content":"有触者犊，再箠不却。为子已触，安所置角？天实畀我，子欲已我。恶我所为，盍夺我有？子欲不触，盍索之笠？","dynasty":"宋代","title":"有触者犊"}
{"author":"苏洵","content":"朝日载升，薨薨伊氓。于室有绩，于野有耕。于途有商，于边有征。天生斯民，相养以宁。嗟我何为？踽踽无营。初孰与我，今孰主我？我将往问，安所处我？","dynasty":"宋代","title":"朝日载升"}
{"author":"苏洵","content":"我客至止，我迎于门。来升我堂，来饮我尊。羞鳖不时，詈我不勤。求我何多，请辞不能。客谓主人：唯子我然。求子之多，责子之深，期子于贤。","dynasty":"宋代","title":"我客至止"}
{"author":"苏洵","content":"任君北方来，手出《邠州碑》。为是鲁公写，遗我我不辞。鲁公实豪杰，慷慨忠义姿。忆在天宝末，变起渔阳师。猛士不敢当，儒生横义旗。感激数十郡，连衡斗羌夷。新造势尚弱，胡马力未衰。用兵竟不胜，叹息真数奇。杲兄死常山，烈士泪满颐。鲁公不死敌，天下皆熙熙。奈何不爱死，再使踏鲸鳍？公固不畏死，吾实悲当时。缅邈念高谊，惜哉我生迟。近日见异说，不知作者谁。云公本不死，此事亦已奇。〈或云公尸解。虽见杀，而实不死。〉大抵天下心，人人属公思。加以不死状，慰此苦叹悲。我欲哭公墓，莽莽不可知。爱其平生迹，往往或孑遗。此字出公手，一见减叹咨。使公不善书，笔墨纷讹痴。思其平生事，岂忍弃路岐？况此字颇怪，堂堂伟形仪。骏极有深稳，骨老成支离。点画乃应和，关连不相违。有如一人身，鼻口耳目眉。彼此异状貌，各自相结维。离离天上星，分如不相持。左右自缀会，或作斗与箕。骨严体端重，安置无欹危。篆鼎兀大腹，高屋无弱楣。古器合尺度，法物应矩规。想其始下笔，庄重不自卑。虞柳岂不好，结束烦馽羁。笔法未离俗，庸手尚敢窥。自我见此字，得纸无所施。一车会百木，斤斧所易为。团团彼明月，欲画形终非。谁知忠义心，余力尚及斯。因此数幅纸，使我重叹嘻。","dynasty":"宋代","title":"颜书四十韵"}
{"author":"苏洵","content":"飞鹰搏平原，禽兽乱衰草。苍茫就擒执，颠倒莫能保。白兔不忍杀，叹息爱其老。独生遂长拘，野性始惊矫。贵人识筠笼，驯扰渐可抱。谁知山林宽，穴处颇自好。高飚动槁叶，群窜迹如扫。异质不自藏，照野明暠暠。猎夫指之笑，自匿苦不早。何当骑蟾蜍，灵杵手自捣。","dynasty":"宋代","title":"欧阳永叔白兔"}
{"author":"苏洵","content":"鲁人贱夫子，呼丘指东家。当时虽未遇，弟子已如麻。奈何乡闾人，曾不为叹嗟。区区吴越间，问骨不惮遐。习见反不怪，海人等龙虾。嗟我何足道，穷居出无车。昨者入京洛，文章被人夸。故旧未肯信，闻之笑呀呀。独有两任子，知我有足嘉。远游苦相念，长篇寄芬葩。我道亦未尔，子得无增加？贫穷已衰老，短发垂髿々。重禄无意取，思治山中畬。往岁栽苦竹，细密如蒹葭。庭前三小山，本为水中楂。当前鉴方池，寒泉照谽岈。玩此可竟日，胡为踏朝衙？何当子来会，酒食相邀遮？愿为久相敬，终始无疵瑕。闲居呼无事，数来饮流霞。","dynasty":"宋代","title":"答二任五言二十韵"}
{"author":"苏洵","content":"岷山之阳土如腴，江水清滑多鲤鱼。古人居之富者众，我独厌倦思移居。平川如手山水蹙，恐我后世鄙且愚。经行天下爱嵩岳，遂欲买地居妻孥。晴原漫漫望不尽，山色照野光如濡。民生舒缓无夭扎，衣冠堂堂伟丈夫。吾今隐居未有所，更后十载不可无。闻君厌蜀乐上蔡，占地百顷无边隅。草深野阔足狐兔，水种陆取身不劬。谁知李斯顾秦宠，不获牵犬追黄狐。今君南去已足老，行看嵩少当吾庐。","dynasty":"宋代","title":"丙申岁余在京师乡人陈景回自南来弃其官得太"}
{"author":"苏洵","content":"少年喜奇迹，落拓鞍马间。纵目视天下，爱此宇宙宽。山川看不厌，浩然遂忘还。岷峨最先见，睛光厌西川。远望未及上，但爱青若鬟。大雪冬没胫，夏秋多蛇蚖。乘春乃敢去，葡匐攀孱颜。有路不容足，左右号鹿猿。阴崖雪如石，迫暖成高澜。经日到绝顶，目眩手足颠。自恐不得下，抚膺忽长叹。坐定聊四顾，风色非人寰。仰面嗫云霞，垂手抚百山。临风弄襟袖，飘若风中仙。朅来游荆渚，谈笑登峡船。峡山无平冈，峡水多悍湍。长风送轻帆，瞥过难详观。其间最可爱，巫庙十数巅。耸耸青玉干，折首不见端。其余亦诡怪，土老崖石顽。长江浑浑流，触啮不可拦。苟非峡山壮，浩浩无隅边。恐是造物意，特使险且坚。江山两相值，后世无水患。水行月余日，泊舟事征鞍。烂漫走尘土，耳嚣目眵昏。中路逢汉水，乱流爱清渊。道逢尘土客，洗濯无瑕痕。振鞭入京师，累岁不得官。悠悠故乡念，中夜成惨然。《五噫》不复留，驰车走镮辕。自是识嵩岳，荡荡容貌尊。不入众山列，体如镇中原。几日至华下，秀色碧照天。上下数十里，映睫青巑巑。迤逦见终南，魁岸蟠长安。一月看三岳，怀抱斗以骞。渐渐大道尽，倚山栈夤缘。下瞰不测溪，石齿交戈鋋。虚阁怖马足，险崖摩吾肩。左山右绝涧，中如一绳悭。傲睨驻鞍辔，不忍驱以鞭。累累斩绝峰，兀不相属联。背出或逾峻，远骛如争先。或时度冈岭，下马步险艰。怪事看愈好，勤劬变清欢。行行上剑阁，勉强踵不前。矫首望故国，漫漫但青烟。及下鹿头坂，始见平沙田。归来顾妻子，壮抱难留连。遂使十余载，此路常周旋。又闻吴越中，山明水澄鲜。百金买骏马，往意不自存。投身入庐岳，首挹瀑布源。飞下二千尺，强烈不可干。余润散为雨，遍作山中寒。次入二林寺，遂获高僧言。问以绝胜境，导我同跻攀。逾月不倦厌，岩谷行欲殚。下山复南迈，不知已南虔。五岭望可见，欲往苦不难。便拟去登玩，因得窥群蛮。此意竟不偿，归抱愁煎煎。到家不再出，一顿俄十年。昨闻庐山郡，太守雷君贤。往求与识面，复见山郁蟠。绝壁横三方，有类大破镮。包裹五六州，倚之为长垣。大抵蜀山峭，巉刻气不温。不类嵩华背，气象多浓繁。吴君颍川秀，六载为蜀官。簿书苦为累，天鹤囚笼樊。岷山青城县，峨眉亦南犍。黎雅又可到，不见宜悒然。有如烹脂牛，过眼不得餐。始谓泛峡去，此约今又愆。只有东北山，依然送归轩。他山已不见，此可著意看。","dynasty":"宋代","title":"忆山送人五言七十八韵"}
{"author":"苏洵","content":"日落长安道，大野渺荒荒。吁嗟秦皇帝，安得不富强。山大地脉厚，小民十尺长。耕田破万顷，一稔粟柱梁。少年事游侠，皆可荷弩枪。勇力不自骄，颇能啖干粮。天意此有谓，故使连西羌。古人遭边患，累累斗两刚。方今正似此，猛士强如狼。跨马负弓矢，走不择涧冈。脱甲森不顾，袒裼搏敌场。嗟彼谁治此，踧踧不敢当。当之负重责，无成不朝王。田侯本儒生，武略今洸洸。右手握麈尾，指挥据胡床。郡国远浩浩，边鄙有积仓。秦境古何在，秦人多战伤。此事久不报，此时将何偿。得此报天子，为侯歌之章。","dynasty":"宋代","title":"上田待制"}
{"author":"苏洵","content":"丈夫正多念，老大不自安。居家不能乐，忽忽思中原。慨然弃乡庐，劫劫道路间。穷山多虎狼，行路非不难。昔者倦奔走，闭门事耕田。蚕谷聊自给，如此已十年。缅怀当今人，草草无复闲。坚卧固不起，芒背实在肩。布衣与肉食，幸可交口言。默默不以告，未可遽罪愆。驱车入京洛，藩镇皆达官。长安逢傅侯，愿得说肺肝。贫贱吾老矣，不复苦自叹。富贵不足爱，浮云过长天。中怀邈有念，惝怳难自论。世俗不见信，排斥仅得存。昨者东入秦，大麦黄满田。秦民可无饥，为君喜不眠。禁军几千万，仰此填其咽。西蕃久不反，老贼非常然。士饱可以战，吾宁为之先。傅侯君在西，天子忧东藩。烽火尚未灭，何策安西边。傅侯君谓何，明日将东辕。","dynasty":"宋代","title":"途次长安上都漕傅谏议"}
{"author":"苏洵","content":"少壮事已远，旧交良可怀。百年能几何，十载不得偕。念昔居乡里，游处了无猜。饮食不相舍，谈笑久所陪。拜君以为兄，分密谁能开。齿发俱未老，未至衰与颓。我子在襁褓，君犹无婴孩。君后独舍去，为吏天一涯。我又厌奔走，远引不复来。岁月杳难恃，区区老吾侪。况従与君别，多事岁若排。心力不能救，衰病侵筋骸。二子皆已冠，如吾苦无才。君亦已有嗣，眉目秀且佳。人事知几变，会合终不谐。昨者本不出，豪杰苦见咍。郁郁自不乐，谁为子悲哀。翻然感其说，东走陵巅崖。不意君在此，得奉笑与诙。君颜蔚如故，大噱飞尘灰。我老应可怪，白髭生两腮。新句辱先赠，古诗许见推。贤俊非独步，故旧每所乖。作诗报嘉贶，亦聊以相催。","dynasty":"宋代","title":"答陈公美四首"}
{"author":"苏洵","content":"仲尼鲁司寇，官职亦已优。従祭肉不及，戴冕奔诸侯。当时不之知，为肉诚可羞。君子意有在，众人但愆尤。置之待后世，皎皎无足忧。","dynasty":"宋代","title":"答陈公美四首"}
{"author":"苏洵","content":"仲尼为群婢，一走十四年。荀卿老不出，五十干诸田。顾彼二夫子，岂其陷狂颠。出处固无定，不失称圣贤。彼亦诚自信，谁能恤多言。","dynasty":"宋代","title":"答陈公美四首"}
{"author":"苏洵","content":"公孙昔放逐，牧羊沧海滨。勉强听乡里，垂老西游秦。自顾未为壮，徒为久辛勤。君子岂必隐，孔孟皆旅人。","dynasty":"宋代","title":"答陈公美四首"}
{"author":"苏洵","content":"贫贱羞妻子，富贵乐乡关。不见李夫子，得意今西还。白马渡浐水，红旗照蜀山。归来未解带，故旧已满门。平生浪游处，何者哀王孙。壮士勿龌龊，千金报一餐。","dynasty":"宋代","title":"送李才元学士知邛州"}
{"author":"苏洵","content":"君家本江湖，南行即邻里。税茶虽冗繁，渐喜官资美。嗟君本笃学，寤寐好文字。往年在巴蜀，忆见《春秋》始。名家乱如发，棼错费寻理。今来未五岁，新《传》动盈几。又言欲治《易》，杂说书万纸。君心不可测，日夜涌如水。何年重相逢，只益使余畏。但恐茶事多，乱子《易》中意。茶《易》两无妨，知君足才思。","dynasty":"宋代","title":"送陆权叔提举茶税"}
{"author":"苏洵","content":"东徐三齐之南邻，夫子岂是三齐人。辞嚣乞静得此守，走兔入薮鱼投津。徐州胜绝不须问，请问项籍何去秦？江山雄豪不相下，衣锦游戏欲及晨。霸王事业今已矣，但有太守朱两轮。还乡据势与古并，岂有汉戟窥城闉。论安较利乃公胜，行矣正及汴水匀","dynasty":"宋代","title":"送王吏部知徐州"}
{"author":"苏洵","content":"枯藤生幽谷，蹙缩似无材。不意犹为累，刳中作酒杯。君知我好异，赠我酌村醅。衰意方多感，为君当数开。藤樽结如螺，村酒绿如水。开樽自献酬，竟日成野醉。青莎可为席，白石可为几。何当酌清泉，永以思君子","dynasty":"宋代","title":"藤樽"}
{"author":"苏洵","content":"吾老尚喜事，羡君方少年。有如伏枥马，看彼始及鞍。奔腾过吾目，萧条正思边。谁知脱吾羁，傲睨登太山。君今始得县，翱翔大江干。大江多风波，渺然天欲翻。浩荡吞九野，开阖壮士肝。人生患不出，局束守一廛。未尝见大物，不识天地宽。今君吾乡秀，固已见西川。去年作边吏，出入烽火间。儒冠杂武弁，屡与毡裘言。又当适南土，大浪泛目前。胸中芥蒂心，吹尽为平田。陈汤喜形胜，所至常纵观。吾想君至彼，胸胆当豁然。","dynasty":"宋代","title":"送任师中任清江"}
{"author":"苏洵","content":"十年曾作犍为令，四脉尝闻愍俗诗。共叹才高堪御史，果能忠谏致戎麾。会稽特欲荣翁子，冯翊犹将试望之。船系河堤无几日，南公应已怪来迟。","dynasty":"宋代","title":"送吴待制中复知潭州二首"}
{"author":"苏洵","content":"台省留身凡几岁，江湖得郡喜今行。卧听晓鼓朝眠稳，行入淮流乡味生。细雨满村莼菜长，高风吹旆彩船狞。到家应有壶觞劳，倚赖比邻不畏卿","dynasty":"宋代","title":"送吴待制中复知潭州二首"}
{"author":"苏洵","content":"老人凋丧悲宗党，寒月凄凉葬旧林。白发已知邻里暮，伤怀难尽子孙心。几年赠命涵幽壤，当有铭文记德音。千里缄词托哀恨，呜呜引者涕中吟。","dynasty":"宋代","title":"従叔母杨氏挽词"}
{"author":"苏洵","content":"春入禁城怀旧隐，偶来芳圃似还家。番番翠蔓缠松上，粲粲朱梅入竹花。客慢空劳严置兕，酒多无用早成蛇。相公犹有遗书在，欲问郎君借五车。","dynasty":"宋代","title":"次韵和缙叔游仲容西园二首"}
{"author":"苏洵","content":"栽松成径百余尺，隔径开堂似两家。厌事共邀终日饮，渴春先赏未开花。客来庭树鸣寒鹊，酒入肌肤忆冷蛇。衰病不胜杯酒困，醉归倾倒欲乘车","dynasty":"宋代","title":"次韵和缙叔游仲容西园二首"}
{"author":"苏洵","content":"捣麝筛檀入范模，润分薇露合鸡苏。一丝吐出青烟细，半炷烧成玉筋粗。道士每占经次第，佳人惟验绣工夫。轩窗几席随宜用，不待高擎鹊尾炉。","dynasty":"宋代","title":"香"}
{"author":"苏洵","content":"家托舟航千里速，心期京国十年还。乌牛山下水如箭。忽失峨眉枕席间。","dynasty":"宋代","title":"初发嘉州"}
{"author":"苏洵","content":"鲁人贱夫子，鸣丘指东家。当时虽未遇，弟子已如麻。奈何乡闾人，曾不为叹嗟。区区吴越间，间骨不惮遐。羽见反不怪，海人等龙蝦。嗟我何足道，穷居出无车。昨者入京洛，文章彼人夸。故旧未肯信，闻之笑呀呀。独有两任子，知我有足嘉，远游苦相念，长篇寄芬葩。我道亦未尔，子得无增加。贫穷已衰老，短发垂髿髿。重禄无意取，思治山中畬。往岁栽苦竹，细密如蒹葭。庭前三小山，本为山中楂。当前凿方池，寒泉照谽谺。玩此可竟日，胡为踏朝衙。何当子来会，酒食相邀遮。愿为久相敬，终始无疵瑕。闲居各无事，数来饮流霞。","dynasty":"宋代","title":"答二任"}
{"author":"苏洵","content":"舟行道里日夜殊，佳士恨不久与俱。峡山行尽见平楚，舍舡登岸身无虞。念君治所自有处，不复放纵如吾徒。忆昨相见巴子国，谒我江上颜何娱。求文得卷读不已，有似骏马行且且。自言好学老未厌，方册几许鲁作鱼。古书今文遍天下，架上未有耿不愉。示我近所集，漫如游通衢。通衢众所入，癃残诡怪杂沓不辩可叹吁。文人大约可数者，不过皆在众所誉。此外何足爱，刓破无四隅。况予固鲁钝，老苍处群雏。入赵抱五弦，客齐不吹竽。山林自窜久不出，回视众俊惊锟鋙。岂意误见取，骐骥参羸驽。将观驰骋斗雄健，无乃独不堪长途。凄风腊月客荆楚，千里适魏劳奔趋。将行纷乱若无思，强说鄙意惭区区。","dynasty":"宋代","title":"答张子立见寄"}
{"author":"苏洵","content":"闻道精阳令，当时此学仙。练形初似鹤，蜕质竟如蝉。藓上搘棺石，云生画影莚。舟中望山上，唯见柏森然。","dynasty":"宋代","title":"过木枥观"}
{"author":"苏洵","content":"幽居少尘事，潇洒似江村。苔藓深三径，衣冠盛一门。岭云时聚散，湖水自清浑。世德书芳史，传家有令孙。","dynasty":"宋代","title":"涵虚阁"}
{"author":"苏洵","content":"与君多乖睽，邂逅同泛峡。宋子虽世旧，谈笑顷不接。二君皆宦游，畴昔共科甲。唯我老且闲，独得离圈柙。少年实强锐，议论今我怯。有如乘风箭，勇发岂顾帖。置酒来相邀，殷勤为留楫。杨君旧痛饮，浅水安足涉。嗟我素不任，一酌已頳颊。去生别怀怆，有子旅意惬。舍棹治陆行，岁晚筋力乏。予懒本不出，实为人事劫。相将犯苦寒，大雪满马鬣。","dynasty":"宋代","title":"和杨节推见赠"}
{"author":"苏洵","content":"家居对山木，谓是忘言伴。去乡不能致，回顾颇自短。谁知有杨子，磊落收百段。拣赠最奇峰，慰我苦长叹。连城尽如削，邃洞幽可款。回合抱空虚，天地耸其半。舟行因乐载，陆挈敢辞懒。飘飘忽千里，有客来就看。自言此地无，爱惜苦欲换。抵头笑不答，解缆风帆满。京洛有幽居，吾将隐而玩。","dynasty":"宋代","title":"寄杨纬"}
{"author":"苏洵","content":"古郡带荒山，寒泉出西郭。嘈嘈幽响远，衮衮清光活。当年我少年，系马弄潺湲。爱此泉旁鹭，高姿不可攀。今逾二十载，我老泉依旧。临流照衰颜，始觉老且瘦。当时同游子，半作泉下尘。流水去不返，游人岁岁新。","dynasty":"宋代","title":"荆门惠泉"}
{"author":"苏洵","content":"骚人足奇思，香草比君子。况此霜下杰，清芬绝兰茞。气稟金行秀，德备黄中美。古来鹤发翁，餐英饮其水。但恐蓬藋伤，课仆加料理。","dynasty":"宋代","title":"菊花"}
{"author":"苏洵","content":"雀縠含淳音，竹荫抱静节。","dynasty":"宋代","title":"句"}
{"author":"苏洵","content":"谈诗究乎而。","dynasty":"宋代","title":"句"}
{"author":"苏洵","content":"昆阳城外土非土，战骨多年化墙堵。当时寻邑驱市人，未必三军皆反虏。江河填满道流血，始信武成真不误。杀入应更多长平，薄赋宽征已无补。英雄争斗岂得已，盗贼纵横亦何数。御之失道谁使然，长使哀魂啼夜雨。","dynasty":"宋代","title":"昆阳城"}
{"author":"苏洵","content":"巫阳仙子云为裾，高情杳步与世踈。微有薄酒安足献，愿采山下霜中蔬。仙坛古洞何清虚，中有琼楼白玉除，江上浩荡谁来过，闻道琴高驾鲤鱼。","dynasty":"宋代","title":"神女庙"}
{"author":"苏洵","content":"吾喜送任师，羡君方少年。有如伏枥马，看彼始及鞍。奔腾过吾目，萧条正思边。谁知脱吾羁，傲睨登太山。君今始得县，翱翔大江干。大江多风波，渺然势欲翻。浩荡吞九野，开阖壮士肝。人生患不出，局束守一廛。未常见大物，不识天地宽。今君吾乡秀，固已见四川。去上作边吏，出入烽火间。儒冠杂武弁，屈与氊裘言。又当适南土，大浪泛目前。胸中芥蔕心，吹尽为平田。陈汤喜划胜，所至常纵观。吾想君至彼，胸胆当豁然。","dynasty":"宋代","title":"送任师中任清江"}
{"author":"苏洵","content":"十年尝作犍为令，四脉尝闻愍俗诗。共叹才高堪御史，果能忠谏致戎麾。会稽特欲荣公子，冯翊犹将试望之。船系河堤无几日，南公应已悭来迟。","dynasty":"宋代","title":"送吴待制中复知潭州二首"}
{"author":"苏洵","content":"苦藤生幽谷，蹙缩似无材。不意犹为累，刳中作酒杯。君知我好异，赠我酌村醅，衰意方多感，为君当数开。藤樽结如螺，村酒绿如水。开樽自献酬，竟日成野醉。青莎可为席，白石可为机。何当酌清泉，永以思君子。","dynasty":"宋代","title":"藤樽"}
{"author":"苏洵","content":"谁开三峡才容練，长使群雄苦力争，熊氏凋零馀旧族，成家寂寞闭空城。永安就死悲玄德，八阵劳神叹孔明。白帝有灵应自笑，诸公皆败岂由兵。","dynasty":"宋代","title":"题白帝庙"}
{"author":"苏洵","content":"洞门苍石流成乳，山下长溪冷欲冰。天寒二子苦求去，我欲居之尔不能。","dynasty":"宋代","title":"题三游洞石壁"}
{"author":"苏洵","content":"飘萧古仙子，寂寞苍山上。观世眇无言，无人独惆怅。深岩耸乔木，古观霭遗像。超超不可揖，真意谁复亮。蜿蜒乘长龙，倏忽变万状，朝食白云英，暮饮石髄鬯。心肝化琼玉，千岁已无恙。世人安能知，服药本虚妄。嗟哉世无人，江水空荡漾。","dynasty":"宋代","title":"题仙都观"}
{"author":"苏洵","content":"水官骑苍龙，龙行欲上天。手攀时且住，浩若乘风船。不知几何长，足尾犹在渊。下有二从臣，左右乘鱼鼋。矍铄相顾视，风举衣袂翻。女子侍君侧，白颊垂双鬟。手执雉尾扇，容如未开莲。从者八九人，非鬼非戎蛮。出水未成列，先登扬旗旜。长刀拥旁牌，白羽注强拳。虽服甲与裳，状貌犹鲸{左鱼右亶}。水兽不得从，仰面以手扳。空虚走雷霆，雨电晦九川。风师黑虎囊，面目昏尘烟。翼从三神人，万里朝天关。我从大觉师，得此诡怪编。画者古阎子，于今三百年。见者谁不爱，予者诚已难。在我犹在子，此理宁非禅。报之以好词，何必画在前。","dynasty":"宋代","title":"题阎立本画水官"}
{"author":"苏洵","content":"万山临汉江，杰立与岘偶。杜公破三吴，磊落叔子后。当年爱山意，无乃求自附，自比诚不慙，山水亦奇秀。羊公苟有知，当为颔其首。","dynasty":"宋代","title":"万山"}
{"author":"苏洵","content":"客来未到何从见，昨夜数声高出云。应是仙君老僮仆，当时掌客意犹勤。","dynasty":"宋代","title":"仙都山鹿"}
{"author":"苏洵","content":"我行襄阳野，山色向人明。何以洗怀抱，悠哉汉水清。辽辽岘山道，千载几人行。踏尽山上土，山腰为之平。道逢堕泪碣，不觉涕亦零。借问羊叔子，何异葛孔明。今人固已远，谁识前辈情。朅来万山下，潭水转相萦。水深不见底，中有杜预铭。潭水竟未涸，后世自知名。成功本无敌，好誉真儒生。自从三子亡，草中无豪英。聊登岘山首，泪与汉流倾。","dynasty":"宋代","title":"襄阳怀古"}
{"author":"苏洵","content":"长江触山山欲摧，古佛咒水山之隈，千航万舸膝前过，仰视绝顶皆徘徊。足踏重涛怒汹涌，背负乔岳高崔嵬。予昔过此下荆渚，班班满面生苍苔。今来重到非旧观，金翠晃荡祥光开。萦回一径上险绝，却立下视惊心骸。蜀江迤逦渐不见，沫水腾掉震百雷。山川变化禹力尽，独有道者尝闵哀。琢山决水通万里，奔走荆蜀如长街。世人至今不敢嫚，坐上蜕骨冷不埋。余今劫劫何所往，愧尔前人空自咍。","dynasty":"宋代","title":"游陵云寺"}
{"author":"苏洵","content":"有觸者犊，再箠不却。为子已触，安所置角。天实畀我，子欲已我。恶我所为，盖夺我有。子欲不触，盖索之苙。","dynasty":"宋代","title":"有独者犊"}
{"author":"苏洵","content":"枯松怪石霜竹枝，中有可爱知者谁。我能知之不能说，欲说常恐天真非。羡君笔端有新意，倏忽万状成一挥。使我忘言惟独笑，意所欲说辄见之。问胡为然笑不答，无乃君亦难为辞。昼行书空夜画被，方其得意尤若痴。纷纷落纸不自惜，坐客争夺相谩欺。贵豪满前谢不与，独许见赠怜我衰。我当枕簟卧其下，暮续膏火朝忘炊。门前剥喙不须应，老病人谁称我为。","dynasty":"宋代","title":"与可许惠所画舒景以诗督之"}
{"author":"苏洵","content":"五月之旦兹何辰，有女强死无由伸。嗟予为父亦不武，使汝孤冢埋冤魂。死生寿夭固无定，我岂以此辄怨人。当时此事最惊众，行道闻者皆醉辛。余家世世本好学，生女不独治组{左纟右川}。读书未省事华饰，下笔亹亹能属文，家贫不敢嫁豪贵，恐彼非彼难为亲。汝母之兄汝叔舅。求以厥子来结姻。乡人婚嫁重母族，虽我不肯将安云。生年十六亦已嫁，日负忧责五欢欣。归宁见我悲且泣，告我家事不可陈。舅姑叔妹不知道，弃礼自快纷如云。人多我寡势不胜，祗欲强学非天真。昨朝告以此太甚，捩耳不听生怒嗔。余言如此非乃事，为妇何不善一身。嗟哉尔夫任此责，可奈狂狠如痴麏。忠臣汝不见洩治，谏死世不非陈君。谁知余言果不妄，明年会汝初生孙。一朝有疾莫肯视，此意岂尚求尔存。忧惶百计独汝母，复有汝父惊且奔。此时汝舅拥爱妾，呼卢握槊如隔邻。狂言发病若有怪，里有老妇能降神。呼来问讯岂得已，汝舅责我学不纯。急难造次不可动，坚坐有类天王尊。导其女妻使为孽，就病索汝襦与裙。衣之出看又汝告，谬为与汝增殷勤。多多扰乱莫胜记，咎汝不肯同其尘。经旬乳药渐有喜，移病余告未绝根。喉中喘息气才属，日使勉强飡肥珍。舅姑不许再生活，巧计窃发何不仁。婴儿盈尺未能语，忽然夺去词纷纷。传言姑怒不归觐，急抱疾走何暇询。病中忧恐莫能测，起坐无语涕满巾。须臾病作状如故，三日不救谁缘因。此惟汝甥汝儿妇，何用负汝漫无恩。嗟余生女苟不义，虽汝手刃吾何言。俨然正直好礼让，才敏明辩超无伦。正应以此获尤谴，汝可以手心自扪。此虽法律所无奈，尚可仰首披苍旻。天高鬼神不可信，后世有耳犹或闻。只今闻者已不服，恨我无勇不复冤。惟余故人不责汝，问我此事久叹呻。惨然谓我子无恨，此罪在子何尤人。虎跑牛触不足怪，当自为计免见吞。深居高堂闭重键，牛虎岂解逾墙坦。登山入泽不自爱，安可侥倖遭骐驎。明珠美玉本无价，弃置沟上多缁磷。置这失地自当尔，既尔何咎荆与榛。嗟哉此事余有罪。当使天下重结婚。","dynasty":"宋代","title":"自尤"}
{"author":"苏洵","content":"栽松成径百馀尺，隔径开堂似两家。厌事共邀终日饮，渴春先赏后开花。客来庭树鸣寒鹊，酒入肌肤忆冷蛇。衰病不胜杯酒处，醉归倾倒欲乘车。","dynasty":"宋代","title":"次韵和缙叔游仲容西园二首其二"}
{"author":"苏洵","content":"雀鷇含淳音，竹荫抱静节。","dynasty":"宋代","title":"句其二"}
{"author":"方楘如","content":"直似家书到，欢持抵万金。七年生别梦，千里故人心。绛帐思畴昔，青袍叹陆沈。头颅如我辈，惭负寝门深。","dynasty":"清代","title":"得蒋三湘帆札"}
{"author":"方楘如","content":"解韬堕帙几温凉，俎豆深惭畏垒乡。投笔便如书已达，寄邮翻觉事多忘。贫家苦趣多男子，乐府伤心病妇行。何事最牵魂梦在，劬劳母氏倩扶将。","dynasty":"清代","title":"书家信后"}
{"author":"方楘如","content":"炉烧榾柮榜桃符，奈有穷愁岁不除。坐守庚申怜影只，重来甲子当生初。瓮余骨醉轮囷蟹，盘荐鳞鲜泼剌鱼。随例一杯婪尾酒，案头抛卷读残书。","dynasty":"清代","title":"壬子元日"}
{"author":"冯钢","content":"洞府深沈别有天，晕飞楼阁耸晴烟。诗传玉局惊凡目，丹就金炉记昔年。翠涌千波横绝壁，风吹万籁入飞泉。他时待我功成后，卜室青山绝世缘。","dynasty":"宋代","title":"淳熙壬寅沿檄游洞天"}
{"author":"杜文澜","content":"麦陇残寒，桑阴碎雨，酿成一片花意。买春谁散金钱，媚晚竞铺绣绮。遗钿漫拾，俏不上、玉人钗尾。但满村、乱蝶竛竮，暗逐凤靴香细。围古寺、翠烟似洗。沿败井、旧愁又起。最怜小径三叉，占了夕阳半里。薹心抽老，怕悄换、乡园滋味。趁那角、野店青旗，独倚破篱闲醉。","dynasty":"清代","title":"东风第一枝菜花"}
{"author":"杜文澜","content":"竟偷被、东风吹暮。绮销香、画桥飏絮。燕子归来，一襟幽怨向谁语。落花蛛网，偏不放、春魂去。后约问蔷薇，早拍遍、阑干无数。空误。甚年华似水，却把旧愁留住。新寒未减，尚负手、玉阶寻句。待检点、小扇轻衫，笑呼酒、烟萝深处。奈树外斜阳，还惹残莺啼苦。","dynasty":"清代","title":"长亭怨慢"}
{"author":"杜文澜","content":"阁住离思，任门掩昼阴，苔砌慵扫。奈画上斜阳，又添愁稿。知否江南三月暮，玉骢嘶断迷芳草。孤怀悄。杜宇几声，犹道归好。侵晓。酴醾开了。甚寻香倦后，翻被花恼。只燕子知人，天涯怀抱。鸡塞梦回闻戍角，小屏山里春沙杳。帘波袅。一溪越梅吹老。","dynasty":"清代","title":"梅子黄时雨"}
{"author":"杜文澜","content":"髡柳稣青，瘢苔褪碧，醉翁仙魄谁招。瘦了斜阳，隔江山色萧条。孤城一片霜笳起，问玉人、那处吹箫。便游踪、不是重来，也怕魂销。阑干况是当年倚，唤冶红深翠，曾款轻桡。断梦惺忪，可怜明月今宵。湖光似恨鸥乡冷，趁东风、卷起春潮。更禁他、残鴂声声，啼过红桥。","dynasty":"清代","title":"高阳台平山感旧"}
{"author":"杜文澜","content":"放鱼竿一去，幻尘海、渺愁余。算柳浪莺闲，鸥波人远，负却西湖。音书又沉旧雁，问东风、还到故乡无。萍梗空惊岁晚，梅花自惜山孤。林逋。合占幽居，飞桨伴，瘦筇扶。甚古树苔荒，遥峰翠减，不唤提壶。归途待从画里，怕春寒、催老夜啼乌。留得疏窗岫影，六桥烟雨模糊。","dynasty":"清代","title":"木兰花慢西湖春感"}
{"author":"杜文澜","content":"江南一夜香波冷，楼台画成秋意。旧院藏莺，长桥系马，攀折游踪难记。飘零燕子，认六代斜阳，倦魂醒未？怨笛谁家，后庭歌罢更憔悴。桃根桃叶易老，渡头空照影，羞斗眉翠。舞扇勾云，华灯背雨，都换伤春滋味。阑干傍水，问丁字帘前，细腰谁倚？无那西风，乱鸦啼又起。","dynasty":"清代","title":"台城路秦淮秋柳"}
{"author":"杜文澜","content":"影瘦团霜，声寒战野，暮色先归高树。橘柚烟晴，掩映近山官路。正辽空、一雁来时，带几点、乱鸦栖处。念苍茫、棹舣深村，故人家在隔江住。天涯诗境渐老，还对萧骚短发，孤吟秋句。破寺逢僧，笑指病颜如许。怕深宫、嘶断凉蝉，又添了、夕阳无数。剩闲庭、帘卷西风，倚阑愁夜雨。","dynasty":"清代","title":"绮罗香黄叶"}
{"author":"杜文澜","content":"天风吹广袖，松寮乍倚，奇气顿蟠胸。似曾相识处，偏不分明，山色有无中。清游屡倦，算者番、健撇枯筇。但怪得、铭忘瘗鹤，绝壁乱苔封。匆匆。沙鸥卧雪，阵雁啼霜，伴吟肩独耸。飞尽了、岚光烟翠，海镜涵空。长歌待唤鱼龙听，又怒潮、惊起疏钟。残醉醒，一江淡月孤篷。","dynasty":"清代","title":"渡江云梦游焦山"}
{"author":"杜文澜","content":"倚遍阑干日又曛，一重蕉影上帘昏。啼莺到晚犹依树，飞絮如烟肯化尘。香欲烬，酒愁温。落花还学远游人。宵来雨是春归路，不比刀环梦未真。","dynasty":"清代","title":"鹧鸪天"}
{"author":"杜文澜","content":"翠幄阴迟，画栏烟瘦，东风愁负莺燕。芳径锄香，筠篮担露，入市韶光偏贱。谁借藏娇屋，早分与、莓苔一半。信知倦蝶痴蜂，暗笑弄花人懒。何事尹邗避面，任休滞残寒，眉黛慵展。巾紫凝妆，鞓红酣酒，羞问情深浅。唯有婵娟月，尚飞近、移春庭院。待上瑶台，又怕琼箫写怨。","dynasty":"清代","title":"探春"}
{"author":"杜文澜","content":"花影漾帘波，夜久春痕薄。试问姮娥瘦几分，只有阑干觉。陌上玉骢嘶，唤起双栖鹊。杨柳梢头挂晓星，又下西楼角。","dynasty":"清代","title":"卜算子残月"}
{"author":"杜文澜","content":"正秋暮。又雁引离心，蛩惊倦旅。趁半山衔日，帆影渡江去。一行疏柳青旗瘦，魂已销无处。更何堪、野火丛祠，乱鸦凄语。无计挽君住。但遥指鸥沙，教寻归路。还怕归来，双鬓渐非故。鲤鱼风大寒潮阔，落叶空题句。慰相思、祇有西窗夜雨。","dynasty":"清代","title":"探芳信江村送别"}
{"author":"杜文澜","content":"倚朱檐，渐垂缨似豆，莺嘴正偷含。珠唾脂匀，珊悬网碎，深夜圆映冰蟾。倩纤指、楼阴细摘，误惊认、红染玉葱尖。檀口香销，青衣梦杳，歌老何戡。因念长安人远，伴飞花清宴，瘦笋同拈。路熟斜街，盘分紫禁，何日遥寄筠篮。料还记、鲥鱼乍上，数乡味、低唱望江南。只怕流光易去，兜剩春衫。","dynasty":"清代","title":"一萼红樱桃"}
{"author":"杜文澜","content":"流水荒湾，孤蓬又倚，旅魂凄断。红舷扣缓，玉钩芳思催变。题糕人去欧盟冷，倩谁问、堤阴旧馆。叹孤城寂寞，琼箫歌罢，野笳惊换。桥畔。秋声战。似小队弓刀，阵云零乱。团鸦噪晚，柳丝凋翠谁绾。西风十里扬州路，听呜咽、寒潮弄远。怕青鬓、对吴钩，一夜霜华浸满。","dynasty":"清代","title":"月下笛舟泊茱萸湾"}
{"author":"杜文澜","content":"小楼灯倦，愁听檐声溅。隔巷桃花红太贱，瘦尽东风谁怨。钿车空订归期，锦鸳暗湿香泥。明日疏帘休卷，春寒燕子来稀。","dynasty":"清代","title":"清平乐春夜听雨"}
{"author":"杜文澜","content":"芳意满，一架紫藤阴乱。陌上柳花吹不转，玉关人更远。寒尽画帘长卷，迟日频停针线。燕剪剪春愁未剪，寄情双翠管。","dynasty":"清代","title":"谒金门春晚"}
{"author":"杜文澜","content":"几番吹月梅边，一双瘦鹤支烟冷。江城又晚，飞花渐寂，今宵倦艇。宿鹭惊沙，潜虬舞壑，断肠谁听。趁荒洲渺霭，声来甚处，偏只有、羁魂醒。长恨芙蓉分镜，遍珠楼、更无人凭。寒潮暗长，丝杨尽老，鳏鱼自惊。前路山阳，旧游黄鹤，那堪愁并。剩苍波一片，稀星薄雾，伴孤鸿影。","dynasty":"清代","title":"水龙吟舟夜闻笛"}
{"author":"杜文澜","content":"丝丝疏雨泣梧桐。寒玉碎玲珑。千秋难解相思索，被繁弦、散入春风。夜月窥人半醉，离怀著酒初浓。廿年心事逐云空。灯影乱愁中。当时只厌清歌永，到追寻、又惜匆匆。恰似江南客老，落花时节相逢。","dynasty":"清代","title":"风入松听国工弹弦索"}
{"author":"杜文澜","content":"尚依稀、认得旧沙鸥，三年路重经。问堤边瘦柳，春风底事，减却流莺。十里愁芜悽碧，旗影淡孤城。谁倚山阳笛，并入鹃声。空剩平桥戍角，共归潮呜咽，似恨言兵。坠营门白日，过客阻扬舲。更休上、江楼呼酒，怕夜深、野哭不堪听。还飘泊，任王孙老，匣剑哀鸣。","dynasty":"清代","title":"八声甘州淮阴晚渡"}
{"author":"杜文澜","content":"万井烟枯，一林香寂。佛楼苦剩凄凉色。冲人蝙蝠忽惊飞，游踪重破苍苔碧。玉斝嬉春，瑶台倚笛。豪华回首都陈迹。黄昏燕子语空寮，落花风起檐铃急。","dynasty":"清代","title":"踏莎行普应寺感旧"}
{"author":"杜文澜","content":"江淹老去，杜牧重来，尊前相对嗟歔。画里金城，沧桑一霎模糊。饥鹰啄残战血，泣寒沙、燐火青芜。频怅惘、似苏台舞罢，太息句吴。恨指堤边髡柳，问征人、别后还有春无？昔日笙歌，付与鬼唱呜呜。休怨鹧鸪声苦，倚纯钩、犹紧珊瑚。君不见，抱枯枝、啼杀夜乌。","dynasty":"清代","title":"声声慢袁江感怀赠江佩之"}
{"author":"杜文澜","content":"记波涵紫堞，雾幂丹梯，频展吟眸。念尔南冠久，问江城玉笛，曾听吹否。去尘顿如黄鹤，萍迹话浮沤。自战鼓西来，楚歌不竞，望断空楼。前游。漫回首，便十里春风，何处扬州。燐火迷荒岸，任雕锼金粉，都付沧流。素丝暗寻霜色，词客病工愁。怕赋冷晴川，萋萋草碧鹦鹉洲。","dynasty":"清代","title":"忆旧游与蒋鹿潭话黄鹤楼旧游"}
{"author":"杜文澜","content":"信风吹已半，三三径里，盼花重转。馆认琅玕，闲把玉箫双按。修到扬州月样，又添了、十分清艳。钗凤软。珠帘卷尽，画阑敲遍。别后素手调筝，想暗减朱弦，一丝幽怨。镇日相思，三笑四愁频换。鳞素空烦六六，怕人去、红楼春倦。凝望眼。巫山断云飞远。","dynasty":"清代","title":"玉漏迟旧院有十二娘戏作此解贻之"}
{"author":"杜文澜","content":"紫陌飞云糁玉尘，半墀幽草画残春。只向茶香灯晕里，度黄昏。屈曲溪山屏上路，模糊烟树画中村。谁把相思千滴泪，寄归人。","dynasty":"清代","title":"山花子送别"}
{"author":"杜文澜","content":"空怜归去好。听千山啼鹃，泪痕多少。注酒瓶空，算袖中还剩，散花新稿。逝水年华，判断送、斜阳芳草。憔悴谁知，红豆愁抛，玉龙悲啸。谁劝春明频到。更气压云虹，意轻风鸟。典却貂裘，堕苍茫尘海，芰衣秋老。爱作词人，待绣出、餐霞幽抱。还怕黄粱邀梦，炊香未了。","dynasty":"清代","title":"三姝媚赠蒋鹿潭"}
{"author":"杜文澜","content":"楝花残，梅雨逗。枝上老红吹瘦。寒欲尽，夜无聊。倚阑吹洞箫。芳思歇，怨蝴蝶。惆怅饯春时节。春有信，去仍还。征人长玉关。","dynasty":"清代","title":"更漏子春晚"}
{"author":"杜文澜","content":"闲寻红豆开金盒，怕数相思，又锁葳蕤。的的春愁玉指知。年来休问江南路，瘦了琼枝。空忆芳时。泪洒东风感鬓丝。","dynasty":"清代","title":"采桑子"}
{"author":"杜文澜","content":"环佩冷归云，门外野风如昨。一片乱鸦声里，正短帆初落。当年花柳赛灵旗，春波荡楼角。寒破半湖霜月，剩村醪孤酌。","dynasty":"清代","title":"好事近泊露筋祠"}
{"author":"杜文澜","content":"草屩穿烟，筠筛漉月，水村风景如画。枉叹无肠，空怜比目，葑荇微阴堪籍。闲了垂纶手，伴蟹火、一星深夜。只愁网起桃花，数枝萍蒂萦惹。长忆捞秋涧底，对旧雨杯盘，宵半情话。露湿须帘，云扶鬣杖，乡味依依茅舍。鲑菜荒生计，孤俊约、扁舟同下。听罢啼鹃，蠡湖重醉新鲊。","dynasty":"清代","title":"探春慢虾"}
{"author":"杜文澜","content":"带围消，巾角蛰，扶病伴春住。忍说将离，帘外况风雨。最怜婪尾杯残，莺声啼后，尚浇酒、石阑深处。竹西路。长思小圃寻香，携手订花谱。花已飘零，蓬鬓近何许。不知廿四桥边，行云冷落，更谁脱、宫衣相顾。","dynasty":"清代","title":"祝英台近芍药为风雨所损"}
{"author":"杜文澜","content":"凄凉断角吹残戌，匆匆复送今夕。旧诗未检，新桃漫写，暗愁空积。梅花自逸。又偷泄、东风信息。奈天寒、冷竮翠袖，鹤外黄岑寂。还忆浔江上，剑倚珠灯，醉倾春碧。弓衣换否？怅年华、瘦腰知得。猛听荒鸡，定惊起、江湖倦客。念家山，铁甲未解泪满臆。","dynasty":"清代","title":"凄凉犯己未除夕"}
{"author":"杜文澜","content":"花边絮梦，柳外徵愁，又飘零寒食。层楼在否？空记有、小燕归来相识。旧时月冷，恐湘竹、都含凄碧。自夜窗、开瘦梅枝，断了玉人消息。孤云闲寄天涯，问落拓征衫，归计何日。烟芜径晚，算此恨、杜宇那曾知得。阑干重倚，忍回看、隔江山色。听壁间、宝铗宵鸣，付与醉歌狂掷。","dynasty":"清代","title":"瑶华题丁保庵十三楼吹笛图即次其自题韵"}
{"author":"杜文澜","content":"珠帘十里，露重杨丝扶不起。花月如烟，弦索声中忆往年。东风甚处，燕子归时春已暮。争似江潮，夜夜犹过廿四桥。","dynasty":"清代","title":"减字木兰花题画"}
{"author":"杜文澜","content":"帘影隔枇杷，学绣屏边面半遮。忽唾残绒羞晕颊，红霞。一扣连环印碧纱。聚散恨沙，别语分明记未差。道是莫随飞絮去，天涯。化了浮萍又著花。","dynasty":"清代","title":"南乡子"}
{"author":"杜文澜","content":"认参差茅屋，宛转疏篱，村小画秋意。唤酒邀邻话，斜阳淡，低棚同认晴翠。懒蟾泻水，渐数丛、香雾筛碎。恁重看、瓠叶萧疏处，自横卧烟际。黄竹依墙扶起。似旧藤零落，芳架垂紫。休问相思约，江南路、西风都换花事。露华暗洗。待夜凉、罗袖新试。怕霜印柴门，蛩语断梦难记。","dynasty":"清代","title":"眉妩咏扁豆花次丁保庵韵"}
{"author":"杜文澜","content":"晕生绡一碧，树影湖光，者是西泠。烽火连三月，怪图中丝柳，都减春情。故乡几回飞梦，随雁度南屏。甚踏雪桥荒，栖云径冷，愁说重经。飘零共千里，况鲍老伤心，刚赋芜城。对酒商归计，问孤山何日，蜡屐同登。瘦梅定应相识，遗鹤隔烟迎。怕戍角吹寒，沙边误却鸥鹭盟。","dynasty":"清代","title":"忆旧游题鲍问梅西湖感旧图"}
{"author":"杜文澜","content":"润柳舒颦，晴花款笑，可是偎香天气。露桃枝隔画桥红，谢东风、替传芳意。仙姝第几，早排就、珍珠名字。度新词、伴吹箫低唱，华灯双丽。眉痕翠。添了春山，识得春愁未。玉郎魂已不禁销，更禁持、小蛮腰细。鸳帱并倚。问知否、青梅滋味。甚朝朝、都待啼莺唤起。","dynasty":"清代","title":"西子妆为友人量珠贺"}
{"author":"杜文澜","content":"长剑当年，敲碎唾壶，豪气都无千古。便黯淡青衫，壮怀如故。酒醒偏怜短鬓，渐镜里、霜痕惊秋絮。家山何在，杜鹃唤彻，不如归去。迟暮。尚羁旅。又赁庑人孤，病愁争主。漫证破情禅，药炉茶杵。我有新篘迟尔，且醉听、檀槽歌金缕。更莫咏、却疟花卿，旧日草堂诗句。","dynasty":"清代","title":"无闷鹿潭病痁，谱此以代《七发》"}
{"author":"杜文澜","content":"疏帘雨过濛濛月，啼螀满径愁黄叶。斜倚曲阑干，玉钗生暮寒。清砧催隔院，心共飞鸿远。归信总无凭，空帷怨夜灯。","dynasty":"清代","title":"菩萨蛮"}
{"author":"杜文澜","content":"蠡湖波，去雁渺。瘦出千山霜峭。支筇处、认树顶巢孤，万鸦团噪。响荒原，堕夕照。便似分离凄调。疏林外、渐暗减秋声，画成愁稿。我已飘零，更念到、征车路杳。破窗蛛网，废苑萤灯，寂寞泪花罩。幽恨知多少。待付流红，苔径漫扫。又墙阴、送过西风，蛩语啾唧乱败草。","dynasty":"清代","title":"秋宵吟落叶"}
{"author":"杜文澜","content":"同是浮家。问通明甚事，惯向天涯。鲈乡闲旧笠，龙井恋新茶。横河桥影绿阴遮。瘦杨几株，柴门晚鸦。孤山近，尽供养、半床书画。重话。空泪洒。吹动野笳，村影寒桑柘。赁庑幽情，买邻豪语，都付颓垣零瓦。休对斜阳说伤心，去巢秋燕飘零也。鸳鸯湖，认归舟、离情难写。","dynasty":"清代","title":"换巢鸾凤题周存伯横河移居图"}
{"author":"杜文澜","content":"宵寒醉禁。愁多梦任。银釭不会伤心。照空床翠衾。霜欺素襟。尘埋玉琴。幽蛩可是知音。傍孤桐细吟。","dynasty":"清代","title":"四字令"}
{"author":"杜文澜","content":"残漏苦，灯影伴愁无语。檐外云阴窗欲曙，雁程归尚阻。漫道愁如秋雨，历乱万丝千缕。雨到天涯还解住，忆君无尽处。","dynasty":"清代","title":"谒金门"}
{"author":"杜文澜","content":"凉飔似剪扑疏阑。却冰纨，怯衣单。叶叶芭蕉，都作雨声寒。别梦待寻江上路，屏一尺，万重山。桥西新溜碧潺潺。下芦滩。路弯环。过尽樯乌，不是旧征船。莫怪归人归未得，流水去，甚时还。","dynasty":"清代","title":"江城子"}
{"author":"杜文澜","content":"金铃响歇香魂弱，春归只有莓苔觉。睡蝶几曾惊，东风吹地轻。似闻春太息，长在阑干侧。临去尚清狂，和蜂敲纸窗。","dynasty":"清代","title":"菩萨蛮落花声"}
{"author":"杜文澜","content":"已误前身梦中寻，梦化了春魂。院落斜阳，池塘淡月，难系愁根。东风不堕香尘，荡万点、相思泪痕。飘泊何心，虚空欲碎，谁管离人。","dynasty":"清代","title":"柳梢青飞絮影"}
{"author":"杜文澜","content":"已判身世斜阳外，虚空又留尘影。幻相犹存，凡胎易换，寂寞枯僧禅定。西风梦醒。问抱树何心，鬓凋青镜。尚有螳螂，夜深偷上翠梧等。前缘还恋瘦柳，懒凉斜曳处，无限凄哽。翳叶辞柯，焦桐写韵，药里谁疗诗病。清霜自惊。算羽化疑仙，旧愁都屏。冷眼冰蚕，怨丝抛未肯。","dynasty":"清代","title":"齐天乐蝉蜕"}
{"author":"杜文澜","content":"浓枝孕绿。乍崖树早凉，偷送奇馥。影逐冰轮，渐满翠峰卅六。中庭露白栖鸦冷，逗西风、珠泪难掬。绛云飞尽，孀娥怨起，暗魂销足。漫忆延秋旧屋。散半亩香尘，吹碎黄玉。双泛茶瓯，钗朵看攒金粟。而今羞问天涯月，伴青瓷、空画凉烛。小山人老，灵波殿远，信沉幽谷。","dynasty":"清代","title":"桂枝香赋桂用周草窗韵"}
{"author":"杜文澜","content":"树转晴光，逗纤云、又著丝丝残雨。芳辰细数，误了听莺佳绪。文园病起，渐消瘦、柳嫣花妩。幽径里、风约帘波，剩得篆烟浓聚。纹纱网虫牵处。怪兜红挂绿，都成情缕。闲熏麝鼎，润缓旧时琴谱。梅阴倦枕，怕香梦、暗招春妒。空自倚，邀月东阑，笑和燕语。","dynasty":"清代","title":"一枝春梅雨闷人次草窗酒边闻歌韵"}
{"author":"杜文澜","content":"大星落。凄断千营戍角。金陵路、曾说频年，聚米量沙运宵幄。岩疆寄锁钥。谁觉。前筹借错。长城坏、风雨黯天，鸦阵层层乱巢幕。功名俪褒鄂。记皖岫扬鞭，湘岸横槊。无端月冷南飞鹊。看海上潮怒，子胥携手，忠魂幽渺甚处托。盼归梦京洛。才薄。荐惭鹗。念夜草军符，磨盾如昨。铭勋待拜麒麟阁。奈玉帐秋偃，令威归鹤。西州沉痛，感旧泪，袖暗濯。","dynasty":"清代","title":"兰陵王哭和雨亭将军师"}
{"author":"杜文澜","content":"帽影缁尘扑。记年时、天街试马，玉鞭香簇。几度销凝旗亭字，醉听春风旧曲。又灞安、垂杨吹绿。昔日长条都攀尽，展吟笺、怕认莺花熟。谁更写，梦华录。君居洛下东头屋。寄闲情、裁云剪月，脆丝毫竹。不惜黄金空抛去，换酒鹴裘未足。算剩得、珍珠一掬。千里烽烟家何在，唱新词、还替刘蕡哭。窗雨暗，话银烛。","dynasty":"清代","title":"金缕曲题褚二梅北征草和顾顾山"}
{"author":"杜文澜","content":"乱烟低草。寻秋路，残蝉声断林表。画溪弯处石桥斜，指呗关幽悄。看一线、潮青破晓。孤筇闲倚群峰小。待换酒人还，试共插、茱萸弄影，夕霁红照。波外又掠征鸿，湖阴漠漠，片云诗被催到。半天铃语惊新霜，更暗添凄抱。笑海角、游踪倦了。柴桑思谱归来调。但细与、黄花约，明岁东篱，醉朋休少。","dynasty":"清代","title":"霜叶飞重九登西歧山用周清真韵"}
{"author":"杜文澜","content":"雨昼风宵。匆匆时节，容易花朝。移树流莺，过墙蝴蝶，春被邻邀。垂杨禁得愁销。渐折尽、长亭翠条。望遍征帆，知人心苦，只有江潮。","dynasty":"清代","title":"柳梢青"}
{"author":"杜文澜","content":"文丽卿云，问兰台吏去，谁补遗编。空存旧摩印玉，零落人间。苔花锈碧，认当时、秦篆斑斓。应自有，山灵护野，夜深光烛星躔。遥想赤符际运，映高文典册，芝检朱妍。还看籀红押尾，铭勒燕然。模糊劫火，暗伤心，流落谁边。惟付与，金题锦贉，共寻蛩駏前缘。","dynasty":"清代","title":"汉宫春金螺青得班固玉印绘思古图"}
{"author":"杜文澜","content":"阴测花砖，暖霏葭律，霜晓记听鲸鼓。糁雪貂裘，画灰猊鼎，天涯暗惊时序。正不寝，疑金钥，敲窗又风雨。玉关阻。念迢迢、翠华西狩，春信远、生意渐苏穹户。冻草遍铜墀，拜宫云、仙杖何许。岁逼青阳，净纤尘、日丽琼宇。盼鸾旂归拥，一路梅花香护。","dynasty":"清代","title":"法曲献仙音庚申长至"}
{"author":"杜文澜","content":"西风著意吹残云，寒上征衣。冻草凄迷，满路春愁怨马蹄。溪梅不趁离筵折，冷萼香迟。别后相思，知寄江南第几枝。","dynasty":"清代","title":"采桑子"}
{"author":"杜文澜","content":"凤梭停，银潢静，仙軿直下云表。耿离愁，经年惯、桂香吹老。蛛丝空网旧恨，剩曝衣花袅。判无睡，正怕看牵牛，画屏凉早。犹记晚妆试了。倚针楼、拍肩欢笑。曾共指、断桥鹊应填好。芳盟尚在吟抱。奈顿添凄悄。卷帘惊见，斜河催晓。","dynasty":"清代","title":"鹊桥仙七夕"}
{"author":"杜文澜","content":"野芦吹雪，被西风、趱入烟波深处。隔岸微茫鸦弄暝，团破一川凉雾。浪挟帆飞，灯摇磷碧，暗洒横塘雨。篷窗休掩，祫衣新试吴絮。因念故里天寒，荒桥水长，目断鸳湖路。甚日归来还一笑，长伴渔汀鸥鹭。老树萧萧，颓阴黯黯，近市闻人语。残更数遍，拥衾空赋愁句。","dynasty":"清代","title":"壶中天海陵道中"}
{"author":"杜文澜","content":"芳盐坠碧，破篦藏珠，霜老吟青子。懒寒侵齿。含颦处、舌本暗回春味。瓶笙沸水。听小语、龙团新试。留剩核、然近银釭，几瓣飞兰蕊。犹记吴门夜市。逗红灯一点，幽唱初起。瘦梅香里。分螺盒、冻绿暗侵葱指。天涯岁晚。空惆怅、素巾铅泪。知甚时、重赠檀奴，消玉尊残醉。","dynasty":"清代","title":"解语花橄榄"}
{"author":"杜文澜","content":"晴霜乍饱，千树丹丸争染。记曾共、香橙冰笋，载满筠篮。思远西风，洞庭秋色又红酣。鲸波迷路，吴帆未整，望断江南。楚梦易醒，逾淮谁惜，齿馥空含。更休说、朱楼剖玉，并蒂分甘。阳羡亭孤，赋归愁慰老坡馋。残棋消劫，相逢旧叟，重证仙凡。","dynasty":"清代","title":"采桑子慢橘"}
{"author":"杜文澜","content":"听千街响竹，趁宵半、送神归。正白马迎初，黄羊荐后，风漾灵旗。琼卮漫教醉倒，怕曛曛、夜奏绿章迟。知否天阍万里，九门虎豹环司。芳时。彩燕丝鸡。中妇艳，少儿嬉。笑因热何人，踞觚凭我，媚奥奚为。休辞岁盘草草，供梅花、聊当赠行词。好问和羹心事，炊香到处春回。","dynasty":"清代","title":"木兰花慢送灶"}
{"author":"杜文澜","content":"栖鸦点点如残叶，林容寂寂天疑雪。烟外晓钟疏，山寒僧梦孤。西风吹短策，酒束诗肠窄。招鹤问梅花，今年春瘦些。","dynasty":"清代","title":"菩萨蛮冬日即景"}
{"author":"杜文澜","content":"最凄绝、枇杷门户。几阵轻阴，落花辞树。月暗西楼，夜鹃啼血竟何处？玉眸迟暝，知未尽、牵衣语。唱惯鲍家诗，忍更向、秋坟听取。细数。自香瘢爇后，只共艳辰百五。春心费尽，算换得、雨酸风楚。当时若、休见云英，瘦不到、腰围如许。待剪断垂杨，还怕愁生霜缕。","dynasty":"清代","title":"长亭怨慢悼顾莺娘为鹿潭作"}
{"author":"杜文澜","content":"钟疏漏叠。熏笼火烬余灰热。遥天云冻飞鸿咽。窗外西风，残梦堕黄叶。瓶梅泻水香魂结。一枝瘦影灯凄绝。铮铮冰柱敲檐铁。睡鹤知寒，起舞弄孤月。","dynasty":"清代","title":"醉落魄冬夜即意"}
{"author":"杜文澜","content":"漏迢迢，风瑟瑟，泪点渍成秋迹。银汉近，玉门遥，归期金凤翘。滞新蛩，回去雁，残醉堕梧庭院。红烛灺，翠尊孤，霜寒驱梦无。","dynasty":"清代","title":"更漏子"}
{"author":"杜文澜","content":"窗眼嘘云，阑腰印月，雏鬟夜静重炷。篆蜕盘蜗，薰圆睡鸭，萦系荀郎吟绪。春融四角，浑不倩、流苏深护。刚似侬心宛转，连环万丝千缕。温灰半星微度。画秋蛇、似钩愁谱。一寸绣肠颠倒，佛龛低诉。漫说情田未补。怕隔断、相思旧时路。织向鸳机，回文更苦。","dynasty":"清代","title":"天香卐字香"}
{"author":"杜文澜","content":"楚江吟思悠悠，浪花湿溅珍珠泪。清香引棹，浮根萦桨，空明见底。采采秋心，尽人抛掷，自成憔悴。任湔裙去后，鸥乡梦冷，斜阳淡，西风起。羞更偎红倚翠。映沧波、何曾梳洗。相思渐老，菱歌又远，鱼竿醉倚。青鸟衔巾，文鱼漾縠，旧愁休记。但低垂素靥，盈盈一水，伴鸳鸯睡。","dynasty":"清代","title":"水龙吟白蘋"}
{"author":"杜文澜","content":"占莼乡、绿莹柔玉，一绳界断秋水。瓜皮艇小穿波稳，采采湿衣空翠。凉影碎。听隔浦清歌，惊破鸳鸯睡。堆盘更美。笑瘦削鞋尖，斜攲巾角，闲供雪瓷醉。任多刺。清胜莲房芡米。折腰情味如此。灵池漫道浮根弱，红紫未粘泥滓。怀古里。记趁晓南湖，船聚人喧市。西风又起。怅桂棹归迟，菰塘路冷，梦绕碧云里。","dynasty":"清代","title":"摸鱼儿菱"}
{"author":"杜文澜","content":"问湖边，旧时莺燕，而今亭榭谁主。百花洲畔波鳞碧，低卷断烟零雨。凄绝处。是几个渔罾，冷挂眠鸥渚。垂杨自舞。想玉笛声残，画船人杳，幽恨向风诉。桥东路。还记题香俊侣。萝窗深夜弦语。十年重唱西江月，寥落紫云遗谱。吟思苦。费万轴情丝，织就销魂赋。天涯倦旅。怅沽酒楼头，阑干独倚，酩酊送春去。","dynasty":"清代","title":"摸鱼儿东湖感旧"}
{"author":"杜文澜","content":"井阑啼碎金梧影，声声羂愁难断。竹簟邀凉，瓜藤架月，烟外不胜清怨。才听又远。认幽涧哀弦，被风吹转。那得成丝，翠笼空饱豆花瓣。篝灯谁寄永巷，弄鸳梭轧轧。残夜相伴。露湿侵篱，星寒映杼，应恨回文零乱。搴帷意懒。况无妇惊秋，宋郎凄婉。自谱相思，泪痕凝翠管。","dynasty":"清代","title":"齐天乐络纬"}
{"author":"杜文澜","content":"珠宫孕魄。趁怒潮乍归，玉堕沙碛。蜒雨腥风，瓜艇破帆如织。流涎不数江瑶柱，笑厨娘、纤手难擘。筱筐鱼市，霜锋奏响，乳膏香溢。旧曾听、吴儿叹息。道便解烹鲜，还住江北。蚬白蚶红，偏占早春芳席。扬州路杳秋蔬冷，几思量、腻脂琼液。暗留文壳，燕支戏和，镜台狼藉。","dynasty":"清代","title":"桂枝香车螯"}
{"author":"杜文澜","content":"春蚕乍惊梦醒，羂冰丝未断。绣屏事、私刻琅玕，兔毫重诉幽怨。暗尘锁、秦筝怕倚，哀弦一一啼霜雁。碎虚空，秋去无痕，絮云轻散。记唱铜鞮，柳阴舣棹，趁樊川涨暖。破苔径、紫曲楼深，隔帘曾似识面。问芳年、晴梢豆蔻。颊潮晕、余霞红溅。小廊腰，蟾影窥盟，一轮刚半。蝉梳发腻，麝篆心萦，尚相逢恨晚。莺嘴啄、落花无力，酒醒人去，玦系红巾，骤分钗燕。瑶窗夜静，青禽韵歇，骄骢犹认当时路。奈枇杷、门闭蓬山远。连环易缺，单衣枉渍幽香，唾碧点滴珠串。梅阴孕绿，老叶沉沟，怅杜郎遇浅。古今恨、难填卫海。独立斜阳，数遍栖禽，鬓花愁换。黄衫纵在，玉箫何处，垂杨空袅千万缕，怕烟条、羞续他生愿。凄凉灯外檀槽，醉拍偷停，翠尊泪满。","dynasty":"清代","title":"莺啼序"}
{"author":"杜文澜","content":"霞纹睡腮，云情醉怀。蛛丝飞坠瑶钗，对东风细猜。帘轻自开，莺归未来。隔窗小玉音乖，误花阴凤鞋。","dynasty":"清代","title":"四字令"}
{"author":"杜文澜","content":"东风生色。正锦帷障暖，猩红云密。我见犹怜，乞借微阴护倾国。一笑钗横鬓亸，新睡起、娉婷无力。但玉肌、懒近熏炉，遗恨在芳泽。狼藉。破苔碧。看细雨酿寒，卷帘烟滴。画栏漫拍。金谷春深酒怀窄。还怕轻妆未整，呼绛蜡、重寻兰夕。悄未许、冰雪里，野梅聘得。","dynasty":"清代","title":"红情海棠"}
{"author":"杜文澜","content":"西泠旧麓。记晓寒径里，冰苔曾斸。分与樱厨，剥似蕉心，几度醉拈香玉。惊雷忽破乡关梦，又瘦认、袜罗双曲。算好春、易过头番，竟日画栏凭独。无那湖阴翠减，问谁更、采笔重题修竹。回首东风，花暗禅房，燕子初来天竺。判教领、尽烟霞味，怕一寸、词肠犹俗。愿少留、伴我清尊，莫放小庭幽绿。","dynasty":"清代","title":"绿意笋"}
{"author":"杜文澜","content":"棠梨谢了，啼鹃无赖，又催春暮。一院茶香，迤逦倦鸥吹聚。破禅也带看花眼，偏被柳丝牵住。问青鞋、甚事年年芳径，俊游都误。傍阑干、向晚飞来燕子，似笑韶华虚度。百感回肠，曲水算知愁绪。梦魂尚倚山阴棹，换了冷烟疏雨。恐他时，再证浮杯佳约，鬓添霜缕。","dynasty":"清代","title":"陌上花辛酉上巳同人修禊于莲溪迫事未赴丁保庵示以诗谱此书后"}
{"author":"杜文澜","content":"帐拂晓星寒，倚剑共吟晴雪。多少新亭残泪，又唾壶敲缺。琵琶弦上小沧桑，青衫怨秋月。霜外鸡声初起，任孤帆催别。","dynasty":"清代","title":"好事近癸丑冬与黄子湘同从军于邗上重逢话别赋此赠之"}
{"author":"杜文澜","content":"休拨鹍弦，可知是、贺老风流销歇。门巷犹忆，枇杷泠泠韵凄绝。人去后、关山雁远，剩环佩、夜归荒月。古驿沙寒，幽闺漏永，都是呜咽。漫重念、孤泊空江，恐司马、青衫泪花叠。无限少年心事，对华灯低说。枫影外、千呼万唤，替秋风、管领离别。怎又听彻梁州，鬓丝添雪。","dynasty":"清代","title":"琵琶仙赋琵琶"}
{"author":"杜文澜","content":"正高城霁雨，独客登楼，怕近黄昏。暮色明千树，带归鸦数点，红到柴门。醉颜更教长驻，天影散霞纹。称暗柳凉蝉，深帘晚燕，重倒金尊。征人在何处，傍疏林策马，频问前村。渺渺烟波阔，剩乱帆半叶，挂上离痕。旧游记寻湖畔，芳草懒晴熏。自路隔雷锋，悠悠望绝东去云。","dynasty":"清代","title":"忆旧游竹抱轩消夏初集咏夕阳"}
{"author":"杜文澜","content":"十样蛾争剃，双心麝细烧。无端风急石城桥。为问莫愁、艇子倩谁招。旧影迷珠箔，新声黯玉箫。相思犹是斗纤腰。只怕行人、愁见柳千条。","dynasty":"清代","title":"南歌子"}
{"author":"杜文澜","content":"十载虹桥买醉时。携尊梅树下，说相思。三生杜牧恨来迟。红楼外，莺老绿杨枝。愁弄玉参差。销魂春去也，鬓丝丝。惜花心事已全非。西风怨，惟有白鸥知。","dynasty":"清代","title":"小重山令与保庵话扬州湖上旧游"}
{"author":"杜文澜","content":"桂冷千山，葭苍一水，西风咽断蝉声。罗纨夜润，招凉粘湿疏萤。明月不堪赠与，披衣愁若故乡情。还惊起，蕉阴睡鹤，独唳空庭。更念汉宫旧事，赐近臣消渴，醉浥金茎。烟凄蔓草，铜仙清梦迟醒。翠盘又倾碎玉，藕花香杳泪珠零。休分付，一枝湘管，写怨秋屏。","dynasty":"清代","title":"庆清朝消夏第二集咏秋露"}
{"author":"杜文澜","content":"海畔闲鸥，趁萧斋夜凉、同赋团雪。又是疏帘吹雨，蕙枝香发。漫诉琼箫旧怨，怕酒醒、垂杨凄绝。而今便、不梦扬州，暗愁消瘦诗骨。尊前壮心易歇。听山阳倦笛，何事轻别。客里登楼，都换故乡云物。多少西园俊侣，待共觅、棕鞋青袜。问恁日、顾曲人归，画栏重醉秋月。","dynasty":"清代","title":"万年欢即席示李冰署郭尧卿兼寄周潇碧淮阴用史梅溪韵"}
{"author":"杜文澜","content":"月沉沉。秋窗寂寂宵深深。宵深深，暗魂何许，步遍墙阴。空房遗影悲青琴，黄泉碧落愁难寻。愁难寻，无人诉得，咽泪归心。","dynasty":"清代","title":"秦楼月"}
{"author":"杜文澜","content":"读破芸缃三万卷，回翔直到公卿。胸藏武库角心兵。绮罗丛里，擎酒说功名。镂玉横腰金佩肘，白头一梦零星。舞裙歌扇总飘萍。故人江海，闲读种鱼经。","dynasty":"清代","title":"临江仙感事"}
{"author":"德祥","content":"香刹住中流，初疑地若浮。路从沙际入，帆到树边收。清磬敲渔夜，新书报橘秋。洞庭西在望，欲去更迟留。","dynasty":"明代","title":"题海云寺"}
{"author":"德祥","content":"新居劳种植，隙地不教閒。作圃先通水，栽松欲借山。鸟逢春尽到，云向晚都还。独许王摩诘，题诗在壁间。","dynasty":"明代","title":"同庵新居"}
{"author":"德祥","content":"乡井何曾念，溪山不肯忘。百滩春水色，万壑古松香。云影同归路，钟声出上方。松萝最深处，閒坐阅流光。","dynasty":"明代","title":"送僧还松萝山"}
{"author":"德祥","content":"同住南山里，经年不一逢。深萝挂灵锡，落叶閟行踪。梦绕千峰涧，吟残两寺钟。今从湖上别，云水意重重。","dynasty":"明代","title":"送邻寺僧"}
{"author":"德祥","content":"孤柳在江津，年年占早春。上林何限树，此树独无邻。蘸水烟条短，啼春露叶新。不知缘甚事，只赠远行人。","dynasty":"明代","title":"孤柳"}
{"author":"德祥","content":"满园惟种竹，竹里置幽亭。犬吠青松路，人来白鹭汀。花沟安钓艇，蕉地著茶瓶。老耳思鸣凤，何当借此听。","dynasty":"明代","title":"竹亭"}
{"author":"德祥","content":"八月凉风起，高飞乱入云。度关成一序，遵渚动千群。菰米沈寒雨，芦花散夕曛。一声江上过，独客最先闻。","dynasty":"明代","title":"闻雁"}
{"author":"德祥","content":"坐罢南山夏，东游思浩然。与云秋别寺，同月夜行船。一路钟声里，千峰落木前。西来有祖意，不在普通年。","dynasty":"明代","title":"送僧东游"}
{"author":"德祥","content":"秋径花争发，寒灯客自伤。别家将一岁，明日又重阳。乡俗谁同与，诗情老未忘。凉风旧池沼，萧瑟芰荷香。","dynasty":"明代","title":"九月八日旅中夜怀"}
{"author":"德祥","content":"积雪满前楹，涵虚似太清。乾坤归一色，江海入无声。宝树花稠叠，琼台路坦平。高僧不出户，水观已初成。","dynasty":"明代","title":"为康上人赋雪庭"}
{"author":"德祥","content":"步出鸡鸣埭，潮沟见落花。风时下急水，雨处泊危沙。在沟犹故土，出浦是天涯。莫学沟上客，老来无住家。","dynasty":"明代","title":"沟上花"}
{"author":"德祥","content":"茅堂不近城，风景见高情。溪上山多异，门前水独清。晚云双鹭入，春树一鸡鸣。恐有庞夫子，同于此地耕。","dynasty":"明代","title":"崔彦晖小隐"}
{"author":"德祥","content":"日涉东园上，馀将卜此居。草生桥断处，花落燕来初。避俗何求僻，容身不愿馀。堂成三亩地，只有一车书。","dynasty":"明代","title":"小筑"}
{"author":"德祥","content":"得秋方一日，秋意已纷纷。凉觉水边早，声先树里闻。高僧在西岭，短策不离云。我欲寻行迹，恐惊鸾鹤群。","dynasty":"明代","title":"新秋有怀"}
{"author":"德祥","content":"师去松溪寺，应添景更清。洗溪留竹影，扫院著松声。鸟就阶前宿，云从席上生。老予无所住，于此亦多情。","dynasty":"明代","title":"送僧之松溪寺"}
{"author":"德祥","content":"髭鬓多年雪，交情百炼金。青山楼上坐，白鸟树中吟。行路畏相识，寻僧说此心。欲将白云画，归挂草堂深。","dynasty":"明代","title":"贻息耘隐士其一"}
{"author":"德祥","content":"棣萼情相并，鸥波梦一如。草堂春悄悄，莺木雨疏疏。破酒频邀汝，评诗累过馀。丹基有馀地，容结小茅庐。","dynasty":"明代","title":"贻息耘隐士其二"}
{"author":"德祥","content":"三五树萧萧，幽居称寂寥。去年存菊本，来客问松苗。挂梦寒山寺，留踪野雪桥。一枝栖息稳，分得与鹪鹩。","dynasty":"明代","title":"贻息耘隐士其三"}
{"author":"德祥","content":"禅室虚生白，居之最吉祥。了经何待月，上鬓不知霜。宿恐云来借，寒愁火有妨。老僧接息久，无复梦华阳。","dynasty":"明代","title":"为圆上人赋雪洞"}
{"author":"德祥","content":"斯楼屡易名，一上一伤情。白屋多为戍，青山半作城。雨中春树出，风里晚潮生。亦有归鸦早，闲鸣四五声。","dynasty":"明代","title":"题镇海楼"}
{"author":"德祥","content":"宿雨青林里，春灯白发前。老交无几几，别话有千千。坐久情生草，听多梦入船。直须开酒律，相醉尽馀年。","dynasty":"明代","title":"雨中留宿息耘轩话旧"}
{"author":"德祥","content":"车溪古法席，子可继先贤。薜荔林间锡，芙蓉浦口船。鸟声青嶂里，灯影白头前。我有乞归日，于斯尽暮年。","dynasty":"明代","title":"送止无传住车溪东塔"}
{"author":"德祥","content":"厌客已三年，还家一怅然。挂藤空壁上，扫叶旧房前。老鹤先归树，寒鱼也出泉。吾将洗苔石，与尔共安禅。","dynasty":"明代","title":"喜雨首座还山中"}
{"author":"德祥","content":"风处摇金蛹，烟时闪墨鸦。寸心终不昧，双泪欲横斜。渐过分诗刻，虚开报喜花。剪声初落指，满席散春霞。","dynasty":"明代","title":"剪烛"}
{"author":"德祥","content":"上国当元夜，金吾不禁行。笙歌喧甲第，灯火灿王城。万户春同色，千门月共明。举头天路近，不敢纵歌声。","dynasty":"明代","title":"元夕"}
{"author":"德祥","content":"西马桥分一水湾，来青亭子在其间。一方席上长留客，三尺窗中只见山。落地浮云须急扫，当檐繁木要频删。轻岚嫩紫无朝暮，肯与閒情数往还。","dynasty":"明代","title":"题来青亭"}
{"author":"德祥","content":"牛渚山前白鹭飞，船头坐得便无机。莺从柳絮风中听，鱼到桃花水后肥。有梦只因怀太白，逢人多是说元晖。一壶春酒江村暮，泊在峨溪醉不归。","dynasty":"明代","title":"峨溪晚钓"}
{"author":"德祥","content":"群山包水水包山，金作芙蓉玉作环。洞里有天通五岳，山中无地著三班。白云彷佛鸡初唱，碧海迢遥鹤又还。可惜桃花有凡骨，年年随浪出人间。","dynasty":"明代","title":"题林屋洞天"}
{"author":"德祥","content":"海上相逢说颍州，古来名郡著名流。欧苏遗迹犹堪访，管鲍交情或可求。晚照牛羊新陇亩，秋风鸿雁旧沙洲。一尊乡酒谁同会，应有平生马少游。","dynasty":"明代","title":"颍人来得马仲祯消息作诗寄之"}
{"author":"德祥","content":"三尺枯桐挂此楼，楼中人似晋风流。酒杯春到休教歇，书册年来尽要收。柳色半边溪水上，莺声一片晚风头。满怀清思无消处，月过楼西坐未休。","dynasty":"明代","title":"题庄氏书楼"}
{"author":"德祥","content":"啼螀力尽月初斜，客鬓因秋半欲华。霜气著人唯隔纸，滩声聒梦即浮槎。伤歌宁戚牛谁饭，懒性嵇康虱自爬。明日风烟各回首，江头红叶胜开花。","dynasty":"明代","title":"与董子章宿江上"}
{"author":"德祥","content":"三十年馀翰墨中，一编书诀伴衰翁。赐丹曾起元常疾，旧冢宁论智永功。碧海鱼龙春自化，故山猿鹤梦谁同。如今短杖残阳里，闲数秋空断阵鸿。","dynasty":"明代","title":"病起观书诀"}
{"author":"德祥","content":"十日阴云雨未收，山中新涨足溪流。杖藜不到閒亭上，恐有秋声在树头。","dynasty":"明代","title":"秋亭"}
{"author":"德祥","content":"寄来名笔自湖州，珍重斋中什袭收。早晚翻经有僧到，芭蕉先种待新秋。","dynasty":"明代","title":"谢车叔铭寄笔"}
{"author":"德祥","content":"江花如雪绕江春，江水迢迢入梦频。一夜东风有横笛，满城都是惜花人。","dynasty":"明代","title":"闻笛"}
{"author":"德祥","content":"青萝壁下一僧房，长日惟烧片炷香。风在竹櫩人在定，鸟衔红柿落柴床。","dynasty":"明代","title":"题萝壁山房"}
{"author":"德祥","content":"有德高僧亦有年，少曾行到寺门前。寻常独看华严处，十二时中柏子烟。","dynasty":"明代","title":"寄曦春谷讲师"}
{"author":"德祥","content":"三百年来处士家，酒旗风里一枝斜。断桥荒藓无人问，颜色如今似杏花。","dynasty":"明代","title":"题画红梅"}
{"author":"德祥","content":"辋川竹里旧题诗，画里如今似见之。满耳秋声人不到，弹琴长啸月来时。","dynasty":"明代","title":"题王黄鹤墨竹"}
{"author":"德祥","content":"草上东风柳上烟，溪头三日嫩晴天。竹鸡叫断春泥滑，閒与梅花说旧年。","dynasty":"明代","title":"寄洪时斋"}
{"author":"德祥","content":"得见人间未见书，朝朝暮暮玉阶除。心如一寸芸香草，长与君王辟蠹鱼。","dynasty":"明代","title":"寄秘书直长夏祥凤"}
{"author":"德祥","content":"吴下曾逢顾定之，十年长记别来时。萧萧白发江南思，谁解尊前唱《竹枝》？","dynasty":"明代","title":"题顾定之竹画"}
{"author":"德祥","content":"年馀五十二毛新，三十年中在战尘。说与儿童都不听，为渠生是太平人。","dynasty":"明代","title":"忆昔"}
{"author":"德祥","content":"如此溪山著此身，春袍犹带洛阳春。寻思马上看花梦，暖雨香埃属别人。","dynasty":"明代","title":"次韵可闲居士题双松高士图"}
{"author":"德祥","content":"半日曾闲竹院中，别来今见哭秋风。无能尽说诸馀事，一局残棋著未终。","dynasty":"明代","title":"哀翁舜卿"}
{"author":"德祥","content":"一生心事只求闲，求得闲来鬓已斑。更欲破除闲耳目，要听流水要看山。","dynasty":"明代","title":"爱闲"}
{"author":"德祥","content":"别离依旧柳重新，扬子江头白发人。一月路程千里梦，客中消却几分春。","dynasty":"明代","title":"送马仲祯之颍州"}
{"author":"德祥","content":"云压树头兼雨气，水流溪口夹秋声。就岩著个茅亭子，不必青山定有名。","dynasty":"明代","title":"题水墨云山雨意画"}
{"author":"德祥","content":"姑苏城下别兵前，水北云南事可怜。一纸书来开不得，伤心犹恐说当年。","dynasty":"明代","title":"天平圭禅师书至赋诗答之"}
{"author":"德祥","content":"露彩发遥林，月华散虚席。花牖一何清，秋衣不知湿。惊鹊起南枝，寒蛩响东壁。寂寞旷幽怀，超超楚天碧。","dynasty":"明代","title":"秋怀其一"}
{"author":"德祥","content":"双树不单伐，土中无怨根。双鱼得一网，水中无怨魂。石门水不深，不著无义金。石门坟不高，凛乎三尺刀。","dynasty":"明代","title":"禹烈妇坟"}
{"author":"德祥","content":"寸草虽有心，岂能报春晖。丈夫虽有志，不如守庭闱。萱花绕砌开，乳乌绕林飞。堂上白头母，手缝游子衣。","dynasty":"明代","title":"题春晖堂"}
{"author":"德祥","content":"颜颜白发人，窄窄黄茅屋。田园不愿多，衣食聊自足。狂来溪上行，长歌饮溪绿。家藏一束书，懒教儿孙读。此意谁可知，高松与修竹。","dynasty":"明代","title":"寄息耘"}
{"author":"德祥","content":"梅花夜开香满溪，溪上月出风凄凄。开门出溪看花去，落花流水无东西。流水东流不复返，落花满地贱如泥。老夫愁花愁不得，况乃双双啼水鸡。君不见颜渊盗蹠贤与愚，夭寿颠倒不可期。枝间月落且归去，明日看花还杖藜。","dynasty":"明代","title":"月夕看梅"}
{"author":"傅自修","content":"叠翠亭前秋水深，思韩亭下木成林。一生不得文章力，且向潮阳度岁阴。","dynasty":"宋代","title":"偶成"}
{"author":"傅自修","content":"讼笺无多公事希，道心已熟壮心微。晚来吏散闲携杖，步到金山趁月归。","dynasty":"宋代","title":"偶成"}
{"author":"傅自修","content":"焉如鱼乐我非鱼，梦裹荣枯觉则无。休学痴绳贪纸穴，小窗烘日谩跏趺。","dynasty":"宋代","title":"题濠上斋二绝"}
{"author":"傅自修","content":"小斋斗大四壁立，只着匡床与瓦炉。不涉语言君识否，莫从门外著工夫。","dynasty":"宋代","title":"题濠上斋二绝"}
{"author":"傅自修","content":"外物为藩篱，障此道之径。昧则终日迷，达者默尔静。子夏出入间，悦乐犹异境。谁能入吾乡，节令四时正。","dynasty":"宋代","title":"再题濠上斋"}
{"author":"傅自修","content":"焉知鱼乐我非鱼，梦里荣枯觉则无。休学痴蝇贪纸穴，小窗烘日谩跏趺。","dynasty":"宋代","title":"题濠上斋二绝其一"}
{"author":"傅自修","content":"小斋斗大四壁立，只著匡床与瓦炉。不涉语言君识否，莫从门外著工夫。","dynasty":"宋代","title":"题濠上斋二绝其二"}
{"author":"傅自修","content":"讼牒无多公事希，道心已熟壮心微。晚来吏散闲携杖，步到金山趁月归。","dynasty":"宋代","title":"偶成其二"}
{"author":"王初","content":"应为阳春信未传，固将青艳属残年。东君欲待寻佳约，剩寄衣香与粉绵。迎春雪艳飘零极，度夕蟾华掩映多。欲托清香传远信，一枝无计奈愁何。","dynasty":"唐代","title":"梅花二首"}
{"author":"王初","content":"银花珠树晓来看，宿醉初醒一倍寒。已似王恭披鹤氅，凭栏仍是玉栏干。","dynasty":"唐代","title":"望雪"}
{"author":"王初","content":"句芒宫树已先开，珠蕊琼花斗剪裁。散作上林今夜雪，送教春色一时来。","dynasty":"唐代","title":"早春咏雪"}
{"author":"王初","content":"星榆叶叶昼离披，云粉千重凝不飞。昆玉楼台珠树密，夜来谁向月中归。","dynasty":"唐代","title":"雪霁"}
{"author":"王初","content":"青帝邀春隔岁还，月娥孀独夜漫漫。韩凭舞羽身犹在，素女商弦调未残。终古兰岩栖偶鹤，从来玉谷有离鸾。几时幽恨飘然断，共待天池一水干。","dynasty":"唐代","title":"青帝"}
{"author":"王初","content":"剑化江边绿构新，层台不染玉梯尘。千章隐篆标龙简，一曲空歌降凤钧。岚气湿衣云叶晚，天香飘户月枝春。盟经早晚闻仙语，学种三芝伴羽人。","dynasty":"唐代","title":"延平天庆观"}
{"author":"王初","content":"阊阖疏云漏绛津，桥头秋夜鹊飞频。犹残仙媛湔裙水，几见星妃度袜尘。历历素榆飘玉叶，涓涓清月湿冰轮。年来若有乘槎客，为吊波灵是楚臣。","dynasty":"唐代","title":"银河"}
{"author":"王初","content":"日落风回卷碧霓，芳蓬一夜拆龙泥。银台级级连清汉，桂子香浓月杵低。","dynasty":"唐代","title":"送陈校勘入宿"}
{"author":"王初","content":"靓妆才罢粉痕新，迢递风回散玉尘。若遣有情应怅望，已兼残雪又兼春。","dynasty":"唐代","title":"春日咏梅花"}
{"author":"王初","content":"千时南云度塞鸿，秋云无迹淡平空。人间玉岭清霄月，天上银河白昼风。潘赋登山魂易断，楚歌遗佩怨何穷。往来未得如张翰，欲脍霜鲸碧海东。","dynasty":"唐代","title":"书秋"}
{"author":"王初","content":"剑化江边彩构新，层台不染玉梯尘。千章隐篆标龙简，一曲空歌降凤钧。岚气湿衣云叶晚，天香飘户月枝春。盟金早晚闻仙语，学种三芝伴羽人。","dynasty":"唐代","title":"延平天庆观"}
{"author":"王初","content":"靓妆才罢粉痕新，递晓风回散玉尘。若遣有情应怅望，已兼残雪又兼春。","dynasty":"唐代","title":"春日咏梅花其一"}
{"author":"王初","content":"迎春雪艳飘零极，度夕蟾华掩映多。欲托清香传远信，一枝无计奈愁何。","dynasty":"宋代","title":"梅花二首其二"}
{"author":"王初","content":"风幌凉生白袷衣，星榆才乱绛河低。月明休近相思树，恐有韩凭一处栖。","dynasty":"唐代","title":"即夕"}
{"author":"王初","content":"曲岸兰丛雁飞起，野客维舟碧烟里。竿头五两转天风，白日杨花满流水。","dynasty":"唐代","title":"舟次汴堤"}
{"author":"王初","content":"千里南云度塞鸿，秋容无迹淡平空。人间玉岭清宵月，天上银河白昼风。潘赋登山魂易断，楚歌遗佩怨何穷。往来未若奇张翰，欲鲙霜鲸碧海东。","dynasty":"唐代","title":"书秋"}
{"author":"王初","content":"陇首斜飞避弋鸿，颓云萧索见层空。汉宫夜结双茎露，阊阖凉生六幕风。湘女怨弦愁不禁，鄂君香被梦难穷。江边两桨连歌渡，惊散游鱼莲叶东。","dynasty":"唐代","title":"自和书秋"}
{"author":"王初","content":"东君珂佩响珊珊，青驭多时下九关。方信玉霄千万里，春风犹未到人间。","dynasty":"唐代","title":"立春后作"}
{"author":"王初","content":"快骑璁珑刻玉羁，河梁返照上征衣。层冰春近蟠龙起，九泽云闲独鹤飞。行想北山清梦断，重游西洛故人稀。汉庭狗监深知己，有日前驱负弩归。","dynasty":"唐代","title":"送叶秀才"}
{"author":"王初","content":"池阳去去跃雕鞍，十里长亭百草干。衣袂障风金镂细，剑光横雪玉龙寒。晴郊别岸乡魂断，晓树啼乌客梦残。南馆星郎东道主，摇鞭休问路行难。","dynasty":"唐代","title":"送王秀才谒池州吴都督"}
{"author":"王初","content":"靓妆才罢粉痕新，递晓风回散玉尘。若遣有情应怅望，已兼残雪又兼春。青帝来时值远芳，残花残雪尚交光。隔年拟待春消息，得见春风已断肠。","dynasty":"唐代","title":"春日咏梅花二首"}
{"author":"王初","content":"榆叶飘零碧汉流，玉蟾珠露两清秋。仙家若有单栖恨，莫向银台半夜游。","dynasty":"唐代","title":"即夕"}
{"author":"王公亮","content":"春生寒气减，稍动久潜鱼。乍喜东风至，来看曲岸初。出冰朱鬣见，望日锦鳞舒。渐觉流澌近，还欣掉尾馀。噞喁情自乐，沿溯意宁疏。倘得随鲲化，终能上太虚。","dynasty":"唐代","title":"鱼上冰"}
{"author":"王公亮","content":"足谷医还验，占桑梦已灵。","dynasty":"宋代","title":"句"}
{"author":"王慎中","content":"千尺飞萝手自援，鸣泉处处弄潺。半峰栖雾逢僧湿，绝径穿云见虎闲。岸帻正宜岩石上，褰衣时傍竹林间。夕阳翠看尤好，去路心知是下山。","dynasty":"明代","title":"由大林寺寻讲经台，循香炉峰侧下山"}
{"author":"王慎中","content":"春风澹荡江如绮，楼船一道通易水。近川花柳尽容华，为过佳人若桃李。节旄前路光辉拥，受诏采择复充送。合相当知偃月形，问祥应有怀日梦。君王正在柏梁台，欢进千年紫玉杯。太史占天先入奏，二星遥扈四星来。","dynasty":"明代","title":"送仪部二寅长充选送贵嫔使"}
{"author":"王慎中","content":"文采翩翩正少年，机云以后仍生贤。已见驰声嵩洛下，却来吟眺楚江边。扁舟泊近西淮柳，客舍时沽南市酒。路果纷投骏马前，山衣寄换新莺后。风流绝世美何如？一片瑶枝出树初。画舫夜吟令客驻，练裙昼卧有人书。敝刺蒙茸怀袖里，入门相访眉间喜。非才远谢汉中郎，率尔为君行倒屣。","dynasty":"明代","title":"松江莫生廷韩远来见访比归赋赠"}
{"author":"王慎中","content":"避地歌招隐，耽幽此卜居。词华二陆后，形胜六朝余。山鬼窥青管，江妃扈赤书。悠然东壁下，宛挂两银鱼。","dynasty":"明代","title":"题孙宫允园亭用马司业韵二首"}
{"author":"王慎中","content":"烟晓雨初晞，亭皋春日辉。相从穷宴赏，一倍惜芳菲。柔草才胜藉，新条恰挂衣。谢公方爱客，日暮不言归。","dynasty":"明代","title":"春日永宁寺山亭顾中丞招游"}
{"author":"王慎中","content":"迢迢三五夜，江郡影星河。积水生凉气，空斋兴晤歌。心微千念寂，室浅一灯多。不酌盈樽酒，其如月出何。","dynasty":"明代","title":"南康公署十五夜月"}
{"author":"王慎中","content":"苍茫烟景晦，舟楫自如家。宿处随鸥鸟，秋初惜月华。遥心连浦雁，归萝滞江花。为客谁知者，疏灯水一涯。","dynasty":"明代","title":"宿湖中"}
{"author":"王慎中","content":"向晚西郊密，翛然野外秋。土膏含雨润，山气带烟流。故道牛羊反，前林鸟雀投。犹言明月好，其奈促鸣驺。","dynasty":"明代","title":"刘函山田庄宴集同顾雍里"}
{"author":"王慎中","content":"川广片帆悬，轻霞欲暮天。蓼花明远岸，芦叶隐低田。风起青蘋上，云归白鸟前。元多山水意，对此自悠然。","dynasty":"明代","title":"晚行赵家围"}
{"author":"王慎中","content":"浯水日悠悠，虚亭压水头。棹歌喧极浦，峰翠漾中流。每夜偏多月，长天只似秋。更添幽事并，系柳木兰舟。","dynasty":"明代","title":"题徐氏溪亭二首"}
{"author":"王慎中","content":"往岁荣持节，济水照断金。事乖成泛梗，景是触沾襟。梁狱书难达，湘流赋易沉。衔恩将得罪，均是表同心。","dynasty":"明代","title":"济上怀曾李二子"}
{"author":"王慎中","content":"风波已习惯，忽尔自凄其。壮志逢兹地，古人难可期。桥边黄石在，日后素心知。俯仰无穷意，如何不令悲。","dynasty":"明代","title":"舟经下邳"}
{"author":"王慎中","content":"早向天台隐，寻仙度石梁。瀑泉晞墨发，岩窟得丹方。养性芝苓古，问年松树苍。赤城霞色满，长为荐瑶觞。","dynasty":"明代","title":"寿蔡霞山先生"}
{"author":"王慎中","content":"停舟淮口望，千里暮云收。白浪浮山出，黄河入海流。渊中蛟比室，岛上玉为楼。未即乘桴去，难称是好游。","dynasty":"明代","title":"淮口"}
{"author":"王慎中","content":"四顾但苍苍，天低湖水长。烟分微有树，火灭远闻榔。兴云连海岫，望斗指吴乡。今日乘槎客，犹如到汉傍。","dynasty":"明代","title":"宝应湖夜泛"}
{"author":"王慎中","content":"隋室多巡幸，骄奢览壮图。开天崇绮构，截海定雄都。绿水流城阙，朱楼夹路衢。繁华何处所，墟社只平芜。","dynasty":"明代","title":"广陵二首其一"}
{"author":"王慎中","content":"前王闻失国，游客欲陈风。楼观飞云里，旌旗耀海中。一时歌舞散，千载市朝空。独有青天月，曾经照旧宫。","dynasty":"明代","title":"广陵二首其二"}
{"author":"王慎中","content":"何人吹玉笛，偏遗怨声来。楚地已衰柳，吴山尽落梅。不堪曾憭慄，况值独徘徊。胡必羌城下，能令壮士哀。","dynasty":"明代","title":"闻笛"}
{"author":"王慎中","content":"兹葵敷正色，韡韡比兼金。细蕊盈方寸，脩茎耸直寻。成阴徒卫足，背日枉倾心。犹有孤根在，蓬蒿何太侵。","dynasty":"明代","title":"咏署中墙下葵花"}
{"author":"王慎中","content":"心想定何依，摇摇共席飞。壮图惊节变，直道与时违。迹比虞翻是，才方贾谊非。精诚嗟靡托，捐佩侍江妃。","dynasty":"明代","title":"仲冬朔日江行"}
{"author":"王慎中","content":"家临罾浦上，垂老学为渔。鸥鹭亲长往，菰蒲伴隐居。持竿求竹直，选石爱潭虚。不晓任公意，应言在得鱼。","dynasty":"明代","title":"赠人号罾浦"}
{"author":"王慎中","content":"慕道不辞远，为儒能固穷。言观中国学，师事大江公。逆旅蓬生鬓，归程草暗空。明时莫徒老，千禄在书中。","dynasty":"明代","title":"送人成均卒业还郴州"}
{"author":"王慎中","content":"軿车出国门，归葬广陵原。逝水年光尽，重泉白日昏。镜留将拟貌，琴在与招䰟。不解尚书恨，将朝无赠言。","dynasty":"明代","title":"挽王尚书夫人归葬"}
{"author":"王慎中","content":"草暗虫声满，閒庭菊自芳。人同川上去，书向壁中藏。厕隅经置笔，墙隙旧偷光。相忆成今古，如何不永伤。","dynasty":"明代","title":"过梁宅之为郎日故居"}
{"author":"王慎中","content":"忽看柳叶长，何言已春深。因思闭户久，却悔逃人心。草色遥迷径，杏花稍变林。欲酬过去赏，一日一来寻。","dynasty":"明代","title":"病后偶尔出郭"}
{"author":"王慎中","content":"绿叶暗花枝，莺鸣新柳时。偶随芳草兴，遂与白云期。探径非人到，穿林有鸟窥。行逢桃树下，路口使心疑。","dynasty":"明代","title":"天界寺后山独游"}
{"author":"王慎中","content":"幽居当岁晏，无那送君行。留滞嗟身世，蹉跎念友生。似兹往来际，转见别离情。拙笔归耕晚，高才早勒名。","dynasty":"明代","title":"告中送顾膳部赴臬山东"}
{"author":"王慎中","content":"落月曙窗虚，幽人好静居。官无公务扰，意与世情疏。出户霜涂屋，垂帏草上除。同声虽可悦，异舍欲何如。","dynasty":"明代","title":"斋居柬刘比部叔正"}
{"author":"王慎中","content":"先生大隐者，在世自如遗。乐道尚玄白，持心不磷缁。閒门无客候，幽幌对花垂。好我忘年少，但言相见迟。","dynasty":"明代","title":"访陈石亭遂初斋中赋赠"}
{"author":"王慎中","content":"峻阁暮跻攀，凉风振客颜。青天湖外尽，平野雨中閒。鸟度孤云去，人随落叶还。如何属延伫，伐木响空山。","dynasty":"明代","title":"秋日登鸡鸣寺阁寄友人"}
{"author":"王慎中","content":"寂寞千年后，今逢尚白人。官非十载滞，宅是一区贫。酒癖著书富，奇多问客频。空令好玄者，怀德不能邻。","dynasty":"明代","title":"题顾中丞载酒亭"}
{"author":"王慎中","content":"高士尚玄虚，因从山腹居。石泉留洗药，带草备藏书。合道游空寂，修心返太初。翻嫌郑氏谷，乌用世名愚。","dynasty":"明代","title":"咏虚谷别业"}
{"author":"王慎中","content":"不见经时久，相思越徼深。簿书劳吏道，猿鸟乱人心。地瘴应亲酒，官高秖好唫。亦知浮海乐，难忘客愁侵。","dynasty":"明代","title":"寄顾琼州副使"}
{"author":"王慎中","content":"谁道金门贵，来参宝地禅。院香燃绿桂，池色汎青莲。毒龙降沼底，善虎戏床前。更有天花落，飞来绕法筵。","dynasty":"明代","title":"赠唐太史养疾寺居五首其一"}
{"author":"王慎中","content":"期君物外踪，解牿暂相从。檐际飞轻霭，城隅见远峰。行唫循软草，趺坐荫长松。已是如愚者，何须谷口逢。","dynasty":"明代","title":"赠唐太史养疾寺居五首其二"}
{"author":"王慎中","content":"托身翔凤陛，别业寄龙宫。遐心存市里，幽迹似丘中。挂尘小山桂，披襟大地风。安知馆中史，不是河上公。","dynasty":"明代","title":"赠唐太史养疾寺居五首其三"}
{"author":"王慎中","content":"如何天上贵，别有世中情。舍己皈慈法，斋心托化城。云衣披箨粉，风色泛松声。纷纷车马路，谁识有南荣。","dynasty":"明代","title":"赠唐太史养疾寺居五首其四"}
{"author":"王慎中","content":"斋中遂偃仰，卧疾即林阿。鸟来窥散帙，龙起听商歌。僧为翻经难，人非问病过。此时方战胜，玉体合如何。","dynasty":"明代","title":"赠唐太史养疾寺居五首其五"}
{"author":"王慎中","content":"才子为郎地，高堂庆有馀。侍餐退食后，问寝倒衣初。露为推恩渥，日因至爱舒。板舆官舍里，天性乐何如。","dynasty":"明代","title":"题司封荣养卷"}
{"author":"王慎中","content":"明时胡在野，怀宝欲迷邦。麋鹿居为伍，云松对与双。吉星辉上象，湛露接西江。晚节逢恩幸，身过垄上庞。","dynasty":"明代","title":"周隐君荣寿卷"}
{"author":"王慎中","content":"老向明时隐，梁鸿与孟光。赁佣身不似，举案德相方。彩诰双纶宠，华堂四发苍。斑衣称上寿，岁岁紫霞觞。","dynasty":"明代","title":"王氏荣寿卷"}
{"author":"王慎中","content":"寂寞百年身，桐棺三寸贫。归程魂作旅，寄处燐为邻。行哭悲妻子，冥心托友人。薤歌嗟路绝，欲唱又无因。","dynasty":"明代","title":"哭吴懋献进士久不克葬"}
{"author":"王慎中","content":"久欲求遗草，今来访故庐。北窗存卧席，东壁有藏书。墨沼春苔长，琴台夜月虚。年年桂花发，人拟子云居。","dynasty":"明代","title":"访空同先生故宅"}
{"author":"王慎中","content":"汉朝宗孝谨，明代故家存。业有遗风旧，恩从得姓蕃。裳衣陈寝室，乔木荫高门。孙子何多美，家传诗礼言。","dynasty":"明代","title":"题石氏世恩堂"}
{"author":"王慎中","content":"先生躬学稼，鸡犬数家村。种树因山性，穿池得水源。槿篱晴雨长，麦垄午风翻。四体不勤者，兹闻农圃言。","dynasty":"明代","title":"访顾东桥聂村山庄"}
{"author":"王慎中","content":"杖策青山半，遥遥闻梵钟。古松经几腊，虚殿掩千峰。佛现瞻龙象，僧行印虎踪。回心思止托，归路到来佣。","dynasty":"明代","title":"天宁寺"}
{"author":"王慎中","content":"野兴夜邀欢，閒场十亩宽。微风来席上，明月出云端。幽姿澹水木，远景含峰峦。满天同一色，无似此中看。","dynasty":"明代","title":"场中玩月同顾东桥陈石亭二公"}
{"author":"王慎中","content":"群贤深秉礼，禋祓为祈年。陪德尚书后，脩心太古前。玄思通混漠，高韵比神仙。斋祭迎祥处，灵坛意肃然。","dynasty":"明代","title":"礼部祈雪致斋予以在告弗预柬同曹诸君二首其一"}
{"author":"王慎中","content":"曾是天心远，如何冬令乖。治神修祷祀，格帝戒明斋。华省寒阴静，层城夕气佳。谁知陋巷里，玄默与君皆。","dynasty":"明代","title":"礼部祈雪致斋予以在告弗预柬同曹诸君二首其二"}
{"author":"王慎中","content":"霜清天汉沉，月白古松阴。虚独看灯静，斋明爱夜深。劳生因息妄，倦客暂安心。屡从郊雍驾，飘沦底似今。","dynasty":"明代","title":"冬至大祀斋居"}
{"author":"王慎中","content":"风波晨暮淹，复畏简书严。坎水嗟行险，离方苦触炎。为儒心未效，从政事难兼。苟且徇微禄，聊因免负担。","dynasty":"明代","title":"将至豫章道中作"}
{"author":"王慎中","content":"火伏金当令，流光不肯居。天高爽气外，叶下凉风初。山觌忻明秀，江行爱广虚。聊因文牍暇，稍复省篇书。","dynasty":"明代","title":"立秋日发南浦舟中作"}
{"author":"王慎中","content":"今年岁在辰，亳上客星沦。为蝶真今梦，犹龙定宿身。图书空满箧，几阁已侵尘。愤极凭天问，何心生此人。","dynasty":"明代","title":"哭薛西原二首其一"}
{"author":"王慎中","content":"造物意何如，伊人果去诸。寡妻司几奠，门客检图书。邻杵悲无相，朋缌恨忍除。百身知不赎，空尔泪盈裾。","dynasty":"明代","title":"哭薛西原二首其二"}
{"author":"王慎中","content":"尧时巢父隐，遗迹荜门幽。泉石居成古，烟花却带秋。鱼来鸣瑟罢，鸟去讲筵留。桑扈还真乐，杨朱枉泪流。","dynasty":"明代","title":"访西原城南别业感泣二首其一"}
{"author":"王慎中","content":"数亩城南业，依然二月春。蚁蜂犹恋主，花木总愁人。洗药流泉甃，翻经供席陈。西斋风自启，如意委床尘。","dynasty":"明代","title":"访西原城南别业感泣二首其二"}
{"author":"王慎中","content":"草舍托荒陂，瞑投不自知。离心分雨夕，同气阻风期。烛影坐中暗，江城望处疑。如何咫尺地，犹自劳相思。","dynasty":"明代","title":"访蔡广德道卿未至州数里阻雨留宿田家"}
{"author":"王慎中","content":"行逢野父言，情真语率然。含生同草木，尽力向园田。禾黍冬栖亩，牛羊夜被阡。言终还百拜，赖有长官贤。","dynasty":"明代","title":"田家书事投赠蔡广德道卿"}
{"author":"王慎中","content":"风雨惨灯光，无言坐北堂。主人及中夜，问我自何方。名姓惭难告，衷怀暗独藏。殷勤鸡黍惠，欲去不能忘。","dynasty":"明代","title":"桐川客舍"}
{"author":"王慎中","content":"招携乐友生，惠我在山行。缘崖历窈窕，傍涧鉴深清。白云轻首夏，黄鸟悦初晴。超忽会心处，中林草木荣。","dynasty":"明代","title":"同蔡可泉出游山行纪兴二首其一"}
{"author":"王慎中","content":"日出野烟轻，流泉处处声。山苗经雨长，泽雉感时鸣。密筱傍潭静，疏花夹岸明。正宜吾与尔，携手此间行。","dynasty":"明代","title":"同蔡可泉出游山行纪兴二首其二"}
{"author":"王慎中","content":"归翼带残霞，山城晚气佳。鸣鸡闻四境，翔雉绕千家。碧树州门静，黄尘市里哗。愁心因纵目，共有异乡嗟。","dynasty":"明代","title":"登横山顶上览州城同蔡道卿"}
{"author":"王慎中","content":"山深交兽蹄，往往见巢栖。篱落藏茅屋，泉源灌稻畦。刍荛不出户，桃李自成蹊。欲访居人宿，翻虞反路迷。","dynasty":"明代","title":"山行于嵓谷间见人家"}
{"author":"王慎中","content":"蒙密见山穷，林回忽路通。灯悬千树里，磬发片云中。猿啸来参定，月明出照空。即将溪号虎，与尔学雷宗。","dynasty":"明代","title":"石溪寺"}
{"author":"王慎中","content":"微钟度青霭，寺隐见遥岑。香路入花屿，禅房开竹林。泉流苔上冷，山色树中深。吏道非玄理，来兹生悔心。","dynasty":"明代","title":"竹山寺"}
{"author":"王慎中","content":"飞构出空虚，洪乔应比庐。松风入夜肃，凉露满天疏。酌酒和元气，焚香阅道书。求仙虽未就，性亦好楼居。","dynasty":"明代","title":"宿茅山道院东楼"}
{"author":"王慎中","content":"揽袂默相看，愁云惨别颜。欢游同逝水，辙迹向空山。分手徒留佩，伤心未赐环。风波慎自保，当路少扳援。","dynasty":"明代","title":"桐川境上与蔡道卿别"}
{"author":"王慎中","content":"东郊芳草色，一径引征舆。非为巡农务，咸言访隐居。泉清新雨后，山媚早烟初。此意谁相会，惟应君与予。","dynasty":"明代","title":"同顾雍里访刘函山郊行二首其一"}
{"author":"王慎中","content":"携手有佳意，逍遥恣远寻。循疆田事美，出郭野情深。日浅平郊色，云多丛薄阴。前驱农不变，为识上官心。","dynasty":"明代","title":"同顾雍里访刘函山郊行二首其二"}
{"author":"王慎中","content":"闻君去不还，种田因住山。既为百口计，兼得一身閒。禾穗登场上，泉流激圃间。谁知城郭里，幽兴亦相关。","dynasty":"明代","title":"刘函山穫田庄居久不至城诗以问之二首其一"}
{"author":"王慎中","content":"镰鸣秋穫急，禾黍积如墉。富向邻翁说，穰因嘉岁逢。行园朝见汲，归舍午闻舂。予将还垄亩，先此问为农。","dynasty":"明代","title":"刘函山穫田庄居久不至城诗以问之二首其二"}
{"author":"王慎中","content":"汉使持明法，周亲感圣衷。饮冰心对日，偃草德从风。折狱片言下，回天敷奏中。不须焚文字，梁牍一为空。","dynasty":"明代","title":"送周石崖给事治鲁藩狱事还朝二首其一"}
{"author":"王慎中","content":"时辈让才雄，高谊古人中。陈诗伤鲁道，览俗见齐风。登岱诸山小，探洙众水通。归朝思献纳，应有发宸聪。","dynasty":"明代","title":"送周石崖给事治鲁藩狱事还朝二首其二"}
{"author":"王慎中","content":"言驾出寻君，暂因屏世氛。不忘鸡黍约，解与麋鹿群。比舍垂青柳，前山起白云。相看同此趣，无以仕农分。","dynasty":"明代","title":"刘函山田庄宴集同顾雍里三首其一"}
{"author":"王慎中","content":"白日永留欢，田园胜事偏。盘餐兼野蔌，厨火杂村烟。逸兴看中圣，高谈接上贤。相忘宾主意，留滞不言旋。","dynasty":"明代","title":"刘函山田庄宴集同顾雍里三首其二"}
{"author":"王慎中","content":"兰舟凌浩渺，水色暗连天。宴坐深明烛，遥情寄简编。箑閒知爽入，膏续悟更延。感候伤羁思，劳歌中自宣。","dynasty":"明代","title":"舟中夜坐"}
{"author":"王慎中","content":"苍苍彭蠡绿，大水属时秋。远势长天接，摇波元气浮。数州居下浸，千屿出中流。桂棹兰为楫，吾将恣远游。","dynasty":"明代","title":"彭蠡湖"}
{"author":"王慎中","content":"萧条人吏散，孤坐发深思。草色新凉重，蝉声落日悲。言忘观物处，心静闭门时。道在无形累，求閒翻自嗤。","dynasty":"明代","title":"饶州公署"}
{"author":"王慎中","content":"雨散空堂静，褰帘微月初。古人聊取对，尘事自相疏。曲几萤光映，残编蠹迹馀。不缘嫌簿领，饰律用经书。","dynasty":"明代","title":"署中读书"}
{"author":"王慎中","content":"城荒民俗简，理事日恒馀。寂寂公门静，苍苍高树疏。庭阴深昼晚，山气淡秋初。迹有浮名累，心空自宴如。","dynasty":"明代","title":"南康公署"}
{"author":"王慎中","content":"今夕月如何，山风江水波。升轮依岳顶，流鉴度檐阿。光射栖乌起，寒牵鸣雁过。纷纷羁客感，来委此宵多。","dynasty":"明代","title":"十六夜月"}
{"author":"王慎中","content":"秋巡躬适野，不给愧民康。尝馌知非旨，观场愁大荒。行间除茂草，息处就阴棠。老稚无惊避，吾来省尔方。","dynasty":"明代","title":"检荒行田野中"}
{"author":"王慎中","content":"自怜何所为，无事亦囱囱。混俗因知性，过时始养蒙。石池涵谷水，山径满松风。欲悟观心理，桃花几树红。","dynasty":"明代","title":"灵溪观"}
{"author":"王慎中","content":"登高能赋者，到处有新诗。草木留光宠，云峰发咏思。护持山鬼力，指说野僧知。大贤难继作，吟玩但嗟咨。","dynasty":"明代","title":"白鹿洞见张东沙壁上留题"}
{"author":"王慎中","content":"岩壑变阴晴，归途风物清。斜阳衔绝壁，微雨过高城。草动含秋意，虫鸣急暮声。明朝劳簿领，应自想兹行。","dynasty":"明代","title":"游白鹿洞归道中作"}
{"author":"王慎中","content":"千盘转石林，碧涧带云深。空谷逃人足，澄潭湛我心。分流常活活，积气自阴阴。一濯清凉水，都忘名迹侵。","dynasty":"明代","title":"开先寺龙池"}
{"author":"王慎中","content":"源出迷穷处，何年流至今。分来青竹细，汲去白云深。香共昙花散，凉疑觉露侵。已知无内热，且复一瓢斟。","dynasty":"明代","title":"酌开先寺泉"}
{"author":"王慎中","content":"中丞行问俗，南岳待题文。草木巡游发，江山览顾分。奠椒祠赤帝，指竹吊湘君。霜气凌朱火，千峰紫翠纷。","dynasty":"明代","title":"东桥顾公巡抚湖南行部至衡州纵游南岳某闻而慕之二首其一"}
{"author":"王慎中","content":"好游晚益耽，身到楚天南。胜迹摩崖刻，奇文览记探。高僧留与偈，野客偶成谈。更有名书写，藏山副石函。","dynasty":"明代","title":"东桥顾公巡抚湖南行部至衡州纵游南岳某闻而慕之二首其二"}
{"author":"王慎中","content":"登高能作赋，大雅感予襟。气敌衡山峻，思涵楚水深。览图乖往迹，讽咏发驰心。犹因庐阜对，稍缓四愁唫。","dynasty":"明代","title":"东桥公既登衡山集所制作成帙名曰登衡小记远辱寄示时予适行部南康受而读之有张孟阳之思"}
{"author":"王慎中","content":"侵晓戒征衣，严城未启扉。鸣驺遥即路，徒御静相依。历历星初散，涂涂雾稍稀。身随车辙转，心事怅多违。","dynasty":"明代","title":"晓发建昌"}
{"author":"王慎中","content":"天秋风雨急，山驿易黄昏。疲马依残枥，衰杨蔽旧门。沾涂怜洁服，举火愧空餐。稍缓孤生感，幸蒙终夕言。","dynasty":"明代","title":"宿武阳驿同陆毅斋宪使"}
{"author":"王慎中","content":"旌骑参差发，思君不得俱。应同残月影，只隔碧山呼。杂树临溪口，停车向路隅。舟人催早涉，不识我心须。","dynasty":"明代","title":"德兴县晚发黄柏渡迟陆宪使"}
{"author":"王慎中","content":"夜久雨声歇，微微檐影过。揽衣聊出户，飞镜挂明河。庭隘留光少，林疏见影多。非因清晤阕，何以发予歌。","dynasty":"明代","title":"德兴县八月十五夜月简陆毅斋使君"}
{"author":"王慎中","content":"松老白云遮，仙人亦有家。鸡飞残砥鼎，玉化遍成沙。石上烟霞古，炉中日月赊。暂来还出去，蒙笑洞前花。","dynasty":"明代","title":"游梅岩洞有仙人井灶田炉丹室之类"}
{"author":"王慎中","content":"一室疏灯夕，百思扰客怀。草虫鸣暗壁，槐雨滴阴阶。徇禄今谋拙，躬耕始愿乖。病身应自计，归去守荆柴。","dynasty":"明代","title":"宿武阳民家"}
{"author":"王慎中","content":"前王欢赏地，栋宇已成空。惟有西山色，还将旧日同。夷犹临短槛，感叹对长风。世事囱囱里，江流自向东。","dynasty":"明代","title":"滕王阁"}
{"author":"王慎中","content":"偶为逢迎出，聊因一振衣。凫鸥闲泛泛，岛屿远微微。芳草前人路，寒潭落日晖。西山旧时雨，还向捲帘飞。","dynasty":"明代","title":"滕王阁再作"}
{"author":"王慎中","content":"高楼频徙倚，白日满山寒。霜落章江浅，云收楚地宽。雁声深坐思，草色起忧端。扰扰城闉内，还从静处看。","dynasty":"明代","title":"薛家楼"}
{"author":"王慎中","content":"客行亦已倦，息足择山深。月色空香径，清宵宿道林。苍松多古意，流水有馀音。释子一相偶，聊忘生灭心。","dynasty":"明代","title":"由抚州之建昌道中宿山寺"}
{"author":"王慎中","content":"秋原衰草遍，投馆日黄昏。驽马知径道，空山向旧门。农人依鸟隼，吏卒偶鸡豚。坐席无争者，犹惭道未尊。","dynasty":"明代","title":"再出武阳宿前民家"}
{"author":"王慎中","content":"闲行随鹤引，不觉入云深。幽壑绝来迹，桃花开满林。山香知药草，谷响识灵禽。欲问采芝老，人间不可寻。","dynasty":"明代","title":"丹霞观"}
{"author":"王慎中","content":"谁识悠悠意，寒流对寂寥。閒禽遵水曲，过棹入风谣。细雨青山映，繁霜赤岸凋。门前来往路，坐使岁时销。","dynasty":"明代","title":"信州皇华亭"}
{"author":"王慎中","content":"楼高身出地，稍见山川遥。飞鸟青天广，平芜白露凋。孤云归满岫，千亩长秋苗。周览乘时暇，忻兹土俗饶。","dynasty":"明代","title":"信州登城楼"}
{"author":"王慎中","content":"问君胡在野，遗世自经营。一廛依水筑，百亩决泉耕。移竹供鱼钓，栽梧待凤鸣。深源终不起，其奈此苍生。","dynasty":"明代","title":"访黄九潭太史留赠"}
{"author":"王慎中","content":"亭子倚岧峣，幽意坐终朝。远水孤帆滞，长天一鸟遥。丛红霜树叶，片白楚江潮。浩荡烟波去，徒思兰桂桡。","dynasty":"明代","title":"芝山亭"}
{"author":"王慎中","content":"折腰不能去，悲汝愧陶潜。古意时人背，高才下位淹。赀微数口饿，客久二毛添。但遣孤根在，还因雨露沾。","dynasty":"明代","title":"寄胡始兴"}
{"author":"王慎中","content":"邪陌转城闉，重门曲水滨。人谈亡国地，花发旧宫春。佩冷空梁月，歌销积栋尘。堪悲当日事，议谳帝家亲。","dynasty":"明代","title":"过宁庶人故阳春宫"}
{"author":"王慎中","content":"吏迹苦拘急，幽期与赏违。江头时独往，阁上每忘归。绿水流垂幔，白云落振衣。秖缘机未息，犹使鸟惊飞。","dynasty":"明代","title":"滕王阁独坐"}
{"author":"王慎中","content":"不远人家路，湖平水且清。涵虚浮万井，倒影浸层城。垂柳堤边映，轻鸥波上明。可怜趋府去，日日傍湖行。","dynasty":"明代","title":"南昌有湖水流城中会府属当其左每晨趋府行于湖上执事仓卒无游观之致"}
{"author":"王慎中","content":"别业借恩光，台池草木香。玳梁栖燕子，锦石戏鸳鸯。荷密鱼难聚，花繁鸟易藏。如何堪比胜，金谷在河阳。","dynasty":"明代","title":"题张封君南圃池亭"}
{"author":"王慎中","content":"降魄兹乡返，精魂何所依。刍灵疑榜吏，幽域讶圜扉。白日终无照，青春更不归。天心垂涕泣，寒雨载途飞。","dynasty":"明代","title":"挽周迹山周以谏杖死"}
{"author":"王慎中","content":"偕老愿嗟违，兹辰遂并归。剑从泉底合，灯向地中辉。山雨沾容翣，江霞变阙衣。如云车马从，其奈昔时非。","dynasty":"明代","title":"挽蔡司成夫人丁氏"}
{"author":"王慎中","content":"寒气惊嘶马，离人起戒晨。清霜沾劲草，修坂灭流尘。为吏儒衣旧，谢官行李贫。长安留滞处，当路欲何因。","dynasty":"明代","title":"送蔡东洛赴铨改官"}
{"author":"王慎中","content":"康定陵前栖夜鸟，盘林郁郁锁松梧。总闻再造驱戎虏，不见千官拜鼎湖。内使司香开寝殿，祠臣常祀扫金铺。翠华缥渺空中度，绛节灵应群帝俱。","dynasty":"明代","title":"金山杂诗"}
{"author":"王慎中","content":"念别须臾已岁余，忽逢江上意何如。心悲不语伤时事，眼看双分畏简书。远水片帆天际没，晴窗古木岸边疏。故人相见倘相问，芳草闲门是谪居。","dynasty":"明代","title":"江上送毛太守入觐因寄旧游三山诸友"}
{"author":"王慎中","content":"郎宁荒绝不堪栖，游客思乡转路迷。千岭骤昏知瘴起，四时不断有猿啼。编氓半是居蛮峒，行路相言避毒溪。十载播迁仍置远，好凭鬼卜问南鸡。","dynasty":"明代","title":"送郭世重出守南宁"}
{"author":"王慎中","content":"栖栖微禄岂谋身，扰扰移家学避人。高柳欲栽当外户，青山依旧借东邻。门无车马何须僻，窗映图书不为贫。籍系中朝心在野，谁知陆地有沉沦。","dynasty":"明代","title":"移居"}
{"author":"王慎中","content":"花片飞飞柳色深，登楼一倍搅乡心。长堤烟草迷人去，远寺斜阳带磬沉。江水无风时起浪，春云不雨每成阴。踌躇满目谁相会，惆怅前林倦翼禽。","dynasty":"明代","title":"登江东城楼"}
{"author":"王慎中","content":"古木阴多莺乱移，白云不去伴留司。侵阶草长闲终日，拂印尘深锁几时。散地非才容吏傲，低头寸禄令人悲。颇耽恬旷频欹枕，仆从翻嫌出省迟。","dynasty":"明代","title":"省中"}
{"author":"王慎中","content":"乐道方游世，胡为遽不留。重泉独往路，天上正成楼。载酒将何问，遗书不可求。堪悲江左地，一旦绝风流。","dynasty":"明代","title":"哭陈石亭"}
{"author":"王慎中","content":"昔人求宝剑，绝识理无违。此地闻言是，今来满目非。空馀埋后土，不见斗间辉。神物终难测，知从何处飞。","dynasty":"明代","title":"丰城县感张雷得剑之事作"}
{"author":"王慎中","content":"苍山西面色，高阁远含风。旧赏人何在，今来事不同。帆飞江路永，雁叫楚天空。徒把盈樽酒，因书寄浙东。","dynasty":"明代","title":"送刘西坡后再至滕王阁赋此奉寄"}
{"author":"王慎中","content":"丰城埋匹剑，水土养金精。九地深藏锷，千年始发铏。在天生斗气，出匣作龙鸣。志士腰间佩，偏令万里轻。","dynasty":"明代","title":"赋得丰城剑赠李古冲之滇南"}
{"author":"王慎中","content":"闲行随去迹，独往昧前期。流水时相引，空山只自知。香烟松际袅，暗雪竹间滋。兀坐探林晚，中心有所思。","dynasty":"明代","title":"游紫云庵至上中化成寺山中独行迟同游薛陈二子"}
{"author":"王慎中","content":"年来知静理，在世比虚舟。偶此同生灭，因之任去留。色空庐阜起，禅定虎溪流。已矣东林社，长廊槲叶秋。","dynasty":"明代","title":"发东林寺登庐山绝顶还过寺中留止"}
{"author":"王慎中","content":"荒斋掩夕景，倦迹苦淹留。细雨同寒意，空山向暮愁。逢迎还自懒，鞭挞底增忧。抱此微躯病，何能为世谋。","dynasty":"明代","title":"德安公署雨中书"}
{"author":"王慎中","content":"离抱易为感，复此芳春时。杂英委閒地，好鸟弄高枝。坐惜欢言阻，空令淑景移。方闻整驾去，惆怅予来迟。","dynasty":"明代","title":"蒋双桥方伯行部德安予适以事至而公已发南康走笔奉柬"}
{"author":"王慎中","content":"日出照空林，阶前流水音。讼庭鸣鸟悦，书几落花深。遥忆故园草，萋萋何处寻。堪悲贪寸禄，虚掷此光阴。","dynasty":"明代","title":"德安雨晴书怀"}
{"author":"王慎中","content":"已悔为人学，还因世网留。行云时出岫，逝水偶成流。事简知无术，交疏悟寡俦。方将齐外物，窃比我蒙周。","dynasty":"明代","title":"书怀答彭石屋"}
{"author":"王慎中","content":"燕地文皇定鼎州，御沟分入潞河流。扼要真堪门户守，计储还副本根谋。","dynasty":"明代","title":"寄大中丞思质王公十首其七"}
{"author":"王慎中","content":"青海风高月出迟，关山漠漠雁飞时。不寐征夫俱泪落，何须更向曲中吹。","dynasty":"明代","title":"关山月二首其一"}
{"author":"王慎中","content":"斋中遂偃仰，卧疾即林阿。鸟来窥散帙，龙起听商歌。僧为翻经难，人非问病过。此时方战胜，玉体合如何。","dynasty":"明代","title":"赠唐太史养疾寺居五首其五"}
{"author":"王慎中","content":"箬溪溪上箬阴繁，主人葺箬卜溪源。近市荒惟三亩宅，负城幽是一丘樊。雨滋兰蕙看成畹，径长蓬蒿渐塞门。大德如今俱小隐，壮怀相对欲何言。","dynasty":"明代","title":"题箬溪草堂赠顾中丞"}
{"author":"王慎中","content":"不识岷州远，千峰费马蹄。滥觞江水小，分首陇山低。雪含盘古始，路尽坎方倪。王门裾曳乐，应忘在天西。","dynasty":"明代","title":"送杜松江先生之岷州肃藩教授"}
{"author":"王慎中","content":"九日忽然过六日，好游可不惜流光。最怜贤主能开宴，赖有佳宾肯爱狂。怪石解衣尘气净，名山对酒野情长。便拚登览穷兹月，岂必重阳萸菊芳。","dynasty":"明代","title":"九月十五日黄东石招游北山石室陪西川郡伯用韵"}
{"author":"王慎中","content":"漫漫遥夕漏声乾，锦柱银床映月弹。不为幽思耽理曲，分明怕近绣衾单。","dynasty":"明代","title":"秋夜曲二首其二"}
{"author":"王慎中","content":"云路冥冥一羽仪，却寻佳树集高枝。清源太守悬孤榻，从此定因屡下之。","dynasty":"明代","title":"闻沈青门游迹至泉二首其一"}
{"author":"王慎中","content":"名姓荣看黄帕覆，中人宣押到中书。不许寻常依样敕，分明撰出帝亲除。","dynasty":"明代","title":"寄大中丞思质王公十首其四"}
{"author":"王慎中","content":"海邦亦共月，何事忆荆扉。偶见如环景，能堪碎璧辉。羁心因自感，高咏觉声希。莫自思乡切，还看承诏归。","dynasty":"明代","title":"和吴通守夜月思乡之作"}
{"author":"王慎中","content":"花片飞飞柳色深，登楼一倍搅乡心。长堤烟草迷人去，远寺斜阳带磬沉。江水无风时起浪，春云不雨每成阴。踌躇满目谁相会，惆怅前林倦翼禽。","dynasty":"明代","title":"登江东城楼"}
{"author":"王慎中","content":"少年词学盛朋游，赋命乖违与事仇。抱志竟同川水逝，生才偏使玉楼收。托孤内友犹玄发，哭子慈亲正白头。每把奇文思似玉，泉台冥漠见何由。","dynasty":"明代","title":"挽苏秀才"}
{"author":"王慎中","content":"回槛曲槛若平生，漳水东流日夜声。不识舞腰浑折尽，西陵寂寞岂胜情。","dynasty":"明代","title":"铜雀妓"}
{"author":"王慎中","content":"东甲先生爱静便，辞官正及未衰年。忘机不赌围棋墅，好饮多开种术田。每誇妙得闲中坐，更诧无如醉后眠。子夜弦歌娱客处，一春风雨养花天。红英渐委苍苔上，白雪来侵丝鬓边。世态无端争梦里，人生何事胜樽前。","dynasty":"明代","title":"饮中醉歌题赠李东甲"}
{"author":"王慎中","content":"充塞乾坤惟此理，更无古往更无今。一腔子是阴阳会，七尺身为天地心。本是完成宁用补，元来无失不须寻。此语骤闻如未信，但将此语细沉吟。","dynasty":"明代","title":"论学示友人杂诗其一"}
{"author":"王慎中","content":"晋水闽山，问何事、偏钟吾子。要识苍天为斯世，付君材美。壮志平生应不负，明时有主方如此。忍徘徊、故里恋衡茅，怀桑梓。古冀域，今残矣。全晋地，民劳止。正倚人整顿，解悬思治。六郡籍兵边未静，四郊多垒臣当耻。岂商量、富贵效时情，相哓诡。","dynasty":"明代","title":"满江红　春日雨中登楼作满江红　　　黄东石辞山西大参赋此勉其出"}
{"author":"王慎中","content":"夺取祈连筑汉台，敌人魄丧色如灰。边亭卧鼓休鞍马，每过山前恸哭回。","dynasty":"明代","title":"入塞曲六首其六"}
{"author":"王慎中","content":"楼阁崔嵬俯一州，当楼置酒楚天秋。参差梅柳军中乐，高下溪山城上游。席照满轮宜取醉，林飘一叶正关愁。银瓶颇怪倾难尽，曾换将军旧紫骝。","dynasty":"明代","title":"临川郡楼张都阃招饮"}
{"author":"王慎中","content":"不见经时久，相思越徼深。簿书劳吏道，猿鸟乱人心。地瘴应亲酒，官高秖好唫。亦知浮海乐，难忘客愁侵。","dynasty":"明代","title":"寄顾琼州副使"}
{"author":"王慎中","content":"本无高志谢嚣烦，拙疾居然近懒顽。将母且堪耕负郭，聚徒因得访名山。春来道侣看花至，日入家僮买药还。黄鹄摩天掀羽翮，白鸥江上意閒閒。","dynasty":"明代","title":"山中书情寄孙毅斋学士二首其二"}
{"author":"王慎中","content":"峻绝孤峰透步难，黄龙三问是岩关。绣鸳呈出针纹隐，骏马自惊鞭影间。","dynasty":"明代","title":"漳南山閒寂海上人开堂半岭法力高胜予颇资参叩二首其一"}
{"author":"王慎中","content":"斋閤本来无长物，读书人去各依然。唯有一床经坐处，两当自膝已皆穿。","dynasty":"明代","title":"至馆视芳洲读处因书所见二首其一"}
{"author":"王慎中","content":"高楼千尺碧云齐，杨柳枝枝到地垂。落日少年来系马，独将肝胆与妖姬。","dynasty":"明代","title":"青楼曲"}
{"author":"王慎中","content":"阅岁如川宁免逝，惟应名迹不同泯。独行身后兴吾党，没祭社中是此人。桶刻施丹严设像，池形类璧奉游神。自惭未死顽粗质，兀守残经愧后尘。","dynasty":"明代","title":"紫峰先生祠于乡贤谒拜作"}
{"author":"王慎中","content":"声如金石出讴吟，肘见时因手捉衿。被褐谁知怀里玉，挥锄不顾土中金。流溪清处宜垂钓，山月偏来劝独斟。荣达纷纷轻老丑，莫将台笠愧华簪。","dynasty":"明代","title":"赠廖云溪"}
{"author":"王慎中","content":"荧荧不灭院前灯，万壑千岩一点明。为悯下方迷觉路，长悬光景照群生。","dynasty":"明代","title":"初祖洞赋得四物其四龛灯"}
{"author":"王慎中","content":"居然不出门，满目望岩峦。喷泉疑夏冷，茂草若冬温。石罅树根裂，壑底湍流奔。飞云穷昏晓，依依在楹轩。两翁形貌诡，御气而长存。不老惊世古，无言知道尊。徒令好静者，入室思寻源。安知尺幅上，墨妙能使然。","dynasty":"明代","title":"题宪长窦公所藏张平山画"}
{"author":"王慎中","content":"卜筑初抡地，谋欢不计钱。嵌岩驱到石，涨沼引来泉。花气长薰酒，禽声每度弦。温陵风日好，更向此中偏。","dynasty":"明代","title":"题张封君南圃池亭四首其一"}
{"author":"王慎中","content":"生平不省缘何病，日夜憧憧抱百忧。自向心中除害马，便将身外等虚舟。好閒幸尔遭无事，寡援宁须请绝游。窃比前人为禄隐，不妨世上且沉浮。","dynasty":"明代","title":"遣兴"}
{"author":"王慎中","content":"百险行师曾入谏，万金收捷始相惊。清笳急篴中流驶，总是回军小海声。","dynasty":"明代","title":"平蛮凯歌十二首寄胡总制梅林公其九"}
{"author":"王慎中","content":"千峰遥望碧嶙峋，正忆绳床偃卧人。莫倚岩窗轻郡郭，相看都未是閒身。","dynasty":"明代","title":"城中怀何他山因寄之二首其二"}
{"author":"王慎中","content":"黄花似解喜人来，作意生香泛酒杯。风雨昨宵真错恼，今朝菊蕊为吹开。","dynasty":"明代","title":"九日雨止力疾登万石峰四首其一"}
{"author":"王慎中","content":"帝心嘉劳来，户口不虚增。负扆方思治，玺书遂见徵。简求青琐入，意气皂囊胜。莫倚鸾凰志，今当作鸷鹰。","dynasty":"明代","title":"送唐娄江赴召二首其一"}
{"author":"王慎中","content":"峻阁暮跻攀，凉风振客颜。青天湖外尽，平野雨中閒。鸟度孤云去，人随落叶还。如何属延伫，伐木响空山。","dynasty":"明代","title":"秋日登鸡鸣寺阁寄友人"}
{"author":"王慎中","content":"蓟门二月芳草深，君侯两服骤骎骎。英寮饮饯开荪宴，如渑之酒攒华簪。柔杨青青不受折，欲别不别愁人心。长风漫度青骊歌，林端黄鸟声相和。忆昨与子谐嬿婉，琼楼珠宿森骈罗。翠帐晴吟紫芝苑，芳郊晓并玉花珂。天地百年交不足，弟兄四海欢如何。圣朝礼乐兴㝢县，尚书曹中皆妙选。楚璧朝扬画省辉，岐鹓暮翥文阊绚。专对清绾赤银章，独诵荣登黄金殿。九夷七戎同文轨，四门万里秩宾献。茂辰相见眼尽青，展采振藻何英灵。握中一尺玄璆璞，腰间杂佩苍龙精。角巾往往探奇字，曲几时时问译经。挥翰弹棋乐未极，纵酒忧天常不醒。金溪之城半山谷，君也分符下南国。云间初赐五马车，风里遥飞双霞舄。修途不碍骅骝驱，丹心终见豚鱼格。吹枯嘘朽回昭融，芟锄要使雷霆击。人生聚散何能常，一旦缱绻成参商。贤豪得路各努力，同心岂必俱同行。醉馀拂拭操珠徽，回飙倏忽高云翔。桂桨夜发迟冰泮，兰佩春生去路香。君不见匡庐峰，洞庭水，巨灵巀嵲东南峙。汯波簸荡绝尘滓，潢污㟝嵝徒为尔，丈夫意气亦若此。","dynasty":"明代","title":"送陆毅斋守抚州"}
{"author":"王慎中","content":"泠泠风举碧罗裳，一曲焦桐月在床。寂历寒波兼坠叶，不知何处是潇湘。","dynasty":"明代","title":"沧洲道中寄蔡道卿"}
{"author":"王慎中","content":"招携乐友生，惠我在山行。缘崖历窈窕，傍涧鉴深清。白云轻首夏，黄鸟悦初晴。超忽会心处，中林草木荣。","dynasty":"明代","title":"同蔡可泉出游山行纪兴二首其一"}
{"author":"王慎中","content":"平旦何所适，我友惠嘉招。因辍几中牍，言扬尘外鏕。解绅挂庭柯，蹑蹻穷山椒。霜后千林肃，氛收四野遥。坐来生气象，对酒息纷嚣。鸿雁飞寥廓，葭菼变萧条。目骋天地广，心清草木凋。佳景贵良晤，非君谁见要。","dynasty":"明代","title":"芝山屠东崖招游"}
{"author":"王慎中","content":"欲拟乌纱则淡，将摸翠縠尤深。重重袅袅罩清真。别是一般风韵。远睇其如不的，迫看又恐逢嗔。盈盈脉脉好愁人。秪隔些儿难近。","dynasty":"明代","title":"西江月　咏芙蓉四首其三雾中芙蓉"}
{"author":"王慎中","content":"苍苍寒色满严城，霜露楼中刻漏清。烟杂燎光看晓浅，风摇烛影觉春生。壮心已谢鹓鸿侣，病齿空馀狗马情。才薄本宜长远斥，问君何事厌承明。","dynasty":"明代","title":"元日于藩省祝贺述怀东徐少湖太史"}
{"author":"王慎中","content":"绝壁丹流万叶红，秋峰长锁翠华宫。愁云玉坐松楸里，落日金铺霜露中。凤葆虚留栖汉月，鸡鸣无复赋齐风。圣情追远遥悽恻，冠舄趋陪百职同。","dynasty":"明代","title":"悼陵陪祀"}
{"author":"王慎中","content":"碧山长在人何处，豪气杯中恍可寻。灵魄应随辽海鹤，遗风犹寄广陵琴。同盟猿狖惊多梦，旧抚松筠怨独阴。佳句卷中时把玩，堪嗟已是古人唫。","dynasty":"明代","title":"哭黄应初山人二首其一"}
{"author":"王慎中","content":"鹫峰飞宇孤逾丽，凤甸晴烟翠欲重。北海霜冰虚暖气，西山云树散春容。殊方天地愁目尽，此日登临新岁逢。况是携游俱俊逸，但教得醉任萍踪。","dynasty":"明代","title":"三日偕容台诸僚友游大慈恩寺登镜光阁即席赋"}
{"author":"王慎中","content":"火入咸阳五柞宫，防边还与汉年同。将军并拜谁真是，看取营门细柳风。","dynasty":"明代","title":"寄翁司马夺情总制易州十首其七"}
{"author":"王慎中","content":"四月西郊路，物华净客心。游情会沧海，举目见高岑。麦秀平分陇，兰荣弱冒浔。登高宜有赋，况值暮鸦吟。","dynasty":"明代","title":"郊兴二首其一"}
{"author":"王慎中","content":"今上好文如汉帝，多才似尔正同时。赋藏箧里无人达，身老江干只自知。落魄操挝轻贵势，流传乐府悦名姬。娄卿唇舌何须掉，且向东臬守故篱。","dynasty":"明代","title":"投赠沈青门二首其一"}
{"author":"王慎中","content":"千家门户誇灯胜，缀叶分枝巧剪裁。霜气暗侵烟更暖，风光微扇焰偏催。歌随游骑将尘去，人似飞虫扑火来。为问河阳花满县，何如此地夜中开。","dynasty":"明代","title":"崇阳楼陪汪明府观灯二首其二"}
{"author":"王慎中","content":"人寰开径远，平地覆山危。薜荔缘青壁，芙蓉冒绿池。岚烟萦几席，波影荡帘帷。更有封君乐，千头橘树知。","dynasty":"明代","title":"题张封君南圃池亭四首其三"}
{"author":"王慎中","content":"鸣声如刃伤人耳，寒色似冰鉴马毛。此日佳人垂泪忆，不知身在陇山高。","dynasty":"明代","title":"陇头水二首其二"}
{"author":"王慎中","content":"关山何处不堪愁，猎猎悲风塞草秋。本倚功成凭箭镞，宁论情怨望刀头。","dynasty":"明代","title":"出塞曲五首其五"}
{"author":"王慎中","content":"神搜物象雕从兔，手契心目镝应弦。吮墨含毫真画史，看君机用已诠禅。","dynasty":"明代","title":"看青门画漫题二首其一"}
{"author":"王慎中","content":"组练千重色似冰，陇头亲见将星明。鸟蛇结阵云横野，貔虎连营月近城。","dynasty":"明代","title":"出塞曲五首其二"}
{"author":"王慎中","content":"鼓枻乘流一丈人，入流不出返于真。厌尽世间尘垢浊，清川为濯去时身。","dynasty":"明代","title":"挽王隐者溺水死"}
{"author":"王慎中","content":"寂寞百年身，桐棺三寸贫。归程魂作旅，寄处燐为邻。行哭悲妻子，冥心托友人。薤歌嗟路绝，欲唱又无因。","dynasty":"明代","title":"哭吴懋献进士久不克葬"}
{"author":"王慎中","content":"端居离索叹盈襟，却记当年宠遇深。抽笔每参原庙对，横经曾侍辟雍临。恩私难恃看孤迹，职事无称抱寸心。岭雁江鱼俱寂寞，相思何处寄同音。","dynasty":"明代","title":"寄陆宪使选之李提学雅大田参知叔于三君昔同礼曹今居官岭外"}
{"author":"王慎中","content":"美夜清辉宜妙赏，华筵选客有谁同。悲秋忽见楼过雁，爱月何妨轼画熊。玉镜挂城看漏永，金波倒海与天融。尊前自坠山如玉，不用扶携舞袖红。","dynasty":"明代","title":"奉和方西川公中秋夕与黄东石郡斋对饮之作用韵二首其一"}
{"author":"王慎中","content":"吴兴本是佳山水，况复名园选胜开。曲引苕溪来涨沼，平分岘石作层台。琴书数处无尘事，花鸟三春有酒杯。他日南寻天目顶，因君清暇得徘徊。","dynasty":"明代","title":"寄题吴兴吴太仆园亭"}
{"author":"王慎中","content":"桃叶宜家日，摽梅育子时。问来贮杂佩，佐学喻机丝。扇掩月临匣，衣藏风举帷。蘋蘩今罢采，空复涧滨滋。","dynasty":"明代","title":"挽蔡司成夫人丁氏二首其一"}
{"author":"王慎中","content":"曾是天心远，如何冬令乖。治神修祷祀，格帝戒明斋。华省寒阴静，层城夕气佳。谁知陋巷里，玄默与君皆。","dynasty":"明代","title":"礼部祈雪致斋予以在告弗预柬同曹诸君二首其二"}
{"author":"王慎中","content":"生男有室更何求，人序相催易白头。尚子男婚如已毕，相携可入名山游。","dynasty":"明代","title":"柬柯东墅长子娶妇"}
{"author":"王慎中","content":"千门台殿碧波流，咽尽寒声出御沟。天上桥山仙驭远，人间圆峤禁城幽。花狂不记当筵舞，鱼巨曾经听乐游。垂柳依微春不展，为思恩幸半含愁。","dynasty":"明代","title":"春日行观禁中高皇帝旧苑二首其一"}
{"author":"王慎中","content":"松老白云遮，仙人亦有家。鸡飞残砥鼎，玉化遍成沙。石上烟霞古，炉中日月赊。暂来还出去，蒙笑洞前花。","dynasty":"明代","title":"游梅岩洞有仙人井灶田炉丹室之类"}
{"author":"王慎中","content":"碧山长在人何处，豪气杯中恍可寻。灵魄应随辽海鹤，遗风犹寄广陵琴。同盟猿狖惊多梦，旧抚松筠怨独阴。佳句卷中时把玩，堪嗟已是古人唫。","dynasty":"明代","title":"哭黄应初山人二首其一"}
{"author":"王慎中","content":"闻君新领玺书还，车上双幡似渥丹。共理亲题天语宠，借年重慰岭民欢。岚霏入郭衙常冷，木索栖庭政自宽。最是光辉人所羡，为邦元季两称难。","dynasty":"明代","title":"寄赠陈汀州觐还治所"}
{"author":"王慎中","content":"一室间开向翠微，独谐幽意托垂帷。手中编绝缘披惯，舍后园荒为懒窥。林木栖云阴讲席，山泉带雨涨书池。帐前弟子无休暇，共说身亲乐事师。","dynasty":"明代","title":"访何默甫文学读书山房何兼授徒"}
{"author":"王慎中","content":"鞅掌何人解好游，高才拥传擅风流。幽花带雨红初润，密树含烟翠更稠。境胜况兼宾友美，心閒正值海天秋。掞摛华藻流宫徵，散入无诸古郡州。","dynasty":"明代","title":"吴默泉张鄮西二公游清源山有作投示辄用奉酬二首其一"}
{"author":"王慎中","content":"宝地开龙象，珠光布法筵。风凝祗树雪，日丽梵花烟。尘迹山将远，禅心月共玄。淹留爱风景，潇洒夜分眠。","dynasty":"明代","title":"宿通惠寺"}
{"author":"王慎中","content":"日出照空林，阶前流水音。讼庭鸣鸟悦，书几落花深。遥忆故园草，萋萋何处寻。堪悲贪寸禄，虚掷此光阴。","dynasty":"明代","title":"德安雨晴书怀"}
{"author":"王慎中","content":"谪籍复收抡，天心为洗冤。荣枯元有分，忧喜自何门。器小乖通理，才微误再论。未能思旧过，转使愧新恩。秩蕞堪安拙，官贫足避喧。不知都邑异，但觉省闱尊。质是玞惭玉，班非鹭接鹓。鸿栖犹得桷，羊触戒临籓。薪积宜先贱，舌柔悟后存。为看桃李下，成径亦无言。","dynasty":"明代","title":"始至留都户部作"}
{"author":"王慎中","content":"善占风物胜，心巧更多奇。轩楹翻别制，溪壑发幽姿。眺迥开窗小，临清累石危。城中池馆盛，坐使废招随。","dynasty":"明代","title":"题徐氏溪亭四首其四"}
{"author":"王慎中","content":"叠嶂连山遇海隅，茫茫云气接苍梧。排阍叫辟虞神馆，告予微臣罪有无。","dynasty":"明代","title":"送程舜敷编脩坐谪高凉三首其三"}
{"author":"王慎中","content":"厌世归心大洞天，玉皇按籍许为仙。身飞金策朝元去，手捧瑶篇拜阙旋。白日鸡鸣霄汉里，古时杏拂羽幢边。自言弃迹方成道，枉诵从前内外篇。","dynasty":"明代","title":"游茆山赠两道士二首其一"}
{"author":"王慎中","content":"积雨夏阴生，瀰漫湖水遍。悔为一室拘，幸逢方舟宴。远屿微出江，杂芳正盈甸。沿流始溯洄，逗浦更游衍。树色逐桡回，波容随望变。放情鱼鸟间，景昃不知晏。云气轻嘉体，兰觞易酬献。一杯己可欢，况以偶时彦。","dynasty":"明代","title":"侯民部静溪招游甘棠湖陪宪使管复斋诸公"}
{"author":"王慎中","content":"欢游不觉久，相送忽成悲。岭外少来往，年中畏别离。更无参玄理，谁复赏新诗。千里看明月，应悬两地思。","dynasty":"明代","title":"送黄南池"}
{"author":"王慎中","content":"古寺依山寂，停鞍对暮花。霜钟归院鹤，风柝集城鸦。枫落犹秋色，菊残有岁华。山僧谁解汝，吾分已尘沙。","dynasty":"明代","title":"寺宿二首其二"}
{"author":"王慎中","content":"东风吹雪暮云斜，贫病经春苦忆家。不咏撒盐将柳絮，犹看如玉映荆花。","dynasty":"明代","title":"春雪怀故园诸妹同舍弟作"}
{"author":"王慎中","content":"展席临水曲，移樽对苑沙。翠分萦沼竹，香到围栏花。歌转游鱼出，舞娇轻燕斜。高怀犹未歇，亭树已昏鸦。","dynasty":"明代","title":"张氏园庄宴集二首其二"}
{"author":"王慎中","content":"钤山一何峻，其下回秀江。洪澜萃浟湙，耸观郁崆峒。蟠势既丽广，降神奥且彰。渟渊涣跃虬，崇峦毓仪凰。文羽览辉集，神躅应运骧。黼黻摛宸藻，丝纶贲天章。迢迢美人居，高遐播烈芳。阜址俯碧流，抗基凭层冈。面岑迅鸿赴，荣巘俨鹓跄。岚翠代垩黝，璿源浚圆方。白云当户生，兰蕙盈中堂。远色映华薄，清音递璆璜。懿此丘壑姿，美哉轮奂张。信矣翚革会，谌兹缔造艰。湘臣蹇好姱，卫公贵苟完。承云结桂橑，纳景豁芝栾。疏缭停夏霰，温房液冬烟。修宇敞楚望，巩构永南观。畹卉贝殄嘉，遥芬随风宣。艺荃先鸣鴂，列椅俟翔鸾。潜鳞濯素波，激澜汎粼粼。九花赩阳室，阴隅涌琳泉。瑶瑟依绮幌，书史充文轩。云霏应序改，缁滓坐相捐。灵集名与俱，景异致自玄。应龙时兴雨，泽豹终还山。","dynasty":"明代","title":"题钤山堂"}
{"author":"王慎中","content":"燕地文皇定鼎州，御沟分入潞河流。扼要真堪门户守，计储还副本根谋。","dynasty":"明代","title":"寄大中丞思质王公十首其七"}
{"author":"王慎中","content":"跂予怀夙心，愿言见君子。抱此未能降，光仪违觏止。祗役出名邑，及君在桑梓。摄衣升高堂，弭驾依仁里。兰室盈芬芳，下风吐词旨。敷文比霞郁，驰辩若流水。大智问下愚，冲襟忘末齿。謏闻谬见推，狂言不予鄙。昔人倾盖谈，今日谐斯理。新知信可乐，投分从兹始。","dynasty":"明代","title":"贵溪赠江贞斋学士"}
{"author":"王慎中","content":"红尘一道见飞缰，突入青楼倚象床。笑掷朱提如粪土，博教红粉片时妆。","dynasty":"明代","title":"少年行四首其三"}
{"author":"王慎中","content":"城荒民俗简，理事日恒馀。寂寂公门静，苍苍高树疏。庭阴深昼晚，山气淡秋初。迹有浮名累，心空自宴如。","dynasty":"明代","title":"南康公署"}
{"author":"王慎中","content":"冬尽梁园见早梅，美人折赠数枝来。应是同心遥托物，细看芳㓗岁寒开。","dynasty":"明代","title":"宗室西亭折梅见寄漫赋此为谢"}
{"author":"王慎中","content":"跂予怀夙心，愿言见君子。抱此未能降，光仪违觏止。祗役出名邑，及君在桑梓。摄衣升高堂，弭驾依仁里。兰室盈芬芳，下风吐词旨。敷文比霞郁，驰辩若流水。大智问下愚，冲襟忘末齿。謏闻谬见推，狂言不予鄙。昔人倾盖谈，今日谐斯理。新知信可乐，投分从兹始。","dynasty":"明代","title":"贵溪赠江贞斋学士"}
{"author":"王慎中","content":"回槛曲槛若平生，漳水东流日夜声。不识舞腰浑折尽，西陵寂寞岂胜情。","dynasty":"明代","title":"铜雀妓"}
{"author":"王慎中","content":"苍山西面色，高阁远含风。旧赏人何在，今来事不同。帆飞江路永，雁叫楚天空。徒把盈樽酒，因书寄浙东。","dynasty":"明代","title":"送刘西坡后再至滕王阁赋此奉寄"}
{"author":"王慎中","content":"暮赴松门非为倦，欲依妙境息奔波。灯前鸣磬山中静，石上流泉雨后多。秋气渐深闻木叶，天机忽长在岩阿。踌躇未决投身计，荏苒其如老至何。","dynasty":"明代","title":"宿万石山道院"}
{"author":"王慎中","content":"春阴侵几杖，夜雨静琴觞。虚院疏风入，回廊隐雾长。坐淹高士榻，眠拟定禅床。不染神俱爽，无言意已忘。","dynasty":"明代","title":"隆福寺与诸友人夜谈因雨假宿三首其三"}
{"author":"王慎中","content":"微流悬溜思鸣佩，血染丹枫想濯裙。十二峰头自翠黛，至今不断雨将云。","dynasty":"明代","title":"巫山高"}
{"author":"王慎中","content":"怜君避世者，习静碧云隈。遂有何颙兴，翻为孺子来。谭经玉尘落，倚瑟锦弦开。夜深还说剑，急雨助悲哀。","dynasty":"明代","title":"隆福寺与诸友人夜谈因雨假宿三首其二"}
{"author":"王慎中","content":"天道苍茫不可知，重泉寂寞所从谁。只余兰气芳华省，独有萤光识敝帷。无使求书忘旧草，何人脱剑赠枯枝？萧条落日闻邻笛，泪尽无由世上期。","dynasty":"明代","title":"哭梁宅之"}
{"author":"王慎中","content":"愬轩更为远游轻，原隰光华阻使程。莫遣衣当犀瘴减，遥知句向蜃楼成。闲探仙籍朱明洞，吊访图经赵尉城。共说交南多宝玉，饮冰心誊自孤清。","dynasty":"明代","title":"寄钱洞泉以使事在岭南"}
{"author":"王慎中","content":"朱汗四垂碧玉蹄，缰丝陡勒不胜嘶。长安陌上催花雨，万树红英踏作泥。","dynasty":"明代","title":"紫骝马"}
{"author":"王慎中","content":"置酒军中舞又歌，雪花偏向蓟门多。醉来欲取平胡印，报道天骄已请和。","dynasty":"明代","title":"蓟门行"}
{"author":"王慎中","content":"泠泠风举碧罗裳，一曲焦桐月在床。寂历寒波兼坠叶，不知何处是潇湘。","dynasty":"明代","title":"沧洲道中寄蔡道卿"}
{"author":"王慎中","content":"岸花夹水备芳鲜，愁思看时倍惨然。几欲将愁寄流水，苕溪又不到桐川。","dynasty":"明代","title":"苕溪舟上怀蔡可泉"}
{"author":"王慎中","content":"居正王凝命，履端帝发祥。光华开上日，玉帛走群方。蓂荚符尧录，卿歌睹舜章。青裳临左个，天子在明堂。","dynasty":"明代","title":"辛卯元日二首其一"}
{"author":"王慎中","content":"候转三阳泰，天周一纪分。纬缠占聚景，日表应重轮。建寅夏时历，王正鲁史文。鸿恩将瑞气，四国奉欢欣。","dynasty":"明代","title":"辛卯元日二首其二"}
{"author":"王慎中","content":"诏使发河阳，仙郎惜署香。家临京口郡，节建海陵仓。冰后过全鲁，花时到下相。苍苍葭菼外，明月定相望。","dynasty":"明代","title":"送吕思抑户部之淮上三首其一"}
{"author":"王慎中","content":"相见仍愁远，临分益思亲。亦多倾盖者，谁是听琴人。骏骨何当市，明珠且自珍。翻飞未可料，将子暂风尘。","dynasty":"明代","title":"送吕思抑户部之淮上三首其二"}
{"author":"王慎中","content":"晋水闽山，问何事、偏钟吾子。要识苍天为斯世，付君材美。壮志平生应不负，明时有主方如此。忍徘徊、故里恋衡茅，怀桑梓。古冀域，今残矣。全晋地，民劳止。正倚人整顿，解悬思治。六郡籍兵边未静，四郊多垒臣当耻。岂商量、富贵效时情，相哓诡。","dynasty":"明代","title":"满江红　春日雨中登楼作满江红　　　黄东石辞山西大参赋此勉其出"}
{"author":"王慎中","content":"千盘转石林，碧涧带云深。空谷逃人足，澄潭湛我心。分流常活活，积气自阴阴。一濯清凉水，都忘名迹侵。","dynasty":"明代","title":"开先寺龙池"}
{"author":"王慎中","content":"绝壁丹流万叶红，秋峰长锁翠华宫。愁云玉坐松楸里，落日金铺霜露中。凤葆虚留栖汉月，鸡鸣无复赋齐风。圣情追远遥悽恻，冠舄趋陪百职同。","dynasty":"明代","title":"悼陵陪祀"}
{"author":"王慎中","content":"寂寞千年后，今逢尚白人。官非十载滞，宅是一区贫。酒癖著书富，奇多问客频。空令好玄者，怀德不能邻。","dynasty":"明代","title":"题顾中丞载酒亭"}
{"author":"王慎中","content":"闭关非为疾，性本好沉冥。论学刊中说，修形正内经。诀从静者悟，语忌俗人听。已戒应门毕，君方来叩扃。","dynasty":"明代","title":"病中李君度见访家僮绝不为通走笔柬之"}
{"author":"王慎中","content":"星宿烂山城，人家正竞灯。微霜资照烛，皓月见侵凌。遇节心犹胜，追欢病不能。问君今夕兴，还似少年曾。","dynasty":"明代","title":"元夕柬青门"}
{"author":"王慎中","content":"横海建牙雄节镇，伏波选卒冠军名。共看分阃诗书帅，尽道中朝仁义兵。","dynasty":"明代","title":"平蛮凯歌十二首寄胡总制梅林公其一"}
{"author":"王慎中","content":"物色繁初夏，行行野望新。村沙平送骑，峰照远明人。出谷关幽事，看云减病身。传心同志者，行乐及芳辰。","dynasty":"明代","title":"南郊夏行二首其二"}
{"author":"王慎中","content":"孤支白石为高枕，四剪青霞作幛帷。历选名山惟爱此，更无飞梦到床杝。","dynasty":"明代","title":"题卧壶山人二首其一"}
{"author":"王慎中","content":"郎宁荒绝不堪栖，游客思乡转路迷。千岭骤昏知瘴起，四时不断有猿啼。编氓半是居蛮峒，行路相言避毒溪。十载播迁仍置远，好凭鬼卜问南鸡。","dynasty":"明代","title":"送郭世重出守南宁"}
{"author":"王慎中","content":"税驾托精庐，入门微雨作。稍闻响前山，还看度高阁。霏霏杂桂烟，瑟瑟寒风铎。润益香水生，散为诸花落。过林悟本空，行天觉无著。能令执热人，歊郁忽如濯。","dynasty":"明代","title":"宿东林寺雨"}
{"author":"王慎中","content":"渴鸟下来窥砚水，微蟾初上照弦琴。素题当几埃如墨，知是㷊膏映夜深。","dynasty":"明代","title":"至馆视芳洲读处因书所见二首其二"}
{"author":"王慎中","content":"平溪如席淡不流，返照入水水光浮。清晖细动蘼芜岸，香气遥闻杜若洲。木叶微脱丹崖爽，渔唱时来草阁幽。虚无剡曲芳兰夕，彷佛湘潭斑竹秋。书卷轩窗临欲暮，为爱清凉忘归去。","dynasty":"明代","title":"题画四首其一"}
{"author":"王慎中","content":"高顶可怜吕公洞，礧砢危石相住撑。根豁一门山欲断，泉流四壁昼常清。险绝故须秉烛入，苍茫祇怪傍云行。藏虹蟠蠖理或有，冥搜恐触神物惊。","dynasty":"明代","title":"吕公洞"}
{"author":"王慎中","content":"孤支白石为高枕，四剪青霞作幛帷。历选名山惟爱此，更无飞梦到床杝。","dynasty":"明代","title":"题卧壶山人二首其一"}
{"author":"王慎中","content":"念别须臾已岁余，忽逢江上意何如。心悲不语伤时事，眼看双分畏简书。远水片帆天际没，晴窗古木岸边疏。故人相见倘相问，芳草闲门是谪居。","dynasty":"明代","title":"江上送毛太守入觐因寄旧游三山诸友"}
{"author":"王慎中","content":"阴阴松竹覆层峦，兰若深开曲径寒。树里灯缘传法现，林间花是讲经残。窗临石镜天长晓，门掩珠帘夜欲阑。释子相期无以答，未除妄想为微官。","dynasty":"明代","title":"宿天池寺明日下山寺僧相留予愧其意爰题西壁"}
{"author":"王慎中","content":"瑞色满庭前，玉树新开一叶。和气氤氲岁久，始向孙枝泄。庆门种德合生材，定与凡儿别。他日我来摩顶，笑为太翁说。","dynasty":"明代","title":"好事近　贺曾渐溪得孙"}
{"author":"王慎中","content":"世人安美食，日日事甘芳。岂识有真士，餐和吸琼浆。珍肥祇腥臭，粱稻如糟糠。未能绝世缘，形为调饥妨。虽不贪外味，犹欲饱中肠。炊烟借丹灶，载匕升石床。兹愧小人腹，难期辟谷方。","dynasty":"明代","title":"仙都观午食"}
{"author":"王慎中","content":"轩盖凌晨集，盘觞此地赊。蕊云鲜五色，瑶草粲三花。篁桂清仙院，蓬壶接帝家。晚闻凤吹咽，疑度赤城霞。","dynasty":"明代","title":"天坛郭道士院"}
{"author":"王慎中","content":"海邦亦共月，何事忆荆扉。偶见如环景，能堪碎璧辉。羁心因自感，高咏觉声希。莫自思乡切，还看承诏归。","dynasty":"明代","title":"和吴通守夜月思乡之作"}
{"author":"王慎中","content":"训警疲驽成练卒，招还携散号全厢。共言昔日亡军地，便是今番破敌场。","dynasty":"明代","title":"寄本兵苏舜泽公其四"}
{"author":"王慎中","content":"言驾出寻君，暂因屏世氛。不忘鸡黍约，解与麋鹿群。比舍垂青柳，前山起白云。相看同此趣，无以仕农分。","dynasty":"明代","title":"刘函山田庄宴集同顾雍里三首其一"}
{"author":"王慎中","content":"闭门开卷日何长，草木萎黄又见苍。坐榻几穿当膝处，飞萤多入照书囊。荒庭鸟迹翻朝几，古寺钟声到夜床。揽镜莫须愁鬓发，凌云终自达明光。","dynasty":"明代","title":"访陈舟峰秀才读书处赋赠"}
{"author":"王慎中","content":"远公违俗久，清刹倚山巅。抗宇承青霭，开轩俯碧泉。无生空万劫，习静定诸天。长啸逢颜色，新诗与尔传。","dynasty":"明代","title":"香山寺留题释宗林房二首其二"}
{"author":"王慎中","content":"軿车出国门，归葬广陵原。逝水年光尽，重泉白日昏。镜留将拟貌，琴在与招䰟。不解尚书恨，将朝无赠言。","dynasty":"明代","title":"挽王尚书夫人归葬"}
{"author":"王慎中","content":"邀隽分追五单于，干戈扰扰不胜俘。生掠降戎侦竁幕，衔枚一夜到狼胥。","dynasty":"明代","title":"出塞曲五首其四"}
{"author":"王慎中","content":"岁去江城人未归，寥寥心事掩寒扉。明朝一岁知何似，三十年中已尽非。","dynasty":"明代","title":"除夕有感"}
{"author":"王慎中","content":"幽人寔坦坦，深心耽玄素。久税箕颍田，亦结商丘侣。疏池涌文澜，茂林挺乔树。丹荣彤霞敷，繁阴鲜飙贮。眷此商栎姿，复惬濠梁趣。放志遗尘蒙，葆光湛淳虑。飘飖扣角吟，骀荡乘烟步。丘壑有信美，纷嚣岂予慕。得真故后悴，鉴止随渊注。达生取自适，永与智者晤。","dynasty":"明代","title":"题陈栋堂诗卷"}
{"author":"王慎中","content":"横海建牙雄节镇，伏波选卒冠军名。共看分阃诗书帅，尽道中朝仁义兵。","dynasty":"明代","title":"平蛮凯歌十二首寄胡总制梅林公其一"}
{"author":"王慎中","content":"崔嵬楼殿俯金山，窈窕亭台引玉泉。羽猎连屯万虎士，水嬉齐奏六龙船。徵歌乐选燕秦伎，听法筵参摩遁禅。宣帝巡游甘脱屣，侍臣扈从总登仙。","dynasty":"明代","title":"金山杂诗八首其一"}
{"author":"王慎中","content":"寂寞千年后，今逢尚白人。官非十载滞，宅是一区贫。酒癖著书富，奇多问客频。空令好玄者，怀德不能邻。","dynasty":"明代","title":"题顾中丞载酒亭"}
{"author":"王慎中","content":"明月弓弦鹊血调，清霜剑锷鸊膏销。挂箭须时聊在服，敛芒未试且垂腰。","dynasty":"明代","title":"古意二首其一"}
{"author":"王慎中","content":"佳丽古越州，高峰湖水头。去为百里宰，兼得六桥游。陶柳萦芳甸，潘花匝绮洲。期君东道主，吾欲柁南舟。","dynasty":"明代","title":"送人尹钱塘二首其二"}
{"author":"王慎中","content":"抱疴忽自长天机，四体新除去日非。床上方书閒未掩，炉间药火拨犹微。著衣始觉腰围减，览镜偏惊鬓发稀。应笑拘拘今尚尔，不如桑扈返于几。","dynasty":"明代","title":"酬詹晴溪疾愈见贻之作"}
{"author":"王慎中","content":"徒然往日矜佳丽，地作天开祇在斯。吴楚荒郊奄作苑，江淮流水即为池。人誇才藻称三杰，家应星文置百司。太息六朝词赋客，芳徽空想盛全时。","dynasty":"明代","title":"留都二首其一"}
{"author":"王慎中","content":"名岳千峰锦绣围，中开宝地万珠辉。池涵德水青莲长，岭覆慈云綵鹫飞。","dynasty":"明代","title":"游少林寺四首其三"}
{"author":"王慎中","content":"欲使行踪满四方，不知吴越定衡湘。树阴陈礼宁遭伐，旅次弦歌有负粮。疲曳已非希骥乘，殷勤犹费记鱼肠。未由蹑屩追游辙，门下将谁最简狂。","dynasty":"明代","title":"得罗念庵书"}
{"author":"王慎中","content":"极目云天间阻脩，怀人日月易悠悠。蓬池静处堪舒啸，梅萼开时每惹愁。一日相思肠九折，尺书应想见千忧。莫言行鲤难过岭，自有黄河入海流。","dynasty":"明代","title":"寄大梁高大"}
{"author":"王慎中","content":"少年词学盛朋游，赋命乖违与事仇。抱志竟同川水逝，生才偏使玉楼收。托孤内友犹玄发，哭子慈亲正白头。每把奇文思似玉，泉台冥漠见何由。","dynasty":"明代","title":"挽苏秀才"}
{"author":"王慎中","content":"绿水摇空，东湖岸浅。芙蓉弄色晴霞暖。一枝谁折到空斋，香从十里分来远。花似多情，于人眷眷。不愁辞藕馀丝断。朱颜解自领薰风，疏帘镇日为高捲。","dynasty":"明代","title":"踏莎行有自东湖折得荷花一枝来者以小瓶贮置书室终日坐对爱而赋之"}
{"author":"王慎中","content":"家人迎医至，与语岐黄事。答言君已知，挥手请相避。","dynasty":"明代","title":"夏日病居杂兴十首其七"}
{"author":"王慎中","content":"义激诸军奋怒肝，蛮腰如草恣薅芟。鲸鲵血变天池水，日色殷红照万山。","dynasty":"明代","title":"平蛮凯歌十二首寄胡总制梅林公其六"}
{"author":"王慎中","content":"名岳千峰锦绣围，中开宝地万珠辉。池涵德水青莲长，岭覆慈云綵鹫飞。","dynasty":"明代","title":"游少林寺四首其三"}
{"author":"王慎中","content":"邀隽分追五单于，干戈扰扰不胜俘。生掠降戎侦竁幕，衔枚一夜到狼胥。","dynasty":"明代","title":"出塞曲五首其四"}
{"author":"王慎中","content":"端居不自适，访隐出郊原。一路通樵径，千山掩荜门。披云开竹院，斸石采苓根。农事兴南亩，渔歌到北轩。闻钟寻远寺，憩杖眺孤村。虎守林中卧，猿参讲后言。岩花难辨色，谷水不知源。因愧微官傲，弥钦至道尊。君将闻好事，书此一同论。","dynasty":"明代","title":"同陈石亭太仆访顾东桥山庄因纵游山寺承徐九峰道人见问遂以贻之"}
{"author":"王慎中","content":"平溪如席淡不流，返照入水水光浮。清晖细动蘼芜岸，香气遥闻杜若洲。木叶微脱丹崖爽，渔唱时来草阁幽。虚无剡曲芳兰夕，彷佛湘潭斑竹秋。书卷轩窗临欲暮，为爱清凉忘归去。","dynasty":"明代","title":"题画四首其一"}
{"author":"王慎中","content":"张郎冲星辞燕阙，素纰朱芾过我别。头上峨冠高切云，腰间长剑光照雪。自言将下扶馀邦，鉴湖天回云雾光。王乔凫舄青霞去，宓子珠弦白日扬。感君别促伤会希，羽觞桂酒传若飞。鸣鸟在林求其友，征马出门不断嘶。丈夫抱璞不自衒，燕石竟迷郑客盼。朱瑟工操不受竽，明珠暗投反按剑。世路衣狗苍黄分，天风抟翮浩荡变。竹林不迟彩鷮驯，枳棘难淹文鹓绚。君去飘飖碧海春，予住栖栖锦里尘。扁舟为过剡溪曲，定忆当时鼓柁人。","dynasty":"明代","title":"送张以学尹诸暨"}
{"author":"王慎中","content":"悬榜俨列仙，通波绕御川。云疑驻鼎地，风想鼓钟年。嵌壑云烟变，连甍气候偏。即看避暑处，何似汉甘泉。","dynasty":"明代","title":"南苑三首其三"}
{"author":"王慎中","content":"交战知曾胜，胡为薾疾婴。违心牵赤绂，劳已救苍生。舍晚榕阴暗，楼昏蜃气明。抱痾因闭閤，一使讼风清。","dynasty":"明代","title":"柬程郡侯卧病二首其二"}
{"author":"王慎中","content":"宝地开龙象，珠光布法筵。风凝祗树雪，日丽梵花烟。尘迹山将远，禅心月共玄。淹留爱风景，潇洒夜分眠。","dynasty":"明代","title":"宿通惠寺"}
{"author":"王慎中","content":"下帷兀兀不窥园，蹑屩匆匆骤出门。独向五溪驰驿骑，欲过二酉听鸡猿。携书偏与宾游别，仗剑曾无妻子言。溆浦最悲骚客赋，凭君一为访幽源。","dynasty":"明代","title":"送陈秀才附驿往沅州"}
{"author":"王慎中","content":"芳草连天，登楼目、不堪勾引。阴漠漠、远山如近，欲明还隐。杨柳柔丝千万缕，染烟挼雨清无尽。看红英、满树洗逾鲜，胭脂润。驰驱骤，流光胜。柴门闭，谁问讯。感时兼伤病，朱颜潜损。本拟销忧凭骋望，番因望里增愁疢。曲阑閒、倚遍寂无言，春应恨。","dynasty":"明代","title":"满江红　春日雨中登楼作"}
{"author":"王慎中","content":"鄙夫元是一慵者，晨起栉巾犹不把。外户长关谢往来，小楼旷望任疏野。山形迫若几前生，江水遥如窗际泻。树木摇落霜气中，檐甍亏蔽青天下。北睇千峰通鸟路，冈峦连亘莽回互。直看烟霭渺迷间，知是故人栖隐处。寓目本为荡情志，却因怀人结幽思。正同槁木无起予，忽枉璚瑰逢来使。","dynasty":"明代","title":"小楼閒望酬邱少泉见寄"}
{"author":"王慎中","content":"千盘转石林，碧涧带云深。空谷逃人足，澄潭湛我心。分流常活活，积气自阴阴。一濯清凉水，都忘名迹侵。","dynasty":"明代","title":"开先寺龙池"}
{"author":"王慎中","content":"云耸炎峰峰万盘，烟浮瘴水水千湾。南过蛮江莫作赋，屈平当日不生还。","dynasty":"明代","title":"送程舜敷编脩坐谪高凉三首其一"}
{"author":"王慎中","content":"高才婴世网，怀抱旷难俦。少辍簿书暇，还悲时序秋。朱弦徒自抚，绿斝有谁留。操觚娱永夕，心迹见悠悠。","dynasty":"明代","title":"和吴岱麓通守秋夕有感之作"}
{"author":"王慎中","content":"尝慕当年李谪仙，谪仙新诗解倒悬。独在人群无所好，尘埃回首伤怀抱。忧来祇恐白发先，有时梦入南康道。羡君盘游穷妙真，览君词句何清新。莫言今古不相接，今见前贤让后人。","dynasty":"明代","title":"李司业见遗庐山诸作述怀奉柬"}
{"author":"王慎中","content":"悠然舒卷片云孤，宽褐偏增四体癯。本为闻钟惊海鸟，亦知在木即山樗。闭门自著终尧问，行路人猜效舜趋。致主唐虞公等在，爱潜一谷更名愚。","dynasty":"明代","title":"閒居即事奉怀徐少湖学士二首其二"}
{"author":"王慎中","content":"夺取祈连筑汉台，敌人魄丧色如灰。边亭卧鼓休鞍马，每过山前恸哭回。","dynasty":"明代","title":"入塞曲六首其六"}
{"author":"王慎中","content":"令节繁华，少年游冶，都付驰波。但对时佳兴，同人情话，因物成趣，与众偕和。筇竹纶巾随处好，况浯渡桥头水正多。须知道，吾生行乐耳，请勿言他。方舟迟日徐动，何用唤红袖青娥。有疏帘清簟，瑶徽玉尘，閒看鸥戏，偶听菱歌。耳目尘烦浑洗尽，敕到手、行杯休放过。傍人笑，问平生断饮，此日微酡。","dynasty":"明代","title":"洞庭春色　端午日与客临泛"}
{"author":"王慎中","content":"天山九塞有居庸，设险功誇六郡雄。山连白马悬边月，寨压黄花多朔风。未报捷书飞大内，尚闻猎火照云中。北平飞将今谁是，东南刍挽已无供。","dynasty":"明代","title":"望居庸"}
{"author":"王慎中","content":"吾生罔象求，飘忽御冷风。举足践元气，天门见开通。美哉不死庭，观阙何严崇。琪树敷珍叶，虚空出蕊宫。仙人初降止，鸾鹤纷来同。赪霞晃裾袂，二曜明两瞳。玉体垂一臂，接我游高空。手授玄简文，跪读未及终。倏值冲焱过，吹堕绿云中。恍若形骸丧，俄顷还旧躬。因思在人世，扰扰如鼠虫。","dynasty":"明代","title":"仙都观"}
{"author":"王慎中","content":"流泉回曲树扶疏，颇有人嘲尚白庐。傍舍名山看不足，满庭芳草懒教除。谈禅已别根三乘，却疾新传发百梳。当路追攀今念灭，何须不作故交书。","dynasty":"明代","title":"閒居即事奉怀徐少湖学士二首其一"}
{"author":"王慎中","content":"伏枕不知久，庭柯绿已苍。以兹时序感，顿觉圃农荒。养性资琴瑟，达生览列庄。今将未死骨，斋沐付医王。","dynasty":"明代","title":"病中柬缙上人二首其二"}
{"author":"王慎中","content":"深夜残炉火剩红，如灰一念懒书空。欲归旧里时难决，未遂初心岁又穷。寒色暗消灯㷔里，春光细入漏声中。客居寂寞真怜汝，骨肉情亲病亦同。","dynasty":"明代","title":"除夕示原弟卧病"}
{"author":"王慎中","content":"庭前嘉树色，独向雨中荣。脉脉全根本，欣欣见性情。烟深因洗翠，风至自成声。方惜一暴少，难为萌蘖生。","dynasty":"明代","title":"咏雨中庭树"}
{"author":"王慎中","content":"邪陌转城闉，重门曲水滨。人谈亡国地，花发旧宫春。佩冷空梁月，歌销积栋尘。堪悲当日事，议谳帝家亲。","dynasty":"明代","title":"过宁庶人故阳春宫"}
{"author":"王慎中","content":"山泽臞儒枯到骨，何曾大嚼深杯。今朝伏枕不须猜。蛇悬弓壁上，羊过菜园来。掩袂自讥还自解，亦知口爽生灾。故人高会喜追陪。疾多宁为肉，病至不关醅。","dynasty":"明代","title":"临江仙　饮罢归来得病自嘲"}
{"author":"王慎中","content":"珠奁玉盌扈繁芳，遗令千秋祗自伤。落月恍闻环佩响，阴风犹散绮罗香。兰蘅湖上疑湘浦，云雨峰头似巫阳。寂历群山花自发，为看当日倚新妆。","dynasty":"明代","title":"金山杂诗八首其五"}
{"author":"王慎中","content":"中立亭亭四不偏，何人识是静时专。此形而上方名道，未画之先自有天。寻逐必然终入俗，虚堂宁免误沦禅。莫向其间求可执，前人诃破谓无权。","dynasty":"明代","title":"论学示友人杂诗其二"}
{"author":"王慎中","content":"赫赫威名古北平，犹传宣大旧中丞。一从金榜承黄钺，骄子闻风已角崩。","dynasty":"明代","title":"寄翁司马夺情总制易州十首其六"}
{"author":"王慎中","content":"穷年易感复多悲，却向尊前对别离。绕郭青山日欲暮，严风锦树岁将辞。人情乖错今可见，陵谷深危起当面。镆铘为钝铅刀铦，莸蕙同藏朱紫乱。高才尚尔困尘劳，鄙夫岂悔长贫贱。书成本待副名山，舌在犹堪叩险关。钟鼎可铭聊睨取，竹素游园非徒閒。穷达虽殊各有用，宁须惨戚凋朱颜。白云飘浮飞鸟举，倏忽之并难久聚。十年晤合始如今，斯须立谈又当去。有酒未倾意自酸，况忆杯中旧俦侣。金门学士踬谗点，绣服儒臣遭中伤。寂寂鱼书常不达，辉辉棣萼远相望。君归为向二难说，亲见尸公鸡满乡。","dynasty":"明代","title":"送江少峰年兄兼寄江贞斋学士及午坡提学"}
{"author":"王慎中","content":"吴兴本是佳山水，况复名园选胜开。曲引苕溪来涨沼，平分岘石作层台。琴书数处无尘事，花鸟三春有酒杯。他日南寻天目顶，因君清暇得徘徊。","dynasty":"明代","title":"寄题吴兴吴太仆园亭"}
{"author":"王慎中","content":"幽居犹惜岁峥嵘，独坐迢迢匆二更。遥夜纷华千品动，空堂寂寞一灯明。魂消舍北笙歌发，心静门前车马行。颇被时人讥寂寞，胡然闭户古先生。","dynasty":"明代","title":"元夕独坐"}
{"author":"王慎中","content":"高材领郡武溪濆，莫畏蛮荒盛毒氛。好变侏𠌯归雅俗，更将清暇访奇闻。苞茅曾致齐人问，铜柱欲窥汉将勋。小酉山中藏逸典，探幽应得览玄文。","dynasty":"明代","title":"送史西厓守沅州"}
{"author":"王慎中","content":"贞寅当夏建，献岁属秦正。物候知阳长，风光见太平。太平歌舞早春天，正是月华三五圆。初晴宿雨山川丽，乍拂和风草木鲜。元夕灯火耀焜煌，山川草木借辉光。抽英错采皆新制，竞巧矜妍各擅场。万户千门缀列星，三条七市烂纵横。熻熠九微金作椀，瞵㻞五色锦为棚。却见明河流下地，真教皎月让华灯。燃春火树纷无数，临水楼台映几层。连骖方轸动如雷，已拚暮出曙翻回。尽着绮罗邀月住，竞将丝管唤花开。并携秾李轻车去，暗度芳兰接袂来。蹴踏泥途成绣埒，喧阗石路涨红埃。宛转西桥复南陌，冶意艳情欢不足。少年场上斗豪奢，公子群中争结束。博戏千回土比钱，妖淫百态人如玉。彩云飞过迥看妆，香雾微传遥辨曲。别有高门与深院，帟障横施帘半捲。晋室风流王谢家，汉廷骄贵金张馆。靓姝鸣瑟洞房清，上客缀珠茵坐满。遍持绛蜡代薪槱，覆引长江添酒盏。旧京繁盛一翻新，年年行乐帝城春。合声愿借更筹缓，游宴只愁清夜晨。沉沉清夜乐耽耽，桂轮西堕日东含。北斗城中洛阳道，游人思杀是江南。","dynasty":"明代","title":"南京正月十五夜歌"}
{"author":"王慎中","content":"知君百物不关身，也复题诗惜去春。总为吏情嗟事迫，更缘乡思惹愁新。坐对禽言聊共语，见飘花片亦伤神。疏顽敢谓能同调，却枉瑶缄示我频。","dynasty":"明代","title":"胡双华公以春兴高咏见示漫赋奉答二首其二"}
{"author":"王慎中","content":"绝壁丹流万叶红，秋峰长锁翠华宫。愁云玉坐松楸里，落日金铺霜露中。凤葆虚留栖汉月，鸡鸣无复赋齐风。圣情追远遥悽恻，冠舄趋陪百职同。","dynasty":"明代","title":"悼陵陪祀"}
{"author":"王慎中","content":"岩壑变阴晴，归途风物清。斜阳衔绝壁，微雨过高城。草动含秋意，虫鸣急暮声。明朝劳簿领，应自想兹行。","dynasty":"明代","title":"游白鹿洞归道中作"}
{"author":"王慎中","content":"砥平溟涨绝惊澜，宿怪消藏不敢干。自是顽苗来送死，况逢义武有除残。","dynasty":"明代","title":"平蛮凯歌十二首寄胡总制梅林公其三"}
{"author":"王慎中","content":"世人安美食，日日事甘芳。岂识有真士，餐和吸琼浆。珍肥祇腥臭，粱稻如糟糠。未能绝世缘，形为调饥妨。虽不贪外味，犹欲饱中肠。炊烟借丹灶，载匕升石床。兹愧小人腹，难期辟谷方。","dynasty":"明代","title":"仙都观午食"}
{"author":"王慎中","content":"春阴侵几杖，夜雨静琴觞。虚院疏风入，回廊隐雾长。坐淹高士榻，眠拟定禅床。不染神俱爽，无言意已忘。","dynasty":"明代","title":"隆福寺与诸友人夜谈因雨假宿三首其三"}
{"author":"王慎中","content":"日落沙场边马鸣，芦笳四起助悲声。春风不到黄花戍，朔气长悬白草城。","dynasty":"明代","title":"塞下曲五首其一"}
{"author":"王慎中","content":"空室寂无人，幽襟坐自整。吾心已不疑，何用论弓影。","dynasty":"明代","title":"夏日病居杂兴十首其二"}
{"author":"王慎中","content":"陁靡郊原极望平，踟蹰立马客心惊。疏墩芜没项王国，烟草凄迷亚父城。春去秋来经几度，霸业雄图不可睹。台在已无戏马人，濉流犹记败军处。高陵深谷在翻覆，世事回还难定测。昔日东归着锦衣，今人但见繁蒿棘。萧垒阴阴苦雾封，桓山烈烈动悲风。英雄百战终归尽，转觉身名祇梦中。","dynasty":"明代","title":"过彭城作"}
{"author":"王慎中","content":"青郊迤逦接城闉，湖水西来绕御津。锦里豪华纷转日，芳原池馆错围春。金堆石谷朝专宠，玉浚卢塘帝近亲。三辅选迁元此地，五陵侠贵定何人。","dynasty":"明代","title":"金山杂诗八首其七"}
{"author":"王慎中","content":"声如金石出讴吟，肘见时因手捉衿。被褐谁知怀里玉，挥锄不顾土中金。流溪清处宜垂钓，山月偏来劝独斟。荣达纷纷轻老丑，莫将台笠愧华簪。","dynasty":"明代","title":"赠廖云溪"}
{"author":"王慎中","content":"满城烟火，向何方、逃遁歊烦毒热。却在人家，藏此地、森翠都无六月。耸桤留风，抽篁结霭，恍惚行林樾。一番新雨，洗成蓝影寒㓗。坐令羽扇閒抛掷，纤絺莫御，衣冷思求褐。赤脚层冰何用踏，短壑青松休说。百事无营，千般不管，只有书难撇。从今借榻，日携数卷来阅。","dynasty":"明代","title":"念奴娇　夏日过翠轩避暑作"}
{"author":"王慎中","content":"碧波湥广爱回塘，窈窕芙蓉映丽妆。鸣楫流光开一道，丛中惊起两鸳鸯。","dynasty":"明代","title":"采莲曲四首其四"}
{"author":"王慎中","content":"源出迷穷处，何年流至今。分来青竹细，汲去白云深。香共昙花散，凉疑觉露侵。已知无内热，且复一瓢斟。","dynasty":"明代","title":"酌开先寺泉"}
{"author":"王慎中","content":"凭高张宴好，岚翠满轩楹。杯泛流霞气，弦含漱玉声。魂消游目远，日入发谈清。情深宁在酒，不醉自非情。","dynasty":"明代","title":"上洞宴集二首其二"}
{"author":"王慎中","content":"琴名录绮旧曾携，柱是连城明月辉。曲里其人如得见，弹来于世肯听希。终身已分长抛掷，拭目聊为一取挥。传得广陵真散后，莫令手指与弦违。","dynasty":"明代","title":"论文示门人方元焕晦叔"}
{"author":"王慎中","content":"荒斋掩夕景，倦迹苦淹留。细雨同寒意，空山向暮愁。逢迎还自懒，鞭挞底增忧。抱此微躯病，何能为世谋。","dynasty":"明代","title":"德安公署雨中书"}
{"author":"王慎中","content":"却敛黄香扇，行穿季子裘。书将随计吏，富且谒诸侯。舍馆鸣鸡梦，关山叫狖愁。明珠光照乘，莫向暗中求。","dynasty":"明代","title":"送陈学颜辞亲应举"}
{"author":"王慎中","content":"握符制远分藩重，露冕临人列郡钦。节下州官多卉服，岁中牧贡有蛮金。九疑晓望烟如画，八桂冬荣雪满林。铜柱标南犹奉朔，汉家雨露本来深。","dynasty":"明代","title":"送康盘峰广西参议"}
{"author":"王慎中","content":"超然高识有谁俦，不讳生前作死谋。百事都忘长脱躧，一丘预筑待藏舟。亲题幽石因山表，选植名材绕隧留。只把两间充葬具，叹君曾未似蒙周。","dynasty":"明代","title":"约斋刘公作寿藏戏柬"}
{"author":"王慎中","content":"卧龙潭在碧山岑，喷沫蟠涡自古今。隐隐蛟蜃逃灵气，时时风雨激高吟。青天日月悬相映，白昼云雷黯自阴。会见九霄嘘黑雾，即看四海望佳霖。","dynasty":"明代","title":"龙潭"}
{"author":"王慎中","content":"旌骑参差发，思君不得俱。应同残月影，只隔碧山呼。杂树临溪口，停车向路隅。舟人催早涉，不识我心须。","dynasty":"明代","title":"德兴县晚发黄柏渡迟陆宪使"}
{"author":"王慎中","content":"七宝妆鞍马汗朱，凯行身著赐貂褕。幕南斥断天骄帐，阙下临看日逐俘。","dynasty":"明代","title":"入塞曲六首其四"}
{"author":"王慎中","content":"怜君宦隐处，淮水日悠悠。橘刺青书幌，涛声散郡楼。元王馀馆榭，阏伯故林丘。更有山阿赏，还因桂树留。","dynasty":"明代","title":"送吕思抑户部之淮上三首其三"}
{"author":"王慎中","content":"路转妨旌折，桥平度马齐。风花一水静，烟柳万家迷。目极心逾远，朋高酒共携。前寻还有径，应是武陵溪。","dynasty":"明代","title":"南郊夏行二首其一"}
{"author":"王慎中","content":"物色繁初夏，行行野望新。村沙平送骑，峰照远明人。出谷关幽事，看云减病身。传心同志者，行乐及芳辰。","dynasty":"明代","title":"南郊夏行二首其二"}
{"author":"王慎中","content":"地僻轩初集，芳林赏不违。杯传浮蚁泛，席换落花依。凭槛千山出，开笼一鹤飞。莫言耽燕佚，得笑百年稀。","dynasty":"明代","title":"张氏园庄宴集二首其一"}
{"author":"王慎中","content":"展席临水曲，移樽对苑沙。翠分萦沼竹，香到围栏花。歌转游鱼出，舞娇轻燕斜。高怀犹未歇，亭树已昏鸦。","dynasty":"明代","title":"张氏园庄宴集二首其二"}
{"author":"王慎中","content":"轩盖凌晨集，盘觞此地赊。蕊云鲜五色，瑶草粲三花。篁桂清仙院，蓬壶接帝家。晚闻凤吹咽，疑度赤城霞。","dynasty":"明代","title":"天坛郭道士院"}
{"author":"王慎中","content":"廪涤俅俅洁，炉烟冉冉升。视燎晨举火，司濯昼行冰。衡楅牺人警，鸾刀膳宰能。斋心严祗役，共祀在明馨。","dynasty":"明代","title":"秋祀太学视宰"}
{"author":"王慎中","content":"投宿依山刹，禅扉隐隐开。清斋宜鸟语，坐定见僧回。竹动名香散，钟鸣清梵来。因嗟在人世，扰扰逐浮埃。","dynasty":"明代","title":"宿泽上人房"}
{"author":"王慎中","content":"振策凌绝巘，寻幽到翠华。昔闻晤真者，曾此炼丹砂。洞口液钟乳，崖阴灿宝花。坐看天路近，鸾思极烟霞。","dynasty":"明代","title":"翠华岩"}
{"author":"王慎中","content":"奉使星辰远，行边道路赊。十旬常雾雨，千里但风沙。燧火防秋警，旌旗闪日斜。壮游元夙志，公出已忘家。","dynasty":"明代","title":"即席赋送张子使边四首其一"}
{"author":"王慎中","content":"平生多病。颇被亲知怜蹭蹬。此妙休传。不是同人莫与言。閒情灭尽。恰似炎灰寒了烬。只有情思。收拾神灵总入诗。","dynasty":"明代","title":"减字木兰花　病中闻温古榕有疾作此奉讯其二"}
{"author":"王慎中","content":"关山雁过晴天迥，凉气偏成鼓角哀。岑寂欲寻娱目处，风流相命上楼来。井参浸汉金波漾，雉堞窥湖玉镜开。满席瑶华依锦绮，相看忍负手中杯。","dynasty":"明代","title":"中秋夕东楼宴集用韵其一"}
{"author":"王慎中","content":"跂予怀夙心，愿言见君子。抱此未能降，光仪违觏止。祗役出名邑，及君在桑梓。摄衣升高堂，弭驾依仁里。兰室盈芬芳，下风吐词旨。敷文比霞郁，驰辩若流水。大智问下愚，冲襟忘末齿。謏闻谬见推，狂言不予鄙。昔人倾盖谈，今日谐斯理。新知信可乐，投分从兹始。","dynasty":"明代","title":"贵溪赠江贞斋学士"}
{"author":"王慎中","content":"桃叶宜家日，摽梅育子时。问来贮杂佩，佐学喻机丝。扇掩月临匣，衣藏风举帷。蘋蘩今罢采，空复涧滨滋。","dynasty":"明代","title":"挽蔡司成夫人丁氏二首其一"}
{"author":"王慎中","content":"运开信景铄，符臻铺洪勋。重役不成日，功资神理存。周畿俭千里，兹土直离分。无闾控东户，河菑浸南垠。星辰上伾仡，日月旁薄喷。中天郁岳立，遥望似云屯。涤室承东序，营奥敞以温。跂革错绮绣，弘敷郁鸿纷。晶晶列疏棂，将将伉高门。勾陈翼紫宫，广袤綖周垣。清澄集阳宅，神居轶埃氛。瑰玮增殊观，招揭贲徽文。恒滹巩灵构，万祀永无沦。烜烜作者圣，率土奉大君。","dynasty":"明代","title":"郊工　颂成也其二"}
{"author":"王慎中","content":"绝壁丹流万叶红，秋峰长锁翠华宫。愁云玉坐松楸里，落日金铺霜露中。凤葆虚留栖汉月，鸡鸣无复赋齐风。圣情追远遥悽恻，冠舄趋陪百职同。","dynasty":"明代","title":"悼陵陪祀"}
{"author":"王慎中","content":"两水流成赣，图经记郡名。分符君出守，共理帝忧氓。好古今当用，酬知在此行。佩牛应卖尽，驱向甫田耕。","dynasty":"明代","title":"送王堣斋守赣州二首其一"}
{"author":"王慎中","content":"望湖亭倚碧山隈，不尽长天万里来。水阔槎从云际泛，波涵仙是镜中开。霏霏曙霭芙蕖落，宛宛晴沙鹥䳱回。垂钓解缨本吾事，临风把酒兴悠哉。","dynasty":"明代","title":"望湖亭"}
{"author":"王慎中","content":"崔嵬楼殿俯金山，窈窕亭台引玉泉。羽猎连屯万虎士，水嬉齐奏六龙船。徵歌乐选燕秦伎，听法筵参摩遁禅。宣帝巡游甘脱屣，侍臣扈从总登仙。","dynasty":"明代","title":"金山杂诗八首其一"}
{"author":"王慎中","content":"畏景在城市，聊兹息茂阴。攀跻不觉远，依止自知深。石上消氛气，钟前起悟心。宿非如可谢，卜筑请从今。","dynasty":"明代","title":"清源山紫泽宫"}
{"author":"王慎中","content":"洛阳桥外路，万里指长安。舄向天中去，琴留海上弹。龟文频抚剑，羊角欲生冠。相送情无已，宁因感遗肝。","dynasty":"明代","title":"送宋仲石赴召二首其一"}
{"author":"王慎中","content":"城阙郁崔嵬，行游信美哉。柏围春殿长，荷匝午亭开。复道玉绳隐，河流银汉回。忽然异人世，不觉在蓬莱。","dynasty":"明代","title":"南苑三首其二"}
{"author":"王慎中","content":"日边除命喜闻新，爱弟为官消息真。岂慕繁华辉棣萼，还期事业答枫宸。","dynasty":"明代","title":"闻道原舍弟除武选二首其一"}
{"author":"王慎中","content":"释褐记叨宴，曲江柳初绿。吾鬓矜似鸦，君颜正丹渥。日月何其驶，崩迫类转毂。薾疾屏郊居，蓬藋森成束。何意拥传荣，翻然贲愚谷。鸡犬疑组缨，驺呵恐僮仆。相见若新欢，握手竞瞻瞩。容色已非故，交态犹在目。开口长河倾，稍稍悉胸腹。骇甚游世机，追数畏途躅。功业存忧患，形迹混宠辱。南徙迩璚岛，西行穷涪蜀。由来材具大，细巨无不足。多阅时务深，涉险道情熟。行年未清艾，令德懋前勖。披晤解悁勤，侧听知蕴蓄。踟蹰岁寒心，缱绻问幽独。文囿可戏娱，策勋在简牍。凫鹤有短长，勿用强断续。君其茂竹帛，吾当守松菊。","dynasty":"明代","title":"谈十山年兄枉访叙旧卒然述怀因以为赠"}
{"author":"王慎中","content":"高才早戴惠文冠，骢马瑶珂白玉鞍。袖里谏书人不见，朝端簪笔众争看。一封承谴君门远，万里投荒岭路难。折趐雕鹰仍养翮，清秋霜汉待高抟。","dynasty":"明代","title":"赠章三洲"}
{"author":"王慎中","content":"雨馀春阁冷，初日丽高台。薄宦劳趋走，佳宾阔往来。苔生将被径，花陨欲成堆。此际心如结，非君谁为开。","dynasty":"明代","title":"雨晴西斋期薛广文仲常"}
{"author":"王慎中","content":"寥寥谁与论，悄悄自怀恐。他日理韦带，知当移几孔。","dynasty":"明代","title":"夏日病居杂兴十首其四"}
{"author":"王慎中","content":"危栏面面牖双双，閒坐閒行总对江。欸乃一声何处发，微风吹遇到南窗。","dynasty":"明代","title":"过黄后溪江楼十首其三"}
{"author":"王慎中","content":"渴鸟下来窥砚水，微蟾初上照弦琴。素题当几埃如墨，知是㷊膏映夜深。","dynasty":"明代","title":"至馆视芳洲读处因书所见二首其二"}
{"author":"王慎中","content":"乱石高峰最上头，脱巾挂树在清秋。戴帽盘旋尊俎畔，孟嘉未可论风流。","dynasty":"明代","title":"九日雨止力疾登万石峰四首其二"}
{"author":"王慎中","content":"久欲求遗草，今来访故庐。北窗存卧席，东壁有藏书。墨沼春苔长，琴台夜月虚。年年桂花发，人拟子云居。","dynasty":"明代","title":"访空同先生故宅"}
{"author":"王慎中","content":"展席临水曲，移樽对苑沙。翠分萦沼竹，香到围栏花。歌转游鱼出，舞娇轻燕斜。高怀犹未歇，亭树已昏鸦。","dynasty":"明代","title":"张氏园庄宴集二首其二"}
{"author":"王慎中","content":"斋中遂偃仰，卧疾即林阿。鸟来窥散帙，龙起听商歌。僧为翻经难，人非问病过。此时方战胜，玉体合如何。","dynasty":"明代","title":"赠唐太史养疾寺居五首其五"}
{"author":"王慎中","content":"凋落粉素墨淋漓，银钩挂壁网游丝。池水难寻濡笔处，循墙今读古人诗。","dynasty":"明代","title":"行署壁间见故太仆陈石亭先生留题已矣斯人怆然抆涕"}
{"author":"王慎中","content":"国运开贞泰，今王礼旧耆。颁旌招野伏，惊代擅雄姿。邦俊推公望，朝章属令仪。丘樊驰束帛，海峤动纶丝。玉署初移宠，金扉后命贻。西垣瞻日殿，内阙切云司。雨露青冥润，弁缨象纬疑。秪言翔岳鷟，讵意曳涂龟。道大经徇禄，几先果避时。竟忘魏阙眷，不废考槃词。临组惟三揖，封章恳一辞。皇心揆赤悃，温诏下彤墀。计决群贤早，名高一代垂。沧波薄赤绂，黄发狎青鹥。栖谷情自得，还山迹信追。直嗤少室出，谁赋北山移。茑户琴书暇，筠庄岁月迟。江天疏远目，花鸟怯新诗。傲世南阳蠖，寻仙绮里芝。瑶兰湘畹纫，玉树谢庭枝。峻节元齐杜，养真亦寻雌。登龙汉士慕，歌凤楚狂悲。尚想篇翰接，终虚几杖随。因风敷此曲，遥望碧云涯。","dynasty":"明代","title":"上外祖李竹坡先生致尚宝政二十四韵"}
{"author":"王慎中","content":"家人迎医至，与语岐黄事。答言君已知，挥手请相避。","dynasty":"明代","title":"夏日病居杂兴十首其七"}
{"author":"王慎中","content":"抱疴忽自长天机，四体新除去日非。床上方书閒未掩，炉间药火拨犹微。著衣始觉腰围减，览镜偏惊鬓发稀。应笑拘拘今尚尔，不如桑扈返于几。","dynasty":"明代","title":"酬詹晴溪疾愈见贻之作"}
{"author":"王慎中","content":"端居离索叹盈襟，却记当年宠遇深。抽笔每参原庙对，横经曾侍辟雍临。恩私难恃看孤迹，职事无称抱寸心。岭雁江鱼俱寂寞，相思何处寄同音。","dynasty":"明代","title":"寄陆宪使选之李提学雅大田参知叔于三君昔同礼曹今居官岭外"}
{"author":"王慎中","content":"自怜何所为，无事亦囱囱。混俗因知性，过时始养蒙。石池涵谷水，山径满松风。欲悟观心理，桃花几树红。","dynasty":"明代","title":"灵溪观"}
{"author":"王慎中","content":"一春卧病长安里，伏枕荒斋叹索居。风动蓬窗依玉树，云传仙侣驻琼琚。宣城邻并违下榻，司马穷愁错著书。四海兄弟吾与尔，霞冠月舄未应疏。","dynasty":"明代","title":"病中谢凤仪过访"}
{"author":"王慎中","content":"边报真闻汝，国荒犹未休。赈输堠吏急，节制大臣留。蒿藋时能给，干戈不自谋。杞人有浩叹，尊酒岂销忧。","dynasty":"明代","title":"即席赋送张子使边四首其二"}
{"author":"王慎中","content":"寨险屯仍废，军悬镇亦孤。阴风连大漠，平莽静方隅。旷野惟多垒，元戎尽剖符。看君经略者，早上伏羌图。","dynasty":"明代","title":"即席赋送张子使边四首其三"}
{"author":"王慎中","content":"汉世穷源使，明时足饷臣。黄河喧夜渡，荒戍断行人。宝铗飞边月，征衣带朔尘。悲歌暮相对，慷慨一伤神。","dynasty":"明代","title":"即席赋送张子使边四首其四"}
{"author":"王慎中","content":"四月西郊路，物华净客心。游情会沧海，举目见高岑。麦秀平分陇，兰荣弱冒浔。登高宜有赋，况值暮鸦吟。","dynasty":"明代","title":"郊兴二首其一"}
{"author":"王慎中","content":"河曲孤村抱，峰回细路连。饥莺啼古寺，浴鸟下晴川。迹已市朝远，心将云水玄。真游乖良晤，心赏自悠然。","dynasty":"明代","title":"郊兴二首其二"}
{"author":"王慎中","content":"杖策吾来此，幽栖亦自娱。剧伤时序晚，静得琴尊俱。山抱画帘入，云开紫阁孤。无营禅共寂，不寝鹤相呼。","dynasty":"明代","title":"寺宿二首其一"}
{"author":"王慎中","content":"古寺依山寂，停鞍对暮花。霜钟归院鹤，风柝集城鸦。枫落犹秋色，菊残有岁华。山僧谁解汝，吾分已尘沙。","dynasty":"明代","title":"寺宿二首其二"}
{"author":"王慎中","content":"身病登山健，寺幽引兴长。听莺过别院，歇马傍疏塘。竹散晴窗影，花飘晚槛香。高游有如此，谁肯恋绅裳。","dynasty":"明代","title":"圆静寺二首其一"}
{"author":"王慎中","content":"仄径垂萝密，高崖茑葛长。疏槐阴玉宇，尺鲤跃金塘。入殿斋僧礼，开轩到妙香。亦知绝地迥，朱雾细沾裳。","dynasty":"明代","title":"圆静寺二首其二"}
{"author":"王慎中","content":"桂阙晞青嶂，花宫入紫云。金箱丹诀秘，瑶界洞箫闻。石髓融融液，炉烟袅袅薰。须逢缑城鹤，接翼去人群。","dynasty":"明代","title":"通真观"}
{"author":"王慎中","content":"宝地开龙象，珠光布法筵。风凝祗树雪，日丽梵花烟。尘迹山将远，禅心月共玄。淹留爱风景，潇洒夜分眠。","dynasty":"明代","title":"宿通惠寺"}
{"author":"王慎中","content":"路谙能自至，僧狎不须猜。蔓藤犹覆院，萋草已侵台。竹怜独宿处，花为再看来。与君同避地，得笑且衔杯。","dynasty":"明代","title":"再至功德寺与张水部偕二首其一"}
{"author":"王慎中","content":"旧宿春初转，今来节载阴。风烟殊岁色，云物异登临。问松怀系马，开阁恋披襟。奔命兼行乐，携游倍赏心。","dynasty":"明代","title":"再至功德寺与张水部偕二首其二"}
{"author":"王慎中","content":"阁峻看天堕，湖平益势孤。风帘齐铎响，云磴拂衣趋。指顾极空阔，风烟乍有无。青眸依落日，缥缈入皇都。","dynasty":"明代","title":"登陂罗阁"}
{"author":"王慎中","content":"香山览胜到，绝径扪萝登。眺迥云烟异，天低风露凝。地幽防俗客，清论接高僧。朱缨自不谢，福地何当仍。","dynasty":"明代","title":"香山寺留题释宗林房二首其一"}
{"author":"王慎中","content":"远公违俗久，清刹倚山巅。抗宇承青霭，开轩俯碧泉。无生空万劫，习静定诸天。长啸逢颜色，新诗与尔传。","dynasty":"明代","title":"香山寺留题释宗林房二首其二"}
{"author":"王慎中","content":"汉柱峨冠吏，明廷簪笔臣。酬恩搴黼衮，抗疏逆龙鳞。邹子拘幽日，贾生痛哭辰。小臣元触冒，天子自英神。","dynasty":"明代","title":"山寺闻丘集斋下吏之报"}
{"author":"王慎中","content":"故人怜寂寞，约我共襟期。兰席开玉树，桂醑泛金卮。剡溪虚雪棹，凫舄阻云逵。颓卧幽斋里，春草长离思。","dynasty":"明代","title":"病中黄制科明举招不赴赋谢兼柬张诸暨"}
{"author":"王慎中","content":"亭子水中洲，兰桨美载浮。鸥翻当吹篴，鱼跳近垂钩。折藕怜丝细，探莼爱乳流。更言明月好，中夜尚淹留。","dynasty":"明代","title":"柳湖亭宴游二首其一"}
{"author":"王慎中","content":"积水漾虚台，芳筵镜里开。鱼惊壶矢跃，云逐瑟弦回。迟月烧红烛，临波洗绿杯。不辞湛乐久，未卜再能来。","dynasty":"明代","title":"柳湖亭宴游二首其二"}
{"author":"王慎中","content":"北地春仍雪，西山晓出云。烟霏交彩仗，风引袅炉薰。蛟掌飞琼箾，凤池碎玉纹。菟园搦彤管，词翰正思君。","dynasty":"明代","title":"春雪左顺门侯牍柬龚内翰二首其一"}
{"author":"王慎中","content":"鸣舄趋丹禁，飘飘雪洒衣。楼云低殿黑，城旭弄墀辉。玉树光初乱，瑶花湿不稀。侍臣迓清切，沾佩启黄扉。","dynasty":"明代","title":"春雪左顺门侯牍柬龚内翰二首其二"}
{"author":"王慎中","content":"扬子谈玄处，问奇策骑过。浮烟荣苑树，骤雨长窗萝。小隐情如此，大观道若何。芳春䬃欲暮，莫自怨蹉跎。","dynasty":"明代","title":"隆福寺与诸友人夜谈因雨假宿三首其一"}
{"author":"王慎中","content":"怜君避世者，习静碧云隈。遂有何颙兴，翻为孺子来。谭经玉尘落，倚瑟锦弦开。夜深还说剑，急雨助悲哀。","dynasty":"明代","title":"隆福寺与诸友人夜谈因雨假宿三首其二"}
{"author":"王慎中","content":"春阴侵几杖，夜雨静琴觞。虚院疏风入，回廊隐雾长。坐淹高士榻，眠拟定禅床。不染神俱爽，无言意已忘。","dynasty":"明代","title":"隆福寺与诸友人夜谈因雨假宿三首其三"}
{"author":"王慎中","content":"才子初为政，青春独领州。礼坛遗夹谷，封社旧姑尤。岱岳标方望，长河背郭流。无因赠鲁缟，为尔赋齐讴。","dynasty":"明代","title":"送许进士应元知泰安州三首其一"}
{"author":"王慎中","content":"高才美少年，为吏即神仙。入境花迎绶，行春雨映旃。汉时供奉邑，鲁国谢归田。化理今良牧，何须倚昔贤。","dynasty":"明代","title":"送许进士应元知泰安州三首其二"}
{"author":"王慎中","content":"一顾小天下，巍然登泰山。日晞渤澥谷，风起穆陵关。石室金书閟，阳厓玉碣刊。今皇功德盛，东道预脩坛。","dynasty":"明代","title":"送许进士应元知泰安州三首其三"}
{"author":"王慎中","content":"马嘶柳帐前，使者欲行边。插羽黄金弭，擐缨白玉鞭。飞云迷夜月，积雪冻晨天。燕将闻书泣，君看鲁仲连。","dynasty":"明代","title":"送曾汝诚给事使边四首其一"}
{"author":"王慎中","content":"太白压辽城，天狼照北平。君王亲用武，节帅奉专征。问罪驰轺入，观兵揽辔行。当今将士怒，归及凯歌声。","dynasty":"明代","title":"送曾汝诚给事使边四首其二"}
{"author":"王慎中","content":"授律及今时，邀勋合有期。渔阳新戍守，涿鹿旧兴师。西日河冰坼，北风边草衰。芦笳声四起，汉使也应悲。","dynasty":"明代","title":"送曾汝诚给事使边四首其三"}
{"author":"王慎中","content":"慷慨一丈夫，兹行君岂徒。指挥调敝卒，谈笑靖边隅。古塞开新款，全军奏凯俘。归来谢天子，得似傅甘无。","dynasty":"明代","title":"送曾汝诚给事使边四首其四"}
{"author":"王慎中","content":"灵驾中霄会，明河一水遥。缓波通聚语，流月鉴离标。环佩香风散，绮罗绛雨消。微欢还复罢，枉用鹊为桥。","dynasty":"明代","title":"七夕效梁体"}
{"author":"王慎中","content":"八座尚书贵，三长太史贤。履声霄汉上，彩笔衮衣前。日月忧时鬓，风云应寿编。翩翩东海鹤，来往紫芝田。","dynasty":"明代","title":"寿毛砺庵阁老七十其一"}
{"author":"王慎中","content":"冈凤辉难集，坰麟迹自闲。道闻姑射后，身退五湖间。春洞桃花实，秋山桂树斑。岱宗东鲁望，巉绝更谁攀。","dynasty":"明代","title":"寿毛砺庵阁老七十其二"}
{"author":"王慎中","content":"十地丹丘合，三山碧海望。玄夷授玉笈，王母奉金觞。杖屦东山社，松筠绿野堂。苍生悬谢傅，何日贲云章。","dynasty":"明代","title":"寿毛砺庵阁老七十其三"}
{"author":"王慎中","content":"别馆南城逦，离宫左掖通。标形霄汉上，动景云霞中。雨知清道润，草为望恩丰。上林徒欲赋，才谢长卿雄。","dynasty":"明代","title":"南苑三首其一"}
{"author":"王慎中","content":"城阙郁崔嵬，行游信美哉。柏围春殿长，荷匝午亭开。复道玉绳隐，河流银汉回。忽然异人世，不觉在蓬莱。","dynasty":"明代","title":"南苑三首其二"}
{"author":"王慎中","content":"悬榜俨列仙，通波绕御川。云疑驻鼎地，风想鼓钟年。嵌壑云烟变，连甍气候偏。即看避暑处，何似汉甘泉。","dynasty":"明代","title":"南苑三首其三"}
{"author":"王慎中","content":"豫游万乘动，慈悦两宫和。龙旂赤日转，凤辇翠云过。暑避更衣殿，春生浴镜河。千秋长奉寿，欢乐岂云多。","dynasty":"明代","title":"帝幸南苑三首其一"}
{"author":"王慎中","content":"在囿灵台启，横汾离馆开。周王非独乐，汉武自雄材。雨洒乘阳跸，山含进寿杯。此时瞻华盖，拙疾谢严枚。","dynasty":"明代","title":"帝幸南苑三首其二"}
{"author":"王慎中","content":"天跸应时康，御筵瞩苑芳。开山金作嵌，截海玉为塘。睿迹元游物，王心亦戒荒。离明相见日，长养遂南方。","dynasty":"明代","title":"帝幸南苑三首其三"}
{"author":"王慎中","content":"敞阁偏临壑，幽林复带波。叶繁栖凤竹，蔓结偃虬萝。吴树三春暗，江涛八月多。更怜垂钓处，凫鹜静烟蓑。","dynasty":"明代","title":"题孙宫允园亭用马司业韵三首其一"}
{"author":"王慎中","content":"湘北艺兰畹，淮南丛桂山。芳名谁并美，词客自高閒。斸石璚为乳，餐芝玉作颜。蓬壶如可涉，他日许同攀。","dynasty":"明代","title":"题孙宫允园亭用马司业韵三首其二"}
{"author":"王慎中","content":"避地歌招隐，耽幽此卜居。词华二陆后，形胜六朝馀。山鬼窥青管，江妃扈赤书。悠然东壁下，宛挂两银鱼。","dynasty":"明代","title":"题孙宫允园亭用马司业韵三首其三"}
{"author":"王慎中","content":"昔日勾漏令，寻仙亦系官。一纡青墨绶，长就紫金丹。君适朱方吏，相期白日翰。他时双赐履，迟尔五云端。","dynasty":"明代","title":"送人尹南海"}
{"author":"王慎中","content":"王乔叶县去，仙令意悠哉。舄向云间下，琴于江上开。潮回宋帝国，山坼越王台。枳棘淹文羽，君非百里才。","dynasty":"明代","title":"送人尹钱塘二首其一"}
{"author":"王慎中","content":"佳丽古越州，高峰湖水头。去为百里宰，兼得六桥游。陶柳萦芳甸，潘花匝绮洲。期君东道主，吾欲柁南舟。","dynasty":"明代","title":"送人尹钱塘二首其二"}
{"author":"王慎中","content":"感事已难堪，怀贤更可叹。忧来自不寐，热至亦忘寒。欲弃班生笔，深惭梅福冠。同心忠信者，一旦涉波澜。","dynasty":"明代","title":"怀曾给事李郎中二子同时得罪被逮"}
{"author":"王慎中","content":"愁绪乱无端，人情急似湍。孤根元有植，枉道亦何难。独酌不成醉，强歌聊自宽。世无知心者，应谓予不谖。","dynasty":"明代","title":"偶怀"}
{"author":"李贺","content":"黑云压城城欲摧，甲光向日金鳞开。(向日一作：向月)角声满天秋色里，塞上燕脂凝夜紫。(塞上一作：塞土)半卷红旗临易水，霜重鼓寒声不起。报君黄金台上意，提携玉龙为君死！","dynasty":"唐代","tags":"初中古诗，乐府，拟古，边塞，战争","title":"雁门太守行"}
{"author":"李贺","content":"大漠沙如雪，燕山月似钩。何当金络脑，快走踏清秋。","dynasty":"唐代","tags":"边塞，写景，咏物，写马，战争，早教古诗100首","title":"马诗二十三首·其五"}
{"author":"李贺","content":"吴丝蜀桐张高秋，空山凝云颓不流。江娥啼竹素女愁，李凭中国弹箜篌。昆山玉碎凤凰叫，芙蓉泣露香兰笑。十二门前融冷光，二十三丝动紫皇。女娲炼石补天处，石破天惊逗秋雨。梦入神山教神妪，老鱼跳波瘦蛟舞。吴质不眠倚桂树，露脚斜飞湿寒兔。","dynasty":"唐代","tags":"音乐，想象","title":"李凭箜篌引"}
{"author":"李贺","content":"男儿何不带吴钩，收取关山五十州。请君暂上凌烟阁，若个书生万户侯？","dynasty":"唐代","tags":"地名，爱国，励志","title":"南园十三首·其五"}
{"author":"李贺","content":"琉璃钟，琥珀浓，小槽酒滴真珠红。烹龙炮凤玉脂泣，罗帏绣幕围香风。吹龙笛，击鼍鼓；皓齿歌，细腰舞。况是青春日将暮，桃花乱落如红雨。劝君终日酩酊醉，酒不到刘伶坟上土。","dynasty":"唐代","tags":"乐府，宴饮，讽喻，人生","title":"将进酒"}
{"author":"李贺","content":"魏明帝青龙元年八月，诏宫官牵车西取汉孝武捧露盘仙人，欲立置前殿。宫官既拆盘，仙人临载，乃潸然泪下。唐诸王孙李长吉遂作《金铜仙人辞汉歌》。茂陵刘郎秋风客，夜闻马嘶晓无迹。画栏桂树悬秋香，三十六宫土花碧。魏官牵车指千里，东关酸风射眸子。空将汉月出宫门，忆君清泪如铅水。衰兰送客咸阳道，天若有情天亦老。携盘独出月荒凉，渭城已远波声小。","dynasty":"唐代","tags":"离别，怀古，感伤","title":"金铜仙人辞汉歌"}
{"author":"李贺","content":"飞光飞光，劝尔一杯酒。吾不识青天高，黄地厚。唯见月寒日暖，来煎人寿。食熊则肥，食蛙则瘦。神君何在？太一安有？天东有若木，下置衔烛龙。吾将斩龙足，嚼龙肉，使之朝不得回，夜不得伏。自然老者不死，少者不哭。何为服黄金、吞白玉？谁似任公子，云中骑碧驴？刘彻茂陵多滞骨，嬴政梓棺费鲍鱼。","dynasty":"唐代","tags":"议论","title":"苦昼短"}
{"author":"李贺","content":"老兔寒蟾泣天色，云楼半开壁斜白。玉轮轧露湿团光，鸾珮相逢桂香陌。黄尘清水三山下，更变千年如走马。遥望齐州九点烟，一泓海水杯中泻。","dynasty":"唐代","tags":"梦游，想象，月宫，哲理","title":"梦天"}
{"author":"李贺","content":"零落栖迟一杯酒，主人奉觞客长寿。主父西游困不归，家人折断门前柳。吾闻马周昔作新丰客，天荒地老无人识。空将笺上两行书，直犯龙颜请恩泽。我有迷魂招不得，雄鸡一声天下白。少年心事当拿云，谁念幽寒坐呜呃。(拿云一作：拂云/擎云)","dynasty":"唐代","tags":"怀才不遇，饮酒，抒怀","title":"致酒行"}
{"author":"李贺","content":"此马非凡马，房星本是星。向前敲瘦骨，犹自带铜声。","dynasty":"唐代","tags":"写马，抒怀，怀才不遇","title":"马诗二十三首·其四"}
{"author":"李贺","content":"悲满千里心，日暖南山石。不谒承明庐，老作平原客。四时别家庙，三年去乡国。旅歌屡弹铗，归问时裂帛。","dynasty":"唐代","title":"客游"}
{"author":"李贺","content":"雪下桂花稀，啼乌被弹归。关水乘驴影，秦风帽带垂。入乡诚可重，无印自堪悲。卿卿忍相问，镜中双泪姿。","dynasty":"唐代","tags":"抒怀，艰难，困苦","title":"出城"}
{"author":"李贺","content":"风彩出萧家，本是菖蒲花。南塘莲子熟，洗马走江沙。御笺银沫冷，长簟凤窠斜。种柳营中暗，题书赐馆娃。","dynasty":"唐代","title":"梁公子"}
{"author":"李贺","content":"春柳南陌态，冷花寒露姿。今朝醉城外，拂镜浓扫眉。烟湿愁车重，红油覆画衣。舞裙香不暖，酒色上来迟。","dynasty":"唐代","title":"花游曲"}
{"author":"李贺","content":"越罗衫袂迎春风，玉刻麒麟腰带红。楼头曲宴仙人语，帐底吹笙香雾浓。人间酒暖春茫茫，花枝入帘白日长。飞窗复道传筹饮，十夜铜盘腻烛黄。秃衿小袖调鹦鹉，紫绣麻鞋踏哮虎。斫桂烧金待晓筵，白鹿青苏夜半煮。桐英永巷骑新马，内屋深屏生色画。开门烂用水衡钱，卷起黄河向身泻。皇天厄运犹曾裂，秦宫一生花底活。鸾篦夺得不还人，醉睡氍毹满堂月。","dynasty":"唐代","title":"秦宫诗"}
{"author":"李贺","content":"闭门感秋风，幽姿任契阔。大野生素空，天地旷肃杀。露光泣残蕙，虫响连夜发。房寒寸辉薄，迎风绛纱折。披书古芸馥，恨唱华容歇。百日不相知，花光变凉节。弟兄谁念虑，笺翰既通达。青袍度白马，草简奏东阙。梦中相聚笑，觉见半床月。长思剧寻环，乱忧抵覃葛。","dynasty":"唐代","title":"秋凉诗，寄正字十二兄"}
{"author":"李贺","content":"晓凉暮凉树如尽，千山浓绿生云外。依微香雨青氛氲，腻叶蟠花照曲门。金塘闲水摇碧漪，老景沉重无惊飞，堕红残萼暗参差。","dynasty":"唐代","title":"河南府试十二月乐词。四月"}
{"author":"李贺","content":"鸢肩公子二十馀，齿编贝，唇激朱。气如虹霓，饮如建瓴，走马夜归叫严更。径穿复道游椒房，龙裘金玦杂花光。玉堂调笑金楼子，台下戏学邯郸倡。口吟舌话称女郎，锦袪绣面汉帝旁。得明珠十斛，白璧一双，新诏垂金曳紫光煌煌。马如飞，人如水，九卿六官皆望履。将回日月先反掌，欲作江河唯画地。峨峨虎冠上切云，竦剑晨趋凌紫氛。绣段千寻贻皂隶，黄金百镒贶家臣。十二门前张大宅，晴春烟起连天碧。金铺缀日杂红光，铜龙啮环似争力。瑶姬凝醉卧芳席，海素笼窗空下隔。丹穴取凤充行庖，玃玃如拳那足食。金蟾呀呀兰烛香，军装武妓声琅珰。谁知花雨夜来过，但见池台春草长。嘈嘈弦吹匝天开，洪崖箫声绕天来。天长一矢贯双虎，云弝绝骋聒旱雷。乱袖交竿管儿舞，吴音绿鸟学言语。能教刻石平紫金，解送刻毛寄新兔。三皇皇后七贵人，五十校尉二将军。当时飞去逐彩云，化作今日京华春。","dynasty":"唐代","title":"荣华乐（一作东洛梁家谣）"}
{"author":"李贺","content":"巫山小女隔云别，春风松花山上发。绿盖独穿香径归，白马花竿前孑孑。蜀江风澹水如罗，堕兰谁泛相经过。南山桂树为君死，云衫浅污红脂花。","dynasty":"唐代","title":"神弦别曲"}
{"author":"李贺","content":"弹琴石壁上，翻翻一仙人。手持白鸾尾，夜扫南山云。鹿饮寒涧下，鱼归清海滨。当时汉武帝，书报桃花春。","dynasty":"唐代","title":"仙人"}
{"author":"李贺","content":"湾头见小怜，请上琵琶弦。破得春风恨，今朝直几钱。裙垂竹叶带，鬓湿杏花烟。玉冷红丝重，齐宫妾驾鞭。","dynasty":"唐代","title":"冯小怜"}
{"author":"李贺","content":"前谢秀才、杜云卿，命予作《五粒小松歌》，予以选书多事，不治曲辞，经十日，聊道八句，以当命意。蛇子蛇孙鳞蜿蜿，新香几粒洪崖饭。绿波浸叶满浓光，细束龙髯铰刀剪。主人壁上铺州图，主人堂前多俗儒。月明白露秋泪滴，石笋溪云肯寄书。","dynasty":"唐代","tags":"咏物，抒情，拟人","title":"五粒小松歌"}
{"author":"李贺","content":"草生龙坡下，鸦噪城堞头。何人此城里，城角栽石榴。青丝系五马，黄金络双牛。白鱼驾莲船，夜作十里游。归来无人识，暗上沈香楼。罗床倚瑶瑟，残月倾帘钩。今日槿花落，明朝桐树秋。莫负平生意，何名何莫愁。","dynasty":"唐代","title":"莫愁曲"}
{"author":"李贺","content":"卷发胡儿眼睛绿，高楼夜静吹横竹。一声似向天上来，月下美人望乡哭。直排七点星藏指，暗合清风调宫徵。蜀道秋深云满林，湘江半夜龙惊起。玉堂美人边塞情，碧窗皓月愁中听。寒砧能捣百尺练，粉泪凝珠滴红线。胡儿莫作陇头吟，隔窗暗结愁人心。","dynasty":"唐代","title":"龙夜吟"}
{"author":"李贺","content":"上之回，大旗喜。悬红云，挞凤尾。剑匣破，舞蛟龙。蚩尤死，鼓逢逢。天高庆雷齐坠地。地无惊烟海千里。","dynasty":"唐代","tags":"抒情，喜悦，期望，歌颂","title":"上之回"}
{"author":"李贺","content":"染罗衣，秋蓝难著色。不是无心人，为作台邛客。花烧中潬城，颜郎身已老。惜许两少年，抽心似春草。今日见银牌，今夜鸣玉晏。牛头高一尺，隔坐应相见。月从东方来，酒从东方转。觥船饫口红，蜜炬千枝烂。","dynasty":"唐代","title":"河阳歌"}
{"author":"李贺","content":"空留三尺剑，不用一丸泥。马向沙场去，人归故国来。笛愁翻陇水，酒喜沥春灰。锦带休惊雁，罗衣尚斗鸡。还吴已渺渺，入郢莫凄凄。自是桃李树，何畏不成蹊。","dynasty":"唐代","title":"奉和二兄罢使遣马归延州"}
{"author":"李贺","content":"河转曙萧萧，鸦飞睥睨高。帆长摽越甸，壁冷挂吴刀。淡菜生寒日，鲕鱼潠白涛。水花沾抹额，旗鼓夜迎潮。","dynasty":"唐代","title":"画角东城"}
{"author":"李贺","content":"合浦无明珠，龙洲无木奴。足知造化力，不给使君须。越妇未织作，吴蚕始蠕蠕。县官骑马来，狞色虬紫须。怀中一方板，板上数行书。不因使君怒，焉得诣尔庐。越妇拜县官，桑牙今尚小。会待春日晏，丝车方掷掉。越妇通言语，小姑具黄粱。县官踏餐去，簿吏复登堂。奇俊无少年，日车何躃躃.我待纡双绶，遗我星星发。都门贾生墓，青蝇久断绝。寒食摇扬天，愤景长肃杀。皇汉十二帝，唯帝称睿哲。一夕信竖儿，文明永沦歇。南山何其悲，鬼雨洒空草。长安夜半秋，风前几人老。低迷黄昏径，袅袅青栎道。月午树无影，一山唯白晓。漆炬迎新人，幽圹萤扰扰。星尽四方高，万物知天曙。己生须己养，荷担出门去。君平久不反，康伯循国路。晓思何譊譊，闤闠千人语。石根秋水明，石畔秋草瘦。侵衣野竹香，蛰蛰垂叶厚。岑中月归来，蟾光挂空秀。桂露对仙娥，星星下云逗。凄凉栀子落，山璺泣清漏。下有张仲蔚，披书案将朽。","dynasty":"唐代","title":"感讽五首"}
{"author":"李贺","content":"蜡光高悬照纱空，花房夜捣红守宫。象口吹香毾覴暖，七星挂城闻漏板。寒入罘罳殿影昏，彩鸾帘额著霜痕。啼蛄吊月钩阑下，屈膝铜铺锁阿甄。梦入家门上沙渚，天河落处长洲路。愿君光明如太阳，放妾骑鱼撇波去。","dynasty":"唐代","tags":"写人，孤寂，同情，遭遇","title":"宫娃歌"}
{"author":"李贺","content":"洛郊无俎豆，弊厩惭老马。小雁过炉峰，影落楚水下。长船倚云泊，石镜秋凉夜。岂解有乡情，弄月聊呜哑。别柳当马头，官槐如兔目。欲将千里别，持我易斗粟。南云北云空脉断，灵台经络悬春线。青轩树转月满床，下国饥儿梦中见。维尔之昆二十馀，年来持镜颇有须。辞家三载今如此，索米王门一事无。荒沟古水光如刀，庭南拱柳生蛴螬。江干幼客真可念，郊原晚吹悲号号。","dynasty":"唐代","tags":"离别，不舍，愁绪","title":"勉爱行二首送小季之庐山"}
{"author":"李贺","content":"一方黑照三方紫，黄河冰合鱼龙死。三尺木皮断文理，百石强车上河水。霜花草上大如钱，挥刀不入迷濛天。争瀯海水飞凌喧，山瀑无声玉虹悬。","dynasty":"唐代","tags":"冬天，写景","title":"北中寒"}
{"author":"李贺","content":"袅袅沉水烟，乌啼夜阑景。曲沼芙蓉波，腰围白玉冷。","dynasty":"唐代","tags":"宴会，生活，抒情","title":"贵公子夜阑曲"}
{"author":"李贺","content":"宫城团回凛严光，白天碎碎堕琼芳。挝钟高饮千日酒，却天凝寒作君寿。御沟泉合如环素，火井温水在何处。","dynasty":"唐代","title":"杂曲歌辞。十二月乐辞。十一月"}
{"author":"李贺","content":"夹道开洞门，弱柳低画戟。帘影竹华起，萧声吹日色。蜂语绕妆镜，拂蛾学春碧。乱系丁香梢，满栏花向夕。","dynasty":"唐代","tags":"女子，抒怀，孤寂","title":"难忘曲"}
{"author":"李贺","content":"飞香走红满天春，花龙盘盘上紫云。三千宫女列金屋，五十弦瑟海上闻。大江碎碎银沙路，嬴女机中断烟素。断烟素，缝舞衣，八月一日君前舞。","dynasty":"唐代","title":"相和歌辞。上云乐"}
{"author":"李贺","content":"云萧索，风拂拂，麦芒如篲黍和粟。关中父老百领襦，关东吏人乏诟租。健犊春耕土膏黑，菖蒲丛丛沿水脉。殷勤为我下田鉏，百钱携赏丝桐客。游春漫光坞花白，野林散香神降席。拜神得寿献天子，七星贯断姮娥死。","dynasty":"唐代","title":"舞曲歌辞。章和二年中（鼙舞曲）"}
{"author":"李贺","content":"西山日没东山昏，旋风吹马马踏云。画弦素管声浅繁，花裙綷縩步秋尘。桂叶刷风桂坠子，青狸哭血寒狐死。古壁彩虬金帖尾，雨工骑入秋潭水。百年老鸮成木魅，笑声碧火巢中起。","dynasty":"唐代","title":"相和歌辞。神弦曲"}
{"author":"李贺","content":"草生陇坂下，鸦噪城堞头。何人此城里，城角栽石榴。青丝系五马，黄金络双牛。白鱼驾莲船，夜作十里游。归来无人识，暗上沉香楼。罗床倚瑶瑟，残月倾帘钩。今日槿花落，明朝梧树秋。若负平生意，何名作莫愁。","dynasty":"唐代","title":"相和歌辞。莫愁曲"}
{"author":"李贺","content":"枫香晚华静，锦水南山影。惊石坠猿哀，竹云愁半岭。凉月生秋浦，玉沙鳞鳞光。谁家红泪客，不忍过瞿塘。","dynasty":"唐代","title":"相和歌辞。蜀国弦"}
{"author":"李贺","content":"锦襜褕，绣裆襦。强饮啄，哺尔雏。陇东卧穟满风雨，莫信笼媒陇西去。齐人织网如素空，张在野田平碧中。网丝漠漠无形影，误尔触之伤首红。艾叶绿花谁剪刻？中有祸机不可测！","dynasty":"唐代","tags":"政治，讽刺，劝诫","title":"艾如张"}
{"author":"李贺","content":"紫皇宫殿重重开，夫人飞入琼瑶台。绿香绣帐何时歇，青云无光宫水咽。翩联桂花坠秋月，孤鸾惊啼商丝发。红璧阑珊悬佩当，歌台小妓遥相望。玉蟾滴水鸡人唱，露华兰叶参差光。","dynasty":"唐代","title":"杂歌谣辞。李夫人歌"}
{"author":"李贺","content":"我有辞乡剑，玉锋堪截云。襄阳走马客，意气自生春。朝嫌剑光静，暮嫌剑花冷。能持剑向人，不解持照身。","dynasty":"唐代","title":"琴曲歌辞。走马引"}
{"author":"李贺","content":"碧峰海面藏灵书，上帝拣作神仙居。晴时笑语闻空虚，斗乘巨浪骑鲸鱼。春罗翦字邀王母，共宴红楼最深处。鹤羽冲风过海迟，不如却使青龙去。犹疑王母不相许，垂露娃鬟更传语。","dynasty":"唐代","title":"杂曲歌辞。神仙曲"}
{"author":"李贺","content":"玉壶银箭稍难倾，釭花夜笑凝幽明。碎霜斜舞上罗幕，烛笼两行照飞阁。珠帷怨卧不成眠，金凤刺衣著体寒，长眉对月斗弯环。","dynasty":"唐代","title":"杂曲歌辞。十二月乐辞。十月"}
{"author":"李贺","content":"黄头郎，捞拢去不归。南浦芙蓉影，愁红独自垂。水弄湘娥佩，竹啼山露月。玉瑟调青门，石云湿黄葛。沙上蘼芜花，秋风已先发。好持扫罗荐，香出鸳鸯热。","dynasty":"唐代","tags":"写人，妇女，怀人","title":"黄头郎"}
{"author":"李贺","content":"饥寒平城下，夜夜守明月。别剑无玉花，海风断鬓发。塞长连白空，遥见汉旗红。青帐吹短笛，烟雾湿昼龙。日晚在城上，依稀望城下。风吹枯蓬起，城中嘶瘦马。借问筑城吏，去关几千里。惟愁裹尸归，不惜倒戈死。","dynasty":"唐代","title":"平城下"}
{"author":"李贺","content":"羲和骋六辔，昼夕不曾闲。弹乌崦嵫竹，抶马蟠桃鞭。蓐收既断翠柳，青帝又造红兰。尧舜至今万万岁，数子将为倾盖间。青钱白璧买无端，丈夫快意方为欢。臛蠵臑熊何足云。会须钟饮北海，箕踞南山。歌淫淫，管愔愔，横波好送雕题金。人生得意且如此，何用强知元化心。相劝酒，终无辍。伏愿陛下鸿名终不歇，子孙绵如石上葛。来长安，车骈骈。中有梁冀旧宅，石崇故园。","dynasty":"唐代","title":"相劝酒"}
{"author":"李贺","content":"蝶栖石竹银交关，水凝绿鸭琉璃钱。团回六曲抱膏兰，将鬟镜上掷金蝉。沉香火暖茱萸烟，酒觥绾带新承欢。月风吹露屏外寒，城上乌啼楚女眠。","dynasty":"唐代","title":"屏风曲"}
{"author":"李贺","content":"奚骑黄铜连锁甲，罗旗香干金画叶。中军留醉河阳城，娇嘶紫燕踏花行。春营骑将如红玉，走马捎鞭上空绿。女垣素月角咿咿，牙帐未开分锦衣。","dynasty":"唐代","tags":"写人，讽刺","title":"贵主征行乐"}
{"author":"李贺","content":"北虏胶堪折，秋沙乱晓鼙。髯胡频犯塞，骄气似横霓。灞水楼船渡，营门细柳开。将军驰白马，豪彦骋雄材。箭射欃枪落，旗悬日月低。榆稀山易见，甲重马频嘶。天远星光没，沙平草叶齐。风吹云路火，雪污玉关泥。屡断呼韩颈，曾然董卓脐。太常犹旧宠，光禄是新隮.宝玦麒麟起，银壶狒狖啼。桃花连马发，彩絮扑鞍来。呵臂悬金斗，当唇注玉罍。清苏和碎蚁，紫腻卷浮杯。虎鞟先蒙马，鱼肠且断犀。zazb西旅狗，蹙额北方奚。守帐然香暮，看鹰永夜栖。黄龙就别镜，青冢念阳台。周处长桥役，侯调短弄哀。钱塘阶凤羽，正室擘鸾钗。内子攀琪树，羌儿奏落梅。今朝擎剑去，何日刺蛟回。","dynasty":"唐代","title":"送秦光禄北征"}
{"author":"李贺","content":"嫩叶怜芳抱新蕊，泣露枝枝滴夭泪。粉窗香咽颓晓云，锦堆花密藏春睡。恋屏孔雀摇金尾，莺舌分明呼婢子。冰洞寒龙半匣水，一只商鸾逐烟起。","dynasty":"唐代","title":"静女春曙曲"}
{"author":"李贺","content":"别浦云归桂花渚，蜀国弦中双凤语。芙蓉叶落秋鸾离，越王夜起游天姥。暗珮清臣敲水玉，渡海蛾眉牵白鹿。谁看挟剑赴长桥，谁看浸发题春竹。竺僧前立当吾门，梵宫真相眉棱尊。古琴大轸长八尺，峄阳老树非桐孙。凉馆闻弦惊病客，药囊暂别龙须席。请歌直请卿相歌，奉礼官卑复何益。","dynasty":"唐代","title":"听颖师琴歌"}
{"author":"李贺","content":"人间春荡荡，帐暖香扬扬。飞光染幽红，夸娇来洞房。舞席泥金蛇，桐竹罗花床。眼逐春瞑醉，粉随泪色黄。王子下马来，曲沼鸣鸳鸯。焉知肠车转，一夕巡九方。苦风吹朔寒，沙惊秦木折。舞影逐空天，画鼓馀清节。蜀书秋信断，黑水朝波咽。娇魂从回风，死处悬乡月。杂杂胡马尘，森森边士戟。天教胡马战，晓云皆血色。妇人携汉卒，箭箙囊巾帼。不惭金印重，踉跄腰鞬力。恂恂乡门老，昨夜试锋镝。走马遣书勋，谁能分粉墨。青门放弹去，马色连空郊。何年帝家物，玉装鞍上摇。去去走犬归，来来坐烹羔。千金不了馔，狢肉称盘臊。试问谁家子，乃老能佩刀。西山白盖下，贤俊寒萧萧。晓菊泫寒露，似悲团扇风。秋凉经汉殿，班子泣衰红。本无辞辇意，岂见入空宫。腰衱珮珠断，灰蝶生阴松。蝶飞红粉台，柳扫吹笙道。十日悬户庭，九秋无衰草。调歌送风转，杯池白鱼小。水宴截香腴，菱科映青罩。zv蒙梨花满，春昏弄长啸。唯愁苦花落，不悟世衰到。抚旧唯销魂，南山坐悲峭。","dynasty":"唐代","title":"感讽六首"}
{"author":"李贺","content":"去年陌上歌离曲，今日君书远游蜀。帘外花开二月风，台前泪滴千行竹。琴心与妾肠，此夜断还续。想君白马悬雕弓，世间何处无春风。君心未肯镇如石，妾颜不久如花红。夜残高碧横长河，河上无梁空白波。西风未起悲龙梭，年年织素攒双蛾。江山迢递无休绝，泪眼看灯乍明灭。自从孤馆深锁窗，桂花几度圆还缺。鸦鸦向晓鸣森木，风过池塘响丛玉。白日萧条梦不成，桥南更问仙人卜。","dynasty":"唐代","title":"有所思"}
{"author":"李贺","content":"长安风雨夜，书客梦昌谷。怡怡中堂笑，小弟栽涧菉。家门厚重意，望我饱饥腹。劳劳一寸心，灯花照鱼目。","dynasty":"唐代","title":"题归梦"}
{"author":"李贺","content":"吕将军，骑赤兔。独携大胆出秦门，金粟堆边哭陵树。北方逆气污青天，剑龙夜叫将军闲。将军振袖挥剑锷，玉阙朱城有门阁。榼榼银龟摇白马，傅粉女郎火旗下。恒山铁骑请金枪，遥闻箙中花箭香。西郊寒蓬叶如刺，皇天新栽养神骥。厩中高桁排蹇蹄，饱食青刍饮白水。圆苍低迷盖张地，九州人事皆如此。赤山秀铤御时英，绿眼将军会天意。","dynasty":"唐代","title":"吕将军歌"}
{"author":"李贺","content":"踏踏马蹄谁见过？眼看北斗直天河。西风罗幕生翠波，铅华笑妾颦青娥。为君起唱长相思，帘外严霜皆倒飞。明星烂烂东方陲，红霞稍出东南涯，陆郎去矣乘斑骓。","dynasty":"唐代","tags":"写人，女子，抒情，相思","title":"夜坐吟"}
{"author":"李贺","content":"丁丁海女弄金环，雀钗翘揭双翅关。六宫不语一生闲，高悬银牓照青山。长眉凝绿几千年，清凉堪老镜中鸾。秋肌稍觉玉衣寒，空光贴妥水如天。","dynasty":"唐代","tags":"写人，神仙，抒情","title":"贝宫夫人"}
{"author":"李贺","content":"红罗复帐金流苏，华灯九枝悬鲤鱼。丽人映月开铜铺，春水滴酒猩猩沽。重一箧，香十株，赤金瓜子兼杂麸。五丝封青凫，阿侯此笑千万馀。南轩汉转帘影疏，桐林哑哑挟子乌。剑崖鞭节青石珠，白騧吹湍凝霜须。漏长送珮承明庐，倡楼嵯峨明月孤。新客下马故客去，绿蝉秀黛重拂梳。","dynasty":"唐代","title":"夜来乐"}
{"author":"李贺","content":"昨日发葱岭，今朝下兰渚。喜从千里来，乱笑含春语。龙沙湿汉旗，凤扇迎秦素。久别辽城鹤，毛衣已应故。","dynasty":"唐代","title":"嘲雪"}
{"author":"李贺","content":"芳蹊密影成花洞，柳结浓烟花带重。蟾蜍碾玉挂明弓，捍拨装金打仙凤。宝枕垂云选春梦，钿合碧寒龙脑冻。阿侯系锦觅周郎，凭仗东风好相送。","dynasty":"唐代","title":"春怀引"}
{"author":"李贺","content":"洞房思不禁，蜂子作花心。灰暖残香炷，发冷青虫簪。夜遥灯焰短，睡熟小屏深。好作鸳鸯梦，南城罢捣砧。","dynasty":"唐代","title":"谢秀才有妾缟练，改从于人，秀才引留之不得，后生感忆......其三"}
{"author":"李贺","content":"嫩蝶怜芳抱新蕊，泣露枝枝滴夭泪。粉窗香咽颓晓云，锦堆花密藏春睡。恋屏孔雀摇金尾，莺舌分明呼婢子。冰洞寒龙半匣水，一双商鸾逐烟起。","dynasty":"唐代","title":"静女春曙曲"}
{"author":"李贺","content":"秋至昭关后，当知赵国寒。系书随短羽，写恨破长笺。病客眠清晓，疏桐坠绿鲜。城鸦啼粉堞，军吹压芦烟。岸帻褰沙幌，枯塘卧折莲。木窗银迹画，石磴水痕钱。旅酒侵愁肺，离歌绕懦弦。诗封两条泪，露折一枝兰。莎老沙鸡泣，松干瓦兽残。觉骑燕地马，梦载楚溪船。椒桂倾长席，鲈鲂斫玳筵。岂能忘旧路，江岛滞佳年。","dynasty":"唐代","title":"潞州张大宅病酒，遇江使，寄上十四兄"}
{"author":"李贺","content":"本是张公子，曾名萼绿华。沉香熏小像，杨柳伴啼鸦。露重金泥冷，杯阑玉树斜。琴堂沽酒客，新买后园花。","dynasty":"唐代","title":"答赠"}
{"author":"李贺","content":"玉塞去金人，二万四千里。风吹沙作云，一时渡辽水。天白水如练，甲丝双串断。行行莫苦辛，城月犹残半。晓气朔烟上，趢趗胡马蹄。行人临水别，隔陇长东西。","dynasty":"唐代","title":"摩多楼子"}
{"author":"李贺","content":"束发方读书，谋身苦不早。终军未乘传，颜子鬓先老。天网信崇大，矫士常慅慅。逸目骈甘华，羁心如荼蓼。旱云二三月，岑岫相颠倒。谁揭赪玉盘，东方发红照。春热张鹤盖，兔目官槐小。思焦面如病，尝胆肠似绞。京国心烂漫，夜梦归家少。发轫东门外，天地皆浩浩。青树骊山头，花风满秦道。宫台光错落，装尽偏峰峤。细绿及团红，当路杂啼笑。香风下高广，鞍马正华耀。独乘鸡栖车，自觉少风调。心曲语形影，只身焉足乐。岂能脱负檐，刻鹤曾无兆。幽幽太华侧，老柏如建纛。龙皮相排戛，翠羽更荡掉。驱趋委憔悴，眺览强容貌。花蔓阂行輈，縠烟暝深徼。少健无所就，入门愧家老。听讲依大树，观书临曲沼。知非出柙虎，甘作藏雾豹。韩鸟处矰缴，湘鯈在笼罩。狭行无廓落，壮士徒轻躁。","dynasty":"唐代","title":"春归昌谷"}
{"author":"李贺","content":"长眉越沙采兰若，桂叶水葓春漠漠。横船醉眠白昼闲，渡口梅风歌扇薄。燕钗玉股照青渠，越王娇郎小字书。蜀纸封巾报云鬓，晚漏壶中水淋尽。","dynasty":"唐代","title":"湖中曲"}
{"author":"李贺","content":"颜热感君酒，含嚼芦中声。花娘篸绥妥，休睡芙蓉屏。谁截太平管，列点排空星。直贯开花风，天上驱云行。今夕岁华落，令人惜平生。心事如波涛，中坐时时惊。朔客骑白马，剑弝悬兰缨。俊健如生猱，肯拾蓬中萤。","dynasty":"唐代","title":"申胡子觱篥歌"}
{"author":"李贺","content":"上楼迎春新春归，暗黄著柳宫漏迟。薄薄淡霭弄野姿，寒绿幽泥生短丝。锦床晓卧玉肌冷，露脸未开对朝暝。官街柳带不堪折，早晚菖蒲胜绾结。","dynasty":"唐代","title":"杂曲歌辞。十二月乐辞。正月"}
{"author":"李贺","content":"东方风来满眼春，花城柳暗愁几人。复宫深殿竹风起，新翠舞襟静如水。光风转蕙百馀里，暖雾驱云扑天地。军装宫妓扫蛾浅，摇摇锦旗夹城暖。曲水飘香去不归，梨花落尽成秋苑。","dynasty":"唐代","title":"杂曲歌辞。十二月乐辞。三月"}
{"author":"李贺","content":"孀妾怨长夜，独客梦归家。傍檐虫缉丝，向壁灯垂花。檐外月光吐，帘中树影斜。悠悠飞露姿，点缀池中荷。","dynasty":"唐代","title":"杂曲歌辞。十二月乐辞。八月"}
{"author":"李贺","content":"公乎公乎，提壶将焉如。屈平沉湘不足慕，徐衍入海诚为愚。公乎公乎，床有菅席盘有鱼，北里有贤兄，东邻有小姑，陇亩油油黍与葫，瓦甒浊醪蚁浮浮。黍可食，醪可饮，公乎公乎其奈居，被发奔流竟何如？贤兄小姑哭呜呜。","dynasty":"唐代","title":"相和歌辞。箜篌引"}
{"author":"李贺","content":"佳人一壶酒，秋容满千里。石马卧新烟，忧来何所似。歌声且潜弄，陵树风自起。长裾压高台，泪眼看花机。","dynasty":"唐代","title":"相和歌辞。铜雀妓"}
{"author":"李贺","content":"深井桐乌起，尚复牵清水。未盥邵陵王，瓶中弄长翠。新城安乐宫，宫如凤凰翅。歌回蜡版鸣，大绾提壶使。绿繁悲水曲，茱萸别秋子。","dynasty":"唐代","title":"相和歌辞。安乐宫"}
{"author":"李贺","content":"巫山小女隔云别，松花春风山上发。绿盖独穿香径归，白马花竿前孑孑。蜀江风澹水如罗，堕兰谁泛相经过。南山桂树为君死，云衫残污红脂花。","dynasty":"唐代","title":"相和歌辞。神弦别曲"}
{"author":"李贺","content":"吴娥声绝天，空云闲裴回。门外满车马，亦须生绿苔。尊有乌程酒，劝君千万寿。全胜汉武锦楼上，晓望晴寒饮花露。东方日不破，天光无老时。丹成作蛇乘白雾，千年重化玉井龟。从蛇作龟二千载。吴堤绿草年年在。背有八卦称神仙，邪鳞顽甲滑腥涎。","dynasty":"唐代","title":"舞曲歌辞。拂舞辞"}
{"author":"李贺","content":"筠竹千年老不死，长伴秦娥盖湘水。蛮娘吟弄满寒空，九山静绿泪花红。离鸾别凤烟梧中，巫云蜀雨遥相通。幽愁秋气上青枫，凉夜波间吟古龙。","dynasty":"唐代","title":"琴曲歌辞。湘妃"}
{"author":"李贺","content":"藕花凉露湿，花缺藕根涩。飞下雌鸳鸯，塘水声溢溢。","dynasty":"唐代","title":"相和歌辞。塘上行"}
{"author":"李贺","content":"汀洲白蘋草，柳恽乘马归。江头楂树香，岸上蝴蝶飞。酒杯若叶露，玉轸蜀桐虚。朱楼通水陌，沙暖一双鱼。","dynasty":"唐代","title":"相和歌辞。江南曲"}
{"author":"李贺","content":"白日下昆仑，发光如舒丝。徒照葵藿心，不照游子悲。折折黄河曲，日从中央转。旸谷耳曾闻，若木眼不见。奈何铄石，胡为销人。羿弯弓属矢那不中，足令久不得奔，讵教晨光夕昏。","dynasty":"唐代","title":"相和歌辞。日出行"}
{"author":"李贺","content":"离宫散萤天似水，竹黄池冷芙蓉死。月缀金铺光脉脉，凉苑虚庭空澹白。霜花飞飞风草草，翠锦斓斑满层道。鸡人罢唱晓珑璁，鸦啼金井下疏桐。","dynasty":"唐代","title":"杂曲歌辞。十二月乐辞。九月"}
{"author":"李贺","content":"日脚淡光红洒洒，薄霜不销桂枝下。依稀和气解冬严，已就长日辞长夜。","dynasty":"唐代","title":"杂曲歌辞。十二月乐辞。十二月"}
{"author":"李贺","content":"帝重光，年重时，七十二候回环推。天官玉琯灰剩飞，今岁何长来岁迟。王母移桃献天子，羲氏和氏迂龙辔。","dynasty":"唐代","title":"杂曲歌辞。十二月乐辞。闰月"}
{"author":"李贺","content":"邺城中，暮尘起。将黑丸，斫文吏。棘为鞭，虎为马。团团走，邺城下。切玉剑，射日弓。献何人，奉相公。扶毂来，关右儿。香扫途，相公归。","dynasty":"唐代","title":"杂歌谣辞。邺城童子谣"}
{"author":"李贺","content":"晓凉暮凉树如盖，千山浓绿生云外。依微香雨青氛氲，腻叶蟠花照曲门。金塘闲水摇碧漪，老景沉重无惊飞，堕红残萼暗参差。","dynasty":"唐代","title":"杂曲歌辞。十二月乐辞。四月"}
{"author":"李贺","content":"雕玉押帘上，轻縠笼虚门。井汲铅华水，扇织鸳鸯文。回雪舞凉殿，甘露洗空绿。罗袖从徊翔，香汗沾宝粟。","dynasty":"唐代","title":"杂曲歌辞。十二月乐辞。五月"}
{"author":"李贺","content":"裁生罗，伐湘竹，帔拂疏霜簟秋玉。炎炎红镜东方开，晕如车轮上徘徊，啾啾赤帝骑龙来。","dynasty":"唐代","title":"杂曲歌辞。十二月乐辞。六月"}
{"author":"李贺","content":"星依云渚冷，露滴盘中圆。好花生木末，衰蕙愁空园。夜天如玉砌，池叶极青钱。仅厌舞衫薄，稍知花簟寒。晓风何拂拂，北斗光阑干。","dynasty":"唐代","title":"杂曲歌辞。十二月乐辞。七月"}
{"author":"李贺","content":"二月饮酒采桑津，宜男草生兰笑人。蒲如交剑风如薰，劳劳胡燕怨酣春。薇帐逗烟生绿尘，金翅峨髻愁暮云，沓飒起舞真珠裙。津头送别唱流水，酒客背寒南山死。","dynasty":"唐代","title":"杂曲歌辞。十二月乐辞。二月"}
{"author":"李贺","content":"芳草落花如锦地，二十长游醉乡里。红缨不重白马骄，垂柳金丝香拂水。吴娥未笑花不开，绿鬓耸堕兰云起。陆郎倚醉牵罗袂，夺得宝钗金翡翠。","dynasty":"唐代","title":"杂曲歌辞。少年乐"}
{"author":"李贺","content":"孀妾怨夜长，独客梦归家。傍檐虫缉丝，向壁灯垂花。帘外月光吐，帘内树影斜。悠悠飞露姿，点缀池中荷。","dynasty":"唐代","title":"河南府试十二月乐词。八月"}
{"author":"李贺","content":"帝重光，年重时，七十二候回环推，天官玉琯灰剩飞。今岁何长来岁迟，王母移桃献天子，羲氏和氏迂龙辔。","dynasty":"唐代","title":"河南府试十二月乐词。闰月"}
{"author":"李贺","content":"昌谷五月稻，细青满平水。遥峦相压叠，颓绿愁堕地。光洁无秋思，凉旷吹浮媚。竹香满凄寂，粉节涂生翠。草发垂恨鬓，光露泣幽泪。层围烂洞曲，芳径老红醉。攒虫锼古柳，蝉子鸣高邃。大带委黄葛，紫蒲交狭涘。石钱差复藉，厚叶皆蟠腻。汰沙好平白，立马印青字。晚鳞自遨游，瘦鹄暝单跱.嘹嘹湿蛄声，咽源惊溅起。纡缓玉真路，神娥蕙花里。苔絮萦涧砾，山实垂赪紫。小柏俨重扇，肥松突丹髓。鸣流走响韵，垄秋拖光穟.莺唱闵女歌，瀑悬楚练帔。风露满笑眼，骈岩杂舒坠。乱条迸石岭，细颈喧岛毖。日脚扫昏翳，新云启华閟.谧谧厌夏光，商风道清气。高眠服玉容，烧桂祀天几。雾衣夜披拂，眠坛梦真粹。待驾栖鸾老，故宫椒壁圮。鸿珑数铃响，羁臣发凉思。阴藤束朱键，龙帐著魈魅。碧锦帖花檉，香衾事残贵。歌尘蠹木在，舞彩长云似。珍壤割绣段，里俗祖风义。邻凶不相杵，疫病无邪祀。鲐皮识仁惠，丱角知靦耻。县省司刑官，户乏诟租吏。竹薮添堕简，石矶引钩饵。溪湾转水带，芭蕉倾蜀纸。岑光晃縠襟，孤景拂繁事。泉尊陶宰酒，月眉谢郎妓。丁丁幽钟远，矫矫单飞至。霞巘殷嵯峨，危溜听争次。淡蛾流平碧，薄月眇阴悴。凉光入涧岸，廓尽山中意。渔童下宵网，霜禽竦烟翅。潭镜滑蛟涎，浮珠噞鱼戏。风桐瑶匣瑟，萤星锦城使。柳缀长缥带，篁掉短笛吹。石根缘绿藓，芦笋抽丹渍。漂旋弄天影，古桧拏云臂。愁月薇帐红，罥云香蔓刺。芒麦平百井，闲乘列千肆。刺促成纪人，好学鸱夷子。","dynasty":"唐代","title":"昌谷诗（五月二十七日作）"}
{"author":"李贺","content":"九月大野白，苍岑竦秋门。寒凉十月末，露霰濛晓昏。澹色结昼天，心事填空云。道上千里风，野竹蛇涎痕。石涧涷波声，鸡叫清寒晨。强行到东舍，解马投旧邻。东家名廖者，乡曲传姓辛。杖头非饮酒，吾请造其人。始欲南去楚，又将西适秦。襄王与武帝，各自留青春。闻道兰台上，宋玉无归魂。缃缥两行字，蛰虫蠹秋芸。为探秦台意，岂命余负薪。","dynasty":"唐代","title":"自昌谷到洛后门"}
{"author":"李贺","content":"一夕绕山秋，香露溘蒙菉。新桥倚云阪，候虫嘶露朴。洛南今已远，越衾谁为熟。石气何凄凄，老莎如短镞。","dynasty":"唐代","title":"七月一日晓入太行山"}
{"author":"李贺","content":"新桂如蛾眉，秋风吹小绿。行轮出门去，玉銮声断续。月轩下风露，晓庭自幽涩。谁能事贞素，卧听莎鸡泣。","dynasty":"唐代","title":"房中思"}
{"author":"李贺","content":"月落大堤上，女垣栖乌起。细露湿团红，寒香解夜醉。女牛渡天河，柳烟满城曲。上客留断缨，残蛾斗双绿。春帐依微蝉翼罗，横茵突金隐体花。帐前轻絮鹤毛起，欲说春心无所似。","dynasty":"唐代","title":"石城晓"}
{"author":"李贺","content":"云萧索，田风拂拂，麦芒如篲黍如粟。关中父老百领襦，关东吏人乏诟租。健犊春耕土膏黑，菖蒲丛丛沿水脉。殷勤为我下田租，百钱携偿丝桐客。游春漫光坞花白，野林散香神降席。拜神得寿献天子，七星贯断姮娥死。","dynasty":"唐代","title":"章和二年中"}
{"author":"李贺","content":"朱城报春更漏转，光风催兰吹小殿。草细堪梳，柳长如线。卷衣秦帝，扫粉赵燕。日含画幕，蜂上罗荐。平阳花坞，河阳花县。越妇支机，吴蚕作茧。菱汀系带，荷塘倚扇。江南有情，塞北无恨。","dynasty":"唐代","title":"春昼"}
{"author":"李贺","content":"请说轩辕在时事，伶伦采竹二十四。伶伦采之自昆丘，轩辕诏遣中分作十二。伶伦以之正音律，轩辕以之调元气。当时黄帝上天时，二十三管咸相随，唯留一管人间吹。无德不能得此管，此管沉埋虞舜祠。","dynasty":"唐代","title":"苦篁调啸引"}
{"author":"李贺","content":"穆天子，走龙媒。八辔冬珑逐天回，五精扫地凝云开。高门左右日月环，四方错镂棱层殷。舞霞垂尾长盘珊，江澄海净神母颜。施红点翠照虞泉，曳云拖玉下昆山。列旆如松，张盖如轮。金风殿秋，清明发春。八銮十乘，矗如云屯。琼钟瑶席甘露文，玄霜绛雪何足云。薰梅染柳将赠君。铅华之水洗君骨，与君相对作真质。","dynasty":"唐代","title":"瑶华乐"}
{"author":"李贺","content":"梁王台沼空中立，天河之水夜飞入。台前斗玉作蛟龙，绿粉扫天愁露湿。撞钟饮酒行射天，金虎蹙裘喷血斑。朝朝暮暮愁海翻，长绳系日乐当年。芙蓉凝红得秋色，兰脸别春啼脉脉。芦洲客雁报春来，寥落野篁秋漫白。","dynasty":"唐代","title":"梁台古愁"}
{"author":"李贺","content":"柳脸半眠丞相树，珮马钉铃踏沙路。断烬遗香袅翠烟，烛骑啼乌上天去。帝家玉龙开九关，帝前动笏移南山。独垂重印押千官，金窠篆字红屈盘。沙路归来闻好语，旱火不光天下雨。","dynasty":"唐代","title":"沙路曲"}
{"author":"李贺","content":"大妇然竹根，中妇舂玉屑。冬暖拾松枝，日烟坐蒙灭。木藓青桐老，石井水声发。曝背卧东亭，桃花满肌骨。","dynasty":"唐代","title":"题赵生壁"}
{"author":"李贺","content":"秋水钓红渠，仙人待素书。菱丝萦独茧，蒲米蛰双鱼。斜竹垂清沼，长纶贯碧虚。饵悬春蜥蜴，钩坠小蟾蜍。詹子情无限，龙阳恨有馀。为看烟浦上，楚女泪沾裾。","dynasty":"唐代","title":"钓鱼诗"}
{"author":"李贺","content":"朝衣不须长，分花对袍缝。嘤嘤白马来，满脑黄金重。今朝香气苦，珊瑚涩难枕。且要弄风人，暖蒲沙上饮。燕语踏帘钩，日虹屏中碧。潘令在河阳，无人死芳色。","dynasty":"唐代","title":"贾公闾贵婿曲"}
{"author":"李贺","content":"觞酣出座东方高，腰横半解星劳劳。柳苑鸦啼公主醉，薄露压花蕙园气。玉转湿丝牵晓水，熟粉生香琅玕紫。夜饮朝眠断无事，楚罗之帏卧皇子。","dynasty":"唐代","title":"夜饮朝眠曲"}
{"author":"李贺","content":"东床卷席罢，濩落将行去。秋白遥遥空，日满门前路。","dynasty":"唐代","title":"将发"}
{"author":"李贺","content":"幽兰露，如啼眼。无物结同心，烟花不堪剪。草如茵，松如盖。风为裳，水为佩。油壁车，夕相待。冷翠烛，劳光彩。西陵下，风吹雨。","dynasty":"唐代","tags":"写鬼，写景，抒情","title":"苏小小墓"}
{"author":"李贺","content":"花枝草蔓眼中开，小白长红越女腮。可怜日暮嫣香落，嫁与春风不用媒。(其一)宫北田塍晓气酣，黄桑饮露窣宫帘。长腰健妇偷攀折，将喂吴王八茧蚕。(其二)竹里缲丝挑网车，青蝉独噪日光斜。桃胶迎夏香琥珀，自课越佣能种瓜。(其三)三十未有二十余，白日长饥小甲蔬。桥头长老相哀念，因遗戎韬一卷书。(其四)男儿何不带吴钩，收取关山五十州。请君暂上凌烟阁，若个书生万户侯？(其五)寻章摘句老雕虫，晓月当帘挂玉弓。不见年年辽海上，文章何处哭秋风？(其六)长卿牢落悲空舍，曼倩诙谐取自容。见买若耶溪水剑，明朝归去事猿公。(其七)春水初生乳燕飞，黄蜂小尾扑花归。窗含远色通书幌，鱼拥香钩近石矶。(其八)泉沙软卧鸳鸯暖，曲岸回篙舴艋迟。泻酒木栏椒叶盖，病容扶起种菱丝。(其九)边让今朝忆蔡邕，无心裁曲卧春风。舍南有竹堪书字，老去溪头作钓翁。(其十)长峦谷口倚嵇家，白昼千峰老翠华。自履藤鞋收石蜜，手牵苔絮长莼花。(其十一)松溪黑水新龙卵，桂洞生硝旧马牙。谁遣虞卿裁道帔，轻绡一匹染朝霞。(其十二)小树开朝径，长茸湿夜烟。柳花惊雪浦，麦雨涨溪田。古刹疏钟度，遥岚破月悬。沙头敲石火，烧竹照渔船。(其十三)","dynasty":"唐代","tags":"写景，抒情，田园，生活，组诗","title":"南园十三首"}
{"author":"李贺","content":"龙脊贴连钱，银蹄白踏烟。无人织锦韂，谁为铸金鞭。腊月草根甜，天街雪似盐。未知口硬软，先拟蒺藜衔。忽忆周天子，驱车上玉山。鸣驺辞凤苑，赤骥最承恩。此马非凡马，房星本是星。向前敲瘦骨，犹自带铜声。大漠沙如雪，燕山月似钩。何当金络脑，快走踏清秋。饥卧骨查牙，粗毛刺破花。鬣焦珠色落，发断锯长麻。西母酒将阑，东王饭已干。君王若燕去，谁为曳车辕？赤兔无人用，当须吕布骑。吾闻果下马，羁策任蛮儿。飂叔去匆匆，如今不豢龙。夜来霜压栈，骏骨折西风。催榜渡乌江，神骓泣向风。君王今解剑，何处逐英雄？内马赐宫人，银鞯刺麒麟。午时盐坂上，蹭蹬溘风尘。批竹初攒耳，桃花未上身。他时须搅阵，牵去借将军。宝玦谁家子，长闻侠骨香。堆金买骏骨，将送楚襄王。香幞赭罗新，盘龙蹙蹬鳞。回看南陌上，谁道不逢春？不从桓公猎，何能伏虎威？一朝沟陇出，看取拂云飞。唐剑斩隋公，拳毛属太宗。莫嫌金甲重，且去捉飘风。白铁锉青禾，砧间落细莎。世人怜小颈，金埒畏长牙。伯乐向前看，旋毛在腹间。只今掊白草，何日蓦青山？萧寺驮经马，元从竺国来。空知有善相，不解走章台。重围如燕尾，宝剑似鱼肠。欲求千里脚，先采眼中光。暂系腾黄马，仙人上彩楼。须鞭玉勒吏，何事谪高州？汉血到王家，随鸾撼玉珂。少君骑海上，人见是青骡。武帝爱神仙，烧金得紫烟。厩中皆肉马，不解上青天。","dynasty":"唐代","tags":"抒怀，怀才不遇","title":"马诗二十三首"}
{"author":"李贺","content":"天河夜转漂回星，银浦流云学水声。玉宫桂树花未落，仙妾采香垂佩缨。秦妃卷帘北窗晓，窗前植桐青凤小。王子吹笙鹅管长，呼龙耕烟种瑶草。粉霞红绶藕丝裙，青洲步拾兰苕春。东指羲和能走马，海尘新生石山下。","dynasty":"唐代","tags":"神话，想象","title":"天上谣"}
{"author":"李贺","content":"龙脊贴连钱，银蹄白踏烟。无人织锦韂，谁为铸金鞭。","dynasty":"唐代","tags":"写马，抒怀，怀才不遇","title":"马诗二十三首·其一"}
{"author":"李贺","content":"入水文光动，抽空绿影春。露华生笋径，苔色拂霜根。织可承香汗，裁堪钓锦鳞。三梁曾入用，一节奉王孙。","dynasty":"唐代","tags":"感慨","title":"竹"}
{"author":"李贺","content":"长安有男儿，二十心已朽。楞伽堆案前，楚辞系肘后。人生有穷拙，日暮聊饮酒。只今道已塞，何必须白首？凄凄陈述圣，披褐鉏俎豆。学为尧舜文，时人责衰偶。柴门车辙冻，日下榆影瘦。黄昏访我来，苦节青阳皱。太华五千仞，劈地抽森秀。旁古无寸寻，一上戛牛斗。公卿纵不怜，宁能锁吾口？李生师太华，大坐看白昼。逢霜作朴樕，得气为春柳。礼节乃相去，憔悴如刍狗。风雪直斋坛，墨组贯铜绶。臣妾气态间，唯欲承箕帚。天眼何时开，古剑庸一吼。","dynasty":"唐代","tags":"抒情，壮志未酬，愤懑","title":"赠陈商"}
{"author":"李贺","content":"赤兔无人用，当须吕布骑。吾闻果下马，羁策任蛮儿。","dynasty":"唐代","tags":"写马，愤慨，怀才不遇","title":"马诗二十三首·其八"}
{"author":"李贺","content":"腊月草根甜，天街雪似盐。未知口硬软，先拟蒺藜衔。","dynasty":"唐代","tags":"写马，赞美，品格","title":"马诗二十三首·其二"}
{"author":"李贺","content":"秋风吹地百草干，华容碧影生晚寒。我当二十不得意，一心愁谢如枯兰。衣如飞鹑马如狗，临歧击剑生铜吼。旗亭下马解秋衣，请贳宜阳一壶酒。壶中唤天云不开，白昼万里闲凄迷。主人劝我养心骨，莫受俗物相填豗。","dynasty":"唐代","tags":"秋天，饮酒，抒怀","title":"开愁歌"}
{"author":"李贺","content":"吴苑晓苍苍，宫衣水溅黄。小鬟红粉薄，骑马珮珠长。路指台城迥，罗薰袴褶香。行云沾翠辇，今日似襄王。宝袜菊衣单，蕉花密露寒。水光兰泽叶，带重剪刀钱。角暖盘弓易，靴长上马难。泪痕沾寝帐，匀粉照金鞍。剪翅小鹰斜，绦根玉镟花。鞦垂妆钿粟，箭箙钉文牙。狒狒啼深竹，老湿沙。宫官烧蜡火，飞烬污铅华。十骑簇芙蓉，宫衣小队红。练香熏宋鹊，寻箭踏卢龙。旗湿金铃重，霜干玉镫空。今朝画眉早，不待景阳钟。","dynasty":"唐代","title":"追赋画江潭苑四首"}
{"author":"李贺","content":"金鱼公子夹衫长，密装腰鞓割玉方。行处春风随马尾，柳花偏打内家香。雍州二月梅池春，御水暖白蘋.试问酒旗歌板地，今朝谁是拗花人。","dynasty":"唐代","title":"酬答二首"}
{"author":"李贺","content":"巨鼻宜山褐，庞眉入苦吟。非君唱乐府，谁识怨秋深。","dynasty":"唐代","title":"巴童答"}
{"author":"李贺","content":"行尽柳烟下，马蹄白翩翩。恐随行处尽，何忍重扬鞭。","dynasty":"唐代","title":"代崔家送客"}
{"author":"李贺","content":"长鬣张郎三十八，天遣裁诗花作骨。往还谁是龙头人，公主遣秉鱼须笏。太行青草上白衫，匣中章奏密如蚕。金门石阁知卿有，豸角鸡香早晚含。陇西长吉摧颓客，酒阑感觉中区窄。葛衣断碎赵城秋，吟诗一夜东方白。","dynasty":"唐代","title":"酒罢张大彻索赠诗（时张初效潞幕）"}
{"author":"李贺","content":"雕玉押帘上，轻毂笼虚门。井汲铅华水，扇织鸳鸯文。回雪舞凉殿，甘露洗空绿。罗袖从徊翔，香汗沾宝粟。","dynasty":"唐代","title":"杂曲歌辞·十二月乐辞·五月"}
{"author":"李贺","content":"孀妾怨夜长，独客梦归家。傍檐虫缉丝，向壁灯垂花。帘外月光吐，帘内树影斜。悠悠飞露姿，点缀池中荷。","dynasty":"唐代","title":"河南府试十二月乐词·八月"}
{"author":"李贺","content":"小树开朝径，长茸湿夜烟。柳花惊雪浦，麦雨涨溪田。古刹疏钟度，遥岚破月悬。沙头敲石火，烧竹照渔船。","dynasty":"唐代","title":"南园十三首其十三"}
{"author":"李贺","content":"本是张公子，曾名萼绿华。沈香熏小像，杨柳伴啼鸦。露重金泥冷，杯阑玉树斜。琴堂沽酒客，新买后园花。","dynasty":"唐代","title":"荅赠"}
{"author":"李贺","content":"晓菊泫寒露，似悲团扇风。秋凉经汉殿，班子泣衰红。本无辞辇意，岂见入空宫。腰衱佩珠断，灰蝶生阴松。","dynasty":"唐代","title":"感讽六首其五"}
{"author":"李贺","content":"吕将军，骑赤兔。独携大胆出秦门，金粟堆边哭陵树。北方逆气污青天，剑龙夜叫将军闲。将军振袖挥剑锷，玉阙朱城有门阁。榼榼银龟摇白马，傅粉女郎火旗下。恒山铁骑请金枪，遥闻箙中花箭香。西郊寒蓬叶如刺，皇天新栽养神骥。厩中高桁排蹇蹄，饱食青刍饮白水。圆苍低迷盖张地，九州人事皆如此。赤山秀铤御时英，绿眼将军会天意。","dynasty":"唐代","title":"吕将军歌"}
{"author":"李贺","content":"别浦今朝暗，罗帷午夜愁。鹊辞穿线月，花入曝衣楼。天上分金镜，人间望玉钩。钱塘苏小小，更值一年秋。","dynasty":"唐代","tags":"七夕节，思念","title":"七夕"}
{"author":"李贺","content":"孀妾怨长夜，独客梦归家。傍檐虫缉丝，向壁灯垂花。檐外月光吐，帘中树影斜。悠悠飞露姿，点缀池中荷。","dynasty":"唐代","title":"河南府试十二月乐词其八八月"}
{"author":"李贺","content":"真珠小娘下清廓，洛苑香风飞绰绰。寒鬓斜钗玉燕光，高楼唱月敲悬珰。兰风桂露洒幽翠，红弦袅云咽深思。花袍白马不归来，浓蛾叠柳香唇醉。金鹅屏风蜀山梦，鸾裾凤带行烟重。八骢笼晃脸差移，日丝繁散曛罗洞。市南曲陌无秋凉，楚腰卫鬓四时芳。玉喉窱窱排空光，牵云曳雪留陆郎。","dynasty":"唐代","title":"洛姝真珠"}
{"author":"李贺","content":"孀妾怨夜长，独客梦归家。傍檐虫缉丝，向壁灯垂花。帘外月光吐，帘内树影斜。悠悠飞露姿，点缀池中荷。","dynasty":"唐代","title":"河南府试十二月乐词·八月"}
{"author":"李贺","content":"草暖云昏万里春，宫花拂面送行人。自言汉剑当飞去，何事还车载病身。","dynasty":"唐代","tags":"春天，心情，抒情，壮志未酬，无奈","title":"出城寄权璩杨敬之"}
{"author":"李贺","content":"长鬣张郎三十八，天遣裁诗花作骨。往还谁是龙头人，公主遣秉鱼须笏。太行青草上白衫，匣中章奏密如蚕。金门石阁知卿有，豸角鸡香早晚含。陇西长吉摧颓客，酒阑感觉中区窄。葛衣断碎赵城秋，吟诗一夜东方白。","dynasty":"唐代","title":"酒罢张大彻索赠诗（时张初效潞幕）"}
{"author":"李贺","content":"吴丝蜀桐张高秋，空山凝云颓不流。江娥啼竹素女愁，李凭中国弹箜篌。昆山玉碎凤凰叫，芙蓉泣露香兰笑。十二门前融冷光，二十三丝动紫皇。女娲炼石补天处，石破天惊逗秋雨。梦入神山教神妪，老鱼跳波瘦蛟舞。吴质不眠倚桂树，露脚斜飞湿寒兔。","dynasty":"唐代","tags":"音乐，想象","title":"李凭箜篌引"}
{"author":"李贺","content":"上林蝴蝶小，试伴汉家君。飞向南城去，误落石榴裙。脉脉花满树，翾翾燕绕云。出门不识路，羞问陌头人。","dynasty":"唐代","title":"谣俗"}
{"author":"李贺","content":"扫断马蹄痕，衙回自闭门。长枪江米熟，小树枣花春。向壁悬如意，当帘阅角巾。犬书曾去洛，鹤病悔游秦。土甑封茶叶，山杯锁竹根。不知船上月，谁棹满溪云？","dynasty":"唐代","tags":"羁旅，孤独，壮志未酬","title":"始为奉礼忆昌谷山居"}
{"author":"李贺","content":"秋风吹地百草乾，华容碧影生晚寒。我当二十不得意，一心愁谢如枯兰。衣如飞鹑马如狗，临岐击剑生铜吼。旗亭下马解秋衣，请贳宜阳一壶酒。壶中唤天云不开，白昼万里闲凄迷。主人劝我养心骨，莫受俗物相填𧱉。","dynasty":"唐代","title":"开愁歌"}
{"author":"李贺","content":"长卿牢落悲空舍，曼倩诙谐取自容。见买若耶溪水剑，明朝归去事猿公。","dynasty":"唐代","title":"南园十三首其七"}
{"author":"李贺","content":"雀步蹙沙声促促，四尺角弓青石镞。黑幡三点铜鼓鸣，高作猿啼摇箭箙。彩巾缠踍幅半斜，溪头簇队映葛花。山潭晚雾吟白鼍，竹蛇飞蠹射金沙。闲驱竹马缓归家，官军自杀容州槎。","dynasty":"唐代","tags":"叙事，战争，生活","title":"黄家洞"}
{"author":"李贺","content":"卷发胡儿眼睛绿，高楼夜静吹横竹。一声似向天上来，月下美人望乡哭。直排七点星藏指，暗合清风调宫徵。蜀道秋深云满林，湘江半夜龙惊起。玉堂美人边塞情，碧窗皓月愁中听。寒砧能捣百尺练，粉泪凝珠滴红线。胡儿莫作陇头吟，隔窗暗结愁人心。","dynasty":"唐代","title":"龙夜吟"}
{"author":"李贺","content":"苦风吹朔寒，沙惊秦木折。舞影逐空天，画鼓馀清节。蜀书秋信断，黑水朝波咽。娇魂从回风，死处悬乡月。","dynasty":"唐代","title":"感讽六首其二"}
{"author":"李贺","content":"天迷迷，地密密。熊虺食人魂，雪霜断人骨。嗾犬狺狺相索索，舐掌偏宜佩兰客。帝遣乘轩灾自息，玉星点剑黄金轭。我虽跨马不得还，历阳湖波大如山。毒虬相视振金环，狻猊猰貐吐馋涎。鲍焦一世披草眠，颜回廿九鬓毛斑。颜回非血衰，鲍焦不违天；天畏遭衔啮，所以致之然。分明犹惧公不信，公看呵壁书问天。","dynasty":"唐代","tags":"抒怀，社会，现实，写狗古诗18首","title":"公无出门"}
{"author":"李贺","content":"九月大野白，苍岑竦秋门。寒凉十月末，露霰濛晓昏。澹色结昼天，心事填空云。道上千里风，野竹蛇涎痕。石涧涷波声，鸡叫清寒晨。强行到东舍，解马投旧邻。东家名廖者，乡曲传姓辛。杖头非饮酒，吾请造其人。始欲南去楚，又将西适秦。襄王与武帝，各自留青春。闻道兰台上，宋玉无归魂。缃缥两行字，蛰虫蠹秋芸。为探秦台意，岂命余负薪。","dynasty":"唐代","title":"自昌谷到洛后门"}
{"author":"李贺","content":"香襆赭罗新，盘龙蹙镫鳞。回看南陌上，谁道不逢春。","dynasty":"唐代","title":"马诗二十三首其十四"}
{"author":"李贺","content":"空留三尺剑，不用一丸泥。马向沙场去，人归故国来。笛愁翻陇水，酒喜沥春灰。锦带休惊雁，罗衣尚斗鸡。还吴已渺渺，入郢莫凄凄。自是桃李树，何畏不成蹊。","dynasty":"唐代","title":"奉和二兄罢使遣马归延州"}
{"author":"李贺","content":"紫皇宫殿重重开，夫人飞入琼瑶台。绿香绣帐何时歇，青云无光宫水咽。翩联桂花坠秋月，孤鸾惊啼商丝发。红璧阑珊悬佩当，歌台小妓遥相望。玉蟾滴水鸡人唱，露华兰叶参差光。","dynasty":"唐代","title":"杂歌谣辞。李夫人歌"}
{"author":"李贺","content":"白日下昆崙，发光如舒丝。徒照葵藿心，不照游子悲。折折黄河曲，日从中央转。旸谷耳曾闻，若木眼不见。奈尔铄石，胡为销人。羿弯弓属矢那不中，足令久不得奔。讵教晨光夕昏。","dynasty":"唐代","title":"日出行"}
{"author":"李贺","content":"公莫舞歌者，咏项伯翼蔽刘沛公也。会中壮士，灼灼于人，故无复书；且南北乐府率有歌引。贺陋诸家，今重作公莫舞歌云。方花古础排九楹，刺豹淋血盛银罂。华筵鼓吹无桐竹，长刀直立割鸣筝。横楣粗锦生红纬，日炙锦嫣王未醉。腰下三看宝玦光，项庄掉鞘栏前起。材官小尘公莫舞，座上真人赤龙子。芒砀云端抱天回，咸阳王气清如水。铁枢铁楗重束关，大旗五丈撞双环。汉王今日须秦印，绝膑刳肠臣不论。","dynasty":"唐代","tags":"颂歌","title":"公莫舞歌"}
{"author":"李贺","content":"井上辘轳床上转。水声繁，弦声浅。情若何，荀奉倩。城头日，长向城头住。一日作千年，不须流下去。","dynasty":"唐代","tags":"夫妻，爱情，生活","title":"后园凿井歌"}
{"author":"李贺","content":"风采出萧家，本是菖蒲花。南塘莲子熟，洗马走江沙。御笺银沫冷，长簟凤窠斜。种柳营中暗，题书赐馆娃。","dynasty":"唐代","title":"梁公子"}
{"author":"李贺","content":"边让今朝忆蔡邕，无心裁曲卧春风。舍南有竹堪书字，老去溪头作钓翁。","dynasty":"唐代","title":"南园十三首其十"}
{"author":"李贺","content":"小树开朝径，长茸湿夜烟。柳花惊雪浦，麦雨涨溪田。古刹疏钟度，遥岚破月悬。沙头敲石火，烧竹照渔船。","dynasty":"唐代","title":"南园十三首其十三"}
{"author":"李贺","content":"吴丝蜀桐张高秋，空山凝云颓不流。江娥啼竹素女愁，李凭中国弹箜篌。昆山玉碎凤凰叫，芙蓉泣露香兰笑。十二门前融冷光，二十三丝动紫皇。女娲炼石补天处，石破天惊逗秋雨。梦入神山教神妪，老鱼跳波瘦蛟舞。吴质不眠倚桂树，露脚斜飞湿寒兔。","dynasty":"唐代","tags":"音乐，想象","title":"李凭箜篌引"}
{"author":"李贺","content":"嫩蝶怜芳抱新蕊，泣露枝枝滴夭泪。粉窗香咽颓晓云，锦堆花密藏春睡。恋屏孔雀摇金尾，莺舌分明呼婢子。冰洞寒龙半匣水，一双商鸾逐烟起。","dynasty":"唐代","title":"静女春曙曲"}
{"author":"李贺","content":"帝重光，年重时，七十二候回环推，天官玉琯灰剩飞。今岁何长来岁迟，王母移桃献天子，羲氏和氏迂龙辔。","dynasty":"唐代","title":"河南府试十二月乐词。闰月"}
{"author":"李贺","content":"上林胡蝶小，试伴汉家君。飞向南城去，误落石榴裙。脉脉花满树，翾翾燕绕云。出门不识路，羞问陌头人。","dynasty":"唐代","title":"谣俗"}
{"author":"李贺","content":"魏明帝青龙元年八月，诏宫官牵车西取汉孝武捧露盘仙人，欲立置前殿。宫官既拆盘，仙人临载，乃潸然泪下。唐诸王孙李长吉遂作《金铜仙人辞汉歌》。茂陵刘郎秋风客，夜闻马嘶晓无迹。画栏桂树悬秋香，三十六宫土花碧。魏官牵车指千里，东关酸风射眸子。空将汉月出宫门，忆君清泪如铅水。衰兰送客咸阳道，天若有情天亦老。携盘独出月荒凉，渭城已远波声小。","dynasty":"唐代","tags":"离别，怀古，感伤","title":"金铜仙人辞汉歌"}
{"author":"李贺","content":"边让今朝忆蔡邕，无心裁曲卧春风。舍南有竹堪书字，老去溪头作钓翁。","dynasty":"唐代","title":"南园十三首其十"}
{"author":"李贺","content":"二月饮酒采桑津，宜男草生兰笑人。蒲如交剑风如薰，劳劳胡燕怨酣春。薇帐逗烟生绿尘，金翅峨髻愁暮云，沓飒起舞真珠裙。津头送别唱流水，酒客背寒南山死。","dynasty":"唐代","title":"杂曲歌辞。十二月乐辞。二月"}
{"author":"李贺","content":"染罗衣，秋蓝难著色。不是无心人，为作台邛客。花烧中潬城，颜郎身已老。惜许两少年，抽心似春草。今日见银牌，今夜鸣玉晏。牛头高一尺，隔坐应相见。月从东方来，酒从东方转。觥船饫口红，蜜炬千枝烂。","dynasty":"唐代","title":"河阳歌"}
{"author":"李贺","content":"吴娥声绝天，空云闲裴回。门外满车马，亦须生绿苔。尊有乌程酒，劝君千万寿。全胜汉武锦楼上，晓望晴寒饮花露。东方日不破，天光无老时。丹成作蛇乘白雾，千年重化玉井龟。从蛇作龟二千载。吴堤绿草年年在。背有八卦称神仙，邪鳞顽甲滑腥涎。","dynasty":"唐代","title":"舞曲歌辞。拂舞辞"}
{"author":"李贺","content":"黄头郎，捞拢去不归。南浦芙蓉影，愁红独自垂。水弄湘娥佩，竹啼山露月。玉瑟调青门，石云湿黄葛。沙上蘼芜花，秋风已先发。好持扫罗荐，香出鸳鸯热。","dynasty":"唐代","tags":"写人，妇女，怀人","title":"黄头郎"}
{"author":"李贺","content":"嫩叶怜芳抱新蕊，泣露枝枝滴夭泪。粉窗香咽颓晓云，锦堆花密藏春睡。恋屏孔雀摇金尾，莺舌分明呼婢子。冰洞寒龙半匣水，一只商鸾逐烟起。","dynasty":"唐代","title":"静女春曙曲"}
{"author":"李贺","content":"大漠山如雪，燕山月似钩。何当金络脑，快走踏清秋。","dynasty":"唐代","title":"马诗二十三首其五"}
{"author":"李贺","content":"穆天子，走龙媒。八辔冬珑逐天回，五精扫地凝云开。高门左右日月环，四方错镂棱层殷。舞霞垂尾长盘珊，江澄海净神母颜。施红点翠照虞泉，曳云拖玉下昆山。列旆如松，张盖如轮。金风殿秋，清明发春。八銮十乘，矗如云屯。琼钟瑶席甘露文，玄霜绛雪何足云。薰梅染柳将赠君。铅华之水洗君骨，与君相对作真质。","dynasty":"唐代","title":"瑶华乐"}
{"author":"李贺","content":"真珠小娘下清廓，洛苑香风飞绰绰。寒鬓斜钗玉燕光，高楼唱月敲悬珰。兰风桂露洒幽翠，红弦袅云咽深思。花袍白马不归来，浓蛾叠柳香唇醉。金鹅屏风蜀山梦，鸾裾凤带行烟重。八骢笼晃脸差移，日丝繁散曛罗洞。市南曲陌无秋凉，楚腰卫鬓四时芳。玉喉窱窱排空光，牵云曳雪留陆郎。","dynasty":"唐代","title":"洛姝真珠"}
{"author":"李贺","content":"人闲春荡荡，帐暖香扬扬。飞光染幽红，夸娇来洞房。舞席泥金蛇，桐竹罗花床。眼逐春瞑醉，粉随泪色黄。王子下马来，曲沼鸣鸳鸯。焉知肠车转，一夕巡九方。苦风吹朔寒，沙惊秦木折。舞影逐空天，画鼓余清节。蜀书秋信断，黑水朝波咽。娇魂从回风，死处悬乡月。杂杂胡马尘，森森边士戟。天教胡马战，晓云皆血色。妇人携汉卒，箭箙囊巾帼。不惭金印重，踉锵腰鞬力。恂恂乡门老，昨夜试锋镝。走马遣书勋，谁能分粉墨？青门放弹去，马色连空郊。何年帝家物，玉装鞍上摇。去去走犬归，来来坐烹羔。千金不了馔，貉肉称盘臊。试问谁家子，乃老能佩刀。西山白盖下，贤俊寒萧萧。晓菊泫寒露，似悲团扇风。秋凉经汉殿，班子泣衰红。本无辞辇意，岂见入空宫。腰衱佩珠断，灰蝶生阴松。蝶飞红粉台，柳扫吹笙道。十日悬户庭，九秋无衰草。调歌送风转，杯池白鱼小。水宴截香腴，菱科映青罩。(艹丰)蒙梨花满，春昏弄长啸。惟愁苦花落，不悟世衰到。抚旧惟销魂，南山坐悲峭。","dynasty":"唐代","title":"感讽六首"}
{"author":"李贺","content":"人间无阿童，犹唱水中龙。白草侵烟死，秋藜绕地红。古书平黑石，神剑断青铜。耕势鱼鳞起，坟科马鬣封。菊花垂湿露，棘径卧干蓬。松柏愁香涩，南原几夜风！","dynasty":"唐代","tags":"怀古，抒情","title":"王濬墓下作"}
{"author":"李贺","content":"闭门感秋风，幽姿任契阔。大野生素空，天地旷肃杀。露光泣残蕙，虫响连夜发。房寒寸辉薄，迎风绛纱折。披书古芸馥，恨唱华容歇。百日不相知，花光变凉节。弟兄谁念虑，笺翰既通达。青袍度白马，草简奏东阙。梦中相聚笑，觉见半床月。长思剧寻环，乱忧抵覃葛。","dynasty":"唐代","title":"秋凉诗，寄正字十二兄"}
{"author":"李贺","content":"青骢马肥金鞍光，龙脑入缕罗衫香。美人狭坐飞琼觞，贫人唤云天上郎。别起高楼临碧筱，丝曳红鳞出深沼。有时半醉百花前，背把金丸落飞鸟。自说生来未为客，一身美妾过三百。岂知劚地种苗家，官税频催勿人织。长得积玉夸豪毅，每揖闲人多意气。生来不读半行书，只把黄金买身贵。少年安得长少年，海波尚变为桑田。荣枯递传急如箭，天公不肯于公偏。莫道韶华镇长在，发白面皱专相待。","dynasty":"唐代","title":"啁少年"}
{"author":"李贺","content":"上之回，大旗喜。悬红云，挞凤尾。剑匣破，舞蛟龙。蚩尤死，鼓逢逢。天高庆雷齐坠地。地无惊烟海千里。","dynasty":"唐代","tags":"抒情，喜悦，期望，歌颂","title":"上之回"}
{"author":"李贺","content":"扫断马蹄痕，衙回自闭门。长枪江米熟，小树枣花春。向壁悬如意，当帘阅角巾。犬书曾去洛，鹤病悔游秦。土甑封茶叶，山杯锁竹根。不知船上月，谁棹满溪云？","dynasty":"唐代","tags":"羁旅，孤独，壮志未酬","title":"始为奉礼忆昌谷山居"}
{"author":"李贺","content":"云萧索，田风拂拂，麦芒如篲黍如粟。关中父老百领襦，关东吏人乏诟租。健犊春耕土膏黑，菖蒲丛丛沿水脉。殷勤为我下田租，百钱携偿丝桐客。游春漫光坞花白，野林散香神降席。拜神得寿献天子，七星贯断姮娥死。","dynasty":"唐代","title":"章和二年中"}
{"author":"李贺","content":"大妇然竹根，中妇舂玉屑。冬暖拾松枝，日烟坐蒙灭。木藓青桐老，石井水声发。曝背卧东亭，桃花满肌骨。","dynasty":"唐代","title":"题赵生壁"}
{"author":"李贺","content":"请说轩辕在时事，伶伦采竹二十四。伶伦采之自昆丘，轩辕诏遣中分作十二。伶伦以之正音律，轩辕以之调元气。当时黄帝上天时，二十三管咸相随，唯留一管人间吹。无德不能得此管，此管沉埋虞舜祠。","dynasty":"唐代","title":"苦篁调啸引"}
{"author":"李贺","content":"黄头郎，捞拢去不归。南浦芙蓉影，愁红独自垂。水弄湘娥佩，竹啼山露月。玉瑟调青门，石云湿黄葛。沙上蘼芜花，秋风已先发。好持扫罗荐，香出鸳鸯热。","dynasty":"唐代","tags":"写人，妇女，怀人","title":"黄头郎"}
{"author":"李贺","content":"行尽柳烟下，马蹄白翩翩。恐随行处尽，何忍重扬鞭。","dynasty":"唐代","title":"代崔家送客"}
{"author":"李贺","content":"琉璃钟，琥珀浓，小槽酒滴真珠红。烹龙炮凤玉脂泣，罗帏绣幕围香风。吹龙笛，击鼍鼓；皓齿歌，细腰舞。况是青春日将暮，桃花乱落如红雨。劝君终日酩酊醉，酒不到刘伶坟上土。","dynasty":"唐代","tags":"乐府，宴饮，讽喻，人生","title":"将进酒"}
{"author":"李贺","content":"秦王骑虎游八极，剑光照空天自碧。羲和敲日玻璃声，劫灰飞尽古今平。龙头泻酒邀酒星，金槽琵琶夜枨枨。洞庭雨脚来吹笙，酒酣喝月使倒行。银云栉栉瑶殿明，宫门掌事报一更。花楼玉凤声娇狞，海绡红文香浅清，黄鹅跌舞千年觥。仙人烛树蜡烟轻，清琴醉眼泪泓泓。","dynasty":"唐代","tags":"写人，讽喻","title":"秦王饮酒"}
{"author":"李贺","content":"袅袅沉水烟，乌啼夜阑景。曲沼芙蓉波，腰围白玉冷。","dynasty":"唐代","tags":"宴会，生活，抒情","title":"贵公子夜阑曲"}
{"author":"李贺","content":"昌谷五月稻，细青满平水。遥峦相压叠，颓绿愁堕地。光洁无秋思，凉旷吹浮媚。竹香满凄寂，粉节涂生翠。草发垂恨鬓，光露泣幽泪。层围烂洞曲，芳径老红醉。攒虫锼古柳，蝉子鸣高邃。大带委黄葛，紫蒲交狭涘。石钱差复藉，厚叶皆蟠腻。汰沙好平白，立马印青字。晚鳞自遨游，瘦鹄暝单跱.嘹嘹湿蛄声，咽源惊溅起。纡缓玉真路，神娥蕙花里。苔絮萦涧砾，山实垂赪紫。小柏俨重扇，肥松突丹髓。鸣流走响韵，垄秋拖光穟.莺唱闵女歌，瀑悬楚练帔。风露满笑眼，骈岩杂舒坠。乱条迸石岭，细颈喧岛毖。日脚扫昏翳，新云启华閟.谧谧厌夏光，商风道清气。高眠服玉容，烧桂祀天几。雾衣夜披拂，眠坛梦真粹。待驾栖鸾老，故宫椒壁圮。鸿珑数铃响，羁臣发凉思。阴藤束朱键，龙帐著魈魅。碧锦帖花檉，香衾事残贵。歌尘蠹木在，舞彩长云似。珍壤割绣段，里俗祖风义。邻凶不相杵，疫病无邪祀。鲐皮识仁惠，丱角知靦耻。县省司刑官，户乏诟租吏。竹薮添堕简，石矶引钩饵。溪湾转水带，芭蕉倾蜀纸。岑光晃縠襟，孤景拂繁事。泉尊陶宰酒，月眉谢郎妓。丁丁幽钟远，矫矫单飞至。霞巘殷嵯峨，危溜听争次。淡蛾流平碧，薄月眇阴悴。凉光入涧岸，廓尽山中意。渔童下宵网，霜禽竦烟翅。潭镜滑蛟涎，浮珠噞鱼戏。风桐瑶匣瑟，萤星锦城使。柳缀长缥带，篁掉短笛吹。石根缘绿藓，芦笋抽丹渍。漂旋弄天影，古桧拏云臂。愁月薇帐红，罥云香蔓刺。芒麦平百井，闲乘列千肆。刺促成纪人，好学鸱夷子。","dynasty":"唐代","title":"昌谷诗（五月二十七日作）"}
{"author":"李贺","content":"春水初生乳燕飞，黄蜂小尾扑花归。窗含远色通书幌，鱼拥香钩近石矶。","dynasty":"唐代","title":"南园十三首其八"}
{"author":"李贺","content":"去年陌上歌离曲，今日君书远游蜀。帘外花开二月风，台前泪滴千行竹。琴心与妾肠，此夜断还续。想君白马悬雕弓，世间何处无春风。君心未肯镇如石，妾颜不久如花红。夜残高碧横长河，河上无梁空白波。西风未起悲龙梭，年年织素攒双蛾。江山迢递无休绝，泪眼看灯乍明灭。自从孤馆深锁窗，桂花几度圆还缺。鸦鸦向晓鸣森木，风过池塘响丛玉。白日萧条梦不成，桥南更问仙人卜。","dynasty":"唐代","title":"有所思"}
{"author":"李贺","content":"忽忆周天子，驱车上玉山。鸣驺辞凤苑，赤骥最承恩。","dynasty":"唐代","title":"马诗二十三首其三"}
{"author":"李贺","content":"九月大野白，苍岑竦秋门。寒凉十月末，露霰濛晓昏。澹色结昼天，心事填空云。道上千里风，野竹蛇涎痕。石涧涷波声，鸡叫清寒晨。强行到东舍，解马投旧邻。东家名廖者，乡曲传姓辛。杖头非饮酒，吾请造其人。始欲南去楚，又将西适秦。襄王与武帝，各自留青春。闻道兰台上，宋玉无归魂。缃缥两行字，蛰虫蠹秋芸。为探秦台意，岂命余负薪。","dynasty":"唐代","title":"自昌谷到洛后门"}
{"author":"李贺","content":"文人沈亚之，元和七年以书不中第，返归于吴江。吾悲其行，无钱酒以劳，又感沈之勤请，乃歌一解以送之。吴兴才人怨春风，桃花满陌千里红。紫丝竹断骢马小，家住钱塘东复东。白藤交穿织书笈，短策齐裁如梵夹。雄光宝矿献春卿，烟底蓦波乘一叶。春卿拾材白日下，掷置黄金解龙马。携笈归江重入门，劳劳谁是怜君者。吾闻壮夫重心骨，古人三走无摧捽。请君待旦事长鞭，他日还辕及秋律。","dynasty":"唐代","tags":"送别，宽慰","title":"送沈亚之歌·并序"}
{"author":"李贺","content":"长峦谷口倚嵇家，白昼千峰老翠华。自履藤鞋收石蜜，手牵苔絮长莼花。","dynasty":"唐代","title":"南园十三首其十一"}
{"author":"李贺","content":"老兔寒蟾泣天色，云楼半开壁斜白。玉轮轧露湿团光，鸾珮相逢桂香陌。黄尘清水三山下，更变千年如走马。遥望齐州九点烟，一泓海水杯中泻。","dynasty":"唐代","tags":"梦游，想象，月宫，哲理","title":"梦天"}
{"author":"李贺","content":"莲枝未长秦蘅老，走马驮金斸春草。水灌香泥却月盘，一夜绿房迎白晓。美人醉语园中烟，晚华已散蝶又阑。梁王老去罗衣在，拂袖风吹蜀国弦。归霞帔拖蜀帐昏，嫣红落粉罢承恩。檀郎谢女眠何处？楼台月明燕夜语。","dynasty":"唐代","tags":"牡丹","title":"牡丹种曲"}
{"author":"李贺","content":"幽兰露，如啼眼。无物结同心，烟花不堪剪。草如茵，松如盖。风为裳，水为佩。油壁车，夕相待。冷翠烛，劳光彩。西陵下，风吹雨。","dynasty":"唐代","tags":"写鬼，写景，抒情","title":"苏小小墓"}
{"author":"李贺","content":"男儿何不带吴钩，收取关山五十州。请君暂上凌烟阁，若个书生万户侯？","dynasty":"唐代","tags":"地名，爱国，励志","title":"南园十三首·其五"}
{"author":"李贺","content":"合浦无明珠，龙洲无木奴。足知造化力，不给使君须。越妇未织作，吴蚕始蠕蠕。县官骑马来，狞色虬紫须。怀中一方板，板上数行书。不因使君怒，焉得诣尔庐。越妇拜县官，桑牙今尚小。会待春日晏，丝车方掷掉。越妇通言语，小姑具黄粱。县官踏餐去，簿吏复登堂。奇俊无少年，日车何躃躃.我待纡双绶，遗我星星发。都门贾生墓，青蝇久断绝。寒食摇扬天，愤景长肃杀。皇汉十二帝，唯帝称睿哲。一夕信竖儿，文明永沦歇。南山何其悲，鬼雨洒空草。长安夜半秋，风前几人老。低迷黄昏径，袅袅青栎道。月午树无影，一山唯白晓。漆炬迎新人，幽圹萤扰扰。星尽四方高，万物知天曙。己生须己养，荷担出门去。君平久不反，康伯循国路。晓思何譊譊，闤闠千人语。石根秋水明，石畔秋草瘦。侵衣野竹香，蛰蛰垂叶厚。岑中月归来，蟾光挂空秀。桂露对仙娥，星星下云逗。凄凉栀子落，山璺泣清漏。下有张仲蔚，披书案将朽。","dynasty":"唐代","title":"感讽五首"}
{"author":"李贺","content":"本是张公子，曾名萼绿华。沉香熏小像，杨柳伴啼鸦。露重金泥冷，杯阑玉树斜。琴堂沽酒客，新买后园花。","dynasty":"唐代","title":"答赠"}
{"author":"李贺","content":"蜡光高悬照纱空，花房夜捣红守宫。象口吹香毾覴暖，七星挂城闻漏板。寒入罘罳殿影昏，彩鸾帘额著霜痕。啼蛄吊月钩阑下，屈膝铜铺锁阿甄。梦入家门上沙渚，天河落处长洲路。愿君光明如太阳，放妾骑鱼撇波去。","dynasty":"唐代","tags":"写人，孤寂，同情，遭遇","title":"宫娃歌"}
{"author":"李贺","content":"鬈发胡儿眼晴绿，高楼夜静吹横竹。一声似向天上来，月下美人望乡哭。直排七点星藏指，暗合清风调宫徵。蜀道秋深云满林，湘江半夜龙惊起。玉堂美人边塞情，碧窗皓月愁中听。寒砧能捣百尺练，粉泪凝珠滴红线。胡儿莫作陇头吟，隔窗暗结愁人心。","dynasty":"唐代","title":"龙夜吟"}
{"author":"李贺","content":"春柳南陌态，冷花寒露姿。今朝醉城外，拂镜浓扫眉。烟湿愁车重，红油覆画衣。舞裙香不暖，酒色上来迟。","dynasty":"唐代","title":"花游曲"}
{"author":"李贺","content":"花枝草蔓眼中开，小白长红越女腮。可怜日暮嫣香落，嫁与春风不用媒。(其一)宫北田塍晓气酣，黄桑饮露窣宫帘。长腰健妇偷攀折，将喂吴王八茧蚕。(其二)竹里缲丝挑网车，青蝉独噪日光斜。桃胶迎夏香琥珀，自课越佣能种瓜。(其三)三十未有二十余，白日长饥小甲蔬。桥头长老相哀念，因遗戎韬一卷书。(其四)男儿何不带吴钩，收取关山五十州。请君暂上凌烟阁，若个书生万户侯？(其五)寻章摘句老雕虫，晓月当帘挂玉弓。不见年年辽海上，文章何处哭秋风？(其六)长卿牢落悲空舍，曼倩诙谐取自容。见买若耶溪水剑，明朝归去事猿公。(其七)春水初生乳燕飞，黄蜂小尾扑花归。窗含远色通书幌，鱼拥香钩近石矶。(其八)泉沙软卧鸳鸯暖，曲岸回篙舴艋迟。泻酒木栏椒叶盖，病容扶起种菱丝。(其九)边让今朝忆蔡邕，无心裁曲卧春风。舍南有竹堪书字，老去溪头作钓翁。(其十)长峦谷口倚嵇家，白昼千峰老翠华。自履藤鞋收石蜜，手牵苔絮长莼花。(其十一)松溪黑水新龙卵，桂洞生硝旧马牙。谁遣虞卿裁道帔，轻绡一匹染朝霞。(其十二)小树开朝径，长茸湿夜烟。柳花惊雪浦，麦雨涨溪田。古刹疏钟度，遥岚破月悬。沙头敲石火，烧竹照渔船。(其十三)","dynasty":"唐代","tags":"写景，抒情，田园，生活，组诗","title":"南园十三首"}
{"author":"李贺","content":"昌谷五月稻，细青满平水。遥峦相压叠，颓绿愁堕地。光洁无秋思，凉旷吹浮媚。竹香满凄寂，粉节涂生翠。草发垂恨鬓，光露泣幽泪。层围烂洞曲，芳径老红醉。攒虫锼古柳，蝉子鸣高邃。大带委黄葛，紫蒲交狭涘。石钱差复藉，厚叶皆蟠腻。汰沙好平白，立马印青字。晚鳞自遨游，瘦鹄暝单跱.嘹嘹湿蛄声，咽源惊溅起。纡缓玉真路，神娥蕙花里。苔絮萦涧砾，山实垂赪紫。小柏俨重扇，肥松突丹髓。鸣流走响韵，垄秋拖光穟.莺唱闵女歌，瀑悬楚练帔。风露满笑眼，骈岩杂舒坠。乱条迸石岭，细颈喧岛毖。日脚扫昏翳，新云启华閟.谧谧厌夏光，商风道清气。高眠服玉容，烧桂祀天几。雾衣夜披拂，眠坛梦真粹。待驾栖鸾老，故宫椒壁圮。鸿珑数铃响，羁臣发凉思。阴藤束朱键，龙帐著魈魅。碧锦帖花檉，香衾事残贵。歌尘蠹木在，舞彩长云似。珍壤割绣段，里俗祖风义。邻凶不相杵，疫病无邪祀。鲐皮识仁惠，丱角知靦耻。县省司刑官，户乏诟租吏。竹薮添堕简，石矶引钩饵。溪湾转水带，芭蕉倾蜀纸。岑光晃縠襟，孤景拂繁事。泉尊陶宰酒，月眉谢郎妓。丁丁幽钟远，矫矫单飞至。霞巘殷嵯峨，危溜听争次。淡蛾流平碧，薄月眇阴悴。凉光入涧岸，廓尽山中意。渔童下宵网，霜禽竦烟翅。潭镜滑蛟涎，浮珠噞鱼戏。风桐瑶匣瑟，萤星锦城使。柳缀长缥带，篁掉短笛吹。石根缘绿藓，芦笋抽丹渍。漂旋弄天影，古桧拏云臂。愁月薇帐红，罥云香蔓刺。芒麦平百井，闲乘列千肆。刺促成纪人，好学鸱夷子。","dynasty":"唐代","title":"昌谷诗（五月二十七日作）"}
{"author":"李贺","content":"青门放弹去，马色连空郊。何年帝家物，玉装鞍上摇。去去走犬归，来来坐烹羔。千金不了馔，貉肉称盘臊。试问谁家子，乃老能佩刀。西山白盖下，贤俊寒萧萧。","dynasty":"唐代","title":"感讽六首其四"}
{"author":"李贺","content":"草暖云昏万里春，宫花拂面送行人。自言汉剑当飞去，何事还车载病身。","dynasty":"唐代","tags":"春天，心情，抒情，壮志未酬，无奈","title":"出城寄权璩杨敬之"}
{"author":"李贺","content":"枫香晚华静，锦水南山影。惊石坠猿哀，竹云愁半岭。凉月生秋浦，玉沙鳞鳞光。谁家红泪客，不忍过瞿塘。","dynasty":"唐代","title":"相和歌辞。蜀国弦"}
{"author":"李贺","content":"悲满千里心，日暖南山石。不谒承明庐，老作平原客。四时别家庙，三年去乡国。旅歌屡弹铗，归问时裂帛。","dynasty":"唐代","title":"客游"}
{"author":"李贺","content":"白日下昆仑，发光如舒丝。徒照葵藿心，不照游子悲。折折黄河曲，日从中央转。旸谷耳曾闻，若木眼不见。奈何铄石，胡为销人。羿弯弓属矢那不中，足令久不得奔，讵教晨光夕昏。","dynasty":"唐代","title":"相和歌辞。日出行"}
{"author":"李贺","content":"萧寺驮经马，元从竺国来。空知有善相，不解走章台。","dynasty":"唐代","title":"马诗二十三首其十九"}
{"author":"李贺","content":"暂系腾黄马，仙人上綵楼。须鞭玉勒吏，何事谪高州。","dynasty":"唐代","title":"马诗二十三首其二十一"}
{"author":"李贺","content":"苦风吹朔寒，沙惊秦木折。舞影逐空天，画鼓馀清节。蜀书秋信断，黑水朝波咽。娇魂从回风，死处悬乡月。","dynasty":"唐代","title":"感讽六首其二"}
{"author":"李贺","content":"桐风惊心壮士苦，衰灯络纬啼寒素。谁看青简一编书，不遣花虫粉空蠹。思牵今夜肠应直，雨冷香魂吊书客。秋坟鬼唱鲍家诗，恨血千年土中碧。","dynasty":"唐代","tags":"悲秋，写鬼，抒情","title":"秋来"}
{"author":"李贺","content":"别浦今朝暗，罗帷午夜愁。鹊辞穿线月，花入曝衣楼。天上分金镜，人间望玉钩。钱塘苏小小，更值一年秋。","dynasty":"唐代","tags":"七夕节，思念","title":"七夕"}
{"author":"李贺","content":"虫响灯光薄，宵寒药气浓。君怜垂翅客，辛苦尚相从。","dynasty":"唐代","tags":"失意，伤怀，感激","title":"昌谷读书示巴童"}
{"author":"李贺","content":"采玉采玉须水碧，琢作步摇徒好色。老夫饥寒龙为愁，蓝溪水气无清白。夜雨冈头食蓁子，杜鹃口血老夫泪。蓝溪之水厌生人，身死千年恨溪水。斜山柏风雨如啸，泉脚挂绳青袅袅。村寒白屋念娇婴，古台石磴悬肠草。","dynasty":"唐代","tags":"贫困，凄凉","title":"老夫采玉歌"}
{"author":"李贺","content":"西施晓梦绡帐寒，香鬟堕髻半沉檀。辘轳咿哑转鸣玉，惊起芙蓉睡新足。双鸾开镜秋水光，解鬟临镜立象床。一编香丝云撒地，玉钗落处无声腻。纡手却盘老鸦色，翠滑宝钗簪不得。春风烂漫恼娇慵，十八鬟多无气力。妆成婑鬌欹不斜，云裾数步踏雁沙。背人不语向何处？下阶自折樱桃花。","dynasty":"唐代","tags":"女子","title":"美人梳头歌"}
{"author":"李贺","content":"胡角引北风，蓟门白于水。天含青海道，城头月千里。露下旗濛濛，寒金鸣夜刻。蕃甲锁蛇鳞，马嘶青冢白。秋静见旄头，沙远席羁愁。帐北天应尽，河声出塞流。","dynasty":"唐代","tags":"乐府，边塞","title":"塞下曲"}
{"author":"李贺","content":"韩员外愈皇甫侍御湜见过因而命作华裾织翠青如葱，金环压辔摇玲珑。马蹄隐耳声隆隆，入门下马气如虹。云是东京才子，文章巨公。二十八宿罗心胸，九精耿耿贯当中。殿前作赋声摩空，笔补造化天无功。庞眉书客感秋蓬，谁知死草生华风。我今垂翅附冥鸿，他日不羞蛇作龙。","dynasty":"唐代","tags":"访友，写人，叙事，赞颂","title":"高轩过"}
{"author":"李贺","content":"枫香晚花静，锦水南山影。惊石坠猿哀，竹云愁半岭。凉月生秋浦，玉沙粼粼光。谁家红泪客，不忍过瞿塘。","dynasty":"唐代","tags":"山水，写景，抒情，离别","title":"蜀国弦"}
{"author":"李贺","content":"先辈匣中三尺水，曾入吴潭斩龙子。隙月斜明刮露寒，练带平铺吹不起。蛟胎皮老蒺藜刺，鸊鹈淬花白鹇尾。直是荆轲一片心，莫教照见春坊字。挼丝团金悬簏簌，神光欲截蓝田玉。提出西方白帝惊，嗷嗷鬼母秋郊哭。","dynasty":"唐代","tags":"咏剑","title":"春坊正字剑子歌"}
{"author":"李贺","content":"忽忆周天子，驱车上玉山。鸣驺辞凤苑，赤骥最承恩。","dynasty":"唐代","tags":"写马，愤慨，怀才不遇","title":"马诗二十三首·其三"}
{"author":"李贺","content":"鸦翎羽箭山桑弓，仰天射落衔芦鸿。麻衣黑肥冲北风，带酒日晚歌田中。男儿屈穷心不穷，枯荣不等嗔天公。寒风又变为春柳，条条看即烟濛濛。","dynasty":"唐代","tags":"叙事，抒怀，怀才不遇，愤懑，豪迈","title":"野歌"}
{"author":"李贺","content":"南风吹山作平地，帝遣天吴移海水。王母桃花千遍红，彭祖巫咸几回死？青毛骢马参差钱，娇春杨柳含缃烟。筝人劝我金屈卮，神血未凝身问谁？不须浪饮丁都护，世上英雄本无主。买丝绣作平原君，有酒唯浇赵州土。漏催水咽玉蟾蜍，卫娘发薄不胜梳。羞见秋眉换新绿，二十男儿那刺促？","dynasty":"唐代","tags":"春天，写景，抒怀","title":"浩歌"}
{"author":"李贺","content":"武帝爱神仙，烧金得紫烟。厩中皆肉马，不解上青天。","dynasty":"唐代","tags":"借古讽今，写马，寓人","title":"马诗二十三首·其二十三"}
{"author":"李贺","content":"秋野明，秋风白，塘水漻漻虫啧啧。云根苔藓山上石，冷红泣露娇啼色。荒畦九月稻叉牙，蛰萤低飞陇径斜。石脉水流泉滴沙，鬼灯如漆点松花。","dynasty":"唐代","tags":"秋天，写景","title":"南山田中行"}
{"author":"李贺","content":"落莫谁家子，来感长安秋。壮年抱羁恨，梦泣生白头。瘦马秣败草，雨沫飘寒沟。南宫古帘暗，湿景传签筹。家山远千里，云脚天东头。忧眠枕剑匣，客帐梦封侯。","dynasty":"唐代","tags":"秋天，写雨，抒怀，怀才不遇，愤懑","title":"崇义里滞雨"}
{"author":"李贺","content":"秦王骑虎游八极，剑光照空天自碧。羲和敲日玻璃声，劫灰飞尽古今平。龙头泻酒邀酒星，金槽琵琶夜枨枨。洞庭雨脚来吹笙，酒酣喝月使倒行。银云栉栉瑶殿明，宫门掌事报一更。花楼玉凤声娇狞，海绡红文香浅清，黄鹅跌舞千年觥。仙人烛树蜡烟轻，清琴醉眼泪泓泓。","dynasty":"唐代","tags":"写人，讽喻","title":"秦王饮酒"}
{"author":"李贺","content":"催榜渡乌江，神骓泣向风。君王今解剑，何处逐英雄？","dynasty":"唐代","tags":"写马，抒怀，怀才不遇","title":"马诗二十三首·其十"}
{"author":"李贺","content":"白景归西山，碧华上迢迢。今古何处尽，千岁随风飘。海沙变成石，鱼沫吹秦桥。空光远流浪，铜柱从年消。","dynasty":"唐代","tags":"自然，历史，讽刺","title":"古悠悠行"}
{"author":"李贺","content":"洞庭明月一千里，凉风雁啼天在水。九节菖蒲石上死，湘神弹琴迎帝子。山头老桂吹古香，雌龙怨吟寒水光。沙浦走鱼白石郎，闲取真珠掷龙堂。","dynasty":"唐代","tags":"抒怀，怀才不遇，讽刺","title":"帝子歌"}
{"author":"李贺","content":"伯乐向前看，旋毛在腹间。只今掊白草，何日蓦青山？","dynasty":"唐代","tags":"写马，愤慨，怀才不遇","title":"马诗二十三首·其十八"}
{"author":"李贺","content":"昆仑使者无消息，茂陵烟树生愁色。金盘玉露自淋漓，元气茫茫收不得。麒麟背上石文裂，虬龙鳞下红枝折。何处偏伤万国心，中天夜久高明月。","dynasty":"唐代","tags":"怀古，写人","title":"昆仑使者"}
{"author":"李贺","content":"长戈莫舂，长弩莫抨。乳孙哺子，教得生狞。举头为城，掉尾为旌。东海黄公，愁见夜行。道逢驺虞，牛哀不平。何用尺刀？壁上雷鸣。泰山之下，妇人哭声。官家有程，吏不敢听。","dynasty":"唐代","tags":"写虎，忧愤，忧国","title":"猛虎行"}
{"author":"李贺","content":"端州石工巧如神，踏天磨刀割紫云。佣刓抱水含满唇，暗洒苌弘冷血痕。纱帷昼暖墨花春，轻沤漂沫松麝薰。干腻薄重立脚匀，数寸光秋无日昏。圆毫促点声静新，孔砚宽顽何足云！","dynasty":"唐代","tags":"咏物，赞美，砚石","title":"杨生青花紫石砚歌"}
{"author":"李贺","content":"垂杨叶老莺哺儿，残丝欲断黄蜂归。绿鬓年少金钗客，缥粉壶中沉琥珀。花台欲暮春辞去，落花起作回风舞。榆荚相催不知数，沈郎青钱夹城路。","dynasty":"唐代","tags":"宴会，伤春，抒怀","title":"残丝曲"}
{"author":"李贺","content":"咽咽学楚吟，病骨伤幽素。秋姿白发生，木叶啼风雨。灯青兰膏歇，落照飞蛾舞。古壁生凝尘，羁魂梦中语。","dynasty":"唐代","tags":"写景，忧国忧民","title":"伤心行"}
{"author":"李贺","content":"莲枝未长秦蘅老，走马驮金斸春草。水灌香泥却月盘，一夜绿房迎白晓。美人醉语园中烟，晚华已散蝶又阑。梁王老去罗衣在，拂袖风吹蜀国弦。归霞帔拖蜀帐昏，嫣红落粉罢承恩。檀郎谢女眠何处？楼台月明燕夜语。","dynasty":"唐代","tags":"牡丹","title":"牡丹种曲"}
{"author":"李贺","content":"方领蕙带折角巾，杜若已老兰苕春。南山削秀蓝玉合，小雨归去飞凉云。熟杏暖香梨叶老，草梢竹栅锁池痕。郑公乡老开酒尊，坐泛楚奏吟招魂。","dynasty":"唐代","title":"南园"}
{"author":"李贺","content":"井上辘轳床上转。水声繁，弦声浅。情若何，荀奉倩。城头日，长向城头住。一日作千年，不须流下去。","dynasty":"唐代","tags":"夫妻，爱情，生活","title":"后园凿井歌"}
{"author":"李贺","content":"今宵好风月，阿侯在何处。为有倾人色，翻成足愁苦。东湖采莲叶，南湖拔蒲根。未持寄小姑，且持感愁魂。","dynasty":"唐代","tags":"爱情，女子，回忆，相思","title":"绿水词"}
{"author":"李贺","content":"碧丛丛，高插天，大江翻澜神曳烟。楚魂寻梦风飔然，晓风飞雨生苔钱。瑶姬一去一千年，丁香筇竹啼老猿。古祠近月蟾桂寒，椒花坠红湿云间。","dynasty":"唐代","tags":"写山，写景","title":"巫山高"}
{"author":"李贺","content":"长歌破衣襟，短歌断白发。秦王不可见，旦夕成内热。渴饮壶中酒，饥拔陇头粟。凄凉四月阑，千里一时绿。夜峰何离离，明月落石底。徘徊沿石寻，照出高峰外。不得与之游，歌成鬓先改。","dynasty":"唐代","tags":"仕途，抒情，愤懑","title":"长歌续短歌"}
{"author":"李贺","content":"妾家住横塘，红纱满桂香。青云教绾头上髻，明月与作耳边珰。莲风起，江畔春；大堤上，留北人。郎食鲤鱼尾，妾食猩猩唇。莫指襄阳道，绿浦归帆少。今日菖蒲花，明朝枫树老。","dynasty":"唐代","tags":"爱情，女子","title":"大堤曲"}
{"author":"李贺","content":"飂叔去匆匆，如今不豢龙。夜来霜压栈，骏骨折西风。","dynasty":"唐代","tags":"写马，愤慨，怀才不遇","title":"马诗二十三首·其九"}
{"author":"李贺","content":"休洗红，洗多红色浅。卿卿骋少年，昨日殷桥见。封侯早归来，莫作弦上箭。","dynasty":"唐代","tags":"女子，送别，抒情","title":"休洗红"}
{"author":"李贺","content":"头玉硗硗眉刷翠，杜郎生得真男子。骨重神寒天庙器，一双瞳人剪秋水。竹马梢梢摇绿尾，银鸾睒光踏半臂。东家娇娘求对值，浓笑画空作唐字。眼大心雄知所以，莫忘作歌人姓李。","dynasty":"唐代","title":"唐儿歌（杜豳公之子）"}
{"author":"李贺","content":"文人沈亚之，元和七年以书不中第，返归于吴江。吾悲其行，无钱酒以劳，又感沈之勤请，乃歌一解以送之。吴兴才人怨春风，桃花满陌千里红。紫丝竹断骢马小，家住钱塘东复东。白藤交穿织书笈，短策齐裁如梵夹。雄光宝矿献春卿，烟底蓦波乘一叶。春卿拾材白日下，掷置黄金解龙马。携笈归江重入门，劳劳谁是怜君者。吾闻壮夫重心骨，古人三走无摧捽。请君待旦事长鞭，他日还辕及秋律。","dynasty":"唐代","tags":"送别，宽慰","title":"送沈亚之歌·并序"}
{"author":"李贺","content":"箨落长竿削玉开，君看母笋是龙材。更容一夜抽千尺，别却池园数寸泥。斫取青光写楚辞，腻香春粉黑离离。无情有恨何人见，露压烟啼千万枝。家泉石眼两三茎，晓看阴根紫脉生。今年水曲春沙上，笛管新篁拔玉青。古竹老梢惹碧云，茂陵归卧叹清贫。风吹千亩迎雨啸，鸟重一枝入酒尊。","dynasty":"唐代","tags":"咏物，写竹，抒怀，言志","title":"昌谷北园新笋四首"}
{"author":"李贺","content":"春月夜啼鸦，宫帘隔御花。云生朱络暗，石断紫钱斜。玉碗盛残露，银灯点旧纱。蜀王无近信，泉上有芹芽。","dynasty":"唐代","tags":"月夜，写景，讽喻","title":"过华清宫"}
{"author":"李贺","content":"长卿怀茂陵，绿草垂石井。弹琴看文君，春风吹鬓影。梁王与武帝，弃之如断梗。惟留一简书，金泥泰山顶。日夕著书罢，惊霜落素丝。镜中聊自笑，讵是南山期。头上无幅巾，苦蘗已染衣。不见清溪鱼，饮水得自宜。","dynasty":"唐代","tags":"抒怀，愤懑，愁苦","title":"咏怀二首"}
{"author":"李贺","content":"火乌日暗崩腾云，秦皇虎视苍生群。烧书灭国无暇日，铸剑佩玦惟将军。玉坛设醮思冲天，一世二世当万年。烧丹未得不死药，拏舟海上寻神仙。鲸鱼张鬣海波沸，耕人半作征人鬼。雄豪气猛如焰烟，无人为决天河水。谁最苦兮谁最苦，报人义士深相许。渐离击筑荆卿歌，荆卿把酒燕丹语。剑如霜兮胆如铁，出燕城兮望秦月。天授秦封祚未移，衮龙衣点荆卿血。朱旗卓地白虎死，汉皇知是真天子。","dynasty":"唐代","title":"白虎行"}
{"author":"李贺","content":"女巫浇酒云满空，玉炉炭火香咚咚。海神山鬼来座中，纸钱窸窣鸣旋风。相思木贴金舞鸾，攒蛾一啑重一弹。呼星召鬼歆杯盘，山魅食时人森寒。终南日色低平湾，神兮长在有无间。神嗔神喜师更颜，送神万骑还青山。","dynasty":"唐代","tags":"揭露","title":"神弦"}
{"author":"李贺","content":"依依宜织江雨空，雨中六月兰台风。博罗老仙时出洞，千岁石床啼鬼工。蛇毒浓凝洞堂湿，江鱼不食衔沙立。欲剪箱中一尺天，吴娥莫道吴刀涩。","dynasty":"唐代","tags":"写物，赞美","title":"罗浮山父与葛篇"}
{"author":"李贺","content":"落魄三月罢，寻花去东家。谁作送春曲，洛岸悲铜驼。桥南多马客，北山饶古人。客饮杯中酒，驼悲千万春。生世莫徒劳，风吹盘上烛。厌见桃株笑，铜驼夜来哭。","dynasty":"唐代","tags":"抒情，悲伤，愁苦","title":"铜驼悲"}
{"author":"李贺","content":"漆灰骨末丹水沙，凄凄古血生铜花。白翎金竿雨中尽，直余三脊残狼牙。我寻平原乘两马，驿东石田蒿坞下。风长日短星萧萧，黑旗云湿悬空夜。左魂右魄啼肌瘦，酪瓶倒尽将羊炙。虫栖雁病芦笋红，回风送客吹阴火。访古丸澜收断镞，折锋赤璺曾刲肉。南陌东城马上儿，劝我将金换簝竹。","dynasty":"唐代","tags":"怀古，抒情，孤寂","title":"长平箭头歌"}
{"author":"李贺","content":"晓声隆隆催转日，暮声隆隆呼月出。汉城黄柳映新帘，柏陵飞燕埋香骨。磓碎千年日长白，孝武秦皇听不得。从君翠发芦花色，独共南山守中国。几回天上葬神仙，漏声相将无断绝。","dynasty":"唐代","tags":"人生，生死","title":"官街鼓"}
{"author":"李贺","content":"江中绿雾起凉波，天上叠巘红嵯峨。水风浦云生老竹，渚暝蒲帆如一幅。鲈鱼千头酒百斛，酒中倒卧南山绿。吴歈越吟未终曲，江上团团贴寒玉。","dynasty":"唐代","tags":"江南，写景，山水","title":"江南弄"}
{"author":"李贺","content":"雀步蹙沙声促促，四尺角弓青石镞。黑幡三点铜鼓鸣，高作猿啼摇箭箙。彩巾缠踍幅半斜，溪头簇队映葛花。山潭晚雾吟白鼍，竹蛇飞蠹射金沙。闲驱竹马缓归家，官军自杀容州槎。","dynasty":"唐代","tags":"叙事，战争，生活","title":"黄家洞"}
{"author":"李贺","content":"真珠小娘下清廓，洛苑香风飞绰绰。寒鬓斜钗玉燕光，高楼唱月敲悬珰。兰风桂露洒幽翠，红弦袅云咽深思。花袍白马不归来，浓蛾叠柳香唇醉。金鹅屏风蜀山梦，鸾裾凤带行烟重。八骢笼晃脸差移，日丝繁散曛罗洞。市南曲陌无秋凉，楚腰卫鬓四时芳。玉喉窱窱排空光，牵云曳雪留陆郎。","dynasty":"唐代","title":"洛姝真珠"}
{"author":"李贺","content":"草暖云昏万里春，宫花拂面送行人。自言汉剑当飞去，何事还车载病身。","dynasty":"唐代","tags":"春天，心情，抒情，壮志未酬，无奈","title":"出城寄权璩杨敬之"}
{"author":"李贺","content":"别弟三年后，还家一日余。醁醽今夕酒，缃帙去时书。病骨犹能在，人间底事无？何须问牛马，抛掷任枭卢！","dynasty":"唐代","tags":"仕途，抒怀，怀才不遇，愤懑","title":"示弟"}
{"author":"李贺","content":"送客饮别酒，千觞无赭颜。何物最伤心？马首鸣金环。野色浩无主，秋明空旷间。坐来壮胆破，断目不能看。行槐引西道，青梢长攒攒。韦郎好兄弟，叠玉生文翰。我在山上舍，一亩蒿硗田。夜雨叫租吏，春声暗交关。谁解念劳劳？苍突唯南山。","dynasty":"唐代","tags":"送别，友人，思念","title":"送韦仁实兄弟入关"}
{"author":"李贺","content":"楼前流水江陵道，鲤鱼风起芙蓉老。晓钗催鬓语南风，抽帆归来一日功。鼍吟浦口飞梅雨，竿头酒旗换青苎。萧骚浪白云差池，黄粉油衫寄郎主。新槽酒声苦无力，南湖一顷菱花白。眼前便有千里愁，小玉开屏见山色。","dynasty":"唐代","tags":"女子，怀人，相思，伤怀","title":"江楼曲"}
{"author":"李贺","content":"青霓扣额呼宫神，鸿龙玉狗开天门。石榴花发满溪津，溪女洗花染白云。绿章封事咨元父，六街马蹄浩无主。虚空风气不清冷，短衣小冠作尘土。金家香弄千轮鸣，扬雄秋室无俗声。愿携汉戟招书鬼，休令恨骨填蒿里。","dynasty":"唐代","tags":"写景，抒请，同情，百姓","title":"绿章封事"}
{"author":"李贺","content":"园中莫种树，种树四时愁。独睡南床月，今秋似去秋。","dynasty":"唐代","title":"莫种树"}
{"author":"李贺","content":"日暖自萧条，花悲北郭骚。榆穿莱子眼，柳断舞儿腰。上幕迎神燕，飞丝送百劳。胡琴今日恨，急语向檀槽。","dynasty":"唐代","tags":"春天，写景，抒情，愁闷","title":"感春"}
{"author":"李贺","content":"天迷迷，地密密。熊虺食人魂，雪霜断人骨。嗾犬狺狺相索索，舐掌偏宜佩兰客。帝遣乘轩灾自息，玉星点剑黄金轭。我虽跨马不得还，历阳湖波大如山。毒虬相视振金环，狻猊猰貐吐馋涎。鲍焦一世披草眠，颜回廿九鬓毛斑。颜回非血衰，鲍焦不违天；天畏遭衔啮，所以致之然。分明犹惧公不信，公看呵壁书问天。","dynasty":"唐代","tags":"抒怀，社会，现实，写狗古诗18首","title":"公无出门"}
{"author":"李贺","content":"杨花扑帐春云热，龟甲屏风醉眼缬。东家胡蝶西家飞，白骑少年今日归。","dynasty":"唐代","tags":"写人，女子，思念","title":"蝴蝶飞"}
{"author":"李贺","content":"入苑白泱泱，宫人正靥黄。绕堤龙骨冷，拂岸鸭头香。别馆惊残梦，停杯泛小觞。幸因流浪处，暂得见何郎。","dynasty":"唐代","tags":"叙事，宫廷","title":"同沈驸马赋得御沟水"}
{"author":"李贺","content":"扫断马蹄痕，衙回自闭门。长枪江米熟，小树枣花春。向壁悬如意，当帘阅角巾。犬书曾去洛，鹤病悔游秦。土甑封茶叶，山杯锁竹根。不知船上月，谁棹满溪云？","dynasty":"唐代","tags":"羁旅，孤独，壮志未酬","title":"始为奉礼忆昌谷山居"}
{"author":"李贺","content":"庾肩吾于梁时，尝作宫体谣引，以应和皇子。及国势沦败，肩吾先潜难会稽，后始还家。仆意其必有遗文，今无得焉，故作还自会稽歌以补其悲。野粉椒壁黄，湿萤满梁殿。台城应教人，秋衾梦铜辇。吴霜点归鬓，身与塘蒲晚。脉脉辞金鱼，羁臣守迍贱。","dynasty":"唐代","tags":"怀古，抒情，同情，感慨","title":"还自会稽歌"}
{"author":"李贺","content":"驱马出门意，牢落长安心。两事谁向道，自作秋风吟。","dynasty":"唐代","title":"京城"}
{"author":"李贺","content":"人间无阿童，犹唱水中龙。白草侵烟死，秋藜绕地红。古书平黑石，神剑断青铜。耕势鱼鳞起，坟科马鬣封。菊花垂湿露，棘径卧干蓬。松柏愁香涩，南原几夜风！","dynasty":"唐代","tags":"怀古，抒情","title":"王濬墓下作"}
{"author":"李贺","content":"大人乞马癯乃寒，宗人贷宅荒厥垣。横庭鼠径空土涩，出篱大枣垂珠残。安定美人截黄绶，脱落缨裾暝朝酒。还家白笔未上头，使我清声落人后。枉辱称知犯君眼，排引才升强絙断。洛风送马入长关，阖扇未开逢猰犬。那知坚都相草草，客枕幽单看春老。归来骨薄面无膏，疫气冲头鬓茎少。欲雕小说干天官，宗孙不调为谁怜？明朝下元复西道，崆峒叙别长如天。","dynasty":"唐代","tags":"抒情，感激，感慨","title":"仁和里杂叙皇甫湜"}
{"author":"李贺","content":"宋玉愁空断，娇饶粉自红。歌声春草露，门掩杏花丛。注口樱桃小，添眉桂叶浓。晓奁妆秀靥，夜帐减香筒。钿镜飞孤鹊，江图画水葓。陂陀梳碧凤，腰袅带金虫。杜若含清露，河蒲聚紫茸。月分蛾黛破，花合靥朱融。发重疑盘雾，腰轻乍倚风。密书题豆蔻，隐语笑芙蓉。莫锁茱萸匣，休开翡翠笼。弄珠惊汉燕，烧蜜引胡蜂。醉缬抛红网，单罗挂绿蒙。数钱教姹女，买药问巴賨.匀脸安斜雁，移灯想梦熊。肠攒非束竹，胘急是张弓。晚树迷新蝶，残霓忆断虹。古时填渤澥，今日凿崆峒。绣沓褰长幔，罗裙结短封。心摇如舞鹤，骨出似飞龙。井槛淋清漆，门铺缀白铜。隈花开兔径，向壁印狐踪。玳瑁钉帘薄，琉璃叠扇烘。象床缘素柏，瑶席卷香葱。细管吟朝幌，芳醪落夜枫。宜男生楚巷，栀子发金墉。龟甲开屏涩，鹅毛渗墨浓。黄庭留卫瓘，绿树养韩冯。鸡唱星悬柳，鸦啼露滴桐。黄娥初出座，宠妹始相从。蜡泪垂兰烬，秋芜扫绮栊。吹笙翻旧引，沽酒待新丰。短珮愁填粟，长弦怨削菘。曲池眠乳鸭，小阁睡娃僮。褥缝篸双线，钩绦辫五总。蜀烟飞重锦，峡雨溅轻容。拂镜羞温峤，薰衣避贾充。鱼生玉藕下，人在石莲中。含水弯蛾翠，登楼选马騣.使君居曲陌，园令住临邛。桂火流苏暖，金炉细炷通。春迟王子态，莺啭谢娘慵。玉漏三星曙，铜街五马逢。犀株防胆怯，银液镇心忪。跳脱看年命，琵琶道吉凶。王时应七夕，夫位在三宫。无力涂云母，多方带药翁。符因青鸟送，囊用绛纱缝。汉苑寻官柳，河桥阂禁钟。月明中妇觉，应笑画堂空。","dynasty":"唐代","title":"恼公"}
{"author":"李贺","content":"公莫舞歌者，咏项伯翼蔽刘沛公也。会中壮士，灼灼于人，故无复书；且南北乐府率有歌引。贺陋诸家，今重作公莫舞歌云。方花古础排九楹，刺豹淋血盛银罂。华筵鼓吹无桐竹，长刀直立割鸣筝。横楣粗锦生红纬，日炙锦嫣王未醉。腰下三看宝玦光，项庄掉鞘栏前起。材官小尘公莫舞，座上真人赤龙子。芒砀云端抱天回，咸阳王气清如水。铁枢铁楗重束关，大旗五丈撞双环。汉王今日须秦印，绝膑刳肠臣不论。","dynasty":"唐代","tags":"颂歌","title":"公莫舞歌"}
{"author":"李贺","content":"青骢马肥金鞍光，龙脑入缕罗衫香。美人狭坐飞琼觞，贫人唤云天上郎。别起高楼临碧筱，丝曳红鳞出深沼。有时半醉百花前，背把金丸落飞鸟。自说生来未为客，一身美妾过三百。岂知劚地种苗家，官税频催勿人织。长得积玉夸豪毅，每揖闲人多意气。生来不读半行书，只把黄金买身贵。少年安得长少年，海波尚变为桑田。荣枯递传急如箭，天公不肯于公偏。莫道韶华镇长在，发白面皱专相待。","dynasty":"唐代","title":"啁少年"}
{"author":"李贺","content":"御服沾霜露，天衢长蓁棘。金隐秋尘姿，无人为带饰。玉堂歌声寝，芳林烟树隔。云阳台上歌，鬼哭复何益。铁剑常光光，至凶威屡逼。强枭噬母心，奔厉索人魄。相看两相泣，泪下如波激。宁用清酒为，欲作黄泉客。不说玉山颓，且无饮中色。勉从天帝诉，天上寡沈厄。无处张繐帷，如何望松柏。妾身昼团团，君魂夜寂寂。蛾眉自觉长，颈粉谁怜白。矜持昭阳意，不肯看南陌。","dynasty":"唐代","title":"汉唐姬饮酒歌"}
{"author":"李贺","content":"月漉漉，波烟玉。莎青桂花繁，芙蓉别江木。粉态袷罗寒，雁羽铺烟湿。谁能看石帆，乘船镜中入。秋白鲜红死，水香莲子齐。挽菱隔歌袖，绿刺罥银泥。","dynasty":"唐代","title":"月漉漉篇"}
{"author":"李贺","content":"白狐向月号山风，秋寒扫云留碧空。玉烟青湿白如幢，银湾晓转流天东。溪汀眠鹭梦征鸿，轻涟不语细游溶。层岫回岑复叠龙，苦篁对客吟歌筒。","dynasty":"唐代","tags":"写景，自然，抒情","title":"溪晚凉"}
{"author":"李贺","content":"渠水红繁拥御墙，风娇小叶学娥妆。垂帘几度青春老，堪锁千年白日长。","dynasty":"唐代","tags":"写景，抒怀，写人，遭遇","title":"三月过行宫"}
{"author":"方开之","content":"天下名山饶洞穴，不似南安最奇绝。一峰突兀上干天，十二子孙旁就列。上有虚窗透碧霄，夜分明月归岩腹。","dynasty":"宋代","title":"定光南安岩"}
{"author":"戈牢","content":"圣乾文德最称贤，自古儒生少比肩。再启龙门将二纪，两司莺谷已三年。蓬山皆美成荣贵，金榜谁知忝后先。正是感恩流涕日，但思旌旆碧峰前。","dynasty":"唐代","title":"和主司王起（一作和主司酬周侍郎）"}
{"author":"苏检","content":"还吴东去过澄城，楼上清风酒半醒。想得到家春已暮，海棠千树已凋零。","dynasty":"唐代","title":"与夫同咏诗"}
{"author":"盍西村","content":"闲来乘兴访渔樵，寻林泉故交。开怀畅饮两三瓢，只愿身安乐。笑了重还笑，沉醉倒。","dynasty":"元代","title":"【双调】快活年"}
{"author":"盍西村","content":"春宴柳花风微荡香埃，梨花雪乱点苍苔。锦绣云红窗缥缈，麝兰烟翠帘叆叇。【小梁州】珠箔银屏次第开，十二瑶阶。蔷薇洞侧牡丹台，神仙界，何必到天台。【幺】金笼鹦鹉舌头快，向人前说的明白。翠槛边，雕栏外，金沟一派，只许燕莺来。【醉太平】梁园赋客，金谷英才。吴歌楚舞玳筵排，有猩唇豹胎。珊瑚树拂珍珠盖，鸳鸯衫束麒麟带，芙蓉鬓亸凤凰钗，千金怎买？","dynasty":"元代","title":"【正宫】脱布衫"}
{"author":"盍西村","content":"临川八景东城早春暮云楼阁画桥东，渐觉花心动。兰麝香中看鸾凤，笑融融，半醒不醉相陪奉。佳宾兴浓，主人情重，合和小桃红。西园秋暮玉簪金菊露凝秋，酿出西园秀。烟柳新来为谁瘦？畅风流，醉归不记黄昏后。小糟细酒，锦堂晴昼，拚却再扶头。江岸水灯万家灯火闹春桥，十里光相照。舞凤翔鸾势绝妙，可怜宵，波间涌出蓬莱岛。香烟乱飘，笙歌喧闹，飞上玉楼腰。金堤风柳落花飞絮舞晴沙，不似都门下。暮折朝攀梦中怕，最堪夸，牧童渔叟偏宜夏。清风睡煞，淡烟难画，掩映两三家。客船晚烟绿云冉冉锁清湾，香彻东西岸。官课今年九分办，厮追攀，渡头买得新鱼雁。杯盘不干，欢欣无限，忘了大家难。戍楼残霞戍楼残照断霞红，只有青山送。梨叶新来带霜重，望归鸿，归鸿也被西风弄。闲愁万种，旧游云梦，回首月明中。市桥月色玉龙高卧一天秋，宝镜青光透。星斗阑干雨晴后，绿悠悠，软风吹动玻璃皱。烟波顺流，乾坤如昼，半夜有行舟。莲塘雨声忽闻疏雨打新荷，有梦都惊破。头上闲云片时过，泛清波，兰舟饱载风流货。诸般小可，齐声高和，唱彻采莲歌。杂咏市朝名利少相关，成败经来惯。莫道无人识真赝，这其间，急流勇退谁能辨？一双俊眼，一条好汉，不见富春山。古今荣辱转头空，都是相般弄。我道虚名不中用，劝英雄，眼前祸患休多种。秦宫汉冢，乌江云梦，依旧起秋风。杏花开候不曾晴，败尽游人兴。红雪飞来满芳径，问春莺，春莺无语风方定。小蛮有情，夜凉人静，唱彻醉翁亭。海棠开过到蔷薇，春色无多味。争奈新来越憔悴，教他谁，小环也似知人意。疏帘卷起，重门不闭，要看燕双飞。淡烟微雨锁横塘，且看无风浪。一叶轻舟任飘荡，芰荷香，渔歌虽美休高唱。些儿晚凉，金沙滩上，多有睡鸳鸯。绿杨堤畔蓼花洲，可爱溪山秀。烟水茫茫晚凉后，捕鱼舟，冲开万顷玻璃皱。乱云不收，残霞妆就，一片洞庭秋。晚来群雀噪茅檐，渐渐云收敛。但觉新凉入藤簟，喜幽潜，佳人学得皆勤俭。闲情幽怨，新愁旧恨，不许上眉尖。淡黄杨柳月中疏，今古横塘路。为问萧郎在何处，近来书，一帆又下潇湘去。试问别后，软绡红泪，多似露荷珠。","dynasty":"元代","title":"【越调】小桃红_临川八景东"}
{"author":"方彦珍","content":"金鸭香残烟尽。翠竹无声风定。举袖欲挑灯，回见月光东映。人静。人静。独自推敲诗韵。","dynasty":"清代","title":"如梦令夜咏"}
{"author":"方彦珍","content":"芳草天涯青遍。满地落花风旋。春去太无情，惆怅雨丝风片。休怨。休怨。胡蝶殷勤留恋。","dynasty":"清代","title":"如梦令题落花胡蝶卷子"}
{"author":"方彦珍","content":"朱楼晨起碧窗推。砌草蒙茸春渐回。猛雨一宵妒早梅。惜花魁。一半独开一半摧。","dynasty":"清代","title":"忆王孙初春即事"}
{"author":"方彦珍","content":"当空红日暑增炎。小艇深湾清沼边。女伴相将戏采莲。味偏妍。一半清心一半甜。","dynasty":"清代","title":"忆王孙仲夏即事"}
{"author":"方彦珍","content":"疏帘花影月光笼。暑退凉生诗思浓。忽讶鏦铮响远空。戛梧桐。一半砧声一半风。","dynasty":"清代","title":"忆王孙新秋即事"}
{"author":"方彦珍","content":"隔宵寒雪喜初晴。隐隐阳乌锁窗明。自折檀梅插胆瓶。嗅寒英。一半浓香一半清。","dynasty":"清代","title":"忆王孙隆冬即事"}
{"author":"方彦珍","content":"寒飙冽。江乡又近重阳节。重阳节。临风感昔，知音耗绝。共此残秋同此月。斯人也合伤离别。伤离别。焉得重来，紫萸同撷。","dynasty":"清代","title":"忆秦娥秋夜怀月仪"}
{"author":"方彦珍","content":"灯明灭。牢骚几许愁怀结。愁怀结。栖鸦绕树，争啼皓月。款步苍苔寻落叶。惊闻断续哀音切。哀音切。何处飘来，数声风笛。","dynasty":"清代","title":"忆秦娥秋夜即事"}
{"author":"方彦珍","content":"卸却珊钩，忽掩映珠栊，浑似凝翠。叠叠湘筠，恍惚墨花涂地。瞬息绘上东墙，只怪那、阳乌西坠。唤小鬟、添助炉香，莫在栏边痴睡。画堂如许春光腻。更堪怜、重重遮避。风檐好把晶灯耀，何用管弦歌吹。呢喃宿燕归梁，增得幽人诗思。看绣屏书几，缥缈云波烟穗。","dynasty":"清代","title":"玲珑四犯帘影。次蔚峰宗兄原韵"}
{"author":"方彦珍","content":"展玩牙签，惜粉翅如新，犹缀荃翠。别却芳丛，那管落红铺地。且喜风雅常亲，更不逐、花风飘坠。待欲随、脉望餐仙，可怕高吟惊睡。幽斋满架云笺腻。一任它、蚋趋萤避。笑侬未技凋虫手，偕和郢都清吹。惟学谢逸生怜，难效元婴才思。想是魂何处，应忆碧苞丹穗。","dynasty":"清代","title":"玲珑四犯书中乾蝴蝶"}
{"author":"方彦珍","content":"剪烛楼东。秋宵爽、拈针刺绣芙蓉。彩绒轻理，配合澹绿深红。病质虽如篱菊瘦，缍怀恰比露华浓。听凄清、征鸿嘹唳，目送长空。人在纱窗小坐，拟赋诗遣兴，树杪摇风。飒飒萧萧，频搅井上疏桐。尤惊梵音聒耳，是何处阇黎鸣夜钟。回眸处，见一弯残月，斜挂高松。","dynasty":"清代","title":"新雁过妆楼秋闺即事"}
{"author":"方彦珍","content":"东墙浩月移花影。是谁人、宜此良宵景。把酒吟秋，有娇红、助侬诗兴。高歌唱，未识海棠曾听。频唤花仙花不应。这宿酲、醉到何时醒。辗转回思，想嫦娥、共伊清韵。待醉了，好去同游幻境。","dynasty":"清代","title":"月上海棠对酒"}
{"author":"方彦珍","content":"既恶喧嚣，又厌烦言。更堪嫌、家务纷缠。惟欣独坐，闲玩诗篇。也不喜游，不好耍，不贪眠。新茶自煮，名花学养。掩纱窗、静护炉烟。针工之暇，笔墨自遣。参书中义，诗中味，静中禅。","dynasty":"清代","title":"行香子述怀"}
{"author":"方彦珍","content":"笑幽人无计遣穷愁，徒自费疑猜。怅风霜屡历，被谁播弄，不许开怀。相必嗔侬好学，天不喜怜才。故设牢骚境，巧作安排。是痴如教尽改，问穹苍可肯，赐我痴呆。果真因为此，何用更徘徊。久情愿、愚顽懵懂，若然能、急速换灵台。也堪算、轮回摘贬，另付形骸。","dynasty":"清代","title":"八声甘州乞痴"}
{"author":"方彦珍","content":"前世何缘，喜今生聚首，声气相联。伯鸾偕德耀，玉树配青莲。言既合、意双虔。更避俗心坚。最堪欣、案眉朝夕，彼此生怜。不须悟道参禅。领衡门幽趣，纸阁芦帘。埋名追隐士，养性学闲仙。棋共著，韵同拈。每并坐齐肩。志清高、心存忠恕，仁义求全。","dynasty":"清代","title":"意难忘与夫子夜坐，书此述怀"}
{"author":"方彦珍","content":"瑞芍亭前红药。丰神嫣媚难描。翻阶凝露不胜娇。香宜罂粟妒，色并鼠姑饶。尤爱魄全明月，晶莹光彻层宵。锦灯千盏唤虹桥。邻舟度新曲，檀板杂笙箫。","dynasty":"清代","title":"临江仙看芍药归舟即事"}
{"author":"孔尚任","content":"问秦淮旧日窗寮，破纸迎风，坏槛当潮，目断魂消。当年粉黛，何处笙箫？罢灯船端阳不闹，收酒旗重九无聊。白鸟飘飘，绿水滔滔，嫩黄花有些蝶飞，新红叶无个人瞧。","dynasty":"清代","tags":"写景，抒情","title":"折桂令·问秦淮"}
{"author":"孔尚任","content":"孤城铁瓮四山围，绝顶高秋坐落晖。眼见长江趋大海，青天却似向西飞。","dynasty":"清代","tags":"登高，写景，热爱，国家","title":"北固山看大江"}
{"author":"孔尚任","content":"层崖翠接尉蓝天，百太清风待皎然。古雪难消山北面，春莺懒到寺东边。经色渡水何妨湿，衲袖穿花更觉鲜。不比人间行路苦，离情也废一宵眼。","dynasty":"清代","title":"送牧堂上人游五台"}
{"author":"孔尚任","content":"淮烟淮水万民迎，飞放兰桡夜不惊。天马逍遥官路大，黄河恬静御桥平。公然衮冕看花立，竟许渔樵近仗行。最是光辉人坠里，龙颜喜顾唤臣名。","dynasty":"清代","title":"送驾至淮上恭赋"}
{"author":"孔尚任","content":"宋寝齐陵尽野莎，英雄有恨欲如何。宝城石坏狐巢大，龙座金消蝠粪多。瞻像犹惊神猛气，禁樵浑仗帝恩波。萧条异代微臣泪，无故秋风洒玉河。","dynasty":"清代","title":"拜明孝陵"}
{"author":"孔尚任","content":"红桥垂柳袅烟村，隋代风流今尚存。酒旆时遮看竹路，画船多系种花门。曾逢粉黛当筵舞，未许笙歌避吏尊。可惜同游无小杜，扑襟丝雨总销魂。","dynasty":"清代","title":"红桥"}
{"author":"孔尚任","content":"忆昔春宵傍父兄，故园风景乍承平。城门吏放深更钥，楼下人听上界笙。珠履贪游从雪涴，花灯不息任天明。谁知此夜来为客，渔火江村照独行。","dynasty":"清代","title":"忆昔"}
{"author":"孔尚任","content":"叉头挑出古云烟，混入时流乞画钱。内府收藏君总在，标题半是启祯年。","dynasty":"清代","title":"赠樊会公"}
{"author":"孔尚任","content":"康熙二十七年夏，中外升平登禾稼。岂有失所一军民，楚中猝变真可讶。我巡海日烟雾深，纷纷耳传信不真。或言乱贼立首领，官兵气靡都降身。湖风湖水路渺茫，万姓夜走看北辰。或言三日把关隘，选将搜粮侵邻界。霍霍磨刀逼官降，忍辱齐向辕门拜。独有一官旧豸衣，强项能使渠魁怪。后来渔船稍稍说，芦中人声夜呜咽。点火照见好须眉，三日绝食唇焦裂。义不受官善哉逃，弃家无乃肠如铁。天兵忽下贼兵死，围城无恙旧妻子。假威骑马坐衙人，相逢羞见丁廉使。丁公丁公今日归，城郭人民无是非。天下诗格属公好，如此风节世又稀。天子召公公去急，丹枫白苇拂征衣。父老争看归来鹤，诗人面上有光辉。","dynasty":"清代","title":"丁廉使名名炜"}
{"author":"孔尚任","content":"鲁中汉碑存十一，任城有三阙里七。郑固墓铭峙东平，苔蚀榛荒亦未失。汉碑结癖谷口翁，渡江搜访辨真实。碑亭凉雨取枕眠，抉神剔髓叹唧唧。惝恍拱揖汉代贤，梦中传授点画毕。蝉翼响拓携满囊，晓风吹须策驴疾。归来检付高手工，蜜香侧理装成帙。碑额碑穿碑阴完，《集中录》中无缺逸。文檀为函玉为签，琳琅金薤照晴日。谷口危坐四壁观，何殊蠹简蝌蚪漆。以指画腹昼夜思，久久古人精神出。纵横能为径丈书，小者针虿皆绵密。横飞直牵力千钧，盛年已入中郎室。如今垂老不轻挥，瘦臂撑拄肩崒嵂。镫下为我摹数番，古劲如镵金石质。汉后隶书谁登峰，学问无如谷口笔。珍重藏之胜藏碑，赞服作歌美非溢。","dynasty":"清代","title":"郑谷口隶书歌"}
{"author":"孔尚任","content":"淙淙历冷泉，乱石路频转。久之见白云，云中吠黄犬。篱门呼始开，此时主人膳。我入拜其床，倒屣意颇善。著书充屋梁，欲读从何展。数语发精微，所得已不浅。先生忧世肠，意不在经典。埋名深山巅，穷饿极淹蹇。每夜哭风雷，鬼出神为显。说向有心人，涕泪胡能免。","dynasty":"清代","title":"白云庵访张瑶星道士"}
{"author":"孔尚任","content":"铮铮凌廷尉，殉节何其壮。赤血已化碧，白骨无山葬。年年樵牧儿，来往敲柩唱。吴公高义人，闻之神凄怆。醵钱重治棺，斸石坚其圹。一旦马鬣增，松楸郁在望。忠魂欣有栖，孤寡来灌鬯。再拜贤大夫，喜极哭相向。大夫答何言，泪滴马鞍上。","dynasty":"清代","title":"凌名柯先生遗骸久暴吴园次知湖州始为卜葬口述其事因纪之"}
{"author":"舒元舆","content":"投迹清冰上，凝光动早春。兢兢愁陷履，步步怯移身。鸟照微生水，狐听或过人。细迁形外影，轻蹑镜中轮。咫尺忧偏远，危疑惧已频。愿坚容足分，莫使独惊神。","dynasty":"唐代","title":"履春冰"}
{"author":"舒元舆","content":"湘江舞罢忽成悲，便脱蛮靴出绛帷。谁是蔡邕琴酒客，魏公怀旧嫁文姬。","dynasty":"唐代","title":"赠李翱"}
{"author":"舒元舆","content":"斯去千年，冰生唐时。冰复去矣，后来者谁？后千年有人，谁能待之。后千年无人，篆止于斯。呜呼主人，为吾宝之。","dynasty":"唐代","title":"题李阳冰玉箸篆词"}
{"author":"舒元舆","content":"将寻国朝事，静读柳芳历。八月日之五，开卷忽感激。正当天宝末，抚事坐追惜。仰思圣明帝，贻祸在肘腋。杨李盗吏权，贪残日狼藉。燕戎伺其便，百万奋长戟。两河连烟尘，二京成瓦砾。生人死欲尽，揳业犹不息。肃宗传宝图，寇难连年击。天地方开泰，铸鼎成继述。万国哭龙衮，悲思动蛮貊。自此千秋节，不复动金石。悲风扬霜天，繐帷冷尘席。零落太平老，东西乱离客。往往为余言，呜咽泪双滴。况当近塞地，哀吹起边笛。抚几观陈文，使我心不怿。花萼笑繁华，温泉树容碧。霓裳烟云尽，梨园风雨隔。露囊与金镜，东逝惊波溺。昔闻欢娱事，今日成惨戚。神仙不可求，剑玺苔文积。万古长恨端，萧萧泰陵陌。","dynasty":"唐代","title":"八月五日中部官舍读唐历天宝已来追怆故事"}
{"author":"舒元舆","content":"中部接戎塞，顽山四周遭。风冷木长瘦，石硗人亦劳。牧守苟怀仁，痒之时为搔。其爱如赤子，始得无啼号。奈何贪狼心，润屋沉脂膏。攫搏如猛虎，吞噬若狂獒。山秃逾高采，水穷益深捞。龟鱼既绝迹，鹿兔无遗毛。氓苦税外缗，吏忧笑中刀。大君明四目，烛之洞秋毫。眷兹一州命，虑齐坠波涛。临轩诏小臣，汝往穷贪饕。分明举公法，为我缓穷骚。小臣诚小心，奉命如煎熬。饮冰不待夕，驱马凌晨皋。及此督簿书，游词出狴牢。门墙见狼狈，案牍闻腥臊。探情与之言，变态如奸猱。真非既巧饰，伪意乃深韬。去恶犹农夫，稂莠须耘耨。恢恢布疏网，罪者何由逃。自顾孱钝姿，利器非能操。六旬始归奏，霜落秋原蒿。寄谢守土臣，努力清郡曹。须知所甚卑，勿谓天之高。","dynasty":"唐代","title":"坊州按狱"}
{"author":"舒元舆","content":"轩辕厌代千万秋，渌波浩荡东南流。今来古往无不死，独有天地长悠悠。我乘驿骑到中部，古闻此地为渠搜。桥山突兀在其左，荒榛交锁寒风愁。神仙天下亦如此，况我戚促同蜉游。谁言衣冠葬其下，不见弓剑何人收。哀喧叫笑牧童戏，阴天月落狐狸游。却思皇坟立人极，车轮马迹无不周。洞庭张乐降玄鹤，涿鹿大战摧蚩尤。知勇神天不自大，风后力牧输长筹。襄城迷路问童子，帝乡归去无人留。崆峒求道失遗迹，荆山铸鼎馀荒丘。君不见黄龙飞去山下路，断髯成草风飕飕。","dynasty":"唐代","title":"桥山怀古"}
{"author":"舒元舆","content":"十年一相见，世俗信多岐。云雨易分散，山川长间之。我衔凤阙恩，按狱桥山陲。君在龙骧府，掌奏羽檄词。相去百馀里，魂梦自相驰。形容在胸臆，书札通相思。烦君爱我深，轻车忽载脂。塞门秋色老，霜气方凝姿。此地少平川，冈阜相参差。谁知路非远，行者多云疲。君能犯劲风，信宿凌欹危。情亲不自倦，下马开双眉。相对坐沉吟，屈指惊岁时。万事且莫问，一杯欣共持。阳乌忽西倾，明蟾挂高枝。卷帘引瑶玉，灭烛临霜墀。中庭有疏芦，淅淅闻风吹。长河卷云色，凝碧无瑕疵。一言开我怀，旷然澹希夷。悠悠夜方永，冷思偏相宜。眉睫无他人，与君闲解题。陶然叩寂寞，再请吟清诗。得意且忘言，何况竹与丝。顷刻过三夕，起坐轻四肢。明朝告行去，惨然还别离。出门送君去，君马扬金羁。回来坐空堂，寂寞无人知。重重碧云合，何处寻佳期。","dynasty":"唐代","title":"坊州按狱苏氏庄记室二贤自鄜州走马…寂寞因成诗寄之"}
{"author":"邓深","content":"雨飘零，风凄清。坐念今夕月，知从何处明。未须无月更作恶，但愿有酒常同倾。","dynasty":"宋代","title":"中秋无月肯堂邀小酌赋三五七言"}
{"author":"邓深","content":"嘲弄春晴禽斗语，揄扬风色柳摇丝。麦苗含穗枇杷熟，却似江南四月时。","dynasty":"宋代","title":"仲春即事"}
{"author":"邓深","content":"兰江路尽按荆江，竹屋萧条草树荒。许久长晴坐极暑，霎时疏雨做重阳。明眸纵少新开菊，随量何妨浅旧游。烂漫赋诗兼酪酊，不在嘉节若为酬。","dynasty":"宋代","title":"重九宿王孙铺"}
{"author":"邓深","content":"两岸农家各自耕，相过正欠小舟撑。牧童来往如平地，骑得吴牛入水行。","dynasty":"宋代","title":"舟中即事三首"}
{"author":"邓深","content":"腾身赤鲤江心躍，浮鼻乌牛渡口过。雨后风清云净尽，一眉新月映寒皮。","dynasty":"宋代","title":"舟中即事三首"}
{"author":"邓深","content":"晒翅鸬鹚映日斜，倒悬群鸭趁鱼虾。槿篱石径通门处，茅屋松林卖酒家。","dynasty":"宋代","title":"舟中即事三首"}
{"author":"邓深","content":"旭日酿融和，化工幻夭冶。吾家最岑寂，亦有花枝亚。光浮蝶翅动，香倩蜂须惹。名传文中谱，品入赵昌画。春归不可挽，恐被乐风嫁。急呼我辈人，趺坐花阴下。虽无裾可幄，赖有草堪藉。但愁欢未阑，酒尽不容把。明年长安城。走成逐东野。","dynasty":"宋代","title":"诸人集予贫乐轩赏花以直把春赏酒都将命乞花"}
{"author":"邓深","content":"竹与梅为友，梅非竹不宜。截筩存老节，折树冻疏枝。静牖初安睡，清泉满注时。暗香披拂外，细细觉风味。","dynasty":"宋代","title":"竹筩养梅置窗间"}
{"author":"邓深","content":"追送无从谩寄诗，道间安稳我能知。情怀亦似居家乐，笑话依然奉母慈。巴水柳风新霁后，钱塘花雨暮春时。乃翁邂逅询佳况，膝上时时置坦之。","dynasty":"宋代","title":"追送何伯宪不及"}
{"author":"邓深","content":"柴门虽设日常关，只有琴书几案间。屋宇无多聊近市，尘埃不到即深山。悠悠世事非吾事，往往云闲是我闲。出处尚疑陶靖节，倦如飞鸟始知还。","dynasty":"宋代","title":"自赋大隐"}
{"author":"邓深","content":"青天素月古今流，奇观还须自我谋。照有馀辉众人共，取之不禁此湖收。水容天色交光处，玉鉴冰壶不夜秋。俯仰无尘清绝甚，栏干百尺独宜搜。","dynasty":"宋代","title":"何先生月湖楼"}
{"author":"邓深","content":"田田藕叶绿如裳，拍塞池亭尽是香。不受纤尘偏受露，十分清绝倚晨光。","dynasty":"宋代","title":"荷"}
{"author":"邓深","content":"莲未开时香在叶，他花纵好叶无香。制衣未入骚人手，象鼻何妨吸酒光。","dynasty":"宋代","title":"荷"}
{"author":"邓深","content":"中鹄知谁好，烹鱼始认名。报公勤有子，似我懒无甥。何日亲相见，因风且寄声。泥金闻喜处，樽酒俗同倾。","dynasty":"宋代","title":"贺陈仲思"}
{"author":"邓深","content":"松柏双双夹竹青，来游仙客称闲情。一时幻出谁能尔，四者依然太瘦生。郁郁相交堪掬翠，昂昂自得若闻声。如何艳冶容繁杏，殆恐人嫌境过清。","dynasty":"宋代","title":"画壁"}
{"author":"邓深","content":"可观阁上借床眠，明月清风不用钱。会面向来无空日，离群何事有经年。相望千思江湖地，正坐三秋风雨天。耿耿青灯空透影，可堪新雁一声传。","dynasty":"宋代","title":"怀清旷兄弟"}
{"author":"邓深","content":"残腊迎除夕，新春接上元。常进陪内集，排日醉芳樽。岁月惊殊谷，关山隔故园。谈边应记我，频嚏怪黄昏。","dynasty":"宋代","title":"怀清旷兄弟"}
{"author":"邓深","content":"水夹山围近，天悭日到迟。塞沙擎巨石，古木障崇祠。黄藁畲田粟，青烟茅舍炊。两村生理足，乐处几人知。","dynasty":"宋代","title":"即事"}
{"author":"邓深","content":"卧橹无声百丈斜，牵夫匍匐入芦花。寒云过雁愁相顾，踏损寻常落处沙。","dynasty":"宋代","title":"即事六绝"}
{"author":"邓深","content":"凄风夜雨黄牛峡，爱日寒云白狗岍。隐上瞿唐犹几日，关山须看月初圆。","dynasty":"宋代","title":"即事六绝"}
{"author":"邓深","content":"旧年不雪新年雪，今日非春明日春。滕六勾芒真劣相，寒温相语作比邻。","dynasty":"宋代","title":"即事六绝"}
{"author":"邓深","content":"缬纹斑駮绕山园，青带萦纡落涧泉。十月梨花开满树，直疑梅蕊破寒烟。","dynasty":"宋代","title":"即事六绝"}
{"author":"邓深","content":"昏烟漠漠雨霏霏，四月轻寒浸裌衣。叶满筠篮桑径晚，杜鹃声急楝花飞。","dynasty":"宋代","title":"即事六绝"}
{"author":"邓深","content":"林间无叶供风落，溪上有梅迎雪开。斜日未收门巷暖，儿童笑指蹇驴来。","dynasty":"宋代","title":"即事六绝"}
{"author":"邓深","content":"珍重国清老，由来隐薜萝。诗清堪供佛，禅定已降魔。不向名山住，其如讲席何。无心聊一出，馀论自相多。别去今逾远，后期难得过。丁宁一句子，还肯寄来么。","dynasty":"宋代","title":"寄别国清月老"}
{"author":"邓深","content":"不见山中客，还经四度春。近闻归旧隐，真个是闲人。吹发松风迥，当轩琴月新。悬知心更静，梦不到红尘。","dynasty":"宋代","title":"寄麻姑山李元礼"}
{"author":"邓深","content":"一别春三见，相思是几回。自离夔府后，已过岳阳来。寒食还虚度，酴醾幸晚开。到时犹可及，应得共衔杯。","dynasty":"宋代","title":"寄清旷兄弟"}
{"author":"邓深","content":"别来每辱遗双鲤，颇怪于侬不作书。非为广文官独冷，自缘中散性常疏。静晕待月昏钟后，制胜登高晓雨馀。正忆去年同此会，保今相望问何如。","dynasty":"宋代","title":"寄饶云叟"}
{"author":"邓深","content":"鱼潜深渊水，鸟巢茂林枝。潜者忘於渊，洋洋纵尾鳍。巢者忘於林，飞鸣唯所宜。庄周叹从容，未免惠子疑。师旷岂知声，缪以占齐师。彼各有真乐，果孰得而窥。陋巷颜氏子，箪瓢甘忍饥。陶潜怕折腰，素琴弦不施。其乐可闻欤，夫盖默识之。非丝亦非竹，且复非蛾眉。譬如执热者，洒然濯凉飔。又如渴不禁，快饮清江湄。当其得意时，何以富贵为。手舞而足蹈，诚不之自知。逢知犹不可，人胡可度思。君闢真乐斋，我赋真乐诗。写诗聊寄意，名斋傥在斯。置之勿复道，焚香诵楚词。","dynasty":"宋代","title":"寄题真乐斋"}
{"author":"邓深","content":"自我还荒径，知君返寓居。秋来曾醉否，月下有诗无。两地成千里，相看不一书。可能忘旧债，五字法追须。","dynasty":"宋代","title":"寄徐广文"}
{"author":"邓深","content":"山庄杖屡饱相从，每日须拚十日中。鼎足三人同宿留，瓮头一盏奉从容。别来不隔千山月，旧赏难乘两腋风。更想先生新活计，烟波别丛兴方浓。","dynasty":"宋代","title":"寄月湖先生兼简渭叟"}
{"author":"邓深","content":"懒慢多违俗，寻常倦作书。分襟还许久，为况定何如。鸿雁秋风冷，梧桐夜雨疏。相如病好否，何日过吾庐。","dynasty":"宋代","title":"寄曾德广"}
{"author":"邓深","content":"池馆媚春华，凭栏午更嘉。日光凝水面，波影炫檐牙。鱼出冲浮梗，萍交载落花。半酣拿小艇，落调唱渔家。","dynasty":"宋代","title":"鉴堂把酒"}
{"author":"邓深","content":"新笋过林竹有筠，老蚕登箔茧成身。日穿云出潜驱雾，风卷花飞猛送春。乳燕帘栊中昼后，绿阴池馆一番新。欲酬佳致须何物，莫厌芳醪满入唇。","dynasty":"宋代","title":"鉴堂初夏把酒"}
{"author":"邓深","content":"村舍随山远，沙寮傍岸还。轻烟鱼复浦，残雪手巾山。","dynasty":"宋代","title":"江亭"}
{"author":"邓深","content":"山色浑连水，波光总映空。卷帘秋雨后，注目夕阳中。低下翩翩鹭。斜行点点鸿。去天应尺五，归去会乘风。","dynasty":"宋代","title":"接天阁为武将荣叔赋"}
{"author":"邓深","content":"波面孤篷窄，关头古渡幽。舟轻疾移岸，岸曲屡回舟。野润蒸梅雨，天寒张麦秋。欠伸思晚步，舍棹涉芳洲。","dynasty":"宋代","title":"解舟"}
{"author":"邓深","content":"岭宿寒云薄，楼迎晓日斜。危檐排语雀，落木点啼鸦。佛鼓依山寺，炊烟隔岸家。移时收足坐，清兴会烟霞。","dynasty":"宋代","title":"静晖楼晓坐"}
{"author":"邓深","content":"返照重城暮色催，人家十万出楼台。江流湛湛洞庭去，山色青青衡岳来。佳处绿樽穷日饮，故园黄菊向谁开。人间此会论今古，醉听西风拂帽埃。","dynasty":"宋代","title":"九日方壶"}
{"author":"邓深","content":"众山环绕一溪斜，低小轩窗眺望赊。行遣方兄寻野店，坐邀欢伯过仙家。多情恋顶乌妙帽，不语向人黄菊花。山月上时归更好，何妨有待于昏鸦。","dynasty":"宋代","title":"九日灵兴山沽酒赏菊"}
{"author":"邓深","content":"糁枝碎玉吐香奇，鼻观频参试论之。清比木犀虽未的，烈如茉莉已无疑。自从白雪避花后，更好黄金铸实时。四老隐者宜取此，可能无意赋新诗。","dynasty":"宋代","title":"橘花"}
{"author":"邓深","content":"毛颖诸孙二十辈，千里相看谁与同。有两客卿变名姓，乌有先生亡是公。","dynasty":"宋代","title":"绝句"}
{"author":"邓深","content":"兀坐长吟五十诗，怪来几案夜生辉，胸中锦段明如许，羞得吴娃懒上机。","dynasty":"宋代","title":"绝句"}
{"author":"邓深","content":"桑里相闻路一程，无从款接笑谈清。那知邂逅论诗处，秋满潇湘雁送声。","dynasty":"宋代","title":"绝句"}
{"author":"邓深","content":"樽中贤圣杂然陈，点化须臾清且醇。味压宜城九醖酒，名高夔府十州春。投丸仙了难争手，合麴香山未尽神。从事有灵应自庆，而今十部萃吾身。","dynasty":"宋代","title":"夔府长至诸州之酒毕集每品尝之或有味而无香"}
{"author":"邓深","content":"柳条弄色舞轻风，不与寻常岁暮同。寒气望尘先斂退，阳和和轫已交通。菜丝盘玉还充席，幡字花房正代功。首迓东皇须痛饮，可能无句著新工。","dynasty":"宋代","title":"腊月立春"}
{"author":"邓深","content":"雨馀溪涨急机舂，缘岸人家柳弄风。路转源深行步缓，青山映水野桃红。","dynasty":"宋代","title":"乐口桥即事"}
{"author":"邓深","content":"醴陵以泉名，问泉良不远。平田数顷开，方池三尺浅。含秋色幽幽，辟尘光澱澱。觱沸生其间，的皪纷可辨。累累似喷珠，一一如穿线。多至丛万颗，少或作疏串。迟速固难期，南北初无限。占地喻寻丈，有时忽隐见。恍兮莫穷源，杂然应有眼。沙石那能窒，苔荇不得炫。千载曾未枯，一日知几番。酿酒味固佳，煮茗香可羡。名泉世不乏，此奇吾未见。醒心聊一掬，赋诗寓三叹。","dynasty":"宋代","title":"醴泉"}
{"author":"邓深","content":"住山姑小试，同学偶相求。两手便分付，诸公坚挽留。退庵曾毒手，进步莫回头。早晚江湖去，闲云更自由。","dynasty":"宋代","title":"留报恩定老"}
{"author":"邓深","content":"自客湖州市，时登韫美堂。云烟看挥染，风月共平章。酒子常同醉，梅兄已再香。遽为今日别，欲乞旧诗囊。","dynasty":"宋代","title":"留别赵徽猷"}
{"author":"邓深","content":"江涨如三月，天凉似九秋。遭逢今日雨，安稳一年收。处处香瓮面，村村肥藁头。小春前后好，待挂百钱游。","dynasty":"宋代","title":"三伏中一雨苏旱"}
{"author":"邓深","content":"野润雨初歇，晓阴云未开。访君行李处，许我杖藜来。及到田家问，还闻辙迹回。西风黄叶下，怅望立苍苔。","dynasty":"宋代","title":"寓宁庵纵步"}
{"author":"邓深","content":"有字留诗锦，无皮入药囊。同坚唯铁杖，易穴岂藜床。况有千年润，能添六月凉。因岩作书院，驰誉比衡阳。","dynasty":"宋代","title":"岩石山鼓"}
{"author":"邓深","content":"日月车双毂，功名黍一炊。达人观物化，万事本儿嬉。浊酒聊浇舌，閒愁莫上眉。刘伶多事在，荷锸竟何之。","dynasty":"宋代","title":"题古亭诗"}
{"author":"邓深","content":"满目烧畬险，那知此地偏。一川通稳水，百顷著平田。茅屋址犹在，草堂名自传。蛮歌晚来起，仍觉在天边。","dynasty":"宋代","title":"游东屯"}
{"author":"邓深","content":"兰江路尽接荆江，竹屋萧条草树荒。许久长晴坐极暑，霎时疏雨做重阳。明眸纵少新开菊，随量何妨浅举觞。驿舍明朝便陈迹，牛山往事莫徒伤。","dynasty":"宋代","title":"重九宿王孙铺"}
{"author":"邓深","content":"侵寻重九雨馀秋，采菊登高事事幽。偶尔见山忘日夕，颓然落帽自风流。二三日外追清赏，千百年间继旧游。烂漫赋诗兼酩酊，不然嘉节若为酬。","dynasty":"宋代","title":"前五日赋重九"}
{"author":"邓深","content":"根苗不自武陵乡，挟暖凌寒独有光。韵过海棠春带露，红羞篱菊晚经霜。宅仙本结千年实，瑞世仍开十月芳。过插一枝谁称面，后堂杨柳舞霓裳。","dynasty":"宋代","title":"次韵赋十月桃为罗司理生朝"}
{"author":"邓深","content":"家家轣辘络丝声，竹杖芒鞋取次行。村笛牧羊烟欲暝，农歌秧稻雨初晴。随瓶沽得酒堪醉，就野挑来菜可羹。此是田家真况味，吾曹借取片时清。","dynasty":"宋代","title":"同友人新陂庄少憩"}
{"author":"邓深","content":"山庄杖屦饱相从，每月须拚十日中。鼎足三人同宿留，瓮头一盏奉从容。别来不隔千山月，旧赏难乘两腋风。更想先生新活计，烟波别业兴方浓。","dynasty":"宋代","title":"寄月湖先生兼简渭叟"}
{"author":"邓深","content":"名自云安已久传，未尝先觉口流涎。三杯通道正须此，一盏醺人今信然。取醉间关怜杜老，闻香比拟忆苏仙。岂知閒散江湖客，快饮瞿唐滟滪边。","dynasty":"宋代","title":"尝云安曲米春"}
{"author":"邓深","content":"柱础昼生水，云雷暮出山。天时已秋杪，气候尚春间。","dynasty":"宋代","title":"书事"}
{"author":"邓深","content":"案头黄奶温存睡，榻上青奴诱引凉。幽梦觉来山月上，一庭树影滴金光。","dynasty":"宋代","title":"睡起"}
{"author":"邓深","content":"竹外杨枝学小梅，竹间茅屋白皑皑。撑舟独拥蓑衣出，堪画何须待晚来。","dynasty":"宋代","title":"晨雪渡洑陂"}
{"author":"邓深","content":"户外江平不肯流，短篱疏竹翠光浮。畦蔬绕舍畬田粟，一饱无求百不忧。","dynasty":"宋代","title":"翠竹人家"}
{"author":"邓深","content":"侵星裹饭下高山，负石趋城得米还。不识往来为几里，只言住处指云间。","dynasty":"宋代","title":"村童"}
{"author":"邓深","content":"活计平生一钓船，将鱼换酒不论钱。夜来醉倒蓬笼底，却在芦花宿雁边。","dynasty":"宋代","title":"渔父词二首其二"}
{"author":"邓深","content":"腾身赤鲤江心跃，浮鼻乌牛渡口过。雨后风清云净尽，一眉新月映寒波。","dynasty":"宋代","title":"舟中即事三首其二"}
{"author":"邓深","content":"不许抬头篷底下，仅容舒膝簟中间。听风听雨听滩浪，才得晴时出看山。","dynasty":"宋代","title":"雨卧舟中"}
{"author":"邓深","content":"谁家巧妇为花谋，针线残零细意收。不管生红难熨贴，从教百皱缀枝头。","dynasty":"宋代","title":"千叶石榴其二"}
{"author":"邓深","content":"饮罢浮蛆聊隐几，醒来扪虱谩看书。风清襟袖凉无限，云晚溪山画不如。","dynasty":"宋代","title":"漫成"}
{"author":"邓深","content":"小轩名大隐，粗可供趺坐。遮眼时翻书，静愿结香火。似介还似痴，所向与时左。不践名利途，窃谓志亦果。人生天地间，世路多坎坷。成败端有数，巧力不容佐。昧者迷所之，大似蚁旋磨。君看禽高飞，翼倦千仞堕。太刚者易亡，太锐者必挫。得失相乘除，倚伏两福祸。顾予何所乐，日晏得高卧。岂惟七不堪，万事付懒惰。侪类每见宽，亦不攻其过。美人如敬翁，学问精而夥。松柏生涧壑，霜干久长大。富贵应不免，时有可未可。何须穷妇吟，再三叹寒饿。且冀宽此抱，会当有知我。属和聊写情，暂辍园蔬课。","dynasty":"宋代","title":"次韵答社友"}
{"author":"邓深","content":"閒云无定在，为问齐不齐。风高衣裳冷，天近日月低。宽虚快舒啸，领览时杖藜。南城块苏耳，扰扰人自迷。","dynasty":"宋代","title":"齐云"}
{"author":"邓深","content":"时登大石楼，雅爱小石室。欠伸欲打头，睡卧可舒膝。明洁意自宽，深沉境逾寂。藏春绝严风，生秋无畏日。天设世莫知，神工鬼有力。幼舆饱丘壑，马融富书籍。洞门何尝扃，俗客自灭迹。谁欤助微吟，幽虫声唧唧。","dynasty":"宋代","title":"山庄石室清坐"}
{"author":"邓深","content":"本有献花佛事，何妨乞食歌姬。若了悟不住相，斯参透无言师。","dynasty":"宋代","title":"散花之室六言其二"}
{"author":"邓深","content":"荒草冈头牧笛，急舂屋角吹烟。短景做催冬日，微暖号小春天。","dynasty":"宋代","title":"冬郊"}
{"author":"邓深","content":"别去六年久，重来四日留。笋舆离古驿，荻岸即方舟。云淡楚天阔，风高湘水秋。洞庭知不远，乘兴欲盟鸥。","dynasty":"宋代","title":"别长沙驿渡"}
{"author":"邓深","content":"客中相识便相知，日日相过不问时。除却酒杯浇旅况，若非坐隐即论诗。","dynasty":"宋代","title":"别金华朱丞"}
{"author":"邓深","content":"梅信传黄麦正秋，征衣拌擞去难留。应从临汝江边过，传语滩头旧钓舟。","dynasty":"宋代","title":"别金华朱丞"}
{"author":"邓深","content":"拥岸芙蓉媚晚秋，败荷颠倒雨初收。杯盘不料今朝款，杖履如陪昔日游。竹迳以东藏曲折，水村而下转清幽。穉松戢戢存遗爱，不用诗来问好不。","dynasty":"宋代","title":"漕司君子堂把酒"}
{"author":"邓深","content":"名目云安已久传，未尝先觉口流涎。三杯通道正须此，一盏醺人今信然。取醉间关怜杜老，闻香比拟忆苏仙。岂知闲散江湖客，快饮瞿唐滟滪边。","dynasty":"宋代","title":"尝云安麴米春"}
{"author":"邓深","content":"竹处杨枝学小梅，竹间茅屋白皑皑。撑舟独拥蓑衣出，堪画何须待晚来。","dynasty":"宋代","title":"晨雪渡洑陂"}
{"author":"邓深","content":"爆竹惊今夕，屠苏荐诘朝。去来时转眼，新旧岁中腰。立地符先钉，倚门钱未烧。土人珍裂饼，聊以荐金蕉。","dynasty":"宋代","title":"除夕把酒"}
{"author":"邓深","content":"二月寒如腊，群芳冻未芽。有人能剪水，无树不飞花。终不禁风暖，难教带月华，却还桃李径，次第散晴葩。","dynasty":"宋代","title":"春寒"}
{"author":"邓深","content":"勾芒新政让玄冥，一雪填门讶许平。不夜乾坤月留照，无尘世界玉装成。如何辨认梅花发，只得夸张柳絮轻。数征檐前休扫去，且留窗下快书生。","dynasty":"宋代","title":"春雪"}
{"author":"邓深","content":"天赋疏慵性，身将四十年。逢欢开口笑，遇醉倒头眠。世事多翻覆，时光易变迁。置之无足校，五字要清圆。","dynasty":"宋代","title":"春夜次韵答肯堂兄"}
{"author":"邓深","content":"彤云冻合晚来风，百里溪山雪色同。李棨那能说诗兴，嗣宗端复叹途穷。","dynasty":"宋代","title":"次韵答陈仲思"}
{"author":"邓深","content":"吟君诗罢不成欢，尚阻青灯话岁寒。亦欲分尝竹窗碧，少须春后荐春盘。","dynasty":"宋代","title":"次韵答陈仲思"}
{"author":"邓深","content":"小轩名大隐，粗可供趺坐。遮眼时翻书，静愿结香火。似介还似痴，所向与时左。不践名利途，窃谓志亦果。人生天地间，世路多坎坷。成败端有数，巧力不容佐。昧者迷所之，大似蚁旋磨。君看禽高飞，翼倦千仞堕。太刚者易亡，太锐者必挫。得失相乘除，倚伏两福祸。顾予何所乐，日晏得高卧。岂惟七不堪，万事付懒惰。侪类每见宽，亦不攻其过。美人如敬翁，学问精大量夥。松柏生涧壑，霜干久长大。富贵应不免，时有可未可。何须穷归吟，再三叹寒饿。且冀宽此抱，会当有知我。属和聊写情，暂辍园蔬课。","dynasty":"宋代","title":"次韵答杜友"}
{"author":"邓深","content":"幽居正傍小溪斜，想见樵风似若耶。固有诗章舒眼界，可无药物助脾家。追欢难共长沙酒，遣睡姑尝陆羽茶。更祝安心为妙法，都将世事等空花。","dynasty":"宋代","title":"次韵答公美二首"}
{"author":"邓深","content":"四至长沙熟物情，留题胜处记吾曾。三生会是湖湘客，一钵浑如云水僧。赢得身轻闲有味，儘从人笑老无能。如君应饱田园乐，犹道啼饥有怨僧。","dynasty":"宋代","title":"次韵答公美二首"}
{"author":"邓深","content":"懒慢相成拙似初，亲朋莫问近何如。居然野性成孤鹤，聊尔尘编扑蠹鱼。才比刘墙犹自短，诗如陶粟了无储。骊珠相畀知君厚，燕石轻酬笑疏。","dynasty":"宋代","title":"次韵答克修"}
{"author":"邓深","content":"温风怂恿柳婆娑，两见春来蜂蝶多。迁变时光如转烛，迟留日影欠挥戈。思君欲问加餐未，苦思能令太瘦么。岁风忘言除习气，寒灰试共拨阴何。","dynasty":"宋代","title":"次韵答周公美"}
{"author":"邓深","content":"清风一榻借冰壶，邂逅相逢日与俱。学辩痴龙君有见，诗穷馋犬我何癯。似闻圆觉常开卷，未到方桥欲问途。稍待秋风凉冷后，相从十日却归欤。","dynasty":"宋代","title":"次韵方德秀"}
{"author":"邓深","content":"根苒不自武陵乡，挟暖凌寒独有光。韵过海棠春带露，红羞篱菊晚经霜。宅仙本结千年实，瑞世仍开十月芳。过插一枝谁称面，后堂杨柳舞霓裳。","dynasty":"宋代","title":"次韵赋十月桃为罗同理生朝"}
{"author":"邓深","content":"君到西湖四月天，酴醾过后藕花前。却看梅子垂金弹，恰映杨花铺白氈。掷帽袁耽无复戏，著鞭祖逖有谁先，姑苏傥见平反使，生涩休言有此篇。","dynasty":"宋代","title":"次韵饯行"}
{"author":"邓深","content":"今古由来几废兴，人生底事谩劳生。一身休作笼中鸟，万事终归墙角檠。且与风光闲作主，莫於诗社倦寻盟。相从只知消闲暇，自快人间物外情。","dynasty":"宋代","title":"次韵欧阳天聪"}
{"author":"邓深","content":"阆仙晦日惜春归，尚喜争他五日迟。延蝶晚花馀小蒨，藏莺暗柳尽低垂。频催布谷难谋野，苦劝提壶殆为私。寄语社中须痛饮，喜晴山色也开眉。","dynasty":"宋代","title":"次韵晚春"}
{"author":"邓深","content":"决科君辈不须疑，好采来如博局嬉。拾芥紫青非外事，举杯富贵可前期。相将竞奏大人赋，怂恿常谈小子诗。接武虞廷须八凯，颍阳深遁我何知。","dynasty":"宋代","title":"次韵吴文美"}
{"author":"邓深","content":"定是司花怯晓寒，花枝围处密萦蟠。草针柳线藏真巧，莫作寻常倚市看。","dynasty":"宋代","title":"次韵绣屏"}
{"author":"邓深","content":"新诗叹干戈，流移痛眼边。公若据要路，不惜金躯捐。同舟曾有约，偿行亦忧煎。政恐无此吟，掩卷空自怜。","dynasty":"宋代","title":"次韵易高士"}
{"author":"邓深","content":"黄牛偶际半槽水，忻然解缆离江涘。旧闻峡山最多奇，非涉风波难说似。千金莫买丹青临，今日真行图画里。魂惊险怪千万状，眼洗清奇数千里。戏石鹿儿玩铙鼓。缘木王孙卖弓矢。鹭鹚久立应有待，鸬鹚深没殊无底。大淖瀑濆续续生，怒涛惊浪层层起。好风转旂捷有神，长年捩柂翻堪倚。渔人生长谩不知，叶舟来去纷可喜。惟愁三峡总黄浊，安得一飘瓢独清泚。甘泉剩贮虾蟆碚，时沦玉诗香漱齿。","dynasty":"宋代","title":"次正臣韵"}
{"author":"邓深","content":"户外不平不肯流，短篱疏竹翠光浮。畦蔬绕舍畲田粟，一饱无求百不忧。","dynasty":"宋代","title":"翠竹人家"}
{"author":"邓深","content":"侵尘裹饭下高山，负石趋城得米还。不识往来为几里，只言住处指云间。","dynasty":"宋代","title":"村童"}
{"author":"邓深","content":"访医墟落疾难痊，肘后奇方得旧编。药济君臣杂剂和，火停文琥事烹煎。旁人笑道徒为尔，午睡醒来已脱然。从此节宣防未病，那须扁鹊信真传。","dynasty":"宋代","title":"村中病起"}
{"author":"邓深","content":"寒窗十载江湖梦，夜月三更风露秋。静坐观心香一炷，平生诗病一时瘳。","dynasty":"宋代","title":"答庄权之"}
{"author":"邓深","content":"凯之曾说越中行，塔级亲登眼始惊。画合千山翠浓淡，枝分万水练纵横。树头低压昏烟重，鹤背斜拖夕照明。疑是舟成生羽翼，泠然云青御风清。","dynasty":"宋代","title":"登光寺塔"}
{"author":"邓深","content":"柔远楼中俯市嚣，万家蚁聚汩尘劳。此中更觉楼低小，佛界由来著眼高。","dynasty":"宋代","title":"登普济寺慈氏阁"}
{"author":"邓深","content":"隐显亭台旧，浅深桃杏新。池光迷去鸟，春色醉游人。改席那嫌数，持杯不记巡。海棠宜秉烛，归恨隔城闉。","dynasty":"宋代","title":"东池把酒"}
{"author":"邓深","content":"荒草风头牧笛，急舂屋角吹烟。短景做催冬日，微暖号小春天。","dynasty":"宋代","title":"冬郊"}
{"author":"邓深","content":"远寻仙洞上崔嵬，洞口诸峰翠作堆。先把姓名书洞竹，洞门终待玉匙开。","dynasty":"宋代","title":"访天宝洞"}
{"author":"邓深","content":"见说天孙巧一机，银河练就雪争辉。长风吹下三千尺，只恐麻姑合得衣。","dynasty":"宋代","title":"飞练"}
{"author":"邓深","content":"西风著衣袂，凉意晓来加。宿露眩光彩，朝阳湿精华。人烟互疏密，物色兴叹嗟。喧嚣鸭子市，萧索渔人家。皂裙妇多跣，及冠男犹髽。挽犁并双犉，截江横流沙。佐饭缺蔬茹，作糜和鱼虾。湖田不薅草，沙畦多莳麻。露空立禾架，结屋卧牛车。水叶枯荷芰，山果瘦梨樝。乌桕动千树，杂木不一了。缘塍豆欲实，编篱槿才花。三分莫问酒，一啜不可茶。行行入暮烟，两两数归鸦。联步得姻戚，浪语殊欢哗。毕景自忘倦，所历不觉遐。问宿于谁馆，有轩临水涯。暗壁飞蝙蝠，皓月升虾蟆。式盘叠饼饵，击缶出旧瓜。携来尚馀樽，取酌如流霞。少饮不必醉，遣兴固自嘉。欲眠复出门，渔灯认蒹葭。","dynasty":"宋代","title":"丰城道中"}
{"author":"邓深","content":"正觉纤絺便，未容团扇闲。儿童昧灾变，赤体更观颜。","dynasty":"宋代","title":"伏暑"}
{"author":"邓深","content":"爱均召伯棠，名殊诸葛菜。轩槛顿辉光，东西相映带。此意存千年，其势当两大。梨枣况久生，於焉称内外。","dynasty":"宋代","title":"赋椿楸二树"}
{"author":"邓深","content":"特地去人远，绕亭教水环。眼前今有此，海上更无山。风月随时好，琴书尽日间。方今重文馆，勿久恋人间。","dynasty":"宋代","title":"赋何仲敏小蓬瀛"}
{"author":"邓深","content":"博山烟烬夜三更，万籁声沉月一庭。拂拭琴床弹古调，松梢鹤睡洒然醒。","dynasty":"宋代","title":"赋欧阳道士舞仙"}
{"author":"邓深","content":"半村半郭事林丘，非阁非船榜钓舟。秋月无边凉细细，江天不尽水悠悠。谁开图画当前面，绝点尘埃到上头。我辈不妨频假榻，主人应喜共盟鸥。","dynasty":"宋代","title":"赋清旷亭"}
{"author":"邓深","content":"数椽茅屋小桥头，地段无多景自幽。为爱平池三尺水，最宜明月一轮秋。静留人影摇歌扇，轻动风涟下钓钩。相去幽居无十步，不论时节恣来游。","dynasty":"宋代","title":"赋清映阁"}
{"author":"邓深","content":"领略一轩寒绿，扫除万种春红。饱取披烟沐雨，全胜抹月批风。","dynasty":"宋代","title":"赋张以道寒绿"}
{"author":"邓深","content":"百世东坡居士，千秋甫里先生。近识南湖高隐，相望今古同情。","dynasty":"宋代","title":"赋张以道寒绿"}
{"author":"邓深","content":"缥裁衣袂紫中单，触眼亭亭露未乾。态度全然逼然蕙，馨香的不让春兰。数枝潇洒北窗昼，一室清幽六月寒。了不知名疑是芷，赋前诗后两存看。","dynasty":"宋代","title":"赋芷"}
{"author":"邓深","content":"旧日城壕兴，真成一梦间。伯伦坟上土，叔子望中山。落日难留恋，孤云自往还。秋风吹杖屡，回首涕空潸。","dynasty":"宋代","title":"感怀"}
{"author":"邓深","content":"一棹载愁归，翩翩旅{方兆}飞。鹡鴒空自急，鸿雁失相依。水涩滩膠艇，风斜雨湿衣。感时无意绪，伫立暮烟霏。","dynasty":"宋代","title":"感怀"}
{"author":"邓深","content":"靖节田园兴，子真岩谷情。古人虽不见，今代有同清。道义丘山重，轩裳羽翮轻。萧然无俗累，心地湛虚明。","dynasty":"宋代","title":"躬耕"}
{"author":"邓深","content":"毕卓夜行因满瓮，嗣宗喜仕为盈厨。自怜小户无如我，不断瓶沽断酒沽。","dynasty":"宋代","title":"观酒库落成"}
{"author":"邓深","content":"泥沙糟粕不堪传，有酒知盈几百船。浪说添杯吹野水，何如真变锡山泉。","dynasty":"宋代","title":"观酒库落成"}
{"author":"邓深","content":"丽人春游相百十，此风长沙云旧习。绮罗映肌白玉鲜，珠翠压鬓乌云湿。借地持杯递呼唤，笑指花枝时小立。晚风忽遣柳棉飞，竹迳梅亭巧穿入。恼乱游人归不去，使我樽中无以给。谁念朝来丘陇间，纸钱吹落无人拾。","dynasty":"宋代","title":"观游女次韵"}
{"author":"邓深","content":"东风慰寂寞，花到阶前树。一枝花十馀，一树枝四五。妙处在不多，酴醾更屏护。半开半未开，十分好态度。去年初来时，爱此当庭户。便指为红梅，试问何以故。入檐一枝低，偃亚复数处。有是好风骨，他木安敢许。逮至腊前后，梅开不择所。此独未有芽，春信来何暮。时著手摩挲，切勿为文具。相劳虽无酒，典衣吾有取。因循及初春，椒萼才可数。怂恿荷微暖，红英忽然吐。惊培出不料，绕玩遂成屡。頳颊人共怜，惭颜我自误。着眼未分明，殆须卷帘顾。昔尝笑北人，浑作杏花睹。认桃花无绿叶，吾不事斯语。吾本待以梅，恨不辨红素。见花乃识花，康节应笑汝。","dynasty":"宋代","title":"官舍梅树"}
{"author":"邓深","content":"江阔寒风痛括肌，村醪无力破寒威。融霜点滴松间雨，爱日晴明身上衣。闯竹柴扉黄犬吠，卧沙蓬艇白鸥飞。烧痕已觉春来近，稍放青青出土肥。","dynasty":"宋代","title":"过吕坊渡"}
{"author":"丛祁志","content":"佳节拟登高。一望寒山木未凋。菊酒才斟枫已醉，谁浇。摘叶题诗字有糕。风急搅林梢。何处游人帽欲飘。且插茱萸篱下饮，逍遥。夜静霜钟带月敲。","dynasty":"清代","title":"南乡子九日"}
{"author":"李世民","content":"高轩暧春色，邃阁媚朝光。彤庭飞彩旆，翠幌曜明珰。恭己临四极，垂衣驭八荒。霜戟列丹陛，丝竹韵长廊。穆矣熏风茂，康哉帝道昌。继文遵后轨，循古鉴前王。草秀故春色，梅艳昔年妆。巨川思欲济，终以寄舟航。","dynasty":"唐代","tags":"春节","title":"元日"}
{"author":"李世民","content":"罩云飘远岫，喷雨泛长河。低飞昏岭腹，斜足洒岩阿。泫丛珠缔叶，起溜镜图波。濛柳添丝密，含吹织空罗。","dynasty":"唐代","tags":"咏物，写雨","title":"咏雨"}
{"author":"李世民","content":"疾风知劲草，板荡识诚臣。勇夫安识义，智者必怀仁。","dynasty":"唐代","tags":"哲理，启示，早教古诗100首","title":"赐萧瑀"}
{"author":"李世民","content":"塞外悲风切，交河冰已结。瀚海百重波，阴山千里雪。迥戍危烽火，层峦引高节。悠悠卷旆旌，饮马出长城。寒沙连骑迹，朔吹断边声。胡尘清玉塞，羌笛韵金钲。绝漠干戈戢，车徒振原隰。都尉反龙堆，将军旋马邑。扬麾氛雾静，纪石功名立。荒裔一戎衣，灵台凯歌入。","dynasty":"唐代","tags":"冬天，边塞，爱国，战争，生活","title":"饮马长城窟行"}
{"author":"李世民","content":"暮景斜芳殿，年华丽绮宫。寒辞去冬雪，暖带入春风。阶馥舒梅素，盘花卷烛红。共欢新故岁，迎送一宵中。","dynasty":"唐代","tags":"春节，闲适","title":"守岁"}
{"author":"李世民","content":"洁野凝晨曜，装墀带夕晖。集条分树玉，拂浪影泉玑。色洒妆台粉，花飘绮席衣。入扇萦离匣，点素皎残机。","dynasty":"唐代","title":"咏雪"}
{"author":"李世民","content":"冻云宵遍岭，素雪晓凝华。入牖千重碎，迎风一半斜。不妆空散粉，无树独飘花。萦空惭夕照，破彩谢晨霞。","dynasty":"唐代","tags":"写雪，感慨，人生","title":"望雪"}
{"author":"李世民","content":"太液仙舟迥，西园引上才。未晓征车度，鸡鸣关早开。","dynasty":"唐代","tags":"赞颂，写人","title":"赐房玄龄"}
{"author":"李世民","content":"和气吹绿野，梅雨洒芳田。新流添旧涧，宿雾足朝烟。雁湿行无次，花沾色更鲜。对此欣登岁，披襟弄五弦。","dynasty":"唐代","tags":"写雨","title":"咏雨·其二"}
{"author":"李世民","content":"岁阴穷暮纪，献节启新芳。冬尽今宵促，年开明日长。冰消出镜水，梅散入风香。对此欢终宴，倾壶待曙光。","dynasty":"唐代","title":"除夜"}
{"author":"李世民","content":"建章欢赏夕，二八尽妖妍。罗绮昭阳殿，芬芳玳瑁筵。佩移星正动，扇掩月初圆。无劳上悬圃，即此对神仙。","dynasty":"隋代","title":"帝京篇十首其九"}
{"author":"李世民","content":"楚王云梦泽，汉帝长杨宫。岂若因农暇，阅武出轘嵩。三驱陈锐卒，七萃列材雄。寒野霜氛白，平原烧火红。雕戈夏服箭，羽骑绿沉弓。怖兽潜幽壑，惊禽散翠空。长烟晦落景，灌木振严风。所为除民瘼，非是悦林丛。","dynasty":"唐代","title":"出猎"}
{"author":"李世民","content":"春搜驰骏骨，总辔俯长河。霞处流萦锦，风前漾卷罗。水花翻照树，堤兰倒插波。岂必汾阴曲，秋云发棹歌。","dynasty":"唐代","title":"临洛水"}
{"author":"李世民","content":"寿丘惟旧迹，酆邑乃前基。粤予承累圣，悬弧亦在兹。弱龄逢运改，提剑郁匡时。指麾八荒定，怀柔万国夷。梯山咸入款，驾海亦来思。单于陪武帐，日逐卫文lq.端扆朝四岳，无为任百司。霜节明秋景，轻冰结水湄。芸黄遍原隰，禾颖积京畿。共乐还乡宴，欢比大风诗。","dynasty":"唐代","title":"幸武功庆善宫"}
{"author":"李世民","content":"代马依朔吹，惊禽愁昔丛。况兹承眷德，怀旧感深衷。积善忻馀庆，畅武悦成功。垂衣天下治，端拱车书同。白水巡前迹，丹陵幸旧宫。列筵欢故老，高宴聚新丰。驻跸抚田畯，回舆访牧童。瑞气萦丹阙，祥烟散碧空。孤屿含霜白，遥山带日红。于焉欢击筑，聊以咏南风。","dynasty":"唐代","title":"重幸武功"}
{"author":"李世民","content":"岭衔宵月桂，珠穿晓露丛。蝉啼觉树冷，萤火不温风。花生圆菊蕊，荷尽戏鱼通。晨浦鸣飞雁，夕渚集栖鸿。飒飒高天吹，氛澄下炽空。","dynasty":"唐代","title":"秋日斅庾信体"}
{"author":"李世民","content":"凭轩俯兰阁，眺瞩散灵襟。绮峰含翠雾，照日蕊红林。镂丹霞锦岫，残素雪斑岑。拂浪堤垂柳，娇花鸟续吟。连甍岂一拱，众干如千寻。明非独材力，终藉栋梁深。弥怀矜乐志，更惧戒盈心。愧制劳居逸，方规十产金。","dynasty":"唐代","title":"初春登楼即目观作述怀"}
{"author":"李世民","content":"回銮游福地，极目玩芳晨。梵钟交二响，法日转双轮。宝刹遥承露，天花近足春。未佩兰犹小，无丝柳尚新。圆光低月殿，碎影乱风筠。对此留馀想，超然离俗尘。","dynasty":"唐代","title":"谒并州大兴国寺诗"}
{"author":"李世民","content":"北阙三春晚，南荣九夏初。黄莺弄渐变，翠林花落馀。瀑流还响谷，猿啼自应虚。早荷向心卷，长杨就影舒。此时欢不极，调轸坐相於。","dynasty":"唐代","title":"赋得夏首启节"}
{"author":"李世民","content":"红轮不暂驻，乌飞岂复停。岑霞渐渐落，溪阴寸寸生。藿叶随光转，葵心逐照倾。晚烟含树色，栖鸟杂流声。","dynasty":"唐代","title":"赋得白日半西山"}
{"author":"李世民","content":"雕宫静龙漏，绮阁宴公侯。珠帘烛焰动，绣柱月光浮。云起将歌发，风停与管遒。琐除任多士，端扆竟何忧。","dynasty":"唐代","title":"冬宵各为四韵"}
{"author":"李世民","content":"凌晨丽城去，薄暮上林栖。辞枝枝暂起，停树树还低。向日终难托，迎风讵肯迷。只待纤纤手，曲里作宵啼。","dynasty":"唐代","title":"咏乌代陈师道"}
{"author":"李世民","content":"年柳变池台，隋堤曲直回。逐浪丝阴去，迎风带影来。疏黄一鸟弄，半翠几眉开。萦雪临春岸，参差间早梅。","dynasty":"唐代","title":"春池柳"}
{"author":"李世民","content":"翠楼含晓雾，莲峰带晚云。玉叶依岩聚，金枝触石分。横天结阵影，逐吹起罗文。非复阳台下，空将惑楚君。","dynasty":"唐代","title":"赋得含峰云"}
{"author":"李世民","content":"一朝春夏改，隔夜鸟花迁。阴阳深浅叶，晓夕重轻烟。哢莺犹响殿，横丝正网天。珮高兰影接，绶细草纹连。碧鳞惊棹侧，玄燕舞檐前。何必汾阳处，始复有山泉。","dynasty":"唐代","title":"初夏"}
{"author":"李世民","content":"秦川雄帝宅，函谷壮皇居。绮殿千寻起，离宫百雉馀。连薨遥接汉，飞观迥凌虚。云日隐层阙，风烟出绮疏。岩廊罢机务，崇文聊驻辇。玉匣启龙图，金绳披凤篆。韦编断仍续，缥帙舒还卷。对此乃淹留，欹案观坟典。移步出词林，停舆欣武宴。雕弓写明月，骏马疑流电。惊雁落虚弦，啼猿悲急箭。阅赏诚多美，于兹乃忘倦。鸣笳临乐馆，眺听欢芳节。急管韵朱弦，清歌凝白雪。彩凤肃来仪，玄鹤纷成列。去兹郑卫声，雅音方可悦。芳辰追逸趣，禁苑信多奇。桥形通汉上，峰势接云危。烟霞交隐映，花鸟自参差。何如肆辙迹，万里赏瑶池。飞盖去芳园，兰桡游翠渚。萍间日彩乱，荷处香风举。桂楫满中川，弦歌振长屿。岂必汾河曲，方为欢宴所。落日双阙昏，回舆九重暮。长烟散初碧，皎月澄轻素。搴幌玩琴书，开轩引云雾。斜汉耿层阁，清风摇玉树。欢乐难再逢，芳辰良可惜。玉酒泛云罍，兰殽陈绮席。千钟合尧禹，百兽谐金石。得志重寸阴，忘怀轻尺璧。建章欢赏夕，二八尽妖妍。罗绮昭阳殿，芬芳玳瑁筵。佩移星正动，扇掩月初圆。无劳上悬圃，即此对神仙。以兹游观极，悠然独长想。披卷览前踪，抚躬寻既往。望古茅茨约，瞻今兰殿广。人道恶高危，虚心戒盈荡。奉天竭诚敬，临民思惠养。纳善察忠谏，明科慎刑赏。六五诚难继，四三非易仰。广待淳化敷，方嗣云亭响。","dynasty":"唐代","title":"帝京篇十首"}
{"author":"李世民","content":"拂霞疑电落，腾虚状写虹。屈伸烟雾里，低举白云中。纷披乍依迥，掣曳或随风。念兹轻薄质，无翅强摇空。","dynasty":"唐代","tags":"咏物","title":"咏兴国寺佛殿前幡"}
{"author":"李世民","content":"萧条起关塞，摇飏下蓬瀛。拂林花乱彩，响谷鸟分声。披云罗影散，泛水织文生。劳歌大风曲，威加四海清。","dynasty":"唐代","title":"咏风"}
{"author":"李世民","content":"阶兰凝曙霜，岸菊照晨光。露浓晞晚笑，风劲浅残香。细叶凋轻翠，圆花飞碎黄。还持今岁色，复结后年芳。","dynasty":"唐代","title":"赋得残菊"}
{"author":"李世民","content":"玄兔月初明，澄辉照辽碣。映云光暂隐，隔树花如缀。魄满桂枝圆，轮亏镜彩缺。临城却影散，带晕重围结。驻跸俯九都，停观妖氛灭。","dynasty":"唐代","title":"辽城望月"}
{"author":"李世民","content":"半月无双影，全花有四时。摧藏千里态，掩抑几重悲。促节萦红袖，清音满翠帷。驶弹风响急，缓曲钏声迟。空馀关陇恨，因此代相思。","dynasty":"唐代","title":"琵琶"}
{"author":"李世民","content":"晦魄移中律，凝暄起丽城。罩云朝盖上，穿露晓珠呈。笑树花分色，啼枝鸟合声。披襟欢眺望，极目畅春情。","dynasty":"唐代","title":"月晦"}
{"author":"李世民","content":"重峦俯渭水，碧嶂插遥天。出红扶岭日，入翠贮岩烟。叠松朝若夜，复岫阙疑全。对此恬千虑，无劳访九仙。","dynasty":"唐代","title":"望终南山"}
{"author":"李世民","content":"山亭秋色满，岩牖凉风度。疏兰尚染烟，残菊犹承露。古石衣新苔，新巢封古树。历览情无极，咫尺轮光暮。","dynasty":"唐代","title":"山阁晚秋"}
{"author":"李世民","content":"阊阖总金鞍，上林移玉辇。野郊怆新别，河桥非旧饯。惨日映峰沉，愁云随盖转。哀笳时断续，悲旌乍舒卷。望望情何极，浪浪泪空泫。无复昔时人，芳春共谁遣。","dynasty":"唐代","title":"望送魏徵葬"}
{"author":"李世民","content":"华林满芳景，洛阳遍阳春。朱颜含远日，翠色影长津。乔柯啭娇鸟，低枝映美人。昔作园中实，今来席上珍。","dynasty":"唐代","title":"赋得樱桃"}
{"author":"李世民","content":"禁苑春晖丽，花蹊绮树妆。缀条深浅色，点露参差光。向日分千笑，迎风共一香。如何仙岭侧，独秀隐遥芳。","dynasty":"唐代","title":"咏桃"}
{"author":"李世民","content":"春晖开紫苑，淑景媚兰场。映庭含浅色，凝露泫浮光。日丽参差影，风传轻重香。会须君子折，佩里作芬芳。","dynasty":"唐代","title":"芳兰"}
{"author":"李世民","content":"残云收翠岭，夕雾结长空。带岫凝全碧，障霞隐半红。仿佛分初月，飘飖度晓风。还因三里处，冠盖远相通。","dynasty":"唐代","title":"远山澄碧雾"}
{"author":"李世民","content":"结伴戏方塘，携手上雕航。船移分细浪，风散动浮香。游莺无定曲，惊凫有乱行。莲稀钏声断，水广棹歌长。栖乌还密树，泛流归建章。","dynasty":"唐代","title":"采芙蓉"}
{"author":"李世民","content":"菊散金风起，荷疏玉露圆。将秋数行雁，离夏几林蝉。云凝愁半岭，霞碎缬高天。还似成都望，直见峨眉前。爽气澄兰沼，秋风动桂林。露凝千片玉，菊散一丛金。日岫高低影，云空点缀阴。蓬瀛不可望，泉石且娱心。","dynasty":"唐代","title":"秋日二首"}
{"author":"李世民","content":"披襟眺沧海，凭轼玩春芳。积流横地纪，疏派引天潢。仙气凝三岭，和风扇八荒。拂潮云布色，穿浪日舒光。照岸花分彩，迷云雁断行。怀卑运深广，持满守灵长。有形非易测，无源讵可量。洪涛经变野，翠岛屡成桑。之罘思汉帝，碣石想秦皇。霓裳非本意，端拱且图王。","dynasty":"唐代","title":"春日望海"}
{"author":"李世民","content":"慨然抚长剑，济世岂邀名。星旂纷电举，日羽肃天行。遍野屯万骑，临原驻五营。登山麾武节，背水纵神兵。在昔戎戈动，今来宇宙平。","dynasty":"唐代","title":"还陕述怀"}
{"author":"李世民","content":"散影玉阶柳，含翠隐鸣蝉。微形藏叶里，乱响出风前。","dynasty":"唐代","title":"赋得弱柳鸣秋蝉"}
{"author":"李世民","content":"焰听风来动，花开不待春。镇下千行泪，非是为思人。九龙蟠焰动，四照逐花生。即此流高殿，堪持待月明。","dynasty":"唐代","title":"咏烛二首"}
{"author":"李世民","content":"骏骨饮长泾，奔流洒络缨。细纹连喷聚，乱荇绕蹄萦。水光鞍上侧，马影溜中横。翻似天池里，腾波龙种生。","dynasty":"唐代","title":"咏饮马"}
{"author":"李世民","content":"执契静三边，持衡临万姓。玉彩辉关烛，金华流日镜。无为宇宙清，有美璇玑正。皎佩星连景，飘衣云结庆。戢武耀七德，升文辉九功。烟波澄旧碧，尘火息前红。霜野韬莲剑，关城罢月弓。钱缀榆天合，新城柳塞空。花销葱岭雪，縠尽流沙雾。秋驾转兢怀，春冰弥轸虑。书绝龙庭羽，烽休凤穴戍。衣宵寝二难，食旰餐三惧。翦暴兴先废，除凶存昔亡。圆盖归天壤，方舆入地荒。孔海池京邑，双河沼帝乡。循躬思励己，抚俗愧时康。元首伫盐梅，股肱惟辅弼。羽贤崆岭四，翼圣襄城七。浇俗庶反淳，替文聊就质。已知隆至道，共欢区宇一。","dynasty":"唐代","title":"执契静三边"}
{"author":"李世民","content":"新丰停翠辇，谯邑驻鸣笳。园荒一径断，苔古半阶斜。前池消旧水，昔树发今花。一朝辞此地，四海遂为家。金舆巡白水，玉辇驻新丰。纽落藤披架，花残菊破丛。叶铺荒草蔓，流竭半池空。纫珮兰凋径，舒圭叶翦桐。昔地一蕃内，今宅九围中。架海波澄镜，韬戈器反农。八表文同轨，无劳歌大风。","dynasty":"唐代","title":"过旧宅二首"}
{"author":"李世民","content":"晚霞聊自怡，初晴弥可喜。日晃百花色，风动千林翠。池鱼跃不同，园鸟声还异。寄言博通者，知予物外志。","dynasty":"唐代","title":"初晴落景"}
{"author":"李世民","content":"秋日凝翠岭，凉吹肃离宫。荷疏一盖缺，树冷半帷空。侧阵移鸿影，圆花钉菊丛。摅怀俗尘外，高眺白云中。","dynasty":"唐代","title":"秋日翠微宫"}
{"author":"李世民","content":"凿门初奉律，仗战始临戎。振鳞方跃浪，骋翼正凌风。未展六奇术，先亏一篑功。防身岂乏智，殉命有馀忠。","dynasty":"唐代","title":"伤辽东战亡"}
{"author":"李世民","content":"烈烈寒风起，惨惨飞云浮。霜浓凝广隰，冰厚结清流。金鞍移上苑，玉勒骋平畴。旌旗四望合，罝罗一面求。楚踣争兕殪，秦亡角鹿愁。兽忙投密树，鸿惊起砾洲。骑敛原尘静，戈回岭日收。心非洛汭逸，意在渭滨游。禽荒非所乐，抚辔更招忧。","dynasty":"唐代","title":"冬狩"}
{"author":"李世民","content":"朝光浮烧野，霜华净碧空。结浪冰初镜，在径菊方丛。约岭烟深翠，分旗霞散红。抽思滋泉侧，飞想傅岩中。已获千箱庆，何以继熏风。","dynasty":"唐代","title":"秋暮言志"}
{"author":"李世民","content":"爽气浮丹阙，秋光澹紫宫。衣碎荷疏影，花明菊点丛。袍轻低草露，盖侧舞松风。散岫飘云叶，迷路飞烟鸿。砌冷兰凋佩，闺寒树陨桐。别鹤栖琴里，离猿啼峡中。落野飞星箭，弦虚半月弓。芳菲夕雾起，暮色满房栊。","dynasty":"唐代","title":"秋日即目"}
{"author":"李世民","content":"翠野驻戎轩，卢龙转征旆。遥山丽如绮，长流萦似带。海气百重楼，岩松千丈盖。兹焉可游赏，何必襄城外。","dynasty":"唐代","title":"于北平作"}
{"author":"李世民","content":"上弦明月半，激箭流星远。落雁带书惊，啼猿映枝转。","dynasty":"唐代","title":"咏弓"}
{"author":"李世民","content":"初秋玉露清，早雁出空鸣。隔云时乱影，因风乍含声。","dynasty":"唐代","title":"赋得早雁出云鸣"}
{"author":"李世民","content":"绝域降附天下平，——李世民八表无事悦圣情。——淮安王云披雾敛天地明，——长孙无忌登封日观禅云亭，——房玄龄太常具礼方告成。——萧瑀","dynasty":"唐代","title":"两仪殿赋柏梁体"}
{"author":"李世民","content":"韶光开令序，淑气动芳年。驻辇华林侧，高宴柏梁前。紫庭文珮满，丹墀衮绂连。九夷簉瑶席，五狄列琼筵。娱宾歌湛露，广乐奏钧天。清尊浮绿醑，雅曲韵朱弦。粤余君万国，还惭抚八埏。庶几保贞固，虚己厉求贤。","dynasty":"唐代","title":"春日玄武门宴群臣"}
{"author":"李世民","content":"崤函称地险，襟带壮两京。霜峰直临道，冰河曲绕城。古木参差影，寒猿断续声。冠盖往来合，风尘朝夕惊。高谈先马度，伪晓预鸡鸣。弃繻怀远志，封泥负壮情。别有真人气，安知名不名。","dynasty":"唐代","title":"入潼关"}
{"author":"李世民","content":"崇文时驻步，东观还停辇。辍膳玩三坟，晖灯披五典。寒心睹肉林，飞魄看沉湎。纵情昏主多，克己明君鲜。灭身资累恶，成名由积善。既承百王末，战兢随岁转。","dynasty":"唐代","title":"赋尚书"}
{"author":"李世民","content":"二仪初创象，三才乃分位。非惟树司牧，固亦垂文字。绵代更膺期，芳图无辍记。炎汉承君道，英谟纂神器。潜龙既可跃，逵兔奚难致。前史殚妙词，后昆沉雅思。书言扬盛迹，补阙兴洪志。川谷犹旧途，郡国开新意。梅山未觉朽，谷水谁云异。车服随名表，文物因时置。凤戟翼康衢，銮舆总柔辔。清浊必能澄，洪纤幸无弃。观仪不失序，遵礼方由事。政宣竹律和，时平玉条备。文囿雕奇彩，艺门蕴深致。云飞星共流，风扬月兼至。类禋遵令典，坛壝资良地。五胜竟无违，百司诚有庇。粤予承暇景，谈丛引泉秘。讨论穷义府，看核披经笥。大辨良难仰，小学终先匮。闻道谅知荣，含毫孰忘愧。","dynasty":"唐代","title":"咏司马彪续汉志"}
{"author":"李世民","content":"寒随穷律变，春逐鸟声开。初风飘带柳，晚雪间花梅。碧林青旧竹，绿沼翠新苔。芝田初雁去，绮树巧莺来。","dynasty":"唐代","title":"首春"}
{"author":"李世民","content":"高轩临碧渚，飞檐迥架空。馀花攒镂槛，残柳散雕栊。岸菊初含蕊，园梨始带红。莫虑昆山暗，还共尽杯中。","dynasty":"唐代","title":"置酒坐飞阁"}
{"author":"李世民","content":"斜廊连绮阁，初月照宵帏。塞冷鸿飞疾，园秋蝉噪迟。露结林疏叶，寒轻菊吐滋。愁心逢此节，长叹独含悲。","dynasty":"唐代","title":"初秋夜坐"}
{"author":"李世民","content":"兰气已熏宫，新蕊半妆丛。色含轻重雾，香引去来风。拂树浓舒碧，萦花薄蔽红。还当杂行雨，仿佛隐遥空。","dynasty":"唐代","title":"赋得花庭雾"}
{"author":"李世民","content":"石鲸分玉溜，劫烬隐平沙。柳影冰无叶，梅心冻有花。寒野凝朝雾，霜天散夕霞。欢情犹未极，落景遽西斜。","dynasty":"唐代","title":"冬日临昆明池"}
{"author":"李世民","content":"绮筵移暮景，紫阁引宵烟。隔栋歌尘合，分阶舞影连。声流三处管，响乱一重弦。不似秦楼上，吹箫空学仙。","dynasty":"唐代","title":"三层阁上置音声"}
{"author":"李世民","content":"参差垂玉阙，舒卷映兰宫。珠光摇素月，竹影乱清风。彩散银钩上，文斜桂户中。惟当杂罗绮，相与媚房栊。","dynasty":"唐代","title":"赋帘"}
{"author":"李世民","content":"驱马出辽阳，万里转旂常。对敌六奇举，临戎八阵张。斩鲸澄碧海，卷雾扫扶桑。昔去兰萦翠，今来桂染芳。云芝浮碎叶，冰镜上朝光。回首长安道，方欢宴柏梁。","dynasty":"唐代","title":"宴中山"}
{"author":"李世民","content":"暧暧去尘昏灞岸，飞飞轻盖指河梁。云峰衣结千重叶，雪岫花开几树妆。深悲黄鹤孤舟远，独叹青山别路长。聊将分袂沾巾泪，还用持添离席觞。","dynasty":"唐代","title":"饯中书侍郎来济"}
{"author":"李世民","content":"四时运灰琯，一夕变冬春。送寒馀雪尽，迎岁早梅新。","dynasty":"唐代","title":"于太原召侍臣赐宴守岁"}
{"author":"李世民","content":"玉衡流桂圃，成蹊正可寻。莺啼密叶外，蝶戏脆花心。丽景光朝彩，轻霞散夕阴。暂顾晖章侧，还眺灵山林。","dynasty":"唐代","title":"赋得李"}
{"author":"李世民","content":"岸曲非千里，桥斜异七星。暂低逢辇度，还高值浪惊。水摇文鹢动，缆转锦花萦。远近随轮影，轻重应人行。","dynasty":"唐代","title":"赋得浮桥"}
{"author":"李世民","content":"夏律昨留灰，秋箭今移晷。峨嵋岫初出，洞庭波渐起。桂白发幽岩，菊黄开灞涘。运流方可叹，含毫属微理。","dynasty":"唐代","title":"度秋"}
{"author":"李世民","content":"寒惊蓟门叶，秋发小山枝。松阴背日转，竹影避风移。提壶菊花岸，高兴芙蓉池。欲知凉气早，巢空燕不窥。","dynasty":"唐代","title":"仪鸾殿早秋"}
{"author":"李世民","content":"碧昏朝合雾，丹卷暝韬霞。结叶繁云色，凝琼遍雪华。光楼皎若粉，映幕集疑沙。泛柳飞飞絮，妆梅片片花。照璧台圆月，飘珠箔穿露。瑶洁短长阶，玉丛高下树。映桐珪累白，萦峰莲抱素。断续气将沉，徘徊岁云暮。怀珍愧隐德，表瑞伫丰年。蕊间飞禁苑，鹤处舞伊川。傥咏幽兰曲，同欢黄竹篇。","dynasty":"唐代","title":"喜雪"}
{"author":"李世民","content":"昔年怀壮气，提戈初仗节。心随朗日高，志与秋霜洁。移锋惊电起，转战长河决。营碎落星沉，阵卷横云裂。一挥氛沴静，再举鲸鲵灭。于兹俯旧原，属目驻华轩。沉沙无故迹，减灶有残痕。浪霞穿水净，峰雾抱莲昏。世途亟流易，人事殊今昔。长想眺前踪，抚躬聊自适。","dynasty":"唐代","title":"经破薛举战地"}
{"author":"李世民","content":"条风开献节，灰律动初阳。百蛮奉遐赆，万国朝未央。虽无舜禹迹，幸欣天地康。车轨同八表，书文混四方。赫奕俨冠盖，纷纶盛服章。羽旄飞驰道，钟鼓震岩廊。组练辉霞色，霜戟耀朝光。晨宵怀至理，终愧抚遐荒。","dynasty":"唐代","title":"正日临朝"}
{"author":"李世民","content":"未央初壮汉，阿房昔侈秦。在危犹骋丽，居奢遂役人。岂如家四海，日宇罄朝伦。扇天裁户旧，砌地翦基新。引月擎宵桂，飘云逼曙鳞。露除光炫玉，霜阙映雕银。舞接花梁燕，歌迎鸟路尘。镜池波太液，庄苑丽宜春。作异甘泉日，停非路寝辰。念劳惭逸己，居旷返劳神。所欣成大厦，宏材伫渭滨。","dynasty":"唐代","title":"登三台言志"}
{"author":"李世民","content":"碧原开雾隰，绮岭峻霞城。烟峰高下翠，日浪浅深明。斑红妆蕊树，圆青压溜荆。迹岩劳傅想，窥野访莘情。巨川何以济，舟楫伫时英。","dynasty":"唐代","title":"春日登陕州城楼俯眺原野回丹碧缀烟霞密翠斑…聊以命篇"}
{"author":"李世民","content":"烟生遥岸隐，月落半崖阴。连山惊鸟乱，隔岫断猿吟。","dynasty":"唐代","title":"辽东山夜临秋"}
{"author":"李世民","content":"醽醁胜兰生，翠涛过玉薤。千日醉不醒，十年味不败。","dynasty":"唐代","title":"赐魏徵诗"}
{"author":"李世民","content":"岸曲丝阴聚，波移带影疏。还将眉里翠，来就镜中舒。","dynasty":"唐代","title":"赋得临池柳"}
{"author":"李世民","content":"贞条障曲砌，翠叶贯寒霜。拂牖分龙影，临池待凤翔。","dynasty":"唐代","title":"赋得临池竹"}
{"author":"李世民","content":"盘根直盈渚，交干横倚天。舒华光四海，卷叶荫三川。","dynasty":"唐代","title":"探得李"}
{"author":"李世民","content":"近谷交萦蕊，遥峰对出莲。径细无全磴，松小未含烟。","dynasty":"唐代","title":"咏小山"}
{"author":"李世民","content":"秋露凝高掌，朝光上翠微。参差丽双阙，照耀满重闱。仙驭随轮转，灵乌带影飞。临波无定彩，入隙有圆晖。还当葵藿志，倾叶自相依。","dynasty":"唐代","title":"赋秋日悬清光赐房玄龄"}
{"author":"李世民","content":"雪耻酬百王，除凶报千古。昔乘匹马去，今驱万乘来。近日毛虽暖，闻弦心已惊。","dynasty":"唐代","title":"句"}
{"author":"李世民","content":"春蒐驰骏骨，总辔俯长河。霞处流萦锦，风前漾卷罗。水花翻照树，堤兰倒插波。岂必汾阴曲，秋云发棹歌。","dynasty":"唐代","title":"临洛水"}
{"author":"李世民","content":"秋光凝翠岭，凉吹肃离宫。荷疏一盖缺，树冷半帷空。侧阵移鸿影，圆花钉菊丛。摅怀俗尘外，高眺白云中。","dynasty":"隋代","title":"秋日"}
{"author":"李世民","content":"爽气澄兰沼，秋风动桂林。露凝千片玉，菊散一丛金。日岫高低影，云空点缀阴。蓬瀛不可望，泉石且娱心。","dynasty":"隋代","title":"秋日二首其二"}
{"author":"李世民","content":"燄听风来动，花开不待春。镇下千行泪，非是为思人。","dynasty":"隋代","title":"咏烛二首其一"}
{"author":"李世民","content":"九龙蟠燄动，四照逐花生。即此流高殿，堪持待月明。","dynasty":"隋代","title":"咏烛二首其二"}
{"author":"李世民","content":"近谷交萦橤，遥峰对出莲。径细无全磴，松小未含烟。","dynasty":"隋代","title":"咏小山"}
{"author":"李世民","content":"以兹游观极，悠然独长想。披卷览前踪，抚躬寻既往。望古茅茨约，瞻今兰殿广。人道恶高危，虚心戒盈荡。奉天竭诚敬，临民思惠养。纳善察忠谏，明科慎刑赏。六五诚难继，四三非易仰。广待淳化敷，方嗣云亭响。","dynasty":"隋代","title":"帝京篇十首其十"}
{"author":"李世民","content":"金舆巡白水，玉辇驻新丰。纽落藤披架，花残菊破丛。叶铺荒草蔓，流竭半池空。纫佩兰凋径，舒圭叶剪桐。昔地一蕃内，今宅九围中。架海波澄镜，韬戈器反农。八表文同轨，无劳歌大风。","dynasty":"隋代","title":"过旧宅二首其二"}
{"author":"李世民","content":"岩廊罢机务，崇文聊驻辇。玉匣启龙图，金绳披凤篆。韦编断仍续，缥帙舒还卷。对此乃淹留，欹案观坟典。","dynasty":"隋代","title":"帝京篇十首其二"}
{"author":"李世民","content":"移步出词林，停舆欣武宴。雕弓写明月，骏马疑流电。惊雁落虚弦，啼猿悲急箭。阅赏诚多美，于兹乃忘倦。","dynasty":"隋代","title":"帝京篇十首其三"}
{"author":"李世民","content":"鸣笳临乐馆，眺听欢芳节。急管韵朱弦，清歌凝白雪。彩凤肃来仪，玄鹤纷成列。去兹郑卫声，雅音方可悦。","dynasty":"隋代","title":"帝京篇十首其四"}
{"author":"李世民","content":"芳辰追逸趣，禁苑信多奇。桥形通汉上，峰势接云危。烟霞交隐映，花鸟自参差。何如肆辙迹？万里赏瑶池。","dynasty":"隋代","title":"帝京篇十首其五"}
{"author":"李世民","content":"飞盖去芳园，兰桡游翠渚。萍间日彩乱，荷处香风举。桂楫满中川，弦歌振长屿。岂必汾河曲，方为欢宴所。","dynasty":"隋代","title":"帝京篇十首其六"}
{"author":"李世民","content":"落日双阙昏，回舆九重暮。长烟散初碧，皎月澄轻素。搴幌玩琴书，开轩引云雾。斜汉耿层阁，清风摇玉树。","dynasty":"隋代","title":"帝京篇十首其七"}
{"author":"李世民","content":"欢乐难再逢，芳辰良可惜。玉酒泛云罍，兰殽陈绮席。千钟合尧禹，百兽谐金石。得志重寸阴，忘怀轻尺璧。","dynasty":"隋代","title":"帝京篇十首其八"}
{"author":"李梦符","content":"罢修儒业罢修真，养拙藏愚春复春。到老不疏林里鹿，平生难见日边人。洞桃深处千林锦，岩雪铺时万草新。深谢名贤远相访，求闻难博凤为邻。","dynasty":"唐代","title":"答常学士"}
{"author":"李梦符","content":"村寺钟声度远滩，半轮残月落山前。徐徐拨棹却归湾，浪叠朝霞锦绣翻。渔弟渔兄喜到来，波官赛却坐江隈。椰榆杓子木瘤杯，烂煮鲈鱼满案堆。","dynasty":"唐代","title":"渔父引二首"}
{"author":"李梦符","content":"插花饮酒何妨事，樵唱渔歌不碍时。","dynasty":"唐代","title":"察考取状答"}
{"author":"李梦符","content":"渔弟渔兄喜到来，波官赛却坐江隈。椰榆杓子木瘤杯，烂煮鲈鱼满案堆。","dynasty":"唐代","title":"渔父引二首其二"}
{"author":"荆浩","content":"恣意纵横扫，峰峦次第成。笔尖寒树瘦，墨淡野云轻。岩石喷泉窄，山根到水平。禅房时一展，兼称苦空情。","dynasty":"唐代","title":"画山水图答大愚"}
{"author":"荆浩","content":"恣意纵横埽，峰峦次第成。笔尖寒树瘦，墨澹野云轻。岩石喷泉窄，山根到水平。禅房时一展，兼称苦空情。","dynasty":"唐代","title":"画山水图荅大愚"}
{"author":"傅维枟","content":"青霞片片护岩扉，中有飞泉落翠微。几折板桥深柳下，樵儿浣女一行归。","dynasty":"清代","title":"梦有持画卷者属余题诗醒忘其一二语因补成之其一"}
{"author":"傅维枟","content":"渔翁应解爱烟霞，截竹编茅野作家。雨后南溪春水涨，青帆一片出桃花。","dynasty":"清代","title":"梦有持画卷者属余题诗醒忘其一二语因补成之其二"}
{"author":"傅维枟","content":"阿瞒才力雄如虎，到头却作痴儿语。卖履分香空尔为，西陵岂复知歌舞。漳南寻问铜雀台，舟人北指沙成堆。飞桥连栋今何在，拍岸寒潮朝暮来。","dynasty":"清代","title":"铜雀台"}
{"author":"曹柱林","content":"无限春愁积，凭楼景象赊。轻风憨柳絮，微雨醉桃花。樵语晨先动，炊烟午未斜。可堪新燕子，还向野人家。","dynasty":"清代","title":"春日感怀"}
{"author":"曹柱林","content":"客馆初寒画卷帘，阶前又报荚新添。年光转眼三秋尽，岁事关心两地兼。仕路风波艰共济，嫁衣针线倦仍拈。江云漠漠频吟望，为问双鱼底处潜。","dynasty":"清代","title":"十月家书当至不至"}
{"author":"曹柱林","content":"潇洒襟期迥出尘，主璋特达岂无因。骅骝已见鞭先著，风雨应惊笔有神。数载青灯同砚席，一朝朱鬣跃云津。何堪桂领婵娟月，兼照寒窗失意人。","dynasty":"清代","title":"月下感怀即贺讷甫弟初第"}
{"author":"萧纲","content":"巫山七百里，巴水三回曲。笛声下复高，猿啼断还续。","dynasty":"南北朝","tags":"古诗三百首，乐府，写山","title":"蜀道难·其二"}
{"author":"萧纲","content":"建平督邮道，鱼复永安宫。若奏巴渝曲，时当君思中。","dynasty":"南北朝","tags":"古诗三百首","title":"蜀道难·其一"}
{"author":"萧纲","content":"晚日照空矶，采莲承晚晖。风起湖难渡，莲多采未稀。棹动芙蓉落，船移白鹭飞。荷丝傍绕腕，菱角远牵衣。","dynasty":"南北朝","tags":"江南，女子，追求，爱情，生活","title":"采莲曲"}
{"author":"萧纲","content":"春色映空来，先发院边梅。细萍重叠长，新花历乱开。连珂往淇上，接幰至丛台。丛台可怜妾，当窗望飞蝶。忌趺行衫领，熨斗成褫摄。下床着珠佩，捉镜安花镊。薄晚畏蚕饥，竞采春桑叶。寄语采桑伴，讶今春日短。枝高攀不及，叶细笼难满。年年将使君，历乱遣相闻。欲知琴里意，还赠锦中文。何当照梁日，还作入山云。重门皆已闭，方知留客袂。可怜黄金络，复以青丝系。必也为人时，谁令畏夫婿。","dynasty":"南北朝","title":"采桑"}
{"author":"萧纲","content":"铜梁指斜谷，剑道望中区。通星上分野，作固下为都。雅歌因良宋，妙舞自巴渝。阳城嬉乐所，剑骑郁相趋。五妇行难至，百两好游娱。牲祈望帝祀，酒酹蜀侯姝。江妃纳重聘，卓女爱将雏。停弦时击爪，息吹更治朱。脱衫湔锦浪，回扇避阳乌。闻君握节返，贱妾下城隅。","dynasty":"南北朝","title":"乐府三首其一蜀国弦歌篇十韵"}
{"author":"萧纲","content":"凌晨光景丽，倡女凤楼中。前瞻削成小，傍望卷旌空。分妆间浅靥，绕脸傅斜红。张琴未调轸，饮吹不至终。自知心所爱，出入仕秦宫。谁言连尹屈，更是莫敖通。轻轺缀皂盖，飞辔轹云骢。金鞍随系尾，衔璅映缠鬃。戈镂荆山玉，剑饰丹阳铜。左把苏合弹，旁持大屈弓。控弦因鹊血，挽强用牛螉。弋猎多登陇，酣歌每入丰。晖晖隐落日，冉冉还房栊。灯生阳燧火，尘散鲤鱼风。流苏时下帐，象簟复韬筒。雾暗窗前柳，寒疏井上桐。女萝托松际，甘瓜蔓井东。拳拳恃君爱，岁暮望无穷。","dynasty":"南北朝","title":"乐府三首其二艳歌篇十八韵"}
{"author":"萧纲","content":"名都多丽质，本自恃容姿。荡子行未至，秋胡无定期。玉貌歇红脸，长颦串翠眉。奁镜迷朝色，缝针脆故丝。本异摇舟咎，何关窃席疑。生离谁拊背，溘死讵来迟。王嫱貌本绝，踉跄入毡帷。卢姬嫁日晚，非复少年时。转山犹可遂，乌白望难期。妾心徒自苦，旁人会见嗤。","dynasty":"南北朝","title":"乐府三首其三妾薄命篇十韵"}
{"author":"萧纲","content":"君子怀琬琰，不使涅尘淄。从容子云阁，寂寞仲舒帷。多谢悠悠子，管窥良可悲。","dynasty":"南北朝","title":"君子行"}
{"author":"萧纲","content":"贰师惜善马，楼兰贪汉财。前年出右地，今岁讨轮台。鱼云望旗聚，龙沙随阵开。冰城朝浴铁，地道夜衔枚。将军号令密，天子玺书催。何时反旧里，遥见下机来。","dynasty":"南北朝","title":"从军行其一"}
{"author":"萧纲","content":"长安有径少，涂径不通舆。道逢双总丱，扶轮问我居。我居青门北，可忆复易寻。大息骞金勒，中息绾黄银。小息始得意，黄头作弄臣。三息俱入门，雅志扬清尘。三息俱上堂，觞肴满四陈。三息俱入户，照耀光容新。大妇舒绮絪，中妇拂罗巾。小妇最容冶，映镜学娇颦。丈人且安坐，清讴出绛唇。","dynasty":"南北朝","title":"长安有狭斜行"}
{"author":"萧纲","content":"丽妲与妖嫱，共拂可怜妆。同安鬟里拨，异作额间黄。罗裙宜细简，画屟重高墙。含羞未上砌，微笑出长廊。取花争间镊，攀枝念蕊香。但歌聊一曲，鸣弦未肯张。自矜心所爱，三十侍中郎。","dynasty":"南北朝","title":"戏赠丽人诗"}
{"author":"萧纲","content":"借问仙将画，讵有此佳人。倾城且倾国，如雨复如神。汉后怜名燕，周王重姓申。挟瑟曾游赵，吹箫屡入秦。玉阶偏望树，长廊每逐春。约黄出意巧，缠弦用法新。迎风时引袖，避日暂披巾。疏花映鬟插，细佩绕衫身。谁知日欲暮，含羞不自陈。","dynasty":"南北朝","title":"率尔为咏诗"}
{"author":"萧纲","content":"舞女及燕姬，倡楼复荡妇。参差大戾发，摇曳小垂手。钓竿蜀国弹，新城折杨柳。玉案西王桃，蠡杯石榴酒。甲乙罗帐异，辛壬房户晖。夜夜有明月，时时怜更衣。","dynasty":"南北朝","title":"执笔戏书诗"}
{"author":"萧纲","content":"汉渚水初绿，江南草复黄。日照蒲心暖，风吹梅蕊香。征舻舣汤堑，归骑息金隍。舞观衣常襞，歌台弦未张。持此横行去，谁念守空床。","dynasty":"南北朝","title":"从顿暂还城诗"}
{"author":"萧纲","content":"非关长信别，讵是良人征。九重忽不见，万恨满心生。夕门掩鱼钥，宵床悲画屏。迥月临窗度，吟虫绕砌鸣。初霜霣细叶，秋风驱乱萤。故妆犹累日，新衣襞未成。欲知妾不寐，城外捣衣声。","dynasty":"南北朝","title":"秋闺夜思诗"}
{"author":"萧纲","content":"北窗聊就枕，南檐日未斜。攀钩落绮障，插捩举琵琶。梦笑开娇靥，眠鬟压落花。簟文生玉腕，香汗浸红纱。夫婿恒相伴，莫误是倡家。","dynasty":"南北朝","title":"咏内人昼眠诗"}
{"author":"萧纲","content":"昔闻倡女别，荡子无归期。今似陈王叹，流风难重思。翠带留馀结，苔阶没故基。图形更非是，梦见反成疑。熏炉含好气，庭树吐华滋。香烧日有歇，花落无还时。","dynasty":"南北朝","title":"伤美人诗"}
{"author":"萧纲","content":"娈童娇丽质，践董复超瑕。羽帐晨香满，珠帘夕漏赊。翠被含鸳色，雕床镂象牙。妙年同小史，姝貌比朝霞。袖裁连璧锦，笺织细种花。揽裤轻红出，回头双鬓斜。懒眼时含笑，玉手乍攀花。怀猜非后钓，密爱似前车。足使燕姬妒，弥令郑女嗟。","dynasty":"南北朝","title":"娈童诗"}
{"author":"萧纲","content":"绮窗临画阁，飞阁绕长廊。风散同心草，月送可怜光。彷佛帘中出，妖丽特非常。耻学秦罗髻，羞为楼上妆。散诞披红帔，生情新约黄。斜灯入锦帐，微烟出玉床。六安双玳瑁，八幅两鸳鸯。犹是别时许，留致解心伤。含涕坐度日，俄顷变炎凉。玉关驱夜雪，金气落严霜。飞狐驿使断，交河川路长。荡子无消息，朱唇徒自香。","dynasty":"南北朝","title":"倡妇怨情诗十二韵"}
{"author":"萧纲","content":"戚里多妖丽，重聘蔑燕馀。逐节工新舞，娇态似凌虚。纳花承褶𧜳，垂翠逐珰舒。扇开衫影乱，巾度履行疏。徒劳交甫忆，自有专城居。","dynasty":"南北朝","title":"咏舞诗二首其一"}
{"author":"萧纲","content":"可怜称二八，逐节似飞鸿。悬胜河阳伎，暗与淮南同。入行看履进，转面望鬟空。腕动苕华玉，衫随如意风。上客何须起，啼乌曲未终。","dynasty":"南北朝","title":"咏舞诗二首其二"}
{"author":"萧纲","content":"杂蕊映南庭，庭中光景媚。可怜枝上花，早得春风意。春风复有情，拂幔且开楹。开楹开碧烟，拂幔拂垂莲。偏使红花散，飘飏落眼前。眼前多无况，参差郁可望。珠绳翡翠帷，绮幕芙蓉帐。香烟出窗里，落日斜阶上。日影去迟迟，节华咸在兹。桃花红若点，柳叶乱如丝。丝条转暮光，影落暮阴长。春燕双双舞，春心处处扬。酒满心聊足，萱枝愁不忘。","dynasty":"南北朝","title":"戏作谢惠连体十三韵诗"}
{"author":"萧纲","content":"礼经闻往说，观宝著遐篇。岂如春路动，祈谷重民天。苍龙引玉轪，交旗影曲旃。皮轩承早日，豹尾拂游烟。地广重畦净，林芳翠幕悬。青坛出长畎，帷宫绕直阡。秉耒光帝则，报献重皇虔。度谐金石奏，德厚歌颂诠。三春润蓂荚，七月待鸣蝉。鳐鱼显嘉瑞，铜雀应丰年。不劳郑国雨，无荣邺令田。是知躬稼美，兼闻富教宣。","dynasty":"南北朝","title":"和藉田诗"}
{"author":"萧纲","content":"玉轪朝行动，阊阖旦应开。白云苍梧去，丹凤咸阳来。日正山无影，城斜汉屡回。瞻流如地脉，望领匹天台。欲祛九秋恨，聊举十千杯。","dynasty":"南北朝","title":"汉高庙赛神诗"}
{"author":"萧纲","content":"去国资孝本，循忠全令名。舟里多奇计，芦中复吐诚。偃月交吴舰，鱼丽入楚营。光功摧妙算，载籍有馀声。洪涛犹鼓怒，灵庙尚凄清。行潦承椒奠，按歌杂凤笙。无劳晋后璧，讵用楚臣缨。密树临寒水，疏扉望远城。窗寮野雾入，衣帐积苔生。惟有三青鸟，敛翅时逢迎。","dynasty":"南北朝","title":"祠伍员庙诗"}
{"author":"萧纲","content":"脂车向驰道，总辔息中华。落关犹待漏，交戟未通车。薄云初启雨，曙色始成霞。堑流铺紫若，城风泛橘花。弦诵终无取，顾己自怀嗟。","dynasty":"南北朝","title":"守东平中华门开诗"}
{"author":"萧纲","content":"春风本自奇，杨柳最相宜。柳条恒着地，杨花好上衣。处处春心动，常惜光阴移。西京董贤馆，南宛习都池。荇间鱼共乐，桃上鸟相窥。香车云母幰，驶马黄金羁。","dynasty":"南北朝","title":"春日想上林诗"}
{"author":"萧纲","content":"朝窗犹掩扇，宿幔未悬钩。逍遥临四注，兼持散九愁。虽同卫子惫，聊喜挚生瘳。灾星夜出境，鸣禽晚去楼。蠲邪无贾服，祆气息梁牛。隔帘阴翠筱，映水含珠榴。丹经蕴玉笥，玄水出长洲。结友寻方岳，采药访圆丘。神随七星变，貌逐五云留。飞鸿若可驾，轻簪必易抽。","dynasty":"南北朝","title":"喜疾瘳诗"}
{"author":"萧纲","content":"沈痾类弩影，积弊似河鱼。讵逢龙子浴，空叹楚王菹。","dynasty":"南北朝","title":"卧疾诗"}
{"author":"萧纲","content":"飘飖散芳势，泛澜下蓬莱。传凉入镂槛，发气满瑶台。委禾周邦偃，飞鹢宋都回。亟摇故叶落，屡荡新花开。暂舞惊凫去，时送蕊香来。已拂巫山雨，何用卷寒灰。","dynasty":"南北朝","title":"咏风诗"}
{"author":"萧纲","content":"芳年多美色，丽景复妍遥。握兰唯是旦，采艾亦今朝。回沙溜碧水，曲岫散桃天。绮花非一种，风丝乱百条。云起相思观，日照飞虹桥。繁华炫姝色，燕赵艳妍妖。金鞍汗血马，宝髻珊瑚翘。兰馨起縠袖，莲锦束琼腰。相看隐绿树，见人还自娇。玉柱鸣罗荐，磲椀泛回潮。洛滨非拾羽，满握讵贻椒。","dynasty":"南北朝","title":"三月三日率尔成诗"}
{"author":"萧纲","content":"冷风杂细雨，垂云助麦凉。竹水俱葱翠，花蝶两飞翔。燕泥衔复落，鶗吟敛更扬。卧石藤为缆，山桥树作梁。欲待华池上，明月吐清光。","dynasty":"南北朝","title":"和湘东王首夏诗"}
{"author":"萧纲","content":"斜日晚骎骎，池塘生半阴。避暑高梧侧，轻风时入襟。落花还就影，惊蝉乍失林。游鱼吹水沫，神蔡上荷心。翠竹垂秋采，丹枣映疏砧。无劳夜游曲，寄此托微吟。","dynasty":"南北朝","title":"纳凉诗"}
{"author":"萧纲","content":"日移凉气散，怀抱信悠哉。珠帘影空卷，桂户向池开。鸟栖星欲见，河净月应来。横阶入细笋，蔽地湿轻苔。草化飞为火，蚊声合似雷。于兹静闻见，自此歇氛埃。","dynasty":"南北朝","title":"晚景纳凉诗"}
{"author":"萧纲","content":"羽翣晨犹动，珠汗昼恒挥。秋风忽袅袅，向夕引凉归。浮阴即染浪，清气始乘衣。卷幌通河色，开窗引月辉。晚花栏下照，疏萤簟上飞。直置犹如此，何况送将归。","dynasty":"南北朝","title":"初秋诗"}
{"author":"萧纲","content":"萤飞夜的的，虫思夕喓喓。轻露沾悬井，浮烟入绮寮。檐重月没早，树密风声饶。池莲翻罢叶，霜筱生寒条。端坐弥兹漏，离忧积此宵。","dynasty":"南北朝","title":"秋夜诗"}
{"author":"萧纲","content":"浮云出东领，落日下西江。促阴横隐壁，长晖斜度窗。乱霞圆绿水，红叶影飞缸。","dynasty":"南北朝","title":"秋晚诗"}
{"author":"萧纲","content":"大君重九节，下辇上林中。酒阑嘉宴罢，车骑各西东。时余守西掖，脂车归北宫。车分独坐道，扇拂冶城风。落照渐中满，浮烟槐外通。长乐含初紫，安榴拆晚红。","dynasty":"南北朝","title":"大同八年秋九月诗"}
{"author":"萧纲","content":"喧尘是时息，静坐对重峦。冬深柳条落，雪后桂枝残。星明雾色净，天白雁行单。云飞乍想阁，冰结远疑纨。晚橘隐重屏，枯藤带回竿。荻阴连水气，山峰添月寒。","dynasty":"南北朝","title":"大同十年十月戊寅诗"}
{"author":"萧纲","content":"兹园植艺积，山谷久纡威。直兴转多绪，真事亦因依。是节严冬景，寒云掩落晖。远闻风瑟瑟，乱视雪霏霏。浪起川难渡，林深人至稀。山禽背径走，野鸟历塘飞。","dynasty":"南北朝","title":"大同十一月庚戌诗"}
{"author":"萧纲","content":"洞门扉未掩，金壶漏已催。曛烟生涧曲，暗色起林隈。雪花无有蒂，冰镜不安台。阶杨始倒插，浦桂半新栽。陈根委落蕙，细蕊发香梅。雁去衔芦上，𤠔戏绕枝来。","dynasty":"南北朝","title":"玄圃寒夕诗"}
{"author":"萧纲","content":"倒流映碧丛，点露擎朱实。花茂蝶争飞，枝浓鸟相失。已丽金钗瓜，仍美玉盘橘。宁异梅似丸，不羡萍如日。永植平台垂，长与云桂密。徒然奉推甘，终以愧操笔。","dynasty":"南北朝","title":"奉答南平王康赍朱樱诗"}
{"author":"萧纲","content":"浮华齐水丽，垂彩郑都奇。白英纷靡靡，紫实标离离。风摇羊角树，日映鸡心枝。谷城逾石蜜，蓬岳表仙仪。已闻安邑美，永茂玉门垂。","dynasty":"南北朝","title":"赋咏枣诗"}
{"author":"萧纲","content":"晨风白金络，桃花紫玉珂。影斜鞭照曜，尘起足蹉跎。任侠称六辅，轻薄出三河。风吹凤凰袖，日映织成靴。远江舻舳少，遥山烟雾多。云开玛瑙叶，水净琉璃波。广路拂青柳，回塘绕碧莎。不效孙吴术，宁须赵李过。","dynasty":"南北朝","title":"西斋行马诗"}
{"author":"萧纲","content":"高翔惮阔海，下去怯虞机。雾暗早相失，沙明还共飞。陇狭朝声聚，风急暮行稀。虽弭轮台援，未解龙城围。相思不得返，且寄别书归。","dynasty":"南北朝","title":"赋得陇坻雁初飞诗"}
{"author":"萧纲","content":"朝风动春草，落日照横塘。重台荡子妾，黄昏独自伤。烛映合欢被，帷飘苏合香。石墨聊书赋，铅华试作妆。徒令惜萱草，蔓延满空房。","dynasty":"南北朝","title":"药名诗"}
{"author":"萧纲","content":"栉比园花满，径复水流新。离禽时入袖，旅谷乍依苹。丰壶要上客，鹄鼎命嘉宾。车由泰夏闼，马散咸阳尘。莲舟虽未济，分密已同人。","dynasty":"南北朝","title":"卦名诗"}
{"author":"萧纲","content":"登楼传昔赋，出蓟表前闻。灞陵忽回首，河堤徒望军。兹焉聊回眺，极目杳难分。一水斜开岸，双城遥共云。","dynasty":"南北朝","title":"登城北望诗"}
{"author":"萧纲","content":"芜阶践昔径，复想鸣琴游。音容万春罢，高名千载留。弱枝生古树，旧石染新流。由来递相叹，逝川终不收。","dynasty":"南北朝","title":"登琴台诗"}
{"author":"萧纲","content":"行乐出南皮，燕饯临华池。箨解篁开节，花暗鸟迷枝。窗阴随影度，水色带风移。徒命衔杯酒，终成悯别离。","dynasty":"南北朝","title":"饯别诗"}
{"author":"萧纲","content":"行行异沂海，依依别路歧。水苔随缆聚，岸柳拂舟垂。石菌生悬叶，江槎流卧枝。烛尽悲宵去，酒满惜将离。","dynasty":"南北朝","title":"送别诗"}
{"author":"萧纲","content":"细树含残影，春闺散晚香。轻花鬓边堕，微汗粉中光。飞凫初罢曲，啼乌忽度行。羞令白日暮，车骑郁相望。","dynasty":"南北朝","title":"晚景出行诗"}
{"author":"萧纲","content":"杨柳叶纤纤，佳人懒织缣。正衣还向镜，迎春试卷帘。摘梅多绕树，觅燕好窥檐。只言逐花草，计较应非嫌。","dynasty":"南北朝","title":"春闺情诗"}
{"author":"萧纲","content":"珠帘向暮下，妖姿不可追。花风暗里觉，兰烛帐中飞。何时玉窗里，夜夜更缝衣。","dynasty":"南北朝","title":"又三韵"}
{"author":"萧纲","content":"殿上图神女，宫里出佳人。可怜俱是画，谁能辨伪真。分明净眉眼，一种细腰身。所可持为异，长有好精神。","dynasty":"南北朝","title":"咏美人看画诗"}
{"author":"萧纲","content":"昔时娇玉步，含羞花烛边。岂言心爱断，衔啼私自怜。常见欢成怨，非关丑易妍。独鹄罢中路，孤鸾死镜前。","dynasty":"南北朝","title":"咏人弃"}
{"author":"萧纲","content":"北窗向朝镜，锦帐复斜萦。娇羞不肯出，犹言妆未成。散黛随眉广，燕脂逐脸生。试将持出众，定得可怜名。","dynasty":"南北朝","title":"美人晨妆诗"}
{"author":"萧纲","content":"炎光向夕敛，促宴临前池。泉将影相得，花与面相宜。篪声如鸟哢，舞袂写风枝。欢乐不知醉，千秋长若斯。","dynasty":"南北朝","title":"和林下妓应令诗"}
{"author":"萧纲","content":"合欢蠲忿叶，萱草忘忧条。何如明月夜，流风拂舞腰。朱唇随吹尽，玉钏逐弦摇。留宾惜残弄，负态动馀娇。","dynasty":"南北朝","title":"夜听妓诗"}
{"author":"萧纲","content":"杏梁斜日照，馀辉映美人。闻函脱宝钏，向镜理纨巾。游鱼动池叶，舞鹤散阶尘。空嗟千岁久，愿得及阳春。","dynasty":"南北朝","title":"拟落日窗中坐诗"}
{"author":"萧纲","content":"绝讶梅花晚，争来雪里窥。下枝低可见，高处远难知。俱羞惜腕露，相让到腰羸。定须还剪彩，学作两三枝。","dynasty":"南北朝","title":"雪里觅梅花诗"}
{"author":"萧纲","content":"玲珑绕竹涧，间关通槿藩。缺岸新成浦，危石久为门。北荣下飞桂，南柯吟夜猿。暮流澄锦碛，晨冰照彩鸾。","dynasty":"南北朝","title":"山斋诗"}
{"author":"萧纲","content":"幔阴通碧砌，日影度城隅。岸柳垂长叶，窗桃落细跗。花留蛱蝶粉，竹翳蜻蜓珠。赏心无与共，染翰独踟蹰。","dynasty":"南北朝","title":"晚日后堂诗"}
{"author":"萧纲","content":"流辉入画堂，初照上梅梁。形同七子镜，影类九秋霜。桂花那不落，团扇与谁妆。空闻北窗弹，未举西园觞。","dynasty":"南北朝","title":"望月诗"}
{"author":"萧纲","content":"景落商飙靖，烟开四郊谧。偃蹇暮山虹，游扬峰下日。水纹城上动，城楼水中出。竟微共治功，空卧淮阳秩。","dynasty":"南北朝","title":"开霁诗"}
{"author":"萧纲","content":"晚霰飞银砾，浮云暗未开。入池消不积，因风堕复来。思妇流黄素，温姬玉镜台。看花言可插，定自非春梅。","dynasty":"南北朝","title":"同刘咨议咏春雪诗"}
{"author":"萧纲","content":"同云凝暮序，严阴屯广隰。落梅飞四注，翻霙舞二袭。实断望如连，恒分似相及。已观池影乱，复视帘珠湿。","dynasty":"南北朝","title":"雪朝诗"}
{"author":"萧纲","content":"浮空覆杂影，含露密花藤。乍如洛霞发，颇似巫云登。映光飞百仞，从风散九层。欲持翡翠色，时吐鲸鱼灯。","dynasty":"南北朝","title":"咏烟诗"}
{"author":"萧纲","content":"年还乐应满，春归思复生。桃含可怜紫，柳发断肠青。落花随燕入，游丝带蝶惊。邯郸歌管地，见许欲留情。","dynasty":"南北朝","title":"春日诗"}
{"author":"萧纲","content":"登山想剑阁，逗浦忆辰阳。飞流如冻雨，夜月似秋霜。萤翻竞晚热，虫思引秋凉。鸣波如碍石，暗草别兰香。","dynasty":"南北朝","title":"玄圃纳凉诗"}
{"author":"萧纲","content":"平衢望如掌，曾雉暧相连。断云留去日，长山减半天。戏凫乘洑下，渔舟冒浪前。","dynasty":"南北朝","title":"薄晚逐凉北楼迥望诗"}
{"author":"萧纲","content":"高秋度函谷，坠露下芳枝。绿潭倒云气，青山衔月规。花心风上转，叶影树中移。外游独千里，夕叹谁共知。","dynasty":"南北朝","title":"秋夜诗"}
{"author":"萧纲","content":"秋期此时浃，长夜徙河灵。紫烟凌凤羽，红光随玉軿。洛阳疑剑气，成都怪客星。天梭织来久，方逢今夜停。","dynasty":"南北朝","title":"七夕诗"}
{"author":"萧纲","content":"是节协阳数，高秋气已精。檐芝逐月启，帷风依夜清。远烛承歌黛，斜桥闻履声。梁尘下未息，共爱赏心并。","dynasty":"南北朝","title":"九日赋韵诗"}
{"author":"萧纲","content":"浮梁既冲崄，通波信可陵。乘空写渭石，跨岸拟河冰。斜阑隐浊雾，布影入清渑。方知歌绿水，无待榜苍鹰。","dynasty":"南北朝","title":"赋得桥诗"}
{"author":"萧纲","content":"昨日看梅树，新花已自生。今旦闻春鸟，何啻两三声。冻解池开渌，云穿天半晴。游心不应动，为此欲逢迎。","dynasty":"南北朝","title":"春日看梅花诗"}
{"author":"萧纲","content":"暧暧阳云台，春柳发新梅。柳枝无极软，春风随意来。潭沲青帷闭，玲珑朱扇开。佳人有所望，车声非是雷。","dynasty":"南北朝","title":"和湘东王阳云楼檐柳诗"}
{"author":"萧纲","content":"初桃丽新采，照地吐其芳。枝间留紫燕，叶里发轻香。飞花入露井，交干拂华堂。若映窗前柳，悬疑红粉妆。","dynasty":"南北朝","title":"咏初桃诗"}
{"author":"萧纲","content":"萎蕤映庭树，枝叶凌秋芳。故条杂新实，金翠共含霜。攀枝折缥干，甘旨若琼浆。无假存雕饰，玉盘余自尝。","dynasty":"南北朝","title":"咏橘诗"}
{"author":"萧纲","content":"铜律与鸣琴，俱称类君子。岂若江淮间，发叶超众美。珍同自牧归，茅因汇征起。岂独迈秦蘅，方知蔑沅芷。","dynasty":"南北朝","title":"香茅诗"}
{"author":"萧纲","content":"青骊沈赭汗，绿地悬花蹄。未垂青■尾，犹挂紫障泥。蹀足绊中愤，摇头枥上嘶。紫关如未息，直去取榆溪。","dynasty":"南北朝","title":"系马诗"}
{"author":"萧纲","content":"来自芝田远，飞渡武溪深。振迅依吴市，差池逐晋琴。奇声传迥涧，动翅拂花林。欲知情外物，伊洛有清浔。","dynasty":"南北朝","title":"赋得舞鹤诗"}
{"author":"萧纲","content":"远雾旦氛氲，单飞才可分。孤惊宿屿浦，羁唳下江濆。意惑东西水，心迷四面云。谁知独辛苦，江上念离群。","dynasty":"南北朝","title":"登板桥咏洲中独鹤诗"}
{"author":"萧纲","content":"草歇鶗鸣初，蝉思花落后。乍饮三危露，时荫五官柳。庄书哂鹏翼，卫赋宜螓首。桂树可淹留，勿谓山中久。","dynasty":"南北朝","title":"听早蝉诗"}
{"author":"萧纲","content":"空园暮烟起，逍遥独未归。翠鬣藏高柳，红莲拂水衣。复此从风蝶，双双花上飞。寄与相知者，同心终莫违。","dynasty":"南北朝","title":"咏蛱蝶诗"}
{"author":"萧纲","content":"本将秋草并，今与夕风轻。腾空类星霣，拂树若花生。屏疑神火照，帘似夜珠明。逢君拾光彩，不吝此身倾。","dynasty":"南北朝","title":"咏萤诗"}
{"author":"萧纲","content":"英华表玉笈，佳丽称蛛网。无如兹制奇，雕饰杂众象。仰出写含花，横抽学仙掌。幸因提拾用，遂厕璇台赏。","dynasty":"南北朝","title":"咏笔格诗"}
{"author":"萧纲","content":"藕树交无极，花云衣数重。织竹能为象，缚荻巧成龙。落灰然蕊盛，垂油湿画峰。天宫倘若见，灯王愿可逢。","dynasty":"南北朝","title":"咏镜诗"}
{"author":"萧纲","content":"万里实幽宗，三神亦天构。岂谓木石精，斯乃山川守。远来太白旗，遥徵青鸟候。以兹敬弗怠，方知教应富。","dynasty":"南北朝","title":"和萧东阳祀七里庙诗"}
{"author":"萧纲","content":"浇淳混神因，心形复依色。欲浪逐情飘，爱网随心织。铸金虽改状，斩筹方未极。鸽观既无辩，猿攀此焉息。","dynasty":"南北朝","title":"赋咏五阴识枝诗"}
{"author":"萧纲","content":"花树含春丛，罗帷夜长空。风声随筱韵，月色与池同。彩笺徒自襞，无信往云中。","dynasty":"南北朝","title":"和湘东王三韵诗二首其一春宵"}
{"author":"萧纲","content":"冬朝日照梁，含怨下前床。帷褰竹叶带，镜转菱花光。会时无人见，何用早红妆。","dynasty":"南北朝","title":"和湘东王三韵诗二首其二冬晓"}
{"author":"萧纲","content":"采莲前岸隈，舟子屡徘徊。荷披衣可识，风疏香不来。欲知船度处，当看荷叶开。","dynasty":"南北朝","title":"同庾肩吾四咏诗二首其一莲舟买荷度"}
{"author":"萧纲","content":"相随照绿水，意欲重凉风。流摇妆影坏，钗落鬓花空。佳期在何许，徒伤心不同。","dynasty":"南北朝","title":"同庾肩吾四咏诗二首其二照流看落钗"}
{"author":"萧纲","content":"捩迟初挑吹，弄急时催舞。钏响逐弦鸣，衫回半障柱。欲知心不平，君看黛眉聚。","dynasty":"南北朝","title":"赋乐器名得箜篌诗"}
{"author":"萧纲","content":"花开几千叶，水覆数重衣。蝶飏萦空舞，燕作同心飞。歌妖弄曲罢，郑女挟琴归。","dynasty":"南北朝","title":"春日诗"}
{"author":"萧纲","content":"细雨阶前入，洒砌复沾帷。渍花枝觉重，湿鸟羽飞迟。傥令斜日照，并欲似游丝。","dynasty":"南北朝","title":"赋得入阶雨诗"}
{"author":"萧纲","content":"垂阴满上路，结草早知春。花絮时随鸟，风枝屡拂尘。欲散依依采，时要歌吹人。","dynasty":"南北朝","title":"咏柳诗"}
{"author":"萧纲","content":"圆花一蒂卷，交叶半心开。影前光照耀，香里蝶徘徊。欣随玉露点，不逐秋风催。","dynasty":"南北朝","title":"咏芙蓉诗"}
{"author":"萧纲","content":"素华偏可憙，的的半临池。疑为霜里叶，复类雪封枝。日斜光隐见，风还影合离。","dynasty":"南北朝","title":"咏栀子花诗"}
{"author":"萧纲","content":"石榴珊瑚蕊，木槿悬星葩。岂如兹草丽，逢春始发花。回风舒紫萼，照日吐新芽。","dynasty":"南北朝","title":"赋得蔷薇诗"}
{"author":"萧纲","content":"帝京风雨中，层阙烟霞浮。玉署清馀热，金城含暮秋。水观凌却敌，槐影带重楼。","dynasty":"南北朝","title":"仰和卫尉新渝侯巡城口号诗"}
{"author":"萧纲","content":"隐沦游少海，神仙入太华。我有逍遥趣，中园复可嘉。千株同落叶，百丈共寻霞。","dynasty":"南北朝","title":"临后园诗"}
{"author":"萧纲","content":"散丝与山气，忽合复俄晴。雷音稍入岭，电影尚连城。雨馀云稍薄，风收热复生。","dynasty":"南北朝","title":"雨后诗"}
{"author":"萧纲","content":"聚沫多缘假，标空非色香。汉君虽启梦，晋后徒降祥。玄机昔未辩，洞鉴资我皇。","dynasty":"南北朝","title":"和会三教诗"}
{"author":"萧纲","content":"物善渥深慈，监抚宣王事。英迈八解心，高超七花意。","dynasty":"南北朝","title":"侍讲诗"}
{"author":"萧纲","content":"孙生酸枣寺，王子枝江楼。何如登石镜，因闲犹豫游。","dynasty":"南北朝","title":"登锦壁诗"}
{"author":"萧纲","content":"星芒侵岭树，月晕隐城楼。暗花舒不觉，明波动见流。","dynasty":"南北朝","title":"夜游北园诗"}
{"author":"萧纲","content":"息车冠盖里，停辔仲长园。檐疏远兴积，宾至羽觞繁。","dynasty":"南北朝","title":"游韦黄门园诗"}
{"author":"萧纲","content":"泛水入回塘。空枝度日光。竹垂悬扫浪。凫疑远避樯。","dynasty":"南北朝","title":"入溆浦诗"}
{"author":"萧纲","content":"沧波白日晖，游子出王畿。旁望重山转，前观远帆稀。广水浮云吹，江风引夜衣。旅雁同洲宿，寒凫夹浦飞。行客谁多病，当念早旋归。","dynasty":"南北朝","title":"泛舟横大江"}
{"author":"萧纲","content":"陇西四战地，羽檄岁时闻。护羌拥汉节，校尉立元勋。石门留铁骑，冰城息夜军。洗兵逢骤雨，送阵出黄云。沙长无止泊，水脉屡萦分。当思勒彝鼎，无用想罗裙。","dynasty":"南北朝","title":"陇西行三首其二"}
{"author":"萧纲","content":"悠悠悬旆旌，知向陇西行。减灶驱前马，衔枚进后兵。沙飞朝似幕，云起夜疑城。回山时阻路，绝水亟稽程。往年郅支服，今岁单于平。方欢凯乐盛，飞盖满西京。","dynasty":"南北朝","title":"陇西行三首其三"}
{"author":"萧纲","content":"轻霜中夜下，黄叶远辞枝。寒苦春难觉，边城秋易知。风急旌旗断，涂长铠马疲。少解孙吴法，家本幽并儿。非关买雁肉，徒劳皇甫规。","dynasty":"南北朝","title":"雁门太守行三首其一"}
{"author":"萧纲","content":"陇暮风恒急，关寒霜自浓。枥马夜方思，边衣秋未重。潜师夜接战，略地晓摧锋。悲笳动胡塞，高旗出汉墉。勤劳谢功业，清白报迎逢。非须主人赏，宁期定远封。单于如未系，终夜慕前踪。","dynasty":"南北朝","title":"雁门太守行三首其二"}
{"author":"萧纲","content":"南游偃师县，斜上灞陵东。回瞻龙首堞，遥望德阳宫。重门远照耀，天阁复穹窿。城榜疑复道，树里识松风。黄河入洛水，丹泉绕射熊。夜轮悬素魄，朝光荡碧空。秋霜晓驱雁，春雨暮成虹。曲阳造甲第，高安还禁中。刘苍归作相，窦宪出临戎。此时车马合，兹晨冠盖通。谁知两京盛，欢宴遂无穷。","dynasty":"南北朝","title":"京洛篇"}
{"author":"萧纲","content":"妾家住湘川，菱歌本自便。风生解刺浪，水深能捉船。叶乱由牵荇，丝飘为折莲。溅妆疑薄汗，沾衣似故湔。浣纱流暂浊，汰锦色还鲜。参同赵飞燕，借问李延年。从来入弦管，讵在棹歌前。","dynasty":"南北朝","title":"棹歌行"}
{"author":"萧纲","content":"十五颇有馀，日照杏梁初。蛾眉本多嫉，掩鼻特成虚。持此倾城貌，翻为不肖躯。秋风吹海水，寒霜依玉除。月光临户驶，荷花依浪舒。望檐悲双翼，窥沼泣前鱼。苔生履处没，草合行人疏。裂纨伤不尽，归骨恨难祛。早知长信别，不避后园舆。","dynasty":"南北朝","title":"怨歌行"}
{"author":"萧纲","content":"佳丽尽关情，风流最有名。约黄能效月，裁金巧作星。粉光胜玉靓，衫薄拟蝉轻。密态随流脸，娇歌逐软声。朱颜半已醉，微笑隐香屏。","dynasty":"南北朝","title":"美女篇"}
{"author":"萧纲","content":"欢乐良无已，东郊春可游。百花非一色，新田多异流。龙尾横津汉，车箱起戍楼。玉冠初警敌，芥羽忽猜俦。十日骄既满，九胜势恒遒。脱使田饶见，堪能说鲁侯。","dynasty":"南北朝","title":"斗鸡篇"}
{"author":"萧纲","content":"久归从事麦，非留故吏钱。柳栽今尚在，棠阴君讵怜。","dynasty":"南北朝","title":"罢丹阳郡往与吏民别诗"}
{"author":"萧纲","content":"零雨岐路悲，送归临水节。时事虽为舛，离忧等闲别。","dynasty":"南北朝","title":"示晋陵弟诗"}
{"author":"萧纲","content":"光中辩垂凤，雾里见飞鸾。定用方诸水，持添承露盘。","dynasty":"南北朝","title":"夜望浮图上相轮绝句诗"}
{"author":"萧纲","content":"别来憔悴久，他人怪容色。只有匣中镜，还持自相识。","dynasty":"南北朝","title":"愁闺照镜诗"}
{"author":"萧纲","content":"游子久不返，妾身当何依。日移孤影动，羞睹燕双飞。","dynasty":"南北朝","title":"金闺思二首其一"}
{"author":"萧纲","content":"自君之别矣，不复染膏脂。南风送归雁，聊以寄相思。","dynasty":"南北朝","title":"金闺思二首其二"}
{"author":"萧纲","content":"绿叶朝朝黄，红颜日日异。譬喻持相比，那堪不愁思。","dynasty":"南北朝","title":"寒闺诗"}
{"author":"萧纲","content":"暂别两成疑，开帘生旧忆。都知未有情，更似新相识。","dynasty":"南北朝","title":"从顿还城南诗"}
{"author":"萧纲","content":"锦幔扶船列，兰桡拂浪浮。去得犹文水，馀香尚满舟。","dynasty":"南北朝","title":"夜遣内人还后舟诗"}
{"author":"萧纲","content":"腰肢本犹绝，眉眼特惊人。判自无相比，还来有洛神。","dynasty":"南北朝","title":"赠丽人诗"}
{"author":"萧纲","content":"绮窗临画阁，飞阁绕长廊。风散同心草，月送可怜光。彷佛帘中出，妖丽特非常。耻学秦罗髻，羞为楼上妆。散诞披红帔，生情新约黄。斜灯入锦帐，微烟出玉床。六安双玳瑁，八幅两鸳鸯。犹是别时许，留致解心伤。含涕坐度日，俄顷变炎凉。玉关驱夜雪，金气落严霜。飞狐驿使断，交河川路长。荡子无消息，朱唇徒自香。","dynasty":"南北朝","title":"倡妇怨情诗十二韵"}
{"author":"萧纲","content":"沈痾类弩影，积弊似河鱼。讵逢龙子浴，空叹楚王菹。","dynasty":"南北朝","title":"卧疾诗"}
{"author":"萧纲","content":"汉渚水初绿，江南草复黄。日照蒲心暖，风吹梅蕊香。征舻舣汤堑，归骑息金隍。舞观衣常襞，歌台弦未张。持此横行去，谁念守空床。","dynasty":"南北朝","title":"从顿暂还城诗"}
{"author":"萧纲","content":"散丝与山气，忽合复俄晴。雷音稍入岭，电影尚连城。雨馀云稍薄，风收热复生。","dynasty":"南北朝","title":"雨后诗"}
{"author":"萧纲","content":"素华偏可憙，的的半临池。疑为霜里叶，复类雪封枝。日斜光隐见，风还影合离。","dynasty":"南北朝","title":"咏栀子花诗"}
{"author":"萧纲","content":"秋风与白团，本自不相安。新人及故爱，意气岂能宽。黄金肘后铃，白玉案前盘。谁堪空对此，还成无岁寒。","dynasty":"南北朝","title":"怨诗"}
{"author":"萧纲","content":"炎光向夕敛，促宴临前池。泉将影相得，花与面相宜。篪声如鸟哢，舞袂写风枝。欢乐不知醉，千秋长若斯。","dynasty":"南北朝","title":"和林下妓应令诗"}
{"author":"萧纲","content":"雉归海水寂，裘来重译通。吉行五十里，随处宿离宫。鼓声恒入地，尘飞上暗空。尚书随豹尾，太史逐相风。铜鸣周国燧，旗曳楚云虹。幸臣射覆罢，从骑新歌终。董桃拜金紫，贤妻侍禁中。不羡神仙侣，排烟逐驾鸿。","dynasty":"南北朝","title":"行幸甘泉宫"}
{"author":"萧纲","content":"凌寒竞贞节，负雪固难亏。无惭云母桂，讵减珊瑚枝。","dynasty":"南北朝","title":"柽诗"}
{"author":"萧纲","content":"脂车向驰道，总辔息中华。落关犹待漏，交戟未通车。薄云初启雨，曙色始成霞。堑流铺紫若，城风泛橘花。弦诵终无取，顾己自怀嗟。","dynasty":"南北朝","title":"守东平中华门开诗"}
{"author":"萧纲","content":"酬醑半兮乐既陈，长歌促节绮罗人。拂镜弄影情未极，回簪转笑思自亲。","dynasty":"南北朝","title":"歌"}
{"author":"萧纲","content":"细雨阶前入，洒砌复沾帷。渍花枝觉重，湿鸟羽飞迟。傥令斜日照，并欲似游丝。","dynasty":"南北朝","title":"赋得入阶雨诗"}
{"author":"萧纲","content":"舞女及燕姬，倡楼复荡妇。参差大戾发，摇曳小垂手。钓竿蜀国弹，新城折杨柳。玉案西王桃，蠡杯石榴酒。甲乙罗帐异，辛壬房户晖。夜夜有明月，时时怜更衣。","dynasty":"南北朝","title":"执笔戏书诗"}
{"author":"萧纲","content":"因羞强正钗，顾影时回袂。非关善留客，更是娇夫婿。","dynasty":"南北朝","title":"咏独舞诗"}
{"author":"萧纲","content":"双燕有雄雌，照日两差池。衔花落北户，逐蝶上南枝。桂栋本曾宿，虹梁早自窥。愿得长如此，无令双燕离。","dynasty":"南北朝","title":"双燕离"}
{"author":"萧纲","content":"朝光照皎皎，夕漏转骎骎。昼花斜色去，夜树有轻阴。并能兴眼入，俱持动惑心。息形影方止，逐物虑恒侵。若悟假名浅，方知实相深。","dynasty":"南北朝","title":"十空诗六首其五如影"}
{"author":"萧纲","content":"花开几千叶，水覆数重衣。蝶飏萦空舞，燕作同心飞。歌妖弄曲罢，郑女挟琴归。","dynasty":"南北朝","title":"春日诗"}
{"author":"萧纲","content":"建平督邮道，鱼复永安宫。若奏巴渝曲，时当君思中。","dynasty":"南北朝","tags":"古诗三百首","title":"蜀道难·其一"}
{"author":"萧纲","content":"昨日看梅树，新花已自生。今旦闻春鸟，何啻两三声。冻解池开渌，云穿天半晴。游心不应动，为此欲逢迎。","dynasty":"南北朝","title":"春日看梅花诗"}
{"author":"萧纲","content":"隐沦游少海，神仙入太华。我有逍遥趣，中园复可嘉。千株同落叶，百丈共寻霞。","dynasty":"南北朝","title":"临后园诗"}
{"author":"萧纲","content":"衔苔入浅水，刷羽向沙洲。孤飞本欲去，得影更淹留。","dynasty":"南北朝","title":"咏单凫诗"}
{"author":"萧纲","content":"日影半东檐，靖念空杼柚。小堂倦缥书，华池厌修竹。寂寞既寡悰，登城望原陆。遥山半吐云，岩飙时响谷。靡靡见虚烟，森森视寒木。落霞乍续断，晚浪时回复。远瞩既濡翰，徒自劳心目。短歌虽可裁，缘情非雾縠。","dynasty":"南北朝","title":"登城诗"}
{"author":"萧纲","content":"是节协阳数，高秋气已精。檐芝逐月启，帷风依夜清。远烛承歌黛，斜桥闻履声。梁尘下未息，共爱赏心并。","dynasty":"南北朝","title":"九日赋韵诗"}
{"author":"萧纲","content":"藕树交无极，花云衣数重。织竹能为象，缚荻巧成龙。落灰然蕊盛，垂油湿画峰。天宫倘若见，灯王愿可逢。","dynasty":"南北朝","title":"咏镜诗"}
{"author":"萧纲","content":"羽翣晨犹动，珠汗昼恒挥。秋风忽袅袅，向夕引凉归。浮阴即染浪，清气始乘衣。卷幌通河色，开窗引月辉。晚花栏下照，疏萤簟上飞。直置犹如此，何况送将归。","dynasty":"南北朝","title":"初秋诗"}
{"author":"萧纲","content":"浮空覆杂影，含露密花藤。乍如洛霞发，颇似巫云登。映光飞百仞，从风散九层。欲持翡翠色，时吐鲸鱼灯。","dynasty":"南北朝","title":"咏烟诗"}
{"author":"萧纲","content":"行行异沂海，依依别路歧。水苔随缆聚，岸柳拂舟垂。石菌生悬叶，江槎流卧枝。烛尽悲宵去，酒满惜将离。","dynasty":"南北朝","title":"送别诗"}
{"author":"萧纲","content":"燕来枝益软，风飘花转光。氲氤不肯去，还来阶层香。","dynasty":"南北朝","title":"咏蔷薇诗"}
{"author":"萧纲","content":"婉娩新上头，湔裾出乐游。带前结香草，鬟边插石榴。","dynasty":"南北朝","title":"和人渡水诗"}
{"author":"萧纲","content":"置酒宴嘉宾，瞩迥临飞观。绝岭隔天馀，长屿横江半。日色花上绮，风光水中乱。三益既葳蕤，四始方葱粲。","dynasty":"南北朝","title":"当置酒"}
{"author":"萧纲","content":"遥看云雾中，刻桷映丹红。珠帘通晓日，金华拂夜风。欲知歌管处，来过安乐宫。","dynasty":"南北朝","title":"代乐府三首其二新成安乐"}
{"author":"萧纲","content":"云中亭障羽檄惊。甘泉烽火通夜明。贰师将军新筑营。嫖姚校尉初出征。复有山西将。绝世爱雄名。三门应遁甲。五垒学神兵。白云随阵色。苍山答鼓声。逦迤观鹅翼。参差睹雁行。先平小月阵。去灭大宛城。善马还长乐。黄金付水衡。小妇赵人能鼓瑟。侍婢初笄解郑声。庭前柳絮飞已合。必应红妆起见迎。","dynasty":"南北朝","title":"从军行其二"}
{"author":"萧纲","content":"佳丽尽关情，风流最有名。约黄能效月，裁金巧作星。粉光胜玉靓，衫薄拟蝉轻。密态随流脸，娇歌逐软声。朱颜半已醉，微笑隐香屏。","dynasty":"南北朝","title":"美女篇"}
{"author":"萧纲","content":"帝京风雨中，层阙烟霞浮。玉署清馀热，金城含暮秋。水观凌却敌，槐影带重楼。","dynasty":"南北朝","title":"仰和卫尉新渝侯巡城口号诗"}
{"author":"萧纲","content":"江南有妙妓，时则应璿枢。月晕芦灰缺，秋还悬炭枯。含丹和九转，芳树荫千株。何辞天后诮，终是列仙都。","dynasty":"南北朝","title":"江南思二首其一"}
{"author":"萧纲","content":"祭壶今息鼓，董案或开帷。聊举青龙阵，正取绛宫时。犒兵随后拒，軷祭逐前师。军门初露节，步陈始分旗。","dynasty":"南北朝","title":"和武帝宴诗二首其二"}
{"author":"萧纲","content":"桃红李白若朝妆，羞持憔悴比新芳。不惜暂住君前死，愁无西国更生香。","dynasty":"南北朝","title":"和萧侍中子显春别诗四首其四"}
{"author":"萧纲","content":"常闻蕖可爱，采撷欲为裙。叶滑不留綖，心忙无假薰。千春谁与乐，唯有妾随君。","dynasty":"南北朝","title":"采莲曲二首其二"}
{"author":"萧纲","content":"菱花落复含，桑女罢新蚕。桂棹浮星艇，徘徊莲叶南。","dynasty":"南北朝","title":"采菱曲"}
{"author":"萧纲","content":"零雨岐路悲，送归临水节。时事虽为舛，离忧等闲别。","dynasty":"南北朝","title":"示晋陵弟诗"}
{"author":"萧纲","content":"关山远可度。远度复难思。直指遮归道。都护总前期。力农争地利。转战逐天时。材官蹶张皆命中。弘农越骑尽搴旗。搴旗远不息。允虏何穷极。狼居一封难再睹。阏氏永去无容色。锐气且横行。朱旗乱日精。先屠光禄塞。却破夫人城。凯歌还旧里。非是炫轼名。","dynasty":"南北朝","title":"度关山"}
{"author":"萧纲","content":"芳年多美色，丽景复妍遥。握兰唯是旦，采艾亦今朝。回沙溜碧水，曲岫散桃天。绮花非一种，风丝乱百条。云起相思观，日照飞虹桥。繁华炫姝色，燕赵艳妍妖。金鞍汗血马，宝髻珊瑚翘。兰馨起縠袖，莲锦束琼腰。相看隐绿树，见人还自娇。玉柱鸣罗荐，磲椀泛回潮。洛滨非拾羽，满握讵贻椒。","dynasty":"南北朝","title":"三月三日率尔成诗"}
{"author":"萧纲","content":"至矣调御，行备智周。满月为面，青莲在眸。心珠可莹，智流方普。永变身田，长无沙卤。","dynasty":"南北朝","title":"释迦文佛像铭"}
{"author":"萧纲","content":"圆花一蒂卷，交叶半心开。影前光照耀，香里蝶徘徊。欣随玉露点，不逐秋风催。","dynasty":"南北朝","title":"咏芙蓉诗"}
{"author":"萧纲","content":"弹筝北窗下，夜响清音愁。张高弦易断，心伤曲不遒。","dynasty":"南北朝","title":"弹筝诗"}
{"author":"萧纲","content":"虹飞亘林际，星度断山隅。斜梁悬水迹，画柱脱轻朱。","dynasty":"南北朝","title":"咏坏桥诗"}
{"author":"萧纲","content":"空园暮烟起，逍遥独未归。翠鬣藏高柳，红莲拂水衣。复此从风蝶，双双花上飞。寄与相知者，同心终莫违。","dynasty":"南北朝","title":"咏蛱蝶诗"}
{"author":"萧纲","content":"晚日照空矶，采莲承晚晖。风起湖难渡，莲多采未稀。棹动芙蓉落，船移白鹭飞。荷丝傍绕腕，菱角远牵衣。","dynasty":"南北朝","tags":"江南，女子，追求，爱情，生活","title":"采莲曲"}
{"author":"萧纲","content":"采莲前岸隈，舟子屡徘徊。荷披衣可识，风疏香不来。欲知船度处，当看荷叶开。","dynasty":"南北朝","title":"同庾肩吾四咏诗二首其一莲舟买荷度"}
{"author":"萧纲","content":"恍忽烟霞散，飕飂松柏阴。幽山白杨古，野路黄尘深。终无千月命，安用九丹金。阙里长芜没，苍天空照心。","dynasty":"南北朝","title":"被幽述志诗"}
{"author":"萧纲","content":"秋期此时浃，长夜徙河灵。紫烟凌凤羽，红光随玉軿。洛阳疑剑气，成都怪客星。天梭织来久，方逢今夜停。","dynasty":"南北朝","title":"七夕诗"}
{"author":"萧纲","content":"隐沦游少海，神仙入太华。我有逍遥趣，中园复可嘉。千株同落叶，百丈共寻霞。","dynasty":"南北朝","title":"临后园诗"}
{"author":"萧纲","content":"杨柳叶纤纤，佳人懒织缣。正衣还向镜，迎春试卷帘。摘梅多绕树，觅燕好窥檐。只言逐花草，计较应非嫌。","dynasty":"南北朝","title":"春闺情诗"}
{"author":"萧纲","content":"游戏长杨苑，携手云台间。欢乐未穷已，白日下西山。","dynasty":"南北朝","title":"游人诗"}
{"author":"萧纲","content":"泛水入回塘。空枝度日光。竹垂悬扫浪。凫疑远避樯。","dynasty":"南北朝","title":"入溆浦诗"}
{"author":"萧纲","content":"庸夫耽世光，俗士重虚名。三空既难了，八风恒易倾。伊余久齐物，本自一枯荣。弱龄爱箕颍，由来重伯成。非为乐肥遁，特是厌逢迎。执圭守藩国，主器作元贞。昔日书银字，久自恧宗英。斯焉佩金玺，何由广德声。居高常虑缺，持满每忧盈。兹言信非矫，丹心良可明。舟航奉睿训，接引降皇情。心灯朗暗室，牢舟出爱瀛。是节高秋晚，泬寥天气清。郊门光景丽，祈年云雾生。红蕖间青琐，紫露湿丹楹。叶疏行径出，泉溜远山鸣。绿衿依浦戍，绛颡拂林征。庶蒙八解益，方使六尘轻。脱闻时可去，非吝舍重城。","dynasty":"南北朝","title":"蒙华林园戒诗"}
{"author":"萧纲","content":"可叹不可思，可思不可见。馀弦断瑟柱，残朱染歌扇。","dynasty":"南北朝","title":"有所伤三首其一"}
{"author":"萧纲","content":"高翔惮阔海，下去怯虞机。雾暗早相失，沙明还共飞。陇狭朝声聚，风急暮行稀。虽弭轮台援，未解龙城围。相思不得返，且寄别书归。","dynasty":"南北朝","title":"赋得陇坻雁初飞诗"}
{"author":"萧纲","content":"玲珑绕竹涧，间关通槿藩。缺岸新成浦，危石久为门。北荣下飞桂，南柯吟夜猿。暮流澄锦碛，晨冰照彩鸾。","dynasty":"南北朝","title":"山斋诗"}
{"author":"萧纲","content":"建平督邮道，鱼复永安宫。若奏巴渝曲，时当君思中。","dynasty":"南北朝","tags":"古诗三百首","title":"蜀道难·其一"}
{"author":"萧纲","content":"巫山七百里，巴水三回曲。笛声下复高，猿啼断还续。","dynasty":"南北朝","tags":"古诗三百首，乐府，写山","title":"蜀道难·其二"}
{"author":"萧纲","content":"霭霭夜中霜，何关向晓光。枕啼常带粉，身眠不着床。兰膏尽更益，薰炉灭复香。但问愁多少，便知夜短长。","dynasty":"南北朝","title":"拟沈隐侯夜夜曲"}
{"author":"萧纲","content":"初桃丽新采，照地吐其芳。枝间留紫燕，叶里发轻香。飞花入露井，交干拂华堂。若映窗前柳，悬疑红粉妆。","dynasty":"南北朝","title":"咏初桃诗"}
{"author":"萧纲","content":"朝日斜来照户，春鸟争飞出林。片光片影皆丽，一声一啭煎心。上林纷纷花落，淇水漠漠苔浮。年驰节流易尽，何为忍忆含羞。","dynasty":"南北朝","title":"倡楼怨节诗"}
{"author":"萧纲","content":"十五颇有馀，日照杏梁初。蛾眉本多嫉，掩鼻特成虚。持此倾城貌，翻为不肖躯。秋风吹海水，寒霜依玉除。月光临户驶，荷花依浪舒。望檐悲双翼，窥沼泣前鱼。苔生履处没，草合行人疏。裂纨伤不尽，归骨恨难祛。早知长信别，不避后园舆。","dynasty":"南北朝","title":"怨歌行"}
{"author":"萧纲","content":"本将秋草并，今与夕风轻。腾空类星霣，拂树若花生。屏疑神火照，帘似夜珠明。逢君拾光彩，不吝此身倾。","dynasty":"南北朝","title":"咏萤诗"}
{"author":"萧纲","content":"蝶黄花紫燕相追。杨低柳合露尘飞。已见垂钩挂绿树。诚知淇水沾罗衣。两童夹车问不已。五马城南犹未归。莺啼春欲驶。无为空掩扉。","dynasty":"南北朝","title":"杂句春情诗"}
{"author":"萧纲","content":"年还乐应满，春归思复生。桃含可怜紫，柳发断肠青。落花随燕入，游丝带蝶惊。邯郸歌管地，见许欲留情。","dynasty":"南北朝","title":"春日诗"}
{"author":"萧纲","content":"晨光照麦畿，平野度春翚。避鹰时耸角，妒垄或斜飞。少年从远役，有恨意多违。不如随荡子，罗袂拂臣衣。","dynasty":"南北朝","title":"雉朝飞操"}
{"author":"萧纲","content":"锱铢恒在侧，谁言览镜稀。如冰不见水，似扇长含晖。全开玳瑁匣，并卷织成衣。脱入相如手，疑言赵璧归。","dynasty":"南北朝","title":"镜"}
{"author":"萧纲","content":"借问仙将画，讵有此佳人。倾城且倾国，如雨复如神。汉后怜名燕，周王重姓申。挟瑟曾游赵，吹箫屡入秦。玉阶偏望树，长廊每逐春。约黄出意巧，缠弦用法新。迎风时引袖，避日暂披巾。疏花映鬟插，细佩绕衫身。谁知日欲暮，含羞不自陈。","dynasty":"南北朝","title":"率尔为咏诗"}
{"author":"萧纲","content":"离光丽景，神英春裕。副极仪天，金锵玉度。监抚昭明，善物宣布。惠润昆琼，泽熙垂露。秋晨精曜，驾动宫闱。露点金节，霜沈玉玑。玄戈侧影，翠羽翻晖。庭回鹤盖，水照犀衣。兰羞荐俎，竹酒澄芬。千音写凤，百戏承云。紫燕跃武，赤兔越空。横飞鸟箭，半转蛇弓。","dynasty":"南北朝","title":"九日侍皇太子乐游苑诗"}
{"author":"萧纲","content":"高台半行云，望望高不极。草树无参差，山河同一色。彷佛洛阳道，道远难别识。玉阶故情人，情来共相忆。","dynasty":"南北朝","title":"临高台"}
{"author":"萧纲","content":"铜梁指斜谷，剑道望中区。通星上分野，作固下为都。雅歌因良宋，妙舞自巴渝。阳城嬉乐所，剑骑郁相趋。五妇行难至，百两好游娱。牲祈望帝祀，酒酹蜀侯姝。江妃纳重聘，卓女爱将雏。停弦时击爪，息吹更治朱。脱衫湔锦浪，回扇避阳乌。闻君握节返，贱妾下城隅。","dynasty":"南北朝","title":"乐府三首其一蜀国弦歌篇十韵"}
{"author":"萧纲","content":"散诞垂红帔，斜柯插玉簪。可怜无有比，恣许直千金。","dynasty":"南北朝","title":"遥望诗"}
{"author":"萧纲","content":"洞门扉未掩，金壶漏已催。曛烟生涧曲，暗色起林隈。雪花无有蒂，冰镜不安台。阶杨始倒插，浦桂半新栽。陈根委落蕙，细蕊发香梅。雁去衔芦上，𤠔戏绕枝来。","dynasty":"南北朝","title":"玄圃寒夕诗"}
{"author":"萧纲","content":"今夜月光来，正上相思台。可怜无远近，光照悉徘徊。","dynasty":"南北朝","title":"望月望"}
{"author":"萧纲","content":"饯行临上节，开筵命羽觞。回池泻飞栋，浓云垂画堂。疏槐未合影，仄日暂流光。园梅敛新藻，阶惠结初芳。","dynasty":"南北朝","title":"饯庐陵内史王修应令诗"}
{"author":"萧纲","content":"星芒侵岭树，月晕隐城楼。暗花舒不觉，明波动见流。","dynasty":"南北朝","title":"夜游北园诗"}
{"author":"萧纲","content":"瞻彼阪田，嗟斯氛雾。谋之不臧，褰我王度。","dynasty":"南北朝","title":"悯乱诗"}
{"author":"萧纲","content":"六龙骛不息，三伏起炎阳。寝兴烦几案，俯仰倦帏床。滂沱汗似铄，微靡风如汤。洄池愧玉浪，兰殿非含霜。细帘时半卷，轻幌乍横张。云斜花影没，日落荷心香。愿见洪崖井，讵怜河朔觞。","dynasty":"南北朝","title":"苦热行"}
{"author":"萧纲","content":"茱萸生狭斜，结子复衔花。遇逢纤手摘，滥得映铅华。杂与鬟簪插，偶逐鬓钿斜。东西争赠玉，纵横来问家。不无夫婿马，空驻使君车。","dynasty":"南北朝","title":"茱萸女"}
{"author":"萧纲","content":"垂花临碧涧，结翠依丹巘。非直入游宫，兼期值灵苑。落日芳春暮，游人歌吹晚。弱刺引罗衣，朱实凌还幰。且欢洛浦词，无羡安期远。","dynasty":"南北朝","title":"枣下何纂纂"}
{"author":"萧纲","content":"槐香欲覆井，杨柳正藏鸦。山炉好无比，玉构火窗赊。床头辟绳结，镜上领巾斜。铁镬种梁子，铜枢生枣花。开门抛水柱，城按特言家。","dynasty":"南北朝","title":"金"}
{"author":"萧纲","content":"雉归海水寂，裘来重译通。吉行五十里，随处宿离宫。鼓声恒入地，尘飞上暗空。尚书随豹尾，太史逐相风。铜鸣周国燧，旗曳楚云虹。幸臣射覆罢，从骑新歌终。董桃拜金紫，贤妻侍禁中。不羡神仙侣，排烟逐驾鸿。","dynasty":"南北朝","title":"行幸甘泉宫"}
{"author":"萧纲","content":"高台半行云，望望高不极。草树无参差，山河同一色。彷佛洛阳道，道远难别识。玉阶故情人，情来共相忆。","dynasty":"南北朝","title":"临高台"}
{"author":"萧纲","content":"杨柳乱成丝，攀折上春时。叶密鸟飞碍，风轻花落迟。城高短箫发，林空画角悲。曲中无别意，并是为相思。","dynasty":"南北朝","title":"和湘东王横吹曲三首其一折杨柳"}
{"author":"萧纲","content":"洛阳佳丽所，大道满春光。游童初挟弹，蚕妾始提筐。金鞍照龙马，罗袂拂春桑。玉车争晚入，潘果溢高箱。","dynasty":"南北朝","title":"和湘东王横吹曲三首其二洛阳道"}
{"author":"萧纲","content":"贱妾朝下机，正值良人归。青丝悬玉镫，朱汗染香衣。骤急珂弥响，𨁏多尘乱飞。彫菰幸可荐，故心君莫违。","dynasty":"南北朝","title":"和湘东王横吹曲三首其三紫骝马"}
{"author":"萧纲","content":"江南有妙妓，时则应璿枢。月晕芦灰缺，秋还悬炭枯。含丹和九转，芳树荫千株。何辞天后诮，终是列仙都。","dynasty":"南北朝","title":"江南思二首其一"}
{"author":"萧纲","content":"桂楫晚应旋，历岸扣轻舷。紫荷擎钓鲤，银筐插短莲。人归浦口暗，那得久回船。","dynasty":"南北朝","title":"江南思二首其二"}
{"author":"萧纲","content":"碧玉好名倡，夫婿侍中郎。桃花全覆井，金门半隐堂。时欣一来下，复比双鸳鸯。鸡鸣天尚早，东与定未光。","dynasty":"南北朝","title":"鸡鸣高树颠"}
{"author":"萧纲","content":"玉艳光瑶质，金钿婉黛红。一去葡萄观，长别披香宫。秋檐照汉月，愁帐入胡风。妙工偏见诋，无由情恨通。","dynasty":"南北朝","title":"明君词"}
{"author":"萧纲","content":"置酒宴嘉宾，瞩迥临飞观。绝岭隔天馀，长屿横江半。日色花上绮，风光水中乱。三益既葳蕤，四始方葱粲。","dynasty":"南北朝","title":"当置酒"}
{"author":"萧纲","content":"翻花满阶砌，愁人独上机。浮云西北起，孔雀东南飞。调丝时绕腕，易镊乍牵衣。鸣梭逐动钏，红妆映落晖。","dynasty":"南北朝","title":"咏中妇织流黄"}
{"author":"萧纲","content":"云楣桂成户，飞栋杏为梁。斜窗通蕊气，细隙引尘光。裁衣魏后尺，汲水淮南床。青骊暮当返，预使罗裾香。","dynasty":"南北朝","title":"艳歌曲"}
{"author":"萧纲","content":"秋风与白团，本自不相安。新人及故爱，意气岂能宽。黄金肘后铃，白玉案前盘。谁堪空对此，还成无岁寒。","dynasty":"南北朝","title":"怨诗"}
{"author":"萧纲","content":"常闻蕖可爱，采撷欲为裙。叶滑不留綖，心忙无假薰。千春谁与乐，唯有妾随君。","dynasty":"南北朝","title":"采莲曲二首其二"}
{"author":"萧纲","content":"来从东海上，发自南山阳。时闻连鼓响，乍散投壶光。飞车走四瑞，绕电发时祥。令去于斯表，杀来永传芳。","dynasty":"南北朝","title":"霹雳引"}
{"author":"萧纲","content":"双燕有雄雌，照日两差池。衔花落北户，逐蝶上南枝。桂栋本曾宿，虹梁早自窥。愿得长如此，无令双燕离。","dynasty":"南北朝","title":"双燕离"}
{"author":"萧纲","content":"借问怀春台，百尺凌云雾。北有岁寒松，南临汝贞树。庭花对帷满，隙月依枝度。但使明妾心，无嗟坐迟暮。","dynasty":"南北朝","title":"贞女引"}
{"author":"萧纲","content":"龙丘一回首，楚路苍无极。水照弄珠影，云吐阳台色。浦狭村烟度，洲长鸟息游。荡逐归春心，空怜无羽翼。","dynasty":"南北朝","title":"龙丘引"}
{"author":"萧纲","content":"十五正团团，流光满上兰。当垆设夜酒，宿客解金鞍。迎来挟瑟易，送别但歌难。欲知心恨急，翻令衣带宽。","dynasty":"南北朝","title":"赋得当垆"}
{"author":"萧纲","content":"少室堪求道，明光可学仙。丹绘碧林宇，绿玉黄金篇。云车了无辙，风马讵须鞭。灵桃恒可饵，几回三千年。","dynasty":"南北朝","title":"升仙篇"}
{"author":"萧纲","content":"功名幸多种，何事苦生离。谁言似白玉，定是愧青骊。必取匣中钏，回作饰金羁。真成恨不已，愿得路傍儿。","dynasty":"南北朝","title":"和人爱妾换马"}
{"author":"萧纲","content":"霭霭夜中霜，何关向晓光。枕啼常带粉，身眠不着床。兰膏尽更益，薰炉灭复香。但问愁多少，便知夜短长。","dynasty":"南北朝","title":"拟沈隐侯夜夜曲"}
{"author":"萧纲","content":"独处恒多怨，开幕试临风。弹棋镜奁上，傅粉高楼中。自从征马去，音信不曾通。只恐金屏掩，明年已复空。","dynasty":"南北朝","title":"独处怨"}
{"author":"萧纲","content":"幽闺情脉脉，漏长宵寂寂。草萤飞夜户，丝虫绕秋壁。薄笑夫为欣，微欢还成戚。金簪鬓下垂，玉箸衣前滴。","dynasty":"南北朝","title":"代乐府三首其一楚妃叹"}
{"author":"萧纲","content":"遥看云雾中，刻桷映丹红。珠帘通晓日，金华拂夜风。欲知歌管处，来过安乐宫。","dynasty":"南北朝","title":"代乐府三首其二新成安乐"}
{"author":"萧纲","content":"季月双桐井，新枝杂旧株。晚叶藏栖凤，朝花拂曙乌。还看西子照，银床系辘轳。","dynasty":"南北朝","title":"代乐府三首其三双桐生空井"}
{"author":"萧纲","content":"南湖荇叶浮，复有佳期游。银纶翡翠钩，玉舳芙蓉舟。荷香乱衣麝，桡声随急流。","dynasty":"南北朝","title":"雍州曲三首其一南湖"}
{"author":"萧纲","content":"岸阴垂柳叶，平江含粉堞。好值城旁人，多逢荡舟妾。绿水溅长袖，浮苔染轻楫。","dynasty":"南北朝","title":"雍州曲三首其二北渚"}
{"author":"萧纲","content":"宜城断中道，行旅亟留连。出妻工织素，妖姬惯数钱。炊雕留上客，贳酒逐神仙。","dynasty":"南北朝","title":"雍州曲三首其三大堤"}
{"author":"萧纲","content":"可叹不可思，可思不可见。馀弦断瑟柱，残朱染歌扇。","dynasty":"南北朝","title":"有所伤三首其一"}
{"author":"萧纲","content":"寂寂暮檐响，黯黯垂帘色。唯有瓴甋苔，如见蜘蛛织。","dynasty":"南北朝","title":"有所伤三首其二"}
{"author":"萧纲","content":"入林看碚礧，春至定无赊。何时一可见，更得似梅花。","dynasty":"南北朝","title":"有所伤三首其三"}
{"author":"萧纲","content":"菱花落复含，桑女罢新蚕。桂棹浮星艇，徘徊莲叶南。","dynasty":"南北朝","title":"采菱曲"}
{"author":"萧纲","content":"接翮同发燕，孤飞独向楚。值雪已迷群，惊风复失侣。","dynasty":"南北朝","title":"别鹤"}
{"author":"萧纲","content":"别离四弦声，相思双笛引。一去十三年，复无好音信。","dynasty":"南北朝","title":"生别离"}
{"author":"萧纲","content":"客行只念路，相争度京口。谁知堤上人，拭泪空摇手。","dynasty":"南北朝","title":"春江曲"}
{"author":"萧纲","content":"月精丽草散秋株。洛阳少妇绝妍姝。相呼提筐采菊珠。朝起露湿沾罗襦。东方千骑从骊驹。更不下山逢故夫。","dynasty":"南北朝","title":"采菊篇"}
{"author":"萧纲","content":"淫豫大如服，瞿塘不可触。金沙浮转多，桂浦忌经过。","dynasty":"南北朝","title":"淫豫歌"}
{"author":"萧纲","content":"芳年留帝赏，应物动天襟。挟苑连金阵，分衢度羽林。帷宫对广掖，层殿迩高岑。风旗争曳影，亭皋共生阴。林花初堕蒂，池荷欲吐心。","dynasty":"南北朝","title":"上巳侍宴林光殿曲水诗"}
{"author":"萧纲","content":"校尉开疏勒，将军定月支。南通新息柱，北届武阳碑。豫游戏马馆，教战昆明池。银塘泻清渭，铜沟引直漪。常从良家子，命中幽并儿。金鞍饰紫佩，玉燕帖青骊。车书今已共，愿奏云亭仪。","dynasty":"南北朝","title":"和武帝宴诗二首其一"}
{"author":"萧纲","content":"祭壶今息鼓，董案或开帷。聊举青龙阵，正取绛宫时。犒兵随后拒，軷祭逐前师。军门初露节，步陈始分旗。","dynasty":"南北朝","title":"和武帝宴诗二首其二"}
{"author":"萧纲","content":"神襟悯行迈，歧路怆徘徊。遥瞻十里陌，傍望九城台。凤管流虚谷，龙骑藉春荄。晓光浮野映，朝烟承日回。沙文浪中积，春阴江上来。柳叶带风转，桃花含雨开。圣情蕴珠绮，札命表英才。顾怜珷玞质，何以俪琼瑰。","dynasty":"南北朝","title":"侍游新亭应令诗"}
{"author":"萧纲","content":"舂陵佳丽地，济水凤凰宫。况此徐方域，川岳迈周沣。皇情爱历览，游涉拟崆峒。聊驱式道候，无劳襄野童。雾崖开早日，晴天歇晚虹。去帆入云里，遥星出海中。","dynasty":"南北朝","title":"奉和登北顾楼诗"}
{"author":"萧纲","content":"耸楼排树出，却堞带江清。陟峰试远望，郁郁尽郊京。万邑王畿旷，三条绮陌平。亘原横地险，孤屿派流生。悠悠归棹入，渺渺去帆惊。水烟浮岸起，遥禽逐雾征。","dynasty":"南北朝","title":"登烽火楼诗"}
{"author":"萧纲","content":"杂色昆仑水，泓澄龙首渠。岂若兹川丽，清流疾且徐。离离细碛净，蔼蔼树阴疏。石衣随溜卷，水芝扶浪舒。连翩泻去楫，镜澈倒遥墟。聊持点缨上，于是察川鱼。","dynasty":"南北朝","title":"玩汉水诗"}
{"author":"萧纲","content":"日影半东檐，靖念空杼柚。小堂倦缥书，华池厌修竹。寂寞既寡悰，登城望原陆。遥山半吐云，岩飙时响谷。靡靡见虚烟，森森视寒木。落霞乍续断，晚浪时回复。远瞩既濡翰，徒自劳心目。短歌虽可裁，缘情非雾縠。","dynasty":"南北朝","title":"登城诗"}
{"author":"萧纲","content":"日暮芙蓉水，聊登鸣鹤舟。飞舻饰羽■，长幔覆缇䌷。停舆依柳息，住盖影空留。古树横临沼，新藤上挂楼。鱼游向暗集，戏鸟逗楂流。","dynasty":"南北朝","title":"山池诗"}
{"author":"萧纲","content":"仪表咸推挹，墙仞难窥践。既当垂帷学，复折波涛辩。绮思暧霞飞，清文焕飙转。朱旗赫容与，凋启纷曜煜。波摇白鳢舟，风动苍鹰舳。九疑势参差，江天相蔽亏。三春沣浦叶，九月洞庭枝。洞庭枝袅娜，沣浦叶参差。芬芳与摇落，俱应伤别离。","dynasty":"南北朝","title":"赠张缵诗"}
{"author":"萧纲","content":"饯行临上节，开筵命羽觞。回池泻飞栋，浓云垂画堂。疏槐未合影，仄日暂流光。园梅敛新藻，阶惠结初芳。","dynasty":"南北朝","title":"饯庐陵内史王修应令诗"}
{"author":"萧纲","content":"碣石临乐海，峨嵋距西候。两杜昔夹河，二龙今出守。方无夜犬惊，向息神牛斗。凉风绕轻幕，麦雨交新溜。念此一衔觞，怀离在惟旧。","dynasty":"南北朝","title":"饯临海太守刘孝仪蜀郡太守刘孝胜诗"}
{"author":"萧纲","content":"由来历山川，此地独回邅。百领相纡蔽，千崖共隐天。横峰时碍水，断岸或通川。还瞻已迷向，直去复疑前。夕波照孤月，山枝敛夜烟。此时愁绪密，□□魂九迁。","dynasty":"南北朝","title":"经琵琶峡诗"}
{"author":"萧纲","content":"漆水岂难变，桐刀乍可挥。青书长命箓，紫水芙蓉衣。高翔五岳小，低望九河微。穿池听龙长，叱石待羊归。酒阑时节久，桃生岁月稀。","dynasty":"南北朝","title":"仙客诗"}
{"author":"萧纲","content":"尘中喧虑积，物外众情捐。兹地信爽垲，墟垄暧阡绵。蔼蔼车徒迈，飘飘旌眊悬。细松斜绕径，峻领半藏天。古树无枝叶，荒郊多野烟。分花出黄鸟，挂石下清泉。蓊郁均双树，清虚类八禅。栖神紫台上，纵意白云边。徒然嗟小药，何由齐大年。","dynasty":"南北朝","title":"往虎窟山寺诗"}
{"author":"萧纲","content":"遥看官佛图，带璧复垂珠。烛银逾汉汝，宝铎迈昆吾。日起光芒散，风吟宫徵殊。露落盘恒满，桐生凤不雏。飞幡杂晚虹，画鸟狎晨凫。梵世陵空下，应真蔽景趋。帝马咸千辔，天衣尽六铢。意乐开长表，多宝现金躯。能令苦海渡，复使慢山逾。愿能同四忍，长当出九居。","dynasty":"南北朝","title":"望同泰寺浮图诗"}
{"author":"萧纲","content":"皇情矜幻俗，圣德悯重昏。制书开摄受，丝纶广慧门。时英满君囿，法侣盛天园。俱销五道缚，共荡四生怨。三修祛爱马，六念静心猿。庭深林彩艳，地寂鸟声喧。上风吹法鼓，垂铃鸣昼轩。新梅含未发，落桂聚还翻。早烟藏石磴，寒潮浸水门。一朝蒙善诱，方愿遣笼樊。","dynasty":"南北朝","title":"蒙预忏直疏诗"}
{"author":"萧纲","content":"庸夫耽世光，俗士重虚名。三空既难了，八风恒易倾。伊余久齐物，本自一枯荣。弱龄爱箕颍，由来重伯成。非为乐肥遁，特是厌逢迎。执圭守藩国，主器作元贞。昔日书银字，久自恧宗英。斯焉佩金玺，何由广德声。居高常虑缺，持满每忧盈。兹言信非矫，丹心良可明。舟航奉睿训，接引降皇情。心灯朗暗室，牢舟出爱瀛。是节高秋晚，泬寥天气清。郊门光景丽，祈年云雾生。红蕖间青琐，紫露湿丹楹。叶疏行径出，泉溜远山鸣。绿衿依浦戍，绛颡拂林征。庶蒙八解益，方使六尘轻。脱闻时可去，非吝舍重城。","dynasty":"南北朝","title":"蒙华林园戒诗"}
{"author":"萧纲","content":"沐芳肃朝带，驾言抵净宫。羽旗承去影，铙吹杂还风。吴戈夏服箭，骥马绿沈弓。水照柳初碧，烟含桃半红。由来六尘缚，宿昔五缠朦。见鹤徒知谬，察象理难同。方积恧四辩，奚用语三空。","dynasty":"南北朝","title":"旦出兴业寺讲诗"}
{"author":"萧纲","content":"陪游入旧丰，云气郁青葱。紫陌垂青柳，轻槐拂慧风。八泉光绮树，四柱暧临空。翠网随烟碧，丹花共日红。方欣大云溥，慈波流净宫。","dynasty":"南北朝","title":"游光宅寺诗应令诗"}
{"author":"萧纲","content":"汉安设大响，周穆置高台。三里生云雾，瞬息起冰雷。空持生识缚，徒用长心灾。慧人恒弃舍，庸识屡邅回。六尘俱不实，三界信悠哉。","dynasty":"南北朝","title":"十空诗六首其一如幻"}
{"author":"萧纲","content":"圆轮既照水，初生亦映流。溶溶如渍璧，的的似沈钩。非关顾兔没，岂是桂枝浮。空令谁雅识，还用喜腾猴。万累若消荡，一相更何求。","dynasty":"南北朝","title":"十空诗六首其二水月"}
{"author":"萧纲","content":"叠嶂迥参差，连峰郁相拒。远闻如句咏，遥应成言语。竟无五声实，谁谓八音所。空成颠倒群，徒迷尘缚侣。悯哉火宅中，兹心良可去。","dynasty":"南北朝","title":"十空诗六首其三如响"}
{"author":"萧纲","content":"秘驾良难辩，司梦并成虚。未验周为蝶，安知人作鱼。空闻延寿赋，徒劳岐伯书。潜令六识扰，安能二惑除。当须耳应满，然后会真如。","dynasty":"南北朝","title":"十空诗六首其四如梦"}
{"author":"萧纲","content":"朝光照皎皎，夕漏转骎骎。昼花斜色去，夜树有轻阴。并能兴眼入，俱持动惑心。息形影方止，逐物虑恒侵。若悟假名浅，方知实相深。","dynasty":"南北朝","title":"十空诗六首其五如影"}
{"author":"萧纲","content":"精金宛成器，悬镜在高堂。后挂七龙网，前发四珠光。迥望疑垂月，傍瞻譬璧珰。仁寿含万类，淮南辩四乡。终归一亡有，何关至道场。","dynasty":"南北朝","title":"十空诗六首其六镜象"}
{"author":"萧纲","content":"美人称绝世，丽色譬花丛。经居李城北，住在宋家东。教歌公主第，学舞汉成宫。多游淇水上，好在凤楼中。履高疑上砌，裾开特畏风。衫轻见跳脱，珠概杂青虫。垂丝绕帷幔，落日度房栊。妆窗隔柳色，井水照桃红。非怜江浦佩，羞使春闺空。","dynasty":"南北朝","title":"和湘东王名士悦倾城诗"}
{"author":"萧纲","content":"密房寒日晚，落照度窗边。红帘遥不隔，轻帷半卷悬。方知纤手制，讵减缝裳妍。龙刀横膝上，画尺堕衣前。熨斗金涂色，簪管白牙缠。衣裁合欢褶，文作鸳鸯连。缝用双针缕，絮是八蚕绵。香和丽丘蜜，麝吐中台烟。已入琉璃帐，兼杂太华毡。且共雕炉暖，非同团扇捐。更恐从军别，空床徒自怜。","dynasty":"南北朝","title":"和徐录事见内人作卧具诗"}
{"author":"桑悦","content":"鹦鹉囚于舌，正平累于赋。琐笼知暗哂，能言君再误。不见孔颖达，善讲伏深祸。皇天祚圣明，儒绅纵高步。","dynasty":"明代","title":"感怀诗其三十三"}
{"author":"桑悦","content":"伊尹任烹鹄，神尧责牵羊。置隼蒿棘下，俯看尺鴳翔。人生各有能，经世属贤良。欲泛瑶池驾，笑举王母觞。轻车驾骐骥，庶以周八荒。","dynasty":"明代","title":"感怀诗其三十五"}
{"author":"桑悦","content":"仲堪昔行役，夜宿岐山岑。明月照梧桐，上有蟋蟀吟。何幸两尘耳，听此垂天音。凤凰噤不语，灭影扶桑阴。重华去已远，寂寞千仞心。","dynasty":"明代","title":"感怀诗其三十六"}
{"author":"桑悦","content":"沧海无淫秋，县圃无阳春。闭关有余辉，素心怀美人。佩以干霄兰，太阶缀为绅。积孚动盈缶，下女不可亲。丹朱凭房后，夷羿妻洛神。一笑送今古，只用衔悲辛。","dynasty":"明代","title":"感怀诗其三十七"}
{"author":"桑悦","content":"东园有奇花，容姿鲜灼灼。虽是春风开，亦是春风落。甘霖被郊原，蔓草轻兰药。所以高冈松，无言树寥廓。","dynasty":"明代","title":"感怀诗其三十八"}
{"author":"桑悦","content":"深山有巨樗，魄旄附生身。两气合长养，危柯切层云。王尔栋清庙，贞腐迷赝真。爪深未穷底，摧折俱为薪。荀卿依黄歇，宗元厚叔文。面风运长帚，身豫蒙尘氛。登天苟无阶，碧海垂丝纶。","dynasty":"明代","title":"感怀诗其三十九"}
{"author":"桑悦","content":"猎猎朔风急，吹尘杂沙砾。孤雁声嗷嗷，土墓无行迹。圣主劳遣钺，推车度遥域。制胜在帏幄，接刃岂中策。四郊正萧索，墙下草如织。色干在俄顷，群阴方用职。逆推离子远，顺数逢亥极。阳刚恒用事，所守在夷狄。只消舞干羽，能使有苗格。","dynasty":"明代","title":"感怀诗其四十"}
{"author":"桑悦","content":"月朔衣文绣，长夜游禁苑。列宿吐微铓，乘昏造虚馆。琼楼足清寒，欲进更蹇蹇。闻说九霄上，皓魄四时满。黄文邀我游，兰路肃吹管。何愁失照灼，弦望谅不远。时去莫我留，更尽更展转。","dynasty":"明代","title":"游仙二首其一"}
{"author":"桑悦","content":"少年负奇气，仗剑行九州。日月委菁鬓，风霜粘紫裘。湛湛清泠渊，日暮思回舟。几宿山水窟，梦寐钧天游。路逢庞眉翁，云是古许由。相携眺荒冢，迷骨高于丘。箕山乃蓬岛，颍水即弱流。凡胎杳难升，路绝三千秋。吾名在玉简，尘世那能留。寄语玄真子，迅速驰素虬。","dynasty":"明代","title":"游仙二首其二"}
{"author":"桑悦","content":"江深深为渊，山高高作岭。江山有定名，渊岭非外景。兼命体俱温，单性形自冷。万物易销铄，独有理气永。忽然幻吾形，何处来此影。形影共出入，鞍辔随马骋。欲游造物初，取路在闲静。","dynasty":"明代","title":"和陶杂诗六首其一"}
{"author":"桑悦","content":"领得春风十载闲，官居更觉近林泉。儿童尽解迎康节，魑魅犹知喜谪仙。蝶舞莺歌随酒盏，云情雨意护诗篇。傍人欲问经纶事，笑指烟花似锦川。","dynasty":"明代","title":"西昌闲步二首其一"}
{"author":"桑悦","content":"五两蓑衣百尺竿，碧溪十里足盘桓。卧分芳草为衾枕，坐爱清流照肺肝。花照无声云影动，鸟飞不渡镜光寒。平堤多种芙蓉树，惟有秋容耐晚看。","dynasty":"明代","title":"题碧溪"}
{"author":"桑悦","content":"南无丽卉斗猩红，净土门传到此中。欲供如来嫌色重，谓藏宣圣讶枝同。叶深似有慈云拥，蕊坼偏惊慧日烘。赏玩何妨三宿恋，只愁烧破太虚空。","dynasty":"明代","title":"咏佛桑"}
{"author":"桑悦","content":"朝来飞雪正纤纤，春日春寒觉更严。梨已吐花重传粉，梅才结子早和盐。月通馀彩明穿户，风捲疏团暗堕檐。忍冻閒看庭外竹，纷纷玉节莹梢尖。","dynasty":"明代","title":"春雪再和前韵"}
{"author":"桑悦","content":"析木津边建两旗，华堂开宴趁佳期。人间亲旧追欢夕，天上婚姻适意时。乞巧不如常守拙，相逢最苦即分离。银河清浅如前度，灵鹊回来报我知。","dynasty":"明代","title":"七夕饮石田母姨夫宅"}
{"author":"桑悦","content":"花好能禁几日开，东皇应乏补春才。纷纷怪我耽诗句，点点催人进酒杯。残片有情栖绿叶，香魂无倚泊苍苔。十分颜色归尘土，处处名园是马嵬。","dynasty":"明代","title":"落花"}
{"author":"桑悦","content":"经过此地倍堪伤，忆子青年饲虎狼。四海难容身一叶，三江都化泪千行。能言贾祸真鹦鹉，览德冥飞愧凤凰。今古怜才惟造化，芳洲留写旧文章。","dynasty":"明代","title":"吊祢正平"}
{"author":"桑悦","content":"攀萝蹑磴路盘纡，出涧流泉百折馀。地献秫田充佛供，天留松径作僧居。数声清磬红尘隔，一瓣名香黑业除。喜共山云分半榻，通宵魂梦寄空虚。","dynasty":"明代","title":"宿茶陵五峰庵"}
{"author":"桑悦","content":"年几五十鬓成丝，物理人情觉悟迟。处事求名先得谤，谋身弄巧便成痴。豪吟气象清平世，沈醉情怀太古时。长笑一声归旧隐，空山魑魅最相知。","dynasty":"明代","title":"归计已成述怀"}
{"author":"桑悦","content":"西风吹帽雪笼头，今古无情独倚楼。日月悠悠长剑老，乾坤纳纳此身浮。江南山水闻孤啸，塞北烟尘结四愁。望断北辰心万里，寒云斜日楚天秋。","dynasty":"明代","title":"登楼"}
{"author":"桑悦","content":"玉女班中忽吐光，体生微妙自然香。紫兰细撷归何处，七宝栏杆白玉房。","dynasty":"明代","title":"小游仙诗其二"}
{"author":"桑悦","content":"性拙全为众鸟嗤，玲珑巧舌许谁知。小园昨夜春归去，落尽残红怨子规。","dynasty":"明代","title":"题鸲鹆"}
{"author":"桑悦","content":"岩下花开不见天，孤根绊石水相连。渔郎系缆柔条上，恼杀香红落钓船。","dynasty":"明代","title":"题岩下花呈长沙守刘鸣远"}
{"author":"桑悦","content":"印溪桥边一树花，溪南大路抱村斜。日日行人自来往，昨宵残片委泥沙。","dynasty":"明代","title":"印溪春行嗣响老杜"}
{"author":"桑悦","content":"侯巴爱鼓瑟，伯牙解鸣琴。师旷聪可塞，史妠声宜瘖。齐人适寰宇，耳惬临淄音。休哉大方士，宅心冥古今。","dynasty":"明代","title":"感怀诗"}
{"author":"桑悦","content":"子牙钓渭滨，不能结网罟。智哉孙叔敖，乘马忘牝牡。庭除斩鲜新，山林委苍莽。圆通应世士，迂疏笑千古。","dynasty":"明代","title":"感怀诗"}
{"author":"桑悦","content":"岭峻波深深，世路多险巇。推山塞溟渤，大地无成亏。阔步任所适，万里皆平夷。古道本如此，夜梦随轩羲。","dynasty":"明代","title":"感怀诗其三"}
{"author":"桑悦","content":"神女隐巫山，重帏罩烟雾。咳唾堕珠玉，云雨随矩步。渚宫积妖冶，恩幸怨迟暮。襄王无正梦，宋玉虚成赋。","dynasty":"明代","title":"感怀诗其四"}
{"author":"桑悦","content":"昨日去何之，今日还复来。寒暑相首尾，年华挽难回。吾身与造化，拈弄两徘徊。安能婴世网，胸次生尘埃。","dynasty":"明代","title":"感怀诗其五"}
{"author":"桑悦","content":"游气日氤氲，人物生楚楚。阴阳易之马，天地道之府。吾身从何来，造化戏剧我。有我期自丧，欲与未生伍。天胡凿吾窍，能解乐与苦。苦乐两相纽，心绪遭织组。吾生亦错误，错误送千古。勤除将懒乘，智阙以愚补。天机自裁断，万象得安堵。日晴鸟乐奏，风动花姬舞。结交一欢伯，气味投肺腑。逍遥随化迁，建德非吾土。","dynasty":"明代","title":"感怀诗其六"}
{"author":"桑悦","content":"勾践轼怒蛙，锄商脚祥麟。万物贡所遭，通遏非缘身。周礼尽地利，羲经发天真。拯物有余资，寸璞山嶙峋。君看乘舆者，进退皆由人。","dynasty":"明代","title":"感怀诗其七"}
{"author":"桑悦","content":"盎盎临春阁，盈盈珠翠妆。桃李满庭除，东风有余香。更衣间罗绮，抚瑟杂宫商。艳阳好天气，欢乐殊未央。一朝秋节换，凄雨生洞房。缅怀素心人，风波隔潇湘。磨砖作明镜，黯淡无晶光。照鬓向清水，玄云忽成霜。兰枯蕙亦槁，芳菲转萎黄。谁为御寒计，当春独悲伤。","dynasty":"明代","title":"感怀诗其八"}
{"author":"桑悦","content":"东方有佳人，靓妆不逾国。蹇修孰知名，矩步依内则。行思飞蝶幸，坐受细虫惑。岂如临江花，落水送春色。","dynasty":"明代","title":"感怀诗其九"}
{"author":"桑悦","content":"梧桐片月堕，袅袅凉风生。日中转炎燠，霜雪凝暗零。手抟初月光，遥寄千里情。天晴三五夜，是妾寸心明。","dynasty":"明代","title":"感怀诗其十"}
{"author":"桑悦","content":"老聃良不死，昨日始著书。居今苟阅世，临渊语非虚。吾师有屈伸，任道为卷舒。薄阴蔽明月，千古清光垂。","dynasty":"明代","title":"感怀诗其十一"}
{"author":"桑悦","content":"织女望牵牛，银汉一水遥。天缘许会合，秋清正良宵。张骞取星槎，吴质伐桂桡。安用人间鹊，腥羽编成桥。","dynasty":"明代","title":"感怀诗其十二"}
{"author":"桑悦","content":"浮云飞不尽，江水流不止。万物暗禅续，千古尽如此。孰能初造物，我欲观太始。天地犹一丸，请问无名子。","dynasty":"明代","title":"感怀诗其十三"}
{"author":"桑悦","content":"逝水激飞轮，滩碓日夜舂。黉宫养修翰，一息天池通。鼎食穷水陆，罗衣舞春风。谁知殷浩废，咄咄能书空。","dynasty":"明代","title":"感怀诗其十四"}
{"author":"桑悦","content":"藤蔓附高树，宛转寻柯条。无心若有知，蔑目见自超。稚松植盆盎，自约几许高。久安色菁郁，何意干云霄。我生绝巧识，长大随所遭。鹏鴳各自足，小大随逍遥。","dynasty":"明代","title":"感怀诗其十五"}
{"author":"桑悦","content":"飞泉出高壑，得地散漫流。默循河汉矩，到海方尽头。大人无绳矩，出处心休休。亿变不同揆，曲折与道谋。正如阴阳化，㘩参不自由。时至自生杀，何意为春秋。请看一隅士，畜水如泥沟。","dynasty":"明代","title":"感怀诗其十六"}
{"author":"桑悦","content":"攸绪亲外戚，袁闳世三公。家门正豪盛，薄视如苓通。钧天茅椒内，阆苑土室中。至今高蹈处，穆穆生清风。","dynasty":"明代","title":"感怀诗其十七"}
{"author":"桑悦","content":"天地运阴阳，翕翕降甘泽。孤云一飞扬，民思缠云德。三事匪酬畀，堂蔑桂薪客。我有一寸心，炼作补天石。凭谁激火生，当道焚荆棘。靡靡行迈人，侯众舆相识。欲倩彼筋力，载营我家室。徘徊重徘徊，叹息复叹息。","dynasty":"明代","title":"感怀诗其十九"}
{"author":"桑悦","content":"我性亦爱水，滔滔流古今。生物禀津液，润地功泽深。潴之深潭中，养龙解成霖。静定谢流动，终具朝宗心。","dynasty":"明代","title":"感怀诗其二十"}
{"author":"桑悦","content":"仙都鼎湖峰，特立千万丈。平原远环侍，高岭争揖让。结庐临绝顶，四海一骋望。至人骑元气，游戏青冥上。","dynasty":"明代","title":"感怀诗其二十一"}
{"author":"桑悦","content":"汉武梦舟碣，溺志尤荒淫。幻术致妖魄，悲歌痛镌心。轮台转深悔，茂陵树成阴。圣君育万民，殁祭为明神。","dynasty":"明代","title":"感怀诗其二十二"}
{"author":"桑悦","content":"异域有海水，一饮人皆狂。举世何为者，役役日夜忙。何时骑元气，瑶池览秋光。饥餐白鹄血，渴饮蟠桃浆。","dynasty":"明代","title":"感怀诗"}
{"author":"桑悦","content":"剑气冲斗牛，茂先能暗识。如何迷大权，不见台星坼。人事既宕冥，天象焉昭晰。我既乏世用，丱丱安卑职。天高无厚风，卑楼羽翰戢。平生经世念，直与日月息。他时明经中，幸免书隐逸。","dynasty":"明代","title":"感怀诗其二十四"}
{"author":"桑悦","content":"嶰谷有奇竹，能中虞廷管。九奏鬼神格，阳舒寒谷暖。新裁作长笛，杳眇传新声。曲终风不吹，秋色满空庭。","dynasty":"明代","title":"感怀诗其二十五"}
{"author":"桑悦","content":"大家有广厦，巍巍切云霄。梁栋飞浮蚁，风雨时漂摇。平原土肉厚，甘露春如膏。松榆郁成林，中有百尺蕉。","dynasty":"明代","title":"感怀诗其二十六"}
{"author":"桑悦","content":"长风合滩水，浩浩同一声。余音入松竹，又作竿籁鸣。文章同元气，随物能赋形。变化莫可测，刘累难持衡。","dynasty":"明代","title":"感怀诗其二十七"}
{"author":"桑悦","content":"我思翟公门，冷落休张罗。客去复还来，雀意良足多。朝朝苍梧云，日日洞庭波。豪势却无恒，梦觉将如何。","dynasty":"明代","title":"感怀诗其二十八"}
{"author":"桑悦","content":"凄凄重凄凄，棘路驰轮蹄。高楼烁千仞，雕檐与云齐。夫君独高据，有路难攀跻。饮泪与君别，留泪背后啼。金乌刷炎羽，朝东暮奄西。一语不得语，相思徒尔为。","dynasty":"明代","title":"感怀诗其二十九"}
{"author":"桑悦","content":"东风扇郊原，天和本无迹。真宰善调春，酝酿成五色。万物随质染，化工犹戏剧。云胡又薄相，间出蓝与碧。我思白黑帝，鄙吝似无匹。收藏宝府库，扫荡空山泽。青帝喜为主，外逞又丧质。稽首诉晴昊，反贲当用白。","dynasty":"明代","title":"感怀诗其三十"}
{"author":"桑悦","content":"逝日不可追，谁能驻光景。春阳媚花草，荏苒岁华冷。玄凤德未成，飒下丹山顶。路逢清冷泉，徘徊照孤影。","dynasty":"明代","title":"感怀诗其三十一"}
{"author":"桑悦","content":"牢落三家村，薜荔垂疏阴。墙草藉卧犬，庭树楼鸣禽。深山鹿怀玉，异域鸟吐金。局促一隅士，可与论高深。","dynasty":"明代","title":"感怀诗其三十二"}
{"author":"桑悦","content":"薄宦难展拓，乞身须未老。素质离染肆，皓皓自堪保。扳援青云驾，此心如火燥。匋颜向东市，悔不臂鹰早。梧桐生夕阴，白月在怀抱。休嗤应世拙，用以存吾道。","dynasty":"明代","title":"和陶杂诗六首其二"}
{"author":"桑悦","content":"云布始成雨，事立在能豫。厚风催大翼，始可图南翥。半生经世念，暗逐水流去。与世既以疏，于身亦何虑。伊吕康四海，此身已难如。州县吏徒劳，庙堂人要住。大亏山林宽，而有容我处。逍遥随化迁，君子何忧惧。","dynasty":"明代","title":"和陶杂诗六首其三"}
{"author":"桑悦","content":"闻有治世音，心中便欢喜。既为世上人，岂不关世事。飓风动边徼，此外不留意。无衣御严冬，只望春阳驻。龙钟跛蹶徒，乘马诧行驶。安得双足下，常把四蹄置。","dynasty":"明代","title":"和陶杂诗六首其四"}
{"author":"桑悦","content":"梧桐一叶堕，落木期已迫。欲观四海秋，驱车临广陌。路逢无愁人，举觞浮以白。授衣节将届，少昊又为客。安得留太和，四季以为宅。","dynasty":"明代","title":"和陶杂诗六首其五"}
{"author":"桑悦","content":"一春无计消繁华，坐香傍色餐流霞。妖桃秾李俱小器，揩目晚看花大家。素质盈盈美无度，何年谪下瑶台路。精神飞入银河篇，体态都归洛神赋。神乐观主容台卿，空花压眼真无情。吾侪放浪为无事，东风斗酒消春晴。曾闻二本归天上，几度重瞳转相向。内园点缀黄金屋，禁苑安排紫丝帐。朅来此种留人间，托根洞府非尘寰。随时穷达花不识，天游何必乘青鸾。万事到头俱琐琐，大观万物皆无我。半醉题诗谢主人，名花可铸传千古。","dynasty":"明代","title":"白牡丹"}
{"author":"桑悦","content":"孟秋凉气至，风物凄以清。不眠看寥廓，我屋将徛倾。盘松盆牖下，岁寒自光荣。谁知天地上，半寸皆青冥。","dynasty":"明代","title":"感怀其六"}
{"author":"桑悦","content":"遥瞻太华山，林樾蒙日月。西岩穴浮云，突瓦东岭缺。补辏庸神功，山灵永契阔。飒飒朔风劲，四野木叶脱。游人动春兴，残树成点血。日暮途或穷，我车肯改辙。深湫有神蛟，服食太始雪。何时为吾驾，飞上太清阙。","dynasty":"明代","title":"游仙其一"}
{"author":"桑悦","content":"乾坤委吾形，夙禀山泽姿。登拟王屋巅，泛彼东坑湄。吹嘘肤寸云，为霖注枯畦。朅来溯崇涧，啮舟石离离。幽事契衷曲，撷藻抚涟漪。大鹏堕微毳，迎风薄天地。毫窍禀灵气，翘越卑藩篱。始信佺期志，𧭱𧭱黄小知。","dynasty":"明代","title":"游仙其二"}
{"author":"桑悦","content":"衰病卧春雨，疏懒甘閒居。群芳想摇落，庭草青有馀。久怀遗世志，似与冠裳疏。数日理轻装，自捲泛胜书。中丞未解缚，对景增踌躇。决策定长往，抽毫赋遂初。天机愁日浅，俗绊随时祛。还家席门坐，不用来轩车。","dynasty":"明代","title":"予以痼疾申呈当道郁堂谢公不允令就医药视事未能即归和朱文公病中呈诸友韵"}
{"author":"桑悦","content":"春秋各芬芳，窗前兰与菊。平生绝荣愿，穷途不须哭。纵步阱难防，暝投藩易触。公论需久真，谁畏彤管辱。三窟讵云安，一枝自堪足。桃李烂盈门，牛马量以谷。四海物滔滔，何处刍一束。浩歌归去来，誓作林下独。奇巧石为屏，琤琮泉漱玉。至乐在桑榆，林塘居可卜。","dynasty":"明代","title":"感遇再用前韵"}
{"author":"桑悦","content":"尘世难纵步，眷焉思十洲。蹑履登碣石，濯缨临弱流。折芳遗所思，玉树无春秋。太虚一回首，岁月空悠悠。","dynasty":"明代","title":"和朱文公读道书其一"}
{"author":"桑悦","content":"漱齿北斗下，沆瀣何清凉。仰望玉霄府，紫气弥穹苍。蓉城老仙伯，貌古双瞳方。百年一瞬息，迟我无何乡。","dynasty":"明代","title":"和朱文公读道书其二"}
{"author":"桑悦","content":"佺期旧僚友，示我还丹道。缄书寄黄鹄，侑以金光草。琼浆几桃熟，云叶九芝老。玉诏期不来，晞发丹霞杪。","dynasty":"明代","title":"和朱文公读道书其三"}
{"author":"桑悦","content":"崦嵫山万仞，日落风凄凄。云軿驾牵牛，良夜同安期。织女濯银河，顾盼生容姿。相看不得语，步月兴遐思。","dynasty":"明代","title":"和朱文公读道书其四"}
{"author":"桑悦","content":"风雅徽音绝，骚经何表表。每思空同游，颇厌浊世小。谁侍水仙班，宓妃殊窈窕。谒帝默无言，云軿驾星鸟。","dynasty":"明代","title":"去郡有日感今怀古触景兴思和文公北山纪行留作郡中话柄其一"}
{"author":"桑悦","content":"贾生经济才，政书匪华说。鵩鹉同死生，自遣藉庄列。薄宦亦长沙，喜见庙貌设。治世独忧遑，迂疏踵遗辙。","dynasty":"明代","title":"去郡有日感今怀古触景兴思和文公北山纪行留作郡中话柄其二"}
{"author":"桑悦","content":"心地湛日月，嗜欲昏天机。动静未专定，真性随尘飞。八骏日千里，羁靮故难违。主人坐中堂，僮仆生光辉。蜿蜒八表外，没景何玄微。瞬息或徇物，谁共羲轩归。","dynasty":"明代","title":"和朱文公斋居感兴"}
{"author":"桑悦","content":"彤庭沈沈月华满，珠帘暗带红霞捲。春光常在绣帏中，化机不属天工管。金壶谩泻琼瑶浆，壶中一刻如年长。舞腰袅袅轻贴地，遏云音乐催高翔。别院风光春正好，银烛高烧照晴昊。警露非无阆苑禽，听歌自有天山鸟。窗前琪树摇玲珑，玉炉香烬落花风。纫衣自习越溪事，那知银箭浮铜龙。霄汉低回天咫尺，抱衾拥帚皆恩泽。素娥薄相为僭趋，女伴相逢不相识。","dynasty":"明代","title":"题画"}
{"author":"桑悦","content":"京师车马何纷纷，眯目千里皆垢氛。思元居士偶羁束，野鸟飞混樊笼群。张侯少作金闺彦，胸次曾荡峨眉云。手携此画索题咏，知人恶臭将兰薰。嗟余最爱专一壑，良工代我心云云。奇峰重叠照清泚，古木惨淡笼斜曛。数廛茅屋隐林表，胜景盘错桥平分。此中正我开眼处，阴符一卷香初焚。云胡失脚落尘网，招致只有山殷勤。昔日拟辞责四皓，去年题诗颂五君。梦魂飞上匡庐顶，醉嗅五老皆奇芬。拂衣归去一弹指，铭墓堪笑王将军。","dynasty":"明代","title":"题画"}
{"author":"桑悦","content":"君不见大罗天上逢新年，词头促办词林仙。我濯文锦银河边，星宿相射光煜然。玉皇览毕粲玉齿，休沐偶诵逍遥篇。于时青帝颁春去，东望斗柄回云鞭。相逢偶谈下界胜，二月三月异卉纷争妍。我思游玩心颇动，一念堕落东风前。谪来尘世几十载，晨乌夕兔忙推迁。驰驱边徼强求活，徙倚寥廓恒思愆。得閒又起寻芳兴，万紫千红俱业缘。看花有作浑漫兴，旧格不许人间传，描春欲贡天工笺。醉呼丹山彩凤衔上天，侑以鲛人绡织离骚篇。鲛人绡织离骚篇，经纬赤城霞气，蛾眉月色苍梧烟。","dynasty":"明代","title":"春游歌"}
{"author":"桑悦","content":"布帛可衣粟可餐，逢迎不救饥与寒。奴颜婢膝殊龌龊，何事能开严毅目。跳圈舞杖扰且驯，是人弄狙狙弄人。君不见祖思恭谨遭杀戮，夷狄犹知拜为辱。","dynasty":"明代","title":"逢迎"}
{"author":"桑悦","content":"龙城山中长命草，采采黄花颜色好。悬崖挂壁常发生，朝暮搬移不枯槁。岁寒独见柏与松，非时欲值难为功。争如此草出凡质，净洗尘土根虚空。世间物变无不有，杵地成羊树生酒。","dynasty":"明代","title":"长命草"}
{"author":"桑悦","content":"洛阳三月春无主，桃花落尽清明雨。名园接叶暗栖烟，可教莺燕无言语。陌头车骑何纷纷，顾盼似空游女群。柔情薄射伊水月，倦思怕领龙山云。就中八姨最年少，上马临风殊窈窕。白日凄迷天暗垂，万姓游魂随一笑。当时宰相名国忠，几回并辔朝真龙。绡裙六幅行委地，峡水拖入华清宫。杜陵老翁惯饥饿，半生只对山妻卧。酸眼惊看绝世姿，错认九天元女堕。此翁向后攒百忧，潼关战骨堆心头。始知昔日眼中见，宝钗银㔩皆干矛。君不见巍巍文武开周国，削义降仁褒姒色。再观青史发长叹，丹脸双刀古无敌。","dynasty":"明代","title":"重续丽人行"}
{"author":"桑悦","content":"琴瑟未斲先具形，箫管未截终完声。天将碧玉为寸筳，拊击翠石石亦鸣。分明一部真韶乐，彩凤能招下寥廓。古音不复将何如，请君看此韶乐图。","dynasty":"明代","title":"题梧竹奇石图"}
{"author":"桑悦","content":"游丝堕地风不起，灯烬霏霏落江水。良人一去不可招，形忍为人心作鬼。黄叶拥篱秋满门，孤儿索果啼黄昏。三丧欲举况赤手，渤澥捧土成高坟。白日迟迟常不晓，浮云飞过长空杳。梦魂泛尽水中萍，血泪滴枯庭下草。","dynasty":"明代","title":"李节妇"}
{"author":"桑悦","content":"公卿荐士久不作，此地旧有招贤名。谁知燕台一抔土，可直全齐七十城。魏阙遥遥楚天碧，满眼白云江水急。小山丛桂不闻歌，秋空月冷黄金泣。","dynasty":"明代","title":"招贤里"}
{"author":"桑悦","content":"天池定水生涟漪，临流濯出神龙姿。圉官欲骑心辟易，夹道行来风倒吹。奇骨棱棱坚似铁，王孙画之心欲折。燕山有路可长嘶，何时得染温禺血。","dynasty":"明代","title":"题赵子昂马"}
{"author":"桑悦","content":"昔年老杜歌偪侧，只有两言堪叹息。日骑官马送还官，道路难行涩如棘。我修州志蒙官爱，坊长每日轮一疋。居閒坐卧牵在前，紧要欲行何处觅。东家有马性恶劣，双足拿空向人立。家僮拚命据其背，振地一跌加两踢。此后谈马便色变，路逢童羖心辟易。苏秦说穷问舌在，李全战败疑手失。我官正居大夫后，肩舆无人足无力。几回历览地舆图，茅茨拘闷住不得。愿同禦寇驾长风，浩浩一身周八极。","dynasty":"明代","title":"劣马行"}
{"author":"桑悦","content":"伤心别君泪，垂垂滴中庭。一庭芭蕉叶，天晴闻雨声。","dynasty":"明代","title":"古别离拟孟东野"}
{"author":"桑悦","content":"细雨梨花春梦破，梁燕将愁诉。薄阴小阁日瞁瞁，宝篆轻烟、一缕袅东风。星沙旧占游歌处，清景难留住。王孙芳草最多情，万里和烟、随我到边城。","dynasty":"明代","title":"虞美人春晓忆长沙作"}
{"author":"桑悦","content":"神女隐巫山，重帏罩烟雾。咳唾堕珠玉，云雨随矩步。渚宫积妖冶，恩幸怨迟暮。襄王无正梦，宋玉虚成赋。¤","dynasty":"明代","title":"感怀诗（四十首。有序）"}
{"author":"桑悦","content":"游气日氤氲，人物生楚楚。阴阳易之马，天地道之府。吾身从何来，造化戏剧我。有我期自丧，欲与未生伍。天胡凿吾窍，能解乐与苦。苦乐两相纽，心绪遭织组。吾生亦错误，错误送千古。勤除将懒乘，智阙以愚补。天机自裁断，万象得安堵。日晴鸟乐奏，风动花姬舞。结交一欢伯，气味投肺腑。逍遥随化迁，建德非吾土。¤","dynasty":"明代","title":"感怀诗（四十首。有序）"}
{"author":"桑悦","content":"勾践轼怒蛙，鉏商脚祥麟。万物贡所遭，通遏非缘身。周礼尽地利，羲经发天真。拯物有余资，寸璞山嶙峋。君看乘舆者，进退皆由人。¤","dynasty":"明代","title":"感怀诗（四十首。有序）"}
{"author":"桑悦","content":"老聃良不死，昨日始著书。居今苟阅世，临渊语非虚。吾师有屈伸，任道为卷舒。薄阴蔽明月，千古清光垂。¤","dynasty":"明代","title":"感怀诗（四十首。有序）"}
{"author":"桑悦","content":"攸绪亲外戚，袁闳世三公。家门正豪盛，薄视如苓通。钧天茅椒内，阆苑土室中。至今高蹈处，穆穆生清风。¤","dynasty":"明代","title":"感怀诗（四十首。有序）"}
{"author":"桑悦","content":"天运有兴废，胜国封诸侯。不见殷微子，白马来朝周。曹丕既窃据，茅土胙炎刘。一善良可进，吾思法春秋。¤","dynasty":"明代","title":"感怀诗（四十首。有序）"}
{"author":"桑悦","content":"我性亦爱水，滔滔流古今。生物禀津液，润地功泽深。潴之深潭中，养龙解成霖。静定谢流动，终具朝宗心。¤","dynasty":"明代","title":"感怀诗（四十首。有序）"}
{"author":"桑悦","content":"仙都鼎湖峰，特立千万丈。平原远环侍，高岭争揖让。结庐临绝顶，四海一骋望。至人骑元气，游戏青冥上。¤","dynasty":"明代","title":"感怀诗（四十首。有序）"}
{"author":"桑悦","content":"汉武梦舟碣，溺志尤荒淫。幻术致妖魄，悲歌痛镌心。轮台转深悔，茂陵树成阴。圣君育万民，殁祭为明神。¤","dynasty":"明代","title":"感怀诗（四十首。有序）"}
{"author":"桑悦","content":"大家有广厦，巍巍切云霄。梁栋飞浮蚁，风雨时漂摇。平原土肉厚，甘露春如膏。松榆郁成林，中有百尺蕉。¤","dynasty":"明代","title":"感怀诗（四十首。有序）"}
{"author":"桑悦","content":"我思翟公门，冷落休张罗。客去复还来，雀意良足多。朝朝苍梧云，日日洞庭波。豪势却无恒，梦觉将如何。¤","dynasty":"明代","title":"感怀诗（四十首。有序）"}
{"author":"桑悦","content":"逝日不可追，谁能驻光景。春阳媚花草，荏苒岁华冷。玄凤德未成，飒下丹山顶。路逢清冷泉，徘徊照孤影。¤","dynasty":"明代","title":"感怀诗（四十首。有序）"}
{"author":"桑悦","content":"长江有鱼目，圆明映清秋。穿缀作环佩，映带珊瑚钩。北海波浩荡，风逆无行舟。鲛人数行泪，滴滴沉中流。¤","dynasty":"明代","title":"感怀诗（四十首。有序）"}
{"author":"桑悦","content":"沧海无淫秋，县圃无阳春。闭关有余辉，素心怀美人。佩以干霄兰，太阶缀为绅。积孚动盈缶，下女不可亲。丹朱凭房后，夷羿妻洛神。一笑送今古，只用衔悲辛。¤","dynasty":"明代","title":"感怀诗（四十首。有序）"}
{"author":"桑悦","content":"东园有奇花，容姿鲜灼灼。虽是春风开，亦是春风落。甘霖被郊原，蔓草轻兰药。所以高冈松，无言树寥廓。¤","dynasty":"明代","title":"感怀诗（四十首。有序）"}
{"author":"桑悦","content":"猎猎朔风急，吹尘杂沙砾。孤雁声嗷嗷，土墓无行迹。圣主劳遣钺，推车度遥域。制胜在帏幄，接刃岂中策。四郊正萧索，墙下草如织。色干在俄顷，群阴方用职。逆推离子远，顺数逢亥极。阳刚恒用事，所守在夷狄。只消舞干羽，能使有苗格。","dynasty":"明代","title":"感怀诗（四十首。有序）"}
{"author":"桑悦","content":"月朔衣文绣，长夜游禁苑。列宿吐微铓，乘昏造虚馆。琼楼足清寒，欲进更蹇蹇。闻说九霄上，皓魄四时满。黄文邀我游，兰路肃吹管。何愁失照灼，弦望谅不远。时去莫我留，更尽更展转。¤","dynasty":"明代","title":"游仙（二首）"}
{"author":"桑悦","content":"少年负奇气，仗剑行九州。日月委菁鬓，风霜粘紫裘。湛湛清泠渊，日暮思回舟。几宿山水窟，梦寐钧天游。路逢庞眉翁，云是古许由。相携眺荒冢，迷骨高于丘。箕山乃蓬岛，颍水即弱流。凡胎杳难升，路绝三千秋。吾名在玉简，尘世那能留。寄语玄真子，迅速驰素虬。","dynasty":"明代","title":"游仙（二首）"}
{"author":"桑悦","content":"闻有治世音，心中便欢喜。既为世上人，岂不关世事。飓风动边徼，此外不留意。无衣御严冬，只望春阳驻。龙钟跛蹶徒，乘马诧行驶。安得双足下，常把四蹄置。¤","dynasty":"明代","title":"和陶杂诗（六首）"}
{"author":"桑悦","content":"朝居白屋内，暮上青云端。有如出谷鸟，日日望高迁。我独拙于用，神往箕山巅。晞发星杓下，沆瀣供三餐。谋身自有策，拯物怅无缘。谁知曹子建，老作《处女篇》。","dynasty":"明代","title":"和陶杂诗（六首）"}
{"author":"桑悦","content":"骨肉乐完聚，贫贱生别离。连年远行役，心死精力疲。世途所履历，半篇《北征》诗。兹行怀倍恶，重与诸子辞。大女甚哽咽，欲语声不随。意云爷早返，免我日夜思。次子病初起，阿母亲扶持。母子相对泣，侍婢亦惨凄。幼女初发疹，生死未可知。眼瘇不见我，涕泪寻缝垂。侵晨当发脚，眷恋住移时。有爱不忍割，爱反割我肌。堂上白头父，相送立如痴。生我乏孝养，重累反相遗。天晚日色薄，庭叶响枯枝。萧萧北风急，瘦马那可骑。欲求斗升禄，活此老少饥。苦无辟谷术，可免尘网羁。栗里乞菊本，淮南分桂枝。三聘不肯顾，清风满茅茨。卧龙此时起，霖雨八极施。而我干明主，已枉人共知。操竽向齐门，定启后世疑。古来豪杰士，所困惟蒸炊。","dynasty":"明代","title":"会试感怀"}
{"author":"桑悦","content":"虎士罗立群吏趋，官人端坐如塑泥。儿童妇女尽嗟叹，传言应诺声何齐。思玄先生今古眼，大观晋楚如醯鸡。贫为微官出按县，忍作傀儡随人提。身边立侍两童子，情话终日贪黔黎。自书考语号罢懦，筋力只可供锄犁。治中别驾异令长，似蚁上磨嫌封低。仰天长笑赋归去，欠我百瓮酸黄齑。","dynasty":"明代","title":"按县"}
{"author":"桑悦","content":"邸报云云天上堕，致政诸公春梦破。回思多士战礼闱，方向邯郸枕间卧。先生观尽今古戏，真宰讶予双眼大。仪秦颊舌鸟关关，许史焰光萤个个。牛溲世事博孤笑，蝉翼人情消一唾。孟坚再着人物表，添我新题曰迂腐。何由得见无名公，同向虚空楼阁坐。","dynasty":"明代","title":"闻邸报有感"}
{"author":"桑悦","content":"哦诗北斗下，清夜殊未央。长天捩孤影，一雁东南翔。我心如风露，夏夜亦清凉。况对秋月坐，肌骨沁寒光。","dynasty":"明代","title":"同丁秋官凤仪夜坐"}
{"author":"桑悦","content":"阴雨压春意，坐怯衣裳单。骚经旧香草，想绿沅湘间。云深翠凤杳，天阔苍虬寒。轩軿几时驾，长往游君山。","dynasty":"明代","title":"久雨春寒殊甚杜门不出触景兴怀和文公月夜述"}
{"author":"桑悦","content":"夜宿山中寺，翛然物外情。倚松僧意静，浮竹佛香清。昏鼠窥灯出，饥乌近钵鸣。小池生泡沫，似劝学无生。","dynasty":"明代","title":"宿山寺"}
{"author":"桑悦","content":"年换朱颜去，春抛绿酒归。孤身类蓬转，老眼看花飞。愁里成新咏，闲中简旧非。丁宁初夏雨，好长故山薇。","dynasty":"明代","title":"送春"}
{"author":"桑悦","content":"十里螺湖如掌平，开门正挹沧浪清。偶逢道士赠丹诀，闲课山童抄酒经。昼长燕子飞入户，春尽树阴铺满庭。近来闻说有奇事，卖药修琴曾到城。","dynasty":"明代","title":"赠萧时清"}
{"author":"桑悦","content":"忽闻朝报下銮坡，对酒临风发浩歌。堪象神功为大武，敢将圣德比元和。江湖一夜涛声息，山岳千年喜气多。虮虱小臣心万里，痴将《周礼》暗编摩。","dynasty":"明代","title":"书事"}
{"author":"桑悦","content":"凉雨初过白苎轻，夕阳疏影漏中庭。《四愁》自比张平子，《六笑》堪怜范茂明。丛竹喧嚣风未定，乱蝉喑哑月初生。挑灯谩把《离骚》读，一念灵修万古情。","dynasty":"明代","title":"秋雨初过即景写兴"}
{"author":"桑悦","content":"三载星沙作宦游，每逢山鸟话绸缪。鹧鸪知我行不得，杜宇劝人归去休。泛月诗成湘水夜，看云兴入大沩秋。安心此日无言语，肯与宗元竞柳州。","dynasty":"明代","title":"予既调柳宪长林君待用以书来云柳州山林子厚"}
{"author":"桑悦","content":"假合分明两鬓秋，鲍郎衫袖带膏油。衰颜自分随灰灭，急景何妨秉烛游。得火常时能暖腹，避烟终夜只摇头。却疑南极星辰现，一点光芒落海陬。","dynasty":"明代","title":"咏老人灯（二首）"}
{"author":"桑悦","content":"双足能行胜小车，西昌城里尽吾家。邻僧相约尝新茗，园叟频邀看好花。文变何须论虎豹，书狂常恐化龙蛇。晚来占断长天景，闲倚西风送落霞。","dynasty":"明代","title":"西昌闲步（二首）"}
{"author":"桑悦","content":"单衣初试觉身轻，云淡风和雨乍晴。墨泼小池科斗乱，簧调深院栗留鸣。飞花逐马疑招饮，落絮依人似送行。余景老来偏爱惜，可堪白日去无情。","dynasty":"明代","title":"同王如斋挥使金宗秩上舍暮春郊行"}
{"author":"桑悦","content":"胸藏星宿是天文，暗坐光腾五岳云。侵晓清都挥彩笔，欲书制诰赐茅君。","dynasty":"明代","title":"小游仙（十首）"}
{"author":"桑悦","content":"日轮赫赫起东溟，真火抽添养白庭。汤谷萧萧万竿竹，裁书少昊借秋声。","dynasty":"明代","title":"小游仙（十首）"}
{"author":"桑悦","content":"第一修文是子渊，五云阁吏敢争先。谁传玉诏宣长吉，天上才华黜鬼仙。","dynasty":"明代","title":"小游仙（十首）"}
{"author":"桑悦","content":"仙童惊报笔生花，万丈长虹缬彩霞。独进词头三百卷，承恩常醉玉皇家。","dynasty":"明代","title":"小游仙（十首）"}
{"author":"桑悦","content":"仙班济济侍宸官，袖拂红云跨彩鸾。笑约玉皇香案吏，禹余宫里借花看。","dynasty":"明代","title":"小游仙（十首）"}
{"author":"桑悦","content":"钧天寂寞帝悲伤，下界文章日月光。欲召昌黎归侍从，特宣玉诏遣巫阳。","dynasty":"明代","title":"小游仙（十首）"}
{"author":"桑悦","content":"彩霞公署玉楼前，上界尊严紫府仙。偏记诗仙闲过失，长庚谪后又庭坚。","dynasty":"明代","title":"小游仙（十首）"}
{"author":"桑悦","content":"云浮碧落似轻尘，散步闲过析木津。莫讶神光生两舄，天行是处蹑星辰。","dynasty":"明代","title":"小游仙（十首）"}
{"author":"桑悦","content":"白云为被彩霞毡，高枕常凌倒景眠。却怪两灯常下照，不知日月丽中天。","dynasty":"明代","title":"小游仙（十首）"}
{"author":"桑悦","content":"浮鹄山深尽水仙，席红似向火中眠。春闲置酒邀龙女，新截珊瑚造海船。","dynasty":"明代","title":"小游仙（十首）"}
{"author":"桑悦","content":"浮云出没吞遥岑，小亭日日闲秋阴。美人如玉不可见，松子自落空山深。","dynasty":"明代","title":"题画"}
{"author":"桑悦","content":"天运有兴废，胜国封诸侯。不见殷微子，白马来朝周。曹丕既窃据，茅土胙炎刘。一善良可进，吾思法春秋。","dynasty":"明代","title":"感怀诗"}
{"author":"桑悦","content":"长江有鱼目，圆明映清秋。穿缀作环佩，映带珊瑚钩。北海波浩荡，风逆无行舟。鲛人数行泪，滴滴沉中流。","dynasty":"明代","title":"感怀诗其三十四"}
{"author":"桑悦","content":"尤物开何晚，馀香贮小亭。繁华愁日暮，富贵自天成。花合隋时宠，根疑宋末生。拂衣寻古色，屋角老松青。","dynasty":"明代","title":"牡丹"}
{"author":"桑悦","content":"客子寻幽兴，随云入乱山。清秋吟不极，尽日影俱閒。灵籁追长啸，残霞映醉颜。脱身尘土外，心静是真还。","dynasty":"明代","title":"入山"}
{"author":"桑悦","content":"鹤发垂肩俨寿星，儿童扶立耀门庭。存如掣电何须计，生已垂光不足惊。虚火上冲心即烁，酸风斜拂眼还明。繁华阅尽俱萤爝，自许焚身入化城。","dynasty":"明代","title":"咏老人灯二首其一"}
{"author":"陆娟","content":"津亭杨柳碧毵毵，人立东风酒半酣。万点落花舟一叶，载将春色过江南。","dynasty":"明代","tags":"离别，写景，祝福","title":"代父送人之新安"}
{"author":"虞似良","content":"一把青秧趁手青，轻烟漠漠雨冥冥。东风染尽三千顷，白鹭飞来无处停。","dynasty":"宋代","tags":"田园，即景","title":"横溪堂春晓"}
{"author":"虞似良","content":"一把新秧趁手青，轻烟漠漠雨冥冥。东风染尽三千顷，白鹭飞来无处停。","dynasty":"宋代","title":"横溪堂春晓二首"}
{"author":"虞似良","content":"田塍常满雨常余，绿遍溪南我独无。珍重天公不遗物，也分余润到昌蒲。","dynasty":"宋代","title":"横溪堂春晓二首"}
{"author":"虞似良","content":"一杯山茗雪花白，数片甘瓜碧玉香。但得心閒无个事，人生何地不清凉。","dynasty":"宋代","title":"诗一首"}
{"author":"虞似良","content":"野草闲花洞口春，碧潭如鉴净无尘。江山好景携不得，漾入酒杯和月吞。","dynasty":"宋代","title":"消湖"}
{"author":"虞似良","content":"田塍常满雨常馀，绿遍溪南我独无。珍重天公不遗物，也分馀润到菖蒲。","dynasty":"宋代","title":"横溪堂春晓二首其二"}
{"author":"陈碧娘","content":"虎头将军眼如电，领兵夜渡龙舟堰。良人腰悬大羽箭，广西略地崖西战。三年消息无鸿便，咫尺凭谁寄春怨。日长花柳暗庭院落，斜倚妆楼倦针线。心怀良人几时见，忽睹二郎来我面。植兮再吸倾六礶，格也一弹落双燕。何不将我张郎西，协义维舟同虎围。无术平寇报明主，恨身不是奇男子。倘妾当年未嫁夫，愿学明妃和西虏。元人未知肯我许，我能管瑟又能舞。二弟慨然舍我去，日睹江头泪如雨。向回闻鸡几欲死，未审良人能再睹。","dynasty":"宋代","title":"平元曲寄二弟植与格"}
{"author":"毛铉","content":"下床着新衣，初学小姑拜。低头羞见人，双手结裙带。","dynasty":"明代","tags":"古诗三百首，少女","title":"幼女词"}
{"author":"毛铉","content":"积雪蔽招提，虚室夜生白。开门不见人，鸟栖山正寂。疏星带长汀，澹月照幽壁。远树看欲无，近水闻更滴。傍观云外峰，忽现青莲色。此境足安禅，何为迷所适。","dynasty":"明代","title":"剡溪霁雪送原上人"}
{"author":"张昪","content":"一带江山如画，风物向秋潇洒。水浸碧天何处断？霁色冷光相射。蓼屿荻花洲，掩映竹篱茅舍。云际客帆高挂，烟外酒旗低亚。多少六朝兴废事，尽入渔樵闲话。怅望倚层楼，寒日无言西下。","dynasty":"宋代","tags":"宋词三百首，豪放，写景，怀古，感慨","title":"离亭燕·一带江山如画"}
{"author":"张昪","content":"无利无名，无荣无辱，无烦无恼。夜灯前、独歌独酌，独吟独笑。况值群山初雪满，又兼明月交光好。便假饶百岁拟如何，从他老。知富贵，谁能保。知功业，何时了。算箪瓢金玉，所争多少。一瞬光阴何足道，便思行乐常不早。待春来携酒殢东风，眠芳草。","dynasty":"宋代","tags":"生活，闲适，抒情","title":"满江红·无利无名"}
{"author":"阴铿","content":"大江一浩荡，离悲足几重。潮落犹如盖，云昏不作峰。远戍唯闻鼓，寒山但见松。九十方称半，归途讵有踪。","dynasty":"南北朝","tags":"古诗三百首，写景，伤怀","title":"晚出新亭"}
{"author":"阴铿","content":"洞庭春溜满，平湖锦帆张。沅水桃花色，湘流杜若香。穴去茅山近，江连巫峡长。带天澄迥碧，映日动浮光。行舟逗远树，度鸟息危樯。滔滔不可测，一苇讵能航？","dynasty":"南北朝","tags":"写水，写景，感慨","title":"渡青草湖"}
{"author":"阴铿","content":"春近寒虽转，梅舒雪尚飘。从风还共落，照日不俱销。叶开随足影，花多助重条。今来渐异昨，向晚判胜朝。","dynasty":"南北朝","tags":"写雪，梅花，赞美，品格","title":"雪里梅花诗"}
{"author":"阴铿","content":"依然临江渚，长望倚河津。鼓声随听绝，帆势与云邻。泊处空余鸟，离亭已散人。林寒正下叶，钓晚欲收纶。如何相背远，江汉与城闉。","dynasty":"南北朝","tags":"送别，友人，抒情，惆怅","title":"江津送刘光禄不及"}
{"author":"阴铿","content":"王尊奉汉朝。灵关不惮遥。高岷长有雪。阴栈屡经烧。轮摧九折路。骑阻七星桥。蜀道难如此。功名讵可要。","dynasty":"南北朝","title":"蜀道难"}
{"author":"阴铿","content":"行人引去节。送客{舟羲}归舻。即是观涛处。仍为郊赠衢。汀洲浪已息。邗江路不纡。亭嘶背枥马。樯啭向风乌。海上春云杂。天际晚帆孤。离舟对零雨。别渚望飞凫。定知能下泪。非但一杨朱。","dynasty":"南北朝","title":"广陵岸送北使诗"}
{"author":"阴铿","content":"苍落岁欲晚。辛苦客方行。大江静犹浪。扁舟独且征。棠枯绛叶尽。芦冻白花轻。戍人寒不望。沙禽逈未惊。湘波各深浅。空轸念归情。","dynasty":"南北朝","title":"和傅郎岁暮还湘洲诗"}
{"author":"阴铿","content":"画桥长且曲。傍险复凭流。写虹晴尚饮。图星昼不收。跨波连断岸。接路上危楼。栏高荷不及。池清影自浮。何必横南渡。方复似牵牛。","dynasty":"南北朝","title":"渡岸桥诗"}
{"author":"阴铿","content":"紫台高不极。清溪千仞余。坛边逢药铫。洞里阅仙书。庭舞经乘鹤。池游被控鱼。稍昏蕙叶敛。欲暝槿花疎。徒教斧柯烂。会自不凌虚。","dynasty":"南北朝","title":"游始兴道馆诗"}
{"author":"阴铿","content":"鹫岭春光遍。王城野望通。登临情不极。萧散趣无穷。莺随入户树。花逐下山风。栋里归云白。牕外落晖红。古石何年卧。枯树几春空。淹留惜未及。幽桂在芳丛。","dynasty":"南北朝","title":"开善寺诗"}
{"author":"阴铿","content":"秩满三秋暮。舟虚一水滨。漫漫遵归道。凄凄对别津。晨风下散叶。歧路起飞尘。长岑旧知远。莱芜本自贫。被里恒容吏。正朝不系民。惟当有一犊。留持赠后人。","dynasty":"南北朝","title":"罢故章县诗"}
{"author":"阴铿","content":"四溟飞旦雨。三径绝来游。震位雷声发。离宫电影浮。山云遥似带。庭叶近成舟。茅檐下乱滴。石窦引环流。寄言一高士。如何麦不收。","dynasty":"南北朝","title":"闲居对雨诗"}
{"author":"阴铿","content":"苹藻降灵祗。聪明谅在斯。触石朝云起。从星夜月离。八川奔巨壑。万顷溢澄陂。绿野含膏润。青山带濯枝。嘉禾方合颖。秀麦已分歧。寄语纷纶学。持笔讵必知。","dynasty":"南北朝","title":"闲居对雨诗"}
{"author":"阴铿","content":"偃松将古墓。年代理当深。表柱应堪烛。碑书欲有金。逈坟由路毁。荒隧受田侵。霏霏野雾合。昏昏陇日沉。悬剑今何在。风杨空自吟。","dynasty":"南北朝","title":"行经古墓诗"}
{"author":"阴铿","content":"画梁朝日尽。芳树落花辞。忽以千金笑。长作九泉悲。镜前尘剧粉。机上网多丝。户余双入燕。床有一空帷。名香不可得。何见返魂时。","dynasty":"南北朝","title":"和樊晋陵伤妾诗"}
{"author":"阴铿","content":"怀土临霞观。思归想石门。瞻云望鸟道。对柳忆家园。寒田获里静。野日烧中昏。信美今何益。伤心自有源。","dynasty":"南北朝","title":"和侯司空登楼望乡诗"}
{"author":"阴铿","content":"游人试历览。旧迹已丘墟。巴水萦非字。楚山断类书。荒城高仞落。古柳细条疎。烟芜遂若此。当不为能居。","dynasty":"南北朝","title":"登武昌岸望诗"}
{"author":"阴铿","content":"客行逢日暮。结缆晚洲中。戍楼因嵁险。村路入江穷。水随云度黑。山带日归红。遥怜一柱观。欲轻千里风。","dynasty":"南北朝","title":"晚泊五洲诗"}
{"author":"阴铿","content":"罗浮银是殿。瀛洲玉作堂。朝游云暂起。夕饵菊恒香。聊持履成燕。戏以石为羊。洪厓与松子。乘羽就周王。","dynasty":"南北朝","title":"赋咏得神仙诗"}
{"author":"阴铿","content":"日宫朝绝磬。月殿夕无扉。网交双树叶。轮断七灯辉。香尽奁犹馥。幡尘画渐微。借问将何见。风气动天衣。","dynasty":"南北朝","title":"游巴陵空寺诗"}
{"author":"阴铿","content":"独眠虽已惯。秋来只自愁。火笼恒暖脚。行障镇床头。眉含黛俱敛。啼将粉共流。谁能无别恨。唯守一空楼。","dynasty":"南北朝","title":"秋闺怨诗"}
{"author":"阴铿","content":"湘水旧言深。征客理难寻。独愁无处道。长悲不自禁。逢人憎解佩。从来懒听音。唯当有夜鹊。南飞似妾心。","dynasty":"南北朝","title":"南征闺怨诗"}
{"author":"阴铿","content":"佳人遍绮席。妙曲动鹍弦。楼似阳台上。池如洛水边。莺啼歌扇后。花落舞衫前。翠柳将斜日。俱照晚妆鲜。","dynasty":"南北朝","title":"侯司空宅咏妓诗"}
{"author":"阴铿","content":"清池自湛澹。神剑久迁移。无复连星气。空余似月池。夹筱澄深渌。含风结细漪。唯有莲花蕚。还想匣中雌。","dynasty":"南北朝","title":"经丰城剑池诗"}
{"author":"阴铿","content":"上林春色满。咸阳游侠多。城斗疑连汉。桥星象跨河。影里看飞毂。尘前听远珂。还家何意晚。无处不经过。","dynasty":"南北朝","title":"西游咸阳中诗"}
{"author":"阴铿","content":"澄江息晚浪。钓侣枻轻舟。丝垂遥溅水。饵下暗通流。歌声时断续。檝影乍横浮。寄言濯缨者。沧浪终滞游。","dynasty":"南北朝","title":"观钓诗"}
{"author":"阴铿","content":"天汉支机罢。仙岭博棊余。零陵旧是燕。昆池本学鱼。云移莲势出。苔驳锦纹疏。还当榖城下。别自解兵书。","dynasty":"南北朝","title":"咏石诗"}
{"author":"阴铿","content":"夹池一丛竹。垂翠不惊寒。叶酝宜城酒。皮裁薛县冠。湘川染别泪。衡岭拂仙坛。欲见葳蕤色。当来菟苑看。","dynasty":"南北朝","title":"侍宴赋得夹池竹诗"}
{"author":"阴铿","content":"良守别承明。枉道暂逢迎。去帆收锦{糹乍}。归骑指兰城。纷糺连山暗。潺湲派水清。桂晚花方白。莲秋叶始轻。背飞伤客念。临歧悯圣情。分风不得远。何由送上征。","dynasty":"南北朝","title":"奉送始兴王诗"}
{"author":"阴铿","content":"依池屡独舞。对影或孤鸣。乍动轩墀步。时转入琴声。","dynasty":"南北朝","title":"咏鹤"}
{"author":"阴铿","content":"依然临送渚，长望倚河津。鼓声随听绝，帆势与云邻。泊处空馀鸟，离亭已散人。林寒正下叶，钓晚欲收纶。如何相背远，江汉与城闉。","dynasty":"南北朝","title":"江津送刘光禄不及诗"}
{"author":"阴铿","content":"苍茫岁欲晚，辛苦客方行。大江静犹浪，扁舟独且征。棠枯绛叶尽，芦冻白花轻。戍人寒不望，沙禽迥未惊。湘波各深浅，空轸念归情。","dynasty":"南北朝","title":"和傅郎岁暮还湘州诗"}
{"author":"阴铿","content":"蘋藻降灵祗，聪明谅在斯。触石朝云起，从星夜月离。八川奔巨壑，万顷溢澄陂。绿野含膏润，青山带濯枝。嘉禾方合颖，秀麦已分歧。寄语纷纶学，持笔讵必知。","dynasty":"南北朝","title":"闲居对雨诗"}
{"author":"阴铿","content":"独眠虽已惯，秋来只自愁。火笼恒煖脚，行障镇床头。眉含黛俱敛，啼将粉共流。谁能无别恨，唯守一空楼。","dynasty":"南北朝","title":"游巴陵空寺诗"}
{"author":"阴铿","content":"夜江雾里阔，新月迥中明。溜船惟识火，惊凫但听声。劳者时歌榜，愁人数问更。","dynasty":"南北朝","title":"五洲夜发诗"}
{"author":"阴铿","content":"夜江雾里阔，新月迥中明。溜船惟识火，惊凫但听声。劳者时歌榜，愁人数问更。","dynasty":"南北朝","title":"五洲夜发"}
{"author":"阴铿","content":"新宫实壮哉。云里望楼台。迢递翔鹍仰。连翩贺燕来。重櫩寒雾宿。丹井夏莲开。砌石披新锦。梁花画早梅。欲知安乐盛。歌管杂尘埃。","dynasty":"南北朝","title":"新成安乐宫"}
{"author":"阴铿","content":"柏梁新宠盛。长信昔恩倾。谁谓诗书巧。翻为歌舞轻。花月分牕进。迨草共阶生。接泪衫前满。单瞑梦里惊。可惜逢秋扇。何用合欢名。","dynasty":"南北朝","title":"班婕妤怨"}
{"author":"阴铿","content":"江陵一柱观。浔阳千里潮。风烟望似接。川路恨成遥。落花轻未下。飞丝断易飘。藤长还依格。荷生不避桥。阳台可忆处。唯有暮将朝。","dynasty":"南北朝","title":"和登百花亭怀荆楚诗"}
{"author":"邵珪","content":"江南江北霏霏雨，渔榜渔罾短短篱。斜出一枝青鸟外，东风掩映水仙祠。","dynasty":"明代","title":"胡冬官梅花图"}
{"author":"张縯","content":"向来懒不赋梅诗，禅榻忘机鬓已丝。月户忽逢双玉立，春风又见一年期。楼高缥缈明霜影，竹冷横斜浸雪枝。尚笑閒尘除未尽，暗香犹著梦魂知。","dynasty":"宋代","title":"梅"}
{"author":"张縯","content":"赤伏终休运，前营落大星。皇王空礼乐，江汉閟英灵。断垄牛羊入，空山草木青。经时须此牧，清泪洒泉扃。","dynasty":"宋代","title":"题沔州诸葛武侯高"}
{"author":"张縯","content":"劲兵重卒付胡奴，敺雀敺鱼计自疏。地入万安知几许，却怜此日始囘车。","dynasty":"宋代","title":"万安驿"}
{"author":"段昕","content":"半身犹逆旅，尘鬓拂霜花。枥寄嘶风马，棱寒绕树鸦。残杯分岁尽，破壁缀镫斜。检点还乡梦，栖栖天一涯。","dynasty":"清代","title":"安顺除夕"}
{"author":"段昕","content":"燕丹愤激报秦耻，壮士悲歌感知己。美人呜咽马无声，惨白衣冠寒易水。侥幸之谋虽不成，绕柱断襟惊欲死。人谓此举速燕亡，燕即帝秦亡一耳。但惜华阳馆，不如黄金台。黄金一筑骏马来，三齐锁钥朝燕开。华阳馆，荆榛满。镯镂空误樊将军，黄沙一望斜阳晚。","dynasty":"清代","title":"华阳馆"}
{"author":"段昕","content":"大江鼓雷霆，天堑一水划。三峡荡其势，东海关其宅。阴晦神灵号，苍茫虚空白。妖豚吹浪来，恍惚乾坤折。扬帆趁风过，危哉利名客。","dynasty":"清代","title":"渡荆江"}
{"author":"段昕","content":"野平万象宽，天外愁相赴。况在秋水上，浮云归薄暮。斜日挂远村，沙鸟争烟树。邻樯竞欲先，欸乃不能住。寄身风波里，万里念亲故。华发冷沧洲，有怀共谁赋。东望月初生，照我梦中路。","dynasty":"清代","title":"晚泊有怀"}
{"author":"段昕","content":"舟晓雨初晴，岿然见城垒。江流环断烟，人家秋树里。枳棘有高枝，鸾凤暂栖止。圣贤天下心，所至无不理。至今弦歌声，汤汤在流水。","dynasty":"清代","title":"过武城谒言子祠"}
{"author":"陈颀","content":"我昔孤山访遗躅，春暖西湖泛晴渌。山头草树不荒凉，知是先生此埋玉。念初茅庐结构完，长吏频顾惊流俗。就中薛李最忘形，湖上夜归曾秉烛。先生自乐味道腴，此怀何尝忘不足。惟当吟咏苦嚘咿，役扰心兵削肌肉。诗成又复恐惊世，辄毁不使相誊录。谁知造化难尽藏，千古骚坛传妙曲。亦有遗墨落人间，留在剡藤并楚竹。见其瘦硬想其人，似对灵均餐落菊。","dynasty":"明代","title":"题林君复二帖用坡韵"}
{"author":"陈颀","content":"齐女门北古塘斜，岸苇无穷杂蓼花。此地往来应惯熟，借书常到邺侯家。","dynasty":"明代","title":"题石田小景"}
{"author":"方干","content":"晨鸡两遍报更阑，刁斗无声晓漏干。暖日映山调正气，东风入树舞残寒。轩车欲识人间感，献岁须来帝里看。才酌屠苏定年齿，坐中惟笑鬓毛斑。","dynasty":"唐代","title":"元日·晨鸡两遍报"}
{"author":"方干","content":"春去春来似有期，日高添睡是归时。虽将细雨催芦笋，却用东风染柳丝。重雾已应吞海色，轻霜犹自剉花枝。此时野客因花醉，醉卧花间应不知。","dynasty":"唐代","title":"春日"}
{"author":"方干","content":"运行元化不参差，四极中华共一时。正气才随灰律变，残寒便被柳条欺。冰融大泽朝阳觉，草绿陈根夜雨知。不信风光疾于箭，年来年去变霜髭。","dynasty":"唐代","title":"早春"}
{"author":"方干","content":"举目纵然非我有，思量似在故山时。鹤盘远势投孤屿，蝉曳残声过别枝。凉月照窗攲枕倦，澄泉绕石泛觞迟。青云未得平行去，梦到江南身旅羁。","dynasty":"唐代","tags":"写景，思乡，感伤","title":"旅次洋州寓居郝氏林亭"}
{"author":"方干","content":"道路本无限，又应何处逢。流年莫虚掷，华发不相容。野渡波摇月，空城雨翳钟。此心随去马，迢递过千峰。","dynasty":"唐代","tags":"离别，岁月","title":"送从兄郜"}
{"author":"方干","content":"摇曳惹风吹，临堤软胜丝。态浓谁为识，力弱自难持。学舞枝翻袖，呈妆叶展眉。如何一攀折，怀友又题诗。","dynasty":"唐代","title":"柳"}
{"author":"方干","content":"桂轮秋半出东方，巢鹊惊飞夜未央。海上风云摇皓影，空中露气湿流光。斜临户牖通宵烛，回照阶墀到晓霜。庾亮恃才高更逸，方闻墨翰已成章。","dynasty":"唐代","title":"月"}
{"author":"方干","content":"曾于方外见麻姑，闻说君山自古无。元是昆仑山顶石，海风吹落洞庭湖。","dynasty":"唐代","tags":"写山，想象","title":"题君山"}
{"author":"方干","content":"爱山却把图书卖，嗜酒空教僮仆赊。只向阶前便渔钓，那知枕上有云霞。暗泉出石飞仍咽，小径通桥直复斜。窗竹未抽今夏笋，庭梅曾试当年花。姓名未及陶弘景，髭鬓白于姜子牙。松月水烟千古在，未知终久属谁家。","dynasty":"唐代","title":"山中"}
{"author":"方干","content":"玉漏斯须即达晨，四时吹转任风轮。寒灯短烬方烧腊，画角残声已报春。明日便为经岁客，昨朝犹是少年人。新正定数随年减，浮世惟应百遍新。","dynasty":"唐代","title":"除夜"}
{"author":"方干","content":"岂知经史深相误，两鬓垂丝百事休。受业几多为弟子，成名一半作公侯。前时射鹄徒抛箭，此日求鱼未上钩。竹里断云来枕上，岩边片月在床头。过庭急雨和花落，绕舍澄泉带叶流。缅想远书聆鹊喜，窥寻嘉果觉猿偷。旧诗改处空留韵，新酝尝来不满篘.阮瑀如能问寒馁，风光当日入沧洲。","dynasty":"唐代","title":"山中言事八韵寄李支使"}
{"author":"方干","content":"高情不与俗人知，耻学诸生取桂枝。荀宋五言行世早，巢由三诏出溪迟。操心已在精微域，落笔皆成典诰词。一鹗难成燕雀伍，非熊本是帝王师。贤臣虽蕴经邦术，明主终无谏猎时。莫道百僚忧礼绝，兼闻七郡怕天移。直缘材力头头赡，专被文星步步随。不信重言通造化，须臾便可变荣衰。","dynasty":"唐代","title":"献王大夫"}
{"author":"方干","content":"夜入明河星似少，曙摇澄碧扇风翻。细泉细脉难来到，应觉添瓶耗旧痕。","dynasty":"唐代","title":"浅井"}
{"author":"方干","content":"去去何时却见君，悠悠烟水似天津。明年今夜有明月，不是今年看月人。","dynasty":"唐代","title":"与徐温话别"}
{"author":"方干","content":"马首寒山黛色浓，一重重尽一重重。醉醒已在他人界，犹忆东阳昨夜钟。","dynasty":"唐代","title":"出东阳道中作"}
{"author":"方干","content":"锦价转高花更巧，能将旧手弄新梭。从来一字为褒贬，二十八言犹太多。","dynasty":"唐代","title":"酬孙发"}
{"author":"方干","content":"少小与君情不疏，听君细话胜家书。如今若到乡中去，道我垂钩不钓鱼。","dynasty":"唐代","title":"送乡中故人"}
{"author":"方干","content":"俗人皆嫉谢临川，果中常情□□□。为政旧规方利国，降生直性已归天。岘亭惋咽知无极，渭曲馨香莫计年。从此心丧应毕世，忍看坟草读残篇。","dynasty":"唐代","title":"哭王大夫"}
{"author":"方干","content":"苦用贞心传弟子，即应低眼看公卿。水中明月无踪迹，风里浮云可计程。庭际孤松随鹤立，窗间清磬学蝉鸣。料师多劫长如此，岂算前生与后生。","dynasty":"唐代","title":"赠乾素上人"}
{"author":"方干","content":"中天坐卧见人寰，峭石垂藤不易攀。晴卷风雷归故壑，夜和猿鸟锁寒山。势横绿野苍茫外，影落平湖潋滟间。师在西岩最高处，路寻之字见禅关。","dynasty":"唐代","title":"题应天寺上方兼呈谦上人"}
{"author":"方干","content":"苍翠岧峣逼窅冥，下方雷雨上方晴。飞流便向砌边挂，片月影从窗外行。驯鹿不知谁结侣，野禽都是自呼名。只应禅者无来去，坐看千山白发生。","dynasty":"唐代","title":"题法华寺绝顶禅家壁"}
{"author":"方干","content":"画石画松无两般，犹嫌瀑布画声难。虽云智惠生灵府，要且功夫在笔端。泼处便连阴洞黑，添来先向朽枝干。我家曾寄双台下，往往开图尽日看。","dynasty":"唐代","title":"项洙处士画水墨钓台"}
{"author":"方干","content":"连枝棣萼世无双，未秉鸿钧拥大邦。折桂早闻推独步，分忧暂辍过重江。晴寻凤沼云中树，思绕稽山枕上窗。试把十年辛苦志，问津求拜碧油幢。","dynasty":"唐代","title":"上越州杨严中丞"}
{"author":"方干","content":"方知激蹙与喷飞，直恐古今同一时。远壑流来多石脉，寒空扑碎作凌澌。谢公岩上冲云去，织女星边落地迟。聚向山前更谁测，深沉见底是澄漪。","dynasty":"唐代","title":"题仙岩瀑布呈陈明府"}
{"author":"方干","content":"用心何况两衙间，退食孜孜亦不闲。压酒晒书犹检点，修琴取药似交关。笙歌入夜舟中月，花木知春县里山。平叔正堪汤饼试，风流不合问年颜。","dynasty":"唐代","title":"赠山阴崔明府"}
{"author":"方干","content":"滟滟湿光凌竹树，寥寥清气袭衣襟。不知测穴通潮信，却讶轻涟动镜心。夜久即疑星影过，早来犹见石痕深。辘轳用智终何益，抱瓮遗名亦至今。","dynasty":"唐代","title":"山井"}
{"author":"方干","content":"直为篇章非动众，遂令轩盖不经过。未妨溪上泛渔艇，又为门前张雀罗。夜学事须凭雪照，朝厨争奈绝烟何。若于岩洞求伦类，今古疏愚似我多。","dynasty":"唐代","title":"偶作"}
{"author":"方干","content":"非唯吴起与穰苴，今古推排尽不如。白马知无髀上肉，黄巾泣向箭头书。二年战地成桑茗，千里荒榛作比闾。功业更多身转贵，伫看幢节引戎车。","dynasty":"唐代","title":"贼退后赠刘将军"}
{"author":"方干","content":"不觉年华似箭流，朝看春色暮逢秋。正嗟新冢垂青草，便见故交梳白头。虽道了然皆是梦，应还达者即无愁。破除生死须齐物，谁向穹苍问事由。日乌往返无休息，朝出扶桑暮却回。夜雨旋驱残热去，江风吹送早寒来。才怜饮处飞花片，又见书边聚雪堆。莫恃少年欺白首，须臾还被老相催。世途扰扰复憧憧，真恐华夷事亦同。岁月自消寒暑内，荣枯尽在是非中。今朝犹作青襟子，明日还成白首翁。堪笑愚夫足纷竞，不知流水去无穷。","dynasty":"唐代","title":"感时三首"}
{"author":"方干","content":"织锦虽云用旧机，抽梭起样更新奇。何如且破望中叶，未可便攀低处枝。藉地落花春半后，打窗斜雪夜深时。此时才子吟应苦，吟苦鬼神知不知。","dynasty":"唐代","title":"赠进士章碣"}
{"author":"方干","content":"字人心苦达神明，何止重门夜不扃。莫道耕田全种秫，兼闻退食亦逢星。映林顾兔停琴望，隔水寒猿驻笔听。却恐南山尽无石，南山有石合为铭。","dynasty":"唐代","title":"与桐庐郑明府"}
{"author":"方干","content":"非唯言下变荣衰，大海可倾山可移。如剖夜光归暗室，似驱春气入寒枝。死灰到底翻腾焰，朽骨随头却长肥。便杀微躬复何益，生成恩重报无期。","dynasty":"唐代","title":"谢王大夫奏表"}
{"author":"方干","content":"旧岩终副却归期，岩下有人应识师。目睹婴孩成老叟，手栽松柏有枯枝。前山低校无多地，东海浅于初去时。若把古今相比类，姓丁仙鹤亦如斯。","dynasty":"唐代","title":"送道人归旧岩"}
{"author":"方干","content":"路入仙溪气象清，垂鞭树石罅中行。雾昏不见西陵岸，风急先闻瀑布声。山下县寮张乐送，海边津吏棹舟迎。诗家弟子无多少，唯只于余别有情。","dynasty":"唐代","title":"送钱特卿赴职天台"}
{"author":"方干","content":"直缘多艺用心劳，心路玲珑格调高。舞袖低徊真蛱蝶，朱唇深浅假樱桃。粉胸半掩疑晴雪，醉眼斜回小样刀。才会雨云须别去，语惭不及琵琶槽。严冬忽作看花日，盛暑翻为见雪时。坐上弄娇声不转，尊前掩笑意难知。含歌媚盼如桃叶，妙舞轻盈似柳枝。年几未多犹怯在，些些私语怕人疑。酒蕴天然自性灵，人间有艺总关情。剥葱十指转筹疾，舞柳细腰随拍轻。常恐胸前春雪释，惟愁座上庆云生。若教梅尉无仙骨，争得仙娥驻玉京。昔日仙人今玉人，深冬相见亦如春。倍酬金价微含笑，才发歌声早动尘。昔岁曾为萧史伴，今朝应作宋家邻。百年别后知谁在，须遣丹青画取真。","dynasty":"唐代","title":"赠美人四首"}
{"author":"方干","content":"几年调弄七条丝，元化分功十指知。泉迸幽音离石底，松含细韵在霜枝。窗中顾兔初圆夜，竹上寒蝉尽散时。唯有此时心更静，声声可作后人师。","dynasty":"唐代","title":"听段处士弹琴"}
{"author":"方干","content":"去岁离家今岁归，孤帆梦向鸟前飞。必知芦笋侵沙井，兼被藤花占石矶。云岛采茶常失路，雪龛中酒不关扉。故交若问逍遥事，玄冕何曾胜苇衣。","dynasty":"唐代","title":"初归镜中寄陈端公"}
{"author":"方干","content":"牛斗正齐群木末，鸟行横截众山腰。路盘砌下兼穿竹，井在岩头亦统潮。海岸四更看日出，石房三月任花烧。未能割得繁华去，难向此中甘寂寞。","dynasty":"唐代","title":"再题龙泉寺上方"}
{"author":"方干","content":"一泓潋滟复澄明，半日功夫劚小庭。占地未过四五尺，浸天唯入两三星。鹢舟草际浮霜叶，渔火沙边驻小萤。才见规模识方寸，知君立意象沧溟。","dynasty":"唐代","title":"于秀才小池"}
{"author":"方干","content":"暖景融融寒景清，越台风送晓钟声。四郊远火烧烟月，一道惊波撼郡城。夜雪未知东岸绿，春风犹放半江晴。谢公吟处依稀在，千古无人继盛名。","dynasty":"唐代","title":"叙钱塘异胜"}
{"author":"方干","content":"垂杨袅袅草芊芊，气象清深似洞天。援笔便成鹦鹉赋，洗花须用桔槔泉。商於避世堪同日，渭曲逢时必有年。直恐刚肠闲未得，醉吟争奈被才牵。","dynasty":"唐代","title":"赠中岩王处士"}
{"author":"方干","content":"常思旧里欲归难，已作归心即自宽。此日早知无爵位，当时便合把渔竿。朝昏入闰春将逼，城邑多山夏却寒。不是幽愚望荣忝，君侯异礼亦何安。","dynasty":"唐代","title":"初归故里献侯郎中"}
{"author":"方干","content":"颜巷萧条知命后，膺门感激受恩初。却容鹤发还蜗舍，犹梦渔竿从隼旟。新定暮云吞故国，会稽春草入贫居。乡中自古为儒者，谁得公侯降尺书。","dynasty":"唐代","title":"归睦州中路寄侯郎中"}
{"author":"方干","content":"修持清苦振佳声，众鸟那知一鹗情。蹑履三千皆后学，抟风九万即前程。名将日月同时朽，身是山河应数生。从此云泥更悬阔，渔翁不合见公卿。","dynasty":"唐代","title":"寄于少监"}
{"author":"方干","content":"傍窥盛德与高节，缅想应无前后人。讲论参同深到骨，停腾姹女立成银。棋功过却杨玄宝，易义精于梅子真。朱紫侯门犹不见，可知岐路有风尘。","dynasty":"唐代","title":"赠夏侯评事"}
{"author":"方干","content":"圣主伫知宣室事，岂容才子滞长沙。随珠此去方酬德，赵璧当时误指瑕。骢马将离江浦月，绣衣却照禁中花。应怜寂寞沧洲客，烟汉尘泥相去赊。","dynasty":"唐代","title":"送郑端公"}
{"author":"方干","content":"定拟孜孜化海边，须判素发侮流年。波涛不应双溪水，分野长如二月天。浮客若容开荻地，钓翁应免税苔田。前贤未必全堪学，莫读当时归去篇。虽展县图如到县，五程犹入缙云东。山间阁道盘岩底，海界孤峰在浪中。礼法未闻离汉制，土宜多说似吴风。字人若用非常术，唯要旬时便立功。","dynasty":"唐代","title":"送永嘉王令之任二首"}
{"author":"方干","content":"指画便分元化力，周回秀绝自清机。孤云恋石寻常住，落絮萦风特地飞。雏鸟啼花催酿酒，惊鱼溅水误沾衣。明年秩满难将去，何似先教画取归。","dynasty":"唐代","title":"盐官王长官新创瑞隐亭"}
{"author":"方干","content":"越器敲来曲调成，腕头匀滑自轻清。随风摇曳有馀韵，测水浅深多泛声。昼漏丁当相续滴，寒蝉计会一时鸣。若教进上梨园去，众乐无由更擅名。","dynasty":"唐代","title":"李户曹小妓天得善击越器以成曲章"}
{"author":"方干","content":"急景苍茫昼若昏，夜风干峭触前轩。寒威半入龙蛇窟，暖气全归草树根。蜡烬凝来多碧焰，香醪滴处有冰痕。尺书未达年应老，先被新春入故园。","dynasty":"唐代","title":"岁晚言事寄乡中亲友"}
{"author":"方干","content":"漳南罢郡如之任，二十四州相次迎。泊岸旗幡邮吏拜，连山风雨探人行。月中倚棹吟渔浦，花底垂鞭醉凤城。圣主此时思共理，又应何处救苍生？","dynasty":"唐代","title":"漳州于使君罢郡如之任漳南去上国二十四州…"}
{"author":"方干","content":"借问庭芳早晚栽，座中疑展画屏开。花分浅浅胭脂脸，叶堕殷殷腻粉腮。红砌不须夸芍药，白蘋何用逞重台。殷勤为报看花客，莫学游蜂日日来。","dynasty":"唐代","title":"牡丹"}
{"author":"方干","content":"壮岁分深切，少年心正同。当闻千里去，难遣一尊空。翳烛蒹葭雨，吹帆橘柚风。明年见亲族，尽集在怀中。","dynasty":"唐代","title":"送许温"}
{"author":"方干","content":"沧茫大荒外，风教即难知。连夜扬帆去，经年到岸迟。波涛含左界，星斗定东维。或有归风便，当为相见期。","dynasty":"唐代","title":"送人游"}
{"author":"方干","content":"筚门惆怅内，时节暗来频。每见新正雪，长思故国春。云西斜去雁，江上未归人。又一年为客，何媒得到秦。","dynasty":"唐代","title":"新正"}
{"author":"方干","content":"趍世非身事，山中适性情。野花多异色，幽鸟少凡声。树影搜凉卧，苔光破碧行。闲寻采药处，仙路渐分明。","dynasty":"唐代","title":"山中即事"}
{"author":"方干","content":"漳南罢郡如之任，二十四州相次迎。泊岸旗幡邮吏拜，连山风雨探人行。月中倚棹吟渔浦，花底垂鞭醉凤城。圣主此时思共理，又应何处救苍生。","dynasty":"唐代","title":"漳州于使君罢郡如之任漳南去上国二十四州使君无非亲故"}
{"author":"方干","content":"槜李转闻风教好，重门夜不上重关。腰悬墨绶三年外，身去青云一步间。勤苦字人酬帝力，从容对客问家山。升沈路别情犹在，不忘乡中旧往还。","dynasty":"唐代","title":"嘉兴许明府"}
{"author":"方干","content":"云霞水木共苍苍，元化分功秀一方。百里湖波轻撼月，五更军角慢吹霜。沙边贾客喧鱼市，岛上潜夫醉笋庄。终岁逍遥仁术内，无名甘老买臣乡。","dynasty":"唐代","title":"越中言事二首其二"}
{"author":"方干","content":"求仙不在鍊金丹，轻举由来别有门。日晷未移三十刻，风骚已及四千言。宏才尚遣居卑位，公道何曾雪至冤。敛板尘中无恨色，应缘利禄副晨昏。","dynasty":"唐代","title":"赠上虞胡少府百篇"}
{"author":"方干","content":"积翠千层一径开，遥盘山腹到琼台。藕花飘落前岩去，桂子流从别洞来。石上丛林碍星斗，窗边瀑布走风雷。纵云孤鹤无留滞，定恐烟萝不放回。","dynasty":"唐代","title":"因话天台胜异仍送罗道士"}
{"author":"方干","content":"日夜役神多损寿，先生下世未中年。撰碑纵托登龙伴，营奠应支卖鹤钱。孤垄阴风吹细草，空窗湿气渍残篇。人间别更无冤事，到此谁能与问天。","dynasty":"唐代","title":"哭喻凫先辈"}
{"author":"方干","content":"湖北湖西往复还，朝昏只处自由间。暑天移榻就深竹，月夜乘舟归浅山。绕砌紫鳞欹枕钓，垂檐野果隔窗攀。古贤暮齿方如此，多笑愚儒鬓未斑。","dynasty":"唐代","title":"湖北有茅斋湖西有松岛轻棹往返颇谐素心因成四韵"}
{"author":"方干","content":"慵拙幸便荒僻地，纵听猿鸟亦何愁。偶斟药酒欺梅雨，却著寒衣过麦秋。岁计有时添橡实，生涯一半在渔舟。世人若便无知己，应向此溪成白头。","dynasty":"唐代","title":"鉴湖西岛言事"}
{"author":"方干","content":"欹枕亦吟行亦醉，卧吟行醉更何营。贫来犹有故琴在，老去不过新发生。山鸟踏枝红果落，家童引钓白鱼惊。潜夫自有孤云侣，可要王侯知姓名。","dynasty":"唐代","title":"山中言事·欹枕亦吟行亦醉"}
{"author":"方干","content":"作尉孜孜更寒苦，操心至癖不为清。虽将剑鹤支残债，犹有歌篇取盛名。尽拟勤求为弟子，皆将疑义问先生。与君相识因儒术，岁月弥多别有情。","dynasty":"唐代","title":"赠萧山彭少府"}
{"author":"方干","content":"纵居鼙角喧阗处，亦共云溪邃僻同。万虑全离方寸内，一生多在五言中。芰荷叶上难停雨，松桧枝间自有风。莫笑旅人终日醉，吾将大醉与禅通。","dynasty":"唐代","title":"赠式上人"}
{"author":"方干","content":"游子去游多不归，春风酒味胜馀时。闲来却伴巴儿醉，豆蔻花边唱竹枝。","dynasty":"唐代","title":"蜀中"}
{"author":"方干","content":"便向中流出太阳，兼疑大岸逼浮桑。门前白道通丹阙，浪里青山占几乡。帆势落斜依浦溆，钟声断续在沧茫。古今悉不知天意，偏把云霞媚一方。","dynasty":"唐代","title":"题松江驿"}
{"author":"方干","content":"清晓入花如步障，恋花行步步迟迟。含风欲绽中心朵，似火应烧外面枝。野客须拚终日醉，流莺自有隔年期。使君坐处笙歌合，便是列仙身不知。","dynasty":"唐代","title":"对花"}
{"author":"方干","content":"物色旁求至汉庭，一宵同寝见交情。先生不入云台像，赢得桐江万古名。苍翠云峰开俗眼，泓澄烟水浸尘心。惟将道业为芳饵，钓得高名直到今。","dynasty":"唐代","title":"题严子陵祠二首（后首一作杜荀鹤诗）"}
{"author":"方干","content":"十六声中运手轻，一声声似自然声。不缘精妙过流辈，争得江南别有名。","dynasty":"唐代","title":"失题"}
{"author":"方干","content":"弟子已攀桂，先生犹卧云。（寄李频及第，见《鉴戒录》）把得新诗草里论。（干师徐凝，常刺凝云云，反语为村里老也）枯井夜闻邻果落，废巢寒见别禽来。（贻天目中峰客，以上见《纪事》）","dynasty":"唐代","title":"句"}
{"author":"方干","content":"圣代谏臣停谏舌，求归故里傲云霞。溪头讲树缆渔艇，箧里朝衣输酒家。但爱身闲辞禄俸，那嫌岁计在桑麻。我来幸与诸生异，问答时容近绛纱。","dynasty":"唐代","title":"茅山赠洪拾遗"}
{"author":"方干","content":"为是仙才登望处，风光便似武陵春。闲花半落犹迷蝶，白鸟双飞不避人。树影兴馀侵枕簟，荷香坐久著衣巾。暂来此地非多日，明主那容借寇恂。","dynasty":"唐代","title":"睦州吕郎中郡中环溪亭"}
{"author":"方干","content":"少微夜夜当仙掌，更有何人在此居。花月旧应看浴鹤，松萝本自伴删书。素琴醉去经宵枕，衰发寒来向日梳。故国多年归未遂，因逢此地忆吾庐。","dynasty":"唐代","title":"赠华阴隐者"}
{"author":"方干","content":"昔用雄才登上第，今将重德合明君。苦心多为安民术，援笔皆成出世文。寒角细吹孤峤月，秋涛横卷半江云。掠天逸势应非久，一鹗那栖众鸟群。","dynasty":"唐代","title":"上杭州杜中丞"}
{"author":"方干","content":"展翅开帆只待风，吹嘘成事古今同。已呼断雁归行里，全胜枯鳞在辙中。若许死前恩少报，终期言下命潜通。临岐再拜无馀事，愿取文章达圣聪。","dynasty":"唐代","title":"别从兄郜"}
{"author":"方干","content":"分手频曾变寒暑，迢迢远意各何如。波涛一阻两乡梦，岁月无过双鲤鱼。吟处落花藏笔砚，睡时斜雨湿图书。此来俗辈皆疏我，唯有故人心不疏。","dynasty":"唐代","title":"寄江陵王少府"}
{"author":"方干","content":"曙后月华犹冷湿，自知坐卧逼天宫。晨鸡未暇鸣山底，早日先来照屋东。人世驱驰方丈内，海波摇动一杯中。伴师长住应难住，归去仍须入俗笼。","dynasty":"唐代","title":"题睦州乌龙山禅居"}
{"author":"方干","content":"虽云圣代识贤明，自是山河应数生。大雅篇章无弟子，高门世业有公卿。入楼早月中秋色，绕郭寒潮半夜声。白屋青云至悬阔，愚儒肝胆若为倾。","dynasty":"唐代","title":"寄杭州于郎中"}
{"author":"方干","content":"青云直上路初通，已在明君倚注中。欲遣为霖安九有，先令作相赞东宫。自从忠谠承天眷，更用文篇续国风。最是何人感恩德，谢敷星下钓渔翁。","dynasty":"唐代","title":"寄灵武胡常侍"}
{"author":"方干","content":"海内芳声谁可并，承家三代相门深。剖符已副东人望，援笔曾传圣主心。此地清廉惟饮水，四方焦热待为霖。他年莫学鸱夷子，远泛扁舟用铸金。","dynasty":"唐代","title":"上张舍人"}
{"author":"方干","content":"因君贰邑蓝溪上，遣我维舟红叶时。共向乡中非半面，俱惊鬓里有新丝。伫看孤洁成三考，应笑愚疏舍一枝。貌似故人心尚喜，相逢况是旧相知。","dynasty":"唐代","title":"题慈溪张丞壁"}
{"author":"方干","content":"隔竹每呼皆得应，二心亲熟更如何。文章锻炼犹相似，年齿参差不校多。雨后卷帘看越岭，更深欹枕听湖波。朝昏幸得同醒醉，遮莫光阴自下坡。","dynasty":"唐代","title":"赠邻居袁明府"}
{"author":"方干","content":"池亭才有二三亩，风景胜于千万家。瑟瑟林排全巷竹，猩猩血染半园花。并床欹枕逢春尽，援笔持杯到日斜。丱角相知成白首，而今欢笑莫咨嗟。","dynasty":"唐代","title":"孙氏林亭"}
{"author":"方干","content":"谢守登城对远峰，金英泛泛满金钟。楼头风景八九月，床下水云千万重。红旆朝昏虽许近，清才今古定难逢。鲤鱼纵是凡鳞鬣，得在膺门合作龙。","dynasty":"唐代","title":"漳州阳亭言事寄于使君"}
{"author":"方干","content":"二年朝夜见双旌，心魄知恩梦亦惊。幽贱粗能分菽麦，从容岂合遇公卿。吹嘘若自毫端出，羽翼应从肉上生。却恨此身唯一死，空将一死报犹轻。","dynasty":"唐代","title":"别胡中丞"}
{"author":"方干","content":"步步势穿江底去，此中危滑转身难。下蒸阴气松萝湿，外制温风杖屦寒。数里烟云方觉异，前程世界更应宽。由来委曲寻仙路，不似先生换骨丹。","dynasty":"唐代","title":"游张公洞寄陶校书"}
{"author":"方干","content":"岂知平地似天台，朱户深沈别径开。曳响露蝉穿树去，斜行沙鸟向池来。窗中早月当琴榻，墙上秋山入酒杯。何事此中如世外，应缘羊祜是仙才。","dynasty":"唐代","title":"题睦州郡中千峰榭"}
{"author":"方干","content":"杨震东来是宦游，政成登此自消忧。草中白道穿村去，树里清溪照郭流。纵目四山宜永日，开襟五月似高秋。不知县籍添新户，但见川原桑柘稠。","dynasty":"唐代","title":"登新城县楼赠蔡明府"}
{"author":"方干","content":"避石攀萝去不迷，行时举步似丹梯。东轩海日已先照，下界晨鸡犹未啼。郭里云山全占寺，村前竹树半藏溪。谢公吟望多来此，此地应将岘首齐。","dynasty":"唐代","title":"和于中丞登扶风亭"}
{"author":"方干","content":"溪势盘回绕郡流，饶阳春色满溪楼。岂唯啼鸟催人醉，更有繁花笑客愁。蹇拙命中迷直道，仁慈风里驻扁舟。膺门若感深恩去，终杀微躯未足酬。","dynasty":"唐代","title":"赠信州高员外"}
{"author":"方干","content":"漳南罢郡如之任，二十四州相次迎。泊岸旗幡邮吏拜，连山风雨探人行。月中倚棹吟渔浦，花底垂鞭醉凤城。圣主此时思共理，又应何处救苍生。","dynasty":"唐代","title":"漳州于使君罢郡如之任漳南去上国二十四州…亲故"}
{"author":"方干","content":"天遣相门延积庆，今同太庙荐嘉宾。柳条此日同谁折，桂树明年为尔春。倚棹寒吟渔浦月，垂鞭醉入凤城尘。由来不要文章得，要且文章出众人。","dynasty":"唐代","title":"送弟子伍秀才赴举"}
{"author":"方干","content":"都缘相府有宗兄，却恐妨君正路行。石上长松自森秀，雪中孤玉更凝明。西陵晓月中秋色，北固军鼙半夜声。幸有清才与洪笔，何愁高节不公卿。","dynasty":"唐代","title":"贻高谠"}
{"author":"方干","content":"坐看孤峭却劳神，还是微吟到日曛。松鹤认名呼得下，沙蝉飞处听犹闻。夜阑亦似深山月，雨后唯关满屋云。便此消遥应不易，朱衣红旆未容君。","dynasty":"唐代","title":"题长洲陈明府小亭"}
{"author":"方干","content":"到县却应嫌水阔，离家终是见山疏。笙歌不驻难辞酒，舟楫将行负担书。为政必能安楚老，向公犹可钓淮鱼。鸾凰取便多如此，掠地斜飞上太虚。","dynasty":"唐代","title":"送朱二十赴涟水"}
{"author":"方干","content":"上德由来合动天，旌旗到日是丰年。群书已熟无人似，五字研成举世传。莫道政声同宇宙，须知紫气满山川。岂唯里巷皆苏息，犹有恩波及钓船。","dynasty":"唐代","title":"德政上睦州胡中丞"}
{"author":"方干","content":"封匏寄酒提携远，织笼盛梅答赠迟。九度搅和谁用法，四边窥摘自攀枝。樽罍泛蚁堪尝日，童稚驱禽欲熟时。毕卓醉狂潘氏少，倾来掷去恰相宜。","dynasty":"唐代","title":"袁明府以家酝寄余余以山梅答赠非唯四韵兼亦双关"}
{"author":"方干","content":"能除疾瘼似良医，一郡乡风当日移。身贵久离行药伴，才高独作后人师。春游下马皆成宴，吏散看山即有诗。借问公方与文道，而今中夏更传谁。","dynasty":"唐代","title":"上杭州姚郎中"}
{"author":"方干","content":"君辞旧里一年期，艺至心身亦自知。尊尽离人看北斗，月寒惊鹊绕南枝。书回册市砧应绝，棹出村潭菊未衰。与尔相逢终不远，昨闻秘监在台墀。","dynasty":"唐代","title":"送叶秀才赴举兼呈吕少监"}
{"author":"方干","content":"激箭溪湍势莫凭，飘然一叶若为乘。仰瞻青壁开天罅，斗转寒湾避石棱。巢鸟夜惊离岛树，啼猿昼怯下岩藤。此中明日寻知己，恐似龙门不易登。","dynasty":"唐代","title":"自缙云赴郡溪流百里轻棹一发曾不崇朝…段郎中"}
{"author":"方干","content":"不独闲花不共时，一株寒艳尚参差。凌晨未喷含霜朵，应候先开亚水枝。芬郁合将兰并茂，凝明应与雪相宜。谢公吟赏愁飘落，可得更拈长笛吹。","dynasty":"唐代","title":"胡中丞早梅"}
{"author":"方干","content":"险峭虽从笔下成，精能皆自意中生。倚云孤桧知无朽，挂壁高泉似有声。转扇惊波连岸动，回灯落日向山明。小年师祖过今祖，异域应传项信名。","dynasty":"唐代","title":"观项信水墨"}
{"author":"方干","content":"醉吟雪月思深苦，思苦神劳华发生。自学古贤修静节，唯应野鹤识高情。细泉出石飞难尽，孤烛和云湿不明。何事懒于嵇叔夜，更无书札答公卿。","dynasty":"唐代","title":"书桃花坞周处士壁"}
{"author":"方干","content":"少小高眠无一事，五侯勋盛欲如何。湖边倚杖寒吟苦，石上横琴夜醉多。鸟自树梢随果落，人从窗外卸帆过。由来朝市为真隐，可要栖身向薜萝。","dynasty":"唐代","title":"题桐庐谢逸人江居"}
{"author":"方干","content":"密片无声急复迟，纷纷犹胜落花时。从容不觉藏苔径，宛转偏宜傍柳丝。透室虚明非月照，满空回散是风吹。高人坐卧才方逸，援笔应成六出词。","dynasty":"唐代","title":"叙雪寄喻凫"}
{"author":"方干","content":"密片繁声旋不销，萦风杂霰转飘飖。澄江莫蔽长流色，衰柳难黏自动条。湿气添寒酤酒夜，素花迎曙卷帘朝。此时明径无行迹，唯望徽之问寂寥。","dynasty":"唐代","title":"叙雪寄喻凫（一作杜荀鹤）"}
{"author":"方干","content":"寒空此夜落文星，星落文留万古名。入室几人成弟子，为儒是处哭先生。家无谏草逢明代，国有遗篇续正声。晓向平原陈葬礼，悲风吹雨湿铭旌。","dynasty":"唐代","title":"哭秘书姚少监"}
{"author":"方干","content":"不逢盛暑不冲寒，种子成丛用法难。醉眼若为抛去得，狂心更拟折来看。凌霜烈火吹无艳，裛露阴霞晒不干。莫道娇红怕风雨，经时犹自未凋残。","dynasty":"唐代","title":"牡丹"}
{"author":"方干","content":"来来先上上方看，眼界无穷世界宽。岩溜喷空晴似雨，林萝碍日夏多寒。众山迢递皆相叠，一路高低不记盘。清峭关心惜归去，他时梦到亦难判。","dynasty":"唐代","title":"题报恩寺上方"}
{"author":"方干","content":"凉霄烟霭外，三五玉蟾秋。列野星辰正，当空鬼魅愁。泉澄寒魄莹，露滴冷光浮。未折青青桂，吟看不忍休。","dynasty":"唐代","title":"中秋月"}
{"author":"方干","content":"千山红树万山云，把酒相看日又曛。一曲骊歌两行泪，更知何处再逢君。","dynasty":"唐代","title":"衢州别李秀才"}
{"author":"方干","content":"散拙亦自遂，粗将猿鸟同。飞泉高泻月，独树迥含风。果落盘盂上，云生箧笥中。未甘明圣日，终作钓渔翁。","dynasty":"唐代","title":"山中"}
{"author":"方干","content":"度鸿惊睡醒，欹枕已三更。梦破寂寥思，灯残零落明。空窗闲月色，幽壁静虫声。况是离乡久，依然无限情。","dynasty":"唐代","title":"秋夜"}
{"author":"方干","content":"入夜天西见，蛾眉冷素光。潭鱼惊钓落，云雁怯弓张。隐隐临珠箔，微微上粉墙。更怜三五夕，仙桂满轮芳。","dynasty":"唐代","title":"新月"}
{"author":"方干","content":"未问移栽日，先愁落地时。疏中从间叶，密处莫烧枝。郢客教谁探，胡蜂是自知。周回两三步，常有醉乡期。","dynasty":"唐代","title":"杜鹃花"}
{"author":"方干","content":"地气寒不畅，严风无定时。挑灯青烬少，呵笔尺书迟。白兔没已久，晨鸡僵未知。伫看开圣历，喧煦立为期。","dynasty":"唐代","title":"岁晚苦寒"}
{"author":"方干","content":"荜门惆怅内，时节暗来频。每见新正雪，长思故国春。云西斜去雁，江上未归人。又一年为客，何媒得到秦。","dynasty":"唐代","title":"新正"}
{"author":"方干","content":"北人虽泛南流水，称意南行莫恨赊。道路先经毛竹岭，风烟渐近刺桐花。舟停渔浦犹为客，县入樵溪似到家。下马政声王事少，应容闲吏日高衙。","dynasty":"唐代","title":"送人宰永泰"}
{"author":"方干","content":"才子醉更逸，一吟倾一觞。支颐忍有得，摇笔便成章。王粲实可重，祢衡争不狂。何时应会面，梦里是潇湘。","dynasty":"唐代","title":"赠许牍山人"}
{"author":"方干","content":"定难在明略，何曾劳战争。飞书谕强寇，计日下重城。深雪移军夜，寒笳出塞情。苦心殊易老，新发早年生。","dynasty":"唐代","title":"赠功成将"}
{"author":"方干","content":"原上桑柘瘦，再来还见贫。沧州几年隐，白发一茎新。败叶平空堑，残阳满近邻。闲言说知己，半是学禅人。","dynasty":"唐代","title":"白艾原客"}
{"author":"方干","content":"寥寥落何处，一夜过胡天。送苦秋风外，吹愁白发边。望乡皆下泪，久戍尽休眠。寂寞空沙晓，开眸片月悬。","dynasty":"唐代","title":"朔管"}
{"author":"方干","content":"旧山长系念，终日卧边亭。道路知已远，梦魂空再经。秋泉凉好引，乳鹤静宜听。独上高楼望，蓬身且未宁。","dynasty":"唐代","title":"忆故山"}
{"author":"方干","content":"江东寒近腊，野寺水天昏。无酒能消夜，随僧早闭门。照墙灯焰细，著瓦雨声繁。漂泊仍千里，清吟欲断魂。","dynasty":"唐代","title":"冬夜泊僧舍"}
{"author":"方干","content":"遥夜独不卧，寂寥庭户中。河明五陵上，月满九门东。万里亲朋散，故园沧海空。归怀正南望，此夕起秋风。","dynasty":"唐代","title":"新秋独夜寄戴叔伦"}
{"author":"方干","content":"举酒一相劝，逢春聊尽欢。羁游故交少，远别后期难。路上野花发，雨中青草寒。悠悠两都梦，小沛与长安。","dynasty":"唐代","title":"送沛县司马丞之任"}
{"author":"方干","content":"万里杨柳色，出关随故人。轻烟覆流水，落日照行尘。积梦江湖阔，忆家兄弟贫。裴回灞亭上，不语共伤春。","dynasty":"唐代","title":"送卢评事东归（一作戴叔伦诗，题云送友人东归）"}
{"author":"方干","content":"锦价转高花更巧，能将旧手弄新梭。从来一字为褒贬，二十八言犹太多。","dynasty":"唐代","title":"酬孙发"}
{"author":"方干","content":"步步势穿江底去，此中危滑转身难。下蒸阴气松萝湿，外制温风杖屦寒。数里烟云方觉异，前程世界更应宽。由来委曲寻仙路，不似先生换骨丹。","dynasty":"唐代","title":"游张公洞寄陶校书"}
{"author":"方干","content":"变通唯在片时间，此事全由一粒丹。若取寿长延至易，如嫌地远缩何难。先生阔别能轻举，弟子才来学不餐。箧里生尘是闲药，外沾犹可救衰残。","dynasty":"唐代","title":"赠五牙山人洗修白"}
{"author":"方干","content":"青苔劚破植贞坚，细碧竿排郁眼鲜。小凤凰声吹嫩叶，短蛟龙尾袅轻烟。节环腻色端匀粉，根拔秋光暗长鞭。怪得入门肌骨冷，缀风黏月满庭前。","dynasty":"唐代","title":"题新竹"}
{"author":"方干","content":"春去春来似有期，日高添睡是归时。虽将细雨催芦笋，却用东风染柳丝。重雾已应吞海色，轻霜犹自剉花枝。此时野客因花醉，醉卧花间应不知。","dynasty":"唐代","title":"春日"}
{"author":"方干","content":"出镇当时移越俗，致君何日不尧年。到来唯饮长溪水，归去应将一个钱。吟处美人擎笔砚，行时飞鸟避旌旃。四方皆是分忧寄，独有东南戴二天。王臣夷夏仰清名，领镇犹为失意行。已见玉璜曾上钓，何愁金鼎不和羹。誉将星月同时朽，身应山河满数生。泥滓云霄至悬阔，渔翁不合见公卿。","dynasty":"唐代","title":"献浙东王大夫二首"}
{"author":"方干","content":"问道远相访，无人觉路长。夜深回钓楫，月影出书床。蝉噪蓼花发，禽来山果香。多时欲归去，西望又斜阳。","dynasty":"唐代","title":"陆处士别业"}
{"author":"方干","content":"世人如要问生涯，满架堆床是五车。谷鸟暮蝉声四散，修篁灌木势交加。蒲葵细织团圆扇，薤叶平铺合遝花。却用水荷苞绿李，兼将寒井浸甘瓜。惯缘嶮峭收松粉，常趁芳鲜掇茗芽。池上树阴随浪动，窗前月影被巢遮。坐云独酌杯盘湿，穿竹微吟路径斜。见说公卿访遗逸，逢迎亦是戴乌纱。","dynasty":"唐代","title":"题悬溜岩隐者居"}
{"author":"方干","content":"上才乘酒到山阴，日日成篇字字金。镜水周回千万顷，波澜倒泻入君心。","dynasty":"唐代","title":"越中逢孙百篇"}
{"author":"方干","content":"行处避松兼碍石，即须门径落斜开。爱邀旧友看渔钓，贪听新禽驻酒杯。树影不随明月去，溪声常送落花来。睡时分得江淹梦，五色毫端弄逸才。","dynasty":"唐代","title":"再题路支使南亭"}
{"author":"方干","content":"云雨一消散，悠悠关复河。俱从泛舟役，遂隔洞庭波。楚水去不尽，秋风今更过。无由得相见，却恨寄书多。","dynasty":"唐代","title":"湖南使院遣情送江夏贺侍郎"}
{"author":"方干","content":"采莲女儿避残热，隔夜相期侵早发。指剥春葱腕似雪，画桡轻拨蒲根月。兰舟尺速有输赢，先到河湾赌何物。才到河湾分首去，散在花间不知处。","dynasty":"唐代","title":"采莲"}
{"author":"方干","content":"永怀难自问，此夕众愁兴。晓韵侵春角，寒光隔岁灯。心燃一寸火，泪结两行冰。煦育诚非远，阳和又欲升。","dynasty":"唐代","title":"除夜"}
{"author":"方干","content":"积翠千层一径开，遥盘山腹到琼台。藕花飘落前岩去，桂子流从别洞来。石上丛林碍星斗，窗边瀑布走风雷。纵云孤鹤无留滞，定恐烟萝不放回。","dynasty":"唐代","title":"因话天台胜异仍送罗道士"}
{"author":"方干","content":"寿尽天年命不通，钓溪吟月便成翁。虽云挂剑来坟上，亦恐藏书在壁中。巢父精灵归大夜，客儿才调振遗风。南华至理须齐物，生死即应无异同。","dynasty":"唐代","title":"哭江西处士陈陶"}
{"author":"方干","content":"野禽未觉巢枝仄，稚子先忧径竹摧。半夜忽明非月午，前庭旋释被春催。碎花若入樽中去，清气应归笔底来。深拥红炉听仙乐，忍教愁坐画寒灰。","dynasty":"唐代","title":"雪中寄薛郎中"}
{"author":"方干","content":"桂轮秋半出东方，巢鹊惊飞夜未央。海上风云摇皓影，空中露气湿流光。斜临户牖通宵烛，回照阶墀到晓霜。庾亮恃才高更逸，方闻墨翰已成章。","dynasty":"唐代","title":"月"}
{"author":"方干","content":"湖北湖西往复还，朝昏只处自由间。暑天移榻就深竹，月夜乘舟归浅山。绕砌紫鳞欹枕钓，垂檐野果隔窗攀。古贤暮齿方如此，多笑愚儒鬓未斑。","dynasty":"唐代","title":"湖北有茅斋湖西有松岛轻棹往返颇谐素心因成四韵"}
{"author":"方干","content":"讦直上书难遇主，衔冤下世未成翁。琴尊剑鹤谁将去，惟锁山斋一树风。","dynasty":"唐代","title":"过李群玉故居"}
{"author":"方干","content":"非唯吴起与穰苴，今古推排尽不如。白马知无髀上肉，黄巾泣向箭头书。二年战地成桑茗，千里荒榛作比闾。功业更多身转贵，伫看幢节引戎车。","dynasty":"唐代","title":"贼退后赠刘将军"}
{"author":"方干","content":"师步有云随，师情唯鹤知。萝迷收朮路，雪隔出溪时。竹狖窥沙井，岩禽停桧枝。由来傲卿相，卧稳答书迟。","dynasty":"唐代","title":"题碧溪山禅老（一作赠鹤隐寺僧）"}
{"author":"方干","content":"虽云圣代识贤明，自是山河应数生。大雅篇章无弟子，高门世业有公卿。入楼早月中秋色，绕郭寒潮半夜声。白屋青云至悬阔，愚儒肝胆若为倾。","dynasty":"唐代","title":"寄杭州于郎中"}
{"author":"方干","content":"束书成远去，还计莫经春。倒箧唯求醉，登舟自笑贫。波移彭蠡月，树没汉陵人。试吏曾趋府，旌幢自可亲。","dynasty":"唐代","title":"送班主簿入谒荆南韦常侍（一作卢尚书）"}
{"author":"方干","content":"漳南罢郡如之任，二十四州相次迎。泊岸旗幡邮吏拜，连山风雨探人行。月中倚棹吟渔浦，花底垂鞭醉凤城。圣主此时思共理，又应何处救苍生。","dynasty":"唐代","title":"漳州于使君罢郡如之任漳南去上国二十四州使君无非亲故"}
{"author":"方干","content":"误饮覃怀酒，谁知滞去程。朝昏太行色，坐卧沁河声。白道穿秦甸，严鼙似戍城。邻鸡莫相促，游子自晨征。","dynasty":"唐代","title":"怀州客舍"}
{"author":"方干","content":"相看不忍尽离觞，五两牵风速去樯。远驿新砧应弄月，初程残角未吹霜。越山直下分吴苑，淮水横流入楚乡。珍重郄家好兄弟，明年禄位在何方。","dynasty":"唐代","title":"送缙陵王少府赴举"}
{"author":"方干","content":"贵达合逢明圣日，风流又及少年时。才因出众人皆嫉，势欲摩霄自不知。正直早年闻苦节，从容此日见清规。却教鹦鹉呼桃叶，便遣婵娟唱竹枝。闲话篇章停烛久，醉迷歌舞出花迟。云鸿别有回翔便，应笑啁啾燕雀卑。","dynasty":"唐代","title":"赠赵崇侍御（一作赠赵常六韵）"}
{"author":"方干","content":"连枝棣萼世无双，未秉鸿钧拥大邦。折桂早闻推独步，分忧暂辍过重江。晴寻凤沼云中树，思绕稽山枕上窗。试把十年辛苦志，问津求拜碧油幢。","dynasty":"唐代","title":"上越州杨严中丞"}
{"author":"方干","content":"席上新声花下杯，一声声被拍声摧。乐工不识长安道，尽是书中寄曲来。","dynasty":"唐代","title":"江南闻新曲"}
{"author":"方干","content":"道路本无限，又应何处逢。流年莫虚掷，华发不相容。野渡波摇月，空城雨翳钟。此心随去马，迢递过千峰。","dynasty":"唐代","tags":"离别，岁月","title":"送从兄郜"}
{"author":"方干","content":"卷帘圆月照方塘，坐久尊空竹有霜。白犬吠风惊雁起，犹能一一旋成行。","dynasty":"唐代","title":"夜会郑氏昆季林亭"}
{"author":"方干","content":"四极虽云共二仪，晦明前后即难知。西方尚在星辰下，东域已过寅卯时。大海浪中分国界，扶桑树底是天涯。满帆若有归风便，到岸犹须隔岁期。","dynasty":"唐代","title":"送僧归日本"}
{"author":"方干","content":"沧茫大荒外，风教即难知。连夜扬帆去，经年到岸迟。波涛含左界，星斗定东维。或有归风便，当为相见期。","dynasty":"唐代","title":"送人游"}
{"author":"方干","content":"直缘多艺用心劳，心路玲珑格调高。舞袖低徊真蛱蝶，朱唇深浅假樱桃。粉胸半掩疑晴雪，醉眼斜回小样刀。才会雨云须别去，语惭不及琵琶槽。严冬忽作看花日，盛暑翻为见雪时。坐上弄娇声不转，尊前掩笑意难知。含歌媚盼如桃叶，妙舞轻盈似柳枝。年几未多犹怯在，些些私语怕人疑。酒蕴天然自性灵，人间有艺总关情。剥葱十指转筹疾，舞柳细腰随拍轻。常恐胸前春雪释，惟愁座上庆云生。若教梅尉无仙骨，争得仙娥驻玉京。昔日仙人今玉人，深冬相见亦如春。倍酬金价微含笑，才发歌声早动尘。昔岁曾为萧史伴，今朝应作宋家邻。百年别后知谁在，须遣丹青画取真。","dynasty":"唐代","title":"赠美人四首"}
{"author":"方干","content":"归去春山逗晚晴，萦回树石罅中行。明时不是无知己，自忆湖边钓与耕。","dynasty":"唐代","title":"将归湖上留别陈宰"}
{"author":"方干","content":"昔见初栽日，今逢成树时。存思心更感，绕看步还迟。蝶舞摇风蕊，莺啼含露枝。裴回不忍去，应与醉相宜。","dynasty":"唐代","title":"陈秀才亭际木兰"}
{"author":"方干","content":"我爱君家似洞庭，冲湾泼岸夜波声。蟾蜍影里清吟苦，舴艋舟中白发生。常共酒杯为伴侣，复闻纱帽见公卿。莫言举世无知己，自有孤云识此情。","dynasty":"唐代","title":"赠钱塘湖上唐处士"}
{"author":"方干","content":"知心似古人，岁久分弥亲。离别波涛阔，留连槐柳新。蟆陵寒贳酒，渔浦夜垂纶。自此星居后，音书岂厌频。","dynasty":"唐代","title":"别喻凫"}
{"author":"方干","content":"织锦虽云用旧机，抽梭起样更新奇。何如且破望中叶，未可便攀低处枝。藉地落花春半后，打窗斜雪夜深时。此时才子吟应苦，吟苦鬼神知不知。","dynasty":"唐代","title":"赠进士章碣"}
{"author":"方干","content":"酒里藏身岩里居，删繁自是一家书。世人呼尔为渔叟，尔学钓璜非钓鱼。","dynasty":"唐代","title":"题玉笥山强处士"}
{"author":"方干","content":"水阔坐看千万里，青芜盖地接天津。祢衡莫爱山中静，绕舍山多却碍人。","dynasty":"唐代","title":"书原上鲍处士屋壁"}
{"author":"方干","content":"仙舟仙乐醉行春，上界稀逢下界人。绮绣峰前闻野鹤，旌旗影里见游鳞。澄潭彻底齐心镜，杂树含芳让锦茵。凡许从容谁不幸，就中光显是州民。","dynasty":"唐代","title":"陪胡中丞泛湖"}
{"author":"方干","content":"路入仙溪气象清，垂鞭树石罅中行。雾昏不见西陵岸，风急先闻瀑布声。山下县寮张乐送，海边津吏棹舟迎。诗家弟子无多少，唯只于余别有情。","dynasty":"唐代","title":"送钱特卿赴职天台"}
{"author":"方干","content":"分手频曾变寒暑，迢迢远意各何如。波涛一阻两乡梦，岁月无过双鲤鱼。吟处落花藏笔砚，睡时斜雨湿图书。此来俗辈皆疏我，唯有故人心不疏。","dynasty":"唐代","title":"寄江陵王少府"}
{"author":"方干","content":"才子醉更逸，一吟倾一觞。支颐忍有得，摇笔便成章。王粲实可重，祢衡争不狂。何时应会面，梦里是潇湘。","dynasty":"唐代","title":"赠许牍山人"}
{"author":"方干","content":"钟鼓喧离室，车徒促夜装。晓榆新变火，轻柳暗飞霜。转镜看华发，传杯话故乡。每嫌儿女泪，今日自沾裳。","dynasty":"唐代","title":"清明日送邓芮还乡（一作戴叔伦诗）"}
{"author":"方干","content":"所得非众语，众人那得知。才吟五字句，又白几茎髭。月阁欹眠夜，霜轩正坐时。沈思心更苦，恐作满头丝。","dynasty":"唐代","title":"赠喻凫"}
{"author":"方干","content":"圣世科名酬志业，仙州秀色助神机。梅真入仕提雄笔，阮瑀从军著彩衣。昼寝不知山雪积，春游应趁夜潮归。相思莫讶音书晚，鸟去犹须叠日飞。","dynasty":"唐代","title":"寄台州孙从事百篇（登第初授华亭尉）"}
{"author":"方干","content":"岂知平地似天台，朱户深沈别径开。曳响露蝉穿树去，斜行沙鸟向池来。窗中早月当琴榻，墙上秋山入酒杯。何事此中如世外，应缘羊祜是仙才。","dynasty":"唐代","title":"题睦州郡中千峰榭"}
{"author":"方干","content":"蜀路何迢递，怜君独去游。风烟连北虏，山水似东瓯。九折盘荒坂，重江绕汉州。临邛一壶酒，能遣长卿愁。","dynasty":"唐代","title":"送姚舒下第游蜀"}
{"author":"方干","content":"几生余习在，时复作微吟。坐夏莓苔合，行禅桧柏深。入山成白首，学道是初心。心地不移变，徒云寒暑侵。","dynasty":"唐代","title":"赠诗僧怀静（一作观）"}
{"author":"方干","content":"由来至宝出毫端，五色炎光照室寒。仰望孤峰知耸峻，前临积水见波澜。冰丝织络经心久，瑞玉雕磨措手难。不是散斋兼拭目，寻常未便借人看。","dynasty":"唐代","title":"酬将作于少监"}
{"author":"方干","content":"谷鸟散啼如有恨，庭花含笑似无情。更名变貌难休息，去去来来第几生。","dynasty":"唐代","title":"经旷禅师旧院"}
{"author":"方干","content":"求名如未遂，白首亦难归。送我尊前酒，典君身上衣。寒芜随楚尽，落叶渡淮稀。莫叹干时晚，前心岂便非。","dynasty":"唐代","title":"中路寄喻凫先辈"}
{"author":"方干","content":"二年朝夜见双旌，心魄知恩梦亦惊。幽贱粗能分菽麦，从容岂合遇公卿。吹嘘若自毫端出，羽翼应从肉上生。却恨此身唯一死，空将一死报犹轻。","dynasty":"唐代","title":"别胡中丞"}
{"author":"方干","content":"误饮覃怀酒，谁知滞去程。朝昏太行色，坐卧沁河声。白道穿秦甸，严鼙似戍城。邻鸡莫相促，游子自晨征。","dynasty":"唐代","title":"怀州客舍"}
{"author":"方干","content":"山捧亭台郭绕山，遥盘苍翠到山巅。岩中古井虽通海，窟里阴云不上天。罗列众星依木末，周回万室在檐前。我来可要归禅老，一寸寒灰已达玄。","dynasty":"唐代","title":"题宝林山禅院"}
{"author":"方干","content":"隔竹每呼皆得应，二心亲熟更如何。文章锻炼犹相似，年齿参差不校多。雨后卷帘看越岭，更深欹枕听湖波。朝昏幸得同醒醉，遮莫光阴自下坡。","dynasty":"唐代","title":"赠邻居袁明府"}
{"author":"方干","content":"檇李转闻风教好，重门夜不上重关。腰悬墨绶三年外，身去青云一步间。勤苦字人酬帝力，从容对客问家山。升沈路别情犹在，不忘乡中旧往还。","dynasty":"唐代","title":"嘉兴许明府"}
{"author":"方干","content":"愁吟与独行，何事不伤情。久立钓鱼处，唯闻啼鸟声。山蔬和草嫩，海树入篱生。吾在兹溪上，怀君恨不平。","dynasty":"唐代","title":"经周处士故居"}
{"author":"方干","content":"上才乘酒到山阴，日日成篇字字金。镜水周回千万顷，波澜倒泻入君心。","dynasty":"唐代","title":"越中逢孙百篇"}
{"author":"方干","content":"举目纵然非我有，思量似在故山时。鹤盘远势投孤屿，蝉曳残声过别枝。凉月照窗攲枕倦，澄泉绕石泛觞迟。青云未得平行去，梦到江南身旅羁。","dynasty":"唐代","tags":"写景，思乡，感伤","title":"旅次洋州寓居郝氏林亭"}
{"author":"方干","content":"莫见凌风飘粉箨，须知碍石作盘根。细看枝上蝉吟处，犹是笋时虫蚀痕。月送绿阴斜上砌，露凝寒色湿遮门。列仙终日逍遥地，鸟雀潜来不敢喧。","dynasty":"唐代","title":"越州使院竹"}
{"author":"方干","content":"风烟百变无定态，缅想画人虚损心。卷箔槛前沙鸟散，垂钩床下锦鳞沈。白云野寺凌晨磬，红树孤村遥夜砧。此地四时抛不得，非唯盛暑事开襟。","dynasty":"唐代","title":"桐庐江阁"}
{"author":"方干","content":"云雨一消散，悠悠关复河。俱从泛舟役，遂隔洞庭波。楚水去不尽，秋风今更过。无由得相见，却恨寄书多。","dynasty":"唐代","title":"湖南使院遣情送江夏贺侍郎"}
{"author":"方干","content":"世人如要问生涯，满架堆床是五车。谷鸟暮蝉声四散，修篁灌木势交加。蒲葵细织团圆扇，薤叶平铺合遝花。却用水荷苞绿李，兼将寒井浸甘瓜。惯缘嶮峭收松粉，常趁芳鲜掇茗芽。池上树阴随浪动，窗前月影被巢遮。坐云独酌杯盘湿，穿竹微吟路径斜。见说公卿访遗逸，逢迎亦是戴乌纱。","dynasty":"唐代","title":"题悬溜岩隐者居"}
{"author":"方干","content":"海内芳声谁可并，承家三代相门深。剖符已副东人望，援笔曾传圣主心。此地清廉惟饮水，四方焦热待为霖。他年莫学鸱夷子，远泛扁舟用铸金。","dynasty":"唐代","title":"上张舍人"}
{"author":"方干","content":"壮岁分深切，少年心正同。当闻千里去，难遣一尊空。翳烛蒹葭雨，吹帆橘柚风。明年见亲族，尽集在怀中。","dynasty":"唐代","title":"送许温"}
{"author":"方干","content":"趋世非身事，山中适性情。野花多异色，幽鸟少凡声。树影搜凉卧，苔光破碧行。闲寻采药处，仙路渐分明。","dynasty":"唐代","title":"山中即事"}
{"author":"方干","content":"步步势穿江底去，此中危滑转身难。下蒸阴气松萝湿，外制温风杖屦寒。数里烟云方觉异，前程世界更应宽。由来委曲寻仙路，不似先生换骨丹。","dynasty":"唐代","title":"游张公洞寄陶校书"}
{"author":"方干","content":"画石画松无两般，犹嫌瀑布画声难。虽云智惠生灵府，要且功夫在笔端。泼处便连阴洞黑，添来先向朽枝干。我家曾寄双台下，往往开图尽日看。","dynasty":"唐代","title":"项洙处士画水墨钓台"}
{"author":"方干","content":"声望去已远，门人无不知。义行相识处，贫过少年时。妨寐夜吟苦，爱闲身达迟。难求似君者，我去更逢谁。","dynasty":"唐代","title":"途中逢进士许巢"}
{"author":"方干","content":"慵拙幸便荒僻地，纵听猿鸟亦何愁。偶斟药酒欺梅雨，却著寒衣过麦秋。岁计有时添橡实，生涯一半在渔舟。世人若便无知己，应向此溪成白头。","dynasty":"唐代","title":"鉴湖西岛言事"}
{"author":"方干","content":"师步有云随，师情唯鹤知。萝迷收朮路，雪隔出溪时。竹狖窥沙井，岩禽停桧枝。由来傲卿相，卧稳答书迟。","dynasty":"唐代","title":"题碧溪山禅老（一作赠鹤隐寺僧）"}
{"author":"方干","content":"细声频断续，审听亦难分。仿佛应移处，从容却不闻。兰栖朝咽露，树隐暝吟云。莫遣乡愁起，吾怀只是君。","dynasty":"唐代","title":"听新蝉寄张昼"}
{"author":"方干","content":"贵达合逢明圣日，风流又及少年时。才因出众人皆嫉，势欲摩霄自不知。正直早年闻苦节，从容此日见清规。却教鹦鹉呼桃叶，便遣婵娟唱竹枝。闲话篇章停烛久，醉迷歌舞出花迟。云鸿别有回翔便，应笑啁啾燕雀卑。","dynasty":"唐代","title":"赠赵崇侍御（一作赠赵常六韵）"}
{"author":"方干","content":"政成何用满三年，上界群仙待谪仙。便赴新恩归紫禁，还从旧路上青天。笙歌怨咽当离席，更漏丁东在画船。必恐驻班留立位，前程一步是炉烟。","dynasty":"唐代","title":"送杭州李员外"}
{"author":"方干","content":"江流盘复直，浮棹出家林。商洛路犹远，山阳春已深。青云应有望，白发未相侵。才小知难荐，终劳许郭心。","dynasty":"唐代","title":"将谒商州吕郎中，道出楚州，留献章中丞"}
{"author":"方干","content":"间世星郎夜宴时，丁丁寒漏滴声稀。琵琶弦促千般语，鹦鹉杯深四散飞。遍请玉容歌白雪，高烧红蜡照朱衣。人间有此荣华事，争遣渔翁恋钓矶。","dynasty":"唐代","title":"陪李郎中夜宴"}
{"author":"方干","content":"非唯孤峭与世绝，吟处斯须能变通。物外搜罗归大雅，毫端剪削有馀功。山川正气侵灵府，雪月清辉引思风。别得人间上升术，丹霄路在五言中。","dynasty":"唐代","title":"赠李郢端公"}
{"author":"方干","content":"旧岩终副却归期，岩下有人应识师。目睹婴孩成老叟，手栽松柏有枯枝。前山低校无多地，东海浅于初去时。若把古今相比类，姓丁仙鹤亦如斯。","dynasty":"唐代","title":"送道人归旧岩"}
{"author":"方干","content":"药成平地是寥天，三十人中最少年。白雪振声来辇下，青云开路到床前。公卿位近应翘足，荀宋才微可拍肩。一等孔门为弟子，愚儒独自赋归田。","dynasty":"唐代","title":"赠李支使"}
{"author":"方干","content":"寂寂永宫里，天师朝礼声。步虚闻一曲，浑欲到三清。瑞草秋风起，仙阶夜月明。多年远尘意，此地欲铺平。","dynasty":"唐代","title":"夜听步虚"}
{"author":"方干","content":"清邃林亭指画开，幽岩别派像天台。坐牵蕉叶题诗句，醉触藤花落酒杯。白鸟不归山里去，红鳞多自镜中来。终年此地为吟伴，早起寻君薄暮回。","dynasty":"唐代","title":"题越州袁秀才林亭"}
{"author":"方干","content":"定拟孜孜化海边，须判素发侮流年。波涛不应双溪水，分野长如二月天。浮客若容开荻地，钓翁应免税苔田。前贤未必全堪学，莫读当时归去篇。虽展县图如到县，五程犹入缙云东。山间阁道盘岩底，海界孤峰在浪中。礼法未闻离汉制，土宜多说似吴风。字人若用非常术，唯要旬时便立功。","dynasty":"唐代","title":"送永嘉王令之任二首"}
{"author":"方干","content":"大志无心守章句，终怀上略致殊功。保宁帝业青萍在，投弃儒书绛帐空。密雪曙连葱岭道，青松夜起柳营风。将星依旧当文座，应念愚儒命未通。","dynasty":"唐代","title":"王将军"}
{"author":"方干","content":"此日因师话乡里，故乡风土我偏谙。一枝竹叶如溪北，半树梅花似岭南。山夜猎徒多信犬，雨天村舍未催蚕。如今休作还家意，两须垂丝已不堪。","dynasty":"唐代","title":"与乡人鉴休上人别"}
{"author":"方干","content":"讦直上书难遇主，衔冤下世未成翁。琴尊剑鹤谁将去，惟锁山斋一树风。","dynasty":"唐代","title":"过李群玉故居"}
{"author":"方干","content":"北人虽泛南流水，称意南行莫恨赊。道路先经毛竹岭，风烟渐近刺桐花。舟停渔浦犹为客，县入樵溪似到家。下马政声王事少，应容闲吏日高衙。","dynasty":"唐代","title":"送人宰永泰"}
{"author":"方干","content":"独乘骢马去，不并旅人还。中外名卿贵，田园高步闲。暮春经楚县，新月上淮山。道路空瞻望，轩车不敢攀。","dynasty":"唐代","title":"江州送李侍御归东洛"}
{"author":"方干","content":"亭际夭妍日日看，每朝颜色一般般。满枝犹待春风力，数朵先欺腊雪寒。舞蝶似随歌拍转，游人只怕酒杯干。久长年少应难得，忍不丛边到夜观。","dynasty":"唐代","title":"海石榴"}
{"author":"方干","content":"寿尽天年命不通，钓溪吟月便成翁。虽云挂剑来坟上，亦恐藏书在壁中。巢父精灵归大夜，客儿才调振遗风。南华至理须齐物，生死即应无异同。","dynasty":"唐代","title":"哭江西处士陈陶"}
{"author":"方干","content":"婆娑恋酒山花尽，绕缭还家水路通。转楫拟从青草岸，吹帆犹是白蘋风。淮边欲暝军鼙急，洛下先寒苑树空。诗句因余更孤峭，书题不合忘江东。","dynasty":"唐代","title":"送陈秀才将游霅上便议北归"}
{"author":"方干","content":"坐看南北与西东，远近无非礼义中。一县繁花香送雨，五株垂柳绿牵风。寒涛背海喧还静，驿路穿林断复通。仲叔受恩多感恋，裴回却怕酒壶空。","dynasty":"唐代","title":"同萧山陈长官县楼登望"}
{"author":"方干","content":"莫见平明离少室，须知薄暮入天台。常时爱缩山川去，有夜自携星月来。灵药不知何代得，古松应是长年栽。先生暗笑看棋者，半局棋边白发催。","dynasty":"唐代","title":"赠天台叶尊师"}
{"author":"方干","content":"就枕忽不寐，孤怀兴叹初。南谯收旧历，上苑绝来书。暝雪细声积，晨钟寒韵疏。侯门昔弹铗，曾共食江鱼。","dynasty":"唐代","title":"滁上怀周贺"}
{"author":"方干","content":"儿童戏穿凿，咫尺见津涯。藓岸和纤草，松泉溅浅沙。光含半床月，影入一枝花。到此无醒日，当时有习家。","dynasty":"唐代","title":"路支使小池"}
{"author":"方干","content":"远别那无梦，重游自有期。半年乡信到，两地赤心知。坐久吟移调，更长砚结凘.文人才力薄，终怕阿戎欺。","dynasty":"唐代","title":"酬故人陈乂都"}
{"author":"方干","content":"幂幂复苍苍，微和傍早阳。前春寒已尽，待闰日犹长。柳变虽因雨，花迟岂为霜。自兹延圣历，谁不驻年光。","dynasty":"唐代","title":"闰春"}
{"author":"方干","content":"绝顶无烦暑，登临三伏中。深萝难透日，乔木更含风。山叠云霞际，川倾世界东。那知兹夕兴，不与古人同。","dynasty":"唐代","title":"夏日登灵隐寺后峰"}
{"author":"方干","content":"毫末用功成一水，水源山脉固难寻。逡巡便可见波浪，咫尺不能知浅深。但有片云生海口，终无明月在潭心。我来拟学磻溪叟，白首钓璜非陆沈。","dynasty":"唐代","title":"陆山人画水"}
{"author":"方干","content":"爱山却把图书卖，嗜酒空教僮仆赊。只向阶前便渔钓，那知枕上有云霞。暗泉出石飞仍咽，小径通桥直复斜。窗竹未抽今夏笋，庭梅曾试当年花。姓名未及陶弘景，髭鬓白于姜子牙。松月水烟千古在，未知终久属谁家。","dynasty":"唐代","title":"山中"}
{"author":"方干","content":"密片繁声旋不销，萦风杂霰转飘飖。澄江莫蔽长流色，衰柳难黏自动条。湿气添寒酤酒夜，素花迎曙卷帘朝。此时明径无行迹，唯望徽之问寂寥。","dynasty":"唐代","title":"叙雪寄喻凫（一作杜荀鹤）"}
{"author":"方干","content":"日与村家事渐同，烧松啜茗学邻翁。池塘月撼芙蕖浪，窗户凉生薜荔风。书幌昼昏岚气里，巢枝俯折雪声中。山阴钓叟无知己，窥镜撏多鬓欲空。","dynasty":"唐代","title":"山中言事"}
{"author":"方干","content":"野禽未觉巢枝仄，稚子先忧径竹摧。半夜忽明非月午，前庭旋释被春催。碎花若入樽中去，清气应归笔底来。深拥红炉听仙乐，忍教愁坐画寒灰。","dynasty":"唐代","title":"雪中寄薛郎中"}
{"author":"方干","content":"潭底锦鳞多识钓，未投香饵即先知。欲教鱼目无分别，须学揉蓝染钓丝。","dynasty":"唐代","title":"赠江上老人"}
{"author":"方干","content":"百花香气傍行人，花底垂鞭日易醺。野父不知寒食节，穿林转壑自烧云。","dynasty":"唐代","title":"东阳道中作（一作寒食日）"}
{"author":"方干","content":"芿草不停兽，因师山更灵。村林朝乞食，风雨夜开扃。井味兼松粉，云根着净瓶。尘劳如醉梦，对此暂能醒。","dynasty":"唐代","title":"赠玛瑙山禅者（一作赠玛瑙禅师归京）"}
{"author":"方干","content":"步步势穿江底去，此中危滑转身难。下蒸阴气松萝湿，外制温风杖屦寒。数里烟云方觉异，前程世界更应宽。由来委曲寻仙路，不似先生换骨丹。","dynasty":"唐代","title":"游张公洞寄陶校书"}
{"author":"方干","content":"兰汀橘岛映亭台，不是经心即手栽。满阁白云随雨去，一池寒月逐潮来。小松出屋和巢长，新径通村避笋开。柳絮风前欹枕卧，荷花香里棹舟回。园中认叶封林草，檐下攀枝落野梅。莫恣高情求逸思，须防急诏用长材。若因萤火终残卷，便把渔歌送几杯。多谢郢中贤太守，常时谈笑许追陪。","dynasty":"唐代","title":"许员外新阳别业"}
{"author":"方干","content":"乱山重复叠，何路访先生。岂料多才者，空垂不世名。闲曹犹得醉，薄俸亦胜耕。莫问吟诗石，年年芳草平。","dynasty":"唐代","title":"寄普州贾司仓岛"}
{"author":"方干","content":"儿童戏穿凿，咫尺见津涯。藓岸和纤草，松泉溅浅沙。光含半床月，影入一枝花。到此无醒日，当时有习家。","dynasty":"唐代","title":"路支使小池"}
{"author":"方干","content":"藕叶缀为衣，东西泣路岐。乡心日落后，身计酒醒时。触目多添感，凝情足所思。羁愁难尽遣，行坐一低眉。","dynasty":"唐代","title":"客行"}
{"author":"方干","content":"平明方发尽，为待好风吹。不见移来日，先愁落去时。浓香薰叠叶，繁朵压卑枝。坐看皆终夕，游蜂似有期。","dynasty":"唐代","title":"题友人山花"}
{"author":"方干","content":"避石攀萝去不迷，行时举步似丹梯。东轩海日已先照，下界晨鸡犹未啼。郭里云山全占寺，村前竹树半藏溪。谢公吟望多来此，此地应将岘首齐。","dynasty":"唐代","title":"和于中丞登扶风亭"}
{"author":"方干","content":"叠叶与高节，俱从毫末生。流传千古誉，研炼十年情。向月本无影，临风疑有声。吾家钓台畔，似此两三茎。","dynasty":"唐代","title":"方著作画竹"}
{"author":"方干","content":"才下轺车即岁丰，方知盛德与天通。清声渐出寰瀛外，喜气全归教化中。落地遗金终日在，经年滞狱当时空。直缘后学无功业，不虑文翁不至公。","dynasty":"唐代","title":"处州献卢员外"}
{"author":"方干","content":"风涛匝山寺，磬韵达渔船。此处别师久，远怀无信传。月华妨静烛，鸟语答幽禅。已见如如理，灰心应不然。","dynasty":"唐代","title":"重寄金山寺僧"}
{"author":"方干","content":"画石画松无两般，犹嫌瀑布画声难。虽云智惠生灵府，要且功夫在笔端。泼处便连阴洞黑，添来先向朽枝干。我家曾寄双台下，往往开图尽日看。","dynasty":"唐代","title":"项洙处士画水墨钓台"}
{"author":"方干","content":"众木又摇落，望群还不还。轩车在何处，雨雪满前山。思苦文星动，乡遥钓渚闲。明年见名姓，唯我独何颜。","dynasty":"唐代","title":"寄李频"}
{"author":"方干","content":"不逢盛暑不冲寒，种子成丛用法难。醉眼若为抛去得，狂心更拟折来看。凌霜烈火吹无艳，裛露阴霞晒不干。莫道娇红怕风雨，经时犹自未凋残。","dynasty":"唐代","title":"牡丹"}
{"author":"方干","content":"莫见平明离少室，须知薄暮入天台。常时爱缩山川去，有夜自携星月来。灵药不知何代得，古松应是长年栽。先生暗笑看棋者，半局棋边白发催。","dynasty":"唐代","title":"赠天台叶尊师"}
{"author":"方干","content":"重叠山前对酒樽，腾腾兀兀度朝昏。平明疏磬白云寺，遥夜孤砧红叶村。去鸟岂知烟树远，惊鱼应觉露荷翻。旅人寄食逢黄菊，每见故人思故园。","dynasty":"唐代","title":"阳亭言事献漳州于使君"}
{"author":"方干","content":"马首寒山黛色浓，一重重尽一重重。醉醒已在他人界，犹忆东阳昨夜钟。","dynasty":"唐代","title":"出东阳道中作"}
{"author":"方干","content":"莫见一瓢离树上，犹须四壁在林间。沈吟不寐先闻角，屈曲登高自有山。溅石迸泉听未足，亚窗红果卧堪攀。公卿若便遗名姓，却与禽鱼作往还。","dynasty":"唐代","title":"郭中山居"}
{"author":"方干","content":"早为千里别，况复是秋残。木叶怨先老，江云愁暮寒。交情如水淡，离酒泛杯宽。料想还家后，休吟行路难。","dynasty":"唐代","title":"残秋送友"}
{"author":"方干","content":"青苔斸破植贞坚，细碧竿排郁眼鲜。小凤凰声吹嫩叶，短蛟龙尾袅轻烟。节环腻色端匀粉，根拔秋光暗长鞭。怪得入门肌骨冷，缀风黏月满庭前。","dynasty":"唐代","title":"题新竹"}
{"author":"方干","content":"道路本无限，又应何处逢。流年莫虚掷，华发不相容。野渡波摇月，空城雨翳钟。此心随去马，迢递过千峰。","dynasty":"唐代","tags":"离别，岁月","title":"送从兄郜"}
{"author":"方干","content":"为是仙才登望处，风光便似武陵春。闲花半落犹迷蝶，白鸟双飞不避人。树影兴馀侵枕簟，荷香坐久著衣巾。暂来此地非多日，明主那容借寇恂。","dynasty":"唐代","title":"睦州吕郎中郡中环溪亭"}
{"author":"方干","content":"岂知经史深相误，两鬓垂丝百事休。受业几多为弟子，成名一半作公侯。前时射鹄徒抛箭，此日求鱼未上钩。竹里断云来枕上，岩边片月在床头。过庭急雨和花落，绕舍澄泉带叶流。缅想远书聆鹊喜，窥寻嘉果觉猿偷。旧诗改处空留韵，新酝尝来不满篘.阮瑀如能问寒馁，风光当日入沧洲。","dynasty":"唐代","title":"山中言事八韵寄李支使"}
{"author":"方干","content":"入夜天西见，蛾眉冷素光。潭鱼惊钓落，云雁怯弓张。隐隐临珠箔，微微上粉墙。更怜三五夕，仙桂满轮芳。","dynasty":"唐代","title":"新月"}
{"author":"方干","content":"满目亭台嘉木繁，燕蝉吟语不为喧。昼潮势急吞诸岛，暑雨声回露半村。真为援毫方掩卷，常因按曲便开尊。若将明月为俦侣，应把清风遗子孙。绣羽惊弓离果上，红鳞见饵出蒲根。寻君未要先敲竹，且棹渔舟入大门。","dynasty":"唐代","title":"李侍御上虞别业"}
{"author":"方干","content":"少小高眠无一事，五侯勋盛欲如何。湖边倚杖寒吟苦，石上横琴夜醉多。鸟自树梢随果落，人从窗外卸帆过。由来朝市为真隐，可要栖身向薜萝。","dynasty":"唐代","title":"题桐庐谢逸人江居"}
{"author":"方干","content":"织锦虽云用旧机，抽梭起样更新奇。何如且破望中叶，未可便攀低处枝。藉地落花春半后，打窗斜雪夜深时。此时才子吟应苦，吟苦鬼神知不知。","dynasty":"唐代","title":"赠进士章碣"}
{"author":"方干","content":"直钩终日竟无鱼，钟鼓声中与世疏。若向湖边访幽拙，萧条四壁是闲居。","dynasty":"唐代","title":"赠会稽杨长官"}
{"author":"方干","content":"几年调弄七条丝，元化分功十指知。泉迸幽音离石底，松含细韵在霜枝。窗中顾兔初圆夜，竹上寒蝉尽散时。唯有此时心更静，声声可作后人师。","dynasty":"唐代","title":"听段处士弹琴"}
{"author":"方干","content":"幂幂复苍苍，微和傍早阳。前春寒已尽，待闰日犹长。柳变虽因雨，花迟岂为霜。自兹延圣历，谁不驻年光。","dynasty":"唐代","title":"闰春"}
{"author":"方干","content":"寂寂永宫里，天师朝礼声。步虚闻一曲，浑欲到三清。瑞草秋风起，仙阶夜月明。多年远尘意，此地欲铺平。","dynasty":"唐代","title":"夜听步虚"}
{"author":"方干","content":"未明先见海底日，良久远鸡方报晨。古树含风长带雨，寒岩四月始知春。中天气爽星河近，下界时丰雷雨匀。前后登临思无尽，年年改换去来人。","dynasty":"唐代","title":"题龙泉寺绝顶"}
{"author":"方干","content":"激箭溪湍势莫凭，飘然一叶若为乘。仰瞻青壁开天罅，斗转寒湾避石棱。巢鸟夜惊离岛树，啼猿昼怯下岩藤。此中明日寻知己，恐似龙门不易登。","dynasty":"唐代","title":"自缙云赴郡溪流百里轻棹一发曾不崇朝…段郎中"}
{"author":"方干","content":"贵达合逢明圣日，风流又及少年时。才因出众人皆嫉，势欲摩霄自不知。正直早年闻苦节，从容此日见清规。却教鹦鹉呼桃叶，便遣婵娟唱竹枝。闲话篇章停烛久，醉迷歌舞出花迟。云鸿别有回翔便，应笑啁啾燕雀卑。","dynasty":"唐代","title":"赠赵崇侍御（一作赠赵常六韵）"}
{"author":"方干","content":"垂杨袅袅草芊芊，气象清深似洞天。援笔便成鹦鹉赋，洗花须用桔槔泉。商於避世堪同日，渭曲逢时必有年。直恐刚肠闲未得，醉吟争奈被才牵。","dynasty":"唐代","title":"赠中岩王处士"}
{"author":"方干","content":"四十年来多少人，一分零落九成尘。与师犹得重相见，亦是枯株勉强春。","dynasty":"唐代","title":"贻曦上人"}
{"author":"方干","content":"理论与妙用，皆从人外来。山河澄正气，雪月助宏才。傲世寄渔艇，藏名归酒杯。升沈在方寸，即恐起风雷。","dynasty":"唐代","title":"赠许牍秀才"}
{"author":"方干","content":"清晓入花如步障，恋花行步步迟迟。含风欲绽中心朵，似火应烧外面枝。野客须拚终日醉，流莺自有隔年期。使君坐处笙歌合，便是列仙身不知。","dynasty":"唐代","title":"对花"}
{"author":"方干","content":"凉霄烟霭外，三五玉蟾秋。列野星辰正，当空鬼魅愁。泉澄寒魄莹，露滴冷光浮。未折青青桂，吟看不忍休。","dynasty":"唐代","title":"中秋月"}
{"author":"方干","content":"出众仙才是谪仙，裁霞曳绣一篇篇。虽将洁白酬知己，自有风流助少年。欹枕卧吟荷叶雨，持杯坐醉菊花天。冥搜太苦神应乏，心在虚无更那边。","dynasty":"唐代","title":"宋从事"}
{"author":"方干","content":"受诏从华省，开旗发帝州。野烟新驿曙，残照古山秋。树势连巴没，江声入楚流。唯应化行后，吟句上闲楼。","dynasty":"唐代","title":"送姚合员外赴金州"}
{"author":"方干","content":"枕上愁多百绪牵，常时睡觉在溪前。人前尽是交亲力，莫道升沈总信天。","dynasty":"唐代","title":"与长洲陈子美长官"}
{"author":"方干","content":"芸香署里从容步，阳羡山中啸傲情。竿底紫鳞输钓伴，花边白犬吠流莺。长潭五月含冰气，孤桧中宵学雨声。便泛扁舟应未得，鸱夷弃相始垂名。","dynasty":"唐代","title":"题陶详校书阳羡隐居"}
{"author":"方干","content":"分手频曾变寒暑，迢迢远意各何如。波涛一阻两乡梦，岁月无过双鲤鱼。吟处落花藏笔砚，睡时斜雨湿图书。此来俗辈皆疏我，唯有故人心不疏。","dynasty":"唐代","title":"寄江陵王少府"}
{"author":"方干","content":"此日因师话乡里，故乡风土我偏谙。一枝竹叶如溪北，半树梅花似岭南。山夜猎徒多信犬，雨天村舍未催蚕。如今休作还家意，两须垂丝已不堪。","dynasty":"唐代","title":"与乡人鉴休上人别"}
{"author":"方干","content":"愁吟与独行，何事不伤情。久立钓鱼处，唯闻啼鸟声。山蔬和草嫩，海树入篱生。吾在兹溪上，怀君恨不平。","dynasty":"唐代","title":"经周处士故居"}
{"author":"方干","content":"因君贰邑蓝溪上，遣我维舟红叶时。共向乡中非半面，俱惊鬓里有新丝。伫看孤洁成三考，应笑愚疏舍一枝。貌似故人心尚喜，相逢况是旧相知。","dynasty":"唐代","title":"题慈溪张丞壁"}
{"author":"方干","content":"不觉年华似箭流，朝看春色暮逢秋。正嗟新冢垂青草，便见故交梳白头。虽道了然皆是梦，应还达者即无愁。破除生死须齐物，谁向穹苍问事由。日乌往返无休息，朝出扶桑暮却回。夜雨旋驱残热去，江风吹送早寒来。才怜饮处飞花片，又见书边聚雪堆。莫恃少年欺白首，须臾还被老相催。世途扰扰复憧憧，真恐华夷事亦同。岁月自消寒暑内，荣枯尽在是非中。今朝犹作青襟子，明日还成白首翁。堪笑愚夫足纷竞，不知流水去无穷。","dynasty":"唐代","title":"感时三首"}
{"author":"方干","content":"才子醉更逸，一吟倾一觞。支颐忍有得，摇笔便成章。王粲实可重，祢衡争不狂。何时应会面，梦里是潇湘。","dynasty":"唐代","title":"赠许牍山人"}
{"author":"方干","content":"曙后月华犹冷湿，自知坐卧逼天宫。晨鸡未暇鸣山底，早日先来照屋东。人世驱驰方丈内，海波摇动一杯中。伴师长住应难住，归去仍须入俗笼。","dynasty":"唐代","title":"题睦州乌龙山禅居"}
{"author":"方干","content":"举目凄凉入破门，鲛人一饭尚知恩。闲花旧识犹含笑，怪石无情更不言。樵叟和巢伐桃李，牧童兼草踏兰荪。壶觞笑咏随风去，唯有声声蜀帝魂。寒莎野树入荒庭，风雨萧萧不掩扃。旧径已知无孟竹，前溪应不浸荀星。精灵消散归寥廓，功业传留在志铭。薄暮停车更凄怆，山阳邻笛若为听。","dynasty":"唐代","title":"题故人废宅二首"}
{"author":"方干","content":"槜李转闻风教好，重门夜不上重关。腰悬墨绶三年外，身去青云一步间。勤苦字人酬帝力，从容对客问家山。升沈路别情犹在，不忘乡中旧往还。","dynasty":"唐代","title":"嘉兴许明府"}
{"author":"方干","content":"莫辞还作吏，且喜速回车。留醉悲残岁，含情寄远书。共看衰老近，转觉宦名虚。遥想清溪畔，幽人得自如。","dynasty":"唐代","title":"送饶州王司法之任兼寄朱处士"}
{"author":"方干","content":"永怀难自问，此夕众愁兴。晓韵侵春角，寒光隔岁灯。心燃一寸火，泪结两行冰。煦育诚非远，阳和又欲升。","dynasty":"唐代","title":"除夜"}
{"author":"方干","content":"六幅轻绡画建溪，刺桐花下路高低。分明记得曾行处，只欠猿声与鸟啼。","dynasty":"唐代","title":"题画建溪图"}
{"author":"方干","content":"荣启先生挟琴去，厌寻灵胜忆岩栖。白猿垂树窗边月，红鲤惊钩竹外溪。惯采药苗供野馔，曾书蕉叶寄新题。古贤犹怆河梁别，未可匆匆便解携。","dynasty":"唐代","title":"送郑台处士归绛岩"}
{"author":"方干","content":"我爱君家似洞庭，冲湾泼岸夜波声。蟾蜍影里清吟苦，舴艋舟中白发生。常共酒杯为伴侣，复闻纱帽见公卿。莫言举世无知己，自有孤云识此情。","dynasty":"唐代","title":"赠钱塘湖上唐处士"}
{"author":"方干","content":"几生余习在，时复作微吟。坐夏莓苔合，行禅桧柏深。入山成白首，学道是初心。心地不移变，徒云寒暑侵。","dynasty":"唐代","title":"赠诗僧怀静（一作观）"}
{"author":"方干","content":"御题百首思纵横，半日功夫举世名。羽翼便从吟处出，珠玑续向笔头生。莫嫌黄绶官资小，必料青云道路平。才子风流复年少，无愁高卧不公卿。","dynasty":"唐代","title":"赠孙百篇"}
{"author":"方干","content":"举目凄凉入破门，鲛人一饭尚知恩。闲花旧识犹含笑，怪石无情更不言。樵叟和巢伐桃李，牧童兼草踏兰荪。壶觞笑咏随风去，唯有声声蜀帝魂。寒莎野树入荒庭，风雨萧萧不掩扃。旧径已知无孟竹，前溪应不浸荀星。精灵消散归寥廓，功业传留在志铭。薄暮停车更凄怆，山阳邻笛若为听。","dynasty":"唐代","title":"题故人废宅二首"}
{"author":"方干","content":"修持百法过半百，日往月来心更坚。床上水云随坐夏，林西山月伴行禅。寒蜩远韵来窗里，白鸟斜行起砌边。我爱寻师师访我，只应寻访是因缘。","dynasty":"唐代","title":"题龟山穆上人院"}
{"author":"方干","content":"奔倾漱石亦喷苔，此是便随元化来。长片挂岩轻似练，远声离洞咽于雷。气含松桂千枝润，势画云霞一道开。直是银河分派落，兼闻碎滴溅天台。","dynasty":"唐代","title":"石门瀑布"}
{"author":"方干","content":"郭里人家如掌上，檐前树木映窗棂。烟霞若接天台地，分野应侵婺女星。驿路古今通北阙，仙溪日夜入东溟。彩衣才子多吟啸，公退时时见画屏。","dynasty":"唐代","title":"和剡县陈明府登县楼"}
{"author":"方干","content":"青苔劚破植贞坚，细碧竿排郁眼鲜。小凤凰声吹嫩叶，短蛟龙尾袅轻烟。节环腻色端匀粉，根拔秋光暗长鞭。怪得入门肌骨冷，缀风黏月满庭前。","dynasty":"唐代","title":"题新竹"}
{"author":"方干","content":"莫道东南路不赊，思归一步是天涯。林中夜半双台月，洲上春深九里花。绿树绕村含细雨，寒潮背郭卷平沙。闻师却到乡中去，为我殷勤谢酒家。","dynasty":"唐代","title":"思桐庐旧居便送鉴上人"}
{"author":"方干","content":"四极虽云共二仪，晦明前后即难知。西方尚在星辰下，东域已过寅卯时。大海浪中分国界，扶桑树底是天涯。满帆若有归风便，到岸犹须隔岁期。","dynasty":"唐代","title":"送僧归日本"}
{"author":"方干","content":"昨日草枯今日青，羁人又动望乡情。夜来有梦登归路，不到桐庐已及明。","dynasty":"唐代","title":"思江南"}
{"author":"方干","content":"邃岩乔木夏藏寒，床下云溪枕上看。台殿渐多山更重，却令飞去即应难。","dynasty":"唐代","title":"题宝林寺禅者壁（山名飞来峰）"}
{"author":"方干","content":"青苔斸破植贞坚，细碧竿排郁眼鲜。小凤凰声吹嫩叶，短蛟龙尾袅轻烟。节环腻色端匀粉，根拔秋光暗长鞭。怪得入门肌骨冷，缀风黏月满庭前。","dynasty":"唐代","title":"题新竹"}
{"author":"方干","content":"幸见仙才领郡初，郡城孤峭似仙居。杉萝色里游亭榭，瀑布声中阅簿书。德重自将天子合，情高元与世人疏。寒潭是处清连底，宾席何心望食鱼。","dynasty":"唐代","title":"赠处州段郎中"}
{"author":"方干","content":"砌下松巅有鹤栖，孤猿亦在鹤边啼。卧闻雷雨归岩早，坐见星辰去地低。一径穿缘应就郭，千花掩映似无溪。是非生死多忧恼，此日蒙师为破迷。","dynasty":"唐代","title":"书法华寺上方禅壁"}
{"author":"方干","content":"藓榭莎亭萝筱阴，依稀气象似山林。橘枝亚路黄苞重，井脉牵湖碧甃深。稚子遮门留熟客，惊蝉入座避游禽。四邻不见孤高处，翻笑腾腾只醉吟。","dynasty":"唐代","title":"书吴道隐林亭"}
{"author":"方干","content":"去去凌晨回见星，木兰舟稳画桡轻。白波潭上鱼龙气，红树林中鸡犬声。蜜炬烧残银汉昃，羽觞飞急玉山倾。此时检点诸名士，却是渔翁无姓名。","dynasty":"唐代","title":"陪王大夫泛湖"}
{"author":"方干","content":"高节何曾似任官，药苗香洁备常餐。一分酒户添犹得，五字诗名隐即难。笑我无媒生鹤发，知君有意忆渔竿。明年莫便还家去，镜里云山且共看。","dynasty":"唐代","title":"赠会稽张少府"}
{"author":"方干","content":"讦直上书难遇主，衔冤下世未成翁。琴尊剑鹤谁将去，惟锁山斋一树风。","dynasty":"唐代","title":"过李群玉故居"}
{"author":"方干","content":"酒里藏身岩里居，删繁自是一家书。世人呼尔为渔叟，尔学钓璜非钓鱼。","dynasty":"唐代","title":"题玉笥山强处士"}
{"author":"方干","content":"远路东西欲问谁，寒来无处寄寒衣。去时初种庭前树，树已胜巢人未归。","dynasty":"唐代","title":"君不来"}
{"author":"方干","content":"谷鸟散啼如有恨，庭花含笑似无情。更名变貌难休息，去去来来第几生。","dynasty":"唐代","title":"经旷禅师旧院"}
{"author":"方干","content":"席上新声花下杯，一声声被拍声摧。乐工不识长安道，尽是书中寄曲来。","dynasty":"唐代","title":"江南闻新曲"}
{"author":"方干","content":"一朝寂寂与冥冥，垄树未长坟草青。高节雄才向何处，夜阑空锁满池星。","dynasty":"唐代","title":"经故侯郎中旧居"}
{"author":"方干","content":"上才乘酒到山阴，日日成篇字字金。镜水周回千万顷，波澜倒泻入君心。","dynasty":"唐代","title":"越中逢孙百篇"}
{"author":"方干","content":"越国云溪秀发时，蒋京词赋谢麟诗。后来若要知优劣，学圃无过老圃知。","dynasty":"唐代","title":"寄谢麟"}
{"author":"方干","content":"枕上愁多百绪牵，常时睡觉在溪前。人前尽是交亲力，莫道升沈总信天。","dynasty":"唐代","title":"与长洲陈子美长官"}
{"author":"方干","content":"葛溪铁片梨园调，耳底丁东十六声。彭泽主人怜妙乐，玉杯春暖许同倾。","dynasty":"唐代","title":"新安殷明府家乐方响"}
{"author":"方干","content":"许教门馆久踟蹰，仲叔怀恩对玉壶。唯有离心欲销客，空垂双泪不成珠。","dynasty":"唐代","title":"别殷明府"}
{"author":"方干","content":"仙峤倍分元化功，揉蓝翠色一重重。还家莫更寻山水，自有云山在笔峰。","dynasty":"唐代","title":"送水墨项处士归天台"}
{"author":"方干","content":"直钩终日竟无鱼，钟鼓声中与世疏。若向湖边访幽拙，萧条四壁是闲居。","dynasty":"唐代","title":"赠会稽杨长官"}
{"author":"方干","content":"言下随机见物情，看看狱路草还生。旅人莫怪无鱼食，直为寒江水至清。","dynasty":"唐代","title":"赠申长官"}
{"author":"方干","content":"归去春山逗晚晴，萦回树石罅中行。明时不是无知己，自忆湖边钓与耕。","dynasty":"唐代","title":"将归湖上留别陈宰"}
{"author":"方干","content":"秋水一泓常见底，涧松千尺不生枝。人间学佛知多少，净尽心花只有师。","dynasty":"唐代","title":"贻亮上人"}
{"author":"方干","content":"四十年来多少人，一分零落九成尘。与师犹得重相见，亦是枯株勉强春。","dynasty":"唐代","title":"贻曦上人"}
{"author":"方干","content":"水阔坐看千万里，青芜盖地接天津。祢衡莫爱山中静，绕舍山多却碍人。","dynasty":"唐代","title":"书原上鲍处士屋壁"}
{"author":"方干","content":"吴越思君意易伤，别君添我鬓边霜。由来浙水偏堪恨，截断千山作两乡。","dynasty":"唐代","title":"别孙蜀"}
{"author":"方干","content":"潭底锦鳞多识钓，未投香饵即先知。欲教鱼目无分别，须学揉蓝染钓丝。","dynasty":"唐代","title":"赠江上老人"}
{"author":"方干","content":"非唯剑鹤独难留，触事皆闻被债收。赖是豪家念寒馁，却还渔岛与渔舟。","dynasty":"唐代","title":"赠东溪贫道"}
{"author":"方干","content":"狂心醉眼共裴回，一半先开笑未开。此日不能偷折去，胡蜂直恐趁人来。","dynasty":"唐代","title":"咏花"}
{"author":"方干","content":"棹寻椒岸萦回去，数里时逢一两家。知是从来贡金处，江边牧竖亦披沙。","dynasty":"唐代","title":"路入金州江中作"}
{"author":"方干","content":"卷帘圆月照方塘，坐久尊空竹有霜。白犬吠风惊雁起，犹能一一旋成行。","dynasty":"唐代","title":"夜会郑氏昆季林亭"}
{"author":"方干","content":"映窗孤桂非手植，子落月中闻落时。仙客此时头不白，看来看去有枯枝。","dynasty":"唐代","title":"题黄山人庭前孤桂"}
{"author":"方干","content":"三秋万里五溪行，风里孤云不计程。若念猩猩解言语，放生先合放猩猩。","dynasty":"唐代","title":"送僧南游"}
{"author":"方干","content":"可怜妍艳正当时，刚被狂风一夜吹。今日流莺来旧处，百般言语殢空枝。","dynasty":"唐代","title":"惜花"}
{"author":"方干","content":"早识吾师频到此，芝童药犬亦相迎。今师一去无来日，花洞石坛空月明。","dynasty":"唐代","title":"题天柱观鱼尊师旧院"}
{"author":"方干","content":"百花香气傍行人，花底垂鞭日易醺。野父不知寒食节，穿林转壑自烧云。","dynasty":"唐代","title":"东阳道中作（一作寒食日）"}
{"author":"方干","content":"深僻孤高无四邻，白云明月自相亲。海中日出山先晓，世上寒轻谷未春。窗逼野溪闻唳鹤，林通村径见樵人。此时惟有雷居士，不厌篮舆去住频。","dynasty":"唐代","title":"宁国寺（新城县）"}
{"author":"方干","content":"莫问终休否，林中事已成。盘餐怜火种，岁计付刀耕。掬水皆花气，听松似雨声。书空翘足卧，避险侧身行。果傍闲轩落，蒲连湿岸生。禅生知见理，妻子笑无名。更拟教诗苦，何曾待酒清。石溪鱼不大，月树鹊多惊。砌下通樵路，窗间见县城。云山任重叠，难隔故交情。","dynasty":"唐代","title":"山中寄吴磻十韵"}
{"author":"方干","content":"指画应心成，周回气象清。床前沙鸟语，案下锦鳞惊。细柳风吹旋，新荷露压倾。微芳缘岸落，迸笋入波生。舴艋舟中醉，莓苔径上行。高人莫归去，此处胜蓬瀛。","dynasty":"唐代","title":"嘉兴县内池阁"}
{"author":"方干","content":"樵猎两三户，凋疏是近邻。风雷前壑雨，花木后岩春。文字不得力，桑麻难救贫。山禽欺稚子，夜犬吠渔人。未必圣明代，长将云水亲。知音不延荐，何路出泥尘。","dynasty":"唐代","title":"镜湖西岛言事寄陶校书"}
{"author":"方干","content":"贵达合逢明圣日，风流又及少年时。才因出众人皆嫉，势欲摩霄自不知。正直早年闻苦节，从容此日见清规。却教鹦鹉呼桃叶，便遣婵娟唱竹枝。闲话篇章停烛久，醉迷歌舞出花迟。云鸿别有回翔便，应笑啁啾燕雀卑。","dynasty":"唐代","title":"赠赵崇侍御（一作赠赵常六韵）"}
{"author":"方干","content":"混元融结致功难，山下平湖湖上山。万倾涵虚寒潋滟，千寻耸翠秀孱颜。芰荷香入琴棋处，雷雨声离栋牖间。但有五云依鹤岭，曾无陆路向人寰。夜溪漱玉常堪听，仙树垂珠可要攀。若弃荣名便居此，自然浮浊不相关。","dynasty":"唐代","title":"叙龙瑞观胜异寄于尊师"}
{"author":"方干","content":"远近利民因智力，周回润物像心源。菰蒲纵感生成惠，鳣鲔那知广大恩。潋滟清辉吞半郭，萦纡别派入遥村。砂泉绕石通山脉，岸木黏萍是浪痕。已见澄来连镜底，兼知极处浸云根。波涛不起时方泰，舟楫徐行日易昏。烟雾未应藏岛屿，凫鹥亦解避旌幡。虽云桃叶歌还醉，却被荷花笑不言。孤鹤必应思凤诏，凡鱼岂合在龙门。能将盛事添元化，一夕机谟万古存。","dynasty":"唐代","title":"侯郎中新置西湖"}
{"author":"方干","content":"兰汀橘岛映亭台，不是经心即手栽。满阁白云随雨去，一池寒月逐潮来。小松出屋和巢长，新径通村避笋开。柳絮风前欹枕卧，荷花香里棹舟回。园中认叶封林草，檐下攀枝落野梅。莫恣高情求逸思，须防急诏用长材。若因萤火终残卷，便把渔歌送几杯。多谢郢中贤太守，常时谈笑许追陪。","dynasty":"唐代","title":"许员外新阳别业"}
{"author":"方干","content":"满目亭台嘉木繁，燕蝉吟语不为喧。昼潮势急吞诸岛，暑雨声回露半村。真为援毫方掩卷，常因按曲便开尊。若将明月为俦侣，应把清风遗子孙。绣羽惊弓离果上，红鳞见饵出蒲根。寻君未要先敲竹，且棹渔舟入大门。","dynasty":"唐代","title":"李侍御上虞别业"}
{"author":"方干","content":"世人如要问生涯，满架堆床是五车。谷鸟暮蝉声四散，修篁灌木势交加。蒲葵细织团圆扇，薤叶平铺合遝花。却用水荷苞绿李，兼将寒井浸甘瓜。惯缘嶮峭收松粉，常趁芳鲜掇茗芽。池上树阴随浪动，窗前月影被巢遮。坐云独酌杯盘湿，穿竹微吟路径斜。见说公卿访遗逸，逢迎亦是戴乌纱。","dynasty":"唐代","title":"题悬溜岩隐者居"}
{"author":"杨冠卿","content":"满院落花春寂。风絮一帘斜日。翠钿晓寒轻，独倚秋千无力。无力。无力。蹙破远山愁碧。","dynasty":"宋代","tags":"婉约，写景，春愁","title":"如梦令·满院落花春寂"}
{"author":"杨冠卿","content":"具能歌张仲宗目尽青天等句，音韵洪畅，听之慨然。戏用仲宗韵呈张君量府判薄暮垂虹去。正江天、残霞冠日，乱鸿遵渚。万顷云涛风浩荡，笑整羽轮飞渡。问弱水、神仙何处。翳凤骑麟思往事，记朝元、金殿闻钟鼓。环佩响，翠鸾舞。梦中失却江南路。待西风、长城饮马，朔庭张弩。目尽青天何时到，赢得儿童好语。怅未复、长陵抔土。西子五湖归去后，泛仙舟、尚许寻盟否。风袂逐，片帆举。","dynasty":"宋代","title":"贺新郎"}
{"author":"杨冠卿","content":"苍生喘未苏，买笔论孤愤，文采风流今尚存，毫发无遗恨。凄恻近长沙，地僻秋将尽。长使英雄泪满襟，天意高难问。","dynasty":"宋代","tags":"秋天，凭吊","title":"卜算子·秋晚集杜句吊贾傅"}
{"author":"杨冠卿","content":"一笑回眸百媚生。娇羞佯不语，艳波横。缓移莲步绕阶行。凝情久，幽怨吒银筝。些事那回曾。水晶双枕冷，簟纹平。窥人燕子苦无情。惊梦断，何处觅云行。","dynasty":"宋代","title":"小重山"}
{"author":"杨冠卿","content":"舞处曾看花满面。独倚东风，往事思量遍。绿怨红愁春不管。天涯芳草人肠断。一纸云笺鱼雁远。归凤求凰，谁识琴心怨。臂枕香消眉黛敛。也应为我宽金钏。","dynasty":"宋代","title":"蝶恋花（次张俊臣韵）"}
{"author":"杨冠卿","content":"之不复见也。月夜酹酒江濆，慨然而去，作长短句曳杖罗浮去，辽鹤正南翔。青鸾为报消息，岩壑久相望。无奈渔溪欸乃，唤起苹洲昨梦，风雨趁归航。万里家何许，天阔水云长。历五湖，转湘楚，下三江。兴亡千古余恨，收拾付诗囊。重到然犀矶渚，不见骑鲸仙子，客意转凄凉。举酒酹江月，襟袖泪淋浪。","dynasty":"宋代","title":"前调"}
{"author":"杨冠卿","content":"玉妃夜宴瑶池冷。翩然飞下霓旌影。天阔水云长。风飘舞袖香。姑山人似旧。清压红梅瘦。同赁玉阑干。光摇银海寒。","dynasty":"宋代","title":"水调歌头（登石鼓合江亭）"}
{"author":"杨冠卿","content":"细雨落檐花，帘卷金泥红湿。楼外远山横翠，染修眉愁碧。旧游春梦了无痕，香尘暗瑶瑟。凭仗青鸾飞去，问新来消息。","dynasty":"宋代","title":"前调"}
{"author":"杨冠卿","content":"伤漂泊。负了花前期约。寒食清明都过却。愁怀无处著。晴日柳阴池阁。风絮斜穿帘幕。帘外秋千闲彩索。断肠人寂寞。","dynasty":"宋代","title":"谒金门（春暮有感）"}
{"author":"杨冠卿","content":"东风恶。雪花乱舞穿帘幕。穿帘幕。寒侵绿绮，音断弦索。宫梅已破香红萼。梅妆想称伊梳掠。伊梳掠十分全似，旧时京洛。","dynasty":"宋代","title":"忆秦娥（雪中拥琴对梅花寓言）"}
{"author":"杨冠卿","content":"红尘着脚双鬓斑，折腰五斗真作难。巾车一去不复还，归卧柴桑紫翠间。东篱悠然见南山，欲辩忘言心自闲。","dynasty":"宋代","title":"古有採鞠茱萸篇而无一语及渊明长房旧事鞠茱"}
{"author":"杨冠卿","content":"衣钵相传书一龛，晴窗时许听名谈。诗成与客探囊取，句好令人下笔惭。别墅经春花未老，芳畦过雨荠尤甘。明朝更欲从公去，玉版堂头作涉参。","dynasty":"宋代","title":"谷隐之东芍药酴醿涉夏尚有存者箨龙头角且森"}
{"author":"杨冠卿","content":"花木聊观化，芳菲触处同。大都知岁晚，各自占春风。巧着移根力，阴争造物功。化钧均播埴，此理杳冥中。","dynasty":"宋代","title":"观诸园接花果"}
{"author":"杨冠卿","content":"待得春归人亦归，风花撩乱扑征衣。清香十里荼蘼路，零落珠幢对晚晖。","dynasty":"宋代","title":"归涂春晚"}
{"author":"杨冠卿","content":"点点更筹清夜徂，昏昏乡月琐窗虚。梦回忽听狂风雨，明日前村花更疏。","dynasty":"宋代","title":"归涂春晚"}
{"author":"杨冠卿","content":"暂解征骖野水湄，卷衣上马夜何其。客愁政自不堪说，残月一声闻子规。","dynasty":"宋代","title":"归涂春晚"}
{"author":"杨冠卿","content":"乾坤万古几昏晓，兔走乌飞不暂停。去日荻花秋索索，归时芳草又青青。","dynasty":"宋代","title":"归途用李泉野韵"}
{"author":"杨冠卿","content":"忆昔淮山战骨高，行人持节过临洮。匣中剑气徒干斗，袖里纶钩莫钓鳌。世事从来两蜗角，男儿不遇一鸿毛。功名槐国吾深省，痛饮何妨读楚骚。","dynasty":"宋代","title":"归自淮右读楚辞有感"}
{"author":"杨冠卿","content":"悬弧初度日，鞠育念劬劳。未了诗书债，见轻儿女曹。争知两蜗角，等是一鸿毛。所贵尽忠考，结交英与豪。","dynasty":"宋代","title":"癸丑生朝舟行有感"}
{"author":"杨冠卿","content":"黄冈之北莼湖东，湖光万顷磨青铜。楼船东下佽飞集，牙樯十里旌旗红。鱼龙震叠冯夷宫，云容倏忽变晴空。鬖髿振袂玉妃舞，雪花撩乱穿疏篷。","dynasty":"宋代","title":"癸丑仲冬十日蚤晴从中使过莼湖未几风雪交往"}
{"author":"杨冠卿","content":"霜日炫晴昼，意行春色随。平林花淡淡，荒墅草离离。竹径通幽处，山云薄暮时。壶觞情未极，飞鞚返青丝。","dynasty":"宋代","title":"癸卯春杂用古语继吴监簿水月即事"}
{"author":"杨冠卿","content":"无家可耐异乡何，怪底愁边万感多。今夜雨昏山月暗，泪痕元不减金波。","dynasty":"宋代","title":"寒食雨中"}
{"author":"杨冠卿","content":"晚风一再老狼籍，春去匆匆不可寻。蜂蝶亦如人意薄，便无消息到墙阴。","dynasty":"宋代","title":"寒食雨中"}
{"author":"杨冠卿","content":"苔封石磴绕层栏，栏外行厨荐玉盘。座揖湖山诗兴远，气吞云海酒杯宽。篮兴竟日有余乐，莲市只今无此欢。我愧么微难接武，飞笺亦欲寄青翰。","dynasty":"宋代","title":"和京尚书上元日同禁从游凤山韵"}
{"author":"杨冠卿","content":"短短桃华宿雨余，风轻春水轂纹铺。柁师苦要贪行色，不肯系船寻酒酤。","dynasty":"宋代","title":"洪溪口"}
{"author":"杨冠卿","content":"干将补弊履，铅刀割全牛。千金市骏骨，鼓车役骅骝。薛烛已云远，伯乐不可求。此理难致诘，吾其赋归休。","dynasty":"宋代","title":"怀古"}
{"author":"杨冠卿","content":"绝塞驱驰有底忙，病余归思绕江乡。雁飞不到楚天远，蝶梦可堪春昼长。满地香红初过雨，一帘风絮正斜阳。愁边赖有新诗在，强劈吟笺付锦囊。","dynasty":"宋代","title":"淮楚春晚病中"}
{"author":"杨冠卿","content":"欢悰凭浅酌，衰相怯单衣。诗向贫中好，春从雨际归。气寒忧麦瘦，桑湿恐蚕饥。豫学田园计，他时恐愿违。","dynasty":"宋代","title":"即事"}
{"author":"杨冠卿","content":"人事悲懽里，交情冷暖中。山林催晚计，颜面久秋风。有传记耆旧，无书问子公。反关违世久，幽事亦匆匆。","dynasty":"宋代","title":"即事"}
{"author":"杨冠卿","content":"未办因人出，时歌不我过。墨泓云脚乱，药鼎雨声多。三篾阅浮世，把茆营懒窠。肯将犹在舌，容易说干戈。","dynasty":"宋代","title":"即事"}
{"author":"杨冠卿","content":"欹岩松桧转龙蛇，洞户仙人字少霞。炯炯长眉非是画，翠翘斜倚碧桃花。","dynasty":"宋代","title":"记梦"}
{"author":"杨冠卿","content":"问讯人间几日期，谓言何处是瑶池。玉杯饮罢梦中醉，不记神游话别时。","dynasty":"宋代","title":"记梦"}
{"author":"杨冠卿","content":"河水拍堤清且涟，堤联南陌与东阡。浮家泛宅苕溪路，老却春光又一年。","dynasty":"宋代","title":"继韩尚书春日舟行韵"}
{"author":"杨冠卿","content":"蜀魄思归昼夜啼，漆园蝴蝶梦魂飞。箪瓢陋恭心如水，惟有颜渊殆庶几。","dynasty":"宋代","title":"继韩尚书春日舟行韵"}
{"author":"杨冠卿","content":"休将龟筴问穷通，往事邯郸午枕中。南郭吹竽羞滥食，北山运畚笑愚公。酒边赖有赓酬在，客里还欣臭味同。得句不妨频寄我，从今莫效马牛风。","dynasty":"宋代","title":"继诗社诸友韵"}
{"author":"杨冠卿","content":"湖海三十载，穷观未见书。文章耻沿袭，体制薄浮虚。老去情怀恶，生平习气除。交亲应笑我，术业废三余。","dynasty":"宋代","title":"继朱叔谦所寄韵"}
{"author":"杨冠卿","content":"秋鸿社燕几时休，万里无家天尽头。青蒻绿蓑今已办，江湖归去老渔舟。","dynasty":"宋代","title":"寄别友生马千里"}
{"author":"杨冠卿","content":"瘴雨蛮烟道路赊，囊书匣剑是生涯。海山佳处能相忆，好寄新诗雁字斜。","dynasty":"宋代","title":"寄别友生马千里"}
{"author":"杨冠卿","content":"江南淡荡烟波暖，蒲萄渌涨春江满。日暮汀洲採白苹，芹芽出水兰心短。美人去矣隔湘江，谁其赠我明月璫。","dynasty":"宋代","title":"寄远曲用唐人张籍韵"}
{"author":"杨冠卿","content":"雨洗山容静，江流塞水通。征涂万烟树，行色一秋蓬。黯澹平郊雾，清徐邃谷风。直须歌缓缓，莫作去匆匆。","dynasty":"宋代","title":"夹江"}
{"author":"杨冠卿","content":"麦浪浮浓绿，山眉晕远青。光风来婉娩，客意独伶俜。回雁鸣何许，轻鸥下远汀。人家总幽隐，烟雨竹门扃。","dynasty":"宋代","title":"夹江"}
{"author":"杨冠卿","content":"南山白额虎，暴戾日以滋。纳诸罟擭中，食肉寝其皮。文狸外柔顺，玉面而丰肌。与世了无忤，奚亦遭危机。得非风味殊，尊俎之所宜。焚山猎兽者，是以罗致之。主翁厌肥甘，鼎食嗤群儿。殷勤筑糟丘，遣送持酒卮。于时腊将残，雪花一尺围。玉楼寒起粟，墨突晨未炊。得酒且大嚼，勿令儿辈知。","dynasty":"宋代","title":"甲辰季冬残腊大雪主人以糟玉面狸及尊酒为饷"}
{"author":"杨冠卿","content":"渺渺冰雪尽，欣欣花柳苏。江澄炫初日，沙润茁新蒌。久客亦劳止，我行犹载驱。乾坤如许大，何处著吾庐。","dynasty":"宋代","title":"甲申岁作"}
{"author":"杨冠卿","content":"急雨来排难，余蒸顿解严，时蜩鸣露柳，客燕度风帘。屈指秋无几，安心气自恬。夜凉都不寐，落月莹虚檐。","dynasty":"宋代","title":"甲申岁作"}
{"author":"杨冠卿","content":"江城一雨春强半，寒色著人芳信迟。赖有梨花遮病眼，一枝带雨出疏篱。","dynasty":"宋代","title":"九江春半雨中寒甚忽见梨花"}
{"author":"杨冠卿","content":"风声不断天籁，钟韵初知日曛。人语惊飞幽鸟，马蹄踏破轻云。","dynasty":"宋代","title":"九里松六言"}
{"author":"杨冠卿","content":"晨风战枯荷，清霜杀高柳。人生俯仰间，能得几重九。节序来无停，已及黄花酒。流落拾遗心，西江独回首。","dynasty":"宋代","title":"九日"}
{"author":"杨冠卿","content":"寒花有余馨，香醪甜胜蜜。红萸尔相宜，饤饾杂梨栗。家家事行乐，似恐更无日。时日岂不佳，人意自难诘。","dynasty":"宋代","title":"九日"}
{"author":"杨冠卿","content":"凄凉少陵老，梓州九日诗。朝廷入梦想，弟妹天一涯。我亦困羇旅，千古同其悲。不忍嗅新菊，惟思咏江蓠。","dynasty":"宋代","title":"九日"}
{"author":"杨冠卿","content":"古榕夹道周，老干参天碧。溜雨四十围，下视庭前柏。垂根相勾联，敷荫接南国。凌寒不改柯，阅人如过客。山空秋月明，路远车尘寂。清游记昨梦，危坐倚孤石。矫首睇云萝，双凫生羽冀。","dynasty":"宋代","title":"九月二十一夜梦至乱山丛石间出憩道傍拂石坐"}
{"author":"杨冠卿","content":"志士长肮脏，曲钩封公侯。得丧亦何有，贤愚同一丘。日月如跳丸，少年今白头。胡为浪自苦，九折不停辀。庞眉碧眼禅，一笑万事休。辽鹤我言归，君其来与游。","dynasty":"宋代","title":"久客倦游归憩僧坊有怀蓬居梵竺卿寂光常不轻"}
{"author":"杨冠卿","content":"一春略无十日晴，灶前濈濈蛙黾生。晨兴登视云霁平，揽衣出门聊意行。东风吹拂酒面醒，花光掠我双眼明。举头还听鸠妇鸣，归来有酒愁独倾。","dynasty":"宋代","title":"久雨新霁蚤过松竹道院复以雨归因用汪彦章一"}
{"author":"杨冠卿","content":"归去陶彭泽，重来丁令威。逢场真戏剧，阅世识危机。蛮雨沾乌帽，京尘黯素衣。回头今自笑，三十六年非。","dynasty":"宋代","title":"倦游"}
{"author":"杨冠卿","content":"东阁官梅已退妆，远村沙柳发新黄。遥知归去西江路，定有飞花触地香。","dynasty":"宋代","title":"绝句"}
{"author":"杨冠卿","content":"忽忆前时小院归，杏花墙角两三枝。夜香烧断黄昏月，缥缈邻家玉笛吹。","dynasty":"宋代","title":"绝句"}
{"author":"杨冠卿","content":"游蜂辛苦事芳菲，嚼蕊偷香酿蜜脾。还被东风巧收拾，又随春色上南枝。","dynasty":"宋代","title":"蜡梅四绝"}
{"author":"杨冠卿","content":"枝上编钟万颗垂，凌寒傲视雪霜姿。从今疏影暗香句，不数西湖处士诗。","dynasty":"宋代","title":"蜡梅四绝"}
{"author":"杨冠卿","content":"涂黄不学汉宫妆，一点檀心万斛香。嚼蜡我今忘世味，羞将花谱细平章。","dynasty":"宋代","title":"蜡梅四绝"}
{"author":"杨冠卿","content":"姑山鏁灵坛，千阜如堆玉。山回路转间，射亭见新筑。主人雅好事，借我南窗宿。一梦到无何，梦觉黄粱熟。","dynasty":"宋代","title":"麻姑山东涉千堆垅至射亭宿黄氏新馆"}
{"author":"杨冠卿","content":"宴宇新成苦未嘉，忽膺朝委易军牙。张侯暂喜留欢客，开槛凭谁种好花。北沼不难平钓岸，西峰犹欠入窗纱。后贤政敏多余暇，高会何妨月影斜。","dynasty":"宋代","title":"麻姑之东涉千堆垅至射亭宿黄氏新馆"}
{"author":"杨冠卿","content":"著雨林花暗，敲风槛竹幽。翠屏疏得梦，红叶忽惊秋。","dynasty":"宋代","title":"漫题"}
{"author":"杨冠卿","content":"美人娟娟隔秋水，寂寞江天云雾里。中间消息两茫然，咫尺应须论万里。多病马卿无日起，青眼高歌望吾子。安得送我置汝傍，揽环结佩相终始。","dynasty":"宋代","title":"美人隔秋水"}
{"author":"杨冠卿","content":"有美人兮在空谷，肌肤冰雪颜如玉。珠袖轻绡卷翠云，日暮天寒倚修竹。自言久住黄金屋，舞遍霓裳羽衣曲。昭阳春尽音信稀，伤心暗蹙眉峰绿。百年日月双车毂，富贵荣华如转烛。蓬海迢迢天六六，驭风归去骑黄鹄。","dynasty":"宋代","title":"美人在空谷"}
{"author":"杨冠卿","content":"鞍马来殊方，只园已秋寂。虚堂耿清夜，卧听寒雨滴。永怀平生愿，浩荡谁与适。愁心正纷如，西风韵邻笛。","dynasty":"宋代","title":"暮景"}
{"author":"杨冠卿","content":"客行无常期，远适亦有归。家人具膏沐，垢发幸一晞。可怜儿时面，坐受塞色欺。看镜恍如失，功名定何时。","dynasty":"宋代","title":"暮景"}
{"author":"杨冠卿","content":"飘飘为客久，在在与春期。暮雨森寒意，花香閟旧枝。看成南国老，惭诵北山移。已悮世缘恶，怀哉归去迟。","dynasty":"宋代","title":"暮雨"}
{"author":"杨冠卿","content":"孽狐鬼啸篁竹，红绡帕首郴江曲。万牛脔炙瓮行酒，党伍穰穰萃林薮。牙璋夜半起兵符，云旗驿骑争驰驱。搜原剔薮歼渠魁，巢颠子覆苕苇枯。虎臣献凯锡珪组，玉帛金钱充栋宇。追踪汉相不言功，山河带砺传无穷。","dynasty":"宋代","title":"平郴蛮"}
{"author":"杨冠卿","content":"大雅久不作，正音寂无闻。金门栖霞山，派续修水濆。学海障鲸波，笔力杠龙文。我诵锦囊句，十年思见君。相逢一杯酒，和气蒸春云。去我鼻端垩，君其挥郢斤。","dynasty":"宋代","title":"栖霞高士以诗鸣於时方幸缔交而赴玉隆之请鹤"}
{"author":"杨冠卿","content":"蛟窟荡君妖，霞帷快飞举。横江余铁锁，中流屹砥柱。主人谪仙人，道学侔千古。紫皇香案前，掉头不肯住。亭悬孺子榻，帘捲西山雨。鸡犬许同升，我欲骑鲸去。","dynasty":"宋代","title":"栖霞高士以诗鸣於时方幸缔交而赴玉隆之请鹤"}
{"author":"杨冠卿","content":"寂寞东坡对竹楼，两公陈迹是前修。津亭倚柁还商子，雪后独为江上游。","dynasty":"宋代","title":"齐安"}
{"author":"杨冠卿","content":"只轮不返笑曹瞒，赤壁空临江水寒。想得周郎铙鼓竞，小乔相与对春山。","dynasty":"宋代","title":"齐安"}
{"author":"杨冠卿","content":"天骄饱肉气勇决，忆昨弯弧射汉月。玉关保障烽燧惊，豺狼塞路人踪绝。将军方著从事衫，指挥义士征河南。设奇间道依嵩谷，百战崎岖不解骖。攻城陷阵收殊绩，捷书夜到甘泉北。天子兴嗟恨见晚，俾将楼船护江国。将军击檝誓中流，英风凛凛气横秋。胡为拘絷不得逞，归戴南冠效楚囚。一朝奋激肝胆露，刺刺羞闻婢子语。袖携文字几千言，径趍阊阖排云去。帝敕天丁下取将，玉音诵之声琅琅。侍臣却立屏东箱，奇谋创见惊未尝。明日北门天子诏，似怪十年犹不调。尽还故秩问所从，豪杰中原资号召。我今尘敝黑貂裘，药裹关心万事休。挑灯看剑夜无寐，耿耿犹怀嫠妇忧。相期谈笑青油幕，关河去展规恢略。燕然碣石与天齐，为君重勒千丈碑。","dynasty":"宋代","title":"秦侯不调累年识者叹息兹以规恢秘略亲简上知"}
{"author":"杨冠卿","content":"昭琴不鼓任亏成，泽畔行吟且独醒。自信荣枯本同辙，谁云得丧有殊形。古今几见桑田变，日月常循昼夜经。去去来来只如此，风前别调不须听。","dynasty":"宋代","title":"琴久不作客问其敌戏为说偈"}
{"author":"杨冠卿","content":"囊空未办买山钱，壮志随人祗自怜。千里乡关愁梦里，几年踪迹瘴江边。回谿重困南抟翼，异县还寻东去船。何日苍崖结茅屋，与君风雨对床眠。","dynasty":"宋代","title":"顷岁如番禺与庆传十六兄遇上饶后五年胥会於"}
{"author":"杨冠卿","content":"寒蝉初停号，客燕催将归。吾亦客一世，去此复焉依。敛袵听物变，著书明化机。深参漆园史，渠语甚精微。","dynasty":"宋代","title":"秋怀十首微云淡河汉疏雨滴梧桐为韵"}
{"author":"杨冠卿","content":"秋风不肯来，如挽弓百斤。忽然径排户，态度殊不文。方深裘褐忧，暮雨低行云。焚香快熟睡，梦破尚微曛。","dynasty":"宋代","title":"秋怀十首微云淡河汉疏雨滴梧桐为韵"}
{"author":"杨冠卿","content":"呼船下平湖，山如髻鬟瞰。物华逼摇落，水明天淡淡。中藏今古愁，岁月不可勘。为语羊征南，声名本来暂。","dynasty":"宋代","title":"秋怀十首微云淡河汉疏雨滴梧桐为韵"}
{"author":"杨冠卿","content":"饥来讵堪忍，振履商颂歌。时人不料理，政可著岩阿。喻龟且曳尾，劝公无渡河。一朝失脚去，宁得此婆娑。","dynasty":"宋代","title":"秋怀十首微云淡河汉疏雨滴梧桐为韵"}
{"author":"杨冠卿","content":"古人例躬耕，我坐老无断。勇为梁父吟，已愧杜鹃唤。幽幽桃华源，尚不知有汉。妇子彼何为，徒使人意乱。","dynasty":"宋代","title":"秋怀十首微云淡河汉疏雨滴梧桐为韵"}
{"author":"杨冠卿","content":"月上天无云，树阴散扶疏。秋声生寂历，凉颸满吾庐。幸此尊有酒，敢歌食无鱼。陶然且一醉，世间各贤愚。","dynasty":"宋代","title":"秋怀十首微云淡河汉疏雨滴梧桐为韵"}
{"author":"杨冠卿","content":"春秧困深寒，夏穗仍愍雨。书来西江西，赤地扫瓜芋。墨数食指多，坐羞长袖舞。忧忧米如珠，南山采薇去。","dynasty":"宋代","title":"秋怀十首微云淡河汉疏雨滴梧桐为韵"}
{"author":"杨冠卿","content":"晚云暂垂阴，零露不成滴。邻墙几好树，叶下声策策。一灯同夜阑，此抱谁与适。前身岂壁鱼，甘擅文字癖。忧秋怀十首微云淡河汉疏雨滴梧桐为韵其九来抵揬人，衰怀小城孤。解园赖从事，几成小支梧。所忧岂其私，天高信难呼。努力加餐饭，世缘久崎岖。","dynasty":"宋代","title":"秋怀十首微云淡河汉疏雨滴梧桐为韵"}
{"author":"杨冠卿","content":"幽花上篱落，寒烟婘楸桐。络纬勉妇织，暮色凄房栊。日月如跳丸，虫鱼不书攻。发黑今益白，脱巾成老翁。","dynasty":"宋代","title":"秋怀十首微云淡河汉疏雨滴梧桐为韵"}
{"author":"杨冠卿","content":"岩花月彩浮，井桐露珠滴。悲秋适有念，拥琴坐西壁。古音拂朱弦，一倡千虑涤。无云山雨飞，松风寒淅沥。鱼龙尽出听，万籁天地寂。","dynasty":"宋代","title":"秋琴咏"}
{"author":"杨冠卿","content":"松竹隐君子，别来安稳不。音书迟寄雁，风雨又惊秋。金井叶黄落，青灯人白头。客怀难著语，谁共赋牢愁。","dynasty":"宋代","title":"秋日怀松竹旧友"}
{"author":"杨冠卿","content":"乌免不停轨，蒹葭鬓已苍。囊空携古锦，赋未奏长杨。林下松风曲，炉边柏子香。朝昏作禅供，荣辱已俱忘。","dynasty":"宋代","title":"秋日怀松竹旧友"}
{"author":"杨冠卿","content":"掷米作珠玑，麻姑已仙去。沧海变桑田，乾坤自今古。我来访灵踪，日落青山暮。玉殿琐清秋，霞裾隔烟雾。户外黄冠师，三问三不顾。骑麟翳凤凰，笑指虚无路。","dynasty":"宋代","title":"秋日麻姑山"}
{"author":"杨冠卿","content":"忆昨走京华，炎曦昼方赫。终日无一欣，梦绕旧泉石。西风趁惊波，兹焉挂帆席。千年辽鹤归，客屦户外积。雕胡饭新炊，云腴饮甘液。杞狗杂苓龟，夜吠更晨吸。荣华风中烟，得丧付儿剧。宁复效辕驹，长鸣悲伏枥。李侯金闺彦，气与嵩华敌。龙门世莫攀，冰鉴古无匹。駃騠千里骏，晨炊共蓐食。高吟动鬼神，落笔风雨疾。句诵血模糊，妙理难致诘。","dynasty":"宋代","title":"秋日自武林病归渔社李使君惠以长篇诵之再四"}
{"author":"杨冠卿","content":"夜雨急复疏，檐溜秋声滴。虚堂梦乍惊，青灯余四壁。牢愁推不去，濁酒讵能涤。蒲萄出西凉，瓶耻无余沥。兀坐倚枯木，栖心寄禅寂。","dynasty":"宋代","title":"秋夜对酒用前韵"}
{"author":"杨冠卿","content":"铜壶漏涩秋宵永，翠梧叶落敲金井。锦帐香消枕玉寒，惊回昨梦难重省。起来刁斗连营静，碧云飞下征鸿影。蛮笺谁遣寄相思，鏁窗笑剪并刀冷。","dynasty":"宋代","title":"秋夜吟"}
{"author":"杨冠卿","content":"黄屋非尧意，讴歌有启归。德参羲昊古，事与汉唐非。喜气传千嶂，皇几浃九围。胡亡固无日，智勇旧沈机。","dynasty":"宋代","title":"壬午杂诗"}
{"author":"杨冠卿","content":"寒甚王亲驾，春归虏请和。北军方拥众，小戍或投戈。形势中朝壮，衰离伪境多。燕云可中裂，岂限白沟河。","dynasty":"宋代","title":"壬午杂诗"}
{"author":"杨冠卿","content":"不逆凶渠诈，当须报使回。君恩固宽大，虏意每嫌猜。义举初难废，兵端莫浪开。要知情伪审，往事验方来。","dynasty":"宋代","title":"壬午杂诗"}
{"author":"杨冠卿","content":"关风攻城战，淮东却敌兵。败亡初妄作，狼狈坐虚名。贼势虽亡命，君心实好生。不知他日事，谁筑受降城。","dynasty":"宋代","title":"壬午杂诗"}
{"author":"杨冠卿","content":"已分依人老，犹期振袂不。有愁供白发，无力买青山。北驾方传跸，西师已度关。孤臣忧国泪，东首落余潸。","dynasty":"宋代","title":"壬午杂诗"}
{"author":"杨冠卿","content":"少年学书剑，矫首睨八荒。阊阖记昔游，霞佩高颉颃。一跌下青云，意气久不扬。乞取平头奴，提携古锦囊。归钓富春濑，濯缨歌沧浪。","dynasty":"宋代","title":"壬寅夏五月将治严陵之装欲用李长吉故事买奚"}
{"author":"杨冠卿","content":"雪色迷江国，人谁入蔡城。窗虚元自白，梅破不胜清。佳客苦难唤，清尊只细倾。吾衰便静退，不忍浪谈兵。","dynasty":"宋代","title":"塞上雪中"}
{"author":"杨冠卿","content":"白发将军夜枕戈，楼兰未斩奈愁何。挑灯看剑泪如洗，那听萧萧易水歌。","dynasty":"宋代","title":"塞上与郑将夜饮"}
{"author":"杨冠卿","content":"几年京洛暗胡尘，老上龙庭恨未焚。安得君王倚天剑，提携直上决浮云。","dynasty":"宋代","title":"塞上与郑将夜饮"}
{"author":"杨冠卿","content":"饮飞挟宸舟，彩鷁粲云母。波涵太液秋，影动灵鼍吼。观云棹水撷菱蕖，冯夷击鼓群龙趍。飘飘仙袂随风举，帝怜飞燕结缨裾。当时得意更深眷，承恩日在昭阳殿。兹游奇绝冠平生，三十六宫俱健羡。","dynasty":"宋代","title":"三辅黄图载赵飞燕太液池结裾游宋公鸡跖载飞"}
{"author":"杨冠卿","content":"瑶池翠水波粼粼，日暮寒生碧草春。阿娇厌貯黄金屋，来歌送远归风曲。仙乎去故而就新，歌声嘹亮遏行云。黄鹄一去无消息，入间有情泪沾臆。","dynasty":"宋代","title":"三辅黄图载赵飞燕太液池结裾游宋公鸡跖载飞"}
{"author":"杨冠卿","content":"游子莫何之，揽衣出京华。松舟逐桂檝，渺然下惊波。夜久群动息，明星耿斜河。维舟乱石间，步月前山阿。霞佩凌空仙，瑶章方咏歌。见我若旧识，问讯今如何。我欲从之游，长啸入云萝。可仰不可攀，高峰郁嵯峨。","dynasty":"宋代","title":"山阿步月吟"}
{"author":"杨冠卿","content":"绿叶巃嵷襯渥丹，疏林残雪尚班班。先驱特为东君至，怕向春风桃李间。","dynasty":"宋代","title":"山茶"}
{"author":"杨冠卿","content":"妾本良家子，嫁作商人妇。荡子去不归，幽闺长独守。平生松柏心，岁晚柯叶茂。飘絮乱因风，肯若道傍柳。朝来寻侄娣，典衣换春酒。邮签访水程，去问夫健否。白面谁家郎，下马清谿口。却立不肯前，邀妾相先后。宁知天壤间，贵贱从其偶。妾身虽同涂，妾心终不负。","dynasty":"宋代","title":"商妇吟"}
{"author":"杨冠卿","content":"青云年少欢娱地，脆弦繁筦东风里。金狨醉倚玉骢骄，归去画桥临绿水。钗梁斜亸云鬟坠，锦帐美人初睡起。促上红茵翻舞袂，春愁不展眉峰翠。","dynasty":"宋代","title":"少年乐用李贺韵"}
{"author":"杨冠卿","content":"十年袖里梅花句，梦绕江南烟雨村。今日相看更愁绝，天低云淡月黄昏。","dynasty":"宋代","title":"诗僧常不轻以梅花句得名于时雪后踏月相过论"}
{"author":"杨冠卿","content":"荒江落日孤鸿影，远趁幽人踏月来。雪屋云林淡相对，月边依约有寒梅。","dynasty":"宋代","title":"诗僧常不轻以梅花句得名于时雪后踏月相过论"}
{"author":"杨冠卿","content":"始觉躬耕晚，从谁话此情。但能安食息，敢复计声名。留滞烦书信，驱驰愧友生。有怀愁不尽，归鸟暮云横。","dynasty":"宋代","title":"始觉"}
{"author":"杨冠卿","content":"山郭萧条晚，秋堂窈窕深。轻寒笼暮霭，横吹度疏砧。丛竹深藏翠，孤云带晚阴。淹留有幽趣，不碍短长吟。","dynasty":"宋代","title":"适安旅次"}
{"author":"杨冠卿","content":"槛蒲行碧瘦，林叶得红深。客子倦长夜，居人催暮砧。风梢窗纸急，月转药栏阴。高枕已无睡，寒螿休苦吟。","dynasty":"宋代","title":"适安旅次"}
{"author":"杨冠卿","content":"翠团嘉树。杜宇呼春去。帘卷金泥凝望处。几点红薇香雨。等闲过了花时。殷勤来问酴醿。恰有一枝春在，画楼红日林西。","dynasty":"宋代","title":"清平乐"}
{"author":"杨冠卿","content":"红药翻阶。天香国艳，辉映楼台。解语浑如，三千粉黛，十二金钗。青鞋踏破苍苔。趁舞蝶、游蜂去来。宿粉偷香，也应难似，年少情怀。","dynasty":"宋代","title":"柳梢青"}
{"author":"杨冠卿","content":"金蕊飘残。江城秋晚，月冷霜寒。一种幽芳，雕冰镂玉，舞凤翔鸾。悠然静对南山。笑琼沼、鸳飞翠澜。小玉惊呼，太真娇困，俯槛慵看。","dynasty":"宋代","title":"前调（咏鸳鸯菊、双心而白、秋晚始开）"}
{"author":"杨冠卿","content":"归梦迢迢。分明曾见，舞遍云韶。解道相思，愁宽金钏，瘦损宫腰。觉来情绪无聊。正戌角、声翻丽谯。楚塞山长，巫阳人远，斗帐香消。","dynasty":"宋代","title":"前调（为丁明仲纪梦）"}
{"author":"杨冠卿","content":"论行藏。盍在凌烟阁上。”因次其韵妙墨龙蛇飞动，新词雪月交光。论文齿颊带冰霜。凤阁从来宫样。寿菊丛开三径，清姿高压群芳。折花聊尔问行藏。曾见横飞直上。","dynasty":"宋代","title":"西江月"}
{"author":"杨冠卿","content":"罗袜浪传仙子，宫梅休写华光。人言寿客饱经霜。不趁凡花入样。万玉森罗纱节，一枝剩有余芳。孤高肯使蝶蜂藏。特立甘泉顶上。","dynasty":"宋代","title":"前调"}
{"author":"杨冠卿","content":"昨梦钧天帝所，曾陪奏赋明光。玉除金蕊映秋霜。尽道宫花别样。妖额举行黄牢就，金莲衬步齐芳。舞鸾仪凤巧难藏。羞杀繁红陌上。","dynasty":"宋代","title":"前调（为丁明仲纪梦）"}
{"author":"杨冠卿","content":"“久诵公乐章，愿得从容笑语。”因举似离筵旧作，称赞久之。余谢不能。公子咈然不乐，命小吏呼姝丽十数辈至，围一方台而立，相与群唱，声甚凄楚。俄顷，歌者取金花青笺所书词展於台上。熟视字画，乃余作也。读未竟，一歌者从旁攫取词置袖中，举酒相劳苦云：“钗分金半股之句，朝夕诵之胡为念不及此耶。”公子云：“左验如此、奚事多逊。”抵掌一笑而寤，恍然不晓所谓。戏用其语，缀东坡引歌之绿波芳草路。别离记南浦。香云翦赠青丝缕。钗分金半股。钗分金半股。阳关一曲声凄楚。惹起离筵愁绪。梦魂拟逐征鸿未能。行云无定据。行云无定据。","dynasty":"宋代","title":"东坡引"}
{"author":"杨冠卿","content":"岁月如驰乌免飞。情怀著酒强支持。经年不见宫妆面，秾碧谁斟悲翠卮。江路晚，夕阳低。奚奴空负锦囊归。欲凭驿使传芳信，未放东风第一枝。","dynasty":"宋代","title":"鹧鸪天（次韵宝溪探梅未放）"}
{"author":"杨冠卿","content":"晚起倦梳妆，斜压翠鬟云鬓。手捻花枝辄笑，问青鸾音信。绣帘慵卷玉钩垂，风篁奏余韵。灯火黄昏院落，报雕鞍人近。","dynasty":"宋代","title":"好事近（代人书扇）"}
{"author":"杨冠卿","content":"烟波渺涉白鸥双，远树微红襯夕阳。坐久江风起苹末，冯夷借我一襟凉。","dynasty":"宋代","title":"水亭晚坐"}
{"author":"杨冠卿","content":"轻风透幕罗衾薄，满萼娇红缀小桃。明月对愁萦锦字，断弦空暗紫檀槽。","dynasty":"宋代","title":"四纹四时"}
{"author":"杨冠卿","content":"冰盘莹静风帘阖，酪粉尝残日影曛。棱枕印红斜玉颊，碧衫揎袖整轻云。","dynasty":"宋代","title":"四纹四时"}
{"author":"杨冠卿","content":"纹簟浥香余汗粉，绿眉攒恨旧愁新。焚香夜拜初生月，暮色窗纱薄雾匀。","dynasty":"宋代","title":"四纹四时"}
{"author":"杨冠卿","content":"霜惊叶落催寒晓，梦破人愁觉夜长。香暗折梅初点玉，镜鸾呵手试新妆。","dynasty":"宋代","title":"四纹四时"}
{"author":"杨冠卿","content":"总章备物严秋乡，尊祖合同规汶上。宰臣恭肃相明禋，精意潜交通肸蚃。殊庭朝荐燎烟升，阴云剥落天日明。百神骏奔风马下，休嘉协应年谷成。","dynasty":"宋代","title":"祀明堂"}
{"author":"杨冠卿","content":"绵绵瓜瓞，莫莫葛藟。周公之孙，齐侯之子。","dynasty":"宋代","title":"崧高诗为九江赵使君寿"}
{"author":"杨冠卿","content":"柔惠且直，小心翼翼。王亲命之，南国是式。","dynasty":"宋代","title":"崧高诗为九江赵使君寿"}
{"author":"杨冠卿","content":"尽瘁以仕，不懈于位。四方于宣，南国之纪。","dynasty":"宋代","title":"崧高诗为九江赵使君寿"}
{"author":"杨冠卿","content":"之纲之纪，允文允武。荆舒是懲，四方无侮。","dynasty":"宋代","title":"崧高诗为九江赵使君寿"}
{"author":"杨冠卿","content":"白雨濯青山，孤云霭余姿。溶溶荒江水，近岸生清漪。扶舆出城府，眷此幽人期。茅茨倚林麓，秀薄相参差。欣兹暂解带，虚白明朝曦。向来旅穷徼。相逢辄顾知，觞酒相淋漓。春风不日去，淹留我何为。","dynasty":"宋代","title":"赴城南隐居小集"}
{"author":"杨冠卿","content":"春山愁对修眉绿。春衫谁为裁冰縠。日暮倚阑干。不禁烟雾寒。湖边归去路。犹记传觞处。往事等空花。客心惊岁华。","dynasty":"宋代","title":"菩萨蛮·春山愁对修眉绿"}
{"author":"杨冠卿","content":"渡江天马龙飞，翠华小驻兴王地。石城钟阜，雄依天堑，鼎安神器。鳷鹊楼高，建章宫阔，玉绳低坠。望郁葱佳气，非烟非雾，方呈瑞、璇霄际。貔虎云屯羽卫。壮金汤、更隆国势。天骄胆落，狼烽书熄，玉门晏闭。祗谒陵园，长安□远，中兴可冀。笑六朝旧事，空随流水，千古恨、无人记。","dynasty":"宋代","title":"水龙吟（金陵作）"}
{"author":"杨冠卿","content":"银叶香销暑簟清。枕鸳醉倚玉钗横。起来红日半窗明。多病情怀无可奈，惜花天气恼余酲。瑶琴谁弄晓莺声。","dynasty":"宋代","title":"浣溪沙（次韩户侍）"}
{"author":"杨冠卿","content":"西征登陇首，薄暮有所思。所思郁不见，残云傍马飞。逢迎少壮非吾道，百壶且试开怀抱。黄帽青鞋归去来，桐花落地无人扫。","dynasty":"宋代","title":"唐刘云有所思云玉井苍苔古院深桐花落地无人"}
{"author":"杨冠卿","content":"月上天无云，树阴散扶疏。秋声生寂历，凉颸满吾庐。幸此尊有酒，敢歌食无鱼。陶然且一醉，世间各贤愚。","dynasty":"宋代","title":"秋怀十首微云淡河汉疏雨滴梧桐为韵"}
{"author":"杨冠卿","content":"柔惠且直，小心翼翼。王亲命之，南国是式。","dynasty":"宋代","title":"崧高诗为九江赵使君寿"}
{"author":"杨冠卿","content":"急桨冲烟去，奚奴唤不应。清吟继囊锦，妙句琢壶冰。天远暮云碧，江寒秋练澄。怀人心欲折，愁坐对青灯。","dynasty":"宋代","title":"王鸥盟别去久之有诗继韵"}
{"author":"杨冠卿","content":"极目云天意已舒，迎人草树绿扶疏。望中孤塔松江近，便有小船来卖鱼。","dynasty":"宋代","title":"自槜李至毗陵道中"}
{"author":"杨冠卿","content":"淮海棠阴已著行，却移小队入襄阳。江山尚带戎马气，斋合遽闻编简香。自昔声名满梁楚，向来为政压龚黄。风流高出山翁上，不用擎鞭问葛强。","dynasty":"宋代","title":"别襄阳帅"}
{"author":"杨冠卿","content":"野寺云山迥，人家烟火稀。水腥渔市近，帆落晚风微。拂树昏鸦去，迎船白鸟飞。吾生乐江海，犹恐与心违。","dynasty":"宋代","title":"港口"}
{"author":"杨冠卿","content":"昭琴不鼓任亏成，泽畔行吟且独醒。自信荣枯本同辙，谁云得丧有殊形。古今几见桑田变，日月常循昼夜经。去去来来只如此，风前别调不须听。","dynasty":"宋代","title":"琴久不作客问其敌戏为说偈"}
{"author":"杨冠卿","content":"饮飞挟宸舟，彩鹢粲云母。波涵太液秋，影动灵鼍吼。观云棹水撷菱蕖，冯夷击鼓群龙趍。飘飘仙袂随风举，帝怜飞燕结缨裾。当时得意更深眷，承恩日在昭阳殿。兹游奇绝冠平生，三十六宫俱健羡。","dynasty":"宋代","title":"三辅黄图载赵飞燕太液池结裾游宋公鸡蹠载飞燕太液池归风送远曲俱谓飞燕欲御风仙去杂用古语戏题于后其一"}
{"author":"杨冠卿","content":"洞口春深长薜萝。幽栖地僻少经过。一溪新绿涨晴波。惊梦觉来啼鸟近，惜春归去落花多。东风独倚奈愁何。","dynasty":"宋代","title":"浣溪沙"}
{"author":"杨冠卿","content":"阿{上弥下女}呕心儿，佩囊有奚奴。杜陵短褐翁，抄诗听小胥。我生味风雅，古人思与俱。家无儋石储，谁其供指呼。主翁居专城，雁鹜纷庭除。记史饱余闲，愿言假一夫。授以乌丝栏，副之玉蟾蜍。晴窗扫桐叶，细字蝇头书。","dynasty":"宋代","title":"从李使君假记室吏"}
{"author":"杨冠卿","content":"少年学书剑，矫首睨八荒。阊阖记昔游，霞佩高颉颃。一跌下青云，意气久不扬。乞取平头奴，提携古锦囊。归钓富春濑，濯缨歌沧浪。","dynasty":"宋代","title":"壬寅夏五月将治严陵之装欲用李长吉故事买奚奴负诗囊以归呈谷隐赵使君"}
{"author":"杨冠卿","content":"春涨一篙绿，江阔暮涛寒。龙骧万斛飞举，鲸饮酒杯宽。醉倚舵楼清啸，目送孤鸿杳霭，景意与俱闲。恍若驭风去，蓬岛旧家山。记吾庐，环翠竹，拱苍官。碧云信杳，谁为日日报平安。桂棹桃溪归後，流水落红香寂，春事想阑珊。赖有锦囊句，写向此中看。","dynasty":"宋代","title":"水调歌头·春涨一篙绿"}
{"author":"杨冠卿","content":"渡江天马龙飞，翠华小驻兴王地。石城钟阜，雄依天堑，鼎安神器。鳷鹊楼高，建章宫阔，玉绳低坠。望郁葱佳气，非烟非雾，方呈瑞、璇霄际。貔虎云屯羽卫。壮金汤、更隆国势。天骄胆落，狼烽书熄，玉门晏闭。祗谒陵园，长安□远，中兴可冀。笑六朝旧事，空随流水，千古恨、无人记。","dynasty":"宋代","title":"水龙吟（金陵作）"}
{"author":"杨冠卿","content":"扁舟夜泊蓼花丛，晓挂风帆苕水东。拟办盖头茅一把，十年湖海浪飘蓬。","dynasty":"宋代","title":"自仙潭治归舟呈王鸥盟"}
{"author":"杨冠卿","content":"春秧困深寒，夏穗仍愍雨。书来西江西，赤地扫瓜芋。墨数食指多，坐羞长袖舞。忧忧米如珠，南山采薇去。","dynasty":"宋代","title":"秋怀十首微云淡河汉疏雨滴梧桐为韵"}
{"author":"杨冠卿","content":"罗袜浪传仙子，宫梅休写华光。人言寿客饱经霜。不趁凡花入样。万玉森罗纱节，一枝剩有余芳。孤高肯使蝶蜂藏。特立甘泉顶上。","dynasty":"宋代","title":"前调"}
{"author":"杨冠卿","content":"春山愁对修眉绿。春衫谁为裁冰縠。日暮倚阑干。不禁烟雾寒。湖边归去路。犹记传觞处。往事等空花。客心惊岁华。","dynasty":"宋代","title":"菩萨蛮·春山愁对修眉绿"}
{"author":"杨冠卿","content":"万亿及秭，物其旨矣。此邦之人，云胡不喜。","dynasty":"宋代","title":"崧高诗为九江赵使君寿"}
{"author":"杨冠卿","content":"红尘着脚双鬓斑，折腰五斗真作难。巾车一去不复还，归卧柴桑紫翠间。东篱悠然见南山，欲辩忘言心自闲。","dynasty":"宋代","title":"古有採鞠茱萸篇而无一语及渊明长房旧事鞠茱"}
{"author":"杨冠卿","content":"弱水蓬山到者稀，凌空须仗羽轮飞。群仙拍手山头笑，笑我漂零胡不归。","dynasty":"宋代","title":"又用韵"}
{"author":"杨冠卿","content":"岁月如驰乌免飞。情怀著酒强支持。经年不见宫妆面，秾碧谁斟悲翠卮。江路晚，夕阳低。奚奴空负锦囊归。欲凭驿使传芳信，未放东风第一枝。","dynasty":"宋代","title":"鹧鸪天（次韵宝溪探梅未放）"}
{"author":"杨冠卿","content":"晚云暂垂阴，零露不成滴。邻墙几好树，叶下声策策。一灯同夜阑，此抱谁与适。前身岂壁鱼，甘擅文字癖。忧秋怀十首微云淡河汉疏雨滴梧桐为韵其九来抵揬人，衰怀小城孤。解园赖从事，几成小支梧。所忧岂其私，天高信难呼。努力加餐饭，世缘久崎岖。","dynasty":"宋代","title":"秋怀十首微云淡河汉疏雨滴梧桐为韵"}
{"author":"杨冠卿","content":"西北有高楼，氤氲临大路。飞檐转春风，绮窗鏁云雾。姣服者谁子，倾城此容与。娟娟长眉青，不受脂泽汙。娉婷惜不嫁，恐为荡子悮。写心汎清瑟，独不怨迟暮。","dynasty":"宋代","title":"西北有高楼"}
{"author":"杨冠卿","content":"柔惠且直，小心翼翼。王亲命之，南国是式。","dynasty":"宋代","title":"崧高诗为九江赵使君寿"}
{"author":"杨冠卿","content":"绵绵瓜瓞，莫莫葛藟。周公之孙，齐侯之子。","dynasty":"宋代","title":"崧高诗为九江赵使君寿"}
{"author":"杨冠卿","content":"急雨来排难，余蒸顿解严，时蜩鸣露柳，客燕度风帘。屈指秋无几，安心气自恬。夜凉都不寐，落月莹虚檐。","dynasty":"宋代","title":"甲申岁作"}
{"author":"杨冠卿","content":"永锡难老，眉寿保鲁。以佐天子，为周室辅。","dynasty":"宋代","title":"崧高诗为九江赵使君寿"}
{"author":"杨冠卿","content":"妾本良家子，嫁作商人妇。荡子去不归，幽闺长独守。平生松柏心，岁晚柯叶茂。飘絮乱因风，肯若道傍柳。朝来寻侄娣，典衣换春酒。邮签访水程，去问夫健否。白面谁家郎，下马清谿口。却立不肯前，邀妾相先后。宁知天壤间，贵贱从其偶。妾身虽同涂，妾心终不负。","dynasty":"宋代","title":"商妇吟"}
{"author":"杨冠卿","content":"天孙黼黻文，胶轕璇玑外。大巧本无为，女工卑组绘。胡为小儿女，缨弁杂环佩。庭罗{左饣右衍}饵香，设祠祈且拜。临池五彩丝，更结相连爱。","dynasty":"宋代","title":"天孙吟"}
{"author":"杨冠卿","content":"寂寞东坡对竹楼，两公陈迹是前修。津亭倚柁还商子，雪后独为江上游。","dynasty":"宋代","title":"齐安"}
{"author":"杨冠卿","content":"泽国春强半，馀寒燕子飞。绝知悬榻久，故作买舟归。岁月空荒老，行藏有是非。功名游戏尔，此意尚依稀。","dynasty":"宋代","title":"代别张宪其一"}
{"author":"杨冠卿","content":"问讯人间几日期，谓言何处是瑶池。玉杯饮罢梦中醉，不记神游话别时。","dynasty":"宋代","title":"记梦"}
{"author":"杨冠卿","content":"苍生喘未苏，买笔论孤愤，文采风流今尚存，毫发无遗恨。凄恻近长沙，地僻秋将尽。长使英雄泪满襟，天意高难问。","dynasty":"宋代","tags":"秋天，凭吊","title":"卜算子·秋晚集杜句吊贾傅"}
{"author":"杨冠卿","content":"点点更筹清夜徂，昏昏乡月琐窗虚。梦回忽听狂风雨，明日前村花更疏。","dynasty":"宋代","title":"归涂春晚"}
{"author":"杨冠卿","content":"荣枯已熟槐安境，妄幻敢藏鸿宝书。一节黑甜参已透，漆园胡蝶浪分疏。","dynasty":"宋代","title":"王干竹枕甚简古客有得之者为赋二绝"}
{"author":"杨冠卿","content":"乌免不停轨，蒹葭鬓已苍。囊空携古锦，赋未奏长杨。林下松风曲，炉边柏子香。朝昏作禅供，荣辱已俱忘。","dynasty":"宋代","title":"秋日怀松竹旧友"}
{"author":"杨冠卿","content":"窄窄山腰路，娟娟屋角花。谿回蔽修竹，鸥暖戏春沙。","dynasty":"宋代","title":"道间所见"}
{"author":"杨冠卿","content":"庭草凄馀碧，江风吹早寒。带围愁里减，诗律病中宽。隐几闲留客，迎门懒不冠。萧然有真处，未易俗人看。","dynasty":"宋代","title":"庭草"}
{"author":"杨冠卿","content":"荆扬春冬异风土，江北江南春冬花。跨马出郊时极目，应须美酒送生涯。","dynasty":"宋代","title":"春江极目"}
{"author":"杨冠卿","content":"珠宫贝阙天女孙，胶轕璇玑纬星辰。徕游河汉俪於神，神储崧岳生甫申。胸中文字觑天巧，黼黻帝躬临下民。","dynasty":"宋代","title":"天孙徕"}
{"author":"杨冠卿","content":"轻风透幕罗衾薄，满萼娇红缀小桃。明月对愁萦锦字，断弦空暗紫檀槽。","dynasty":"宋代","title":"四纹四时"}
{"author":"杨冠卿","content":"吟笺写就讯难通，人在千岩紫翠中。谈笑尊罍有余乐，交游气概压群公。忘年许缔金兰好，佳处何妨杖履同。我欲携琴坐花底，乞君妙曲奏松风。","dynasty":"宋代","title":"复用前韵且约携琴寻花下之盟"}
{"author":"杨冠卿","content":"神京千里雁书稀，关塞传闻驿骑飞。报道天骄遁沙漠，衮衣行从翠华归。","dynasty":"宋代","title":"次归耕堂稀字韵"}
{"author":"杨冠卿","content":"柔惠且直，小心翼翼。王亲命之，南国是式。","dynasty":"宋代","title":"崧高诗为九江赵使君寿"}
{"author":"杨冠卿","content":"畴昔持衡水鉴清，议刑今去刻为明。坐令几阁文书静，驯致斋居狱讼平。疏阔汉朝新禁网，风流廷尉旧家声。哀穷悼屈心如砥，应笑张汤有重轻。","dynasty":"宋代","title":"代秦干上刑部张尚书"}
{"author":"杨冠卿","content":"君王神武不恬兵，气詟中原一扫平。可笑西江喜归客，便装行橐待还京。","dynasty":"宋代","title":"读亲征诏其二"}
{"author":"杨冠卿","content":"急雨来排难，馀蒸顿解严。时蜩鸣露柳，客燕度风帘。屈指秋无几，安心气自恬。夜凉都不寐，落月莹虚檐。","dynasty":"宋代","title":"甲申岁作其二"}
{"author":"杨冠卿","content":"青藜照天禄，宝炬分金莲。荣遇不可期，膏火徒自煎。檠短无馀辉，囊空无留钱。一灯假邻壁，三冬废尘编。残膏许沾丐，继晷欣穷年。","dynasty":"宋代","title":"谢人惠油炭其一"}
{"author":"杨冠卿","content":"莺语丁宁隔晓窗，露翻红药斗新妆。玉笙莫作相思调，犹恐春归得见郎。","dynasty":"宋代","title":"无题"}
{"author":"杨冠卿","content":"干将补弊履，铅刀割全牛。千金市骏骨，鼓车役骅骝。薛烛已云远，伯乐不可求。此理难致诘，吾其赋归休。","dynasty":"宋代","title":"怀古"}
{"author":"杨冠卿","content":"羊裘晦山泽，貂蝉等鸿毛。直钩道可行，一钓联六鳌。","dynasty":"宋代","title":"题郭季宽晓耕宿钓二图"}
{"author":"杨冠卿","content":"夜雨急复疏，檐溜秋声滴。虚堂梦乍惊，青灯余四壁。牢愁推不去，濁酒讵能涤。蒲萄出西凉，瓶耻无余沥。兀坐倚枯木，栖心寄禅寂。","dynasty":"宋代","title":"秋夜对酒用前韵"}
{"author":"杨冠卿","content":"山泽有臞儒，骨相无食肉。平生藜苋肠，愧负诗书腹。碧涧掇香芹，雕盘堆苜蓿。艰苦谋一饱，未免穷途哭。君今食万钱，肥甘非不足。味厌五侯鲭，嘉蔬列琼玉。云自楚中来，芳辛有余馥。一笑下箸空，鲸饮荐醽醁。吟余诗思清，如行湘水曲。湘君不复见，直欲跨黄鹄。","dynasty":"宋代","title":"楚有{蕱肖换旱}菜色洁而味辛夜对吴监丞饮饮"}
{"author":"杨冠卿","content":"古榕夹道周，老干参天碧。溜雨四十围，下视庭前柏。垂根相勾联，敷荫接南国。凌寒不改柯，阅人如过客。山空秋月明，路远车尘寂。清游记昨梦，危坐倚孤石。矫首睇云萝，双凫生羽冀。","dynasty":"宋代","title":"九月二十一夜梦至乱山丛石间出憩道傍拂石坐"}
{"author":"杨冠卿","content":"待得春归人亦归，风花撩乱扑征衣。清香十里荼蘼路，零落珠幢对晚晖。","dynasty":"宋代","title":"归涂春晚"}
{"author":"杨冠卿","content":"一笑回眸百媚生。娇羞佯不语，艳波横。缓移莲步绕阶行。凝情久，幽怨吒银筝。些事那回曾。水晶双枕冷，簟纹平。窥人燕子苦无情。惊梦断，何处觅云行。","dynasty":"宋代","title":"小重山"}
{"author":"杨冠卿","content":"月上天无云，树阴散扶疏。秋声生寂历，凉颸满吾庐。幸此尊有酒，敢歌食无鱼。陶然且一醉，世间各贤愚。","dynasty":"宋代","title":"秋怀十首微云淡河汉疏雨滴梧桐为韵"}
{"author":"杨冠卿","content":"寒甚王亲驾，春归虏请和。北军方拥众，小戍或投戈。形势中朝壮，衰离伪境多。燕云可中裂，岂限白沟河。","dynasty":"宋代","title":"壬午杂诗"}
{"author":"杨冠卿","content":"平生忠义不忘君，末路升沈付九原。千古神交真未泯，一时人事可重论。摩挲醉眼朝廷在，消息他乡弟妹存。独阅遗编堪堕泪，秋窗灯火雨昏昏。","dynasty":"宋代","title":"读杜工部集"}
{"author":"杨冠卿","content":"畴昔持衡水鉴清，议刑今去刻为明。坐令几阁文书静，驯致斋居狱讼平。疏阔汉朝新禁网，风流廷尉旧家声。哀穷悼屈心如砥，应笑张汤有重轻。","dynasty":"宋代","title":"代秦干上刑部张尚书"}
{"author":"杨冠卿","content":"始觉躬耕晚，从谁话此情。但能安食息，敢复计声名。留滞烦书信，驱驰愧友生。有怀愁不尽，归鸟暮云横。","dynasty":"宋代","title":"始觉"}
{"author":"杨冠卿","content":"囊空未办买山钱，壮志随人祗自怜。千里乡关愁梦里，几年踪迹瘴江边。回谿重困南抟翼，异县还寻东去船。何日苍崖结茅屋，与君风雨对床眠。","dynasty":"宋代","title":"顷岁如番禺与庆传十六兄遇上饶后五年胥会於"}
{"author":"杨冠卿","content":"烟波渺涉白鸥双，远树微红襯夕阳。坐久江风起苹末，冯夷借我一襟凉。","dynasty":"宋代","title":"水亭晚坐"}
{"author":"杨冠卿","content":"西风寒岩鞠蕊斑，索米长安得路难。投林倦翼蚤知还，袖手归来三径间。云屏万叠匡庐山，鹤唳猿啼千古闲。","dynasty":"宋代","title":"又渔社李先生宠以和篇复用韵其二采菊"}
{"author":"杨冠卿","content":"饥来讵堪忍，振履商颂歌。时人不料理，政可著岩阿。喻龟且曳尾，劝公无渡河。一朝失脚去，宁得此婆娑。","dynasty":"宋代","title":"秋怀十首微云淡河汉疏雨滴梧桐为韵其四"}
{"author":"杨冠卿","content":"子真千载士，流风凛然存。襟期辈古人，喜见云礽孙。客里青灯连夜语，痛饮忘形到尔汝。欣髯一笑倚胡床，浩歌赤壁凌云句。枫叶荻花秋，送客令人愁。挽君君不留，今日具扁舟。我欠盖头茅一把，何时去结鸡豚社。泽畔行吟醉复醒，共看属玉双飞下。","dynasty":"宋代","title":"别郑大用于浔阳"}
{"author":"杨冠卿","content":"青藜照天禄，宝炬分金莲。荣遇不可期，膏火徒自煎。檠短无余辉，囊空无留钱。一灯假邻壁，三冬废尘编。残膏许沾丐，继晷欣穷年。","dynasty":"宋代","title":"谢人惠油炭"}
{"author":"杨冠卿","content":"暂解征骖野水湄，卷衣上马夜何其。客愁政自不堪说，残月一声闻子规。","dynasty":"宋代","title":"归涂春晚"}
{"author":"杨冠卿","content":"著作承明近玉堂，云何持节尚为郎。运储巧思蜀诸葛，揽辔澄清汉范滂。自昔谋猷资启沃，於今军国欠平章。商岩事业公须继，好趁春风朝未央。","dynasty":"宋代","title":"与金陵傅漕余预乡荐时傅兄持文衡"}
{"author":"杨冠卿","content":"欢悰凭浅酌，衰相怯单衣。诗向贫中好，春从雨际归。气寒忧麦瘦，桑湿恐蚕饥。豫学田园计，他时恐愿违。","dynasty":"宋代","title":"即事其一"}
{"author":"杨冠卿","content":"黍稷彧彧，去其螟螣。实维丰年，我庾维亿。","dynasty":"宋代","title":"崧高诗为九江赵使君寿"}
{"author":"杨冠卿","content":"攲岩松桧转龙蛇，洞户仙人字少霞。炯炯长眉非是画，翠翘斜倚碧桃花。","dynasty":"宋代","title":"记梦其一"}
{"author":"杨冠卿","content":"元戎小队出郊坰，落絮游丝亦有情。纵酒欲谋良夜醉。系帆何惜片时程。","dynasty":"宋代","title":"同张帅出郊客有欲别去者作诗留之"}
{"author":"杨冠卿","content":"岁月如驰乌免飞。情怀著酒强支持。经年不见宫妆面，秾碧谁斟悲翠卮。江路晚，夕阳低。奚奴空负锦囊归。欲凭驿使传芳信，未放东风第一枝。","dynasty":"宋代","title":"鹧鸪天（次韵宝溪探梅未放）"}
{"author":"杨冠卿","content":"寒蝉初停号，客燕催将归。吾亦客一世，去此复焉依。敛袵听物变，著书明化机。深参漆园史，渠语甚精微。","dynasty":"宋代","title":"秋怀十首微云淡河汉疏雨滴梧桐为韵"}
{"author":"杨冠卿","content":"冰盘莹静风帘阖，酪粉尝残日影曛。棱枕印红斜玉颊，碧衫揎袖整轻云。","dynasty":"宋代","title":"四纹四时"}
{"author":"杨冠卿","content":"白雨濯青山，孤云霭余姿。溶溶荒江水，近岸生清漪。扶舆出城府，眷此幽人期。茅茨倚林麓，秀薄相参差。欣兹暂解带，虚白明朝曦。向来旅穷徼。相逢辄顾知，觞酒相淋漓。春风不日去，淹留我何为。","dynasty":"宋代","title":"赴城南隐居小集"}
{"author":"杨冠卿","content":"湖山春花杏花稀，柳絮漫空作雪飞。横槊赋诗有余暇，不妨倒载送春归。","dynasty":"宋代","title":"次归耕堂稀字韵"}
{"author":"杨冠卿","content":"忽忆前时小院归，杏花墙角两三枝。夜香烧断黄昏月，缥缈邻家玉笛吹。","dynasty":"宋代","title":"绝句"}
{"author":"杨冠卿","content":"已分依人老，犹期振袂不。有愁供白发，无力买青山。北驾方传跸，西师已度关。孤臣忧国泪，东首落余潸。","dynasty":"宋代","title":"壬午杂诗"}
{"author":"杨冠卿","content":"秋风不肯来，如挽弓百斤。忽然径排户，态度殊不文。方深裘褐忧，暮雨低行云。焚香快熟睡，梦破尚微曛。","dynasty":"宋代","title":"秋怀十首微云淡河汉疏雨滴梧桐为韵"}
{"author":"杨冠卿","content":"子真千载士，流风凛然存。襟期辈古人，喜见云礽孙。客里青灯连夜语，痛饮忘形到尔汝。欣髯一笑倚胡床，浩歌赤壁凌云句。枫叶荻花秋，送客令人愁。挽君君不留，今日具扁舟。我欠盖头茅一把，何时去结鸡豚社。泽畔行吟醉复醒，共看属玉双飞下。","dynasty":"宋代","title":"别郑大用于浔阳"}
{"author":"杨冠卿","content":"囊空未办买山钱，壮志随人祗自怜。千里乡关愁梦里，几年踪迹瘴江边。回谿重困南抟翼，异县还寻东去船。何日苍崖结茅屋，与君风雨对床眠。","dynasty":"宋代","title":"顷岁如番禺与庆传十六兄遇上饶后五年胥会於"}
{"author":"杨冠卿","content":"风声不断天籁，钟韵初知日曛。人语惊飞幽鸟，马蹄踏破轻云。","dynasty":"宋代","title":"九里松六言"}
{"author":"杨冠卿","content":"宽作迟留计，难期岁月功。方惊鼠辈舞，未觉马群空。度暑苏病骨，涉秋悲候虫。长江二千里，只欠一帆风。","dynasty":"宋代","title":"病后暑退"}
{"author":"杨冠卿","content":"翠帘昼卷。庭花日影初转。酒力未醒，眉黛还敛。停歌扇。背画阑倚遍。情无限。怅韶华又晚。锦鞯去后，愁宽珠袖金钏。碧云信远。难托西楼雁。空写银筝怨。肠欲断。更落红万点。","dynasty":"宋代","title":"垂丝钓"}
{"author":"杨冠卿","content":"飞云障碧江天暮。杏花帘幕黄昏雨。翠袖怯春寒。有人愁倚阑。天涯芳草路。目送征鸿去。人远玉关长。尺书难寄将。","dynasty":"宋代","title":"菩萨蛮（春日呈安国舍人）"}
{"author":"杨冠卿","content":"娇莺恰恰啼，过水翻回去。欲共诉芳心，故绕池边树。人去绮窗闲，弦断秦筝柱。百啭听新声，总是伤心处。","dynasty":"宋代","title":"生查子（闻莺用竹坡韵）"}
{"author":"杨冠卿","content":"消瘦不胜寒，独立江南路。罗袜暗生尘，不见凌波步。兰佩解鸣榼，往事凭谁诉。一纸彩云笺，好寄青鸾去。","dynasty":"宋代","title":"前调（忠甫持梅水仙砑笺索词）"}
{"author":"杨冠卿","content":"潇湘日暮时，倚棹蒹葭浦。不见独醒人，愁对湘妃语。璧月送归云，一叶莲舟兴。宝瑟奏清商，波底鱼龙舞。","dynasty":"宋代","title":"前调（赋湘妃鼓瑟笺，湘妃泛莲叶，上有片云擎月）"}
{"author":"杨冠卿","content":"洞口春深长薜萝。幽栖地僻少经过。一溪新绿涨晴波。惊梦觉来啼鸟近，惜春归去落花多。东风独倚奈愁何。","dynasty":"宋代","title":"浣溪沙"}
{"author":"杨冠卿","content":"银叶香销暑簟清。枕鸳醉倚玉钗横。起来红日半窗明。多病情怀无可奈，惜花天气恼余酲。瑶琴谁弄晓莺声。","dynasty":"宋代","title":"浣溪沙（次韩户侍）"}
{"author":"杨冠卿","content":"渔舟簇簇。西塞山前宿。流水落红香远，春江涨、葡萄绿。蕲竹。奏新曲。惊回幽梦独。却把渔竿远去，骑鲸背、钓璜玉。","dynasty":"宋代","title":"霜天晓角（次韵李次山提举渔社词）"}
{"author":"杨冠卿","content":"渡江天马龙飞，翠华小驻兴王地。石城钟阜，雄依天堑，鼎安神器。鳷鹊楼高，建章宫阔，玉绳低坠。望郁葱佳气，非烟非雾，方呈瑞、璇霄际。貔虎云屯羽卫。壮金汤、更隆国势。天骄胆落，狼烽书熄，玉门晏闭。祗谒陵园，长安□远，中兴可冀。笑六朝旧事，空随流水，千古恨、无人记。","dynasty":"宋代","title":"水龙吟（金陵作）"}
{"author":"杨冠卿","content":"月冷花寒宫漏促。人在虚檐，玉体温无粟。弦断鸾胶还再续。娇云时霎情难足。解道双鸳愁独宿。宿翠偎红，蛱蝶元相逐。蓬海路遥天六六。终须伴我骑黄鹄。","dynasty":"宋代","title":"前调"}
{"author":"杨冠卿","content":"元戎小队出郊坰，落絮游丝亦有情。纵酒欲谋良夜醉。系帆何惜片时程。","dynasty":"宋代","title":"同张帅出郊客有欲别去者作诗留之"}
{"author":"杨冠卿","content":"千崖削苍壁，万仞临深渊。老翁立其傍，习惯若自然。笑歌惊波澜，步武生云烟。我欲从之游，结茅山之巅。举瓢酌天浆，醉拍洪崖肩。明月夜横玉，共看凌波仙。","dynasty":"宋代","title":"自马当而上至壶口三钟石苍崖壁立下瞰层渊湍"}
{"author":"杨冠卿","content":"岁月如驰乌兔飞。情怀著酒强支持。经年不见宫妆面，秾碧谁斟翡翠卮。江路晚，夕阳低。奚奴空负锦囊归。欲凭驿使传芳信，未放东风第一枝。","dynasty":"宋代","title":"鹧鸪天·岁月如驰乌兔飞"}
{"author":"杨冠卿","content":"纹簟浥香余汗粉，绿眉攒恨旧愁新。焚香夜拜初生月，暮色窗纱薄雾匀。","dynasty":"宋代","title":"四纹四时"}
{"author":"杨冠卿","content":"年少青云客，怀抱百忧宽。北窗醉卧春晓，归梦趁吴帆。来访鸱夷仙迹，极目平湖烟浪，万象一毫端。云海渺空阔，咫尺是蓬山。佩飞霞，囊古锦，几凭阑。赤城应有居士，凤举更龙蟠。待向玉霄东望，相与神游八极，身未似云闲。长剑倚天外，功业镜频看。","dynasty":"宋代","title":"前调（次吴斗南登云海亭）"}
{"author":"杨冠卿","content":"伤漂泊。负了花前期约。寒食清明都过却。愁怀无处著。晴日柳阴池阁。风絮斜穿帘幕。帘外秋千闲彩索。断肠人寂寞。","dynasty":"宋代","title":"谒金门（春暮有感）"}
{"author":"杨冠卿","content":"苍生喘未苏，买笔论孤愤，文采风流今尚存，毫发无遗恨。凄恻近长沙，地僻秋将尽。长使英雄泪满襟，天意高难问。","dynasty":"宋代","tags":"秋天，凭吊","title":"卜算子·秋晚集杜句吊贾傅"}
{"author":"杨冠卿","content":"绝嶂云烟乍有无，苍崖茅屋近何如。西风拍手唤征雁，恐有平安锦字书。","dynasty":"宋代","title":"自仙潭治归舟呈王鸥盟"}
{"author":"杨冠卿","content":"平头四十悮儒冠，独立西楼忧万端。两鬓飘萧半华发，羞将勋业镜频看。","dynasty":"宋代","title":"西楼"}
{"author":"杨冠卿","content":"诏语深醇告万方，便知九鼎不劳扛。波臣奔走扶黄屋，约束风涛过大江。","dynasty":"宋代","title":"读亲征诏其一"}
{"author":"杨冠卿","content":"饥来讵堪忍，振履商颂歌。时人不料理，政可著岩阿。喻龟且曳尾，劝公无渡河。一朝失脚去，宁得此婆娑。","dynasty":"宋代","title":"秋怀十首微云淡河汉疏雨滴梧桐为韵其四"}
{"author":"杨冠卿","content":"月上天无云，树阴散扶疏。秋声生寂历，凉飔满吾庐。幸此尊有酒，敢歌食无鱼。陶然且一醉，世间各贤愚。","dynasty":"宋代","title":"秋怀十首微云淡河汉疏雨滴梧桐为韵其六"}
{"author":"杨冠卿","content":"功业汾阳千载稀，龙庭单骑去如飞。笑谈整顿乾坤了，黄钺金钲奏凯归。","dynasty":"宋代","title":"次归耕堂稀字韵"}
{"author":"杨冠卿","content":"湖海三十载，穷观未见书。文章耻沿袭，体制薄浮虚。老去情怀恶，生平习气除。交亲应笑我，术业废三余。","dynasty":"宋代","title":"继朱叔谦所寄韵"}
{"author":"杨冠卿","content":"翠帘昼卷。庭花日影初转。酒力未醒，眉黛还敛。停歌扇。背画阑倚遍。情无限。怅韶华又晚。锦鞯去后，愁宽珠袖金钏。碧云信远。难托西楼雁。空写银筝怨。肠欲断。更落红万点。","dynasty":"宋代","title":"垂丝钓"}
{"author":"杨冠卿","content":"牛角横素书，春犁破朝雨。鸿鹄志安知，功名心自许。","dynasty":"宋代","title":"题郭季宽晓耕宿钓二图"}
{"author":"杨冠卿","content":"平生报国剑铓寒，万里漂流困一箪。贫剧方思毛义檄，归来却戴楚囚冠。解骖旧事无人继，恸哭穷涂祗自叹。倚伏循环知有待，春回寒谷在毫端。","dynasty":"宋代","title":"代秦干上刑部张尚书"}
{"author":"杨冠卿","content":"吟笺写就讯难通，人在千岩紫翠中。谈笑尊罍有余乐，交游气概压群公。忘年许缔金兰好，佳处何妨杖履同。我欲携琴坐花底，乞君妙曲奏松风。","dynasty":"宋代","title":"复用前韵且约携琴寻花下之盟"}
{"author":"杨冠卿","content":"玉妃夜宴瑶池冷。翩然飞下霓旌影。天阔水云长。风飘舞袖香。姑山人似旧。清压红梅瘦。同赁玉阑干。光摇银海寒。","dynasty":"宋代","title":"水调歌头（登石鼓合江亭）"}
{"author":"杨冠卿","content":"绰约风姿云雾衣，波心新月映明辉。更深折得清香去，烟霭不知何处归。","dynasty":"宋代","title":"题凌波采莲图"}
{"author":"杨冠卿","content":"松菊依然绕旧庐，西风归兴动鲈鱼。归来有酒辄成醉，旋摘秋园雨后蔬。","dynasty":"宋代","title":"次韵王鸥盟秋日郊居即事"}
{"author":"杨冠卿","content":"家声久矣愧长杨，浪说男儿志四方。鼎鼎百年半流落，悠悠万里益凄凉。羇怀岭表芙蓉幕，归梦江南云水乡。欲访匡庐近消息，试凭征雁到浔阳。","dynasty":"宋代","title":"游交广用帐干赵德纵韵"}
{"author":"杨冠卿","content":"客行无常期，远适亦有归。家人具膏沐，垢发幸一晞。可怜儿时面，坐受塞色欺。看镜恍如失，功名定何时。","dynasty":"宋代","title":"暮景"}
{"author":"杨冠卿","content":"人事悲欢里，交情冷暖中。山林催晚计，颜面久秋风。有传记耆旧，无书问子公。反关违世久，幽事亦匆匆。","dynasty":"宋代","title":"即事其二"}
{"author":"杨冠卿","content":"扁舟夜泊蓼花丛，晓挂风帆苕水东。拟办盖头茅一把，十年湖海浪飘蓬。","dynasty":"宋代","title":"自仙潭治归舟呈王鸥盟"}
{"author":"杨冠卿","content":"姑山鏁灵坛，千阜如堆玉。山回路转间，射亭见新筑。主人雅好事，借我南窗宿。一梦到无何，梦觉黄粱熟。","dynasty":"宋代","title":"麻姑山东涉千堆垅至射亭宿黄氏新馆"}
{"author":"杨冠卿","content":"山泽有臞儒，骨相无食肉。平生藜苋肠，愧负诗书腹。碧涧掇香芹，雕盘堆苜蓿。艰苦谋一饱，未免穷途哭。君今食万钱，肥甘非不足。味厌五侯鲭，嘉蔬列琼玉。云自楚中来，芳辛有余馥。一笑下箸空，鲸饮荐醽醁。吟余诗思清，如行湘水曲。湘君不复见，直欲跨黄鹄。","dynasty":"宋代","title":"楚有{蕱肖换旱}菜色洁而味辛夜对吴监丞饮饮"}
{"author":"杨冠卿","content":"夜明已赐虢国姊，曲肱又属东家丘。娱寝有人君得计，睡乡留我取通侯。","dynasty":"宋代","title":"王干竹枕甚简古客有得之者为赋二绝"}
{"author":"杨冠卿","content":"几年京洛暗胡尘，老上龙庭恨未焚。安得君王倚天剑，提携直上决浮云。","dynasty":"宋代","title":"塞上与郑将夜饮"}
{"author":"杨冠卿","content":"游子莫何之，揽衣出京华。松舟逐桂楫，渺然下惊波。夜久群动息，明星耿斜河。维舟乱石间，步月前山阿。霞佩凌空仙，瑶章方咏歌。见我若旧识，问讯今如何。我欲从之游，长啸入云萝。可仰不可攀，高峰郁嵯峨。","dynasty":"宋代","title":"山阿步月吟"}
{"author":"杨冠卿","content":"无家可耐异乡何，怪底愁边万感多。今夜雨昏山月暗，泪痕元不减金波。","dynasty":"宋代","title":"寒食雨中"}
{"author":"杨冠卿","content":"攲岩松桧转龙蛇，洞户仙人字少霞。炯炯长眉非是画，翠翘斜倚碧桃花。","dynasty":"宋代","title":"记梦其一"}
{"author":"杨冠卿","content":"阴崖冷彻骨，榾柮残无烟。号寒冰氏子，炙背思负暄。主君惠穷涂，施予无所偏。炉分天地春，力夺造化权。和气与俱游，死灰欣复然。","dynasty":"宋代","title":"谢人惠油炭"}
{"author":"杨冠卿","content":"羊裘晦山泽，貂蝉等鸿毛。直钩道可行，一钓联六鳌。","dynasty":"宋代","title":"题郭季宽晓耕宿钓二图"}
{"author":"杨冠卿","content":"春涨一篙绿，江阔暮涛寒。龙骧万斛飞举，鲸饮酒杯宽。醉倚柁楼清啸，目送孤鸿杳霭，景意与俱闲。恍若驭风去，蓬岛旧家山。记吾庐，环翠竹，拱苍官。碧云信杳，谁为日日报平安。桂棹桃溪归后，流水落红香寂，春事想阑珊。赖有锦囊句，写向此中看。","dynasty":"宋代","title":"水调歌头其一春日舟行"}
{"author":"杨冠卿","content":"南山白额虎，暴戾日以滋。纳诸罟擭中，食肉寝其皮。文狸外柔顺，玉面而丰肌。与世了无忤，奚亦遭危机。得非风味殊，尊俎之所宜。焚山猎兽者，是以罗致之。主翁厌肥甘，鼎食嗤群儿。殷勤筑糟丘，遣送持酒卮。于时腊将残，雪花一尺围。玉楼寒起粟，墨突晨未炊。得酒且大嚼，勿令儿辈知。","dynasty":"宋代","title":"甲辰季冬残腊大雪主人以糟玉面狸及尊酒为饷"}
{"author":"杨冠卿","content":"具能歌张仲宗目尽青天等句，音韵洪畅，听之慨然。戏用仲宗韵呈张君量府判薄暮垂虹去。正江天、残霞冠日，乱鸿遵渚。万顷云涛风浩荡，笑整羽轮飞渡。问弱水、神仙何处。翳凤骑麟思往事，记朝元、金殿闻钟鼓。环佩响，翠鸾舞。梦中失却江南路。待西风、长城饮马，朔庭张弩。目尽青天何时到，赢得儿童好语。怅未复、长陵抔土。西子五湖归去后，泛仙舟、尚许寻盟否。风袂逐，片帆举。","dynasty":"宋代","title":"贺新郎"}
{"author":"杨冠卿","content":"游子莫何之，揽衣出京华。松舟逐桂檝，渺然下惊波。夜久群动息，明星耿斜河。维舟乱石间，步月前山阿。霞佩凌空仙，瑶章方咏歌。见我若旧识，问讯今如何。我欲从之游，长啸入云萝。可仰不可攀，高峰郁嵯峨。","dynasty":"宋代","title":"山阿步月吟"}
{"author":"杨冠卿","content":"翠帘昼卷。庭花日影初转。酒力未醒，眉黛还敛。停歌扇。背画阑倚遍。情无限。怅韶华又晚。锦鞯去后，愁宽珠袖金钏。碧云信远。难托西楼雁。空写银筝怨。肠欲断。更落红万点。","dynasty":"宋代","title":"垂丝钓"}
{"author":"杨冠卿","content":"客行无常期，远适亦有归。家人具膏沐，垢发幸一晞。可怜儿时面，坐受塞色欺。看镜恍如失，功名定何时。","dynasty":"宋代","title":"暮景"}
{"author":"杨冠卿","content":"春涨一篙绿，江阔暮涛寒。龙骧万斛飞举，鲸饮酒杯宽。醉倚柁楼清啸，目送孤鸿杳霭，景意与俱闲。恍若驭风去，蓬岛旧家山。记吾庐，环翠竹，拱苍官。碧云信杳，谁为日日报平安。桂棹桃溪归后，流水落红香寂。春事想阑珊。赖有锦囊句，写向此中看。","dynasty":"宋代","title":"水调歌头（春日舟行）"}
{"author":"杨冠卿","content":"形胜访淮楚，骑鹤到扬州。春风十里帘幕，香霭小红楼。楼外长江今古，谁是济川舟楫，烟浪拍天浮。喜见紫芝宇，儒雅更风流。气吞虹，才倚马，烂银钩。功名年少余事，雕鹗几横秋。行演丝纶天上，环倚玉皇香案，仙袂揖浮丘。落笔惊风雨，润色焕皇猷。","dynasty":"宋代","title":"前调（赠维扬夏中玉）"}
{"author":"杨冠卿","content":"年少青云客，怀抱百忧宽。北窗醉卧春晓，归梦趁吴帆。来访鸱夷仙迹，极目平湖烟浪，万象一毫端。云海渺空阔，咫尺是蓬山。佩飞霞，囊古锦，几凭阑。赤城应有居士，凤举更龙蟠。待向玉霄东望，相与神游八极，身未似云闲。长剑倚天外，功业镜频看。","dynasty":"宋代","title":"前调（次吴斗南登云海亭）"}
{"author":"杨冠卿","content":"娇莺恰恰啼，过水翻回去。欲共诉芳心，故绕池边树。人去绮窗闲，弦断秦筝柱。百啭听新声，总是伤心处。","dynasty":"宋代","title":"生查子"}
{"author":"杨冠卿","content":"春山愁对修眉绿。春衫谁为裁冰縠。日暮倚阑干。不禁烟雾寒。湖边归去路。犹记传觞处。往事等空花。客心惊岁华。","dynasty":"宋代","title":"菩萨蛮·春山愁对修眉绿"}
{"author":"杨冠卿","content":"冰肌玉衬香绡薄。无言独倚阑干角。相见又还休。可堪归去愁。碧波溪上路。几阵黄昏雨。归去断人肠。纱厨枕簟凉。","dynasty":"宋代","title":"菩萨蛮·冰肌玉衬香绡薄"}
{"author":"杨冠卿","content":"东风恶。雪花乱舞穿帘幕。穿帘幕。寒侵绿绮，音断弦索。宫梅已破香红萼。梅妆想称伊梳掠。伊梳掠。十分全似，旧时京洛。","dynasty":"宋代","title":"忆秦娥·东风恶"}
{"author":"杨冠卿","content":"云垂幕。江天雪似杨花落。杨花落。翠衾不暖，晓寒偏觉。起来独倚西楼角。客怀无耐伤离索。伤离索。蛮笺欲寄，塞鸿难托。","dynasty":"宋代","title":"忆秦娥·云垂幕"}
{"author":"杨冠卿","content":"岁月如驰乌兔飞。情怀著酒强支持。经年不见宫妆面，秾碧谁斟翡翠卮。江路晚，夕阳低。奚奴空负锦囊归。欲凭驿使传芳信，未放东风第一枝。","dynasty":"宋代","title":"鹧鸪天·岁月如驰乌兔飞"}
{"author":"杨冠卿","content":"春涨一篙绿，江阔暮涛寒。龙骧万斛飞举，鲸饮酒杯宽。醉倚舵楼清啸，目送孤鸿杳霭，景意与俱闲。恍若驭风去，蓬岛旧家山。记吾庐，环翠竹，拱苍官。碧云信杳，谁为日日报平安。桂棹桃溪归後，流水落红香寂，春事想阑珊。赖有锦囊句，写向此中看。","dynasty":"宋代","title":"水调歌头·春涨一篙绿"}
{"author":"杨冠卿","content":"形胜访淮楚，骑鹤到扬州。春风十里帘幕，香霭小红楼。楼外长江今古，谁是济川舟楫，烟浪拍天浮。喜见紫芝宇，儒雅更风流。气吞虹，才倚马，烂银钩。功名年少馀事，雕鹗几横秋。行演丝纶天上，环倚玉皇香案，仙袂揖浮丘。落笔惊风雨，润色焕皇猷。","dynasty":"宋代","title":"水调歌头·形胜访淮楚"}
{"author":"杨冠卿","content":"秋色遽如许，客心徒自惊。盈盈露花泣，策策风树鸣。别影讵可吊，强怀不能平。轩车几时还，恻怆难为情。","dynasty":"宋代","title":"悲秋"}
{"author":"杨冠卿","content":"沄沄西江水，送我沙边舟。当时送行客，勉我无久留。晤言宛如昨，庭叶忽再秋。人生寸心违，何以消吾忧。","dynasty":"宋代","title":"悲秋"}
{"author":"杨冠卿","content":"北风无时休，荒山路绵绵。老马被吹扬，却立不肯前。我仆行且仆，竟日数里间。悠然欲何适，正坐归无田。","dynasty":"宋代","title":"北亭"}
{"author":"杨冠卿","content":"淮海棠阴已著行，却移小队入襄阳。江山尚带戎马气，斋合遽闻编简香。自昔声名满梁楚，向来为政压龚黄。风流高出山翁上，不用擎鞭问葛强。","dynasty":"宋代","title":"别襄阳帅"}
{"author":"杨冠卿","content":"子真千载士，流风凛然存。襟期辈古人，喜见云礽孙。客里青灯连夜语，痛饮忘形到尔汝。欣髯一笑倚胡床，浩歌赤壁凌云句。枫叶荻花秋，送客令人愁。挽君君不留，今日具扁舟。我欠盖头茅一把，何时去结鸡豚社。泽畔行吟醉复醒，共看属玉双飞下。","dynasty":"宋代","title":"别郑大用于浔阳"}
{"author":"杨冠卿","content":"宽作迟留计，难期岁月功。方惊鼠辈舞，未觉马群空。度暑苏病骨，涉秋悲候虫。长江二千里，只欠一帆风。","dynasty":"宋代","title":"病后暑退"}
{"author":"杨冠卿","content":"大江东南来，冯夷此其宫。群山各献状，奔走如游龙。将军万人杰，智勇摧奸凶。草木知威名，旗常纪丰功。庙食填兹土，楼阁何穹窿。我来拜灵祠，红日方曈曨。神乌集飞樯，雪波捲晴空。椒桂荐芳馨，精诚冀感通。谓言身半百，扁舟吾欲东。羞作贾胡留，愿借一帆风。","dynasty":"宋代","title":"泊舟富池乞灵祠下"}
{"author":"杨冠卿","content":"采采芙蓉华，集之以为裳。自从若耶谿，登于君子堂。馨香压纫兰，把玩卑琼芳。佩服古无斁，怀人思沅湘。","dynasty":"宋代","title":"採芙蓉词"}
{"author":"杨冠卿","content":"玉箫早入凉王墓，弓剑衣冠只同处。千年邂逅出人间，颜色声音幸如故。云门曲谱不分明，赵瑟齐竽各自名。传看乐府无人识，此箫收声甘弃掷。","dynasty":"宋代","title":"赤玉箫"}
{"author":"杨冠卿","content":"翠华忆昨临吴津，驾言直欲苏远民。三尺土阶茅不剪，舜循尧道慈而俭。姬公制国有常经，什一更除关市征。男畊女织余布粟，却笑二吾犹不足。","dynasty":"宋代","title":"除关征"}
{"author":"杨冠卿","content":"山泽有臞儒，骨相无食肉。平生藜苋肠，愧负诗书腹。碧涧掇香芹，雕盘堆苜蓿。艰苦谋一饱，未免穷途哭。君今食万钱，肥甘非不足。味厌五侯鲭，嘉蔬列琼玉。云自楚中来，芳辛有余馥。一笑下箸空，鲸饮荐醽醁。吟余诗思清，如行湘水曲。湘君不复见，直欲跨黄鹄。","dynasty":"宋代","title":"楚有{蕱肖换旱}菜色洁而味辛夜对吴监丞饮饮"}
{"author":"杨冠卿","content":"波澄青海无传箭，我公献纳纡皇眷。修严武备选车从，天下虽安不忘战。车如流水马如龙，甲耀日兮旌蔽空。搀枪荧惑不敢动，独任朔方无限功。天威震叠军声壮，会见龙庭焚老上。燕然碣石与天齐，为公重勒千丈碑。","dynasty":"宋代","title":"春大阅"}
{"author":"杨冠卿","content":"荆扬春冬异风土，江北江南春冬花。跨马出郊时极目，应须美酒送生涯。","dynasty":"宋代","title":"春江极目"}
{"author":"杨冠卿","content":"濛濛烟雨暗空山，骄马行春翠袖寒。待得春风捲云幕，却愁春色又阑珊。","dynasty":"宋代","title":"春雨未霁有载歌姬游道场山者"}
{"author":"杨冠卿","content":"精忠贯日古来稀，帷幄从容扈六飞。风虎云龙方际会，故乡未许我公归。","dynasty":"宋代","title":"次归耕堂稀字韵"}
{"author":"杨冠卿","content":"神京千里雁书稀，关塞传闻驿骑飞。报道天骄遁沙漠，衮衣行从翠华归。","dynasty":"宋代","title":"次归耕堂稀字韵"}
{"author":"杨冠卿","content":"功业汾阳千载稀，龙庭单骑去如飞。笑谈整顿乾坤了，黄钺金钲奏凯归。","dynasty":"宋代","title":"次归耕堂稀字韵"}
{"author":"杨冠卿","content":"湖山春花杏花稀，柳絮漫空作雪飞。横槊赋诗有余暇，不妨倒载送春归。","dynasty":"宋代","title":"次归耕堂稀字韵"}
{"author":"杨冠卿","content":"绿帷深护黄金粟，妩媚似嫌红粉妆。年来不作广寒梦，喜对孤标时踞床。","dynasty":"宋代","title":"次李提举桂花韵"}
{"author":"杨冠卿","content":"人间初未识奇木，子落蟾宫秋政芳。托根底事在幽谷，要伴清都山水郎。","dynasty":"宋代","title":"次李提举桂花韵"}
{"author":"杨冠卿","content":"羊坂路岐险，燕巢生计疏。萍蓬三尺剑，衣钵一床书。叶露泣金井，檐牙挂玉钩。魂清了无寐，诗思不禁秋。","dynasty":"宋代","title":"次韵李提举秋日杂咏"}
{"author":"杨冠卿","content":"老去柴桑昼掩关，悠然得意在南山。忘言妙处无人解，目送孤鸿天际还。","dynasty":"宋代","title":"次韵王鸥盟秋日郊居即事"}
{"author":"杨冠卿","content":"不贪薏苡与明珠，曳屣狂歌信杖扶。谁道先生贫彻骨，先生清处若冰壶。","dynasty":"宋代","title":"次韵王鸥盟秋日郊居即事"}
{"author":"杨冠卿","content":"松菊依然绕旧庐，西风归兴动鲈鱼。归来有酒辄成醉，旋摘秋园雨后蔬。","dynasty":"宋代","title":"次韵王鸥盟秋日郊居即事"}
{"author":"杨冠卿","content":"囊锥脱颖久峥嵘，剑气干霄恨莫平。江左方思见王导，儿曹谁敢吏渊明。悲秋欲赋情难极，忧国忘言酒细倾。高卧东山岁将晚，何如一起为苍生。","dynasty":"宋代","title":"次韵王宣干秋怀"}
{"author":"杨冠卿","content":"楼石山前薝蔔花，品题从昔属诗家。君看五字齐梁句，句好当令屈宋衙。","dynasty":"宋代","title":"次韵叶无咎栀子花"}
{"author":"杨冠卿","content":"百斛龙文鼎可扛，挥毫曾寄碧油幢。酒兵若有三千崎，肯向诗坛筑受降。","dynasty":"宋代","title":"从郭中隐觅酒併呈张君量"}
{"author":"杨冠卿","content":"阿{上弥下女}呕心儿，佩囊有奚奴。杜陵短褐翁，抄诗听小胥。我生味风雅，古人思与俱。家无儋石储，谁其供指呼。主翁居专城，雁鹜纷庭除。记史饱余闲，愿言假一夫。授以乌丝栏，副之玉蟾蜍。晴窗扫桐叶，细字蝇头书。","dynasty":"宋代","title":"从李使君假记室吏"}
{"author":"杨冠卿","content":"泽国春强半，余寒燕子飞。绝知悬榻久，故作买舟归。岁月空荒老，行藏有是非。功名游戏尔，此意尚依稀。","dynasty":"宋代","title":"代别张宪"}
{"author":"杨冠卿","content":"老去安为客，春来不着家。江湖遂良觌，身世入长嗟。处死宁无地，谋生信有涯。分携感时节，杨柳又藏鸦。","dynasty":"宋代","title":"代别张宪"}
{"author":"杨冠卿","content":"畴昔持衡水鉴清，议刑今去刻为明。坐令几阁文书静，驯致斋居狱讼平。疏阔汉朝新禁网，风流廷尉旧家声。哀穷悼屈心如砥，应笑张汤有重轻。","dynasty":"宋代","title":"代秦干上刑部张尚书"}
{"author":"杨冠卿","content":"平生报国剑铓寒，万里漂流困一箪。贫剧方思毛义檄，归来却戴楚囚冠。解骖旧事无人继，恸哭穷涂祗自叹。倚伏循环知有待，春回寒谷在毫端。","dynasty":"宋代","title":"代秦干上刑部张尚书"}
{"author":"杨冠卿","content":"窄窄山腰路，娟娟屋角花。谿回蔽修竹，鸥暖戏春沙。","dynasty":"宋代","title":"道间所见"}
{"author":"杨冠卿","content":"缘云梯迳穿林麓，岁晚山寒风折木。司花为我发春妍，繁红几树惊愁目。有美人兮在空谷，似笑漫山总粗俗。淡烟疏雨罗浮村，万里相将跨黄鹄。","dynasty":"宋代","title":"冬半山间忽见桃花客云江梅已芳且约一笑花下"}
{"author":"杨冠卿","content":"淳熙戊戌冬十月，恰似东风三月诗。冰霜不变沍寒色，溪壑次第回春姿。花情柳意已无耐，红英粉艳争纷披。道傍牛喘不复问，欲了公事真痴儿。","dynasty":"宋代","title":"冬十月百卉尽劳"}
{"author":"杨冠卿","content":"天子除戎戒不虞，修车备器会东都。羽林忆昨厌弓矢，剡木弦弧儿戏尔。我公号令何精明，武库森严耀五丘。威震天骄奠京邑，繇汉以来真鲜及。","dynasty":"宋代","title":"都作院"}
{"author":"杨冠卿","content":"平生忠义不忘君，末路升沈付九原。千古神交真未泯，一时人事可重论。摩挲醉眼朝廷在，消息他乡弟妹存。独阅遗编堪堕泪，秋窗灯火雨昏昏。","dynasty":"宋代","title":"读杜工部集"}
{"author":"杨冠卿","content":"诏语沈醇告万方，便知九鼎不劳扛。波巨奔走扶黄屋，约束风涛过大江。","dynasty":"宋代","title":"读亲征诏"}
{"author":"杨冠卿","content":"君王神武不恬兵，气讋中原一扫平。可笑西江喜归客，便装行橐待还京。","dynasty":"宋代","title":"读亲征诏"}
{"author":"杨冠卿","content":"忧世终何补，忠怀怅不平。收回长太息，翻作短歌行。是事且复置，今人谁可盟。湘中千树橘，墨墨了余生。","dynasty":"宋代","title":"读书"}
{"author":"杨冠卿","content":"欲系孤舟日已斜，秋霜一岸著蒹葭。若为唤得愁魂醒，柱杖穿沙寻酒家。","dynasty":"宋代","title":"渡口"}
{"author":"杨冠卿","content":"吟笺写就讯难通，人在千岩紫翠中。谈笑尊罍有余乐，交游气概压群公。忘年许缔金兰好，佳处何妨杖履同。我欲携琴坐花底，乞君妙曲奏松风。","dynasty":"宋代","title":"复用前韵且约携琴寻花下之盟"}
{"author":"杨冠卿","content":"白雨濯青山，孤云霭余姿。溶溶荒江水，近岸生清漪。扶舆出城府，眷此幽人期。茅茨倚林麓，秀薄相参差。欣兹暂解带，虚白明朝曦。向来旅穷徼。相逢辄顾知，觞酒相淋漓。春风不日去，淹留我何为。","dynasty":"宋代","title":"赴城南隐居小集"}
{"author":"杨冠卿","content":"我车昔载脂，柳色初濯濯。甩归脱征骖，柳叶半黄落。恍然仅一梦，已费十晦朔。只应为客老，惘惘不自觉。","dynasty":"宋代","title":"感事"}
{"author":"杨冠卿","content":"野寺云山迥，人家烟火稀。水腥渔市近，帆落晚风微。拂树昏鸦去，迎船白鸟飞。吾生乐江海，犹恐与心违。","dynasty":"宋代","title":"港口"}
{"author":"杨冠卿","content":"河流决崑崙，微禹其为鱼。龙门虽已凿，犀栧孰可踰。老翁被发鬓如丝，临流欲渡将何之。妪止翁留翁勿渡，翁不妪从舍之去。中流凭一壶，意谓千金俱。一壶势莫支，千金沦其躯。壶兮壶兮翁之{左祟右}，鼍吼鲸吞方得意。曲终哀怨写箜篌，邻女为君双堕泪。","dynasty":"宋代","title":"公无渡河·河流决崑崙"}
{"author":"杨冠卿","content":"幽栖地僻经过少，花径不曾缘客扫。积雪飞霜此夜寒，不知明月为谁好。公来肯访浣花老，但话宿昔伤怀抱。忽忆两京梅发时，巡檐索共梅花笑。","dynasty":"宋代","title":"古梅"}
{"author":"杨冠卿","content":"渥窪天马倈，虎脊而龙膺。追电籋浮云，灭没如流星。络以黄金鞿，闲之白玉京。王良骖帝御，望舒引前旌。朝踏交河冰，暮清瀚海尘。归憩华山阳，谈笑静甲兵。胡为刍豆拘，下与驽骀并。羊肠困九折，盐车絷长缨。悬金方市骏，引脰聊一鸣。伯乐肯回顾，价其十倍增。","dynasty":"宋代","title":"古意"}
{"author":"杨冠卿","content":"落英拾秋鞠，委佩纫芳兰。以其清且芬，可服仍可餐。吴茱味苦辛，奚亦登君盘。囊纱萦臂玉，恍记汝南山。黄鹄招不来，仙子何时还。","dynasty":"宋代","title":"古有採鞠茱萸篇而无一语及渊明长房旧事鞠茱"}
{"author":"义净","content":"游，愁。赤县远，丹思抽。鹫岭寒风驶，龙河激水流。既喜朝闻日复日，不觉颓年秋更秋。已毕耆山本愿城难遇，终望持经振锡住神州。","dynasty":"唐代","title":"在西国怀王舍城（一三五七九言）"}
{"author":"义净","content":"标心之梵宇，运想入仙洲。婴痼乖同好，沈情阻若抽。叶落乍难聚，情离不可收。何日乘杯至，详观演法流。","dynasty":"唐代","title":"玄逵律师言离广府还望桂林去留怆然自述赠怀"}
{"author":"义净","content":"我行之数万，愁绪百重思。那教六尺影，独步五天陲。上将可陵师，匹士志难移。如论惜短命，何得满长祇.","dynasty":"唐代","title":"余以咸亨元年在西京寻听于时与并部处一法师…聊题两绝"}
{"author":"义净","content":"众美仍罗列，群英已古今。也知生死分，那得不伤心。","dynasty":"唐代","title":"西域寺"}
{"author":"义净","content":"百苦忘劳独进影，四恩在念契流通。如何未尽传灯志，溘然于此遇途穷。","dynasty":"唐代","title":"道希法师求法西域终于庵摩罗跋国后…聊题一绝"}
{"author":"徐有贞","content":"中秋月。月到中秋偏皎洁。偏皎洁，知他多少，阴晴圆缺。阴晴圆缺都休说，且喜人间好时节。好时节，愿得年年，常见中秋月。","dynasty":"明代","tags":"婉约，中秋节，月亮","title":"中秋月·中秋月"}
{"author":"徐有贞","content":"中秋月。月到中秋偏皎洁。偏皎洁，知他多少，阴晴圆缺。　阴晴圆缺都休说。且喜人间好时节。好时节。愿得年年，常见中秋月。","dynasty":"明代","title":"中秋月"}
{"author":"徐有贞","content":"阿阁何巍巍，高梁入穹苍。飞梯十二重，宛在天中央。上当北辰星，下见列宿光。清风流绮疏，祥云自飘扬。我时临其上，分明望四方。山河遥郁盘，宇宙何茫茫。威凤去已远，群鸢并翱翔。缅怀轩辕氏，徙倚徒徬徨。¤","dynasty":"明代","title":"感寓（三首）"}
{"author":"徐有贞","content":"结装远行游，驱车北燕路。九月气早寒，河冰已堪渡。朝别黄金台，夕过望诸墓。其人安在哉，风烟宛如故。我欲一吊之，凄然感中素。战国方力争，智士得乘势。出谋契君心，一中如巧注。胡为被谗间，而弗永终誉。况持孔孟术，十往不一遇。虽复逾岁年，何如亟归去。","dynasty":"明代","title":"感寓（三首）"}
{"author":"徐有贞","content":"男儿事征战，所愿树奇勋。奈何作奴隶，生死随将军。寇来不得击，寇去我始闻。顾惭腰间剑，空有星斗文。岂不为主用，坐与铅刀群。身犹执麾盖，茅土何时分。","dynasty":"明代","title":"古从军行（三首）"}
{"author":"徐有贞","content":"相逢红尘里，勒马共徘徊。笑语不及了，同行忽见催。问当何处去，明日上之回。","dynasty":"明代","title":"羽林子（三首）"}
{"author":"徐有贞","content":"少年骑骏马，意气两相骄。驰骋春风里，人看满渭桥。","dynasty":"明代","title":"少年乐"}
{"author":"徐有贞","content":"绛阙楼台拥，琪园竹树齐。飘裳鸲鹆舞，激管鹧鸪啼。自会春长在，那知日易西。依稀化人国，解使穆王迷。","dynasty":"明代","title":"拟唐宫行词乐（四首）"}
{"author":"徐有贞","content":"生平谬拟作真儒，消得闲官只著书。微火厝薪犹自若，一绳维木欲何如。秋来忽动莼鲈兴，夜梦时寻水竹居。行止由天不由己，临风空复赋归欤。","dynasty":"明代","title":"迁秩之后闲居写怀"}
{"author":"徐有贞","content":"山下云连山上，溪西水接溪东。舟度白鸥飞处，人行绿树阴中。","dynasty":"明代","title":"题画（二首）"}
{"author":"徐有贞","content":"山路只通樵客，江村半是渔家。秋水矶边落雁，夕阳影里飞鸦。","dynasty":"明代","title":"题画（二首）"}
{"author":"徐有贞","content":"仙台接建章，御道入长杨。户户开妆镜，人人试舞裳。禽歌天上曲，树散月中香。更觅延生药，年年乐未央。","dynasty":"明代","title":"拟唐宫行词乐四首其一"}
{"author":"徐有贞","content":"太液洞高秋，晴波入晚游。露香荷气润，云白柳风柔。红袖争牵缆，黄门学棹舟。君王回顾笑，妃子唱《齐讴》。","dynasty":"明代","title":"拟唐宫行词乐四首其二"}
{"author":"徐有贞","content":"万岁春游罢，还来宴紫微。炉薰清宝席，烛影荡绡帏。王子吹龙管，仙妃舞羽衣。君心殊未乐，潜召念奴归。","dynasty":"明代","title":"拟唐宫行词乐四首其三"}
{"author":"徐有贞","content":"七月大火流，西风凉摵摵。熠耀飞荒除，络纬鸣虚壁。白露下漙漙，明星何历历。起视知夜深，斗柄当头直。披衣坐不寐，俯仰兴叹息。骎骎岁去逝，冉冉老将迫。人生天地间，还如逆旅客。一过不留名，徒生亦何益。","dynasty":"明代","title":"感寓三首其二"}
{"author":"徐有贞","content":"阿阁何巍巍，高梁入穹苍。飞梯十二重，宛在天中央。上当北辰星，下见列宿光。清风流绮疏，祥云自飘扬。我时临其上，分明望四方。山河遥郁盘，宇宙何茫茫。威凤去已远，群鸢并翱翔。缅怀轩辕氏，徙倚徒徬徨。","dynasty":"明代","title":"感寓三首其一"}
{"author":"徐有贞","content":"塞下日无事，安坐不快心。相呼出塞外，驰猎穷山林。俯身搏猛虎，翻身射飞禽。归来割鲜饮，班坐榆柳阴。举杯劝同旅，一一手自斟。笑谓灭寇还，为君日挥金。","dynasty":"明代","title":"古从军行三首其一"}
{"author":"徐有贞","content":"朝来射黄羊，驰逐出塞游。忽闻匈奴至，万骑寇幽州。被袍不及甲，肘挟双刃矛。飞身入重围，手取单于头。归来饮辕门，独耻非伐谋。","dynasty":"明代","title":"古从军行三首其二"}
{"author":"徐有贞","content":"男儿事征战，所愿树奇勋。奈何作奴隶，生死随将军。寇来不得击，寇去我始闻。顾惭腰间剑，空有星斗文。岂不为主用，坐与铅刀群。身犹执麾盖，茅土何时分。","dynasty":"明代","title":"古从军行三首其三"}
{"author":"徐有贞","content":"珠袍年少子，名冠羽林中。独佩流星剑，双悬明月弓。陪游向何处，还入华清宫。","dynasty":"明代","title":"羽林子三首其一"}
{"author":"徐有贞","content":"羽箭插腰间，骍弓臂上弯。自来从日驭，常得近天颜。借问归何晚，长杨射猎还。","dynasty":"明代","title":"羽林子三首其二"}
{"author":"徐有贞","content":"相逢红尘里，勒马共徘徊。笑语不及了，同行忽见催。问当何处去，明日上之回。","dynasty":"明代","title":"羽林子三首其三"}
{"author":"徐有贞","content":"引风搅柳丝，雨揉花缬，蚤过了清明时节。新来燕子语何多，老去莺花飞未歇。秋千院，蹴鞠场，人踪绝。踏青拾翠都休说，是谁马走章台雪，是谁箫弄秦楼月。从前已是无情绪，可奈而今更离别。一回头，人千里，肠百结。","dynasty":"明代","title":"千秋岁"}
{"author":"傅隐兰","content":"渐渐阑珊香冷。立尽斜阳红影。伶俜倦蝶也魂销，半是怜香半恨。看红衰翠减，绾不住、秋光转瞬。篱边只剩傲霜枝。笑倩西风扶稳。","dynasty":"清代","title":"忆汉月残菊"}
{"author":"方子容","content":"风云未借且潜藏，峰上谁欤起道场。禅子坐听金竺语，老人拜献玉函方。法轮广大乾坤转，岩洞幽深日月长。千古不愁为佛护，夜潭勤礼玉毫光。","dynasty":"宋代","title":"西龙潭"}
{"author":"方子容","content":"豹隐南山鹤在阴，浮罗一望白云深。巧工且缩居旁手，烈士谁知负壮心。嗟我抗尘仍走路，羡君叩寂且求音。如何东岭神仙境，肯约衰翁数访临。","dynasty":"宋代","title":"偕循守周彦质过苏东坡白鹤新居和东坡韵"}
{"author":"方子容","content":"东岭新成桃李阴，春光日日向人深。遥瞻广厦惊凡目，自是中台巧运心。轮奂欲形张老颂，调歌先听伯牙音。料公不负南堂约，应许衰翁领客临。","dynasty":"宋代","title":"再访东坡用前韵"}
{"author":"陈獬","content":"反侧复反侧，旅夜何漫漫。薄酒不成醉，愁怀难暂宽。夜寒镫影瘦，霜落雁声乾。一片平湖月，年年客里看。","dynasty":"清代","title":"舟次高良涧"}
{"author":"崔莺莺","content":"待月西厢下，迎风户半开。拂墙花影动，疑是玉人来。","dynasty":"唐代","title":"答张生（一作明月三五夜）"}
{"author":"崔莺莺","content":"自从销瘦减容光，万转千回懒下床。不为傍人羞不起，为郎憔悴却羞郎。","dynasty":"唐代","title":"寄诗（一作绝微之）"}
{"author":"崔莺莺","content":"弃置今何道，当时且自亲。还将旧来意，怜取眼前人。","dynasty":"唐代","title":"告绝诗"}
{"author":"陈靖吉","content":"送春骤雨如翻盘，昨朝清浅今弥漫。此时济川匪舟楫，生民岂免为鱼鼋。长鲸跨江鳞甲动，阑干欲逐浪花涌。惜哉无处唤吴儿，跨上潮头试一弄。","dynasty":"明代","title":"宝安八景诗其一市桥春涨"}
{"author":"陈靖吉","content":"旗峰万仞插天碧，山高水深来有脉。古今酌遍野人杯，谁是夷齐谁盗蹠。愿公激浊更扬清，大作霖雨均山城。馀功不独苏久旱，且为赤子洗甲兵。","dynasty":"明代","title":"宝安八景诗其三黄岭廉泉"}
{"author":"陈靖吉","content":"飞流千尺落崆峒，声似晴雷震地动。松花竹木酿醴泉，素绠分碧银瓶冻。当时汲水蛟龙怒，渴饮岂料鼪鼯污。晋郡江山倘有灵，我公电扫看兹举。","dynasty":"明代","title":"宝安八景诗其四宝山石瓮"}
{"author":"陈靖吉","content":"峒门倚空如壁立，隔断红尘飞不入。三秋风剪银河冰，四时天雨珍珠粒。语清无比贵无价，是谁主张山中挂。水晶宫殿岂无人，琴声玲玲明月夜。","dynasty":"明代","title":"宝安八景诗其五彭峒水帘"}
{"author":"陈靖吉","content":"滔天腥浪如天来，蛮烟瘴雾拨不开。江神无计役风伯，致使蜃气成楼台。长桥复道千万丈，车盖人马相来往。须臾水天同一色，落日照篷渔歌唱。","dynasty":"明代","title":"宝安八景诗其六靖康海市"}
{"author":"陈靖吉","content":"海月岩前天接水，岩上临之若无地。舶棹清风商客来，江程千里片时至。神飙吹送十幅蒲，惊鸥飞鹭为前驱。危樯过尽千复百，更无行踪流江湖。","dynasty":"明代","title":"宝安八景诗其七海月风帆"}
{"author":"陈靖吉","content":"江心楼阁梵王宫，三千世界疑虚空。渔村相对一水隔，竹篱茅舍有无中。半开霁景更奇特，远树参差青历历。一图水墨海天秋，今古不知谁捲得。","dynasty":"明代","title":"宝安八景诗其八觉华烟雨"}
{"author":"崇大年","content":"三朝风迹号名臣，十道宣劳德在民。大笔有功争造化，宏才无地展经纶。方登青琐瞻天近，又驾朱轓抚俗频。宸眷正隆时望重，伫趋严召秉陶钧。","dynasty":"宋代","title":"送程给事知越州"}
{"author":"褚廷璋","content":"一簇人烟密，沿缘杜若洲。市门低有树，山屋迥成楼。网影斜阳漏，帆痕宿雨收。最宜春水活，槛外狎凫鸥。","dynasty":"清代","title":"朱亭"}
{"author":"褚廷璋","content":"旅梦雄鸡破，肩舆纳曙光。晓寒怜半月，新霁爱初阳。鸟下芙蓉渚，虫吟薜荔墙。炊烟茅屋外，秫陇间青黄。","dynasty":"清代","title":"良乡早发"}
{"author":"褚廷璋","content":"小雨辰溪道，乘流两桨间。垂藤花䍡𦌉，夹树鸟绵蛮。云堕仙人屋，风高帝女山。翻嫌滩意稳，不遣听潺湲。","dynasty":"清代","title":"自辰溪舟行至沪溪用玉松自溆浦至辰溪道中韵其一"}
{"author":"褚廷璋","content":"拾薪波面女，采铁岭头人。别种兼苗猓，遗风信鬼神。时清溪少瘴，戍古野余磷。往事传吴孽，茫茫感劫尘。","dynasty":"清代","title":"自辰溪舟行至沪溪用玉松自溆浦至辰溪道中韵其二"}
{"author":"褚廷璋","content":"乍入松滋雨似油，小姑想像髻光浮。秋云万本枫香驿，野水三篙桑落洲。官冷漫劳双弩候，主贤虚借八行酬。明晨吴楚分南北，灊皖龙眠是旧游。","dynasty":"清代","title":"自太湖县至宿松县境"}
{"author":"褚廷璋","content":"西州直北势凭陵，瀚海迢遥过白登。钤泽风高奔怒马，金山雪暗下饥鹰。曾传旧壤开都伯，仅见降王保策凌。四部虫沙成底事，好将忠谨化骁腾。","dynasty":"清代","title":"西域八咏"}
{"author":"褚廷璋","content":"梯云劲旅倚孱颜，径出盘雕落雁间。波浪远翻图库水，风云高护格登山。千屯此日开榆塞，十箭当时阻玉关。碎叶长川流不极，犹悬边月照潺湲。","dynasty":"清代","title":"今存吹"}
{"author":"褚廷璋","content":"天边冰雪郁嵯峨，木素峰高朔气多。壕上射生城落雁，军前飨士帐鸣鼍。东萦姑墨千年碛，南走于阗一线河。待把方言垂竹笔，阿苏温宿浸承讹。","dynasty":"清代","title":"阿尔苏"}
{"author":"褚廷璋","content":"额鲁公孙此建瓴，天戈万里下风霆。山围蒲类分西谷，云护沙陀拱北庭。不断角声横月白，无边草色入天青。辑怀城上舒雄眺，尽把耕畴换牧坰。","dynasty":"清代","title":"乌鲁木齐"}
{"author":"褚廷璋","content":"人驱风雪兽驱烟，犹见乌孙立国年。海气万重吞丽水，山容三面负祁连。盘雕红寺朝鸣角，散马青原夜控弦。纪绩穹碑衔落日，英灵班鄂想回旋。","dynasty":"清代","title":"伊黎"}
{"author":"褚廷璋","content":"多逻川外夜吹芦，雉堞新城接上腴。塞月已寒三叶护，边风犹动五单于。名藩甲卷烟消漠，健将弓开血洒芜。不是皇威宣北徼，春光谁遣遍坟炉。","dynasty":"清代","title":"雅尔"}
{"author":"褚廷璋","content":"风雨犹疑铁骑屯，至今沙戟有遗痕。焉耆镇启龙游远，都护城悬乌垒尊。弓挂轮台飞皎月，韧磨蒲海射晴暾。戍楼高处分襟带，山水遗经费讨论。","dynasty":"清代","title":"哈喇沙尔"}
{"author":"褚廷璋","content":"人间乍识龙泉碗，塞上新犁回鹘疆。旧垒烽烟留古勇，断碑榛莽没侯姜。黄驱魅碛驼鸣月，白拥天山马立霜。指点耕屯余沃壤，前庭门户重堤防。","dynasty":"清代","title":"辟展"}
{"author":"褚廷璋","content":"寻山不厌深，远与白云合。云山互周遭，一气想输纳。团团明镜围，点点青螺匝。阴晴换朝昏，清景赴遥睫。人家梅花市，数里香复沓。溪回晓烟迷，径转残雪踏。佳游及春归，携屐兴屡惬。林峦启仙姿，洞府谢尘劫。指顾三山椒，霞气在巾屟。竟思骖青鸾，一笑左神接。","dynasty":"清代","title":"寻西迹诸山"}
{"author":"褚廷璋","content":"官衢积行潦，绕径出禾亩。纵横贸东西，登顿失前后。露叶纷拂面，风条乱捎肘。纡回深丛间，屡误问野叟。大河仍前横，半浸堤上柳。肩舆随波轩，拥卫戴而负。鸦飞类衔尾，猱度象接手。侧踔泥径横，斜奔石坡陡。一里迟及三，十步危得九。少焉赴夷涂，孤塔露平阜。村场转碌碡，篱案杂盆缶。瞥见贵客来，喧骇乃鸡狗。就阴老树根，晚风动林薮。暂解从役烦，一掬清入口。方塘水含漪，嫩碧剪秋韭。","dynasty":"清代","title":"自恩县至平原县途间积水"}
{"author":"褚廷璋","content":"绿波如美人，名山似良友。故交萦梦寐，家山别已久。兹晨觌群皱，若揖若招手。彷佛会面初，合志托侪耦。或泽如少年，或苍如耆耇。或好如自爱，或奇如独负。或如望矫足，或如思頫首。或如吟耸肩，或如笑哆口。或据厂如坐，或连冈如走。或戴树如冠，或垂藤如绶。貌或庄且严，品或端更厚。质或理而文，气或静以寿。左右应不暇，仓猝遇惟偶。拟翻志乘名，一一记谁某。山花知我来，烂漫吐红黝。山鸟知我来，啾啁竞呼雊。山云知我来，滃郁自纷纠。山灵知我来，万象各开剖。昌黎赋《南山》，卓荦得未有。我笔弱不振，报之愧琼玖。层峦影摇江，一别清且浏。俯窥明镜妆，亦不我訾丑。山川能娱人，有美且兼受。","dynasty":"清代","title":"沅陵道中观夹岸诸山奇秀可喜"}
{"author":"褚廷璋","content":"南平山色佳，峰峦互陵跨。置身万绿中，衣袂与之化。晓凉风疏疏，候已殊藻夏。枫林数叶丹，感此秋气乍。逶迤上白沙，旭影林际射。坡陀八九重，高下势衔卸。进步恃前猛，稍懈力不暇。山腰簇人居，结构仿台榭。飞檐翼奔泉，百尺向空泻。潺湲赴沧峡，茶洋递迎迓。殷雷转空壑，万古阅晨夜。不厌尘根喧，濯缨就岩罅。他年傥重过，诛茅数弓借。枕漱高人踪，泉石本无价。","dynasty":"清代","title":"南平道中"}
{"author":"褚廷璋","content":"层青何崔巍，左右束山峡。乔荫森参天，岩巘互积压。中界一线堤，登顿苦力怯。万古擅形势，风云护周匝。桓桓胡将军，昔此驻戈钑。受困伪汉余，星沈一军泣。遗容依古佛，香火阅僧腊。夜半松涛翻，犹疑阵云合。官邮孟冬初，倚筇凌巀嶪。书生愧毛锥，怀古气空慑。萧条四山风，日晚冷巾袷。惊禽向客啼，扑面堕残叶。","dynasty":"清代","title":"西阳岭"}
{"author":"褚廷璋","content":"几人高倚石阑看，绝顶荒台数百盘。山色剩分残照紫，江波留映客星寒。苍凉雪月贤王馆，寂寞弓力大将坛。只有磻溪殊出处，千秋两地一渔竿。","dynasty":"清代","title":"登子陵钓台"}
{"author":"祝允明","content":"梅子青，梅子黄，菜肥麦熟养蚕忙。山僧过岭看茶老，村女当垆煮酒香。","dynasty":"明代","tags":"夏天，自由，愿望","title":"首夏山中行吟"}
{"author":"祝允明","content":"昨日之日短，今日之日长。昨日虽短霁而暄，今日虽永阴复凉。胡不雨雪为岁祥，胡不稍暖开初阳。徒为蔽天氛曀日，黭黮人物惨懔无精光。物情望有常，造化诚叵量。气候淑美少，君子道难昌。阴晴长短不可问，古来万事都茫茫。独怜穷海客卧者，魂绕江南烟水航。","dynasty":"明代","title":"短长行"}
{"author":"祝允明","content":"长安昔日在关中，洛阳浙右亦相同。江东自古帝王宅，周秦已见气葱葱。长道石城如踞虎，长道钟阜似蟠龙。千年王气浮天表，一日真人建法宫。天府天开天阙起，五门三殿当中峙。五凤楼前柳似烟，奉天门外天如水。金陵金阙胜金城，玉陛连天接玉京。星散羽林霜气肃，天临华盖日华明。十二飞楼石门缭，百万貔貅屯八表。宝刹天花和月飞，郊坛神乐穿云窅。御史当街百骑骢，将军纳陛罗霜锋。五侯甲第遥迷雾，七贵前驱响斗风。凤凰台上凤凰游，玄武湖中水似油。万户莺啼花里晓，千家砧捣月中秋。会同馆外白雉多，包茅楛矢交经过。重译来宾醉卉服，轻烟澹粉列青蛾。六楼六馆斗倡妍，曰日新声沸管弦。狭市斜街迷错络，曲房洞户暗钩连。吴下书生好远游，抱书来看帝王州。那知高卧西风邸，蓬眉萧飒长安秋。","dynasty":"明代","title":"长安秋"}
{"author":"祝允明","content":"吕梁县水三十仞，于今汹涌乃安流。禹平水土通九州，当此徐兖间，罔水破山始行舟。仲尼逢至人，其言载庄周。尔来二千年，高者乃夷衡者揫。鱼虾龟鳖不可过，飞鸟临之回翔不能留。嗟尔东西南北之人，胡为此中游。到京忘家，归家忘京，不知此险死生隔，其中为心喉。痡人皆化为至夫，吁嗟乎孔庄之叹空悠悠。","dynasty":"明代","title":"吕梁行"}
{"author":"祝允明","content":"昔闻董糟丘，尝为李白天津桥南造酒楼。人间二子不可见，唯有杰句挂余心肺烂烂珊瑚钩。长安风沙住不得，南归再卧苏台秋。泊舟济阳城，买酒销客愁。登楼拜先生，进爵浇黄流。知章不语先生笑，飞花乱扑过楼头。金陵更无凤凰游，岳阳莫将黄鹤留。乡关浮云蔽落日，题诗却寄施湖州。余为先生牛马走，湖州乃是贺老俦。西塞山，杜若洲，与尔相期钓鳌去，千年江海同悠悠。","dynasty":"明代","title":"济阳登太白酒楼却寄施湖州"}
{"author":"祝允明","content":"掉臂长安市，遥从日边来。因过芒砀下，步上歌风台。沛公善任使，猛士亡其骸。帝业袖手成，慷慨襟抱开。大风飞云亦壮哉。韩彭英卢相继死，寄命寺人髀股间，未央志气拉飒摧。相望千年馀，安能为之哀。明朝放舟淮浦去，项王韩侯祠下亦徘徊。","dynasty":"明代","title":"歌风台"}
{"author":"祝允明","content":"秋风落叶露为霜，美人去我天一方。只知朔雁翔南去，宁解鱼书可寄将。分开尺素云生手，濯濯芙蓉倚杨柳。金丹荧荧伏鼎灶，宝剑时时拂河斗。仙韶本是清都乐，欲奏人间舞群兽。去年送别吴王台，屐齿微踪长绿苔。相思每望秦川月，寄信俄逢越使来。越使能寄书，不知书中意何如。君能寄诗卷，不知我肠车轮转。李白上天鲍照没，此声何处君留得。霞为衣兮月为泽，金光草兮换君骨。二子雄风不可寻，九霄星露夜沉沉。但看一片千年月，悬向青天照我心。","dynasty":"明代","title":"答孙山人"}
{"author":"祝允明","content":"吴王城中三月春，吴王城外送行人。飞花乱扑长江去，条风东来布帆举。将留欲舍心趣多，难行难止柰君何。","dynasty":"明代","title":"送徐先辈"}
{"author":"祝允明","content":"玄桐挂朱丝，碧轸黄金徽，独抱登高台。坐石上，时一挥，清商不如清角悲。凤来归，凤来归，高台红日丽秋晖。秋晖欲落兮，凤来不来。","dynasty":"明代","title":"招凤辞送弹琴杨三游金陵"}
{"author":"祝允明","content":"古人颂马自鲁駉，杜诗尤胜伯乐经。近代画马称曹韩，后来独数李龙眠。世无神手有神马，眼底谁能分造化。邹阳示我轴有咫，惊绝纵横电光起。定观始识任都水，马后金声出吴李。房星九点光殷殷，天文地类相斓斑。龙媒无种世亦产，何必置牝宛代间。于今不乏十二闲，如此久堕文书寰。前年禦戎急刍骑，何不引此踏贺兰。呜呼九骏安得归龙班，一匹可以当三千。吾言亦能道塞渊，尔尚伏枥吾何言。","dynasty":"明代","title":"任月山九马图歌"}
{"author":"祝允明","content":"东南控瀛海，西北压胡尘。召公上辅周，文侯方用秦。子丹养君子，不惜如花人。昭王礼郭生，崇台悬黄金。齐方入驺衍，梁邦来剧辛。从来燕好士，强国尚功勋。","dynasty":"明代","title":"金台"}
{"author":"祝允明","content":"子胥逢击絮，遂为鞭尸人。淮阴遇漂母，终亦去亡秦。豪杰与婵媛，万年共一尘。清淮映古庙，月明空沄沄。安能闾市上，复问哀王孙。","dynasty":"明代","title":"漂母祠"}
{"author":"祝允明","content":"帝遣河上公，下来赤县游。采真金庭房，漫衍三十秋。禹书眇一策，讵几穷沉幽。兰香帨亦感，安能久绸缪。回首视泰元，紫烟覆神州。垒落结五丸，杼轴冥交钩。内笈千神钤，星云表沉浮。猿鹿总千岁，桂姿无年休。雨露黯在下，日月环轮流。忆昨鹤上客，招邀玩沧丘。子既夙遘之，飘然蹑霞旂。长歌我劝驾，神偕足孤留。金乌鸣日观，玉女呼洗头。三壶风帆迅，弱水不容舟。随风唾珠玉，空遍□□收。闻有金光草，窈墨无所投。升攀星辰宫，忽恍垂前旒。长跪问宝章，八荒极探搜。一餐换尘骨，万品皆蜉蝣。与子无往来，逍遥齐所求。","dynasty":"明代","title":"神游篇赠黄勉之"}
{"author":"祝允明","content":"休辰盛文化，畿吴富登庸。蝉联首四方，蔼蔼来毛公。翼翼宝玉执，桓桓岱山崇。翊亮总王礼，启沃谐王衷。三朝补阙衮，百辟詹清风。职思谨诏相，不絿亦不竦。公薨后吊恤，哀荣天壤终。","dynasty":"明代","title":"尚书内相毛文简公挽辞"}
{"author":"祝允明","content":"都邑声色区，此有蓬萝风。黄埃不入门，十月清溪宫。幽阁掩竹牖，舒足眠高舂。隔林羽衣人，焚香鸣槁桐。微火萦屑沉，绿尘婉空濛。凄弦泛寒飙，引声入云中。吾不解世曲，聊与神明通。思借大鲲翼，小戏沧海东。微暝已复来，客调犹未终。","dynasty":"明代","title":"清溪宫梦仙吟"}
{"author":"祝允明","content":"杜陵一匹好东绢，韦郎上植松两瑽。唐寅今如曹不兴，有客乞染淞江绫。前山如笑后如怒，疏林如风密如雾。黯黯浑疑隔千里，蜿蜿忽辨缘溪路。黑云沍苍梧，丹霞标赤城。壮哉画工力，九州通尺屏。两崖远立觢两角，一道空江浸寥廓。吴绫本自淞水剪，谁把淄渑辨清浊。茅斋傍江绝低小，羡尔高居长自好。今年吴地几鱼鳖，看画转觉心热恼。黄金壶中一斗汁，我欲濡毫映手湿。莫教童子误褰翻，忽使痴龙携雨出。","dynasty":"明代","title":"唐寅画山水歌"}
{"author":"祝允明","content":"生烟漠漠中有树，树外田家几家住。重峦复坞随不断，茅舍时时若菌附。两人并向鱼梁涉，一鸟遥从翠微度。行云淡映荒水陂，似有斜阳带微昫。傍筿白沙明，青林滃沉雾。乍明乍晦景万变，想当夏尽秋初处。石墙短缘隈，隈水浅萦回。宽平一亩敞层屋，板扉犬卧无人开。书堂树深昼寂寂，主人应是王摩诘。清晨骑鹿看田出，行过柴沜日向夕。会招高適与裴迪，共赋辋川佳事毕，图成兴尽诗未笔。","dynasty":"明代","title":"王右丞山水真迹歌"}
{"author":"祝允明","content":"吴山岭头风萧萧，吴山落日红抹腰。蜿蜒鸟道自能认，只在山中非市朝。烧薪暖酒换鱼煮，五十行歌气如虎。朱翁侧足金马门，吾侬未舍无媒路。","dynasty":"明代","title":"暮岭归樵图"}
{"author":"祝允明","content":"大壑松不雕，高山石不朽。覆载无改易，世有董烈妇。烈妇王氏名桂芳，十七嫁与董家郎。董郎卧瘵一年死，烈妇呕血手敛藏。当时信誓对日月，谁能上掩日月光。死生契阔志不违，老姑无依老母嫠。母与烈妇伯父期，他年徐与重结褵。为言：“汝婿昔僦居，婿死居停主人将夺之。汝曷来归与汝栖，与汝伯父相因依。”烈妇闻命志益悲：“未闻太行王屋曾为愚公移？天地生我死我自有处，何有一撮茅土为瀍帷？”啼眠风洒洒，母日护之不少舍。后数日母去，谓：“汝送我而后返，吾不汝诈。”妇勉从母归，稍进一饭喀喀哽塞不能下，长号浪浪泪满把。投匕曰：“我去。”母复送之野。烟云惨淡日一抹，宣公桥下水泼泼。妇云：“母乎！河水清且沦漪，吾往从之，乐不可遏。”母闻惊绝色惨怛，大呼褰裳不可脱。渐台水深濑水阔，断萍芒芒强令活。去矣还复入君门，抱君灵主哭诉君：“君神在木闻不闻，肉摧血裂魂纷纶。母去儿解防，儿身终自妨。儿有十尺麻，为君系三纲。”粗粗髽绖移在脰，玉质高悬几筵右。手持元气还乾坤，青天增高地增厚。是时妇年才十八，英风烈烈塞宇宙。呜呼！十五国风一共姜，南朝惟见李侍郎。忠节不但臣节庆，为尔君夫何独幸。岂弟君子洪嘉兴，二年一日风教行。为尔成坟敕埋玉，彤管有绎光荧荧。岂徒肇家声，岂徒信乡俗。歌谣长吏泽，爱戴国家福。慰存尽封恤，树劝望旌复。呜呼！天下多美人，人百其身倘可赎。","dynasty":"明代","title":"董烈妇行"}
{"author":"祝允明","content":"老龙渡头秋欲归，炎州霜轻叶不飞。江东游客未授衣，罗衾支枕歌《式微》。自余之来日三北，燕吴万里稀消息。高堂梦转眼冥冥，山围蛋船天泼墨。南溟有龙不可屠，北山有虎不可诛。鸳鸯相望怀慈乌，况有岭南多鹧鸪。","dynasty":"明代","title":"将归行"}
{"author":"祝允明","content":"野老今年齐骑省，不从今日见毛斑。行过日月知多暇，坐爱星河不可攀。俯仰随时看物易，寻常谈事到身难。登登两屐江南阁，蒿目西风望子山。","dynasty":"明代","title":"悲秋（二首）"}
{"author":"祝允明","content":"官街彻夜鼓声悲，万古浑无至静期。百事生来酒醒处，七情伤向梦回时。红颜交代将人误，青史升沉与世移。独起挑灯映窗坐，秋光月色共参差。","dynasty":"明代","title":"秋宵不能寐"}
{"author":"祝允明","content":"京邑到来熟，晓行如赴家。月明人渡水，星散树惊鸦。灯影依依店，茶声远远车。萧骚两秋鬓，无处定生涯。","dynasty":"明代","title":"丹阳晓发"}
{"author":"祝允明","content":"渡口人争发，出江舟已微。钟声离岸小，帆影逐星稀。朔雁连云度，寒潮伴月归。苍然山一带，隐隐伏长围。","dynasty":"明代","title":"江行"}
{"author":"祝允明","content":"长途只是水连天，好景惟应月带烟。独有流莺与飞絮，见来浑似绿窗前。","dynasty":"明代","title":"长途"}
{"author":"祝允明","content":"天风吹出掖垣声，浏亮缑山午夜笙。错认阊门折杨柳，一时飞梦满江城。","dynasty":"明代","title":"京馆闻莺"}
{"author":"祝允明","content":"往往花移色，交交鸟换鸣。云将京国远，水别卫河清。高啸迎风转，低眠看树行。殷勤吴郡酒，还得此时情。","dynasty":"明代","title":"自末春入初夏归舟即事"}
{"author":"祝允明","content":"蔚蓝天上郁萧台，五色云旌雉尾开。法驾几多牛马走，不教凡世一夫来。","dynasty":"明代","title":"法驾"}
{"author":"祝允明","content":"庞葛空闻有凤姿，仲谋聊可道佳儿。病身日对干戈卧，别泪时看尺素垂。半夜鸡声犹慷慨，平生骥足竟驱驰。无因便把渔竿去，羞向斜阳弄鬓丝。","dynasty":"明代","title":"壬申闰五廿六晓纪怀"}
{"author":"祝允明","content":"白眼青天万里心，门前世事正浮沉。日斜睡起无聊甚，独倚阑干看树阴。","dynasty":"明代","title":"绝句"}
{"author":"祝允明","content":"醉来中岁里，那复有童心。只觉忘人我，何为更古今。山河秋兀兀，星露夜愔愔。惆怅惟陶阮，悬知磊磈襟。","dynasty":"明代","title":"醉（断酒二年，偶复一醉，为此壬申季夏十七"}
{"author":"祝允明","content":"五十六年行役身，又漂萍叶及初春。柏灯向壁吟残句，江雨敲窗梦故人。莺啭上林空倚醉，月生南浦几伤神。还家想得儿童笑，毛发苍浪绿绶新。","dynasty":"明代","title":"早春江行"}
{"author":"祝允明","content":"县斋孤坐暂澄怀，未觉飞光两矢催。夜雨乡关归梦久，夕阳门巷壮心回。非因傲吏偏违俗，且喜微邦称不才。坐起忽惊诗景入，西南山色隔城来。","dynasty":"明代","title":"县斋"}
{"author":"祝允明","content":"物候逢春好，春来闷转深。山城十日雨，家国百年心。海吹饶生冷，蛮云易结阴。循州本谪地，何待此愁吟。","dynasty":"明代","title":"循州春雨"}
{"author":"祝允明","content":"生世投闲四十年，瘴江班顶试鸣弦。今朝也是为官日，白日青天闭户眠。","dynasty":"明代","title":"广州戏题"}
{"author":"祝允明","content":"行年五十壮游肠，几把他乡作故乡。万里一身南海畔，客窗独看雨重阳。","dynasty":"明代","title":"丙子重九戏题"}
{"author":"祝允明","content":"远人羁客古今悲，昔日慵看惜别诗。六口一家分五处，争教不作断肠词。","dynasty":"明代","title":"戏为口号（四月三日苦竹派道中）"}
{"author":"祝允明","content":"海边三载试琴才，省问烦君两度来。天阔风鹏嗟转徙，秋深霜雁独飞回。计程驿路过江棹，属买渔蓑挂钓台。别酒多倾也能醉，欢情不似故园杯。","dynasty":"明代","title":"广州别表弟赵二"}
{"author":"祝允明","content":"亡羊何日返初岐，失马由来未用悲。灵药不消心底火，世情犹恶梦中棋。三年紫陌长虚屐，一纽铜章只碍诗。好景好将闲领取，淡烟明月两参差。","dynasty":"明代","title":"己卯春日偶作韩致光体"}
{"author":"祝允明","content":"世途开步即危机，鱼解深潜鸟解飞。欲免虞罗惟一字，灵方千首不如归。","dynasty":"明代","title":"危机"}
{"author":"祝允明","content":"雨洗秋光万井明，风高云破月微生。还家莫道长酣寝，才听鸡声又出行。","dynasty":"明代","title":"夜归"}
{"author":"祝允明","content":"高眠不怕唤当关，一月华胥游未还。意在可兼无可处，身居材与不材间。琼敷玉藻六七子，金雀雅头十二鬟。愧有金陵无李白，栖霞即是虎丘山。","dynasty":"明代","title":"次韵表弟蒋烨及门生翁敏见赠喜予归田之作（"}
{"author":"祝允明","content":"鞅掌思将适野情，偶缘风火便相婴。悬知智鄙同为虐，且喜闲忙总不行。服饵转令谙物性，静思因得检长生。医经士典都余策，一卷《南华》万物平。","dynasty":"明代","title":"卧病"}
{"author":"祝允明","content":"亭角楼窗取次凭，东风不送笑歌声。山村水郭城西路，却放朝云此处行。","dynasty":"明代","title":"无题"}
{"author":"祝允明","content":"汉室咸阳建，山河百二开。甘泉芝草出，天马大宛来。宣室宵衣问，长杨献赋回。宁知天禄閤，不用子云才。","dynasty":"明代","title":"汉室"}
{"author":"祝允明","content":"枕席钱唐馆，更时未北还。每当身作客，转觉意能闲。雨气横秋海，潮声入夜山。道人看默坐，应笑鬓轻斑。","dynasty":"明代","title":"钱唐玄妙道院夜赋"}
{"author":"祝允明","content":"身在云房梦亦闲，松头鹤影枕屏间。一声隔谷鸣华雉，信手推窗满眼山。","dynasty":"明代","title":"山窗昼睡"}
{"author":"祝允明","content":"黄昏冷雨湿金鞍，鞮箙提巡绕禁銮。星散羽林霜气肃，天临华盖夜光寒。鄂君去后衾犹薄，京兆归来黛已残。知有游人卧斋阁，一般飞梦出长安。","dynasty":"明代","title":"寓黄轻车宅雨夜禁直归因戏赠"}
{"author":"祝允明","content":"窗中一抹海门焦，珠贝鱼龙共此宵。枕得善财参后石，洗来天汉转时潮。神游会解灵妃佩，耳静能传少女箫。况是梵王宫阙里，莲花叶上暂逍遥。","dynasty":"明代","title":"宿金山寺"}
{"author":"祝允明","content":"湖尾横波急，船头转港频。几家危傍水，一木老存身。黄菊看如客，青山坐送人。空舟随处泊，不用择行邻。","dynasty":"明代","title":"秋晚由震泽松陵入嘉禾道中作（二首）"}
{"author":"祝允明","content":"小艇出横塘，西山晓气苍。水车辛苦妇，山轿冶游郎。麦响家家碓，茶提处处筐。吴中好风景，最好是农桑。","dynasty":"明代","title":"暮春山行"}
{"author":"祝允明","content":"春阴春雨复春风，重叠山光湿翠濛。一段江南好图画，不堪人在旅途中。","dynasty":"明代","title":"三月初峡山道中"}
{"author":"祝允明","content":"谢家兰树有清芬，每诵澄江却忆君。想得山庄长夏里，石床眠看度墙云。","dynasty":"明代","title":"寄谢雍"}
{"author":"祝允明","content":"百年贞白旧高楼，傲兀风埃六十秋。楚聘寻常来北郭，鲁呼前后只东丘。书抄满箧皆亲手，诗草随身半在舟。前辈风流惟此老，天公多为后生留。","dynasty":"明代","title":"赠朱孝廉性甫"}
{"author":"祝允明","content":"孤墅倚高原，扁舟晚到门。琴声虚草阁，月色满江村。霜落鱼虾出，烟收花竹繁。不须灯下坐，临水好开尊。","dynasty":"明代","title":"友人郊墅"}
{"author":"祝允明","content":"远公莲作社，陶令柳为门。止酒用卿法，攒眉吾不言。白云时或出，黄菊故应存。二老皆寂寞，千秋谁共论。","dynasty":"明代","title":"足梦中句"}
{"author":"祝允明","content":"嘉树夹茅堂，城南十亩庄。竹窗遥列岫，花树密围墙。兔捷罝施路，鱼肥笱在梁。每来无世事，只觉道心长。","dynasty":"明代","title":"题汤三城南庄子"}
{"author":"祝允明","content":"柞宫凭几画成王，泪落铜仙月似霜。王母不来方朔死，茂陵松柏自斜阳。","dynasty":"明代","title":"武帝传"}
{"author":"祝允明","content":"坏阁尚岧峣，寒房绕寂寥。木撑危殿角，草出断碑腰。门钥凝尘灭，香垆火气销。竟空惟佛观，亦自有荣雕。","dynasty":"明代","title":"昆福寺"}
{"author":"祝允明","content":"白石薜萝房，青山云水乡。琴传雷氏斫，书是汲丘藏。鹿友同无我，蜂分亦让王。枕中藏雅道，一卧即羲皇。","dynasty":"明代","title":"隐者"}
{"author":"祝允明","content":"墙外西林是宝坊，林间高卧有支郎。定回斜日云穿衲，吟断寒更月满床。妙梵远通潮隐隐，清阴分与柏苍苍。何时为取无生话，共了趺蒲一夜长。","dynasty":"明代","title":"赠承公"}
{"author":"祝允明","content":"竹院名童子，茅斋坐已公。亦如王舍内，却愧鲁家东。共味井泉接，分阴树影中。闲眠时唱和，律吕隔墙通。","dynasty":"明代","title":"赠邻院深上人"}
{"author":"祝允明","content":"章甫玄端行秘书，穹窿山下竹林居。淫如玄晏道不远，愚似龙城乐有余。皮几丹黄朝砚杂，烟窗铅素夜灯虚。人间幸有云龙遇，惭愧无因屡命车。","dynasty":"明代","title":"赠安愚柳大中"}
{"author":"祝允明","content":"庭前柏树手摩挲，世寿宁如僧腊多。何物与师相伴住，楞伽山色石湖波。","dynasty":"明代","title":"赠楞伽院老僧"}
{"author":"祝允明","content":"龙子遗将海上方，换除烟火世间肠。三花树顶千秋雪，七宝宫中万杵霜。琼管绿箫通廓落，碧文金检佩琳琅。松门昼掩烟萝合，独在峰头侍紫阳。","dynasty":"明代","title":"赠道士"}
{"author":"祝允明","content":"柳枝不折折梅花，带去吴中旧物华。白雪黄云迷雁影，片帆明日是长沙。","dynasty":"明代","title":"送苏瑾"}
{"author":"祝允明","content":"陈月元非璧，荆云本是人。抱衾辞永夜，失枕卧娇春。嘶马应南陌，流莺在北邻。城隅如可俟，无事梦含颦。","dynasty":"明代","title":"静女眠春晓"}
{"author":"祝允明","content":"强笑争禁别恨牵，病容憔瘦性依然。梨花小院留人坐，罗帐灯昏梦二年。","dynasty":"明代","title":"无题"}
{"author":"祝允明","content":"一饮琼浆骨不尘，五陵才子笔通神。帘前队队红妆坐，谁识当年姓沈人。","dynasty":"明代","title":"戏题秉叔燕月之什（二首）"}
{"author":"祝允明","content":"无限香云不断霞，凤凰台下谪仙家。丹山碧水桃千树，不遇刘郎未是花。","dynasty":"明代","title":"戏题秉叔燕月之什（二首）"}
{"author":"祝允明","content":"明月深穿辘轳井，蕉梧戍削藏石影。房帷萤火入还出，绡被轻围明玉冷。","dynasty":"明代","title":"秋夜曲"}
{"author":"祝允明","content":"玉田金界夜如年，大地人间事几千。万籁萧萧微不辨，露繁霜重月盈天。","dynasty":"明代","title":"皓月"}
{"author":"祝允明","content":"井上梧桐阁上钟，林间乌鸟草间虫。与君尽是凄凉伴，若伴愁人最是侬。","dynasty":"明代","title":"秋宵苦雨"}
{"author":"祝允明","content":"八斗才中画雒神，翠罗轻扬礻末尖尘。霅溪老子真能事，更比陈王写得亲。","dynasty":"明代","title":"钱选水仙"}
{"author":"祝允明","content":"巫峡朝云隔翠波，仙禽无奈晚来多。风流只爱张京兆，日日章台走马过。","dynasty":"明代","title":"边文进来禽画眉"}
{"author":"祝允明","content":"光风轻泛绿迢迢，气暖烟和未尽销。想得美人帘底坐，月华斜漾翠裙腰。","dynasty":"明代","title":"徵明画草"}
{"author":"祝允明","content":"隐者高居不在城，闲来搦笔写平生。藤枝策策从何去，葑水东头吊古行。","dynasty":"明代","title":"尧民小笔"}
{"author":"祝允明","content":"浓云压岭雨初至，密叶障林风更多。只有渔翁能了事，一枚圆笠半肩蓑。","dynasty":"明代","title":"小景"}
{"author":"祝允明","content":"忽见银河水倒倾，森森毛发不胜清。悟来只在空山顶，卧听松风夹雨声。","dynasty":"明代","title":"绝句"}
{"author":"祝允明","content":"花满百花潭北庄，无人同出碧鸡坊。因风竹叶浮巾翠，落地松花上屐香。","dynasty":"明代","title":"杂题画景（四首）"}
{"author":"祝允明","content":"历乱茅堂草树深，隐居踪迹杳难寻。只应独自携琴去，小答松篁太古音。祝氏集外诗","dynasty":"明代","title":"杂题画景（四首）"}
{"author":"祝允明","content":"彩云东飞月向西，分光换景双凄凄。月华再与行云遇，人间有情谁是主。障红掩绿心色幽，欢情不满哀怨稠。伤鸾恨鹄如何许，两声嘈嘈向归路。","dynasty":"明代","title":"彩云东飞月向西效李绅相公莺莺歌"}
{"author":"祝允明","content":"不见瑶姬八载遥，依稀闻说返丹霄。灵云秀雨今何在，留与人间做寂寥。","dynasty":"明代","title":"忆神妃"}
{"author":"祝允明","content":"云窗梦破十年春，浅笑深颦隔一春。时节风光浑似旧，灯花一颗照愁人。","dynasty":"明代","title":"忆青娥"}
{"author":"祝允明","content":"铢衣犹是旧霓裳，带得清虚府里香。今日轻分三万斛，乞他人世绿衣郎。","dynasty":"明代","title":"秋月"}
{"author":"祝允明","content":"再降微之与牧之，依然记得转轮时。玭珠作性收圆业，银粉流香畅艳辞。紫凤占祥群玉府，金莺栖尽好花枝。宜公正是青春日，两鬓光华未染丝。","dynasty":"明代","title":"无题"}
{"author":"祝允明","content":"宝月香云万烛红，玉容当面出帘栊。仙人也爱人间乐，只是人间无路通。","dynasty":"明代","title":"见仙"}
{"author":"祝允明","content":"锦翼文翎处处逢，彩云随月任西东。琼浆醉骨三千岁，玉颗联情一万重。狂蝶不曾离宝苑，好花都愿嫁东风。醉斜小杜吴王国，错认扬州十里红。","dynasty":"明代","title":"闲题"}
{"author":"祝允明","content":"墉城冥约久茫茫，半夜飙轮送远香。月堕云中千里易，玉生田下十年长。榆花会结填河驾，琼液寻倾止渴汤。何日秦楼缘事了，一声横玉两文凰。","dynasty":"明代","title":"杜兰香再通玉期"}
{"author":"祝允明","content":"一曲娇歌酒一觞，难醒难醉又难忘。争知一别还非易，满地月明归路长。","dynasty":"明代","title":"一曲"}
{"author":"祝允明","content":"斜阳流影入房栊，复绿重红掩映中。想得那人新睡起，倚床闲啮绣残绒。","dynasty":"明代","title":"想得"}
{"author":"祝允明","content":"曾是春楼有好期，幽欢曾遣别人知。一团羞颤惟愁慢，万种妖娇不定疑。玉穴精神迷肺腑，花房春味逗腰肢。何年更作朝云梦，一日悬情十二时。","dynasty":"明代","title":"何时"}
{"author":"祝允明","content":"谪下司花小吏身，芳菲国里散精神。轻红重绿争妍媚，少个蜂王未当春。","dynasty":"明代","title":"依韵奉和（四首）"}
{"author":"祝允明","content":"栖凤须当碧玉枝，秋娘偏爱少年时。兰香慕俊寻张硕，桃叶怜才事献之。","dynasty":"明代","title":"依韵奉和（四首）"}
{"author":"祝允明","content":"风情拟我杜樊川，惭愧秋娘拥两边。俗眼从渠浪开合，生来粘在十三弦。","dynasty":"明代","title":"依韵奉和（四首）"}
{"author":"祝允明","content":"仙魄迷花不自持，花伤难藉草头医。争禁一把东阳骨，消得春风日日吹。","dynasty":"明代","title":"一把"}
{"author":"祝允明","content":"春光满郊野，吾独爱西丘。碧水一池定，白云千顷流。散人歌小海，幼伎拨箜篌。远著谢公屐，高登王粲楼。人生一杯酒，又是一年游。醉扶红袖上飞楼，又是新年第一游。欲拨诗肠重进酒，误将纤笋触箜篌。","dynasty":"明代","title":"春游虎丘杂题（一首）"}
{"author":"祝允明","content":"东风吹骨软于绵，病沈愁潘煞有权。较绿量红花债负，斟浓酌淡酒因缘。三更坐月蟾妃觉，十日衔花蝶使怜。短帽轻衫休拟罢，西山蹋遍柳枝烟。","dynasty":"明代","title":"伤春"}
{"author":"祝允明","content":"芳原落日里，织女夜临河。灼灼呈红玉，盈盈隔绿波。金环约柔腕，玉体挂轻罗。谩自倾银海，无因化水梭。承伊纤手弄，深浅任如何。","dynasty":"明代","title":"遥看隔水倚窗钓鱼"}
{"author":"祝允明","content":"绿水兰桡泛雒神，隔阑遥唤送情亲。匆匆不记仙人号，大概知同色界人。","dynasty":"明代","title":"大概"}
{"author":"祝允明","content":"绰绰轻红广袖垂，远山移翠上蛾眉。阑干倚到春深处，雨暖云香日正迟。","dynasty":"明代","title":"为黄应龙姬人史凤翔题扇上景"}
{"author":"祝允明","content":"旅食惭工部，分携念孟光。岁时临俎豆，风露警衣裳。满月当春面，明霞见晚妆。情怀宜自遣，看是买臣乡。","dynasty":"明代","title":"旅情"}
{"author":"祝允明","content":"丹阳连北固，千里草萋萋。东去水逾急，北来身渐低。渔舟长宿火，客枕厌闻鸡。风景年年是，因无妙句题。","dynasty":"明代","title":"江行其二"}
{"author":"祝允明","content":"落日照徐彭，长堤上下乘。黄楼不知处，洪水尚襄陵。客子能怀警，官亭试一冯。波涛终古险，来往自频仍。","dynasty":"明代","title":"黄楼"}
{"author":"祝允明","content":"文帝弘谟远，明王懋举初。望应非曲学，功欲得真儒。给膳摅文思，休朝读秘书。养成台辅地，嗟尔意何如。","dynasty":"明代","title":"儿子召试后忝窃收录遂蒙钦改庶吉士留学翰林"}
{"author":"祝允明","content":"相慰华堂下，重逢草野中。涂鸦犹习幼，策马拯涂穷。恩爱千年定，精诚一刻通。直能呼共老，天壤有移鸿。","dynasty":"明代","title":"娄江舟中述梦续事状"}
{"author":"祝允明","content":"醉来中岁里，那复有童心。秪觉忘人我，何为更古今。山河秋兀兀，星露夜愔愔。惆怅惟陶阮，悬知磊磈襟。","dynasty":"明代","title":"醉"}
{"author":"祝允明","content":"道惠何曾惠，言宁又不宁。一春眠里过，三日水中行。坡老荔犹涩，陶公酒未成。哥哥浑不顾，枉费万千声。","dynasty":"明代","title":"戏作口号"}
{"author":"祝允明","content":"出巷少人烟，林霏四望悬。冷光涵曲径，沉绿漾平涟。古寺依文殿，高城瞰野田。每经思版筑，忘世更怀贤。","dynasty":"明代","title":"沧浪池"}
{"author":"祝允明","content":"地迥景逾胜，数程无市人。隔篱花脕腆，临水树精神。村犬随船吠，沙禽见客亲。渐看明月上，夕韵想更新。","dynasty":"明代","title":"途中即景"}
{"author":"祝允明","content":"洞庭之南潇湘西，湿云从龙凝不飞。九疑纵横不可辨，二女望断重华归。山河茫茫都一暝，仙宫隐入层霄迥。水浒浑迷行路踪，云端忽露青枫顶。披图亦觉乱心曲，嗟尔良工意何局。人间晴雨相倚伏，秪在君手一翻覆。","dynasty":"明代","title":"俞汉远云山图"}
{"author":"祝允明","content":"苍烟横晚江，江树不可辨。远山虢国眉，近山鬒不变。谁将元气夜半翻，凌乱少陵好东绢。幽人绝流一苇航，应恨可人不相见。千村万落路不通，恐有闭门忘世翁。孔明渐老安石卧，谁为苍生起卧龙。须臾云树开苍茫，始识九疑分潇湘。良工出自何水部，妙思已落陈思王。陈思王，今葛谢，袖中翛翛有造化。萧斋晏坐对图画，时发云霖润天下。","dynasty":"明代","title":"曹民部藏何太守山水障歌"}
{"author":"祝允明","content":"黄陵庙下潇湘浦，西风作寒东作雨。鹧鸪啼舌到无声，谁管行人望家苦。柳州刺史幸不违，长沙太傅音尘非。翠蛾班管在何处，万古重华呼不归。","dynasty":"明代","title":"戴文进风雨归舟图"}
{"author":"祝允明","content":"杜陵一疋好东绢，韦郎上植松两干。唐寅今如曹不兴，有客乞染淞江绫。前山如笑后如怒，疏林如风密如雾。黯黯浑疑隔千里，蜿蜿忽辨缘溪路。黑云冱苍梧，丹霞标赤城。壮哉画工力，九州通尺屏。两厓远立觢两角，一道空江浸寥廓。吴绫本自淞水剪，谁把淄渑辨清浊。茅斋傍江绝低小，羡尔高居长自好。今年吴地几鱼鳖，看画转觉心热恼。黄金壶中一斗汁，我欲濡毫映手湿。莫教童子误攐翻，忽使痴龙携雨出。","dynasty":"明代","title":"唐寅画山水歌"}
{"author":"祝允明","content":"大壑松不彫，高山石不朽。覆载无改易，世有董烈妇。烈妇王氏名桂芳，十七嫁与董家郎。董郎卧瘵一年死，烈妇呕血手敛藏。当时信誓对日月，谁能上掩日月光。死生契阔志不违，老姑无依老母嫠。母与烈妇伯父期，他年徐与重结缡。为言汝婿昔僦居，婿死居停主人将夺之。汝曷来归予汝栖，与汝伯父相因依。烈妇闻命志益悲，未闻太行王屋曾为愚公移。天地生我死我自有处，何有一撮茅土为穗帷。啼眠风洒洒，母日护之不少舍。后数日母去，谓：汝送我而后返，吾不汝诈。妇勉从母归，稍进一饭喀喀哽塞不能下。长号浪浪泪满把，投匕曰我去，母复送之野。烟云惨澹日一抹，宣公桥下水泼泼。妇云母乎河水清且沦漪，吾往从之乐不可遏。母闻惊绝色惨怛，大呼褰裳不可脱。渐台水深濑水阔，断萍茫茫强令活。去矣还复入君门，抱君灵主哭愬君。君神在木闻不闻，肉摧血裂魂纷纶。母去儿解防，儿身终自妨。儿有十尺麻，为君系三纲。粗粗髽绖移在脰，玉质高县几筵右。手持元气还乾坤，青天增高地增厚。是时妇年才十八，英风烈烈塞宇宙。呜呼十五国风一共姜，南朝惟见李侍郎。忠节不但臣妾庆，为尔君夫何独幸。恺悌君子洪嘉兴，二年一日风教行。为尔成坟敕埋玉，彤管有绎光荧荧。岂徒肇家声，岂徒信乡俗。歌谣长吏泽，爱戴国家福。慰存尽封恤，树劝望旌复。呜呼天下多美人，人百其身倘可赎。","dynasty":"明代","title":"董烈妇行"}
{"author":"祝允明","content":"彤门九重远万里，四海平康此中起。六月七月杂暑雨，街泥才乾行沮洳。送君都门东，堂堂仪貌清且雄。手持绣斧骑花骢，丈夫意气凌紫虹。飞帆南指青冥度，石城微茫绕烟雾。明月娟娟淮水楼，晴霞苒苒钟山树。玄武湖边揽苍翠，北睇皇居想安寐。何以献之缄皂囊，一日三发迅鸟翔。君能言，君理尽。君言安得皆流行，一日三发翔鸟迅。酌君玉壶之美酒，赠以锦橐之琼琴。清尘弱水自此隔，天涯日望瑶华音。","dynasty":"明代","title":"送方行人"}
{"author":"祝允明","content":"君不见吴江汝君子，性如山、善如水。胸蟠万卷帝未知，坦腹高眠故园里。明珠无渊不可含，白玉须蕴巉𡽳间。剪琼截璧为小山，植朵芙蓉浸潺湲。花木被皋隰，鸟鸣相关关。汝君子，居盘桓，澄怀共高閒。揽苍苍兮瞻岩岩，恍然卧游穹岩邃谷，一日数十独往还。蓬莱近东隔弱波，衡庐南见空嵯峨。人间大山西北多，太行恒华不得并列将如何。我山不在大，俗驾不得过。题名曰北崖，高揖祝公为我歌。我歌北崖兮气势上与浮云齐。光景凌乱干虹蜺，撑星挂月拂紫微。崆峒倚天剑，昆崙升仙梯。女娲遗子今日补天阙，或作笔柱写帝黼黻扬鸿辉。斧钺奸宄乱贼，定君臣是非。礼乐制作，风雅发挥。汝君子，北崖为子悦性情、成功名。请歌北崖行，金石千年标颂声。","dynasty":"明代","title":"北崖行"}
{"author":"祝允明","content":"崇堞倚紫冥，丹谯摩空青，城中树稀无鸟声。昨日闻公入朝列，相思一夜肠欲绝。古人不可见，今人交多面。古人千载只可慕，今人可慕难可遇。君离越王台，吴王台下来。执手一徘徊，销尽万古胸中埃。与君交一日，一日一日益。交君未渠央，我长不可极。","dynasty":"明代","title":"怀施侍御儒遂赠其一"}
{"author":"祝允明","content":"岭南古松气森森，如君此时之古心。蜀山椤梓蟠天回，如君卓荦之奇材。文章黼黻溟海深，令言徽行贵兼金。天子策名作进士，选众举为侍御史。巡行塞徼安远人，谏诤朝廷厉风纪。馀力千诗百赋成，四散江山被绣绮。丈夫行道志大申，勋名禄位极此始。","dynasty":"明代","title":"怀施侍御儒遂赠其二"}
{"author":"祝允明","content":"关关雎鸠在河洲，妾事君子愿到头。红颜虽薄志贞固，脂泽履綦亦自脩。鸳鸯锦囊凤绮琴，蕙筵兰室奉徽音。金壶玉卮为君斟，无将管蒯败昔心。愿为南山之松柏，不为鹤鹄之离禽。天道人性此最至，人伦尽然同古今。","dynasty":"明代","title":"怀施侍御儒遂赠其三"}
{"author":"祝允明","content":"晚发西南郭，秋深雨气偏。人家低似岸，湖水大于天。日崦长如阁，风樯不用牵。辞燕还入越，才费半流年。","dynasty":"明代","title":"秋晚由震泽松陵入嘉禾道中作其一"}
{"author":"祝允明","content":"隔水应霜钟，寻声入宝宫。刹那依燄慧，六万绕神通。欢喜来侯白，清真遇葛洪。独惭文字累，未得此缘空。","dynasty":"明代","title":"赴报国院海会喜侯二"}
{"author":"祝允明","content":"倦迹怜司马，清风遇隐侯。乡关不堪问，文酒且须酬。水压吴王国，山横建邺秋。高台仍可喜，重见凤凰游。","dynasty":"明代","title":"与沈二"}
{"author":"祝允明","content":"太原白居易，南阳宗少文。千年才并出，一日可离群。契分秋风桂，情亲日暮云。江波二千里，相逐送清芬。","dynasty":"明代","title":"庾岭寄谢江西白大参"}
{"author":"祝允明","content":"十日踰千里，三宵滞一隈。旅情忙复缓，归棹去还来。横飓摧高木，飞涛激迅雷。坐看村市没，行路不须哀。","dynasty":"明代","title":"市汊阻风"}
{"author":"祝允明","content":"行役安危定，心閒常自如。每当惊滟滪，偏得访华胥。适逐墙头蝶，清涵水底鱼。觉来何以遣，枕畔一堆书。","dynasty":"明代","title":"舟行守风阻险辄睡酣适成咏"}
{"author":"祝允明","content":"花开根至梢，素朵附香条。流苏叠脂粉，眉钿簇琼瑶。不逐紫骝马，空依翠鬓翘。予方理花事，先聘汝无骄。","dynasty":"明代","title":"谢吕禹平惠玉鞭粉团花"}
{"author":"祝允明","content":"吴郡翁高士，森森君子儒。风标抗轩冕，礼乐在江湖。松露濡谈麈，匏樽尽酒壶。却嫌城市隔，欲别重踟蹰。","dynasty":"明代","title":"赠翁隐居"}
{"author":"祝允明","content":"鼎轴参黄阁，阶符坼紫垣。位迁如始筮，人慕过生存。一德天犹格，三朝国共尊。君臣两无负，元烈荷厖恩。","dynasty":"明代","title":"吴文定公挽歌词其一"}
{"author":"祝允明","content":"执绋椒涂远，前驱凤翣还。君臣同国运，忠爱满人间。速夺山河系，幽情水竹间。吾曹惟淑艾，抱籍哭颓山。","dynasty":"明代","title":"吴文定公挽歌词其二"}
{"author":"祝允明","content":"高楼临道院，舒目乔林端。天际浮云开，遥见江上山。山中有禹书，竹简锁石函。我欲往求之，试寻古道观。惟恐云复合，驾言空去还。","dynasty":"明代","title":"杂吟其三"}
{"author":"祝允明","content":"隐者高居不在城，闲来搦笔写平生。藤枝策策从何去，葑水东头吊古行。","dynasty":"明代","title":"尧民小笔"}
{"author":"祝允明","content":"南溟分取一泓开，便作嫦娥玉镜台。魄漾虚金澄万有，光寒凝碧浸三台。蛟龙且抱明珠卧，蟾兔能将桂子来。平夺霓裳与云锦，却怜博望乏仙才。","dynasty":"明代","title":"月潭"}
{"author":"祝允明","content":"二年四踏两京尘，何必临岐更问津。斜渡羊车山顶路，半欹皮笠雨中人。气骄白马涵濡满，口过玄蝉啸咏频。我有知心在城阙，山阴雪驾颇相邻。","dynasty":"明代","title":"途中"}
{"author":"祝允明","content":"鸡鸣角乌乌，阊门将启涂。船头卒徒拥，屋底翁媪呼。呼将儿孙起，来送郭大夫。大夫强汝柔，大夫明汝愚。大夫饱汝饥，大夫康汝痡。教汝兴礼节，教汝诵诗书。大夫舍汝去，汝能不思乎。君子悦其文，细人念其劬。说向君子道，能歌歌大夫。阊门开，百姓怀。云帆指金台，天王御㝢万国来。万国来，仰帝力，王道荡荡，平康正直。天子岂不思，思哉建皇极。皇极建，若三五。大夫忠良伍，志岂在朝暮。清风穆如，去者慰，存者怀，穆如清风，怀其存，慰其去。穆如吉甫，以永今古。","dynasty":"明代","title":"阊门歌送郭令"}
{"author":"祝允明","content":"珠玉含泽辉，妖女□容华。门巷多履綦，□冶市门誇。纷纷容悦已，日暮宿倡家。","dynasty":"明代","title":"诗四首其三"}
{"author":"祝允明","content":"黄昏冷雨湿金鞍，鞮箙提巡绕禁銮。星散羽林霜气肃，天临华盖夜光寒。鄂君去后衾犹薄，京兆归来黛已残。知有游人卧斋阁，一般飞梦出长安。","dynasty":"明代","title":"寓黄轻车宅雨夜禁直归因戏赠"}
{"author":"祝允明","content":"文征屡北道空南，云锦才华织女惭。宗庙岂能瑚琏舍，蛟龙未许土泥弇。襟期天合胶投漆，光彩神惊玉在函。不见书来诵书序，相望浑欲泪毵毵。","dynasty":"明代","title":"怀知诗其十一张秀才天赋"}
{"author":"祝允明","content":"七十看花岁已残，始怜梅蕊照衰颜。河清可道遭逢易，驾俗深惭会合难。锦绣段间藏黼黻，骊龙珠抱媚江山。欲留光彩无穷事，心绪悠悠竹素间。","dynasty":"明代","title":"怀知诗王文学履吉二首之一其三"}
{"author":"祝允明","content":"卜商有遗言，学而优则仕。学既非为人，仕复宁为己。有玉求贾沽，无道谷亦耻。仰瞻夔龙朝，俯愧蓬蒿里。骎骎饶二毛，行行入四纪。马逸驾可覂，风回楫须止。尔无操御中，颠覆何所恃。","dynasty":"明代","title":"和陶渊明饮酒二十首其十九"}
{"author":"祝允明","content":"台殿切层霄，丹霞远建标。名传白莲妙，年纪赤乌遥。迤逦城连郭，回环水贯桥。重来拟分榻，尘虑未全消。","dynasty":"明代","title":"白莲寺"}
{"author":"祝允明","content":"先人有高栖，遗我端居室。幸无丧志物，塞楹简编集。皇王植丕训，子氏张万术。闭关断来鞅，庶以究昕夕。","dynasty":"明代","title":"述行言情诗其十八"}
{"author":"祝允明","content":"曾是春楼有好期，幽欢曾遣别人知。一团羞颤惟愁慢，万种妖娇不定疑。玉穴精神迷肺腑，花房春味逗腰肢。何年更作朝云梦，一日悬情十二时。","dynasty":"明代","title":"何时"}
{"author":"祝允明","content":"野老今年齐骑省，不从今日见毛斑。行过日月知多暇，坐爱星河不可攀。俯仰随时看物易，寻常谈事到身难。登登两屐江南阁，蒿目西风望子山。","dynasty":"明代","title":"悲秋其三"}
{"author":"祝允明","content":"风雨床空坐独阑，分襟两见岁华残。萧条鸥鹭江湖阔，寂寞宫商草树寒。王谢风流吾子在，武功中外老夫单。怀君有句君应笑，不向沧浪共钓竿。","dynasty":"明代","title":"怀知诗其八表弟蒋烨允晖"}
{"author":"祝允明","content":"花开根至梢，素朵附香条。流苏叠脂粉，眉钿簇琼瑶。不逐紫骝马，空依翠鬓翘。予方理花事，先聘汝无骄。","dynasty":"明代","title":"谢吕禹平惠玉鞭粉团花"}
{"author":"祝允明","content":"斜阳流影入房栊，复绿重红掩映中。想得那人新睡起，倚床闲啮绣残绒。","dynasty":"明代","title":"想得"}
{"author":"祝允明","content":"半年衰病入秋深，减却肌肤长道心。不省门前犹市井，忽瞻墙外是祇林。一端惟静为甘味，万绪都忘遂苦吟。□□□□□□□，□□□□□□□。","dynasty":"明代","title":"衰病"}
{"author":"祝允明","content":"老夫欲问广寒事，只欠扁舟渡海云。闻有月槎须借我，授来灵诀却传君。","dynasty":"明代","title":"月槎"}
{"author":"祝允明","content":"先人备百行，为仁乃其基。至诚动万物，大孝敷弘规。慈爱无等伦，日月洞肝脾。岂惟天止性，在三道兼师。母氏既圣善，孝敬极壸彝。坤仪绝振古，直当任姒期。喣乳帱载间，春秋望翔驰。","dynasty":"明代","title":"述行言情诗其八"}
{"author":"祝允明","content":"万理尽东鲁，群空乃西来。馀子骋千涂，憧憧何取材。学聚蔽穹壤，白纷无遗哀。慹然对今古，至乐不自裁。","dynasty":"明代","title":"述行言情诗其三十二"}
{"author":"祝允明","content":"苍烟横晚江，江树不可辨。远山虢国眉，近山鬒不变。谁将元气夜半翻，凌乱少陵好东绢。幽人绝流一苇航，应恨可人不相见。千村万落路不通，恐有闭门忘世翁。孔明渐老安石卧，谁为苍生起卧龙。须臾云树开苍茫，始识九疑分潇湘。良工出自何水部，妙思已落陈思王。陈思王，今葛谢，袖中翛翛有造化。萧斋晏坐对图画，时发云霖润天下。","dynasty":"明代","title":"曹民部藏何太守山水障歌"}
{"author":"祝允明","content":"影浸三州混太虚，道通五岳纽坤舆。瑶坛白兔藏仙鼎，宝洞苍龙守禹书。烟月剩将閒处媚，风雷常与怒时俱。渔郎个个不识字，惭愧高吟莫解居。","dynasty":"明代","title":"包山"}
{"author":"祝允明","content":"中条不改旧王官，犹喜书淫共士安。汉女红颜非自误，阮公白眼向谁看。农人问稼教多秫，道士裁筠赠作冠。日喜车来皆长者，秪应姻旧倍添欢。","dynasty":"明代","title":"次韵表弟蒋煜及门生翁敏见赠喜予归田之作四首其一"}
{"author":"祝允明","content":"草庐藏得卧龙才，许我英雄亦异哉。刚道同心金可断，江南便是海南垓。","dynasty":"明代","title":"和王太学见赠其三"}
{"author":"祝允明","content":"子胥逢击絮，遂为鞭尸人。淮阴遇漂母，终亦去亡秦。豪杰与婵媛，万年共一尘。清淮映古庙，月明空沄沄。安能闾市上，复问哀王孙。","dynasty":"明代","title":"漂母祠"}
{"author":"祝允明","content":"疏单勿复道，幸抱此高襟。妙鉴既弘照，大车亦雄任。如何覆载洪，行迹复淹沉。孤征即长道，缠绵荆莽侵。焉能不局蹐，日月坐以深。","dynasty":"明代","title":"述行言情诗其二十九"}
{"author":"祝允明","content":"繁霜陨衰秋，万物无一欢。后稷苦望岁，仲尼唱猗兰。东海有憨龙，西崖有惸鸾。文王旧时操，极古无人弹。","dynasty":"明代","title":"怨诗"}
{"author":"祝允明","content":"冷暖光阴不尽来，流年五十岂徘徊。半窗明月三更后，起步中庭几百回。","dynasty":"明代","title":"壬申夏夜不寐"}
{"author":"祝允明","content":"檿榆樊石扉，垝垣卑四周。前楹舒广场，后宇环澄流。微沦带山趾，半覆花竹幽。长夏且游浴，高荫终日休。岂必商丘开，点尔聊同游。¤","dynasty":"明代","title":"述行言情诗（六首）"}
{"author":"祝允明","content":"腐芥终依虎魄灵，相逢莫道是云萍。因思旧雨来今雨，却喜文星是使星。榕叶作团风猎猎，桂花含晕雾冥冥。但教光彩长分照，万里何妨客紫溟。","dynasty":"明代","title":"荅郑河源见赠"}
{"author":"祝允明","content":"矫矫温州牧，清声范史云。当时称大老，今日有夫君。德用玉为器，胸盘锦作文。志行朝野庆，我独叹离群。","dynasty":"明代","title":"送姜梦宾其二"}
{"author":"祝允明","content":"座有嘉鱼膝有琴，今人高会古人心。已闻古奏来盈耳，更缀华篇作赏音。聘鲁雅评犹可识，在齐馀韵窅难寻。广陵不共嵇公绝，响逐儿郎鹤在阴。","dynasty":"明代","title":"和吴文定诸公听琴联句"}
{"author":"祝允明","content":"祝家园里一株梅，旧是三郎手自栽。今岁寒花开欲尽，三郎何处不归来。","dynasty":"明代","title":"代东园梅见嘲"}
{"author":"祝允明","content":"行藏踪迹只云萍，一种神襟尔我形。清角痛悲鸣晋鄙，黄钟力挽向虞廷。丹山凤去尼丘叹，紫府龙归霅水灵。昨日书来泪盈把，南溟心语到东溟。","dynasty":"明代","title":"怀知诗其九施侍御聘之"}
{"author":"祝允明","content":"仲尼欲无言，六籍终亦呈。林蘤向春敷，有喙随风鸣。斋房坐清晏，文言时有成。左生润瑚佩，庄周厉风霆。二汉隆体骨，六代繁丹青。至哉统其全，周后惟唐声。山鸡且自爱，蝇辩方营营。","dynasty":"明代","title":"述行言情诗其四十六"}
{"author":"祝允明","content":"昔受皇灵命，结此轩奇姿。一从辞铏璞，雅负遂参差。英光没腾越，皓素变为缁。兹辰起遥想，椎凿倘还施。但恐时日促，璋琥竟无期。乃知万物贵，治琢当及时。","dynasty":"明代","title":"述行言情诗其一"}
{"author":"祝允明","content":"何物堪将付子孙，襄阳庞老有遗言。唯留三寸锄头泽，与作千年葛藟根。几见危机生白屋，未容高枕在朱门。公侯复始人间事，只恐菑畬笏绶存。","dynasty":"明代","title":"遗安堂"}
{"author":"祝允明","content":"才分震泽清，山玉映人明。济北想崔瑗，九江惭祝生。笼鹅道士喜，辨鲊座人惊。相对华风外，无因共好兄。","dynasty":"明代","title":"赠崔鸿胪"}
{"author":"祝允明","content":"岩邑无闉阇，出市即郊隰。凄凉木石寡，衡纵畎浍袭。微阳广土被，厚霰蔓草浥。四垂天茫茫，忽觏斯独立。檀栾布牙角，亭突树磴级。卑压荟翳丛，明标粉黛岌。遂疑廛井络，仍谓贤圣集。旋行迩复遐，窥户廓沈戢。游烦少解散，空谛亦丛及。","dynasty":"明代","title":"出高淳县望宝积寺塔"}
{"author":"祝允明","content":"古人颂马自鲁駉，杜诗尤胜伯乐经。近代画马称曹韩，后来独数李龙眠。世无神手有神马，眼底谁能分造化。邹阳示我轴有咫，惊绝纵横电光起。定观始识任都水，马后金声出吴李。房星九点光殷殷，天文地类相斓斑。龙媒无种世亦产，何必置牝宛代间。于今不乏十二闲，如此久堕文书寰。前年禦戎急刍骑，何不引此踏贺兰。呜呼九骏安得归龙班，一匹可以当三千。吾言亦能道塞渊，尔尚伏枥吾何言。","dynasty":"明代","title":"任月山九马图歌"}
{"author":"祝允明","content":"三人连袂阊阖行，二少年弟一老兄。莫言蒹葭倚高树，芳菲润映苍枝荣。鱼也有酒旨且多，彝也起舞我也歌。渭阳棠杕声相和，明日可如今日何。","dynasty":"明代","title":"梦与表弟王制彝卿表甥陈鳌子鱼散步河曲鳌邀饮其室觉而赋之写似二子"}
{"author":"祝允明","content":"具区之水被三州，洞庭之树千万数。沉森浩㵿天下奇，灌木寒流此何许。潘君抱朴山水人，日日策杖独行遍沧浪之滨。阳崖众目悦暄媚，忽逢阴壑如有神。禹锁老龙铁索绝，拿云怒雨出洞穴。木号水呼竹石裂，众蛇从之互盘结。蜕骨戌削杂鳞鬣，飕留风叶枸株橛。急流抨撞石罅跃，珠跳汞走斗瀺灂。微茫上析河汉，注奔赴绕伯若方丈脚。山鬼伏窥木客泣，欲据恐被山伯抶。仙老时下憩，濯足而晞发。招潘君兮子来共千岁以一息。潘君归语衡山氏，仙之人兮不可以久留，吾恐一往与境俱失。宣州兔肩毛劲如石，深醮金壶玄玉液。闭门夜半役鬼工，倏忽移来窅无迹。支山谓潘君，张君高堂白粉壁，焚香日坐对，明月之夜风雨夕，仙伯谓我当来觅。携君卷图愿写照障入怀袖，与君骑龙返无极。馀影终非世中物，谢绝宾客扃此室，门外有人勿与识。","dynasty":"明代","title":"题徵明写赠潘崇礼灌木寒泉大幅"}
{"author":"祝允明","content":"野老今年齐骑省，不从今日见毛斑。行过日月知多暇，坐爱星河不可攀。俯仰随时看物易，寻常谈事到身难。登登两屐江南阁，蒿目西风望子山。","dynasty":"明代","title":"悲秋其三"}
{"author":"祝允明","content":"滃合浮云晚放晴，溪山相照寂无声。不知问字人何处，门外孤舟尽日横。","dynasty":"明代","title":"杂题画景三十一首其七"}
{"author":"祝允明","content":"落日采薇归，萧萧两布衣。尔来人采少，春雨长顽肥。","dynasty":"明代","title":"杂题画景三十一首其三十"}
{"author":"祝允明","content":"万龄同一域，千哲共此契。遥迩幸相闻，师友丈室内。行止每讨论，音辞时赓载。单躬事百贤，其益故宜大。","dynasty":"明代","title":"述行言情诗其四十四"}
{"author":"祝允明","content":"面面青山曲曲溪，流云易度石墙低。苔生任把门踪合，鹤返容教树杪栖。","dynasty":"明代","title":"杂题画景三十一首其八"}
{"author":"祝允明","content":"丞相祠堂曲水涯，祠边仍是相公家。千秋若解收金镜，万里何缘枉翠华。门外犦牲兼絮酒，岭头松树夹梅花。人间不乏牛仙客，长揽遗编费叹嗟。","dynasty":"明代","title":"谒张文献公祠"}
{"author":"祝允明","content":"天马万里来，天闲□开天马入。群马辟立视天马，长安亦有苜蓿食。饱天子，德天马，天马在宛野。","dynasty":"明代","title":"天马来"}
{"author":"祝允明","content":"断崖横截傲崇冈，风叶满林斜日黄。十岁采薪多伴侣，不知翁子有他肠。","dynasty":"明代","title":"杂题画景三十一首其二"}
{"author":"祝允明","content":"小山不妨宦，中隐从近阙。无论车马色，幸共禽鱼悦。风泉夕韵敻，霜月冬气洁。醒醉齐一襟，心赏方兹结。","dynasty":"明代","title":"知山堂雅集"}
{"author":"祝允明","content":"地轴钩横海岳牵，咸池直下具区连。封疆何计吴越限，光景长涵舜禹天。白鸟舞波摇定日，骊龙归洞落腥烟。木奴万个安能住，不是元公即上仙。","dynasty":"明代","title":"次韵郡守胡公太湖二首其二"}
{"author":"祝允明","content":"荏苒来鸿去燕期，骚人切切有相宜。汉宫新调初翻叶，素女哀音半破丝。欲赋心怀无那意，少咨时事未能痴。长风短雨时时过，为暑为凉不可知。","dynasty":"明代","title":"悲秋其二"}
{"author":"祝允明","content":"相慰华堂下，重逢草野中。涂鸦犹习幼，策马拯涂穷。恩爱千年定，精诚一刻通。直能呼共老，天壤有移鸿。","dynasty":"明代","title":"娄江舟中述梦续事状"}
{"author":"祝允明","content":"五云遥捧翠华归，北极芒寒万象依。关塞岩岩分地险，金汤面面自天围。圣图六马知能驭，永命三灵未待祈。岭海小臣从国老，中宵魏阙梦魂飞。","dynasty":"明代","title":"次韵奉和方伯汤公回銮志喜之什"}
{"author":"祝允明","content":"气涵珍玉语良金，不论穷通话尽心。枕上一时南北海，半窗梅影月阴阴。","dynasty":"明代","title":"梦故知"}
{"author":"祝允明","content":"朝云山腰生，我在云中行。只恐云载我，飞上白玉京。世尘邈已隔，天鸡犹未鸣。须臾微风发，东极金乌升。","dynasty":"明代","title":"龙川山中早行二首其二"}
{"author":"祝允明","content":"往往花移色，交交鸟换鸣。云将京国远，水别卫河清。高啸迎风转，低眠看树行。殷勤吴郡酒，还得此时情。","dynasty":"明代","title":"自末春入初夏归舟即事"}
{"author":"祝允明","content":"磻磻左山影，横截右山腰。辨色鸟欢翔，微光漾晴朝。浮云若中断，蔚蔚方行遥。","dynasty":"明代","title":"龙川山中早行二首其一"}
{"author":"祝允明","content":"病喉少日兼辞酒，养性经年不看花。君问情怀看此纸，新诗字字学唐家。","dynasty":"明代","title":"答钱二"}
{"author":"祝允明","content":"苍姬建鸿历，祝丘肇遥封。丰稊托后穰，疏条鬯周通。九江树崇议，司徒奋皇庸。信栝烂材器，闽建扇遐风。渊渊都漕君，起官来南江。雄略绝类群，宏图奠兹邦。五子粲马窦，载以辟吾宗。","dynasty":"明代","title":"述行言情诗其四"}
{"author":"祝允明","content":"京邑到来熟，晓行如赴家。月明人渡水，星散树惊鸦。灯影依依店，茶声远远车。萧骚两秋鬓，无处定生涯。","dynasty":"明代","title":"丹阳晓发"}
{"author":"祝允明","content":"崇堞倚紫冥，丹谯摩空青，城中树稀无鸟声。昨日闻公入朝列，相思一夜肠欲绝。古人不可见，今人交多面。古人千载只可慕，今人可慕难可遇。君离越王台，吴王台下来。执手一徘徊，销尽万古胸中埃。与君交一日，一日一日益。交君未渠央，我长不可极。","dynasty":"明代","title":"怀施侍御儒遂赠其一"}
{"author":"祝允明","content":"广寒昨夜不曾开，今夕佳期已报来。且向草堂杯举待，人间红粉会相催。","dynasty":"明代","title":"十六夜召集"}
{"author":"祝允明","content":"云母薄梳青石发，水花肥点碧荷钱。树根一坐空山老，不许时人问岁年。","dynasty":"明代","title":"杂题画景三十一首其五"}
{"author":"祝允明","content":"紫泉宫外晓烟和，万绿条含太液波。只有帝家春色好，争禁人世别离多。","dynasty":"明代","title":"柳枝其二"}
{"author":"祝允明","content":"章甫玄端行秘书，穹窿山下竹林居。淫如玄晏道不远，愚似龙城乐有余。皮几丹黄朝砚杂，烟窗铅素夜灯虚。人间幸有云龙遇，惭愧无因屡命车。","dynasty":"明代","title":"赠安愚柳大中"}
{"author":"祝允明","content":"浓云压岭雨初至，密叶障林风更多。只有渔翁能了事，一枚圆笠半肩蓑。","dynasty":"明代","title":"小景"}
{"author":"祝允明","content":"客来相话言，言多非与是。问我谁适从，我不识誉毁。幸客来相过，惟能默饮尔。随意翻瓦盆，不解弹缘绮。","dynasty":"明代","title":"和陶渊明饮酒二十首其六"}
{"author":"祝允明","content":"庭前柏树手摩挲，世寿宁如僧腊多。何物与师相伴住，楞伽山色石湖波。","dynasty":"明代","title":"赠楞伽院老僧"}
{"author":"祝允明","content":"芹宫二十春，经术重同人。月旦先诸谢，风流向八闽。草塘应入梦，荔子且尝新。最是襟怀古，诸生喜饮醇。","dynasty":"明代","title":"送谢幼和分教兴化"}
{"author":"祝允明","content":"江南小艇子，能住亦能诗。梁柱无阶砌，门窗即枕帷。坐流看树过，行屋逐风移。试欲作舟史，半生居在斯。","dynasty":"明代","title":"艇子"}
{"author":"祝允明","content":"巍巍西山高，湛湛山下水。昂昂千丈松，靡靡百草委。下有虎魄伏，上有兔萝倚。","dynasty":"明代","title":"诗四首其四"}
{"author":"祝允明","content":"相思旬日忽相逢，不是忙中是病中。玉麈漫誇谈柄在，朱颜应笑酒杯空。怜君济济冲霄鹄，顾我垂垂失路鸿。吾道若行千载合，不须重叹马牛风。","dynasty":"明代","title":"季冬朔旦汝德周学二秀才过访病禁饮不能留别去怅然竟日烛下得句明日寄之"}
{"author":"祝允明","content":"宫车昔晏驾，鸿宝归亲贤。元后上圣姿，神龙潜虞渊。乘乾奉天祐，皇极建冲年。百辟迎代来，凝命居清玄。皇风仁偃草，一日周九埏。震霆雨作解，赫曦清旻悬。除凶力摧虎，猰㺄犴重键。击冥走鬼魅，好问广询延。急治热愿濯，从善坂流圆。响答朝至昃，万几无停宣。泰否一往复，乾坤随转旋。昔自尧舜来，神化无此前。声休度百王，九庙光蝉嫣。天禄永无疆，圣治终始全。臣诗属先驱，三灵赫临鉴。","dynasty":"明代","title":"读嘉靖改元诏书并阅邸报臣敬作诗一首"}
{"author":"祝允明","content":"入室芝兰始见熏，也知孤陋合离群。烟霄本自冥黄鹄，城市安能驻白云。震泽晚山青历历，漕湖秋水碧沄沄。相思只借中天月，会把清辉两地分。","dynasty":"明代","title":"怀知诗其二钱太常元抑"}
{"author":"祝允明","content":"濠上有川叹，沧洲多海怀。伊我江湖姿，浩荡中渊回。寻秘右洞庭，飞衿左蓬莱。瑚琲探富获，存之无轻开。扬波万古源，荡潏塞视埃。谁能写小笔，聊意亦可谐。仁智在户限，寄言亦悠哉。临咏志一启，得者亦可推。黄汾窈如湮，安问傅岩才。","dynasty":"明代","title":"草阁玩水图"}
{"author":"祝允明","content":"王醴侯鲭信祸胎，露茎霜叶是琼瑰。如今才享天家福，净洗饕肠待尔来。","dynasty":"明代","title":"梦啖菜甚美"}
{"author":"祝允明","content":"初从分部谒巾冠，便略形骸露肺肝。东有珣琪南有箭，紫为鸑鷟碧为鸾。关讥尽道能经国，王佐何曾务守官。下对苍生上天子，知公心事浩漫漫。","dynasty":"明代","title":"赠分司钞关于户部"}
{"author":"祝允明","content":"冷暖光阴不尽来，流年五十岂徘徊。半窗明月三更后，起步中庭几百回。","dynasty":"明代","title":"壬申夏夜不寐"}
{"author":"祝允明","content":"二年四踏两京尘，何必临岐更问津。斜渡羊车山顶路，半欹皮笠雨中人。气骄白马涵濡满，口过玄蝉啸咏频。我有知心在城阙，山阴雪驾颇相邻。","dynasty":"明代","title":"途中"}
{"author":"祝允明","content":"草啄萍栖瘴海濆，野人携得肯相分。九还丹颗浮苍顶，一缕青霞断白云。五服也知章有德，百禽应是不同群。县斋相对悠然想，烟水城西日易曛。","dynasty":"明代","title":"山人献白鹇"}
{"author":"祝允明","content":"东野犹居郭外家，闭门高枕叹年华。秦人不敢窥干木，楚事休教误屈瑕。暑气转嫌秋候溽，树阴偏受日光斜。驽骀过辱千金许，惭愧酬知未有涯。","dynasty":"明代","title":"西台伊公枉和赠篇至于再三重次呈答"}
{"author":"祝允明","content":"亡羊何日返初岐，失马由来未用悲。灵药不消心底火，世情犹恶梦中棋。三年紫陌长虚屐，一纽铜章只碍诗。好景好将闲领取，淡烟明月两参差。","dynasty":"明代","title":"己卯春日偶作韩致光体"}
{"author":"祝允明","content":"寒林日暮息车徒，却得南朝最胜区。廿载不登禅子榻，一宵权作佛家奴。齐梁寂寞名犹是，儒释纷纭念已无。最是宦心能败道，羞将束带问衣珠。","dynasty":"明代","title":"宿摄山栖霞寺三首其一"}
{"author":"祝允明","content":"春日欣载阳，凄飙霾曀蒙。玄云何许集，昼夜弥衡穹。孤阳秉光淑，元化潜开通。","dynasty":"明代","title":"杂吟其二"}
{"author":"祝允明","content":"大忧缠弱衷，意气尽荒漠。向未遨长衢，中路履綦错。零霰杀翘荣，朱光就凄薄。辰遘萃华滋，运消易零落。","dynasty":"明代","title":"述行言情诗其十二"}
{"author":"祝允明","content":"云母薄梳青石发，水花肥点碧荷钱。树根一坐空山老，不许时人问岁年。","dynasty":"明代","title":"杂题画景三十一首其五"}
{"author":"祝允明","content":"作邑滨南海，衔恩下北宸。三吴非异土，千里亦同寅。说到襟怀旧，传来耳目新。无因便投辖，欲往活疲民。","dynasty":"明代","title":"口占赠徐闻令"}
{"author":"祝允明","content":"祝融峰高插南极，东南郴江流不息。桓圭削绿浸瑶池，天下江山奇复奇。昌黎序送廖道士，地文争奇无比拟。咄嗟道士不可当，岂知今有何夫子。何夫子，谪仙人。海外紫鸑鷟，天边石麒麟。才如宝剑百乱截，文似万花天下春。昔辞瑶京下九国，仙姿萧飒难容得。置之江山最奇间，明珠辞辉玉避色。沈君颇似能写真，陈子善题濡笔墨。何夫子，归去来。江山之奇亦小哉，君有大道县襟怀。我欲从之问消息，郴江东去何时回。东瀛弱水倘可渡，与君握手登蓬莱。","dynasty":"明代","title":"独当奇处行题何大参子元藏沈隐君画郴州江山图"}
{"author":"祝允明","content":"臣将众心笺天公，一月不改东北风。酸澌射人痛两瞳，零乱百物纷蓬蓬。炊烟作难幸出囱，涕泪满面嘻何从。苇窗楮帐羞无功，禽鸟素少并绝踪。鲲溟竭石海气通，宁或鼓𩗗由痴龙。六月七月如初冬，风伯风伯听吾讼。颠倒伏腊何强雄，秪恐老天不君容。","dynasty":"明代","title":"讼风"}
{"author":"祝允明","content":"道人号月泉，邀作月泉篇。道院常有月，道院本无泉。石坛空歌罢，斜倚长松眠。竽籁尽沉寂，云烟纷绵联。上有黄玉顶，下有碧瑶渊。心赏极神畅，不测何名天。恍然欠伸双瞳开，手握碧萝，脚蹑紫苔。犹是朝元之宇，步虚之台。人间少玄境，况此百肆万火中，安有广寒与蓬莱。吾闻太湖之傍、洞天之幽，千山绕缭相罗周。其间飞珠喷玉，贯穿漱涤多异流。夜夜玉镜飞上千山头，来印万壑金波滉漾寒光浮。姮娥下浴魈魅避，眼波莹照大九州。授仙老以玉诀，与三光而俱留。道人已自梦中受得金锁流珠之洞文，吞黄月而饮上池，舞贝阙而遨蓬丘。世间月泉空悠悠，轩辕之孙尔同俦。胸有日月袖有海，能为道人作此讴。向来院字多垢浊，勿将灵诠语蜉蝣。","dynasty":"明代","title":"月泉篇"}
{"author":"祝允明","content":"滴滴沥沥瑶佩鸣，缥缥缈缈银河清。权公妙句我斟酌，醍醐稍重琉璃轻。八功德水发源处，分来南部深公许。六指道人隔墙住，床头共听无舌语。","dynasty":"明代","title":"玉泉咏"}
{"author":"祝允明","content":"吾乡沈郎字仲宽，为我遥索月乌篇。月乌喻孝与客旅，二者未知心所安。孝为百行大且初，鸟中曾参人不如。吾闻沈郎孝且才，即此乃是曾之徒。寒光满林莫返哺，哑哑叫断肠欲枯。我今南飞依棘枝，为子仰天强哦诗。乌啼月落粤山低，一夜魂游吴苑西。","dynasty":"明代","title":"月乌篇"}
{"author":"祝允明","content":"卞和能识玉，荆山得良宝。知玉不知人，屡刖自残槁。孟尝有内珍，何意货贿间。灵物不能舍，神珠自来还。盛公抱天瑞，手把山龙章。惓与时人观，放之瀛壶傍。朝披金光草，夕悬明月珰。适从具茨来，独宿白玉房。凡夫亦知宝未得，先生傥肯示以求之方。","dynasty":"明代","title":"赠盛翰林"}
{"author":"祝允明","content":"翩翩双凤凰，飞集南海傍。众鸟往从之，不弃老秃鸧。凤凰自飞来，只在海傍宿。人为天下祥，我为天下哭。凤鸣四海清，老鸧亦解啾啾声。老鸧无凤姿，笼中拘辱不得争。凤凰顾老鸧，相慰勿自伤。老鸧荅凤凰，凤兮知老鸧。老鸧只在草莽伏，物遇其类心凯康。但令凤凰联翩上阿阁，老鸧百岁没向江湖亦足乐。","dynasty":"明代","title":"凤凰篇"}
{"author":"祝允明","content":"人言松有节，不见节如松。问渠老叶终年翠，何似妖花三日红。人言松节劲，不知松气融。元和畅生意，华茂春葱葱。和流则不强，苦节亦道穷。王夫子，和气满胸中，守道百鍊之青铜。画史颇善喻，为君写古松，予亦为君歌古松。古松歌，君柰何。","dynasty":"明代","title":"王提醝画古松歌"}
{"author":"祝允明","content":"渚鸿不侣鹜，联翩入紫云。有时下同宿，终然不离群。磊落千金马，贡作万乘车。双双翼飞龙，齐秣亦齐驱。驰翔有美世共珍，列之天闲织其文，以章有德劝百臣。苍鹰虽鸷豺狼猛，安得称重于其伦。阊门今古道繁华，歌钟日夕沸如麻。东邻宴公子，西舍酣倡娃。谁人堂上题乐孺，中有二士为奚家。先人应能积为善，天锡一双白璧皆无瑕。伯兮友仲兮悌棠华，韡韡风光媚。架有互服衣，榻有共覆被。入室谐兰香，出门偕远志。仗剑作长游，千里万里亦同次。番禺城下我逢之，三人相携共一醉。醉中尚能为尔歌，歌此敬多感亦多。吴中土风清且嘉，今如君者有几何。君家伯祖我祖高，弟子文名风节犹嵯峨。乃知仁人有后世济美，看尔富寿方来百福如山河。","dynasty":"明代","title":"乐孺歌"}
{"author":"祝允明","content":"溧阳夜燕来仲虚，示我玉涧画瓜图。嫣绵生意好手笔，灯前摸索聊为娱。尔日南至气转纾，我心之喜君知无。黄台离离几抱蔓，野田倘有青门夫。焉知大瓞方包杞，含章陨天天下理。天地相逢与子起，品物咸章自此始。","dynasty":"明代","title":"孟玉涧画瓜"}
{"author":"祝允明","content":"面面青山曲曲溪，流云易度石墙低。苔生任把门踪合，鹤返容教树杪栖。","dynasty":"明代","title":"杂题画景三十一首其八"}
{"author":"祝允明","content":"重檐雄拔小山幽，妙景容居最上头。风扫六窗尘尽去，鹤乘三洞客来游。高原树古长依殿，画栋云飞不碍楼。怪底霓裙浮沆𤅈，绿章宵拜石坛秋。","dynasty":"明代","title":"道院楼子"}
{"author":"祝允明","content":"江亭小于艇，松子落满顶。尽日无人来，流水抱虚影。","dynasty":"明代","title":"子昂小景其三"}
{"author":"祝允明","content":"覆有高林载有苔，石公木客可参陪。山居事业略完具，只是无人肯入来。","dynasty":"明代","title":"杂题画景三十一首其二十"}
{"author":"祝允明","content":"紫陌东西苦不禁，朱门饱秣卧花阴。知君未是登台骨，休道昭王不挂金。","dynasty":"明代","title":"咏都城赁骑驴马"}
{"author":"祝允明","content":"影浸三州混太虚，道通五岳纽坤舆。瑶坛白兔藏仙鼎，宝洞苍龙守禹书。烟月剩将閒处媚，风雷常与怒时俱。渔郎个个不识字，惭愧高吟莫解居。","dynasty":"明代","title":"包山"}
{"author":"祝允明","content":"五寸冲牙文八矛，装成十万绕林头。莫欺楪子兴宁县，一半人家千户侯。","dynasty":"明代","title":"过林头看修竹数里不断甚爱戏题"}
{"author":"祝允明","content":"峭壁遥撑落照危，蜿蜿曲陇绕脩陂。前头径转峰回境，说与时人定不知。","dynasty":"明代","title":"戴文进小幅"}
{"author":"祝允明","content":"隋家萧后解伤春，内苑亲栽几树新。出塞归唐春渐老，美人思树树思人。","dynasty":"明代","title":"柳枝其四"}
{"author":"祝允明","content":"珠玉含泽辉，妖女□容华。门巷多履綦，□冶市门誇。纷纷容悦已，日暮宿倡家。","dynasty":"明代","title":"诗四首其三"}
{"author":"祝允明","content":"邯郸枕里了功名，安乐窝中适性情。瘦石烟霞无尽藏，小山鸡犬亦长生。云间彩凤衔金简，花底青鸾度玉笙。我是橘中同奕者，定骑龙尾共瑶京。","dynasty":"明代","title":"寿徐瘦石大参七十"}
{"author":"祝允明","content":"栋挠室摧墉善崩。沈灶产蛙不得烹。康衢笫席通流平。通流平，慕鸱鸮。望伯禹，怀有巢。","dynasty":"明代","title":"九悯九首其四"}
{"author":"祝允明","content":"彩云东飞月向西，分光换景双凄凄。月华再与行云遇，人间有情谁是主。障红掩绿心色幽，欢情不满哀怨稠。伤鸾恨鹄如何许，两声嘈嘈向归路。","dynasty":"明代","title":"彩云东飞月向西效李绅相公莺莺歌"}
{"author":"祝允明","content":"我后久何处，重光如旧明。连当三夕见，喜似百年生。常仪恒在御，羲轮日代行。莫教巫女妒，淫潦复纵横。","dynasty":"明代","title":"见月"}
{"author":"祝允明","content":"秋风落叶露为霜，美人去我天一方。只知朔雁翔南去，宁解鱼书可寄将。分开尺素云生手，濯濯芙蓉倚杨柳。金丹荧荧伏鼎灶，宝剑时时拂河斗。仙韶本是清都乐，欲奏人间舞群兽。去年送别吴王台，屐齿微踪长绿苔。相思每望秦川月，寄信俄逢越使来。越使能寄书，不知书中意何如。君能寄诗卷，不知我肠车轮转。李白上天鲍照没，此声何处君留得。霞为衣兮月为泽，金光草兮换君骨。二子雄风不可寻，九霄星露夜沉沉。但看一片千年月，悬向青天照我心。","dynasty":"明代","title":"答孙山人"}
{"author":"祝允明","content":"楚氛望方恶，鲁战谟未谐。晋籴每多闭，秦饥良可哀。三精塞祲雾，旸雨更为灾。巴蜀风尘暝，关河士马来。洪流灭阡陌，沟市盈饥骸。岂无眠戈誓，慷慨击楫才。夏屋既漂摇，郊垒多崩隤。桢干可相寻，松柏亦已摧。天王下制诏，仁声九域开。庶几赳赳客，犹上黄金台。","dynasty":"明代","title":"拟伤乱"}
{"author":"祝允明","content":"亭角楼窗取次凭，东风不送笑歌声。山村水郭城西路，却放朝云此处行。","dynasty":"明代","title":"无题"}
{"author":"祝允明","content":"昔日宣皇履至尊，尧章焕焕满乾坤。三千在御均承宠，一匹沾恩便不群。马法尽来空地类，龙图呈处是天文。丹青不逐乌号去，从此房星似掩昏。","dynasty":"明代","title":"宣宗皇帝画马图"}
{"author":"祝允明","content":"归骑聊乘一日閒，夕阳移座未能还。西风明日丹阳道，回首鸡鸣雪满山。","dynasty":"明代","title":"留别赵上舍"}
{"author":"祝允明","content":"洗秋零雨向萧神，京邑风光斩地新。马上会淹京兆客，天涯忽见苧萝人。轻云淡荡铅华薄，初日曈昽宝镜真。便欲涉江嗟未得，芙容犹自隔青蘋。","dynasty":"明代","title":"雨中句容道中喜看山色"}
{"author":"祝允明","content":"赞重清芳却恨迟，诗人曾费几多词。春风无限无名草，莫道芙蓉不遇时。","dynasty":"明代","title":"芙蓉"}
{"author":"祝允明","content":"四十不拟老，老状日已至。饮量复减昔，三饮已复醉。诗来亦信口，甲乙懒排次。遐览天地间，何物如我贵。所恨每自丧，长失本然味。","dynasty":"明代","title":"和陶渊明饮酒二十首其十四"}
{"author":"祝允明","content":"八面青红倚碧天，窗中列坐万金仙。排云欲挽三茅袂，拊槛惭升八部肩。尽讶入檐奇影倒，应知出世法门偏。诗题漫道游观胜，只得尘劳一饭缘。","dynasty":"明代","title":"登千佛院塔"}
{"author":"祝允明","content":"董漕分明是胜游，云司高步向南州。戴凭不独深经术，刘晏偏能为国谋。奇客昼谈风入座，诗人宵咏月当楼。悬知燕寝多清梦，飞满伊凉紫塞头。","dynasty":"明代","title":"送戴户部仲鹖"}
{"author":"祝允明","content":"秀矣孝廉，名驹在谷。白玉清冰，碧梧翠竹。少游诸老，孤莺乔木。予家日见，匪暝维夙。黄庭晋度，朱弦汉曲。群公星落，长庚尔独。后生更仰，鸡群昂鹄。颓然顺化，行阅沧陆。修年默逝，亦可世哭。雅绪君断，更莫彼续。来英日富，风流绝目。前修履践，流膏碎馥。嗟子勤哉，堆箱叠腹。繄我与君，髧皓相逐。今我视众，如君我瞩。馀霜犹几，三叹不足。","dynasty":"明代","title":"怀知诗其十八朱孝廉"}
{"author":"祝允明","content":"孺子间居与世忘，萧萧深院映虚堂。露漙玉干桐孙长，霜饱金丸橘子香。白版拄颐迎灏爽，素丝横膝答清商。知君不是趋炎客，长啸一声天地凉。","dynasty":"明代","title":"题徐子芳秋庭"}
{"author":"祝允明","content":"疏单勿复道，幸抱此高襟。妙鉴既弘照，大车亦雄任。如何覆载洪，行迹复淹沉。孤征即长道，缠绵荆莽侵。焉能不局蹐，日月坐以深。","dynasty":"明代","title":"述行言情诗其二十九"}
{"author":"祝允明","content":"阊门佳丽锦为城，中有仙人降玉京。罗峤有花花解语，姑山若雪雪能行。秾如桃李先当素，乡自温柔剩得清。小室维摩唤天女，鬓丝相映老卿卿。","dynasty":"明代","title":"咏梅雪"}
{"author":"祝允明","content":"玄桐挂朱丝，碧轸黄金徽，独抱登高台。坐石上，时一挥，清商不如清角悲。凤来归，凤来归，高台红日丽秋晖。秋晖欲落兮，凤来不来。","dynasty":"明代","title":"招凤辞送弹琴杨三游金陵"}
{"author":"祝允明","content":"𤫩珑翠玉芳阴茂，窈窕娙娥婉态多。不是一行千万个，荒天寥落柰情何。","dynasty":"明代","title":"沿潞河直达淮浒岸柳蔚然"}
{"author":"祝允明","content":"溪流浸茅字，短檐挂犁锄。柔桑交午阴，幽禽时相呼。稚子跨犊眠，梦归候朝餔。稼翁释其劳，暂往携陶壶。老妻督少妇，择茧停辟纑。轻雨日日零，群苗尽怀苏。","dynasty":"明代","title":"八咏其三田家"}
{"author":"祝允明","content":"驱车出衡门，薄游览九州。东征略瀛海，西陟升昆丘。冠巾岱华竦，襟带江河流。验迹章亥趾，裁贡禹王畴。汎观山海图，遐寻府穴幽。八维何所极，撮土此可求。","dynasty":"明代","title":"述行言情诗其四十二"}
{"author":"祝允明","content":"诸侯严敌忾，天子极酬功。进秩三阶重，提兵九郡雄。简飞霜气白，剑绣血膏红。还应一匡策，缄在皂囊中。","dynasty":"明代","title":"赠张卿"}
{"author":"祝允明","content":"斜阳流影入房栊，复绿重红掩映中。想得那人新睡起，倚床闲啮绣残绒。","dynasty":"明代","title":"想得"}
{"author":"祝允明","content":"执业禀公训，士节谨干禄。力修贵潜蕴，进达戒征逐。踰冠闻有司，察业就甄录。校考既充赋，胶序且饩育。","dynasty":"明代","title":"述行言情诗其十四"}
{"author":"祝允明","content":"天马万里来，天闲□开天马入。群马辟立视天马，长安亦有苜蓿食。饱天子，德天马，天马在宛野。","dynasty":"明代","title":"天马来"}
{"author":"祝允明","content":"柞宫冯几画成王，泪落铜仙月似霜。王母不来方朔死，茂陵松柏自斜阳。","dynasty":"明代","title":"武帝传"}
{"author":"祝允明","content":"季冬雪重积，十日奇寒冱。啁啾阒不闻，葱茜失其故。客子欲何归，中林犹独步。幸有苍苍松，为辨去来路。","dynasty":"明代","title":"题画其二"}
{"author":"祝允明","content":"曾为瓜圃平生传，今读东阳哭死诗。彫谢不禁前辈叹，风仪长系后人思。林猿惊上新华表，鸥鸟来衔旧钓丝。轩冕知非公素愿，凤毛方占上林枝。","dynasty":"明代","title":"挽都良玉"}
{"author":"祝允明","content":"白家只说舞腰肢，不把红妆斗翠眉。嬴得美人怜又妒，一时都不爱花枝。","dynasty":"明代","title":"柳枝其五"}
{"author":"祝允明","content":"湖上秋风生碧漪，看来都作忆君思。君于湖水元何与，此意冥茫自不知。","dynasty":"明代","title":"观湖宛转思及友人"}
{"author":"祝允明","content":"黄屋巍巍坐九天，烟云千叠蔽婵娟。流莺回首宫墙远，妾负红颜二十年。","dynasty":"明代","title":"宫词"}
{"author":"祝允明","content":"风物幽妍上郭宽，访朋因得一回看。家家黄土墙三尺，处处清渠竹数竿。欲雨欲晴云半密，如秋如夏汗微乾。苦吟应得山人句，却笑笼头少鹖冠。","dynasty":"明代","title":"北郊访友"}
{"author":"祝允明","content":"寒光交逗眼苍然，半夜人间别有天。想得非仙亦非鬼，四山风雨拥孤眠。","dynasty":"明代","title":"绝句其二"}
{"author":"祝允明","content":"官囷旷空抽民米。富人削瘠贫人死。嗟嗟土牧亦劳只。亦劳只，荒政难。吊吾民，嗟吾官。","dynasty":"明代","title":"九悯九首其九"}
{"author":"祝允明","content":"风情拟我杜樊川，惭愧秋娘拥两边。俗眼从渠浪开合，生来粘在十三弦。","dynasty":"明代","title":"依韵奉和（四首）"}
{"author":"祝允明","content":"素无经世怀，学仕本先训。终然拙枘凿，株木臀久困。浑玄当有期，或合阮君遁。元龟幸垂兆，长往乃无闷。","dynasty":"明代","title":"述行言情诗其三十七"}
{"author":"祝允明","content":"十霜相别又相迎，只是当时一样清。天上选仙惟在善，物中多寿必由贞。乡宾近受邦侯礼，家瑞重看子姓成。知道洞庭波不竭，年年酿入紫霞觥。","dynasty":"明代","title":"寿王贞斋七十"}
{"author":"祝允明","content":"达者端居东海边，重楼高榻卧风烟。想应草木扶疏下，和得渊明孟夏篇。","dynasty":"明代","title":"口占寄陆三"}
{"author":"祝允明","content":"为问涧松夫子来，酒肠连日可曾开。天炎地陋佳宾少，眼底能无曲秀才。","dynasty":"明代","title":"戏简连博士"}
{"author":"祝允明","content":"青霞抱琳馆，萝阴络深径。龟游烟沼煖，鹤立天坛净。微香拂幽洞，欲觅风不定。云房并县帘，昼日锁虚静。琪殿临高台，时闻落瑶磬。循除步周匝，遍扣无人应。","dynasty":"明代","title":"八咏其六宫观"}
{"author":"祝允明","content":"仙魄迷花不自持，花伤难藉草头医。争禁一把东阳骨，消得春风日日吹。","dynasty":"明代","title":"一把"}
{"author":"祝允明","content":"小山不妨宦，中隐从近阙。无论车马色，幸共禽鱼悦。风泉夕韵敻，霜月冬气洁。醒醉齐一襟，心赏方兹结。","dynasty":"明代","title":"知山堂雅集"}
{"author":"祝允明","content":"危阳既骄夏，衰霖复伤秋。夏骄众夫病，秋伤田畯忧。少壮且颓堕，耆人衷百愁。万物蒙化成，圣贤岂有谋。栖栖非为佞，驾言我焉求。","dynasty":"明代","title":"秋日作"}
{"author":"祝允明","content":"二年四踏两京尘，何必临岐更问津。斜渡羊车山顶路，半欹皮笠雨中人。气骄白马涵濡满，口过玄蝉啸咏频。我有知心在城阙，山阴雪驾颇相邻。","dynasty":"明代","title":"途中"}
{"author":"祝允明","content":"隔坞有绝壁，萝扉对山开。客子何为者，能入深山来。","dynasty":"明代","title":"子昂小景其五"}
{"author":"祝允明","content":"扇功本在驱炎上，不似屏风只好看。算得题诗真拙计，却供双眼失清寒。","dynasty":"明代","title":"题人扇"}
{"author":"祝允明","content":"故国间居四十年，疏慵虽乐怕违天。天应尚念疏慵态，又使閒居瘴海边。","dynasty":"明代","title":"题广州客邸壁间"}
{"author":"祝允明","content":"十日云封石榻閒，偶然飞出又飞还。送师便拟依师住，想看梅花欲满山。","dynasty":"明代","title":"送僧还山"}
{"author":"祝允明","content":"瘦马城西步夕曛，祠堂翼翼护英氛。下马入门忙拜礼，行人说是卞将军。","dynasty":"明代","title":"卞将军庙"}
{"author":"祝允明","content":"霞捲夕阳天外天，抗风疏柳几枝偏。抛将湿网坡头晒，且旁网边乘醉眠。","dynasty":"明代","title":"杂题画景三十一首其十一"}
{"author":"祝允明","content":"与尔为中表，嗟予多别离。称觞看雁翥，迁木指莺期。杖策时当过，停云不用思。加餐更相祝，行复入京师。","dynasty":"明代","title":"贺汤弟迁居"}
{"author":"祝允明","content":"赫赫惟王父，自天拥英休。完德奠瑚琏，大积苞坟丘。敷言对清问，献纳襄王猷。宅忧秉大防，旬宣向闳州。冀方犹虞岳，懋縡腾诸侯。悬车耳顺岁，高烈方弸彪。","dynasty":"明代","title":"述行言情诗其六"}
{"author":"祝允明","content":"慕诡适修禊，啸侣阅灵渊。机权知匪测，橐籥讵云偏。觱沸连波起，鸿垆不断燃。盖石愈怪杰，襟湖何渺绵。萧丘有寒燄，化理同一玄。燧人与尧井，无为帝力全。","dynasty":"明代","title":"吉湖口汤泉"}
{"author":"祝允明","content":"地迥景逾胜，数程无市人。隔篱花脕腆，临水树精神。村犬随船吠，沙禽见客亲。渐看明月上，夕韵想更新。","dynasty":"明代","title":"途中即景"}
{"author":"祝允明","content":"入室芝兰始见熏，也知孤陋合离群。烟霄本自冥黄鹄，城市安能驻白云。震泽晚山青历历，漕湖秋水碧沄沄。相思只借中天月，会把清辉两地分。","dynasty":"明代","title":"怀知诗其二钱太常元抑"}
{"author":"祝允明","content":"一世北斗望，千秋南海滨。文章传绝圣，政事泽时人。姓作儿童字，心将动植驯。佛灵能有祸，终不下臣身。","dynasty":"明代","title":"潮州韩文公庙"}
{"author":"祝允明","content":"不知身到转头年，性子观来已洞然。铁臼药寒和月捣，蒲床脚暖踏云眠。归期笑计铢衣石，定里閒游宝筏天。要识来时同我相，一般门外水中莲。","dynasty":"明代","title":"赠观"}
{"author":"祝允明","content":"陈月元非璧，荆云本是人。抱衾辞永夜，失枕卧娇春。嘶马应南陌，流莺在北邻。城隅如可俟，无事梦含颦。","dynasty":"明代","title":"静女眠春晓"}
{"author":"祝允明","content":"春光满郊野，吾独爱西丘。碧水一池定，白云千顷流。散人歌小海，幼伎拨箜篌。远著谢公屐，高登王粲楼。人生一杯酒，又是一年游。醉扶红袖上飞楼，又是新年第一游。欲拨诗肠重进酒，误将纤笋触箜篌。","dynasty":"明代","title":"春游虎丘杂题（一首）"}
{"author":"祝允明","content":"长途只是水连天，好景惟应月带烟。独有流莺与飞絮，见来浑似绿窗前。","dynasty":"明代","title":"长途"}
{"author":"祝允明","content":"黄陵庙下潇湘浦，西风作寒东作雨。鹧鸪啼舌到无声，谁管行人望家苦。柳州刺史幸不违，长沙太傅音尘非。翠蛾班管在何处，万古重华呼不归。","dynasty":"明代","title":"戴文进风雨归舟图"}
{"author":"祝允明","content":"萧瑟滩声怒复幽，四程犹未是炎州。行人不解居人语，章水相逢贡水流。蒌叶槟榔须学啖，莼羹盐豉向谁求。英贤满路容参谒，珍重昌言日拜收。","dynasty":"明代","title":"赣州"}
{"author":"祝允明","content":"钱唐苏小小，京洛董娇娆。秾芳竞桃李，清润并琼瑶。颓山左右倚，因风上下飘。东邻不姓宋，无吝一相邀。","dynasty":"明代","title":"赋得春阳曲戏柬天文"}
{"author":"祝允明","content":"蔚蓝天上郁萧台，五色云旌雉尾开。法驾几多牛马走，不教凡世一夫来。","dynasty":"明代","title":"法驾"}
{"author":"祝允明","content":"雨漫天兮天不得见。水漫地兮地不得践。烝人不粒兮桑田变。神仙老死佛入灭，伯禹乘龙，仲尼乘筏。出八极兮睨洚淫而不即。公无渡河兮公既没。妇逐狂夫，与子偕溺。青山推，鳌足断，蛟蛇腾拿，万物错乱。厥初天一兮生水，其载与天地兮为终始。","dynasty":"明代","title":"水诗"}
{"author":"祝允明","content":"四海吴夫子，成人见冢孙。礼应先雀弁，欢满及龙门。紫鷟非家瑞，芳兰是国根。便看瑚琏就，触目有师存。","dynasty":"明代","title":"故相延陵文定公孙仁冠弁窃喜为诗亦以遗之"}
{"author":"祝允明","content":"作邑滨南海，衔恩下北宸。三吴非异土，千里亦同寅。说到襟怀旧，传来耳目新。无因便投辖，欲往活疲民。","dynasty":"明代","title":"口占赠徐闻令"}
{"author":"祝允明","content":"绿谢平芜野烧乾，西风吹雨打长干。盘龙去后金钗饷，擒虎来时玉树残。结绮阁中香灺歇，景阳楼下水花寒。秦人岂识千年后，终古神州奠石磐。","dynasty":"明代","title":"金陵眺古"}
{"author":"祝允明","content":"白玉楼中长吉去，芙蓉城里石郎归。煌煌柱国平生念，看到诸孙内外微。","dynasty":"明代","title":"哭表弟蒋焘"}
{"author":"祝允明","content":"溪流浸茅宇，短檐挂犁锄。柔桑交午阴，幽禽时相呼。稚子跨犊眠，梦归候朝驩。稼翁择其劳，暂往携陶壶。老妻督少妇，择茧停辟纑。轻雨日日零，群苗尽怀苏。","dynasty":"明代","title":"田家"}
{"author":"祝允明","content":"五十六年行役身，又漂萍叶及初春。柏灯向壁吟残句，江雨敲窗梦故人。莺啭上林空倚醉，月生南浦几伤神。还家想得儿童笑，毛发苍浪绿绶新。","dynasty":"明代","title":"早春江行"}
{"author":"祝允明","content":"我有骏马图，持附君装畔。伯乐既上天，留与何人看。","dynasty":"明代","title":"送杨礼部"}
{"author":"祝允明","content":"季冬雪重积，十日奇寒冱。啁啾阒不闻，葱茜失其故。客子欲何归，中林犹独步。幸有苍苍松，为辨去来路。","dynasty":"明代","title":"题画其二"}
{"author":"祝允明","content":"苦忆京华更不禁，百壶那解一生心。争誇膝下簪缨好，岂识痴翁别有襟。","dynasty":"明代","title":"苦忆"}
{"author":"祝允明","content":"凤皇粲德文，和鸣亦嘒嘒。举世未曾见，众口称丽美。唐虞有至治，千载盛传闻。学者抱典谟，终年向人论。舜死凤不来，寒士长欣欣。","dynasty":"明代","title":"杂吟其四"}
{"author":"祝允明","content":"阊门虽不远，白下忽相同。仲氏金兰契，徵君木石风。抱琴登蒋阜，拖杖吊吴宫。拟下陈君榻，书囊又向东。","dynasty":"明代","title":"金陵送徐子昭"}
{"author":"祝允明","content":"树欲化龙先带雨，泉将归海已如涛。直恐化人移幻境，莫誇墨沈与霜毫。","dynasty":"明代","title":"吴镇小笔"}
{"author":"祝允明","content":"春烟杨柳暗，秋露芙蕖鲜。慎莫生宿莽，沙鸥不得眠。","dynasty":"明代","title":"南洲词四首其四"}
{"author":"祝允明","content":"襄阳松沈未曾乾，十里潇湘五尺宽。樵径不禁苔露滑，渔蓑常带水云寒。澄澄僧眼连天碧，澹澹蛾眉隔雾看。恐为醉翁当日写，平山堂上雨中观。","dynasty":"明代","title":"小米山水"}
{"author":"祝允明","content":"赞重清芳却恨迟，诗人曾费几多词。春风无限无名草，莫道芙蓉不遇时。","dynasty":"明代","title":"芙蓉"}
{"author":"祝允明","content":"仲生能乐志，夷吾性善养。恣任总勿阏，道林胡偃仰。名都富雄第，山池半邑党。崇丽摩浮云，琼筵日弘敞。水陆穷罗羞，歌钟沸繁响。妙伎逾二肆，游童列弥广。毕性声色中，麟台进功赏。","dynasty":"明代","title":"述行言情诗其三十六"}
{"author":"祝允明","content":"竹院名童子，茅斋坐已公。亦如王舍内，却愧鲁家东。共味井泉接，分阴树影中。闲眠时唱和，律吕隔墙通。","dynasty":"明代","title":"赠邻院深上人"}
{"author":"祝允明","content":"一时青眼中容我，十里黄尘外送君。坦率自怜犹宋玉，咄嗟闻共说刘蕡。袖头三尺秋潭水，口底千章夏岭云。今岁南游计应遂，升山相访幸相分。","dynasty":"明代","title":"都门送施邦直归吴兴"}
{"author":"祝允明","content":"不知身到转头年，性子观来已洞然。铁臼药寒和月捣，蒲床脚暖踏云眠。归期笑计铢衣石，定里閒游宝筏天。要识来时同我相，一般门外水中莲。","dynasty":"明代","title":"赠观"}
{"author":"祝允明","content":"檿榆樊石扉，垝垣卑四周。前楹舒广场，后宇环澄流。微沦带山趾，半覆花竹幽。长夏且游浴，高荫终日休。岂必商丘开，点尔聊同游。¤","dynasty":"明代","title":"述行言情诗（六首）"}
{"author":"祝允明","content":"何年楮先生，结此太古骨。飞龙蜕胾肉，馀甲裹枸橛。神根发生理，元气日勃勃。彭城已廿载，此骨长不没。","dynasty":"明代","title":"刘西台"}
{"author":"祝允明","content":"苏公屡欲传冰壶，此味能参自信吾。为语版曹朱学士，客厨争奈并锥无。","dynasty":"明代","title":"戏为朱民部索齑"}
{"author":"祝允明","content":"玄文草罢坐川湄，川与心同清静时。此地可忘新汉事，莫将轻易与人知。","dynasty":"明代","title":"杂题画景三十一首其十三"}
{"author":"祝允明","content":"行年五十壮游肠，几把他乡作故乡。万里一身南海畔，客窗独看雨重阳。","dynasty":"明代","title":"丙子重九戏题"}
{"author":"祝允明","content":"具区之水被三州，洞庭之树千万数。沉森浩㵿天下奇，灌木寒流此何许。潘君抱朴山水人，日日策杖独行遍沧浪之滨。阳崖众目悦暄媚，忽逢阴壑如有神。禹锁老龙铁索绝，拿云怒雨出洞穴。木号水呼竹石裂，众蛇从之互盘结。蜕骨戌削杂鳞鬣，飕留风叶枸株橛。急流抨撞石罅跃，珠跳汞走斗瀺灂。微茫上析河汉，注奔赴绕伯若方丈脚。山鬼伏窥木客泣，欲据恐被山伯抶。仙老时下憩，濯足而晞发。招潘君兮子来共千岁以一息。潘君归语衡山氏，仙之人兮不可以久留，吾恐一往与境俱失。宣州兔肩毛劲如石，深醮金壶玄玉液。闭门夜半役鬼工，倏忽移来窅无迹。支山谓潘君，张君高堂白粉壁，焚香日坐对，明月之夜风雨夕，仙伯谓我当来觅。携君卷图愿写照障入怀袖，与君骑龙返无极。馀影终非世中物，谢绝宾客扃此室，门外有人勿与识。","dynasty":"明代","title":"题徵明写赠潘崇礼灌木寒泉大幅"}
{"author":"祝允明","content":"鸡鸣角乌乌，阊门将启涂。船头卒徒拥，屋底翁媪呼。呼将儿孙起，来送郭大夫。大夫强汝柔，大夫明汝愚。大夫饱汝饥，大夫康汝痡。教汝兴礼节，教汝诵诗书。大夫舍汝去，汝能不思乎。君子悦其文，细人念其劬。说向君子道，能歌歌大夫。阊门开，百姓怀。云帆指金台，天王御㝢万国来。万国来，仰帝力，王道荡荡，平康正直。天子岂不思，思哉建皇极。皇极建，若三五。大夫忠良伍，志岂在朝暮。清风穆如，去者慰，存者怀，穆如清风，怀其存，慰其去。穆如吉甫，以永今古。","dynasty":"明代","title":"阊门歌送郭令"}
{"author":"祝允明","content":"郊原行中春风颠，闭门缩脚七日眠。惟怀落落五岳客，仰头抱膝作何物。尧舜殂落文王没，仲尼寂寞书在壁。山川结阴草木僵，驰今骋古皆未得。携君璠玙之乐来，黄金香炉紫玉杯。烧沉爇蕙降古杰，共听君手奔风雷，颓然一醉万事开。","dynasty":"明代","title":"卧病怀勉之二首其一"}
{"author":"祝允明","content":"东园梅花白雪深，大堤杨柳渐垂金。欲往攀之烟雾阴，美人观道坐空林。洪厓举觞江妃斟，素女鼓瑟容成吟。我独栖迟卧萝屋，咏君宝篇千万足。","dynasty":"明代","title":"卧病怀勉之二首其二"}
{"author":"祝允明","content":"三人连袂阊阖行，二少年弟一老兄。莫言蒹葭倚高树，芳菲润映苍枝荣。鱼也有酒旨且多，彝也起舞我也歌。渭阳棠杕声相和，明日可如今日何。","dynasty":"明代","title":"梦与表弟王制彝卿表甥陈鳌子鱼散步河曲鳌邀饮其室觉而赋之写似二子"}
{"author":"祝允明","content":"闹蝶窥春花性浅。未了妆梳，小颗唇朱点。玉絮吹寒飞力软。深深绣户珠帘掩。厮放临时仍泥恋。一把风情，错认徐娘减。略绰晕香红半片。阑干回首东风远。","dynasty":"明代","title":"蝶恋花赠妓"}
{"author":"祝允明","content":"舍人清真同右军，金銮退直谢鸡群。千金不肯卖一叶，今日凤毛留赠君。","dynasty":"明代","title":"题沈山人藏王舍人竹枝"}
{"author":"祝允明","content":"岁律默迁，夕飙儆物。起坐多念，歌以永言。灏商回秋，泰风薄宵。冲堂袭惟，其音萧萧。蜩咽乌栖，蟋蟀试吟。岂无忧欣，以耿遐襟。肖形声气，亦有裳衣。无作我羞，朝日将晖。昔之抚景，鲜驩薄游。今之抚辰，力弗及脩。五十无闻，先师无畏。无曰其迟，其日如驶。皇序递代，漫漫百年。天之将旦，无然爰爰。","dynasty":"明代","title":"泰风"}
{"author":"祝允明","content":"于铄姬后，缔兹合宫。爰宅神明，穆穆王风。降及后王，以奉土木。彼营于朝，形侈实黩。今我涖瞻，犹拜文武。念兹草木，且附圣土。有赫我后，三登五咸。臣愿师周，唯后用鉴。","dynasty":"明代","title":"读余侍御游泰山记咏其间二三处其一明堂"}
{"author":"祝允明","content":"乾居冠峻，岳承级通。明宫星辰，缀琨栋云。雾弥璇墉，摄齐入金。门拜肃窥，天容俯躬。览八表辨，方识疆封。西北拱王，室舟车方。","dynasty":"明代","title":"读余侍御游泰山记咏其间二三处其二绝顶玉皇殿"}
{"author":"祝允明","content":"一世北斗望，千秋南海滨。文章传绝圣，政事泽时人。姓作儿童字，心将动植驯。佛灵能有祸，终不下臣身。","dynasty":"明代","title":"潮州韩文公庙"}
{"author":"祝允明","content":"东南控瀛海，西北压胡尘。召公上辅周，文侯方用秦。子丹养君子，不惜如花人。昭王礼郭生，崇台悬黄金。齐方入驺衍，梁邦来剧辛。从来燕好士，强国尚功勋。","dynasty":"明代","title":"金台"}
{"author":"祝允明","content":"作邑滨南海，衔恩下北宸。三吴非异土，千里亦同寅。说到襟怀旧，传来耳目新。无因便投辖，欲往活疲民。","dynasty":"明代","title":"口占赠徐闻令"}
{"author":"祝允明","content":"闹蝶窥春花性浅。未了妆梳，小颗唇朱点。玉絮吹寒飞力软。深深绣户珠帘掩。厮放临时仍泥恋。一把风情，错认徐娘减。略绰晕香红半片。阑干回首东风远。","dynasty":"明代","title":"蝶恋花赠妓"}
{"author":"祝允明","content":"武君好人品，园林亦不群。幽迥妙水石，妍蔚盛芳芬。登眺一时尽，道俗忽然分。安得杜工部，来赋何将军。","dynasty":"明代","title":"游武将军园亭"}
{"author":"祝允明","content":"柳娘标格重经眼，玉屑珠尘满扇头。彷佛和宁街上见，桃花杨柳障春羞。","dynasty":"明代","title":"杂题画景三十一首其二十九"}
{"author":"祝允明","content":"水南雉市万尘趋，水北还容陋巷居。三尺素桐陶靖节，百篇华赋马相如。心抛世俗争为事，手录时贤未见书。欲继姓名高士传，怕君嫌我近睢盱。","dynasty":"明代","title":"赠俞隐居"}
{"author":"祝允明","content":"庞葛空闻有凤姿，仲谋聊可道佳儿。病身日对干戈卧，别泪时看尺素垂。半夜鸡声犹慷慨，平生骥足竟驱驰。无因便把渔竿去，羞向斜阳弄鬓丝。","dynasty":"明代","title":"壬申闰五廿六晓纪怀"}
{"author":"祝允明","content":"陶径曾蒙元亮抚，君家今辱武功题。护持长使松无恙，桑梓清阴百岁齐。","dynasty":"明代","title":"松寿其一"}
{"author":"祝允明","content":"八面青红倚碧天，窗中列坐万金仙。排云欲挽三茅袂，拊槛惭升八部肩。尽讶入檐奇影倒，应知出世法门偏。诗题漫道游观胜，只得尘劳一饭缘。","dynasty":"明代","title":"登千佛院塔"}
{"author":"祝允明","content":"风情拟我杜樊川，惭愧秋娘拥两边。俗眼从渠浪开合，生来粘在十三弦。","dynasty":"明代","title":"依韵奉和（四首）"}
{"author":"祝允明","content":"彤门九重远万里，四海平康此中起。六月七月杂暑雨，街泥才乾行沮洳。送君都门东，堂堂仪貌清且雄。手持绣斧骑花骢，丈夫意气凌紫虹。飞帆南指青冥度，石城微茫绕烟雾。明月娟娟淮水楼，晴霞苒苒钟山树。玄武湖边揽苍翠，北睇皇居想安寐。何以献之缄皂囊，一日三发迅鸟翔。君能言，君理尽。君言安得皆流行，一日三发翔鸟迅。酌君玉壶之美酒，赠以锦橐之琼琴。清尘弱水自此隔，天涯日望瑶华音。","dynasty":"明代","title":"送方行人"}
{"author":"祝允明","content":"尝喜陈图南，托世在梦境。亦有阮步兵，六旬且一醒。神解与辟世，此意在各领。汩汩糟醨间，少复此冥颖。哀哉羊皮人，方彼耀虎炳。","dynasty":"明代","title":"和陶渊明饮酒二十首其十三"}
{"author":"祝允明","content":"万里昆黔地，于今得使君。莫言民物幸，须识圣恩勤。旭日开幽蔀，清霜条惠文。尔知朝事否，便是昔朱云。","dynasty":"明代","title":"送姜梦宾其一"}
{"author":"祝允明","content":"灵质自化育，英姿藉炉锤。虹光衡煜煜，晨曦纵焞焞。紫霞煽虚燄，青渠晕幽蕤。在镕未云卜，跃冶讵其宜。能函大钧体，伏型韫神奇。何当错宝铦，戮妖血荒陲。鸿秘已出柙，勋用吾未知。痎市碎砧斧，交易方纷披。","dynasty":"明代","title":"黄金篇"}
{"author":"祝允明","content":"子胥逢击絮，遂为鞭尸人。淮阴遇漂母，终亦去亡秦。豪杰与婵媛，万年共一尘。清淮映古庙，月明空沄沄。安能闾市上，复问哀王孙。","dynasty":"明代","title":"漂母祠"}
{"author":"祝允明","content":"吾乡沈郎字仲宽，为我遥索月乌篇。月乌喻孝与客旅，二者未知心所安。孝为百行大且初，鸟中曾参人不如。吾闻沈郎孝且才，即此乃是曾之徒。寒光满林莫返哺，哑哑叫断肠欲枯。我今南飞依棘枝，为子仰天强哦诗。乌啼月落粤山低，一夜魂游吴苑西。","dynasty":"明代","title":"月乌篇"}
{"author":"祝允明","content":"钱夏老成无复见，张萧逸驾亦难攀。风流一日同千载，犹记当时杖屦间。","dynasty":"明代","title":"题杭州蒋自容江湖游卷其二"}
{"author":"祝允明","content":"静婉那成宠，娇娆枉自羞。秦娥箫已冷，湘女瑟空留。噩梦疑云雨，灵期忌女牛。未禁风绰袂，无奈月当楼。蔽膝强含意，琵琶不识愁。知谁同薄命，心欲为通谋。","dynasty":"明代","title":"闺怀"}
{"author":"祝允明","content":"繁霜陨衰秋，万物无一欢。后稷苦望岁，仲尼唱猗兰。东海有憨龙，西崖有惸鸾。文王旧时操，极古无人弹。","dynasty":"明代","title":"怨诗"}
{"author":"祝允明","content":"东园梅花白雪深，大堤杨柳渐垂金。欲往攀之烟雾阴，美人观道坐空林。洪厓举觞江妃斟，素女鼓瑟容成吟。我独栖迟卧萝屋，咏君宝篇千万足。","dynasty":"明代","title":"卧病怀勉之二首其二"}
{"author":"祝允明","content":"吉水龙夫子，论交岁月长。屡衔天子诏，三使日南王。却馈舟无宝，留题稿有囊。衔杯海滨馆，远意共茫茫。","dynasty":"明代","title":"广州赠龙鸿胪"}
{"author":"祝允明","content":"谪下司花小吏身，芳菲国里散精神。轻红重绿争妍媚，少个蜂王未当春。","dynasty":"明代","title":"依韵奉和（四首）"}
{"author":"祝允明","content":"窗中一抹海门焦，珠贝鱼龙共此宵。枕得善财参后石，洗来天汉转时潮。神游会解灵妃佩，耳静能传少女箫。况是梵王宫阙里，莲花叶上暂逍遥。","dynasty":"明代","title":"宿金山寺"}
{"author":"祝允明","content":"功名尔已誇雏凤，情爱吾犹愧老牛。怅望燕山云海隔，晓风吹梦过沧洲。","dynasty":"明代","title":"舟中忆续"}
{"author":"祝允明","content":"寒塘带州廨，幽趣似郊坰。树影倒浮绿，天光平漾青。石渠方似矩，板屋小如舲。相对只鱼鸟，濠梁同性灵。","dynasty":"明代","title":"沧洲姚家涵碧阁"}
{"author":"祝允明","content":"深坞高峰处处宽，寻常歌啸等閒看。城门欲闭无船渡，却笑今朝要入难。","dynasty":"明代","title":"山"}
{"author":"祝允明","content":"结发属偶句，舞勺肆篇章。前徵吻羊叔，髦誉追滕王。明明内外祖，公望张辟疆。提剑多教术，童弱企高翔。安知三纪后，栖栖守榆枋。","dynasty":"明代","title":"述行言情诗其三"}
{"author":"祝允明","content":"青天恒高高，欲上不可得。文成食马肝，汉武知复惑。狂念如推澜，滔天不容塞。坐此弊其躯，亦复几丧国。吾有升天方，难言姑缄默。","dynasty":"明代","title":"和陶饮酒（二首）"}
{"author":"祝允明","content":"会将云缕换霜华，一匕玄琼入紫霞。他日天台莫轻住，要携徐甲到流沙。","dynasty":"明代","title":"谢汤文守惠地黄煎"}
{"author":"祝允明","content":"大道于人自不赊，未须终岁学三车。云开笙鹤延真驭，指绕风雷辟众邪。玄牝谷中金母室，至阳门上玉皇家。悬壶满贮春消息，紫陌任彫千树花。","dynasty":"明代","title":"赠道士其二"}
{"author":"祝允明","content":"与君如林鸟，暂聚遝长离。得夜乃共宿，入明不同飞。","dynasty":"明代","title":"林鸟其二"}
{"author":"祝允明","content":"关关雎鸠在河洲，妾事君子愿到头。红颜虽薄志贞固，脂泽履綦亦自脩。鸳鸯锦囊凤绮琴，蕙筵兰室奉徽音。金壶玉卮为君斟，无将管蒯败昔心。愿为南山之松柏，不为鹤鹄之离禽。天道人性此最至，人伦尽然同古今。","dynasty":"明代","title":"怀施侍御儒遂赠其三"}
{"author":"祝允明","content":"章甫玄端行秘书，穹窿山下竹林居。淫如玄晏道不远，愚似龙城乐有余。皮几丹黄朝砚杂，烟窗铅素夜灯虚。人间幸有云龙遇，惭愧无因屡命车。","dynasty":"明代","title":"赠安愚柳大中"}
{"author":"祝允明","content":"青天恒高高，欲上不可得。文成食马肝，汉武知复惑。狂念如推澜，滔天不容塞。坐此弊其躯，亦复几丧国。吾有升天方，难言姑缄默。","dynasty":"明代","title":"和陶饮酒（二首）"}
{"author":"祝允明","content":"行役安危定，心閒常自如。每当惊滟滪，偏得访华胥。适逐墙头蝶，清涵水底鱼。觉来何以遣，枕畔一堆书。","dynasty":"明代","title":"舟行守风阻险辄睡酣适成咏"}
{"author":"祝允明","content":"葑亦多彦，哿矣两朱。昆丘连璧，峄阳双梧。子出最后，遗风爽如。寒泉冬洁，菉竹秋臞。积百媚学，孰俪君劬。宵闻片籍，屏寐以须。失之皇皇，获之愉愉。抛裘喷炙，投玉捐珠。珍香宝茗，法绘名书。清谈晏对，日坐仙区。爱我维笃，弃我亦徐。怅其邈矣，临风永吁。","dynasty":"明代","title":"怀知诗其十九朱文学尧民"}
{"author":"祝允明","content":"沈沈山下潭，粲粲潭中石。结宇子亦贤，喜作石潭客。将同丘生栖，可有奇章癖。兹标本余契，遐咏亦驰适。","dynasty":"明代","title":"咏新安许氏石潭"}
{"author":"祝允明","content":"溪流浸茅宇，短檐挂犁锄。柔桑交午阴，幽禽时相呼。稚子跨犊眠，梦归候朝驩。稼翁择其劳，暂往携陶壶。老妻督少妇，择茧停辟纑。轻雨日日零，群苗尽怀苏。","dynasty":"明代","title":"田家"}
{"author":"祝允明","content":"具区之水被三州，洞庭之树千万数。沉森浩㵿天下奇，灌木寒流此何许。潘君抱朴山水人，日日策杖独行遍沧浪之滨。阳崖众目悦暄媚，忽逢阴壑如有神。禹锁老龙铁索绝，拿云怒雨出洞穴。木号水呼竹石裂，众蛇从之互盘结。蜕骨戌削杂鳞鬣，飕留风叶枸株橛。急流抨撞石罅跃，珠跳汞走斗瀺灂。微茫上析河汉，注奔赴绕伯若方丈脚。山鬼伏窥木客泣，欲据恐被山伯抶。仙老时下憩，濯足而晞发。招潘君兮子来共千岁以一息。潘君归语衡山氏，仙之人兮不可以久留，吾恐一往与境俱失。宣州兔肩毛劲如石，深醮金壶玄玉液。闭门夜半役鬼工，倏忽移来窅无迹。支山谓潘君，张君高堂白粉壁，焚香日坐对，明月之夜风雨夕，仙伯谓我当来觅。携君卷图愿写照障入怀袖，与君骑龙返无极。馀影终非世中物，谢绝宾客扃此室，门外有人勿与识。","dynasty":"明代","title":"题徵明写赠潘崇礼灌木寒泉大幅"}
{"author":"祝允明","content":"少日同怀天下奇，中来出世也曾期。朱弦并绝桐薪韵，黄土生埋玉树枝。生老病馀吾尚在，去来今际子先知。当时欲印枢机事，可解中宵入梦思。","dynasty":"明代","title":"再挽子畏"}
{"author":"祝允明","content":"日边来处几何时，闻说占申复到寅。遥仰北辰趋帝座，却经南甸驻行麾。诗名愧动鸡林客，禅谛欣参鹫岭师。回首山川浑渺邈，只看明月慰相思。","dynasty":"明代","title":"荅日本使"}
{"author":"祝允明","content":"唐郎写竹如写字，正以风情韵度高。我解平章不能写，未曾分得凤凰毛。","dynasty":"明代","title":"戏题子畏墨竹"}
{"author":"祝允明","content":"登山向落晖，曙色又熹微。不到上方寂，安知尘境低。池星辉国剑，松露晕朝衣。民事忧方切，陶公莫谓非。","dynasty":"明代","title":"次韵郭令虎丘千顷云夜坐其二"}
{"author":"祝允明","content":"桃花柳花覆春洲，燕儿鱼儿迎客舟。青天白云紫翠嶂，虚桥小浦回环流。","dynasty":"明代","title":"杂题画景三十一首其二十六"}
{"author":"祝允明","content":"对酒无歌舞，看天只咏诗。唐贤文满案，半是乱离词。","dynasty":"明代","title":"对酒"}
{"author":"祝允明","content":"庭前柏树手摩挲，世寿宁如僧腊多。何物与师相伴住，楞伽山色石湖波。","dynasty":"明代","title":"赠楞伽院老僧"}
{"author":"祝允明","content":"作邑滨南海，衔恩下北宸。三吴非异土，千里亦同寅。说到襟怀旧，传来耳目新。无因便投辖，欲往活疲民。","dynasty":"明代","title":"口占赠徐闻令"}
{"author":"祝允明","content":"霞捲夕阳天外天，抗风疏柳几枝偏。抛将湿网坡头晒，且旁网边乘醉眠。","dynasty":"明代","title":"杂题画景三十一首其十一"}
{"author":"祝允明","content":"高眠不怕唤当关，一月华胥游未还。意在可兼无可处，身居材与不材间。琼敷玉藻六七子，金雀雅头十二鬟。愧有金陵无李白，栖霞即是虎丘山。","dynasty":"明代","title":"次韵表弟蒋煜及门生翁敏见赠喜予归田之作四首其四"}
{"author":"祝允明","content":"有华东阳，烨于吴门。古有遗高，展也兹存。孰为先生，秀降三辰。胸集万宝，手挥五云。九渊湛映，千茝齐芬。鹤跱霄逵，抗百风尘。维予二祖，式契且姻。亲公自髫，属于夕昕。齿惟父子，视犹季昆。聚晤员员，援推勤勤。谓子良史，左丘马班。谓子鹏运，直举横鶱。安知乘马，班如迍邅。终需于泥，以卒岁年。余既暮矣，公犹岿然。于何不臧，自遐不因。一往不复，追悔空辛。岂念平生，我思古人。","dynasty":"明代","title":"怀知诗其十五沈周先生"}
{"author":"祝允明","content":"尝喜陈图南，托世在梦境。亦有阮步兵，六旬且一醒。神解与辟世，此意在各领。汩汩糟醨间，少复此冥颖。哀哉羊皮人，方彼耀虎炳。","dynasty":"明代","title":"和陶渊明饮酒二十首其十三"}
{"author":"祝允明","content":"倦迹怜司马，清风遇隐侯。乡关不堪问，文酒且须酬。水压吴王国，山横建邺秋。高台仍可喜，重见凤凰游。","dynasty":"明代","title":"与沈二"}
{"author":"祝允明","content":"阳羡山中王右军，祓除尘土拥清芬。高情官下澹如水，令气座中和若云。前辈风流今渐少，平生襟度许平分。一回聚首一欢乐，不向天涯叹离群。","dynasty":"明代","title":"广州旅舍有怀提举醝司王廷辅"}
{"author":"祝允明","content":"服膺从圣轨，厉志尊前闻。敦厚觅砥道，高明抗浮云。玄元极三古，疏通穷八垠。焉能为栖栖，掩抑斥鴳群。","dynasty":"明代","title":"述行言情诗其二十"}
{"author":"祝允明","content":"夫子道中庸，谁言世不容。山河开正气，江海辱高踪。竹素期千载，梅花又一冬。永怀金玉韵，无计久相从。","dynasty":"明代","title":"寄李刑部子庸"}
{"author":"祝允明","content":"凤皇粲德文，和鸣亦嘒嘒。举世未曾见，众口称丽美。唐虞有至治，千载盛传闻。学者抱典谟，终年向人论。舜死凤不来，寒士长欣欣。","dynasty":"明代","title":"杂吟其四"}
{"author":"祝允明","content":"读罢偿金记，直疑无此人。唐君解言语，高义不成尘。","dynasty":"明代","title":"方吴二子偿金之什"}
{"author":"祝允明","content":"下马门前一振衣，翠微高迥逼清微。云边洞里真人去，月下山中长史归。丹伏砂床金燄短，术穿崖窦紫云肥。神方能咏不能遇，一夜爽灵峰顶飞。","dynasty":"明代","title":"宿茅峰"}
{"author":"祝允明","content":"楚云飞墨下烟萝，想见潇湘又绿波。刀剑已知成牸犊，簿书何处问弦歌。照人颜色春风近，入梦江湖夜雨多。写就卜居冯问讯，青袍今误欲如何。","dynasty":"明代","title":"答史随州"}
{"author":"祝允明","content":"矫矫温州牧，清声范史云。当时称大老，今日有夫君。德用玉为器，胸盘锦作文。志行朝野庆，我独叹离群。","dynasty":"明代","title":"送姜梦宾其二"}
{"author":"祝允明","content":"故国间居四十年，疏慵虽乐怕违天。天应尚念疏慵态，又使閒居瘴海边。","dynasty":"明代","title":"题广州客邸壁间"}
{"author":"祝允明","content":"孺子间居与世忘，萧萧深院映虚堂。露漙玉干桐孙长，霜饱金丸橘子香。白版拄颐迎灏爽，素丝横膝答清商。知君不是趋炎客，长啸一声天地凉。","dynasty":"明代","title":"题徐子芳秋庭"}
{"author":"祝允明","content":"君马黄，臣马骊，骖以骥马来何迟。骊马善折轴，骥马不失驰。天闲卫龙驭，终不到瑶池。","dynasty":"明代","title":"赋得君马黄送黄翰林"}
{"author":"祝允明","content":"窗外星河五鼓天，香凝纸帐裹云眠。遥寻鹤梦游尘外，却怪鸡声到枕前。拱璧光阴悲此日，怀珠奔走笑当年。知音总没惟怀古，卷里相看共默然。","dynasty":"明代","title":"宝梦"}
{"author":"祝允明","content":"忙是挥毫静弈棋，雕阑日转梦回迟。时从王右军临帖，戏学张京兆画眉。傍水近开三益径，停云徐咏四愁诗。新来最满平生意，楼上看山独坐时。","dynasty":"明代","title":"次韵表弟蒋煜及门生翁敏见赠喜予归田之作四首其三"}
{"author":"祝允明","content":"枝山磊落倚东山，雪桧霜松许共攀。文字虚名今且愧，疏慵物议古来艰。平生肺腑篇章内，身外金兰梦寐间。万卷旧书千石酒，两人相对白头闲。","dynasty":"明代","title":"元和爱结过深晤言之馀复投长句思予和女乃就二章意局情饶聊复尔尔其一"}
{"author":"祝允明","content":"京邑到来熟，晓行如赴家。月明人渡水，星散树惊鸦。灯影依依店，茶声远远车。萧骚两秋鬓，无处定生涯。","dynasty":"明代","title":"丹阳晓发"}
{"author":"祝允明","content":"大忧缠弱衷，意气尽荒漠。向未遨长衢，中路履綦错。零霰杀翘荣，朱光就凄薄。辰遘萃华滋，运消易零落。","dynasty":"明代","title":"述行言情诗其十二"}
{"author":"祝允明","content":"滃合浮云晚放晴，溪山相照寂无声。不知问字人何处，门外孤舟尽日横。","dynasty":"明代","title":"杂题画景三十一首其七"}
{"author":"祝允明","content":"章甫玄端行秘书，穹窿山下竹林居。淫如玄晏道不远，愚似龙城乐有余。皮几丹黄朝砚杂，烟窗铅素夜灯虚。人间幸有云龙遇，惭愧无因屡命车。","dynasty":"明代","title":"赠安愚柳大中"}
{"author":"祝允明","content":"清晨风候淑，引策出郊郭。青黄交远畴，循浒桑沃若。白云被华岑，飞涧濯幽壑。汎眺思累新，冥会神逾廓。命俦赏已豪，孤寻寂倍乐。","dynasty":"明代","title":"述行言情诗其四十"}
{"author":"祝允明","content":"家住山城不到山，强题诗句抗尘颜。君家客坐烟萝里，尽著閒人自不閒。","dynasty":"明代","title":"顾秀才阳山草堂"}
{"author":"祝允明","content":"芙蕖托藕根，藕折芙蕖萎。雄剑出土中，雌剑飞相随。桐城有女姚，嫁事方家郎。贞心两松柏，信誓双鸳鸯。方郎中路陨，女姚治其丧。明朝郎入土，何事妾不亡。妾有十尺丝，玉质奄从化。一夜寒霰零，兰枯蕙亦谢。煌煌双白璧，合瘗南山冈。宛宛两柔荑，为人挈三纲。旌书下万乘，烈声腾九有。九原多杂臣，试问方家妇。","dynasty":"明代","title":"方烈妇诗"}
{"author":"祝允明","content":"故里閒居忆美人，开轩延伫御周轮。兼旬病起殷勤探，玉钿飘零遍委尘。","dynasty":"明代","title":"元和爱结过深晤言之馀复投长句思予和女乃就二章意局情饶聊复尔尔其二东园访梅已谢"}
{"author":"祝允明","content":"身在云房梦亦闲，松头鹤影枕屏间。一声隔谷鸣华雉，信手推窗满眼山。","dynasty":"明代","title":"山窗昼睡"}
{"author":"祝允明","content":"董漕分明是胜游，云司高步向南州。戴凭不独深经术，刘晏偏能为国谋。奇客昼谈风入座，诗人宵咏月当楼。悬知燕寝多清梦，飞满伊凉紫塞头。","dynasty":"明代","title":"送戴户部仲鹖"}
{"author":"祝允明","content":"地迥景逾胜，数程无市人。隔篱花脕腆，临水树精神。村犬随船吠，沙禽见客亲。渐看明月上，夕韵想更新。","dynasty":"明代","title":"途中即景"}
{"author":"祝允明","content":"皎月浸严城，苍苍百雉横。木梁悬絙下，竹柝夹鼙鸣。水部从时饮，山人入夜行。因思赵公子，封邑尚垂名。","dynasty":"明代","title":"广川城"}
{"author":"祝允明","content":"冠天袖海舜幽州，风候萧森气朔遒。双阙日移仙仗散，六街尘滚晚衙休。马周卧旅犹观国，王粲怀乡独赋楼。未得边关擒虎豹，还思江海弄凫鸥。","dynasty":"明代","title":"幽州岁残"}
{"author":"祝允明","content":"彤门九重远万里，四海平康此中起。六月七月杂暑雨，街泥才乾行沮洳。送君都门东，堂堂仪貌清且雄。手持绣斧骑花骢，丈夫意气凌紫虹。飞帆南指青冥度，石城微茫绕烟雾。明月娟娟淮水楼，晴霞苒苒钟山树。玄武湖边揽苍翠，北睇皇居想安寐。何以献之缄皂囊，一日三发迅鸟翔。君能言，君理尽。君言安得皆流行，一日三发翔鸟迅。酌君玉壶之美酒，赠以锦橐之琼琴。清尘弱水自此隔，天涯日望瑶华音。","dynasty":"明代","title":"送方行人"}
{"author":"祝允明","content":"何处青冥会一冲，短翎应近井庐中。来时想见银塘静，去后休嗟蕙帐空。自笑无鱼难久馆，谁言有鹄不如笼。归心一夜秋来月，吴水吴山几万重。","dynasty":"明代","title":"失白鹇"}
{"author":"祝允明","content":"季冬雪重积，十日奇寒冱。啁啾阒不闻，葱茜失其故。客子欲何归，中林犹独步。幸有苍苍松，为辨去来路。","dynasty":"明代","title":"题画其二"}
{"author":"祝允明","content":"影浸三州混太虚，道通五岳纽坤舆。瑶坛白兔藏仙鼎，宝洞苍龙守禹书。烟月剩将閒处媚，风雷常与怒时俱。渔郎个个不识字，惭愧高吟莫解居。","dynasty":"明代","title":"包山"}
{"author":"祝允明","content":"志士果藏隐，胜境合冲閒。冥冥讨幽赜，息躬搆深山。青萝施櫩宇，循除鸣流湍。绨韦积皮几，时衡素丝弹。出郭便无累，何烦嵩华艰。危岑寄远气，屹矣不可攀。","dynasty":"明代","title":"题隐士山居"}
{"author":"祝允明","content":"吾祖悬车日，知公释褐初。遂深鱼水分，亦有兔萝图。笑语儿童际，衣冠梦寐馀。凄凉天下德，忍谓及门徒。","dynasty":"明代","title":"吴文定公挽歌词其三"}
{"author":"祝允明","content":"蓬头赤脚勘书忙，顶不笼巾腿不裳。日日饮醇聊弄妇，登床步入大槐乡。","dynasty":"明代","title":"口号其三"}
{"author":"祝允明","content":"湖尾横波急，船头转港频。几家危傍水，一木老存身。黄菊看如客，青山坐送人。空舟随处泊，不用择行邻。","dynasty":"明代","title":"秋晚由震泽松陵入嘉禾道中作（二首）"}
{"author":"祝允明","content":"枕席钱唐馆，更时未北还。每当身作客，转觉意能闲。雨气横秋海，潮声入夜山。道人看默坐，应笑鬓轻斑。","dynasty":"明代","title":"钱唐玄妙道院夜赋"}
{"author":"祝允明","content":"无柰恩情密，临别自依依。思君如林鸟，同宿不同飞。","dynasty":"明代","title":"林鸟其一"}
{"author":"祝允明","content":"逃暑因能暂闭关，未须多把古贤攀。并抛杯勺方为懒，少事篇章恐碍閒。风堕一庭邻寺叶，云开半面隔城山。浮生只说潜居易，隐比求名事更艰。","dynasty":"明代","title":"閒居秋日"}
{"author":"祝允明","content":"座有嘉鱼膝有琴，今人高会古人心。已闻古奏来盈耳，更缀华篇作赏音。聘鲁雅评犹可识，在齐馀韵窅难寻。广陵不共嵇公绝，响逐儿郎鹤在阴。","dynasty":"明代","title":"和吴文定诸公听琴联句"}
{"author":"祝允明","content":"中谷有道士，颜色常鲜好。被以松柏叶，啖以灵药草。守气存谷神，后天可难老。授我鸿素书，相期青云表。众人不尽闻，安能不枯槁。神农遗世经，谷食烝民宝。","dynasty":"明代","title":"诗其三"}
{"author":"祝允明","content":"襄阳松沈未曾乾，十里潇湘五尺宽。樵径不禁苔露滑，渔蓑常带水云寒。澄澄僧眼连天碧，澹澹蛾眉隔雾看。恐为醉翁当日写，平山堂上雨中观。","dynasty":"明代","title":"小米山水"}
{"author":"祝允明","content":"投弁归柴荆，时晦企遵养。颇谐筑搆庸，亦遂灌植赏。素履暮已定，空法独结想。自甘娄生戒，无论□□□。衷和亦气谧，焉足问直枉。违俗柰束扰，钩校既非尚。物理不爽铢，答应难绝响。一旦□□□，□□□□鞅。","dynasty":"明代","title":"偶述情事"}
{"author":"祝允明","content":"今古悠悠老客心，酬知何必接兰襟。争怜寂寞卢生枕，还恐凄凉子敬琴。吴苑此中非旧社，越江南去是□林。纸窗秃笔聊成赋，风弄清灯夜点沈。","dynasty":"明代","title":"梦故人"}
{"author":"祝允明","content":"先公昔登庸，寔出元礼门。雄篇累贲遗，存亡被光燉。吾儿缪通籍，重得联英骞。顽鄙当其中，俯仰惭祖孙。夫子笃风义，眷然推好敦。昨旅同北都，今来共南濆。英哲产自艰，分气勤化元。绳矩用必庄，天球质本温。藏蓄在王府，望瞻不可扪。谁令寘海隅，混揉珠贝繁。兰风涤瘴腥，桐韵澄蛮喧。迩来观海居，高寄城西原。白雉不见来，蜃气日夕昏。将无辱贤者，乘桴慨遗言。韩公日良觌，代隔道共存。时时出卮言，珍怪无玙璠。颇闻多幽味，深澹如丘樊。蔚林断湫鞅，疏筱涵静源。万境不能乱，始知吾性尊。凤文非可求，惠然下蓬轩。虽钦俯芥收，终愧仰萝援。即欲往从之，川梁棘我辕。尘谣无足投，望报来琼琨。空荒坐迟晚，劲策幸扶攑。","dynasty":"明代","title":"赠王翰林思"}
{"author":"祝允明","content":"时运无长荣，清商多悲音。悲音一何苦，壮士有远心。萧萧风篁乱，琴瑟蛜蝛吟。寄言眷万古，托之千霜林。浔阳有馀波，涯岸倘能寻。","dynasty":"明代","title":"秋怀"}
{"author":"祝允明","content":"高楼临道院，舒目乔林端。天际浮云开，遥见江上山。山中有禹书，竹简锁石函。我欲往求之，试寻古道观。惟恐云复合，驾言空去还。","dynasty":"明代","title":"杂吟其三"}
{"author":"祝允明","content":"地迥景逾胜，数程无市人。隔篱花脕腆，临水树精神。村犬随船吠，沙禽见客亲。渐看明月上，夕韵想更新。","dynasty":"明代","title":"途中即景"}
{"author":"祝允明","content":"穆穆文定，渊渊金玉。风被四远，誉髦归淑。伊余小子，钦承在夙。籋云骏附，潜泥蠖伏。嗣林衔恤，閟息茅庐。扣户请益，拱肃趋隅。教曰勖旃，竭景劬书。默尔富获，单辞靡馀。选曹展丘，俾书皇纶。山房接夕，返楫同津。永言夙好，傍谂前闻。虚膺秪受，充然万珍。公耆后先，三四及门。一瞻百益，矧曰终身。望之如日，就之如云。大雅既丧，悼霣徒纷。","dynasty":"明代","title":"怀知诗其十二吴文定公"}
{"author":"祝允明","content":"肃肃文恪，有严我师。扣竭空鄙，博约兼资。片语必法，寸履皆规。甘雨中含，滋浃时熙。屡踬于征，靡辞有戚。公荐以升，黄阁有职。援呼曰三，导掖谟百。嗟予不肖，鼎冶负德。邦作封史，来相予总。谓言冢君，车迎馆奉。力襄怀报，宁公戾众。公往趣成，傍诮莫诵。公闻斯愠，命我专统。谓守载属，同群益汹。终亦靡克，公忾滋勇。有矢毕命，卒队兹恐。公归在堂，复侍函丈。三变泰如，扬休弥畅。湖山奠高，风霆下上。嗟子懦与，弗从以往。中星载回，遄失几杖。梁木既坏，吾将安放。","dynasty":"明代","title":"怀知诗其十三王文恪公"}
{"author":"祝允明","content":"司徒岩岩，四海具瞻。孰不敛衽，植偃砻顽。蒙逖以卑，霄丽泥蟠。讯之招之，令之曰前。旭日垂熙，温诲孔殷。昔我先公，政于晋阳。知公于童，拔立序庠。范之德行，训之典章。古道世用，启迪游扬。声诗书画，亦靡不详。曰尔国器，必成用光。公曰于乎，前德不忘。乃共之食，乃赐之帛。严威俨恪，靖庄允塞。拜赐必諴，餐德必实。一望弗再，有衔以讫。","dynasty":"明代","title":"怀知诗其十四韩尚书贯道"}
{"author":"祝允明","content":"有华东阳，烨于吴门。古有遗高，展也兹存。孰为先生，秀降三辰。胸集万宝，手挥五云。九渊湛映，千茝齐芬。鹤跱霄逵，抗百风尘。维予二祖，式契且姻。亲公自髫，属于夕昕。齿惟父子，视犹季昆。聚晤员员，援推勤勤。谓子良史，左丘马班。谓子鹏运，直举横鶱。安知乘马，班如迍邅。终需于泥，以卒岁年。余既暮矣，公犹岿然。于何不臧，自遐不因。一往不复，追悔空辛。岂念平生，我思古人。","dynasty":"明代","title":"怀知诗其十五沈周先生"}
{"author":"祝允明","content":"昌哉我牧，百夫之特。瞬洞万棼，平吞四渤。经库储学，智囊韬识。鸾刀一振，百截以讫。吴材总升，胡特我特。载笑载言，载咏以绎。有作斯属，惭孤善述。冥留灵逝，奚赎身百。九京有知，有茹阗臆。","dynasty":"明代","title":"怀知诗其十六本郡使君南海林公"}
{"author":"祝允明","content":"陆缔于我，好也奕世。中丞汪汪，视实兄弟。翔泳殊能，逵磐别致。川梁无接，櫑镡遥契。南都于遘，日以文会。勖哉进修，驩然游艺。鸥鹭先盟，江湖结气。公绩平寇，尚克铭纪。首聚须臾，夙约载厉。迨登掌武，爰均四海。迹用地隔，礼有嫌废。穹渊契阔，恍若越世。恩谴公被，不才余弃。聚散忽再，幽明永异。终则群疑，始亦何讳。丹诚寸积，悠悠两在。天吴昼掠，鳌波夕沸。芒芒大壑，魂兮何寄。","dynasty":"明代","title":"怀知诗其十七陆冢宰"}
{"author":"祝允明","content":"秀矣孝廉，名驹在谷。白玉清冰，碧梧翠竹。少游诸老，孤莺乔木。予家日见，匪暝维夙。黄庭晋度，朱弦汉曲。群公星落，长庚尔独。后生更仰，鸡群昂鹄。颓然顺化，行阅沧陆。修年默逝，亦可世哭。雅绪君断，更莫彼续。来英日富，风流绝目。前修履践，流膏碎馥。嗟子勤哉，堆箱叠腹。繄我与君，髧皓相逐。今我视众，如君我瞩。馀霜犹几，三叹不足。","dynasty":"明代","title":"怀知诗其十八朱孝廉"}
{"author":"祝允明","content":"葑亦多彦，哿矣两朱。昆丘连璧，峄阳双梧。子出最后，遗风爽如。寒泉冬洁，菉竹秋臞。积百媚学，孰俪君劬。宵闻片籍，屏寐以须。失之皇皇，获之愉愉。抛裘喷炙，投玉捐珠。珍香宝茗，法绘名书。清谈晏对，日坐仙区。爱我维笃，弃我亦徐。怅其邈矣，临风永吁。","dynasty":"明代","title":"怀知诗其十九朱文学尧民"}
{"author":"祝允明","content":"却恨风光同万里，眼看百里不能归。","dynasty":"明代","title":"未足句其一"}
{"author":"祝允明","content":"忧国天高惟有梦，思家怀近不能归。","dynasty":"明代","title":"未足句其二"}
{"author":"祝允明","content":"缁衣耿耿此心长，青眼随人到异乡。海外不须誇马脑，人间谁解识虹肪。也知老桂为仙树，岂有幽兰减国香。奋翅云霄应不远，相知独愧早称扬。","dynasty":"明代","title":"赠王希贤秀才"}
{"author":"祝允明","content":"五月炎州拂袖行，蛮烟瘴雾渐身轻。鲸波挟飓高如许，归看澄江旧水清。","dynasty":"明代","title":"送张大参允"}
{"author":"祝允明","content":"不将黄土点心胸，六十年来气似龙。竹坞霜寒青凤峙，芝田春暖白云封。各看明月同千里，共对梅花又一冬。吴水吴山休负约，酒壶诗卷日相从。","dynasty":"明代","title":"简杨三"}
{"author":"祝允明","content":"曾祖抱至德，天倪以和神。善闭本无楗，泯耀没见闻。辟时遁朱鬕，倾否逢皇运。微情委塞聪，遵养晦衡门。洪源浚且潴，大川乃雄奔。","dynasty":"明代","title":"述行言情诗其五"}
{"author":"祝允明","content":"四海铨书失老成，两朝闺籍尚遗荣。达如子贡能从政，忧似希文最善兵。几度老貂新命夺，两宵幽鬼故冤平。文编谏草离离燄，付与机云续令声。","dynasty":"明代","title":"哭陆大参"}
{"author":"祝允明","content":"长河坚冰至，北风吹衣凉。户庭不可出，送子上河梁。握手三数语，礼不及壶觞。前辕有征夫，同行意异乡。人生岂有定，日月亦代明。毛裘忽中卷，先风欲飞翔。南北各转首，登途勿徊徨。","dynasty":"明代","title":"别唐寅"}
{"author":"祝允明","content":"寒光交逗眼苍然，半夜人间别有天。想得非仙亦非鬼，四山风雨拥孤眠。","dynasty":"明代","title":"绝句其二"}
{"author":"祝允明","content":"昔年曾趁海门潮，独向龙宫吊寂寥。衬席寒风不成梦，老蛟一夜献琼瑶。","dynasty":"明代","title":"金山图"}
{"author":"祝允明","content":"宝月香云万烛红，玉容当面出帘栊。仙人也爱人间乐，只是人间无路通。","dynasty":"明代","title":"见仙"}
{"author":"祝允明","content":"当年校艺每同君，长羡昂昂鹤在群。半点功名骰子选，一时声价战场文。空斋老菊啼秋露，高冢新松起暮云。人世漫哀冥世慰，满枝芳桂散华芬。","dynasty":"明代","title":"挽沈材广"}
{"author":"祝允明","content":"瘦马城西步夕曛，祠堂翼翼护英氛。下马入门忙拜礼，行人说是卞将军。","dynasty":"明代","title":"卞将军庙"}
{"author":"祝允明","content":"昔受皇灵命，结此轩奇姿。一从辞铏璞，雅负遂参差。英光没腾越，皓素变为缁。兹辰起遥想，椎凿倘还施。但恐时日促，璋琥竟无期。乃知万物贵，治琢当及时。","dynasty":"明代","title":"述行言情诗其一"}
{"author":"祝允明","content":"州山昔始创，予幸作游宾。丰碑备标纪，幽赏悦心神。兹来再登陟，亦遇贤主人。襄阳不可见，岘首泪盈巾。","dynasty":"明代","title":"登太仓州中山子怀故襄阳李使君"}
{"author":"祝允明","content":"盘门向南起，城里百花洲。洲边隐客住，道是顾虎头。","dynasty":"明代","title":"南洲词四首"}
{"author":"祝允明","content":"天马万里来，天闲□开天马入。群马辟立视天马，长安亦有苜蓿食。饱天子，德天马，天马在宛野。","dynasty":"明代","title":"天马来"}
{"author":"祝允明","content":"远公莲作社，陶令柳为门。止酒用卿法，攒眉吾不言。白云时或出，黄菊故应存。二老皆寂寞，千秋谁共论。","dynasty":"明代","title":"足梦中句"}
{"author":"祝允明","content":"鼎轴参黄阁，阶符坼紫垣。位迁如始筮，人慕过生存。一德天犹格，三朝国共尊。君臣两无负，元烈荷厖恩。","dynasty":"明代","title":"吴文定公挽歌词其一"}
{"author":"祝允明","content":"不忿白日尘，宵赏有灵悦。山蹊任襟入，不必有昔辙。石淙长写韵，风林时落叶。冻狖僵石霜，跃鳞触潭月。山空夜深静，魈鬼时出灭。自非返冥极，谁能畏城阙。","dynasty":"明代","title":"梦作月山独步歌"}
{"author":"祝允明","content":"崇堞倚紫冥，丹谯摩空青，城中树稀无鸟声。昨日闻公入朝列，相思一夜肠欲绝。古人不可见，今人交多面。古人千载只可慕，今人可慕难可遇。君离越王台，吴王台下来。执手一徘徊，销尽万古胸中埃。与君交一日，一日一日益。交君未渠央，我长不可极。","dynasty":"明代","title":"怀施侍御儒遂赠其一"}
{"author":"祝允明","content":"老龙渡头秋欲归，炎州霜轻叶不飞。江东游客未授衣，罗衾支枕歌《式微》。自余之来日三北，燕吴万里稀消息。高堂梦转眼冥冥，山围蛋船天泼墨。南溟有龙不可屠，北山有虎不可诛。鸳鸯相望怀慈乌，况有岭南多鹧鸪。","dynasty":"明代","title":"将归行"}
{"author":"祝允明","content":"万龄同一域，千哲共此契。遥迩幸相闻，师友丈室内。行止每讨论，音辞时赓载。单躬事百贤，其益故宜大。","dynasty":"明代","title":"述行言情诗其四十四"}
{"author":"祝允明","content":"先公磊落传胪处，老父迂迟失马中。未必远寻鼌董策，青箱犹可献重瞳。","dynasty":"明代","title":"儿子续入对大廷感激因赋"}
{"author":"祝允明","content":"未必丘樊好，幽居趣自深。迟行避小草，高卧托乔林。抱灌惟知瓮，挥锄不见金。问渠终岁里，曾有惜葵心。","dynasty":"明代","title":"题人园居"}
{"author":"祝允明","content":"才到炎方便忆还，空歌游子剑前颜。穷秋阳鸟遵遥渚，短景浮云出故山。开被放衙星未没，推窗观海日将攀。诸公总是蓝田璧，不弃他山老石顽。","dynasty":"明代","title":"又借韵自赋一首用呈诸公"}
{"author":"祝允明","content":"檿榆樊石扉，垝垣卑四周。前楹舒广场，后宇环澄流。微沦带山趾，半覆花竹幽。长夏且游浴，高荫终日休。岂必商丘开，点尔聊同游。¤","dynasty":"明代","title":"述行言情诗（六首）"}
{"author":"祝允明","content":"掉臂长安市，遥从日边来。因过芒砀下，步上歌风台。沛公善任使，猛士亡其骸。帝业袖手成，慷慨襟抱开。大风飞云亦壮哉。韩彭英卢相继死，寄命寺人髀股间，未央志气拉飒摧。相望千年馀，安能为之哀。明朝放舟淮浦去，项王韩侯祠下亦徘徊。","dynasty":"明代","title":"歌风台"}
{"author":"祝允明","content":"凤鸟不世见，四海以德称。虎豹伏深山，雄鸷乃驰名。日月递经天，夕伏亦沈冥。目趾待成功，谁不仰其明。所以孔仲尼，君子疾无声。嗟予蹇淹留，闭户乃浮名。高卑共彰彻，近远均一鸣。惟忧邦必闻，求之无其情。","dynasty":"明代","title":"述行言情诗其四十九"}
{"author":"祝允明","content":"病閒身懒趣偏长，书策纵横掷满床。医业探寻胜士业，闺房清寂似禅房。青春总误今何及，白昼长閒梦始忙。此境可留终岁月，岂须重觅引年方。","dynasty":"明代","title":"病閒"}
{"author":"祝允明","content":"人生有穷惨，大化当极否。偪蹙适三月，凶割降重累。钜痛深故创，沈冤等堕海。人生覆无天，云胡不遄死。","dynasty":"明代","title":"述行言情诗其十五"}
{"author":"祝允明","content":"肃肃文恪，有严我师。扣竭空鄙，博约兼资。片语必法，寸履皆规。甘雨中含，滋浃时熙。屡踬于征，靡辞有戚。公荐以升，黄阁有职。援呼曰三，导掖谟百。嗟予不肖，鼎冶负德。邦作封史，来相予总。谓言冢君，车迎馆奉。力襄怀报，宁公戾众。公往趣成，傍诮莫诵。公闻斯愠，命我专统。谓守载属，同群益汹。终亦靡克，公忾滋勇。有矢毕命，卒队兹恐。公归在堂，复侍函丈。三变泰如，扬休弥畅。湖山奠高，风霆下上。嗟子懦与，弗从以往。中星载回，遄失几杖。梁木既坏，吾将安放。","dynasty":"明代","title":"怀知诗其十三王文恪公"}
{"author":"祝允明","content":"危阳既骄夏，衰霖复伤秋。夏骄众夫病，秋伤田畯忧。少壮且颓堕，耆人衷百愁。万物蒙化成，圣贤岂有谋。栖栖非为佞，驾言我焉求。","dynasty":"明代","title":"秋日作"}
{"author":"祝允明","content":"江南小艇子，能住亦能诗。梁柱无阶砌，门窗即枕帷。坐流看树过，行屋逐风移。试欲作舟史，半生居在斯。","dynasty":"明代","title":"艇子"}
{"author":"祝允明","content":"四十不拟老，老状日已至。饮量复减昔，三饮已复醉。诗来亦信口，甲乙懒排次。遐览天地间，何物如我贵。所恨每自丧，长失本然味。","dynasty":"明代","title":"和陶渊明饮酒二十首其十四"}
{"author":"祝允明","content":"光风轻汎绿迢迢，气暖烟和未尽消。想得美人帘底坐，月华斜漾翠裙腰。","dynasty":"明代","title":"徵明画草"}
{"author":"祝允明","content":"崇堞倚紫冥，丹谯摩空青，城中树稀无鸟声。昨日闻公入朝列，相思一夜肠欲绝。古人不可见，今人交多面。古人千载只可慕，今人可慕难可遇。君离越王台，吴王台下来。执手一徘徊，销尽万古胸中埃。与君交一日，一日一日益。交君未渠央，我长不可极。","dynasty":"明代","title":"怀施侍御儒遂赠其一"}
{"author":"祝允明","content":"江亭小于艇，松子落满顶。尽日无人来，流水抱虚影。","dynasty":"明代","title":"子昂小景其三"}
{"author":"祝允明","content":"醉来中岁里，那复有童心。只觉忘人我，何为更古今。山河秋兀兀，星露夜愔愔。惆怅惟陶阮，悬知磊磈襟。","dynasty":"明代","title":"醉（断酒二年，偶复一醉，为此壬申季夏十七"}
{"author":"祝允明","content":"高眠不怕唤当关，一月华胥游未还。意在可兼无可处，身居材与不材间。琼敷玉藻六七子，金雀雅头十二鬟。愧有金陵无李白，栖霞即是虎丘山。","dynasty":"明代","title":"次韵表弟蒋煜及门生翁敏见赠喜予归田之作四首其四"}
{"author":"祝允明","content":"六极兼弱贫，百罹萃凶孤。素薄综物怀，坐为鄙人图。仓箱既凉匮，米盐务锱铢。自持椅桐姿，埋沈向泥涂。","dynasty":"明代","title":"述行言情诗其十六"}
{"author":"祝允明","content":"每寻云外信，喜见案头题。驽驾吾当北，蛾眉今在西。风开横海翼，霜劲踏秋蹄。二十年来道，华颠幸不迷。","dynasty":"明代","title":"喜友人过访"}
{"author":"祝允明","content":"雨漫天兮天不得见。水漫地兮地不得践。烝人不粒兮桑田变。神仙老死佛入灭，伯禹乘龙，仲尼乘筏。出八极兮睨洚淫而不即。公无渡河兮公既没。妇逐狂夫，与子偕溺。青山推，鳌足断，蛟蛇腾拿，万物错乱。厥初天一兮生水，其载与天地兮为终始。","dynasty":"明代","title":"水诗"}
{"author":"祝允明","content":"吴山岭头风萧萧，吴山落日红抹腰。蜿蜒鸟道自能认，只在山中非市朝。烧薪暖酒换鱼煮，五十行歌气如虎。朱翁侧足金马门，吾侬未舍无媒路。","dynasty":"明代","title":"暮岭归樵图"}
{"author":"祝允明","content":"子胥逢击絮，遂为鞭尸人。淮阴遇漂母，终亦去亡秦。豪杰与婵媛，万年共一尘。清淮映古庙，月明空沄沄。安能闾市上，复问哀王孙。","dynasty":"明代","title":"漂母祠"}
{"author":"祝允明","content":"万龄同一域，千哲共此契。遥迩幸相闻，师友丈室内。行止每讨论，音辞时赓载。单躬事百贤，其益故宜大。","dynasty":"明代","title":"述行言情诗其四十四"}
{"author":"祝允明","content":"蹲鸱亦称野人肠，薯蓣还输菽乳良。轑釜不闻流素汞，堆槃无复截虹肪。旧知学士能为赞，今讶淮王不遗方。只恐南山归去后，苗稀未得快新尝。","dynasty":"明代","title":"思食豆腐"}
{"author":"祝允明","content":"七世美仁里，八叶通德门。五教植本始，百行郁华文。仁义日可见，金玉作庸言。鸡鸣绳准出，举足宫徵存。厚趾靡颠丘，长津从冽原。何为末受者，卑垢辱华先。","dynasty":"明代","title":"述行言情诗其九"}
{"author":"祝允明","content":"重檐雄拔小山幽，妙景容居最上头。风扫六窗尘尽去，鹤乘三洞客来游。高原树古长依殿，画栋云飞不碍楼。怪底霓裙浮沆𤅈，绿章宵拜石坛秋。","dynasty":"明代","title":"道院楼子"}
{"author":"祝允明","content":"吴郡翁高士，森森君子儒。风标抗轩冕，礼乐在江湖。松露濡谈麈，匏樽尽酒壶。却嫌城市隔，欲别重踟蹰。","dynasty":"明代","title":"赠翁隐居"}
{"author":"祝允明","content":"才到炎方便忆还，空歌游子剑前颜。穷秋阳鸟遵遥渚，短景浮云出故山。开被放衙星未没，推窗观海日将攀。诸公总是蓝田璧，不弃他山老石顽。","dynasty":"明代","title":"又借韵自赋一首用呈诸公"}
{"author":"祝允明","content":"相思旬日忽相逢，不是忙中是病中。玉麈漫誇谈柄在，朱颜应笑酒杯空。怜君济济冲霄鹄，顾我垂垂失路鸿。吾道若行千载合，不须重叹马牛风。","dynasty":"明代","title":"季冬朔旦汝德周学二秀才过访病禁饮不能留别去怅然竟日烛下得句明日寄之"}
{"author":"祝允明","content":"昔闻董糟丘，尝为李白天津桥南造酒楼。人间二子不可见，唯有杰句挂余心肺烂烂珊瑚钩。长安风沙住不得，南归再卧苏台秋。泊舟济阳城，买酒销客愁。登楼拜先生，进爵浇黄流。知章不语先生笑，飞花乱扑过楼头。金陵更无凤凰游，岳阳莫将黄鹤留。乡关浮云蔽落日，题诗却寄施湖州。余为先生牛马走，湖州乃是贺老俦。西塞山，杜若洲，与尔相期钓鳌去，千年江海同悠悠。","dynasty":"明代","title":"济阳登太白酒楼却寄施湖州"}
{"author":"祝允明","content":"磻磻左山影，横截右山腰。辨色鸟欢翔，微光漾晴朝。浮云若中断，蔚蔚方行遥。","dynasty":"明代","title":"龙川山中早行二首其一"}
{"author":"祝允明","content":"柴门对树树临流，春日迟迟满客舟。一种江南千里景，只闻鸡犬不闻鸥。","dynasty":"明代","title":"高淳道中"}
{"author":"祝允明","content":"驱车出衡门，薄游览九州。东征略瀛海，西陟升昆丘。冠巾岱华竦，襟带江河流。验迹章亥趾，裁贡禹王畴。汎观山海图，遐寻府穴幽。八维何所极，撮土此可求。","dynasty":"明代","title":"述行言情诗其四十二"}
{"author":"祝允明","content":"大麦青青四尺长。大水过头一尺强。安得不托与餦餭。无餦餭，且自可。秧不成，苦杀我。","dynasty":"明代","title":"九悯九首其二"}
{"author":"祝允明","content":"白玉楼中长吉去，芙蓉城里石郎归。煌煌柱国平生念，看到诸孙内外微。","dynasty":"明代","title":"哭表弟蒋焘"}
{"author":"祝允明","content":"琅琊台顶太山杪，我欲去登须御风。稽首东皇拱双手，金乌高捧一轮红。","dynasty":"明代","title":"杂题画景三十一首其九"}
{"author":"祝允明","content":"万龄同一域，千哲共此契。遥迩幸相闻，师友丈室内。行止每讨论，音辞时赓载。单躬事百贤，其益故宜大。","dynasty":"明代","title":"述行言情诗其四十四"}
{"author":"祝允明","content":"乾坤双眼一空亭，山色能令五马停。鹿苑尚衔吴子艳，虎丘重对白公青。烟消碧落千峰出，月浸严城万户扃。不但登高能赋事，四郊因省荷锄丁。","dynasty":"明代","title":"又次登台望虎丘诸山"}
{"author":"祝允明","content":"坏阁尚岧峣，寒房绕寂寥。木撑危殿角，草出断碑腰。门钥凝尘灭，香垆火气销。竟空惟佛观，亦自有荣雕。","dynasty":"明代","title":"昆福寺"}
{"author":"祝允明","content":"春烟杨柳暗，秋露芙蕖鲜。慎莫生宿莽，沙鸥不得眠。","dynasty":"明代","title":"南洲词四首其四"}
{"author":"祝允明","content":"树欲化龙先带雨，泉将归海已如涛。直恐化人移幻境，莫誇墨沈与霜毫。","dynasty":"明代","title":"吴镇小笔"}
{"author":"祝允明","content":"濠上有川叹，沧洲多海怀。伊我江湖姿，浩荡中渊回。寻秘右洞庭，飞衿左蓬莱。瑚琲探富获，存之无轻开。扬波万古源，荡潏塞视埃。谁能写小笔，聊意亦可谐。仁智在户限，寄言亦悠哉。临咏志一启，得者亦可推。黄汾窈如湮，安问傅岩才。","dynasty":"明代","title":"草阁玩水图"}
{"author":"祝允明","content":"梅关归路拜车尘，阁皂书来语意勤。始信凌云江海客，能怀闭户薜萝人。酬知但有篇章旧，名世争看事业新。玉版金枨无用递，涧藤崖刻不妨频。","dynasty":"明代","title":"寄吉安太守徐士元同年"}
{"author":"祝允明","content":"翩翩双凤凰，飞集南海傍。众鸟往从之，不弃老秃鸧。凤凰自飞来，只在海傍宿。人为天下祥，我为天下哭。凤鸣四海清，老鸧亦解啾啾声。老鸧无凤姿，笼中拘辱不得争。凤凰顾老鸧，相慰勿自伤。老鸧荅凤凰，凤兮知老鸧。老鸧只在草莽伏，物遇其类心凯康。但令凤凰联翩上阿阁，老鸧百岁没向江湖亦足乐。","dynasty":"明代","title":"凤凰篇"}
{"author":"祝允明","content":"舍人清真同右军，金銮退直谢鸡群。千金不肯卖一叶，今日凤毛留赠君。","dynasty":"明代","title":"题沈山人藏王舍人竹枝"}
{"author":"祝允明","content":"王醴侯鲭信祸胎，露茎霜叶是琼瑰。如今才享天家福，净洗饕肠待尔来。","dynasty":"明代","title":"梦啖菜甚美"}
{"author":"祝允明","content":"鼎轴参黄阁，阶符坼紫垣。位迁如始筮，人慕过生存。一德天犹格，三朝国共尊。君臣两无负，元烈荷厖恩。","dynasty":"明代","title":"吴文定公挽歌词其一"}
{"author":"祝允明","content":"登楼睇遥际，迩值城东阿。都市无旷壤，万室交鳞罗。花鸟不见妍，鸣轮日冲过。衢喧万方言，嘈杂丝吹和。赞皇筹幸运，仲宣忧独多。吴邦弗可见，不乐将如何。","dynasty":"明代","title":"京馆登楼眺远"}
{"author":"祝允明","content":"谁使衰年冒冷行，几般辛劳几般情。重重楼阁深深闭，家隔东南四座城。","dynasty":"明代","title":"冒冷行役"}
{"author":"祝允明","content":"非缘望远上秦楼，杨柳依依翠陌头。画就远山调锦瑟，最怜夫婿不封侯。","dynasty":"明代","title":"伫立士女"}
{"author":"祝允明","content":"柳娘标格重经眼，玉屑珠尘满扇头。彷佛和宁街上见，桃花杨柳障春羞。","dynasty":"明代","title":"杂题画景三十一首其二十九"}
{"author":"祝允明","content":"东望海门门忽开，松风十月滚轻雷。山眉一点云拖黑，知是龙王送雨来。","dynasty":"明代","title":"晚上吴山风雨骤至"}
{"author":"祝允明","content":"鼎轴参黄阁，阶符坼紫垣。位迁如始筮，人慕过生存。一德天犹格，三朝国共尊。君臣两无负，元烈荷厖恩。","dynasty":"明代","title":"吴文定公挽歌词其一"}
{"author":"祝允明","content":"仙楼十二大瀛东，何日移来此地雄。分省势依纶阁重，栽花种与禁闱同。文书静向高明处，星宿芒寒把握中。知是望京丹悃切，凌烟早晚圣恩浓。","dynasty":"明代","title":"次韵奉和左辖方公紫薇东阁之咏"}
{"author":"祝允明","content":"薰茗清谈午夜陪，诗筒拂旦又飞来。应怜去日多来日，却见千回似一回。槐院定酬王祜志，兰庭休起卜商哀。红芳落尽青青在，始信松筠是德材。","dynasty":"明代","title":"怀知诗其七谢处士元和"}
{"author":"祝允明","content":"尝喜陈图南，托世在梦境。亦有阮步兵，六旬且一醒。神解与辟世，此意在各领。汩汩糟醨间，少复此冥颖。哀哉羊皮人，方彼耀虎炳。","dynasty":"明代","title":"和陶渊明饮酒二十首其十三"}
{"author":"祝允明","content":"江梅不畏寒，时至开如霰。瑰姿静在野，卧病不得见。国士抱奇宝，端居察时变。杖策出城市，蒿莱满荒甸。遐寻得幽赏，独对姑射面。化泰草木蕃，时闭贤不见。无禾比两岁，□□将九县。分圭善会计，弃士如土贱。俗儒诵腐简，乡子乐耽燕。熹歌唐虞授，复誉汤武战。子有经世怀，待贾不自献。神威盛龙熊，奇秘卷帐钤。时节会应求，风虎期非晏。巍然奋载绩，志沛声亦建。","dynasty":"明代","title":"次韵得之看梅"}
{"author":"祝允明","content":"句曲酴醾溧水桃，溧阳孤柏倚风高。家园几树桑和柳，何事令人梦想劳。","dynasty":"明代","title":"咏公馆花木"}
{"author":"祝允明","content":"人言松有节，不见节如松。问渠老叶终年翠，何似妖花三日红。人言松节劲，不知松气融。元和畅生意，华茂春葱葱。和流则不强，苦节亦道穷。王夫子，和气满胸中，守道百鍊之青铜。画史颇善喻，为君写古松，予亦为君歌古松。古松歌，君柰何。","dynasty":"明代","title":"王提醝画古松歌"}
{"author":"祝允明","content":"天空地阔偶相逢，散漫寒流砢閜松。不用方舟细商略，到头岐路总难同。","dynasty":"明代","title":"杂题画景三十一首其十七"}
{"author":"祝允明","content":"雉子班，何牡不顾女，来语啄班班。吾不如绞颈谷中。班班何，班班何。","dynasty":"明代","title":"雉子班"}
{"author":"祝允明","content":"夫子道中庸，谁言世不容。山河开正气，江海辱高踪。竹素期千载，梅花又一冬。永怀金玉韵，无计久相从。","dynasty":"明代","title":"寄李刑部子庸"}
{"author":"祝允明","content":"花开根至梢，素朵附香条。流苏叠脂粉，眉钿簇琼瑶。不逐紫骝马，空依翠鬓翘。予方理花事，先聘汝无骄。","dynasty":"明代","title":"谢吕禹平惠玉鞭粉团花"}
{"author":"祝允明","content":"至道极心性，域外有真觉。旷生幸闻脩，瞽辩岂喧较。万变终不缪，吾自了灭乐。","dynasty":"明代","title":"述行言情诗其四十八"}
{"author":"祝允明","content":"枝山磊落倚东山，雪桧霜松许共攀。文字虚名今且愧，疏慵物议古来艰。平生肺腑篇章内，身外金兰梦寐间。万卷旧书千石酒，两人相对白头闲。","dynasty":"明代","title":"元和爱结过深晤言之馀复投长句思予和女乃就二章意局情饶聊复尔尔其一"}
{"author":"祝允明","content":"提刑玉节照清江，客子游观喜大邦。夹岸鱼龙争得水，中流笳鼓杂飞淙。国谋幸驻襜帷问，乡思微从俎豆降。欲待梅花开后寄，只应迁转忽移幢。","dynasty":"明代","title":"乙亥五月五日王佥宪文明邀宴庐陵螺川驿楼观竞渡"}
{"author":"祝允明","content":"百年贞白旧高楼，傲兀风埃六十秋。楚聘寻常来北郭，鲁呼前后只东丘。书抄满箧皆亲手，诗草随身半在舟。前辈风流惟此老，天公多为后生留。","dynasty":"明代","title":"赠朱孝廉性甫"}
{"author":"祝允明","content":"入室芝兰始见熏，也知孤陋合离群。烟霄本自冥黄鹄，城市安能驻白云。震泽晚山青历历，漕湖秋水碧沄沄。相思只借中天月，会把清辉两地分。","dynasty":"明代","title":"怀知诗其二钱太常元抑"}
{"author":"祝允明","content":"清晨风候淑，引策出郊郭。青黄交远畴，循浒桑沃若。白云被华岑，飞涧濯幽壑。汎眺思累新，冥会神逾廓。命俦赏已豪，孤寻寂倍乐。","dynasty":"明代","title":"述行言情诗其四十"}
{"author":"祝允明","content":"眉山羊肉会稽鹅，颇欲临池手未和。便可把君乌玉换，纸窗那得十眉呵。","dynasty":"明代","title":"戏为毛百朋索炭"}
{"author":"祝允明","content":"今古悠悠老客心，酬知何必接兰襟。争怜寂寞卢生枕，还恐凄凉子敬琴。吴苑此中非旧社，越江南去是□林。纸窗秃笔聊成赋，风弄清灯夜点沈。","dynasty":"明代","title":"梦故人"}
{"author":"祝允明","content":"下马门前一振衣，翠微高迥逼清微。云边洞里真人去，月下山中长史归。丹伏砂床金燄短，术穿崖窦紫云肥。神方能咏不能遇，一夜爽灵峰顶飞。","dynasty":"明代","title":"宿茅峰"}
{"author":"祝允明","content":"携将柳州剑，独下潇湘船。千里景千变，一山诗一篇。离桥梅子雨，归棹桂花烟。重会云霄上，大都才二年。","dynasty":"明代","title":"送王先辈纳言归柳州"}
{"author":"祝允明","content":"宝月香云万烛红，玉容当面出帘栊。仙人也爱人间乐，只是人间无路通。","dynasty":"明代","title":"见仙"}
{"author":"祝允明","content":"公有高明居，安老亦畜小。时从息经笥，偃仰思至道。繁英蔼修荣，高简棁不藻。周罗千载语，竹素光耀耀。忆跪听公诏，拜此济生宝。县丱蹑短阶，昏旦恣寻讨。","dynasty":"明代","title":"述行言情诗其七"}
{"author":"祝允明","content":"五月江湖风雨多，钓矶平没夜来波。深林中有扬雄宅，莫怪时人载酒过。","dynasty":"明代","title":"杂题画景三十一首其四"}
{"author":"祝允明","content":"赤城霞断逗秋晖，阊阖风高不耐衣。极目水天无了际，先生何处朗吟飞。","dynasty":"明代","title":"杂题画景三十一首其六"}
{"author":"祝允明","content":"斯人各有尚，沉潜与高明。伊予独坦荡，未解怀戚营。既不毕狂狷，安得遂中行。所睹恒廓如，万有通一平。泰嵩輶如毛，瞳眴已千龄。不知要其终，得丧将焉徵。","dynasty":"明代","title":"述行言情诗其二十五"}
{"author":"祝允明","content":"千古高风一日还，摩挲尘眼对清颜。且烦元亮为彭泽，终使羊公重岘山。渤海未容蠡瓣测，女萝犹许兔丝攀。劳君乞与山阴谱，借取仁言此谕顽。","dynasty":"明代","title":"次韵答河源郑侯见赠"}
{"author":"祝允明","content":"腰刀帕首报君恩，初事将军出雁门。回首家乡无限意，秋风吹上五陵原。","dynasty":"明代","title":"从军行"}
{"author":"祝允明","content":"京洛何迢迢，紫衢通丽谯。采桑谁氏子，不解意飘摇。强腕折高枝，卑指揽柔条。讵知枯残日，不爱彼秾朝。何当华堂上，丽瑟歌此谣。此谣固君情，不移芳与彫。吾将持赠子，闻是董娇娆。","dynasty":"明代","title":"董娇娆"}
{"author":"祝允明","content":"卢姬貌似月，复有伎如云。青丝覆鸾额，歌舞汉宫春。参差铜台上，宛转受恩频。君不见太祖会杀声清人，复留妙妓西陵里。卢姬幸不为冤鬼，为名嫁人花老矣。人生行迹自有时，莫以迟速叹卢姬。","dynasty":"明代","title":"卢姬曲"}
{"author":"祝允明","content":"高下理有定，金房须玉骨。不解理有异，三五月圆缺。昔为锦绮丛，今为蕉萃窟。娇卧邻皂刍，夜半闻马龁。遥梦赵王宫，盈盈望秋月。","dynasty":"明代","title":"邯郸才人嫁为厮养卒妇"}
{"author":"祝允明","content":"陇头多嘉树，君持作梁柱。清晨覆宾相，白日抱歌舞。哀哉北邙麓，日日听人哭。","dynasty":"明代","title":"陇头树"}
{"author":"祝允明","content":"骢马紫游缰，光辉照洛阳。朝辞上林苑，晚入斗鸡坊。无因道千里，城邑少豺狼。","dynasty":"明代","title":"骢马驱"}
{"author":"祝允明","content":"明月度关山，中天照蕃汉。十万良家子，嫖姚甲待旦。健儿秋牧马，天子晓射雁。亦有王明君，独抱穹庐叹。","dynasty":"明代","title":"关山月"}
{"author":"祝允明","content":"雉子班，何牡不顾女，来语啄班班。吾不如绞颈谷中。班班何，班班何。","dynasty":"明代","title":"雉子班"}
{"author":"祝允明","content":"天马万里来，天闲□开天马入。群马辟立视天马，长安亦有苜蓿食。饱天子，德天马，天马在宛野。","dynasty":"明代","title":"天马来"}
{"author":"祝允明","content":"流水出陇头，白石乱高树。四海远深渊，原泉日夜注。不见人物景，独向东流去。","dynasty":"明代","title":"陇头水"}
{"author":"祝允明","content":"吴山岭头风萧萧，吴山落日红抹腰。蜿蜒鸟道自能认，只在山中非市朝。烧薪暖酒换鱼煮，五十行歌气如虎。朱翁侧足金马门，吾侬未舍无媒路。","dynasty":"明代","title":"暮岭归樵图"}
{"author":"祝允明","content":"四海修梁秪有二，卢沟雄冠帝城边。下临窅窅疑无地，上接茫茫恐是天。紫蜺平飞通碧汉，白龙横卧破苍烟。牛车百两春雷过，愁压幽燕地轴偏。","dynasty":"明代","title":"卢沟桥"}
{"author":"祝允明","content":"唐郎写竹如写字，正以风情韵度高。我解平章不能写，未曾分得凤凰毛。","dynasty":"明代","title":"戏题子畏墨竹"}
{"author":"祝允明","content":"芳原落日里，织女夜临河。灼灼呈红玉，盈盈隔绿波。金环约柔腕，玉体挂轻罗。谩自倾银海，无因化水梭。承伊纤手弄，深浅任如何。","dynasty":"明代","title":"遥看隔水倚窗钓鱼"}
{"author":"祝允明","content":"东园梅花白雪深，大堤杨柳渐垂金。欲往攀之烟雾阴，美人观道坐空林。洪厓举觞江妃斟，素女鼓瑟容成吟。我独栖迟卧萝屋，咏君宝篇千万足。","dynasty":"明代","title":"卧病怀勉之二首其二"}
{"author":"祝允明","content":"长愧先师言，忧贫不忧道。劳辛救寒饥，容体易枯老。自从强年来，颇不患衰槁。翕翕电影间，英交亦何好。澹然无得丧，恐有身外宝。灵龟不朵颐，乃活岁月表。","dynasty":"明代","title":"和陶渊明饮酒二十首其十一"}
{"author":"祝允明","content":"州山昔始创，予幸作游宾。丰碑备标纪，幽赏悦心神。兹来再登陟，亦遇贤主人。襄阳不可见，岘首泪盈巾。","dynasty":"明代","title":"登太仓州中山子怀故襄阳李使君"}
{"author":"祝允明","content":"每寻云外信，喜见案头题。驽驾吾当北，蛾眉今在西。风开横海翼，霜劲踏秋蹄。二十年来道，华颠幸不迷。","dynasty":"明代","title":"喜友人过访"}
{"author":"祝允明","content":"忽见银河水倒倾，森森毛发不胜清。悟来只在空山顶，卧听松风夹雨声。","dynasty":"明代","title":"绝句"}
{"author":"祝允明","content":"雨洗秋光万井明，风高云破月微生。还家莫道长酣寝，才听鸡声又出行。","dynasty":"明代","title":"夜归"}
{"author":"祝允明","content":"俊鹤祥鸾陈子鱼，阊门楼阁事亲居。想因别墅聊行药，却得云窗漫校书。俗驾向来虚下榻，德星何日见牵车。身为公子心为士，便是公侯已复初。","dynasty":"明代","title":"中表甥陈鳌子鱼久抱微疾怀之得句因寄"}
{"author":"祝允明","content":"南溟分取一泓开，便作嫦娥玉镜台。魄漾虚金澄万有，光寒凝碧浸三台。蛟龙且抱明珠卧，蟾兔能将桂子来。平夺霓裳与云锦，却怜博望乏仙才。","dynasty":"明代","title":"月潭"}
{"author":"祝允明","content":"五十服官政，六十方熟仕。七十乃致政，古今固一致。吾年五十五，始受一县寄。七里剧弹丸，亦有社稷置。夙怀同刘君，今此幸谐志。所忧脚本短，时彫虞易踬。秪应尽素衷，玄鉴不可悖。一区石湖水，渔舟早相伺。","dynasty":"明代","title":"五十服官政效白公"}
{"author":"祝允明","content":"我昔闻日观，想像当雄哉。君今登日观，真从日边来。君言日观高踞山之东，左有天门，右有绝崖。从中突起一片石，不知千丈万丈，上拨浮云开。扶携石傍东面坐，但见东方无际畔，尽在莽苍沧茫间。上不辨穹霄，下不分人寰。八极总一景，焉知别华蛮。忽闻天鸡鸣一声，恍惚红光射破青冥端。龙宫煆火齐，琢为太阳丸。海波潋潋玻璃翻，搏桑翛翛扫三山。卫霞从雾纷斓斑，五彩错乱多朱殷。龙车不须毂，踆乌不须翰，奋迅升天关。游天衢兮循天环，开辟六合，天尊地卑，万物出作咸乂安。日观之日乃如此，亘古不息正天纪。苍生仰照宣重光，吾能言之自此始。","dynasty":"明代","title":"读余侍御游泰山记咏其间二三处其三日观"}
{"author":"祝允明","content":"琴鹤扁舟晓解携，春风江郭暗棠梨。千家霖雨邦人在，一道冰霜宪节西。奉国已知行莫止，恋恩无奈喜还啼。平生志操夔皋是，槐棘堂堂次第跻。","dynasty":"明代","title":"送贰守曾公擢河南佥宪"}
{"author":"祝允明","content":"风情拟我杜樊川，惭愧秋娘拥两边。俗眼从渠浪开合，生来粘在十三弦。","dynasty":"明代","title":"依韵奉和（四首）"}
{"author":"祝允明","content":"思邈先生不可寻，紫麟骑下阆风岑。宵眠华岳星支枕，晓度关河月满襟。惊鹤梦残飘露叶，哀猿肠断抱霜林。秦台故有吹箫侣，一片宫商万古心。","dynasty":"明代","title":"赠孙山人一元"}
{"author":"祝允明","content":"大道于人自不赊，未须终岁学三车。云开笙鹤延真驭，指绕风雷辟众邪。玄牝谷中金母室，至阳门上玉皇家。悬壶满贮春消息，紫陌任彫千树花。","dynasty":"明代","title":"赠道士其二"}
{"author":"祝允明","content":"身在云房梦亦闲，松头鹤影枕屏间。一声隔谷鸣华雉，信手推窗满眼山。","dynasty":"明代","title":"山窗昼睡"}
{"author":"祝允明","content":"春日欣载阳，凄飙霾曀蒙。玄云何许集，昼夜弥衡穹。孤阳秉光淑，元化潜开通。","dynasty":"明代","title":"杂吟其二"}
{"author":"祝允明","content":"季冬雪重积，十日奇寒冱。啁啾阒不闻，葱茜失其故。客子欲何归，中林犹独步。幸有苍苍松，为辨去来路。","dynasty":"明代","title":"题画其二"}
{"author":"祝允明","content":"三农病焦裂，百姓慕来苏。焉知皇运仁，下土不终瘏。良风助玄云，洒淅散膏濡。农人餔在野，蔀室欢妇姑。拜嘉我李父，驾言忽王都。愿挟怀中泽，呈君被九区。","dynasty":"明代","title":"喜雨篇送推官李公"}
{"author":"祝允明","content":"初从分部谒巾冠，便略形骸露肺肝。东有珣琪南有箭，紫为鸑鷟碧为鸾。关讥尽道能经国，王佐何曾务守官。下对苍生上天子，知公心事浩漫漫。","dynasty":"明代","title":"赠分司钞关于户部"}
{"author":"祝允明","content":"邯郸枕里了功名，安乐窝中适性情。瘦石烟霞无尽藏，小山鸡犬亦长生。云间彩凤衔金简，花底青鸾度玉笙。我是橘中同奕者，定骑龙尾共瑶京。","dynasty":"明代","title":"寿徐瘦石大参七十"}
{"author":"祝允明","content":"湖尾横波急，船头转港频。几家危傍水，一木老存身。黄菊看如客，青山坐送人。空舟随处泊，不用择行邻。","dynasty":"明代","title":"秋晚由震泽松陵入嘉禾道中作（二首）"}
{"author":"祝允明","content":"祝融峰高插南极，东南郴江流不息。桓圭削绿浸瑶池，天下江山奇复奇。昌黎序送廖道士，地文争奇无比拟。咄嗟道士不可当，岂知今有何夫子。何夫子，谪仙人。海外紫鸑鷟，天边石麒麟。才如宝剑百乱截，文似万花天下春。昔辞瑶京下九国，仙姿萧飒难容得。置之江山最奇间，明珠辞辉玉避色。沈君颇似能写真，陈子善题濡笔墨。何夫子，归去来。江山之奇亦小哉，君有大道县襟怀。我欲从之问消息，郴江东去何时回。东瀛弱水倘可渡，与君握手登蓬莱。","dynasty":"明代","title":"独当奇处行题何大参子元藏沈隐君画郴州江山图"}
{"author":"祝允明","content":"苦忆京华更不禁，百壶那解一生心。争誇膝下簪缨好，岂识痴翁别有襟。","dynasty":"明代","title":"苦忆"}
{"author":"祝允明","content":"人言松有节，不见节如松。问渠老叶终年翠，何似妖花三日红。人言松节劲，不知松气融。元和畅生意，华茂春葱葱。和流则不强，苦节亦道穷。王夫子，和气满胸中，守道百鍊之青铜。画史颇善喻，为君写古松，予亦为君歌古松。古松歌，君柰何。","dynasty":"明代","title":"王提醝画古松歌"}
{"author":"祝允明","content":"一纸除书下越中，遂行吾道遍西东。人言师傅如君少，我喜朝廷选士公。卓荦松筠饶晚翠，芳芬桃李满春风。峡山寺里猿声切，莫使相思梦不通。","dynasty":"明代","title":"送连邑博"}
{"author":"祝允明","content":"结发属偶句，舞勺肆篇章。前徵吻羊叔，髦誉追滕王。明明内外祖，公望张辟疆。提剑多教术，童弱企高翔。安知三纪后，栖栖守榆枋。","dynasty":"明代","title":"述行言情诗其三"}
{"author":"祝允明","content":"董漕分明是胜游，云司高步向南州。戴凭不独深经术，刘晏偏能为国谋。奇客昼谈风入座，诗人宵咏月当楼。悬知燕寝多清梦，飞满伊凉紫塞头。","dynasty":"明代","title":"送戴户部仲鹖"}
{"author":"祝允明","content":"青阳肇物观，披览川隰外。草木寒不荣，玄鸟阒未至。高原有松柏，亦为蠹虫败。繁华须臾间，后凋亦自贵。惟望多麦禾，麦禾可卒岁。","dynasty":"明代","title":"杂吟其一"}
{"author":"祝允明","content":"句曲酴醾溧水桃，溧阳孤柏倚风高。家园几树桑和柳，何事令人梦想劳。","dynasty":"明代","title":"咏公馆花木"}
{"author":"祝允明","content":"昔与君子别，朔雪正霏霏。惠音阻良觌，叹息避炎威。偃卧怀夙昔，风雨渰凄凄。磊磊井上松，秋菊晚相依。倏忽时候变，星霜迅若飞。","dynasty":"明代","title":"答黄鲁曾"}
{"author":"祝允明","content":"春日欣载阳，凄飙霾曀蒙。玄云何许集，昼夜弥衡穹。孤阳秉光淑，元化潜开通。","dynasty":"明代","title":"杂吟其二"}
{"author":"祝允明","content":"醉来中岁里，那复有童心。只觉忘人我，何为更古今。山河秋兀兀，星露夜愔愔。惆怅惟陶阮，悬知磊磈襟。","dynasty":"明代","title":"醉（断酒二年，偶复一醉，为此壬申季夏十七"}
{"author":"祝允明","content":"巍巍西山高，湛湛山下水。昂昂千丈松，靡靡百草委。下有虎魄伏，上有兔萝倚。","dynasty":"明代","title":"诗四首其四"}
{"author":"祝允明","content":"岭峤经年未得还，劳君光彩照尘颜。故乡自有珊瑚树，南海何曾见木难。","dynasty":"明代","title":"赠江阴方达之"}
{"author":"祝允明","content":"气涵珍玉语良金，不论穷通话尽心。枕上一时南北海，半窗梅影月阴阴。","dynasty":"明代","title":"梦故知"}
{"author":"祝允明","content":"瑶川遵穆晏，汾水从轩游。玄王启灵会，道官亦交酬。苍禽唳金攴，琼鸾翥绛帱。灵宾戛韵石，子登引空讴。圣日丽万舞，祥吹振清球。川后迎皓蜺，波臣趋翠虬。湘姬偶瑶席，巫女行玉羞。天老献秘文，圣年无时秋。","dynasty":"明代","title":"前缓声歌"}
{"author":"祝允明","content":"思邈先生不可寻，紫麟骑下阆风岑。宵眠华岳星支枕，晓度关河月满襟。惊鹤梦残飘露叶，哀猿肠断抱霜林。秦台故有吹箫侣，一片宫商万古心。","dynasty":"明代","title":"赠孙山人一元"}
{"author":"祝允明","content":"老夫欲问广寒事，只欠扁舟渡海云。闻有月槎须借我，授来灵诀却传君。","dynasty":"明代","title":"月槎"}
{"author":"祝允明","content":"客来相话言，言多非与是。问我谁适从，我不识誉毁。幸客来相过，惟能默饮尔。随意翻瓦盆，不解弹缘绮。","dynasty":"明代","title":"和陶渊明饮酒二十首其六"}
{"author":"祝允明","content":"七十看花岁已残，始怜梅蕊照衰颜。河清可道遭逢易，驾俗深惭会合难。锦绣段间藏黼黻，骊龙珠抱媚江山。欲留光彩无穷事，心绪悠悠竹素间。","dynasty":"明代","title":"怀知诗王文学履吉二首之一其三"}
{"author":"祝允明","content":"窗中一抹海门焦，珠贝鱼龙共此宵。枕得善财参后石，洗来天汉转时潮。神游会解灵妃佩，耳静能传少女箫。况是梵王宫阙里，莲花叶上暂逍遥。","dynasty":"明代","title":"宿金山寺"}
{"author":"祝允明","content":"阔屦宽袍顶不巾，天和拍拍面浮春。横拖杖子前山去，知是人间不吏人。","dynasty":"明代","title":"杂题画景三十一首其二十二"}
{"author":"祝允明","content":"胸有灵丹熟九还，刀圭能驻世人颜。盘开苜蓿先生馔，书对神光学士山。席上令行椰酒急，袖中香散桂枝攀。英才满座沾时雨，莫信昌黎道鳄顽。","dynasty":"明代","title":"借前韵赠韦博士"}
{"author":"祝允明","content":"大忧缠弱衷，意气尽荒漠。向未遨长衢，中路履綦错。零霰杀翘荣，朱光就凄薄。辰遘萃华滋，运消易零落。","dynasty":"明代","title":"述行言情诗其十二"}
{"author":"祝允明","content":"世事不可极，遇酒意自开。宽然处百年，亦有几好怀。吾驾无回辕，何适亦何乖。夫子惟天行，微生病栖栖。孺子濯以清，屈公淈其泥。幸此杯中物，与我多合谐。醉中态多乱，真抱自不迷。皇唐事悠然，古意暂可回。","dynasty":"明代","title":"和陶渊明饮酒二十首其九"}
{"author":"祝允明","content":"珠玉含泽辉，妖女□容华。门巷多履綦，□冶市门誇。纷纷容悦已，日暮宿倡家。","dynasty":"明代","title":"诗四首其三"}
{"author":"祝允明","content":"高情别自有风期，爱是霜馀露后姿。靖节以来知者寡，天随而下舍君谁。誇奇直欲盈千品，寄兴何妨只一枝。闲处若能为续谱，也堪书尾附吾诗。","dynasty":"明代","title":"菊圃"}
{"author":"祝允明","content":"家住山城不到山，强题诗句抗尘颜。君家客坐烟萝里，尽著閒人自不閒。","dynasty":"明代","title":"顾秀才阳山草堂"}
{"author":"祝允明","content":"身在云房梦亦闲，松头鹤影枕屏间。一声隔谷鸣华雉，信手推窗满眼山。","dynasty":"明代","title":"山窗昼睡"}
{"author":"祝允明","content":"凤鸟有五文，不共群禽姿。言欲览德辉，来下梧桐枝。文采众爱惜，云是应世奇。廷无箫韶仪，好文空言为。恐终返天山，逝难风尘羁。","dynasty":"明代","title":"和陶渊明饮酒二十首其八"}
{"author":"祝允明","content":"东南控瀛海，西北压胡尘。召公上辅周，文侯方用秦。子丹养君子，不惜如花人。昭王礼郭生，崇台悬黄金。齐方入驺衍，梁邦来剧辛。从来燕好士，强国尚功勋。","dynasty":"明代","title":"金台"}
{"author":"祝允明","content":"上滩若缘蚁，下滩若驰驶。移转顷刻间，便是人间事。","dynasty":"明代","title":"上下滩"}
{"author":"祝允明","content":"巡游方罢乱离平，岂谓凶饥岁二更。桂玉断来钱货废，糟糠空后析骸争。焉知卜史言天道，尽望仁人辅圣明。三户可怜疮痏在，欲凭开凿了馀生。","dynasty":"明代","title":"悯时"}
{"author":"祝允明","content":"薰茗清谈午夜陪，诗筒拂旦又飞来。应怜去日多来日，却见千回似一回。槐院定酬王祜志，兰庭休起卜商哀。红芳落尽青青在，始信松筠是德材。","dynasty":"明代","title":"怀知诗其七谢处士元和"}
{"author":"祝允明","content":"季冬雪重积，十日奇寒冱。啁啾阒不闻，葱茜失其故。客子欲何归，中林犹独步。幸有苍苍松，为辨去来路。","dynasty":"明代","title":"题画其二"}
{"author":"祝允明","content":"才到炎方便忆还，空歌游子剑前颜。穷秋阳鸟遵遥渚，短景浮云出故山。开被放衙星未没，推窗观海日将攀。诸公总是蓝田璧，不弃他山老石顽。","dynasty":"明代","title":"又借韵自赋一首用呈诸公"}
{"author":"祝允明","content":"石梁磻水浸秋寒，一夜霜篷寄钓竿。是处风光解题品，江湖莫作旅人看。","dynasty":"明代","title":"泊嘉善东桥"}
{"author":"祝允明","content":"读罢昌言耳目明，头风虽愈沸归情。海南潦倒江南客，强饭看君作太平。","dynasty":"明代","title":"读河源郑明府公牒有感"}
{"author":"祝允明","content":"有田莫买只卖屋。况有筐箱与巾服。妻乎子乎牵出鬻。牵出鬻，汝不肯。推沟渎，竟死等。","dynasty":"明代","title":"九悯九首其六"}
{"author":"祝允明","content":"南溟分取一泓开，便作嫦娥玉镜台。魄漾虚金澄万有，光寒凝碧浸三台。蛟龙且抱明珠卧，蟾兔能将桂子来。平夺霓裳与云锦，却怜博望乏仙才。","dynasty":"明代","title":"月潭"}
{"author":"祝允明","content":"珠玉含泽辉，妖女□容华。门巷多履綦，□冶市门誇。纷纷容悦已，日暮宿倡家。","dynasty":"明代","title":"诗四首其三"}
{"author":"祝允明","content":"句曲酴醾溧水桃，溧阳孤柏倚风高。家园几树桑和柳，何事令人梦想劳。","dynasty":"明代","title":"咏公馆花木"}
{"author":"祝允明","content":"醉来中岁里，那复有童心。秪觉忘人我，何为更古今。山河秋兀兀，星露夜愔愔。惆怅惟陶阮，悬知磊磈襟。","dynasty":"明代","title":"醉"}
{"author":"祝允明","content":"舞勺歌诗把袂俦，白头俱换旧乌头。深怜武库空怀宝，却羡名宗独缀旒。击壤舍君谁作伴，看山无我不成游。酣歌李白襄阳曲，掌上隋珠国已收。","dynasty":"明代","title":"怀知诗其六汤徵君文守"}
{"author":"祝允明","content":"上滩若缘蚁，下滩若驰驶。移转顷刻间，便是人间事。","dynasty":"明代","title":"上下滩"}
{"author":"祝允明","content":"有师蒙获富，君子贵为己。每求同若人，力勇由知耻。周身饬百行，建节广纲纪。任重扛九鼎，致远道千里。细德未足论，大干敢摧靡。丈夫生所期，恒存在后死。","dynasty":"明代","title":"述行言情诗其三十四"}
{"author":"祝允明","content":"非缘望远上秦楼，杨柳依依翠陌头。画就远山调锦瑟，最怜夫婿不封侯。","dynasty":"明代","title":"伫立士女"}
{"author":"祝允明","content":"峰顶云擎塔，门前路接城。到山先见寺，近市不闻声。吊古身逾幻，凭高酒易醒。奇中更奇处，风度县楼更。","dynasty":"明代","title":"次韵郭令虎丘千顷云夜坐其一"}
{"author":"祝允明","content":"江海遥分圣主忧，春台迟日玉壶秋。地当大国方千里，才号明时第一流。欹枕潮声奇句得，暗庭花影早衙休。鸾栖自古通麟阁，褒德先封汉室侯。","dynasty":"明代","title":"简嘉定王令"}
{"author":"祝允明","content":"风雨床空坐烛阑，分襟两见岁华残。萧条鸥鹭江湖阔，寂寞宫商草树寒。王谢风流吾子在，武功中外老夫单。怀君有句君应笑，不向沧浪共钓竿。","dynasty":"明代","title":"怀表弟蒋烨允晖"}
{"author":"祝允明","content":"泥洹金为地，祗园宝作坊。莲猊两足尊，天龙亿万王。灯存千岁燄，垆腾百种香。精舍坐苾刍，屈曲蜂联房。又如拘陀叶，处处荫青凉。暂栖蕴已空，弘慈不可量。","dynasty":"明代","title":"八咏其五禅林"}
{"author":"祝允明","content":"逃暑因能暂闭关，未须多把古贤攀。并抛杯勺方为懒，少事篇章恐碍閒。风堕一庭邻寺叶，云开半面隔城山。浮生只说潜居易，隐比求名事更艰。","dynasty":"明代","title":"閒居秋日"}
{"author":"祝允明","content":"树欲化龙先带雨，泉将归海已如涛。直恐化人移幻境，莫誇墨沈与霜毫。","dynasty":"明代","title":"吴镇小笔"}
{"author":"祝允明","content":"无柰恩情密，临别自依依。思君如林鸟，同宿不同飞。","dynasty":"明代","title":"林鸟其一"}
{"author":"祝允明","content":"磻磻左山影，横截右山腰。辨色鸟欢翔，微光漾晴朝。浮云若中断，蔚蔚方行遥。","dynasty":"明代","title":"龙川山中早行二首其一"}
{"author":"祝允明","content":"风行五峤过三山，又得趋庭未是还。天下望公知已久，朝廷求治亦非艰。波澄番舶鲸鲵静，笔倚骚坛草木闲。瞻恋清光惟此夕，月华休下海珠湾。","dynasty":"明代","title":"海珠寺送黄提刑"}
{"author":"祝允明","content":"来自清修处士家，草堂初就便增华。雕栏月上添得影，画栋云过分作花。园吏引渠经细干，闺娥绕树候芳芽。洗妆先觅催妆句，凭阁巡看几日斜。","dynasty":"明代","title":"谢杨大送梨花栽成"}
{"author":"祝允明","content":"文帝弘谟远，明王懋举初。望应非曲学，功欲得真儒。给膳摅文思，休朝读秘书。养成台辅地，嗟尔意何如。","dynasty":"明代","title":"儿子召试后忝窃收录遂蒙钦改庶吉士留学翰林"}
{"author":"祝允明","content":"上滩若缘蚁，下滩若驰驶。移转顷刻间，便是人间事。","dynasty":"明代","title":"上下滩"}
{"author":"祝允明","content":"眉山羊肉会稽鹅，颇欲临池手未和。便可把君乌玉换，纸窗那得十眉呵。","dynasty":"明代","title":"戏为毛百朋索炭"}
{"author":"祝允明","content":"滴滴沥沥瑶佩鸣，缥缥缈缈银河清。权公妙句我斟酌，醍醐稍重琉璃轻。八功德水发源处，分来南部深公许。六指道人隔墙住，床头共听无舌语。","dynasty":"明代","title":"玉泉咏"}
{"author":"祝允明","content":"风行五峤过三山，又得趋庭未是还。天下望公知已久，朝廷求治亦非艰。波澄番舶鲸鲵静，笔倚骚坛草木闲。瞻恋清光惟此夕，月华休下海珠湾。","dynasty":"明代","title":"海珠寺送黄提刑"}
{"author":"祝允明","content":"绩勋惟在力，穫应非缘劬。每当纷纭间，倏忽发灵虚。皇枢一纳牖，神明随囧如。其来眇亡岐，须臾充九区。犹操独茧纶，一引盈车鱼。又若陟春囿，万荣一时敷。研覈皆可食，百实皆甘腴。由来自不识，秪觉本所储。","dynasty":"明代","title":"述行言情诗其三十"}
{"author":"祝允明","content":"四海铨书失老成，两朝闺籍尚遗荣。达如子贡能从政，忧似希文最善兵。几度老貂新命夺，两宵幽鬼故冤平。文编谏草离离燄，付与机云续令声。","dynasty":"明代","title":"哭陆大参"}
{"author":"祝允明","content":"当年校艺每同君，长羡昂昂鹤在群。半点功名骰子选，一时声价战场文。空斋老菊啼秋露，高冢新松起暮云。人世漫哀冥世慰，满枝芳桂散华芬。","dynasty":"明代","title":"挽沈材广"}
{"author":"祝允明","content":"灵质自化育，英姿藉炉锤。虹光衡煜煜，晨曦纵焞焞。紫霞煽虚燄，青渠晕幽蕤。在镕未云卜，跃冶讵其宜。能函大钧体，伏型韫神奇。何当错宝铦，戮妖血荒陲。鸿秘已出柙，勋用吾未知。痎市碎砧斧，交易方纷披。","dynasty":"明代","title":"黄金篇"}
{"author":"祝允明","content":"俊鹤祥鸾陈子鱼，阊门楼阁事亲居。想因别墅聊行药，却得云窗漫校书。俗驾向来虚下榻，德星何日见牵车。身为公子心为士，便是公侯已复初。","dynasty":"明代","title":"中表甥陈鳌子鱼久抱微疾怀之得句因寄"}
{"author":"祝允明","content":"中秋美景当吴苑，十载佳期共此堂。珠履高吟欢满座，金钗送酒看分行。荆娥妒月俄行雨，赵女停弦慢绕梁。莫道西岩轻易堕，朱帘徐捲烂银光。","dynasty":"明代","title":"中秋日燕客晚雨"}
{"author":"祝允明","content":"岩邑无闉阇，出市即郊隰。凄凉木石寡，衡纵畎浍袭。微阳广土被，厚霰蔓草浥。四垂天茫茫，忽觏斯独立。檀栾布牙角，亭突树磴级。卑压荟翳丛，明标粉黛岌。遂疑廛井络，仍谓贤圣集。旋行迩复遐，窥户廓沈戢。游烦少解散，空谛亦丛及。","dynasty":"明代","title":"出高淳县望宝积寺塔"}
{"author":"祝允明","content":"再降微之与牧之，依然记得转轮时。玭珠作性收圆业，银粉流香畅艳辞。紫凤占祥群玉府，金莺栖尽好花枝。宜公正是青春日，两鬓光华未染丝。","dynasty":"明代","title":"无题"}
{"author":"祝允明","content":"玄文草罢坐川湄，川与心同清静时。此地可忘新汉事，莫将轻易与人知。","dynasty":"明代","title":"杂题画景三十一首其十三"}
{"author":"祝允明","content":"井上梧桐阁上钟，林间乌鸟草间虫。与君尽是凄凉伴，若伴愁人最是侬。","dynasty":"明代","title":"秋宵苦雨"}
{"author":"祝允明","content":"赤城霞断逗秋晖，阊阖风高不耐衣。极目水天无了际，先生何处朗吟飞。","dynasty":"明代","title":"杂题画景三十一首其六"}
{"author":"祝允明","content":"苍姬建鸿历，祝丘肇遥封。丰稊托后穰，疏条鬯周通。九江树崇议，司徒奋皇庸。信栝烂材器，闽建扇遐风。渊渊都漕君，起官来南江。雄略绝类群，宏图奠兹邦。五子粲马窦，载以辟吾宗。","dynasty":"明代","title":"述行言情诗其四"}
{"author":"祝允明","content":"扇功本在驱炎上，不似屏风只好看。算得题诗真拙计，却供双眼失清寒。","dynasty":"明代","title":"题人扇"}
{"author":"祝允明","content":"卢姬貌似月，复有伎如云。青丝覆鸾额，歌舞汉宫春。参差铜台上，宛转受恩频。君不见太祖会杀声清人，复留妙妓西陵里。卢姬幸不为冤鬼，为名嫁人花老矣。人生行迹自有时，莫以迟速叹卢姬。","dynasty":"明代","title":"卢姬曲"}
{"author":"祝允明","content":"阊阖红楼起，皋桥渌水回。绮罗摇日丽，车马逐云来。施旦非吴艳，机云是晋才。欲歌遗古调，风俗转堪哀。","dynasty":"明代","title":"吴趋"}
{"author":"祝允明","content":"夹汴春来千万枝，绿阴随处缚金羁。殷勤休负东风意，曾把青芽细细吹。","dynasty":"明代","title":"柳枝其一"}
{"author":"祝允明","content":"紫泉宫外晓烟和，万绿条含太液波。只有帝家春色好，争禁人世别离多。","dynasty":"明代","title":"柳枝其二"}
{"author":"祝允明","content":"树犹如此我何堪，长笑殷郎气不男。若见女儿腰十五，一生踪迹只江潭。","dynasty":"明代","title":"柳枝其三"}
{"author":"祝允明","content":"隋家萧后解伤春，内苑亲栽几树新。出塞归唐春渐老，美人思树树思人。","dynasty":"明代","title":"柳枝其四"}
{"author":"祝允明","content":"白家只说舞腰肢，不把红妆斗翠眉。嬴得美人怜又妒，一时都不爱花枝。","dynasty":"明代","title":"柳枝其五"}
{"author":"祝允明","content":"营门只阻羽葆幢，争似连云荫漕艭。护国清风四十里，百年人说老平江。","dynasty":"明代","title":"柳枝其六"}
{"author":"祝允明","content":"无柰恩情密，临别自依依。思君如林鸟，同宿不同飞。","dynasty":"明代","title":"林鸟其一"}
{"author":"祝允明","content":"与君如林鸟，暂聚遝长离。得夜乃共宿，入明不同飞。","dynasty":"明代","title":"林鸟其二"}
{"author":"祝允明","content":"君马黄，臣马骊，骖以骥马来何迟。骊马善折轴，骥马不失驰。天闲卫龙驭，终不到瑶池。","dynasty":"明代","title":"赋得君马黄送黄翰林"}
{"author":"祝允明","content":"作邑滨南海，衔恩下北宸。三吴非异土，千里亦同寅。说到襟怀旧，传来耳目新。无因便投辖，欲往活疲民。","dynasty":"明代","title":"口占赠徐闻令"}
{"author":"祝允明","content":"倦迹怜司马，清风遇隐侯。乡关不堪问，文酒且须酬。水压吴王国，山横建邺秋。高台仍可喜，重见凤凰游。","dynasty":"明代","title":"与沈二"}
{"author":"祝允明","content":"物候逢春好，春来闷转深。山城十日雨，家国百年心。海吹饶生冷，蛮云易结阴。循州本谪地，何待此愁吟。","dynasty":"明代","title":"循州春雨"}
{"author":"祝允明","content":"座有嘉鱼膝有琴，今人高会古人心。已闻古奏来盈耳，更缀华篇作赏音。聘鲁雅评犹可识，在齐馀韵窅难寻。广陵不共嵇公绝，响逐儿郎鹤在阴。","dynasty":"明代","title":"和吴文定诸公听琴联句"}
{"author":"祝允明","content":"吾闻鸟山下，千载君子宫。云谁搆此者，柱下有遗风。昔与韩忠献，同升事仁宗。抗节匡王度，寒岁荣霜松。翩然返薜萝，考槃亭此中。孙子联翼翔，邦人亦钦崇。出处鉴兹宅，眷言均帝衷。","dynasty":"明代","title":"莆田郑殿中绿野亭"}
{"author":"祝允明","content":"死恨钱塘水，悠悠只向东。雁飞虽不北，连日有南风。","dynasty":"明代","title":"简赵西台其二"}
{"author":"祝允明","content":"不见瑶姬八载遥，依稀闻说返丹霄。灵云秀雨今何在，留与人间做寂寥。","dynasty":"明代","title":"忆神妃"}
{"author":"祝允明","content":"一溪流水半山云，山桂绵绵日夕芬。莫言丘壑藏名姓，高士他年自传君。","dynasty":"明代","title":"题画其二"}
{"author":"祝允明","content":"沔阳夫子有佳孙，四载花斋侍艺文。合江亭下别我去，望眼悠悠逐暮云。","dynasty":"明代","title":"赠锲生殷邦宁"}
{"author":"祝允明","content":"历历长亭过眼频，浮家一舸日随身。江山不苦南征客，星斗应怜北望人。剑匣只依书裹住，酒杯全亚药炉亲。床头历日閒拈看，一岁无端半已陈。","dynasty":"明代","title":"万安道中"}
{"author":"祝允明","content":"吾乡沈郎字仲宽，为我遥索月乌篇。月乌喻孝与客旅，二者未知心所安。孝为百行大且初，鸟中曾参人不如。吾闻沈郎孝且才，即此乃是曾之徒。寒光满林莫返哺，哑哑叫断肠欲枯。我今南飞依棘枝，为子仰天强哦诗。乌啼月落粤山低，一夜魂游吴苑西。","dynasty":"明代","title":"月乌篇"}
{"author":"祝允明","content":"俊鹤祥鸾陈子鱼，阊门楼阁事亲居。想因别墅聊行药，却得云窗漫校书。俗驾向来虚下榻，德星何日见牵车。身为公子心为士，便是公侯已复初。","dynasty":"明代","title":"中表甥陈鳌子鱼久抱微疾怀之得句因寄"}
{"author":"祝允明","content":"死恨钱塘水，悠悠只向东。雁飞虽不北，连日有南风。","dynasty":"明代","title":"简赵西台其二"}
{"author":"祝允明","content":"璇穹积重霄，回运迅不停。曜灵烁神烛，望舒循九行。三垣列君臣，万纬流物形。河汉夜半转，四时各财成。灵宪炳乾文，至精存吾徵。","dynasty":"明代","title":"述行言情诗其四十三"}
{"author":"祝允明","content":"楚氛望方恶，鲁战谟未谐。晋籴每多闭，秦饥良可哀。三精塞祲雾，旸雨更为灾。巴蜀风尘暝，关河士马来。洪流灭阡陌，沟市盈饥骸。岂无眠戈誓，慷慨击楫才。夏屋既漂摇，郊垒多崩隤。桢干可相寻，松柏亦已摧。天王下制诏，仁声九域开。庶几赳赳客，犹上黄金台。","dynasty":"明代","title":"拟伤乱"}
{"author":"祝允明","content":"却恨风光同万里，眼看百里不能归。","dynasty":"明代","title":"未足句其一"}
{"author":"祝允明","content":"中条不改旧王官，犹喜书淫共士安。汉女红颜非自误，阮公白眼向谁看。农人问稼教多秫，道士裁筠赠作冠。日喜车来皆长者，秪应姻旧倍添欢。","dynasty":"明代","title":"次韵表弟蒋煜及门生翁敏见赠喜予归田之作四首其一"}
{"author":"祝允明","content":"江海遥分圣主忧，春台迟日玉壶秋。地当大国方千里，才号明时第一流。欹枕潮声奇句得，暗庭花影早衙休。鸾栖自古通麟阁，褒德先封汉室侯。","dynasty":"明代","title":"简嘉定王令"}
{"author":"祝允明","content":"明王揽大宇，百福日富来。车书上皇邑，八表无迟回。与子遇原野，携手乃徘徊。君行遵大路，日以写予怀。","dynasty":"明代","title":"赠伦解元其三"}
{"author":"祝允明","content":"窗中一抹海门焦，珠贝鱼龙共此宵。枕得善财参后石，洗来天汉转时潮。神游会解灵妃佩，耳静能传少女箫。况是梵王宫阙里，莲花叶上暂逍遥。","dynasty":"明代","title":"宿金山寺"}
{"author":"祝允明","content":"瑶川遵穆晏，汾水从轩游。玄王启灵会，道官亦交酬。苍禽唳金攴，琼鸾翥绛帱。灵宾戛韵石，子登引空讴。圣日丽万舞，祥吹振清球。川后迎皓蜺，波臣趋翠虬。湘姬偶瑶席，巫女行玉羞。天老献秘文，圣年无时秋。","dynasty":"明代","title":"前缓声歌"}
{"author":"祝允明","content":"绩勋惟在力，获应非缘劬。每当纷纭间，倏忽发灵虚。皇枢一纳牖，神明随冏如。其来眇亡岐，须臾克九区。犹操独茧纶，一引盈车鱼。又若陟春囿，万荣一时敷。研核皆可食，百实皆甘腴。由来自不识，只觉本所储。¤","dynasty":"明代","title":"述行言情诗（六首）"}
{"author":"祝允明","content":"檿榆樊石扉，垝垣卑四周。前楹舒广场，后宇环澄流。微沦带山趾，半覆花竹幽。长夏且游浴，高荫终日休。岂必商丘开，点尔聊同游。¤","dynasty":"明代","title":"述行言情诗（六首）"}
{"author":"祝允明","content":"青天恒高高，欲上不可得。文成食马肝，汉武知复惑。狂念如推澜，滔天不容塞。坐此弊其躯，亦复几丧国。吾有升天方，难言姑缄默。","dynasty":"明代","title":"和陶饮酒（二首）"}
{"author":"祝允明","content":"春观入西岫，区名意自别。松岚结幽赏，虫鸟弄余悦。花气韵苍沈，树肤落翠雪。天行无尘染，丘卧自云洁。心在道不违，未觉万物裂。三爵已余酣，清心写泉月。","dynasty":"明代","title":"己巳闰九月十三夜梦中为游山诗"}
{"author":"祝允明","content":"春风入芳壶，吹出椒兰香。累酌无劝酬，颓然倚东床。仙人满瑶京，处处相迎将。携手观大鸿，高揖辞虞唐。人生若无梦，终世无鸿荒。","dynasty":"明代","title":"春日醉卧戏效太白"}
{"author":"祝允明","content":"烛龙奔天衢，不照云下人。阳货盗玉弓，仲尼粮绝陈。笔绝春秋成，乘桴泛洪津。莫食汨罗鱼，肠中有灵均。青天上无路，黄泉下无门。漫漫长夜中，万古齐一尘。","dynasty":"明代","title":"沈愤"}
{"author":"祝允明","content":"小山不妨宦，中隐从近阙。无论车马色，幸共禽鱼悦。风泉夕韵敻，霜月冬气洁。醒醉齐一襟，心赏方兹结。","dynasty":"明代","title":"知山堂雅集"}
{"author":"祝允明","content":"繁霜陨衰秋，万物无一欢。后稷苦望岁，仲尼唱猗兰。东海有憨龙，西崖有惸鸾。文王旧时操，极古无人弹。","dynasty":"明代","title":"怨诗"}
{"author":"祝允明","content":"皇州本丛丽，倅府亦多暇。高木停车盖，白石砥根下。鸡犬寂不闻，明窗晃低亚。涧奏不弦琴，山横无笔架。流云过檐牖，斜照荡书画。岩居固同此，此寓未税驾。","dynasty":"明代","title":"溧水官舍"}
{"author":"祝允明","content":"空林坐远暑，松盖载炎日。重阴集凉气，薄吹扬亦及。幽禽时度语，遥涧泛清瑟。厨人列斋素，稚子来共食。援琴弄山海，颇复似加适。牛羊下前山，自入后檐息。余亦杖策回，今辰兹已夕。","dynasty":"明代","title":"夏日林间"}
{"author":"祝允明","content":"鸡山燕市每依依，此日都抛入洛衣。家近郁林公旧隐，门如彭泽令初归。空怜旧社惟君密，却笑无车访我稀。最爱沧浪池水好，几时同坐一方矶。","dynasty":"明代","title":"顾明府荣夫"}
{"author":"祝允明","content":"独承华绪振芳尘，想见先公气魄新。开口只传前辈事，存心不共此时人。城中紫陌藏巢许，门外青山是主宾。布褐一逢埃土尽，谁言叔度贱还贫。","dynasty":"明代","title":"葛隐居汝敬"}
{"author":"祝允明","content":"风雨床空坐烛阑，分襟两见岁华残。萧条鸥鹭江湖阔，寂寞宫商草树寒。王谢风流吾子在，武功中外老夫单。怀君有句君应笑，不向沧浪共钓竿。","dynasty":"明代","title":"怀表弟蒋烨允晖"}
{"author":"祝允明","content":"我有三尺匣，白石隐青锋。一藏三十年，不敢轻开封。无人解舞术，秋山锁神龙。时时自提看，碧水苍芙蓉。家鸡未须割，屠蛟或当逢。想望张壮武，揄扬郭代公。高歌抚匣卧，欲哭干将翁。幸得留光彩，长飞星汉中。","dynasty":"明代","title":"宝剑篇"}
{"author":"祝允明","content":"彤华燿芝盖，初旭浮绛缬。紫殿切五云，螭表双螮嵲。千门洞阴阴，天光互明灭。英英凤翼拥，肃肃羽旗列。仙《韶》忽然奏，鸟兽咸应节。皂囊上玉陛，丹书出金阙。","dynasty":"明代","title":"禁省"}
{"author":"祝允明","content":"溪流浸茅宇，短檐挂犁锄。柔桑交午阴，幽禽时相呼。稚子跨犊眠，梦归候朝驩。稼翁择其劳，暂往携陶壶。老妻督少妇，择茧停辟纑。轻雨日日零，群苗尽怀苏。","dynasty":"明代","title":"田家"}
{"author":"祝允明","content":"泥洹金为地，祇园宝作坊。莲猊两足尊，天龙亿万王。灯存千岁焰，垆腾百种香。精舍坐苾刍，屈曲蜂联房。又如拘陀叶，处处荫清凉。暂栖蕴已空，弘慈不可量。","dynasty":"明代","title":"禅林"}
{"author":"祝允明","content":"三游本豪武，七贵原骄惰。腰间血匕燿，头上金丸过。艳妓掌列盘，娈童口承唾。高楼沸歌钟，王侯日盈座。杀人不须仇，睚眦家立破。郭氏族尽灭，铜山死犹饿。","dynasty":"明代","title":"侠少"}
{"author":"祝允明","content":"上客坐高堂，听仆歌太行。六岁从先公，骑马出晋阳。遥循厚土足，忽上天中央。但闻风雷声，不见日月光。狐兔绕马蹄，虎豹嗥树旁。衡跨数十州，四面殊封疆。童心多惊栗，壮气已飞扬。自来江南郡，佳丽称吾乡。邈哉雄豪观，寤寐不可忘。人生非太行，耳目空茫茫。","dynasty":"明代","title":"太行歌"}
{"author":"谢克家","content":"依依宫柳拂宫墙，楼殿无人春昼长。燕子归来依旧忙。忆君王，月破黄昏人断肠。","dynasty":"宋代","tags":"宋词精选，写景，怀念","title":"忆君王·依依宫柳拂宫墙"}
{"author":"谢克家","content":"依依宫柳指宫墙，楼殿无人春昼长。燕子归来依旧忙。忆君王，月破黄昏人断肠。","dynasty":"宋代","title":"忆君王·依依宫柳指宫墙"}
{"author":"陈讽","content":"寒日临清昼，寥天一望时。未消埋径雪，先暖读书帷。属思光难驻，舒情影若遗。晋臣曾比德，谢客昔言诗。散彩宁偏照，流阴信不追。馀辉如可就，回烛幸无私。","dynasty":"唐代","title":"赋得冬日可爱（一作张正元诗）"}
{"author":"白莹","content":"青山昔日凤凰鸣，从此高冈肇异名。日色曈昽天色晓，霞光灿烂曙光晴。九苞叶律随羲驭，五彩呈祥入舜城。自有才人班瑞曲，不劳秦女巧吹笙。","dynasty":"明代","title":"凤嶂旸晖"}
{"author":"白莹","content":"赫赫虞皇绍治平，翠华曾向此南行。风微林谷和丝竹，日暖温泉漱锦筝。三月味忘韶乐美，九成音协凤凰鸣。昌山今幸留遗迹，愿奏钧天入大廷。","dynasty":"明代","title":"乐石鸣韶"}
{"author":"白莹","content":"高似终南一柱雄，氤氲苍狗锁芙蓉。盖阴椠日淩清汉，阵影无心出远峰。化作楼台曾翼凤，变为霖雨又从龙。更怜竹院频来往，薄暮钟声隔几重。","dynasty":"明代","title":"青云天梯"}
{"author":"白莹","content":"卓荦才猷际盛唐，位同尚父任鹰扬。平分二水迁韶郡，坚守孤城保乐昌。绣拥麒麟神像肃，气冲牛斗战云长。千年庙食蘋江上，荔子香中几夕阳。","dynasty":"明代","title":"邓忠襄祠"}
{"author":"白莹","content":"香霭崆峒紫气迎，铿锵雅乐叶歌赓。何来洞石千层秀，特奏钧天第一声。涧水自谐箫管韵，高冈时有凤凰鸣。","dynasty":"明代","title":"清歌堪善乐石鸣韶"}
{"author":"陈慧","content":"回想当年匠石工，层层叠绕捲长风。波流远去潮声急，山势飞来地脉雄。几叶渔舟隐现里，数村烟火渺茫中。而今一眺情何限，鹿耳沙鲲壮海东。","dynasty":"清代","title":"登红毛城"}
{"author":"沈天孙","content":"轻桡荡北渚，中流拗藕丝。藕丝不可断，缠绵会有时。","dynasty":"明代","title":"子夜歌"}
{"author":"沈天孙","content":"一曲骊歌泪暗垂，香车陌上过春荑。关情最是蘼芜草，何必杨枝绾别离。","dynasty":"明代","title":"春日送七宝娣归宁"}
{"author":"沈天孙","content":"自君之出矣，孤月鉴虚牖。思君如飞花，随风不回首。","dynasty":"明代","title":"自君之出矣"}
{"author":"沈天孙","content":"一夜和风遍海棠，家园蝴蝶拂柔桑。飞随芳树霞衣好，倦宿琪花粉梦香。似与名蕤分艳色，不堪清露湿秋裳。因风又度雕阑去，却伴游丝过石梁。","dynasty":"明代","title":"睡蝶"}
{"author":"沈天孙","content":"旖旎薰风柳乍醒，榴花刺眼媚遥汀。傍人桐树枝枝绿，出水荷钱叶叶青。陇外乔桑飞雊雉，阶前茂草隐新萤。春从杜宇声中去，空翠浓阴又满庭。","dynasty":"明代","title":"初夏走笔和湘灵"}
{"author":"沈天孙","content":"朱萼疑看九月枫，繁枝又借峄阳桐。丹须吐舌迎风艳，绛蜡笼纱照月空。西域应分安石紫，寝宫可作麦英红。绿珠宴罢归金谷，七尺珊瑚映水中。","dynasty":"明代","title":"赪桐"}
{"author":"沈天孙","content":"芙蓉两颊映罗衣，笑拂钗头双凤飞。仿佛疑施青步障，知君能解小郎围。","dynasty":"明代","title":"赠湘灵（二首）"}
{"author":"沈天孙","content":"柳眼低垂护墨池，菱花掩映远山眉。输卿刀尺工挑锦，夜夜灯前借履綦。","dynasty":"明代","title":"赠湘灵（二首）"}
{"author":"沈天孙","content":"莲花宝座百由旬，莲表禅心不染尘。大士傥容为侍者，此生愿脱女人身。","dynasty":"明代","title":"礼观音大士二首和湘灵"}
{"author":"沈天孙","content":"天冠璎珞现重重，风送潮声入梵钟。但愿人心如水月，何愁不得睹金容。","dynasty":"明代","title":"礼观音大士二首和湘灵"}
{"author":"沈天孙","content":"比翼双飞宿上林，流苏掩映合欢衾。香奁赋就怜苏蕙，织出回文寄锦心。","dynasty":"明代","title":"花烛词赠王蕙芳"}
{"author":"沈天孙","content":"虫飞纨扇早知秋，明月穿窗照画楼。洒泪两行何处落，临风寄向故园流。","dynasty":"明代","title":"秋夜"}
{"author":"沈天孙","content":"清溪白石出胡麻，香暖瑶池九影花。见说玄都无甲子，春光常住阿环家。","dynasty":"明代","title":"游仙曲"}
{"author":"沈天孙","content":"塞北黄沙入马蹄，玉关千里雪沾衣。君恩不逐金刀断，漠漠香魂月下归。","dynasty":"明代","title":"明妃"}
{"author":"沈天孙","content":"青谿女儿爱罗裙，提筐陌上踏春云。蚕饥日暮思归去，不敢回头看使君。","dynasty":"明代","title":"采桑曲"}
{"author":"沈天孙","content":"一咏河梁黯自惊，兰舟叠鼓送君行。朱弦暗度销魂曲，银管吹残唱别声。露下西泠秋影白，烟深灵鹫月华清。翻怜后夜双星渡，何事人间唱渭城？","dynasty":"明代","title":"送西升秋试时七夕前二日"}
{"author":"沈天孙","content":"青溪女儿爱罗裙，提筐陌上踏春云。蚕饥日暮思归去，不敢回头看使君。","dynasty":"明代","title":"采桑曲"}
{"author":"伍乔","content":"门巷秋归更寂寥，雨馀闲砌委兰苗。梦回月夜虫吟壁，病起茅斋药满瓢。泽国旧游关远思，竹林前会负佳招。身名未立犹辛苦，何许流年晚鬓凋。","dynasty":"唐代","title":"僻居秋思寄友人"}
{"author":"伍乔","content":"别手应难及此精，须知攒簇自心灵。始于毫末分诸国，渐见图中列四溟。关路欲伸通楚势，蜀山俄耸入秦青。笔端尽现寰区事，堪把长悬在户庭。","dynasty":"唐代","title":"观华夷图"}
{"author":"伍乔","content":"束书辞我下重巅，相送同临楚岸边。归思几随千里水，离情空寄一枝蝉。园林到日酒初熟，庭户开时月正圆。莫使蹉跎恋疏野，男儿酬志在当年。","dynasty":"唐代","title":"庐山书堂送祝秀才还乡"}
{"author":"伍乔","content":"匹马嘶风去思长，素琴孤剑称戎装。路涂多是过残岁，杯酒无辞到醉乡。云傍水村凝冷片，雪连山驿积寒光。毗陵城下饶嘉景，回日新诗应满堂。","dynasty":"唐代","title":"暮冬送何秀才毗陵"}
{"author":"伍乔","content":"碧洞幽岩独息心，时人何路得相寻。养生不说凭诸药，适意惟闻在一琴。石径扫稀山藓合，竹轩开晚野云深。他年功就期飞去，应笑吾徒多苦吟。","dynasty":"唐代","title":"龙潭张道者"}
{"author":"伍乔","content":"闲步秋光思杳然，荷藜因共过林烟。期收野药寻幽路，欲采溪菱上小船。云吐晚阴藏霁岫，柳含馀霭咽残蝉。倒尊尽日忘归处，山磬数声敲暝天。","dynasty":"唐代","title":"晚秋同何秀才溪上"}
{"author":"伍乔","content":"五老云中勤学者，遇时能不困风尘。束书西上谒明主，捧檄南归慰老亲。别馆友朋留醉久，去程烟月入吟新。莫因官小慵之任，自古鸾栖有异人。","dynasty":"唐代","title":"送江少府授延陵后寄"}
{"author":"伍乔","content":"功绩精妍世少伦，图时应倍用心神。不知草木承何异，但见江山长带春。云势似离岩底石，浪花如动岸边蘋.更疑独泛渔舟者，便是其中旧隐人。","dynasty":"唐代","title":"观山水障子"}
{"author":"伍乔","content":"不知何处好消忧，公退携壶即上楼。职事久参侯伯幕，梦魂长绕帝王州。黄山向晚盈轩翠，黟水含春绕槛流。遥想玉堂多暇日，花时谁伴出城游。","dynasty":"唐代","title":"寄张学士洎"}
{"author":"伍乔","content":"积霭沈诸壑，微阳在半峰。（《省试霁后望钟山》）","dynasty":"唐代","title":"句"}
{"author":"伍乔","content":"叠献层峰坐可观，枕门流水更潺湲。晓钟声彻洞溪远，夏木影笼轩槛寒。幽径乍寻衣屦润，古堂频宿梦魂安。因嗟城郭营营事，不得长游空鬓残。","dynasty":"宋代","title":"游西山龙泉禅寺（一作院）"}
{"author":"伍乔","content":"门巷秋归更寂寥，雨余闲砌委兰苗。梦回月夜虫吟壁，病起茅斋药满瓢。泽国旧游关远思，竹林前会负佳招。身名未立犹辛苦，何许流年晚鬓凋。","dynasty":"宋代","title":"僻居秋思寄友人（一作故友）"}
{"author":"伍乔","content":"长羡间居一水湄，吟情高古有谁知。石楼待月横琴久，渔浦经风下钓迟。僻坞落花多掩径，旧山残烧几侵篱。松门别后无消息，早晚重应蹑蹑屐随。","dynasty":"宋代","title":"寄史处士"}
{"author":"伍乔","content":"僻居惟爱近林泉，幽径闲园任藓连。向竹掩扉随鹤息，就溪安石学僧禅。古琴带月音声正，山果经霜气味全。多谢故交怜朴野，隔云时复寄佳篇。","dynasty":"宋代","title":"僻居酬友人"}
{"author":"伍乔","content":"间步秋光思杳然，荷藜因共过林烟。期收野药寻幽路，欲采溪菱上小船。云吐晚阴藏霁岫，柳含余霭咽残蝉。倒尊尽日忘归处，山磬数声敲暝天。","dynasty":"宋代","title":"晚秋同何秀才溪上"}
{"author":"伍乔","content":"白云峰下古溪头，曾与提壶烂熳游。登阁共看彭蠡水，围炉相忆杜陵秋。棋玄不厌通高品，句妙多容隔岁酬。别后相思时一望，暮山空碧水空流。","dynasty":"唐代","title":"寄落星史虚白处士"}
{"author":"伍乔","content":"弱柳风高远漏沈，坐来难便息愁吟。江城雪尽寒犹在，客舍灯孤夜正深。尘土积年粘旅服，关山无处寄归心。此时遥羡闲眠侣，静掩云扉卧一林。","dynasty":"唐代","title":"九江旅夜寄山中故人"}
{"author":"伍乔","content":"旧隐匡庐一草堂，今闻携策谒吾皇。峡云难卷从龙势，古剑终腾出土光。开翅定期归碧落，濯缨宁肯问沧浪。他时得意交知仰，莫忘裁诗寄钓乡。","dynasty":"唐代","title":"闻杜牧赴阙"}
{"author":"伍乔","content":"竹翠苔花绕槛浓，此亭幽致讵曾逢。水分林下清泠派，山峙云间峭峻峰。怪石夜光寒射烛，老杉秋韵冷和钟。不知来往留题客，谁约重寻莲社踪。","dynasty":"唐代","title":"题西林寺水阁"}
{"author":"伍乔","content":"几日区区在远程，晚烟林径喜相迎。姿容虽有尘中色，巾屦犹多岳上清。野石静排为坐榻，溪茶深煮当飞觥。留连话与方经宿，又欲携书别我行。","dynasty":"唐代","title":"林居喜崔三博远至"}
{"author":"伍乔","content":"公退琴堂动逸怀，闲披烟霭访微才。马嘶穷巷蛙声息，辙到衡门草色开。风引柳花当坐起，日将林影入庭来。满斋尘土一床藓，多谢从容水饭回。","dynasty":"唐代","title":"僻居谢何明府见访"}
{"author":"伍乔","content":"去去天涯无定期，瘦童羸马共依依。暮烟江口客来绝，寒叶岭头人住稀。带雪野风吹旅思，入云山火照行衣。钓台吟阁沧洲在，应为初心未得归。","dynasty":"唐代","title":"冬日道中（一作冬日送人）"}
{"author":"伍乔","content":"僻居虽爱近林泉，幽径闲居碧藓连。向竹掩扉随鹤息，就溪安石学僧禅。古琴带月音声亮，山果经霜气味全，多谢故交怜朴野，隔云时复寄佳篇。","dynasty":"唐代","title":"僻居酬友人"}
{"author":"伍乔","content":"叠巘层峰坐可观，枕门流水更潺湲。晓钟声彻洞溪远，夏木影笼轩槛寒。幽径乍寻衣屦润，古堂频宿梦魂安。因嗟城郭营营事，不得长游空鬓残。","dynasty":"唐代","title":"游西山龙泉禅寺"}
{"author":"伍乔","content":"一入仙山万虑宽，夜深宁厌倚虚栏。鹤和云影宿高木，人带月光登古坛。芝朮露浓溪坞白，薜萝风起殿廊寒。更陪羽客论真理，不觉初钟叩晓残。","dynasty":"唐代","title":"宿灊山"}
{"author":"伍乔","content":"远岫当轩列翠光，高僧一衲万缘忘。碧松影里地长润，白藕花中水亦香。云自雨前生净石，鹤于钟后宿长廊。游人恋此吟终日，盛暑楼台早有凉。","dynasty":"唐代","title":"游西禅"}
{"author":"伍乔","content":"长羡闲居一水湄，吟情高古有谁知。石楼待月横琴久，渔浦经风下钓迟。僻坞落花多掩径，旧山残烧几侵篱。松门别后无消息，早晚重应蹑屐随。","dynasty":"唐代","title":"寄史处士"}
{"author":"徐经孙","content":"一雨炎□洗。似天知、溪山佳处，玳筵珠履。六十年前今朝庆，门左桑弧蓬矢。也似恁、郁葱佳气。绿鬓童颜春未老，问寿星、模样君真是。新甲子，从头起。应门有子能承志。总人间、皱眉底事，不关君耳。看不日孙枝毓秀，衮衮教人满意。更又报、门阑多喜。饱受人生真富贵，便蟠桃、三熟堪弹指。知几个，千秋岁。","dynasty":"宋代","title":"乳燕飞"}
{"author":"徐经孙","content":"客问矩山老，何事得优游。追数平生出处，为客赋歌头。三十五时侥幸，四十三年仕宦，七十□归休。顶踵皆君赐，天地德难酬。书数册，棋两局，酒三瓯。此是日中受用，谁劣又谁优。寒则拥炉曝背，暖则寻花问柳，乘舆狎沙鸥。知足又知止，客亦许之不。","dynasty":"宋代","title":"水调歌头·客问矩山老"}
{"author":"徐经孙","content":"安分随缘事事宜。平生快活过年时。长歌赤壁动坡赋，又咏归来元亮词。开八帙，望期颐。人生如此古犹稀。香飘金粟如来供，岁岁今朝荐酒卮。","dynasty":"宋代","title":"鹧鸪天·安分随缘事事宜"}
{"author":"徐经孙","content":"阁道连云栈，檐牙覆竹阴。南来天马渡，北落水龙吟。林鸟疑谭偈，田花欲布金。凭栏观下界，洞见远公心。","dynasty":"宋代","title":"题施山观音阁"}
{"author":"徐经孙","content":"三年永丰簿，两载半临川。纳满无多日，奇逢有二天。临民须近厚，减价要重蠲。莫道违离远，常如在膝前。","dynasty":"宋代","title":"长子思訦赴江西庾幕"}
{"author":"徐经孙","content":"帝正才五五，吾子始生时。潘县花将锦，陶门柳欲丝。与民同乐意，在我即琴棋。酒自忠勤出，公馀荐一卮。","dynasty":"宋代","title":"思訦生朝分忠勤酒侑之以诗"}
{"author":"徐经孙","content":"习懒多成病，旬馀久覆杯。帐中闻燕语，瓶里看花开。医已肱三折，愁来肠九回。何时得疏散，屐齿印苍苔。","dynasty":"宋代","title":"病中有感"}
{"author":"徐经孙","content":"吾年七十四，始见两孙枝。阳德初回候，蟾光欲满时。传家惟简册，愿汝似兰芝。何日解言语，能吟公此诗。","dynasty":"宋代","title":"幼子思谊举次孙命名阳生"}
{"author":"徐经孙","content":"崎岖山路记曾游，谁识为臣去国愁。柏府官中羞豸角，桐江台上愧羊裘。重违君命留行者，既竭吾才归去休。霜露感人千里思，松楸未扫已三秋。","dynasty":"宋代","title":"去国"}
{"author":"徐经孙","content":"山中有水水中洲，欲访蓬瀛此处求。孤屿插天如搢笏，危亭临渚似飞楼。并崖香草仙馀药，隔岸人家风引舟。个里藏脩功行满，弘文学馆快情游。","dynasty":"宋代","title":"北壑瀛洲亭"}
{"author":"徐经孙","content":"归来鱼鸟亦相亲，草创山塘谩以名。旋筑堤防留水住，尽除菑翳听松声。族姻语语人情洽，云势阴阴天气清。好续溪山真率会，从今八景又重成。","dynasty":"宋代","title":"山塘精舍"}
{"author":"徐经孙","content":"多士新弹贡禹冠，对天忠切动龙颜。胪传声彻颁袍笏，燕喜筵开肃佩环。乐奏箫韶成广内，诗成奎画照人间。微臣捧诏惭疏拙，也抱传宣拜赐还。","dynasty":"宋代","title":"恭和御制诗"}
{"author":"徐经孙","content":"慇勤主礼重宾荣，弭节新堂庆落成。语熟不妨移座密，更长那复记杯行。辖投相共传佳话，榻下于今见故情。太史定知牛斗分，客星也傍使星明。","dynasty":"宋代","title":"弭节堂"}
{"author":"徐经孙","content":"记得溪山横膝语，何时解取世科收。荐名恰在二八数，屈指重来四十秋。岁月滔滔催后进，功名冉冉继前脩。福州得捷知安福，更愿君恩赐状头。","dynasty":"宋代","title":"庆仲明弟领乡荐"}
{"author":"徐经孙","content":"一别居诸岁月增，遥闻此景画难能。潮田种稻重收谷，道路逢人半是僧。城里三山千簇寺，夜间七塔百枝灯。常年六月东山里，地涌寒泉漱齿冰。","dynasty":"宋代","title":"福州即景"}
{"author":"徐经孙","content":"鹿鸣今日宴佳宾，六万场中一百人。鳌岭峰前连巨钓，龙台高处耀脩鳞。假途文字皆由命，实地功名好致身。得意春风马蹄速，杏园交庆绿袍新。","dynasty":"宋代","title":"福州鹿鸣宴"}
{"author":"徐经孙","content":"辛勤场屋一书生，六卷时文谩策名。身事两朝奚所补，恩覃五世亦何荣。前人庆泽宜丰报，尔辈官曹讵可轻。移孝为忠斯不负，更须勤学绍家声。","dynasty":"宋代","title":"长孙敏学授承务郎"}
{"author":"徐经孙","content":"江山到处堪图画，风月无边自古今。但要清明如外境，便分动静即吾心。坡仙取用原无尽，康节登临岂浪吟。天理流行须体识，莫将嘲弄费光阴。","dynasty":"宋代","title":"黄元肇江山风月阁"}
{"author":"徐经孙","content":"培芳草创强铺筵，画出清明三月天。长少团栾还五世，笑谈邂逅集群贤。或歌或弈杯无算，非竹非丝乐自然。过则相规善相勉，须令和气蔼无边。","dynasty":"宋代","title":"培芳亭草创胥会"}
{"author":"徐经孙","content":"江关千里隔山川，有弟能来慰眼前。方喜雁行随处乐，可堪蟾影别时圆。暑行勿亟宜强饭，湍激多惊莫问船。归到家山相劳苦，团栾恰是菊花天。","dynasty":"宋代","title":"送仲时弟"}
{"author":"徐经孙","content":"翛然古木湛然池，乐意相关自造微。庄子非鱼真实问，海翁狎鸟本忘机。樽中有酒逢人酌，琴上无弦信手挥。秃尽剡藤吟不就，妙哉川泳与云飞。","dynasty":"宋代","title":"题西坡屷心亭"}
{"author":"徐经孙","content":"君恩岁序两俱新，鸾诰叨荣鹤发亲。天上龙光疏雨露，堂前燕笑寿松椿。孙枝子舍皆腾踏，兰省璧池交问津。此去椒盘重献颂，斑衣中有绿衣人。","dynasty":"宋代","title":"贺汝立拜恩封"}
{"author":"徐经孙","content":"诗句寻芳自抑扬，一观佳什觉心降。山中玉蕊虽无数，天上琼花孰有双。愧我未能瞻后土，荷君分惠到南窗。从今可小中兴瑞，大地移根到此邦。","dynasty":"宋代","title":"和李后林分惠琼花降字韵"}
{"author":"徐经孙","content":"家有园池乐寿康，四时随分得徜徉。鱼游春水吾同趣，莲拆秋房客共尝。风里松声传古调，雪中梅蕊验初阳。官闲身老犹帮俸，家有园池乐寿康。","dynasty":"宋代","title":"乙丑三月十二夜梦得家有园池乐寿康之句觉而足成效邵康节作首尾吟八首其一"}
{"author":"徐经孙","content":"家有园池乐寿康，闲中日月觉偏长。睡馀携幼游花圃，饭后呼童给鹤粮。堆案纵横书数册，随盘欢喜酒三觞。客来问我浑无事，家有园池乐寿康。","dynasty":"宋代","title":"乙丑三月十二夜梦得家有园池乐寿康之句觉而足成效邵康节作首尾吟八首其二"}
{"author":"徐经孙","content":"家有园池乐寿康，君恩广大寿无疆。玉龙自是神仙骨，紫殿容依日月光。不织不蚕时赐帛，无功无过岁支粮。老臣得此知惭愧，家有园池乐寿康。","dynasty":"宋代","title":"乙丑三月十二夜梦得家有园池乐寿康之句觉而足成效邵康节作首尾吟八首其三"}
{"author":"徐经孙","content":"家有园池乐寿康，抚存松菊未为荒。斛租不及胡椒数，樊圃何如步障长。静里谩看猿弄臂，闲中时听鹤鸣吭。山林阴密宜藏拙，家有园池乐寿康。","dynasty":"宋代","title":"乙丑三月十二夜梦得家有园池乐寿康之句觉而足成效邵康节作首尾吟八首其四"}
{"author":"徐经孙","content":"家有园池乐寿康，人生何用苦乾忙。三冬惯曝茅檐日，九夏贪眠竹簟凉。大写文书遮老眼，熟煨芋栗饱枯肠。无荣无辱浑无事，家有园池乐寿康。","dynasty":"宋代","title":"乙丑三月十二夜梦得家有园池乐寿康之句觉而足成效邵康节作首尾吟八首其五"}
{"author":"徐经孙","content":"家有园池乐寿康，北窗何敢傲羲皇。池开满引灵渊脉，户厂西迎太乙光。初节易渝谁保晚，好人难做必观常。老来自适闲中趣，家有园池乐寿康。","dynasty":"宋代","title":"乙丑三月十二夜梦得家有园池乐寿康之句觉而足成效邵康节作首尾吟八首其六"}
{"author":"徐经孙","content":"家有园池乐寿康，晴檐曝日小春阳。炉存榾柮火难过，𧣴酌芹蔬味更长。更觉寒威潜出户，便令和气复连床。团圆家庆堪图写，家有园池乐寿康。","dynasty":"宋代","title":"乙丑三月十二夜梦得家有园池乐寿康之句觉而足成效邵康节作首尾吟八首其七"}
{"author":"徐经孙","content":"家有园池乐寿康，浮云富贵利名场。栏栽药相扬楼美，坛植花王姚魏良。忘机久结盟鸥社，得意闲观狎鹭塘。提壶挈榼堪游赏，家有园池乐寿康。","dynasty":"宋代","title":"乙丑三月十二夜梦得家有园池乐寿康之句觉而足成效邵康节作首尾吟八首其八"}
{"author":"徐经孙","content":"凉风九月菊花天，路近龙门自坦然。胜友如云儒雅集，雄文丽藻灿连篇。平时学问勤攻玉，圣世功名好着鞭。黄屋临轩新策士，姓名一一听胪传。","dynasty":"宋代","title":"丙寅九月送龙门课试士友"}
{"author":"徐经孙","content":"得得高轩到涧泉，真成空谷喜跫然。三诗惠我惊人句，八秩如公现世仙。一见长身知润德，颇疑盛际有遗贤。君王已获非熊兆，钓隐如今起渭川。","dynasty":"宋代","title":"和胡适斋韵"}
{"author":"徐经孙","content":"袖有银毫刺史章，先生不是薄淮阳。倦游谁不思三径，勇退今惟见一堂。讲席有功周子学，义田无愧范公庄。忍闻耆旧铭旌举，此语吟成泪数行。","dynasty":"宋代","title":"悼陶德芳"}
{"author":"徐经孙","content":"风露增凉晓气清，崎岖取路绕沟塍。早田得雨秋耕遍，晚稻如云岁事登。古涧蛇行泉曲折，崇冈虎踞石棱层。撩人野兴皆诗料，自愧尘埃谢不能。","dynasty":"宋代","title":"秀岩其一"}
{"author":"徐经孙","content":"四山环抱似围城，石屋中间地砥平。天隔俗尘飞不到，神开宝藏画难成。岩分上下光皆透，水有往来踪不明。可惜韩张期界上，当时过此未知名。","dynasty":"宋代","title":"秀岩其二"}
{"author":"徐经孙","content":"雷奔石壁间，瀑泻洞门侧。蜿蜒乘洪涛，变化莫可测。","dynasty":"宋代","title":"觉溪八景其一龙门春浪"}
{"author":"徐经孙","content":"西风吹石岐，鳞甲起深辙。借问去来人，谁是骑鲸客。","dynasty":"宋代","title":"觉溪八景其二鳌头秋风"}
{"author":"徐经孙","content":"初生半崖阴，渐失双峰翠。倏忽满太虚，苍生望霖雨。","dynasty":"宋代","title":"觉溪八景其三罗阜朝云"}
{"author":"徐经孙","content":"溪月濯银盘，溪桥卧脩軏。沙净碧波寒，分明见蟾阙。","dynasty":"宋代","title":"觉溪八景其四潘溪夜月"}
{"author":"徐经孙","content":"山围古寺阴，曙隔鲸音发。悠扬三四声，唤上东林月。","dynasty":"宋代","title":"觉溪八景其五隆福晚钟"}
{"author":"徐经孙","content":"飘萧鸥鹭群，淅沥孤蒲晚。云断山月明，新泉落前涧。","dynasty":"宋代","title":"觉溪八景其六骊塘暮雨"}
{"author":"徐经孙","content":"林馆碧溪阴，弦歌杂灯影。夜分犹吾伊，学海在人境。","dynasty":"宋代","title":"觉溪八景其七水北书声"}
{"author":"徐经孙","content":"诗家在东皋，鸡林价争售。作者复几人，风月三千首。","dynasty":"宋代","title":"觉溪八景其八东源诗社"}
{"author":"徐经孙","content":"拜赐通班近玉墀，小臣今日睹朝仪。雪花飞在蓝袍上，洁白其身正此时。","dynasty":"宋代","title":"春班遇雪"}
{"author":"徐经孙","content":"东坡月窟天香远，山谷云涛味玉温。相对两翁元祐老，说茶风味到今存。","dynasty":"宋代","title":"和端茶训子其一"}
{"author":"徐经孙","content":"写诗只到黄山谷，又失西川苏子贤。更把名章细商略，续弦那可惜胶煎。","dynasty":"宋代","title":"和端茶训子其二"}
{"author":"徐经孙","content":"三日君诗当刮目，看来字字到云和。从今喜入圣人手，孔杏坛中取瑟歌。","dynasty":"宋代","title":"和端茶训子其三"}
{"author":"徐经孙","content":"众芳会处得春多，草色随人气亦和。闻道吾宗好兄弟，棣花香里细吟哦。","dynasty":"宋代","title":"南英会芳亭"}
{"author":"徐经孙","content":"仰止高风不可攀，且图生出鬼门关。稽首台前无复过，归家斩却钓鱼竿。","dynasty":"宋代","title":"过严子陵钓滩"}
{"author":"徐经孙","content":"仰止高风早赋归，晚生自恨不同时。公如岭上孤松秀，我亦松间百尺丝。","dynasty":"宋代","title":"和临湘奉议孙敷山归田十咏其一"}
{"author":"徐经孙","content":"尚记千官拱帝尧，日随环佩早趋朝。螭坳毡下从容际，咫尺天颜未觉遥。","dynasty":"宋代","title":"和临湘奉议孙敷山归田十咏其二"}
{"author":"徐经孙","content":"乔山却似会稽阴，千里孤臣泪满襟。沐浴恩波无地报，始知沧海未为深。","dynasty":"宋代","title":"和临湘奉议孙敷山归田十咏其三"}
{"author":"徐经孙","content":"咸淳天子怜臣老，紫殿清华极邃情。赋禄玉隆真昼锦，有时听得步虚声。","dynasty":"宋代","title":"和临湘奉议孙敷山归田十咏其四"}
{"author":"徐经孙","content":"九重忧责讵能分，不雨羞为出岫云。累疏丐归今得请，保全晚节荷明君。","dynasty":"宋代","title":"和临湘奉议孙敷山归田十咏其五"}
{"author":"徐经孙","content":"北窗自有来薰处，长夏何妨一枕高。竹薄未能遮照遍，西风我欲障葡萄。","dynasty":"宋代","title":"和临湘奉议孙敷山归田十咏其六"}
{"author":"徐经孙","content":"活水一溪如玉莹，好山四面似螺堆。个中自足归吾老，莫待北山文勒回。","dynasty":"宋代","title":"和临湘奉议孙敷山归田十咏其七"}
{"author":"徐经孙","content":"家有园池幸未荒，客来有酒或传觞。秋宵玩月冬观雪，春日寻芳夏纳凉。","dynasty":"宋代","title":"和临湘奉议孙敷山归田十咏其八"}
{"author":"徐经孙","content":"人心易溺谁能拯，世道如澜孰与回。赖有圣贤遗训在，好怀每为古书开。","dynasty":"宋代","title":"和临湘奉议孙敷山归田十咏其九"}
{"author":"徐经孙","content":"早眠晏起自安恬，头上从教白发添。和了十诗赊七字，太平时节效陶潜。","dynasty":"宋代","title":"和临湘奉议孙敷山归田十咏其十"}
{"author":"徐经孙","content":"杜老曾留脩觉句，韩公亦有岳山题。愧无健笔希前哲，谩把飞红当踏泥。","dynasty":"宋代","title":"题安原寺"}
{"author":"徐经孙","content":"去年习懒因成癖，瘦骨支离怯病魔。今日团圆环四世，玉蒲细切泛金荷。","dynasty":"宋代","title":"病起其一"}
{"author":"徐经孙","content":"上高殊邑尚吾乡，千里相忘是建康。王事贤劳宜不废，师生义重讵能忘。","dynasty":"宋代","title":"病起其二"}
{"author":"徐经孙","content":"手植松楸四十年，扶疏枝叶欲参天。四儿惟有衰翁在，时领孙曹拜墓前。","dynasty":"宋代","title":"北坑拜扫有感"}
{"author":"徐经孙","content":"金鱼有术妙谈天，走遍江湖谒踆躔。玉带贵人如一遇，定知换酒不论钱。","dynasty":"宋代","title":"题金鱼郎"}
{"author":"徐经孙","content":"冯妇下车须有勇，将军射石亦通神。南山白额新除害，好赏今时射虎人。","dynasty":"宋代","title":"赠射虎人"}
{"author":"徐经孙","content":"我如汝年时，昉问便江戍。选阱如海深，望洋吁可怖。汝今亦宜教，去作鳌峰主。有民环百里，待汝字而抚。何以奉宽条，何以抚黎庶。惟公则生明，平心阅牒诉。惟廉则寡过，莫受脂膏污。惟勤则集事，慎勿习逸豫。惟俭可无求，只学我清苦。持此四字符，便是作县谱。去家三百里，两地无多路。安问来与往，时走一健步。居官而民宜，暌隔非所虑。三年课最归，可以见君父。","dynasty":"宋代","title":"送思訦之官鳌峰"}
{"author":"徐经孙","content":"常年六月六，暑气何其酷。犬有吐舌烦，猫得负背燠。今日胡不然，萧然凉气足。阳乌潜其辉，小雨时霢霂。重袂犹未温，浴了肌起粟。老病固宜然，壮者亦不浴。短至未及间，秋阴如许毒。本朝王火德，德与尧运续。文明耀四海，年世不待卜。吾君乾六龙，刚健粹如玉。吾相泰九二，夬夬出苋陆。君臣德既同，讵有此阴伏。吾闻氛气恶，杀气盛西北。襄城既失守，生灵烂鱼肉。匹夫尚怀忧，知此妄屠戮。臣固告上天，忍泪不敢哭。愿言扫阴邪，日月舜耳目。中国盛阳明，从今调玉烛。","dynasty":"宋代","title":"咸淳壬申六月不暑"}
{"author":"徐经孙","content":"归来好，篱下菊花应未老。晚香犹可荐清樽，渊明醉后和衣倒。","dynasty":"宋代","title":"出朝赋归来好其一"}
{"author":"徐经孙","content":"归来好，两岁引年章屡草。圣恩宽辱不容闲，今得生还真大造。","dynasty":"宋代","title":"出朝赋归来好其二"}
{"author":"徐经孙","content":"归来好，颜巷安居乐吾道。此行不敢怨风闻，只恨舒君言不早。","dynasty":"宋代","title":"出朝赋归来好其三"}
{"author":"徐经孙","content":"归来好，一入山林迹如扫。杜门谢客免愆尤，几净窗明读庄老。","dynasty":"宋代","title":"出朝赋归来好其四"}
{"author":"徐经孙","content":"归来好，菊后梅前宜问道。退朝羽翼此心生，从此五更无起早。","dynasty":"宋代","title":"出朝赋归来好其五"}
{"author":"徐经孙","content":"归来好，从此五更无起早。虽然𤱶亩瓣香心，天子万年多寿考。","dynasty":"宋代","title":"出朝赋归来好其六"}
{"author":"徐经孙","content":"归来好，三径须宜有花草。于中竹柏可耐寒，更种长松成四老。","dynasty":"宋代","title":"出朝赋归来好其七"}
{"author":"徐经孙","content":"归来好，饮食起居随晏早。闲身乐得未龙钟，东阡西陌寻芳草。","dynasty":"宋代","title":"出朝赋归来好其八"}
{"author":"徐经孙","content":"归来好，茅檐曝背无烦恼。欣时读易困时眠，个中输与痴顽老。","dynasty":"宋代","title":"出朝赋归来好其九"}
{"author":"徐经孙","content":"归来好，龙门有山名七宝。宿生泉石颇有缘，往来尽可休吾老。","dynasty":"宋代","title":"出朝赋归来好其十"}
{"author":"徐经孙","content":"归来好，万喜千欢无烦恼。日课吾孙读古书，此是吾家传世宝。","dynasty":"宋代","title":"出朝赋归来好其十一"}
{"author":"徐经孙","content":"客问矩山老，何事得优游。追数平生出处，为客赋歌头。三十五时侥幸，四十三年仕宦，七十□归休。顶踵皆君赐，天地德难酬。书数册，棋两局，酒三瓯。此是日中受用，谁劣又谁优。寒则拥炉曝背，暖则寻花问柳，乘兴狎沙鸥。知足又知止，客亦许之不。","dynasty":"宋代","title":"水调歌头致仕得请"}
{"author":"徐经孙","content":"易有太极，在天地先。两仪四象，是谓后天。春台得之，云自希夷。吉凶祸福，予以前知。八十二宫，颇与俗殊。数往知来，亶其然乎。","dynasty":"宋代","title":"赐宜春易太极"}
{"author":"徐经孙","content":"咨尔潭生，今岁十六。弃汝幼志，企慕老宿。收汝放心，归就检束。业必精思，书必勤读。敬事父母，出入必告。钦奉师模，传习必熟。友爱同气，如手如足。珍重自身，如圭如玉。非礼勿视，祇污青目。非礼勿听，祇乱心曲。非礼勿言，言必招辱。非礼勿动，动必非福。翁作箴言，尔其佩服。念哉敬哉，中有天禄。","dynasty":"宋代","title":"元旦训孙"}
{"author":"徐经孙","content":"佛法生憎绮语，道人安用樵歌。有时言外悟意，不觉山中烂柯。","dynasty":"宋代","title":"题伴云樵唱"}
{"author":"徐经孙","content":"老我不堪位置，归来久混渔樵。忽然珠玉在侧，见之令人意消。","dynasty":"宋代","title":"自赞夏端甫所绘真"}
{"author":"徐经孙","content":"客问矩山老，何事得优游。追数平生出处，为客赋歌头。三十五时侥幸，四十三年仕宦，七十□归休。顶踵皆君赐，天地德难酬。书数册，棋两局，酒三瓯。此是日中受用，谁劣又谁优。寒则拥炉曝背，暖则寻花问柳，乘舆狎沙鸥。知足又知止，客亦许之不。","dynasty":"宋代","title":"水调歌头（致仕得请）"}
{"author":"徐经孙","content":"八旬加二，荷君天垂祐，扶持老拙。目送新来檐外燕，手拣好花轻折。比似去年，十分强健，日看朱诗说。篇三百五，岁前尽有披阅。天教两子供官，一男留养，左右相娱悦。五见孙枝三拜授，童冠参差袍笏。四侍鳌峰，拏舟在即，次五今圆月。曾孙淳老，想能随叔嬉劣。","dynasty":"宋代","title":"百字令"}
{"author":"徐经孙","content":"江山风月，耳目声色。取之无禁，用之不竭。造物之无尽藏，月白风清，有客有酒。踞虎登龙，放舟中流。听其所止而休焉。归去来兮，昨非今是。旧菊都荒，新松老矣。吾年今已如此。归去来兮，忘我忘世。草木欣荣，幽人感此。吾生行且休矣。","dynasty":"宋代","title":"哨遍"}
{"author":"车柏","content":"炎威无著处，路与鸟飞平。山气自为雨，松涛不记程。寺依高岸耸，桥逐小溪横。怅望遥峰外，朱霞几点明。","dynasty":"清代","title":"天台道中作"}
{"author":"车柏","content":"稽吕相违千里遥，山川两地思迢迢。君应招隐歌丛桂，我为离群赋采萧。三径琴樽心欲折，五陵裘马意全消。那堪一片乡关月，更照愁吟入泬寥。","dynasty":"清代","title":"寄答康东侯同学"}
{"author":"陈肇昌","content":"后汉忠贞第一人，千秋名义赖犹新。谁家混列梨园谱，我辈如临金阙身。窃恐当场浑作假，致教流俗认为真。惟君独惧伤风化，一举偏令畏圣神。","dynasty":"清代","title":"赠握卿弟丙寅年1806呈禁扮妆武圣神像"}
{"author":"陈肇昌","content":"八尺昂藏一老子，短棹苍江弄烟水。占尽风流卖尽痴，手挽颓波追正始。倚马曾飞羽檄文，英雄原上悲残垒。千载遭逢吏隐间，转瞬浮云皆敝屣。兰芷由来楚泽多，朝朝采撷行还止。海内声华久识君，相逢却在武昌市。晴川黄鹤几招邀，载月传笺兴无比。相如善病复多情，白头红粉同欢倚。四壁萧然不厌贫，千金散去浑闲事。朝来束书忽告归，吴头楚尾知何处。笑指郢中是故乡，十幅蒲帆去若咫。听雪楼中景物清，锦瑟湘帘如画里。只今赤日拂江长，芳草王孙行未已。劝君缓棹待秋风，一片青山何彼此。","dynasty":"清代","title":"望是故乡行次韵送毛子霞隐君归郢"}
{"author":"林则徐","content":"出门一笑莫心哀，浩荡襟怀到处开。时事难从无过立，达官非自有生来。风涛回首空三岛，尘壤从头数九垓。休信儿童轻薄语，嗤他赵老送灯台。力微任重久神疲，再竭衰庸定不支。苟利国家生死以，岂因祸福避趋之。谪居正是君恩厚，养拙刚于戍卒宜。戏与山妻谈故事，试吟断送老头皮。","dynasty":"清代","tags":"爱国，励志","title":"赴戍登程口占示家人二首"}
{"author":"林则徐","content":"万笏尖中路渐成，远看如削近还平。不知身与诸天接，却讶云从下界生。飞瀑正拖千嶂雨，斜阳先放一峰晴。眼前直觉群山小，罗列儿孙未得名。","dynasty":"清代","title":"即目·万笏尖中路"}
{"author":"林则徐","content":"朝汉荒台古，登临百感生。能开三面垒，孰据万人城。杨仆空横海，终军漫请缨。南溟去天远，重镇要威名。","dynasty":"清代","title":"庚子岁暮杂感四首其四"}
{"author":"林则徐","content":"天山万笏耸琼瑶，导我西行伴寂寥。我与山灵相对笑，满天晴雪共难消。","dynasty":"清代","title":"塞外杂咏"}
{"author":"林则徐","content":"岂为一身惜，将如时事何。绸缪空牖户，涓滴已江河。军尽惊飞镝，人能议止戈。《华严》诵千偈，信否伏狂魔。","dynasty":"清代","title":"次韵答宗涤楼稷辰赠行二首其一"}
{"author":"林则徐","content":"与公踪迹靳从骖，绝塞仍期促膝谈。他日韩非惭共传，即今弥勒笑同龛。扬沙翰海行犹滞，啮雪穹庐味早谙。知是旷怀能作达，只愁烽火照江南。","dynasty":"清代","title":"将出玉关得嶰筠前辈自伊犁来书赋此却寄二首其一"}
{"author":"林则徐","content":"公比鲰生长十年，鬓须犹喜未皤然。细书想见眸双炯，故纸难抛手一编。僦屋先教烦次道，携儿也许学斜川。中原果得销金革，两叟何妨老戍边。","dynasty":"清代","title":"将出玉关得嶰筠前辈自伊犁来书赋此却寄二首其二"}
{"author":"林则徐","content":"严关百尺界天西，万里征人驻马蹄。飞阁遥连秦树直，缭垣斜压陇云低。天山巉削摩肩立，瀚海苍茫入望迷。谁道崤函千古险，回看只见一丸泥。","dynasty":"清代","title":"出嘉峪关感赋四首其一"}
{"author":"林则徐","content":"东西尉候往来通，博望星槎笑凿空。塞下传笳歌敕勒，楼头倚剑接崆峒。长城饮马寒宵月，古戍盘雕大漠风。除是卢龙山海险，东南谁比此关雄！","dynasty":"清代","title":"出嘉峪关感赋四首其二"}
{"author":"林则徐","content":"敦煌旧塞委荒烟，今日阳关古酒泉。不比鸿沟分汉地，全收雁碛入遥天。威宣贰负陈尸后，疆拓匈奴断臂前。西域若非神武定，何时此地罢防边？","dynasty":"清代","title":"出嘉峪关感赋四首其三"}
{"author":"林则徐","content":"才经花烛洞房宵，偏汲寒泉遍体浇。料是破瓜添内热，冷侵肌腑转魂消。","dynasty":"清代","title":"回疆竹枝词三十首其二十一"}
{"author":"林则徐","content":"河鱼有疾问谁医，掘地通泉作小池。坦腹儿童教偃卧，脐中汨汨纳流澌。","dynasty":"清代","title":"回疆竹枝词三十首其二十二"}
{"author":"林则徐","content":"赤脚经冰本耐寒，四时偏不脱皮冠。更饶数尺缠头布，留得缠尸不盖棺。","dynasty":"清代","title":"回疆竹枝词三十首其二十三"}
{"author":"林则徐","content":"树窝随处产胡桐，天与严寒作火烘。乌恰克中烧不尽，燎原野火四周红。","dynasty":"清代","title":"回疆竹枝词三十首其二十四"}
{"author":"林则徐","content":"小样葫芦凿窍匀，烧烟通水号麒麟。娇童合唤麒麟契，吹吸能供客数人。","dynasty":"清代","title":"回疆竹枝词三十首其二十五"}
{"author":"林则徐","content":"柳树流泉似建瓴，众来排日讽番经。便如札答祈风雨，奇术惟推两事灵。","dynasty":"清代","title":"回疆竹枝词三十首其二十六"}
{"author":"林则徐","content":"荒程迢递阻沙滩，暑月征途欲息难。却赖回宫安亮噶，华人错唤作阑干。","dynasty":"清代","title":"回疆竹枝词三十首其二十七"}
{"author":"林则徐","content":"海兰达尔发双垂，歌舞争趋努鲁斯。漫说灵魂解超度，亡人屋上恣游嬉。","dynasty":"清代","title":"回疆竹枝词三十首其二十八"}
{"author":"林则徐","content":"作善人称倭布端，诵经邀福戒鸦瞒。若为黑玛娃儿事，不及供差有朵兰。","dynasty":"清代","title":"回疆竹枝词三十首其二十九"}
{"author":"林则徐","content":"关内惟闻说教门，如今回部历輶轩。八城外有回城处，哈密伊犁吐鲁番。","dynasty":"清代","title":"回疆竹枝词三十首其三十"}
{"author":"林则徐","content":"驿使曾来否？正江南小桥晴雪，一枝春透。谁向故国新折取，寄作相思红豆。休错怨丰姿清瘦。数点花疏绕冷韵，待宵阑独鹤来相守。香雪海，漫回首。合欢扇在君怀袖。最多情团团月明，邀来梅友。不待巡檐频索笑，已共臞仙携手。且漫拟逃禅杨叟。但按醉花阴一阕，问几生修到能消受？纸帐底，梦回后。","dynasty":"清代","title":"贺新郎题潘星斋画梅团扇顾南雅学士所作也"}
{"author":"林则徐","content":"江天空阔，看江波万倾明月千里。高阁凭栏闲展卷，洗眼几重山水。排闼青山，打头落叶，都入狂吟里。风床独罢，钩帘宿鹭惊起。最忆文选楼前，平山堂下，少日趋庭地。大块文章凭付与，交遍过江名士。手泽仍留，头衔旧换，仍恋青灯味。广陵官阁，更添多少吟思。","dynasty":"清代","title":"壶中天题易小沂《江阁展书图》"}
{"author":"林则徐","content":"玉粟收馀，金丝种后，蕃行别有蛮烟。双管横陈，何人对拥无眠？不知呼吸成滋味，爱挑灯，夜永如年。最堪怜，是一丸泥，捐万缗钱。春雷歘破零丁穴，笑蜃楼气尽，无复灰然。沙角台高，乱帆收向天边。浮槎漫许陪霓节，看澄波，似镜长圆。更应传，绝岛重洋，取次回舷。","dynasty":"清代","title":"高阳台和嶰筠前辈韵"}
{"author":"林则徐","content":"穴底龙眠，沙头鸥静，镜奁开出云际。万里晴同，独喜素娥来此。认前身，金粟飘香；拼今夕，羽衣扶醉。无事。更凭栏想望，谁家秋思？忆逐承明队里，正烛撤玉堂，月明珠市。鞅掌星驰，争比软尘风细？问烟楼，撞破何时；怪灯影，照他无睡。宵霁。念高寒玉宇，在长安里。","dynasty":"清代","title":"月华清和邓嶰筠尚书沙角眺月原韵"}
{"author":"林则徐","content":"院静风帘卷，篁疏月影捎。闲拈新拍按琼萧。惹得隔墙眠柳，齐袅小蛮腰。自辟清凉界，斜通婉转桥。家山休怅秣陵遥。遥剪吴纨，写取旧烟梢。唤取幽禽入画，相对舞云翘。","dynasty":"清代","title":"喝火令和嶰筠前辈韵"}
{"author":"林则徐","content":"绝塞春犹媚。看芳郊，清漪漾碧，新芜铺翠。一骑穿尘鞭影瘦，夹道绿杨烟腻。听陌上，黄鹂声碎。杏雨梨云纷满树，更频婆，新染朝霞醉。联袂去，漫游戏。谪居权作探花使。忍轻抛，韶光九十，番风廿四。寒玉未消冰岭雪，毳幕偏闻花气。算修了，边城春稧。怨绿愁红成底事，任花开花谢皆天意。休问讯，春归未。","dynasty":"清代","title":"金缕曲春暮和嶰筠绥定城看花"}
{"author":"林则徐","content":"沦落谁知己？记相逢，一鞭风雪，题襟乌垒。同作羁臣犹间隔，斜月魂消千里。爱尺素，传来双鲤。为道玉壶春买尽，任狂歌，醉卧红山嘴。风劲处，酒鳞起。乌丝阑写清词美。看千行，珠玑流转，光盈蛮纸。苏氏才吟残腊句，瞬见绿阴如水。春去也，人犹居此。褪尽生花江管脱，怕诗人，漫作云泥拟。今昔感，一弹指。","dynasty":"清代","title":"金缕曲寄黄壶舟"}
{"author":"林则徐","content":"记前番，明河如练，一双星影才渡。去回真算天孙巧，不待隔年来聚。谁作主？任月帐云屏，再绾同心缕。刍尼解事，看两度殷勤，毛衣秃尽，填出旧时路。含情处。脉脉一襟风露。天涯枨触离绪。追欢早把芳时误。此夕匏瓜如故。愁莫诉！怕再上、针楼又被黄姑妒。何时归去？盼白鹤重来，玉笙吹破，或与子乔遇。","dynasty":"清代","title":"买陂塘癸卯闰七月"}
{"author":"林则徐","content":"昨枉琼瑶杂，驰情到雪山。投荒非我独，寻梦为君还。但祝中原靖，奚辞绝塞艰。只身万里外，休戚总相关。","dynasty":"清代","title":"次韵答宗涤楼稷辰赠行二首其二"}
{"author":"林则徐","content":"不为君王忌两宫，权臣敢挠将臣功。黄龙未饮心徒赤，白马难遮血已红。尺土临安高枕计，大军河朔撼山空。灵旗故土归来后，祠庙犹严草木风。","dynasty":"清代","title":"汤阴谒岳忠武祠"}
{"author":"林则徐","content":"江湖天地两沦虚，党事钩连有谤书。偶被乘鸾秦赘误，讵因罗雀翟门疏。郎君东阁骄行马，后辈西昆学祭鱼。毕竟浣花真髓在，论诗休道八叉如。","dynasty":"清代","title":"河内吊玉溪生"}
{"author":"林则徐","content":"蛮风蛋雨卷炎疆，蓬阆光阴特地长。横海涛声平鼓角，排山云气下帆樯。通商早薄宏羊计，绥远先除害马方。政暇每闻耽啸咏，罗浮烟树郁苍苍。","dynasty":"清代","title":"题达诚斋达三榷使诗集即以赠行"}
{"author":"林则徐","content":"不废微时梁父吟，千秋鱼水答知音。三分筹策成亏理，一片宫商淡泊心。挥手鸿飞斜谷渺，移情龙卧汉江深。魂消异代文山操，同感君恩泪满襟。","dynasty":"清代","title":"武候庙观琴"}
{"author":"林则徐","content":"风物蛮乡也足夸，枫亭丹荔幔亭茶。新潮拍岸添瓜蔓，小艇穿桥宿藕花。愧比逋仙亭畔鹤，枉谈壮叟井中蛙。琴尊待践西湖约，一棹临流刺浅沙。","dynasty":"清代","title":"和冯云伯登府志局即事原韵"}
{"author":"林则徐","content":"江淮米贵抵兼金，振廪行糜费酌斟。欲辑流亡无善策，苦求刍牧赖同心。嗷鸿集泽皆亲见，鸣凤朝阳愿矢音。暂醉莫辞京口酒，雨丝帆影绿杨阴。","dynasty":"清代","title":"送赵菊言少司寇盛奎还朝次王竹屿都转韵"}
{"author":"林则徐","content":"七闽往岁困沮洳，嗷雁争依使者车。援手群推经世略，添胸尽是活人书。青州倡振廉泉润，寒谷回春暖气嘘。一片慈云悬海上，至今讴送遍乡闾。","dynasty":"清代","title":"徐访岩同年宝森由粤西观察擢皖臬入觐过楚出《漓江话别图》属题即送其行"}
{"author":"林则徐","content":"五岭峰回东复东，烟深海国百蛮通。灵旗一洗招摇焰，画舰双恬舶棹风。弭节总凭心似水，联樯都负气如虹。牙璋不动琛航肃，始信神谟协化工。","dynasty":"清代","title":"和邓嶰筠前辈廷桢虎门即事前韵二首其一"}
{"author":"林则徐","content":"拜衮人来斗指东，女牛招共客槎通。消残海气空尘瘴，听彻潮声自雨风。下濑楼船迟贯月，中流木秭亘长虹。看公铭勒燕然后，磨盾还推觅句工。","dynasty":"清代","title":"和邓嶰筠前辈廷桢虎门即事前韵二首其二"}
{"author":"林则徐","content":"一品斑衣捧寿卮，九旬慈母六旬儿。功高靖海长城倚，心切循陔老圃知。浥露英含堂北树，傲霜花艳岭南枝。起居八座君恩问，旌节江东指日移。","dynasty":"清代","title":"题关滋圃《延龄瑞菊图》"}
{"author":"林则徐","content":"敢将梁案举眉齐，家室苍茫感仳离。度岭芒鞋浑入梦，支床蓬鬓强临歧。剧怜草长莺飞日，正是鸾飘凤泊时。婪尾一杯春已暮，儿曹漫献北堂卮。","dynasty":"清代","title":"辛丑三月十七日室人生日有感二首其一"}
{"author":"林则徐","content":"偕老刚符百十龄，相期白首影随形。无端骨肉分三地，遥比河梁隔两星。莲子房深空见薏，桃花浪急易飘萍。遥知手握牟尼串，犹念金刚般若经。","dynasty":"清代","title":"辛丑三月十七日室人生日有感二首其二"}
{"author":"林则徐","content":"一舸浮江木叶秋，传闻飞鹊过扬州。自羞东嶂难为役，漫笑西行不到头。供奉更吟中道放，杜陵犹想及关愁。故人喜意看先到，高唱君家八咏楼。","dynasty":"清代","title":"张仲甫舍人闻余改役东河以诗志喜因叠寄谢武林诸君韵答之二首其一"}
{"author":"林则徐","content":"尺书来讯汴堤秋，叹息滔滔注六州。鸿雁哀声流野外，鱼龙骄舞到城头。谁输决塞宣房费，况值军储仰屋愁。江海澄清定何日，忧时频倚仲宣楼。","dynasty":"清代","title":"张仲甫舍人闻余改役东河以诗志喜因叠寄谢武林诸君韵答之二首其二"}
{"author":"林则徐","content":"枳棘频年厄凤鸾，直声今果报迁官。有人门上嗟生莠，从此河干重伐檀。鹰隼出尘前路迥，豺狼当道惜身难。头衔冰样清如许，露冕从容父老看。","dynasty":"清代","title":"喜桂丹盟超万擢保定同知寄贺以诗并答来书所询近况即次见示和杨雪原韵二首其一"}
{"author":"林则徐","content":"秦台舞罢笑孤鸾，白发飘零廿载官。半道赦书惭比李，长城威略敢论檀。石衔精卫填何及，浪鼓冯夷挽亦难。我与波斯同皱面，盈盈河渚带愁看。","dynasty":"清代","title":"喜桂丹盟超万擢保定同知寄贺以诗并答来书所询近况即次见示和杨雪原韵二首其二"}
{"author":"林则徐","content":"幸瞻巨手挽银河，休为羁臣怅荷戈。精卫原知填海误，蚊虻早愧负山多。西行有梦随丹漆，东望何人问斧柯。塞马未堪论得失，相公且莫涕滂沱。","dynasty":"清代","title":"壬寅二月祥符河复仍由河干遣戍伊犁蒲城相国涕泣为别愧无以慰其意呈诗两首其一"}
{"author":"林则徐","content":"元老忧时鬓已霜，吾衰亦感发苍苍。余生岂惜投豺虎，群策当思制犬羊。人事如棋浑不定，君恩每饭总难忘。公身幸保千钧重，宝剑还期赐尚方。","dynasty":"清代","title":"壬寅二月祥符河复仍由河干遣戍伊犁蒲城相国涕泣为别愧无以慰其意呈诗两首其二"}
{"author":"林则徐","content":"短辕西去笑羁臣，将出阳关有故人。坐我名园觞咏乐，倾来佳酝色香陈。开轩观稼知丰岁，激水浇花绚古春。不问官私皆护惜，平泉一记义标新。","dynasty":"清代","title":"程玉樵方伯德润饯予于兰州藩廨之若已有园次韵奉谢二首其一"}
{"author":"林则徐","content":"弃璞何须惜卞和，门庭转喜雀堪罗。频搔白发惭衰病，犹剩丹心耐折磨。忆昔逢君怜宦薄，而今依旧患才多。鸾凰枳棘无栖处，七载磋跎奈尔何！","dynasty":"清代","title":"子茂薄君自兰泉送余至凉州且赋七律四章赠行次韵奉答其一"}
{"author":"林则徐","content":"送我西凉浃日程，自驱薄笨短辕轻。高谭痛饮同西笑，切愤沉吟似《北征》。小丑跳梁谁殄灭，中原揽辔望澄清。关山万里残宵梦，犹听江东战鼓声。","dynasty":"清代","title":"子茂薄君自兰泉送余至凉州且赋七律四章赠行次韵奉答其二"}
{"author":"林则徐","content":"银汉冰轮挂碧虚，清光共挹广寒居。玉门杨柳听羌笛，金碗葡萄漾曲车。临贺杨凭休累客，惠州昙秀许传书。羁怀却比秋云淡，天外无心任卷舒。","dynasty":"清代","title":"子茂薄君自兰泉送余至凉州且赋七律四章赠行次韵奉答其三"}
{"author":"林则徐","content":"也觉霜华鬓影侵，知君关陇历岖嵚。纵然鸡肋空馀味，莫使龙泉减壮心。晚嫁不愁倾国老，卑栖聊当入山深。仇香岂是鹰鹯性，奋翼天衢有赏音。","dynasty":"清代","title":"子茂薄君自兰泉送余至凉州且赋七律四章赠行次韵奉答其四"}
{"author":"林则徐","content":"蓬山俦侣赋西征，累月边庭并辔行。荒碛长驱回鹘马，惊沙乱扑曼胡缨。但期绣陇成千顷，敢惮锋车历八城。丈室维摩虽示疾，御风仍喜往来轻。","dynasty":"清代","title":"柬全小汀"}
{"author":"林则徐","content":"黄金时节别且兰，为感与情忍涕难。程缓不劳催马足，装轻未肯累猪肝。膏盲或起生犹幸，宠辱皆忘卧亦安。独有恫仍在抱，忧时长结寸心丹。","dynasty":"清代","title":"已酉年九月自滇归闽，同人赠言惜别，途中"}
{"author":"林则徐","content":"署邮特地送秋涛，山馆双虬对影号。倚槛浑忘行役苦，成阴曾费主人劳。徂徕结侣根原固，泰岱分封节并高。知是丁公勤爱护，梦中奚止兆三刀。","dynasty":"清代","title":"题双松山馆二律"}
{"author":"林则徐","content":"停车未共长官亲，诗句先惊入眼新。滴露已纫骚客佩，干云合拟大夫身。漫论桂树前头影，要识甘棠著手春。有约归来恣吟啸，冬心话与岁寒人。","dynasty":"清代","title":"题双松山馆二律"}
{"author":"林则徐","content":"先生吾父执，泛海几浮沉。垂老艰生计，消忧耐苦吟。传衣得高足，遗墨寄深心。惆怅扁舟侣，情移海上琴。","dynasty":"清代","title":"题甘滋苍明经澍所藏陈秋萍老人诗册"}
{"author":"林则徐","content":"苦热不成寐，残灯还渡河。棹移孤月破，灯闪一星过。吠犬知村近，鸣蛙隔水多。行行有幽意，莫问夜如何。","dynasty":"清代","title":"夜济"}
{"author":"林则徐","content":"病骨悲残岁，归心落暮潮。正闻烽火急，休道海门遥。蜃市连云幻，鲸涛挟雨骄。旧惭持汉节，才薄负中朝。","dynasty":"清代","title":"庚子岁暮杂感四首其一"}
{"author":"林则徐","content":"此涕谁为设，多惭父老情。长红花尽袅，大白酒先倾。早悟鸡虫失，毋劳燕蝠争。君看沧海使，频岁几回更。","dynasty":"清代","title":"庚子岁暮杂感四首其二"}
{"author":"林则徐","content":"幸饮修仁水，曾无陆贾装。通江知蒟酱，掷井忆沉香。椎结终无赖，羁縻或有芳。茹茶心事苦，愧尔颂甘棠。","dynasty":"清代","title":"庚子岁暮杂感四首其三"}
{"author":"林则徐","content":"太息恬嬉久，艰危兆履霜。岳韩空报宋，李郭或兴唐。果有元戎略，休为谪宦伤。手无一寸刃，谁拾路傍枪。","dynasty":"清代","title":"次韵答王子寿柏心"}
{"author":"林则徐","content":"严关百尺界天西，万里征人驻马蹄。飞阁遥连秦树直，缭垣斜压陇云低。天山巉[1]削摩肩立，瀚海苍茫入望迷。谁道崤函千古险？回看只见一丸泥。","dynasty":"清代","title":"出嘉峪关感赋"}
{"author":"林则徐","content":"我无长策靖蛮氛，愧说楼船练水军。闻道狼贪今渐戢，须防蚕食念犹纷。白头合对天山雪，赤手谁摩岭海云？多谢新诗赠珠玉，难禁伤别杜司勋。","dynasty":"清代","title":"程玉樵方伯德润钱予于兰州藩廨之若已有园　"}
{"author":"林则徐","content":"送我凉州浃日程，自驱薄笨短辕轻。高谈痛饮同西笑，切愤沉吟似《北征》。小丑跳梁谁殄灭？中原揽辔望澄清。关山万里残宵梦，犹听江东战鼓声。","dynasty":"清代","title":"次韵答陈子茂德培"}
{"author":"林则徐","content":"一骑才过即闭关，中原回首泪痕潸。弃繻人去谁能识，投笔功成老亦还。夺得胭脂颜色淡，唱残杨柳鬓毛斑。我来别有征途感，不为衰龄盼赐环。","dynasty":"清代","title":"出嘉峪关感赋四首其四"}
{"author":"林则徐","content":"积素迷天路渺漫，蹒跚败履独禁寒。埋馀马耳尖仍在，洒到乌头白恐难。空望奇军来李愬，有谁穷巷访袁安。松篁挫抑何从问，缟带银杯满眼看。","dynasty":"清代","title":"途中大雪"}
{"author":"林则徐","content":"才锡元圭告禹功，公归遵渚咏飞鸿。休休岂屑争他技，蹇蹇俄惊失匪躬。下马有坟悲董相，只鸡无路奠桥公。伤心知己千行泪，洒向平沙大幕风！","dynasty":"清代","title":"哭故相王文恪公二首其一"}
{"author":"林则徐","content":"廿载枢机赞画深，独悲时事涕难禁。艰屯谁是舟同济，献替其如突不黔。卫史遗言成永撼，晋卿祈死岂初心。黄扉闻道犹虚席，一鉴云亡未易任。","dynasty":"清代","title":"哭故相王文恪公二首其二"}
{"author":"林则徐","content":"腊雪频添鬓影皤，春醪暂借病颜酡。三年飘泊居无定，百岁光阴去已多。漫祭诗篇怀贾岛，畏挝更鼓似东坡。边氓也唱迎年曲，到耳都成老者歌。","dynasty":"清代","title":"伊江除夕书怀四首其一"}
{"author":"林则徐","content":"新韶明日逐人来，迁客何时结伴回？空有灯光照虚耗，竟无神诀卖痴呆。荒陬幸少争春馆，远道翻为避债台。骨肉天涯三对影，思家奚益且衔杯。","dynasty":"清代","title":"伊江除夕书怀四首其二"}
{"author":"林则徐","content":"流光代谢岁应除，天亦无心判菀枯。裂碎肝肠怜爆竹，借栖门户笑桃符。新幡彩胜如争奋，晚节冰柯也不孤。正是中原薪胆日，谁能高枕醉屠苏！","dynasty":"清代","title":"伊江除夕书怀四首其三"}
{"author":"林则徐","content":"谪居本与世缘睽，青鸟东飞客在西。宦味真随残腊尽，病株敢望及春荑。朝元尚忆趋丹阙，赐福频叨湿紫泥。新岁倘闻宽大诏，玉关走马报金鸡。","dynasty":"清代","title":"伊江除夕书怀四首其四"}
{"author":"林则徐","content":"三载羲娥下阪轮，炎州回首剧伤神。招魂一恸登临地，投老相看坎壈人。玉宇琼楼寒旧梦，冰天雪窖著闲身。麻姑若道东溟事，莫使重扬海上尘。","dynasty":"清代","title":"又和嶰翁中秋感怀原韵二首其一"}
{"author":"林则徐","content":"雪月天山皎月光，边声惯唱听伊凉。孤村白酒愁无奈，隔院红裙乐未央。宦味思之真烂熟，诗情老去转猖狂。遐荒今得连床话，岂是青蝇吊仲翔。","dynasty":"清代","title":"又和嶰翁中秋感怀原韵二首其二"}
{"author":"林则徐","content":"得脱穹庐似脱围，一鞭先著喜公归。白头到此同休戚，青史凭谁定是非？漫道识途仍骥伏，都从遵渚羡鸿飞。天山古雪成秋水，替浣劳臣短后衣。","dynasty":"清代","title":"送嶰筠赐环东归二首其一"}
{"author":"林则徐","content":"回首沧溟共泪痕，雷霆雨露总君恩。魂招精卫曾忘死，病起维摩此告存。歧路又歧空有感，客中送客转无言。玉堂应是回翔地，不仅生还入玉门。","dynasty":"清代","title":"送嶰筠赐环东归二首其二"}
{"author":"林则徐","content":"尺素频从万里贻，吟成感事不胜悲。谁知绝塞开缄日，正是京门易箦时。狂态次公偏纵酒，鬼才长吉愧攻诗。修文定写平生志，犹诉苍苍塞漏卮。","dynasty":"清代","title":"哭张亨甫"}
{"author":"林则徐","content":"漫将羞涩笑羁臣，此日中原正患贫。鸿集未闻安草泽，鹃声疑复到天津。纷看绢树登华谷，恐少缁流度羽巾。还外蚨飞长不返，问谁夜气识金银。","dynasty":"清代","title":"壶州以后放言诗寄示奉次二首其一"}
{"author":"林则徐","content":"狂魔枉向病身加，肯与穿墉尽鼠牙。古井无波恬一勺，歧途有客误三叉。带围屡减腰仍瘦，笋束成堆眼已花。何日穹庐能解脱，宝刀盼上短辕车！","dynasty":"清代","title":"壶州以后放言诗寄示奉次二首其二"}
{"author":"林则徐","content":"星星短鬓笑劳人，回首光阴下阪轮。敢惜残年思养拙，难祛痼疾剧伤神。安心屡愧承温诏，止足原非羡逸民。辜负君恩三十载，况从绝塞起羁臣。","dynasty":"清代","title":"袁五桥礼部甲三闻余乞疾寄赠依韵答之"}
{"author":"林则徐","content":"海内经师叹逝波，乡邦文献苦搜罗。匡刘未竟登曹业，何郑俱休入室戈。神返隐屏生岂偶，编传左海好非阿。者番归访金鳌岫，倍感前型教泽多。","dynasty":"清代","title":"陈朴园大令乔枞属题其尊人恭甫前辈《鳌峰载笔图》"}
{"author":"林则徐","content":"浃岁锋车遍十城，花门嫠面马前迎。羁臣几见膺星使，清秩频渐附月卿。雨露雷霆皆圣泽，关山冰雪此归程。衔恩正对轮台月，照见征袍老泪倾。","dynasty":"清代","title":"乙巳子月六日伊吾旅次被命回京以四五品京堂用纪恩述怀二首其一"}
{"author":"林则徐","content":"大树营门礼数宽，将军揖客有南冠。非徒范叔绨袍赠，不待冯谖剑铗弹。夙世因缘成缔合，一心推挽愧衰残。格登山色伊江水，回首依依勒马看。","dynasty":"清代","title":"乙巳子月六日伊吾旅次被命回京以四五品京堂用纪恩述怀二首其二"}
{"author":"林则徐","content":"一卷离骚对短檠，凉生昨夜旅魂惊。隔窗梧竹萧萧响，知是风声是雨声？","dynasty":"清代","title":"秋怀四首其一"}
{"author":"林则徐","content":"遥怜绝塞阵云寒，万户消砧泪暗弹。秋到天山早飞雪，征人何处望长安？","dynasty":"清代","title":"秋怀四首其二"}
{"author":"林则徐","content":"天涯芳草就萋萋，流水无声夕鴂啼。何事戍楼鸣画角，却教边马又悲嘶。","dynasty":"清代","title":"秋怀四首其三"}
{"author":"林则徐","content":"官如酒户力难任，身比秋林瘦不禁。漫拟沙场拼热血，忽窥明镜减雄心。","dynasty":"清代","title":"秋怀四首其四"}
{"author":"林则徐","content":"蓝舆冲破晓堤烟，宿鹭惊飞水满田。行久不知红日上，两行官柳翠迷天。","dynasty":"清代","title":"晓发"}
{"author":"林则徐","content":"离合神光那许梅，千年罗袜况成灰。明珰翠羽都零落，知少黄初作赋才。","dynasty":"清代","title":"洛神"}
{"author":"林则徐","content":"蛮烟一扫众魔降，说法凭空树法幢。域外贪狼犹贴耳，肯教狂噬纵村尨。","dynasty":"清代","title":"次韵和嶰筠前辈二首其一"}
{"author":"林则徐","content":"近闻筹海盛封章，突兀班心字有芒。谁识然犀经慧照，那容李树代桃僵。","dynasty":"清代","title":"次韵和嶰筠前辈二首其二"}
{"author":"林则徐","content":"力挽颓波只手难，斋心海上礼仙坛。楼台蜃气还明灭，欲棹归楂恐未安。","dynasty":"清代","title":"和韵三首其一"}
{"author":"林则徐","content":"敢辞辛苦为苍生，仗节瀛壖愧拥兵。转得虚声驰域外，百蛮穿檄谬知名。","dynasty":"清代","title":"和韵三首其二"}
{"author":"林则徐","content":"一苇安能纵所如，思乡唯望抵金书。欲知双鬓新添雪，恰切江船握别初。","dynasty":"清代","title":"和韵三首其三"}
{"author":"林则徐","content":"金风吹老鬓边丝，如此良宵醉岂辞。莫说七襄天上事，早空杼柚有谁知？","dynasty":"清代","title":"七夕次嶰筠韵三首其一"}
{"author":"林则徐","content":"漫道星桥彻夕行，汉津波浪恐难平。银潢只见填乌鹊，壮士何年得洗兵？","dynasty":"清代","title":"七夕次嶰筠韵三首其二"}
{"author":"林则徐","content":"针楼高处傍天墀，七孔穿成巧不移。但恐机丝虚夜月，昆明秋冷汉家池。","dynasty":"清代","title":"七夕次嶰筠韵三首其三"}
{"author":"林则徐","content":"真恐山灵笑我顽，白头持节竟生还。烦君玉女峰头问，可有移文到北山？","dynasty":"清代","title":"姜海珊大令以余游华山诗装成长卷属题"}
{"author":"林则徐","content":"君家濒海习风涛，涉险归来气亦豪。天许鸿文传域外，惊魂才定亟拈毫。","dynasty":"清代","title":"蔡香祖大令廷兰寄示海南杂著读竟率题六首其一"}
{"author":"林则徐","content":"大化遥沾古越裳，未通华语解文章。天朝才士来增重，响答诗筒侑客觞。","dynasty":"清代","title":"蔡香祖大令廷兰寄示海南杂著读竟率题六首其二"}
{"author":"林则徐","content":"椎结争迎互笔谈，南交风土已深谙。回看渤澥来时路，曾历征程八十三。","dynasty":"清代","title":"蔡香祖大令廷兰寄示海南杂著读竟率题六首其三"}
{"author":"林则徐","content":"缟纻情敦感异乡，却金仍自返空囊。早教越石知清节，肯羡西都陆贾装。","dynasty":"清代","title":"蔡香祖大令廷兰寄示海南杂著读竟率题六首其四"}
{"author":"林则徐","content":"归寻驿路指中原，桂管藤州取次论。喜是倚闾人健在，为言剪纸误招魂。","dynasty":"清代","title":"蔡香祖大令廷兰寄示海南杂著读竟率题六首其五"}
{"author":"林则徐","content":"始信神州稗海环，总凭忠信历人寰。瀛壖会有澄清日，凭仗纡筹靖百蛮。","dynasty":"清代","title":"蔡香祖大令廷兰寄示海南杂著读竟率题六首其六"}
{"author":"林则徐","content":"两月兵戈尚未除，几人筹策困军储。如何叱吒风云客，绝岛低头但著书。","dynasty":"清代","title":"又题啸云丛记两首其一"}
{"author":"林则徐","content":"矮屋三间枕怒涛，狂歌纵酒哪能豪。驰情原峤方壶外，甚欲从君踏六鳌。","dynasty":"清代","title":"又题啸云丛记两首其二"}
{"author":"林则徐","content":"裨海环成大九州，乎生欲策六鳌游。短衣携得西凉笛，吹彻龙沙万里秋。","dynasty":"清代","title":"塞外绝句其一"}
{"author":"林则徐","content":"雄关楼阁倚云开，驻马边墙首重回。风雨满城人出塞，黄花真笑逐臣来。","dynasty":"清代","title":"塞外绝句其二"}
{"author":"林则徐","content":"路出邮亭驿铎鸣，健儿三五道旁迎。谁知不是高轩过，阮籍如今亦步兵。","dynasty":"清代","title":"塞外绝句其三"}
{"author":"林则徐","content":"古戍空屯不见人，停车但与马牛亲。道旁一饭甘藜藿，半咽西风衮衮尘。","dynasty":"清代","title":"塞外绝句其五"}
{"author":"林则徐","content":"仆御摇鞭正指挥，忽闻狂吼慑风威。前山松径低迷处，无翅牛羊欲乱飞。","dynasty":"清代","title":"塞外绝句其六"}
{"author":"林则徐","content":"沙砾当途太不平，劳薪顽铁日交争。车箱颠似箕中粟，愁听隆隆乱石声。","dynasty":"清代","title":"塞外绝句"}
{"author":"林则徐","content":"昨枉双鲤鱼，发缄得赠言。奖借逮末学，誉扬及家尊。更慨吏道偷，期以古处敦。树立尚宏毅，一语诚探原。呜呼利禄徒，字氓何少恩。所习乃脂韦，所志在饱温。色厉实内荏，骄昼而乞昏。岂其鲜才智，适以资攀援。模棱计滋巧，刀笔文滋繁。峻或过申商，滑乃逾衍髡。牧羊既使虎，吓鼠徒惊鹓。有欲刚则无，此际伏病根。于传戒焚象，于诗励悬貆。要在持守固，庶几恻隐寺。知人仰圣哲，弊吏扶元元。举错惬舆论，激浊澄其源。侧闻官方叙，驯致民物蕃。不才乏报称，循省惭素飧。但当保涓洁，弗逐流波奔。三复吉人词，清夜心自扪。","dynasty":"清代","title":"答陈恭甫前辈"}
{"author":"林则徐","content":"事君宜致身，引疾似诡避。要其心迹殊，贤愚讵同致。或憧远役劳，或畏瘠土累。或遭上官怒，或虑吏议至。其名为勇退，其心实巧利。亦有止足怀，投老初衣遂。泉石祇自高，那问经世事。此皆非君伦，君退盖以义。传家裕经术，夙志在用世。治绩越中彰，姓名御屏记。一擢二千石，再擢观风使。河朔黄流长，安澜岁历四。人言君砥柱，允副宣房寄。谁知荩臣心，幽独自难昧。呜呼习移人，其在河堤吏。纵谙三策施，孰诘百端伪。明察疑烦苛，独清亦众忌。和光同其尘，又岂志士志。闻君立河壖，暗洒忧时泪。督役稽刍茭，废食不假寐。以此劳心神，乃梦竖子二。周任训陈力，敢谓可卧冶。亟谋摄卫宜，以作报称地。吏民徒苦留，归榜疾于骑。河心咽清流，嵩少送烟翠。片帆收白门，但有琴书载。老屋余劫灰，小山上丛桂。无田归亦得，奚用江水誓。九重侧席殷，艰难待宏济。讵许卧烟霞，正资振凋瘵。朝出夕拜官，除书破常例。鹾纲重江淮，上关军国计。积疲几沦胥，盘错要利器。前席咨嘉谟，指陈切时弊。权知即真除，匪以汝为试。责效匪在速，谋远庶可继。单车昨南来，先声动怀畏。人皆为君荣，我闻窃心系。防河固良难，煮海讵云易。所赖本清直，兼能运才智。苟当改弦张，断制必刚毅。人情多媕娿，愿勿徇浮议。上策控本原，补救特其次。要知君所为，定与未流异。我昔亦移疾，自分宜放弃。圣慈曲体之，感极但零涕。与君语进退，使我重歔欷。庶持激厉心，十驾勉追骥。","dynasty":"清代","title":"题王竹屿都转黄河归棹图"}
{"author":"林则徐","content":"生驹不合烙宫印，服皂乘黄气先尽。千金一骨死乃知，生前谁解怜神骏。不令鏖战临沙场，长年驿路疲风霜。早知局促颠连有一死，恨不突阵冲锋裹血创。夜寒厩空月色黑，强起哀鸣苦无力。昔饥求刍恐不得，今纵得刍那能食。圉人怒睨目犹侧，欲卖死皮傥酒直。马今垂死告圉人，尔之今日吾前身。","dynasty":"清代","title":"病马行"}
{"author":"林则徐","content":"沅州官长多宿儒，就中双绝天下无。岿然蓝翁贤大夫，起家禁近官中书。二十六科谁与俱，省郎今尽前辈呼。乾隆之间大郡除，卅年仍羁铜虎符。抱九仙骨何清臞，耳聪眸了行且趋。典史之职诚区区，谁其任者蒋宾隅。蚤登乙科文誉都，手编县谱墨绶纡。偶蹶不乐人持扶，一命亦济奚卑污。树兰千丛梅百株，以吏为隐诗为娱。我来楚南停轺车，一时投契苔岑如。两贤官守崇庳殊，要以同志道不孤。蓝翁于我为枌榆，漳江之湄翁故庐。诗人山涧今云徂。鹿洲一集体用储。黄籍虽迁业不渝，翁能继之恢远谟。我有同舟延陵吴，亦与蒋侯同闬闾。时作吴语聆吴歈，乡心傥亦思莼鲈。此间欢会平生逾，却忆所历增欷歔。岂无倾盖临交衢，致身往往非一途。转喉时防笑我迂，颇闻同官亦龃龉。道不相谋冰炭居，才人蛱蝶名士鸲。祇合学隐随蜘蛛，聚星在此吾不图。协恭相励皆廉隅，山城硗确非膏腴。厚培民气须吾徒，昔日疮痍今裤襦。苗蛮詟栗闾阎苏，独惜难留大令虑。清声万口徒嗟吁，安得公等连茅茹。尽致尊显经纶敷，勿使人嗤儒术疏。","dynasty":"清代","title":"沅两君歌"}
{"author":"林则徐","content":"使导导我滇山麓，珍翠文犀看不足。五芝闻在五华巅，足茧随君蹑幽谷。一芝蹇卧云外峰，四芝采采归筠笼。灵根未许落凡手，合种君门为君有。人问艳说桃李花，君能识拔超烟霞。人间岂少芙蓉怨，君为披寻出尘溷。与君臭味真苔岑，搴芳撷秀同一心。愿芝日共琅玕长，祝芝水作金石音。忆昔仙人种瑶草，十年恐委荒山道。呼龙耕烟鹤守云，苦心调护天为老。凭君拾取贡瑶京，应使仙人笑绝倒。彼隐士兮如可招，我诗欲寄商山皓。","dynasty":"清代","title":"题秦琴山同年滇华五芝图"}
{"author":"林则徐","content":"公身为国轻生死，绻绻故人尚如此。薄君君之幕僚耳，闻疾乃如疾在己。磨盾手挥书两纸，刀圭欲救膏肓起。行府篝镫遣医视，二卒六夫任所使。棉定奇温覆以被，芝楮五百实其匦。是时景炎岁丙子，冬夜寒风彻肌髓。书驰筼筜八十里，双溪阁下期来止。吁嗟乎！天水皇纲势终靡，一木难支大厦圮。风雨何从庇寒士，薄君薄君长已矣。三百圹砖公所累，崇庆寺前舜卿诔。宿草萧萧成战垒，此札人间独不毁。墨花吐艳云凝紫，再拜薰香庋棐几。欲废一部十七史，朱鸟招魂泪如泚，猎猎酸风满柴市。","dynasty":"清代","title":"题文信国与赵青山两札后"}
{"author":"林则徐","content":"坡公渡海夸罗浮，凉天佳月皆中秋。铁桥石柱我未到，黄湾胥口先句留。今夕何夕正三五，晴光如此胡不游。南阳尚书清兴发，约我载酒同扁舟。日午潮回棹东指，顺流一苇如轻鸥。鼓枻健儿好身手，二十四桨可少休。转眸已失大小虎，须臾沙角风帆收。是时战舰多貔貅，相随大树驱蚍蜉。炮声裂山杂鼓角，樯影蘸水扬旌斿。楼船将军肃钤律，云台主帅精运筹。大宣皇威震四裔，彼伏其罪吾乃柔。军中欢宴岂儿戏，此际正复参机谋。行酒东台对落日，犹如火伞张郁攸。莫疑秋暑酷于夏，晚凉会有风飕䬟。少焉云敛金波流，夜潮汹涌抛珠球。涵空一白十万顷，净洗素练悬沧洲。三山倒影入海底，玉宇隐现开琼楼。乘槎我欲凌女牛，举杯邀月与月酬。《霓裳曲》记大罗咏，广寒斧是前身修。试陟峰巅看霄汉，银河泻露洗我头。森森寒芒动星斗，光射龙穴龙为愁。蛮烟一扫海如镜，清气长此留炎州。三人不假影为伴，袁宏庾亮皆吾俦。醉归踏月凉似水，仍屏傔从袪鸣驺。褰帘拂枕月随入，残宵旅梦皆清幽。今年此夕销百忧，明年此夕相对不。留诗准备别后忆，事定吾欲归田畴。","dynasty":"清代","title":"中秋嶰筠尚书招余及关滋圃军门饮沙角炮台眺月有作"}
{"author":"林则徐","content":"神君管领金天岳，坐对三峰看未足。公余喜共客登临，恰我西行来不速。樱笋厨开浴佛时，暂辍放衙事休沐。灏灵宫殿访碑行，清白园林对床宿。凌晨天气半阴晴，昼永无烦宵秉烛。竹杖芒鞋结俦侣，酒榼茶铛付僮仆。云梦观里约乘云，玉泉院中闻漱玉。同侪各挟济胜具，初陟坡陀踵相续。嶂叠峰回路忽穷，谁料重关在山曲。微径蜿蜒蚁旋磨，绝磴攀跻鲇上竹。箭镞依稀王猛台，丹砂隐现张超谷。莎萝坪与青柯坪，小憩聊寻道书读。过此巉岩愈危绝，铁锁高垂手难触。五千仞峻徒窘步，十八盘经犹骇目。恨无谢朓惊人诗，恐学昌黎绝顶哭。游人到此怪山灵，奇险逼人何太酷。岂知山更怪人顽，无端蹴踏穿其腹。兹山峭拔本天成，但以骨挺不以肉。呼吸真教帝座通，避趋一任人间俗。如君超诣迥出尘，上感岳神造民福。荡胸自有层云生，秀语岂徒夺山绿。希夷石峡应重开，海蟾仙庵亦堪筑。独惭塞外荷戈人，何日阴崖结茅屋。惟期归马此山阳，遥听封人上三祝。","dynasty":"清代","title":"华阴令姜海珊招游华山"}
{"author":"林则徐","content":"中原俎豆不足奇，请公乘云游四夷。天西绝塞招灵旗，下有荷戈之人顶礼之。公生距今八百有七载，元精在天仍为牛斗箕。命宫磨蝎岂公独，春梦都似黄粱炊。要荒天遣作箕子，此语足壮羁臣羁。当时天水幅员窄，琼雷地已穷边陲。天低鹘没山一发，祇在海南秋水湄。岂如皇舆西控二万里，乌孙突厥悉隶吾藩篱。若将壮游较今昔，恐公犹恨未得周天涯。崆峒之西公所梦，恍见小有通仇池。导公神游合西笑，何必南飞载鹤寻九疑。所嗟公身屡徒复遭屏，官屋欲僦犹阻于有司。合江之楼白鹤观，居此新宅无多时。寄身桃榔啖薯芋，南冠九死真濒危。吾侪今犹托代舍，忆公倍感皇天慈。谪所一生过也得，公言旷达真吾师。南阳词人涓玉卮，鞠𦜕先制神弦词。悬公大瓢笠屐之遗像，诵公罗浮儋耳之新诗。公神肯来古伊丽，白鹿可夸青牛骑。冰岭之冰雪山雪，照公堂堂出峨嵋。长松尘洗鹤意远，真有番乐来龟兹。试著紫裘腰笛临风吹，使公空中一笑掀髯髭。","dynasty":"清代","title":"壬寅腊月十九日嶰筠前辈招诸同人集双砚斋作坡公生日此会在伊江得未曾有诗以纪之"}
{"author":"林则徐","content":"不慕高轩足俸钱，却教羁客饲胎仙。衔书爱近乌丝格，起舞因听雁柱丝。万里倦飞虽警露，九皋清唳早闻天。孤山处士还相对，松下风多且避烟。","dynasty":"清代","title":"嶰筠赠鹤"}
{"author":"林则徐","content":"有马有马官所司，绊之欲动不忍骑。骨立皮乾死灰色，哪得控纵施鞭箠。生初岂乏飒爽姿，可怜邮传长奔驰。昨日甫从异县至，至今不得辞缰辔。曾被朝廷豢养恩，筋力虽惫奚敢言。所嗟饥肠辘轳转，只有血泪相和吞。侧闻驾曹重考牧，帑给刍钱廪供菽。可怜虚耗大官粮，尽饱闲人圉人腹。况复马草民所输，征草不已草价俱。厩间槽空食有无，徒以微畜勤县符。吁嗟乎，官道天寒啮霜雪，昔日兰筋今日裂。临风也拟一悲嘶，生命不齐向谁说？君不见，太行神骥盐车驱，立仗无声三品刍。","dynasty":"清代","title":"驿马行"}
{"author":"林则徐","content":"天险设虎门，大炮森相向。海口虽通商，当关资上将。唇亡恐齿寒，闽安孰保障？","dynasty":"清代","title":"五虎门观海"}
{"author":"林则徐","content":"别谙拔耳教初开，曾向中华款塞来。和卓运终三十世，天朝辟地置轮台。","dynasty":"清代","title":"回疆竹枝词三十首其一"}
{"author":"林则徐","content":"百家玉子十家温，巴什何能比阿浑。为问千家明伯克，滋生可有毕图门。","dynasty":"清代","title":"回疆竹枝词三十首其二"}
{"author":"林则徐","content":"爱曼都祈岁事丰，终年不雨却宜风。乱吹戈壁龙沙起，桃杏花开分外红。","dynasty":"清代","title":"回疆竹枝词三十首其三"}
{"author":"林则徐","content":"不解芸锄不粪田，一经撒种便由天。幸多旷土凭人择，歇两年来种一年。","dynasty":"清代","title":"回疆竹枝词三十首其四"}
{"author":"林则徐","content":"字名哈特势横斜，点画虽成尚可佳。廿九字头都界识，便矜文雅号毛喇。","dynasty":"清代","title":"回疆竹枝词三十首其五"}
{"author":"林则徐","content":"归化如今九十秋，怜他伦纪未全修。如何贵到阿奇木，犹有同宗阿葛抽。","dynasty":"清代","title":"回疆竹枝词三十首其六"}
{"author":"林则徐","content":"太阳年与太阴年，算术斋期自古传。今尽昏昏忘岁月，弟兄生日问谁先。","dynasty":"清代","title":"回疆竹枝词三十首其七"}
{"author":"林则徐","content":"众回摩顶似缁流，四品头衔发许留。怪底向人夸栉沐，燕齐回子替梳头。","dynasty":"清代","title":"回疆竹枝词三十首其八"}
{"author":"林则徐","content":"金谷都从地窖埋，空囊枵腹不轻开。阿南普作巴郎普，积久难寻避债台。","dynasty":"清代","title":"回疆竹枝词三十首其九"}
{"author":"林则徐","content":"把斋须待见星餐，经卷同翻普鲁干。新月如钩才入则，爱伊谛会万人欢。","dynasty":"清代","title":"回疆竹枝词三十首其十"}
{"author":"林则徐","content":"不从土偶折腰肢，长跽空中纳祃兹。何独叩头麻乍尔，长竿高挂马牛氂。","dynasty":"清代","title":"回疆竹枝词三十首其十一"}
{"author":"林则徐","content":"亢牛娄鬼四星期，城市喧阗八栅时。五十二番成一岁，是何月日不曾知。","dynasty":"清代","title":"回疆竹枝词三十首其十二"}
{"author":"林则徐","content":"城角高台广乐张，律谐夷则少宫商。苇茄八孔胡琴四，节拍都随击鼓镗。","dynasty":"清代","title":"回疆竹枝词三十首其十三"}
{"author":"林则徐","content":"厦屋虽成片瓦无，两头榱角总平铺。天窗开处明通溜，穴洞偏工作壁橱。","dynasty":"清代","title":"回疆竹枝词三十首其十四"}
{"author":"林则徐","content":"亦有高楼百尺夸，四周多被白杨遮。圆形爱学穹庐样，石粉团成满壁花。","dynasty":"清代","title":"回疆竹枝词三十首其十五"}
{"author":"林则徐","content":"准夷当日恣侵渔，骑马人来直造庐。穷户仅开三尺窦，至今依旧小门闾。","dynasty":"清代","title":"回疆竹枝词三十首其十六"}
{"author":"林则徐","content":"村落齐开百子塘，泉清树密好寻凉。奈他头上仍毡毳，一任淋漓汗似浆。","dynasty":"清代","title":"回疆竹枝词三十首其十七"}
{"author":"林则徐","content":"豚彘由来不入筵，割牲须见血毛鲜。稻粱蔬果成抓饭，和入羊脂味总膻。","dynasty":"清代","title":"回疆竹枝词三十首其十八"}
{"author":"林则徐","content":"桑椹才肥杏又黄，甜瓜沙枣亦糇粮。村村绝少炊烟起，冷饼盈怀唤作馕。","dynasty":"清代","title":"回疆竹枝词三十首其十九"}
{"author":"林则徐","content":"宗宗多半结丝罗，数尺红丝发后拖。新帕盖头扶马上，巴哥今夕捉央哥。","dynasty":"清代","title":"回疆竹枝词三十首其二十"}
{"author":"李觏","content":"人言落日是天涯，望极天涯不见家。已恨碧山相阻隔，碧山还被暮云遮。","dynasty":"宋代","tags":"古诗三百首，思乡","title":"乡思"}
{"author":"李觏","content":"一树摧残几片存，栏边为汝最伤神。休翻雨滴寒鸣夜，曾抱花枝暖过春。与影有情唯日月，遇红无礼是泥尘。上阳宫女多诗思，莫寄人间取次人。","dynasty":"宋代","tags":"咏物，秋天，抒情","title":"残叶"}
{"author":"李觏","content":"渐老多忧百事忙，天寒日短更心伤。数分红色上黄叶，一瞬曙光成夕阳。春水别来应到海，小松生命合禁霜。壶中若逐仙翁去，待看年华几许长。","dynasty":"宋代","tags":"秋天，悲秋，感叹，岁月","title":"秋晚悲怀"}
{"author":"李觏","content":"蜀道如天夜雨淫，乱铃声里倍沾襟。当时更有军中死，自是君王不动心。","dynasty":"宋代","tags":"札记，咏史，讽刺","title":"读长恨辞"}
{"author":"李觏","content":"昔年乘醉举归帆，隐隐山前日半衔。好是满江涵返照，水仙齐著淡红衫。","dynasty":"宋代","tags":"地方，写景","title":"忆钱塘江"}
{"author":"李觏","content":"　　皇帝二十有三年，制诏州县立学。惟时守令，有哲有愚。有屈力殚虑，祗顺德意；有假官借师，苟具文书。或连数城，亡诵弦声。倡而不和，教尼不行。　　三十有二年，范阳祖君无泽知袁州。始至，进诸生，知学宫阙状。大惧人材放失，儒效阔疏，亡以称上意旨。通判颍川陈君侁，闻而是之，议以克合。相旧夫子庙，狭隘不足改为，乃营治之东。厥土燥刚，厥位面阳，厥材孔良。殿堂门庑，黝垩丹漆，举以法。故生师有舍，庖廪有次。百尔器备，并手偕作。工善吏勤，晨夜展力，越明年成。　　舍菜且有日，盱江李觏谂于众曰：“惟四代之学，考诸经可见已。秦以山西鏖六国，欲帝万世，刘氏一呼，而关门不守，武夫健将，卖降恐后，何耶?诗书之道废，人惟见利而不闻义焉耳。孝武乘丰富，世祖出戎行，皆孳孳学术。俗化之厚，延于灵、献。草茅危言者，折首而不悔；功烈震主者，闻命而释兵；群雄相视，不敢去臣位，尚数十年。教道之结人心如此。今代遭圣神，尔袁得贤君，俾尔由庠序，践古人之迹。天下治，则谭礼乐以陶吾民：一有不幸，尤当仗大节，为臣死忠，为子死孝。使人有所赖，且有所法。是睢朝家教学之意。若其弄笔墨以徼利达而已，岂徒二三子之羞，抑亦为国者之忧。”　　此年实至和甲午，夏某月甲子记。","dynasty":"宋代","tags":"古文观止，学习，散文","title":"袁州州学记"}
{"author":"李觏","content":"璧月迢迢出暮山，素娥心事问应难。世间最解悲圆缺，只有方诸泪不干。","dynasty":"宋代","title":"璧月"}
{"author":"李觏","content":"积阴为患恐沉绵，革去方惊造化权。天放旧光还日月，地将浓秀与山川。泥途渐少车声活，林薄初干果味全。寄语残云好知足，莫依河汉更油然。","dynasty":"宋代","title":"苦雨初霁"}
{"author":"李觏","content":"今人往往号能文，意熟辞陈未足云。若见江鱼须痛哭，腹中曾有屈原坟。","dynasty":"宋代","title":"论文"}
{"author":"李觏","content":"朝阳过山来，下田犹露湿。饷妇念儿啼，逢人不敢立。青黄先后收，断折僵偻拾。鸟鼠满官仓，于今又租入。","dynasty":"宋代","title":"获稻"}
{"author":"李觏","content":"明月到樽前，拿舟古岸边。乱山斜入雾，远水倒垂天。酒气薰龙戏，歌声弄鹤眠。回头嗤李郭，此外更无仙。","dynasty":"宋代","title":"鉴湖夜泛以明月到樽前为发句"}
{"author":"李觏","content":"人意皆怀土，嗟君无故园。欲行须尽室，此去又他门。静里文章好，贫来节行存。振淹知有日，倚伏岂虚言。","dynasty":"宋代","title":"送张鬷嘏"}
{"author":"李觏","content":"众人皆锐进，唯我复幽居。虑远梦多乱，身閒气不舒。干求非禄位，好尚岂诗书。日夜又日夜，霜寒鬓发疏。","dynasty":"宋代","title":"感怀寄择之"}
{"author":"李觏","content":"荒郊人事绝，欢喜见时髦。旧业椽为笔，新官草染袍。幽明终考绩，州县岂徒劳。况有松筠性，凌寒节更高。","dynasty":"宋代","title":"送宜黄柳尉"}
{"author":"李觏","content":"之子来相问，吾言岂不诚。文章难得理，声律易求名。贫甚须清节，亲安莫远行。异时如有立，宗族亦知荣。","dynasty":"宋代","title":"送君俞"}
{"author":"李觏","content":"贫士无所务，閒眠常起迟。谩劳鸡口唤，不奈睡魔欺。宿酒犹薰脑，朝饥未到脾。谁能空汲汲，肉食自谋惟。","dynasty":"宋代","title":"晏起"}
{"author":"李觏","content":"少小唯贪酒，病来才信医。问方逋客许，寻药野人疑。夜捣全听惯，寒煎觉沸迟。古贤曾爱死，此意亦谁知。","dynasty":"宋代","title":"养疾"}
{"author":"李觏","content":"徙倚重咨嗟，非缘惜岁华。关山异乡客，砧杵别人家。天冷云含日，溪清水献沙。屈魂终不返，悲思更无涯。","dynasty":"宋代","title":"感秋"}
{"author":"李觏","content":"不能随薄俗，非是向深山。自喜道无屈，所嗟心未閒。酒乡贫更入，诗债病犹还。一字成虚美，通宵只厚颜。","dynasty":"宋代","title":"次韵答陈殿丞"}
{"author":"李觏","content":"费君投杖处，行客过彷徨。水面风雷散，沙头草木荒。一壶谁世界，千古共凄凉。大块偏劳我，烧丹未有方。","dynasty":"宋代","title":"题灵阳宫"}
{"author":"李觏","content":"江上楚花鲜，君行一黯然。居官无藉手，选部岂知贤。廉善虽由已，亨通亦在天。都人如问我，疏懒甚当年。","dynasty":"宋代","title":"送张评事"}
{"author":"李觏","content":"计偕千百数，太半是虚名。近日逢吾子，中心叹笔精。众人皆禄位，所贵在诚明。努力唐虞际，期于大有成。","dynasty":"宋代","title":"送彭昱应举"}
{"author":"李觏","content":"短亭车马地，送子一盘桓。不畏离群久，所嗟行路难。晒衣云日薄，扑面水风酸。圣有中庸训，时时著意看。","dynasty":"宋代","title":"送黄介夫"}
{"author":"李觏","content":"行行金碧里，气象恍如春。不记来时路，自嫌衣上尘。院香知有佛，僧静似无人。十载京华梦，相逢一欠申。","dynasty":"宋代","title":"怡山长庆寺"}
{"author":"李觏","content":"已解琴中意，更加弦上声。他人郑卫杂，此手鬼神惊。深夜众籁息，寒天孤月明。四邻应得睡，浊酒且同倾。","dynasty":"宋代","title":"听周大师琴"}
{"author":"李觏","content":"休官众未许，分政且归闽。名系金闺彦，身为蕙帐人。林泉新得主，冠履渐无尘。知足应常足，安能更问津。","dynasty":"宋代","title":"送分司吴太博还乡"}
{"author":"李觏","content":"真伪少分别，吁嗟此世情。西施作老婢，南郭逞新声。命合生来困，诗应没后名。旅游何所得，赤日又徒行。","dynasty":"宋代","title":"送任大中"}
{"author":"李觏","content":"策名曾未几，奋迅出埃尘。陋巷潜心久，亨衢得意新。君恩方责报，民业近多贫。莫学悠悠者，谋身不为人。","dynasty":"宋代","title":"送仙游知县许延评"}
{"author":"李觏","content":"荐表同时入，天衢自此通。弦歌新邑宰，清白旧家风。官舍隋河北，离觞华谷东。勖哉松柏操，咫尺是尧聪。","dynasty":"宋代","title":"送杜寺丞知永城"}
{"author":"李觏","content":"三载居邻县，得闻金玉音。路遥相见少，道合受知深。已矣瓜时戍，悠哉魏阙心。归舟望不及，白日隐寒林。","dynasty":"宋代","title":"送张寺丞"}
{"author":"李觏","content":"吴人作蜀官，万里溯惊湍。地俗虽云异，民情想一般。智明终戒察，政惠不须宽。前史多循吏，乘閒更熟看。","dynasty":"宋代","title":"送何秘丞"}
{"author":"李觏","content":"时世重因循，师何独苦辛。洁斋徒众散，刚直里闾嗔。游艺能济物，旧交多雅人。云山虽好住，住久转劳神。","dynasty":"宋代","title":"寄赠福山长老"}
{"author":"李觏","content":"等閒荣谢已愁闻，况话三公极宠身。青史尚为今世事，朱门不是旧时人。文章散入诸蕃口，花药留添上国春。生死交情浑易见，有谁过此为沾巾。","dynasty":"宋代","title":"客有话故丁秘监京师旧宅因而伤之"}
{"author":"李觏","content":"寺门幽独傍江城，江水清含地气清。隔岸楼台人醉死，绕阶松竹夏寒生。路经桥远尘难过，僧占閒多俗不争。唯有行吟憔悴客，这回须去濯长缨。","dynasty":"宋代","title":"题净居院"}
{"author":"李觏","content":"池亭何处占清晖，只在晖江更向西。山上白云如有雪，水中明月似无泥。郊原不改春来秀，径路终忧客到迷。沈约东阳曾入咏，使君才调好留题。","dynasty":"宋代","title":"清晖亭"}
{"author":"李觏","content":"閒愁不觉过年光，强半精神似醉乡。几度雨来成恶热，有时云断见斜阳。古人事业尘空满，故国园林草自长。赖得南华怜我病，一篇齐物胜医方。","dynasty":"宋代","title":"早夏偶作"}
{"author":"李觏","content":"咄咄休休一世閒，百年都是浪悲欢。高谈不待傍人笑，立事须知自古难。时见老颜来鉴里，已将生计托云端。六鳌未可挥刀斫，肯便临溪把钓竿。","dynasty":"宋代","title":"代书答陈次公"}
{"author":"李觏","content":"古木亭边夜响晨，饯壶重叠拥双轮。高文健笔科场手，白发青衫宦路人。十月霜风还劈面，六街尘土会欺贫。麻源碧涧神仙地，早晚归来伴隐沦。","dynasty":"宋代","title":"送王都曹"}
{"author":"李觏","content":"岭上櫩楹缔构新，我来登望倍凝神。可怜韬略真名将，犹与溪山作主人。会把松心欺过雪，更凭花萼占留春。江南风物虽佳丽，争奈燕然有虏尘。","dynasty":"宋代","title":"题虞侍禁山亭"}
{"author":"李觏","content":"长檐数尺庇堂东，疏漏从来只有蓬。日影碎如秋树下，雨声初似夜船中。竹经蠹了多垂地，箬到乾时半捲空。此处想非人所竞，众言千万莫相攻。","dynasty":"宋代","title":"蓬屋"}
{"author":"李觏","content":"堂前一级似阶墀，无石无砖只旧基。泥饰顷因年节近，蹋崩唯是客行时。谁曾罗袜双来上，多谢苍苔久不离。从此便成贫景致，竹帘垂处最相宜。","dynasty":"宋代","title":"阶基"}
{"author":"李觏","content":"数十年来预荐书，当时文行耸群儒。青衫近始沾王泽，白首从新入宦途。四壁生涯虽寂寞，一官趋进转崎岖。楚南若是江山好，閒日犹应味道腴。","dynasty":"宋代","title":"送郴县吴主簿"}
{"author":"李觏","content":"外边虽节目，内里却空虚。从来汗流浃，只为写经书。","dynasty":"宋代","title":"咏竹"}
{"author":"李觏","content":"夜落无人见，朝看到处新。非君有分别，力不柰松筠。","dynasty":"宋代","title":"霜"}
{"author":"李觏","content":"完廪捐阶未可知，孟轲深信亦还疑。岳翁方且为天子，女婿如何弟杀之。","dynasty":"宋代","title":"诃孟子"}
{"author":"李觏","content":"刺虎屠龙古有名，事于难处迭相矜。要知真宰争功意，困得英雄始是能。","dynasty":"宋代","title":"读皮袭美病中书事诗有可怜真宰意偏解困吾曹之句偶代答之"}
{"author":"李觏","content":"化工呈巧异寻常，镂月裁云费刃芒。莫怪使君曾立马，染衣浑似有天香。","dynasty":"宋代","title":"和慎使君出城见梅花"}
{"author":"李觏","content":"蜀道如天夜雨淫，乱铃声里倍沾襟。当时更有军中死，自是君王不动心。","dynasty":"宋代","title":"读长恨辞二首其二"}
{"author":"李觏","content":"华郭春光欲暮时，綵绳争蹴夜忘归。佳人不道罗纨重，拟共杨花苦斗飞。","dynasty":"宋代","title":"鞦韆二首其一"}
{"author":"李觏","content":"富贵浮云毕竟空，大都仁义最无穷。一千八百周时国，谁及颜回陋巷中。","dynasty":"宋代","title":"自遣"}
{"author":"李觏","content":"江村古寺偶閒行，一饮全疑酒有灵。水底屈原应大笑，我今独醉众人醒。","dynasty":"宋代","title":"游寺醉归却寄同坐"}
{"author":"李觏","content":"元礼祸成钩党后，林宗身免闭门时。死非不智生非怯，同室乡邻各有宜。","dynasty":"宋代","title":"李郭"}
{"author":"李觏","content":"六军刚要罪杨妃，空使君王血泪垂。何事国忠诛死后，不将林甫更鞭尸。","dynasty":"宋代","title":"马嵬驿"}
{"author":"李觏","content":"鳞鬣摧残几许年，水平风静得潜渊。喜无美味登君俎，且学骊龙尽日眠。","dynasty":"宋代","title":"次韵答陈殿丞南塘观鱼见寄"}
{"author":"李觏","content":"秋来张翰偶思鲈，满箸鲜红食有馀。何事灵均不知退，却将閒肉付江鱼。","dynasty":"宋代","title":"屈原"}
{"author":"李觏","content":"东君此去几时来，雪里梅根待暖回。莫似仙家寥落甚，蟠桃千岁始重开。","dynasty":"宋代","title":"送春寄呈祖袁州二首其二"}
{"author":"李觏","content":"行行四月晦，絺绤未能裁。天气疑无定，春寒恐再来。袭衣从汗浃，交扇取风回。野秀深成黑，炉薰冷作媒。年高情已淡，俗薄意多猜。李杜今何在，芳樽谁与开。","dynasty":"宋代","title":"闷书"}
{"author":"李觏","content":"良友嗟尘网，相期物外游。求珠非赤水，不死是丹丘。机上麟交擗，樽中蚁乱浮。仙家一度醉，人世几千秋。药气多留鼎，茶香细出瓯。尧人方旷荡，容易学巢由。","dynasty":"宋代","title":"同徐殿丞游麻姑山陈屯田闻之以诗见寄次韵第一首"}
{"author":"李觏","content":"大邑曰南城，唯君治道行。何曾设钩距，到底是聪明。鼎在神奸伏，鹰来鸟雀惊。诈穷多自笑，刑重亦知平。府史如廉士，农桑学颂声。在官嗟不久，丕绩已垂成。岭路当过庾，州图喜得英。远人天与幸，弊俗日将清。游刃非无地，抟风别有程。上心应寤寐，彝器待书名。","dynasty":"宋代","title":"送知县苏秘丞移英州"}
{"author":"李觏","content":"鲜日媚晴霭，泉石闽融融。酒未醴于春，揖翠迎春风。坐映圭璧秀，六合开情悰。昔人袖全璞，傲睨追冥鸿。里闾味前尘，慨慕滋无穷。蓄蕴非一身，出处固异同。","dynasty":"宋代","title":"震山岩"}
{"author":"李觏","content":"他人工字书，美好若妇女。猗嗟颜太师，赳赳丈夫武。麻姑有遗碑，岁月亦已古。硬笔可破石，镌者疑虚语。惊龙索雷斗，口唾天下雨。怒虎突围出，不畏千强弩。有海珠易求，有山玉易取。唯恐此碑坏，此书难再睹。安得同宝镇，收藏在天府。自非大祭时，莫教凡眼觑。","dynasty":"宋代","title":"和苏著作麻姑十咏其一鲁公碑"}
{"author":"李觏","content":"仙翁犹在时，坛上何设施。仙翁一去后，梦草空离离。下士固大笑，言者多不知。嗟嗟天壤内，共是枯鱼池。","dynasty":"宋代","title":"和苏著作麻姑十咏其十葛仙坛"}
{"author":"李觏","content":"富贵责且重，惭耻心如何。贫贱事易了，饱煖幸已多。大热火天下，虚堂枕山阿。拔俗嫌人影，考古分贤科。漱冷齿双噤，饮香颜半酡。一跣或移日，遇狂还自歌。去就各有志，彼此无相诃。原宪岂尝病，赐也徒来过。","dynasty":"宋代","title":"避暑"}
{"author":"李觏","content":"人皆喜膏泽，我独忧丰年。岁凶已贱粜，年丰安得钱。赋役忽惊骇，仓廪甘弃捐。铢铜苟可换，富贵宁我怜。归来官事了，相吊柴门边。农夫未尽死，谷价应常然。王心幸仁圣，分职当忠贤。谓谷贱为美，咄咄无欺天。","dynasty":"宋代","title":"喜雨"}
{"author":"李觏","content":"龊龊复龊龊，浅谋同燕雀。不思明日忧，但取今日乐。俗儒抱书卷，未去眼中瞙。谁将古人泪，更为今人落。","dynasty":"宋代","title":"寄怀三首其三"}
{"author":"李觏","content":"高僧不出院，屏画三笑图。客子倦游者，欲去复踟蹰。古人骨朽不可追，今人相见如古时。人间触事入吾笑，何必门前有虎溪。","dynasty":"宋代","title":"题昱师房三笑图"}
{"author":"李觏","content":"女色无定美，宠至美则多。士才无定称，用显称巳过。长安小家子，粲粲秋池荷。性慧不觉耻，母怜不加诃。出户一囊麝，见人双眼波。情动笑难止，语娇音屡讹。都人口如沸，观者踵相摩。因缘幸充选，恩泽成偏颇。少费万金珠，一呼千绮罗。佯愁惨白日，猛唾倾天河。东邻有贤女，春绿涵脩蛾。花艳不裁剪，玉光无切磋。自小固闻礼，藏头岂知他。亲戚尚未见，媒官当奈何。过时谁问访，生世就蹉跎。岂不有配偶，市里或山阿。岂不有奉养，舂饎与机梭。列女不得传，乐府无人歌。容华日衰落，涕泣坐滂沱。富贵易脩饰，贫贱多笑呵。柳下无仲尼，小官终灭磨。进退在勇决，迟疑两皆蹉。退当事奇伟，夙驾追雄轲。进当取势位，健笔为干戈。胡然守一节，独自埋随和。","dynasty":"宋代","title":"女色无定美赠卿材"}
{"author":"李觏","content":"平生尚倜傥，壮大苦摧折。主人能结纳，佳境为铺设。渺杳东江来，谽谺暮云裂。倡女稍多艺，市酒且供啜。侠气复何聊，心朋幸相悦。解冠从放荡，大呼谁挽掣。咄哉千里足，嗟乎三寸舌。海物唤龙取，天葩令鬼折。艳唱声非雅，戏谈理当谲。帷房笑私昵，闾巷嘲琐屑。更鼓莫催睡，夜风才去热。俗士鲜大志，于今重小节。内行豕在泥，外貌犬伏绁。吾侪古豪杰，方寸浴日月。被谤肯自疑，为欢顾犹拙。放饭彼不惭，使我无齿决。","dynasty":"宋代","title":"江亭醉后"}
{"author":"李觏","content":"人生何足贵，贵在天资秀。譬如沙石间，金玉岂常有。有才不善用，多为淫邪诱。嗟哉栋梁材，往往厄樵手。章子吾不识，美在众人口。如何材艺多，四十无所守。所守者何为，非贵亦非富。古今圣与贤，历历垂星斗。景行苟有成，进退无一缪。不能攻天下，尚可名身后。百年随飘风，白发勇未斗。良时且不反，饮恨唯尸柩。无谓学巳足，大海难掬漱。无谓过可文，希珍尚磨垢。智者当自知，既往诚何咎。西子蒙不洁，见者掩鼻走。恶人幸斋戒，上帝必孚佑。相如窃妻逃，犊鼻从沽酒。一朝赋上林，在汉为称首。努力念前哲，吾言非子诟。","dynasty":"宋代","title":"寄章友直"}
{"author":"李觏","content":"智者在不惑，君子贵知几。彼昏有耳目，无能辨是非。蜀犬尽鸣吠，羲轮自光辉。古人不可作，垂涕沾吾衣。","dynasty":"宋代","title":"孤怀"}
{"author":"李觏","content":"主人渴良马，仆夫念驽骀。行迟追易及，力少牵易来。时闻千里足，百箭攒其怀。主人虽欲买，众口大悠哉。","dynasty":"宋代","title":"读韩文公驽骥篇因广其说"}
{"author":"李觏","content":"虾蟆尔奚为，閤閤搅人耳。在官不为官，在私无私事。徒将一寸口，日夜相鸣吠。岂能劖语言，且欲噪梦寐。何者孔稚圭，爱之如鼓吹。谁论正与淫，各自有知己。","dynasty":"宋代","title":"虾蟆"}
{"author":"李觏","content":"日出百鸟喜，羁人懒举眸。长恨年光缓，禄养未可求。若至年光过，高堂又白头。羲和君有知，奈我心悠悠。","dynasty":"宋代","title":"日出吟"}
{"author":"李觏","content":"佛迹空在兹，佛心无处所。寻迹以求之，似学邯郸步。","dynasty":"宋代","title":"和育王十二题其二佛迹峰"}
{"author":"李觏","content":"梵教一来东，群心日归向。土石至无情，也作披缁状。","dynasty":"宋代","title":"和育王十二题其四袈裟石"}
{"author":"李觏","content":"尝闻有为法，佛说如梦幻。胡然窣堵波，香花耀凡眼。","dynasty":"宋代","title":"和育王十二题其九育王塔"}
{"author":"李觏","content":"长疑佛界中，天女来行乐。为怕山风寒，仙衣尽重著。","dynasty":"宋代","title":"和育王十二题其十二重台莲"}
{"author":"李觏","content":"靡靡步康衢，喋喋问流俗。谁将今日财，愿易来世福。休论身善恶，佛眼重金玉。","dynasty":"宋代","title":"丐僧"}
{"author":"李觏","content":"君门若无禄，陈编孰能读。公庭若无法，秽德谁不足。煦煦儒者言，沈沈小人腹。伤心勿复道，拂弦寄清曲。","dynasty":"宋代","title":"闵俗"}
{"author":"李觏","content":"得志万罪消，失志百丑生。谁云王路宽，枯槁不敢行。出言到口角，缩舌悔恨并。自省犹若此，况乃蚩蚩氓。故知当今贤，未有非簪缨。","dynasty":"宋代","title":"感叹二首其二"}
{"author":"李觏","content":"朝闺入有籍，疏远难见君。世眼不识道，贫贱无高文。兰蕙生同草，鸿鹄心在云。赠子喜别离，儿女安得闻。","dynasty":"宋代","title":"赠黄秀才别"}
{"author":"李觏","content":"群阴侮阳德，雨阵春嘈嘈。白晓惨成夜，瓦口生飞涛。凝云列山鞘，冷气攒衣刀。径闹有松竹，庭卧唯蓬蒿。花淫得罪陨，莺辩知时逃。隰苗出水短，木菌随日高。微吟雅于乐，快饮甘如膏。朱曦待未见，天盖空牢牢。","dynasty":"宋代","title":"雨中作"}
{"author":"李觏","content":"吴台玩春锁春色，雨刷花光入龙国。田边大树啼老鸦，野云痴醉寒查牙。年华欲住风雷恶，兰脸知秋泪先落。时荣时谢无了时，扶起混沌须神医。","dynasty":"宋代","title":"春社词并序"}
{"author":"程介","content":"先生溪上种修竹，呼吸溪光餐竹绿。自应不同此君医，冰雪之胸元不俗。我欲相从竹溪中，已办青蓑黄篾篷。卧听肃肃摇清风，一洗满怀尘土空。只愁一夕风雷起，变化飞龙葛陂水。凌云去去固无心，莫忘溪头舞烟雨。","dynasty":"宋代","title":"竹溪为旌城汪伯溱赋"}
{"author":"谈迁","content":"大江骇浪限东南，当日降帆有旧惭。击揖空闻多慷慨，投戈毕竟为沉酣。龙天浩劫馀弧塔，海岳书生别旧庵。闻道佛狸曾驻马，岂因佳味有黄柑？","dynasty":"清代","title":"渡江·大江骇浪限"}
{"author":"谈迁","content":"南朝旧事一芜城，故国飘零百感生。柳影天涯随去辇，杨花江上变浮萍。远山依旧横新黛，断岸还看散冷萤。今日广陵思往事，十年前亦号承平。","dynasty":"清代","title":"广陵"}
{"author":"谈迁","content":"蔀屋炊烟少，伤心客里过。河鱼方大上，猛虎不堪苛。天地诚刍狗，民生足蟹螺。道旁柳且尽，欲折意如何。","dynasty":"明代","title":"青县"}
{"author":"谈迁","content":"鸠声春雨雁声霜，十亩青苗五亩桑。血泪不啼残后镜，寒砧惟捣嫁时裳。宵光辞绩潜相谢，苛政催租黯自伤。辛苦田家锄笠在，孤儿他日便农装。","dynasty":"明代","title":"里妇陈氏微甚守志不嫁为录之"}
{"author":"谈迁","content":"首胪元辅浙人三，接踵于公更出蓝。敢谓裴休通梵夹，谁知宋玉吊江潭。仕涂终始归邙北，皇路参差出昴南。太息人间徒扼腕，早留放下一茅庵。","dynasty":"明代","title":"挽钱塞庵相国其一"}
{"author":"谈迁","content":"南园北渚任春风，芳草凄其怨落红。骨肉断肠俱意外，江湖触目遍愁中。韦编晚绝方诠《易》，《南史》初成既表忠。欲洒羊昙无限泪，西州非复旧时同。","dynasty":"明代","title":"挽钱塞庵相国其二"}
{"author":"谈迁","content":"狞龙蜿蜒几千尺，下挟风雷喷四壁。天公激怒醒长梦，左耳割入华阳洞。怨血流腥涌墨云，枯鳞脱尽三江冻。苍髯笔笔皴莓苔，寒冰尽裂横飞来。长风万里吹不落，羌笛关山易萧索。","dynasty":"明代","title":"题徐道力壁上墨梅"}
{"author":"谈迁","content":"雁陈寒，马蹄苦，长安梨花半飞舞。帝京空有黄金台，平津东阁何时开。绿杨依旧江南路，秣陵草色袍如故。春风吹送木兰舟，秋色犹怜桃叶渡。疏髯短鬓不解愁，黑貂时欲换羊裘。会将对策董内史，博取乘车马少游。","dynasty":"明代","title":"徐旷侯先辈北上"}
{"author":"高翥","content":"南北山头多墓田，清明祭扫各纷然。纸灰飞作白蝴蝶，泪血染成红杜鹃。日落狐狸眠冢上，夜归儿女笑灯前。人生有酒须当醉，一滴何曾到九泉。","dynasty":"宋代","tags":"清明节，感伤，相思","title":"清明日对酒"}
{"author":"高翥","content":"西出吴门步屟轻，浮屠唤客入山行。石从试剑何年裂，池自通泉尽日平。烟径远传僧磬响，云龛深锁佛灯明。移舟更宿枫桥寺，要听疏锺半夜鸣。","dynasty":"宋代","title":"虎丘寺"}
{"author":"高翥","content":"亭在唐贤好句中，阑干六曲尽春风。不知脚下是官府，但见面前如渚宫。江水逢潮音激切，山云因雨思溟蒙。主人雅兴居诗外，花影琴声事事工。","dynasty":"宋代","title":"怀安王宰索得助诗奉题一首"}
{"author":"高翥","content":"浮利浮名心已灰，三间茅屋白云堆。先生自酿松精酒，侍女能持藤瘿杯。养鹿晓随原草去，放猿时摘里花来。近闻身口浑无累，槲叶黄菁绕宅栽。","dynasty":"宋代","title":"黄居士山房"}
{"author":"高翥","content":"秋来高处不宜登，闲却西楼最上层。读罢黄庭窗户晚，自敲清磬上香镫。","dynasty":"宋代","title":"即事"}
{"author":"高翥","content":"醉眼横斜看菊枝，又成客裹过佳期。去年行路犹持酒，今日登高懒赋诗。老泪怕从衣袖见，闲情但有帽檐知。阿髯故国才归得，岁岁须来举一巵。","dynasty":"宋代","title":"蕺山登高"}
{"author":"高翥","content":"叶叶东风吹客衣，昌安寺裹晚游时。欹斜竹屋羲之宅，磨灭经幢率府碑。佛化是谁留实相，鹅亡犹自见方池。逢僧小作煎茶供，略问源流笑不知。","dynasty":"宋代","title":"蕺山戒珠寺寺王右军故居也"}
{"author":"高翥","content":"绿发仙人山泽癯，出游入息几曾拘。种花甚少四时有，谏草不多千古无。阅世眼高历日月，好贤名重满江湖。行藏到得无心处，钟鼎山林岂异涂。","dynasty":"宋代","title":"寄方岩"}
{"author":"高翥","content":"老无闲事上双眉，问着穷通尽不知。两鹤忽飞因客到，一牛方病得妻医。案头几卷阴功录，壁上诸家劝世诗。见说今年公八十，鬓边财有数茎丝。","dynasty":"宋代","title":"寄林徽君"}
{"author":"高翥","content":"别君三见雁南飞，梦裹相逢觉又非。书去不知何日到，人来先问几时归。正堪镫火亲书卷，莫遣尘埃染客衣。二老倚门知已久，交情於此亦依依。","dynasty":"宋代","title":"寄王仲彝仲彝留三衢久不归省因又箴之"}
{"author":"高翥","content":"老鹤无踪野鸭飞，鸣琴声裹画船归。伤心旧日经行地，不独人非物亦非。","dynasty":"宋代","title":"西湖二首"}
{"author":"高翥","content":"风荷百顷占涟漪，烟树溟蒙乳鸭飞。买断小舟休唤客，时穿萍叶载诗归。","dynasty":"宋代","title":"西湖暮归"}
{"author":"高翥","content":"城中无处听蝉鸣，短策轻鞋晚出城。行到柳限松影下，恰才闻得两三声。","dynasty":"宋代","title":"西湖杂兴二首"}
{"author":"高翥","content":"十三楼寺早餐饭，六一泉寺晚咏歌。坐断竹风无暑气，乳禽鸣处绿阴多。","dynasty":"宋代","title":"西湖杂兴二首"}
{"author":"高翥","content":"笑携鸡犬入城居，无复游从叹阔疏。河水通船堪载酒，桐阴近屋可修书。饭香休忆辛田米，羹美何惭丙穴鱼。我亦买山湖上住，效芹时拟贡园蔬。","dynasty":"宋代","title":"喜杜仲高移居清湖"}
{"author":"高翥","content":"萧萧春夜雨，有客渡江来。世事攒眉说，乡谈信口开。晚肴供苦笋，时果荐青梅。甚欲浇离恨，呼镫拨酒醅。","dynasty":"宋代","title":"喜乡友来"}
{"author":"高翥","content":"日出移船日又斜，芦根时复见人家。水乡占得秋多少，岸岸红云是蓼花。","dynasty":"宋代","title":"下塘"}
{"author":"高翥","content":"河水新添三尺高，河边芦苇有龟巢。波流夜夜飘渔箔，空点篮灯照树梢。","dynasty":"宋代","title":"下塘"}
{"author":"高翥","content":"开门遣蛮童，买花供铜佛。春风随花来，为我一披佛。风和花气清，下帘休放出。回施佛因果，供此老诗骨。","dynasty":"宋代","title":"闲居杂兴三首"}
{"author":"高翥","content":"点镫酌春酒，襞纸题小诗。读尽列仙传，引调学语儿。自饮复自笑，不觉春漏迟。且了今日事，明日还任之。","dynasty":"宋代","title":"闲居杂兴三首"}
{"author":"高翥","content":"杜鹃休忉忉，布谷休聒聒。无田不须耕，无家自能活。行藏莫非时，造化安可夺。更放心地宽，出门行路阔。","dynasty":"宋代","title":"闲居杂兴三首"}
{"author":"高翥","content":"小楼终日脱冠巾，白发萧疏不受尘。虽是客身犹足乐，苦无世累未为贫。家书远寄凭游子，邸报频看念故人。自叹此心清似水，为他閒事恼天真。","dynasty":"宋代","title":"小楼"}
{"author":"高翥","content":"心懒缘忘世，身閒为不才。客愁随病散，老眼共书开。嗜酒有天戒，爱花无地栽。小楼风雨夜，还我鼻如雷。","dynasty":"宋代","title":"小楼夜雨"}
{"author":"高翥","content":"长安市上僦楼居，闲裹身心尽自如。十日雨声春对酒，一窗镫影夜观书。茶经未展愁先醒，芭录才看病已除。所欠短檐晴景好，拆桐花月共扶疏。","dynasty":"宋代","title":"小楼雨中"}
{"author":"高翥","content":"云浮江雨暗，独客苦淹留。白发羞明镜，青山对小楼。酒功书下下，心事付悠悠。安得并州翦，从头翦断愁。","dynasty":"宋代","title":"小楼雨中"}
{"author":"高翥","content":"跨马登长路，闻鸡度远关。水光斜漾月，云影倒薶山。人迹霜桥外，禽声烟树间。自惭林下客，清梦未曾还。","dynasty":"宋代","title":"晓行"}
{"author":"高翥","content":"老翁八十鬓如丝，手缚黄芦作短篱。劝客莫嗔无凳坐，去年今日是流移。","dynasty":"宋代","title":"行淮"}
{"author":"高翥","content":"再岁佳辰捧寿卮，今年清梦浙江湄。鹡鴒地冷真堪□，鸿雁云飞会有时。芍药泛杯犹共醉，梅花照座可重期。直须千岁州成日，铜狄摩挲世自知。","dynasty":"宋代","title":"兄寿弟"}
{"author":"高翥","content":"胜地从来迹易陈，东坡日月久尤新。小桥曾压归时雪，老柳长摇别后春。城郭寥寥怀旬鹤，江山历历见斯人。客生较晚空惆怅，梦想陈潘结旧邻。","dynasty":"宋代","title":"雪堂"}
{"author":"高翥","content":"玉蕊琅玕树，天香知意薰。露寒清透骨，风定远含芬。","dynasty":"宋代","title":"岩桂花"}
{"author":"高翥","content":"万楼千丝拂水滨，尽催飞絮送残春。风前轻薄佳人命，天外飘零宕子身。绕路铺时成素毯，就泥沾处衬芳尘。江头雨过遗踪尽，留得柔条折赠人。","dynasty":"宋代","title":"杨花"}
{"author":"高翥","content":"赛罢祠山赛二郎，酒行明日欲祠张。愚民可是都忘本，香火何曾到杜康。","dynasty":"宋代","title":"夜步天街书所见"}
{"author":"高翥","content":"独载诗书趁野航，自怜漂泊度时光。残年准拟登牛首，连夜勿忙过马当。古庙荒寒江浸影，断崖凄惨石凝霜。壮怀未分甘衰老，回首长淮恨更长。","dynasty":"宋代","title":"夜过马当山"}
{"author":"高翥","content":"宵济向西兴，钟声隔岸听。浅滩淘落月，远树纳残星。客路悠悠去，征桡在在停。明朝故山近，不必问邮亭。","dynasty":"宋代","title":"夜过西兴"}
{"author":"高翥","content":"西湖春二月，结客少年游。骏马黄金勒，长身紫绮裘。爱花论担买，嗜酒满船浮。两载缘何事，台州又越州。","dynasty":"宋代","title":"忆西湖"}
{"author":"高翥","content":"群玉堂前春昼阴，主人领客步清深。上方图画无真赝，东壁诗书有古今。手转玉玑看测日，指挥金井试为霖。山翁不作蓬莱梦，但愿时来洗此心。","dynasty":"宋代","title":"毅斋郑祠书道山领客"}
{"author":"高翥","content":"浓云漠漠雨飞飞，不放东风取次吹。先自一春晴意少，那堪梅子欲黄时。","dynasty":"宋代","title":"雨中"}
{"author":"高翥","content":"霍地春归唤不应，客中容易鬓星星。漫山风雨樱桃紫，绕屋烟云薜荔青。姑恶恨谁能自苦，子规催客厌人听。闭门独坐难抛酒，生怕离愁到生屏。","dynasty":"宋代","title":"雨中"}
{"author":"高翥","content":"精蓝游历地，景物自情亲。鹤引登山客，僧迎礼塔人。名花千佛供，乔木万夫身。碑刻东坡作，重来为拂尘。","dynasty":"宋代","title":"育王寺"}
{"author":"高翥","content":"晓策乌藤上育王，入山随处得徜徉。碑头龙护先皇字，塔下鱼悬外国香。遍谒禅房尝苦茗，闲听社媪说豪光。山深日短行难尽，僧遣头院办客床。","dynasty":"宋代","title":"育王寺"}
{"author":"高翥","content":"十年重上郁孤台，带得江湖白发来。满眼青山旧相识，晚鸦群噪莫惊猜。","dynasty":"宋代","title":"郁孤台"}
{"author":"高翥","content":"登临犹觉酒边豪，往事新愁付一陶。深浅不常章贡水，崆峒只似旧时高。","dynasty":"宋代","title":"郁孤台"}
{"author":"高翥","content":"长忆儿时二老傍，元正岁岁有风光。搀先礼数修人事，着好衣裳侍酒觞。回首不堪追日月，感情空叹换星霜。尚期我老如亲老，却看儿童作节忙。","dynasty":"宋代","title":"元日"}
{"author":"高翥","content":"短帽轻盈出晚峦，儿童夹道竞来看。老夫何足惊人眼，为有猿猴把钓竿。","dynasty":"宋代","title":"杂兴"}
{"author":"高翥","content":"新分菊本自锄山，手缚枯藤作矮阑。比似著书空用力，种花犹得一年看。","dynasty":"宋代","title":"杂兴二首"}
{"author":"高翥","content":"二十年前欲住山，不禁寂寞掩柴关。如今寂寞禁当得，欲掩柴关又却难。","dynasty":"宋代","title":"杂兴二首"}
{"author":"高翥","content":"见说番易有老程，与人怀抱亦分明。一千里外未识面，二十年间长慕名。因听酒边谈旧事，便从客裹定交情。他时我老君犹健，海内重逢即弟兄。","dynasty":"宋代","title":"赠番易程克已"}
{"author":"高翥","content":"一曲澄江两派分，满山修竹绿齐云。矮窗风月侵帆腹，小径烟霞隐屐痕。白鹭夜依花影宿，清猿时共舻声闻。主人与客收如水，同倚阑干得细论。","dynasty":"宋代","title":"张氏曲江"}
{"author":"高翥","content":"一官难换北山薇，结屋栽花度四时。果熟不妨禽摘尽，酒香惟恐客来迟。小苹低唱花间曲，阿广高吟李下诗。客久办心分半隐，尚嫌风骨欠仙姿。","dynasty":"宋代","title":"赵仲庄都钤山居"}
{"author":"高翥","content":"独安空庭日欲晡，满斟浊酒不须沽。白头兄弟三年别，青眼交游一字无。醉看葵榴怀旧事，馋思樱笋梦吾庐。向时痴绝今愁绝，自读离骚些老夫。","dynasty":"宋代","title":"重五日怀旧"}
{"author":"高翥","content":"年年客裹过佳期，时节难逢莫皱眉。酒量且为重为尽，杯行不必再三辞。登高兴懒诗仍赋，怀古怀深泪自垂。纵使西风落乌帽，黄花犹恋鬓边丝。","dynasty":"宋代","title":"重阳述怀"}
{"author":"高翥","content":"佛屋欹斜老翠微，小轩犹记昔游时。江云带雨凉生竹，野水迎潮暗入篱。门外风波僧自识，山中朝莫客曾知。眼明素壁关情久，十载财能写此诗。","dynasty":"宋代","title":"重游无量院"}
{"author":"高翥","content":"老竹平分当建瓴，小楼从此擅高名。地连云堞登临委，栏俯晴江梦寐清。一记自能追正始，三閒谁与续咸平。涛音日日烟中落，依约焚香读易声。","dynasty":"宋代","title":"竹楼"}
{"author":"高翥","content":"蜗角蝇头总是虚，何须留恋市朝居。老於亲戚情当密，贫与公卿分合疏。小涧草荒元种菊，故山尘满旧抄书。几时归去重料理，啸月眠云得自如。","dynasty":"宋代","title":"自赋"}
{"author":"高翥","content":"佛屋攲斜老翠微，小轩犹记昔游时。江云带雨凉生竹，野水迎潮暗入篱。门外风波僧自识，山中朝莫客曾知。眼明素壁关情久，十载财能写此诗。","dynasty":"宋代","title":"重游无量院"}
{"author":"高翥","content":"积雨才收云尽归，长空一色碧琉璃。日移帘影临书案，风飐瓶花落研池。巢燕学飞犹恋母，笼鸡得食旋呼儿。眼看景物关情甚，喜为新晴赋此诗。","dynasty":"宋代","title":"春霁"}
{"author":"高翥","content":"幕府归来赴调时，清声籍籍满京师。真如白璧藏奇石，判得黄金博断碑。借宅先寻笼鹤地，买盆权作养鱼池。客中高致犹如此，明日还山乐可知。","dynasty":"宋代","title":"赠丁子植抚干"}
{"author":"高翥","content":"独守空庭日欲晡，满斟浊酒不须沽。白头兄弟三年别，青眼交游一字无。醉看葵榴怀旧事，馋思樱笋梦吾庐。向时痴绝今愁绝，自读离骚些老夫。","dynasty":"宋代","title":"重五日怀旧"}
{"author":"高翥","content":"见说番昜有老程，与人怀抱亦分明。一千里外未识面，二十年间长慕名。因听酒边谈旧事，便从客里定交情。他时我老君犹健，海内重逢即弟兄。","dynasty":"宋代","title":"赠番昜程克己"}
{"author":"高翥","content":"别君三见雁南飞，梦里相逢觉又非。书去不知何日到，人来先问几时归。正堪镫火亲书卷，莫遣尘埃染客衣。二老倚门知已久，交情于此亦依依。","dynasty":"宋代","title":"寄王仲彝仲彝留三衢久不归省因以箴之"}
{"author":"高翥","content":"万缕千丝拂水滨，尽催飞絮送残春。风前轻薄佳人命，天外飘零宕子身。绕路铺时成素毯，就泥沾处衬芳尘。江头雨过遗踪尽，留得柔条折赠人。","dynasty":"宋代","title":"杨花"}
{"author":"高翥","content":"年年客里过佳期，时节难逢莫皱眉。酒量且为重九尽，杯行不必再三辞。登高兴懒诗仍赋，怀古情深泪自垂。纵使西风落乌帽，黄花犹恋鬓边丝。","dynasty":"宋代","title":"重阳述怀"}
{"author":"高翥","content":"湘湘未识羞，独坐抱箜篌。贪学耆婆舞，抬身拜部头。","dynasty":"宋代","title":"题二小姬扇二首其二"}
{"author":"高翥","content":"万枝松里一篝镫，知是山房第几层。静夜数声清磬响，上方应有诵经僧。","dynasty":"宋代","title":"僧房夜坐"}
{"author":"高翥","content":"竹影参差临断岸，花阴历寂浸清流。游人难到阑干角，尽日垂杨盖御舟。","dynasty":"宋代","title":"聚景园口号二首其二"}
{"author":"高翥","content":"捲地东风晚更狂，樱桃吹子落泥墙。溪云自为催诗黑，忙杀条桑窈窕娘。","dynasty":"宋代","title":"山行即事二首其二"}
{"author":"高翥","content":"杜鹃声里桐花落，山馆无人昼掩扃。老去未能忘结习，自调浓墨写黄庭。","dynasty":"宋代","title":"山堂即事"}
{"author":"高翥","content":"老鹤无踪野鸭飞，鸣琴声里画船归。伤心旧日经行地，不独人非物亦非。","dynasty":"宋代","title":"西湖二首其二"}
{"author":"高翥","content":"□□□□□□□，□□□□□□□。更有诗人穷似我，夜深来共纸衾眠。","dynasty":"宋代","title":"同周晋仙夜宿"}
{"author":"高翥","content":"少妇挼蓝旋染裙，大儿敲葛自浆巾。新摘摘，笑欣欣，相唤相呼看赛神。","dynasty":"宋代","title":"秋日田父辞二首其二"}
{"author":"高翥","content":"开门遣蛮童，买花供铜佛。春风随花来，为我一披拂。风和花气清，下帘休放出。回施佛因果，供此老诗骨。","dynasty":"宋代","title":"闲居杂兴三首其一"}
{"author":"高翥","content":"韶光催去太无情，只为东君去住轻。虽欲迟留芳径里，如何禁得杜鹃声。桐花快落春风老，梅子微酸晚雨晴。从此嬉游时节少，不须日日报诗成。","dynasty":"宋代","title":"春暮"}
{"author":"高翥","content":"江南春尽尚春寒，添尽征衣独掩关。日暮酒醒闻谢豹，所思多在水云间。","dynasty":"宋代","title":"春怀"}
{"author":"高翥","content":"晓上篮舆出宝坊，野塘山路尽春光。试穿松影登平陆，已觉锺声在上方。草色溪流高下碧，菜花杨柳浅深黄。杖藜切莫匆匆去，有伴行春不要忙。","dynasty":"宋代","title":"晓出黄山寺"}
{"author":"高翥","content":"旋买扁舟载一翁，片帆吹下夕阳东。西风欲织江头锦，催染秋林叶叶红。","dynasty":"宋代","title":"秋日"}
{"author":"高翥","content":"庭草衔秋自短长，悲蛩传响答寒螀。豆花似解通邻好，引蔓殷勤远过墙。","dynasty":"宋代","title":"秋日"}
{"author":"高翥","content":"独客飘然物外游，江南江北总宜秋。芭蕉昨夜缘何事，和雨和风作许愁。","dynasty":"宋代","title":"秋日"}
{"author":"高翥","content":"萧然一室坐清虚，又见西风到客居。老去身心便懒惰，人来情意任亲疏。从僧借地秋移菊，与佛分镫夜读书。幽事复为行计夺，去留端的合何如。","dynasty":"宋代","title":"八月旦日永定寺作"}
{"author":"高翥","content":"萧萧高冢占云根，故老相传太白坟。白骨定随风月冷，青山长共姓名存。平生出处犹如见，一死浮沈异所闻。客子开元书记后，故来浇酒些清魂。","dynasty":"宋代","title":"拜李谪仙墓"}
{"author":"高翥","content":"玉函香骨老云根，占断孤山水月村。荐菊泉清涵竹影，种梅地冷带苔痕。生前已自全名节，身后从谁问子孙。惟是年年寒食日，游人来与酹清尊。","dynasty":"宋代","title":"拜林和靖墓"}
{"author":"高翥","content":"和靖祠堂在半村，敬瞻遗像忆师门。洛中虽去名犹重，吴下曾来道益尊。言立岂徒规后学，书存端可识真源，瓣香再拜公应鉴，自愧传衣忝嫡孙。","dynasty":"宋代","title":"拜尹和靖先生墓"}
{"author":"高翥","content":"结屋离黄道，开门对白沙。一庄千古月，三径四时花。客至旋沽酒，身闲自煮茶。相闻虫鸟外，不复听喧哗。","dynasty":"宋代","title":"卜居"}
{"author":"高翥","content":"采石兴亡地，声名宇宙齐。山眉间吴楚，江口折东西。今古多遗恨，英雄几噬脐。征尘何日尽，北望转悲凄。","dynasty":"宋代","title":"采石"}
{"author":"高翥","content":"夜宿曹娥浦，停舟是几更。闻钟知寺近，听舻信潮生。风向沙头起，天从柁尾明。梦回无意绪，两岸杜鹃声。","dynasty":"宋代","title":"曹娥浦泊舟"}
{"author":"高翥","content":"鲸海中流地，龙峰小洞天。亭高先得月，树老久忘年。大士居邻境，闲僧指便船。若为风浪息，更结补陀缘。","dynasty":"宋代","title":"昌国县普济寺小亭"}
{"author":"高翥","content":"古县沧浪外，精蓝缥缈间。木枯曾阅世，龙老解分山。鸟道秋迷迹，禅房昼掩关。诗成游子去，流水自潺潺。","dynasty":"宋代","title":"常熟县破山寺"}
{"author":"高翥","content":"近来唯一食，树下掩禅扉。落日寒山磬，多年坏衲衣。白须长更剃，青霭远还归。仍说游南岳，经行是息机。","dynasty":"宋代","title":"崇圣寺斌公房"}
{"author":"高翥","content":"二月寒犹在，春云湿未开。洒窗终夜雨，发轫数声雷。荠麦绿生腊，棠梨红拆腮。西湖花事动，从此日裴回。","dynasty":"宋代","title":"初闻雷声"}
{"author":"高翥","content":"尽将家具载轻舟，来往长江春复秋。三世儿孙居柁尾，四方知识会沙头。老翁晓起占风信，少妇晨妆照水流。自笑此生漂泊甚，爱渠生理付浮悠。","dynasty":"宋代","title":"船户"}
{"author":"高翥","content":"料峭东风破客衣，春寒不比腊前时。绝怜墙角樱桃树，全似梅花雪后枝。","dynasty":"宋代","title":"春寒"}
{"author":"高翥","content":"积雪才收云尽归，长空一色碧琉璃。日移帘影临书案，风飐瓶花落研池。巢燕学飞犹恋母，笼鸡得食旋呼儿。眼看景物关情甚，喜为新晴赋此诗。","dynasty":"宋代","title":"春霁"}
{"author":"高翥","content":"楼头上马苦匆匆，百计相留无计从。正好看花郎却去，江边春色为谁浓。","dynasty":"宋代","title":"春情四首"}
{"author":"高翥","content":"天涯海角水云宽，人在吴头楚尾间。弹彻箜篌难寄恨，海棠庭院独凭阑。","dynasty":"宋代","title":"春情四首"}
{"author":"高翥","content":"深院沈沈照落晖，宝香熏彻旧时衣。一春行乐谁为伴，羞见花前蛱蝶飞。","dynasty":"宋代","title":"春情四首"}
{"author":"高翥","content":"斗草归来上玉阶，香尘微涴合欢鞋。全筹赢得无人赏，依旧春愁自满怀。","dynasty":"宋代","title":"春情四首"}
{"author":"高翥","content":"人缘白石溯清溪，手剥苍苔认旧题。春色满山归不去，柝桐花裹画眉啼。","dynasty":"宋代","title":"春日北山二首"}
{"author":"高翥","content":"插花吹笛两山中，桃李尊前日日同。待得马头飞絮满，更来沽酒看残红。","dynasty":"宋代","title":"春日北山二首"}
{"author":"高翥","content":"乘兴行新路，凝情独老翁。马蹄春草上，人影夕阳中。飞絮沿湖白，残花染浪红。晚归云气合，双桨破空蒙。","dynasty":"宋代","title":"春日湖上"}
{"author":"高翥","content":"清波门外放船时，尽日轻寒恋客衣。花下笑声人共语，柳边樯影燕初飞。晓风不定棠梨瘦，夜雨相连荠麦肥。最忆故山春更好，夜来先遣梦魂归。","dynasty":"宋代","title":"春日湖上"}
{"author":"高翥","content":"人间闲日月，春后乍晴阴。半夜雨声急，一溪流水深。鸟啼花自发，诗就客能吟。短策西湖路，幽芳信意寻。","dynasty":"宋代","title":"春日即事"}
{"author":"高翥","content":"檐铃奏曲响珊珊，尽日重门不启关。多插瓶花供宴坐，为渠消受一春閒。","dynasty":"宋代","title":"春日杂兴二首"}
{"author":"高翥","content":"春归门巷静深深，老去无情不强吟。风絮入帘晴昼永，自烧香饼试花沈。","dynasty":"宋代","title":"春日杂兴二首"}
{"author":"高翥","content":"小窗兀兀守更残，案上诗书亦懒观。频翦烛花听夜雨，尽垂帘影隔春寒。破除梦幻从头了，安置身心向下看。老子静中消日月，全然不似客长安。","dynasty":"宋代","title":"春夜"}
{"author":"高翥","content":"高阁临江可契心，兴来时得一登临。山云蒲树重重合，野水汀蒲日日深。鸦背夕阳供晚哺，蝉迎凉吹试秋吟。倚阑尽见诸峰出，如对风流李翰林。","dynasty":"宋代","title":"登九华楼"}
{"author":"高翥","content":"忠言历历未曾行，尽载图书出帝城。余子但知才可忌，先生当以去为荣。门阑竹石关心久，部曲溪山照眼明。长啸归欤莫怊怅，浙江风定自潮平。","dynasty":"宋代","title":"丁卯冬送方岩"}
{"author":"高翥","content":"江上凝冰约水痕，门前残雪缀溪云。杖藜独立梅梢月，成就清寒到十分。","dynasty":"宋代","title":"冬日即事"}
{"author":"高翥","content":"惯将双手托虚空，岁事虽穷道不穷。身健不知行路远，心安还与在家同。客携酒至一樽绿，兄寄书来三印红。看罢兄书斟客酒，闲愁无事置胸中。","dynasty":"宋代","title":"冬日书怀用正甫韵"}
{"author":"高翥","content":"尽日度仙霞，西风吹鬓华。乍寒抛白苧，临晚见黄花。山险全无路，溪晴半是沙。岭头逢宿处，斜月带栖鸦。","dynasty":"宋代","title":"度仙霞岭"}
{"author":"高翥","content":"小立晴江上，潮生落照边。晚花低映水，春草暗迷烟。燕子飞官驿，鸥群引客船。关情南浦别，相对独依然。","dynasty":"宋代","title":"渡钱塘"}
{"author":"高翥","content":"一带青山欲尽头，精蓝深处着危楼。下无余地容车马，上有重檐接斗牛。鸦落野田长趁晚，雁沉烟渚最宜秋。江南好景从来少，北望空多故国愁。","dynasty":"宋代","title":"多景楼"}
{"author":"高翥","content":"历寂黄花老涧傍，不因风雨减清芳。从教衰谢随秋草，到了能全晚节香。","dynasty":"宋代","title":"涧傍菊花"}
{"author":"高翥","content":"家住清江江上村，江云山影自平分。几回早起开门看，不见青山见白云。","dynasty":"宋代","title":"江居晓咏"}
{"author":"高翥","content":"山拥中流翠作堆，四围竹树郁崔嵬。殿前云向檐牙出，门外潮从海口来。乞食僧归斋鼓动，打碑人去渡船开。焦公羽化将古迹，付与瞿昙亦壮哉。","dynasty":"宋代","title":"焦山"}
{"author":"高翥","content":"荆棘丛中数点春，春云熊度月精神。依然竹屋茅檐下，靓女盈盈不嫁人。","dynasty":"宋代","title":"荆棘中见梅花"}
{"author":"高翥","content":"静对炉烟一缕霞，谢天成就澹生涯。安排瓦砚临章草，收拾瓮瓶插郑花。莫问家储无担石，休嫌人事似团沙。三杯竟醉醒时晚，卧看春云送日斜。","dynasty":"宋代","title":"静对"}
{"author":"高翥","content":"白白黄黄自岁寒，诗人但作菊花看。牡丹茉莉非吾事，自是时人被眼瞒。","dynasty":"宋代","title":"菊花"}
{"author":"高翥","content":"亲向东篱手自栽，夕阳小径重徘徊。花应得似人乖角，过了重阳烂熳开。","dynasty":"宋代","title":"菊花"}
{"author":"高翥","content":"爱花千古说渊明，肯把秋光不似春。我重此花全晚节，賸栽三径伴閒身。","dynasty":"宋代","title":"菊花"}
{"author":"高翥","content":"早知花木今无主，不把丰碑累放翁。","dynasty":"宋代","title":"句"}
{"author":"高翥","content":"浅碧池塘连路口，淡黄杨柳护檐牙。旧时岁岁春风裹，长见君王出看花。","dynasty":"宋代","title":"聚景园口号二首"}
{"author":"高翥","content":"千尺悬崖巨浪撞，危亭高峙对微茫。远峰凝黛双蛾澹，流水连云一带长。日落江容难可尽，天寒山色不成妆。停舟欲试登临眼，北望青烟欲断肠。","dynasty":"宋代","title":"蛾眉亭"}
{"author":"高翥","content":"乱花飞絮趁长髯，来访西湖竹裹庵。行尽白云三十里，诗人又在白云南。","dynasty":"宋代","title":"访铦朴翁不遇二首"}
{"author":"高翥","content":"乘兴寻僧入翠微，山中无限野蔷薇。主人不见从谁赏，折得繁枝自插归。","dynasty":"宋代","title":"访铦朴翁不遇二首"}
{"author":"高翥","content":"青铜留着布囊中，去谒人间小卧龙。久欲共君谋一醉，有钱却又不相逢。","dynasty":"宋代","title":"访诸葛练师不遇"}
{"author":"高翥","content":"古井梧桐老，平田{左禾右罢}稏收。鸡豚百里社，砧杵十分秋。乾鹊催归兴，寒蝉唤客愁。衔杯忆霜蟹，沙尾暮停舟。","dynasty":"宋代","title":"富阳县秋日"}
{"author":"高翥","content":"人事日纷纷，不知春已分。问梅成绿叶，看杏落红云。燕向晴空语，蛙从夜静闻。感时伤老大，孤坐对炉熏。","dynasty":"宋代","title":"感春"}
{"author":"高翥","content":"漂泊南州又过年，恰如杜子客鄜川。酒堪度日难为醉，诗怕伤时未可传。店舍无烟兵火后，街坊有月试灯前。荒凉古驿闻吹笛，老泪纵横落枕边。","dynasty":"宋代","title":"感怀二首"}
{"author":"高翥","content":"行遍千山复万山，不应蜀道若为难。数茎发向殊方白，一寸心从故国丹。弓软臂无三斗力，杯深量欠十分宽。粗豪到了非吾事，只盍家居度岁寒。","dynasty":"宋代","title":"感怀二首"}
{"author":"高翥","content":"淡黄越纸打残碑，尽是先皇御赐诗。白发内人和泪读，为曾亲见写诗时。","dynasty":"宋代","title":"恭跋思陵宕翰拓本卷后"}
{"author":"高翥","content":"雪后骑驴行步迟，孤山何似灞桥时。近来行辈无和靖，见说梅花不要诗。","dynasty":"宋代","title":"孤山雪后"}
{"author":"高翥","content":"轻烟终日锁楼台，细雨丝丝半湿苔。杜宇一声青嶂外，溪流时送落花来。","dynasty":"宋代","title":"晚春即事"}
{"author":"高翥","content":"胜地从来迹易陈，东坡日月久尤新。小桥曾压归时雪，老柳长摇别后春。城郭寥寥怀旬鹤，江山历历见斯人。客生较晚空惆怅，梦想陈潘结旧邻。","dynasty":"宋代","title":"雪堂"}
{"author":"高翥","content":"天柱峰高逼太清，灵岩端足擅高名。人间有石皆奴仆，天下无山可弟兄。樵径雪深多虎迹，清溪风暖尽猿声。客身元是山林种，见此如何不动情。","dynasty":"宋代","title":"灵岩寺"}
{"author":"高翥","content":"醉眼横斜看菊枝，又成客裹过佳期。去年行路犹持酒，今日登高懒赋诗。老泪怕从衣袖见，闲情但有帽檐知。阿髯故国才归得，岁岁须来举一巵。","dynasty":"宋代","title":"蕺山登高"}
{"author":"高翥","content":"弄罢江潮晚入城，红旗飐飐白旗轻。不因会吃翻头浪，争得天街鼓乐迎。","dynasty":"宋代","title":"看弄潮回"}
{"author":"高翥","content":"当妇挼蓝旋染裙。大儿敲葛自浆巾。新摘摘，笑欣欣。相唤相呼看赛神。","dynasty":"宋代","title":"秋日田父辞"}
{"author":"高翥","content":"开门遣蛮童，买花供铜佛。春风随花来，为我一披佛。风和花气清，下帘休放出。回施佛因果，供此老诗骨。","dynasty":"宋代","title":"闲居杂兴三首"}
{"author":"高翥","content":"一带青山欲尽头，精蓝深处着危楼。下无余地容车马，上有重檐接斗牛。鸦落野田长趁晚，雁沉烟渚最宜秋。江南好景从来少，北望空多故国愁。","dynasty":"宋代","title":"多景楼"}
{"author":"高翥","content":"老鹤无踪野鸭飞，鸣琴声里画船归。伤心旧日经行地，不独人非物亦非。","dynasty":"宋代","title":"西湖二首其二"}
{"author":"高翥","content":"小楼终日脱冠巾，白发萧疏不受尘。虽是客身犹足乐，苦无世累未为贫。家书远寄凭游子，邸报频看念故人。自叹此心清似水，为他閒事恼天真。","dynasty":"宋代","title":"小楼"}
{"author":"高翥","content":"竹影参差临断岸，花阴历寂浸清流。游人难到阑干角，尽日垂杨盖御舟。","dynasty":"宋代","title":"聚景园口号二首"}
{"author":"高翥","content":"弄罢江潮晚入城，红旗飐飐白旗轻。不因会吃翻头浪，争得天街鼓乐迎。","dynasty":"宋代","title":"看弄潮回"}
{"author":"高翥","content":"客枕眠僧舍，巍然鹤发翁。事如前日异，心与少年同。一夜送春雨，五更临晓风。梦回思往事，愁在不言中。","dynasty":"宋代","title":"客枕"}
{"author":"高翥","content":"老来浑不爱春游，来对兰亭烂熳秋。亭下水非当日曲，山前竹似旧时修。二三客子因怀古，八百余年续胜流。试与山灵论往事，不知还肯点头不。","dynasty":"宋代","title":"兰亭"}
{"author":"高翥","content":"垂头终日坐当门，两臂苍龙隐墨纹。笑捻白须传阵法，手摊黄纸说君恩。中年主帅皆为鬼，晚岁虞兵见领军。每劝儿孙学刀箭，解衣教看旧瘢痕。","dynasty":"宋代","title":"老将"}
{"author":"高翥","content":"自小在行伍，得官因用兵。筹边头发竖，入阵骨毛轻。战马惜如命，宝刀都有名。酒酣常骂坐，嫌客话升平。","dynasty":"宋代","title":"李将"}
{"author":"高翥","content":"腻玉肌肤碧玉房，累累波面趁红芳。坐忘佛土三生梦，来结人间一夏凉。青子绽时仙裳湿，绿包分处蜜脾香。尊前笑摘酬风露，犹记西湖古柳傍。","dynasty":"宋代","title":"莲实"}
{"author":"高翥","content":"灵鹫名山万古名，几回无事绕廓行。殿前流水晴犹急，塔上春云晚自生。鹤傍经床听梵语，鸟窥斋钵候钟声。我来借得团蒲坐，归去閒眠梦亦清。","dynasty":"宋代","title":"灵鹫寺"}
{"author":"高翥","content":"天柱峰高逼太清，灵岩端足擅高名。人间有石皆奴仆，天下无山可弟兄。樵径雪深多虎迹，清溪风暖尽猿声。客身元是山林种，见此如何不动情。","dynasty":"宋代","title":"灵岩寺"}
{"author":"高翥","content":"宋祖高台山上头，三閒破屋蔽层丘。离离荒草迷行殿，漠漠寒沙拥故洲。塔影远招孤客恨，江声长替古人愁。题诗自旧知多少，清绝难磨许郢州。","dynasty":"宋代","title":"凌歊台"}
{"author":"高翥","content":"西风来几日，荷柳早衰容。百感闻秋笛，孤吟答晚锺。事能如意少，酒不教愁浓。忆著莼鲈美，家山隔几重。","dynasty":"宋代","title":"隆兴借东湖驿度夏杂题"}
{"author":"高翥","content":"沿路梅花管送迎，庐山初别雪初晴。若无急事相驱役，有酒人家便不行。","dynasty":"宋代","title":"庐山道中"}
{"author":"高翥","content":"门径萧然独自居，入无给侍出无车。江湖故旧音尘绝，里巷游从酒盏疏。豪举已抛三尺剑，神交惟有一床书。吾兄折发家空谷，岁晚灯前最忆渠。","dynasty":"宋代","title":"门径"}
{"author":"高翥","content":"破屋三间书五车，一翁醉发老沙沙。萧墙甚窄难栽竹，草地虽平不种花。井浅自能供日用，楼高谁怕被云遮。过门人间何人住，题扇桥西百姓家。","dynasty":"宋代","title":"破屋"}
{"author":"高翥","content":"一枕新凉供醉眠，觉来风物已凄然。山云带雨重重合，宫树鸣秋叶叶颠。满进一杯酬好节，休看两鬓换流年。双星回施痴儿等，客我长斋绣佛前。","dynasty":"宋代","title":"七夕"}
{"author":"高翥","content":"望诗十步九回头，目断江山望未休。所幸临行曾举似，仅能记忆可遮羞。碧云漏日村村雨，红树吟风叶叶秋。不见夜光生歇处，客身却恨欠迟留。","dynasty":"宋代","title":"潜夫约中途遣诗相送至江山无耗寄诗督之"}
{"author":"高翥","content":"自从闽峤至延平，试问归涂第几程。人向烟岚深处出，鸟依云树密边鸣。润沾破屐春泥滑，寒入征衫晓雨晴。多谢山家插杨柳，报侬今日是清明。","dynasty":"宋代","title":"清明日延平道上"}
{"author":"高翥","content":"自在嬉游遍四方，不曾孤负独春光。醉眠芳草衣裳冷，笑嚼名花齿颊香。既是烟霞令久任，岂应风月断来章。故人尚有閒情不，相伴湖边举一觞。","dynasty":"宋代","title":"清明日约宋正甫黄行之兄弟为东湖之集"}
{"author":"高翥","content":"面皮如铁鬓如丝，依旧粗豪似向时。嗜酒更拚三日醉，看花因费一春诗。生前富贵谁能必，身后声名我不知。且趁酴釄对醽醁，共来相与一伸眉。","dynasty":"宋代","title":"清明日招社友"}
{"author":"高翥","content":"僧閒甘寂寞，寺古绝纷华。鸟摘过墙枣，猿争守树樝。雨多溪没井，藤老蔓缘笆。莫坐庭前石，怕伤苔藓花。","dynasty":"宋代","title":"秋日入无量院"}
{"author":"高翥","content":"啄黍黄杂没骨肥，绕篱绿橘缀枝垂。新酿酒，旋裁衣，正是昏男嫁女时。","dynasty":"宋代","title":"秋日田父辞二首"}
{"author":"高翥","content":"乍晴沙路软於尘，新看芒鞋更可人。谁道秋山不宜客，桂花多处胜行春。","dynasty":"宋代","title":"秋山散步"}
{"author":"高翥","content":"江头风叶舞低回，催得浓云顷刻开。万里碧天红日晚，数声新雁送寒来。","dynasty":"宋代","title":"秋晚即事"}
{"author":"高翥","content":"数声新雁夜初长，晓起开门衣袂凉。篱菊褪黄秋兴懒，瓦沟财试一痕霜。","dynasty":"宋代","title":"秋兴"}
{"author":"高翥","content":"老去无心世事轻，但从景物略关情。晓看雁阵惊秋晚，夜听鹤声知月明。石鼎煮茶论水品，土墙题字记花名。出门更自有真乐，閒向通衢稳步行。","dynasty":"宋代","title":"秋兴"}
{"author":"高翥","content":"老去惊秋白发添，不禁凉吹逼疏帘。楼高幸自蛩声远，争奈梧桐又傍檐。","dynasty":"宋代","title":"秋夜"}
{"author":"高翥","content":"小屏相对两眉攒，长夜迢迢不肯残。鼠向镫前窥坐卧，人从梦裹说悲欢。故山无计行秋晚，客路从谁守岁寒。留得浊醪相慰藉，酒肠犹喜十分宽。","dynasty":"宋代","title":"秋夜"}
{"author":"高翥","content":"明灭孤镫缥缈香，沈沈更漏隔宫墙。秋风倦客家千里，夜雨怀人天一方。世事从他多锄鋙，生涯如我亦凄凉。亟须唤酒消长夜，休梦黄华绕涧傍。","dynasty":"宋代","title":"秋夜书怀"}
{"author":"高翥","content":"冉冉日将莫，萧萧秋欲残。浮云低阁雨，宿霭密藏山。扇觉轻蒲重，衣嫌细葛单。更交一寒暑，精进独衰颜。","dynasty":"宋代","title":"秋阴"}
{"author":"高翥","content":"三间官屋老湖滨，孺子名声日日新。下榻本非天上事，后人空自愧前人。","dynasty":"宋代","title":"孺子祠堂"}
{"author":"高翥","content":"荒林依约旧山门，秋草离离故迹存。双瀑有声传宿雨，一龛无地住闲云。蜗沿坏壁丹青古，龟负残碑字画昏。三叹废兴谁可问，乱鸦鸣噪自成群。","dynasty":"宋代","title":"三峰废寺"}
{"author":"高翥","content":"倦游华发冷萧骚，长夏来登三峡桥。山吐湿云何日尽，溪流冻雪几时消。陆公泉在犹堪汲，五老峰高不易招。客子倚栏思羽化，未仙衣袂已飘飘。","dynasty":"宋代","title":"三峡桥"}
{"author":"高翥","content":"万枝松裹一篝镫，知是山房第几层。静夜数声清磬响，上方应有诵经僧。","dynasty":"宋代","title":"僧房夜坐"}
{"author":"高翥","content":"杜鹃声裹桐花落，山馆无人昼掩扃。老去未能忘结习，自调浓墨写黄庭。","dynasty":"宋代","title":"山堂即事"}
{"author":"高翥","content":"篮舆破晓入山家，独木桥低小径斜。屋角尽悬牛蒡菜，篱根多发马兰花。主人一笑先呼酒，劝客三杯便当茶。我已经年无此乐，为怜身久在京华。","dynasty":"宋代","title":"山行即事"}
{"author":"高翥","content":"落尽桐花春已休，过墙新竹箨初抽。山行步步黄泥滑，小立溪桥听雨鸠。","dynasty":"宋代","title":"山行即事二首"}
{"author":"高翥","content":"卷地东风晚更狂，樱桃吹子落泥墙。溪云自为催诗黑，忙杀条桑窈窕娘。","dynasty":"宋代","title":"山行即事二首"}
{"author":"高翥","content":"封章字少纳忠多，袖疏前陈无奈何。但得中天行日月，不愁平地起风波。台官论罪终投笔，山贼闻名亦倒戈。惆怅脊梁如铁硬，天胡忍使閟山河。","dynasty":"宋代","title":"山中哭复斋"}
{"author":"高翥","content":"江亭如倚钓鱼矶，面面云檐势欲飞。西望汀洲依白鹭，东连巷陌接乌衣。六朝更代人何在，千古兴亡事总非。客子独怜风影好，倚阑长是欲忘归。","dynasty":"宋代","title":"赏心亭"}
{"author":"高翥","content":"自从清晓至黄昏，閒坐閒眠深闭门。犹子雨中来息担，老夫镫下起开樽。故山坟墓何人守，旧宅园亭几处存。问答恍然如隔世，若非沈醉定消魂。","dynasty":"宋代","title":"舍侄来"}
{"author":"高翥","content":"漾漾池塘碧染衣，阴阴草树绿成围。江村寂寞春归后，一点杨花不见飞。","dynasty":"宋代","title":"首夏"}
{"author":"高翥","content":"将身托战争，世事百无情。相对生离别，浑如落叶轻。","dynasty":"宋代","title":"戍妇吟二首"}
{"author":"高翥","content":"辞家出戍边，北望隔青烟。怕作沙场梦，秋宵不敢眠。","dynasty":"宋代","title":"戍妇吟二首"}
{"author":"高翥","content":"庙自何年立，门深昼不扃。寒藤扶坏壁，秋草带疏棂。溪接东西碧，山分远近青。老巫逢客至，谩说有神灵。","dynasty":"宋代","title":"松溪庙"}
{"author":"高翥","content":"老去情怀怕别离，年来不作送行诗。人前举似终难信，问着垂杨便可知。","dynasty":"宋代","title":"送别"}
{"author":"高翥","content":"浮利浮名挽不来，故山归去恰春回。马兰旋摘和菘煮。枸杞新生傍菊栽。庭树夜留山鸟宿，洞门早为野支开。明年我亦天台寺，相伴芒鞋蹋古苔。","dynasty":"宋代","title":"送刘允叔主簿归山中"}
{"author":"高翥","content":"小泊囊山古化城，山林端足擅高名。楼台影外秋风老，锺磬声中夜气清。客子情怀宜淡薄，主人言语亦分明。只应海月堂前境，从此江胡有梦成。","dynasty":"宋代","title":"宿囊山寺"}
{"author":"高翥","content":"萧寺经行无尽情，倚阑长是眼增明。溪因宿雨十分急，山为凝寒一味清。竹外飞花随晚秋，树头幽鸟试春声。重来又是明年事，临出门犹款款行。","dynasty":"宋代","title":"岁除登岝崿山精舍"}
{"author":"高翥","content":"叹息闲身不自如，长年借屋客中居。事多只为人情熟，贫甚还因世法疏。兄弟候归应有梦，交游散去更无书。攒心万感争催老，白发萧骚欲满梳。","dynasty":"宋代","title":"叹息"}
{"author":"高翥","content":"庆娘颦翠眉，春瘦怯罗衣。笑问采花蝶，如何成对飞。","dynasty":"宋代","title":"题二小姬扇二首"}
{"author":"高翥","content":"湘湘未识羞，独坐抱箜篌。贪学耆婆舞，抬身拜部头。","dynasty":"宋代","title":"题二小姬扇二首"}
{"author":"高翥","content":"信天巢小仅容身，中有图书障俗尘。不与世争闲意气，且随时养老精神。破铛安稳齐钟鼎，短褐参差比缙绅。渴饮三杯饥二饭，主人日用未为贫。","dynasty":"宋代","title":"题信天巢集"}
{"author":"高翥","content":"蔡岭桑麻地，曹家桃李庄。溪流春水滑，梅度晚风香。竹屋解留客，笋舆休俶装。平生看花法，不学蜜蜂忙。","dynasty":"宋代","title":"天台曹园"}
{"author":"高翥","content":"万壑千岩非浪闻，十峰双涧不须论。袈裟旋化空王服，宫殿曾招帝子魂。山向马头回禹穴，溪分燕尾入云门。秋行既了登临愿，草草题诗对绿尊。","dynasty":"宋代","title":"天衣寺"}
{"author":"高翥","content":"地胜秋清人欲仙，倚阑时节月初圆。不知寺在烟霞表，但觉身临星斗边。宝墨旧归天上去，高名今向世间传。登临莫作匆匆会，去后重来又几年。","dynasty":"宋代","title":"天章寺"}
{"author":"高翥","content":"念念思归身欲翰，旧题无暇遍寻看。故人尽入黄泉路，远客空登乌石山。休起痴心乘九鲤，莫劳病眼望三韩。神仙未必知吾事，道在何妨两鬓斑。","dynasty":"宋代","title":"同刘潜夫登乌石山望海有怀方孚若柯东海栋复"}
{"author":"高翥","content":"□□□□□□□，□□□□□□□。更有诗人穷似我，夜深来共纸衾眠。","dynasty":"宋代","title":"同周晋仙夜宿"}
{"author":"高翥","content":"投老才营一把茅，前临官路后林坳。最宜鸡犬无邻舍，好放牛羊有近郊。春韭采来胜市食，秋鲈留取续山肴。吾庐谁道难寻觅，古树排门尽鹊巢。","dynasty":"宋代","title":"投老"}
{"author":"高翥","content":"忧世心劳鬓易斑，笑颦还与世相关。秋霜烈日君臣际，和气春风母子閒。学道期传千载统，献言先办一生閒。堂堂仰止人何在，独有名如不动山。","dynasty":"宋代","title":"挽陈复斋"}
{"author":"高翥","content":"相逢便拜十年兄，自此交游得尽情。草纸抄书传遁甲，竹筩沽酒命添丁。他时结屋期来往，今日登门隔死生。从此苕溪明月夜，小舟不复为君停。","dynasty":"宋代","title":"挽章朋举"}
{"author":"高翥","content":"轻烟终日锁楼台，细雨丝丝半湿苔。杜宇一声青嶂外，溪流时送落花来。","dynasty":"宋代","title":"晚春即事"}
{"author":"高翥","content":"寂寞梁朝寺，深廓十数閒。碑存知殿古，香冷觉僧残。断岸舟横浦，平坡树补山。休文如好在，依旧带围宽。","dynasty":"宋代","title":"乌镇普静寺寺沈休文故居也"}
{"author":"高翥","content":"无计留连日，争来断送春。落花终日雨，流水一溪云。山鸟呼名急，林梢著色新。诗成真谩兴，吾懒事因循。","dynasty":"宋代","title":"无计"}
{"author":"高翥","content":"独展罗衾无梦成，宝香熏彻转愁生。痴心不愿郎思妾，只愿郎今厌客情。","dynasty":"宋代","title":"无题二首"}
{"author":"高翥","content":"风竹萧萧淡月明，孤眠真个可怜生。不知昨夜相思梦，去到伊行是几更。","dynasty":"宋代","title":"无题二首"}
{"author":"高翥","content":"吴楚新岐路，江湖旧散人。放船来古县，沽酒供闲身。花卸一村雨，鸟啼千树春。野塘风卷地，无复见芳尘。","dynasty":"宋代","title":"无锡县春日"}
{"author":"高翥","content":"毋自欺斋清更严，斋中人物斗之南。七朝宰相得瞻仰，四海诗人交笑谈。古调喜听琴再弄，深杯休惜酒重添。玉堂今夜无宣唤，且与江湖作小参。","dynasty":"宋代","title":"毋自欺斋夜宴"}
{"author":"高翥","content":"拂晓官来簿录时，未曾吹彻玉参差。旁人不忍听鹦鹉，犹向金笼唤太师。","dynasty":"宋代","title":"吴山绝句"}
{"author":"高翥","content":"小艇沿湖看雪飞，正当骑马蹋春时。是谁乞与杨花舞，先占东风一月期。","dynasty":"宋代","title":"西湖春雪"}
{"author":"高翥","content":"浅水摇船冷戛沙，平林暝色接栖鸦。湖边老树垂垂白，半是梅花半雪花。","dynasty":"宋代","title":"西湖二首"}
{"author":"李义山","content":"夏初临，春正满，花事在红药。一阵光风，香雾喷珠箔。画堂旧日张家，梦中玉燕，早拂晓、飞来帘幕。酒深酌。曾记走马长安，功名戏樊郭。螺浦如杯，豪气怎生著。直须用了圮编，封侯万户，却归共、赤松翁约。","dynasty":"宋代","title":"祝英台近·夏初临"}
{"author":"李义山","content":"老气棱棱未易攀，谊襟凛凛可廉顽。瘦筇只为江湖上，诗卷傍行天地间。社风雨花春正好，酒垆山屐梦相关。夔州已浚花绳削，今度编成不要删。","dynasty":"宋代","title":"题式之诗卷后"}
{"author":"李义山","content":"云本无心悦者谁，华阳去后少人知。欲分半席无因到，一片飞来是觅诗。","dynasty":"宋代","title":"题梅山云悦楼"}
{"author":"李义山","content":"瀛洲拟岘屡凭栏，不得江山四面看。欲识青云奇绝处，碧天无际裹峰峦。","dynasty":"宋代","title":"青云峰"}
{"author":"焦竑","content":"山下几家茅屋，村中千树梅花。藉草持壶燕坐，隔林敲石煎茶。","dynasty":"明代","title":"灵谷寺梅花坞六首"}
{"author":"焦竑","content":"檐卜林东短墙，曾开宝地齐梁。初春老树花发，深涧无人水香。","dynasty":"明代","title":"灵谷寺梅花坞六首"}
{"author":"焦竑","content":"一枝初出岩阿，看尽千林未多。天女知空结习，散花不碍维摩。","dynasty":"明代","title":"灵谷寺梅花坞六首"}
{"author":"焦竑","content":"二十四番风信，四百八寺楼台。何似草堂梅燕，同人先探春回。","dynasty":"明代","title":"灵谷寺梅花坞六首"}
{"author":"焦竑","content":"落落半横参月，溶溶尽洗铅华。盈盈湘浦解佩，脉脉萝村浣纱。","dynasty":"明代","title":"灵谷寺梅花坞六首"}
{"author":"焦竑","content":"西湖梦断人寂，东阁妆残月斜。襟解微闻芗泽，钿昏半卸檀霞。","dynasty":"明代","title":"灵谷寺梅花坞六首"}
{"author":"焦竑","content":"周原石鼓奇且綍，几年踪迹沈蓬莱。世遥几得睹拓本，残章断碣如琼瑰。何人辇载逾千里，至今照耀黄金台。河倾昆仑势曲折，雪压泰华高崔巍。蔡邕嵇康那足数，石经奔走洪都侪。回思共和历隋代，披荒斫古其谁哉。天昏地惨鬼夜哭，至宝欲出风云埋。韩韦博雅始一识，郑向搜索穷山隈。四百六字传青简，二千余载开苍苔。龙画旁分爪蟠互，虫书深刻神剪裁。求致太学竟不果，凤翔落莫空山崖。皇明文物迈前古，冲融雅颂相沿洄。辟雍横陈杂睟赩，庙堂胪列参樽罍。想见周王盛羽猎，从臣撰述皆奇才。声诗炳蔚垂日月，雕镂宛转回云雷。之罘山泐迹半扫，汉水鼎沈名已灰。岂知籀往迹自在，摩挲细读如谈诙。近传岣嵝碑更伟，青字赤石巨以魁。宣王雄俊神禹智，何异鼻祖于云来。神物出没两不偶，昔何掩翳今昭回。安得移之置一处，拿龙披凤心眼开。春风却立读万过，咎繇吉甫亲追陪。呜呼！咎繇吉甫常追陪。","dynasty":"明代","title":"石鼓歌"}
{"author":"焦竑","content":"梅花坐对天如水，月明千里人千里。莫上最高楼，长江生别愁。百年今夕会，且共樽前醉。明日又离歌，天涯奈尔何。","dynasty":"明代","title":"菩萨蛮"}
{"author":"焦竑","content":"西风吹袂弄新晴，月笼明，小梅横。席上孤琴、又作断肠声。人去青山衰草里，凭谁共，绕花行。强拈彩笔赋离情，忆平生，到深更。欲写年来、意思苦难成。但把深杯留客醉，知何日，笑相迎。","dynasty":"明代","title":"江神子"}
{"author":"焦竑","content":"檐卜林东短墙，曾开宝地齐梁。初春老树花发，深涧无人水香。","dynasty":"明代","title":"灵谷寺梅花坞六首其二"}
{"author":"殷遥","content":"寂历青山晚，山行趣不稀。野花成子落，江燕引雏飞。暗草薰苔径，晴杨扫石矶。俗人犹语此，余亦转忘归。","dynasty":"唐代","title":"春晚山行"}
{"author":"殷遥","content":"归心静对萤飞月，远梦长惊角满楼。","dynasty":"唐代","title":"句"}
{"author":"殷遥","content":"万里隤城在，三边虏气衰。沙填孤嶂角，烧断故关碑。马色经寒惨，雕声带晚悲。将军正闲暇，留客换歌辞。","dynasty":"唐代","title":"塞上"}
{"author":"殷遥","content":"君此卜行日，高堂应梦归。莫将和氏泪，滴著老莱衣。岳雨连河细，田禽出麦飞。到家调膳后，吟好送斜晖。","dynasty":"唐代","title":"送友人下第归省（一作刘得仁诗）"}
{"author":"殷遥","content":"风流与才思，俱似晋时人。淮月归心促，江花入兴新。云深沧海暮，柳暗白门春。共道官犹小，怜君孝养亲。","dynasty":"唐代","title":"送杜士瞻楚州觐省"}
{"author":"殷遥","content":"故人虽薄宦，往往涉清溪。凿牖对山月，褰裳拂涧霓。游鱼逆水上，宿鸟向风栖。一见桃花发，能令秦汉迷。","dynasty":"唐代","title":"友人山亭"}
{"author":"张元宗","content":"红尘白日长安路，马足车轮不暂闲。唯有茂陵多病客，每来高处望南山。","dynasty":"唐代","title":"望终南山"}
{"author":"张元宗","content":"胡马饮河洛，我家从此迁。今来独垂泪，三十六峰前。","dynasty":"唐代","title":"登景云寺阁"}
{"author":"李延寿","content":"　　人有负盐负薪者，同释重担息树阴。少时，且行，争一羊皮，各言藉背之物。久未果，遂讼于官。惠遣争者出，顾州纪纲曰：“以此羊皮可拷知主乎?”群下咸无答者。惠令人置羊皮席上，以杖击之，见少盐屑，曰：“得其实矣。”使争者视之，负薪者乃伏而就罪。","dynasty":"唐代","tags":"小学文言文，寓理，故事","title":"人有负盐负薪者"}
{"author":"吴激","content":"南朝千古伤心事，犹唱后庭花。旧时王谢、堂前燕子，飞向谁家。恍然一梦，仙肌胜雪，宫髻堆鸦。江州司马，青衫泪湿，同是天涯。","dynasty":"宋代","tags":"婉约，怀古，感伤","title":"人月圆·宴北人张侍御家有感"}
{"author":"吴激","content":"夜寒茅店不成眠，残月照吟鞭。黄花细雨时候，催上渡头船。鸥似雪，水如天，忆当年。到家应是，童稚牵衣，笑我华颠。","dynasty":"宋代","tags":"婉约，写景，游子，思乡","title":"诉衷情·夜寒茅店不成眠"}
{"author":"吴激","content":"会宁府遇老姬，善鼓瑟。自言梨园旧籍，因感而赋此。海角飘零。叹汉苑秦宫，坠露飞萤。梦里天上，金屋银屏。歌吹竞举青冥。问当时遗谱，有绝艺鼓瑟湘灵。促哀弹，似林莺呖呖，山溜泠泠。梨园太平乐府，醉几度春风，鬓变星星。舞破中原，尘飞沧海，飞雪万里龙庭。写胡笳幽怨，人憔悴、不似丹青。酒微醒。对一窗凉月，灯火青荧","dynasty":"金朝","tags":"抒情，思念，国家","title":"春从天上来·海角飘零"}
{"author":"吴激","content":"柳引青烟，花倾红雨，老来怕见清明。欲行还住，天气弄阴晴。是处吹箫巷陌，衫襟渍、春酒如饧。溪桥畔，涓涓流水，鸡犬静柴荆。高城。天共远，山遮望断，草唤愁生。等五湖烟景，今有谁争。凄断湘灵鼓瑟，写不尽、楚客多情。空惆怅，春闺梦短，斜月晓闻莺。","dynasty":"金朝","title":"满庭芳寄友人永乐大典一万四千三百八十一"}
{"author":"吴激","content":"千里伤春，江南三月，故人何处汀州。满簪华发，花鸟莫深愁。烽火年年未了，清宵梦，定绕林丘。君知否，人间得丧，一笑付文楸。幽州。山偃蹇，孤云何事，飞去还留。问来今往古，谁不悠悠。怪底眉间好色，灯花报、消息刀头。看看是，珠帘暮卷，天际识归舟。","dynasty":"金朝","title":"满庭芳永乐大典一万四千三百八十一寄字韵"}
{"author":"吴激","content":"射虎将军，钓鳌公子，骑鲸天上仙人。少年豪气，买断杏园春。海内文章第一，属车从、九九清尘。相逢地，岁云暮矣，何事又参辰。沾巾。云雪暗，三韩底是，方丈之滨。要远人都识，物外精神。养就经纶器业，结来看、开阖平津。应怜我，家山万里，老作北朝臣。","dynasty":"金朝","title":"满庭芳永乐大典一万四千三百八十一寄字韵"}
{"author":"吴激","content":"敞千门万户，瞰沧海、烂银盘。对沆瀣楼高，储胥雁过，坠露生寒。阑干。眺河汉外，送浮云、尽出众星乾。丹桂霓裳缥缈，似闻杂佩珊珊。长安底处高城，人不见，路漫漫。叹旧日心情，如今容鬓，瘦沈愁潘。幽欢。纵容易得，数佳期、动是隔年看。归去江湖一叶，浩然对影垂竿。","dynasty":"金朝","title":"木兰花慢中秋吴礼部诗话"}
{"author":"吴激","content":"晓溪烟曳缕。乍润入芳草，东风吹雨。桃花破冰渚。看葡萄东涨，孤舟掀舞。沿吴溯楚。记孤烟、相对夜语。到而今醉里，听打小窗，梦随双橹。羁旅馀生飘荡，地角天涯，故人何许。离肠最苦。思君意，渺南浦。会收身却向，小山丛桂，重寻林下旧侣。把千岩万壑云霞，暮年占取。","dynasty":"金朝","title":"瑞鹤仙寄友人永乐大典一万四千三百八十一"}
{"author":"吴激","content":"寂寂重寂寂，出门春草齐。晚芳犹着树，江涨欲平溪。山暝有时雨，村深何处鸡。远山缘底恨，故作傍人低。","dynasty":"金朝","title":"早春"}
{"author":"吴激","content":"闲云泄泄日晖晖，林斧溪舂响翠微。天气乍晴花满树，人家久住燕双飞。邻村社后容借酒，客舍新来未绽衣。遥忆东郊亭畔柳，归时相见亦依依。","dynasty":"金朝","title":"晚春言怀寄燕中知旧"}
{"author":"吴激","content":"江南春水碧于酒，客子往来船是家。忽见画图疑是梦，而今鞍马老风沙。","dynasty":"金朝","title":"题宗之家初序潇湘图"}
{"author":"吴激","content":"天接苍苍渚，江涵袅袅花。秋声风似雨，夜色月如沙。泽国几千里，渔村三两家。翻思杏园路，鞭袅帽檐斜。","dynasty":"金朝","title":"同儿曹赋芦花"}
{"author":"吴激","content":"穷巷无来辙，贫家有旧醅。窗明怜雪在，睡美觉春回。菜甲方齐拆，梅花亦半开。茅檐鸣好鸟，节物莫相催。","dynasty":"宋代","title":"穷巷"}
{"author":"吴激","content":"瘦梅如玉人，一笑江南春。照水影如许，怕寒妆未匀。花中有仙骨，物外见天真。驿使无消息，忆君清泪频。","dynasty":"宋代","title":"岁莫江南四忆其一"}
{"author":"吴激","content":"天南家万里，江上橘千头。梦绕阊门迥，霜飞震泽秋。秋深宜映屋，香远解随舟。怀袖何时献，庭闱底处愁。","dynasty":"宋代","title":"岁莫江南四忆其二"}
{"author":"吴激","content":"吴淞潮水平，月上小舟横。旋斫四腮鲙，未输千里羹。捣齑香不厌，照箸雪无声。几见秋风起，空悲白发生。","dynasty":"宋代","title":"岁莫江南四忆其三"}
{"author":"吴激","content":"平生把螯手，遮日负垂竿。浩渺渚田熟，青荧渔火寒。忆看霜菊艳，不放酒杯乾。比老垂涎处，糟脐个个团。","dynasty":"宋代","title":"岁莫江南四忆其四"}
{"author":"吴激","content":"旅食空弹铗，归休合挂冠。烟尘榆塞远，风雨麦秋寒。巢燕长如客，鸣蛙不属官。柴门江涨到，落日下渔竿。","dynasty":"宋代","title":"述怀"}
{"author":"吴激","content":"原野恍新沐，丰隆宁世情。鸟归林霭暝，楼射涧虹明。春草牛羊远，人家机杼鸣。惨舒长有命，谁复问阴晴。","dynasty":"宋代","title":"喜晴和张鲁瞻"}
{"author":"吴激","content":"雪射瑶阶月，春回玉女扉。云中三秀草，石上六铢衣。酒熟鹅儿色，身轻燕子飞。客槎还汎斗，谁解卜支机。","dynasty":"宋代","title":"国公女生日席上命赋"}
{"author":"吴激","content":"别久貌逾壮，道同心更亲。移居近韦杜，相对邈参辰。雪少似饶客，鸟喧知得春。归期淹几日，莫厌马蹄频。","dynasty":"宋代","title":"招赵资深拾遗"}
{"author":"吴激","content":"佳气犹能想郁葱，云间双阙峙苍龙。春风十里灞陵树，晓月一声长乐钟。小苑花开红漠漠，曲江波涨碧溶溶。眼前叠嶂青如画，借问南山共几峰。","dynasty":"宋代","title":"长安怀古"}
{"author":"吴激","content":"杏山松桧紫坡陀，湖面无风亦自波。绿鬓朱颜嗟老矣，落花啼鸟奈春何。诗人未必皆憔悴，世事从来有折磨。列坐流觞能几日，知谁对酒爱新鹅。","dynasty":"宋代","title":"过南湖偶成"}
{"author":"吴激","content":"岂有涓埃补盛明，强扶衰病厕豪英。夜窗灯火青相对，晓镜髭须白几茎。年去年来还似梦，江南江北若为情。石田茅舍君家近，借与林泉送此生。","dynasty":"宋代","title":"秋夜"}
{"author":"吴激","content":"锦里春风遍海棠，别时无计奈红芳。山中桃李浑疑晚，犹有残红断客肠。","dynasty":"宋代","title":"山中见桃花李花"}
{"author":"吴激","content":"日迟风暖燕飞飞，古柳高槐面翠微。卷上疏帘无一事，满池春水照蔷薇。","dynasty":"宋代","title":"宿湖城簿厅"}
{"author":"吴激","content":"一番瘦笋羽林枪，松架阴阴尽日凉。绕屋云烟无定态，连山草木有真香。","dynasty":"宋代","title":"偶成二首其一"}
{"author":"吴激","content":"蟹汤兔盏斗旗枪，风雨山中枕簟凉。学道穷年何所得，只工扫地与焚香。","dynasty":"宋代","title":"偶成二首其二"}
{"author":"吴激","content":"后园杂树入云高，万里长风夜怒号。忆向钱塘江上寺，松窗竹阁瞰秋涛。","dynasty":"宋代","title":"秋兴"}
{"author":"吴激","content":"张生鞍马客幽都，却笑灵光笔法粗。祗今白首风沙里，忆向江南见画图。","dynasty":"宋代","title":"张戡北骑"}
{"author":"吴激","content":"箕子朝鲜僻，蓬丘弱水宽。儒风通百粤，旧史记三韩。邑聚从衡接，民居质朴安。犹存古笾豆，兼用汉衣冠。兔颖家工缚，鲑腥俗嗜餐。骑兵腰玉具，府卫挟金丸。长袖鸢窥肉，都场狖挂竿。琴中蔡氏弄，指下祝家弹。主礼分庭抗，宾筵百拜难。渍橙粇酿旨，滋桂鹿脩乾。泼墨松如栉，隤墙石似丹。地偏先日出，天迫众山攒。鹏翼云帆远，羊肠石磴盘。由来异文轨，休讶变暄寒。事可资谈柄，谁能记笔端。聊将诗貌取，归作画图看。","dynasty":"宋代","title":"鸡林书事"}
{"author":"吴激","content":"暗蛩咽幽响，隙月漏微光。溪上风雨过，翛然有馀凉。病瘦鹤骨立，低垂不能翔。怀我中山兄，开经焚道香。猿啸耿清夜，钟鸣悠夕阳。商秋早晚至，梦寐松楸苍。","dynasty":"宋代","title":"病后寄开甫"}
{"author":"吴激","content":"轻舟弄素月，静夜横清涡。天风毛发乱，疏星灿明河。图经记父老，冥寞年岁多。渊沈三千丈，湛碧寒无波。微流带文藻，绝岸无柔莎。炯如帝鸿镜，可鉴不可磨。中蟠至神物，役使群蛟鼍。蜿蜿头角古，劲鬣谁敢劘。深宫照珠贝，颇费蚌与螺。何时葛陂竹，化作陶公梭。","dynasty":"宋代","title":"夜汎涡河龙潭"}
{"author":"吴激","content":"晓溪烟曳缕。乍润入芳草，东风吹雨。桃花破冰渚。看葡萄东涨，孤舟掀舞。沿吴溯楚。记孤烟、相对夜语。到而今醉里，听打小窗，梦随双橹。羁旅馀生飘荡，地角天涯，故人何许。离肠最苦。思君意，渺南浦。会收身却向，小山丛桂，重寻林下旧侣。把千岩万壑云霞，暮年占取。","dynasty":"宋代","title":"瑞鹤仙寄友人"}
{"author":"吴激","content":"海角飘零。叹汉苑秦宫，坠露飞萤。梦回天上，金屋银屏。歌吹竞举青冥。问当时遗谱，有绝艺、鼓瑟湘灵。促哀弹，似林莺呖呖，山溜泠泠。梨园太平乐府，醉几度春风，鬓变星星。舞破中原，尘飞沧海，风雪万里龙庭。写胡笳幽怨，人憔悴、不似丹青。酒微醒。对一窗凉月，灯火青荧。","dynasty":"宋代","title":"春从天上来会宁府遇老姬善鼓瑟自言梨园旧籍因感而赋此"}
{"author":"吴激","content":"谁挽银河，青冥都洗，故教独步苍蟾。露华仙掌，清泪向人沾。画栋秋风袅袅，飘桂子、时入疏帘。冰壶里，云衣雾鬓，掬水弄春纤。厌厌成胜赏，银槃拨汞，宝鉴披奁。待不放，楸梧影转西檐。坐上淋漓醉墨，人人看、老子掀髯。明年会，清光未减，白发也休添。","dynasty":"宋代","title":"满庭芳"}
{"author":"吴激","content":"书剑忆游梁。当时事、底处不堪伤。兰楫嫩漪，向吴南浦，杏花微雨，窥宋东墙凤。城外燕随青步障，丝惹紫游缰。曲水古今，禁烟前后，莫云楼阁，春草池塘。回首断回肠，年芳但如雾，镜发成霜。独有蚁尊陶写，蝶梦悠飏。听出塞琵琶，风沙淅沥，寄书鸿雁，烟月微茫。不似海门潮信，能到浔阳。","dynasty":"宋代","title":"风流子"}
{"author":"吴激","content":"春风蜀栈青山尽，晓日秦川绿树平。","dynasty":"宋代","title":"句其一"}
{"author":"吴激","content":"烟拂柳梢留淡白，云蒸山腹出深青。","dynasty":"宋代","title":"句其二"}
{"author":"吴激","content":"山侵平野高低树，水接晴空上下星。","dynasty":"宋代","title":"句其三"}
{"author":"吴激","content":"玉座烟霞春寂寂，石坛星斗夜苍苍。","dynasty":"宋代","title":"句其四"}
{"author":"吴激","content":"手版西山聊复尔，角巾东第定何时。","dynasty":"宋代","title":"句其五"}
{"author":"吴激","content":"竹院鸣钟疑物外，画桥流水似江南。","dynasty":"宋代","title":"句其六"}
{"author":"吴激","content":"数树残花喜春在，一声啼鸟觉山深。","dynasty":"宋代","title":"句其七"}
{"author":"吴激","content":"玉雪自知尘不涴，丹青难写酒微醺。","dynasty":"宋代","title":"句其八"}
{"author":"吴激","content":"四海苍生谢安石，一言宣室贾长沙。","dynasty":"宋代","title":"句其九"}
{"author":"吴激","content":"海东绝域皇华使，天上仙官碧落卿。","dynasty":"宋代","title":"句其十"}
{"author":"吴激","content":"江湖攲枕梦，风雪打窗时。","dynasty":"宋代","title":"句其十一"}
{"author":"卢纶","content":"月黑雁飞高，单于夜遁逃。欲将轻骑逐，大雪满弓刀。","dynasty":"唐代","tags":"唐诗三百首，边塞，冬天，战争，赞美，将军","title":"和张仆射塞下曲·其三"}
{"author":"卢纶","content":"东风吹雨过青山，却望千门草色闲。家在梦中何日到，春生江上几人还？(春生一作：春来)川原缭绕浮云外，宫阙参差落照间。谁念为儒逢世难，独将衰鬓客秦关。","dynasty":"唐代","tags":"登高，写景，思乡","title":"长安春望"}
{"author":"卢纶","content":"林暗草惊风，将军夜引弓。平明寻白羽，没在石棱中。","dynasty":"唐代","tags":"唐诗三百首，边塞，狩猎，赞美，将军","title":"和张仆射塞下曲·其二"}
{"author":"卢纶","content":"鹫翎金仆姑，燕尾绣蝥弧。独立扬新令，千营共一呼。林暗草惊风，将军夜引弓。平明寻白羽，没在石棱中。月黑雁飞高，单于夜遁逃。欲将轻骑逐，大雪满弓刀。野幕敞琼筵，羌戎贺劳旋。醉和金甲舞，雷鼓动山川。调箭又呼鹰，俱闻出世能。奔狐将迸雉，扫尽古丘陵。亭亭七叶贵，荡荡一隅清。他日题麟阁，唯应独不名。","dynasty":"唐代","tags":"边塞，军旅，将士","title":"和张仆射塞下曲六首"}
{"author":"卢纶","content":"故关衰草遍，离别自堪悲。(自堪悲一作：正堪悲)路出寒云外，人归暮雪时。少孤为客早，多难识君迟。掩泪空相向，风尘何处期。","dynasty":"唐代","tags":"唐诗三百首，冬天，送别，友情，伤怀","title":"李端公/送李端"}
{"author":"卢纶","content":"鹫翎金仆姑，燕尾绣蝥弧。独立扬新令，千营共一呼。","dynasty":"唐代","tags":"唐诗三百首，高中古诗，边塞，赞美，将军","title":"和张仆射塞下曲·其一"}
{"author":"卢纶","content":"云开远见汉阳城，犹是孤帆一日程。估客昼眠知浪静，舟人夜语觉潮生。三湘愁鬓逢秋色，万里归心对月明。旧业已随征战尽，更堪江上鼓鼙声。","dynasty":"唐代","tags":"唐诗三百首，写景，抒情，战争，思乡","title":"晚次鄂州"}
{"author":"卢纶","content":"行多有病住无粮，万里还乡未到乡。蓬鬓哀吟长城下，不堪秋气入金疮。","dynasty":"唐代","tags":"战争，军人，伤怀","title":"逢病军人"}
{"author":"卢纶","content":"野幕敞琼筵，羌戎贺劳旋。醉和金甲舞，雷鼓动山川。","dynasty":"唐代","tags":"唐诗三百首，边塞，宴饮，赞颂，将士","title":"和张仆射塞下曲·其四"}
{"author":"卢纶","content":"耻将名利托交亲，只向尊前乐此身。才大不应成滞客，时危且喜是闲人。高歌犹爱思归引，醉语惟夸漉酒巾。□□□□□□□，岂能偏遣老风尘。","dynasty":"唐代","title":"无题"}
{"author":"卢纶","content":"谔谔汉名臣，从天令若春。叙辞皆诏旨，称宦即星辰。草木承风偃，云雷施泽均。威惩治粟尉，恩洽让田人。泉货方将散，京坻自此陈。五营俱益灶，千里不停轮。未远金门籍，旋清玉塞尘。硕儒推庆重，良友颂公频。鹤发逢新镜，龙门跃旧鳞。荷君偏有问，深感浩难申。","dynasty":"唐代","title":"寄赠库部王郎中（时充折籴使）"}
{"author":"卢纶","content":"古村荒石路，岁晏独言归。山雪厚三尺，社榆粗十围。虬龙宁守蛰，鸾鹤岂矜飞。君子固安分，毋听劳者讥。","dynasty":"唐代","title":"寄赠畅当山居"}
{"author":"卢纶","content":"掷地金声信有之，莹然冰玉见清词。元凯癖成官始贵，相如渴甚貌逾衰。荒园每觉虫鸣早，华馆常闻客散迟。寂寞罢琴风满树，几多黄叶落蛛丝。","dynasty":"唐代","title":"酬崔侍御早秋卧病书情见寄时君亦抱疾在假中"}
{"author":"卢纶","content":"军人奉役本无期，落叶花开总不知。走马城中头雪白，若为将面见汤师。","dynasty":"唐代","title":"酬灵澈上人（一和口号戏赠灵澈上人时奉事入城）"}
{"author":"卢纶","content":"郄公怜戆亦怜愚，忽赐金盘径寸珠。彻底碧潭滋涸溜。压枝红艳照枯株。九门洞启延高论，百辟联行挹大儒。顾己文章非酷似，敢将幽劣俟洪炉。","dynasty":"唐代","title":"敬酬大府二十四舅览诗卷因以见示"}
{"author":"卢纶","content":"看山独行归竹院，水绕前阶草生遍。空林细雨暗无声，唯有愁心两相见。","dynasty":"唐代","title":"雨中酬友人"}
{"author":"卢纶","content":"孤鸾将鹤群，晴日丽春云。何幸晚飞者，清音长此闻。","dynasty":"唐代","title":"酬人失题"}
{"author":"卢纶","content":"原头殡御绕新茔，原下行人望哭声。更想秋山连古木，唯应石上见君名。","dynasty":"唐代","title":"哭司农苗主簿"}
{"author":"卢纶","content":"鬓似衰蓬心似灰，惊悲相集老相催。故友九泉留语别，逐臣千里寄书来。尘容带病何堪问，泪眼逢秋不喜开。幸接野居宜屣步，冀君清夜一申哀。","dynasty":"唐代","title":"得耿湋司法书因叙长安故友零落兵部…郑仓曹畅参军昆季"}
{"author":"卢纶","content":"攀龙与泣麟，哀乐不同尘。九陌霄汉侣，一灯冥漠人。舟沈惊海阔，兰折怨霜频。已矣复何见，故山应更春。","dynasty":"唐代","title":"同兵部李纾侍郎刑部包佶侍郎哭皇甫侍御曾"}
{"author":"卢纶","content":"禀命孤且贱，少为病所婴。八岁始读书，四方遂有兵。童心幸不羁，此去负平生。是月胡入洛，明年天陨星。夜行登灞陵，惝恍靡所征。云海一翻荡，鱼龙俱不宁。因浮襄江流，远寄鄱阳城。鄱阳富学徒，诮我戆无营。谕以诗礼义，勖随宾荐名。舟车更滞留，水陆互阴晴。晓望怯云阵，夜愁惊鹤声。凄凄指宋郊，浩浩入秦京。沴气既风散，皇威如日明。方逢粟比金，未识公与卿。十上不可待，三年竟无成。偶为达者知，扬我于王廷。素志且不立，青袍徒见萦。昏孱夙自保，静躁本殊形。始趋甘棠阴，旋遇密人迎。考实绩无取，责能才固轻。新丰古离宫，宫树锁云扃。中复莅兹邑，往惟曾所经。缭垣何逶迤，水殿亦峥嵘。夜雨滴金砌，阴风吹玉楹。官曹虽检率，国步日夷平。命蹇固安分，祸来非有萌。因逢骇浪飘，几落无辜刑。巍巍登坛臣，独正天柱倾。悄悄失途子，分将秋草并。百年甘守素，一顾乃拾青。相逢十月交，众卉飘已零。感旧谅戚戚，问孤恳茕茕。侍郎文章宗，杰出淮楚灵。掌赋若吹籁，司言如建瓴。郎中善馀庆，雅韵与琴清。郁郁松带雪，萧萧鸿入冥。员外真贵儒，弱冠被华缨。月香飘桂实，乳溜滴琼英。补阙思冲融，巾拂艺亦精。彩蝶戏芳圃，瑞云凝翠屏。拾遗兴难侔，逸调旷无程。九酝贮弥洁，三花寒转馨。校书才智雄，举世一娉婷。赌墅鬼神变，属词鸾凤惊。差肩曳长裾，总辔奉和铃。共赋瑶台雪，同观金谷筝。倚天方比剑，沈井忽如瓶。神昧不可问，天高莫尔听。君持玉盘珠，泻我怀袖盈。读罢涕交颐，愿言跻百龄。","dynasty":"唐代","title":"纶与吉侍郎中孚司空郎中曙苗员外发崔补阙峒…侯仓曹钊"}
{"author":"卢纶","content":"寒月照秋城，秋风泉涧鸣。过时见兰蕙，独夜感衰荣。酒散同移疾，心悲似远行。以愚求作友，何德敢称兄。谷变波长急，松枯药未成。恐看新鬓色，怯问故人名。野泽云阴散，荒原日气生。羁飞本难定，非是恶弦惊。","dynasty":"唐代","title":"酬李叔度秋夜喜相遇因伤关东僚友丧逝见赠"}
{"author":"卢纶","content":"发白晓梳头，女惊妻泪流。不知丝色后，堪得几回秋。","dynasty":"唐代","title":"白发叹"}
{"author":"卢纶","content":"南宫树色晓森森，虽有春光未有阴。鹤侣正疑芳景引，玉人那为簿书沈。山含瑞气偏当日，莺逐轻风不在林。更有阮郎迷路处，万株红树一溪深。","dynasty":"唐代","title":"酬金部王郎中省中春日见寄"}
{"author":"卢纶","content":"联飞独不前，迥落海南天。贾傅竟行矣，邵公唯泫然。瘴开山更远，路极水无边。沈劣本多感，况闻原上篇。","dynasty":"唐代","title":"奉和陕州十四翁中丞寄雷州二十翁司户"}
{"author":"卢纶","content":"显晦澹无迹，贤哉常晏如。如何警孤鹤，忽乃传双鱼。叙以泉石旧，怅然风景馀。低回青油幕，梦寐白云居。玉洞桂香满，雪坛松影疏。沈思瞩仙侣，纾组正军书。积学早成道，感恩难遂初。梅生谅多感，归止岂吾庐。","dynasty":"唐代","title":"和李中丞酬万年房署少府过汾州景云观…李早年同居此观"}
{"author":"卢纶","content":"三旬一休沐，清景满林庐。南郭群儒从，东床两客居。烧烟浮雪野，麦陇润冰渠。班白皆持酒，蓬茅尽有书。终期买寒渚，同此利蒲鱼。","dynasty":"唐代","title":"酬陈翃郎中冬至携柳郎窦郎归河中旧居见寄"}
{"author":"卢纶","content":"戚戚一西东，十年今始同。可怜歌酒夜，相对两衰翁。","dynasty":"唐代","title":"酬李益端公夜宴见赠"}
{"author":"卢纶","content":"金印垂鞍白马肥，不同疏广老方归。三千士里文章伯，四十年来锦绣衣。节比青松当涧直，心随黄雀绕檐飞。乡中贺者唯争路，不识传呼獬豸威。","dynasty":"唐代","title":"和陈翃郎中拜本府少尹兼侍御史献上侍中因呈同院诸公"}
{"author":"卢纶","content":"清秋多暇日，况乃是夫君。习静通仙事，书空阅篆文。剑飞终上汉，鹤梦不离云。无限烟霄路，何嗟迹未分。","dynasty":"唐代","title":"和王仓少尹暇日言怀"}
{"author":"卢纶","content":"闻说中方高树林，曙华先照啭春禽。风云才子冶游思，蒲柳老人惆怅心。石路青苔花漫漫，雪檐垂溜玉森森。贺君此去君方至，河水东流西日沉。","dynasty":"唐代","title":"和崔侍郎游万固寺"}
{"author":"卢纶","content":"深山荒松枝，雪压半离披。朱门青松树，万叶承清露。露重色逾鲜，吟风似远泉。天寒香自发，日丽影常圆。阴郊一夜雪，榆柳皆枯折。回首望君家，翠盖满琼花。捧君青松曲，自顾同衰木。曲罢不相亲，深山头白人。","dynasty":"唐代","title":"孤松吟酬浑赞善"}
{"author":"卢纶","content":"双膝过颐顶在肩，四邻知姓不知年。卧驱鸟雀惜禾黍，犹恐诸孙无社钱。","dynasty":"唐代","title":"村南逢病叟"}
{"author":"卢纶","content":"溪中鸟鸣春景旦，一派寒冰忽开散。璧方镜员流不断，白云鳞鳞满河汉。叠处浅，旋处深。撇捩寒鱼上复沉，群鹅鼓舞扬清音。主人有客簪白笔，玉壶贮水光如一。持此赠君君饮之，圣君识君冰玉姿。","dynasty":"唐代","title":"陈翃郎中北亭送侯钊侍御赋得带冰流歌"}
{"author":"卢纶","content":"天宫宝器隋朝物，锁在金函比金骨。开函捧之光乃发，阿修罗王掌中月。五云如拳轻复浓，昔曾噀酒今藏龙。规形环影相透彻，乱雪繁花千万重。可怜贞质无今古，可叹隋陵一抔土。宫中艳女满宫春，得亲此宝能几人。一留寒殿殿将坏，唯有幽光通隙尘。山中老僧眉似雪，忍死相传保扃鐍.","dynasty":"唐代","title":"栖岩寺隋文帝马脑盏歌"}
{"author":"卢纶","content":"黄金鞘里青芦叶，丽若剪成铦且翣。轻冰薄玉状不分，一尺寒光堪决云。吹毛可试不可触，似有虫搜阙裂文。淬之几堕前池水，焉知不是蛟龙子。割鸡刺虎皆若空，愿应君心逐君指。并州难绾竟何人，每成此物如有神。","dynasty":"唐代","title":"难绾刀子歌"}
{"author":"卢纶","content":"山头曈曈日将出，山下猎围照初日。前林有兽未识名，将军促骑无人声，潜形踠伏草不动，双雕旋转群鸦鸣。阴方质子才三十，译语受词蕃语揖。舍鞍解甲疾如风，人忽虎蹲兽人立。欻然扼颡批其颐，爪牙委地涎淋漓。既苏复吼拗仍怒，果协英谋生致之。拖自深丛目如电，万夫失容千马战。传呼贺拜声相连，杀气腾凌阴满川。始知缚虎如缚鼠，败虏降羌生眼前。祝尔嘉词尔无苦，献尔将随犀象舞。苑中流水禁中山，期尔攫搏开天颜。非熊之兆庆无极，愿纪雄名传百蛮。","dynasty":"唐代","title":"腊日观咸宁王部曲娑勒擒豹歌"}
{"author":"卢纶","content":"积水深源，白鸥翻翻。倒影光素，于潭之间。衔鱼鱼落乱惊鸣，争扑莲丛莲叶倾。尔不见波中鸥鸟闲无营，何必汲汲劳其生。柳花冥濛大堤口，悠扬相和乍无有。轻随去浪杳不分，细舞清风亦何有。似君换得白鹅时，独凭阑干雪满池。今日还同看鸥鸟，如何羽翮复参差。复参差，海涛澜漫何由期。","dynasty":"唐代","title":"赋得白鸥歌送李伯康归使"}
{"author":"卢纶","content":"提剑风雷动，垂衣日月明。禁花呈瑞色，国老见星精。发棹鱼先跃，窥巢鸟不惊。山呼一万岁，直入九重城。天香五凤彩，御马六龙文。雨露清驰道，风雷翊上军。高旍花外转，行漏乐前闻。时见金鞭举，空中指瑞云。妙算干戈止，神谋宇宙清。两阶文物盛，七德武功成。校猎长杨苑，屯军细柳营。归来献明主，歌舞溢春城。天乐下天中，云輧俨在空。铅黄艳河汉，笑语合笙镛。已见长随凤，仍闻不避熊。君王亲试舞，阊阖静无风。","dynasty":"唐代","title":"皇帝感词"}
{"author":"卢纶","content":"柏之异者山中灵，何人断绝为君亭。云翻浪卷不可识，鸟兽成形花倒植。莓苔旧点色尚青，霹雳残痕节犹黑。金貂主人汉三老，构此穷年下朝早。心规目制不暂疲，匠者受之无一词。清晨拂匣菱生镜，落日凭阑星满池。攒甍斗拱无斤迹，根瘿联悬同素壁。数层乱泻云里峰，万片争呈雪中石，重帘不动自飘香，似到瀛洲白玉堂。水精如意刁金色，云母屏风透掩光。四阶绵绵被纤草，草上依微众山道。松间汲井烟翠寒，洞里围棋天景好。愚儒敢欲贺成功，鸾凤栖翔固不同。应念废材今接地，一枝思寄户庭中。","dynasty":"唐代","title":"萧常侍瘿柏亭歌"}
{"author":"卢纶","content":"灵山石磬生海西，海涛平处与山齐。长眉老僧同佛力，咒使鲛人往求得。珠穴沈成绿浪痕，天衣拂尽苍苔色。星汉徘徊山有风，禅翁静扣月明中。群仙下云龙出水，鸾鹤交飞半空里。山精木魅不可听，落叶秋砧一时起。花宫杳杳响泠泠，无数沙门昏梦醒。古廊灯下见行道，疏林池边闻诵经。徒壮洪钟秘高阁，万金费尽工雕凿。岂如全质挂青松，数叶残云一片峰。吾师宝之寿中国，愿同劫石无终极。","dynasty":"唐代","title":"慈恩寺石磬歌"}
{"author":"卢纶","content":"秦家御史汉家郎，亲专两印征殊方。功成走马朝天子，伏槛论边若流水。晓离仙署趋紫微，夜接高儒读青史。泸南五将望君还，愿以天书示百蛮。曲栈重江初过雨，前旌后骑不同山。迎车拜舞多耆老，旧卒新营遍青草。塞口云生火候迟，烟中鹤唳军行早。黄花川下水交横，远映孤霞蜀国晴。邛竹笋长椒瘴起，荔枝花发杜鹃鸣。回首岷峨半天黑，传觞接膝何由得。空令豪士仰威名，无复贫交恃颜色。垂杨不动雨纷纷，锦帐胡瓶争送君。须臾醉起箫笳发，空见红旌入白云。","dynasty":"唐代","title":"送张郎中还蜀歌"}
{"author":"卢纶","content":"空空古廊殿，寒月落斜晖。卧听未央曲，满箱歌舞衣。","dynasty":"唐代","title":"长门怨"}
{"author":"卢纶","content":"不敢苦相留，明知不自由。颦眉乍欲语，敛笑又低头。舞态兼些醉，歌声似带羞。今朝总见也，只不解人愁。","dynasty":"唐代","title":"伦开府席上赋得咏美人名解愁"}
{"author":"卢纶","content":"万条银烛引天人，十月长安半夜春。步障三千隘将断，几多珠翠落香尘。一人女婿万人怜，一夜调疏抵百年。为报司徒好将息，明珠解转又能圆。人主人臣是亲家，千秋万岁保荣华。几时曾向高天上，得见今宵月里花。比翼和鸣双凤凰，欲栖金帐满城香。平明却入天泉里，日气曈曨五色光。","dynasty":"唐代","title":"王评事驸马花烛诗"}
{"author":"卢纶","content":"素舸载陶公，南随万里风。梅花成雪岭，橘树当家僮。祠掩荒山下，田开野荻中。岁终书善绩，应与古碑同。","dynasty":"唐代","title":"送陈明府赴萍县"}
{"author":"卢纶","content":"晓月朣朦映水关，水边因到历阳山。千艘财货朱桥下，一曲闾阎青荻间。坦腹定逢潘令醉，上楼应伴庾公闲。欢馀若问南行计，知念天涯负米还。","dynasty":"唐代","title":"送申屠正字往湖南迎亲兼谒赵和州…并戏简前历阳李明府"}
{"author":"卢纶","content":"凤雏联翼美王孙，彩服戎装拟塞垣。金鼎对筵调野膳，玉鞭齐骑引行轩。冰河一曲旌旗满，墨诏千封雨露繁。更说务农将罢战，敢持歌颂庆晨昏。","dynasty":"唐代","title":"送李尚书郎君昆季侍从归觐滑州"}
{"author":"卢纶","content":"玉勒侍行襜，郗超未有髯。守儒轻猎骑，承诲访沈潜。云势将峰杂，江声与屿兼。还当见王粲，应念二毛添。","dynasty":"唐代","title":"送张调参军侍从归觐荆南因寄长林司空十四曙（得潜字）"}
{"author":"卢纶","content":"玉人垂玉鞭，百骑带櫜鞬.从赏野邮静，献新秋果鲜。塞屯丰雨雪，虏帐失山川。遥想称觞后，唯当共被眠。","dynasty":"唐代","title":"送马尚书郎君侍从归觐太原"}
{"author":"卢纶","content":"垂杨真可怜，地胜觉春偏。一穗雨声里，千条池色前。露繁光的皪，日丽影团圆。若到隋堤望，应逢花满船。","dynasty":"唐代","title":"送张成季往江上赋得垂杨"}
{"author":"卢纶","content":"东门雪覆尘，出送陕城人。粉郭朝喧市，朱桥夜掩津。上寮应重学，小吏已甘贫。谢脁曾为掾，希君一比邻。","dynasty":"唐代","title":"送陕府王司法"}
{"author":"卢纶","content":"粲粲美仍都，清闲一贵儒。定交分玉剑，发咏写冰壶。风景随台位，河山入障图。上堂多庆乐，肯念谷中愚。","dynasty":"唐代","title":"送太常李主簿归觐省"}
{"author":"卢纶","content":"千山冰雪晴，山静锦花明。群鹤栖莲府，诸戎拜柳营。浪依巴字息，风入蜀关清。岂念在贫巷，竹林鸣鸟声。","dynasty":"唐代","title":"送从叔程归西川幕"}
{"author":"卢纶","content":"渥洼龙种散云时，千里繁花乍别离。中有重臣承霈泽，外无轻虏犯旌旗。山川自与郊坰合，帐幕时因水草移。敢谢亲贤得琼玉，仲宣能赋亦能诗。","dynasty":"唐代","title":"送史兵曹判官赴楼烦"}
{"author":"卢纶","content":"金缕袈裟国大师，能销坏宅火烧时。复来拥膝说无住，知向人天何处期。","dynasty":"唐代","title":"送昙延法师讲罢赴上都"}
{"author":"卢纶","content":"灵空闻偈夜清净，雨里花枝朝暮开。故友九泉留语别，逐臣千里寄书来。","dynasty":"唐代","title":"题念济寺"}
{"author":"卢纶","content":"庐山道士夜携琴，映月相逢辨语音。引坐霜中弹一弄，满船商客有归心。","dynasty":"唐代","title":"河口逢江州朱道士因听琴"}
{"author":"卢纶","content":"阴雷慢转野云长，骏马双嘶爱雨凉。应念龙钟在泥滓，欲摧肝胆事王章。","dynasty":"唐代","title":"途中遇雨马上口号留别张刘二端公"}
{"author":"卢纶","content":"晓日照楼船，三军拜峡前。白云随浪散，青壁与城连。万岭岷峨雪，千家橘柚川。还知楚河内，天子许经年。","dynasty":"唐代","title":"送夔州班使君"}
{"author":"卢纶","content":"巴字天边水，秦人去是归。栈长山雨响，溪乱火田稀。俗富行应乐，官雄禄岂微。魏舒终有泪，还识宁家衣。","dynasty":"唐代","title":"送从舅成都丞广归蜀（一作李端诗）"}
{"author":"卢纶","content":"五色香幢重复重，宝舆升座发神钟。薝卜名花飘不断，醍醐法味洒何浓。九天论道当宸眷，七祖传心合圣踪。愿比灵山前世别，多生还得此相逢。","dynasty":"唐代","title":"送静居法师"}
{"author":"卢纶","content":"衔杯吹急管，满眼起风砂。大漠山沈雪，长城草发花。策行须耻战，虏在莫言家。余亦祈勋者，如何别左车。","dynasty":"唐代","title":"送刘判官赴丰州（一作赴天德军）"}
{"author":"卢纶","content":"沙鹤惊鸣野雨收，大河风物飒然秋。力微恩重谅难报，不是行人不解愁。","dynasty":"唐代","title":"将赴京留献令公"}
{"author":"卢纶","content":"寂寞过朝昏，沈忧岂易论。有时空卜命，无事可酬恩。寄食依邻里，成家望子孙。风尘知世路，衰贱到君门。醉里因多感，愁中欲强言。花林逢废井，战地识荒园。怅别临晴野，悲春上古原。鸟归山外树，人过水边村。潘岳方称老，嵇康本厌喧。谁堪将落羽，回首仰飞翻。","dynasty":"唐代","title":"落第后归山下旧居留别刘起居昆季"}
{"author":"卢纶","content":"暖景登桥望，分明春色来。离心自惆怅，车马亦裴回。远雪和霜积，高花占日开。从官竟何事，忧患已相催。","dynasty":"唐代","title":"将赴阌乡灞上留别钱起员外"}
{"author":"卢纶","content":"相见翻惆怅，应怜责废官。过深惭禄在，识浅赖刑宽。独失耕农业，同思弟侄欢。衰贫羞客过，卑束会君难。放鹤登云壁，浇花绕石坛。兴还江海上，迹在是非端。林密风声细，山高雨色寒。悠然此中别，宾仆亦阑干。","dynasty":"唐代","title":"虢州逢侯钊同寻南观因赠别（时居停务）"}
{"author":"卢纶","content":"孤贱易蹉跎，其如酷似何。衰荣同族少，生长外家多。别国桑榆在，沾衣血泪和。应怜失行雁，霜霰寄烟波。","dynasty":"唐代","title":"赴池州拜觐舅氏留上考功郎中舅（时舅氏初贬官池州）"}
{"author":"卢纶","content":"爱尔似龙媒，翩翩千里回。书从外氏学，竹自晋时栽。拥棹逢鸥舞，凭阑见雨来。上堂多庆乐，不醉莫停杯。","dynasty":"唐代","title":"送从侄滁州觐省"}
{"author":"卢纶","content":"自别前峰隐，同为外累侵。几年亲酒会，此日有僧寻。学稼功还弃，论边事亦沈。众欢徒满目，专爱久离心。览鬓丝垂镜，弹琴泪洒襟。访田悲洛下，寄宅忆山阴。薄溜漫青石，横云架碧林。坏檐藤障密，衰菜棘篱深。流散俱多故，忧伤并在今。唯当俟高躅，归止共抽簪。","dynasty":"唐代","title":"酬李端长安寓居偶咏见寄"}
{"author":"卢纶","content":"纶阁九华前，森沈彩仗连。洞门开旭日，清禁肃秋天。霜满朝容备，钟馀漏唱传。摇珰陪羽扇，端弁入炉烟。麟笔删金篆，龙绡荐玉编。汲书荀勖定，汉史蔡邕专。御竹潜通笋，宫池暗泻泉。乱丛萦弱蕙，坠叶洒枯莲。列署齐游日，重江并谪年。登封思议草，侍讲忆同筵。沧海风涛广，黝山瘴雨偏。唯应缄上宝，赠远一呈妍。","dynasty":"唐代","title":"和常舍人晚秋集贤院即事十二韵寄赠江南徐薛二侍郎"}
{"author":"卢纶","content":"雷响风仍急，人归鸟亦还。乱云方至水，骤雨已喧山。田鼠依林上，池鱼戏草间。因兹屏埃雾，一咏一开颜。","dynasty":"唐代","title":"酬苗员外仲夏归郊居遇雨见寄"}
{"author":"卢纶","content":"嵩高云日明，潘岳赋初成。篱槿花无色，阶桐叶有声。绛纱垂簟净，白羽拂衣轻。鸿雁悲天远，龟鱼觉水清。别弦添楚思，牧马动边情。田雨农官问，林风苑吏惊。松篁终茂盛，蓬艾自衰荣。遥仰凭轩夕，惟应喜宋生。","dynasty":"唐代","title":"和太常王卿立秋日即事"}
{"author":"卢纶","content":"黄花古城路，上尽见青山。桑柘晴川口，牛羊落照间。野情随卷幔，军士隔重关。道合偏多赏，官微独不闲。鹤分琴久罢，书到雁应还。为谢登龙客，琼枝寄一攀。","dynasty":"唐代","title":"和李使君三郎早秋城北亭楼宴崔司士…关中弟张评事时遇"}
{"author":"卢纶","content":"洛浦想江津，悲欢共此辰。采花湖岸菊，望国旧楼人。雁别声偏苦，松寒色转新。传书问渔叟，借寇尔何因。","dynasty":"唐代","title":"和赵端公九日登石亭上和州家兄"}
{"author":"卢纶","content":"八龙三虎俨成行，琼树花开鹤翼张。且请同观舞鸲鹆，何须竟哂食槟榔。归时每爱怀朱橘，戏处常闻佩紫囊。谬入阮家逢庆乐，竹林因得奉壶觞。","dynasty":"唐代","title":"酬赵少尹戏示诸侄元阳等因以见赠"}
{"author":"卢纶","content":"敛板捧清词，恭闻侍直时。暮尘归众骑，邃宇舍诸司。华月先灯至，清风与簟随。乱萤光熠熠，行树影离离。龙卧人宁识，鹏抟鷃岂知。便因当五夜，敢望竹林期。","dynasty":"唐代","title":"奉和户曹叔夏夜寓直寄呈同曹诸公并见示"}
{"author":"卢纶","content":"飞轩不驻轮，感激汉儒臣。气慑千夫勇，恩传万里春。古原收野燎，寒笛怨空邻。书此达良友，五陵风雨频。","dynasty":"唐代","title":"和金吾裴将军使往河北宣慰…兼寄赵侍郎赵卿拜陵未回"}
{"author":"卢纶","content":"清秋来几时，宋玉已先知。旷朗霞映竹，澄明山满池。葺桥双鹤赴，收果众猿随。韶乐方今奏，云林徒蔽亏。","dynasty":"唐代","title":"和太常李主簿秋中山下别墅即事"}
{"author":"卢纶","content":"萧条良夜永，秋草对衰颜。露下鸟初定，月明人自闲。独悲无旧业，共喜出时艰。为问功成后，同游何处山。","dynasty":"唐代","title":"酬韦渚秋夜有怀见寄"}
{"author":"卢纶","content":"春雨夜不散，梦中山亦阴。云中碧潭水，路暗红花林。花水自深浅，无人知古今。夜静春梦长，梦逐仙山客。园林满芝朮，鸡犬傍篱栅。几处花下人，看予笑头白。","dynasty":"唐代","title":"同吉中孚梦桃源"}
{"author":"卢纶","content":"清源君子居，左右尽图书。三径春自足，一瓢欢有馀。庭莎成野席，阑药是家蔬。幽显岂殊迹，昔贤徒病诸。","dynasty":"唐代","title":"同柳侍郎题侯钊侍郎新昌里（一作酬候钊侍郎春日见寄）"}
{"author":"卢纶","content":"经过里巷春，同是谢家邻。顾我觉衰早，荷君留醉频。松高犹覆草，鹤起暂萦尘。始悟达人志，患名非患贫。","dynasty":"唐代","title":"酬孙侍御春日见寄"}
{"author":"卢纶","content":"炎天故绛路，千里麦花香。董泽雷声发，汾桥水气凉。府趋随宓贱，野宴接王祥。送客今何幸，经宵醉玉堂。","dynasty":"唐代","title":"送绛州郭参军"}
{"author":"卢纶","content":"颍阳春色似河阳，一望繁花一县香。今日送官君最恨，可怜才子白须长。","dynasty":"唐代","title":"中书舍人李座上送颍阳徐少府"}
{"author":"卢纶","content":"同作金门献赋人，二年悲见故园春。到阙不沾新雨露，还家空带旧风尘。杂花飞尽柳阴阴，官路逶迤绿草深。对酒已成千里客，望山空寄两乡心。出关愁暮一沾裳，满野蓬生古战场。孤村树色昏残雨，远寺钟声带夕阳。谁怜苦志已三冬，却欲躬耕学老农。流水白云寻不尽，期君何处得相逢。","dynasty":"唐代","title":"与从弟瑾同下第后出关言别"}
{"author":"卢纶","content":"世故相逢各未闲，百年多在别离间。昨夜秋风今夜雨，不知何处入空山。","dynasty":"唐代","title":"赴虢州留别故人"}
{"author":"卢纶","content":"愁听千家流水声，相思独向月中行。侵阶暗草秋霜重，遍郭寒山夜月明。连年客舍唯多病，数亩田园又废耕。更送乘轺归上国，应怜贡禹未成名。","dynasty":"唐代","title":"冬夜赠别友人"}
{"author":"卢纶","content":"黄叶落不尽，苍苔随雨生。当轩置尊酒，送客归江城。竹里闻机杼，舟中见弟兄。岳阳贤太守，应为改乡名。","dynasty":"唐代","title":"送顾秘书献书后归岳州"}
{"author":"卢纶","content":"出身因强学，不以外家荣。年少无遗事，官闲有政声。晓山临野渡，落日照军营。共赏高堂下，连行弟与兄。","dynasty":"唐代","title":"送卫司法河中觐省（即故王吏部延昌外甥）"}
{"author":"卢纶","content":"五侯轩盖行何疾，零陵太守登车日。零陵太守泪盈巾，此日长安方欲春。虎府龙节照岐路，何苦愁为江海人。彼方韶景无时节，山水诸花恣开发。客投津戍少闻猿，雁过潇湘更逢雪。郡斋无事好闲眠，粳稻油油绿满川。浪里争迎三蜀货，月中喧泊九江船。今朝小阮同夷老，欲问明年借几年。","dynasty":"唐代","title":"送从叔牧永州"}
{"author":"卢纶","content":"临杯忽泫然，非是恶离弦。尘陌望松雪，我衰君少年。幽僧曝山果，寒鹿守冰泉。感物如有待，况依回也贤。","dynasty":"唐代","title":"送赵真长归夏县旧山依阳征君读书"}
{"author":"卢纶","content":"相识少相知，与君俱已衰。笙镛新宅第，岐路古山陂。学道功难就，为儒事本迟。惟当与渔者，终老遂其私。","dynasty":"唐代","title":"留别耿湋侯钊冯著"}
{"author":"卢纶","content":"露幕拥簪裾，台庭饯伯鱼。彩衣人竞看，银诏帝亲书。知子当元老，为臣饯二疏。执珪期已迫，捧膳步宁徐。而我诚愚者，夫君岂病诸。探题多决胜，馔玉每分馀。荣比成功后，恩同造化初。甑尘方欲合，笼翮或将舒。榆荚钱难比，杨花雪不如。明朝古堤路，心断玉人车。","dynasty":"唐代","title":"送浑炼归觐却赴阙庭"}
{"author":"卢纶","content":"皎洁无瑕清玉壶，晓乘华幰向天衢。石建每闻宗谨孝，刘歆不敢衒师儒。谏修郊庙开宸虑，议按休征浅瑞图。今日攀车复何者，辕门垂白一愚夫。","dynasty":"唐代","title":"送崔邠拾遗"}
{"author":"卢纶","content":"江平芦荻齐，五两贴樯低。绕郭覆晴雪，满船闻曙鸡。鳣鲂宜入贡，橘柚亦成蹊。还似海沂日，风清无鼓鼙。","dynasty":"唐代","title":"送浑别驾赴舒州"}
{"author":"卢纶","content":"云起山城暮，沈沈江上天。风吹建业雨，浪入广陵船。久是吴门客，尝闻谢守贤。终悲去国远，泪尽竹林前。","dynasty":"唐代","title":"送从叔士准赴任润州司士"}
{"author":"卢纶","content":"佳人比香草，君子即芳兰。宝器金罍重，清音玉珮寒。贡文齐受宠，献礼两承欢。鞍马并汾地，争迎陆与潘。","dynasty":"唐代","title":"送尹枢令狐楚及第后归觐"}
{"author":"卢纶","content":"十载奉戎轩，日闻君子言。方将贺荣爵，遽乃怆离尊。岸转台阁丽，潭清弦管繁。松篁难晦节，雨露不私恩。坐使吏相勉，居为儒所尊。可怜桃李树，先发信陵门。","dynasty":"唐代","title":"东潭宴饯河南赵少府"}
{"author":"卢纶","content":"苍苍枫树林，草合废宫深。越水风浪起，吴王歌管沈。燕归巢已尽，鹤语冢难寻。旅泊彼何夜，希君抽玉琴。","dynasty":"唐代","title":"赋得馆娃宫送王山人游江东"}
{"author":"卢纶","content":"常逢明月马尘间，是夜照君归处山。山中松桂花尽发，头白属君如等闲。","dynasty":"唐代","title":"送畅当还旧山"}
{"author":"卢纶","content":"挺赟惠学该儒释，袖有颜徐真草迹。一斋三请纪行诗，诮我垂鞭弄鸣镝。寺悬金榜半山隅，石路荒凉松树枯。虎迹印雪大如斗，闰月暮天过得无。","dynasty":"唐代","title":"斅颜鲁公送挺赟归翠微寺"}
{"author":"卢纶","content":"昏昏醉老夫，灌顶遇醍醐。嫔御呈心镜，君王赐髻珠。降魔须战否，问疾敢行无。深契何相秘，儒宗本不殊。","dynasty":"唐代","title":"送契玄法师赴内道场"}
{"author":"卢纶","content":"含情脱佩刀，持以佐贤豪。是月霜霰下，伊人行役劳。事将名共易，文与行空高。去矣奉戎律，悲君为我曹。","dynasty":"唐代","title":"送畅当赴山南幕"}
{"author":"卢纶","content":"玉干百馀茎，生君此堂侧。拂帘寒雨响，拥砌深溪色。何事凤凰雏，兹焉理归翼。","dynasty":"唐代","title":"颜侍御厅丛篁咏送薛存诚"}
{"author":"卢纶","content":"高楼吹玉箫，车马上河桥。岐路自奔隘，壶觞终寂寥。芳兰生贵里，片玉立清朝。今日台庭望，心遥非地遥。","dynasty":"唐代","title":"秋晚河西县楼送浑中允赴朝阙"}
{"author":"卢纶","content":"素壁画飞泉，从云落树颠。练垂疑叶响，云并觉枝偏。利物得双剑，为儒当一贤。应思洒尘陌，调膳亦芳鲜。","dynasty":"唐代","title":"达奚中丞东斋壁画山水…得树杪悬泉送长安赵元阳少府"}
{"author":"卢纶","content":"朱幡徐转候群官，猿鸟无声郡宇宽。楚国上腴收赋重，汉家良牧得人难。铜铅满穴山能富，鸿雁连群地亦寒。几日政声闻户外，九江行旅得相欢。","dynasty":"唐代","title":"送信州姚使君"}
{"author":"卢纶","content":"相悲得成长，同是外家恩。旧业废三亩，弱年成一门。城开山日早，吏散渚禽喧。东阁谬容止，予心君冀言。","dynasty":"唐代","title":"送姨弟裴均尉诸暨（此子先君元相旧判官）"}
{"author":"卢纶","content":"出山车骑次诸侯，坐领图书见督邮。绕郭桑麻通淅口，满川风景接襄州。高城鸟过方催夜，废垒蝉鸣不待秋。闻说元规偏爱月，知君长得伴登楼。","dynasty":"唐代","title":"送邓州崔长史"}
{"author":"卢纶","content":"长安豪贵惜春残，争玩街西紫牡丹。别有玉盘承露冷，无人起就月中看。","dynasty":"唐代","tags":"咏物，写花，牡丹，赞美","title":"裴给事宅白牡丹"}
{"author":"卢纶","content":"久为名所误，春尽始归山。落羽羞言命，逢人强破颜。交疏贫病里，身老是非间。不及东溪月，渔翁夜往还。","dynasty":"唐代","title":"落第后归终南别业"}
{"author":"卢纶","content":"玉砌红花树，香风不敢吹。春光解天意，偏发殿南枝。虹桥千步廊，半在水中央。天子方清暑，宫人重暮妆。辞辇复当熊，倾心奉上宫。君王若看貌，甘在众妃中。云日呈祥礼物殊，北庭生献五单于。塞天万里无飞鸟，可在边城用郅都。台殿云凉风日微，君王初赐六宫衣。楼船罢泛归犹早，行道才人斗射飞。","dynasty":"唐代","title":"杂曲歌辞。天长地久词"}
{"author":"卢纶","content":"把酒留君听琴，难堪岁暮离心。霜叶无风自落，秋云不雨空阴。人愁荒村路细，马怯寒溪水深。望断青山独立，更知何处相寻。","dynasty":"唐代","title":"送万巨"}
{"author":"卢纶","content":"步月访诸邻，蓬居宿近臣。乌裘先醉客，清镜早朝人。坏壁烟垂网，香街火照尘。悲荣俱是分，吾亦乐吾贫。","dynasty":"唐代","title":"客舍喜崔补阙司空拾遗访宿"}
{"author":"卢纶","content":"二十在边城，军中得勇名。卷旗收败马，占碛拥残兵。覆阵乌鸢起，烧山草木明。塞闲思远猎，师老厌分营。雪岭无人迹，冰河足雁声。李陵甘此没，惆怅汉公卿。","dynasty":"唐代","title":"从军行（一作李端诗，题云塞上）"}
{"author":"卢纶","content":"出帘仍有钿筝随，见罢翻令恨识迟。微收皓腕缠红袖，深遏朱弦低翠眉。忽然高张应繁节，玉指回旋若飞雪。凤箫韶管寂不喧，绣幕纱窗俨秋月。有时轻弄和郎歌，慢处声迟情更多。已愁红脸能佯醉，又恐朱门难再过，昭阳伴里最聪明，出到人间才长成。遥知禁曲难翻处，犹是君王说小名。","dynasty":"唐代","title":"宴席赋得姚美人拍筝歌（美人曾在禁中）"}
{"author":"卢纶","content":"祥光若可求，闺女夜登楼。月露浩方下，河云凝不流。铅华潜警曙，机杼暗传秋。回想敛馀眷，人天俱是愁。","dynasty":"唐代","title":"七夕诗（同用秋字，一作他乡七夕）"}
{"author":"卢纶","content":"四户八窗明，玲珑逼上清。外栏黄鹄下，中柱紫芝生。每带云霞色，时闻箫管声。望君兼有月，幢盖俨层城。","dynasty":"唐代","title":"赋得彭祖楼送杨德宗归徐州幕"}
{"author":"卢纶","content":"二职亚陶公，归程与梦同。柳垂平泽雨，鱼跃大河风。混迹威长在，孤清志自雄。应嗤向隅者，空寄路尘中。","dynasty":"唐代","title":"送元赞府重任龙门县"}
{"author":"卢纶","content":"传诏收方贡，登车著赐衣。榷商蛮客富，税地芋田肥。云白风雷歇，林清洞穴稀。炎凉君莫问，见即在忘归。","dynasty":"唐代","title":"送盐铁裴判官入蜀"}
{"author":"卢纶","content":"提剑云雷动，垂衣日月明。禁花呈瑞色，国老见星精。发棹鱼先跃，窥巢鸟不惊。山呼一万岁，直入九重城。天衣五凤彩，御马六龙文。雨露清驰道，风雷翊上军。高旍花外转，行漏乐前闻。时见金鞭举，空中指瑞云。妙算干戈止，神谋宇宙清。两阶文物盛，七德武功成。校猎长杨苑，屯军细柳营。归来献明主，歌舞隘春城。天乐下天中，云輧俨在空。铅黄艳河汉，语笑合笙镛。已见长随凤，仍闻不避熊。君王亲试舞，阊阖静无风。","dynasty":"唐代","title":"杂曲歌辞。皇帝感词"}
{"author":"卢纶","content":"落日映危樯，归僧向岳阳。注瓶寒浪静，读律夜船香。苦雾沈山影，阴霾发海光。群生一何负，多病礼医王。","dynasty":"唐代","title":"送惟良上人归江南（一作郢上人）"}
{"author":"卢纶","content":"好勇知名早，争雄上将间。战多春入塞，猎惯夜登山。阵合龙蛇动，军移草木闲。今来部曲尽，白首过萧关。","dynasty":"唐代","title":"送韩都护还边"}
{"author":"卢纶","content":"愁与醉相和，昏昏竟若何。感年怀阙久，失意梦乡多。雨里行青草，山前望白波。江楼覆棋好，谁引仲宣过。","dynasty":"唐代","title":"送潘述应宏词下第归江南"}
{"author":"卢纶","content":"褒谷通岷岭，青冥此路深。晚程椒瘴热，野饭荔枝阴。古郡三刀夜，春桥万里心。唯应对杨柳，暂醉卓家琴。","dynasty":"唐代","title":"送从舅成都县丞广归蜀"}
{"author":"卢纶","content":"南想宣城郡，清江野戍闲。艨艟高映浦，睥睨曲随山。名寄图书内，威生将吏间。春行板桥暮，应伴庾公还。","dynasty":"唐代","title":"送宋校书赴宣州幕"}
{"author":"卢纶","content":"霄汉正联飞，江湖又独归。暂欢同赐被，不待易朝衣。山雨迎军晚，芦风候火微。还当宴铃阁，谢守亦光辉。","dynasty":"唐代","title":"送李纵别驾加员外郎却赴常州幕"}
{"author":"卢纶","content":"玉貌承严训，金声称上才。列筵青草偃，骤马绿杨开。潘县花添发，梅家鹤暂来。谁知望恩者，空逐路人回。","dynasty":"唐代","title":"送黎燧尉阳翟"}
{"author":"卢纶","content":"恭闻林下别，未至亦沾裳。荻岸雨声尽，江天虹影长。佩韦宗懒慢，偷橘爱芳香。遥想从公后，称荣在上堂。","dynasty":"唐代","title":"送丹阳赵少府（即给事中涓亲弟）"}
{"author":"卢纶","content":"渥洼龙种散云时，千里繁花乍别离。中有重臣承霈泽，外无轻虏犯旌旗。山川自与郊坰合，帐幕时因水草移。敢谢亲贤得琼玉，仲宣能赋亦能诗。","dynasty":"唐代","title":"送史兵曹判官赴楼烦"}
{"author":"卢纶","content":"二十在边城，军中得勇名。卷旗收败马，占碛拥残兵。覆阵乌鸢起，烧山草木明。塞闲思远猎，师老厌分营。雪岭无人迹，冰河足雁声。李陵甘此没，惆怅汉公卿。","dynasty":"唐代","title":"从军行（一作李端诗，题云塞上）"}
{"author":"卢纶","content":"古村荒石路，岁晏独言归。山雪厚三尺，社榆粗十围。虬龙宁守蛰，鸾鹤岂矜飞。君子固安分，毋听劳者讥。","dynasty":"唐代","title":"寄赠畅当山居"}
{"author":"卢纶","content":"中条山下黄礓石，垒作夷齐庙里神。落叶满阶尘满座，不知浇酒为何人。","dynasty":"唐代","title":"题伯夷庙"}
{"author":"卢纶","content":"故交三四人，闻别共沾巾。举目是陈事，满城无至亲。身从丧日病，家自俭年贫。此去何堪远，遗孤在旧邻。","dynasty":"唐代","title":"送李方东归（即故李校书端亲弟）"}
{"author":"卢纶","content":"圆月出高城，苍苍照水营。江中正吹笛，楼上又无更。洛下仍传箭，关西欲进兵。谁知五湖外，诸将但争名。","dynasty":"唐代","title":"夜泊金陵"}
{"author":"卢纶","content":"发白晓梳头，女惊妻泪流。不知丝色后，堪得几回秋。","dynasty":"唐代","title":"白发叹"}
{"author":"卢纶","content":"登楼掩泣话归期，楚树荆云发远思。日里扬帆闻戍鼓，舟中酹酒见山祠。西江风浪何时尽，北客音书欲寄谁。若说湓城杨司马，知君望国有新诗。","dynasty":"唐代","title":"送杨皞东归"}
{"author":"卢纶","content":"钟陵暮春月，飞观延群英。晨霞耀中轩，满席罗金琼。持杯凝远睇，触物结幽情。树色参差绿，湖光潋滟明。礼卑瞻绛帐，恩浃厕华缨。徒记山阴兴，祓禊乃为荣。","dynasty":"唐代","title":"上巳日陪齐相公花楼宴"}
{"author":"卢纶","content":"黄花古城路，上尽见青山。桑柘晴川口，牛羊落照间。野情随卷幔，军士隔重关。道合偏多赏，官微独不闲。鹤分琴久罢，书到雁应还。为谢登龙客，琼枝寄一攀。","dynasty":"唐代","title":"和李使君三郎早秋城北亭楼宴崔司士…关中弟张评事时遇"}
{"author":"卢纶","content":"圆月出山头，七贤林下游。梢梢寒叶坠，滟滟月波流。凫鹄共思晓，菰蒲相与秋。明当此中别，一为望汀洲。","dynasty":"唐代","title":"秋夜同畅当宿潭上西亭"}
{"author":"卢纶","content":"虹桥千步廊，半在水中央。天子方清暑，宫娃起夜妆。","dynasty":"唐代","title":"天长久词其二"}
{"author":"卢纶","content":"出帘仍有钿筝随，见罢翻令恨识迟。微收皓腕缠红袖，深遏朱弦低翠眉。忽然高张应繁节，玉指回旋若飞雪。凤箫韶管寂不喧，绣幕纱窗俨秋月。有时轻弄和郎歌，慢处声迟情更多。已愁红脸能佯醉，又恐朱门难再过，昭阳伴里最聪明，出到人间才长成。遥知禁曲难翻处，犹是君王说小名。","dynasty":"唐代","title":"宴席赋得姚美人拍筝歌（美人曾在禁中）"}
{"author":"卢纶","content":"经过里巷春，同是谢家邻。顾我觉衰早，荷君留醉频。松高犹覆草，鹤起暂萦尘。始悟达人志，患名非患贫。","dynasty":"唐代","title":"酬孙侍御春日见寄"}
{"author":"卢纶","content":"苦心三十载，白首遇艰难。旧地成孤客，全家赖钓竿。貌衰缘药尽，起晚为山寒。老病今如此，无人更问看。","dynasty":"唐代","title":"卧病书怀"}
{"author":"卢纶","content":"庐山道士夜携琴，映月相逢辨语音。引坐霜中弹一弄，满船商客有归心。","dynasty":"唐代","title":"河口逢江州朱道士因听琴"}
{"author":"卢纶","content":"夜宿密公室，话馀将昼兴。绕阶三径雪，当户一池冰。家训资风化，心源隐政能。明朝复何见，莱草古沟塍。","dynasty":"唐代","title":"题杨虢县竹亭"}
{"author":"卢纶","content":"粲粲美仍都，清闲一贵儒。定交分玉剑，发咏写冰壶。风景随台位，河山入障图。上堂多庆乐，肯念谷中愚。","dynasty":"唐代","title":"送太常李主簿归觐省"}
{"author":"卢纶","content":"黄河九曲流，缭绕古边州。鸣雁飞初夜，羌胡正晚秋。凄凉金管思，迢递玉人愁。七叶推多庆，须怀杀敌忧。","dynasty":"唐代","title":"送郭判官赴振武"}
{"author":"卢纶","content":"比翼和鸣双凤皇，欲栖金帐满城香。平明却入天泉里，日气曈昽五色光。","dynasty":"唐代","title":"王评事驸马花烛诗其四"}
{"author":"卢纶","content":"青袍芸阁郎，谈笑挹侯王。旧箓藏云穴，新诗满帝乡。名高闲不得，到处人争识。谁知冰雪颜，已杂风尘色。此去复如何，东皋岐路多。藉芳临紫陌，回首忆沧波。年来倦萧索，但说淮南乐。并楫湖上游，连樯月中泊。沿溜入阊门，千灯夜市喧。喜逢邻舍伴，遥语问乡园。下淮风自急，树杪分郊邑。送客随岸行，离人出帆立。渔村绕水田，澹澹隔晴烟。欲就林中醉，先期石上眠。林昏天未曙，但向云边去。暗入无路山，心知有花处。登高日转明，下望见春城。洞里草空长，冢边人自耕。寥寥行异境，过尽千峰影。露色凝古坛，泉声落寒井。仙成不可期，多别自堪悲。为问桃源客，何人见乱时。","dynasty":"唐代","title":"送吉中孚校书归楚州旧山（中孚自仙官入仕）"}
{"author":"卢纶","content":"依佛不违亲，高堂与寺邻。问安双树晓，求膳一僧贫。持咒过龙庙，翻经化海人。还同惠休去，儒者亦沾巾。","dynasty":"唐代","title":"送恒操上人归江外觐省"}
{"author":"卢纶","content":"玉人垂玉鞭，百骑带櫜鞬.从赏野邮静，献新秋果鲜。塞屯丰雨雪，虏帐失山川。遥想称觞后，唯当共被眠。","dynasty":"唐代","title":"送马尚书郎君侍从归觐太原"}
{"author":"卢纶","content":"莲花影里暂相离，才出浮萍值罟师。上得龙门还失浪，九江何处是归期。","dynasty":"唐代","title":"小鱼咏寄泾州杨侍郎"}
{"author":"卢纶","content":"高柳满春城，东园有鸟声。折花朝露滴，漱石野泉清。心许陶家醉，诗逢谢客呈。应怜末行吏，曾是鲁诸生。","dynasty":"唐代","title":"春日过李侍御"}
{"author":"卢纶","content":"高木已萧索，夜雨复秋风。坠叶鸣丛竹，斜根拥断蓬。半侵山色里，长在水声中。此地何人到，云门去亦通。","dynasty":"唐代","title":"山中咏古木"}
{"author":"卢纶","content":"树老野泉清，幽人好独行。去闲知路静，归晚喜山明。兰芰通荒井，牛羊出古城。茂陵秋最冷，谁念一书生。","dynasty":"唐代","title":"秋晚山中别业"}
{"author":"卢纶","content":"高步长裾锦帐郎，居然自是汉贤良。潘岳叙年因鬓发，扬雄托谏在文章。九天韶乐飘寒月，万户香尘裛晓霜。坐见重门俨朝骑，可怜云路独翱翔。","dynasty":"唐代","title":"和王员外冬夜寓直"}
{"author":"卢纶","content":"野幕敞琼筵，羌戎贺劳旋。醉和金甲舞，雷鼓动山川。","dynasty":"唐代","tags":"唐诗三百首，边塞，宴饮，赞颂，将士","title":"和张仆射塞下曲·其四"}
{"author":"卢纶","content":"过雨开楼看晚虹，白云相逐水相通。寒蝉噪暮野无日，古树伤秋天有风。数穗远烟凝垄上，一枝繁果忆山中。何言暂别东林友，惆怅人间事不同。","dynasty":"唐代","title":"同王员外雨后登开元寺南楼因寄西岩警上人"}
{"author":"卢纶","content":"鹫翎金仆姑，燕尾绣蝥弧。独立扬新令，千营共一呼。林暗草惊风，将军夜引弓。平明寻白羽，没在石棱中。月黑雁飞高，单于夜遁逃。欲将轻骑逐，大雪满弓刀。野幕敞琼筵，羌戎贺劳旋。醉和金甲舞，雷鼓动山川。调箭又呼鹰，俱闻出世能。奔狐将迸雉，扫尽古丘陵。亭亭七叶贵，荡荡一隅清。他日题麟阁，唯应独不名。","dynasty":"唐代","tags":"边塞，军旅，将士","title":"和张仆射塞下曲六首"}
{"author":"卢纶","content":"落日映危樯，归僧向岳阳。注瓶寒浪静，读律夜船香。苦雾沈山影，阴霾发海光。群生一何负，多病礼医王。","dynasty":"唐代","title":"送惟良上人归江南（一作郢上人）"}
{"author":"卢纶","content":"官微多惧事多同，拙性偏无主驿功。山在门前登不得，鬓毛衰尽路尘中。","dynasty":"唐代","title":"驿中望山戏赠渭南陆贽主簿"}
{"author":"卢纶","content":"辞辇复当熊，倾心奉六宫。君王若看貌，甘在众妃中。","dynasty":"唐代","title":"天长久词其三"}
{"author":"卢纶","content":"病老正相仍，忽逢张道陵。羽衣风淅淅，仙貌玉棱棱。叱我问中寿，教人祈上升。楼居五云里，几与武皇登。","dynasty":"唐代","title":"送道士郄彝素归内道场"}
{"author":"卢纶","content":"泉声遍野入芳洲，拥沫吹花草上流。落日行人渐无路，巢乌乳燕满高楼。","dynasty":"唐代","title":"曲江春望其三"}
{"author":"卢纶","content":"萤火飏莲丛，水凉多夜风。离人将落叶，俱在一船中。","dynasty":"唐代","title":"与畅当夜泛秋潭"}
{"author":"卢纶","content":"出山车骑次诸侯，坐领图书见督邮。绕郭桑麻通淅口，满川风景接襄州。高城鸟过方催夜，废垒蝉鸣不待秋。闻说元规偏爱月，知君长得伴登楼。","dynasty":"唐代","title":"送邓州崔长史"}
{"author":"卢纶","content":"瓶钵绕禅衣，连宵宿翠微。树开巴水远，山晓蜀星稀。识遍中朝贵，多谙外学非。何当一传付，道侣愿知归。","dynasty":"唐代","title":"送少微上人游蜀"}
{"author":"卢纶","content":"孤鸾将鹤群，晴日丽春云。何幸晚飞者，清音长此闻。","dynasty":"唐代","title":"酬人失题"}
{"author":"卢纶","content":"乱离无处不伤情，况复看碑对古城。路绕寒山人独去，月临秋水雁空惊。颜衰重喜归乡国，身贱多惭问姓名。今日主人还共醉，应怜世故一儒生。","dynasty":"唐代","title":"至德中途中书事却寄李僴"}
{"author":"卢纶","content":"夜宿密公室，话馀将昼兴。绕阶三径雪，当户一池冰。家训资风化，心源隐政能。明朝复何见，莱草古沟塍。","dynasty":"唐代","title":"题杨虢县竹亭"}
{"author":"卢纶","content":"天晴禾黍平，畅目亦伤情。野店云日丽，孤庄砧杵鸣。川原唯寂寞，岐路自纵横。前后无俦侣，此怀谁与呈。","dynasty":"唐代","title":"秋晚霁后野望忆夏侯审"}
{"author":"卢纶","content":"嵩高云日明，潘岳赋初成。篱槿花无色，阶桐叶有声。绛纱垂簟净，白羽拂衣轻。鸿雁悲天远，龟鱼觉水清。别弦添楚思，牧马动边情。田雨农官问，林风苑吏惊。松篁终茂盛，蓬艾自衰荣。遥仰凭轩夕，惟应喜宋生。","dynasty":"唐代","title":"和太常王卿立秋日即事"}
{"author":"卢纶","content":"瓶钵绕禅衣，连宵宿翠微。树开巴水远，山晓蜀星稀。识遍中朝贵，多谙外学非。何当一传付，道侣愿知归。","dynasty":"唐代","title":"送少微上人游蜀"}
{"author":"卢纶","content":"得接西园会，多因野性同。引藤连树影，移石间花丛。学就晨昏外，欢生礼乐中。春游随墨客，夜宿伴潜公。散帙灯惊燕，开帘月带风。朝朝在门下，自与五侯通。","dynasty":"唐代","title":"同耿拾遗春中题第四郎新修书院"}
{"author":"卢纶","content":"灵空闻偈夜清净，雨里花枝朝暮开。故友九泉留语别，逐臣千里寄书来。","dynasty":"唐代","title":"题念济寺"}
{"author":"卢纶","content":"世故相逢各未闲，百年多在别离间。昨夜秋风今夜雨，不知何处入空山。","dynasty":"唐代","title":"赴虢州留别故人"}
{"author":"卢纶","content":"古巷牛羊出，重门接柳阴。闲看入竹路，自有向山心。种药齐幽石，耕田到远林。愿同词赋客，得兴谢家深。","dynasty":"唐代","title":"题李沆林园"}
{"author":"卢纶","content":"城头春霭晓濛濛，指望关桥满袖风。云骑闲嘶宫柳外，玉人愁立草花中。钟分寺路山光绿，河绕军州日气红。迹忝已成方恋赏，此时离恨与君同。","dynasty":"唐代","title":"同赵进马元阳春日登长春宫古城望河中因寄郑损仓曹"}
{"author":"卢纶","content":"传令收遗籍，诸儒喜饯君。孔家唯有地，禹穴但生云。编简知还续，虫鱼亦自分。如逢北山隐，一为谢移文。","dynasty":"唐代","title":"送耿拾遗湋充括图书使往江淮"}
{"author":"卢纶","content":"峰嶂徘徊霞景新，一潭寒水绝纤鳞。朱字灵书千万轴，苍髯道士两三人。芝童解说壶中事，玉管能留天上春。眼见仙丹求不得，汉家簪绂在羸身。","dynasty":"唐代","title":"题天华观"}
{"author":"卢纶","content":"孤鸾将鹤群，晴日丽春云。何幸晚飞者，清音长此闻。","dynasty":"唐代","title":"酬人失题"}
{"author":"卢纶","content":"古塔荒台出禁墙，磬声初尽漏声长。云生紫殿幡花湿，月照青山松柏香。禅室夜闻风过竹，奠筵朝启露沾裳。谁悟威灵同寂灭，更堪砧杵发昭阳。","dynasty":"唐代","title":"宿定陵寺（寺在陵内）"}
{"author":"卢纶","content":"嵩高云日明，潘岳赋初成。篱槿花无色，阶桐叶有声。绛纱垂簟净，白羽拂衣轻。鸿雁悲天远，龟鱼觉水清。别弦添楚思，牧马动边情。田雨农官问，林风苑吏惊。松篁终茂盛，蓬艾自衰荣。遥仰凭轩夕，惟应喜宋生。","dynasty":"唐代","title":"和太常王卿立秋日即事"}
{"author":"卢纶","content":"素壁画飞泉，从云落树颠。练垂疑叶响，云并觉枝偏。利物得双剑，为儒当一贤。应思洒尘陌，调膳亦芳鲜。","dynasty":"唐代","title":"达奚中丞东斋壁画山水…得树杪悬泉送长安赵元阳少府"}
{"author":"卢纶","content":"碧霄孤鹤发清音，上宰因添望阙心。睥睨三层连步障，茱萸一朵映华簪。红霞似绮河如带，白露团珠菊散金。此日所从何所问，俨然冠剑拥成林。","dynasty":"唐代","title":"九日奉陪侍郎登白楼"}
{"author":"卢纶","content":"一门三代贵，非是主恩偏。破虏山铭在，承家剑艺全。夺旗貂帐侧，射虎雪林前。雁塞逢兄弟，云州发管弦。冻河光带日，枯草净无烟。儒者曾修武，因贻上将篇。","dynasty":"唐代","title":"送彭开府往云中觐使君兄"}
{"author":"卢纶","content":"晓月朣朦映水关，水边因到历阳山。千艘财货朱桥下，一曲闾阎青荻间。坦腹定逢潘令醉，上楼应伴庾公闲。欢馀若问南行计，知念天涯负米还。","dynasty":"唐代","title":"送申屠正字往湖南迎亲兼谒赵和州…并戏简前历阳李明府"}
{"author":"卢纶","content":"云起山城暮，沈沈江上天。风吹建业雨，浪入广陵船。久是吴门客，尝闻谢守贤。终悲去国远，泪尽竹林前。","dynasty":"唐代","title":"送从叔士准赴任润州司士"}
{"author":"卢纶","content":"我家有剪刀，人云鬼国铁。裁罗裁绮无钝时，用来三年一股折。南中匠人淳用钢，再令盘屈随手伤。改锻割飞二刀子，色迎霁雪锋含霜。两条神物秋冰薄，刃淬初蟾鞘金错。越戟吴钩不足誇，斩犀切玉应怀怍。日试曾磨汉水边，掌中恄慄声冷然。神惊魄悸却收得，刃头已吐微微烟。刀乎刀乎何烨烨，魑魅须藏怪须慑。若非良工变尔形，只向裁缝委箱箧。","dynasty":"唐代","title":"割飞二刀子歌"}
{"author":"卢纶","content":"露幕拥簪裾，台庭饯伯鱼。彩衣人竞看，银诏帝亲书。知子当元老，为臣饯二疏。执珪期已迫，捧膳步宁徐。而我诚愚者，夫君岂病诸。探题多决胜，馔玉每分馀。荣比成功后，恩同造化初。甑尘方欲合，笼翮或将舒。榆荚钱难比，杨花雪不如。明朝古堤路，心断玉人车。","dynasty":"唐代","title":"送浑炼归觐却赴阙庭"}
{"author":"卢纶","content":"云起山城暮，沈沈江上天。风吹建业雨，浪入广陵船。久是吴门客，尝闻谢守贤。终悲去国远，泪尽竹林前。","dynasty":"唐代","title":"送从叔士准赴任润州司士"}
{"author":"卢纶","content":"中条山下黄礓石，垒作夷齐庙里神。落叶满阶尘满座，不知浇酒为何人。","dynasty":"唐代","title":"题伯夷庙"}
{"author":"卢纶","content":"瓶钵绕禅衣，连宵宿翠微。树开巴水远，山晓蜀星稀。识遍中朝贵，多谙外学非。何当一传付，道侣愿知归。","dynasty":"唐代","title":"送少微上人游蜀"}
{"author":"卢纶","content":"玉壶冰始结，循吏政初成。既有虚心鉴，还如照胆清。瑶池惭洞澈，金镜让澄明。气若朝霜动，形随夜月盈。临人能不蔽，待物本无情。怯对圆光里，妍蚩自此呈。","dynasty":"唐代","title":"清如玉壶冰"}
{"author":"卢纶","content":"东门雪覆尘，出送陕城人。粉郭朝喧市，朱桥夜掩津。上寮应重学，小吏已甘贫。谢脁曾为掾，希君一比邻。","dynasty":"唐代","title":"送陕府王司法"}
{"author":"卢纶","content":"夕照临窗起暗尘，青松绕殿不知春。君看白发诵经者，半是宫中歌舞人。","dynasty":"唐代","title":"过玉真公主影殿"}
{"author":"卢纶","content":"一门三代贵，非是主恩偏。破虏山铭在，承家剑艺全。夺旗貂帐侧，射虎雪林前。雁塞逢兄弟，云州发管弦。冻河光带日，枯草净无烟。儒者曾修武，因贻上将篇。","dynasty":"唐代","title":"送彭开府往云中觐使君兄"}
{"author":"卢纶","content":"阴雷慢转野云长，骏马双嘶爱雨凉。应念龙钟在泥滓，欲摧肝胆事王章。","dynasty":"唐代","title":"途中遇雨马上口号留别张刘二端公"}
{"author":"卢纶","content":"看山独行归竹院，水绕前阶草生遍。空林细雨暗无声，唯有愁心两相见。","dynasty":"唐代","title":"雨中酬友人"}
{"author":"卢纶","content":"落日映危樯，归僧向岳阳。注瓶寒浪静，读律夜船香。苦雾沈山影，阴霾发海光。群生一何负，多病礼医王。","dynasty":"唐代","title":"送惟良上人归江南"}
{"author":"卢纶","content":"泉声遍野入芳洲，拥沫吹花草上流。落日行人渐无路，巢乌乳燕满高楼。","dynasty":"唐代","title":"曲江春望其三"}
{"author":"卢纶","content":"深山夜雪晴，坐忆晓山明。读易罢三卷，弹琴当五更。薜萝枯有影，岩壑冻无声。此夕一相望，君应知我诚。","dynasty":"唐代","title":"偶宿山中忆畅当"}
{"author":"卢纶","content":"饥食松花渴饮泉，偶从山后到山前。阳坡软草厚如织，因与鹿麛相伴眠。","dynasty":"唐代","title":"山中一绝"}
{"author":"卢纶","content":"白须宗孙侍坐时，愿持寿酒前致词。致词何所拟？愿自边城始。边城贵者李将军，战鼓遥疑天上闻。屯田布锦周千里，牧马攒花溢万群。白云本是乔松伴，来绕青营复飞散。三声画角咽不通，万里蓬根一时断。丰州闻说似凉州，沙塞清明部落稠。行客已去依独戍，主人犹自在高楼。梦视旌旆何由见，每值清风一回面。洞里先生那怪迟，人天无路自无期。砂泉丹井非同味，桂树榆林不并枝。吾翁致身殊得计，地仙亦是三千岁。莫着戎衣期上清，东方曼倩逢人轻。","dynasty":"唐代","tags":"送别","title":"送饯从叔辞丰州幕归嵩阳旧居"}
{"author":"卢纶","content":"飞轩不驻轮，感激汉儒臣。气慑千夫勇，恩传万里春。古原收野燎，寒笛怨空邻。书此达良友，五陵风雨频。","dynasty":"唐代","title":"和金吾裴将军使往河北宣慰…兼寄赵侍郎赵卿拜陵未回"}
{"author":"卢纶","content":"颍阳春色似河阳，一望繁花一县香。今日送官君最恨，可怜才子白须长。","dynasty":"唐代","title":"中书舍人李座上送颍阳徐少府"}
{"author":"卢纶","content":"萤火飏莲丛，水凉多夜风。离人将落叶，俱在一船中。","dynasty":"唐代","title":"与畅当夜泛秋潭"}
{"author":"卢纶","content":"洞庭芳草遍，楚客莫思归。经难人空老，逢春雁自飞。东西兄弟远，存没友朋稀。独立还垂泪，天南一布衣。","dynasty":"唐代","title":"春江夕望"}
{"author":"卢纶","content":"秦家御史汉家郎，亲专两印征殊方。功成走马朝天子，伏槛论边若流水。晓离仙署趋紫微，夜接高儒读青史。泸南五将望君还，愿以天书示百蛮。曲栈重江初过雨，前旌后骑不同山。迎车拜舞多耆老，旧卒新营遍青草。塞口云生火候迟，烟中鹤唳军行早。黄花川下水交横，远映孤霞蜀国晴。邛竹笋长椒瘴起，荔枝花发杜鹃鸣。回首岷峨半天黑，传觞接膝何由得。空令豪士仰威名，无复贫交恃颜色。垂杨不动雨纷纷，锦帐胡瓶争送君。须臾醉起箫笳发，空见红旌入白云。","dynasty":"唐代","title":"送张郎中还蜀歌"}
{"author":"卢纶","content":"玉砌红花树，香风不敢吹。春光解天意，偏发殿南枝。虹桥千步廊，半在水中央。天子方清暑，宫人重暮妆。辞辇复当熊，倾心奉上宫。君王若看貌，甘在众妃中。云日呈祥礼物殊，北庭生献五单于。塞天万里无飞鸟，可在边城用郅都。台殿云凉风日微，君王初赐六宫衣。楼船罢泛归犹早，行道才人斗射飞。","dynasty":"唐代","title":"杂曲歌辞。天长地久词"}
{"author":"卢纶","content":"洛浦想江津，悲欢共此辰。采花湖岸菊，望国旧楼人。雁别声偏苦，松寒色转新。传书问渔叟，借寇尔何因。","dynasty":"唐代","title":"和赵端公九日登石亭上和州家兄"}
{"author":"卢纶","content":"汉家天子好经过，白日青山宫殿多。见说只今生草处，禁泉荒石已相和。水气朦胧满画梁，一回开殿满山香。宫娃几许经歌舞，白首翻令忆建章。","dynasty":"唐代","title":"华清宫"}
{"author":"卢纶","content":"五老正相寻，围棋到煮金。石摧丹井闭，月过洞门深。猿鸟三时下，藤萝十里阴。绿泉多草气，青壁少花林。自愧非仙侣，何言见道心。悠哉宿山口，雷雨夜沈沈。","dynasty":"唐代","title":"过终南柳处士"}
{"author":"卢纶","content":"万戟淩霜布，森森瑞气间。垂衣当晓日，上寿对南山。济济延多士，跹跹舞百蛮。小臣无事谏，空愧伴鸣环。","dynasty":"唐代","title":"元日早朝呈故省诸公"}
{"author":"卢纶","content":"空宫古廊殿，寒月照斜晖。卧听未央曲，满箱歌舞衣。","dynasty":"唐代","title":"相和歌辞。长门怨"}
{"author":"卢纶","content":"累职比柴桑，清秋入楚乡。一船灯照浪，两岸树凝霜。亭吏趋寒雾，山城敛曙光。无辞折腰久，仲德在鸳行。","dynasty":"唐代","title":"送乐平苗明府"}
{"author":"卢纶","content":"好勇知名早，争雄上将间。战多春入塞，猎惯夜登山。阵合龙蛇动，军移草木闲。今来部曲尽，白首过萧关。","dynasty":"唐代","title":"送韩都护还边"}
{"author":"卢纶","content":"妾年初二八，两度嫁狂夫。薄命今犹在，坚贞扫地无。","dynasty":"唐代","title":"杂曲歌辞。妾薄命"}
{"author":"卢纶","content":"泉响竹潇潇，潜公居处遥。虚空闻偈夜，清净雨花朝。放鹤临山阁，降龙步石桥。世尘徒委积，劫火定焚烧。苔壁云难聚，风篁露易摇。浮生亦无著，况乃是芭蕉。","dynasty":"唐代","title":"题念济寺晕上人院"}
{"author":"卢纶","content":"夕照临窗起暗尘，青松绕殿不知春。君看白发诵经者，半是宫中歌舞人。","dynasty":"唐代","title":"过玉真公主影殿"}
{"author":"卢纶","content":"菖蒲翻叶柳交枝，暗上莲舟鸟不知。更到无花最深处，玉楼金殿影参差。翠黛红妆画鹢中，共惊云色带微风。箫管曲长吹未尽，花南水北雨濛濛。泉声遍野入芳洲，拥沫吹花草上流。落日行人渐无路，巢乌乳燕满高楼。","dynasty":"唐代","title":"曲江春望"}
{"author":"卢纶","content":"我家有翦刀，人云鬼国铁。裁罗裁绮无钝时，用来三年一股折。南中匠人淳用钢，再令盘屈随手伤。改锻割飞二刀子，色迎霁雪锋含霜。两条神物秋冰薄，刃淬初蟾鞘金错。越戟吴钩不足夸，斩犀切玉应怀怍。日试曾磨汉水边，掌中恄栗声冷然。神惊魄悸却收得，刃头已吐微微烟。刀乎刀乎何烨烨，魑魅须藏怪须慑。若非良工变尔形，只向裁缝委箱箧。","dynasty":"唐代","title":"割飞二刀子歌"}
{"author":"卢纶","content":"玉壶冰始结，循吏政初成。既有虚心鉴，还如照胆清。瑶池惭洞澈，金镜让澄明。气若朝霜动，形随夜月盈。临人能不蔽，待物本无情。怯对圆光里，妍蚩自此呈。","dynasty":"唐代","title":"清如玉壶冰"}
{"author":"卢纶","content":"登登山路行时尽，决决溪泉到处闻。风动叶声山犬吠，一家松火隔秋云。","dynasty":"唐代","tags":"叙事，写景，抒情，喜悦","title":"山店"}
{"author":"卢纶","content":"长裾间貔虎，遗庙盛攀登。白羽三千骑，红林一万层。元臣达幽契，祝史告明征。抚坐悲今古，瞻容感废兴。回风卷丛柏，骤雨湿诸陵。倏忽烟花霁，当营看月生。","dynasty":"唐代","title":"奉陪侍中春日过武安君庙"}
{"author":"卢纶","content":"黄河九曲流，缭绕古边州。鸣雁飞初夜，羌胡正晚秋。凄凉金管思，迢递玉人愁。七叶推多庆，须怀杀敌忧。","dynasty":"唐代","title":"送郭判官赴振武"}
{"author":"卢纶","content":"深山夜雪晴，坐忆晓山明。读易罢三卷，弹琴当五更。薜萝枯有影，岩壑冻无声。此夕一相望，君应知我诚。","dynasty":"唐代","title":"偶宿山中忆畅当"}
{"author":"卢纶","content":"野日初晴麦垄分，竹园相接鹿成群。几家废井生青草，一树繁花傍古坟。引水忽惊冰满涧，向田空见石和云。可怜荒岁青山下，惟有松枝好寄君。","dynasty":"唐代","title":"早春归盩厔旧居却寄耿拾遗湋李校书端"}
{"author":"卢纶","content":"华堂多众珍，白拂称殊异。柄裁沈节香袭人，上结为文下垂穗。霜缕霏微莹且柔，虎须乍细龙髯稠。皎然素色不因染，淅尔凉风非为秋。群蝇青苍恣游息，广庖万品无颜色。金屏成点玉成瑕，昼眠宛转空咨嗟。此时满筵看一举，荻花忽旋杨花舞，砉如寒隼惊暮禽，飒若繁埃得轻雨。主人说是故人留，每诫如新比白头。若将挥玩闲临水，愿接波中一白鸥。","dynasty":"唐代","title":"和赵给事白蝇拂歌"}
{"author":"卢纶","content":"叶下山边路，行人见自悲。夜寒逢雪处，日暖到村时。语少心长苦，愁深醉自迟。□□□□□，羡有幕中期。","dynasty":"唐代","title":"送渭南崔少府归徐郎中幕"}
{"author":"卢纶","content":"台殿云深秋色微，君王初赐六宫衣。楼船泛罢归犹早，行遣才人斗射飞。","dynasty":"唐代","title":"天长久词其四"}
{"author":"卢纶","content":"南想宣城郡，清江野戍闲。艨艟高映浦，睥睨曲随山。名寄图书内，威生将吏间。春行板桥暮，应伴庾公还。","dynasty":"唐代","title":"送宋校书赴宣州幕"}
{"author":"卢纶","content":"丛篁叫寒笛，满眼塞山青。才子尊前画，将军石上铭。猎声云外响，战血雨中腥。苦乐从来事，因君一涕零。","dynasty":"唐代","title":"送颜推官游银夏谒韩大夫"}
{"author":"卢纶","content":"梦别一仙人，霞衣满鹤身。旌幢天路晚，桃杏海山春。种玉非求稔，烧金不为贫。自怜头白早，难与葛洪亲。","dynasty":"唐代","title":"送王尊师（一作道士）"}
{"author":"卢纶","content":"长安三月春，难别复难亲。不识冶游伴，多逢憔悴人。渐知欢澹薄，转觉老殷勤。去矣尽如此，此辞悲未陈。","dynasty":"唐代","title":"春思贻李方陵"}
{"author":"卢纶","content":"愁与醉相和，昏昏竟若何。感年怀阙久，失意梦乡多。雨里行青草，山前望白波。江楼覆棋好，谁引仲宣过。","dynasty":"唐代","title":"送潘述应宏词下第归江南"}
{"author":"卢纶","content":"苦心三十载，白首遇艰难。旧地成孤客，全家赖钓竿。貌衰缘药尽，起晚为山寒。老病今如此，无人更问看。","dynasty":"唐代","title":"卧病书怀"}
{"author":"卢纶","content":"朝日照灵山，山溪浩纷错。图书无旧记，鲧禹应新凿。双壁泻天河，一峰吐莲萼。潭心乱雪卷，岩腹繁珠落。彩蛤攒锦囊，芳萝袅花索。猿群曝阳岭，龙穴腥阴壑。静得渔者言，闲闻洞仙博。欹松倚朱幰，广石屯油幕。国泰事留侯，山春纵康乐。间关殊状鸟，烂熳无名药。欲验少君方，还吟大隐作。旌幢不可驻，古塞新沙漠。","dynasty":"唐代","title":"奉陪侍中游石笋溪十二韵"}
{"author":"卢纶","content":"清秋来几时，宋玉已先知。旷朗霞映竹，澄明山满池。葺桥双鹤赴，收果众猿随。韶乐方今奏，云林徒蔽亏。","dynasty":"唐代","title":"和太常李主簿秋中山下别墅即事"}
{"author":"卢纶","content":"好勇知名早，争雄上将间。战多春入塞，猎惯夜登山。阵合龙蛇动，军移草木闲。今来部曲尽，白首过萧关。","dynasty":"唐代","title":"送韩都护还边"}
{"author":"卢纶","content":"人主人臣是亲家，千秋万岁保荣华。几时曾向高天上，得见今宵月里花。","dynasty":"唐代","title":"王评事驸马花烛诗其三"}
{"author":"卢纶","content":"云雪离披山万里，别来曾住最高峰。暂到人间归不得，长安陌上又相逢。","dynasty":"唐代","title":"出山逢耿湋"}
{"author":"卢纶","content":"戚戚一西东，十年今始同。可怜歌酒夜，相对两衰翁。","dynasty":"唐代","title":"酬李益端公夜宴见赠"}
{"author":"卢纶","content":"殿有寒灯草有萤，千林万壑寂无声。烟凝积水龙蛇蛰，露湿空山星汉明。昏霭雾中悲世界，曙霞光里见王城。回瞻相好因垂泪，苦海波涛何日平。","dynasty":"唐代","title":"宿石瓮寺"}
{"author":"卢纶","content":"中条山下黄礓石，垒作夷齐庙里神。落叶满阶尘满座，不知浇酒为何人。","dynasty":"唐代","title":"题伯夷庙"}
{"author":"卢纶","content":"林暗草惊风，将军夜引弓。平明寻白羽，没在石棱中。","dynasty":"唐代","tags":"唐诗三百首，边塞，狩猎，赞美，将军","title":"和张仆射塞下曲·其二"}
{"author":"卢纶","content":"青舸锦帆开，浮天接上台。晚莺和玉笛，春浪动金罍。舟楫方朝海，鲸鲵自曝腮。应怜似萍者，空逐榜人回。","dynasty":"唐代","title":"奉陪浑侍中上巳日泛渭河"}
{"author":"卢纶","content":"垂杨真可怜，地胜觉春偏。一穗雨声里，千条池色前。露繁光的皪，日丽影团圆。若到隋堤望，应逢花满船。","dynasty":"唐代","title":"送张成季往江上赋得垂杨"}
{"author":"卢纶","content":"空宫古廊殿，寒月照斜晖。卧听未央曲，满箱歌舞衣。","dynasty":"唐代","title":"相和歌辞。长门怨"}
{"author":"卢纶","content":"绿砌红花树，狂风独未吹。光中疑有焰，密处似无枝。鸟动香轻发，人愁影屡移。今朝数片落，为报汉郎知。","dynasty":"唐代","title":"同耿湋、司空曙二拾遗题韦员外东斋花树"}
{"author":"卢纶","content":"城阙望烟霞，常悲仙路赊。宁知樵子径，得到葛洪家。犬吠松间月，人行洞里花。留诗千岁鹤，送客五云车。访世山空在，观棋日未斜。不知尘俗士，谁解种胡麻。","dynasty":"唐代","title":"过楼观李尊师（一作过李尊师院）"}
{"author":"卢纶","content":"高步长裾锦帐郎，居然自是汉贤良。潘岳叙年因鬓发，扬雄托谏在文章。九天韶乐飘寒月，万户香尘裛晓霜。坐见重门俨朝骑，可怜云路独翱翔。","dynasty":"唐代","title":"和王员外冬夜寓直"}
{"author":"卢纶","content":"清秋多暇日，况乃是夫君。习静通仙事，书空阅篆文。剑飞终上汉，鹤梦不离云。无限烟霄路，何嗟迹未分。","dynasty":"唐代","title":"和王仓少尹暇日言怀"}
{"author":"卢纶","content":"洞庭芳草遍，楚客莫思归。经难人空老，逢春雁自飞。东西兄弟远，存没友朋稀。独立还垂泪，天南一布衣。","dynasty":"唐代","title":"春江夕望"}
{"author":"卢纶","content":"佳人比香草，君子即芳兰。宝器金罍重，清音玉珮寒。贡文齐受宠，献礼两承欢。鞍马并汾地，争迎陆与潘。","dynasty":"唐代","title":"送尹枢令狐楚及第后归觐"}
{"author":"卢纶","content":"颍阳春色似河阳，一望繁花一县香。今日送官君最恨，可怜才子白须长。","dynasty":"唐代","title":"中书舍人李座上送颍阳徐少府"}
{"author":"卢纶","content":"粲粲美仍都，清闲一贵儒。定交分玉剑，发咏写冰壶。风景随台位，河山入障图。上堂多庆乐，肯念谷中愚。","dynasty":"唐代","title":"送太常李主簿归觐省"}
{"author":"卢纶","content":"提剑云雷动，垂衣日月明。禁花呈瑞色，国老见星精。发棹鱼先跃，窥巢鸟不惊。山呼一万岁，直入九重城。天衣五凤彩，御马六龙文。雨露清驰道，风雷翊上军。高旍花外转，行漏乐前闻。时见金鞭举，空中指瑞云。妙算干戈止，神谋宇宙清。两阶文物盛，七德武功成。校猎长杨苑，屯军细柳营。归来献明主，歌舞隘春城。天乐下天中，云輧俨在空。铅黄艳河汉，语笑合笙镛。已见长随凤，仍闻不避熊。君王亲试舞，阊阖静无风。","dynasty":"唐代","title":"杂曲歌辞。皇帝感词"}
{"author":"卢纶","content":"衔杯吹急管，满眼起风砂。大漠山沈雪，长城草发花。策行须耻战，虏在莫言家。余亦祈勋者，如何别左车。","dynasty":"唐代","title":"送刘判官赴丰州（一作赴天德军）"}
{"author":"卢纶","content":"玉人垂玉鞭，百骑带櫜鞬.从赏野邮静，献新秋果鲜。塞屯丰雨雪，虏帐失山川。遥想称觞后，唯当共被眠。","dynasty":"唐代","title":"送马尚书郎君侍从归觐太原"}
{"author":"卢纶","content":"二十在边城，军中得勇名。卷旗收败马，占碛拥残兵。覆阵乌鸢起，烧山草木明。塞闲思远猎，师老厌分营。雪岭无人迹，冰河足雁声。李陵甘此没，惆怅汉公卿。","dynasty":"唐代","title":"从军行（一作李端诗，题云塞上）"}
{"author":"卢纶","content":"机鸣舂响日暾暾，鸡犬相和汉古村。数派清泉黄菊盛，一林寒露紫梨繁。衰翁正席矜新社，稚子齐襟读古论。共说年来但无事，不知何者是君恩。","dynasty":"唐代","title":"晚次新丰北野老家书事呈赠韩质明府"}
{"author":"卢纶","content":"鹫翎金仆姑，燕尾绣蝥弧。独立扬新令，千营共一呼。林暗草惊风，将军夜引弓。平明寻白羽，没在石棱中。月黑雁飞高，单于夜遁逃。欲将轻骑逐，大雪满弓刀。野幕敞琼筵，羌戎贺劳旋。醉和金甲舞，雷鼓动山川。调箭又呼鹰，俱闻出世能。奔狐将迸雉，扫尽古丘陵。亭亭七叶贵，荡荡一隅清。他日题麟阁，唯应独不名。","dynasty":"唐代","tags":"边塞，军旅，将士","title":"和张仆射塞下曲六首"}
{"author":"卢纶","content":"玉干一寻馀，苔花锦不如。劲堪和醉倚，轻好向空书。采拂稽山曲，因依释氏居。方辰将独步，岂与此君疏。","dynasty":"唐代","title":"和徐法曹赠崔洛阳斑竹杖以诗见答"}
{"author":"卢纶","content":"步月访诸邻，蓬居宿近臣。乌裘先醉客，清镜早朝人。坏壁烟垂网，香街火照尘。悲荣俱是分，吾亦乐吾贫。","dynasty":"唐代","title":"客舍喜崔补阙司空拾遗访宿"}
{"author":"卢纶","content":"圆月出山头，七贤林下游。梢梢寒叶坠，滟滟月波流。凫鹄共思晓，菰蒲相与秋。明当此中别，一为望汀洲。","dynasty":"唐代","title":"秋夜同畅当宿潭上西亭"}
{"author":"卢纶","content":"不见僧中旧，仍逢雨后春。惜花将爱寺，俱是白头人。","dynasty":"唐代","title":"同钱郎中晚春过慈恩寺"}
{"author":"卢纶","content":"寒月照秋城，秋风泉涧鸣。过时见兰蕙，独夜感衰荣。酒散同移疾，心悲似远行。以愚求作友，何德敢称兄。谷变波长急，松枯药未成。恐看新鬓色，怯问故人名。野泽云阴散，荒原日气生。羁飞本难定，非是恶弦惊。","dynasty":"唐代","title":"酬李叔度秋夜喜相遇因伤关东僚友丧逝见赠"}
{"author":"卢纶","content":"洞庭芳草遍，楚客莫思归。经难人空老，逢春雁自飞。东西兄弟远，存没友朋稀。独立还垂泪，天南一布衣。","dynasty":"唐代","title":"春江夕望"}
{"author":"卢纶","content":"头白乘驴悬布囊，一回言别泪千行。儿孙满眼无归处，唯到尊前似故乡。","dynasty":"唐代","title":"赠别李纷"}
{"author":"卢纶","content":"五色香幢重复重，宝舆升座发神钟。薝卜名花飘不断，醍醐法味洒何浓。九天论道当宸眷，七祖传心合圣踪。愿比灵山前世别，多生还得此相逢。","dynasty":"唐代","title":"送静居法师"}
{"author":"卢纶","content":"传令收遗籍，诸儒喜饯君。孔家唯有地，禹穴但生云。编简知还续，虫鱼亦自分。如逢北山隐，一为谢移文。","dynasty":"唐代","title":"送耿拾遗湋充括图书使往江淮"}
{"author":"卢纶","content":"愁与醉相和，昏昏竟若何。感年怀阙久，失意梦乡多。雨里行青草，山前望白波。江楼覆棋好，谁引仲宣过。","dynasty":"唐代","title":"送潘述应宏词下第归江南"}
{"author":"卢纶","content":"清秋多暇日，况乃是夫君。习静通仙事，书空阅篆文。剑飞终上汉，鹤梦不离云。无限烟霄路，何嗟迹未分。","dynasty":"唐代","title":"和王仓少尹暇日言怀"}
{"author":"卢纶","content":"高柳满春城，东园有鸟声。折花朝露滴，漱石野泉清。心许陶家醉，诗逢谢客呈。应怜末行吏，曾是鲁诸生。","dynasty":"唐代","title":"春日过李侍御"}
{"author":"卢纶","content":"东风吹雨过青山，却望千门草色闲。家在梦中何日到，春生江上几人还？(春生一作：春来)川原缭绕浮云外，宫阙参差落照间。谁念为儒逢世难，独将衰鬓客秦关。","dynasty":"唐代","tags":"登高，写景，思乡","title":"长安春望"}
{"author":"卢纶","content":"攀龙与泣麟，哀乐不同尘。九陌霄汉侣，一灯冥漠人。舟沈惊海阔，兰折怨霜频。已矣复何见，故山应更春。","dynasty":"唐代","title":"同兵部李纾侍郎刑部包佶侍郎哭皇甫侍御曾"}
{"author":"卢纶","content":"鹫翎金仆姑，燕尾绣蝥弧。独立扬新令，千营共一呼。","dynasty":"唐代","tags":"唐诗三百首，高中古诗，边塞，赞美，将军","title":"和张仆射塞下曲·其一"}
{"author":"卢纶","content":"山前白鹤村，竹雪覆柴门。候客定为黍，务农因燎原。乳冰悬暗井，莲石照晴轩。贳酒邻里睦，曝衣场圃喧。依然望君去，余性亦何昏。","dynasty":"唐代","title":"送夏侯校书归华阴别墅"}
{"author":"卢纶","content":"妾年初二八，两度嫁狂夫。薄命今犹在，坚贞扫地无。","dynasty":"唐代","title":"杂曲歌辞。妾薄命"}
{"author":"卢纶","content":"鹳鹤相呼绿野宽，鼎臣闲倚玉栏干。洪河拥沫流仍急，苍岭和云色更寒。艳艳风光呈瑞岁，泠泠歌颂振雕盘。今朝醉舞共乡老，不觉倾欹獬豸冠。","dynasty":"唐代","title":"春日喜雨奉和马侍中宴白楼"}
{"author":"卢纶","content":"水气朦胧满画梁，一回开殿满山香。宫娃几许经歌舞，白首翻令忆建章。","dynasty":"唐代","title":"华清宫其二"}
{"author":"卢纶","content":"出帘仍有钿筝随，见罢翻令恨识迟。微收皓腕缠红袖，深遏朱弦低翠眉。忽然高张应繁节，玉指回旋若飞雪。凤箫韶管寂不喧，绣幕纱窗俨秋月。有时轻弄和郎歌，慢处声迟情更多。已愁红脸能佯醉，又恐朱门难再过，昭阳伴里最聪明，出到人间才长成。遥知禁曲难翻处，犹是君王说小名。","dynasty":"唐代","title":"宴席赋得姚美人拍筝歌（美人曾在禁中）"}
{"author":"卢纶","content":"月黑雁飞高，单于夜遁逃。欲将轻骑逐，大雪满弓刀。","dynasty":"唐代","tags":"唐诗三百首，边塞，冬天，战争，赞美，将军","title":"和张仆射塞下曲·其三"}
{"author":"卢纶","content":"柏之异者山中灵，何人断绝为君亭。云翻浪卷不可识，鸟兽成形花倒植。莓苔旧点色尚青，霹雳残痕节犹黑。金貂主人汉三老，构此穷年下朝早。心规目制不暂疲，匠者受之无一词。清晨拂匣菱生镜，落日凭阑星满池。攒甍斗拱无斤迹，根瘿联悬同素壁。数层乱泻云里峰，万片争呈雪中石，重帘不动自飘香，似到瀛洲白玉堂。水精如意刁金色，云母屏风透掩光。四阶绵绵被纤草，草上依微众山道。松间汲井烟翠寒，洞里围棋天景好。愚儒敢欲贺成功，鸾凤栖翔固不同。应念废材今接地，一枝思寄户庭中。","dynasty":"唐代","title":"萧常侍瘿柏亭歌"}
{"author":"卢纶","content":"嵩高云日明，潘岳赋初成。篱槿花无色，阶桐叶有声。绛纱垂簟净，白羽拂衣轻。鸿雁悲天远，龟鱼觉水清。别弦添楚思，牧马动边情。田雨农官问，林风苑吏惊。松篁终茂盛，蓬艾自衰荣。遥仰凭轩夕，惟应喜宋生。","dynasty":"唐代","title":"和太常王卿立秋日即事"}
{"author":"卢纶","content":"令伯支离晚读书，岂知词赋称相如。枉逢花木无新思，拙就溪潭损旧居。禁路看山歌自缓，云司玩月漏应疏。沉忧敢望金门召，空愧巴歈并子虚。","dynasty":"唐代","title":"酬包佶郎中览拙卷后见寄"}
{"author":"卢纶","content":"美矣新成太华峰，翠莲枝折叶重重。松阴满涧闲飞鹤，潭影通云暗上龙。漠漠水香风颇馥，涓涓乳溜味何浓。因声远报浮丘子，不奏登封时不容。","dynasty":"唐代","title":"陈翃中丞东斋赋白玉簪"}
{"author":"卢纶","content":"病老正相仍，忽逢张道陵。羽衣风淅淅，仙貌玉棱棱。叱我问中寿，教人祈上升。楼居五云里，几与武皇登。","dynasty":"唐代","title":"送道士郄彝素归内道场"}
{"author":"卢纶","content":"古巷牛羊出，重门接柳阴。闲看入竹路，自有向山心。种药齐幽石，耕田到远林。愿同词赋客，得兴谢家深。","dynasty":"唐代","title":"题李沆林园"}
{"author":"卢纶","content":"相逢空握手，往事不堪思。见少情难尽，愁深语自迟。草生分路处，雨散出山时。强得宽离恨，唯当说后期。","dynasty":"唐代","title":"雪谤后逢李叔度"}
{"author":"卢纶","content":"殿有寒灯草有萤，千林万壑寂无声。烟凝积水龙蛇蛰，露湿空山星汉明。昏霭雾中悲世界，曙霞光里见王城。回瞻相好因垂泪，苦海波涛何日平。","dynasty":"唐代","title":"宿石瓮寺"}
{"author":"卢纶","content":"把菊叹将老，上楼悲未还。短长新白发，重叠旧青山。霜气清襟袖，琴声引醉颜。竹林唯七友，何幸亦登攀。","dynasty":"唐代","title":"九日同司直九叔崔侍御登宝鸡南楼"}
{"author":"卢纶","content":"萤火飏莲丛，水凉多夜风。离人将落叶，俱在一船中。","dynasty":"唐代","title":"与畅当夜泛秋潭"}
{"author":"卢纶","content":"树老野泉清，幽人好独行。去闲知路静，归晚喜山明。兰芰通荒井，牛羊出古城。茂陵秋最冷，谁念一书生。","dynasty":"唐代","title":"秋晚山中别业"}
{"author":"卢纶","content":"引水香山近，穿云复绕林。才闻篱外响，已觉石边深。满处侵苔色，澄来见柳阴。微风月明夜，知有五湖心。","dynasty":"唐代","title":"观袁修侍郎涨新池"}
{"author":"卢纶","content":"露如轻雨月如霜，不见星河见雁行。虚晕入池波自泛，满轮当苑桂多香。春台几望黄龙阙，云路宁分白玉郎。是夜巴歌应金石，岂殊萤影对清光。","dynasty":"唐代","title":"奉和太常王卿酬中书李舍人中书寓直春夜对月见寄"}
{"author":"卢纶","content":"谋身当议罪，宁遣友朋闻。祸近防难及，愁长事未分。寂寥惊远语，幽闭望归云。亲戚如相见，唯应泣向君。","dynasty":"唐代","title":"罪所送苗员外上都"}
{"author":"卢纶","content":"楚乡云水内，春日众山开。淮浪参差起，江帆次第来。独归初失桂，共醉忽停杯。汉诏年年有，何愁掩上才。","dynasty":"唐代","title":"送魏广下第归扬州"}
{"author":"卢纶","content":"青袍芸阁郎，谈笑挹侯王。旧箓藏云穴，新诗满帝乡。名高闲不得，到处人争识。谁知冰雪颜，已杂风尘色。此去复如何，东皋岐路多。藉芳临紫陌，回首忆沧波。年来倦萧索，但说淮南乐。并楫湖上游，连樯月中泊。沿溜入阊门，千灯夜市喧。喜逢邻舍伴，遥语问乡园。下淮风自急，树杪分郊邑。送客随岸行，离人出帆立。渔村绕水田，澹澹隔晴烟。欲就林中醉，先期石上眠。林昏天未曙，但向云边去。暗入无路山，心知有花处。登高日转明，下望见春城。洞里草空长，冢边人自耕。寥寥行异境，过尽千峰影。露色凝古坛，泉声落寒井。仙成不可期，多别自堪悲。为问桃源客，何人见乱时。","dynasty":"唐代","title":"送吉中孚校书归楚州旧山（中孚自仙官入仕）"}
{"author":"卢纶","content":"山前白鹤村，竹雪覆柴门。候客定为黍，务农因燎原。乳冰悬暗井，莲石照晴轩。贳酒邻里睦，曝衣场圃喧。依然望君去，余性亦何昏。","dynasty":"唐代","title":"送夏侯校书归华阴别墅"}
{"author":"卢纶","content":"白须宗孙侍坐时，愿持寿酒前致词。致词何所拟？愿自边城始。边城贵者李将军，战鼓遥疑天上闻。屯田布锦周千里，牧马攒花溢万群。白云本是乔松伴，来绕青营复飞散。三声画角咽不通，万里蓬根一时断。丰州闻说似凉州，沙塞清明部落稠。行客已去依独戍，主人犹自在高楼。梦视旌旆何由见，每值清风一回面。洞里先生那怪迟，人天无路自无期。砂泉丹井非同味，桂树榆林不并枝。吾翁致身殊得计，地仙亦是三千岁。莫着戎衣期上清，东方曼倩逢人轻。","dynasty":"唐代","tags":"送别","title":"送饯从叔辞丰州幕归嵩阳旧居"}
{"author":"卢纶","content":"四望无极路，千里流大河。秋风满离袂，唯老事唯多。","dynasty":"唐代","title":"送畅当"}
{"author":"卢纶","content":"组绶掩衰颜，辉光里第间。晚凉经灞水，清昼入商山。行境逢花发，弹琴见鹤还。唯应理农后，乡老贺君闲。","dynasty":"唐代","title":"送菊潭王明府"}
{"author":"卢纶","content":"凉风吹玉露，河汉有幽期。星彩光仍隐，云容掩复离。良宵惊曙早，闰岁怨秋迟。何事金闺子，空传得网丝。","dynasty":"唐代","title":"七夕诗（同用期字）"}
{"author":"卢纶","content":"华堂多众珍，白拂称殊异。柄裁沈节香袭人，上结为文下垂穗。霜缕霏微莹且柔，虎须乍细龙髯稠。皎然素色不因染，淅尔凉风非为秋。群蝇青苍恣游息，广庖万品无颜色。金屏成点玉成瑕，昼眠宛转空咨嗟。此时满筵看一举，荻花忽旋杨花舞，砉如寒隼惊暮禽，飒若繁埃得轻雨。主人说是故人留，每诫如新比白头。若将挥玩闲临水，愿接波中一白鸥。","dynasty":"唐代","title":"和赵给事白蝇拂歌"}
{"author":"卢纶","content":"残妆色浅髻鬟开，笑映朱帘觑客来。推醉唯知弄花钿，潘郎不敢使人催。自拈裙带结同心，暖处偏知香气深。爱捉狂夫问闲事，不知歌舞用黄金。","dynasty":"唐代","title":"古艳诗"}
{"author":"卢纶","content":"高步长裾锦帐郎，居然自是汉贤良。潘岳叙年因鬓发，扬雄托谏在文章。九天韶乐飘寒月，万户香尘裛晓霜。坐见重门俨朝骑，可怜云路独翱翔。","dynasty":"唐代","title":"和王员外冬夜寓直"}
{"author":"卢纶","content":"飘然去谒八仙翁，自地从天香满空。紫盖迥标双鹤上，语音犹在五云中。青溪不接渔樵路，丹井唯传草木风。歌此因思捧金液，露盘长庆汉皇宫。","dynasty":"唐代","title":"和裴延龄尚书寄题果州谢舍人仙居"}
{"author":"卢纶","content":"高高华亭，有鹤在屏。削玉点漆，乘轩姓丁。暮云冥冥，双垂雪翎。晨光炯炯，一直朱顶。含音俨容，绝粒遗影。君以为真，相期缑岭。","dynasty":"唐代","title":"和马郎中画鹤赞"}
{"author":"卢纶","content":"张翁对卢叟，一榼山村酒。倾酒请予歌，忽蒙张翁呵。呵予官非屈，曲有怨词多。歌罢谢张翁，所思殊不同。予悲方为老，君责一何空。曾看乐官录，向是悲翁曲。张老闻此词，汪汪泪盈目。卢叟醉言粗，一杯凡数呼。回头顾张老，敢欲戏为儒。","dynasty":"唐代","title":"与张擢对酌"}
{"author":"卢纶","content":"儒服策羸车，惠然过我庐。叙年惭已长，称从意何疏。作吏清无比，为文丽有馀。应嗤受恩者，头白读兵书。","dynasty":"唐代","title":"喜从弟激初至"}
{"author":"卢纶","content":"玉洞秦时客，焚香映绿萝。新传左慈诀，曾与右军鹅。井臼阴苔遍，方书古字多。成都今日雨，应与酒相和。","dynasty":"唐代","title":"寻贾尊师"}
{"author":"卢纶","content":"开园过水到郊居，共引家童拾野蔬。高树夕阳连古巷，菊花梨叶满荒渠。秋山近处行过寺，夜雨寒时起读书。帝里诸亲别来久，岂知王粲爱樵渔。","dynasty":"唐代","title":"秋中过独孤郊居（即公主子）"}
{"author":"卢纶","content":"得接西园会，多因野性同。引藤连树影，移石间花丛。学就晨昏外，欢生礼乐中。春游随墨客，夜宿伴潜公。散帙灯惊燕，开帘月带风。朝朝在门下，自与五侯通。","dynasty":"唐代","title":"同耿拾遗春中题第四郎新修书院"}
{"author":"卢纶","content":"白鸟群飞山半晴，渚田相接有泉声。园中晓露青丛合，桥上春风绿野明。云影断来峰影出，林花落尽草花生。今朝醉舞同君乐，始信幽人不爱荣。","dynasty":"唐代","title":"春日题杜叟山下别业"}
{"author":"卢纶","content":"五老正相寻，围棋到煮金。石摧丹井闭，月过洞门深。猿鸟三时下，藤萝十里阴。绿泉多草气，青壁少花林。自愧非仙侣，何言见道心。悠哉宿山口，雷雨夜沈沈。","dynasty":"唐代","title":"过终南柳处士"}
{"author":"卢纶","content":"竹窗闻远水，月出似溪中。香覆经年火，幡飘后夜风。性昏知道晚，学浅喜言同。一悟归身处，何山路不通。","dynasty":"唐代","title":"宿澄上人院"}
{"author":"卢纶","content":"元瑜思旧幕，几夜梦旌旃。暑退蒹葭雨，秋生鼓角天。月明三峡路，浪里九江船。□□□□□，□□□□□。","dynasty":"唐代","title":"送朝长史赴荆南旧幕"}
{"author":"卢纶","content":"叶下山边路，行人见自悲。夜寒逢雪处，日暖到村时。语少心长苦，愁深醉自迟。□□□□□，羡有幕中期。","dynasty":"唐代","title":"送渭南崔少府归徐郎中幕"}
{"author":"卢纶","content":"小来落托复迍邅，一辱君知二十年，舍去形骸容傲慢，引随兄弟共团圆。羁游不定同云聚，薄宦相萦若网牵。他日吴公如记问，愿将黄绶比青毡。","dynasty":"唐代","title":"寄郑七纲"}
{"author":"卢纶","content":"见说南来处，苍梧接桂林。过秋天更暖，边海日长阴。巴路缘云出，蛮乡入洞深。信回人自老，梦到月应沉。碧水通春色，青山寄远心。炎方难久客，为尔一沾襟。","dynasty":"唐代","title":"逢南中使因寄岭外故人"}
{"author":"卢纶","content":"结发事疆场，全生俱到乡。连云防铁岭，同日破渔阳。牧马胡天晚，移军碛路长。枕戈眠古戍，吹角立繁霜。归老勋仍在，酬恩虏未亡。独行过邑里，多病对农桑。雄剑依尘橐，阴符寄药囊。空馀麾下将，犹逐羽林郎。","dynasty":"唐代","title":"代员将军罢战后归旧里赠朔北故人（一作常衮诗）"}
{"author":"卢纶","content":"夜问江西客，还知在楚乡。全身出部伍，尽室逐渔商。晴日游瓜步，新年对汉阳。月昏惊浪白，瘴起觉云黄。望岭家何处，登山泪几行。闽中传有雪，应且住南康。","dynasty":"唐代","title":"江北忆崔汶"}
{"author":"卢纶","content":"草气厨烟咽不开，绕床连壁尽生苔。常时多病因多雨，那敢烦君车马来。","dynasty":"唐代","title":"苦雨闻包谏议欲见访戏赠"}
{"author":"卢纶","content":"积雨暮凄凄，羁人状鸟栖。响空宫树接，覆水野云低。穴蚁多随草，巢蜂半坠泥。绕池墙藓合，拥溜瓦松齐。旧圃平如海，新沟曲似溪。坏阑留众蝶，欹栋止群鸡。莠盛终无实，槎枯返有荑。绿萍藏废井，黄叶隐危堤。闾里欢将绝，朝昏望亦迷。不知霄汉侣，何路可相携。","dynasty":"唐代","title":"客舍苦雨即事寄钱起郎士元二员外"}
{"author":"卢纶","content":"暑雨青山里，随风到野居。乱沤浮曲砌，悬溜响前除。尘镜愁多掩，蓬头懒更梳。夜窗凄枕席，阴壁润图书。萧飒宜新竹，龙钟拾野蔬。石泉空自咽，药圃不堪锄。浊水淙深辙，荒兰拥败渠。繁枝留宿鸟，碎浪出寒鱼。桑屐时登望，荷衣自卷舒。应怜在泥滓，无路托高车。","dynasty":"唐代","title":"郊居对雨寄赵涓给事包佶郎中"}
{"author":"卢纶","content":"春风生百药，几处术苗香。人远花空落，溪深日复长。病多知药性，老近忆仙方。清节何由见，三山桂自芳。","dynasty":"唐代","title":"蓝溪期萧道士采药不至"}
{"author":"卢纶","content":"盛德总群英，高标仰国桢。独安巡狩日，曾掩赵张名。业就难辞宠，朝回更授兵。晓川分牧马，夜雪覆连营。长策威殊俗，嘉谋翊圣明。画图规阵势，梦笔纪山行。绶拂池中影，珂摇竹外声。赐欢征妓乐，陪醉问公卿。却忆经前事，翻疑得此生。分深存没感，恩在子孙荣。览镜愁将老，扪心喜复惊。岂言沈族重，但觉杀身轻。有泪沾坟典，无家集弟兄。东西遭世难，流浪识交情。阅古宗文举，推才慕正平。应怜守贫贱，又欲事躬耕。","dynasty":"唐代","title":"雪谤后书事上皇甫大夫"}
{"author":"卢纶","content":"桃李风多日欲阴，百劳飞处落花深。贫居静久难逢信，知隔春山不可寻。","dynasty":"唐代","title":"春日忆司空文明"}
{"author":"卢纶","content":"乞假依山宅，蹉跎属岁周。弱荑轻采拾，钝质称归休。潘岳衰将至，刘桢病未瘳。步迟乘羽客，起晏滞书邮。幸以编方验，终贻骨肉忧。灼龟炉气冷，曝药树阴稠。语命心堪醉，伤离梦亦愁。荤膻居已绝，鸾鹤见无由。世累如尘积，年光剧水流。蹑云知有路，济海岂无舟。倚玉翻成难，投砖敢望酬。卑栖君就禄，羸惫我逢秋。腐叶填荒辙，阴萤出古沟。依然在遐想，愿子励风猷。","dynasty":"唐代","title":"卧病寓居龙兴观枉冯十七著作书知罢…寄冯生并赠乔尊师"}
{"author":"卢纶","content":"河汉净无云，鸿声此夜闻。素心难比石，苍鬓欲如君。露槿月中落，风萤池上分。何言千载友，同迹不同群。","dynasty":"唐代","title":"秋夜寄冯著作"}
{"author":"卢纶","content":"值迥逢高驻马频，雪晴闲看洛阳春。莺声报远同芳信，柳色邀欢似故人。酒貌昔将花共艳，鬓毛今与草争新。年来百事皆无绪，唯与汤师结净因。","dynasty":"唐代","title":"洛阳早春忆吉中孚校书、司空曙主簿因寄清江上人"}
{"author":"卢纶","content":"寄书常切到常迟，今日凭君君莫辞。若问玉人殊易识，莲花府里最清羸。","dynasty":"唐代","title":"偶逢姚校书凭附书达河南郄推官因以戏赠"}
{"author":"卢纶","content":"瘴海寄双鱼，中宵达我居。两行灯下泪，一纸岭南书。地说炎蒸极，人称老病馀。殷勤报贾傅，莫共酒杯疏。","dynasty":"唐代","title":"夜中得循州赵司马侍郎书因寄回使"}
{"author":"卢纶","content":"机鸣舂响日暾暾，鸡犬相和汉古村。数派清泉黄菊盛，一林寒露紫梨繁。衰翁正席矜新社，稚子齐襟读古论。共说年来但无事，不知何者是君恩。","dynasty":"唐代","title":"晚次新丰北野老家书事呈赠韩质明府"}
{"author":"卢纶","content":"紫陌绝纤埃，油幢千骑来。剖辞纷若雨，奔吏殷成雷。圣泽初忧壅，群心本在台。海鳞方泼剌，云翼暂徘徊。芳室芝兰茂，春蹊桃李开。江湖馀派少，鸿雁远声哀。命厌蓍龟诱，年惊弟侄催。磨铅惭砥砺，挥策愧驽骀。玉管能喧谷，金炉可变灰。应怜费思者，衔泪亦衔枚。","dynasty":"唐代","title":"书情上大尹十兄"}
{"author":"卢纶","content":"长安三月春，难别复难亲。不识冶游伴，多逢憔悴人。渐知欢澹薄，转觉老殷勤。去矣尽如此，此辞悲未陈。","dynasty":"唐代","title":"春思贻李方陵"}
{"author":"卢纶","content":"官微多惧事多同，拙性偏无主驿功。山在门前登不得，鬓毛衰尽路尘中。","dynasty":"唐代","title":"驿中望山戏赠渭南陆贽主簿"}
{"author":"卢纶","content":"弱龄诚昧鄙，遇胜惟求止。如何羁滞中，得步青冥里。青冥有桂丛，冰雪两仙翁。毛节未归海，丹梯闲倚空。逍遥拟上清，洞府不知名。醮罢雨雷至，客辞山忽明。山明鸟声乐，日气生岩壑。岩壑树修修，白云如水流。白云消散尽，陇塞俨然秋。积阻关河固，绵联烽戍稠。五营承庙略，四野失边愁。吁嗟系尘役，又负灵仙迹。芝朮自芳香，泥沙几沉溺。书此欲沾衣，平生事每违。烟霄不可仰，鸾鹤自追随。","dynasty":"唐代","title":"太白西峰偶宿车祝二尊师石室晨…寄呈凤翔齐员外张侍御"}
{"author":"卢纶","content":"见君何事不惭颜，白发生来未到山。更叹无家又无药，往来唯在酒徒间。","dynasty":"唐代","title":"赠韩山人"}
{"author":"卢纶","content":"向日磨金镞，当风著锦衣。上城邀贼语，走马截雕飞。","dynasty":"唐代","title":"赠李果毅"}
{"author":"卢纶","content":"壮志随年尽，谋身意未安。风尘交契阔，老大别离难。，腊近晴多暖，春迟夜却寒。谁堪少兄弟，三十又无官。","dynasty":"唐代","title":"春日书情赠别司空曙"}
{"author":"卢纶","content":"终夜寝衣冷，开门思曙光。空阶一丛叶，华室四邻霜。望阙觉天迥，忆山愁路荒。途中一留滞，双鬓飒然苍。","dynasty":"唐代","title":"冬晓呈邻里"}
{"author":"卢纶","content":"清冬和暖天，老钝昼多眠。日爱闾巷静，每闻官吏贤。寒菹供家食，腐叶宿厨烟。且复执杯酒，无烦轻议边。","dynasty":"唐代","title":"首冬寄河东昭德里书事贻郑损仓曹"}
{"author":"卢纶","content":"长裾珠履飒轻尘，闲以琴书列上宾。公子无雠可邀请，侯嬴此坐是何人。","dynasty":"唐代","title":"浑赞善东斋戏赠陈归"}
{"author":"卢纶","content":"病中饶泪眼常昏，闻说花开亦闭门。语少渐知琴思苦，卧多唯觉鸟声喧。黄埃满市图书贱，黑雾连山虎豹尊。今日支离顾形影，向君凡在几重恩。","dynasty":"唐代","title":"春日卧病示赵季黄（时陷在贼中）"}
{"author":"卢纶","content":"风凄露泫然，明月在山巅。独倚古庭树，仰看深夜天。叶翻萤不定，虫思草无边。南舍机杼发，东方云景鲜。簪裘肃已整，车骑俨将前。百雉拱双戟，万夫尊一贤。琳琅多谋蕴，律吕更相宣。晓桂香浥露，新鸿晴满川。熙熙造化功，穆穆唐尧年。顾己草同贱，誓心金匪坚。蹇辞惭自寡，渴病老难痊。书此更何问，边韶唯昼眠。","dynasty":"唐代","title":"秋幕中夜独坐迟明因陪…谒上公因书即事兼呈同院诸公"}
{"author":"陈深","content":"海内皆兄弟，情深莫若君。那知经乱后，翻作久离群。皎皎云中月，悠悠岩上云。相思不可见，清梦绕江濆。","dynasty":"宋代","title":"寄友"}
{"author":"陈深","content":"浪迹烟霞，有酒千钟，有书五车。任从来萧散，闲心似水，何堪妩媚，笑面如花。濯发沧浪，放歌江海，肯被红尘半点遮。谁知道，抱无名钜璞，重价难赊。嘻嗟。大泽龙蛇。且蟠屈、深潜得计些。看淋漓醉墨，神情自足，摩挲雄剑，肝胆无邪。渭水烟蓑，营丘绣衮，出处何尝有异耶。今何在，但素蟾东出，红日西斜。","dynasty":"宋代","title":"沁园春（次白兰谷韵）"}
{"author":"陈深","content":"此翁疑是香山，老来愈觉才情富。天孙借与，金刀玉尺，裁云缝雾。一曲阳春，樽前惟欠，柳蛮缨素。对苍松翠竹，江空岁晚，伴明月、倾芳醑。深谷修兰楚楚。续离骚、载歌初度。麻姑素约，天寒相访，遗余琼露。拟借青鸾，吹笙碧落，采芝玄圃。奈玉堂催召，文园醉叟，草凌云赋。","dynasty":"宋代","title":"水龙吟（寿白兰谷）"}
{"author":"陈深","content":"秋涛欲涨西陵渡，江亭晓来雄观。帝子吹笙，洛妃起舞，应喜蓬宫仙诞。斗墟东畔。望缥缈星槎，来从河汉。明月楼台，绣筵重启曼桃宴。庄椿一树翠色，五枝芳桂长，金蕊玉干。自笑狂疏，尊前起寿，不似卫郎温润。一卮泛满。羡彭泽风流，醉巾长岸。老圃黄花，清香宜岁晚。","dynasty":"宋代","title":"齐天乐（八月十八日寿妇翁，号菊圃）"}
{"author":"陈深","content":"龙沫流芳旎旎，犀沈锯削霏霏。薇心玉露练香泥。压尽人间花气。银叶初温火缓，金猊静褭烟微。此时清赏只心知。难向人前举似。","dynasty":"宋代","title":"西江月（制香）"}
{"author":"陈深","content":"银波湛碧，遥泛仙槎早。婺宿荧煌瑞云晓。庆芳传丹桂，欢动连枝，称寿处，一簇蓬莱翠窈。步虚声宛转，清彻瑶坛，疑是钧霄凤音渺。正金姥、礼虚皇，天阶净，凉入绡衣风褭。想金书、秘字赐长生，进九酝霞卮，练颜长好。","dynasty":"宋代","title":"洞仙歌（八月十七日寿耕参夫人，时命羽士设醮）"}
{"author":"陈深","content":"丹凤翔云表。览德辉、翩然飞下，翠蓬仙岛。银汉无声天似水，昨夜新凉多少。听一曲、琼箫音渺。千尺秦台凌空峻，见一双、翠羽先飞到。披紫雾，揽瑶草。风流别乘当英妙。对江山、掀髯把酒，浩歌长啸。绿发公候何足浼，自是无双才调。况槐阴、青青天杪。月殿姮娥云深处，近清秋、丹桂催开早。斟绿醑，戴花帽。","dynasty":"宋代","title":"贺新郎·丹凤翔云表"}
{"author":"陈深","content":"玉搔斜压乌云堕。拄颊看书卧。开元天子惜娉婷。一笑嫣然何事、便倾城。马嵬风雨归时路。艳骨销黄土。多情谁写书画中。江水江花千古、恨无穷。","dynasty":"宋代","title":"虞美人·玉搔斜压乌云堕"}
{"author":"陈深","content":"何处桃花源，超然欲高举。永怀尘外游，遐契烟中侣。时从清夜闌，默探元化祖。寻幽得佳胜，将期结茅宇。任花五十犗，朅来向江渚。投竿鱼不食，归与浩莫御。遥岑下落日，薄云阁清雨。扬舲吴淞演，褰裳采芳杜。长歌去英淑，未卜重晤语。相期会有时，散发卧云屿。","dynasty":"宋代","title":"别卫山斋"}
{"author":"陈深","content":"泄云蒙朝日，微雨沾庭除。幽人掩财卧，门外无来车。曹子别经岁，枉道过我庐。谓余抱文艺，胡为守乡闾。余日匪高尚，褊性涉世疏。上奉白发亲，馀暇读我书。岂知叔时甫，妙年美名誉。词华烂絺绣，间学滋新畲。奉子一卮酒，聊为谭斯须。威凤翔高阁，逸骥腾云衢。及时树远业，临事毋踟蹰。","dynasty":"宋代","title":"曹叔时见过索饯篇"}
{"author":"陈深","content":"水落秋菰老，夕寒烟树微。绝为双白鹭，飞去似知几。","dynasty":"宋代","title":"题秋塘图二首"}
{"author":"陈深","content":"寒溪上下碧，水鸟去来轻。衰柳伤秋色，应知尽不成。","dynasty":"宋代","title":"题秋墉小景"}
{"author":"陈深","content":"青山绿树蔽憎楼，应有高人隐一丘。客子门前过何急，古今行役未曾行。","dynasty":"宋代","title":"题山水扇"}
{"author":"陈深","content":"江上屡峰拥翠螺，人烟隐隐见严阿。泊舟二子登平陆，遮莫风波奈尔何。","dynasty":"宋代","title":"题山水扇"}
{"author":"陈深","content":"蹇驴欲往何处，落日空山暮钟。行到水边幽寺，白云低覆青松。","dynasty":"宋代","title":"题扇上画"}
{"author":"陈深","content":"老树千年古，精灵变化奇。纯阳有道士，独且被渠知。","dynasty":"宋代","title":"题扇上画"}
{"author":"陈深","content":"古木排山立，幽窗傍水开。直疑林处士，独棹小舟回。","dynasty":"宋代","title":"题扇上画"}
{"author":"陈深","content":"暑夕坐无寐，把君诗独谣。才堪敌冰柱，韵不减江{虫兆}。瘴海三年隔，风沙万里遥。相逢欣有得，倾箧尽瑶琼。","dynasty":"宋代","title":"题沈华溪诗集"}
{"author":"陈深","content":"飞龙天廄隘云稠，一匹骄驰掣电流。枥下髯奴真厮养，眼中元不识骅骝。","dynasty":"宋代","title":"题唐圉人调马图"}
{"author":"陈深","content":"岌岌两峰峙，岚光照寺门。青山无今古，白云自朝昏。","dynasty":"宋代","title":"题王立章云山卷"}
{"author":"陈深","content":"石垆修笪萧爽，水边老树槎牙。气味与翁相似，岁寒长对苍华。","dynasty":"宋代","title":"题习齐先生扇上尽"}
{"author":"陈深","content":"白莲生清地，至洁尘不行。当时取我社，亦以清净故。乐国初地有，莽莽果何处。陶公寄醉乡，盖深得其趣。公何挽不入，谢何推不去。远师信高识，心杂固不取。盗循彼何人，一见乃深许。干固未易知，身名期岁暮。遗风惊千祀，流落见缃素。永怀名山游，乐与善人遇。匡庐青拂天，江水日东骛。我将解世缠，已放登山具。载酒酹渊明，间津桃源路。","dynasty":"宋代","title":"题郑柏窗所藏莲社图"}
{"author":"陈深","content":"矫矫环中叟，清强八十馀。平生山水趣，尽力老庄书。黄鹄人间世，白云天上居。蕉花吹又落，回首一唏嘘。","dynasty":"宋代","title":"挽褚雪巘高士"}
{"author":"陈深","content":"允矣夫人德，傅家庆有馀。生存黄鹄操，死葬白龙居。落日沉沧海，浮云散太虚。曾为陶侃客，酹酒重唏嘘。","dynasty":"宋代","title":"挽沈氏母夫子"}
{"author":"陈深","content":"三楚名家有异孙，昔年射策对君门。青衫佐幕声名重，白首谭经道义尊。天壤忽惊遗老尽，衣冠今复几人存。小山桂树伤愁绝，赖有清香为返魂。","dynasty":"宋代","title":"挽汤桂桥"}
{"author":"陈深","content":"之子尤谦抑，亲曾奉酒卮。怀才嗟未用，抱疾竟难知。岁暮风霜惨，天寒草木萎。壮年今已矣，慷慨有馀悲。","dynasty":"宋代","title":"挽王伯英"}
{"author":"陈深","content":"偶偕二三子，处屐古城阴。远慕求羊迹，永怀江海心。残阳隐深巷，积雨歇高林。自笑黄荂曲，那追白雪吟。","dynasty":"宋代","title":"晚步"}
{"author":"陈深","content":"莽莽荒城下，悠悠古道傍。秋风吹草木，落日下牛羊。感慨悲新事，登临叹异方。长吟意无极，回首一沾裳。","dynasty":"宋代","title":"晚望"}
{"author":"陈深","content":"峭峭孤峰起，苍寒倚太虚。尚嫌凡子到，那被美人汙。霸业消磨尽，浮屠突兀居。凭高怕凄怆，兴尽即回舻。","dynasty":"宋代","title":"王太古偕游灵岩余以事中止先还"}
{"author":"陈深","content":"岁晏登禹陵，山水清游从。迦用舣西湖，壎篪谐伯仲。旅窗灯焰青，炊白感幽梦。绝统闻遗声，据藜发衰恸。重怜游子情，惧乏尊意奉。凄风动虚幌，斜月照飞陈。芳胶解钿朵，流尘昏翠凤。荀香怅未歇，潘诗应屡讽。孤灶骇衰鸣，离禽感幽哢。蒙庄亦何人，傲倪自惊众。遗情信良难，至理堪折衷。","dynasty":"宋代","title":"慰陆子顺偶"}
{"author":"陈深","content":"翳古人之寥寥兮，夫何思之弗谖，蹇余生之独后兮，曾不得与之周旋。旷斯世而勿见兮，故增唏而永叹。抚遗籍而玄览兮，幸所闻之可尊。彼丹心之耿著兮，谅虽亡而实存。苟逆风而遐契兮，尚何有于古今。览元化兮无穷，感徂景兮如驶。余发兮种种，余怀兮亩亩。驷黄虬兮遐征，仰超然之高轨。猗圣言兮如天，至道兮如海。超鸿濛兮何极，窥浩茫兮无涘。孰导余以正适兮，遵坦涂而容才。惟谅友之昭昭，庶订余之懒愦。鸣呼噫噫，古人之兮，惠我无疆。忽不见兮心之伤，余之思兮心之伤，余之思兮曷云其忘。往者不可及，来者犹可望。非天人君之相和兮，谁逍遥以徜徉。","dynasty":"宋代","title":"我思古人"}
{"author":"陈深","content":"山夫卿作市廛居，漫学台公计已疏。收卷向来经济策，古今行役未曾休。","dynasty":"宋代","title":"吴市售药"}
{"author":"陈深","content":"羔水轩窗宜夏居，夜凉如水似和初。科头枕石卧明月，仰面迎风看太虚。","dynasty":"宋代","title":"夏日南轩"}
{"author":"陈深","content":"淡黄杨柳著烟轻，细草茸茸亲屐行。行到水边心会处，夕阳一树否花明。","dynasty":"宋代","title":"小园即事"}
{"author":"陈深","content":"鸣鸣寒角动城头，吹起千年故国愁。才见专诸操匕首，旋闻西子载扁舟。霜寒古寺钟声早，月落南园树影秋。一笑浮华易盈歇，白云长在水东流。","dynasty":"宋代","title":"晓望吴城有感"}
{"author":"陈深","content":"众峰戴雪玉催鬼，风定湖光镜面开。山色可堪西子笑，溪声曾送越兵来。天寒野水摇孤艇，日落浮图封古台。回首风斋翳城嵌，愁来谁伴倒清罍。","dynasty":"宋代","title":"雪后游石湖"}
{"author":"陈深","content":"狼藉风烟知几秋，巍巍杰阁焕然修。移来世外神仙宅，幻出云中天帝楼。眺远但知以万象，养生应悟解金牛。帝角他日分馀历，咫尺钧天得梦游。","dynasty":"宋代","title":"又代赋"}
{"author":"陈深","content":"壮岁名登进士科，青云直上趁鸣珂。子真遐举神仙隐，玄晏闲居制作多。空掩高斋藏漫藁，竟无良药起沉疴。诸郎毁瘠术衰切，为报门人废蓼莪。","dynasty":"宋代","title":"又代挽"}
{"author":"陈深","content":"岳生年少精悍姿，双眸照人炯秋水。气直云天亦自奇，口谭风鉴政可喜。一鹗盘空势轻矫，夕风吹波云欲起。海岸相逢话不休，一笑人间五百祀。方瞳只合相山中，燕领自堪侯万里。人生出处难豫期，浮云变化无穷已。巫咸一去不可追，归来心服台丘子。","dynasty":"宋代","title":"赠道眼相士"}
{"author":"陈深","content":"吴下谦谦抱朴孙，妙年应遇长桑君。素心皦皦恒如月，一寸灵苗手自耘。","dynasty":"宋代","title":"赠恒斋葛太翳"}
{"author":"陈深","content":"人间无地下巇嶔，剌眼翳门剑戟森。操术不为流俗变，始知夫子有恒心。","dynasty":"宋代","title":"赠恒斋葛太翳"}
{"author":"陈深","content":"少小烟霞痼疾深，已将钟鼎等山林。年来更有躭玄癖，烦向膏肓为一鍼。","dynasty":"宋代","title":"赠恒斋葛太翳"}
{"author":"陈深","content":"风雨鸡鸣江上村，只今遗叟几人存。煎茶陆羽忘尘世，学稼攀迟老圣门。百尺苍松心不朽，千年古井水无浑。丹崖翠壁何从见，一笑相逢醉竹根。","dynasty":"宋代","title":"赠陆稼村"}
{"author":"陈深","content":"万丈垂虹阿那边，君来山水愈清妍。洞庭云气浮樽俎，震泽涛声答诵统。汀柳垂遮灵运笠，江花飞落广文氈。此行适有稽山与，漫声春风载酒船。","dynasty":"宋代","title":"赠吴江学掾"}
{"author":"陈深","content":"海内知名士，乘时各树动。辞华咸彙进，节行乃今闻。清明升林长，白华开水濆。缅怀纯茂德，遥睇楚山云。","dynasty":"宋代","title":"赠孝廉"}
{"author":"陈深","content":"山水经行遍，萧闲吏隐情。剑寒光不泯，鹤老骨逾清。倾盖逢知已，论诗盍镶卿。从来说张祐，不是浪传名。","dynasty":"宋代","title":"赠张受益检校"}
{"author":"陈深","content":"德刑相济用，自古意犹深。萧杀冬神令，慈祥使者心。月明清驿路，风色定寒林。善政民应化，毋忘鲁叟箴。","dynasty":"宋代","title":"赠张受益检校"}
{"author":"陈深","content":"壮头曾不置黄金，野褐纶巾善陆沉。七十康强颖有道，一豪荣辱不惊心。草根露冷沾芒屡，柏子烟清暖布衾。时训青囊看山水，行歌行入白云深。","dynasty":"宋代","title":"赠周山人"}
{"author":"陈深","content":"郭范寥寥数百年，地仙还复出人间。豁开天外一双目，看尽江南千万山。玉指暗攒鸟兔定，金盘活捉虎龙环。我今欲卜神仙宅，雾豹何妨露一班。","dynasty":"宋代","title":"赠周山人"}
{"author":"陈深","content":"有桂生只园，团团拥旌盖。灵要挺盘错，翠色深晻蔼。疑从惊峰移，迦与峨石对。商飚动阊阖，夜气凝沆瀣。清苍弥六合，芳意函织芥。华飘广寒府，金布如来界。天空氛翳减，閤閤凉月挂。幽人夜禅起，净想须脱解。清游时独行，真赏聊自学。妍华易销落，徒抱自心在。苍莺宁复来，临风发深慨。","dynasty":"宋代","title":"重玄寺旎檀林桂花"}
{"author":"陈深","content":"游遨适与随幽境，笑语自逢忽羔船。流急溅袍飞带雨，岸回迷草暗浮烟。楼高近水涵飞鸟，树密藏云烟恨鹃。愁破已空尊酒绿，醉吟同眺晚晴天。","dynasty":"宋代","title":"舟行邂逅周西园也示迦文诗就文韵"}
{"author":"陈深","content":"阊门行乐送韶华，闲访城阴野老家。黄蝶得晴飞菜叶，翠禽隔浦啄桃花。衡门倒屣临官路，古渡横舟阁浅沙。亦有诗人时一到，醉吟行尽夕阳斜。","dynasty":"宋代","title":"次韵子封承之游桃花坞"}
{"author":"陈深","content":"山中太玉子，比日复何如。自恨数年别，无因一寄书。江湖惊老大，日月暗销除。会晤无期在，凭诗问起居。","dynasty":"宋代","title":"寄友"}
{"author":"陈深","content":"城南寡徒侣，钱子数来过。翰墨相娱玩，文章互切磨。交游常不厌，间阔竟如何。风雨怀君夜，空斋秋思多。","dynasty":"宋代","title":"怀钱德钧"}
{"author":"陈深","content":"卧疾萧斋冷，门深一径苔。空庭小雨过，瘦马故人来。把酒悲新事，论诗畏逸才。未能亲往谢，病眼怕风埃。","dynasty":"宋代","title":"次韵沈冲叟见访之什"}
{"author":"陈深","content":"朝暾上高树，雾卷海天遥。劲气乘寒凝，严威见日销。钟清出远寺，马滑恐危桥。稍逼南枝暖，疏花破寂寥。","dynasty":"宋代","title":"会霜晴诗其二"}
{"author":"陈深","content":"客心惊岁暮，不奈送愁频。茅屋夜来雪，梅花江上春。驱车断行旅，闭户有高人。奚待扁舟兴，风期暗与亲。","dynasty":"宋代","title":"次韵陆承之寒夜有怀其一"}
{"author":"陈深","content":"东隅久不庭，抗疏出忠诚。不惮殊方使，期休四海兵。长虹贯日白，巨鹢压波清。笑下扶桑国，归来致泰平。","dynasty":"宋代","title":"送耕存大参使日本其一"}
{"author":"陈深","content":"陆贾初驰诏，终军已请缨。上方颛委任，南国诵威名。挂席鹏风顺，敲舷蚌月明。阳侯应拱护，不遣海涛惊。","dynasty":"宋代","title":"送耕存大参使日本其二"}
{"author":"陈深","content":"夙有岩中约，今晨得得来。幽窗六人坐，清思一时开。雪下宜看竹，天寒未见梅。人生良会少，莫惜共持杯。","dynasty":"宋代","title":"皋桥岩中道院与梁中砥商岩翁会饮"}
{"author":"陈深","content":"墙东甘静处，诗思妙通灵。堂有慈亲奉，门无冗客经。佳儿诵书史，深巷类郊坰。应解庄周学，全生不近刑。","dynasty":"宋代","title":"从政和韵来谢复就答之其二"}
{"author":"陈深","content":"山水经行遍，萧闲吏隐情。剑寒光不泯，鹤老骨逾清。倾盖逢知己，论诗盍让卿。从来说张祐，不是浪传名。","dynasty":"宋代","title":"赠张受益检校其一"}
{"author":"陈深","content":"德刑相济用，自古意尤深。肃杀冬神令，慈祥使者心。月明清驿路，风色定寒林。善政民应化，毋忘鲁叟箴。","dynasty":"宋代","title":"赠张受益检校其二"}
{"author":"陈深","content":"闭关屏人事，褊性乐深居。琴罢更无事，昼长宜读书。粉墙苔色古，柽案竹行疏。渐喜相知少，门无冗客车。","dynasty":"宋代","title":"深居"}
{"author":"陈深","content":"允矣夫人德，传家庆有馀。生存黄鹄操，死葬白龙居。落月沉沧海，浮云散太虚。曾为陶侃客，酹酒重欷歔。","dynasty":"宋代","title":"挽沈氏母夫人"}
{"author":"陈深","content":"呜呜寒角动城头，吹起千年故国愁。才见专诸操匕首，旋闻西子载扁舟。霜寒古寺钟声早，月落南园树影秋。一笑浮华易盈歇，白云长在水东流。","dynasty":"宋代","title":"晓望吴城有感"}
{"author":"陈深","content":"闾门行乐送韶华，闲访城阴野老家。黄蝶得晴飞菜叶，翠禽隔浦啄桃花。衡门倒屣临官路，古渡横舟阁浅沙。亦有诗人时一到，醉吟行尽夕阳斜。","dynasty":"宋代","title":"次韵子封承之游桃花坞二首其二"}
{"author":"陈深","content":"风流翰墨传千古，议论文章自一家。静爱云林披白苧，懒趋阊阖草黄麻。江山故国闲停棹，风雨僧窗自瀹茶。甚欲从翁俱隐去，云深何处问桃花。","dynasty":"宋代","title":"和龚翠岩雨中述怀韵"}
{"author":"陈深","content":"四十臞仙鬓未班，谭经海上看青山。曹江齑臼漫难读，禹庙梅梁去自还。叠嶂晓晴诗笔锐，平湖风定酒船闲。曾闻百粤多奇士，暇日清游盍叩关。","dynasty":"宋代","title":"送潘臞斋赴会稽讲席"}
{"author":"陈深","content":"床头曾不置黄金，野褐纶巾善陆沉。七十康强疑有道，一毫荣辱不惊心。草根露冷沾芒屦，柏子烟清暖布衾。时启青囊看山水，行歌行入白云深。","dynasty":"宋代","title":"赠周山人其一"}
{"author":"陈深","content":"阿章年少懋才猷，柏府当年与赞筹。高卧久无求仕想，闲曹聊作读书谋。风烟坐度吴江晚，山水重探禹穴幽。正喜相逢又相别，飞花不分洒离愁。","dynasty":"宋代","title":"饯杨世章"}
{"author":"陈深","content":"寒塘净如镜，云冷水荭秋。溪鸟无情物，悠悠不解愁。","dynasty":"宋代","title":"题秋塘图二首其一"}
{"author":"陈深","content":"雪没驴腰白，行行诗兴催。不因太清绝，那肯犯寒来。","dynasty":"宋代","title":"题画扇骑驴踏雪"}
{"author":"陈深","content":"万里乘槎来，锦衣惊昼炫。相逢秋风中，忽发一笑粲。","dynasty":"宋代","title":"题钱舜举写生五首其一石榴"}
{"author":"陈深","content":"苍然蓝田姿，幽怀莹冰雪。邂逅青门翁，曾救人间暍。","dynasty":"宋代","title":"题钱舜举写生五首其二青瓜"}
{"author":"陈深","content":"飞尽梅花重惜芳，仙房想像制新汤。犹疑清浅溪头汲，石鼎煎来水亦香。","dynasty":"宋代","title":"南湖史君制暗香汤奇甚赋二绝求之其一"}
{"author":"陈深","content":"飞龙天厩隘云稠，一匹骄驰掣电流。枥下髯奴真厮养，眼中元不识骅骝。","dynasty":"宋代","title":"题唐圉人调马图"}
{"author":"陈深","content":"人间无地不巇嵚，刺眼医门剑戟森。操术不为流俗变，始知夫子有恒心。","dynasty":"宋代","title":"赠恒斋葛太医其二"}
{"author":"陈深","content":"山夫聊作市廛居，漫学壶公计已疏。收卷向来经济策，案头唯集古方书。","dynasty":"宋代","title":"吴市售药"}
{"author":"陈深","content":"青山绿树蔽层楼，应有高人隐一丘。客子门前过何急，古今行役未曾休。","dynasty":"宋代","title":"题山水扇其一"}
{"author":"陈深","content":"江上层峰拥翠螺，人烟隐隐见岩阿。泊舟二子登平陆，遮莫风波奈尔何。","dynasty":"宋代","title":"题山水扇其二"}
{"author":"陈深","content":"繄古人之寥寥兮，夫何思之弗谖。蹇余生之独后兮，曾不得与之周旋。旷斯世而勿见兮，故增欷而永叹。抚遗籍而玄览兮，幸所闻之可尊。彼丹心之耿著兮，谅虽亡而实存。苟溯风而遐契兮，尚何有于古今。览元化兮无穷，感徂景兮如驶。余发兮种种，余怀兮亹亹。驷黄虬兮遐征，仰超然之高轨。猗圣言兮如天，至道兮如海。超鸿濛兮何极，窥浩茫兮无涘。孰导余以正适兮，遵坦涂而容曳。惟谅友之昭昭，庶订余之愦愦。呜呼噫嘻，古之人兮，惠我无疆。忽不见兮心之伤，余之思兮曷云其忘。往者不可及，来者犹可望。非夫君之相和兮，谁逍遥以徜徉。","dynasty":"宋代","title":"我思古人"}
{"author":"陈深","content":"羲农去我远，醇风日以浇。遗经秘幽旨，千载空寥寥。濂洛导其源，百川始东朝。我生性颛蒙，望道弥坚高。针砭无良友，穷居困烦嚣。东平曹叔子，妙年振英翘。古心默相契，一语神情超。高堂奏绿绮，长空激商飙。谭玄探要妙，力学锄虚骄。方期拾瑶草，归袂何飘飖。淮水白浩浩，楚山青遥遥。相思意无尽，赠子一长谣。","dynasty":"宋代","title":"送曹叔时归淮东"}
{"author":"陈深","content":"茝鸡晨先鸣，络纬夜虚织。物情固有殊，亦各竞时急。遥遥丘中士，荆扉昼常闭。赋诗悲徂年，开卷怀往昔。廓然一言得，不愿千金易。大江流汤汤，白日如过翼。虚堂拂朱弦，再鼓三叹息。西山遗清风，颍水有奇迹。勖哉望前修，猛志庶可及。自当葆天和，政不慕人益。","dynasty":"宋代","title":"次韵陆承之岁暮述怀"}
{"author":"陈深","content":"天寒霜霰繁，岁晏日月驶。周子何仓皇，孤征诣燕蓟。寥寥抱遗经，皦皦蓄幽志。青云既交荐，白首期一试。苍松多劲枝，老鹤负奇气。扶摇信可抟，高冥不难致。泮林日彫疏，子衿气沦替。侧伫典型人，复理俎豆事。明年候薰风，矫首江南澨。愿偕鲁诸生，敬揽叔孙袂。","dynasty":"宋代","title":"送周必明北上"}
{"author":"陈深","content":"芳园矗层台，宛在江之曲。何年植琼树，粲粲纷在目。美人芙蓉裳，超遥处空谷。时登月中观，玩此枝上玉。幽芳忽吹来，妙契心自足。维皇岂虚畀，真意盖有属。夜阑耿无眠，霜霰天地肃。寥寥翠禽语，葱昽晓光旭。","dynasty":"宋代","title":"寄题天与清香台"}
{"author":"陈深","content":"玉妃还绛阙，委佩烟江滨。瑶华振英采，照曜山水春。海若不敢受，谓是天上珍。掌管倩姮氏，封护烦滕神。风标二公子，素服靓且新。邂逅蓬莱使，翩然与相亲。画师何从见，泚笔开清真。数幅悬高堂，一洗凡格尘。我欲商妙语，唤起逋仙人。","dynasty":"宋代","title":"题梅图"}
{"author":"陈深","content":"山昏归云敛，叶落夕飙骤。疏松漏微月，清光照岩窦。烟中二仙师，一笑欣邂逅。行行扑空翠，杖屦相先后。清景适与期，得句若天授。画成诗逾绝，开卷消鄙陋。如饮中泠泉，可咽不可𠻳。我怀陶贞白，日夕梦三秀。何年卓茆庵，饵朮衍遐寿。","dynasty":"宋代","title":"题梁中砥诗画图"}
{"author":"陈深","content":"白莲生清池，至洁尘不污。当时取名社，亦以清净故。乐国初无有，莽莽果何处。陶公寄醉乡，盖深得其趣。公何挽不入，谢何推不去。远师信高识，心杂固不取。盗循彼何人，一见乃深许。士固未易知，身名期岁暮。遗风惊千祀，流落见缃素。永怀名山游，乐与善人遇。匡庐青拂天，江水日东骛。我将解世缠，已办登山具。载酒酹渊明，问津桃源路。","dynasty":"宋代","title":"题郑柏窗所藏莲社图"}
{"author":"陈深","content":"石罅修篁萧爽，水边老树槎牙。气味与翁相似，岁寒长对苍华。","dynasty":"宋代","title":"题习斋先生扇上画"}
{"author":"陈深","content":"秋来心迹恋江湖，山阁秋心病强扶。鲸背断云飞塔涌，鸟边斜日峭帆孤。可怜落木思公子，一任悲歌逐酒徒。谁复登高能赋者，参军才已擅冰壶。","dynasty":"清代","title":"秋日过象山洞"}
{"author":"陈深","content":"海国披襟过雨初，尊开山阁晓钟余。潜蛟抱冻江涛静，老鹤盘云岛木虚。已分纵游忘吏隐，况论高迹托樵渔。知公盛业沧洲在，好出龙门自著书。","dynasty":"清代","title":"初春英公梦堂招同张墨岑张晓村鲍海门张石帆焦岩雅集"}
{"author":"陈深","content":"岿然高阁镇吴州，妙手应烦玉斧修。万叠红云凝实座，一轮白日抱瑈楼。濛濛灏气疑浮蜃，炯炯神光远射牛。终待留侯辞富贵，还来相伴赤松游。","dynasty":"宋代","title":"澄虚观玉皇阁次韵"}
{"author":"陈深","content":"岸上征人水舟，古今行役梦悠悠。恰如河畔青青草，死尽还生那得休。","dynasty":"宋代","title":"出城道上有感"}
{"author":"陈深","content":"忽忽春将晚，幽窗趣亦佳。山峰时入座，野鼠画缘阶。俗事何能已，浮生信有涯。庄书读一尺，聊复散幽怀。","dynasty":"宋代","title":"春日即事"}
{"author":"陈深","content":"轩车绝华念，野服遂幽情。白鹭临溪逈，玄蝉馀露清。弃家师季伟，莳药友通明。且结烟念客，谁论世上名。","dynasty":"宋代","title":"次韵高龙洲入道"}
{"author":"陈深","content":"客心惊岁春，不奈送愁频。茅屋夜来雪，梅花江上春。驱车断行旅，闭户有高人。奚待扁舟与，风期暗与新。","dynasty":"宋代","title":"次韵陆承之寒夜有怀"}
{"author":"陈深","content":"壮志寥寥在，流年冉冉催。寒灯和梦照，暗雨挟愁来。白雪词难和，青山首重回。夜兰浑不寐，慨想陆机才。","dynasty":"宋代","title":"次韵陆承之寒夜有怀"}
{"author":"陈深","content":"鵾鸡晨先鸣，络缜夜虚织。物情固有珠，亦各竞时急。遥遥丘中士，荆扉尽常闭。赋诗悲租年，开卷怀往昔。廓然一言得，不顾千金易。大江流汤汤，白日如过翼。虚堂拂朱弦，再鼓三叹息。西山遗清风，颖水有奇迹。勖哉望前修，猛志庶可及。自当葆天和，政东慕人益。","dynasty":"宋代","title":"次韵陆承之岁暮述怀"}
{"author":"陈深","content":"卧疾萧斋冷，门深一迳苔。空庭小雨过，瘦马故人来。把酒悲新事，论诗畏逸才。未能亲往谢，病眼怕风埃。","dynasty":"宋代","title":"次韵沈仲叟见访之什"}
{"author":"陈深","content":"晨起盥栉罢，焚香默坐馀。朝阳上窗户，寒雀下庭除。隐几商清句，开椷阅素书。吁嗟望尘客，徒解赋闲居。","dynasty":"宋代","title":"次韵沈仲叟闲居即事"}
{"author":"陈深","content":"文学渊源百行馀，浮夸深陋汉相如。性灵偏爱居山水，才大难堪奉简书。毛义仕来身暂屈，扬雄老矣计全疏。强颜微禄营甘旨，已约烟霞共结庐。","dynasty":"宋代","title":"次韵叔时述怀"}
{"author":"陈深","content":"江上青山拥县城，江头结屋放歌行。散人昔有陆钱望，处士今无补正平。万顷云涛聊自赏，百年肝胆定谁倾。休时适有扁舟与，趁得垂虹夜雪晴。","dynasty":"宋代","title":"次韵王松陵"}
{"author":"陈深","content":"嗜书仍好古，为疊一生心。搜抉无遗隐，幽龙不废吟。云鸿渺何许，烟海浩滩寻。怅望高深意，秋空起暮阴。","dynasty":"宋代","title":"次韵赠钱德钧"}
{"author":"陈深","content":"柴门饶野兴，不逐世浮沉。父子诗尽乐，山林木石心。玩云聊晚句，卧雪拥寒衾。又欲移家去，幽栖恐去深。","dynasty":"宋代","title":"次韵赠友"}
{"author":"陈深","content":"二仲相从共此遨，濛濛花气袭征袍。几家绿暗藏深坞，一径红芳落野桃。春色暗随流水去，客怀空逐暮云高。临溪忽动秦源兴，应叹浮生何太劳。","dynasty":"宋代","title":"次韵子封承之游桃花坞二首"}
{"author":"陈深","content":"闾门行乐送诏华，闲访城阴野老家。黄蝶得晴飞菜叶，翠禽隔浦啄桃花。衡门倒屐临官路，古渡横舟阁浅沙。亦有诗人时一到，醉吟行尽夕阳斜。","dynasty":"宋代","title":"次韵子封承之游桃花坞二首"}
{"author":"陈深","content":"并州沈厚士，气质得天灵。吴下留三祀，军中讲六经。微云点霄汉，清月出要坰。载鼓汾亭曲，令人识典型。","dynasty":"宋代","title":"从政和韵来谢复就答之"}
{"author":"陈深","content":"墙东甘静近，诗思妙通灵。堂有慈亲替，门无冗客经。佳儿诵书史，深巷类郊坰。应解庄周学，全生不近刑。","dynasty":"宋代","title":"从政和韵来谢复就答之"}
{"author":"陈深","content":"短日一何急，寒宵不肯明。霜寒那有梦，月落重伤情。壁冻琴丝断，风惊烛泪盈。微言忆王衍，达理悟庄生。","dynasty":"宋代","title":"悼亡"}
{"author":"陈深","content":"野寺虽牢落，山僧亦自如。幽栖娄虎空，灵迹近龙居。地胜轩楹古，天寒草木疏。凭高望城郭，把酒一唏嘘","dynasty":"宋代","title":"登阳山妙净院"}
{"author":"陈深","content":"夜中不成寐，卧觉风剡剡。残寒卖馀勇，飞雪独万惨。黎明卷新霁，旭日光晻晱。穷阴得阳和，春气已先感。负暝南轩下，余生亦云忝。高门谁能走，蓬户镇常掩。驰车听奔溱，庆语绝媚谄。自甘守疏慵，岂复叹坎壈。濡毫寄桑翰，隐几坐文毯。台倾酒不竭，炉拥火始炎。吐咏探清新，研书味真澹。流光信难驻，华发那可染。拊已欣有得，感是能无憾。贞吉宜嘉遯，心享由习坎。浮云易盈歇，神鉴常渊湛。龟勉奉吾亲，力学深自贬。","dynasty":"宋代","title":"丁酉元日"}
{"author":"陈深","content":"振屐重来事已非，却灶清景不相逢。明湖尽属盟鸥乐，夜月还惊化鹤归。万里吴船空野水，百年庚宅尚斜晖。醉哦昔日三高些，千载何人复见几。","dynasty":"宋代","title":"范公农圃堂"}
{"author":"陈深","content":"小山桂树碧云西，三叠琴心月未低。曲罢便乘花凤去，广寒琼牖要新题。","dynasty":"宋代","title":"赋桂山"}
{"author":"陈深","content":"天上何年种，婆娑碧树幽。根盘蟾窟古，花落惊峰秋。只恐冰轮碍，时烦玉斧修。素娥久延儜，攀折使人愁。","dynasty":"宋代","title":"赋月中佳"}
{"author":"陈深","content":"夙有岩中约，今晨得得来。幽窗六人坐，清思一时开。雪下宜看竹，天寒未见梅。人生良会少，莫惜共持杯。","dynasty":"宋代","title":"皋桥岩中道院与梁中砥商严翁会饮"}
{"author":"陈深","content":"残阳古城曲，岌岌荒台高。不知何年创，尚尔结构年。青山拥危楯，白水环空壕。美哉此山路，惨澹悲雄豪。当时一战霸，意气何矜骄。蛾眉坐倾国，忠魄承怒潮。空馀故宫苑，寒誉飞野蒿。佳辰晤良友，清眺舒烦劳。夕风振来薄，鸿雁中天号。永怀五湖客，一舸凌云涛。浩歌沧浪词，顾言从游。","dynasty":"宋代","title":"姑苏台晚眺分韵得高字"}
{"author":"陈深","content":"南山有孤凤，丹羽何葳莆。朝餐琼树实，夕饮天津池。岐阳曾一鸣，千载今无朝。将从和风翔，俯视尘壤换。粱藻匪君食，枳棘匪君楼。遐举昆丘阳，肯为云罗羁。坐迟箫韶成，振翮来位。","dynasty":"宋代","title":"孤凤篇上静轩阎学士"}
{"author":"陈深","content":"风流翰墨傅千古，议论文章自一家。静爱云林披白苧，懒赵闺阖草黄麻。江山故国闲停櫂，风雨僧窗自沦茶。甚欲从翁俱隐去，云深何处间桃花。","dynasty":"宋代","title":"和龚翠岩雨中述怀韵"}
{"author":"陈深","content":"依约罗浮翠岭前，美人玉立破苍烟。尽图未许分明见，一枝春风入梦先。","dynasty":"宋代","title":"和南湖史君烟景墨梅图"}
{"author":"陈深","content":"世外尘霞净骑纨，天风吹梦绕笙莺。清名久上丹台籙，散秩新除紫府官。九醖霞觞分帝所，千秋银牖表仙坛。蔡经一见心相契，应许亲傅蜕骨丹。","dynasty":"宋代","title":"贺胡西轩入道"}
{"author":"陈深","content":"城南寒徒侣，钱子数来过。翰墨相娱玩，文章互切磨。交游常不厌，间阔竟如何。风雨怀君夜，空斋秋思多。","dynasty":"宋代","title":"怀钱德钧"}
{"author":"陈深","content":"旭日照萧晨，凄清不受尘。冷光明似雪，科暖胜如春。红弃辉相照，黄花色愈新。南窗差可爱，曝背豁天真。","dynasty":"宋代","title":"会霜晴诗"}
{"author":"陈深","content":"朝暾上高树，雾卷第天遥。劲气乘寒凝，严威见日锁。钟清出远寺，马滑恐危桥。稍逼南枝暖，疏花破寂寥。","dynasty":"宋代","title":"会霜晴诗"}
{"author":"陈深","content":"三十六回秋月明，年年望断雁南征。苏郎皓首还乡去，媿杀当年李少卿。","dynasty":"宋代","title":"济南赵君成南使羁留三纪得还其独子录其遗事"}
{"author":"陈深","content":"移家东去寄田庐，始见高情与世流。爱酒定伙焦革饮，卜灵应近仲长居。天寒扫雪催煎茗，秋雨临溪命罩鱼。静裹独全山野乐，人间荣利不嵌渠。","dynasty":"宋代","title":"寄东皋叟"}
{"author":"陈深","content":"芳园矗憎台，宛在江之曲。何年植琼树，粲粲纷在目。美人芙蓉裳，超遥处空谷。时登月中观，玩此枝上玉。幽信忽吹来，妙契心且足。维皇岂虚界，真意盖有属。夜兰耿无眠，霜霰天地肃。寥寥翠禽语，葱曨晓光旭。","dynasty":"宋代","title":"寄题天与清香台"}
{"author":"陈深","content":"山中太王子，比日复何如。自恨数年别，无因一寄收。江湖惊老大，日月暗锁除。会晤无期在，凭诗间起居。","dynasty":"宋代","title":"寄友"}
{"author":"陈深","content":"楚楚洛阳生，清介常寒兴。宦游江上南，移家寄吴渚。辛勤奉旨甘，言动无过举。阳春万物新，霈泽均施普。乘风方高翔，摧翅随网罟。飞文中善类，横逆夫孰御。白日照丹心，皦皦中自许。有新示治长，终然脱石文。操存谅深固，夷阴咸善处。涉难知弥明，屐粉德益聚。静探元化心，忧患真玉汝。","dynasty":"宋代","title":"简秦章甫"}
{"author":"陈深","content":"阿章年少构才酞，柏府当年与赞筹。高卧久无求仕想，闲曹聊作读书谋。风烟坐度吴江晚，山水重控禹穴幽。正喜相延又相别，飞花不分渍离愁。","dynasty":"宋代","title":"饯杨世章"}
{"author":"陈深","content":"放迹清江上，悲歌惜岁穷。孰能回白日，我欲间苍穷。天地遗民老，山河霸业空。清愁无者处，卷入酒杯中。","dynasty":"宋代","title":"江上"}
{"author":"陈深","content":"万里西风桂树秋，蟾宫云箔夜香浮。何当净洗红尘梦，乞取一枝遮醉眸。","dynasty":"宋代","title":"邻圃求桂花并收坠英"}
{"author":"陈深","content":"收拾残英捣作汤，小山风味不能忘。敢烦即遗苍头去，扫取黄金一斛强。","dynasty":"宋代","title":"邻圃求桂花并收坠英"}
{"author":"陈深","content":"恒山镇朔野，积翠凌太虚。中有仙子宅，霞光抱云居。怡怡伯阳姥，八十颜独朱。神交亿玉女，秘字傅金书。逍遥人间世，静寿仙者从。令子返鸟哺，专城绾菟符。金章映彩服，锦障承雕与。前有命妇掖，后有玄孙扶。春风溢慈幄，晓日晖庆图。海桃摘霞实，灵芝掇云腴。南山为尔寿，北斗为尔{奭斗}。人生天壤内，菽水欢有馀。矧兹寿且贵，身与五福俱。厚德狼隆报，彼苍默相孚。诗人颂燕喜，此乐不可渝。","dynasty":"宋代","title":"陇西太夫人八十寿"}
{"author":"陈深","content":"华清宫中歌既醉，南海奇禽无争致。玉环最爱雪衣孃，当时曾得龙颜媚。璿房雕槛春日长，绣绷娇儿在傍戏。君王耿汝解语言，怀恩不说宫中秘。临风鸷鸟何轩轩，叹惜纯良遭猛万。苕翁写出当时事，侧立红衫内人臂。江花满地不忍着，空拂画图怜俊慧。","dynasty":"宋代","title":"内人臂白鹦鹉图"}
{"author":"陈深","content":"飞和梅花重惜芳，仙房想像制新汤。独疑清浅溪头汲，石鼎煎来水亦香。","dynasty":"宋代","title":"南湖史君制暗香汤奇甚赋二绝求之"}
{"author":"陈深","content":"雾阁云窗深闭春，微闻玉杵捣清声。玄霜只许云英见，地上诗人渴梦生。","dynasty":"宋代","title":"南湖史君制暗香汤奇甚赋二绝求之"}
{"author":"陈深","content":"驱车登远道，白日忽西流。宇宙惊新梦，山河感旧游。云迷江令宅，月澹庾公楼。已已如何奈，长歌去国愁。","dynasty":"宋代","title":"南游"}
{"author":"陈深","content":"闭半屏人事，褊性光深居。琴罢更无事，尽长宜读书。粉墙苔色古，柽案竹行疏。渐喜相知少，门无冗客车。","dynasty":"宋代","title":"深居"}
{"author":"陈深","content":"娇黄著柳回东风，玉霙协瑞飞璇穹。金猊嘘暖香雾濛，铜槃蜜炬光如虹。尊前笑挹南极翁，海桃压袖朝霞红。苍苍五桂云巃峪，南山翠色摩青空。仁者静寿如山崇，世间凡语难形容。","dynasty":"宋代","title":"寿金仁叟"}
{"author":"陈深","content":"凯风荡清淑，秦溪钟妙英。世德裕后远，盛年振清声。余昔客君家，君甫十二龄。期君世济美，事业知甘卿。微言副深望，荣涂践修程。东吴大藩地，政繁任匪轻。剸裁得终卖，游刃新发硎。勉奉竞竞武，毋著赫赫称。临下必以庄，事上必以诚。勤劳慎细事，惠爱甦疲氓。制动由静一，养心贵和平。尝闻公转量，允矣王休徵。","dynasty":"宋代","title":"寿元俞治中"}
{"author":"陈深","content":"王良伯乐骨已朽，曹霸丹青亦希有。开图欻见神骏姿，对酒高歌雄剑吼。只今骐骥困监车，落日长鸣漫昂首。嗤嗤俗眼迷天机，相士嫌贫马嫌瘦。","dynasty":"宋代","title":"书骏马图"}
{"author":"陈深","content":"闰农去我远，醇风日以浇。遗经秘幽旨，千载空寥寥。溓洛导其源，百川始东朝。我生性顬蒙，望道弥坚高。鍼砭无良友，穷居困烦嚣。东平曹叔子，妙年振英翅。古心默相契，一语神情超。高堂奏绿绮，长空激商飚。谭玄控要妙，力学砂虚骄。方期拾瑶草，归袂何飘飘。淮水白浩浩，楚山青遥遥。相思意无尽，赠子一长谣。","dynasty":"宋代","title":"送曹叔时归淮东"}
{"author":"陈深","content":"城南不得遂相羊，又著纶巾出草堂。李白杯中停月影，米学船上贯虹光。西来江水知乡近，北望淮山引与长。应傍荆公祠下过，向来松竹尚苍苍。","dynasty":"宋代","title":"送邓觉非赴全陵学职"}
{"author":"陈深","content":"多士乘时出，享涂志来优。名家傅旧学，文治佐新州。六月江湖冷，三山风雨秋。应怀霸越祖，落日望扁舟。","dynasty":"宋代","title":"送范竹所赴吴江学职"}
{"author":"陈深","content":"晋朝雷焕地，君去是清游。神物今何处，沧江空处流。客程二千里，吾道一扁舟。徐孺祠前过，汀蘋为芳羞。","dynasty":"宋代","title":"送冯茂叔分教岂城"}
{"author":"陈深","content":"东隅久不庭，搞疏出忠诚。不惮殊方便，期休四海兵。长虹贯日白，巨鷁压波清。笑下扶桑国，归来致泰平。","dynasty":"宋代","title":"送耕存大参使日本"}
{"author":"陈深","content":"陆卖初驰诏，终军已请缨。上方顬委任，南国诵威名。挂席鹏风顺，敲舷蜯月明。阳侯应拱记，不遗海涛惊。","dynasty":"宋代","title":"送耕存大参使日本"}
{"author":"陈深","content":"华发萧萧两发秋，醉眠花竹旧风流。天心桥畔行将老，地肺山中隐去休。半岭白云容可玩，一庵明月尚空留。西风趣赴方台约，岩下遥看二老游。","dynasty":"宋代","title":"送刘梅溪游句曲"}
{"author":"陈深","content":"四十臞仙发未班，谭经海上看青山。曹江鞠白漫难读，禹庙梅梁去自还。叠嶂晓晴诗笔说，平湖风定酒船闲。曾闻百奥多奇士，暇日清游盍叩半。","dynasty":"宋代","title":"送潘臞斋赴会稽讲席"}
{"author":"陈深","content":"堂有期颐母，天涯事远游。人生归养乐，薄宦一萍浮。","dynasty":"宋代","title":"送人远宦思亲还乡"}
{"author":"陈深","content":"清才不数见，世固未易识。如玉在荆山，落落混于石。沈君义与彦，恨我未良观。陆子不妄交，称许斯为得。况有半里孙，延之致经席。比聆道吴闻，捧檄建德国。高歌诵唐虞，诸子有矜式。岩滩浩烟霞，山水澄鲜碧。暇日一登临，清赏慰愁寂。","dynasty":"宋代","title":"送沈彦楚"}
{"author":"陈深","content":"吴与山水邦，杳蔼云气萃。罔痤抱萦迦，溪流演清驶。逍遥烟中客，缥渺云际寺。振锡赴幽寻，揽袂接遐契。是时秋正中，旷朝天宇齐。明日射神珠，光彩难自独。渔歌和遗音，茶经毫幽事。欲从烟屐游，苦为尘鞅紫。缅怀金坡英，归来云壑媚。采采白蘋花，因风为遥奇。","dynasty":"宋代","title":"送释存游苕川兼怀子昂学士"}
{"author":"陈深","content":"杨子清而粹，遥遥江汉灵。地人继绝学，有客抱遗经。霜冷鸿飞碛，秋晴马在坰。东逢山似象，回首静们刑。","dynasty":"宋代","title":"送王从政赴番易慈湖讲席"}
{"author":"陈深","content":"僦屋吴城不厌贫，江东初奉蘧书新。壮年地略须名世，异国光阴肯滞人。官舍草生三月晚，遗宫花落六朝暮。到时公事期程暇，应有新诗寄工频。","dynasty":"宋代","title":"送信甫之江东"}
{"author":"陈深","content":"士生天壤内，所抱者奇气。当观人品高，岂尚名爵贵。子真第一流，瀹迹南昌尉。至今疑仙去，风节照百世。希元人中豪，未识我深愧。赏闻畜爱马，童子剌而汪。略不动声色，度量有馀地。岂易语浅深，是固余所畏。陆子少许可，欣然纪其事。迩聆尉山邑，芒刃聊小试。苕水清且迅，苕民号难治。顾言化以德，勿但施法制。令闻起在今，微言毋我弃。","dynasty":"宋代","title":"送许希元尉德清"}
{"author":"陈深","content":"便乘天骥上通逵，笑拂吴钧气益奇。徐庶交游尽名士，王维才艺重当时。西风星斗寒芒动，落日川原秋兴悲。莫向黄金台上望，霸图消歇草离离。","dynasty":"宋代","title":"送悦心北上"}
{"author":"陈深","content":"廓落江海客，素怀经济才。年高劳治邑，道直恨无媒。白发丝千缕，清风水一杯。功名须老大，行矣莫迟回。","dynasty":"宋代","title":"送张德美北上"}
{"author":"陈深","content":"东吴隐散曹，解印脱烦劳。案上留丹诀，樽中有白醪。北风淮水疾，落日太行高。遥睇云飞处，归心正梦陶。","dynasty":"宋代","title":"送赵仲明还山东"}
{"author":"陈深","content":"天寒霜霜繁，岁晏日月驶。周子何仓星，孤征诣燕蓟。寥寥抱遗经，皦皦蓄幽志。青云既交芳，白首期一试。苍松多劲枝，老鹤负奇气。扶摇信可捕，高冥不难致。泮林日影疏，子衿气沦香。侧儜典型人，复理俎豆事。明年候薰风，矫首江南洚。顾偕鲁诸生，敬揽叔孙袂。","dynasty":"宋代","title":"送周必明北上"}
{"author":"陈深","content":"汎汎春风湖上舟，幽寻不觉到瀛洲。碧桃花落门前地，翠柳阴垂水际楼。半夜鹤鸣松院静，一天星照石池幽。瑶林疑有神仙隐，顾得相从物外游。","dynasty":"宋代","title":"宿真元观"}
{"author":"陈深","content":"三年独向孤山住，应为梅花滞水演。沧海鹤归空有语，荒城草长又逢春。芝田火暖凡砂熟，松峰花香白醣新。安得与君俱隐去，烟萝深处著闲身。","dynasty":"宋代","title":"汤梅山为道士归吴还山赋一诗以饶"}
{"author":"陈深","content":"雪没驴腰白，行行诗与催。不枯太清绝，那肯犯寒来。","dynasty":"宋代","title":"题尽扇骑驴踏雪"}
{"author":"陈深","content":"山昏归云敛，叶落夕飚骤。疏松漏微月，清光照严实。烟中二仙师，一笑欣邂逅。行行扑空翠，杖屡相先后。清景适与朝，得句若天授。收成诗逾绝，开卷消鄙陋。如饮口冷泉，可嚥不可嗽。我怀陶贞白，日夕梦三秀。何年卓茆庵，饵术衍遐寿。","dynasty":"宋代","title":"题梁中砥诗书图"}
{"author":"陈深","content":"玉妃还绛嵌，委佩烟江演。瑶华振英采，照曜山水春。海若不敢受，谓是天上珍。掌管倩姮氏，封妨烦滕神。风標二公子，素服靓且新。邂逅蓬莱使，翩然与相亲。尽师何从见，泚笔开清真。数幅县高堂，一洗凡格尘。我欲商妙语，唤起逋仙人。","dynasty":"宋代","title":"题梅图"}
{"author":"陈深","content":"屋上即青山，柴扉镇日嵌。烟霞三径足，天地一身闲。归去词堪和，间居赋右删。箪瓢差自乐，高视眇尘环。","dynasty":"宋代","title":"题潘臞斋客安书院"}
{"author":"陈深","content":"百卉尽摇落，独傲清霜裹。披榛见黄花，渊明元不死。","dynasty":"宋代","title":"题钱舜举写生五首·菊花"}
{"author":"陈深","content":"苍然蓝田姿，幽怀莹冰雪。邂逅青门翁，曾救人间蝎。","dynasty":"宋代","title":"题钱舜举写生五首·青瓜"}
{"author":"陈深","content":"万里乘槎来，锦衣惊画炫。相逢秋风中，忽发一笑粲。","dynasty":"宋代","title":"题钱舜举写生五首·石榴"}
{"author":"陈深","content":"翩翩凌波仙，静挹君子德。平生出处同，相知不易得。","dynasty":"宋代","title":"题钱舜举写生五首·水仙兰"}
{"author":"陈深","content":"秘矣宫中戏，人间那得窥。开图付一笑，能不类儿嬉。","dynasty":"宋代","title":"题钱舜举写生五首·戏婴图"}
{"author":"陈深","content":"寒塘净如镜，云冷水葓秋。溪鸟无情物，悠悠不解愁。","dynasty":"宋代","title":"题秋塘图二首"}
{"author":"陈锦","content":"野航镫火照人行，辗转篷窗梦不成。春水有声风信恶，夜潮无力月弦平。烟横周浦孤村晚，浪扑龙华十里晴。两岸梨花双桨雨，从新句起别离情。","dynasty":"清代","title":"松江舟次"}
{"author":"陈锦","content":"鸿沟千里碧潺潺，一面潢池巨浸环。河水连天何必海，沙堤如阜别无山。涨添淮雨来偏速，并作江潮去不还。薄暮西风吹更紧，浪花高泼马篷湾。","dynasty":"清代","title":"邗沟"}
{"author":"陈锦","content":"朦胧睡方半，猛雨扑危楼。脚底黑云立，天风吹上头。飒然窗槅间，来自南山幽。嫩雷傍地走，一阵添飕飕。绮疏净如洗，屋宇为清秋。如龙出自峡，如鹰脱于韝。文章起突兀，大气所滂流。","dynasty":"清代","title":"猛雨"}
{"author":"鲍照","content":"中庭多杂树，偏为梅咨嗟。问君何独然？念其霜中能作花，露中能作实。摇荡春风媚春日，念尔零落逐寒风，徒有霜华无霜质。(寒风一作：风飚)","dynasty":"南北朝","tags":"古诗三百首，梅花，抒怀","title":"梅花落"}
{"author":"鲍照","content":"泻水置平地，各自东西南北流。人生亦有命，安能行叹复坐愁？酌酒以自宽，举杯断绝歌路难。心非木石岂无感？吞声踯躅不敢言。","dynasty":"南北朝","tags":"古诗三百首，托物抒怀，哲理","title":"拟行路难·其四"}
{"author":"鲍照","content":"对案不能食，拔剑击柱长叹息。丈夫生世会几时？安能蹀躞垂羽翼！弃置罢官去，还家自休息。朝出与亲辞，暮还在亲侧。弄儿床前戏，看妇机中织。自古圣贤尽贫贱，何况我辈孤且直！","dynasty":"南北朝","tags":"古诗三百首，乐府，失意，哀歌","title":"拟行路难·其六"}
{"author":"鲍照","content":"羽檄起边亭，烽火入咸阳。征师屯广武，分兵救朔方。(征师一作：征骑)严秋筋竿劲，虏阵精且强。天子按剑怒，使者遥相望。雁行缘石径，鱼贯度飞梁。箫鼓流汉思，旌甲被胡霜。疾风冲塞起，沙砾自飘扬。马毛缩如蝟，角弓不可张。时危见臣节，世乱识忠良。投躯报明主，身死为国殇。","dynasty":"南北朝","tags":"乐府，边塞，生活，励志","title":"代出自蓟北门行"}
{"author":"鲍照","content":"　　沵迆平原，南驰苍梧涨海，北走紫塞雁门。柂以漕渠，轴以昆岗。重关复江之隩，四会五达之庄。当昔全盛之时，车挂轊，人驾肩。廛闬扑地，歌吹沸天。孳货盐田，铲利铜山，才力雄富，士马精妍。故能侈秦法，佚周令，划崇墉，刳濬洫，图修世以休命。是以板筑雉堞之殷，井干烽橹之勤，格高五岳，袤广三坟，崪若断岸，矗似长云。制磁石以御冲，糊赪壤以飞文。观基扃之固护，将万祀而一君。出入三代，五百余载，竟瓜剖而豆分。泽葵依井，荒葛罥涂。坛罗虺蜮，阶斗麕鼯。木魅山鬼，野鼠城狐，风嗥雨啸，昏见晨趋。饥鹰厉吻，寒鸱吓雏。伏暴藏虎，乳血飡肤。崩榛塞路，峥嵘古馗。白杨早落，寒草前衰。稜稜霜气，蔌蔌风威。孤篷自振，惊沙坐飞。灌莽杳而无际，丛薄纷其相依。通池既已夷，峻隅又以颓。直视千里外，唯见起黄埃。凝思寂听，心伤已摧。若夫藻扃黼帐，歌堂舞阁之基；璇渊碧树，弋林钓渚之馆；吴蔡齐秦之声，鱼龙爵马之玩；皆薰歇烬灭，光沉响绝。东都妙姬，南国佳人，蕙心纨质，玉貌绛唇，莫不埋魂幽石，委骨穷尘。岂忆同辇之愉乐，离宫之苦辛哉？天道如何，吞恨者多。抽琴命操，为芜城之歌。歌曰：“边风急兮城上寒，井径灭兮丘陇残。千龄兮万代，共尽兮何言。”","dynasty":"南北朝","tags":"辞赋精选，抒情，地名","title":"芜城赋"}
{"author":"鲍照","content":"奉君金卮之美酒，玳瑁玉匣之雕琴。七彩芙蓉之羽帐，九华蒲萄之锦衾。红颜零落岁将暮，寒光宛转时欲沉。愿君裁悲且减思，听我抵节行路吟。不见柏梁铜雀上，宁闻古时清吹音？","dynasty":"南北朝","tags":"抒怀，忧愤，劝告，惜时","title":"拟行路难·其一"}
{"author":"鲍照","content":"　　散幽经以验物，伟胎化之仙禽。钟浮旷之藻质，抱清迥之明心。指蓬壶而翻翰，望昆阆而扬音。澘日域以回骛，穷天步而高寻。践神区其既远，积灵祀而方多。精含丹而星曜，顶凝紫而烟华。引员吭之纤婉，顿修趾之洪姱。叠霜毛而弄影，振玉羽而临霞。朝戏于芝田，夕饮乎瑶池。厌江海而游泽，掩云罗而见羁。去帝乡之岑寂，归人寰之喧卑。岁峥嵘而愁暮，心惆怅而哀离。　　于是穷阴杀节，急景凋年。骫沙振野，箕风动天。严严苦雾，皎皎悲泉。冰塞长河，雪满群山。既而氛昏夜歇，景物澄廓。星翻汉回，晓月将落。感寒鸡之早晨，怜霜雁之违漠。临惊风之萧条，对流光之照灼。唳清响于丹墀，舞飞容于金阁。始连轩以凤跄，终宛转而龙跃。踯躅徘徊，振迅腾摧。惊身蓬集，矫翅雪飞。离纲别赴，合绪相依。将兴中止，若往而归。飒沓矜顾，迁延迟暮。逸翮后尘，翱翥先路。指会规翔，临岐矩步。态有遗妍，貌无停趣。奔机逗节，角睐分形。长扬缓骛，并翼连声。轻迹凌乱，浮影交横。众变繁姿，参差洊密。烟交雾凝，若无毛质。风去雨还，不可谈悉。既散魂而荡目，迷不知其所之。忽星离而云罢，整神容而自持。仰天居之崇绝，更惆怅以惊思。　　当是时也，燕姬色沮，巴童心耻。巾拂两停，丸剑双止。虽邯郸其敢伦，岂阳阿之能拟。入卫国而乘轩，出吴都而倾市。守驯养于千龄，结长悲于万里。","dynasty":"南北朝","title":"舞鹤赋"}
{"author":"鲍照","content":"直如朱丝绳，清如玉壶冰。何惭宿昔意，猜恨坐相仍。人情贱恩旧，世义逐衰兴。毫发一为瑕，丘山不可胜。食苗实硕鼠，点白信苍蝇。凫鹄远成美，薪刍前见凌。申黜褒女进，班去赵姬升。周王日沦惑，汉帝益嗟称。心赏犹难恃，貌恭岂易凭。古来共如此，非君独抚膺。","dynasty":"南北朝","tags":"咏史怀古，写人，感慨","title":"代白头吟"}
{"author":"鲍照","content":"献岁发，吾将行。春山茂，春日明。园中鸟，多嘉声。梅始发，柳始青。泛舟舻，齐棹惊。奏《采菱》，歌《鹿鸣》。风微起，波微生。弦亦发，酒亦倾。入莲池，折桂枝。芳袖动，芬叶披。两相思，两不知。","dynasty":"南北朝","tags":"乐府，春游，写景，写人，爱情","title":"春日行"}
{"author":"鲍照","content":"奉君金巵之美酒，瑇瑁玉匣之雕琴。七彩芙蓉之羽帐，九华蒲萄之锦衾。红颜零落岁将暮，寒光宛转时欲沉。愿君裁悲且减思，听我扺节行路吟。不见柏梁、铜雀上，宁闻古时清吹音。洛阳名工铸为金博山，千斵复万镂，上刻秦女携手仙。承君清夜之欢娱，列置帐里明烛前。外发龙鳞之丹彩，内含麝芬之紫烟。如今君心一朝异，对此长叹终百年。璇闺玉墀上椒阁，文窗绣户垂罗幕。中有一人字金兰，被服纤罗采芳藿。春燕差池风散梅，开帏对景弄禽爵。含歌揽涕恒抱愁，人生几时得为乐。宁作野中之双凫，不愿云间之别鹤。泻水置平地，各自东西南北流。人生亦有命，安能行叹复坐愁？酌酒以自宽，举杯断绝歌路难。心非木石岂无感，吞声踯躅不敢言。君不见河边草，冬时枯死春满道。君不见城上日，今暝没尽去，明朝复更出。今我何时当得然，一去永灭入黄泉。人生苦多欢乐少，意气敷腴在盛年。且愿得志数相就，床头恒有沽酒钱。功名竹帛非我事，存亡贵贱付皇天。对案不能食，拔剑击柱长叹息。丈夫生世会几时，安能蹀躞垂羽翼?弃置罢官去，还家自休息。朝出与亲辞，暮还在亲侧。弄儿床前戏，看妇机中织。自古圣贤尽贫贱，何况我辈孤且直!愁思忽而至，跨马出北门。举头四顾望，但见松柏荆棘郁樽樽。中有一鸟名杜鹃，言是古时蜀帝魂。声音哀苦鸣不息，羽毛憔悴似人髠。飞走树间啄虫蚁，岂忆往日天子尊。念此死生变化非常理，中心恻怆不能言。中庭五株桃，一株先作花。阳春妖冶二三月，从风簸荡落西家。西家思妇见悲惋，零泪沾衣抚心叹。初送我君出户时，何言淹留节回换。床席生尘明镜垢，纤腰瘦削发蓬乱。人生不得恒称悲，惆怅徙倚至夜半。锉蘖染黄丝，黄丝历乱不可治。昔我与君始相值，尔时自谓可君意。结带与我言，死生好恶不相置。今日见我颜色衰，意中索寞与先异。还君金钗瑇瑁簪，不忍见之益愁思。君不见蕣华不终朝，须臾淹冉零落销。盛年妖艳浮华辈，不久亦当诣冢头。一去无还期，千秋万岁无音词。孤魂茕茕空陇间，独魄徘徊遶坟基。但闻风声野鸟吟，忆平生盛年时。为此令人多悲悒，君当纵意自熙怡。君不见枯箨走阶庭，何时复青著故茎。君不见亡灵蒙享祀，何时倾杯竭壶罂。君当见此起忧思，宁及得与时人争。人生倐忽如绝电，华年盛德几时见。但令纵意存高尚，旨酒嘉肴相胥讌。持此从朝竟夕暮，差得亡忧消愁怖。胡为惆怅不得已，难尽此曲令君忤。今年阳初花满林，明年冬末雪盈岑。推移代谢纷交转，我君边戍独稽沉。执袂分别已三载，迩来寂淹无分音。朝悲惨惨遂成滴，暮思遶遶最伤心。膏沐芳余久不御，蓬首乱鬓不设簪。徒飞轻埃舞空帷，粉筐黛器靡复遗。自生留世苦不幸，心中惕惕恒怀悲。春禽喈喈旦暮鸣，最伤君子忧思情。我初辞家从军侨，荣志溢气干云霄。流浪渐冉经三龄，忽有白发素髭生。今暮临水拔已尽，明日对镜复已盈。但恐羁死为鬼客，客思寄灭生空精。每怀旧乡野，念我旧人多悲声。忽见过客问何我，宁知我家在南城。答云我曾居君乡，知君游宦在此城。我行离邑已万里，今方羁役去远征。来时闻君妇，闺中孀居独宿有贞名。亦云悲朝泣闲房，又闻暮思泪沾裳。形容憔悴非昔悦，蓬鬓衰颜不复妆。见此令人有余悲，当愿君怀不暂忘。君不见少壮从军去，白首流离不得还。故乡窅窅日夜隔，音尘断绝阻河关。朔风萧条白云飞，胡笳哀急边气寒。听此愁人兮奈何，登山远望得留颜。将死胡马迹，宁见妻子难。男儿生世轗轲欲何道，绵忧摧抑起长叹。君不见柏梁台，今日丘墟生草莱。君不见阿房宫，寒云泽雉栖其中。歌妓舞女今谁在，高坟垒垒满山隅。长袖纷纷徒竞世，非我昔时千金躯。随酒逐乐任意去，莫令含叹下黄垆。君不见冰上霜，表里阴且寒。虽蒙朝日照，信得几时安。民生故如此，谁令摧折强相看。年去年来自如削，白发零落不胜冠。君不见春鸟初至时，百草含青俱作花。寒风萧索一旦至，竟得几时保光华。日月流迈不相饶，令我愁思怨恨多。诸君莫叹贫，富贵不由人。丈夫四十强而仕，余当二十弱冠辰。莫言草木委冬雪，会应苏息遇阳春。对酒叙长篇，穷途运命委皇天。但愿樽中酒酝满，莫惜床头百个钱。直得优游卒一岁，何劳辛苦事百年。","dynasty":"南北朝","tags":"感慨，人生","title":"拟行路难十八首"}
{"author":"鲍照","content":"梅花一时艳，竹叶千年色。愿君松柏心，采照无穷极。","dynasty":"南北朝","title":"中兴歌十首其十"}
{"author":"鲍照","content":"邕邕鸣雁鸣始旦，齐行命侣入云汉。中夜相失群离乱，留连徘徊不忍散。憔悴容仪君不知，辛苦风霜亦何为。","dynasty":"南北朝","title":"代鸣雁行"}
{"author":"鲍照","content":"献岁发，吾将行。春山茂，春日明。园中鸟，多嘉声。梅始发，桃始荣。泛舟舻，齐棹惊。奏采菱，歌鹿鸣。风微起，波微生。弦亦发，酒亦倾。入莲池，折桂枝。芳袖动，芬叶披。两相思，两不知。","dynasty":"南北朝","title":"代春日行三言"}
{"author":"鲍照","content":"息雨清上郊，开云照中县。游轩越丹居，晖烛集凉殿。凌高跻飞楹，追焱起流宴。𣐙苑含灵群，岩庭藏物变。明辉烁神都，丽气冠华甸。目远幽情周，醴洽深恩遍。","dynasty":"南北朝","title":"侍宴覆舟山诗二首"}
{"author":"鲍照","content":"繁霜飞玉闼，爱景丽皇州。清跸戒驰路，羽盖伫宣游。神居既崇盛，嵓崄信环周。礼俗陶德声，昌会溢民讴。惭无胜化质，谬从云雨浮。","dynasty":"南北朝","title":"侍宴覆舟山诗二首其二"}
{"author":"鲍照","content":"悬装乱水区，薄旅次山楹。千岩盛阻积，万壑势回萦。巃嵷高昔貌，纷乱袭前名。洞涧窥地脉，耸树隐天经。松磴上迷密，云窦下纵横。阴冰实夏结，炎树信冬荣。嘈囋晨鹍思，叫啸夜猿清。深崖伏化迹，穹岫閟长灵。乘此乐山性，重以远游情。方跻羽人途，永与烟雾并。","dynasty":"南北朝","title":"登庐山诗二首其一"}
{"author":"鲍照","content":"访世失隐沦，从山异灵士。明发振云冠，升峤远栖趾。高岑隔半天，长崖断千里。氛雾承星辰，潭壑洞江汜。崭绝类虎牙，巑岏象熊耳。埋冰或百年，韬树必千祀。鸡鸣清涧中，猿啸白云里。瑶波逐穴开，霞石触峰起。回互非一形，参差悉相似。倾听凤管宾，缅望钓龙子。松桂盈膝前，如何秽城市。","dynasty":"南北朝","title":"登庐山诗二首其二"}
{"author":"鲍照","content":"荒途趣山楹，云崖隐灵室。冈涧纷萦抱，林障沓重密。昏昏磴路深，活活梁水疾。幽隅秉昼烛，地牖窥朝日。怪石似龙章，瑕璧丽锦质。洞庭安可穷，漏井终不溢。沈空绝景声，崩危坐惊栗。神化岂有方，妙象竟无述。至哉炼玉人，处此长自毕。","dynasty":"南北朝","title":"从庾中郎游园山石室诗"}
{"author":"鲍照","content":"踯躅城上羊，攀隅食玄草。俱共日月辉，昏明独何早。夕风飘野箨，飞尘被长道。亲爱难重陈，怀忧坐空老。","dynasty":"南北朝","title":"赠故人马子乔诗六首其一"}
{"author":"鲍照","content":"松生陇坂上，百尺下无枝。东南望河尾，西北隐昆崖。野风振山籁，朋鸟夜惊离。悲凉贯年节，葱翠恒若斯。安得草木心，不怨寒暑移。","dynasty":"南北朝","title":"赠故人马子乔诗六首其三"}
{"author":"鲍照","content":"种橘南池上，种杏北池中。池北既少露，池南又多风。早寒逼晚岁，衰恨满秋容。湘滨有灵鸟，其字曰鸣鸿。一挹缯缴痛，长别远无双。","dynasty":"南北朝","title":"赠故人马子乔诗六首其四"}
{"author":"鲍照","content":"皎如川上鹄，赫似握中丹。宿心谁不欺，明白古所难。凭楹观皓露，洒酒荡忧颜。永念平生意，穷光不忍还。淹留徒攀桂，延伫空结兰。","dynasty":"南北朝","title":"赠故人马子乔诗六首其五"}
{"author":"鲍照","content":"悦怿遂还心，踊跃贪至勤。鸣鸡戒征路，暮息落日分。急流腾飞沫，回风起江濆。孤兽啼夜侣，离鸿噪霜群。物哀心交横，声切思纷纭。叹慨诉同旅，美人无相闻。","dynasty":"南北朝","title":"还都道中诗三首其一"}
{"author":"鲍照","content":"风急讯湾浦，装高偃樯舳。夕听江上波，远极千里目。寒律惊穷蹊，爽气起乔木。隐隐日没岫，瑟瑟风发谷。鸟还暮林喧，潮上水结洑。夜分霜下凄，悲端出遥陆。愁来攒人怀，羁心苦独宿。","dynasty":"南北朝","title":"还都道中诗三首其二"}
{"author":"鲍照","content":"久宦迷远川，川广每多惧。薄止闾边亭，关历险程路。霮䨴冥寓岫，濛昧江上雾。时凉籁争吹，流荐浪奔趣。恻焉增愁起，搔首东南顾。茫然荒野中，举目皆凛素。回风扬江泌，寒□栖动树。太息终晨漏，企我归飙遇。","dynasty":"南北朝","title":"还都道中诗三首其三"}
{"author":"鲍照","content":"鲁客事楚王，怀金袭丹素。既荷主人恩，又蒙令尹顾。日晏罢朝归，舆马塞衢路。宗党生光辉，宾仆远倾慕。富贵人所欲，道得亦何惧。南国有儒生，迷方独沦误。伐木清江湄，设罝守毚兔。","dynasty":"南北朝","title":"拟古诗八首其一"}
{"author":"鲍照","content":"幽并重骑射，少年好驰逐。毡带佩双鞬，象弧插雕服。兽肥春草短，飞鞚越平陆。朝游雁门上，暮还楼烦宿。石梁有馀劲，惊雀无全目。汉虏方未和，边城屡翻覆。留我一白羽，将以分虎竹。","dynasty":"南北朝","title":"拟古诗八首其三"}
{"author":"鲍照","content":"凿井北陵隈，百丈不及泉。生事本澜漫，何用独精坚。幼壮重寸阴，衰暮反轻年。放驾息朝歌，提爵止中山。日夕登城隅，周回视洛川。街衢积冻草，城郭宿寒烟。繁华悉何在，宫阙久崩填。空谤齐景非，徒称夷叔贤。","dynasty":"南北朝","title":"拟古诗八首其四"}
{"author":"鲍照","content":"伊昔不治业，倦游观五都。海岱饶壮士，蒙泗多宿儒。结发起跃马，垂白对讲书。呼我升上席，陈觯发瓢壶。管仲死已久，墓在西北隅。后面崔嵬者，桓公旧冢庐。君来诚既晚，不睹崇明初。玉琬徒见传，交友义渐疏。","dynasty":"南北朝","title":"拟古诗八首其五"}
{"author":"鲍照","content":"河畔草未黄，胡雁已矫翼。秋蛩挟户吟，寒妇成夜织。去岁征人还，流传旧相识。闻君上陇时，东望久叹息。宿昔改衣带，旦暮异容色。念此忧如何，夜长忧向多。明镜尘匣中，宝瑟生网罗。","dynasty":"南北朝","title":"拟古诗八首其七"}
{"author":"鲍照","content":"蜀汉多奇山，仰望与云平。阴崖积夏雪，阳谷散秋荣。朝朝见云归，夜夜闻猿鸣。忧人本自悲，孤客易伤情。临堂设樽酒，留酌思平生。石以坚为性，君勿惭素诚。","dynasty":"南北朝","title":"拟古诗八首其八"}
{"author":"鲍照","content":"橘生湘水侧，菲陋人莫传。逢君金华宴，得在玉几前。三川穷名利，京洛富妖妍。恩荣难久恃，隆宠易衰偏。观席妾凄怆，睹翰君泫然。徒抱忠孝志，犹为葑菲迁。","dynasty":"南北朝","title":"绍古辞七首其一"}
{"author":"鲍照","content":"昔与君别时，蚕妾初献丝。何言年月驶，寒衣已捣治。绦绣多废乱，篇帛久尘缁。离心壮为剧，飞念如悬旗。石席我不爽，德音君勿欺。","dynasty":"南北朝","title":"绍古辞七首其二"}
{"author":"鲍照","content":"瑟瑟凉海风，竦竦寒山木。纷纷羁思盈，慊慊夜弦促。访言山海路，千里歌别鹤。弦绝空咨嗟，形音谁赏录。辛苦异人状，美貌改如玉。徒畜巧言鸟，不解心款曲。","dynasty":"南北朝","title":"绍古辞七首其三"}
{"author":"鲍照","content":"孤鸿散江屿，连翩遵渚飞。含嘶衡桂浦，驰顾河朔畿。攒攒劲秋木，昭昭净冬晖。窗前涤欢爵，帐里缝舞衣。芳岁犹自可，日夜望君归。","dynasty":"南北朝","title":"绍古辞七首其四"}
{"author":"鲍照","content":"凭楹玩夜月，迥眺出谷云。还山路已远，往海不有群。徘徊清淮汭，顾慕广江濆。物情乖喜歇，守操古难闻。三越丰少姿，容态倾动君。","dynasty":"南北朝","title":"绍古辞七首其五"}
{"author":"鲍照","content":"开黛睹容颜，临镜访遥途。君子事河源，弥祀阙还书。春风扫地起，飞尘生绮疏。文袿为谁设，罗帐空卷舒。不怨身孤寂，但念星隐隅。","dynasty":"南北朝","title":"绍古辞七首其六"}
{"author":"鲍照","content":"暖岁节物早，万萌迎春达。春风夜㛹娟，春雾朝晻霭。软兰叶可采，柔桑条易捋。怨咽对风景，闷瞀守闺闼。天传愁民命，含生但契阔。忧来无行伍，历乱如覃葛。","dynasty":"南北朝","title":"绍古辞七首其七"}
{"author":"鲍照","content":"欲宦乏王事，结主远恩私。为身不为名，散书徒满帷。连冰上冬月，披雪拾园葵。圣灵烛区外，小臣良见遗。","dynasty":"南北朝","title":"学刘公干体诗五首其一"}
{"author":"鲍照","content":"曀曀寒野雾，苍苍阴山柏。树回雾萦集，山寒野风急。岁物尽沦伤，孤贞为谁立。赖树自能贞，不计迹幽涩。","dynasty":"南北朝","title":"学刘公干体诗五首其二"}
{"author":"鲍照","content":"胡风吹朔雪，千里度龙山。集君瑶台上，飞舞两楹前。兹晨自为美，当避艳阳天。艳阳桃李节，皎洁不成妍。","dynasty":"南北朝","title":"学刘公干体诗五首其三"}
{"author":"鲍照","content":"荷生绿泉中，碧叶齐如规。回风荡流雾，珠水逐条垂。彪炳此金塘，藻耀君王池。不愁世赏绝，但畏盛明移。","dynasty":"南北朝","title":"学刘公干体诗五首其四"}
{"author":"鲍照","content":"白日正中时，天下共明光。北园有细草，当昼正含霜。乖荣顿如此，何用独芬芳。抽琴为尔歌，弦断不成章。","dynasty":"南北朝","title":"学刘公干体诗五首其五"}
{"author":"鲍照","content":"建旗出敦煌，西讨属国羌。除去徒与骑，战车罗万箱。满山又填谷，投鞍合营墙。平原亘千里，旗鼓转相望。定舍后未休，候骑敕前装。执戈无暂顿，弯弧不解张。破灭西零国，生虏郅支王。危乱悉平荡，万里置关梁。成军入玉门，士女献壶浆。收功在一时，历世荷馀光。开壤袭朱绂，左右佩金章。闭帷草太玄，兹事殆愚狂。","dynasty":"南北朝","title":"建除诗"}
{"author":"鲍照","content":"夜来坐几时，银汉倾露落。澄沧入闺景，葳蕤被园藿。丝管感暮情，哀音绕梁作。芳盛不可恒，及岁共为乐。天明坐当散，琴酒驶弦酌。","dynasty":"南北朝","title":"夜听妓诗二首其一"}
{"author":"鲍照","content":"兰膏消耗夜转多，乱筵杂坐更弦歌。倾情逐节宁不苦，特为盛年惜容华。","dynasty":"南北朝","title":"夜听妓诗二首其二"}
{"author":"鲍照","content":"营社达群阴，屯云掩积阳。河井起龙蒸，日魄敛游光。族云飞泉室，震风沈羽乡。升雰浃地维，倾润泻天潢。平洒周海岳，曲潦溢川庄。惊雷鸣桂渚，回涓流玉堂。珍木抽翠条，炎卉濯朱芳。关市欣九赋，京廪开万箱。无谢尧为君，何用知柏皇。","dynasty":"南北朝","title":"喜雨诗"}
{"author":"鲍照","content":"白圭诚自白，不如雪光妍。工随物动气，能逐势方圆。无妨玉颜媚，不夺素缯鲜。投心障苦节，隐迹避荣年。兰焚石既断，何用恃芳坚。","dynasty":"南北朝","title":"咏白雪诗"}
{"author":"鲍照","content":"夜久膏既竭，启明旦未央。环情倦始复，空闺起晨装。幸承天光转，曲影入幽堂。徘徊集通隙，宛转烛回梁。帷风自卷舒，帘露视成行。岁役急穷晏，生虑备温凉。丝纨夙染濯，绵绵夜裁张。冬雪旦夕至，公子乏衣裳。华心爱零落，非直惜容光。愿君剪众念，且共覆前觞。","dynasty":"南北朝","title":"秋夜诗二首其一"}
{"author":"鲍照","content":"遁迹避纷喧，货农栖寂寞。荒径驰野鼠，空庭聚山雀。既远人世欢，还赖泉卉乐。折柳樊场圃，负绠汲潭壑。霁旦见云峰，风夜闻海鹤。江介早寒来，白露先秋落。麻垄方结叶，瓜田已扫箨。倾晖忽西下，回景思华幕。攀萝席中轩，临觞不能酌。终古自多恨，幽悲共沦铄。","dynasty":"南北朝","title":"秋夜诗二首其二"}
{"author":"鲍照","content":"宵月向掩扉，夜雾方当白。寒机思孀妇，秋堂泣征客。匹命无单年，偶影有双夕。暂交金石心，须臾云雨隔。","dynasty":"南北朝","title":"和王义兴七夕诗"}
{"author":"鲍照","content":"江南多暖谷，杂树茂寒峰。朱华抱白雪，阳条熙朔风。蚌节流绮藻，辉石乱烟虹。泄云去无极，驰波往不穷。啸歌清漏毕，徘徊朝景终。浮生会当几，欢酌每盈衷。","dynasty":"南北朝","title":"望孤石诗"}
{"author":"鲍照","content":"双燕戏云崖，羽翰始差池。出入南闺里，经过北堂陲。意欲巢君幕，层楹不可窥。沉吟芳岁晚，徘徊韶景移。悲歌辞旧爱，衔泪觅新知。","dynasty":"南北朝","title":"咏双燕诗二首其一"}
{"author":"鲍照","content":"可怜云中燕，旦去暮来归。自知羽翅弱，不与鹄争飞。寄声谢飞鹄，往事子毛衣。琐心诚贫薄，叵吝节荣衰。阴山饶苦雾，危节多劲威。岂但避霜雪，当儆野人机。","dynasty":"南北朝","title":"咏双燕诗二首其二"}
{"author":"鲍照","content":"仿佛萝月光，缤纷篁雾阴。乐来乱忧念，酒至歇忧心。露入觉牖高，萤蜚测苑深。清气澄永夜，流吹不可临。密峰集浮碧，疏澜道瀛寻。漱玉延幽性，攀桂藉知音。辰意事沦晦，良欢戒勿寝。昭景有遗驷，疏贾无留金。","dynasty":"南北朝","title":"月下登楼连句"}
{"author":"鲍照","content":"头如刀。尾如钩。中央横广。四角六抽。右面负两刃。左边双属牛。","dynasty":"南北朝","title":"字谜三首其二"}
{"author":"鲍照","content":"二形一体，四支八头。四八一八，飞泉仰流。","dynasty":"南北朝","title":"字谜三首其一"}
{"author":"鲍照","content":"乾之一九，只立无偶。坤之二六，宛然双宿。","dynasty":"南北朝","title":"字谜三首其三"}
{"author":"鲍照","content":"吴刀楚制为佩袆。纤罗雾縠垂羽衣。含商咀徵歌露晞。珠履飒沓纨袖飞。凄风夏起素云回。车怠马烦客忘归。兰膏明烛承夜晖。","dynasty":"南北朝","title":"代白纻舞歌词四首"}
{"author":"鲍照","content":"桂宫柏寝拟天居。朱爵文窗韬绮疏。象床瑶席镇犀渠。雕屏匼匝组帷舒。秦筝赵瑟挟笙竽。垂珰散佩盈玉除。停觞不御欲谁须。","dynasty":"南北朝","title":"代白纻舞歌词四首其二"}
{"author":"鲍照","content":"三星参差露沾湿。弦悲管清月将入。寒光萧条候虫急。荆王流叹楚妃泣。红颜难长时易戢。凝华结藻久延立。非君之故岂安集。","dynasty":"南北朝","title":"代白纻舞歌词四首其三"}
{"author":"鲍照","content":"池中赤鲤庖所捐。琴高乘去腾上天。命逢福世丁溢恩。簪金藉绮升曲筵。恩厚德深委如山。洁诚洗志期暮年。乌白马角宁足言。","dynasty":"南北朝","title":"代白纻舞歌词四首其四"}
{"author":"鲍照","content":"朱唇动。素腕举。洛阳少童邯郸女。古称渌水今白纻。催弦急管为君舞。穷秋九月荷叶黄。北风驱雁天雨霜。夜长酒多乐未央。","dynasty":"南北朝","title":"代白纻曲二首其一"}
{"author":"鲍照","content":"春风澹荡侠思多。天色净绿气妍和。桃含红萼兰紫芽。朝日灼烁发园华。卷幌结帷罗玉筵。齐讴秦吹卢女弦。千金顾笑买芳年。","dynasty":"南北朝","title":"代白纻曲二首其二"}
{"author":"鲍照","content":"璿闺玉墀上椒阁，文窗绣户垂罗幕。中有一人字金兰，被服纤罗蕴芳藿。春燕差池风散梅，开帏对景弄禽雀。含歌揽涕恒抱愁，人生几时得为乐。宁作野中之双凫，不愿云间之别鹤。","dynasty":"南北朝","title":"拟行路难十八首其三"}
{"author":"鲍照","content":"剉蘖染黄丝。黄丝历乱不可治。昔我与君始相值。尔时自谓可君意。结带与我言。死生好恶不相置。今日见我颜色衰。意中索寞与先异。还君金钗玳瑁簪。不忍见之益愁思。","dynasty":"南北朝","title":"拟行路难十八首其九"}
{"author":"鲍照","content":"君不见蕣华不终朝。须臾淹冉零落销。盛年妖艳浮华辈。不久亦当诣冢头。一去无还期。千秋万岁无音词。孤魂茕茕空陇间。独魄徘徊绕坟基。但闻风声野鸟吟。岂忆平生盛年时。为此令人多悲悒。君当纵意自熙怡。","dynasty":"南北朝","title":"拟行路难十八首其十"}
{"author":"鲍照","content":"君不见枯箨走阶庭。何时复青著故茎。君不见亡灵蒙享祀。何时倾杯竭壶罂。君当见此起忧思。宁及得与时人争。人生倏忽如绝电。华年盛德几时见。但令纵意存高尚。旨酒嘉肴相胥燕。持此从朝竟夕暮。差得亡忧消愁怖。胡为惆怅不能已。难尽此曲令君忤。","dynasty":"南北朝","title":"拟行路难十八首其十一"}
{"author":"鲍照","content":"君不见少壮从军去。白首流离不得还。故乡窅窅日夜隔。音尘断绝阻河关。朔风萧条白云飞。胡笳哀急边气寒。听此愁人兮奈何。登山远望得留颜。将死胡马迹。宁见妻子难。男儿生世轗轲欲何道。绵忧摧抑起长叹。","dynasty":"南北朝","title":"拟行路难十八首其十四"}
{"author":"鲍照","content":"君不见春鸟初至时。百草含青俱作花。寒风萧索一旦至。竟得几时保光华。日月流迈不相饶。令我愁思怨恨多。","dynasty":"南北朝","title":"拟行路难十八首其十七"}
{"author":"鲍照","content":"中庭杂树多。偏为梅咨嗟。问君何独然。念其霜中能作花。露中能作实。摇荡春风媚春日。念尔零落逐寒风。徒有霜华无霜质。","dynasty":"南北朝","title":"梅花落"}
{"author":"鲍照","content":"淮南王。好长生。服食练气读仙经。琉璃药碗牙作盘。金鼎玉匕合神丹。合神丹。戏紫房。紫房彩女弄明珰。鸾歌凤舞断君肠。","dynasty":"南北朝","title":"代淮南王二首其一"}
{"author":"鲍照","content":"朱城九门门九开。愿逐明月入君怀。入君怀。结君佩。怨君恨君恃君爱。筑城思坚剑思利。同盛同衰莫相弃。","dynasty":"南北朝","title":"代淮南王二首其二"}
{"author":"鲍照","content":"雉朝飞。振羽翼。专场挟雌恃强力。媒已惊。翳又逼。蒿间潜彀卢矢直。刎绣颈。碎锦臆。绝命君前无怨色。握君手。执杯酒。意气相倾死何有。","dynasty":"南北朝","title":"代雉朝飞"}
{"author":"鲍照","content":"北风凉。雨雪雱。京洛女儿多严妆。遥艳帷中自悲伤。沉吟不语若有忘。问君何行何当归。苦使妾坐自伤悲。虑年至。虑颜衰。情易复。恨难追。","dynasty":"南北朝","title":"代北风凉行"}
{"author":"鲍照","content":"冬夜沈沈夜坐吟。含声未发已知心。霜入幕。风度林。朱灯灭。朱颜寻。体君歌。逐君音。不贵声。贵意深。","dynasty":"南北朝","title":"代夜坐吟"}
{"author":"鲍照","content":"舟迁庄甚笑。水流孔急叹。景移风度改。日至晷回换。眇眇负霜鹤。皎皎带云鴈。长河结瓓玕。层冰如玉岸。哀哀古老容。惨颜愁岁晏。催促时节过。逼迫聚离散。美人还未央。鸣筝谁与弹。","dynasty":"南北朝","title":"冬至诗"}
{"author":"鲍照","content":"严云乱山起。白日欲还次。曛雾蔽穷天。夕阴晦寒地。烟霾有氛氲。精光无明异。风急野田空。饥禽稍相弃。含生共通闭。怀贤孰为利。天规茍平圆。宁得已偏媚。瀚海有归潮。衰容不还稚。君今且安歌。无念老方至。","dynasty":"南北朝","title":"冬日诗"}
{"author":"鲍照","content":"刷鬓垂秋日。登高观水长。千涧无别源。万壑共一广。流驶巨石转。湍回急沫上。苕苕岭岸高。照照寒洲爽。东归难忖恻。日逝谁与赏。临川忆古事。目孱千载想。河伯自矜大。海若沉渺莽。","dynasty":"南北朝","title":"望水诗"}
{"author":"鲍照","content":"孟冬十月交。杀盛阴欲终。风烈无劲草。寒甚有凋松。军井冰昼结。士马毡夜重。晨登岘山首。霜雪凝未通。息鞍循陇上。支剑望云峰。表里观地险。升降究天容。东岳覆如砺。瀛海安足穷。伤哉良永矣。驰光不再中。衰贱谢远愿。疲老还旧邦。深德竟何报。徒令田陌空。","dynasty":"南北朝","title":"从拜陵登京岘诗"}
{"author":"鲍照","content":"暮冬霜朔严。地闭泉不流。玄武藏木阴。丹乌还养羞。劳农泽既周。役车时亦休。高薄符好蒨。藻驾及时游。鹿苑岂淹睇。兔园不足留。升峤眺日軏。临逈望沧洲。云生玉堂里。风靡银台陬。陂石类星悬。屿木似烟浮。形胜信天府。珍宝丽皇州。白日回清景。芳醴洽欢柔。参差出寒吹。飉戾江上讴。王德爱文雅。飞瀚洒鸣球。美哉物会昌。衣道服光猷。","dynasty":"南北朝","title":"蒜山被始兴王命作诗"}
{"author":"鲍照","content":"悬装乱水区。薄旅次山楹。千岩盛阻积。万壑势回萦。巃嵸高昔貌。纷乱袭前名。洞涧窥地脉。耸树隐天经。松磴上迷密。云窦下纵横。阴冰实夏结。炎树信冬荣。嘈囋晨鹍思。叫啸夜猿清。深崖伏化迹。穹岫閟长灵。乘此乐山性。重以远游情。方跻羽人途。永与烟雾幷。","dynasty":"南北朝","title":"登庐山诗"}
{"author":"鲍照","content":"访世失隐沦。从山异灵士。明发振云冠。升峤远栖趾。高岑隔半天。长崖断千里。氛雾承星辰。潭壑洞江汜。崭绝类虎牙。巑岏象熊耳。埋冰或百年。韬树必千祀。鸡鸣清涧中。猨啸白云里。瑶波逐穴开。霞石触峯起。回亘非一形。参差悉相似。倾听凤管宾。缅望钓龙子。松桂盈膝前。如何秽城市。","dynasty":"南北朝","title":"登庐山诗"}
{"author":"鲍照","content":"辞宗盛荆梦，登歌美凫绎。徒收杞梓饶，曾非羽人宅。罗景蔼云扃，沾光扈龙策。御风亲列涂，乘山穷禹迹。含啸对雾岑，延萝倚峰壁。青冥摇烟树，穹跨负天石。霜崖灭土膏，金涧测泉脉。旋渊抱星汉，乳窦通海碧。谷馆驾鸿人，岩栖咀丹客。殊物藏珍怪，奇心隐仙籍。高世伏音华，绵古遁精魄。萧瑟生哀听，参差远惊觌。惭无献赋才，洗污奉毫帛。","dynasty":"南北朝","tags":"写景，赞美","title":"从登香炉峯诗"}
{"author":"鲍照","content":"荒涂趣山楹。云崖隐灵室。冈涧纷萦抱。林障沓重密。昏昏磴路深。活活梁水疾。幽隅秉昼烛。地牖窥朝日。怪石似龙章。瑕璧丽锦质。洞庭安可穷。漏井终不溢。沈空绝景声。崩危坐惊栗。神化岂有方。妙象竟无述。至哉炼玉人。处此长自毕。","dynasty":"南北朝","title":"从庾中郎游园山石室诗"}
{"author":"鲍照","content":"高山绝云霓。深谷断无光。昼夜沦雾雨。冬夏结寒霜。淖坂既马领。碛路又羊肠。畏涂疑旅人。忌辙覆行箱。升岑望原陆。四眺极川梁。游子思故居。离客迟新乡。新知有客慰。追故游子伤。","dynasty":"南北朝","title":"登翻车岘诗"}
{"author":"鲍照","content":"木落江渡寒。鴈还风送秋。临流断商弦。瞰川悲棹讴。适郢无东辕。还夏有西浮。三崖隐丹磴。九派引沧流。泪竹感湘别。弄珠怀汉游。岂伊药饵泰。得夺旅人忧。","dynasty":"南北朝","title":"登黄鹤矶诗"}
{"author":"鲍照","content":"宿心不复归。流年抱衰疾。既成云雨人。悲绪终不一。徒忆江南声。空录齐后瑟。方绝萦弦思。岂见绕梁日","dynasty":"南北朝","title":"登云阳九里埭诗"}
{"author":"鲍照","content":"澜漫潭洞波。合沓崿嶂云。涨岛远不测。冈涧近难分。幽篁愁暮见。思鸟伤夕闻。以此藉沉痾。栖迹别人羣。结言非尽书。有念岂敷文。","dynasty":"南北朝","title":"自砺山东望震泽诗"}
{"author":"鲍照","content":"采苹及华月。追节逐芳云。腾蒨溢林疏。丽日晔山文。清潭圆翠会。花薄缘绮纹。合樽遽景斜。折荣{郄[去]阝}组芬。","dynasty":"南北朝","title":"三日游南苑诗"}
{"author":"鲍照","content":"踯躅城上羊。攀隅食玄草。俱共日月辉。昏明独何早。夕风飘野箨。飞尘被长道。亲爱难重陈。怀忧坐空老。","dynasty":"南北朝","title":"赠故人马子乔诗"}
{"author":"鲍照","content":"寒灰灭更燃。夕华晨更鲜。春冰虽暂解。冬水复还坚。佳人舍我去。赏爱长絶缘。欢至不留日。感物辄伤年。","dynasty":"南北朝","title":"赠故人马子乔诗"}
{"author":"鲍照","content":"松生陇坂上。百尺下无枝。东南望河尾。西北隐昆崖。野风振山籁。朋鸟夜惊离。悲凉贯年节。葱翠恒若斯。安得草木心。不怨寒暑移。","dynasty":"南北朝","title":"赠故人马子乔诗"}
{"author":"鲍照","content":"种橘南池上。种杏北池中。池北既少露。池南又多风。早寒逼晚岁。衰恨满秋容。湘滨有灵鸟。其字曰鸣鸿。一挹缯缴痛。长别远无双。","dynasty":"南北朝","title":"赠故人马子乔诗"}
{"author":"鲍照","content":"皎如川上鹄。赫似握中丹。宿心谁不欺。明白古所难。凭楹观皓露。洒酒荡忧颜。永念平生意。穷光不忍还。淹留徒攀桂。延伫空结兰。","dynasty":"南北朝","title":"赠故人马子乔诗"}
{"author":"鲍照","content":"双剑将别离。先在匣中鸣。烟雨交将夕。从此遂分形。雌沈吴江里。雄飞入楚城。吴江深无底。楚阙有崇扃。一为天地别。岂直限幽明。神物终不隔。千游傥还幷。","dynasty":"南北朝","title":"赠故人马子乔诗"}
{"author":"鲍照","content":"幽居属有念。含意未连词。会客从外来。问君何所思。澄神自惆怅。嘿虑久回疑。谓宾少安席。方为子陈之。我以筚门士。负学谢前基。爱赏好徧越。放纵少矜持。专求遂性乐。不计缉名期。欢至独斟酒。忧来辄赋诗。声交稍希歇。此意更坚滋。浮生急驰电。物道险弦丝。深忧寡情谬。进伏两暌时。愿赐卜身要。得免后贤嗤。","dynasty":"南北朝","title":"答客诗"}
{"author":"鲍照","content":"限生归有穷。长意无已年。秋心日逈绝。春思坐连绵。衔协旷古颜。斟酌高代贤。遯迹俱浮海。采药共还山。夜听横石波。朝望宿岩烟。明涧子{氵公}越。飞萝予萦牵。性好必齐遂。迹幽非妄传。灭志身世表。藏名琴酒间。","dynasty":"南北朝","title":"和王丞诗"}
{"author":"鲍照","content":"旅人乏愉乐。薄暮增思深。日落岭云归。延颈望江阴。乱流灇大壑。长雾匝高林。林际无穷极。云边不可寻。惟见独飞鸟。千里一扬音。推其感物情。则知游子心。君居帝京内。高会日挥金。岂念慕羣客。咨嗟恋景沉。","dynasty":"南北朝","title":"日落望江赠荀丞诗"}
{"author":"鲍照","content":"枯桑叶易零。疲客心易惊。今兹亦何早。已闻络纬鸣。回风灭且起。卷蓬息复征。怆怆簟上寒。凄凄帐里清。物色延暮思。霜露逼朝荣。临堂观秋草。东西望楚城。白杨方萧瑟。坐叹从此生。","dynasty":"南北朝","title":"秋日示休上人诗"}
{"author":"鲍照","content":"酒出野田稻。菊生高冈草。味貌复何奇。能令君倾倒。玉椀徒自羞。为君慨此秋。金盖覆牙柈。何为心独愁。","dynasty":"南北朝","title":"答休上人菊诗"}
{"author":"鲍照","content":"风起洲渚寒。云上日无辉。连山眇烟雾。长波迥难依。旅鴈方南过。浮客未西归。已经江海别。复与亲眷违。奔景易有穷。离袖安可挥。欢觞为悲酌。歌服成泣衣。温念终不渝。藻志远存追。役人多牵滞。顾路惭奋飞。昧心附远翰。炯言藏佩韦。","dynasty":"南北朝","title":"吴兴黄浦亭庾中郎别诗"}
{"author":"鲍照","content":"民生如野鹿。知爱不知命。饮龁且攒聚。翘陆歘惊迸。伤我慕类心。感尔食苹性。漫漫鄢郢途。渺渺淮海径。子无金石质。吾有犬马病。忧乐安可言。离会孰能定。钦哉慎所宜。砥德乃为盛。贫游不可忘。久交念敦敬。","dynasty":"南北朝","title":"与伍侍郎别诗"}
{"author":"鲍照","content":"发郢流楚思。涉淇兴卫情。既逢青春献。复值白苹生。广望周千里。江郊蔼微明。举爵自惆怅。歌管为谁清。颍阴腾前藻。淮阳流昔声。树道慕高华。属路伫深馨。","dynasty":"南北朝","title":"送别王宣城诗"}
{"author":"鲍照","content":"参差生密念。踯躅行思悲。悲思恋光景。密念盈岁时。岁时多阻折。光景乏安怡。以此苦风情。日夜惊悬旗。登山临朝日。扬袂别所思。浸淫旦潮广。澜漫宿云滋。天阴惧先发。路远常早辞。篇诗后相忆。杯酒今无持。游子苦行役。冀会非远期。","dynasty":"南北朝","title":"送从弟道秀别诗"}
{"author":"鲍照","content":"绝节无缓响。伤鴈有哀音。非同年岁意。谁共别离心。伊昔谬通涂。冠屣预人林。浮江望南岳。登潮窥海阴。孰谓游居浅。慕美久相深。萋萋春草秀。嘤嘤喜候禽。长物尽明茂。尊盛独幽沉。之子安所适。我方栖旧岑。坠欢岂更接。明爱邈难寻。","dynasty":"南北朝","title":"和傅大农与僚故别诗"}
{"author":"鲍照","content":"沾霜袭冠带。驱驾越城闉。北临出塞道。南望入乡津。高墉宿寒雾。平野走秋尘。君为坐堂子。我乃负羁人。欣悲岂等志。甘苦诚异身。结涕园中草。憔悴悲此春。","dynasty":"南北朝","title":"送盛侍郎饯候亭诗"}
{"author":"鲍照","content":"劳舟厌长浪。疲斾倦行风。连翩感孤志。契阔伤贱躬。亲交笃离爱。眷恋置酒终。敷文勉征念。发藻慰愁容。思君吟涉洧。抚己谣渡江。惭无黄鹤翅。安得久相从。愿遂宿知意。不使旧山空。","dynasty":"南北朝","title":"与荀中书别诗"}
{"author":"鲍照","content":"肃装属云旅。奉靷承末涂。严恭履桑梓。加敬览枌榆。灵命藴川渎。帝宝伏篇图。虎变由石纽。龙翔自鼎湖。功冠生民如。道妙神器初。宫陛留前制。歌思溢今衢。余祥见云物。遗像存陶渔。泉流信清沪。原野实甘荼。岂伊爱酆鄗。天险兼上腴。东秦邦北门。非亲谁克居。仁声日月懋。惠泽云雨敷。卢令美何歇。唐风久不渝。微臣逢世庆。征赋备人徒。空费行苇德。采束谢生刍。","dynasty":"南北朝","title":"从过旧宫诗"}
{"author":"鲍照","content":"客行有苦乐。但问客何行。扳龙不待翼。附骥绝尘冥。梁珪分楚牧。羽鹢指全荆。云舻掩江汜。千里被连旌。戾戾旦风遒。嘈嘈晨鼓鸣。收缆辞帝郊。扬棹发皇京。狐兔怀窟志。犬马恋主情。抚襟同太息。相顾俱涕零。奉役涂未启。思归思已盈。","dynasty":"南北朝","title":"从临海王上荆初发新渚诗"}
{"author":"鲍照","content":"始出西南楼，纤纤如玉钩。末映东北墀，娟娟似蛾眉。蛾眉蔽珠栊，玉钩隔琐窗。三五二八时，千里与君同。夜移衡汉落，徘徊帷户中。归华先委露，别叶早辞风。客游厌苦辛，仕子倦飘尘。休澣自公日，宴慰及私辰。蜀琴抽白雪，郢曲发阳春。肴干酒未阕，金壶启夕沦。回轩驻轻盖，留酌待情人。","dynasty":"宋代","tags":"赏月，叙事，抒怀","title":"玩月城西门廨中"}
{"author":"鲍照","content":"轻鸿戏江潭，孤雁集洲沚。邂逅两相亲，缘念共无已。风雨好东西，一隔顿万里。追忆栖宿时，声容满心耳。落日川渚寒，愁云绕天起。短翮不能翔，徘徊烟雾里。","dynasty":"南北朝","tags":"赠别，友人，友谊，抒情，寂寞","title":"赠傅都曹别"}
{"author":"鲍照","content":"门有车马客，问君何乡士。捷步往相讯，果得旧邻里。凄凄声中情，慊慊增下俚。语昔有故悲，论今无新喜。清晨相访慰，日暮不能已。欢戚竞寻叙，谈调何终止。辞端竟未究，忽唱分途始。前悲尚未弭，后戚方复起。嘶声盈我口，谈言在我耳。“手迹可传心，愿尔笃行李。”","dynasty":"南北朝","tags":"惜别，友人","title":"门有车马客行"}
{"author":"鲍照","content":"江上气早寒，仲秋始霜雪。从军乏衣粮，方冬与家别。萧条背乡心，凄怆清渚发。凉埃晦平皋，飞潮隐修樾。孤光独徘徊，空烟视升灭。途随前峰远，意逐后云结。华志分驰年，韶颜惨惊节。推琴三起叹，声为君断绝。","dynasty":"南北朝","tags":"写景，抒情，感慨","title":"发后渚"}
{"author":"鲍照","content":"胡风吹朔雪，千里度龙山。集君瑶台上，飞舞两楹前。兹晨自为美，当避艳阳天。艳阳桃李节，皎洁不成妍。","dynasty":"南北朝","tags":"冬天，写雪，抒怀","title":"学刘公干体"}
{"author":"鲍照","content":"五都矜财雄，三川养声利。百金不市死，明经有高位。京城十二衢，飞甍各鳞次。仕子彯华缨，游客竦轻辔。明星晨未晞，轩盖已云至。宾御纷飒沓，鞍马光照地。寒暑在一时，繁华及春媚。君平独寂寞，身世两相弃。","dynasty":"南北朝","tags":"咏史，抒怀，旷达，仕途","title":"咏史"}
{"author":"鲍照","content":"蓼虫避葵堇，习苦不言非。小人自龌龊，安知旷士怀。鸡鸣洛城里，禁门平旦开。冠盖纵横至，车骑四方来。素带曳长飙，华缨结远埃。日中安能止，钟鸣犹未归。夷世不可逢，贤君信爱才。明虑自天断，不受外嫌猜。一言分珪爵，片善辞草莱。岂伊白璧赐，将起黄金台。今君有何疾，临路独迟回。","dynasty":"南北朝","tags":"揭露，讽刺，社会，现实","title":"代放歌行"}
{"author":"鲍照","content":"其一幽并重骑射，少年好驰逐。毡带佩双鞬，象弧插雕服。兽肥春草短，飞鞚越平陆。朝游雁门上，暮还楼烦宿。石梁有余劲，惊雀无全目。汉虏方未和，边城屡翻覆。留我一白羽，将以分虎竹。其二凿井北陵隈，百丈不及泉。生事本澜漫，何用独精坚。幼壮重寸阴，衰暮反轻年。放驾息朝歌，提爵止中山。日夕登城隅，周回视洛川。街衢积冻草，城郭宿寒烟。繁华悉何在，宫阙久崩填。空谤齐景非，徒称夷叔贤。","dynasty":"南北朝","title":"拟古·其一幽并重"}
{"author":"鲍照","content":"君不见蕣华不终朝。须臾淹冉零落销。盛年妖艳浮华辈。不久亦当诣冢头。一去无还期。千秋万岁无音词。孤魂茕茕空陇间。独魄徘徊遶坟基。但闻风声野鸟吟。岂忆平生盛年时。为此令人多悲悒。君当纵意自熙怡。","dynasty":"南北朝","title":"拟行路难"}
{"author":"鲍照","content":"君不见枯箨走阶庭。何时复青着故茎。君不见亡灵蒙享祀。何时倾杯竭壶罂。君当见此起忧思。宁及得与时人争。人生倐忽如绝电。华年盛德几时见。但令纵意存高尚。旨酒嘉肴相胥燕。持此从朝竟夕暮。差得亡忧消愁怖。胡为惆怅不得已。难尽此曲令君忤。","dynasty":"南北朝","title":"拟行路难"}
{"author":"鲍照","content":"悦怿遂还心。踊跃贪至勤。鸣鸡戒征路。暮息落日分。急流腾飞沫。回风起江濆。孤兽啼夜侣。离鸿噪霜羣。物哀心交横。声切思纷纭。叹慨诉同旅。美人无相闻。","dynasty":"南北朝","title":"还都道中诗"}
{"author":"鲍照","content":"风急讯湾浦。装高偃樯舳。夕听江上波。远极千里目。寒律惊穷蹊。爽气起乔木。隐隐日没岫。瑟瑟风发谷。鸟还暮林諠。潮上水结洑。夜分霜下凄。悲端出遥陆。愁来攒人怀。覉心苦独宿。","dynasty":"南北朝","title":"还都道中诗"}
{"author":"鲍照","content":"久宦迷远川。川广每多惧。薄止闾边亭。关历险程路。霮{雨/对}冥寓岫。蒙昧江上雾。时凉籁争吹。流洊浪奔趣。恻焉增愁起。搔首东南顾。茫然荒野中。举目皆凛素。回风扬江泌。寒□栖动树。太息终晨漏。企我归飙遇。","dynasty":"南北朝","title":"还都道中诗"}
{"author":"鲍照","content":"昨夜宿南陵。今旦入芦洲。客行惜日月。崩波不可留。侵星赴早路。毕景逐前俦。鳞鳞久云起。猎猎晚风遒。腾沙郁黄雾。翻浪扬白鸥。登舻眺淮甸。掩泣望荆流。绝目尽平原。时见远烟浮。倐忽坐还合。俄思甚兼秋。未尝违户庭。安能千里游。谁令乏古节。贻此越乡忧。","dynasty":"南北朝","title":"上浔阳还都道中作诗"}
{"author":"鲍照","content":"泉源安首流。川末澄远波。晨光被水族。晓气歇林阿。两江皎平逈。三山郁骈罗。南帆望越峤。北榜指齐河。关扃绕天邑。襟带抱尊华。长城非壑崄。峻岨似荆芽。攒楼贯白日。摛堞隐丹霞。征夫喜观国。游子迟见家。流连入京引。踯躅望乡歌。弥前叹景促。逾近勌路多。偕萃犹如兹。弘易将谓何。","dynasty":"南北朝","title":"还都至三山望石头城诗"}
{"author":"鲍照","content":"分壤蕃帝华。列正蔼皇宫。礼燕及年暇。朝奏因岁通。维舟歇金景。结棹俟昌风。钲歌首寒物。归吹践开冬。阴沉烟塞合。萧瑟凉海空。驰霜急归节。幽云惨天容。旌鼓贯玄涂。羽鹢被长江。君王迟京国。游子思乡邦。恩世共渝洽。身愿两扳逢。勉哉河济客。勤尔尺波功。","dynasty":"南北朝","title":"还都口号诗"}
{"author":"鲍照","content":"高柯危且竦。锋石横复仄。复涧隐松声。重崖伏云色。冰开寒方壮。风动鸟倾翼。斯志逢凋严。孤游值曛逼。兼涂无憩鞍。半菽不遑食。君子树令名。细人効命力。不见长河水。清浊俱不息。","dynasty":"南北朝","title":"行京口至竹里诗"}
{"author":"鲍照","content":"差池玉绳高。掩蔼瑶井没。广岸屯宿阴。悬崖栖归月。役人喜先驰。军令申早发。洲逈风正悲。江寒雾未歇。飞云日东西。别鹤方楚越。尘衣孰挥澣。蓬思乱光发。","dynasty":"南北朝","title":"阳岐守风诗"}
{"author":"鲍照","content":"土牛既送寒。奠陵方浃驰。振风摇地局。封雪满空枝。江渠合为陆。天野浩无涯。饮泉冻马骨。斵冰伤役疲。昆明岂不惨。黍谷宁可吹。","dynasty":"南北朝","title":"发长松遇雪诗"}
{"author":"鲍照","content":"渤渚水浴凫。舂山玉抵鹊。皇汉方盛明。羣龙满阶阁。君平因世闲。得还守寂寞。闭帘注道德。开封述天爵。相如达生旨。能屯复能跃。陵令无人事。毫墨时洒落。褒气有逸伦。雅缋信炳博。如令圣纳贤。金珰易羁络。良遮神明游。岂伊覃思作。玄经不期赏。虫篆散忧乐。首路或参差。投驾均远托。身表既非我。生内任丰薄。","dynasty":"南北朝","title":"蜀四贤咏"}
{"author":"鲍照","content":"踯躅城上羊。攀隅食玄草。俱共日月辉。昏明独何早。夕风飘野箨。飞尘被长道。亲爱难重陈。怀忧坐空老。","dynasty":"南北朝","title":"赠故人马子乔诗"}
{"author":"鲍照","content":"凭楹翫夜月。逈眺出谷云。还山路已远。往海不及羣。徘徊清淮汭。顾慕广江濆。物情乖喜歇。守操古难闻。三越丰少姿。容态倾动君。","dynasty":"南北朝","title":"绍古辞"}
{"author":"鲍照","content":"悬装乱水区，薄旅次山楹。千岩盛阻积，万壑势回萦。巃嵷高昔貌，纷乱袭前名。洞涧窥地脉，耸树隐天经。松磴上迷密，云窦下纵横。阴冰实夏结，炎树信冬荣。嘈囋晨鹍思，叫啸夜猿清。深崖伏化迹，穹岫閟长灵。乘此乐山性，重以远游情。方跻羽人途，永与烟雾并。","dynasty":"南北朝","title":"登庐山诗二首其一"}
{"author":"鲍照","content":"繁霜飞玉闼，爱景丽皇州。清跸戒驰路，羽盖伫宣游。神居既崇盛，嵓崄信环周。礼俗陶德声，昌会溢民讴。惭无胜化质，谬从云雨浮。","dynasty":"南北朝","title":"侍宴覆舟山诗二首其二"}
{"author":"鲍照","content":"桐生丛石里。根孤地寒阴。上倚崩岸势。下带洞阿深。奔泉冬激射。雾雨夏霖浮。未霜叶已肃。不风条自吟。昏明积若思。昼夜叫哀禽。弃妾望掩泪。逐臣对抚心。虽以慰单危。悲凉不可任。幸愿见雕斵。为君堂上琴。","dynasty":"南北朝","title":"山行见孤桐诗"}
{"author":"鲍照","content":"十五讽诗书。篇翰靡不通。弱冠参多士。飞步游秦宫。侧覩君子论。预见古人风。两说穷舌端。五车摧笔锋。羞当白璧贶。耻受聊城功。晚节从世务。乘障远和戎。解佩袭犀渠。卷袠奉卢弓。始愿力不及。安知今所终。","dynasty":"南北朝","title":"拟古诗"}
{"author":"鲍照","content":"劳舟厌长浪。疲斾倦行风。连翩感孤志。契阔伤贱躬。亲交笃离爱。眷恋置酒终。敷文勉征念。发藻慰愁容。思君吟涉洧。抚己谣渡江。惭无黄鹤翅。安得久相从。愿遂宿知意。不使旧山空。","dynasty":"南北朝","title":"与荀中书别诗"}
{"author":"鲍照","content":"幽居属有念。含意未连词。会客从外来。问君何所思。澄神自惆怅。嘿虑久回疑。谓宾少安席。方为子陈之。我以筚门士。负学谢前基。爱赏好徧越。放纵少矜持。专求遂性乐。不计缉名期。欢至独斟酒。忧来辄赋诗。声交稍希歇。此意更坚滋。浮生急驰电。物道险弦丝。深忧寡情谬。进伏两暌时。愿赐卜身要。得免后贤嗤。","dynasty":"南北朝","title":"答客诗"}
{"author":"鲍照","content":"小序见卖玉器者。或人欲买。疑其是珉。不肯成市。聊作此诗。以戏买者。泾渭不可杂。珉玉当早分。子实旧楚客。蒙俗谬前闻。安知理孚采。岂识质明温。我方历上国。从洛入函辕。扬光十贵室。驰誉四豪门。奇声振朝邑。高价服乡村。宁能与尔曹。瑜瑕稍辨论。","dynasty":"南北朝","title":"卖玉器者诗"}
{"author":"鲍照","content":"访世失隐沦。从山异灵士。明发振云冠。升峤远栖趾。高岑隔半天。长崖断千里。氛雾承星辰。潭壑洞江汜。崭绝类虎牙。巑岏象熊耳。埋冰或百年。韬树必千祀。鸡鸣清涧中。猨啸白云里。瑶波逐穴开。霞石触峯起。回亘非一形。参差悉相似。倾听凤管宾。缅望钓龙子。松桂盈膝前。如何秽城市。","dynasty":"南北朝","title":"登庐山诗"}
{"author":"鲍照","content":"季春梅始落。女工事蚕作。采桑淇洧间。还戏上宫阁。早蒲时结阴。晚篁初解箨。蔼蔼雾满闺。融融景盈幕。乳燕逐草虫。巢蜂拾花萼。是节最暄妍。佳服又新烁。绵叹对逈途。扬歌弄场藿。抽琴试抒思。荐佩果成托。承君郢中美。服义久心诺。卫风古愉艳。郑俗旧浮薄。灵愿悲渡湘。宓赋笑瀍洛。盛明难重来。渊意为谁涸。君其且调弦。桂酒妾行酌。","dynasty":"南北朝","title":"采桑"}
{"author":"鲍照","content":"春风澹荡侠思多。天色净绿气妍和。桃含红萼兰紫芽。朝日灼烁发园华。卷幌结帷罗玉筵。齐讴秦吹卢女弦。千金顾笑买芳年。","dynasty":"南北朝","title":"代白纻曲二首其二"}
{"author":"鲍照","content":"北风十二月。雪下如乱巾。实是愁苦节。惆怅忆情亲。会得两少妾。同是洛阳人。嬛绵好眉目。闲丽美腰身。凝肤皎若雪。明净色如神。骄爱生盼瞩。声媚起朱唇。衿服杂缇缋。首饰乱琼珍。调弦俱起舞。为我唱梁尘。人生贵得意。怀愿待君申。幸值严冬暮。幽夜方未晨。齐衾久两设。角枕已双陈。愿君早休息。留歌待三春。","dynasty":"南北朝","title":"学古诗"}
{"author":"鲍照","content":"欲宦乏王事。结主远恩私。为身不为名。散书徒满帷。连冰上冬月。披雪拾园葵。圣灵烛区外。小臣良见遗。","dynasty":"南北朝","title":"学刘公干体诗"}
