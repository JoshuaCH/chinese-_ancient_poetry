{"author":"寒山","content":"东家一老婆，富来三五年。昔日贫于我，今笑我无钱。渠笑我在后，我笑渠在前。相笑傥不止，东边复西边。","dynasty":"唐代","title":"诗三百三首其三十六"}
{"author":"寒山","content":"汝为埋头痴兀兀，爱向无明罗刹窟。再三劝你早修行，是你顽痴心恍惚。不肯信受寒山语，转转倍加业汩汩。直待斩首作两段，方知自身奴贼物。","dynasty":"唐代","title":"诗三百三首其八十九"}
{"author":"寒山","content":"吁嗟浊滥处，罗刹共贤人。谓是等流类，焉知道不亲。狐假师子势，诈妄却称珍。铅矿入炉冶，方知金不真。","dynasty":"唐代","title":"诗三百三首其一一八"}
{"author":"寒山","content":"可笑寒山道，而无车马踪。联溪难记曲，叠嶂不知重。泣露千般草，吟风一样松。此时迷径处，形问影何从。","dynasty":"唐代","title":"诗三百三首其三"}
{"author":"寒山","content":"家住绿岩下，庭芜更不芟。新藤垂缭绕，古石竖巉岩。山果猕猴摘，池鱼白鹭衔。仙书一两卷，树下读喃喃。","dynasty":"唐代","title":"诗三百三首其十六"}
{"author":"寒山","content":"自见天台顶，孤高出众群。风摇松竹韵，月现海潮频。下望青山际，谈玄有白云。野情便山水，本志慕道伦。","dynasty":"唐代","title":"诗三百三首其二二八"}
{"author":"寒山","content":"一向寒山坐，淹留三十年。昨来访亲友，太半入黄泉。渐减如残烛，长流似逝川。今朝对孤影，不觉泪双悬。","dynasty":"唐代","title":"诗三百三首其四十九"}
{"author":"寒山","content":"忆昔遇逢处，人间逐胜游。乐山登万仞，爱水泛千舟。送客琵琶谷，携琴鹦鹉洲。焉知松树下，抱膝冷飕飕。","dynasty":"唐代","title":"诗三百三首其一七七"}
{"author":"寒山","content":"止宿鸳鸯鸟，一雄兼一雌。衔花相共食，刷羽每相随。戏入烟霄里，宿归沙岸湄。自怜生处乐，不夺凤皇池。","dynasty":"唐代","title":"诗三百三首其一○九"}
{"author":"寒山","content":"栖迟寒岩下，偏讶最幽奇。携篮采山茹，挈笼摘果归。䔫斋敷茅坐，啜啄食紫芝。清沼濯瓢钵，杂和煮稠稀。当阳拥裘坐，闲读古人诗。","dynasty":"唐代","title":"诗三百三首其二九三"}
{"author":"寒山","content":"三五痴后生，作事不真实。未读十卷书，强把雌黄笔。将他儒行篇，唤作贼盗律。脱体似蟫虫，咬破他书帙。","dynasty":"唐代","title":"诗三百三首其二二九"}
{"author":"寒山","content":"浩浩黄河水，东流长不息。悠悠不见清，人人寿有极。苟欲乘白云，曷由生羽翼。唯当鬒发时，行住须努力。","dynasty":"唐代","title":"诗三百三首其六十四"}
{"author":"寒山","content":"若人逢鬼魅，第一莫惊懅。捺硬莫采渠，呼名自当去。烧香请佛力，礼拜求僧助。蚊子叮铁牛，无渠下觜处。","dynasty":"唐代","title":"诗三百三首其六十三"}
{"author":"寒山","content":"我见瞒人汉，如篮盛水走。一气将归家，篮里何曾有。我见被人瞒，一似园中韭。日日被刀伤，天生还自有。","dynasty":"唐代","title":"诗三百三首其二○八"}
{"author":"寒山","content":"生前大愚痴，不为今日悟。今日如许贫，总是前生作。今生又不修，来生还如故。两岸各无船，渺渺难济渡。","dynasty":"唐代","title":"诗三百三首其四十一"}
{"author":"寒山","content":"蒸砂拟作饭，临渴始掘井。用力磨碌砖，那堪将作镜。佛说元平等，总有真如性。但自审思量，不用闲争竞。","dynasty":"唐代","title":"诗三百三首其九十七"}
{"author":"寒山","content":"人生一百年，佛说十二部。慈悲如野鹿，瞋忿似家狗。家狗趁不去，野鹿常好走。欲伏猕猴心，须听狮子吼。","dynasty":"唐代","title":"诗三百三首其一五二"}
{"author":"寒山","content":"忆昔遇逢处，人间逐胜游。乐山登万仞，爱水泛千舟。送客琵琶谷，携琴鹦鹉洲。焉知松树下，抱膝冷飕飕。","dynasty":"唐代","title":"诗三百三首其一七七"}
{"author":"寒山","content":"老病残年百有馀，面黄头白好山居。布裘拥质随缘过，岂羡人间巧样模。心神用尽为名利，百种贪婪进己躯。浮生幻化如灯烬，冢内埋身是有无。","dynasty":"唐代","title":"诗三百三首其一九六"}
{"author":"寒山","content":"人问寒山道，寒山路不通。夏天冰未释，日出雾朦胧。似我何由届，与君心不同。君心若似我，还得到其中。","dynasty":"唐代","title":"诗三百三首其九"}
{"author":"寒山","content":"我见利智人，观者便知意。不假寻文字，直入如来地。心不逐诸缘，意根不妄起。心意不生时，内外无馀事。","dynasty":"唐代","title":"诗三百三首其二九六"}
{"author":"寒山","content":"我见世间人，个个争意气。一朝忽然死，只得一片地。阔四尺，长丈二。汝若会出来争意气，我与汝立碑记。","dynasty":"唐代","title":"拾遗二首新添其一"}
{"author":"寒山","content":"乘兹朽木船，采彼纴婆子。行至大海中，波涛复不止。唯赍一宿粮，去岸三千里。烦恼从何生，愁哉缘苦起。","dynasty":"唐代","title":"诗三百三首其六十五"}
{"author":"寒山","content":"自乐平生道，烟萝石洞间。野情多放旷，长伴白云闲。有路不通世，无心孰可攀。石床孤夜坐，圆月上寒山。","dynasty":"唐代","title":"诗三百三首其二二六"}
{"author":"寒山","content":"欲得安身处，寒山可长保。微风吹幽松，近听声逾好。下有斑白人，喃喃读黄老。十年归不得，忘却来时道。","dynasty":"唐代","title":"诗三百三首其二十"}
{"author":"寒山","content":"俊杰马上郎，挥鞭指绿杨。谓言无死日，终不作梯航。四运花自好，一朝成萎黄。醍醐与石蜜，至死不能尝。","dynasty":"唐代","title":"诗三百三首其二十一"}
{"author":"寒山","content":"有一餐霞子，其居讳俗游。论时实萧爽，在夏亦如秋。幽涧常沥沥，高松风飕飕。其中半日坐，忘却百年愁。","dynasty":"唐代","title":"诗三百三首其二十二"}
{"author":"寒山","content":"妾在邯郸住，歌声亦抑扬。赖我安居处，此曲旧来长。既醉莫言归，留连日未央。儿家寝宿处，绣被满银床。","dynasty":"唐代","title":"诗三百三首其二十三"}
{"author":"寒山","content":"快搒三翼舟，善乘千里马。莫能造我家，谓言最幽野。岩岫深嶂中，云雷竟日下。自非孔丘公，无能相救者。","dynasty":"唐代","title":"诗三百三首其二十四"}
{"author":"寒山","content":"智者君抛我，愚者我抛君。非愚亦非智，从此断相闻。入夜歌明月，侵晨舞白云。焉能拱口手，端坐鬓纷纷。","dynasty":"唐代","title":"诗三百三首其二十五"}
{"author":"寒山","content":"有鸟五色彣，栖桐食竹实。徐动合礼仪，和鸣中音律。昨来何以至，为吾暂时出。傥闻弦歌声，作舞欣今日。","dynasty":"唐代","title":"诗三百三首其二十六"}
{"author":"寒山","content":"茅栋野人居，门前车马疏。林幽偏聚鸟，溪阔本藏鱼。山果携儿摘，皋田共妇锄。家中何所有，唯有一床书。","dynasty":"唐代","title":"诗三百三首其二十七"}
{"author":"寒山","content":"登陟寒山道，寒山路不穷。溪长石磊磊，涧阔草濛濛。苔滑非关雨，松鸣不假风。谁能超世累，共坐白云中。","dynasty":"唐代","title":"诗三百三首其二十八"}
{"author":"寒山","content":"六极常婴困，九维徒自论。有才遗草泽，无艺闭蓬门。日上岩犹暗，烟消谷尚昏。其中长者子，个个总无裈。","dynasty":"唐代","title":"诗三百三首其二十九"}
{"author":"寒山","content":"白云高嵯峨，渌水荡潭波。此处闻渔父，时时鼓棹歌。声声不可听，令我愁思多。谁谓雀无角，其如穿屋何。","dynasty":"唐代","title":"诗三百三首其三十"}
{"author":"寒山","content":"少年何所愁，愁见鬓毛白。白更何所愁，愁见日逼迫。移向东岱居，配守北邙宅。何忍出此言，此言伤老客。","dynasty":"唐代","title":"诗三百三首其三十二"}
{"author":"寒山","content":"闻道愁难遣，斯言谓不真。昨朝曾趁却，今日又缠身。月尽愁难尽，年新愁更新。谁知席帽下，元是昔愁人。","dynasty":"唐代","title":"诗三百三首其三十三"}
{"author":"寒山","content":"两龟乘犊车，蓦出路头戏。一蛊从傍来，苦死欲求寄。不载爽人情，始载被沈累。弹指不可论，行恩却遭刺。","dynasty":"唐代","title":"诗三百三首其三十四"}
{"author":"寒山","content":"三月蚕犹小，女人来采花。隈墙弄蝴蝶，临水掷虾䗫。罗袖盛梅子，金鎞挑笋芽。斗论多物色，此地胜余家。","dynasty":"唐代","title":"诗三百三首其三十五"}
{"author":"寒山","content":"东家一老婆，富来三五年。昔日贫于我，今笑我无钱。渠笑我在后，我笑渠在前。相笑傥不止，东边复西边。","dynasty":"唐代","title":"诗三百三首其三十六"}
{"author":"寒山","content":"富儿多鞅掌，触事难祇承。仓米已赫赤，不贷人斗升。转怀钩距意，买绢先拣绫。若至临终日，吊客有苍蝇。","dynasty":"唐代","title":"诗三百三首其三十七"}
{"author":"寒山","content":"余曾昔睹聪明士，博达英灵无比伦。一选嘉名喧宇宙，五言诗句越诸人。为官治化超先辈，直为无能继后尘。忽然富贵贪财色，瓦解冰消不可陈。","dynasty":"唐代","title":"诗三百三首其三十八"}
{"author":"寒山","content":"白鹤衔苦桃，千里作一息。欲往蓬莱山，将此充粮食。未达毛摧落，离群心惨恻。却归旧来巢，妻子不相识。","dynasty":"唐代","title":"诗三百三首其三十九"}
{"author":"寒山","content":"惯居幽隐处，乍向国清中。时访丰干道，仍来看拾公。独回上寒岩，无人话合同。寻究无源水，源穷水不穷。","dynasty":"唐代","title":"诗三百三首其四十"}
{"author":"寒山","content":"生前大愚痴，不为今日悟。今日如许贫，总是前生作。今生又不修，来生还如故。两岸各无船，渺渺难济渡。","dynasty":"唐代","title":"诗三百三首其四十一"}
{"author":"寒山","content":"璨璨卢家女，旧来名莫愁。贪乘摘花马，乐搒采莲舟。膝坐绿熊席，身披青凤裘。哀伤百年内，不免归山丘。","dynasty":"唐代","title":"诗三百三首其四十二"}
{"author":"寒山","content":"低眼邹公妻，邯郸杜生母。二人同老少，一种好面首。昨日会客场，恶衣排在后。只为著破裙，吃他残䴺𪍣。","dynasty":"唐代","title":"诗三百三首其四十三"}
{"author":"寒山","content":"独卧重岩下，蒸云昼不消。室中虽暡叆，心里绝喧嚣。梦去游金阙，魂归度石桥。抛除闹我者，历历树间瓢。","dynasty":"唐代","title":"诗三百三首其四十四"}
{"author":"寒山","content":"夫物有所用，用之各有宜。用之若失所，一缺复一亏。圆凿而方枘，悲哉空尔为。骅骝将捕鼠，不及跛猫儿。","dynasty":"唐代","title":"诗三百三首其四十五"}
{"author":"寒山","content":"谁家长不死，死事旧来均。始忆八尺汉，俄成一聚尘。黄泉无晓日，青草有时春。行到伤心处，松风愁杀人。","dynasty":"唐代","title":"诗三百三首其四十六"}
{"author":"寒山","content":"骝马珊瑚鞭，驱驰洛阳道。自矜美少年，不信有衰老。白发会应生，红颜岂长保。但看北邙山，个是蓬莱岛。","dynasty":"唐代","title":"诗三百三首其四十七"}
{"author":"寒山","content":"竟日常如醉，流年不暂停。埋著蓬蒿下，晓月何冥冥。骨肉消散尽，魂魄几凋零。遮莫咬铁口，无因读老经。","dynasty":"唐代","title":"诗三百三首其四十八"}
{"author":"寒山","content":"一向寒山坐，淹留三十年。昨来访亲友，太半入黄泉。渐减如残烛，长流似逝川。今朝对孤影，不觉泪双悬。","dynasty":"唐代","title":"诗三百三首其四十九"}
{"author":"寒山","content":"相唤采芙蓉，可怜清江里。游戏不觉暮，屡见狂风起。浪捧鸳鸯儿，波摇鸂鶒子。此时居舟楫，浩荡情无已。","dynasty":"唐代","title":"诗三百三首其五十"}
{"author":"寒山","content":"吾心似秋月，碧潭清皎洁。无物堪比伦，教我如何说。","dynasty":"唐代","title":"诗三百三首其五十一"}
{"author":"寒山","content":"垂柳暗如烟，飞花飘似霰。夫居离妇州，妇住思夫县。各在天一涯，何时得相见？寄语明月楼，莫贮双飞燕。","dynasty":"唐代","title":"诗三百三首其五十二"}
{"author":"寒山","content":"有酒相招饮，有肉相呼吃。黄泉前后人，少壮须努力。玉带暂时华，金钗非久饰。张翁与郑婆，一去无消息。","dynasty":"唐代","title":"诗三百三首其五十三"}
{"author":"寒山","content":"可怜好丈夫，身体极棱棱。春秋未三十，才艺百般能。金羁逐侠客，玉馔集良朋。唯有一般恶，不传无尽灯。","dynasty":"唐代","title":"诗三百三首其五十四"}
{"author":"寒山","content":"桃花欲经夏，风月催不待。访觅汉时人，能无一个在。朝朝花迁落，岁岁人移改。今日扬尘处，昔时为大海。","dynasty":"唐代","title":"诗三百三首其五十五"}
{"author":"寒山","content":"我见东家女，年可有十八。西舍竞来问，愿姻夫妻活。烹羊煮众命，聚头作淫杀。含笑乐呵呵，啼哭受殃抉。","dynasty":"唐代","title":"诗三百三首其五十六"}
{"author":"寒山","content":"田舍多桑园，牛犊满厩辙。肯信有因果，顽皮早晚裂。眼看消磨尽，当头各自活。纸裤瓦作裈，到头冻饿杀。","dynasty":"唐代","title":"诗三百三首其五十七"}
{"author":"寒山","content":"我见百十狗，个个毛鬇鬡。卧者渠自卧，行者渠自行。投之一块骨，相与啀喍争。良由为骨少，狗多分不平。","dynasty":"唐代","title":"诗三百三首其五十八"}
{"author":"寒山","content":"极目兮长望，白云四茫茫。鸱鸦饱腲腇，鸾凤饥徬徨。骏马放石碛，蹇驴能至堂。天高不可问，鹪鵊在沧浪。","dynasty":"唐代","title":"诗三百三首其五十九"}
{"author":"寒山","content":"洛阳多女儿，春日逞华丽。共折路边花，各持插高髻。髻高花匼匝，人见皆睥睨。别求醦醦怜，将归见夫婿。","dynasty":"唐代","title":"诗三百三首其六十"}
{"author":"寒山","content":"春女衒容仪，相将南陌陲。看花愁日晚，隐树怕风吹。年少从傍来，白马黄金羁。何须久相弄，儿家夫婿知。","dynasty":"唐代","title":"诗三百三首其六十一"}
{"author":"寒山","content":"群女戏夕阳，风来满路香。缀裙金蛱蝶，插髻玉鸳鸯。角婢红罗缜，阉奴紫锦裳。为观失道者，鬓白心惶惶。","dynasty":"唐代","title":"诗三百三首其六十二"}
{"author":"寒山","content":"若人逢鬼魅，第一莫惊懅。捺硬莫采渠，呼名自当去。烧香请佛力，礼拜求僧助。蚊子叮铁牛，无渠下觜处。","dynasty":"唐代","title":"诗三百三首其六十三"}
{"author":"寒山","content":"浩浩黄河水，东流长不息。悠悠不见清，人人寿有极。苟欲乘白云，曷由生羽翼。唯当鬒发时，行住须努力。","dynasty":"唐代","title":"诗三百三首其六十四"}
{"author":"寒山","content":"乘兹朽木船，采彼纴婆子。行至大海中，波涛复不止。唯赍一宿粮，去岸三千里。烦恼从何生，愁哉缘苦起。","dynasty":"唐代","title":"诗三百三首其六十五"}
{"author":"寒山","content":"默默永无言，后生何所述。隐居在林薮，智日何由出。枯槁非坚卫，风霜成夭疾。土牛耕石田，未有得稻日。","dynasty":"唐代","title":"诗三百三首其六十六"}
{"author":"寒山","content":"山中何太冷，自古非今年。沓嶂恒凝雪，幽林每吐烟。草生芒种后，叶落立秋前。此有沈迷客，窥窥不见天。","dynasty":"唐代","title":"诗三百三首其六十七"}
{"author":"寒山","content":"山客心悄悄，常嗟岁序迁。辛勤采芝朮，搜斥讵成仙。庭廓云初卷，林明月正圆。不归何所为，桂树相留连。","dynasty":"唐代","title":"诗三百三首其六十八"}
{"author":"寒山","content":"有人兮山楹，云卷兮霞缨。秉芳兮欲寄，路漫漫兮难征。心惆怅兮狐疑，年老已无成。众喔咿斯，蹇独立兮忠贞。","dynasty":"唐代","title":"诗三百三首其六十九"}
{"author":"寒山","content":"猪吃死人肉，人吃死猪肠。猪不嫌人臭，人反道猪香。猪死抛水内，人死掘土藏。彼此莫相啖，莲花生沸汤。","dynasty":"唐代","title":"诗三百三首其七十"}
{"author":"寒山","content":"快哉混沌身，不饭复不尿。遭得谁钻凿，因兹立九窍。朝朝为衣食，岁岁愁租调。千个争一钱，聚头亡命叫。","dynasty":"唐代","title":"诗三百三首其七十一"}
{"author":"寒山","content":"啼哭缘何事，泪如珠子颗。应当有别离，复是遭丧祸。所为在贫穷，未能了因果。冢间瞻死尸，六道不干我。","dynasty":"唐代","title":"诗三百三首其七十二"}
{"author":"寒山","content":"妇女慵经织，男夫懒耨田。轻浮耽挟弹，跕躧拈抹弦。冻骨衣应急，充肠食在先。今谁念于汝，苦痛哭苍天。","dynasty":"唐代","title":"诗三百三首其七十三"}
{"author":"寒山","content":"不行真正道，随邪号行婆。口惭神佛少，心怀嫉妒多。背后噇鱼肉，人前念佛陀。如此修身处，难应避奈何。","dynasty":"唐代","title":"诗三百三首其七十四"}
{"author":"寒山","content":"世有一等愚，茫茫恰似驴。还解人言语，贪淫状若猪。险巇难可测，实语却成虚。谁能共伊语，令教莫此居。","dynasty":"唐代","title":"诗三百三首其七十五"}
{"author":"寒山","content":"有汉姓慠慢，名贪字不廉。一身无所解，百事被他嫌。死恶黄连苦，生怜白蜜甜。吃鱼犹未止，食肉更无厌。","dynasty":"唐代","title":"诗三百三首其七十六"}
{"author":"寒山","content":"纵你居犀角，饶君带虎睛。桃枝将辟秽，蒜壳取为璎。暖腹茱萸酒，空心枸杞羹。终归不免死，浪自觅长生。","dynasty":"唐代","title":"诗三百三首其七十七"}
{"author":"寒山","content":"卜择幽居地，天台更莫言。猿啼溪雾冷，岳色草门连。折叶覆松室，开池引涧泉。已甘休万事，采蕨度残年。","dynasty":"唐代","title":"诗三百三首其七十八"}
{"author":"寒山","content":"益者益其精，可名为有益。易者易其形，是名之有易。能益复能易，当得上仙籍。无益复无易，终不免死厄。","dynasty":"唐代","title":"诗三百三首其七十九"}
{"author":"寒山","content":"徒劳说三史，浪自看五经。洎老检黄籍，依前住白丁。筮遭连蹇卦，生主虚危星。不及河边树，年年一度青。","dynasty":"唐代","title":"诗三百三首其八十"}
{"author":"马湘","content":"太乙初分何处寻，空留历数变人心。九天日月移朝暮，万里山川换古今。风动水光吞远峤，雨添岚气没高林。秦皇谩作驱山计，沧海茫茫转更深。","dynasty":"唐代","title":"登杭州秦望山"}
{"author":"马湘","content":"昔日曾随魏伯阳，无端醉卧紫金床。东君谓我多情赖，罚向人间作酒狂。","dynasty":"唐代","title":"又诗一首"}
{"author":"马湘","content":"省悟前非一息间，更抛闲事弃尘寰。徒夸美酒如琼液，休恋娇娥似玉颜。含笑谩教情面厚，多愁还使鬓毛斑。云中幸有堪归路，无限青山是我山。何用烧丹学驻颜，闹非城市静非山。时人若觅长生药，对景无心是大还。","dynasty":"唐代","title":"又诗二首"}
{"author":"马湘","content":"何用烧丹学驻颜，闹非城市静非山。时人若觅长生药，对景无心是大还。","dynasty":"唐代","title":"又诗二首其一"}
{"author":"马湘","content":"世有无穷事，生知遂百春。问程方外路，宜是上清人。","dynasty":"唐代","title":"题龙兴观壁"}
{"author":"刘攽","content":"一雨池塘水面平，淡磨明镜照檐楹。东风忽起垂杨舞，更作荷心万点声。","dynasty":"宋代","tags":"古诗三百首，春天，池塘","title":"雨后池上"}
{"author":"刘攽","content":"青苔满地初晴后，绿树无人昼梦余。唯有南风旧相识，偷开门户又翻书。","dynasty":"宋代","tags":"古诗三百首，写风","title":"新晴"}
{"author":"刘攽","content":"种田江南岸，六月才树秧。借问一何晏，再为霖雨伤。官家不爱农，农贫弥自忙。尽力泥水间，肤甲皆疥疮。未知秋成期，尚足输太仓。不如逐商贾，游闲事车航；朝廷虽多贤，正许赀为郎。","dynasty":"宋代","title":"江南田家"}
{"author":"刘攽","content":"八月江湖秋水高，大堤夜坼声嘈嘈。前村农家失几户，近郭扁舟屯百艘。蛟龙婉蜒水禽白，渡头老翁须雇直。城南百姓多为鱼，买鱼欲烹辄凄恻。","dynasty":"宋代","title":"城南行"}
{"author":"刘攽","content":"君居众人里，有如珠玉然。世疑假浑沌，我识真神仙。独抱潇洒意，不为势利牵。少留衡门下，谈笑忘吾年。","dynasty":"宋代","title":"张六至"}
{"author":"刘攽","content":"何兹水乡士，尚复穿池居。宁知湖上龙，不是渊中鱼。漪澜杳无际，绿净望有馀。寂寞垂竿叟，啸歌方岁除。","dynasty":"宋代","title":"陆瑁养鱼池"}
{"author":"刘攽","content":"先生隐君子，暮齿寄山林。苍鹤齐筋力，清泉漱语音。衣冠犹似俗，心事独非今。归去峨嵋路，千峰何处寻。","dynasty":"宋代","title":"道人申演"}
{"author":"刘攽","content":"住处必松竹，经年长自閒。青苔仍有径，乱石更成山。饮水却馀乐，荷锄谁愧颜。悠然谢车马，听客到门还。","dynasty":"宋代","title":"幽居"}
{"author":"刘攽","content":"微云兴缥缈，疏雨过森阴。润积衣裳腻，凉生户牖深。尘埃聊洗眼，宇宙快开襟。寂寞城闉暮，归飞见水禽。","dynasty":"宋代","title":"小雨其一"}
{"author":"刘攽","content":"好风随细雨，萧飒过吾庐。野兴锄瓜后，衡门隐几初。积阴生绿缛，清气袭空虚。耳目遗尘土，还当读我书。","dynasty":"宋代","title":"小雨其二"}
{"author":"刘攽","content":"北风吹朔雪，遥想度关西。覆阁眼初熟，登楼望独迷。巧妆梅意密，偏压柳条低。竟日思君饮，空怜骏马蹄。","dynasty":"宋代","title":"雪中忆隐直"}
{"author":"刘攽","content":"结友儿童岁，对门兄弟辞。存亡殊不意，晚暮可胜悲。宰木归吴远，輀车出剑迟。善人鲜百福，神理傥吾欺。","dynasty":"宋代","title":"哭张隐直其一"}
{"author":"刘攽","content":"二星占使者，九折见忠臣。白发犹强力，青云早致身。劳生真梦寐，过事悉埃尘。已矣寝门泪，石交兼懿亲。","dynasty":"宋代","title":"哭张隐直其二"}
{"author":"刘攽","content":"南国无全腊，江天可喜晴。山林开雪色，凫雁与风声。春物催群动，年华强旅情。无人同此酒，叹息滞蛮荆。","dynasty":"宋代","title":"占晴其一"}
{"author":"刘攽","content":"蒸湿何由解，暄和自不禁。片云常蔽日，小雨不成霖。蚊蟆晴明地，蛟龙老病心。雄风不易得，无处可披襟。","dynasty":"宋代","title":"占晴其二"}
{"author":"刘攽","content":"山雪喜初霁，意行因肆观。岩光花半散，峰势玉新攒。鸟去树冰落，水来溪舍寒。还愁向融散，立到夕阳看。","dynasty":"宋代","title":"雪晴"}
{"author":"刘攽","content":"虽勤车马役，而与故人同。濯热宜清洛，忘饥为碧松。御风思禦寇，缩地忆壶公。待我成仙术，相过岂有穷。","dynasty":"宋代","title":"还郡寄洛中诸贤"}
{"author":"刘攽","content":"时事不可愿，还家方自由。看山一长啸，饮水亦消忧。林竹通邻里，陔兰洁膳羞。还将计然策，江上倚扁舟。","dynasty":"宋代","title":"送江淑寺丞弃官归江州"}
{"author":"刘攽","content":"明府双飞凫，南归鸿鹄俱。东风解冰雪，春水渡江湖。光禄诗为乐，渊明酒自娱。公田皆种秫，三径更何须。","dynasty":"宋代","title":"霍邱谢令寺丞"}
{"author":"刘攽","content":"丹穴凤皆好，蓝田玉自温。流传洛生咏，叹赏贵公孙。好事欲成癖，著书经闭门。看君桂枝擢，禄仕复谁论。","dynasty":"宋代","title":"送王肃侍禁新安监酒"}
{"author":"刘攽","content":"叠嶂横秋水，招提隐半峰。白云迷到路，晓日自鸣钟。法会樵渔熟，斋时鸟雀慵。试寻方外士，系马就长松。","dynasty":"宋代","title":"山寺"}
{"author":"刘攽","content":"洒落瑶花薄，苍茫杀气深。因风惊拂面，濯热幸开襟。夜色非关月，朝云不待阴。秋风来应起，好在郢中吟。","dynasty":"宋代","title":"画雪扇子"}
{"author":"刘攽","content":"禽鸣知欲曙，野客自晨兴。春草生三径，朝光下九层。园林问圃老，笋蕨待岩僧。即此甘幽屏，趋时要未能。","dynasty":"宋代","title":"晓起东园"}
{"author":"刘攽","content":"散栎厌为社，枯梧非有神。一身具松柏，千岁作秋春。风影日亭午，露香宵向晨。唯应仙鹿迹，不悔白头新。","dynasty":"宋代","title":"古桧亭其一"}
{"author":"刘攽","content":"昔闻上升桧，传作亳宫神。念此亦千载，玩之经一春。凉蝉号永昼，独鹤起清晨。谁与画屏幛，长令水墨新。","dynasty":"宋代","title":"古桧亭其二"}
{"author":"刘攽","content":"人世南柯梦，看君葺旧居。小庭长汛扫，暇日省文书。黑叶生烟外，黄花过雨馀。那知山谷兴，不向市朝疏。","dynasty":"宋代","title":"上櫰"}
{"author":"刘攽","content":"溪谷含冰雪，川原见草芽。春生三峡水，日照万人家。时节长如此，风光会有涯。唯应多美酒，厌看海棠花。","dynasty":"宋代","title":"登楼"}
{"author":"刘攽","content":"泥涂出关恶，风雨过云寒。悬水馀百仞，层峰知几盘。攀跻头目眩，揭厉衣裳单。稍出万山外，始知人世宽。","dynasty":"宋代","title":"雨中过汜水关入巩县"}
{"author":"刘攽","content":"众水会苍山，僧房积翠间。夕阴留到客，清暑独开关。月出乱峰白，天明游子还。他时望君意，馀恨不同攀。","dynasty":"宋代","title":"次韵谢三利涉寺见寄"}
{"author":"刘攽","content":"云水上方居，迢迢百尺馀。水光摇几席，岚翠彻窗疏。鹤树追前佛，隆中问结庐。已知禅寂意，仍得揣摩书。","dynasty":"宋代","title":"题利涉寺"}
{"author":"刘攽","content":"积水忽变浊，聚星无复光。风流都灭尽，天理竟冥茫。过事皆陈迹，馀哀祇泪行。遥怜转麈柄，顾影夜灯旁。","dynasty":"宋代","title":"哭王子直其一"}
{"author":"刘攽","content":"衰老惜年岁，羁孤慕友生。一哀谁为恸，百志尔无成。弓剑轻前敌，诗书足自名。人皆期不朽，持此傲公卿。","dynasty":"宋代","title":"哭王子直其二"}
{"author":"刘攽","content":"白水满方塘，荷花五月芳。弄珠圆不定，濯锦冷逾光。香忆风醒酒，声宜雨送凉。扁舟学骚客，葺室近沧浪。","dynasty":"宋代","title":"荷花"}
{"author":"刘攽","content":"远国江千里，荒城水一涯。居人愁避虎，过客竞乘槎。秋雨吹天暮，寒涛浸日车。从来迁谪地，卑湿是长沙。","dynasty":"宋代","title":"黄州临皋亭"}
{"author":"刘攽","content":"劲节四时好，此君常眼青。影摇金破碎，声动玉珑玲。方丈尘埃绝，高斋醉梦醒。由来谋野意，不异在林坰。","dynasty":"宋代","title":"野竹亭"}
{"author":"刘攽","content":"玉关依斥堠，荒服祀春秋。干羽由来事，桑榆尚可收。发书迎宝马，锡贡入貂裘。高枕兴王世，吾生免外忧。","dynasty":"宋代","title":"闻西戎乞降"}
{"author":"刘攽","content":"晕逐阴风起，光随凛气多。霜应摧桂树，冰恐彻天河。池镜初容鉴，窗棂亦戏磨。关山千里雪，此夕共金波。","dynasty":"宋代","title":"冬夜赏月"}
{"author":"刘攽","content":"雪霁流云尽，天虚片月升。气清群玉府，光彻满壶冰。过雁明可数，啼鸟寒不胜。山阴自此去，野兴岂难乘。","dynasty":"宋代","title":"雪夜月中"}
{"author":"刘攽","content":"谁与玩芳草，慨然思古人。东风千里目，红蕊一城春。贺燕自高下，浮云无旧新。南山际沧海，更觉尔为邻。","dynasty":"宋代","title":"玩芳亭"}
{"author":"刘攽","content":"羁游路万里，物色共悽然。霖雨伤秋意，西南接漏天。壶公缩地远，列子御风旋。信有神仙术，诸公一见怜。","dynasty":"宋代","title":"留别诸兄弟"}
{"author":"刘攽","content":"回首嗟行役，吟诗怆物华。西风凋木叶，客子去天涯。日暮看边雁，江秋见海槎。重阳谁对酒，野菊自开花。","dynasty":"宋代","title":"暂之霅上留别一二兄弟"}
{"author":"刘攽","content":"水国春归晚，晴楼旅望赊。青丝垂地柳，白朵出墙花。听鸟参人语，看云任帽斜。沧浪殊不极，春色故无涯。","dynasty":"宋代","title":"春日登楼其一"}
{"author":"刘攽","content":"野性耽章句，春容看旅愁。眼前都俗物，天外倚高楼。芳草茫茫绿，清淮𣺻𣺻流。片云还欲雨，怅望恐花休。","dynasty":"宋代","title":"春日登楼其二"}
{"author":"刘攽","content":"记得春晚句，缘情因谢公。名贤共标准，清境定无穷。乐矣登临际，悠然坐啸中。壶觞聊发兴，随俭亦随丰。","dynasty":"宋代","title":"绿野亭偶题其一"}
{"author":"刘攽","content":"倚郭遍禾黍，安知私与公。为农亦可乐，遇岁不终穷。累榭白云外，壤歌明月中。谁言鲁酒薄，自觉胜新丰。","dynasty":"宋代","title":"绿野亭偶题其二"}
{"author":"刘攽","content":"夕阳喧鸟雀，幽径入蓬蒿。于此兴不浅，行吟殊未劳。市朝移俗态，麋鹿共吾曹。稍稍钟声暝，林梢白月高。","dynasty":"宋代","title":"日晚步过孙监丞"}
{"author":"刘攽","content":"荆山连太华，青翠望难分。岭首明新旭，山腰暝白云。玉攒光自照，波荡势成文。应接宁知倦，清辉远送君。","dynasty":"宋代","title":"望华山"}
{"author":"刘攽","content":"退食自閒暇，空堂仍集虚。秋林长费扫，寒草不教锄。移石改迂径，拂墙看旧书。枝栖亦云稳，何用忆吾庐。","dynasty":"宋代","title":"凤翔官宅园亭"}
{"author":"刘攽","content":"云壑断无土，江流横倒山。蛟涎晴出没，鸟羽倦飞还。神禹遗疏凿，天机藉险艰。长风且破浪，帆席慰愁颜。","dynasty":"宋代","title":"马当山"}
{"author":"刘攽","content":"铜墨非君志，仙凫为我来。三年话倾盖，十日算衔杯。许与羞垂白，飞腾指上台。倚门方有待，未觉厌京埃。","dynasty":"宋代","title":"送毕长官"}
{"author":"刘攽","content":"此邦人事少，离恨不关心。顿与吾子别，如何旅思深。暖风随跃马，永路变鸣禽。蓬鬓添衰白，知予厌滞淫。","dynasty":"宋代","title":"送郑推官"}
{"author":"刘攽","content":"北风吹朔雪，楚塞亦凝寒。天地浮云满，江湖行路难。醉宜乘马出，高爱倚楼看。会是丰年候，居人意似宽。","dynasty":"宋代","title":"咏雪"}
{"author":"刘攽","content":"天寒不成寐，看雪坐清晨。默怪人声绝，都迷物态真。璇宫寒烁目，琪树静无尘。信有昆崙圃，神游属此身。","dynasty":"宋代","title":"书堂对雪"}
{"author":"刘攽","content":"裘马寒逾壮，歌钟暝未閒。排云朝象阙，踏冻猎黄山。上客珠装履，妖姬玉缀鬟。园林通夜赏，洞户不须关。","dynasty":"宋代","title":"和裴库部诸家雪侯家"}
{"author":"刘攽","content":"云暗峰疑断，林长路稍迷。庭隅时卧鹿，旁舍远听鸡。隐几添樵火，应门倚杖藜。儿童别村至，薄酒自提携。","dynasty":"宋代","title":"和裴库部诸家雪山家"}
{"author":"刘攽","content":"缭径集瓶罂，江楼倚上层。青帘吹淡墨，翠幕映飘灯。劝客寒威壮，歌时岁事登。十千赊可得，不恨价仍增。","dynasty":"宋代","title":"和裴库部诸家雪酒家"}
{"author":"刘攽","content":"寒事轻杯酒，晨装急制衣。狐麋寻去迹，鹰隼竞横飞。沙路浓随马，风毛盛合围。兴酣生鼻火，狂发会忘归。","dynasty":"宋代","title":"和裴库部诸家雪猎家"}
{"author":"刘攽","content":"山木琼瑶合，溪风虎豹哀。旧林迷处所，破斧独归来。世路深泥滓，生涯半死灰。谁怜廊庙语，正复此遗材。","dynasty":"宋代","title":"和裴库部诸家雪樵家"}
{"author":"刘攽","content":"云白连沙渚，风高杂浪花。解帆依下雁，沽酒看栖鸦。篷响投珠乱，门攲堕剑斜。山阴路不远，去问戴逵家。","dynasty":"宋代","title":"和裴库部诸家雪船家"}
{"author":"刘攽","content":"高城催戍鼓，病枕听哀鸿。洒竹萧萧雪，开门峭峭风。消忧樽酒绿，久雨烛花红。旅梦还知路，孤舟向剡中。","dynasty":"宋代","title":"雪后其一"}
{"author":"刘攽","content":"朔雪冻乾坤，黄云昼景昏。宿酲犹恋酒，静卧亦开门。乌鹊时时语，松篁处处翻。问知淮水冻，不复渡头喧。","dynasty":"宋代","title":"雪后其二"}
{"author":"刘攽","content":"尚白不自悟，愧君称绝伦。高秋独去国，下水不留人。菊秀鸿初过，鱼肥稻已新。淮山见明月，千里最情亲。","dynasty":"宋代","title":"陆子履有诗赠行次韵留别"}
{"author":"刘攽","content":"驱车长值险，投足正临深。白首抱壹意，故人知此心。巢禽欢避弋，辙鲋偶为霖。去矣江湖兴，凄然东武吟。","dynasty":"宋代","title":"留别傅钦之"}
{"author":"刘攽","content":"炎晖不可避，郁郁度朝晡。飞鸟有时堕，高林无事枯。形骸等外物，橐籥任洪炉。正有捐尘浊，东浮万里桴。","dynasty":"宋代","title":"苦热其一"}
{"author":"刘攽","content":"炎晖共兹世，南纪独何偏。天地大炉耳，江湖沸鼎然。鱼龙危失所，黍稷恐无年。浩荡思雷雨，长吟云汉篇。","dynasty":"宋代","title":"苦热其二"}
{"author":"刘攽","content":"置此怜神骏，三年故不飞。轩车宁假宠，野客会忘机。燕雀那相笑，凫鹥直自肥。蓬莱千万里，正想玉为衣。","dynasty":"宋代","title":"画鹤"}
{"author":"刘攽","content":"堪忧虽陋巷，寓兴即名园。似得壶公乐，如吹黍谷暄。艳花争献笑，芳草共忘言。近种南轩竹，春来亦有孙。","dynasty":"宋代","title":"得杨十七书见报所居近种花木诗"}
{"author":"刘攽","content":"因循衰便至，邂逅眼成昏。稍与诗书隔，初惭长老言。谈空迷起灭，蝇翼竞飞翻。懒卧称长策，深居欲杜门。","dynasty":"宋代","title":"眼昏"}
{"author":"刘攽","content":"秋霁登临好，危栏百尺梯。层城斜照里，双阙五云西。杂树黄映绿，生烟高复低。章台少年子，走马锦障泥。","dynasty":"宋代","title":"登浴室院阁其一"}
{"author":"刘攽","content":"稍出红尘外，方知万象虚。林端辨远水，楼角怪行车。灯续黄金像，香馀贝叶书。谁能捐世事，即地亦山居。","dynasty":"宋代","title":"登浴室院阁其二"}
{"author":"刘攽","content":"月午四邻静，高斋人寂然。虚空时有警，影响善惊眠。宿羽移深树，商胡惯夜船。无云更可恨，珍重此婵娟。","dynasty":"宋代","title":"中夜见月"}
{"author":"刘攽","content":"稍见桑榆上，还沈河汉西。气凉知露白，天阔见星低。静色馀帘额，回光射鸟栖。城乌偏可恨，到晓不休啼。","dynasty":"宋代","title":"新月"}
{"author":"刘攽","content":"下武新周烈，讴歌属禹谟。恭闻始元诏，远绍帝轩图。山海无加赋，戎胡遂息徒。英风逾草偃，俯仰逮樵苏。","dynasty":"宋代","title":"次韵和黄朝议其一"}
{"author":"刘攽","content":"已作华颠老，欣闻紫诏新。经纶兼事事，哀痛及人人。愿辍须臾死，求观富寿民。短歌随击壤，感动不无神。","dynasty":"宋代","title":"次韵和黄朝议其二"}
{"author":"刘攽","content":"休沐非连骑，投沙迫去身。似鸮忧鵩鸟，比鹤望乡人。梦与江湖隔，情存翰墨新。定交相得晚，抚事亦酸辛。","dynasty":"宋代","title":"伤丁元珍学士"}
{"author":"刘攽","content":"山雨来何暮，高天始震雷。江声翻滟滪，水气逼昭回。洒落芳年晚，空凉醉眼开。蛟龙定神宅，蜗角更谁猜。","dynasty":"宋代","title":"喜雨"}
{"author":"刘攽","content":"经旬柳已绿，过雨草齐生。无事观儿戏，閒游识鸟情。看花低帽立，弄水棹舟行。宦学都如梦，浮生底自名。","dynasty":"宋代","title":"漫成"}
{"author":"刘攽","content":"晚得诗人赋，长谣长者言。坐曹凉雨过，归舍暮禽喧。交态伤贫富，时情任轾轩。怀归空有梦，郢路属营魂。","dynasty":"宋代","title":"次韵和司法掾陈郛"}
{"author":"刘攽","content":"尘埃十年梦，江海一身归。境与夙心会，事容前日非。连山横远势，定水湛明辉。别后相望处，云孤雁自飞。","dynasty":"宋代","title":"送慧思归吴"}
{"author":"刘攽","content":"昭公不住世，岑寂白莲宫。煮水终还冷，浮云本自空。诸天方丈室，万事百年翁。俯仰成今昔，萧萧鹤树风。","dynasty":"宋代","title":"奠昭禅师"}
{"author":"刘攽","content":"脱身游万里，空手出长安。犹以抱琴乐，不知行路难。春归吴国远，水满紫溪寒。越俗今章甫，疑师不著冠。","dynasty":"宋代","title":"送僧子南"}
{"author":"刘攽","content":"颇习田野事，偶居朝市间。前尘应妄想，旧观辄来还。甘井如汲涧，高城疑望山。更怜车马绝，日在掩柴关。","dynasty":"宋代","title":"宋门城下新居"}
{"author":"刘攽","content":"举世同逆旅，此身那拙谋。趣营容膝地，适似种瓜侯。药饵扶多病，躬耕强隐忧。弹冠仍应客，车马肯淹留。","dynasty":"宋代","title":"新居"}
{"author":"刘攽","content":"晚照开霁色，闭园幽事增。树摇风落雪，池涨水浮冰。鹊乱声已变，鸢飞谁为矜。风光看满眼，取醉此吾能。","dynasty":"宋代","title":"雪后行小园"}
{"author":"刘攽","content":"宁知陵谷变，遂见曲池平。乔木祇益老，储胥空复情。废墀盈叠藓，颓榭迹微行。桑霍为厚戒，千秋馀叹声。","dynasty":"宋代","title":"过丁晋公旧园"}
{"author":"刘攽","content":"雨雪寒休市，春泥早闭门。严城深窈窕，孤月静黄昏。栖翼此中树，高舂何处村。物容烦应接，乘兴即开樽。","dynasty":"宋代","title":"雪夜酌酒"}
{"author":"刘攽","content":"诏给四封传，自乘千里船。云山深发兴，秋物正萧然。零雨随持节，惊涛避执鞭。鲈肥稻米白，胜事奈君偏。","dynasty":"宋代","title":"送雍元直使浙右"}
{"author":"刘攽","content":"春池冻已消，泉落白鱼跳。石浅喧鸣玉，沙虚没暗潮。晚寒妨濯足，竟日欲平桥。最爱临波柳，东风万万条。","dynasty":"宋代","title":"引泉"}
{"author":"刘攽","content":"妖娆如自媚，红白竞为娱。共笑翔千仞，犹疑将九雏。轩墀蒙𥈅睐，风雨易泥涂。静扫苍苔地，还令近酒壶。","dynasty":"宋代","title":"金凤花"}
{"author":"刘攽","content":"泽国水遥远，归舟亭短长。他方向夕景，此地正朝阳。物色桑榆上，风波凫雁行。临流问渔父，好在濯沧浪。","dynasty":"宋代","title":"景潮亭"}
{"author":"刘攽","content":"沟水去无穷，宫花映日红。惜阴犹宿露，照影独衰翁。燕语晴明外，风香锦绣中。为非温室问，心赏幸君同。","dynasty":"宋代","title":"退朝观御沟上杂花赠陆四"}
{"author":"刘攽","content":"江湍趋绝壁，山木映云涛。野路青冥近，孤舟应接劳。鱼龙防碎首，鸟兽几亡曹。生事垂堂戒，愁心欲二毛。","dynasty":"宋代","title":"上三山矶"}
{"author":"刘攽","content":"洪波浮一叶，弱发引千钧。虎豹公横道，蛟龙喜得人。强颜犹失色，乘险屡伤神。回首双凫翼，随波愧此身。","dynasty":"宋代","title":"过龙眼矶"}
{"author":"刘攽","content":"万里河西路，怜君徒步归。游人并塞少，落叶待霜飞。相得不恨晚，知音深谓稀。壮心须慷慨，勿学泪沾衣。","dynasty":"宋代","title":"送郑五下第西归"}
{"author":"刘攽","content":"过岭几千里，孤城近海涯。地温饶瘴毒，民恶半蛮家。并日初开市，非春亦有花。知君望星斗，西北认京华。","dynasty":"宋代","title":"送人之官岭南"}
{"author":"刘攽","content":"月出东山表，遥思泽国秋。绿云孤镜上，透水大珠浮。重露梧桐落，微寒蟋蟀愁。我时携客饮，浮白最高楼。","dynasty":"宋代","title":"和孙少述中秋其一"}
{"author":"刘攽","content":"竟夕云四敛，始知天意偏。西风不胜冷，亭午更添圆。老发缘诗苦，秋怀得酒便。君居江浦上，望我想依然。","dynasty":"宋代","title":"和孙少述中秋其二"}
{"author":"刘攽","content":"溪云晴漠漠，野日昼阴阴。燕翼飞高下，花房乱浅深。和风快吹面，净水喜清心。极目伤千里，曾无枫树林。","dynasty":"宋代","title":"春日野次"}
{"author":"刘攽","content":"南原殊可望，桑柘百家村。紫赤春晴气，青葱旧烧痕。远川飞雁鹜，平壤牧鸡豚。更待花如织，临高置一樽。","dynasty":"宋代","title":"南原"}
{"author":"刘攽","content":"清秋万里梦，久客一封书。长日看鸿雁，呼儿问鲤鱼。凉风郢路远，落叶洞庭初。无限归凫翼，南飞最跂予。","dynasty":"宋代","title":"远信"}
{"author":"刘攽","content":"苒弱金沙树，花奇名字珍。移从今日晚，恨失去年春。嫩绿藤垂架，深红棘刺人。东风会入手，照眼万枝新。","dynasty":"宋代","title":"金沙花"}
{"author":"刘攽","content":"与彼茅茨接，看渠卜筑初。丈人真耄矣，孺子复何如。翁且勤杯酒，儿教读道书。衡门来往近，时为过吾庐。","dynasty":"宋代","title":"赠邻翁"}
{"author":"刘攽","content":"云随夜色改，日与曙光升。已变前除雪，犹馀北户冰。鸿飞知适意，鹤语若矜能。天事宽羁旅，幽人亦有朋。","dynasty":"宋代","title":"初晴赠某翁"}
{"author":"刘攽","content":"断角续鸣钟，惜时春已空。晓星犹伴月，早雨不禁风。眠食须颐老，衣冠强自公。庭阴全绿色，无复见残红。","dynasty":"宋代","title":"晨起"}
{"author":"刘攽","content":"应妪金琛社，桓釐邑致膰。母仪真盛德，禄养现兴门。尚想君羹遗，那悲口泽存。苍山松梓暮，吊鹤去翩翻。","dynasty":"宋代","title":"挽胡元夫母寿安县太君二首其一"}
{"author":"刘攽","content":"清德畏人知，传家赖母慈。何时丹桂擢，相戒白华诗。戏綵欢无极，藏舟事密移。千钟已不暨，后日可胜悲。","dynasty":"宋代","title":"挽胡元夫母寿安县太君二首其二"}
{"author":"刘攽","content":"十月江南暑，居人尚葛衣。秋花看不绝，沙鸟听忘归。气郁愁成瘴，霜轻叹失威。异方羁旅思，岁事每多违。","dynasty":"宋代","title":"孟冬"}
{"author":"刘攽","content":"浮云蔽白日，风雨近秋天。车马欲安适，户庭方阒然。世涂高枕外，身事曲肱前。似觉松生腹，迢遥不记年。","dynasty":"宋代","title":"午睡"}
{"author":"刘攽","content":"地有藏丹井，人传不死乡。南柯经腊李，黑叶胜枯杨。甲错龙鳞断，花明鼠耳黄。离宫缘望幸，仙桧俨相望。","dynasty":"宋代","title":"古槐二首其一"}
{"author":"刘攽","content":"仙人鍊形骨，枯槁不知年。秀色倏还观，阳和仍宛然。今古山川异，乾坤雨露偏。东阳无歇息，生意会绵绵。","dynasty":"宋代","title":"古槐二首其二"}
{"author":"刘攽","content":"宿云留暝色，细雨逼残春。芳树看红湿，垂杨亦翠颦。高风吹燕翼，定水涨鱼鳞。渐恐年华改，桃源忆晋人。","dynasty":"宋代","title":"小雨其三"}
{"author":"刘攽","content":"得新矜白鬓，数九喜和风。菜甲成春事，郊园付野翁。天开池水碧，雪尽树梢红。颇复寻樵隐，柴门步武通。","dynasty":"宋代","title":"立春"}
{"author":"刘攽","content":"四转更注意，两朝公受遗。大明开日月，全德冠皋夔。已悟骑箕事，犹馀罢市悲。太常难纪绩，天语诏丰碑。","dynasty":"宋代","title":"挽故相国尚书令忠献公其一"}
{"author":"刘攽","content":"意气万夫望，衣冠八尺身。有为悲凤鸟，不作画麒麟。馀烈周宗近，英威汉相真。召棠终勿剪，昼锦仰乡人。","dynasty":"宋代","title":"挽故相国尚书令忠献公其二"}
{"author":"刘攽","content":"殄瘁虚人望，哀荣备宠章。畴功萧相国，异数郭汾阳。鼎实宵无味，阶星昼陨光。惟应文考庙，万岁共丞尝。","dynasty":"宋代","title":"挽故相国尚书令忠献公其三"}
{"author":"刘攽","content":"扶阳诗礼乐，丞相始安车。世祚公之鲁，门风行在书。三朝推帝赍，九叙见民馀。古有骑箕事，今知定不虚。","dynasty":"宋代","title":"曾鲁公挽诗其一"}
{"author":"刘攽","content":"云台存画像，毕陌想遗风。文彩阶符在，仪型岳镇空。考终方备福，言念始为忠。今日缁衣美，能明善善功。","dynasty":"宋代","title":"曾鲁公挽诗其二"}
{"author":"刘攽","content":"南公工说谶，故老笔通灵。本自符千运，宜然享百龄。嵩高雄作镇，河润溢为荥。考卜佳城处，无须石椁铭。","dynasty":"宋代","title":"曾鲁公挽诗其三"}
{"author":"刘攽","content":"汤沐侯家贵，山林主第开。天孙乌鹊水，萧史凤凰台。遇事悲风烛，新阡怆劫灰。清秋降北渚，不奈楚声哀。","dynasty":"宋代","title":"齐国公主挽诗"}
{"author":"刘攽","content":"惨惨高秋兴，萧萧欲暮天。地荒逢败叶，日下听残蝉。感物偏无赖，悲秋私自怜。如今已如此，何待二毛年。","dynasty":"宋代","title":"秋园晚步其一"}
{"author":"刘攽","content":"遗履事悠远，白云飞帝乡。潜真社寄栎，观化肘生杨。秀叶发垂绿，杂英牙变黄。牺尊与沟断，俗骨尔何望。","dynasty":"宋代","title":"复和前韵二首其一"}
{"author":"刘攽","content":"父老见枯朽，皆从童稚年。孙枝复秀色，仙事故依然。巢鹤千龄异，源泉一溉偏。颇笑海棕陋，崎岖留在绵。","dynasty":"宋代","title":"复和前韵二首其二"}
{"author":"刘攽","content":"秋律何时效，炎云莫肯阴。烈风长鼓鞴，去水亦流金。藿食无求饱，单絺不自任。开怀幸宽政，事省得清心。","dynasty":"宋代","title":"秋暑呈冯守"}
{"author":"刘攽","content":"山行厌曲折，小邑正欢哗。流水才一带，居人聚两涯。池偏饶草木，山晚聚云霞。郢路定未远，梦魂还到家。","dynasty":"宋代","title":"宿荆门"}
{"author":"刘攽","content":"平原出大水，蚁壤溃长汀。舟楫疑藏壑，波涛骇建瓴。蛟龙随过雨，鱼鳖问沧溟。闻道蓬莱水，桑田亦屡经。","dynasty":"宋代","title":"西湖水决"}
{"author":"刘攽","content":"陋室避尘杂，深居惟此屏。虚空自生白，朴素拟忘形。画手山林迹，先生几杖铭。长来师绝学，未肯事丹青。","dynasty":"宋代","title":"素屏"}
{"author":"刘攽","content":"异时龙起蛰，一夕鸟焚巢。摧落残孤干，荒凉委近郊。莓苔深蚁穴，风雨诧神交。尚想知音遇，空心或远庖。","dynasty":"宋代","title":"烧残树"}
{"author":"刘攽","content":"南风多叠浪，逆水暂回船。画鹢秋相对，沙鸥静独眠。微明见云树，孤绝问人烟。吾道常如此，听歌枉渚邅。","dynasty":"宋代","title":"避风"}
{"author":"刘攽","content":"昔占金宝气，天瑞告成功。绘事今时绝，书文自古同。剖钩记巫锦，按刻异桓公。尘世无由睹，昆山策府中。","dynasty":"宋代","title":"同原甫咏秘阁诏藏古器图"}
{"author":"刘攽","content":"家本秦川贵，旧传淮水占。省郎时望在，公族主恩兼。转烛风何急，栖尘草正纤。襄阳今罢市，涕泪万人沾。","dynasty":"宋代","title":"王广渊郎中挽诗"}
{"author":"刘攽","content":"羁旅殊多事，崩腾欲老身。连年俱异邑，几地愧邻人。板屋秦诗旧，衡门泌水新。何时仲长子，卜筑离风尘。","dynasty":"宋代","title":"营冬二首其一"}
{"author":"刘攽","content":"远国江千里，荒城水一涯。居人愁避虎，过客竞乘槎。秋雨吹天暮，寒涛浸日车。从来迁谪地，卑湿是长沙。","dynasty":"宋代","title":"黄州临皋亭"}
{"author":"刘攽","content":"随湖寄渔浦，村戍起孤烟。水色连天黑，沙禽亦昼眠。柘田春种麦，客渡晚争船。尽日无他事，寻村听野泉。","dynasty":"宋代","title":"安河阻风"}
{"author":"刘攽","content":"官军万人宿山下，百姓避兵多旷野。秋来雨足荆棘生，邻里无复归耕者。","dynasty":"宋代","title":"蛮请降三首其二"}
{"author":"刘攽","content":"沧波浩无涯，泱漭际朝日。安知鲛鱼渊，而有邑居室。便风送来帆，夙昔多人物。始信天地间，见闻岂云悉。惆怅蓬莱说，胡为浪自黜。夷倭与侏离，九译迷彷佛。书问顾已同，纸墨存落笔。俛仰六十年，举指不任屈。好事见君家，闻诗初未失。杜邺富小学，平通知祖述。鄙老独何能，执书几涕出。","dynasty":"宋代","title":"王四十处见舅氏所录外祖与日本国僧诗并此僧诗书作五言"}
{"author":"刘攽","content":"遂有终焉志，才成智者居。户庭连水竹，几杖接舟舆。爱客樽中酒，传家箧里书。疏公知足计，不益旧田庐。","dynasty":"宋代","title":"伯父挽诗二首其一"}
{"author":"刘攽","content":"孤绝佗山碧海滨，天花水月静无尘。客槎不载支机石，为见閒游得度身。","dynasty":"宋代","title":"许州西湖观音像"}
{"author":"刘攽","content":"四海困横绝，经年长往来。雪霜空尽力，道路有馀哀。水宿稻梁薄，云深罗网猜。北方有杀气，缓缓及春回。","dynasty":"宋代","title":"雪中闻雁"}
{"author":"刘攽","content":"自倚杖九节，时携书一通。石桥照影水，竹槛纳凉风。高柳参天碧，新莲映日红。由来帝何力，况数济川功。","dynasty":"宋代","title":"济川亭其二"}
{"author":"刘攽","content":"赤舄三师贵，诸公百里封。旧勋兼注意，馀事寄明农。哀动襄阳市，悲残郑国舂。空馀灵寿赐，无复见临雍。","dynasty":"宋代","title":"挽杜祁公太师二首其二"}
{"author":"刘攽","content":"翠壁清泉庶子铭，文工境绝两知名。埋藏云外山神护，流落人间俗眼惊。恨不陪游如阮籍，远怜模写到蛮荆。古书岂独记名姓，自恐疏慵学不成。","dynasty":"宋代","title":"叔父寄李氏庶子泉铭"}
{"author":"刘攽","content":"积雨黄梅后，多风夕景天。少阴回玉烛，秋气变薰弦。孤鸟爰居外，残云螮蝀边。羽陵书蠹尽，数怪绝韦编。","dynasty":"宋代","title":"雨后"}
{"author":"刘攽","content":"毛生重九鼎，剧孟雄敌国。布衣未易轻，壮士多感激。遍读近古书，仰求当时人。胶弦非工声，直钓良苦辛。举世无与游，行且三十春。岂乏富贵士，相视犹埃尘。屈指东诸侯，侧闻廷中臣。霜毛九皋鹤，绝足大野麟。往者移太常，正气横苍旻。连翩少垂翼，浩荡俄纵鳞。天衢自兹亨，要路实有津。谏疏必焚草，王言粲如纶。云霄入顾眄，方牧宁逡巡。岂惟国忧贤，固是材致身。南金一销铄，荆玉成缁磷。少留股肱郡，不废廊庙珍。道悠任逾重，文雄声益振。指掌五代论，藻鉴盈门宾。信陵虚左乘，程子倾盖亲。意气已然诺，许与忘旧新。孤剑虽蒯缑，丈夫不羞贫。愿言敝缊袍，试托狐貉邻。往无鲍叔知，那识夷吾仁。毋令箕山客，洗耳兹水濒。","dynasty":"宋代","title":"献欧阳永叔"}
{"author":"刘攽","content":"始知丹禁密，独见早梅新。天上应常雪，人间未有春。乱香交砌草，疏影媚庭筠。浪作瀛洲客，催成白发人。","dynasty":"宋代","title":"秘阁梅花"}
{"author":"刘攽","content":"不知颍水清如此，欲比蓬莱似是非。察见渊鱼宁有意，往来鸥鸟已忘机。济川便乐风波息，洗耳都疑世事违。甚悔衡门临沁水，还思冠者试春衣。","dynasty":"宋代","title":"颍水作寄陈州诸故人"}
{"author":"刘攽","content":"稀星映斜汉，孤月静前轩。意喜凉风过，遥看碧树翻。劳生共裘葛，辞秩愧田园。高枕息群动，吟蛬依草根。","dynasty":"宋代","title":"夜凉"}
{"author":"刘攽","content":"客从江湖来，风水畏难测。行行汳渠上，牵挽意不适。惊湍卷前湾，怒浪潜乱石。至柔动必刚，况使相推激。随波叹异心，枉道复退尺。顾思挂高帆，勇往逾箭射。行险何足忧，万事亦天力。","dynasty":"宋代","title":"汴上二首其二"}
{"author":"刘攽","content":"促轸危弦音最悲，伤心那得世人知。由来入室升堂者，意在高山流水时。与子径为竹林宴，到今长记角弓诗。文昌近极官清贵，不负羔羊及素丝。","dynasty":"宋代","title":"晁美叔前寄知字韵诗别求予诗既已和前篇因复用前韵作一篇寄晁"}
{"author":"刘攽","content":"行马门阑与古同，客车连轸响隆隆。定知醉饱能容士，当信康宁尽属公。剽得新声夸耳性，传将佳句愈头风。文人桃李多无数，珠玉旁边愧此翁。","dynasty":"宋代","title":"次韵韩康公"}
{"author":"刘攽","content":"落日浮云暝，沧江雨气来。风灯殊未定，洞户故频开。秋意梧桐急，宵征蟋蟀哀。客心聊洒濯，天地久尘埃。","dynasty":"宋代","title":"雨中晚凉"}
{"author":"刘攽","content":"月出东山表，遥思泽国秋。绿云孤镜上，透水大珠浮。重露梧桐落，微寒蟋蟀愁。我时携客饮，浮白最高楼。","dynasty":"宋代","title":"和孙少述中秋其一"}
{"author":"刘攽","content":"逝水竟不复，死生嗟可怜。所思今已矣，归使一悽然。尚想飞凫𤉱，终辜忆戴船。神交如有验，会付广陵弦。","dynasty":"宋代","title":"重伤胡二"}
{"author":"刘攽","content":"初还丞相印，并授上公封。门戟交行马，衣章杂绣龙。策书休命毕，拜老未临雍。遗爱无时息，凄凉在辍舂。","dynasty":"宋代","title":"韩康公挽词三首其一"}
{"author":"刘攽","content":"年光过眼日复日，世事无成三十三。尚子几时当毕嫁，仓公殊恨不生男。老知尚白书无益，贫作归田计不堪。传剑由来笑逢掖，簿书何必减清谈。","dynasty":"宋代","title":"年三十三"}
{"author":"刘攽","content":"中军高韵拂云霓，世路能将宠辱齐。君去可无离合恨，不应流涕怅睽携。","dynasty":"宋代","title":"送刁节推归江南此君辟孙并州幕府府罢遂弃官其二"}
{"author":"刘攽","content":"天暝龙蛇化，风高鸟兽呼。尘嚣一洒尽，暑病暂时苏。电火将焚野，雷车若隘涂。坐疑陵谷变，明发蹈江湖。","dynasty":"宋代","title":"夜雨"}
{"author":"刘攽","content":"江汉不宜秋，羁人北望愁。帝乡从此去，楚水正东流。竟日悲鶗鴂，长歌倚蒯缑。天边两黄鹄，那肯为人留。","dynasty":"宋代","title":"有怀北归"}
{"author":"刘攽","content":"构亭彼为谁，高士自相与。与游皆可人，与言是真语。与醉不独醒，与歌从和汝。与忘形骸迹，与偕同出处。实与不待求，久与非强许。世涂异冰炭，咫尺或龃龉。开此与者风，宁当转弃予。","dynasty":"宋代","title":"与亭"}
{"author":"刘攽","content":"华堂柏两株，清景喜多馀。密影随步武，凉风自扫除。苍颜师尚父，劲节蔺相如。寄谢繁华子，荣枯可立须。","dynasty":"宋代","title":"柏悦堂其二"}
{"author":"刘攽","content":"自胡请盟供贡职，关西二纪剽兵革。胡人岁来受金帛，地虽国本常不惜。帝家将军勇无敌，谋如转圜心匪席。精神动天天不隔，凿空借筹皆硕画。贾生属国试五饵，买臣朔方发十策。偏师倏然尽西海，一月三捷犹馀力。百蛮解辫慕冠带，五郡扫地开城壁。葱岭陂陀蒲类深，回笑秦并与禹绩。尚书论功易等差，御史行封自明白。武功貤爵十万金，彻侯印组丈二尺。奋行过望理自尔，少从进熟来无极。忆昔汉武开西域，天下骚然苦征役。哀痛轮台置肥美，割弃造阳损斗僻。岂知洮河宜种稻，此去凉州皆白麦。女桑被野水泉甘，吴儿力耕秦妇织。行子虽为万里程，居人坐盈九年食。熙州欢娱军事息，天王圣明丞相直。","dynasty":"宋代","title":"熙州行"}
{"author":"刘攽","content":"城隅见连山，苍翠横座中。白云卷霄汉，千叠张屏风。此地有佳致，望望情不穷。忽如出尘寰，相对前后峰。古墙有石色，草树仍蒙笼。樵隐事不一，养痾方易容。","dynasty":"宋代","title":"登城望山"}
{"author":"刘攽","content":"使君船舸如浮宫，荡荡帆影垂白虹。苦无三江五湖水，安见一日千里风。长蛟巨鱼远避去，水府泉室深玲珑。使君按俗不异此，意气自觉凌虚空。滕王阁前流水白，西山落日衔微红。城头台榭眺望极，玉壶置酒光融融。胜游重临不隔岁，涂歌巷祝欢南公。作官得此亦是少，况复章绶弥尊崇。南金折钩富九鼎，荆扬涂泥多岁丰。会令利术析毫末，万古江流常向东。故乡秀水三百里，送远游子情无穷。遥知躧履待高士，安得羽翼随飞鸿。","dynasty":"宋代","title":"送程少卿"}
{"author":"刘攽","content":"寒事轻杯酒，晨装急制衣。狐麋寻去迹，鹰隼竞横飞。沙路浓随马，风毛盛合围。兴酣生鼻火，狂发会忘归。","dynasty":"宋代","title":"和裴库部诸家雪猎家"}
{"author":"刘攽","content":"春池冻已消，泉落白鱼跳。石浅喧鸣玉，沙虚没暗潮。晚寒妨濯足，竟日欲平桥。最爱临波柳，东风万万条。","dynasty":"宋代","title":"引泉"}
{"author":"刘攽","content":"风逆湍声急，云酣雨气豪。川蜺垂饮近，江鹤去飞高。洗藕还馀味，操舟未觉劳。蒹葭弥极望，秋意晚骚骚。","dynasty":"宋代","title":"泛舟城南二首其二"}
{"author":"刘攽","content":"昧旦从吏役，中昃既休閒。慨然田野兴，策马从近关。谢公虽朝裾，雅意存东山。相期物外游，待我季孟间。晴阳煦烟郊，蔼蔼春气还。南溪已浮冰，乱石声潺潺。意得境弥好，形劳心讵艰。名园得暂息，奇树多可攀。去水贯林竹，脩篁夹澄湾。波光龙蛇行，微风鸣佩环。窄径偶深入，交柯存勿删。并流一长啸，照影清心颜。胜事岂有尽，向此同蒯菅。发兴自我辈，忽如远尘寰。严城迫归鞅，夕阳稍朱殷。后游期不忘，秀卉春斓斑。","dynasty":"宋代","title":"同谢二兄弟游城南王氏园坐竹中水上"}
{"author":"刘攽","content":"吴女飞若烟，兹地留尔名。上有愁云阴，下有蔓草生。如此粲者何，遗恨若未平。宁无东平树，靡靡向孤城。","dynasty":"宋代","title":"三女冈"}
{"author":"刘攽","content":"随湖寄渔浦，村戍起孤烟。水色连天黑，沙禽亦昼眠。柘田春种麦，客渡晚争船。尽日无他事，寻村听野泉。","dynasty":"宋代","title":"安河阻风"}
{"author":"刘攽","content":"故园悲帝子，高兴复清秋。密竹娟娟静，通波细细流。干戈馀鲁殿，池沼似沧洲。鱼鸟应无恨，山公肯醉游。","dynasty":"宋代","title":"和王待制湘东王故苑"}
{"author":"刘攽","content":"十月江南暑，居人尚葛衣。秋花看不绝，沙鸟听忘归。气郁愁成瘴，霜轻叹失威。异方羁旅思，岁事每多违。","dynasty":"宋代","title":"孟冬"}
{"author":"刘攽","content":"惨惨高秋兴，萧萧欲暮天。地荒逢败叶，日下听残蝉。感物偏无赖，悲秋私自怜。如今已如此，何待二毛年。","dynasty":"宋代","title":"秋园晚步其一"}
{"author":"刘攽","content":"中秋自昔赏金波，爽气初凝暑顿过。风雨定时看有数，楼台高处得偏多。正怜白发宜相照，不为衰颜惜暂酡。愿假长绳留玉兔，望舒能与倩夸娥。","dynasty":"宋代","title":"中秋望月"}
{"author":"刘攽","content":"珍馆扫尘埃，宾阶馀绿苔。凉风知广厦，清唱急行杯。修竹端藏日，交流静殷雷。欢穷有馀恨，不及壮年来。","dynasty":"宋代","title":"同宋次道饮王史馆园"}
{"author":"刘攽","content":"登高虽有兴，羁旅亦消魂。插鬓茱萸细，题诗蟋蟀喧。黄花一樽酒，斜日最高原。回首江天迥，翩翩塞雁翻。","dynasty":"宋代","title":"九日寄江北兄弟"}
{"author":"刘攽","content":"丹穴凤皆好，蓝田玉自温。流传洛生咏，叹赏贵公孙。好事欲成癖，著书经闭门。看君桂枝擢，禄仕复谁论。","dynasty":"宋代","title":"送王肃侍禁新安监酒"}
{"author":"刘攽","content":"袅袅柔芳浅浅春，早梅花白柳条新。归艎去后无来客，占得风光不共人。","dynasty":"宋代","title":"寄孙巨源其一"}
{"author":"刘攽","content":"长松过千尺，好馀万丈材。上有积雪翻，下有清风来。四时景常好，六月冻不开。何事吹燕律，独令阳气回。","dynasty":"宋代","title":"岁寒谷其二"}
{"author":"刘攽","content":"既将鱼目换骊珠，富润囊箱足贾馀。顾我能知天下马，呼儿藏作箧中书。老羞流辈为千诺，狂守初心付两如。相助飞鸣竟何力，祇宜空手讲玄虚。","dynasty":"宋代","title":"酬黄推官"}
{"author":"刘攽","content":"桂林风物旧宜人，雪片梅花五岭春。心喜大江流瘴雾，眼看南极异星辰。军中羽檄时无警，徼外明珠日献珍。酒量问君能几许，越猿蛮鸟易伤神。","dynasty":"宋代","title":"送刘长官桂府掌机宜"}
{"author":"刘攽","content":"阅水须阅秋水时，洞庭八月为最宜。百川涌溢注平旷，倒卷溟海翻天池。潇湘沅澧绀碧色，千里一片清琉璃。蜀江亦浊远不杂，正若黄组萦鉴匜。长风簸轩一何壮，雪浪成山相蹙移。奔霆击电恣轰磕，素车白马交横驰。朱垠骋望更无地，翼轸落影光参差。南极老人坐盘石，赤足皤鬓濯项颐。修鳞巨鬣出万族，窟穴鳣鲔泥蛟螭。身躯长大竟无益，机械利器潜相随。但令渔师贾馀勇，冒突死地常安之。巴蛇断骨不自免，此曹幺么何能辞。秦皇属车八十一，赭衣伐山豪不羁。九疑不到二妃泣，圣贤失势令人悲。忆登洛阳值摇落，暮霞新月含风漪。古今光景共一瞬，独绕四壁观题诗。神官威岩鬓似戟，楼船持节森画旗。湘灵奔走伺颜色，鼓瑟献巧招冯夷。新篇秀句远为寄，清风白芷丛余思。呼儿叠纸作报语，衰老抚事情孳孳。","dynasty":"宋代","title":"和章都官洞庭诗"}
{"author":"刘攽","content":"孤童迨耆老，仕郡至三公。任重仍长道，材全信永终。时推子房智，人识伯夷风。存殁哀荣礼，千秋谁与同。","dynasty":"宋代","title":"挽杜祁公太师二首其一"}
{"author":"刘攽","content":"捷书吉语报安西，辨色彤廷喜气齐。萧相论功非汗马，晋公成事有通犀。尚方制作皆金玉，委佩光华想虹蜺。欲问九环加赐衮，何如判白授封圭。","dynasty":"宋代","title":"贺王丞相赐玉带"}
{"author":"刘攽","content":"丈夫老益壮，鬓毛岂知秋。多君志慷慨，不避千里游。跃马过黄河，北视三四州。要官在东序，河图间天球。古来功名人，未就不肯休。譬如凿空使，尚致安石榴。况今南亩民，往往东西流。还定安辑之，千仓仍万辀。","dynasty":"宋代","title":"慈孝寺送顾待制次韵和孔舍人"}
{"author":"刘攽","content":"蜜印加泉室，哀箫去国门。降龙严冕服，画鹿并车轓。山甫中兴业，臧孙既殁言。定应天壤内，长与日星存。","dynasty":"宋代","title":"挽宋司空丞相二首其二"}
{"author":"刘攽","content":"合浦因人去不还，隋侯未值报恩年。欲凭泉客传微信，夜久凉风月满川。","dynasty":"宋代","title":"新开湖上待潜珠不出偶书戏孙莘老二首其二"}
{"author":"刘攽","content":"还有柳枝能送客，而无桂树解留人。离肠苒苒随征旆，愁绝江南日暮春。","dynasty":"宋代","title":"题饯送亭"}
{"author":"刘攽","content":"王子能诗古不如，壮心豪气未应除。百年总付人间世，一腹都容天下书。白雪关山来騕袅，绿萍池沼秀芙蕖。穷愁已作无闻老，相愧临濠一问渔。","dynasty":"宋代","title":"还王平甫秀才诗稿"}
{"author":"刘攽","content":"旦出辄暮归，终年长役役。自顾若有营，谁言了无益。少小不如人，老大转衰僻。昏忘复相仍，十事不一忆。劳心非所长，但觉安坐食。使我忍愧羞，不如学劳力。劳力当自耕，自耕还自织。百亩为己忧，虽忧乃易释。","dynasty":"宋代","title":"偶题"}
{"author":"刘攽","content":"不负兴公遂初赋，更传中散绝交书。","dynasty":"宋代","title":"句其十二"}
{"author":"刘攽","content":"似薄凝霜不振威，端凌爱日夺光辉。变成盐浦风沙乱，卷起涛江海上飞。西望屯云瞻魏阙，正思鸣佩贺端闱。孤城牢落无来客，坐待山明见翠微。","dynasty":"宋代","title":"次韵裴库部雪二首其二"}
{"author":"刘攽","content":"过岭几千里，孤城近海涯。地温饶瘴毒，民恶半蛮家。并日初开市，非春亦有花。知君望星斗，西北认京华。","dynasty":"宋代","title":"送人之官岭南"}
{"author":"刘攽","content":"大行宫车千乘强，翠华晚驾烟苍苍。龙髯堕地长秋草，白云悠悠飞帝乡。先驱轶出塞门外，天宇寥廓初无傍。凄风疾雨走道路，万灵奔走谁非常。汉家德泽遍四海，戎夷执绋虚边疆。翾飞啄息愿效死，以彼壤穴皆容光。词臣宗功笔力壮，感激顾遇思揄扬。周宣中兴在云汉，武皇最著惟宣防。道旁老翁话旧事，面目黧黑情摧伤。赐缣如雪身独得，无衣自幸方同裳。桑田变海不可测，恸哭白日悲风长。君不见封禅之君皆不死，岂以衣冠之葬疑轩皇。","dynasty":"宋代","title":"次韵范内翰西圻老人诗"}
{"author":"刘攽","content":"月出东山表，遥思泽国秋。绿云孤镜上，透水大珠浮。重露梧桐落，微寒蟋蟀愁。我时携客饮，浮白最高楼。","dynasty":"宋代","title":"和孙少述中秋其一"}
{"author":"刘攽","content":"日夕兴颇适，逍遥步城隅。连峰苍翠间，决沟见平湖。鸟去一何逸，白云与之俱。太虚自无碍，真意宁有拘。春华白蔼蔼，欣欣动群枯。园畦亦成趣，嫩绿荣寒蔬。思君昨相语，水木西山居。况此天气新，田野多欢娱。注想已自尔，念归定何如。","dynasty":"宋代","title":"晚步寄徐从道"}
{"author":"刘攽","content":"九折无艰蜀道通，使君车骑最雍容。尚书不复拘三辅，御史仍开给五封。接境去思棠树密，退公欢燕綵衣重。治民固有张京兆，坐看巴人益劭农。","dynasty":"宋代","title":"送张遂州"}
{"author":"刘攽","content":"开旦文书整日劳，漏传门掩谢诸曹。小庭待月久不下，乔木降风空自高。旧学荒芜多梦寐，微官补益抵分毫。秋来鬓发看成雪，不似潘生始二毛。","dynasty":"宋代","title":"省宿"}
{"author":"刘攽","content":"长安少年侠自任，一生意气过人甚。许身直以豪取名，快意那知武犯禁。宝刀强弓千里马，风驰电射无敌者。有时独醉倡楼春，一身歌舞兼百人。休来著书吐胸臆，脱落章句嗤丘坟。王侯愿交不可得，贵者虽贵犹埃尘。君不见汉家云台画良将，高冠长剑森相向。由来落拓尘土中，不妨论议岩廊上。乃知功名为世贤，安知轻欺恶少年。","dynasty":"宋代","title":"侠少行戏王子直"}
{"author":"刘攽","content":"地有藏丹井，人传不死乡。南柯经腊李，黑叶胜枯杨。甲错龙鳞断，花明鼠耳黄。离宫缘望幸，仙桧俨相望。","dynasty":"宋代","title":"古槐二首其一"}
{"author":"刘攽","content":"万骑将军西护羌，边尘无复近麾幢。烽传列障来遮敌，雪拥层城接受降。日暮悲笳还自叠，天寒羁雁少成双。檄书不得从军乐，覢弩空令候小邦。","dynasty":"宋代","title":"寄韩庆州"}
{"author":"刘攽","content":"山雪喜初霁，意行因肆观。岩光花半散，峰势玉新攒。鸟去树冰落，水来溪舍寒。还愁向融散，立到夕阳看。","dynasty":"宋代","title":"雪晴"}
{"author":"刘攽","content":"山形雄北固，江势逼东渐。","dynasty":"宋代","title":"句其四"}
{"author":"刘攽","content":"吾家古屏来江南，白昼水墨渍烟岚。我行北方未尝见，众道巫峡仍湘潭。山头老树长参天，水上衰公撑钓船。青蓑拥身稚子眠，得鱼不卖心悠然。久嫌时世趣向狭，颇思种药依林泉。桃源仙家不可到，但愿屏上山水置眼前。","dynasty":"宋代","title":"山水屏"}
{"author":"刘攽","content":"不分春色晚，杨花意气骄。吹嘘轻一羽，容易点层霄。细细穿檐隙，姗姗学舞腰。暂来幽僻地，还复去人遥。","dynasty":"宋代","title":"杨花"}
{"author":"刘攽","content":"黯澹流云索莫风，晓瞻双阙望苍龙。秋还鹰隼非无意，凉入枫槐不变容。寓直鬓毛悲骑省，雠书编简待陈农。黄花黄叶催时节，倩问谁家酒最醲。","dynasty":"宋代","title":"酬王平甫"}
{"author":"刘攽","content":"贵公门地多阴德，庆事今君大乐生。爱子桂枝新上第，弄孙兰茁始书名。拨弓试复穿杨叶，负鼎何妨待鹄羹。不似淮阳多病守，十年卧閤见交情。","dynasty":"宋代","title":"次韵晁单州诗六首其六"}
{"author":"刘攽","content":"雨后炎氛减，空堂起清凉。萧萧野风声，淡淡孤月光。晚睡梦亦短，常苦秋夜长。停灯览群书，坐以待未央。鸡犬互争栖，邻里舂黄粱。中夜寂无喧，蟋蟀鸣我傍。","dynasty":"宋代","title":"雨后"}
{"author":"刘攽","content":"种田江南岸，六月才树秧。借问一何晏，再为霖雨伤。官家不爱农，农贫弥自忙。尽力泥水间，肤甲皆疥疮。未知秋成期，尚足输太仓。不如逐商贾，游闲事车航；朝廷虽多贤，正许赀为郎。","dynasty":"宋代","title":"江南田家"}
{"author":"刘攽","content":"词曹大府掾，谁谓诏恩轻。遗爱念诸父，司存从汝兄。男儿贵壮志，子弟习家声。努力自勉励，吾衰观尔成。","dynasty":"宋代","title":"送某"}
{"author":"刘攽","content":"竟日鉴寒水，泊舟复新月。浮光镜上下，空寂照毫发。华星涌波际，人语自天末。潜鱼跃相闻，去鸟飞渐没。明生思虑尽，清入心源豁。洗耳事诚非，濯缨情愈阔。","dynasty":"宋代","title":"宿蔡口"}
{"author":"刘攽","content":"怀人棠蔽芾，招隐桂窅窊。","dynasty":"宋代","title":"句其十五"}
{"author":"刘攽","content":"还有柳枝能送客，而无桂树解留人。离肠苒苒随征旆，愁绝江南日暮春。","dynasty":"宋代","title":"题饯送亭"}
{"author":"刘攽","content":"结发仕明世，四十列朝籍。汉庭殊多贤，向子每叹息。羁旅间何阔，相逢头已白。车马故匆匆，复为北州客。萧条大河渚，疲瘵空城域。思得爱人长，而君著吏迹。去思常蔼然，所居不赫赫。推此化百里，坐当致繁殖。常服子路言，有志千乘国。饥馑师旅馀，可使义且力。由来骋骐骥，历险始尽识。尚恨此中小，颇复拘绳墨。太平进取难，子云尝执戟。金张许史间，无所用奇策。不如课农桑，弦歌树风绩。无由之武城，赠诗慰相忆。","dynasty":"宋代","title":"送杨秘丞"}
{"author":"刘攽","content":"骤雨堕河汉，烈风振南箕。秋阴变萧爽，重此田野期。森木蔽严籞，交流会清池。幽鹭起丰草，鸣蝉嘒乔枝。客车忽已远，樽酒难重持。谁令语言适，深作别后思。夕霁归马轻，叩户仙真祠。羽人披衣笑，官殿凉参差。黄鹄自飞来，青竹方可骑。相从岂无术，望君隔前陂。","dynasty":"宋代","title":"送谢大城南还游集禧观寄谢大得箕字"}
{"author":"刘攽","content":"营居依蓬茅，在我颇显敞。阳晖馀朝温，野景有远想。年华无淹停，俛首已古往。全生谁为贤，偃仰与鞅掌。","dynasty":"宋代","title":"初冬晨起作四声诗上声"}
{"author":"刘攽","content":"种田江南岸，六月才树秧。借问一何晏，再为霖雨伤。官家不爱农，农贫弥自忙。尽力泥水间，肤甲皆疥疮。未知秋成期，尚足输太仓。不如逐商贾，游闲事车航；朝廷虽多贤，正许赀为郎。","dynasty":"宋代","title":"江南田家"}
{"author":"刘攽","content":"上有苍苍山，下有浑浑流。两崖类筑甬，中道才容辀。关门密相望，设险非一秋。借问前代人，屈指嬴与刘。乃知伯王功，天险参人谋。百二制六国，一面当诸侯。东惭洛阳薄，北视朝歌羞。时平郡国通，官守轻戈矛。旅程兹出关，怅然为淹留。","dynasty":"宋代","title":"潼关"}
{"author":"刘攽","content":"汉皇初厌蹙鞠劳，侍臣始作弹棋戏。东方诸公盛得名，魏文以来称绝技。后宫妆奁乃可为，客著葛巾尤更奇。谁令朱墨异贵贱，百世纷纷无已时。君从何处得此局，石理温华莹寒玉。山形四隤涧谷深，别将望秦森在目。少年博戏日益新，古事不复传今人。君能兴此亦先觉，辟雍老儒悲绝学。","dynasty":"宋代","title":"杨之美弹棋局歌"}
{"author":"刘攽","content":"肥水不能远，祇今行子东。高秋千里月，暮景一帆风。时节迎黄菊，汀洲下早鸿。江天多胜事，无术与君同。","dynasty":"宋代","title":"送刘四畋二首其二"}
{"author":"刘攽","content":"吴帆若飞鸿，千里长风生。组练白玉粒，一月来上京。","dynasty":"宋代","title":"送韩玉汝司封奉使两浙闻诸公先分题用池塘生春草园柳变鸣禽字合为十章四句其三"}
{"author":"刘攽","content":"水色林光照举觞，陂塘六月起秋凉。壮年过事难重得，末路贫交故未忘。注眼阶星元近极，叱枭氓采不成王。严徐未抵冯唐老，犹咏君诗意自卬。","dynasty":"宋代","title":"嘉祐中与王丞相吴枢密韩端明王学士会饮骐骥池上去今将二十年王有感事诗见示次韵"}
{"author":"刘攽","content":"摇落西风早，苍茫晚日斜。木兰休紫艳，篱菊委黄花。兴似陶潜赋，愁如庾信家。向来吟思苦，直恐鬓霜华。","dynasty":"宋代","title":"秋园晚步其二"}
{"author":"刘攽","content":"日没城阴合，人归草露凉。浅池宜短艇，高树倚胡床。清啸激秋气，孤吟留月光。敢言吾独善，鱼鸟正相忘。","dynasty":"宋代","title":"晚步"}
{"author":"刘攽","content":"尘土辜双眼，驱驰损壮颜。夕阳衔远树，马首看南山。应接都忘倦，神明自觉还。无心非自强，最识白云閒。","dynasty":"宋代","title":"城西晚归南山马上口占"}
{"author":"刘攽","content":"泛梗江流疾，转蓬风力强。天时周必复，吾道不终藏。白鹤先余路，飞乌送客樯。挂帆资隐几，北走万山苍。","dynasty":"宋代","title":"便风挂帆欣然有作"}
{"author":"刘攽","content":"天与水相通，舟行去不穷。无人能缩地，何术可分风。宿雾凝深黑，朝曦浴嫩红。四山千里远，晴晦已难同。","dynasty":"宋代","title":"巢湖"}
{"author":"刘攽","content":"白露晨已重，晚花秋正繁。城阴到少息，林下寂无喧。圃老能呼鹤，樵奴竞戏猿。山林何异此，机事复谁存。","dynasty":"宋代","title":"晨至后园"}
{"author":"刘攽","content":"徽宗随武后，相与亦通家。望气如丰剑，闻名省渥洼。将门严棨戟，王略尽流沙。好取封侯印，谁能读五车。","dynasty":"宋代","title":"寄范佑之"}
{"author":"刘攽","content":"行李资章甫，秋期看海涛。埃尘乍振袂，淮泗幸容舠。飏舄双凫健，飞乌五两高。须君菊花酒，慰此寸心劳。","dynasty":"宋代","title":"寄和父"}
{"author":"刘攽","content":"宰邑成三异，吾兄复妙年。长愁越声短，不似古诗传。高唱今独步，知音深谓然。还疑剡溪上，纸贵几多钱。","dynasty":"宋代","title":"寄杨十七"}
{"author":"刘攽","content":"独骑驽马出，强逐众人行。贫始怨寡与，老仍畏后生。吾子忘年友，新诗独步名。秋风梦无限，时过许昌城。","dynasty":"宋代","title":"寄梅圣俞"}
{"author":"刘攽","content":"青苗助役两妨农，天下嗷嗷怨相公。惟有蝗虫偏感德，又随台旆过江东。","dynasty":"宋代","title":"寄荆公"}
{"author":"刘攽","content":"因循衰便至，邂逅眼成昏。稍与诗书隔，初惭长老言。谈空迷起灭，蝇翼竞飞翻。懒卧称长策，深居欲杜门。","dynasty":"宋代","title":"眼昏"}
{"author":"刘攽","content":"苍山本自千万丈，怪尔断落盈尺中。枯松挂崖正矫矫，白云出谷方溶溶。忆昨高秋十日雨，百川涌溢腾蛟龙。丹青坏劫不可驻，金碧拂地俱成空。人间流落万馀一，掇拾补缀几无从。当时画手合众妙，得此诚是第一工。松阴行人何草草，秃帻小盖马色骢。长涂未竟不得息，啸歌正尔来悲风。巨灵擘华疏黄河，夸娥移山开汉东。海波芥子互出没，大雄游戏神与通。我今与君未尝觉，指视壁画将无同。新诗飘飘脱俗格，得閒会复来从容。","dynasty":"宋代","title":"和李公择题相国寺坏壁山水歌"}
{"author":"刘攽","content":"清明东风零雨频，晓来料峭寒著人。人言天事不可测，欲回暮春成早春。花红柳绿皆自若，一气变化宜有神。漆园老人惜光景，求术却老无声影。忽闻春有再韶时，亦觉身当还壮境。花前一酌心熏然，敢道朱颜非少年。","dynasty":"宋代","title":"春寒其二"}
{"author":"刘攽","content":"高台见百里，长啸海风生。为问尘埃耳，能闻鸾鹤声。","dynasty":"宋代","title":"啸台"}
{"author":"刘攽","content":"使君出守腰铜虎，东第归来上濯龙。四姓礼容均马邓，三刀形胜梦巴賨。军中乐事随谈笑，徼外威声待指纵。壮岁勋名当自致，舅家恩泽不成封。","dynasty":"宋代","title":"送高士敦成都钤辖"}
{"author":"刘攽","content":"火流渐近桑榆上，秋气新从阊阖来。每岁长安犹暑热，内官相属赐冰回。","dynasty":"宋代","title":"末伏"}
{"author":"刘攽","content":"老去光阴若电惊，此身已复愧扶行。归田悔不如元亮，毕娶犹能似尚平。曩岁荐贤终未效，太音从古竟希声。最怜闾里人相语，北部威名动帝城。","dynasty":"宋代","title":"酬送罗朝奉其二"}
{"author":"刘攽","content":"风林几处飕飕叶，石涧无时浩浩泉。正欲登山惊雨过，未经烹鼎怪汤煎。病身老态何由避，耳疾行当耳顺年。","dynasty":"宋代","title":"耳病"}
{"author":"刘攽","content":"君不见赤甲之渊色如墨，中有神物不可测。潜虽伏矣心念国，翕忽变化谁能识。五月亢阳裂金石，妇女悲号望膏泽。箫鼓甘香乐灵德，须臾晦冥天正黑。风雷硼轰震穹碧，雾雨霶沱扫炎赫。生物欣欣动颜色，樵童牧竖亦叹息，千秋万岁无终极。","dynasty":"宋代","title":"赤甲祈雨是日获之"}
{"author":"刘攽","content":"羁游路万里，物色共悽然。霖雨伤秋意，西南接漏天。壶公缩地远，列子御风旋。信有神仙术，诸公一见怜。","dynasty":"宋代","title":"留别诸兄弟"}
{"author":"刘攽","content":"膂力期方壮，功名付众才。朝廷不能出，轩冕傥时来。贤者皆知此，劳生亦念哉。暮年均暇逸，末路忍低回。延阁通云汉，东垣接上台。老成宜鹤发，绝足信龙媒。脱落经纶际，从容里地开。图书收旧素，池籞就穿栽。松竹依陶令，儿童戏老莱。尚知南郡富，肯使少游哀。讵有东家问，端思齿杖陪。会为三径客，幽屏谢尘埃。","dynasty":"宋代","title":"佚老堂为马给事题"}
{"author":"刘攽","content":"一尺春泥频侧足，半池天水欲清神。柳黄梅白贪回首，惊起啼鸦雪洒人。","dynasty":"宋代","title":"雪后行小园"}
{"author":"刘攽","content":"哀挽千人唱，崇冈万岁居。呼关想传警，羡道法周庐。晚日涂车静，深山灌柏初。谷神知有术，犹欲信前书。","dynasty":"宋代","title":"嘉祐大行皇帝挽诗十首其十"}
{"author":"刘攽","content":"天与水相通，舟行去不穷。无人能缩地，何术可分风。宿雾凝深黑，朝曦浴嫩红。四山千里远，晴晦已难同。","dynasty":"宋代","title":"巢湖"}
{"author":"刘攽","content":"红日骎骎还暗夜，轻车去去只微尘。老夫独立聊观化，惊怪往来无限人。","dynasty":"宋代","title":"阊阖台其二"}
{"author":"刘攽","content":"落日隐城头，深林已微暝。相携步明月，诘曲穿缭径。稍稍归鸟栖，四风乱钟磬。","dynasty":"宋代","title":"晚归望月"}
{"author":"刘攽","content":"宫柳飞花暗度春，斛愁容贮奈伤神。曼声试作鸡鸣曲，何必阳关无故人。","dynasty":"宋代","title":"隐语三首呈通判库部其三"}
{"author":"刘攽","content":"苦寒殊不意，衰老若为谋。赐隔青绫被，贫馀白罽裘。蛰龙才自脱，过雁可深忧。靳靳西颓日，墙阴肯为留。","dynasty":"宋代","title":"苦寒"}
{"author":"刘攽","content":"烦携光禄酒，愧举使君觞。伏尽转秋热，月明才夜凉。暗蛩声蕊蕊，古桧影苍苍。衰老淡薄味，殽蔬犹遍尝。","dynasty":"宋代","title":"签判承议携官酒并具殽炙晚饮桧下二首其一"}
{"author":"刘攽","content":"束刍食骐骥，斗水活蛟龙。辕下虽可哀，泥蟠未必穷。解骥就衢路，借龙起雷风。寥寥四海广，去矣君安从。","dynasty":"宋代","title":"束刍"}
{"author":"刘攽","content":"衰老不择交，倾怀未尝悔。非吾相知心，亦有中获罪。谁能若楸柏，雪霜不变改。自念孤剑心，炯然镇长在。识君始恨晚，及此将十载。相与忘形骸，依然见乐恺。翔凤刷羽仪，天真辉文彩。清泉浚长源，滥觞已自倍。乘间辄相过，慰我胸傀礧。使我意轩昂，脱我中心痗。今君官南州，扬帆尽淮海。腰绶盘青緺，儿衣间缯綵。兰羞当及时，倚门方有待。一值归飞鸿，寄声尚无怠。","dynasty":"宋代","title":"送孙巨源"}
{"author":"刘攽","content":"篮舆出乘兴，佳客不相遗。水色鸣驺外，林光倚盖时。寒馀草初变，风煦柳先知。复阁披襟久，回廊步屧迟。招提应不厌，幽熟重前期。会待花如霰，壶觞约自随。","dynasty":"宋代","title":"游东寺"}
{"author":"刘攽","content":"林卧霄露清，仰观众星晖。上天垂光彩，楼观何参差。阁道绝银汉，华盖临紫微。凝神云霓表，忽与汗漫期。整衣阊阖门，濯足牛女矶。酌酒援北斗，鼓箑招南箕。极意谢嚣烦，尘世良喧卑。","dynasty":"宋代","title":"夏夜露坐"}
{"author":"刘攽","content":"溪云晴漠漠，野日昼阴阴。燕翼飞高下，花房乱浅深。和风快吹面，净水喜清心。极目伤千里，曾无枫树林。","dynasty":"宋代","title":"春日野次"}
{"author":"刘攽","content":"从仕如博弈，百万系一掷。君看大司马，二十好颜色。与子昔献赋，共登东堂籍。留滞向十年，尚为诸侯客。我愚数亦奇，连蹇不自惜。念君复何为，无乃玄尚白。时平弃奇节，幕府鲜筹画。譬如埘𡏝间，安用鸾鹄翼。高秋江湖深，莽莽烟水碧。轻舟犯蛟鼍，勉子慎行役。","dynasty":"宋代","title":"送张七和州判官"}
{"author":"刘攽","content":"风林几处飕飕叶，石涧无时浩浩泉。正欲登山惊雨过，未经烹鼎怪汤煎。病身老态何由避，耳疾行当耳顺年。","dynasty":"宋代","title":"耳病"}
{"author":"刘攽","content":"明府敏为政，经纶功已深。无欺礼神意，不扰爱民心。直道容多梗，良时避孔壬。未成宣室召，空赐颍川金。兹日量天听，方春报雨霖。望蜺舒黯黯，笑电趣涔涔。耒耜欢南亩，歌谣变越吟。和应光爇户，润足俟薰琴。久客羞王粲，忘饥学汉阴。鹿门那忍去，留钓此江浔。","dynasty":"宋代","title":"代魏秀才和"}
{"author":"刘攽","content":"宿云收叠岭，初日上危岑。黤黮千重黛，光芒一线金。秋高怨摇落，野旷快登临。谁怪欣然乐，山林慰此心。","dynasty":"宋代","title":"望荆山"}
{"author":"刘攽","content":"虎踞群山带绕江，为谁为国为谁降。高台麋鹿看无数，废沼凫鹥去自双。万里朝云随逝水，百年西月过虚窗。白门酒美东风快，笑数英雄尽一缸。","dynasty":"宋代","title":"次韵王介甫金陵怀古四首其一"}
{"author":"刘攽","content":"河冰始消春沮洳，老翁求鱼日来去。川流容船网罟繁，上流下流密如雾。跳虾潜斗不自惜，时复鲲鲕聊可识。吁嗟劳心能几何，信道相看犹羡他。","dynasty":"宋代","title":"蔡河渔叟"}
{"author":"刘攽","content":"兖州宅西有古桧，十寻度高百围大。生理成全不增长，半枯半荣常常在。游人相与疑汝年，桧不能言聊臆宣。百番桃李香扑地，一辈蒲柳长参天。束薪寻斧不旋踵，种子著花还比肩。老身寂寞无颜色，犹有黄鹄来枝侧。","dynasty":"宋代","title":"兖州古桧"}
{"author":"刘攽","content":"庭梧不隐响，秋入意萧条。过雨喧天籁，高风会海潮。寒侵知洒近，气豁想云遥。岁晚看摇落，无衣耻敝貂。","dynasty":"宋代","title":"北窗闻雨"}
{"author":"刘攽","content":"烈暑殊未艾，更筹初少添。电光金作屋，雨气瀑吹帘。巢燕密谇语，闇蛩争出潜。何由扫氛翳，试使祝蜚廉。","dynasty":"宋代","title":"季夏雨夜"}
{"author":"刘攽","content":"白麻诏出凤凰池，金节铜符副锡圭。故事周公不之鲁，是行山甫亦徂齐。百年礼乐更梼杌，万国车书载狄鞮。开阖乾坤容海运，斡回枢极寄杓携。故都形胜馀龙虎，开府文章盛壁奎。列坐诸生亲绛帐，纵谈禅伯得金篦。四山岚气连松梓，二水波涛乱鼓鼙。里老傍车看画鹿，江灵低首避燃犀。鸿河带地长馀润，蟠木开花亦有蹊。跃冶空惭折钩喙，在钧仍似落巢泥。苦心刻鹄才成鹜，卑意函牛祇洎鸡。早晚重开丞相阁，为公羸马踏沙堤。","dynasty":"宋代","title":"送王相公"}
{"author":"刘攽","content":"此水此山今昔游，苍烟古木又穷秋。起随佳士初乘兴，忽话离人始欲愁。南极早知无到雁，北天那可际归舟。老身学得灰心也，不是灰心泪已流。","dynasty":"宋代","title":"次韵和张宣德合江亭"}
{"author":"刘攽","content":"府掾西曹贵，星华使节雄。我行千里镐，即叙百馀戎。王略持筹内，边山聚米中。因成率然势，不陈取奇功。","dynasty":"宋代","title":"寄仲冯"}
{"author":"刘攽","content":"事从梁栋拯隳颓，民有馀工库有财。不待公输洎玉茧，肯论新甫与徂徕。经营结构无遗巧，壮丽宏深要必该。广砌水平铺淡碧，应门风过绝纤埃。云山喷墨文屏合，金兽衔环洞户开。势似名翚飞夭矫，喜知巢燕到裴徊。陈平社宰非无意，薛惠邮亭信不才。会道曹风如鲁卫，辅州元作帝京陪。","dynasty":"宋代","title":"次韵宋职方新脩厅事"}
{"author":"刘攽","content":"莲花水底红，荷叶岸边风。五月蝉鸣后，君应爱此中。","dynasty":"宋代","title":"莲池"}
{"author":"刘攽","content":"稻熟水波老，霜螯已上罾。味尤堪荐酒，香美最宜橙。壳薄胭脂染，膏腴琥珀凝。情知烹大鼎，何似莫横行。","dynasty":"宋代","title":"蟹"}
{"author":"刘攽","content":"山行厌曲折，小邑正欢哗。流水才一带，居人聚两涯。池偏饶草木，山晚聚云霞。郢路定未远，梦魂还到家。","dynasty":"宋代","title":"宿荆门"}
{"author":"刘攽","content":"伐树商丘去被围，似于庭桧特勤斯。禹腰尧颡应遗魄，柏叶松身异曩时。恭梓二三千学士，爱棠四十六孙枝。摄衣下马低回久，更就清风一诵诗。","dynasty":"宋代","title":"曲阜宣圣庙夫子手植桧二首其二"}
{"author":"刘攽","content":"万顷寒涛浸日车，迅风重叠浪成花。云深不辨江灵事，时见奔驹走岸沙。","dynasty":"宋代","title":"长芦阻风"}
{"author":"刘攽","content":"靡亹蘋萍合，夤缘岛屿深。操舟非有术，鉴水会清心。老树成重盖，初荷散万簪。名园皆有主，费日试幽寻。","dynasty":"宋代","title":"泛舟西湖其一"}
{"author":"刘攽","content":"灵光岁久独岿然，岘首遗碑亦未迁。会向三生记前佛，暂从方丈识诸天。篆香徐刻黄金印，梵宇时开贝叶篇。门外霜风正摇落，庭前翠柏自安禅。","dynasty":"宋代","title":"过柏林院僧吉长老有古殿吴道子画维摩居士又有断碑是宝历年中记义岑禅师住院事"}
{"author":"刘攽","content":"客尘作业通三世，儒墨分流至九家。投阁何妨惟寂寞，起予仍自悦纷华。梦缘酒食逢刍狗，兆应钱财属火花。安见高人捐外累，独超无有蹑云霞。","dynasty":"宋代","title":"次韵和秘书省林舍人校书寓兴五首其一"}
{"author":"刘攽","content":"南云不到飞狐口，朔雪来从累雁门。仗节仍烦凿空使，乘槎径取浊河源。","dynasty":"宋代","title":"寄韩玉汝待制其一"}
{"author":"刘攽","content":"雨后炎氛减，空堂起清凉。萧萧野风声，淡淡孤月光。晚睡梦亦短，常苦秋夜长。停灯览群书，坐以待未央。鸡犬互争栖，邻里舂黄粱。中夜寂无喧，蟋蟀鸣我傍。","dynasty":"宋代","title":"雨后"}
{"author":"刘攽","content":"霜落岁将晏，风生水始冰。犹残夏虫怪，初比玉壶凝。气袭璇源洁，光摇宝鉴澄。涵虚同凛凛，履薄乍兢兢。鱼鳖悲潜伏，江湖息沸腾。淩阴如献纳，会是却炎蒸。","dynasty":"宋代","title":"同徐监簿作水始冰"}
{"author":"刘攽","content":"中庭两樱桃，枝叶密相对。蟠根不十年，不能开花如绣盖。前人费力后人赏，曩日春风今日在。世间万事或如此，富贵功名岂无待。共知韶光过眼疾，霞红雪白不足赖。繁华及时数快饮，鸟散蜂飞无所悔。","dynasty":"宋代","title":"樱桃"}
{"author":"刘攽","content":"明府之官固有程，巴江缭绕趣君行。孤帆去远沧浪色，百丈牵迟滟滪声。火井煮盐收倍利，山田种芋劝深耕。旧来邛竹通西域，边吏还知健令名。","dynasty":"宋代","title":"送郑秘丞知邛州蒲江县"}
{"author":"刘攽","content":"密雪晦空曲，天作白玉京。都城百万家，漠漠浮云生。束带听鸣鸡，谒帝开承明。脱身尘埃外，自觉肌骨轻。归从诸仙子，笑语来蓬瀛。仰望策府高，天禄郁峥嵘。步登云蜺表，俯视朝日晴。寒门杳无涯，珠宫联五城。珍木比后凋，冥鸿亦同声。还因阊阖风，共此夷旷情。","dynasty":"宋代","title":"雪中退朝与诸同舍登秘阁"}
{"author":"刘攽","content":"梁王游赏地，乔木空白云。无复歌吹响，况乃麋鹿群。梵刹拟化出，山河如绮分。北望十二衢，佳气正絪缊。贤者而后乐，固如孟轲云。感此多远怀，因之濯尘纷。闻君已先我，携手皆能文。置酒临沧流，披窗溯南薰。由来登此台，寂寞谁独闻。慷慨作歌诗，怅然哀古人。千载岂不辽，忽如波沄沄。适意正在饮，无为惜酣醺。","dynasty":"宋代","title":"吹台"}
{"author":"刘攽","content":"多爱不忍缘爱奇，记人毫发忘瑕疵。垂老此心免愧己，起予它日亟言诗。衣冠为子最青眼，兄弟数君仍白眉。瓠叶岂以菲废礼，鲜首燔炮为宛脾。","dynasty":"宋代","title":"次韵晁单州诗六首其四"}
{"author":"刘攽","content":"毛生重九鼎，剧孟雄敌国。布衣未易轻，壮士多感激。遍读近古书，仰求当时人。胶弦非工声，直钓良苦辛。举世无与游，行且三十春。岂乏富贵士，相视犹埃尘。屈指东诸侯，侧闻廷中臣。霜毛九皋鹤，绝足大野麟。往者移太常，正气横苍旻。连翩少垂翼，浩荡俄纵鳞。天衢自兹亨，要路实有津。谏疏必焚草，王言粲如纶。云霄入顾眄，方牧宁逡巡。岂惟国忧贤，固是材致身。南金一销铄，荆玉成缁磷。少留股肱郡，不废廊庙珍。道悠任逾重，文雄声益振。指掌五代论，藻鉴盈门宾。信陵虚左乘，程子倾盖亲。意气已然诺，许与忘旧新。孤剑虽蒯缑，丈夫不羞贫。愿言敝缊袍，试托狐貉邻。往无鲍叔知，那识夷吾仁。毋令箕山客，洗耳兹水濒。","dynasty":"宋代","title":"献欧阳永叔"}
{"author":"刘攽","content":"望岳亭前一凭栏，秋云萧索水光寒。北人解道衡山远，此地衡山已背看。","dynasty":"宋代","title":"次韵和望岳亭诗其二"}
{"author":"刘攽","content":"仙游欺缅邈，古事厌增加。自我新形胜，因之玩物华。不劳工子劝，无价境天赊。云构森如画，翚飞势莫遮。静看梁燕贺，閒听野蜂衙。曹事初无壅，军声信不哗。倚栏歌白雪，为客进流霞。快意凉风起，馀欢素月斜。吴趋应有始，齐难讵为誇。夏日思王粲，名流得孟嘉。优游琴八叠，悲壮鼓三挝。遍看题诗语，飘然自一家。","dynasty":"宋代","title":"复次前韵"}
{"author":"刘攽","content":"九江旧瘴冬无雪，三峡悲风近有冰。山岳出云寒处处，楼台倚玉照层层。不忧鸿雁飞无力，直畏蛟龙病莫兴。冻酒一杯还自劝，夜窗飘洒读书灯。","dynasty":"宋代","title":"复雪"}
{"author":"刘攽","content":"吴女飞若烟，兹地留尔名。上有愁云阴，下有蔓草生。如此粲者何，遗恨若未平。宁无东平树，靡靡向孤城。","dynasty":"宋代","title":"三女冈"}
{"author":"刘攽","content":"楼前淮水上，远树似鱼鳞。来帆与去棹，肠断倚栏人。","dynasty":"宋代","title":"东楼"}
{"author":"刘攽","content":"三见登贤书，每有千人进。少年盛名声，高士离幽遁。吾怜王子秀，屡黜曾不近。栖迟困家食，屈首仕州郡。始疑造物意，实于才者吝。宁与朝廷分，不使山野尽。间令特达士，竭力事推引。知音与汇征，千岁名双振。忆君盛文华，遇事尤精敏。雷电腾火车，波涛驾蛟蜃。譬之逢羿射，所发无不准。固穷当益坚，达生尚无闷。府公枢轴老，治道常坐论。屡闻下榻迎，岂惟虚己问。人生贵意气，感激多发愤。想见吐胸中，江河出方寸。便当荐书上，累鸷推孤隼。咫尺青冥天，励翼见翔奋。年华不吾与，二毛倏生鬓。禄仕久益贫，拙谋老仍钝。干时尚有违，得名谅无分。行当鸿鹄举，判与麋鹿浑。江鱼事钩罩，吴稻收囷囤。君时据亨衢，寄声勿招隐。","dynasty":"宋代","title":"寄王子直其一"}
{"author":"刘攽","content":"霜落岁将晏，风生水始冰。犹残夏虫怪，初比玉壶凝。气袭璇源洁，光摇宝鉴澄。涵虚同凛凛，履薄乍兢兢。鱼鳖悲潜伏，江湖息沸腾。淩阴如献纳，会是却炎蒸。","dynasty":"宋代","title":"同徐监簿作水始冰"}
{"author":"刘攽","content":"缩手旁观哂汗颜，未知才与不才间。劳生精卫填东海，多事愚公移北山。语道此身甘发白，息机他日赖心閒。良金百炼才成器，跃冶无如铁石顽。","dynasty":"宋代","title":"次韵和秘书省林舍人校书寓兴五首其五"}
{"author":"刘攽","content":"子云投阁为奇字，君山杀身非谶书。埋狱谁能知匣剑，焚城何意祸池鱼。赐玦应知谢冠佩，杖藜自尔就田庐。丈夫盖棺事乃已，白发勿羞樵与渔。","dynasty":"宋代","title":"寄人"}
{"author":"刘攽","content":"山上田万顷，江中水千里。东流自瀰漫，旱苗日焦死。惜哉不能救，地势正如此。云雷未兴潜，蛟龙困泥滓。昭回虽在天，叹息真已矣。","dynasty":"宋代","title":"闵雨"}
{"author":"刘攽","content":"西城门外龙山路，乘兴来游不厌频。后日重阳须一醉，青松系马菊留人。","dynasty":"宋代","title":"龙山"}
{"author":"刘攽","content":"君不见赤甲之渊色如墨，中有神物不可测。潜虽伏矣心念国，翕忽变化谁能识。五月亢阳裂金石，妇女悲号望膏泽。箫鼓甘香乐灵德，须臾晦冥天正黑。风雷硼轰震穹碧，雾雨霶沱扫炎赫。生物欣欣动颜色，樵童牧竖亦叹息，千秋万岁无终极。","dynasty":"宋代","title":"赤甲祈雨是日获之"}
{"author":"刘攽","content":"臧孙被恶名，鲁侯失其位。轩冕非不尊，家富马千驷。不用子家羁，而弃柳下惠。末仪谅何为，矧论仁与智。窃位良足羞，乃复为君谥。","dynasty":"宋代","title":"杂诗其十"}
{"author":"刘攽","content":"受名从大行，复土自因山。秋草龙髯堕，宫烟泪竹斑。不知汲水远，犹与化人还。寂寞崦嵫日，空瞻咫尺颜。","dynasty":"宋代","title":"大行挽诗二首其一"}
{"author":"刘攽","content":"横经童子一趋隅，拥彗门人为扫除。迟暮不知稽古力，正怜桑户欲捐书。","dynasty":"宋代","title":"和丘直讲除字韵"}
{"author":"刘攽","content":"落帆杨柳渚，步屧松竹园。丛石千岩秀，凉风万叶翻。主人昔傲吏，燕翼此衡门。略看题诗客，空令悲九原。","dynasty":"宋代","title":"灵壁张氏园亭二首其一"}
{"author":"刘攽","content":"构亭彼为谁，高士自相与。与游皆可人，与言是真语。与醉不独醒，与歌从和汝。与忘形骸迹，与偕同出处。实与不待求，久与非强许。世涂异冰炭，咫尺或龃龉。开此与者风，宁当转弃予。","dynasty":"宋代","title":"与亭"}
{"author":"刘攽","content":"簿领秃千兔，禺中强一餐。未为勤事吏，空负写书官。奇兽名天禄，层楼近井干。林花今正盛，梦想月边寒。","dynasty":"宋代","title":"省中寄王平甫"}
{"author":"刘攽","content":"天游神不虚，火解形复见。明明学道心，不与劫火变。","dynasty":"宋代","title":"火浣坛"}
{"author":"刘攽","content":"山行厌曲折，小邑正欢哗。流水才一带，居人聚两涯。池偏饶草木，山晚聚云霞。郢路定未远，梦魂还到家。","dynasty":"宋代","title":"宿荆门"}
{"author":"刘攽","content":"篮舆适山野，葛巾傲宾客。既无轩冕拘，讵可形骸索。富贵能畏人，千秋但惭色。","dynasty":"宋代","title":"续董子温咏陶潜诗八首其八"}
{"author":"刘攽","content":"繁阴昼漠漠，日雨暝纷纷。斗蚁仍移市，乖龙亦过云。泥涂休不出，钟鼓遣相闻。愿得辞昏垫，长风破宿氛。","dynasty":"宋代","title":"雨"}
{"author":"刘攽","content":"四十身无闻，忝官省中郎。未尝学治民，缪假铜墨章。置我所读书，低心课农桑。况此戎马间，属国皆军羌。陇山一何高，缇群正相望。聚粮三月过，始厌西路长。故人矜我劳，置酒客满堂。固知后会艰，慨慷俱毕觞。天弧射狼星，旄头烂垂光。分我一汉节，系取穹庐王。","dynasty":"宋代","title":"将之官清水李廷老来会探韵得光字"}
{"author":"刘攽","content":"炎晖共兹世，南纪独何偏。天地大炉耳，江湖沸鼎然。鱼龙危失所，黍稷恐无年。浩荡思雷雨，长吟云汉篇。","dynasty":"宋代","title":"苦热其二"}
{"author":"刘攽","content":"南原殊可望，桑柘百家村。紫赤春晴气，青葱旧烧痕。远川飞雁鹜，平壤牧鸡豚。更待花如织，临高置一樽。","dynasty":"宋代","title":"南原"}
{"author":"刘攽","content":"极北空同戴斗星，越疆犹有短长亭。汉朝正朔原无外，边地山河不见经。雪拥旃裘绵欲折，冰生湩酪酒初醒。我家四世俱持节，送尔皇华却涕零。","dynasty":"宋代","title":"仲冯北使"}
{"author":"刘攽","content":"松篁倚石夜露滴，楼阁缘岩风铎高。山僧入定昼不起，顶上潮音翻海涛。","dynasty":"宋代","title":"寄金山朝阳岩僧"}
{"author":"刘攽","content":"一樽芳酒数篇诗，坐待南湖夕景低。日照杏花堆火齐，水涵天色湛玻璃。静中鱼鸟浑相忘，醉里风光时易迷。还有渔舟澹客兴，谁言不似武陵溪。","dynasty":"宋代","title":"南湖诗其二"}
{"author":"刘攽","content":"退尺无缘复枉寻，信书那免不通今。争评玉价应输厚，能为鱼谋岂厌深。待得散人如散木，敢论机械有机心。子荆诗笔兴公赋，万事惭君早息阴。","dynasty":"宋代","title":"次韵酬孙少述见寄"}
{"author":"刘攽","content":"放逐朝恩本自优，衡山犹是古荆州。百年生计羞蜗角，九品人情看马头。炎瘴还归君不恙，风波别去我离忧。柔姬一唱阳关曲，独任刚肠亦泪流。","dynasty":"宋代","title":"酬王定国五首其一"}
{"author":"刘攽","content":"六王昔崩荡，秦帝按剑兴。虎争四十年，方隅为之平。豪气竟未已，用民如不胜。因河既为池，起洮复坚城。嘉哉诸老翁，携手西山行。避世往不返，逍遥尘外情。明星备洒扫，巨灵为友朋。饥食玉井莲，手携三秀英。世事一朝变，龙蛇复纵横。石火咸阳焚，蚁聚成皋争。致身青云外，顾视不为惊。万期乃须臾，安知谷为陵。尔来见图画，真气犹冥冥。世人但蓬蒿，安知鸿鹄征。桃源迷去路，蓬莱浪知名。异时三峰游，会当慰平生。","dynasty":"宋代","title":"华山隐者图"}
{"author":"刘攽","content":"江路西南永，风波岁月淹。赖君同此役，久客复谁嫌。榜叟誇忠信，津童识孝廉。云山仍在眼，诗兴力能兼。","dynasty":"宋代","title":"将赴官庐州寄张四隐直二首其二"}
{"author":"刘攽","content":"爱此南轩木，亲闻好鸟声。夏阴双绿缛，幽韵独凄清。带雾知天晓，因风觉晚晴。忘机是幽客，相见不相惊。","dynasty":"宋代","title":"夏木闻禽"}
{"author":"刘攽","content":"危涂烦侧足，积水向吹襟。云树参天直，风湍殷地深。翠香秋后草，巧语霁来禽。信美非人境，无为久滞淫。","dynasty":"宋代","title":"山行"}
{"author":"刘攽","content":"繁阴不时解，雨气如深秋。朝衣始絺葛，暮服乃重裘。天事亟变易，得为有常不。如何世上士，欲以全自求。行身绳墨间，蹜蹜空白头。唯君可语此，意豪力且遒。通衢虽泥涂，未至乘扁舟。兴发骑马来，垫巾故风流。","dynasty":"宋代","title":"雨中寄子直"}
{"author":"刘攽","content":"七月期先远，三泉异卜征。悲忧同轨事，遏密兆人情。晚出苍龙驾，真游白玉京。称天腾茂实，厚德始能名。","dynasty":"宋代","title":"嘉祐大行皇帝挽诗十首其一"}
{"author":"刘攽","content":"梁王游赏地，乔木空白云。无复歌吹响，况乃麋鹿群。梵刹拟化出，山河如绮分。北望十二衢，佳气正絪缊。贤者而后乐，固如孟轲云。感此多远怀，因之濯尘纷。闻君已先我，携手皆能文。置酒临沧流，披窗溯南薰。由来登此台，寂寞谁独闻。慷慨作歌诗，怅然哀古人。千载岂不辽，忽如波沄沄。适意正在饮，无为惜酣醺。","dynasty":"宋代","title":"吹台"}
{"author":"刘攽","content":"关西兵马盛车邻，君向吴门望缇群。聚米山川都掌内，折胶天气及秋分。大将军令穷青海，三受降城起拂云。壮士不甘文学老，应须一剑取功勋。","dynasty":"宋代","title":"次韵和郭固太保留别长句"}
{"author":"刘攽","content":"问山何意及郊农，天欲为霖不见容。少闭土囊诛啸虎，也教云气得从龙。","dynasty":"宋代","title":"久旱作问诗其三"}
{"author":"刘攽","content":"五月十三竹迷日，今年仍自晏阴初。分将池籞千竿翠，就得枫槐一雨馀。红叶苍苔相映带，南荣北户顿萧疏。欲为林下诸君咏，便是涛戎亦尽书。","dynasty":"宋代","title":"西省种竹偶书呈同省诸公并寄邓苏二翰林"}
{"author":"刘攽","content":"解愠薰南风，截雨横东虹。","dynasty":"宋代","title":"句其十七"}
{"author":"刘攽","content":"羁鸟能择木，游鱼知赴渊。飞沈岂异志，行止私自怜。玩世本无术，辟人庸得贤。卜居幸乐国，负郭依良田。心与地俱远，我徒共熙然。生涯亦何有，聊以忘吾年。","dynasty":"宋代","title":"颍州和永叔"}
{"author":"刘攽","content":"君家庐山南，云水当户庭。丈人悬安车，鲵齿头发青。吏隐粟三釜，翻书十二经。胡然辞羁旅，大江急扬舲。太史司马公，老成兼典刑。周南叹留滞，武库森长扃。叩关起九州，授简欢真詅。自兹访都邑，乘兴及郊坰。清洛湛寒玉，嵩高环翠屏。宫观想旧躅，丛祠记遗铭。俗物不挂眼，俚言谁载听。毕事黄鹄举，翩然问长亭。念昔始相从，子少予壮龄。定交自倾盖，结好深鹡鸰。放怀脱羁馵，高论穷杳冥。纵博恣叱枭，极饮常虚瓶。后会十五年，见子云龙廷。官书职雠校，旧简同编硎。瓠落无所容，柘弹缘蜻蜓。河梁一分手，南北如漂萍。岁月不肯留，瞬息无暂停。跳丸指飞鸟，急雪看凋蓂。壮怀益漫漫，衰鬓成星星。劳生百年间，所恃七尺形。从衰得老病，讵足称最灵。而君复何为，疲苶非康宁。目视乱白黑，奇疮出潜丁。饮肠日以狭，永夜甘独醒。南方多奇药，芝朮馀芳馨。引年亦多术，何必非豨苓。往昔志读书，苦心过聚萤。期以怪幻闻，岂只辨文鼮。斑白乃自悟，有为皆浊腥。古来豪杰士，蒲卢祝螟蛉。埋骨蒿艾间，鬼火犹青荧。孰知出宇宙，浩荡浮沧溟。翳昏照白日，幽蛰惊迅霆。道心不可传，法语容亲聆。怀君意无涯，永望几涕零。寄书南飞鸿，矫矫双翅翎。","dynasty":"宋代","title":"寄刘道原秘丞"}
{"author":"刘攽","content":"虎贲王爪士，铜柱国南门。魑魅非人境，蛮夷尽鸟言。瘴烟旗纛黑，雾雨剑铓昏。即路皆无色，何时见北辕。","dynasty":"宋代","title":"观虎翼士戍宜州"}
{"author":"刘攽","content":"风力清和日景迟，看花未醉莫言归。殊方长恨故人少，白发那论春事非。","dynasty":"宋代","title":"次韵酬傅钦之"}
{"author":"刘攽","content":"箕颍多奇士，他年洗耳翁。古人皆直道，吾子嗣高风。解榻迎徐孺，名乡礼郑公。正怜贤太守，心赏与人同。","dynasty":"宋代","title":"寄王深甫"}
{"author":"刘攽","content":"远身嗟道敝，筑室笑劳生。应接知侪俗，浮沈得避名。陈家星不昧，灌氏水长清。往事今闾里，悠悠旅客情。","dynasty":"宋代","title":"寄隐直"}
{"author":"刘攽","content":"壤俗三苗旧，湖波八月寒。天形渐水近，秋气逼枫丹。漠漠萍号雨，潇潇澧有兰。东流无限水，一洗故人冠。","dynasty":"宋代","title":"洞庭寄张四"}
{"author":"刘攽","content":"散军收棨戟，改邑壮三畿。太守朝行在，诸曹自免归。大河终北注，旅雁独南飞。迟尔宽相忆，他时信息稀。","dynasty":"宋代","title":"滑州罢为白马县舍弟司法省归寄此诗"}
{"author":"刘攽","content":"吏课三年最，归装五日粮。朋情惜分散，子舍想辉光。泉洁湖波白，春融柳带黄。因君老莱戏，遥奉使君觞。","dynasty":"宋代","title":"送韩太祝罢官归许昌觐"}
{"author":"刘攽","content":"五湖休作客，八月去乘槎。天地凝秋日，山川照落霞。寄声西道主，好在嗣宗家。盛酝重阳酒，登高饮菊花。","dynasty":"宋代","title":"自江南将归先寄和甫其一"}
{"author":"刘攽","content":"狂直非侪俗，文章念及门。无成似冯衍，失路比虞翻。抱瓮机先息，书空事不言。江南香草地，一一赋荃荪。","dynasty":"宋代","title":"自江南将归先寄和甫其二"}
{"author":"刘攽","content":"宿雨萍号苦，凄风虎啸频。喜开虫豸蛰，怅阻物华春。鸡叫思君子，莺迁忆故人。泥涂塞车辙，相过独无因。","dynasty":"宋代","title":"风雨寄张野人"}
{"author":"刘攽","content":"十里一反顾，去君垂五千。远身卑湿地，归意泬寥天。南极多来雁，秋阴减跕鸢。寄书江汉水，好送北归船。","dynasty":"宋代","title":"寄张六"}
{"author":"刘攽","content":"屈指张生老，无人事隐沦。鲸鱼空自饱，章甫向谁亲。丹荔充庭实，明珠逐贾人。如何沧海上，甔石一生贫。","dynasty":"宋代","title":"寄张宜"}
{"author":"刘攽","content":"州来推博物，伯始贵中庸。论道宜黄发，铭功遍景钟。龙门馀旧客，马鬣怅新封。后世瞻遗德，南山万丈峰。","dynasty":"宋代","title":"挽胡太傅二首其一"}
{"author":"刘攽","content":"江岸青枫连白蘋，片帆如箭射千钧。风烟何处喧嘘市，箫鼓谁家赛水神。雁鹜陂湖争就暖，杉松庐舍不知贫。滞淫何必多离恨，譬似生为泽国人。","dynasty":"宋代","title":"酬王定国五首其四"}
{"author":"刘攽","content":"中军高韵拂云霓，世路能将宠辱齐。君去可无离合恨，不应流涕怅睽携。","dynasty":"宋代","title":"送刁节推归江南此君辟孙并州幕府府罢遂弃官其二"}
{"author":"刘攽","content":"简服车马轻，出郭尘埃远。况兹偶同好，慵惰重推挽。寿宫如屯云，重门谨关键。五城十二楼，瑶池芙蓉苑。境深日迟永，天近春纤婉。异花秀烨烨，弱柳垂宛宛。初从钧天游，列帝皆龙衮。俗骨已屡惊，凌虚翻自忖。却逢桃源客，笑语何缱绻。尚留樵叟棋，竞劝胡麻饭。金醴泛馀杯，芝英饵丰本。平生此游胜，馀恨相知晚。重来恐已迷，尽兴仍忘返。群公谪神仙，吏隐亦肥遁。尚平夙昔志，读易明益损。宁知五岳期，不待越崖巘。何当谢羁束，相与同息偃。","dynasty":"宋代","title":"同韩持国游五岳观时原甫暨诸公先在因寄江邻几梅圣俞"}
{"author":"刘攽","content":"紫气东迎太一峰，翠华飞御猎回中。玄女授符开上策，河宗献宝告成功。","dynasty":"宋代","title":"和原甫谒武信殿其一"}
{"author":"刘攽","content":"饮冰重见古人心，绝幕仍当暮雪深。朝出穹庐随拜日，夜鸣刁斗候横参。胡儿射雁争娱客，羌女听笳却走林。闻说虏情亲博望，一言珍重万黄金。","dynasty":"宋代","title":"次韵和张舍人北使归"}
{"author":"刘攽","content":"美酒留人饮，乘风纵客槎。秋潭夜深月，春屿雨馀花。","dynasty":"宋代","title":"酒舫"}
{"author":"刘攽","content":"云暗峰疑断，林长路稍迷。庭隅时卧鹿，旁舍远听鸡。隐几添樵火，应门倚杖藜。儿童别村至，薄酒自提携。","dynasty":"宋代","title":"和裴库部诸家雪山家"}
{"author":"刘攽","content":"君侯曾一仕，已作弃官归。又欲过吴市，还愁脱赐衣。春风解冰雪，泽国尽芳菲。相望不可及，孤云天外飞。","dynasty":"宋代","title":"送张六入浙东"}
{"author":"刘攽","content":"秋高千里月，暮景一帆风。","dynasty":"宋代","title":"句其七"}
{"author":"刘攽","content":"仙去遗金鼎，年深认劫灰。怀人何限意，时向鼎池来。","dynasty":"宋代","title":"鼎池"}
{"author":"刘攽","content":"风林几处飕飕叶，石涧无时浩浩泉。正欲登山惊雨过，未经烹鼎怪汤煎。病身老态何由避，耳疾行当耳顺年。","dynasty":"宋代","title":"耳病"}
{"author":"刘攽","content":"秦兵谋大梁，决河灌夷门。百万皆为鱼，闾里无一存。不用无忌谋，人人皆有言。天方纵秦毒，荡涤乾与坤。虽得阿衡佐，谁能救崩奔。政先趣嬴祸，指鹿遂亡秦。翟义为汉谋，摄省因即真。为忠岂不难，杀身亦已仁。天道良悠悠，成败难重陈。不见商山翁，采芝乐全真。羽翼安储皇，天子不得臣。","dynasty":"宋代","title":"咏史其二"}
{"author":"刘攽","content":"世乱争斗繁，废兴不可载。磨灭几何人，独兹有馀爱。空同气雄武，燕蓟风慷慨。曾是鞍马间，而为治民最。桐乡旧墟好，岘首遗碑在。岁久梁栋倾，地荒松栝大。古今犹过隙，俛仰成百代。咨嗟畎亩勤，勋业非永赖。","dynasty":"宋代","title":"刘太尉庙"}
{"author":"刘攽","content":"长安少年侠自任，一生意气过人甚。许身直以豪取名，快意那知武犯禁。宝刀强弓千里马，风驰电射无敌者。有时独醉倡楼春，一身歌舞兼百人。休来著书吐胸臆，脱落章句嗤丘坟。王侯愿交不可得，贵者虽贵犹埃尘。君不见汉家云台画良将，高冠长剑森相向。由来落拓尘土中，不妨论议岩廊上。乃知功名为世贤，安知轻欺恶少年。","dynasty":"宋代","title":"侠少行戏王子直"}
{"author":"刘攽","content":"决意千里游，极当何日归。终朝仍闭关，室迩人竟违。北风吹长空，弱羽相分飞。我呼君应闻，何意音问希。介者当鲜合，俗士所见非。会知相忆深，不为轻与肥。","dynasty":"宋代","title":"寄王子直其二"}
{"author":"刘攽","content":"驱车长值险，投足正临深。白首抱壹意，故人知此心。巢禽欢避弋，辙鲋偶为霖。去矣江湖兴，凄然东武吟。","dynasty":"宋代","title":"留别傅钦之"}
{"author":"刘攽","content":"朔雪冻乾坤，黄云昼景昏。宿酲犹恋酒，静卧亦开门。乌鹊时时语，松篁处处翻。问知淮水冻，不复渡头喧。","dynasty":"宋代","title":"雪后其二"}
{"author":"刘攽","content":"过腊山微雨，开正两震雷。渐南风土异，伤早岁时催。放逐渔翁问，淹留漂母哀。馀寒附烟火，尚有复燃灰。","dynasty":"宋代","title":"闻雷"}
{"author":"刘攽","content":"何兹水乡士，尚复穿池居。宁知湖上龙，不是渊中鱼。漪澜杳无际，绿净望有馀。寂寞垂竿叟，啸歌方岁除。","dynasty":"宋代","title":"陆瑁养鱼池"}
{"author":"刘攽","content":"合浦因人去不还，隋侯未值报恩年。欲凭泉客传微信，夜久凉风月满川。","dynasty":"宋代","title":"新开湖上待潜珠不出偶书戏孙莘老二首其二"}
{"author":"刘攽","content":"此水此山今昔游，苍烟古木又穷秋。起随佳士初乘兴，忽话离人始欲愁。南极早知无到雁，北天那可际归舟。老身学得灰心也，不是灰心泪已流。","dynasty":"宋代","title":"次韵和张宣德合江亭"}
{"author":"刘攽","content":"稻白鱼肥颍水清，重湖光彩动层城。经为游客欢闾里，特羡朱轩拥旆旌。整棹凫鹥横笔势，倚楼风雨壮歌声。聚星贤士兼存殁，配社名乡见远情。","dynasty":"宋代","title":"陆子履知颍州"}
{"author":"刘攽","content":"月出东山表，遥思泽国秋。绿云孤镜上，透水大珠浮。重露梧桐落，微寒蟋蟀愁。我时携客饮，浮白最高楼。","dynasty":"宋代","title":"和孙少述中秋其一"}
{"author":"刘攽","content":"九月霜降公堂成，江侯寄诗求所名。定名揣称事不易，以予朴直言必诚。百词号呶片语决，十役漫汗一教行。令乎于此有馀裕，堂以效实非无形。庭罗芳草寒转碧，池有鱼鸟閒不惊。左经右律给啸咏，雨轩风槛含秋声。今我不乐岁云暮，蟋蟀在堂鸿雁鸣。主人爱客岂有极，助尔美酒长河倾。","dynasty":"宋代","title":"题合肥县效裕堂诗"}
{"author":"刘攽","content":"耸耸排修竹，萧萧拂蠹檐。秋声送凉雨，晚影碎寒蟾。居处贫非病，生涯智养恬。著书聊自守，非欲效幽潜。","dynasty":"宋代","title":"凝翠堂"}
{"author":"刘攽","content":"孤绝池心屿，高低水面花。若无舟楫到，应似隔仙家。","dynasty":"宋代","title":"花屿"}
{"author":"刘攽","content":"好酒岂吝情，读书不求解。天真任自我，淳白忘机械。鼎鼎世上名，百年竟何赖。","dynasty":"宋代","title":"续董子温咏陶潜诗八首其二"}
{"author":"刘攽","content":"事无机变即无疑，此意唯当静者知。末路风波成失所，岁寒霜雪正同时。劳生毫发差千里，醉眼须臾已万期。江上鲤鱼天上雁，寄书嫌少不嫌迟。","dynasty":"宋代","title":"酬章朝散其二"}
{"author":"刘攽","content":"山行厌曲折，小邑正欢哗。流水才一带，居人聚两涯。池偏饶草木，山晚聚云霞。郢路定未远，梦魂还到家。","dynasty":"宋代","title":"宿荆门"}
{"author":"刘攽","content":"伐树商丘去被围，似于庭桧特勤斯。禹腰尧颡应遗魄，柏叶松身异曩时。恭梓二三千学士，爱棠四十六孙枝。摄衣下马低回久，更就清风一诵诗。","dynasty":"宋代","title":"曲阜宣圣庙夫子手植桧二首其二"}
{"author":"刘攽","content":"远师犹觉丹青似，大邑知无盘错忧。梅岭山长因海尽，夜郎江阔傍城流。鲸鱼浪作伧人鲙，槎客常随贾舶舟。莫为风帆径清浅，秘书仍自有蓬丘。","dynasty":"宋代","title":"送虞太熙著作知番禺县"}
{"author":"刘攽","content":"庭梧不隐响，秋入意萧条。过雨喧天籁，高风会海潮。寒侵知洒近，气豁想云遥。岁晚看摇落，无衣耻敝貂。","dynasty":"宋代","title":"北窗闻雨"}
{"author":"刘攽","content":"沛邑祠原庙，明年启寿宫。真游追柱史，吏隐即冥鸿。苑路连修竹，儿歌习大风。海凫随步武，笙鹤下虚空。司马官园令，千秋擢寝中。书成大人赋，梦识白头翁。北阙縻徐乐，丹砂愧葛洪。帝乡那可问，相望五云东。","dynasty":"宋代","title":"王四十监鸿庆宫"}
{"author":"刘攽","content":"泥涂出关恶，风雨过云寒。悬水馀百仞，层峰知几盘。攀跻头目眩，揭厉衣裳单。稍出万山外，始知人世宽。","dynasty":"宋代","title":"雨中过汜水关入巩县"}
{"author":"刘攽","content":"蒸暑淹南国，季秋如长夏。炎凉乱平分，天地错常化。短日回朱光，六龙顿其驾。暵似山泽焚，惮我如不暇。反思岁聿暮，却顾旦辄夜。宁忍窥昆虫，干时事矜诧。","dynasty":"宋代","title":"秋热"}
{"author":"刘攽","content":"北风冱寒红日短，火炉燃薪不知暖。南山阑干雪塞满，连玉叠琼何足算。时移事异不可言，眼看星火垂南天。道傍暍死常比肩，市儿相与赢金钱。彻功有时难久全，物生岂有金石坚。煎汤沸腾在眼前，可得意气长矜权。","dynasty":"宋代","title":"戏作卖雪人歌"}
{"author":"刘攽","content":"寄书曾未报，题墨宛如新。长路归丹旐，孤儿泣画輴。江湖馀气槩，星月聚精神。冥漠九原上，空将万鬼邻。","dynasty":"宋代","title":"悼杨公缊二首其二"}
{"author":"刘攽","content":"黄金能成不愿铸，封侯可得差有求。小来一意今白首，世事万变都无谋。诗书已废徒博弈，交友益落空沈浮。江湖渔钓足自给，拂衣归去营扁舟。","dynasty":"宋代","title":"黄金"}
{"author":"刘攽","content":"汝山不高鲜乔木，汝水不深无巨舟。荒草连天荆棘壮，土脉疏缓多废畴。三年力耕食不饱，一时不雨人相忧。负薪代炭集市井，耳聋眼瞑垂白头。土风薄陋趋向狭，一金之子称良谋。百年人物可料数，里闾未见兴公侯。君不见广成昔从空同居，猗玕亦云隐商馀。千年两士炯若日，希世之才安可诬。","dynasty":"宋代","title":"空同"}
{"author":"刘攽","content":"四海困横绝，经年长往来。雪霜空尽力，道路有馀哀。水宿稻梁薄，云深罗网猜。北方有杀气，缓缓及春回。","dynasty":"宋代","title":"雪中闻雁"}
{"author":"刘攽","content":"万里灵州地，他年汉朔方。山河从割弃，关辅急堤防。转益豺狼窟，堪嗟礼义乡。拔胡须壮士，看画意苍茫。","dynasty":"宋代","title":"题陕西图三首其二"}
{"author":"刘攽","content":"宿云收叠岭，初日上危岑。黤黮千重黛，光芒一线金。秋高怨摇落，野旷快登临。谁怪欣然乐，山林慰此心。","dynasty":"宋代","title":"望荆山"}
{"author":"刘攽","content":"仙游欺缅邈，古事厌增加。自我新形胜，因之玩物华。不劳工子劝，无价境天赊。云构森如画，翚飞势莫遮。静看梁燕贺，閒听野蜂衙。曹事初无壅，军声信不哗。倚栏歌白雪，为客进流霞。快意凉风起，馀欢素月斜。吴趋应有始，齐难讵为誇。夏日思王粲，名流得孟嘉。优游琴八叠，悲壮鼓三挝。遍看题诗语，飘然自一家。","dynasty":"宋代","title":"复次前韵"}
{"author":"刘攽","content":"天锡期颐寿，恩疏石窌封。母仪兼事事，子贵亦重重。归旐沧江水，新阡翠岭松。曾参无所系，不待禄千钟。","dynasty":"宋代","title":"挽王正仲母永寿太君其一"}
{"author":"刘攽","content":"青泉盈池底白石，中有高山高不极。连峰绝壑知几许，朝霏暝烟无定色。山下清波清浅流，鱼龙浩荡芥为舟。今君欲渡何由得，纵有神仙君不识。","dynasty":"宋代","title":"盆山"}
{"author":"刘攽","content":"春风过尽欲无馀，天禄花英玉不如。闭户清台谁累汝，正应归舍悉焚书。","dynasty":"宋代","title":"寄阁下诸同舍"}
{"author":"刘攽","content":"辞满苦不早，独往始为勇。闻君湖上田，二顷容五种。力农有休期，杂费宁谓冗。岁事副夙心，素封弥假宠。若人寿者相，眉豪耳秀耸。陶公请息交，林类歌面陇。诸侯非得友，明诏期不奉。丛茂鸟所安，渊深鱼勿恐。由来浮云志，九鼎未加重。胡为突不黔，憔悴摩顶踵。","dynasty":"宋代","title":"重用前韵赠卞大夫"}
{"author":"刘攽","content":"梁王游赏地，乔木空白云。无复歌吹响，况乃麋鹿群。梵刹拟化出，山河如绮分。北望十二衢，佳气正絪缊。贤者而后乐，固如孟轲云。感此多远怀，因之濯尘纷。闻君已先我，携手皆能文。置酒临沧流，披窗溯南薰。由来登此台，寂寞谁独闻。慷慨作歌诗，怅然哀古人。千载岂不辽，忽如波沄沄。适意正在饮，无为惜酣醺。","dynasty":"宋代","title":"吹台"}
{"author":"刘攽","content":"阳武旧恩惟丙吉，中兴同学有严遵。封侯会自酬阴德，物色终应访故人。可在介推怀怨望，深疑咎犯亦逡巡。刚肠独有屠羊说，称义孤高无与邻。","dynasty":"宋代","title":"杂讽"}
{"author":"刘攽","content":"华发悲秋复送行，茂林修竹若为情。菊花节去香犹在，桑落寒来色更清。赵魏优贤常不欲，春秋知我亦空名。别离何必皆千里，分手如今越与荆。","dynasty":"宋代","title":"九月十日赵令园饯送王汝州汝州留诗二篇次韵其一"}
{"author":"刘攽","content":"王屋连太行，重关束其左。自古悲摧轮，多君识高卧。凿泉深百尺，养竹成万个。诗书满高屋，谈笑惊四座。人常求赢馀，世每敝名货。看君逍遥风，陶阮不远过。","dynasty":"宋代","title":"题刘羲叟著作泽州园亭"}
{"author":"刘攽","content":"黄鹤仙人去不留，武昌官柳傍层楼。前山欲近沧浪水，芳草遥分鹦鹉洲。渔父啸歌聊自乐，祢衡词赋若为谋。朱轮皂盖一身贵，谈笑岂知千古愁。","dynasty":"宋代","title":"李公择自滑州移知鄂州"}
{"author":"刘攽","content":"近署铜龙贵，仙山策府遥。由来称国士，自致必云霄。太史题凡例，彤庭奉日朝。除书新翰墨，受赐接晨朝。池水通翔凤，星垣直建杓。泛槎轻济海，逸御捷凌飙。献纳当宸扆，丝纶耸具寮。直词明黼黻，大册粲琼瑶。拜舞腰金重，归来厩马调。泥书开鹄板，法驾从鸡翘。高兴吟红药，珍辞赋洞箫。宫花香永昼，禁漏静通宵。枝鹊声何喜，原鸰意自饶。寄言江汉客，无事老渔樵。","dynasty":"宋代","title":"原父舍人爰自春坊迁职史氏未更晦望旋有新命增秩谏省跻荣纶阁斐然成篇以伸欢贺"}
{"author":"刘攽","content":"惟昔宣尼氏，登山俯大东。隘然轻鲁国，不复梦周公。洙泗秋毫外，龟蒙聚米中。浮埃殊扰扰，斗蚁竟匆匆。游观情应类，临河事不同。岂将千乘富，一换舞雩风。","dynasty":"宋代","title":"登东山小鲁"}
{"author":"刘攽","content":"池上君今得凤毛，阶庭兰玉见儿曹。横参气象开衡石，丹桂芬香近赭袍。冀北群空经相马，海滨人去复连鳌。西亳里第乌衣巷，贺客无辞应接劳。","dynasty":"宋代","title":"与宋次道舍人同在殿中覆考进士次道子侄同就御试赠次道二首其一"}
{"author":"刘攽","content":"万里河西路，怜君徒步归。游人并塞少，落叶待霜飞。相得不恨晚，知音深谓稀。壮心须慷慨，勿学泪沾衣。","dynasty":"宋代","title":"送郑五下第西归"}
{"author":"刘攽","content":"秦皇侈心极，登眺穷阻修。言从峡中度，复欲沧海游。车辙去不反，驰道缺每留。君看鼎湖人，尚畏轩辕邱。","dynasty":"宋代","title":"驰道"}
{"author":"刘攽","content":"殄瘁虚人望，哀荣备宠章。畴功萧相国，异数郭汾阳。鼎实宵无味，阶星昼陨光。惟应文考庙，万岁共丞尝。","dynasty":"宋代","title":"挽故相国尚书令忠献公其三"}
{"author":"刘攽","content":"苏秦六国相，晚被谗慝名。使有东郊田，安得留此声。古今事可知，达人尽躬耕。多君家事治，竭力从老农。白水负郭田，百顷亩一钟。耕亦勿卤莽，耘亦无灭裂。秋成霜满畦，玉粒胜白雪。我怀沮溺心，早晚从君游。且当学林类，行歌复披裘。","dynasty":"宋代","title":"寄王固子坚时在固陵治田"}
{"author":"刘攽","content":"伐树圣不忧，夺鬲贤不羞。士生志四海，外物非预谋。乘流既孤逝，择荫方暂休。俱非田园归，而愧乡党投。卜室远人境，开门面良畴。车马寂不喧，水火仍易求。主人邦之良，高义逾九秋。倾盖仍旧交，食薇亦愿留。如何干旄诗，千载令更酬。","dynasty":"宋代","title":"颍州始居"}
{"author":"刘攽","content":"意远智无涯，乐少忧常多。浮生共兹理，达士默谓何。岁月如奔车，冰霜变阳和。废书独长叹，倚席仍浩歌。王子家千金，世勋誓山河。敕厨具丰羞，载酒信所过。重帘筛劲风，暖日苏庭柯。左手持蟹螯，一釂朱颜酡。","dynasty":"宋代","title":"首春学省同舍十一人集王彦祖为主人人赋十韵得河字"}
{"author":"刘攽","content":"父老见枯朽，皆从童稚年。孙枝复秀色，仙事故依然。巢鹤千龄异，源泉一溉偏。颇笑海棕陋，崎岖留在绵。","dynasty":"宋代","title":"复和前韵二首其二"}
{"author":"刘攽","content":"短日不能永，月华代扬辉。暝暗来四隅，稍复清影随。迢迢河汉章，天毕前南箕。簸扬蹇无成，掩兔今亦时。","dynasty":"宋代","title":"杂咏四首其二"}
{"author":"刘攽","content":"本为东方生，避世不避喧。仍慕管夷吾，畏事复畏言。外物不可期，高风难重论。我辞金马门，君来西掖垣。淮濒一相见，握手双泪痕。矜我鬓雪多，岁月何崩奔。默然念既往，所遇皆笼樊。恨不值羽人，拂衣入桃源。腰间银青绶，车上朱两轓。专城自不恶，相思徒种萱。","dynasty":"宋代","title":"与孙巨源苏子瞻刘莘老广陵相遇苏请赋诗为别各用其字为韵每篇十韵其二"}
{"author":"刘攽","content":"散军收棨戟，改邑壮三畿。太守朝行在，诸曹自免归。大河终北注，旅雁独南飞。迟尔宽相忆，他时信息稀。","dynasty":"宋代","title":"滑州罢为白马县舍弟司法省归寄此诗"}
{"author":"刘攽","content":"利术析秋毫，心计游无垠。亦有甘棠荫，蔽芾如旧春。","dynasty":"宋代","title":"送韩玉汝司封奉使两浙闻诸公先分题用池塘生春草园柳变鸣禽字合为十章四句其四"}
{"author":"刘攽","content":"秦皇侈心极，登眺穷阻修。言从峡中度，复欲沧海游。车辙去不反，驰道缺每留。君看鼎湖人，尚畏轩辕邱。","dynasty":"宋代","title":"驰道"}
{"author":"刘攽","content":"劫火无遗者，灵光独岿然。寒池清照日，古木碧参天。细雨来幽鹭，凉风急乱蝉。颇知鱼乐意，仍得离钩筌。","dynasty":"宋代","title":"黄知录园池"}
{"author":"刘攽","content":"湖水弥天未觉秋，暂辞鞍马寄扁舟。菰蒲无禁鱼无税，谁似溪翁得自由。","dynasty":"宋代","title":"秋尽野次其二"}
{"author":"刘攽","content":"草径茅庐不远城，归来松竹已秋声。鄙人倦客方招隐，弱女非男亦慰情。薄愿自甘随老圃，短才无用至名卿。闾里相见成幽熟，他日禽鱼尚不惊。","dynasty":"宋代","title":"还家"}
{"author":"刘攽","content":"人世南柯梦，看君葺旧居。小庭长汛扫，暇日省文书。黑叶生烟外，黄花过雨馀。那知山谷兴，不向市朝疏。","dynasty":"宋代","title":"上櫰"}
{"author":"刘攽","content":"缘边戍兵精绝伦，腹饱官粟思食人。健儿睚眦杀刺史，可怜百口同埃尘。燕云苍苍日色紫，帐前血流守尉死。乱兵相欢肯畏天，保州去边无百里。","dynasty":"宋代","title":"保州乱"}
{"author":"刘攽","content":"炎天常畏酒，秋兴忆开觞。海面孤云黑，林端一叶黄。岛夷歌似楚，村笛语如羌。更觉非吾土，登临思旧乡。","dynasty":"宋代","title":"秋雨四首其四"}
{"author":"刘攽","content":"万里河西路，怜君徒步归。游人并塞少，落叶待霜飞。相得不恨晚，知音深谓稀。壮心须慷慨，勿学泪沾衣。","dynasty":"宋代","title":"送郑五下第西归"}
{"author":"刘攽","content":"壤俗三苗旧，湖波八月寒。天形渐水近，秋气逼枫丹。漠漠萍号雨，潇潇澧有兰。东流无限水，一洗故人冠。","dynasty":"宋代","title":"洞庭寄张四"}
{"author":"刘攽","content":"冷雨黄昏暮，秋声众叶喧。濯烦天宇阔，流恶楚江浑。蛙黾烦当道，鱼龙稍在门。一樽聊自劝，还欲笑臧孙。","dynasty":"宋代","title":"秋雨四首其一"}
{"author":"刘攽","content":"事无机变即无疑，此意唯当静者知。末路风波成失所，岁寒霜雪正同时。劳生毫发差千里，醉眼须臾已万期。江上鲤鱼天上雁，寄书嫌少不嫌迟。","dynasty":"宋代","title":"酬章朝散其二"}
{"author":"刘攽","content":"始知丹禁密，独见早梅新。天上应常雪，人间未有春。乱香交砌草，疏影媚庭筠。浪作瀛洲客，催成白发人。","dynasty":"宋代","title":"秘阁梅花"}
{"author":"刘攽","content":"四时平分气升降，当冬宜藏反宣畅。玄冥羸孱失其职，骤弛威权避威仰。由来万事可尽料，一夕同云迷下上。始疑群灵久猜阻，勿尔觉悟欢相访。周宣商汤号明主，圭璧垂尽虚卣鬯。岂如圣神备参两，精意潜发天垂贶。朔风萧条严莫犯，四野皓白光弥望。乾施无方意必均，阴杀夸多力尤壮。松篁得意忍枯槁，鹰隼乘时戾宽旷。层楼眺远复褰帘，密室就煖仍施幛。舞投墙隙到中堂，响拂纸疏喧北向。樵林无声自斤斧，野渡争趋急船舫。富觞屡举极欢呼，贫屦践行赧嘲让。谁令小邑尽华屋，不觉南山失青嶂。月临静夜绝氛埃，涛起风江深荡漾。豫期晴和当劝耕，径入园林稍挟杖。宿酲未解鸡三号，照梁辉焕晨光亮。裴侯清通思豪绝，郢曲不比巴人唱。老均茵凭游益欢，閒藉杯酒神俱王。明年三农饱牟麦，病民自可逃无状。","dynasty":"宋代","title":"次韵和裴库部喜雪歌"}
{"author":"刘攽","content":"二星占使者，九折见忠臣。白发犹强力，青云早致身。劳生真梦寐，过事悉埃尘。已矣寝门泪，石交兼懿亲。","dynasty":"宋代","title":"哭张隐直其二"}
{"author":"刘攽","content":"高台见百里，长啸海风生。为问尘埃耳，能闻鸾鹤声。","dynasty":"宋代","title":"啸台"}
{"author":"刘攽","content":"海风吹暮雨，淮上始秋声。点滴潜滋润，阴沈未放晴。林塘云似密，水鉴镜来清。无事看鱼鸟，飞沈体亦轻。","dynasty":"宋代","title":"秋雨四首其三"}
{"author":"刘攽","content":"员方肇开坼，积块成坤舆。漂浮大波不自止，幸有万里之鳌鱼。抃首戴炎州，尾直昆崙墟。亿载不坠陷，始知力有馀。扬鬐播四岳，鼓鬣摇五湖。岂知古今士，竟以地震书。自是世俗闻见拘，潢污蛙黾相随居。我从龙伯借钩饵，钓鳌惟子知非诬。","dynasty":"宋代","title":"地震戏王深父"}
{"author":"刘攽","content":"仙去遗金鼎，年深认劫灰。怀人何限意，时向鼎池来。","dynasty":"宋代","title":"鼎池"}
{"author":"刘攽","content":"秦兵谋大梁，决河灌夷门。百万皆为鱼，闾里无一存。不用无忌谋，人人皆有言。天方纵秦毒，荡涤乾与坤。虽得阿衡佐，谁能救崩奔。政先趣嬴祸，指鹿遂亡秦。翟义为汉谋，摄省因即真。为忠岂不难，杀身亦已仁。天道良悠悠，成败难重陈。不见商山翁，采芝乐全真。羽翼安储皇，天子不得臣。","dynasty":"宋代","title":"咏史其二"}
{"author":"刘攽","content":"苍烟漠漠石粼粼，坐倚山颠瞰水滨。开阖波涛专阅世，春秋风月不愁人。未知孤鸟归飞意，聊问长松老大身。信有朱陵仙府在，玉楼珠殿阙为银。","dynasty":"宋代","title":"题朱陵阁"}
{"author":"刘攽","content":"缭径集瓶罂，江楼倚上层。青帘吹淡墨，翠幕映飘灯。劝客寒威壮，歌时岁事登。十千赊可得，不恨价仍增。","dynasty":"宋代","title":"和裴库部诸家雪酒家"}
{"author":"刘攽","content":"秋风来几时，客病不相宜。摇落令心苦，虚凉益气衰。生涯贫更拙，交态卧尤知。安得千金赠，鸱夷与尔期。","dynasty":"宋代","title":"始凉"}
{"author":"刘攽","content":"人世南柯梦，看君葺旧居。小庭长汛扫，暇日省文书。黑叶生烟外，黄花过雨馀。那知山谷兴，不向市朝疏。","dynasty":"宋代","title":"上櫰"}
{"author":"刘攽","content":"万国依无外，三登颂太平。樵夫亦谈道，耆旧莫知兵。云去仙乡远，龙来宝鼎成。西风动阊阖，哀涕不胜情。","dynasty":"宋代","title":"又二首其一"}
{"author":"刘攽","content":"问云何意复归山，应恃无心欲占閒。我为閒多忙折我，劝云为雨莫空还。","dynasty":"宋代","title":"久旱作问诗其一"}
{"author":"刘攽","content":"缩手旁观哂汗颜，未知才与不才间。劳生精卫填东海，多事愚公移北山。语道此身甘发白，息机他日赖心閒。良金百炼才成器，跃冶无如铁石顽。","dynasty":"宋代","title":"次韵和秘书省林舍人校书寓兴五首其五"}
{"author":"刘攽","content":"积雨凝凉气，疏林滴露华。流星占使者，斜汉挹浮槎。喜近天流火，回看斗转车。秋风下阊阖，消散万人家。","dynasty":"宋代","title":"夜坐"}
{"author":"刘攽","content":"此身敢与世峥嵘，秃发衰颜太丑生。长愧使君心匪石，每因佳句赠连城。病来筋力惟求卧，老去文章不近名。酒量消除百无一，未尝酣畅若为酲。","dynasty":"宋代","title":"酬晁美叔"}
{"author":"刘攽","content":"积雪閟穷巷，天寒四岑寂。常时能来人，今兹亦绝迹。探囊理文书，卷轴浩堆积。岁序往不留，其人或成昔。忽如二三子，共此笑言适。我游皆可人，回也实莫逆。诗句何轩轩，有若风中翼。使我多闻知，令我手不释。闻君不作官，作官固无益。由来全生士，不以时世激。请问紫芝翁，宁知五鼎食。开门望四野，天地漫无隙。老鹰冻不飞，何由寄消息。","dynasty":"宋代","title":"雪中检故书见王深甫书因寄"}
{"author":"刘攽","content":"车马何籍籍，相从城南陌。大第锁名园，朱闳间素壁。即事览胜槩，抚旧叹陈迹。零落归山丘，慨吒西州客。春风几时还，顾盼生颜色。杂英缀初红，宿荑吐新碧。故池无还波，乔树实自昔。赏心及兹辰，缅想缔构力。十千置尊酒，玉斗雪霜白。饮醉半欢哀，浩歌怀感激。天地亦旅人，川谷故变易。欢娱瞥过目，百年犹暂觌。即令西驰晖，稍复向禺昃。我辈不尽兴，将为后时惜。","dynasty":"宋代","title":"和原甫同诸公饮郇公园"}
{"author":"刘攽","content":"遂有终焉志，才成智者居。户庭连水竹，几杖接舟舆。爱客樽中酒，传家箧里书。疏公知足计，不益旧田庐。","dynasty":"宋代","title":"伯父挽诗二首其一"}
{"author":"刘攽","content":"月午四邻静，高斋人寂然。虚空时有警，影响善惊眠。宿羽移深树，商胡惯夜船。无云更可恨，珍重此婵娟。","dynasty":"宋代","title":"中夜见月"}
{"author":"刘攽","content":"毛生重九鼎，剧孟雄敌国。布衣未易轻，壮士多感激。遍读近古书，仰求当时人。胶弦非工声，直钓良苦辛。举世无与游，行且三十春。岂乏富贵士，相视犹埃尘。屈指东诸侯，侧闻廷中臣。霜毛九皋鹤，绝足大野麟。往者移太常，正气横苍旻。连翩少垂翼，浩荡俄纵鳞。天衢自兹亨，要路实有津。谏疏必焚草，王言粲如纶。云霄入顾眄，方牧宁逡巡。岂惟国忧贤，固是材致身。南金一销铄，荆玉成缁磷。少留股肱郡，不废廊庙珍。道悠任逾重，文雄声益振。指掌五代论，藻鉴盈门宾。信陵虚左乘，程子倾盖亲。意气已然诺，许与忘旧新。孤剑虽蒯缑，丈夫不羞贫。愿言敝缊袍，试托狐貉邻。往无鲍叔知，那识夷吾仁。毋令箕山客，洗耳兹水濒。","dynasty":"宋代","title":"献欧阳永叔"}
{"author":"刘攽","content":"君为弃官去，豪气故风流。无复池中物，真能方外游。浮生都物变，衰俗使人愁。闻有桃源路，归来试力求。","dynasty":"宋代","title":"寄张六"}
{"author":"刘攽","content":"簿领秃千兔，禺中强一餐。未为勤事吏，空负写书官。奇兽名天禄，层楼近井干。林花今正盛，梦想月边寒。","dynasty":"宋代","title":"省中寄王平甫"}
{"author":"刘攽","content":"空胸迷旧学，华发怅颓龄。江海容孤翼，云霄寄客星。未堪循吏传，默守太玄经。正恐声闻酒，令人醉不醒。","dynasty":"宋代","title":"重寄苏子瞻"}
{"author":"刘攽","content":"府掾西曹贵，星华使节雄。我行千里镐，即叙百馀戎。王略持筹内，边山聚米中。因成率然势，不陈取奇功。","dynasty":"宋代","title":"寄仲冯"}
{"author":"刘攽","content":"爱此南轩木，亲闻好鸟声。夏阴双绿缛，幽韵独凄清。带雾知天晓，因风觉晚晴。忘机是幽客，相见不相惊。","dynasty":"宋代","title":"夏木闻禽"}
{"author":"刘攽","content":"射策兰成岁，归全韦相年。聪明百龄事，冠带五朝贤。赐几元知止，临雍尚缺然。秋风正摇落，哀挽向新阡。","dynasty":"宋代","title":"挽卢通议其一"}
{"author":"刘攽","content":"山东推望族，泉室閟归真。善政馀谈舌，清风在缙绅。薤晞无复露，草弱漫栖尘。赖有传家庆，光华列世臣。","dynasty":"宋代","title":"挽卢通议其二"}
{"author":"刘攽","content":"天夺悲杨绾，人亡怆魏公。终疑仁者寿，尚想直臣风。听履馀荣在，牵裾旧事空。惟应司隶姓，更使世知忠。","dynasty":"宋代","title":"唐参政挽诗其一"}
{"author":"刘攽","content":"倜傥先言路，经纶重鼎司。武文兼二允，爱直见双遗。无复灵台论，空伤薤露诗。邢山向郑国，千古意同悲。","dynasty":"宋代","title":"唐参政挽诗其二"}
{"author":"刘攽","content":"郡封家邑盛，羹遗主恩频。所以令勤贵，由来得孟邻。文轩空旧事，吊鹤怪来嫔。摇落千山暮，陔兰不复春。","dynasty":"宋代","title":"挽冯当世母朱太君其一"}
{"author":"刘攽","content":"四朝传说直臣言，万事多君与轾轩。重到彤墀挥翰处，想知云梦一时吞。","dynasty":"宋代","title":"次子由韵三首其二"}
{"author":"刘攽","content":"南州积炎德，嘉树凌冬绿。薰风海上来，丹荔逾夏熟。煌煌锦绣林，亭亭翡翠屋。鹊头烂晨霞，天酒莹寒玉。流声感中华，采掇如不足。开元百马死，汉堠五里促。君王玉食间，此荐知不辱。迨今糟粕馀，犹足惊凡目。忆初成上林，四方会奇木。使臣得安榴，天马来首蓿。拔芽自幽遐，托地幸渗漉。我欲咎真宰，喟兹限荒服。将非名实雄，百果为羞缩。区区化工意，聊尔存众族。","dynasty":"宋代","title":"荔枝其一"}
{"author":"刘攽","content":"静外尘土息，故人从我游。襟怀已潇洒，杯酒聊劝酬。大笑呼五白，浩歌遣四愁。劳生如此少，叹息为君留。","dynasty":"宋代","title":"留张十二宿"}
{"author":"刘攽","content":"杨郎作文殊勇为，辩如涛波捷刺蜚。相逢喜吾故人子，门风宛存令我悲。艾兰驱车最先入，百箭穿杨谁可及。擢第胜人十改官，作官不辞万家邑。劝耕课桑力有馀，吏事不受崇空虚。后生才资动出众，何至苦心城旦书。清泉百里环芍陂，楚人千年长不饥。叔敖子孙负薪苦，念为廉吏何可为。忽忆云台故侯司空公，五郡士马河西东。功名亦有际会数，退让自是雄隽风。谁谓鄙夫老昏忘，屈指古事犹初终。作诗写此岂有意，正若指点山水书鱼虫。","dynasty":"宋代","title":"送杨康功知安丰县"}
{"author":"刘攽","content":"帝车旋北斗，驰道绕青松。银海浮双阙，虞渊顿六龙。深思倾杞国，遗恨泣华封。述作无忧事，灵台与辟雍。","dynasty":"宋代","title":"嘉祐大行皇帝挽诗十首其八"}
{"author":"刘攽","content":"衰老不择交，倾怀未尝悔。非吾相知心，亦有中获罪。谁能若楸柏，雪霜不变改。自念孤剑心，炯然镇长在。识君始恨晚，及此将十载。相与忘形骸，依然见乐恺。翔凤刷羽仪，天真辉文彩。清泉浚长源，滥觞已自倍。乘间辄相过，慰我胸傀礧。使我意轩昂，脱我中心痗。今君官南州，扬帆尽淮海。腰绶盘青緺，儿衣间缯綵。兰羞当及时，倚门方有待。一值归飞鸿，寄声尚无怠。","dynasty":"宋代","title":"送孙巨源"}
{"author":"刘攽","content":"华堂柏两株，清景喜多馀。密影随步武，凉风自扫除。苍颜师尚父，劲节蔺相如。寄谢繁华子，荣枯可立须。","dynasty":"宋代","title":"柏悦堂其二"}
{"author":"刘攽","content":"病馀清骨鬓成霜，惭负腰间郡组长。等是君恩容卧治，淮西何必减淮阳。","dynasty":"宋代","title":"蔡州路中作五首寄都下其一"}
{"author":"刘攽","content":"移舟次北渚，风水亦有说。隐几见群山，昂头看新月。田舍烟微茫，江船火明灭。夕阳归鸟尽，入夜人语绝。劳生间忧虞，各自有怡悦。趣取一时欢，谁能问蛮越。","dynasty":"宋代","title":"江行"}
{"author":"刘攽","content":"东方未明天紫色，凉风吹空声恻恻。船人起语鸟奋翼，兼葭茫茫江水白。石潭转旋蛟龙窟，岩壁冥蒙虎豹迹。生存古木数十围，老死悬藤百馀尺。民生有为俱事役，岂独羁人不遑息。商歌浊酒聊慰怀，君不见仲尼旅人常接淅。","dynasty":"宋代","title":"早行"}
{"author":"刘攽","content":"勿惊四野连宵雨，尽是诸山触石云。雷响透空如欲坠，电光划暗总成纹。祝官陈信无虚语，梵宇凝香不断薰。帝力由来人莫识，始知延誉属夫君。","dynasty":"宋代","title":"和张给事喜雨"}
{"author":"刘攽","content":"莫将阳九归时数，自为乾封致吉祥。必若中兴待云汉，枉教流议及桑羊。相望冠盖交驰传，躬作牺牲属奉常。肤寸崇朝看变化，吾农从此万斯箱。","dynasty":"宋代","title":"赠杨次公秘丞"}
{"author":"刘攽","content":"寒食风光雨敛尘，病馀寒极强颁春。传呼广陌双摇旆，乘兴名园一柅轮。列座宾寮皆俊雅，绕池花木尽奇珍。长吟浅醉归时晚，蜡炬荧煌改火新。","dynasty":"宋代","title":"禁烟游园"}
{"author":"刘攽","content":"江湍趋绝壁，山木映云涛。野路青冥近，孤舟应接劳。鱼龙防碎首，鸟兽几亡曹。生事垂堂戒，愁心欲二毛。","dynasty":"宋代","title":"上三山矶"}
{"author":"刘攽","content":"默坐念逝者，身存至头白。起行观病者，身健有馀力。出门视劳者，身閒免事役。入乡阅贫者，身足饱衣食。寓形天地间，幸已不失职。奈何不自休，汲汲复戚戚。大鹏弥九区，转动恐逼窄。鹪鹩巢一枝，随意翻羽翼。驰光无停留，驷马方过隙。君看北邙山，贵贱一真宅。","dynasty":"宋代","title":"效白公诗其二"}
{"author":"刘攽","content":"天暝龙蛇化，风高鸟兽呼。尘嚣一洒尽，暑病暂时苏。电火将焚野，雷车若隘涂。坐疑陵谷变，明发蹈江湖。","dynasty":"宋代","title":"夜雨"}
{"author":"刘攽","content":"风摇羽扇露盈盘，卷卷翻翻欲定难。醉眼波心欢有遇，水仙倾盖正相看。","dynasty":"宋代","title":"芙蓉池"}
{"author":"刘攽","content":"谁能知散木，封植亦无心。岁月如视荫，栖迟还息阴。宦情移柳在，诗兴爱棠深。定有归飞翼，怀音似泮林。","dynasty":"宋代","title":"次韵和麻直讲题杨直讲所种三樗树"}
{"author":"刘攽","content":"落帆江浦念睽携，远迹勾吴不自知。鼠穴祇缘衔窭薮，属车空羡载鸱夷。黄云海色迷仙境，丹叶秋风感鬓丝。为诵延年五君咏，敢论平子四愁诗。","dynasty":"宋代","title":"寄馆中僚旧"}
{"author":"刘攽","content":"长啸振林木，半空鸾鹤声。清风蘋末来，孤月海上生。坐久物色改，如有神仙迎。","dynasty":"宋代","title":"坐啸亭纳凉"}
{"author":"刘攽","content":"翩翩河中舟，一一西上水。彼船力有馀，我船力无几。力薄日一舍，力壮日百里。迟速讵几何，推分故尔耳。今晨东南风，帆席频轻驶。舳舻密相衔，前后略相似。如将平不平，颇复令人喜。因之念时事，冥寞付天理。","dynasty":"宋代","title":"汴渠挂帆"}
{"author":"刘攽","content":"清阴方丈得，暑气乍来无。尘榻从箕踞，前贤亦锻炉。晚虫多黑羽，秋草半青珠。安得遗方客，玄谈似给孤。","dynasty":"宋代","title":"树阴二首其一"}
{"author":"刘攽","content":"槛外连山如合围，尤怜昏旦变清晖。云行骤雨非无事，鸟伴归鸿即倦飞。厌见市朝车马迹，喜看岩谷薜萝衣。尚平毕娶何萧散，千载高风自可依。","dynasty":"宋代","title":"岳云亭其二"}
{"author":"刘攽","content":"复阁横云不易登，宫烟漠漠柳层层。始知奇兽名天禄，遍见群书蠹羽陵。此去杳冥无几许，向来游集类多能。秋风撩乱吹蓬鬓，老愧诸公话得朋。","dynasty":"宋代","title":"同诸公登秘阁"}
{"author":"刘攽","content":"蒹葭晚已变，天宇向来高。风露一潇洒，江湖久郁陶。鲈鱼越人脍，白露广陵涛。归兴凭三鸟，悲秋叹二毛。","dynasty":"宋代","title":"秋怀二首其二"}
{"author":"刘攽","content":"好风随细雨，萧飒过吾庐。野兴锄瓜后，衡门隐几初。积阴生绿缛，清气袭空虚。耳目遗尘土，还当读我书。","dynasty":"宋代","title":"小雨其二"}
{"author":"刘攽","content":"古木号蝉鸦乱栖，凉风稍稍袭人衣。高楼鼓角悲秋意，小市渔樵竞夕晖。虽有簿书容暇豫，强从宾旅复来归。闭门跃马俱人事，吾道何能问是非。","dynasty":"宋代","title":"晚归"}
{"author":"刘攽","content":"车马还城君肯留，通宵欢语破离愁。水风杨柳猛消暑，沙雨芰荷潜造秋。惊月禽栖时落树，避灯鱼鬣暗冲舟。天明红日骊山道，陈迹依稀似梦游。","dynasty":"宋代","title":"答仲冯宿兴庆池作"}
{"author":"刘攽","content":"千灯光影彻春宵，红日明霞晃绮寮。上客欢娱得惊坐，佳人歌笑敌蓝桥。雪花带雨尘都埽，寒色兼风酒易消。一去章街尽眉妩，臂围犹怯月边朝。","dynasty":"宋代","title":"灯夕陈大夫来会张承议以病不出有诗赠陈次韵和之"}
{"author":"刘攽","content":"促轸危弦音最悲，伤心那得世人知。由来入室升堂者，意在高山流水时。与子径为竹林宴，到今长记角弓诗。文昌近极官清贵，不负羔羊及素丝。","dynasty":"宋代","title":"晁美叔前寄知字韵诗别求予诗既已和前篇因复用前韵作一篇寄晁"}
{"author":"刘攽","content":"夷羿射赤日，霍然落天衢。独成万世名，皆曰摧九乌。逼仄慨时俗，臂射妨四禺。谁能雏鷇间，计校死与枯。孰谓党频频，莫黑相为徒。何用知雌雄，攫肉争欢呼。控弦非百钧，投丸匪明珠。弃捐不俟时，讵比墉隼诛。矫翼似知机，回空如改图。但使庭户清，何必残尔躯。念无网罗祸，宁当怨除驱。吾庐正深沈，嘉木多桐梧。萋萋映朝阳，会待鸾鹓雏。","dynasty":"宋代","title":"弹乌"}
{"author":"刘攽","content":"合浦因人去不还，隋侯未值报恩年。欲凭泉客传微信，夜久凉风月满川。","dynasty":"宋代","title":"新开湖上待潜珠不出偶书戏孙莘老二首其二"}
{"author":"刘攽","content":"樊迟请学稼，尼父已深愠。安知连城守，榷酤殿最问。周公无彝酒，用是垂大训。愿得烹弘羊，耕织始安分。","dynasty":"宋代","title":"杂诗其三"}
{"author":"刘攽","content":"疏公黄发欲遗名，诏秩青宫二品荣。自昔为家皆僻地，更闻题剑得佳城。赐金给馆君恩重，倚杖看山世累轻。试问门风过万石，白头贤子已名卿。","dynasty":"宋代","title":"李尚书除少保致仕"}
{"author":"刘攽","content":"立冬杀气凝，清霜会晨朝。涤涤原野空，烈烈荆棘烧。鹰饥肯为用，马寒意逾骄。旌旗带林莽，笳吹含风飙。突围狡兽怒，得隽壮士嚣。老狐屈变诈，文雉输英翘。讨伐顺天时，未许穷奸妖。翩翩马上儿，弓箭各在腰。意矜百战雄，巧斗更相招。控弦落明月，飞镝来九霄。虽虐终无伤，为乐固已饶。晚临清汝滨，寒水如落潮。挥壶酌美酒，醉归遗皂貂。","dynasty":"宋代","title":"观猎"}
{"author":"刘攽","content":"旄头占虏候，鸣镝射单于。哀死知明主，和亲愧腐儒。边锋少南牧，天马自东趋。看撤山西戍，无劳议远图。","dynasty":"宋代","title":"西戎"}
{"author":"刘攽","content":"梁王游赏地，乔木空白云。无复歌吹响，况乃麋鹿群。梵刹拟化出，山河如绮分。北望十二衢，佳气正絪缊。贤者而后乐，固如孟轲云。感此多远怀，因之濯尘纷。闻君已先我，携手皆能文。置酒临沧流，披窗溯南薰。由来登此台，寂寞谁独闻。慷慨作歌诗，怅然哀古人。千载岂不辽，忽如波沄沄。适意正在饮，无为惜酣醺。","dynasty":"宋代","title":"吹台"}
{"author":"刘攽","content":"凉风吹素月，深夜欲眠时。露自入秋白，漏从前日迟。河光如剑直，萤影似星移。多少流年感，闻蛩辄易悲。","dynasty":"宋代","title":"夜三首其二"}
{"author":"刘攽","content":"此身羁宦闭门居，里巷萧条到客疏。道旧潇湘与谁可，无双江夏即君欤。坞中吹笛无留事，怅望何人得异书。翠羽明珠生海潏，更知名下不应虚。","dynasty":"宋代","title":"赠黄知录"}
{"author":"刘攽","content":"极北空同戴斗星，越疆犹有短长亭。汉朝正朔原无外，边地山河不见经。雪拥旃裘绵欲折，冰生湩酪酒初醒。我家四世俱持节，送尔皇华却涕零。","dynasty":"宋代","title":"仲冯北使"}
{"author":"刘攽","content":"龙虎不受羁，鸾凤不啄泥。仙人云涛观，俗子闾巷迷。念昔喜读书，五车号轻赍。东瞻识津涯，西顾分町畦。博物辨鼮鼠，诵赋嗤雌蜺。轩冕不克求，舌在徒问妻。世事莫相告，慕虚但攀稽。赖有逍遥篇，尔来颇思齐。道真本微眇，至言乃筌蹄。壹气中夜存，大方刓角圭。勉从赤松子，定有青云梯。非若朝市门，强力相排挤。晚友王子乔，如得照水犀。因之喻苏耽，衰暮毋噬脐。缅思灊天柱，云白风凄凄。筑居留四邻，与子参杖藜。","dynasty":"宋代","title":"次韵和苏子瞻赠王仲素寺丞"}
{"author":"刘攽","content":"病卧湘滨面岳山，每听鸣鹤忆苏仙。三苗地阔横千里，五岭泉分会一川。门有雀罗甘弃置，人今舞袖足回旋。梁公孙子丹青似，倾盖欢然秀句传。","dynasty":"宋代","title":"酬狄奉议"}
{"author":"刘攽","content":"衰羸因底病相和，留滞俄然去日多。却是天怜令寿考，任从人会作风波。宽心总与欢欣受，述意无妨慷慨歌。更有南华书数纸，鹏声蜗角奈渠何。","dynasty":"宋代","title":"衰羸"}
{"author":"刘攽","content":"靡亹蘋萍合，夤缘岛屿深。操舟非有术，鉴水会清心。老树成重盖，初荷散万簪。名园皆有主，费日试幽寻。","dynasty":"宋代","title":"泛舟西湖其一"}
{"author":"刘攽","content":"自愧专城无到客，今晨锡宴喜君同。诗言泮水始可与，酒胜邯郸长不空。但有葵心倾日下，待看云瑞起封中。高车清兴底易尽，怪似林间束缊翁。","dynasty":"宋代","title":"次韵和孔朝议"}
{"author":"刘攽","content":"云暗峰疑断，林长路稍迷。庭隅时卧鹿，旁舍远听鸡。隐几添樵火，应门倚杖藜。儿童别村至，薄酒自提携。","dynasty":"宋代","title":"和裴库部诸家雪山家"}
{"author":"刘攽","content":"城外园林非一主，春风总总为开花。游蜂语燕随人眼，过尽南家与北家。","dynasty":"宋代","title":"登楼"}
{"author":"刘攽","content":"空胸迷旧学，华发怅颓龄。江海容孤翼，云霄寄客星。未堪循吏传，默守太玄经。正恐声闻酒，令人醉不醒。","dynasty":"宋代","title":"重寄苏子瞻"}
{"author":"刘攽","content":"花胜已宜春，剪綵更为人。风光今日好，颜貌一时新。","dynasty":"宋代","title":"人日立春"}
{"author":"刘攽","content":"苍苍城隅草，地势元有在。凉风西北来，摇扤色已坏。天运正消杀，高明彼先罪。安见中国葵，浅智亦足赖。","dynasty":"宋代","title":"杂咏四首其三"}
{"author":"刘攽","content":"陵阙俨因山，明中恍下天。燃鱼常照夜，耕象自成田。鸿洞深投玉，莓苔密瘗钱。涕流昭德舞，无复柏梁篇。","dynasty":"宋代","title":"嘉祐大行皇帝挽诗十首其七"}
{"author":"刘攽","content":"多爱不忍缘爱奇，记人毫发忘瑕疵。垂老此心免愧己，起予它日亟言诗。衣冠为子最青眼，兄弟数君仍白眉。瓠叶岂以菲废礼，鲜首燔炮为宛脾。","dynasty":"宋代","title":"次韵晁单州诗六首其四"}
{"author":"刘攽","content":"郑庄推士古无伦，置驿诸郊日日新。去病魏公俱改节，一生惆怅杜陵人。","dynasty":"宋代","title":"陈州杂咏其二"}
{"author":"刘攽","content":"往说齐侯寝，此堂申甫馀。千龄长秀耸，众木既消除。杖履每多兴，冰霜深自如。凉风破蒸暑，真赏复谁须。","dynasty":"宋代","title":"柏悦堂其一"}
{"author":"刘攽","content":"粒食由来不愿馀，云飞自愧羽翰孤。已同白首滞三署，却羡青郊授一夫。出守故人犹虎竹，相忘吾道亦江湖。秋来卧阁知何事，铃索生尘狱有芜。","dynasty":"宋代","title":"次韵和王泰州"}
{"author":"刘攽","content":"汉朝名臣有傅伯，谏诤由来犯颜色。兰台下笔不自休，义阳封侯勇无敌。石渠昨者承明直，虎符今为二千石。邀我请赋草堂诗，草堂欲归那可得。太行之上无高山，济水之外无清源。闻君筑居山水际，清高正为君家言。上有无心之云出幽谷，下有劲节之竹森寒玉。四邻空地犹几许，容我东西一茅屋。","dynasty":"宋代","title":"傅尧俞草堂歌"}
{"author":"刘攽","content":"江黑暮潮生，云深骤雨倾。风波两舟语，灯火一川明。短夜苦难曙，羁怀方未平。空怜梦中路，依约尽归程。","dynasty":"宋代","title":"江上夜雨"}
{"author":"刘攽","content":"肥水不能远，祇今行子东。高秋千里月，暮景一帆风。时节迎黄菊，汀洲下早鸿。江天多胜事，无术与君同。","dynasty":"宋代","title":"送刘四畋二首其二"}
{"author":"刘攽","content":"颇习田野事，偶居朝市间。前尘应妄想，旧观辄来还。甘井如汲涧，高城疑望山。更怜车马绝，日在掩柴关。","dynasty":"宋代","title":"宋门城下新居"}
{"author":"刘攽","content":"车马还城君肯留，通宵欢语破离愁。水风杨柳猛消暑，沙雨芰荷潜造秋。惊月禽栖时落树，避灯鱼鬣暗冲舟。天明红日骊山道，陈迹依稀似梦游。","dynasty":"宋代","title":"答仲冯宿兴庆池作"}
{"author":"刘攽","content":"落日微雨好，浮云近水多。空濛乱林树，涵泳著星河。赏极兴不尽，迹归心更过。犹须明月夜，濯足弄金波。","dynasty":"宋代","title":"晚过西湖"}
{"author":"刘攽","content":"积雨凝凉气，疏林滴露华。流星占使者，斜汉挹浮槎。喜近天流火，回看斗转车。秋风下阊阖，消散万人家。","dynasty":"宋代","title":"夜坐"}
{"author":"刘攽","content":"辞满苦不早，独往始为勇。闻君湖上田，二顷容五种。力农有休期，杂费宁谓冗。岁事副夙心，素封弥假宠。若人寿者相，眉豪耳秀耸。陶公请息交，林类歌面陇。诸侯非得友，明诏期不奉。丛茂鸟所安，渊深鱼勿恐。由来浮云志，九鼎未加重。胡为突不黔，憔悴摩顶踵。","dynasty":"宋代","title":"重用前韵赠卞大夫"}
{"author":"刘攽","content":"落日回船烟水明，残霞黯黯共离情。南飞多少江凫翼，好倩樯乌遍寄声。","dynasty":"宋代","title":"冯当世湖西口占还舟中却寄"}
{"author":"刘攽","content":"风光亹亹逼人来，过去清明更不回。巳日家人还祓禊，蜀江清水快流杯。关关啼鸟如相和，冉冉残花欲尽开。自笑野心安淡泊，亦能随众上春台。","dynasty":"宋代","title":"上巳"}
{"author":"刘攽","content":"寒食风光雨敛尘，病馀寒极强颁春。传呼广陌双摇旆，乘兴名园一柅轮。列座宾寮皆俊雅，绕池花木尽奇珍。长吟浅醉归时晚，蜡炬荧煌改火新。","dynasty":"宋代","title":"禁烟游园"}
{"author":"刘攽","content":"关西居人多闭屋，屋底老翁相向哭。县官禁钱钱益轻，百姓无钱食不足。平时斗粟钱百数，今者千钱人不顾。大家萧条无十金，小家流离半逵路。忆初铸钱为强国，盗贼无端皆得职。迩来救弊因宽民，盗贼自苦民逾贫。安得万物皆为铜，阴阳炽炭造化工。铸钱万万大似尺，官定足用民家丰。","dynasty":"宋代","title":"关西行"}
{"author":"刘攽","content":"散栎厌为社，枯梧非有神。一身具松柏，千岁作秋春。风影日亭午，露香宵向晨。唯应仙鹿迹，不悔白头新。","dynasty":"宋代","title":"古桧亭其一"}
{"author":"刘攽","content":"风波缭绕半天下，鬓发苍筤一丈夫。惆怅江湖向时月，又来淮浦照樯乌。","dynasty":"宋代","title":"泊淮上"}
{"author":"刘攽","content":"清秋来早晚，落日正萧然。稍见林外水，独听风际蝉。牛羊暝知道，墟落远生烟。岁事看禾黍，方知沮溺贤。","dynasty":"宋代","title":"日晚"}
{"author":"刘攽","content":"解愠薰南风，截雨横东虹。","dynasty":"宋代","title":"句其十七"}
{"author":"刘攽","content":"习静未离解，悟空犹著禅。斋居性所近，古寺境萧然。瓶水寒生冻，炉香暝袅烟。老僧眉雪白，晏坐已忘年。","dynasty":"宋代","title":"过雍熙院兴师房"}
{"author":"刘攽","content":"结爱愧同年，君先予著鞭。稍迁钩盾省，历试武城弦。越岭霞明日，南溟水浸天。微官等不遂，欲治子猷船。","dynasty":"宋代","title":"送王同年殿丞知鄞县"}
{"author":"刘攽","content":"二月颍河春水生，樯乌相望使君行。东风不起惊涛势，迟日何妨短驿程。坐有图书欢傲吏，静看鱼鸟忘专城。汉庭良守谁先赏，会见胶东举相成。","dynasty":"宋代","title":"送王广渊郎中知颍州"}
{"author":"刘攽","content":"一为弹冠仕，遂废东皋田。不至二千石，行登四十年。羁游无定许，鬓发欲苍然。万里南江路，春风棹客船。","dynasty":"宋代","title":"将赴官庐州寄张四隐直二首其一"}
{"author":"刘攽","content":"年光过眼日复日，世事无成三十三。尚子几时当毕嫁，仓公殊恨不生男。老知尚白书无益，贫作归田计不堪。传剑由来笑逢掖，簿书何必减清谈。","dynasty":"宋代","title":"年三十三"}
{"author":"刘攽","content":"三江互东南，波浪浮日光。峡中起奔涛，积钱仅成塘。","dynasty":"宋代","title":"送韩玉汝司封奉使两浙闻诸公先分题用池塘生春草园柳变鸣禽字合为十章四句其二"}
{"author":"刘攽","content":"悬车束马太行道，取鲁并齐七十城。今日朝恩俱卧閤，故人应得老人情。","dynasty":"宋代","title":"寄胡完夫时罢河东提刑知蔡州予亦罢京东转运使知兖州"}
{"author":"刘攽","content":"颇习田野事，偶居朝市间。前尘应妄想，旧观辄来还。甘井如汲涧，高城疑望山。更怜车马绝，日在掩柴关。","dynasty":"宋代","title":"宋门城下新居"}
{"author":"刘攽","content":"杨郎作文殊勇为，辩如涛波捷刺蜚。相逢喜吾故人子，门风宛存令我悲。艾兰驱车最先入，百箭穿杨谁可及。擢第胜人十改官，作官不辞万家邑。劝耕课桑力有馀，吏事不受崇空虚。后生才资动出众，何至苦心城旦书。清泉百里环芍陂，楚人千年长不饥。叔敖子孙负薪苦，念为廉吏何可为。忽忆云台故侯司空公，五郡士马河西东。功名亦有际会数，退让自是雄隽风。谁谓鄙夫老昏忘，屈指古事犹初终。作诗写此岂有意，正若指点山水书鱼虫。","dynasty":"宋代","title":"送杨康功知安丰县"}
{"author":"刘攽","content":"二月颍河春水生，樯乌相望使君行。东风不起惊涛势，迟日何妨短驿程。坐有图书欢傲吏，静看鱼鸟忘专城。汉庭良守谁先赏，会见胶东举相成。","dynasty":"宋代","title":"送王广渊郎中知颍州"}
{"author":"刘攽","content":"种田江南岸，六月才树秧。借问一何晏，再为霖雨伤。官家不爱农，农贫弥自忙。尽力泥水间，肤甲皆疥疮。未知秋成期，尚足输太仓。不如逐商贾，游闲事车航；朝廷虽多贤，正许赀为郎。","dynasty":"宋代","title":"江南田家"}
{"author":"刘攽","content":"苏君在朝素机警，气排青云力扛鼎。鹓鸿遇风鄙巢栖，骐骥得涂嗤坎井。千金置酒宴长夜，锦绣照烂丝篁静。明珠盈车谤随起，白巾还家酒未醒。翟公署门宾客改，魏牟去阙江湖永。濯缨渔父唱沧浪，结庐陶令依人境。时浮扁舟就什一，出从数骑非造请。穷途诗语尤慨慷，暮年笔法加豪逞。霜凋兰蕙不待老，一世欢悲竟俄顷。遗书犹缺茂陵求，卜宅乍许要离并。生平相望不相接，凛凛气概吾能省。川流既逝安可回，骏骨虽买何由骋。知君金石尝定交，末路人琴俱不幸。大招无复修门期，怀旧邈与山阳等。","dynasty":"宋代","title":"和杨十七伤苏子美"}
{"author":"刘攽","content":"江湍趋绝壁，山木映云涛。野路青冥近，孤舟应接劳。鱼龙防碎首，鸟兽几亡曹。生事垂堂戒，愁心欲二毛。","dynasty":"宋代","title":"上三山矶"}
{"author":"刘攽","content":"落帆杨柳渚，步屧松竹园。丛石千岩秀，凉风万叶翻。主人昔傲吏，燕翼此衡门。略看题诗客，空令悲九原。","dynasty":"宋代","title":"灵壁张氏园亭二首其一"}
{"author":"刘攽","content":"本无材画备驱驰，岂有文章结主知。庙鼎陈前羞瓠落，井泉方洁惧瓶羸。晚交贤杰真难得，辱在泥涂祇自嗤。澧有芳兰沅有茝，梦魂无日不相思。","dynasty":"宋代","title":"酬章朝散其一"}
{"author":"刘攽","content":"山东推望族，泉室閟归真。善政馀谈舌，清风在缙绅。薤晞无复露，草弱漫栖尘。赖有传家庆，光华列世臣。","dynasty":"宋代","title":"挽卢通议其二"}
{"author":"刘攽","content":"西秦公子樗名里，南楚真仙漆种园。谁顾世人多大笑，偶题勤道志忘言。","dynasty":"宋代","title":"勤道堂"}
{"author":"刘攽","content":"人言植物中，唯竹类有德。虚心道所存，外劲礼自饰。风霜不改阴，一何金玉色。丘泽无变根，还如古人直。繁花岂无实，所待鹓鸾食。卑枝亦可栖，不许鸱鸢息。为君裁管籥，于此谐金石。为君度短长，于此齐寻尺。济川倚巨楫，扶老杖轻策。大厦莞簟安，射侯弓矢力。乃知天材美，固待君子识。饱闻昆崙秀，盛说潇湘碧。岂曰生不迁，念当厚封植。惟君傲声利，心远地更僻。择交独此君，开径如三益。清风共忘言，明月为莫逆。还当扫尘榻，会待遗名客。","dynasty":"宋代","title":"和王绚道赠高七植竹"}
{"author":"刘攽","content":"置此怜神骏，三年故不飞。轩车宁假宠，野客会忘机。燕雀那相笑，凫鹥直自肥。蓬莱千万里，正想玉为衣。","dynasty":"宋代","title":"画鹤"}
{"author":"刘攽","content":"鼠牙雀角穿垣屋，墨绶铜章愧吏民。制锦可无容膝地，戴星亲作执柯人。奋飞翚雉檐双翼，积叠鱼龙瓦万鳞。若比治蒲增四善，种花仍欲笑安仁。","dynasty":"宋代","title":"济阴县新成官廨赠知县著作"}
{"author":"刘攽","content":"辞满苦不早，独往始为勇。闻君湖上田，二顷容五种。力农有休期，杂费宁谓冗。岁事副夙心，素封弥假宠。若人寿者相，眉豪耳秀耸。陶公请息交，林类歌面陇。诸侯非得友，明诏期不奉。丛茂鸟所安，渊深鱼勿恐。由来浮云志，九鼎未加重。胡为突不黔，憔悴摩顶踵。","dynasty":"宋代","title":"重用前韵赠卞大夫"}
{"author":"刘攽","content":"麦苗出陇渐渐绿，花树迎风浅浅红。欲就白杨倾一酌，竟无人可暂相同。","dynasty":"宋代","title":"野次"}
{"author":"刘攽","content":"黄鹤仙人去不留，武昌官柳傍层楼。前山欲近沧浪水，芳草遥分鹦鹉洲。渔父啸歌聊自乐，祢衡词赋若为谋。朱轮皂盖一身贵，谈笑岂知千古愁。","dynasty":"宋代","title":"李公择自滑州移知鄂州"}
{"author":"刘攽","content":"金声掷赋惟兴公，西河智略称会宗。曳裾置醴初奋发，听履题剑方从容。上倚壶遂以为相，众恨王骏不得封。韫吾良臣九京地，此意自昔悲重重。","dynasty":"宋代","title":"伤孙曼叔尚书"}
{"author":"刘攽","content":"道术既分裂，人人得其偏。丹青照千载，始觉真检全。尔时扬仁风，到今犹慄然。","dynasty":"宋代","title":"续董子温咏陶潜诗八首其六"}
{"author":"刘攽","content":"寒日流短明，凉风起秋色。嗷嗷雁晨翔，悄悄蛩夜织。节物悲旅人，天地亦行客。心事已如翁，但知头未白。黄公青云气，畴昔振六翮。成纪独不侯，长沙尝远谪。卖瓜青门外，种豆南山侧。浩歌写穷愁，我预闻损益。外事来无涯，开口笑不得。惟当林下游，相存度阡陌。","dynasty":"宋代","title":"读黄寺丞十月十三日寄原甫诗因同作"}
{"author":"刘攽","content":"膂力期方壮，功名付众才。朝廷不能出，轩冕傥时来。贤者皆知此，劳生亦念哉。暮年均暇逸，末路忍低回。延阁通云汉，东垣接上台。老成宜鹤发，绝足信龙媒。脱落经纶际，从容里地开。图书收旧素，池籞就穿栽。松竹依陶令，儿童戏老莱。尚知南郡富，肯使少游哀。讵有东家问，端思齿杖陪。会为三径客，幽屏谢尘埃。","dynasty":"宋代","title":"佚老堂为马给事题"}
{"author":"刘攽","content":"朱轮驷马锦障泥，郡守官仪足品题。自是老身无宿分，卧乘篮舁一鸡栖。","dynasty":"宋代","title":"蔡州路中作五首寄都下其五"}
{"author":"刘攽","content":"风林几处飕飕叶，石涧无时浩浩泉。正欲登山惊雨过，未经烹鼎怪汤煎。病身老态何由避，耳疾行当耳顺年。","dynasty":"宋代","title":"耳病"}
{"author":"刘攽","content":"躬绩维公父，平反在不疑。荣兼綵衣养，孝著白华诗。黄发全天寿，遗风盛女师。画輀丹旐远，宁记鹿车时。","dynasty":"宋代","title":"挽冯当世母朱太君其二"}
{"author":"刘攽","content":"天锡期颐寿，恩疏石窌封。母仪兼事事，子贵亦重重。归旐沧江水，新阡翠岭松。曾参无所系，不待禄千钟。","dynasty":"宋代","title":"挽王正仲母永寿太君其一"}
{"author":"刘攽","content":"平日南陔养，诸公为美谈。儿啼因戏綵，羹遗复调甘。盛事一知十，修龄百与三。青乌传吉卜，乔木蔼相参。","dynasty":"宋代","title":"挽王正仲母永寿太君其二"}
{"author":"刘攽","content":"思齐疏庆族，圣善积慈恩。子贵哀荣在，舟移謦欬存。绋讴悲薤露，象服照鱼轩。惟有秦原望，东西见寝园。","dynasty":"宋代","title":"濮王任夫人挽词"}
{"author":"刘攽","content":"名卿俱令族，庆善集清门。佩玉师柔训，称诗得妇言。已嗟封马鬣，不待归鱼轩。从此公侯事，凄凉属采蘩。","dynasty":"宋代","title":"挽韩侍郎夫人范郡君其一"}
{"author":"刘攽","content":"夫尊因受郡，子贵亦通朝。象服违偕老，幽宫不复朝。长川空滚滚，落叶自飘飘。哀挽青郊道，悲风送大招。","dynasty":"宋代","title":"挽韩侍郎夫人范郡君其二"}
{"author":"刘攽","content":"旄头占虏候，鸣镝射单于。哀死知明主，和亲愧腐儒。边锋少南牧，天马自东趋。看撤山西戍，无劳议远图。","dynasty":"宋代","title":"西戎"}
{"author":"刘攽","content":"落日微雨好，浮云近水多。空濛乱林树，涵泳著星河。赏极兴不尽，迹归心更过。犹须明月夜，濯足弄金波。","dynasty":"宋代","title":"晚过西湖"}
{"author":"刘攽","content":"靡亹蘋萍合，夤缘岛屿深。操舟非有术，鉴水会清心。老树成重盖，初荷散万簪。名园皆有主，费日试幽寻。","dynasty":"宋代","title":"泛舟西湖其一"}
{"author":"刘攽","content":"懒意适自强，旧游疑触新。如从剡溪客，忽晤武陵人。钟磬高低寺，渔樵来去津。凉风水云合，天半是鱼鳞。","dynasty":"宋代","title":"泛舟西湖其二"}
{"author":"刘攽","content":"篮舆出乘兴，佳客不相遗。水色鸣驺外，林光倚盖时。寒馀草初变，风煦柳先知。复阁披襟久，回廊步屧迟。招提应不厌，幽熟重前期。会待花如霰，壶觞约自随。","dynasty":"宋代","title":"游东寺"}
{"author":"刘攽","content":"虽勤车马役，而与故人同。濯热宜清洛，忘饥为碧松。御风思禦寇，缩地忆壶公。待我成仙术，相过岂有穷。","dynasty":"宋代","title":"还郡寄洛中诸贤"}
{"author":"刘攽","content":"鄙夫平居常叹息，蓟门幽都皆绝域。安得猛士守北方，力排敌人复禹绩。田生手携朔漠图，丹书万里之强胡。挂图高堂素壁上，壮或阴山来坐隅。长城迢迢属沧海，古塞历历生黄榆。纵横指顾皆旧物，抚事慨时惊呼。太平壮士多虚死，念君避胡来万里。九关深沉虎豹恶，布衣何由说天子。卷图还君意黯然，咄嗟世事非余耻。","dynasty":"宋代","title":"幽州图"}
{"author":"刘攽","content":"久晴惊础润，信宿候风回。仰月光如瓦，烧云色变灰。欢蛙疑自得，青鹢竞飞来。正想江南地，清凉接过梅。","dynasty":"宋代","title":"欲雨"}
{"author":"刘攽","content":"嫖姚不复顾家为，谁谓东山久未归。卷耳幸容携婉娈，皇华何啻有光辉。","dynasty":"宋代","title":"寄韩玉汝待制其二"}
{"author":"刘攽","content":"江路西南永，风波岁月淹。赖君同此役，久客复谁嫌。榜叟誇忠信，津童识孝廉。云山仍在眼，诗兴力能兼。","dynasty":"宋代","title":"将赴官庐州寄张四隐直二首其二"}
{"author":"刘攽","content":"南州吏数千，尉事独神仙。平日稀桴鼓，端居数醉眠。潮声雷出海，山色剑横天。会尽登临兴，淹留肯计年。","dynasty":"宋代","title":"送从兄思甫尉富阳"}
{"author":"刘攽","content":"野芳乔木共回环，步到西城五里间。值有丛祠休足力，就为幽境慰心颜。鸥声远水连晴日，刹影高台似浅山。胜事本来容易集，可怜人自不能閒。","dynasty":"宋代","title":"城上新亭"}
{"author":"刘攽","content":"蒸暑淹南国，季秋如长夏。炎凉乱平分，天地错常化。短日回朱光，六龙顿其驾。暵似山泽焚，惮我如不暇。反思岁聿暮，却顾旦辄夜。宁忍窥昆虫，干时事矜诧。","dynasty":"宋代","title":"秋热"}
{"author":"刘攽","content":"虑澹事从简，兴发谋岂豫。退朝建礼门，走马长楸路。阴风脱林槁，朝日破寒雾。简书亦优游，宾友慰迟暮。神仙未尝学，皋壤欣所慕。静境出自然，胜游非浪聚。杯觞谋须臾，肴蔌讯无虑。赏音愧闻弦，和歌容执御。","dynasty":"宋代","title":"退朝"}
{"author":"刘攽","content":"宁知陵谷变，遂见曲池平。乔木祇益老，储胥空复情。废墀盈叠藓，颓榭迹微行。桑霍为厚戒，千秋馀叹声。","dynasty":"宋代","title":"过丁晋公旧园"}
{"author":"刘攽","content":"海风吹暮雨，淮上始秋声。点滴潜滋润，阴沈未放晴。林塘云似密，水鉴镜来清。无事看鱼鸟，飞沈体亦轻。","dynasty":"宋代","title":"秋雨四首其三"}
{"author":"刘攽","content":"近关蘧舍卫，接淅孔违齐。今日思狂简，儒生自滑稽。归欤那愠见，去矣约轻赍。颍水清如镜，风波定弗迷。","dynasty":"宋代","title":"去陈二首其一"}
{"author":"刘攽","content":"炎晖共兹世，南纪独何偏。天地大炉耳，江湖沸鼎然。鱼龙危失所，黍稷恐无年。浩荡思雷雨，长吟云汉篇。","dynasty":"宋代","title":"苦热其二"}
{"author":"刘攽","content":"六花飞舞满长安，古寺楼台白玉攒。长眉老僧见客语，两年秋雪就中寒。","dynasty":"宋代","title":"秋雪过相国寺"}
{"author":"刘攽","content":"江路西南永，风波岁月淹。赖君同此役，久客复谁嫌。榜叟誇忠信，津童识孝廉。云山仍在眼，诗兴力能兼。","dynasty":"宋代","title":"将赴官庐州寄张四隐直二首其二"}
{"author":"刘攽","content":"绝景淹留欲断年，晓来冰雪涨池泉。尽拈书籍无多子，来问东家亦漫然。","dynasty":"宋代","title":"过周修撰池"}
{"author":"刘攽","content":"锦帆牙樯四百年，曲池歌榭两凄然。又从劫火悲前佛，犹有灵光阅逝川。何处鸣禽新出谷，几株乔木上参天。春游不负题诗兴，神助仍因梦阿连。","dynasty":"宋代","title":"题禅寺"}
{"author":"刘攽","content":"君子贵自然，不为时俗观。升车不广欬，即席不变颜。疾驱不駷辔，高张不急弹。尘埃视流俗，中立何可干。颜生处陋巷，求仁得所安。箪食一瓢饮，孔圣推其贤。","dynasty":"宋代","title":"君子行"}
{"author":"刘攽","content":"嫖姚不复顾家为，谁谓东山久未归。卷耳幸容携婉娈，皇华何啻有光辉。","dynasty":"宋代","title":"寄韩玉汝待制其二"}
{"author":"刘攽","content":"清池堪百亩，珍木多十围。灌泉昔未盈，移树今更肥。境豁自心匠，宴游及韶辉。居然坐高斋，不减临郊扉。青旗贳冻酒，春服成单衣。游人半童叟，好鸟偕鸣飞。彤襜照银章，宾从相因依。置觞面高轩，密坐罗芳菲。清笳急鸣鼓，红妆耀迟晖。澄潭止可鉴，画楫相与挥。曳裾载笔简，自顾才也微。之子倾盖贤，赏心谅云稀。长歌善必赓，旧令繁勿违。徒令夕阳暝，不醉终无归。","dynasty":"宋代","title":"和黄节推陪王守泛舟"}
{"author":"刘攽","content":"风波迂直路何限，云水凄凉秋向高。百里淹留还信宿，可堪残日看惊涛。","dynasty":"宋代","title":"湖口阻风"}
{"author":"刘攽","content":"巍然积德门，识此贵公孙。譬彼芝兰秀，行看鸿鹄轩。谁令武子死，无复孟尝言。寂寞穗帷暝，流尘空酒樽。","dynasty":"宋代","title":"伤王都官正卿"}
{"author":"刘攽","content":"移舟次北渚，风水亦有说。隐几见群山，昂头看新月。田舍烟微茫，江船火明灭。夕阳归鸟尽，入夜人语绝。劳生间忧虞，各自有怡悦。趣取一时欢，谁能问蛮越。","dynasty":"宋代","title":"江行"}
{"author":"刘攽","content":"后蚓智不足，捕鼠功岂具。一为丹青录，能使万目顾。气凌龟龙蛰，势经沧海渡。微物亦有动，将非逢学误。","dynasty":"宋代","title":"画蟹"}
{"author":"刘攽","content":"朝风吹沙天宇窄，暮风吹沙地载薄。视天昏冥畏其压，视地震荡忧其坼。一春三月风不息，局天蹐地劳筋力。波涛翻空霹礰怒，行路之难行不得。安得重云十日雨，洗眼去眯分白黑。","dynasty":"宋代","title":"大风"}
{"author":"刘攽","content":"开旦文书整日劳，漏传门掩谢诸曹。小庭待月久不下，乔木降风空自高。旧学荒芜多梦寐，微官补益抵分毫。秋来鬓发看成雪，不似潘生始二毛。","dynasty":"宋代","title":"省宿"}
{"author":"刘攽","content":"颜驷縻三省，君山困六安。宦游俱邂逅，行路正艰难。去水争还壑，凝霜苦败兰。唯馀青简在，时为拂尘看。","dynasty":"宋代","title":"挽丁元珍"}
{"author":"刘攽","content":"窜逐衡湘一病翁，望乡愁对祝融峰。不同桂管为元帅，闻道苍髯益壮容。岭水分流清注北，雪花成片更宜冬。丈夫生死论交地，书札宁当向我慵。","dynasty":"宋代","title":"寄熊伯通"}
{"author":"刘攽","content":"积雨凝凉气，疏林滴露华。流星占使者，斜汉挹浮槎。喜近天流火，回看斗转车。秋风下阊阖，消散万人家。","dynasty":"宋代","title":"夜坐"}
{"author":"刘攽","content":"一樽芳酒数篇诗，坐待南湖夕景低。日照杏花堆火齐，水涵天色湛玻璃。静中鱼鸟浑相忘，醉里风光时易迷。还有渔舟澹客兴，谁言不似武陵溪。","dynasty":"宋代","title":"南湖诗其二"}
{"author":"刘攽","content":"五字酬君诗百篇，知音免负伯牙弦。淹留子贱弹琴地，怅望兰成射策年。术到仙真皆羽化，师无前敌在中权。古今风雅人多少，名下声华不浪传。","dynasty":"宋代","title":"次韵晁单州诗六首其一"}
{"author":"刘攽","content":"苒弱金沙树，花奇名字珍。移从今日晚，恨失去年春。嫩绿藤垂架，深红棘刺人。东风会入手，照眼万枝新。","dynasty":"宋代","title":"金沙花"}
{"author":"刘攽","content":"本自悠悠物外人，每逢山水为情亲。惭愧湖波淹客棹，到官不畏上官嗔。","dynasty":"宋代","title":"湖口其三"}
{"author":"刘攽","content":"骤雨无多润，残阳不复迟。阴凉庭树老，点缀石苔滋。斗雀轻投地，悬虫剩倚丝。林樱供口实，美味及童儿。","dynasty":"宋代","title":"夕阳"}
{"author":"刘攽","content":"北山云起南山雨，返照却见南山树。逆风燕子能疾飞，隔叶黄鹂犹独语。忆君池上波悠悠，忆君翠竹声飕飕。兴来冒雨故相视，薄暮雷电归何忧。","dynasty":"宋代","title":"欲雨寄张壁"}
{"author":"刘攽","content":"陈公六十丐朱轮，豪气谁怜亦为贫。原上鹡鸰深涕泪，枥间骐骥发精神。山违折坂皆夷路，河透酾渠即要津。千岁海棠死铁色，因君光彩会如新。","dynasty":"宋代","title":"送陈成伯出牧陕府"}
{"author":"刘攽","content":"今朝一樽酒，聊与故人俱。非复少年日，深惊别意殊。燕云低朔漠，楚水向江湖。报国不一事，出门成异涂。腾鳞安浩荡，隽翼就虚无。应笑白头老，闭关方据梧。","dynasty":"宋代","title":"景德寺河沙院饯苏安上知泰州刘元忠河北都运分题得无字"}
{"author":"刘攽","content":"旧怪神仙事，燕齐得浪传。丹青此堂上，想像为依然。","dynasty":"宋代","title":"许真君祠"}
{"author":"刘攽","content":"花胜已宜春，剪綵更为人。风光今日好，颜貌一时新。","dynasty":"宋代","title":"人日立春"}
{"author":"刘攽","content":"公绰志不欲，滕薛非所居。黄香脱枳栖，仍集东观书。艅艎不挹浆，鹰隼非捕鱼。狐裘匪负薪，鼎鬲宁柱车。物生各有宜，得志皆自如。违方易故常，操末缪续初。古贤贵相知，末俗随毁誉。怀君乏羽翰，临风一踌躇。","dynasty":"宋代","title":"寄王深甫"}
{"author":"刘攽","content":"后蚓智不足，捕鼠功岂具。一为丹青录，能使万目顾。气凌龟龙蛰，势经沧海渡。微物亦有动，将非逢学误。","dynasty":"宋代","title":"画蟹"}
{"author":"刘攽","content":"地有藏丹井，人传不死乡。南柯经腊李，黑叶胜枯杨。甲错龙鳞断，花明鼠耳黄。离宫缘望幸，仙桧俨相望。","dynasty":"宋代","title":"古槐二首其一"}
{"author":"刘攽","content":"意合非有求，道远义弥敦。诗书获我心，将老遂不谖。颓龄若驰波，哀逝稍不存。念君税馵羁，饮水栖衡门。正容悟失道，已矣将何言。","dynasty":"宋代","title":"奉酬孙少述"}
{"author":"刘攽","content":"汉家天马来宛西，天子爱之藏贰师。甘泉贵人宠第一，昆弟封侯真谓宜。军书插羽庙选将，一朝百万皆熊罴。大射卢山亦快意，死人乱麻非所悲。论功庙堂谁与敌，外厩皆是麒麟儿。白茅金印结紫绶，老将流落多瑕疵。天生富贵实有命，宁复忆君贫贱时。势高累愚计虑远，大志落落嗟徒为。渭桥祖道一语泄，身衅边鼓家流离。","dynasty":"宋代","title":"天马行"}
{"author":"刘攽","content":"雨后重来春更深，梅花似雪柳如金。青天白日燕雀语，杳杳归鸿风外音。","dynasty":"宋代","title":"雨后东园"}
{"author":"刘攽","content":"积水浮南极，流沙聚客亭。暝闻渔父曲，秋揖老人星。初月霜华薄，孤山石黛青。天高多影响，彷佛见湘灵。","dynasty":"宋代","title":"夜三首其一"}
{"author":"刘攽","content":"三川帝王宅，二周冠盖都。上公釐德化，多士盛中区。是年诏有司，使献贤能书。传纳事匪易，吾与夫子俱。率马仰骐骥，治玉惭礛䃴。同舟共艰难，倾盖聊欢娱。浮云俨高冠，白雪纷长裾。驰辞若波涛，掌握皆明珠。诋诃讵敢然，倚办实有须。从子骖之靳，相与步骤趋。棘围似南宫，大暑临通衢。不遗老成人，颇多君子儒。丞相顾而叹，里闾共称誉。狂士或妄谈，众人皆揶揄。至今颇自矜，快意胜过屠。不言世所无，请问谁弗如。微官苦绳墨，离别天一隅。向风愿相从，不及单飞凫。云中多宾鸿，河中多鲤鱼。契阔诚未忘，寄声当勿疏。","dynasty":"宋代","title":"寄傅推官尧俞"}
{"author":"刘攽","content":"层城表海势嵯峨，车骑雍容乐事多。八月潮平占候火，三更日上看涛波。閒留方士谈迂怪，醉听齐讴起艳歌。莫以高材厌留滞，功名从古喻裘蓑。","dynasty":"宋代","title":"次韵和登州张使君"}
{"author":"刘攽","content":"狱市并空俗已和，使君高兴足婆娑。画成林色重装洗，鉴作湖光更洁磨。历下军声从古盛，济南名士迩来多。小寒渐有北归雁，话与飞翰同一过。","dynasty":"宋代","title":"寄王济州"}
{"author":"刘攽","content":"一雨池塘水面平，淡磨明镜照檐楹。东风忽起垂杨舞，更作荷心万点声。","dynasty":"宋代","tags":"古诗三百首，春天，池塘","title":"雨后池上"}
{"author":"刘攽","content":"结束溯都门，欢言瞻上东。宿舂不成装，徒御殊匆匆。倾城千万人，髫稚随老翁。揽袪强我留，路隘马不通。志微术无多，举动非材雄。畦隧不知拙，雕朽宁谓工。尚怜畎亩民，欲使衣食充。吏课才第六，名品出下中。岂期此邦人，念我如豳风。竟惭不赫赫，用底书成功。人事非有常，物变何必终。移是趣日新，应谐犹不穷。耻为坚白辩，判别僻与衷。由是知命来，但觉心源空。思君天材异，汗血流骠骢。定交既非晚，接武昆瀛蓬。岁月使人惊，冠带昔儿童。别离过三秋，会合今复同。新诗思何深，清月醒困蒙。相哀蹇无成，为客谢诸公。","dynasty":"宋代","title":"自曹还都舟中奉酬子中见寄"}
{"author":"刘攽","content":"万里河西路，怜君徒步归。游人并塞少，落叶待霜飞。相得不恨晚，知音深谓稀。壮心须慷慨，勿学泪沾衣。","dynasty":"宋代","title":"送郑五下第西归"}
{"author":"刘攽","content":"马队待贤士，久知喧且卑。周生自晚悟，徂谢仍响随。岂若田亩间，尊酒时赋诗。","dynasty":"宋代","title":"续董子温咏陶潜诗八首其四"}
{"author":"刘攽","content":"得新矜白鬓，数九喜和风。菜甲成春事，郊园付野翁。天开池水碧，雪尽树梢红。颇复寻樵隐，柴门步武通。","dynasty":"宋代","title":"立春"}
{"author":"刘攽","content":"几日欲出门，适此天和柔。邦人皆异情，我忆从君游。僻居正穷巷，冰水相交流。旁舍代应问，檐鸟声啁啾。士贫难自高，柴水劳深谋。昂藏尘世间，何异川上鸥。我能乘兴来，不能兴尽留。清谈无由接，竟夕心悠悠。","dynasty":"宋代","title":"寻王深甫值其不在归寄此诗"}
{"author":"刘攽","content":"白首儒先困一经，此君年少独声名。早知刘氏无蚩者，深信宣尼畏后生。贾谊尚为门下掾，终军仍许出关行。限年选举今留滞，跃马赢粮见子情。","dynasty":"宋代","title":"刘九经"}
{"author":"刘攽","content":"自昔东南美，由来王谢郎。提衡俱射策，继踵事专场。凡马惊骐骥，群蜚下凤凰。同时冠后进，举国诵成章。贾子诸王服，萧生旧友光。青冥看咫尺，云路更翱翔。","dynasty":"宋代","title":"寄王子直谢师宰"}
{"author":"刘攽","content":"重明水深波洗空，嘉鱼万族连西东。鲲鲕细碎长者惜，赤鲤成就随飞龙。南风吹雨中宵雷，众鳞不去真常才。鲂鱼如玉鲙第一，安得大网相随来。","dynasty":"宋代","title":"戏题西湖中鱼"}
{"author":"刘攽","content":"躬绩维公父，平反在不疑。荣兼綵衣养，孝著白华诗。黄发全天寿，遗风盛女师。画輀丹旐远，宁记鹿车时。","dynasty":"宋代","title":"挽冯当世母朱太君其二"}
{"author":"刘攽","content":"曲槛层檐与树宜，三年初见绿阴垂。声随白雨凉生疾，影夺朱炎暑到迟。傍倚辘轳看汲井，下留閒客坐围棋。会须百尺参天直，白发空嗟拱把诗。","dynasty":"宋代","title":"题所种梧楸"}
{"author":"刘攽","content":"峡云春易雨，水国暮多风。原草萋萋绿，林花淡淡红。清江晚寒外，落景半晴空。物色怜新燕，归怀目去鸿。","dynasty":"宋代","title":"春阴"}
{"author":"刘攽","content":"绵宇正欢心，虞韶骤遏音。戴天忧杞国，就日怅崦岑。贯朽三泉府，方输九牧金。斯民已仁寿，至理更难忱。","dynasty":"宋代","title":"神宗皇帝挽诗四首其二"}
{"author":"刘攽","content":"溪东杂花乱如谷，溪西老树交篁竹。横槎波水才一苇，缭径出林凡几曲。半旬霖雨泉脉动，四岸春风柳芽绿。眼前景物向人好，心事幽忧伤局促。","dynasty":"宋代","title":"竹间亭作"}
{"author":"刘攽","content":"中庭两樱桃，枝叶密相对。蟠根不十年，不能开花如绣盖。前人费力后人赏，曩日春风今日在。世间万事或如此，富贵功名岂无待。共知韶光过眼疾，霞红雪白不足赖。繁华及时数快饮，鸟散蜂飞无所悔。","dynasty":"宋代","title":"樱桃"}
{"author":"刘攽","content":"方塘十亩水幽幽，鱼自潜深鸟自浮。为有风光陶永日，故题亭榭拟沧洲。旋移修竹看停雪，未落垂杨正奈秋。客到便留同一醉，山公不问习池游。","dynasty":"宋代","title":"步瀛阁"}
{"author":"刘攽","content":"贫家常汲汲，一饮自难营。不笑烹鸡黍，因之同耦耕。林花含秀色，谷鸟变新声。归马无庸疾，郊扉最近城。","dynasty":"宋代","title":"同韩持国饮城东俞氏园"}
{"author":"刘攽","content":"胥山楼阁半空虚，春雨秋风兴有馀。溪女载花浮水舰，潮儿戴火棹雷车。君寻故事应如梦，我得新诗欲信书。正是霜天向摇落，拂衣犹自及鲈鱼。","dynasty":"宋代","title":"和王仲至钱塘"}
{"author":"刘攽","content":"丘祷亦以久，斋居先筮从。鸣驺趁残夜，触石会前峰。箫鼓终椒奠，风霆起蛰龙。化工轻瞬息，幽贶振舂容。洒濯埃尘绝，虚凉灏气逢。小人思学稼，即事喜年丰。","dynasty":"宋代","title":"陪马守蜀山祷雨"}
{"author":"刘攽","content":"稍出红尘外，方知万象虚。林端辨远水，楼角怪行车。灯续黄金像，香馀贝叶书。谁能捐世事，即地亦山居。","dynasty":"宋代","title":"登浴室院阁其二"}
{"author":"刘攽","content":"清明东风零雨频，晓来料峭寒著人。人言天事不可测，欲回暮春成早春。花红柳绿皆自若，一气变化宜有神。漆园老人惜光景，求术却老无声影。忽闻春有再韶时，亦觉身当还壮境。花前一酌心熏然，敢道朱颜非少年。","dynasty":"宋代","title":"春寒其二"}
{"author":"刘攽","content":"梅实初黄暮雨深，宝刀生锈镜昏沈。年年卑湿身无病，自觉能胜百鍊金。","dynasty":"宋代","title":"梅雨"}
{"author":"刘攽","content":"传家推德祖，似舅识刘牢。刻意鸿都学，精心常侍曹。万金酬六体，一字秃千豪。讵有修文事，苍苍空自高。","dynasty":"宋代","title":"伤杨元明都官"}
{"author":"刘攽","content":"伐树商丘去被围，似于庭桧特勤斯。禹腰尧颡应遗魄，柏叶松身异曩时。恭梓二三千学士，爱棠四十六孙枝。摄衣下马低回久，更就清风一诵诗。","dynasty":"宋代","title":"曲阜宣圣庙夫子手植桧二首其二"}
{"author":"刘攽","content":"天锡期颐寿，恩疏石窌封。母仪兼事事，子贵亦重重。归旐沧江水，新阡翠岭松。曾参无所系，不待禄千钟。","dynasty":"宋代","title":"挽王正仲母永寿太君其一"}
{"author":"刘攽","content":"翩翩河中舟，一一西上水。彼船力有馀，我船力无几。力薄日一舍，力壮日百里。迟速讵几何，推分故尔耳。今晨东南风，帆席频轻驶。舳舻密相衔，前后略相似。如将平不平，颇复令人喜。因之念时事，冥寞付天理。","dynasty":"宋代","title":"汴渠挂帆"}
{"author":"刘攽","content":"常年过腊雪犹繁，泽国春光已可怜。初怪醉魂迷甲子，稍知客路断山川。柳条著雨看成绿，花蕊融冰乍欲燃。避地早辞车马迹，杖藜犹有里中贤。","dynasty":"宋代","title":"腊月十九日雨后"}
{"author":"刘攽","content":"膂力期方壮，功名付众才。朝廷不能出，轩冕傥时来。贤者皆知此，劳生亦念哉。暮年均暇逸，末路忍低回。延阁通云汉，东垣接上台。老成宜鹤发，绝足信龙媒。脱落经纶际，从容里地开。图书收旧素，池籞就穿栽。松竹依陶令，儿童戏老莱。尚知南郡富，肯使少游哀。讵有东家问，端思齿杖陪。会为三径客，幽屏谢尘埃。","dynasty":"宋代","title":"佚老堂为马给事题"}
{"author":"刘攽","content":"风波不可测，夷险系所遇。泊舟淮南岸，始知散千虑。高秋气萧爽，日夕稍寒雾。漠漠烟水深，翩翩飞白鹭。值景信所贪，有怀劳反顾。何时见归艎，啸吟成一助。","dynasty":"宋代","title":"舟次淮阴寄张郎"}
{"author":"刘攽","content":"遗履事悠远，白云飞帝乡。潜真社寄栎，观化肘生杨。秀叶发垂绿，杂英牙变黄。牺尊与沟断，俗骨尔何望。","dynasty":"宋代","title":"复和前韵二首其一"}
{"author":"刘攽","content":"主人恩厚与相依，画栋危檐昼启扉。岂是有心希鹄雁，众雏成就即归飞。","dynasty":"宋代","title":"新燕"}
{"author":"刘攽","content":"秉心若松柏，洁志如雪霜。松柏摧为薪，雪霜晞春阳。乃知丈夫勇，万物无以方。赐兮不受命，枨也安得刚。","dynasty":"宋代","title":"古意其二"}
{"author":"刘攽","content":"送君固陵游，勿忆炎汉初。天地不中裂，雄杰争锱铢。追兵下阳夏，百万风雨俱。鸿沟不可恃，平分知厚诬。叱咤梁齐君，王业成斯须。斗智不若谖，小信良区区。尔来数千岁，英气存信书。山川未改旧，壁垒皆丘墟。寄心阮嗣宗，抚掌当踟蹰。","dynasty":"宋代","title":"送陈同年游固陵"}
{"author":"刘攽","content":"病馀清骨鬓成霜，惭负腰间郡组长。等是君恩容卧治，淮西何必减淮阳。","dynasty":"宋代","title":"蔡州路中作五首寄都下其一"}
{"author":"刘攽","content":"花胜已宜春，剪綵更为人。风光今日好，颜貌一时新。","dynasty":"宋代","title":"人日立春"}
{"author":"刘攽","content":"度索方殊域，昆崙起素封。几人曾白眼，吾子幸先容。晦迹煤炱暗，含滋沆瀣浓。上林求异木，诏使会寻踪。","dynasty":"宋代","title":"次韵酬盛秘丞黑桃二首其一"}
{"author":"刘攽","content":"先进多于贫贱隔，故交时有死生分。数疑吾子更名字，将谓平生又失君。","dynasty":"宋代","title":"寄张十二"}
{"author":"刘攽","content":"五月黄梅熟，江边昼雨初。锈痕侵匣剑，润气蠹囊书。乱恐翻银汉，喧愁泄尾闾。时时双水鸟，往往上吾庐。","dynasty":"宋代","title":"五月"}
{"author":"刘攽","content":"儒术喜迂阔，学官每留滞。君侯诚百一，才智两自异。新书三十章，慷慨天下事。每闻一篇奏，左右称万岁。峨峨蓬莱山，册府上帝秘。紬书必英才，念子方历试。前此三数公，致身自容易。心知青云路，已识翰飞地。岂独铅椠间，是正琼瑶字。顾念倾盖交，寂寞弹冠意。","dynasty":"宋代","title":"贺吴九"}
{"author":"刘攽","content":"兹山本无玉，而有昆丘名。若人东南秀，遂驰终古声。蓝田亦若初，荆山高不倾。嗟嗟九原骨，千年不重生。","dynasty":"宋代","title":"昆山"}
{"author":"刘攽","content":"膂力三军士，由来百战经。舞旗翻鸟隼，叠鼓会风霆。杀气过铜柱，欢声塞洞庭。九州防盗贼，儒服愧青萍。","dynasty":"宋代","title":"观南戍士"}
{"author":"刘攽","content":"病躯何处识君恩，卧地无令四体勤。客诵舍人诗句好，几将笔砚一时焚。","dynasty":"宋代","title":"次韵和王待制绝句其一"}
{"author":"刘攽","content":"开旦文书整日劳，漏传门掩谢诸曹。小庭待月久不下，乔木降风空自高。旧学荒芜多梦寐，微官补益抵分毫。秋来鬓发看成雪，不似潘生始二毛。","dynasty":"宋代","title":"省宿"}
{"author":"刘攽","content":"应妪金琛社，桓釐邑致膰。母仪真盛德，禄养现兴门。尚想君羹遗，那悲口泽存。苍山松梓暮，吊鹤去翩翻。","dynasty":"宋代","title":"挽胡元夫母寿安县太君二首其一"}
{"author":"刘攽","content":"市朝老去无希慕，枕簟秋来觉静便。何事连宵梦颠倒，犹应三世业攀缘。蛲虫饱足尸鬼健，尚寐翻令爱不眠。","dynasty":"宋代","title":"市朝"}
{"author":"刘攽","content":"四月风犹北，湖边气似秋。天时如反置，吾道信淹留。望远还吹帽，憎寒更拥裘。无由开白日，晦暝使人愁。","dynasty":"宋代","title":"巢湖阻风二首其二"}
{"author":"刘攽","content":"陋室避尘杂，深居惟此屏。虚空自生白，朴素拟忘形。画手山林迹，先生几杖铭。长来师绝学，未肯事丹青。","dynasty":"宋代","title":"素屏"}
{"author":"刘攽","content":"掾曹仁恕用，郎选孝廉为。之子文无害，居廷敢决疑。一王除制作，三尺著毫釐。过眼皆成诵，雠书自所宜。察廉时尔贵，治道吏为师。去去弦歌化，当如别后思。","dynasty":"宋代","title":"送张益宣州法曹"}
{"author":"刘攽","content":"圣世诸公起草莱，君恩东第一时开。排门画戟交行马，转肘沙堤接上台。卫国名亭缘伐叛，平津虚馆为翘材。犹分长史待天下，衰老讵能忘傥来。","dynasty":"宋代","title":"两府新第"}
{"author":"刘攽","content":"申甫维崧岳，东方本岁星。旧书容尽信，成事况亲聆。南纪浮江汉，青炜变顼冥。气和方毓粹，地胜已储灵。德宇何寥廓，斯文实典刑。龙驹来汗血，霜刃脱青萍。智略联三捷，规模壮六经。羽翰惊海运，辰象属天扃。回首烟霄近，横云汉阁青。河图开秘奥，龙节付仪形。万里风声肃，三年楚俗宁。里氓羞螮蝀，乡校谨螟蛉。圣主思霖雨，群生望大庭。指期调鼎实，洗眼颂椿龄。授易尝占晋，论诗窃次駉。莫言狂简士，足记景钟铭。","dynasty":"宋代","title":"冯当世生日其一"}
{"author":"刘攽","content":"置驿无留客，名卿拟上公。应惟泣遗爱，竞欲颂宽中。赐履灵台隔，开阡梦泽空。秋音送归旐，依约认樵风。","dynasty":"宋代","title":"郑侍郎挽词其一"}
{"author":"刘攽","content":"治狱馀阴德，哀矜出片言。千金无重比，驷马见高门。星落林乌暝，愁悲薤露喧。江风伤远目，楚些一招魂。","dynasty":"宋代","title":"郑侍郎挽词其二"}
{"author":"刘攽","content":"君侯曾一仕，已作弃官归。又欲过吴市，还愁脱赐衣。春风解冰雪，泽国尽芳菲。相望不可及，孤云天外飞。","dynasty":"宋代","title":"送张六入浙东"}
{"author":"刘攽","content":"信此神仙地，经时玩物华。残红未零落，暗紫续矜夸。扫石分文绣，开林碎晚霞。秋风兰菊茂，此去有黄花。","dynasty":"宋代","title":"上清宫花木自夏及秋相续"}
{"author":"刘攽","content":"旧日见春华，圆阴羽盖斜。野轩何必扫，小径故从遮。秋气先摧叶，春风别有花。野夫心好静，异日到山家。","dynasty":"宋代","title":"将去上清宫题梧桐"}
{"author":"刘攽","content":"九日秋萧瑟，登高亦少欢。黄花宜澹泊，碧树早凋残。醉舞乌纱落，弹歌短剑寒。可怜西北望，白日远长安。","dynasty":"宋代","title":"九日"}
{"author":"刘攽","content":"登高虽有兴，羁旅亦消魂。插鬓茱萸细，题诗蟋蟀喧。黄花一樽酒，斜日最高原。回首江天迥，翩翩塞雁翻。","dynasty":"宋代","title":"九日寄江北兄弟"}
{"author":"刘攽","content":"埋轮负壮志，持节向炎墟。反户惊殊俗，彤襜岂定居。跕鸢愁瘴雾，断雁哭来书。天理真冥漠，谁能问太虚。","dynasty":"宋代","title":"张比部景真挽诗其一"}
{"author":"刘攽","content":"五岭瘴疠地，宦游前事存。求为勾漏令，卧念少游言。夫子独不返，壮心谁复论。凄凉大招赋，不见入修门。","dynasty":"宋代","title":"张比部景真挽诗其二"}
{"author":"刘攽","content":"翰墨兼能事，功名自壮图。云霄曾几许，意气即通衢。埋玉情何已，修文理不诬。敢忘徐稚礼，絮酒望江湖。","dynasty":"宋代","title":"苏度支挽诗其一"}
{"author":"刘攽","content":"连逢七十二重山，芝朮潜通小有天。自笑何须仙者笑，未忘轩冕顾金钱。","dynasty":"宋代","title":"次韵和望岳亭诗其一"}
{"author":"刘攽","content":"楚贡来迟诡问江，汉收群策士心降。一言已重黄金百，再见仍蒙白璧双。漂客脱身甘马革，老儒投笔谢书窗。岂知三阁酣诗酒，浩唱庭花倒玉缸。","dynasty":"宋代","title":"次韵王介甫金陵怀古四首其三"}
{"author":"刘攽","content":"散军收棨戟，改邑壮三畿。太守朝行在，诸曹自免归。大河终北注，旅雁独南飞。迟尔宽相忆，他时信息稀。","dynasty":"宋代","title":"滑州罢为白马县舍弟司法省归寄此诗"}
{"author":"刘攽","content":"龙伯钓鳌时，连六方自快。事缘贪饵起，上帝独何罪。土疆日侵削，形躯仍眚杀。才馀数十丈，尚足令人骇。寄言诤毕人，努力事机械。何当大荒野，与尔竞行迈。","dynasty":"宋代","title":"杂诗其四"}
{"author":"刘攽","content":"晚驾严仙御，西巡即旧都。天寒馀鹤语，弓堕脱龙须。白发孤臣泪，清湘万里途。无由宣室问，回首叫苍梧。","dynasty":"宋代","title":"神宗皇帝挽诗四首其四"}
{"author":"刘攽","content":"佚女处瑶台，丰肌艳皎皎。端令鸩为媒，告我以不好。犹豫令人悲，自悔辩不早。如何问雄鸠，佻巧岂可道。","dynasty":"宋代","title":"杂诗其八"}
{"author":"刘攽","content":"南浦三篙水，归人五日粮。寒沙晨起雁，古树夜经霜。久客复去国，有情知望乡。鬓毛浑欲变，鸣笛不须长。","dynasty":"宋代","title":"十月四日离都归陈州"}
{"author":"刘攽","content":"近署铜龙贵，仙山策府遥。由来称国士，自致必云霄。太史题凡例，彤庭奉日朝。除书新翰墨，受赐接晨朝。池水通翔凤，星垣直建杓。泛槎轻济海，逸御捷凌飙。献纳当宸扆，丝纶耸具寮。直词明黼黻，大册粲琼瑶。拜舞腰金重，归来厩马调。泥书开鹄板，法驾从鸡翘。高兴吟红药，珍辞赋洞箫。宫花香永昼，禁漏静通宵。枝鹊声何喜，原鸰意自饶。寄言江汉客，无事老渔樵。","dynasty":"宋代","title":"原父舍人爰自春坊迁职史氏未更晦望旋有新命增秩谏省跻荣纶阁斐然成篇以伸欢贺"}
{"author":"刘攽","content":"郑庄推士古无伦，置驿诸郊日日新。去病魏公俱改节，一生惆怅杜陵人。","dynasty":"宋代","title":"陈州杂咏其二"}
{"author":"刘攽","content":"久宦减仲产，行歌非五噫。归来问长铗，习水看吴儿。弱丧殊可恨，傥来今自知。江山不我厌，有意卜居之。","dynasty":"宋代","title":"将游吴中寄原父"}
{"author":"刘攽","content":"南辕适郢都，日与冥山背。重生与徇名，夙昔不相待。藜羹采薇蕨，芰制兰为佩。游乐天地间，安知一身外。麒麟斗大荒，日食星见沬。夷齐饿西山，咨嗟尔胡罪。","dynasty":"宋代","title":"拟古六首其一"}
{"author":"刘攽","content":"蒸暑淹南国，季秋如长夏。炎凉乱平分，天地错常化。短日回朱光，六龙顿其驾。暵似山泽焚，惮我如不暇。反思岁聿暮，却顾旦辄夜。宁忍窥昆虫，干时事矜诧。","dynasty":"宋代","title":"秋热"}
{"author":"刘攽","content":"清霜夜漠漠，佳实晓累累。鹄鷇攒修干，金华耀夙曦。狂酲香处析，痏渴味馀衰。采摘悲凡口，漂零恐后时。颂声骚客误，锡贡禹书遗。惆怅生南国，烦君品藻词。","dynasty":"宋代","title":"寄橙与献臣"}
{"author":"刘攽","content":"丹穴凤皆好，蓝田玉自温。流传洛生咏，叹赏贵公孙。好事欲成癖，著书经闭门。看君桂枝擢，禄仕复谁论。","dynasty":"宋代","title":"送王肃侍禁新安监酒"}
{"author":"刘攽","content":"长安材豪雄五都，五陵意气谁能除。作人不入游侠窟，寓兴聊从草隶书。崩崖坏山出众宝，石刻鼎铸周秦馀。江东诸家擅逸气，宜官钟蔡几不如。腾龙翥凤动光彩，渌池滉漾华芙蕖。石生临书得微妙，神凝意会下笔初。浓纤巧致若出一，老庖利刃投空虚。人间流传不得辨，锦囊玉轴争贮储。以兹得名号醉墨，聊取胜事题精庐。岂与西山少年辈，射猎狐兔夸里闾。杜陵诗仙有祖风，笔洒云雾挥琼琚。我今才薄厌数语，勉力和歌惭起予。","dynasty":"宋代","title":"和苏子瞻韵为石苍舒题"}
{"author":"刘攽","content":"骅骝历块误颠蹶，卞子抱璞空归来。天下何会识琬琰，市人空复尚驽骀。","dynasty":"宋代","title":"闻王深甫下第"}
{"author":"刘攽","content":"华发悲秋复送行，茂林修竹若为情。菊花节去香犹在，桑落寒来色更清。赵魏优贤常不欲，春秋知我亦空名。别离何必皆千里，分手如今越与荆。","dynasty":"宋代","title":"九月十日赵令园饯送王汝州汝州留诗二篇次韵其一"}
{"author":"刘攽","content":"劲节四时好，此君常眼青。影摇金破碎，声动玉珑玲。方丈尘埃绝，高斋醉梦醒。由来谋野意，不异在林坰。","dynasty":"宋代","title":"野竹亭"}
{"author":"刘攽","content":"延陵君子墓，南极老人星。自古称遗爱，斯文重典刑。一生隆许与，五福最康宁。逝矣俱陈迹，临风祇涕零。","dynasty":"宋代","title":"挽刁景纯二首其二"}
{"author":"刘攽","content":"小来读书非为名，约身不肯游公卿。祇怜狂简真吾党，谩有文章惭老成。汉廷好武臣尚少，郎官十年不见调。青衫黄绶赤诏除，落拓敢辞流俗笑。","dynasty":"宋代","title":"初调江阴主簿"}
{"author":"刘攽","content":"风逆湍声急，云酣雨气豪。川蜺垂饮近，江鹤去飞高。洗藕还馀味，操舟未觉劳。蒹葭弥极望，秋意晚骚骚。","dynasty":"宋代","title":"泛舟城南二首其二"}
{"author":"刘攽","content":"朔雪冻乾坤，黄云昼景昏。宿酲犹恋酒，静卧亦开门。乌鹊时时语，松篁处处翻。问知淮水冻，不复渡头喧。","dynasty":"宋代","title":"雪后其二"}
{"author":"刘攽","content":"倚郭遍禾黍，安知私与公。为农亦可乐，遇岁不终穷。累榭白云外，壤歌明月中。谁言鲁酒薄，自觉胜新丰。","dynasty":"宋代","title":"绿野亭偶题其二"}
{"author":"刘攽","content":"自胡请盟供贡职，关西二纪剽兵革。胡人岁来受金帛，地虽国本常不惜。帝家将军勇无敌，谋如转圜心匪席。精神动天天不隔，凿空借筹皆硕画。贾生属国试五饵，买臣朔方发十策。偏师倏然尽西海，一月三捷犹馀力。百蛮解辫慕冠带，五郡扫地开城壁。葱岭陂陀蒲类深，回笑秦并与禹绩。尚书论功易等差，御史行封自明白。武功貤爵十万金，彻侯印组丈二尺。奋行过望理自尔，少从进熟来无极。忆昔汉武开西域，天下骚然苦征役。哀痛轮台置肥美，割弃造阳损斗僻。岂知洮河宜种稻，此去凉州皆白麦。女桑被野水泉甘，吴儿力耕秦妇织。行子虽为万里程，居人坐盈九年食。熙州欢娱军事息，天王圣明丞相直。","dynasty":"宋代","title":"熙州行"}
{"author":"刘攽","content":"望岳亭前一凭栏，秋云萧索水光寒。北人解道衡山远，此地衡山已背看。","dynasty":"宋代","title":"次韵和望岳亭诗其二"}
{"author":"刘攽","content":"伯夷饿首阳，太公封营丘。同时海滨人，将老归西周。世故莽难量，后王异前修。徒让千乘邦，不如畜阴谋。良知命分然，何怨复何尤。尘埃采薇诗，益使夸者羞。自兹奸雄人，日日希公侯。","dynasty":"宋代","title":"杂诗其六"}
{"author":"刘攽","content":"月中丹桂昔谁栽，经岁光华十二回。正似此花多意思，一番红过一番开。","dynasty":"宋代","title":"桂花"}
{"author":"刘攽","content":"江岸青枫连白蘋，片帆如箭射千钧。风烟何处喧嘘市，箫鼓谁家赛水神。雁鹜陂湖争就暖，杉松庐舍不知贫。滞淫何必多离恨，譬似生为泽国人。","dynasty":"宋代","title":"酬王定国五首其四"}
{"author":"刘攽","content":"构亭彼为谁，高士自相与。与游皆可人，与言是真语。与醉不独醒，与歌从和汝。与忘形骸迹，与偕同出处。实与不待求，久与非强许。世涂异冰炭，咫尺或龃龉。开此与者风，宁当转弃予。","dynasty":"宋代","title":"与亭"}
{"author":"刘攽","content":"珠履幕中客，行行亦倦游。劳歌一长铗，历聘五诸侯。捧檄为亲喜，问程轻旅愁。遥怜在陈士，无友重悲秋。","dynasty":"宋代","title":"周节推移曹州"}
{"author":"刘攽","content":"江汉繄常武，苗民傒舞阶。百蛮时暴桀，终古事威怀。壤穴深潜蚁，山林盛斗豺。堕鸢愁瘴雾，吹蛊厌昏霾。淫毒皆沙蜮，跳梁自井蛙。几成分服岭，垂欲罢朱崖。元帅全军出，天王太室斋。凿门资感奋，负羽必谁差。壮气随霆击，先声甚雨偕。游魂蚩尔辈，贾勇洎吾侪。略野穷飞鸟，围城尽析骸。饥啼儿宛转，怨哭鬼欧哇。破竹馀铦刃，焚原只乱秸。鲸掀才足脍，狸搰可须埋。王略过铜柱，天威畅藁街。斗牛光更润，溟海静无涯。贾舶盈珠琲，宫娥贱玳钗。拜侯金篆斗，犒士酒如淮。神武千龄协，欢娱万国谐。告成方历吉，名岳望禋柴。","dynasty":"宋代","title":"江汉"}
{"author":"刘攽","content":"公绰志不欲，滕薛非所居。黄香脱枳栖，仍集东观书。艅艎不挹浆，鹰隼非捕鱼。狐裘匪负薪，鼎鬲宁柱车。物生各有宜，得志皆自如。违方易故常，操末缪续初。古贤贵相知，末俗随毁誉。怀君乏羽翰，临风一踌躇。","dynasty":"宋代","title":"寄王深甫"}
{"author":"刘攽","content":"名家千里驹，富学五车书。柱史文无害，弦歌智有馀。素风存翰墨，阴德在门闾。江汉子男邑，谷城桑柘墟。曾为都尉治，今亦万家居。安稳飞凫舄，新鲜缩项鱼。绣衣夸里父，寿酒荐亲舆。不作期年别，看君就诏除。","dynasty":"宋代","title":"送贾士彦延平知光化县"}
{"author":"刘攽","content":"水气横浮飞鸟外，岚光平堕酒杯间。","dynasty":"宋代","title":"句其六"}
{"author":"刘攽","content":"自古边功缘底事，多因嬖幸欲封侯。不如直与黄金印，惜取沙场万髑髅。","dynasty":"宋代","title":"自古其一"}
{"author":"刘攽","content":"于人无旧新，相见常为欢。本不作崖岸，中亦非断刓。宾僚自了事，县邑无旷官。岂惟竞勉力，退亦绝閒言。观者以为稀，不自知其然。吾闻西方说，夙世常有缘。将此会中人，厚德无雠怨。文人讳异术，且以儒事论。孔圣不可及，孟氏固所尊。轲云创业易，成功则在天。乃知古今士，无有能与贤。达人同众人，不肯妄自专。","dynasty":"宋代","title":"效韦苏州古调诗"}
{"author":"刘攽","content":"繁阴不时解，雨气如深秋。朝衣始絺葛，暮服乃重裘。天事亟变易，得为有常不。如何世上士，欲以全自求。行身绳墨间，蹜蹜空白头。唯君可语此，意豪力且遒。通衢虽泥涂，未至乘扁舟。兴发骑马来，垫巾故风流。","dynasty":"宋代","title":"雨中寄子直"}
{"author":"刘攽","content":"君居众人里，有如珠玉然。世疑假浑沌，我识真神仙。独抱潇洒意，不为势利牵。少留衡门下，谈笑忘吾年。","dynasty":"宋代","title":"张六至"}
{"author":"刘攽","content":"湖水弥天未觉秋，暂辞鞍马寄扁舟。菰蒲无禁鱼无税，谁似溪翁得自由。","dynasty":"宋代","title":"秋尽野次其二"}
{"author":"刘攽","content":"望岳亭前一凭栏，秋云萧索水光寒。北人解道衡山远，此地衡山已背看。","dynasty":"宋代","title":"次韵和望岳亭诗其二"}
{"author":"刘攽","content":"谁能知散木，封植亦无心。岁月如视荫，栖迟还息阴。宦情移柳在，诗兴爱棠深。定有归飞翼，怀音似泮林。","dynasty":"宋代","title":"次韵和麻直讲题杨直讲所种三樗树"}
{"author":"刘攽","content":"苍山本自千万丈，怪尔断落盈尺中。枯松挂崖正矫矫，白云出谷方溶溶。忆昨高秋十日雨，百川涌溢腾蛟龙。丹青坏劫不可驻，金碧拂地俱成空。人间流落万馀一，掇拾补缀几无从。当时画手合众妙，得此诚是第一工。松阴行人何草草，秃帻小盖马色骢。长涂未竟不得息，啸歌正尔来悲风。巨灵擘华疏黄河，夸娥移山开汉东。海波芥子互出没，大雄游戏神与通。我今与君未尝觉，指视壁画将无同。新诗飘飘脱俗格，得閒会复来从容。","dynasty":"宋代","title":"和李公择题相国寺坏壁山水歌"}
{"author":"刘攽","content":"野境寻不尽，幽欢良自如。犹疑梦为鸟，谁谓子非鱼。岸树绿已合，渚蒲长且疏。逍遥此中意，何减漆园书。","dynasty":"宋代","title":"泛舟"}
{"author":"刘攽","content":"自有林亭不种花，总将春色寄邻家。桃红梅白须寻得，暮去朝来不算赊。","dynasty":"宋代","title":"游章运判园亭其一"}
{"author":"刘攽","content":"郑庄推士古无伦，置驿诸郊日日新。去病魏公俱改节，一生惆怅杜陵人。","dynasty":"宋代","title":"陈州杂咏其二"}
{"author":"刘攽","content":"杨侯作邑山水中，县南百里维青嵩。官閒身老诗笔健，乐与丘壑研豪雄。是时新凉背炎夏，草木秀丽全天功。重青叠碧百万状，有如耋老携儿童。悬泉落崖泻万丈，震雷发地声隆隆。阴风岩洞忽悽怆，寒生六月如凝冬。祠官祀典有常秩，扫除给复何其恭。孕灵产异远不极，面周负郑人殊风。生云触石始肤寸，倏忽澍雨成冥濛。群山相望不足算，礼若小国来朝宗。幽人羽客此独往，深处时与神仙通。念君吏职有章绶，池鸿笼鹤思长空。暂留灵境寄心赏，仰止万古希遐踪。梯高径侧目力短，涉历庳下非穹崇。山中居人亦富逸，翠竹寒松名素封。愿言携家事卜筑，采薇饮水欣长终。岩田种芝地高下，茅屋溯水溪西东。君能挂冠共此约，何必绮季东园公。","dynasty":"宋代","title":"和杨彦文嵩山诗"}
{"author":"刘攽","content":"车书共文轨，律度出声身。明白垂中典，优容礼直臣。熊罴渭川叟，风雨越裳人。更想攀髯士，犹知不犯鳞。","dynasty":"宋代","title":"嘉祐大行皇帝挽诗十首其九"}
{"author":"刘攽","content":"臧孙御叔悉名卿，饮酒何妨傲雨行。未似驱车日当午，敢嫌高士笑劳生。","dynasty":"宋代","title":"初暑马上其三"}
{"author":"刘攽","content":"平原出大水，蚁壤溃长汀。舟楫疑藏壑，波涛骇建瓴。蛟龙随过雨，鱼鳖问沧溟。闻道蓬莱水，桑田亦屡经。","dynasty":"宋代","title":"西湖水决"}
{"author":"刘攽","content":"簿书非力学，何事不窥园。乘兴缘心赏，忘怀到酒樽。露蝉凉寂寞，风叶静翩翻。少驻东方骑，前盟岂可温。","dynasty":"宋代","title":"次韵酬钱少卿"}
{"author":"刘攽","content":"世乱争斗繁，废兴不可载。磨灭几何人，独兹有馀爱。空同气雄武，燕蓟风慷慨。曾是鞍马间，而为治民最。桐乡旧墟好，岘首遗碑在。岁久梁栋倾，地荒松栝大。古今犹过隙，俛仰成百代。咨嗟畎亩勤，勋业非永赖。","dynasty":"宋代","title":"刘太尉庙"}
{"author":"刘攽","content":"南国无全腊，江天可喜晴。山林开雪色，凫雁与风声。春物催群动，年华强旅情。无人同此酒，叹息滞蛮荆。","dynasty":"宋代","title":"占晴其一"}
{"author":"刘攽","content":"密竹换啼鸟，清池添放鱼。悬藤林下坐，响石洞中居。兴趣自无尽，传闻那得虚。如何仲长子，刻意但成书。","dynasty":"宋代","title":"灵壁张氏园亭二首其二"}
{"author":"刘攽","content":"泽雉呼雌日出飞，林鸦失子夜深啼。劳生未尽无生理，外境移心不得齐。","dynasty":"宋代","title":"感怀"}
{"author":"刘攽","content":"同云晦天地，浩然自生明。萧条乔木风，断续过雁声。袁公卧深巷，意得神亦清。岂知长沙客，漂泊万里行。饿隐贱禄仕，乃见终古情。","dynasty":"宋代","title":"和孙少述雪"}
{"author":"刘攽","content":"早于桃李晚于梅，冰雪肌肤姑射来。明月寒霜中夜静，素娥青女共徘徊。","dynasty":"宋代","title":"水仙花"}
{"author":"刘攽","content":"除日应无岁，新春不待年。风光生意里，梅信客情边。冷艳来冰谷，疏风映雪天。不逢江上使，相与竞芳妍。","dynasty":"宋代","title":"岁除立春乾祐县献梅"}
{"author":"刘攽","content":"历数归真主，乾坤仗义兵。南夷长后服，下国怨西征。麋鹿荒吴苑，梯航聚易京。春螽那恃力，朝菌欲长生。雷雨随金鼓，鹰鹯起旆旌。灵旗穊牛斗，白羽射欃枪。散地人谁保，连甍火彻明。晨门迎短箠，死骨断长鲸。父老前流涕，农夫未释耕。将军荐牛酒，恺乐会韶韺。虢灭虞何恃，崇亡纣亦倾。一戎终薄伐，再驾就升平。旧邑更脩武，行宫即顾成。奎芒垂篆刻，天质望氛清。羽卫严丹极，潮音接化城。欲回江海水，都作颂歌声。","dynasty":"宋代","title":"章武殿"}
{"author":"刘攽","content":"锦筵火齐砌金柈，五月甘浆破齿寒。南国已随朱夏熟，北人犹指画图看。烟岚不续丹樱献，玉座空悲羯鼓残。相见任誇双蒂美，多情莫唱水晶丸。","dynasty":"宋代","title":"荔枝其二"}
{"author":"刘攽","content":"汉家祈年宫，玉宇黄金阶。回廊起层城，高阁横苍崖。觚棱拂星斗，广除霁尘霾。清渠寒泉交，盛夏凉风湝。火云赤宇宙，道涂若燔柴。幸兹清凉游，复此朋友偕。前殿朝众灵，瑄玉兹禋柴。顾予尘土姿，进拜增慄斋。扫庭有馀洁，酌水欣素怀。并坐俯坚珉，长吟翳高槐。丹青四壁画，权舆自轩娲。千年羽化人，志怪非齐谐。始知慕神仙，自顾轻形骸。圣贤几吹吷，寒暑一病痎。学道赖远复，养生知有涯。悟真觉理胜，适志忘事乖。伯阳推谷神，庄叟称安排。英风摩盖壤，遗躅欣吾侪。飞云肆冥鸿，拘井嗤沈蛙。虚心自兹得，归去颜色佳。","dynasty":"宋代","title":"游景灵宫"}
{"author":"刘攽","content":"雪后原野空，风高弓矢劲。岁时有阴杀，自古顺天令。跃马径丰草，呼鹰下空夐。烈火生鼻端，割鲜矧馀兴。此亦壮夫乐，不与儿女并。苦无枚叔辨，试起夫子病。","dynasty":"宋代","title":"约谢师直出猎师直小疾不行作诗戏之"}
{"author":"刘攽","content":"心寄江湖上，乐闻游子归。送君从此去，脱叶正秋飞。云水聊破浪，风尘今振衣。山僧不善饮，定负蟹螯肥。","dynasty":"宋代","title":"送楚南"}
{"author":"刘攽","content":"青泉盈池底白石，中有高山高不极。连峰绝壑知几许，朝霏暝烟无定色。山下清波清浅流，鱼龙浩荡芥为舟。今君欲渡何由得，纵有神仙君不识。","dynasty":"宋代","title":"盆山"}
{"author":"刘攽","content":"高閤横霄梧十寻，回廊曲槛昼阴阴。期年不就长杨赋，晚岁空为梁甫吟。童稚相亲俱白发，风波失所更情深。沧溟极目云涛壮，相见胸中快病襟。","dynasty":"宋代","title":"留别苏安上"}
{"author":"刘攽","content":"锦帆牙樯四百年，曲池歌榭两凄然。又从劫火悲前佛，犹有灵光阅逝川。何处鸣禽新出谷，几株乔木上参天。春游不负题诗兴，神助仍因梦阿连。","dynasty":"宋代","title":"题禅寺"}
{"author":"刘攽","content":"公绰志不欲，滕薛非所居。黄香脱枳栖，仍集东观书。艅艎不挹浆，鹰隼非捕鱼。狐裘匪负薪，鼎鬲宁柱车。物生各有宜，得志皆自如。违方易故常，操末缪续初。古贤贵相知，末俗随毁誉。怀君乏羽翰，临风一踌躇。","dynasty":"宋代","title":"寄王深甫"}
{"author":"刘攽","content":"谁能知散木，封植亦无心。岁月如视荫，栖迟还息阴。宦情移柳在，诗兴爱棠深。定有归飞翼，怀音似泮林。","dynasty":"宋代","title":"次韵和麻直讲题杨直讲所种三樗树"}
{"author":"刘攽","content":"戍鼓邻鸡催启关，繁星未坠重愁颜。云含雪意朝寒外，河带冰光曙色间。去远不堪登灞涘，言归时复念东山。梁台客在文章盛，修竹何当复共攀。","dynasty":"宋代","title":"晨起汴上口占寄韩玉汝"}
{"author":"刘攽","content":"寒食年年必上公。","dynasty":"宋代","title":"句其一"}
{"author":"刘攽","content":"事从梁栋拯隳颓，民有馀工库有财。不待公输洎玉茧，肯论新甫与徂徕。经营结构无遗巧，壮丽宏深要必该。广砌水平铺淡碧，应门风过绝纤埃。云山喷墨文屏合，金兽衔环洞户开。势似名翚飞夭矫，喜知巢燕到裴徊。陈平社宰非无意，薛惠邮亭信不才。会道曹风如鲁卫，辅州元作帝京陪。","dynasty":"宋代","title":"次韵宋职方新脩厅事"}
{"author":"刘攽","content":"阁外凉风得凭栏，阴晴相望一城间。过云快雨喷浓墨，收水长虹堕缺环。斜直楼台经洒濯，空无燕雀自飞还。圣朝百吏都勤事，优借儒官到老閒。","dynasty":"宋代","title":"国子监御书阁观雨同张主簿"}
{"author":"刘攽","content":"山城带嵩高，常候嵩高云。云兴似焚柴，雨注如翻盆。田莱数百里，下泽犹平原。虽有耕凿勤，不如霢霂恩。哀此民生微，所赖刍狗仁。乃知丘陵外，独有五岳尊。今春苦淫霖，宿麦才廑存。过夏乃不雨，穷秋气如燔。象龙杳无艺，巫鼓空屡奔。豆苗落为萁，藜莠乘冬温。黔首困粒食，或有茹草根。卖牛供租赋，不忍闻此言。此事亦神羞，谁能叫其阍。登高望连峰，正见朝烟昏。","dynasty":"宋代","title":"久旱"}
{"author":"刘攽","content":"梧上生枝复隔年，白头倾盖两欢然。满城童子垂髫发，竹马羊车戏路边。","dynasty":"宋代","title":"隐语三首呈通判库部其一"}
{"author":"刘攽","content":"车马还城君肯留，通宵欢语破离愁。水风杨柳猛消暑，沙雨芰荷潜造秋。惊月禽栖时落树，避灯鱼鬣暗冲舟。天明红日骊山道，陈迹依稀似梦游。","dynasty":"宋代","title":"答仲冯宿兴庆池作"}
{"author":"刘攽","content":"缭径集瓶罂，江楼倚上层。青帘吹淡墨，翠幕映飘灯。劝客寒威壮，歌时岁事登。十千赊可得，不恨价仍增。","dynasty":"宋代","title":"和裴库部诸家雪酒家"}
{"author":"刘攽","content":"川形直如线，川水疾如箭。扁舟急鸣橹，顷刻异州县。晤语不及闻，注视目已眩。川后扈予桡，黄鹄莫我先。客行自超越，快意令人羡。寄语幽并儿，勿誇鞍马便。","dynasty":"宋代","title":"舟行"}
{"author":"刘攽","content":"栖息避城市，尘埃将浼人。虚空见佛性，简傲得吾真。霜过草木改，斋馀鸟雀驯。席门常昼闭，谁与驻车轮。","dynasty":"宋代","title":"移居观音寺"}
{"author":"刘攽","content":"多爱不忍缘爱奇，记人毫发忘瑕疵。垂老此心免愧己，起予它日亟言诗。衣冠为子最青眼，兄弟数君仍白眉。瓠叶岂以菲废礼，鲜首燔炮为宛脾。","dynasty":"宋代","title":"次韵晁单州诗六首其四"}
{"author":"刘攽","content":"种田江南岸，六月才树秧。借问一何晏，再为霖雨伤。官家不爱农，农贫弥自忙。尽力泥水间，肤甲皆疥疮。未知秋成期，尚足输太仓。不如逐商贾，游闲事车航；朝廷虽多贤，正许赀为郎。","dynasty":"宋代","title":"江南田家"}
{"author":"刘攽","content":"寒食风光雨敛尘，病馀寒极强颁春。传呼广陌双摇旆，乘兴名园一柅轮。列座宾寮皆俊雅，绕池花木尽奇珍。长吟浅醉归时晚，蜡炬荧煌改火新。","dynasty":"宋代","title":"禁烟游园"}
{"author":"刘攽","content":"三百六旬斋复斋，东城骑马独归来。秋风黄叶惊人面，径向君家就酒杯。","dynasty":"宋代","title":"九宫祭毕寄陈五"}
{"author":"刘攽","content":"长安少年侠自任，一生意气过人甚。许身直以豪取名，快意那知武犯禁。宝刀强弓千里马，风驰电射无敌者。有时独醉倡楼春，一身歌舞兼百人。休来著书吐胸臆，脱落章句嗤丘坟。王侯愿交不可得，贵者虽贵犹埃尘。君不见汉家云台画良将，高冠长剑森相向。由来落拓尘土中，不妨论议岩廊上。乃知功名为世贤，安知轻欺恶少年。","dynasty":"宋代","title":"侠少行戏王子直"}
{"author":"刘攽","content":"千金买境欲辞喧，长日观心复照昏。多少胜缘从静起，为师无意入都门。","dynasty":"宋代","title":"题招提院静照堂"}
{"author":"刘攽","content":"贵公孙子族关西，失路青冥翅羽垂。当世朋游皆父行，古人方略足肩随。薄材老去欢倾盖，直气交新喜尽规。满目江山屡回首，白云流水付心期。","dynasty":"宋代","title":"酬王定国五首其三"}
{"author":"刘攽","content":"阳武旧恩惟丙吉，中兴同学有严遵。封侯会自酬阴德，物色终应访故人。可在介推怀怨望，深疑咎犯亦逡巡。刚肠独有屠羊说，称义孤高无与邻。","dynasty":"宋代","title":"杂讽"}
{"author":"刘攽","content":"庭梧不隐响，秋入意萧条。过雨喧天籁，高风会海潮。寒侵知洒近，气豁想云遥。岁晚看摇落，无衣耻敝貂。","dynasty":"宋代","title":"北窗闻雨"}
{"author":"刘攽","content":"月出东山表，遥思泽国秋。绿云孤镜上，透水大珠浮。重露梧桐落，微寒蟋蟀愁。我时携客饮，浮白最高楼。","dynasty":"宋代","title":"和孙少述中秋其一"}
{"author":"刘攽","content":"巍然积德门，识此贵公孙。譬彼芝兰秀，行看鸿鹄轩。谁令武子死，无复孟尝言。寂寞穗帷暝，流尘空酒樽。","dynasty":"宋代","title":"伤王都官正卿"}
{"author":"刘攽","content":"去国那无鬓发华，白沙犹觉胜长沙。晴云乱眼江枫色，宿雨销魂野菊花。过客谁能问名姓，加餐自不厌鱼虾。海陵仓粟年丰熟，吾亦惭为饱煖家。","dynasty":"宋代","title":"寄胡完夫"}
{"author":"刘攽","content":"麦苗出陇渐渐绿，花树迎风浅浅红。欲就白杨倾一酌，竟无人可暂相同。","dynasty":"宋代","title":"野次"}
{"author":"刘攽","content":"出城问穷僻，负郭正潇洒。主人著书长闭关，嘉树当门宜系马。下马上堂还读书，新诗古琴双起予。昏鸦栖鸡欲敛翼，兴尽将去犹须臾。徒见城中轩冕客，不如吾人一逢掖。安得茅茨同里居，子在东阡我南陌。","dynasty":"宋代","title":"过王氏弟兄"}
{"author":"刘攽","content":"苍烟漠漠石粼粼，坐倚山颠瞰水滨。开阖波涛专阅世，春秋风月不愁人。未知孤鸟归飞意，聊问长松老大身。信有朱陵仙府在，玉楼珠殿阙为银。","dynasty":"宋代","title":"题朱陵阁"}
{"author":"刘攽","content":"雪霁流云尽，天虚片月升。气清群玉府，光彻满壶冰。过雁明可数，啼鸟寒不胜。山阴自此去，野兴岂难乘。","dynasty":"宋代","title":"雪夜月中"}
{"author":"刘攽","content":"吴樯东风晓来入，楚客齐桡暮去急。行人西，行人东。逢迎送归景不同，夕日春烟一望中。","dynasty":"宋代","title":"怀信驿亭晚望题其楹"}
{"author":"刘攽","content":"极北空同戴斗星，越疆犹有短长亭。汉朝正朔原无外，边地山河不见经。雪拥旃裘绵欲折，冰生湩酪酒初醒。我家四世俱持节，送尔皇华却涕零。","dynasty":"宋代","title":"仲冯北使"}
{"author":"刘攽","content":"膂力三军士，由来百战经。舞旗翻鸟隼，叠鼓会风霆。杀气过铜柱，欢声塞洞庭。九州防盗贼，儒服愧青萍。","dynasty":"宋代","title":"观南戍士"}
{"author":"刘攽","content":"落泉无时休，泄云常自还。居然万峰秀，共此亭户间。擘华力何壮，凿陇巧已艰。造幽非近规，会心宁愧颜。朝扉面苍苍，夜枕听潺潺。莳以松桂丛，葱翠皆可攀。长歌发真赏，锦绣先斓斑。座客齐起予，清玉联玦环。夙龄慕远游，未能遍人寰。学仙理茫昧，遁俗事间关。风波天一隅，不到三神山。终当振衣往，对境聊自閒。","dynasty":"宋代","title":"次韵"}
{"author":"刘攽","content":"侧径蜂飞忙蔽日，绿阴莺语静移时。自疑寂寞扬雄宅，最爱清和谢监诗。词客篇章写桐叶，饮流筹箸折花枝。相望十舍不相就，两地风光镇所思。","dynasty":"宋代","title":"次韵晁单州诗六首其五"}
{"author":"刘攽","content":"远师犹觉丹青似，大邑知无盘错忧。梅岭山长因海尽，夜郎江阔傍城流。鲸鱼浪作伧人鲙，槎客常随贾舶舟。莫为风帆径清浅，秘书仍自有蓬丘。","dynasty":"宋代","title":"送虞太熙著作知番禺县"}
{"author":"刘攽","content":"满城携酒驻高轩，楚老沾衣共一言。何幸期年无吏事，方从歉岁识君恩。潮迎綵鹢来瓜步，山映朱旗转白门。早晚使星还北极，溥看霖雨济乾坤。","dynasty":"宋代","title":"送冯当世移金陵"}
{"author":"刘攽","content":"前年伯鸾死，卜葬近要离。今日延陵墓，仍书季子碑。人琴俱已矣，林壑助悽其。心许千金剑，终当挂树枝。","dynasty":"宋代","title":"苏度支挽诗其二"}
{"author":"刘攽","content":"燕祺欢受福，阳禄痛离灾。胙土乘初载，宾天遽不回。弄璋迷梦幻，壮发变尘埃。唯有华封祝，能宽上圣哀。","dynasty":"宋代","title":"建公挽诗"}
{"author":"刘攽","content":"当日山林客，移根近小轩。树阴今百尺，人世亦曾孙。坚节寒逾甚，清风老更存。犹馀双白鹤，终恋主人恩。","dynasty":"宋代","title":"题鲁氏老桧堂"}
{"author":"刘攽","content":"往说齐侯寝，此堂申甫馀。千龄长秀耸，众木既消除。杖履每多兴，冰霜深自如。凉风破蒸暑，真赏复谁须。","dynasty":"宋代","title":"柏悦堂其一"}
{"author":"刘攽","content":"华堂柏两株，清景喜多馀。密影随步武，凉风自扫除。苍颜师尚父，劲节蔺相如。寄谢繁华子，荣枯可立须。","dynasty":"宋代","title":"柏悦堂其二"}
{"author":"刘攽","content":"稀星映斜汉，孤月静前轩。意喜凉风过，遥看碧树翻。劳生共裘葛，辞秩愧田园。高枕息群动，吟蛬依草根。","dynasty":"宋代","title":"夜凉"}
{"author":"刘攽","content":"扁舟去凫雁，川路正龙蛇。日色暝如午，风鸟端复斜。渐渐过陇麦，短短被堤花。涕泪元无极，那堪视物华。","dynasty":"宋代","title":"自蔡河之陈州"}
{"author":"刘攽","content":"逝水竟不复，死生嗟可怜。所思今已矣，归使一悽然。尚想飞凫𤉱，终辜忆戴船。神交如有验，会付广陵弦。","dynasty":"宋代","title":"重伤胡二"}
{"author":"刘攽","content":"汤年不过此，丘祷亦何频。石井无多水，泥蟠讵有神。舞雩声寂寞，剪爪事酸辛。万古为霖意，长嗟傅野人。","dynasty":"宋代","title":"五龙井祷雨"}
{"author":"刘攽","content":"苦寒殊不意，衰老若为谋。赐隔青绫被，贫馀白罽裘。蛰龙才自脱，过雁可深忧。靳靳西颓日，墙阴肯为留。","dynasty":"宋代","title":"苦寒"}
{"author":"刘攽","content":"使君使敌前岁中，手为单于画吉凶。敌人破胆不敢迕，即日归报明光宫。汉家牧师三十六，水甘草丰马数足。问谁虎臣司苑门，极望离宫皆苜蓿。长河东来横冀州，雄雄大府森戈矛。红旗照天军令肃，紫髯昂藏居上头。将军威名动殊俗，天子今无北顾忧。旧传冀土多良马，岁看北客输旃裘。庙谋将新赤岸泽，强邻犹知博望侯。使君家声仍世传，慷慨功名方壮年。黄金如斗组丈二，富贵光华真谓贤。","dynasty":"宋代","title":"送张太保知冀州"}
{"author":"刘攽","content":"天暝龙蛇化，风高鸟兽呼。尘嚣一洒尽，暑病暂时苏。电火将焚野，雷车若隘涂。坐疑陵谷变，明发蹈江湖。","dynasty":"宋代","title":"夜雨"}
{"author":"刘攽","content":"泻汤夺得茶三昧，觅诗还窥诗一斑。","dynasty":"宋代","title":"句其三"}
{"author":"刘攽","content":"贫交多相怜，富交多相捐。贫富尚不保，死生安可道。人能无以声利为，贫交富交皆不欺。君不见萧朱隙末张陈死，惟有管鲍真相知。","dynasty":"宋代","title":"贫交行"}
{"author":"刘攽","content":"行马门阑与古同，客车连轸响隆隆。定知醉饱能容士，当信康宁尽属公。剽得新声夸耳性，传将佳句愈头风。文人桃李多无数，珠玉旁边愧此翁。","dynasty":"宋代","title":"次韵韩康公"}
{"author":"刘攽","content":"诏给四封传，自乘千里船。云山深发兴，秋物正萧然。零雨随持节，惊涛避执鞭。鲈肥稻米白，胜事奈君偏。","dynasty":"宋代","title":"送雍元直使浙右"}
{"author":"刘攽","content":"稀星映斜汉，孤月静前轩。意喜凉风过，遥看碧树翻。劳生共裘葛，辞秩愧田园。高枕息群动，吟蛬依草根。","dynasty":"宋代","title":"夜凉"}
{"author":"刘攽","content":"官曹何独异吾庐，修竹成林手种初。未必七贤皆纵逸，因从三昧得无馀。风声似水还成韵，日影填金尚觉疏。旧事喜君能记忆，兴来当复埽墙书。","dynasty":"宋代","title":"种竹重寄子瞻"}
{"author":"刘攽","content":"过腊山微雨，开正两震雷。渐南风土异，伤早岁时催。放逐渔翁问，淹留漂母哀。馀寒附烟火，尚有复燃灰。","dynasty":"宋代","title":"闻雷"}
{"author":"刘攽","content":"弱扇避风澜，卑飞岁复单。君行反阊阖，人望接鹓鸾。斋日容台峻，书签策府寒。谁言今昔异，王贡本弹冠。","dynasty":"宋代","title":"山阳送王中甫"}
{"author":"刘攽","content":"羁鸟能择木，游鱼知赴渊。飞沈岂异志，行止私自怜。玩世本无术，辟人庸得贤。卜居幸乐国，负郭依良田。心与地俱远，我徒共熙然。生涯亦何有，聊以忘吾年。","dynasty":"宋代","title":"颍州和永叔"}
{"author":"刘攽","content":"丹桂更束薪，白璧偿斗粟。况兹风雨朝，泥潦坏墙屋。败灶方生鱼，并日能薄粥。始知箪瓢人，陋巷本自足。宁见子桑诗，若歌复若哭。","dynasty":"宋代","title":"雨中"}
{"author":"刘攽","content":"清溪浅褰裳，嘉树大盈抱。古寺向百年，地幽景深好。连峰拱苍翠，秋雨洗穹昊。客至登高楼，西风动衰草。雄豪昔未遇，饭粥殆将老。岂知风云期，草昧及天造。杖箠城下邑，倾囷载金宝。良知积困约，固不慰枯槁。铭勋久犹存，馀烈漫浩浩。空馀祇树园，常此伊蒲祷。阶除稍芜没，梁栋乍倾倒。顾览为徘徊，物化那能道。","dynasty":"宋代","title":"登慈佛寺"}
{"author":"刘攽","content":"蒹葭晚已变，天宇向来高。风露一潇洒，江湖久郁陶。鲈鱼越人脍，白露广陵涛。归兴凭三鸟，悲秋叹二毛。","dynasty":"宋代","title":"秋怀二首其二"}
{"author":"刘攽","content":"斗枢齐七政，鼎铉象三公。文武兼人际，安危注意同。规随馀故事，止足畅高风。他日云台画，依然想窦融。","dynasty":"宋代","title":"挽宋司空丞相二首其一"}
{"author":"刘攽","content":"远师犹觉丹青似，大邑知无盘错忧。梅岭山长因海尽，夜郎江阔傍城流。鲸鱼浪作伧人鲙，槎客常随贾舶舟。莫为风帆径清浅，秘书仍自有蓬丘。","dynasty":"宋代","title":"送虞太熙著作知番禺县"}
{"author":"刘攽","content":"世自不乏我，我亦安慕时。形骸与轩冕，冉冉相背驰。守约道可学，战胜心自知。虽无一朝乐，亦免终身悲。","dynasty":"宋代","title":"养生"}
{"author":"刘攽","content":"昔贤为亲屈小官，使君专城情更欢。连山大湖水凝碧，高盖驷马车涂丹。綵衣儿戏养颜色，箬酒宾宴罗杯盘。吴兴钓碣亦可羡，怅望从事空南冠。","dynasty":"宋代","title":"送章学士知湖州"}
{"author":"刘攽","content":"雒阳东周苏子贤，兄弟驰说雄当年。一身曾兼六国印，举世皆羞二顷田。君才十倍鬼谷子，期年已出揣摩篇。公侯将相可自致，何竟高蹈伊阳川。","dynasty":"宋代","title":"戏谢师直买伊阳田"}
{"author":"刘攽","content":"忽为严霜诛，惨戚动秋草。狐狸不足问，豺狼讵横道。","dynasty":"宋代","title":"送韩玉汝司封奉使两浙闻诸公先分题用池塘生春草园柳变鸣禽字合为十章四句其五"}
{"author":"刘攽","content":"平吴旧族仕中朝，汤乐徐冯已寂寥。吾子白头趋幕府，同年黄绶亦云霄。著鞭跨马须争道，奋臂呼卢更叱枭。颜驷冯唐俱晚遇，不妨青紫老垂腰。","dynasty":"宋代","title":"送张器判官"}
{"author":"刘攽","content":"履及阶除杖及园，犊车閒暇过前村。老农未喻疏公意，应怪虚高驷马门。","dynasty":"宋代","title":"次韵和陈五咏张侍郎小车其二"}
{"author":"刘攽","content":"南风吹雪暑飞霜，瞬息高车起重装。胡马迩来充牧苑，汉兵无处不馀粮。部丞亟上司农奏，腰组仍夸太守章。正赖研桑密心计，晚从王谢识诸郎。","dynasty":"宋代","title":"送吕郎中知解州"}
{"author":"刘攽","content":"北发声名远，西城剑戟销。万灵潜受记，百兽乐闻韶。昧谷迷升日，璇霄失建杓。仙游那可问，赋讽已飘飘。","dynasty":"宋代","title":"嘉祐大行皇帝挽诗十首其二"}
{"author":"刘攽","content":"谋拙材疏懒是真，岂堪为吏走风尘。已知富贵非吾望，欲以诗书老此身。为问折腰从斗米，何如白眼看时人。闻君高卧辞冠冕，多幸佯狂亦有邻。","dynasty":"宋代","title":"寄王宗杰"}
{"author":"刘攽","content":"旄头占虏候，鸣镝射单于。哀死知明主，和亲愧腐儒。边锋少南牧，天马自东趋。看撤山西戍，无劳议远图。","dynasty":"宋代","title":"西戎"}
{"author":"刘攽","content":"篮舆适山野，葛巾傲宾客。既无轩冕拘，讵可形骸索。富贵能畏人，千秋但惭色。","dynasty":"宋代","title":"续董子温咏陶潜诗八首其八"}
{"author":"刘攽","content":"太紫异垂象，河洛殊出符。卜食绵往祀，宅中雄别都。旋宫千万门，层城十二衢。佳丽帝王州，爽垲神明区。过位思自饬，檐阙在必趋。琉璃映瓦翼，玱琅耀金铺。白日互蔽亏，凉风倏来苏。仰视制作雄，疑有神物扶。始知壮丽功，不使来世逾。择材自千章，衒巧非一图。傥无日新美，何以除规模。西宾尚馀谕，望幸犹踟蹰。何当树翠华，万玉趋赤涂。","dynasty":"宋代","title":"西都大内作"}
{"author":"刘攽","content":"春波淫淫泉脉清，揵菑作担芳草生。女桑柔弱欲动色，落枝投斧声敲铿。山前一雨杏花白，布谷来往相和鸣。鞦韆系树径路熟，童稚翁妪欢逢迎。田家此乐世岂知，人生所急食与衣。计谋虽拙日有效，筋力无馀身得为。","dynasty":"宋代","title":"春日"}
{"author":"刘攽","content":"访旧起废境，赏心如此回。平川似曲沼，崇冈象层台。前驺经林薮，飞盖凌崔嵬。漏迟日向永，景照春已来。即事有馀胜，怀古常兴哀。寥落江都宫，壮丽安在哉。方昔盛欢娱，宁知名已颓。一咏宜春赋，怅然为停杯。","dynasty":"宋代","title":"次韵和原甫登禅智寺上方院二首其一"}
{"author":"刘攽","content":"栖鸡已登屋，宿羽复归林。不语听钟坐，默默千里心。","dynasty":"宋代","title":"初夜"}
{"author":"刘攽","content":"四塞联初郡，千官仅代工。舟车逾汉迹，台省变唐风。贤杰程能际，戎夷率服中。轩威百年在，何必画周公。","dynasty":"宋代","title":"神宗皇帝挽诗四首其三"}
{"author":"刘攽","content":"志士变衣非变性，丈夫能勇亦能言。东郊不顾田二顷，爱子欢然弓两鞬。黔水犀牛群解鸩，峡山猱子躁欺猿。蛮溪未足纡长策，会使天骄祭北门。","dynasty":"宋代","title":"送乔左藏自太常博士除知施州"}
{"author":"刘攽","content":"叔度万顷陂，清浊谁能料。割鸡用牛刀，吾亦寄一笑。示我林下诗，笔力勇奔峭。故知才者心，玩好必同调。岑岑青玉竿，千百壮非少。清风扫埃尘，日影金色照。环墀发寒泉，霜剑初脱鞘。枕流不枕石，俯仰穷听眺。上堂梵呗声，空寂总众妙。兹亦忘言徒，领理会其要。翔禽竟来集，狐猿远相啸。不作问鵩翁，刻意湘累吊。","dynasty":"宋代","title":"题常宁黄令洒然堂"}
{"author":"刘攽","content":"射策兰成岁，归全韦相年。聪明百龄事，冠带五朝贤。赐几元知止，临雍尚缺然。秋风正摇落，哀挽向新阡。","dynasty":"宋代","title":"挽卢通议其一"}
{"author":"刘攽","content":"南山大树枫与樗，百年不到生理枯。老枝错落麋奋角，病根蟉结龙垂胡。风霜不知春不改，古苔悬蔓相萦带。岂知高堂素壁上，画图能令观者爱。野夫晨兴坐树边，偶说此槎来上天。暂乘西风犯牛斗，却看东海成桑田。","dynasty":"宋代","title":"壁画古槎歌"}
{"author":"刘攽","content":"水国春归晚，晴楼旅望赊。青丝垂地柳，白朵出墙花。听鸟参人语，看云任帽斜。沧浪殊不极，春色故无涯。","dynasty":"宋代","title":"春日登楼其一"}
{"author":"刘攽","content":"圣世诸公起草莱，君恩东第一时开。排门画戟交行马，转肘沙堤接上台。卫国名亭缘伐叛，平津虚馆为翘材。犹分长史待天下，衰老讵能忘傥来。","dynasty":"宋代","title":"两府新第"}
{"author":"刘攽","content":"季孙事颛臾，祸起萧墙内。秦皇筑长城，灭国乃胡亥。蒙公不正谏，地脉岂其罪。战国尚权谋，阿谀彼何怪。亲为圣人徒，鄙陋曾莫解。龟玉毁椟中，危颠竟谁赖。鸣鼓讵可攻，菹醢死无悔。","dynasty":"宋代","title":"季孙肥"}
{"author":"刘攽","content":"徘徊远林下，幽草为谁芳。前日同游客，今朝俱异乡。东风虽淡荡，陈迹似凄凉。何用江千里，春心故易伤。","dynasty":"宋代","title":"重到谢氏园亭寄裴博士俊叔王主簿宗杰时裴往淮南王出京师"}
{"author":"刘攽","content":"清德畏人知，传家赖母慈。何时丹桂擢，相戒白华诗。戏綵欢无极，藏舟事密移。千钟已不暨，后日可胜悲。","dynasty":"宋代","title":"挽胡元夫母寿安县太君二首其二"}
{"author":"刘攽","content":"简服车马轻，出郭尘埃远。况兹偶同好，慵惰重推挽。寿宫如屯云，重门谨关键。五城十二楼，瑶池芙蓉苑。境深日迟永，天近春纤婉。异花秀烨烨，弱柳垂宛宛。初从钧天游，列帝皆龙衮。俗骨已屡惊，凌虚翻自忖。却逢桃源客，笑语何缱绻。尚留樵叟棋，竞劝胡麻饭。金醴泛馀杯，芝英饵丰本。平生此游胜，馀恨相知晚。重来恐已迷，尽兴仍忘返。群公谪神仙，吏隐亦肥遁。尚平夙昔志，读易明益损。宁知五岳期，不待越崖巘。何当谢羁束，相与同息偃。","dynasty":"宋代","title":"同韩持国游五岳观时原甫暨诸公先在因寄江邻几梅圣俞"}
{"author":"刘攽","content":"子云投阁为奇字，君山杀身非谶书。埋狱谁能知匣剑，焚城何意祸池鱼。赐玦应知谢冠佩，杖藜自尔就田庐。丈夫盖棺事乃已，白发勿羞樵与渔。","dynasty":"宋代","title":"寄人"}
{"author":"刘攽","content":"关西居人多闭屋，屋底老翁相向哭。县官禁钱钱益轻，百姓无钱食不足。平时斗粟钱百数，今者千钱人不顾。大家萧条无十金，小家流离半逵路。忆初铸钱为强国，盗贼无端皆得职。迩来救弊因宽民，盗贼自苦民逾贫。安得万物皆为铜，阴阳炽炭造化工。铸钱万万大似尺，官定足用民家丰。","dynasty":"宋代","title":"关西行"}
{"author":"刘攽","content":"问山何意及郊农，天欲为霖不见容。少闭土囊诛啸虎，也教云气得从龙。","dynasty":"宋代","title":"久旱作问诗其三"}
{"author":"刘攽","content":"嗟尔流人亦可悲，白头老叟抱中儿。不羞远作投荒客，自恨生迟外户时。鱼失江湖相喣沫，鸟囚笼槛苦啼饥。乡原日日生荆棘，说似旁人犹涕垂。","dynasty":"宋代","title":"京北流人"}
{"author":"刘攽","content":"松篁倚石夜露滴，楼阁缘岩风铎高。山僧入定昼不起，顶上潮音翻海涛。","dynasty":"宋代","title":"寄金山朝阳岩僧"}
{"author":"刘攽","content":"风林几处飕飕叶，石涧无时浩浩泉。正欲登山惊雨过，未经烹鼎怪汤煎。病身老态何由避，耳疾行当耳顺年。","dynasty":"宋代","title":"耳病"}
{"author":"刘攽","content":"巴妇能专利丹穴，始皇称作女怀清。此花即是秦台种，赤玉烧枝擅美名。","dynasty":"宋代","title":"女贞花"}
{"author":"刘攽","content":"民思常在去，令德久犹存。恸哭新阡树，迟疑旧里门。大招声断绝，丹旐影翩翻。后日谈随会，人知叹九原。","dynasty":"宋代","title":"伯父挽诗二首其二"}
{"author":"刘攽","content":"亦有飞凫舄，那知蜀道难。峡山从剑尽，江水向浯宽。近邑输盐井，连城接锦官。清风足富俗，唯寄七弦弹。","dynasty":"宋代","title":"送李太博知梓州郪县"}
{"author":"刘攽","content":"江汉不宜秋，羁人北望愁。帝乡从此去，楚水正东流。竟日悲鶗鴂，长歌倚蒯缑。天边两黄鹄，那肯为人留。","dynasty":"宋代","title":"有怀北归"}
{"author":"刘攽","content":"南方炎德非寻常，六月高下俱探汤。羲和未息不可避，寒门安在徒相望。苦怜万物暍且死，反顾一身困在床。愿呼快雨洗六合，径驭微风周八荒。","dynasty":"宋代","title":"苦热"}
{"author":"刘攽","content":"泥涂出关恶，风雨过云寒。悬水馀百仞，层峰知几盘。攀跻头目眩，揭厉衣裳单。稍出万山外，始知人世宽。","dynasty":"宋代","title":"雨中过汜水关入巩县"}
{"author":"刘攽","content":"四月风犹北，湖边气似秋。天时如反置，吾道信淹留。望远还吹帽，憎寒更拥裘。无由开白日，晦暝使人愁。","dynasty":"宋代","title":"巢湖阻风二首其二"}
{"author":"刘攽","content":"弹琴君子邑，贤守智逾多。不作长沙赋，仍传白雪歌。解酲应用酒，成佛却须魔。正买千金骨，何忧骥跋跎。","dynasty":"宋代","title":"酬晁单州二首其二"}
{"author":"刘攽","content":"西秦公子樗名里，南楚真仙漆种园。谁顾世人多大笑，偶题勤道志忘言。","dynasty":"宋代","title":"勤道堂"}
{"author":"刘攽","content":"当世英雄彀，连年伯仲贤。友于声竞爽，敌万智无前。谠议天人际，驰辞日月边。会惊文得凤，真谓笔如椽。万乘亲前席，诸生敢比肩。晚成无近器，妙选悉青钱。济美高阳旧，传经韦氏专。公侯将必复，廊庙定谁先。步武青云接，官曹画省联。轶群看赤骥，洵直想朱弦。德赏今谁拟，才难古亦然。从容照棣萼，闻望已陶甄。夏屋方隆栋，云樯稳济川。那令得贤颂，祇贵汉王渊。","dynasty":"宋代","title":"钱子高举贤良中科寄贺子飞"}
{"author":"刘攽","content":"山林何时归，陋巷似好遁。通衢皆高轩，竟岁谢讯问。行歌聊逍遥，衣敝信命分。殊胜蒙尘埃，势利强自困。","dynasty":"宋代","title":"初冬晨起作四声诗去声"}
{"author":"刘攽","content":"箕颍多奇士，他年洗耳翁。古人皆直道，吾子嗣高风。解榻迎徐孺，名乡礼郑公。正怜贤太守，心赏与人同。","dynasty":"宋代","title":"寄王深甫"}
{"author":"刘攽","content":"诏除芸阁吏，名属太常书。高第余无愧，同宗谁不如。乡情欢赐服，寿酒庆安舆。正复秋风起，沧江厌脍鱼。","dynasty":"宋代","title":"送刘谊先辈尉泾县"}
{"author":"刘攽","content":"紫宸归路接银台，复阁重门相望开。浮俗共讥惟寂寞，高贤独肯少裴回。照人珠玉惊尘骨，落笔埙篪写逸才。白日自嫌天上乐，不应沧海隔蓬莱。","dynasty":"宋代","title":"答张屯田朝退过阁下诸公"}
{"author":"刘攽","content":"材杰知心似合符，不违颜氏亦如愚。文章偏我不得力，怀抱与君非有殊。龟手但知能澼絖，纬萧何意得骊珠。自携如意樽前舞，曲尽歌长缺酒壶。","dynasty":"宋代","title":"次韵晁单州诗六首其二"}
{"author":"刘攽","content":"薛公藏卖浆，毛公藏博徒。侯嬴抱关叟，朱亥市井徒。我思信陵君，下此四丈夫。富贵胡为弃贫士，能令君存为君死。","dynasty":"宋代","title":"古信陵行"}
{"author":"刘攽","content":"结爱愧同年，君先予著鞭。稍迁钩盾省，历试武城弦。越岭霞明日，南溟水浸天。微官等不遂，欲治子猷船。","dynasty":"宋代","title":"送王同年殿丞知鄞县"}
{"author":"刘攽","content":"江城花柳复残春，每上高楼望所亲。身滞蛮舒谁与语，书来子弟尔成人。老侵须鬓茎茎白，情在篇章字字新。幸有竹林堪纵傲，罢官真作自由身。","dynasty":"宋代","title":"得奉世寄诗"}
{"author":"刘攽","content":"竟夕云四敛，始知天意偏。西风不胜冷，亭午更添圆。老发缘诗苦，秋怀得酒便。君居江浦上，望我想依然。","dynasty":"宋代","title":"和孙少述中秋其二"}
{"author":"刘攽","content":"侧江小屋香酒醅，出林缭径丛花栽。溪风暂过响修竹，岭雪未尽兼寒梅。往游武昌值佳境，白云漫漫萦崔嵬。孙家旧事颇可见，樊山杳霭临钓台。赤壁楼船不馀烬，属车豹尾空尘埃。埋名腐骨彼谁子，正见邱墟黄土堆。三分割据亦徒话，今人尚为羞瓶罍。谢公伏令首佳句，游衍相与期江隈。次山孟宰继有作，洼尊取饮摩苍苔。两公雄才又超拔，明珠照人眸睑开。腾龙始知爪牙壮，掣鹰无复毛羽摧。腰金佩鱼见官秩，不似迁客谈象雷。朝廷一入不得出，丘壑何事烦公来。南人歌声易慷慨，公诗感激成叹哀。","dynasty":"宋代","title":"邓圣求往为武昌令刻石元次山洼尊及苏子瞻谪官黄州游武昌见前刻后同在翰林因有诗示余余为次韵和之"}
{"author":"刘攽","content":"济水与河俱至海，陶邱之北川原改。由来天事不可料，黄浊长存清晦在。犹馀平堤十里长，逶迤东注如高冈。水泉味甘土脉腻，固知馀润宜群芳。君家园籞临济堤，荆扉茅屋随高低。当轩古木密如盖，无数杂花行有蹊。谷虚遥闻樵斧应，昼静便有幽禽啼。穿栽卜筑事未已，上为层台深凿溪。东邻可买莫惜费，腊月课种当令齐。柳绿正如陶令宅，桃红应似晋人迷。城中老守厌窘束，行乐得至城东西。此家园亭可屡往，薄酒自足充提携。","dynasty":"宋代","title":"游济堤傅家园亭"}
{"author":"刘攽","content":"画堂银烛彻宵明，白玉佳人唱渭城。唱尽一杯须起舞，关河风月不胜情。","dynasty":"宋代","title":"别茶娇"}
{"author":"刘攽","content":"夤缘映层阜，苍翠复春苔。君知爱霜雪，若个是龙材。","dynasty":"宋代","title":"竹冈"}
{"author":"刘攽","content":"峡云春易雨，水国暮多风。原草萋萋绿，林花淡淡红。清江晚寒外，落景半晴空。物色怜新燕，归怀目去鸿。","dynasty":"宋代","title":"春阴"}
{"author":"刘攽","content":"初还丞相印，并授上公封。门戟交行马，衣章杂绣龙。策书休命毕，拜老未临雍。遗爱无时息，凄凉在辍舂。","dynasty":"宋代","title":"韩康公挽词三首其一"}
{"author":"刘攽","content":"志士变衣非变性，丈夫能勇亦能言。东郊不顾田二顷，爱子欢然弓两鞬。黔水犀牛群解鸩，峡山猱子躁欺猿。蛮溪未足纡长策，会使天骄祭北门。","dynasty":"宋代","title":"送乔左藏自太常博士除知施州"}
{"author":"刘攽","content":"巍然积德门，识此贵公孙。譬彼芝兰秀，行看鸿鹄轩。谁令武子死，无复孟尝言。寂寞穗帷暝，流尘空酒樽。","dynasty":"宋代","title":"伤王都官正卿"}
{"author":"刘攽","content":"一为弹冠仕，遂废东皋田。不至二千石，行登四十年。羁游无定许，鬓发欲苍然。万里南江路，春风棹客船。","dynasty":"宋代","title":"将赴官庐州寄张四隐直二首其一"}
{"author":"刘攽","content":"雪霜雨露平分尽，旧紫新红次第开。自是馀花芳意薄，那知春去不重来。","dynasty":"宋代","title":"长春花"}
{"author":"刘攽","content":"铜壶上水掖门扃，岑寂回廊起独行。日下屋山三面赤，月临天井四方明。校经灯火初无禁，汗简文书不计程。坐忆故人清夜语，淡云飞去隔层城。","dynasty":"宋代","title":"馆宿有怀平甫"}
{"author":"刘攽","content":"时命有通塞，百龄皆谓然。流行自非我，底滞亦在天。人知信百龄，阴定不可迁。苟云有所系，朝旦犹亿年。天地无穷期，百龄未为绵。朝旦不可期，人事皆具前。所以贤达人，放心无所县。万涂以一究，会理宁复偏。六月淮水深，南风阻归船。客行厌滞淫，亲朋限长川。至言莫与闻，达理谁为诠。无以谢羁愁，聊作言命篇。","dynasty":"宋代","title":"偶作"}
{"author":"刘攽","content":"宿露寒犹重，升曦旦尚昏。高秋凋众木，百里见平原。水涸看鱼族，田收长稻孙。冥山不可望，那复更南辕。","dynasty":"宋代","title":"晨兴"}
{"author":"刘攽","content":"三百离宫何处寻，秦山相向昼阴阴。城南地去天尺五，杜曲田皆亩一金。源发清泉随种稻，稆生脩竹自成林。老年欲为五陵客，射猎往来长纵心。","dynasty":"宋代","title":"长安城南"}
{"author":"刘攽","content":"华发悲秋复送行，茂林修竹若为情。菊花节去香犹在，桑落寒来色更清。赵魏优贤常不欲，春秋知我亦空名。别离何必皆千里，分手如今越与荆。","dynasty":"宋代","title":"九月十日赵令园饯送王汝州汝州留诗二篇次韵其一"}
{"author":"刘攽","content":"当世英雄彀，连年伯仲贤。友于声竞爽，敌万智无前。谠议天人际，驰辞日月边。会惊文得凤，真谓笔如椽。万乘亲前席，诸生敢比肩。晚成无近器，妙选悉青钱。济美高阳旧，传经韦氏专。公侯将必复，廊庙定谁先。步武青云接，官曹画省联。轶群看赤骥，洵直想朱弦。德赏今谁拟，才难古亦然。从容照棣萼，闻望已陶甄。夏屋方隆栋，云樯稳济川。那令得贤颂，祇贵汉王渊。","dynasty":"宋代","title":"钱子高举贤良中科寄贺子飞"}
{"author":"刘攽","content":"浮云蔽白日，风雨近秋天。车马欲安适，户庭方阒然。世涂高枕外，身事曲肱前。似觉松生腹，迢遥不记年。","dynasty":"宋代","title":"午睡"}
{"author":"刘攽","content":"似薄凝霜不振威，端凌爱日夺光辉。变成盐浦风沙乱，卷起涛江海上飞。西望屯云瞻魏阙，正思鸣佩贺端闱。孤城牢落无来客，坐待山明见翠微。","dynasty":"宋代","title":"次韵裴库部雪二首其二"}
{"author":"刘攽","content":"山东推望族，泉室閟归真。善政馀谈舌，清风在缙绅。薤晞无复露，草弱漫栖尘。赖有传家庆，光华列世臣。","dynasty":"宋代","title":"挽卢通议其二"}
{"author":"刘攽","content":"炎晖不可避，郁郁度朝晡。飞鸟有时堕，高林无事枯。形骸等外物，橐籥任洪炉。正有捐尘浊，东浮万里桴。","dynasty":"宋代","title":"苦热其一"}
{"author":"刘攽","content":"岁阴已暗去，春色复潜动。嘉树欲芳华，归鸿杂清哢。乾坤自长久，节物厌迎送。浊酒欢我愁，浩歌为谁纵。古人尽流水，世事皆宵梦。白日少借留，青春亦公共。举眼向高天，吾谋不能用。","dynasty":"宋代","title":"立春"}
{"author":"刘攽","content":"锦筵火齐砌金柈，五月甘浆破齿寒。南国已随朱夏熟，北人犹指画图看。烟岚不续丹樱献，玉座空悲羯鼓残。相见任誇双蒂美，多情莫唱水晶丸。","dynasty":"宋代","title":"荔枝其二"}
{"author":"刘攽","content":"日月疾过隙，生者犹行客。念君于此中，复久事远役。岁暮山林闭，天寒雪霜积。归来道路勤，稍见车马色。田事未宜缓，春冰行解释。相从今其时，迨此役车息。","dynasty":"宋代","title":"喜王大自固陵归"}
{"author":"刘攽","content":"苍苍城隅草，地势元有在。凉风西北来，摇扤色已坏。天运正消杀，高明彼先罪。安见中国葵，浅智亦足赖。","dynasty":"宋代","title":"杂咏四首其三"}
{"author":"刘攽","content":"板筑废已久，楼居仍可嗟。敢辞才不逮，何说智无涯。史例同新作，民谣异刺奢。栋梁虹夭矫，轩槛兽盘拿。万室瞻华宇，千兵拥建牙。浮云生柱础，杲日透窗纱。明灭穿林水，稠重覆堑花。长空指去鹭，过雨乱鸣蛙。屡获诗人赋，时纡长者车。荐觞凝缥白，谐语缪壶龃。隐吏容攀桂，终更遽及瓜。多惭双鬓雪，萧飒对文緺。","dynasty":"宋代","title":"既和宋君佳篇因取加字韵中所未用者别为十二韵"}
{"author":"刘攽","content":"应是尘外境，不随陵谷迁。江山犹旧日，松柏又千年。","dynasty":"宋代","title":"题古画山水障子"}
{"author":"刘攽","content":"结庐东城下，适当车马路。开门阅过客，扰扰不知数。客或为我欢，客或不我顾。欢我我不惊，去我我不慕。俛仰各异怀，音容暂逢迕。照影清水中，默然不相语。魂交夕梦间，昔昔已复寤。薄厚何从生，善恶非有素。寄语朝市人，知余养生趣。","dynasty":"宋代","title":"结庐"}
{"author":"刘攽","content":"清秋万里梦，久客一封书。长日看鸿雁，呼儿问鲤鱼。凉风郢路远，落叶洞庭初。无限归凫翼，南飞最跂予。","dynasty":"宋代","title":"远信"}
{"author":"刘攽","content":"幼学慕高远，读书不求解。志为逍遥游，耻以声名卖。宁从子桑简，不愿伯夷隘。未常忧瓠落，岂复顾机械。遁时良无闷，涉俗适得怪。但使心休休，那论行夬夬。世涂剧坎阱，人理甚蜂虿。低颜费将迎，非意成睚眦。铁冠喜弹画，法吏乐罥絓。洗濯出瘢痍，丹青恣描画。抗言畏不伤，奉职谓匪懈。指擿本无瑕，销铄缘鼓韛。群嬉更啸呼，斗巧逾狡狯。抵巇加捷翻，取必期称快。上恩初优假，一眚犹纵解。虽蒙三面宽，未免六翮铩。全生愧液樠，有道羡瘖瞆。失马未必悲，堕甑何足喟。后皇物群生，大块为之噫。在盈或时亏，有支那可坏。行苇无践履，甘棠勿剪拜。犹将采葑菲，讵有弃菅蒯。宁当置韶濩，始欲荐任韎。厌饫椒与兰，玩惜饐而餲。宿名守枯槁，知命遗芥蒂。猖狂蹈大方，屈服嗌若喝。腰舟虽云慎，吹齑亦已惫。既往诚无追，有来当自戒。萧萧鬓毛改，杳杳岁月迈。愚谋向千失，晚悟犹一洒。龟手世絣絖，支离保针茝。鬻渡学操舟，闭肆从问卦。念皆贤者为，亟闻古人话。有田倚江湖，往岁成亩浍。还归岂无图，绪业颇未败。采菰仍得鱼，种榆因及薤。小屋蔽蓬茅，大囷输精稗。逢迎具壶浆，称贷偿私债。暑从泉流濯，寒有檐日晒。何苦事明经，区区矜地芥。","dynasty":"宋代","title":"书怀"}
{"author":"刘攽","content":"腰虎凭熊近越乡，方城南望色苍苍。社人随处祠桐柏，传马来时认肃霜。两国风烟通置吏，百年荆棘劝锄荒。王成劳徕先蒙赏，史起犹应问浊漳。","dynasty":"宋代","title":"送谢师厚知唐州"}
{"author":"刘攽","content":"羁旅殊多事，崩腾欲老身。连年俱异邑，几地愧邻人。板屋秦诗旧，衡门泌水新。何时仲长子，卜筑离风尘。","dynasty":"宋代","title":"营冬二首其一"}
{"author":"刘攽","content":"清阴方丈得，暑气乍来无。尘榻从箕踞，前贤亦锻炉。晚虫多黑羽，秋草半青珠。安得遗方客，玄谈似给孤。","dynasty":"宋代","title":"树阴二首其一"}
{"author":"刘攽","content":"稀星映斜汉，孤月静前轩。意喜凉风过，遥看碧树翻。劳生共裘葛，辞秩愧田园。高枕息群动，吟蛬依草根。","dynasty":"宋代","title":"夜凉"}
{"author":"刘攽","content":"入秋才一到，风物已凄凉。旧筱全侵席，新梢乱出墙。萧萧吹叶雨，稍稍坠枝霜。为有留人意，嘉游不可忘。","dynasty":"宋代","title":"秋过荐福院竹亭其一"}
{"author":"刘攽","content":"开门金锁碎，绕径碧檀栾。钟呗风馀韵，房栊日暮寒。老僧长入定，好鸟故相看。何事扁舟客，殷勤觅钓竿。","dynasty":"宋代","title":"秋过荐福院竹亭其二"}
{"author":"刘攽","content":"谁谓此池小，远将天汉通。分明涵列宿，迢递引来风。松竹凌虚碧，轩窗倒影红。高明推李杜，不负傅岩功。","dynasty":"宋代","title":"济川亭其一"}
{"author":"刘攽","content":"自倚杖九节，时携书一通。石桥照影水，竹槛纳凉风。高柳参天碧，新莲映日红。由来帝何力，况数济川功。","dynasty":"宋代","title":"济川亭其二"}
{"author":"刘攽","content":"幽事随时有，移书晒日华。囊开鱼蠹字，眼晕石榴花。病忘多三箧，劳心愧五车。赐书仍有品，前辈羡吾家。","dynasty":"宋代","title":"晒书"}
{"author":"刘攽","content":"索我形骸内，从君里巷居。度阡仍越陌，酌醴更焚鱼。残雪春泥熟，青灯缺月初。谁能惮乘兴，叹息岁将除。","dynasty":"宋代","title":"夜过曾孚先"}
{"author":"刘攽","content":"一为弹冠仕，遂废东皋田。不至二千石，行登四十年。羁游无定许，鬓发欲苍然。万里南江路，春风棹客船。","dynasty":"宋代","title":"将赴官庐州寄张四隐直二首其一"}
{"author":"刘攽","content":"江路西南永，风波岁月淹。赖君同此役，久客复谁嫌。榜叟誇忠信，津童识孝廉。云山仍在眼，诗兴力能兼。","dynasty":"宋代","title":"将赴官庐州寄张四隐直二首其二"}
{"author":"刘攽","content":"举国皆儒服，吾人智有馀。焚舟济河后，埋剑发硎初。天路骞黄鹄，云涛纵巨鱼。殷勤故人意，青眼看乡书。","dynasty":"宋代","title":"贺隐直"}
{"author":"刘攽","content":"羁旅自无友，非因七不堪。逃空见人喜，失学向君惭。贫病意不展，滞留情未甘。相从欲有问，空法本传南。","dynasty":"宋代","title":"送隐直归扶离"}
{"author":"陈芳藻","content":"寒光皎洁。认取秦时月。为问圆冰清到骨，可贮芙蓉颜色。愁来怕上眉梢。恐伊知我魂消。顾影卿怜谁瘦，朝朝相对无聊。","dynasty":"清代","title":"清平乐镜"}
{"author":"陈芳藻","content":"袅娜舞长条，绕隋堤、翠幕金衣啼晓。细缕蘸晴波，低摇漾、水面落红频扫。柔情弱态，盈盈十五怜娇小。十里晓风残月岸，谱入才人词草。楼头触起相思，觅封侯、忍把年华负了。怕见擘棉时，飘零恨、点点纱窗飞到。韶光易渺。杜鹃唤得春归悄。回首灞陵桥畔路，绾住离愁多少。","dynasty":"清代","title":"南浦春柳，用玉田春水词韵"}
{"author":"周密","content":"　　浙江之潮，天下之伟观也。自既望以至十八日为盛。方其远出海门，仅如银线；既而渐近，则玉城雪岭际天而来，大声如雷霆，震撼激射，吞天沃日，势极雄豪。杨诚斋诗云“海涌银为郭，江横玉系腰”者是也。　　每岁京尹出浙江亭教阅水军，艨艟数百，分列两岸；既而尽奔腾分合五阵之势，并有乘骑弄旗标枪舞刀于水面者，如履平地。倏尔黄烟四起，人物略不相睹，水爆轰震，声如崩山。烟消波静，则一舸无迹，仅有“敌船”为火所焚，随波而逝。　　吴儿善泅者数百，皆披发文身，手持十幅大彩旗，争先鼓勇，溯迎而上，出没于鲸波万仞中，腾身百变，而旗尾略不沾湿，以此夸能。　　江干上下十余里间，珠翠罗绮溢目，车马塞途，饮食百物皆倍穹常时，而僦赁看幕，虽席地不容间也。","dynasty":"宋代","tags":"初中文言文，写景，散文","title":"观潮"}
{"author":"周密","content":"照野旌旗，朝天车马，平沙万里天低。宝带金章，尊前茸帽风欹。秦关汴水经行地，想登临、都付新诗。纵英游，叠鼓清笳，骏马名姬。酒酣应对燕山雪，正冰河月冻，晓陇云飞。投老残年，江南谁念方回。东风渐绿西湖柳，雁已还、人未南归。最关情，折尽梅花，难寄相思。","dynasty":"宋代","tags":"送别，感伤，相思","title":"高阳台·送陈君衡被召"}
{"author":"周密","content":"吟蛩鸣蜩引兴长，玉簪花落野塘香。园翁莫把秋荷折，留与游鱼盖夕阳。","dynasty":"宋代","tags":"秋天，写景，抒情","title":"西塍废圃"}
{"author":"周密","content":"步深幽。正云黄天淡，雪意未全休。鉴曲寒沙，茂林烟草，俯仰千古悠悠。岁华晚、飘零渐远，谁念我、同载五湖舟？磴古松斜，崖阴苔老，一片清愁。回首天涯归梦，几魂飞西浦，泪洒东州。故国山川，故园心眼，还似王粲登楼。最负他、秦鬟妆镜，好江山、何事此时游！为唤狂吟老监，共赋消忧。","dynasty":"宋代","tags":"豪放，景点，写景，怀念","title":"一萼红·登蓬莱阁有感"}
{"author":"周密","content":"天水碧，染就一江秋色。鳌戴雪山龙起蛰，快风吹海立。数点烟鬟青滴，一杼霞绡红湿，白鸟明边帆影直，隔江闻夜笛。","dynasty":"宋代","tags":"咏物，写水","title":"闻鹊喜·吴山观涛"}
{"author":"周密","content":"长安独客，又见西风，素月丹枫凄然其为秋也，因调夹钟羽一解烟水阔。高林弄残照，晚蜩凄切。碧碪度韵，银床飘叶。衣湿桐阴露冷，采凉花、时赋秋雪。叹轻别。一襟幽事，砌蛩能说。客思吟商还怯。怨歌长、琼壶暗缺。翠扇恩疏，红衣香褪，翻成消歇。玉骨西风，恨最恨、闲却新凉时节。楚箫咽。谁倚西楼淡月。","dynasty":"宋代","tags":"宋词精选，秋天，写景，怀人","title":"玉京秋·烟水阔"}
{"author":"周密","content":"丁卯七月既望，余偕同志放舟邀凉于三汇之交，远修太白采石、坡仙赤壁数百年故事，游兴甚逸。余尝赋诗三百言以纪清适。坐客和篇交属，意殊快也。越明年秋，复寻前盟于白荷凉月间。风露浩然，毛发森爽，遂命苍头奴横小笛于舵尾，作悠扬杳渺之声，使人真有乘杳飞举想也。举白尽醉，继以浩歌。清溪数点芙蓉雨，苹飙泛凉吟艗。洗玉空明，浮珠沆瀣，人静籁沉波息。仙潢咫尺。想翠宇琼楼，有人相忆。天上人间，未知今夕是何夕。此生此夜此景，自仙翁去后，清致谁识？散发吟商，簪花弄水，谁伴凉宵横笛？流年暗惜。怕一夕西风，井梧吹碧。底事闲愁，醉歌浮大白。","dynasty":"宋代","tags":"纪游，写景，抒怀","title":"齐天乐·清溪数点芙蓉雨"}
{"author":"周密","content":"楚江湄，湘娥乍见，无言洒清泪。淡然春意。空独倚东风，芳思谁寄。凌波路冷秋无际，香云随步起。谩记得、汉宫仙掌，亭亭明月底。冰弦写怨更多情，骚人恨，枉赋芳兰幽芷。春思远，谁叹赏、国香风味。相将共、岁寒伴侣，小窗净、沉烟熏翠袂。幽梦觉，涓涓清露，一枝灯影里。","dynasty":"宋代","tags":"宋词精选，婉约，元宵节，咏物，写花，抒怀","title":"绣鸾凤花犯·赋水仙"}
{"author":"周密","content":"江蓠怨碧，早过了霜花，锦空洲渚。孤蛩暗语。正长安乱叶，万家砧杵。尘染秋衣，谁念西风倦旅。恨无据。怅望极归舟，天际烟树。心事曾细数。怕水叶沉红，梦云离去。情丝恨缕。倩回文为织，那时愁句。雁字无多，写得相思几许。暗凝伫。近重阳、满城风雨。","dynasty":"宋代","tags":"重阳节，典故，思念","title":"扫花游·九日怀归"}
{"author":"周密","content":"眉消睡黄。春凝泪妆。玉屏水暖微香。听蜂儿打窗。筝尘半妆。绡痕半方。愁心欲诉垂杨。奈飞红正忙。","dynasty":"宋代","tags":"婉约，少妇，忧愁","title":"四字令·拟花间"}
{"author":"周密","content":"玉沁唇脂，香迷眼缬，肉红初映仙裳。湘皋春冷，谁翦茜云香。疑是潘妃乍起，霞侵脸、微印宫妆。还疑是，寿阳凝醉，无语倚含章。绛绡，清泪冷，东风寄远，愁损红娘。笑李凡桃俗，蝶喜蜂忙。莫把杏花轻比，怕杏花、不敢承当。飘零处，还随流水，应去误刘郎。","dynasty":"宋代","title":"满庭芳（赋湘梅）"}
{"author":"周密","content":"吹梅声噎。帘卷初弦月。一寸春霏消蕙雪。愁染垂杨带结。画桥平接金沙。软红浅隔儿家。燕子未归门掩，晚妆空对菱花。","dynasty":"宋代","title":"清平乐（次B634云韵）"}
{"author":"周密","content":"又子规啼，荼コ谢，寂寂春阴池阁。罗窗人病酒，奈牡丹初放，晚风还恶。燕燕归迟，莺莺声懒，闲罥秋千红索。三分春过二，尚剩寒犹凝，翠衣香薄。傍鸳径鹦笼，一池萍碎，半檐花落。最怜春梦弱。楚台远、空负朝云约。谩念想、清歌锦瑟，翠管瑶尊，几回沈醉东园酌。燕麦兔葵恨，倩谁访、画阑红药。况多病、腰如削。相如老去，赋笔吟笺闲却。此情怕人问著。","dynasty":"宋代","title":"大酺（春阴怀旧）"}
{"author":"周密","content":"瑶台月冷，佩渚烟深，相逢共话凄凉。曳雪牵云，一般淡雅梳妆。樊姬岁寒旧约，喜玉儿、不负萧郎。临水镜，看清铅素靥，真态生香。长记湘皋春晓，仙路迥，冰钿翠带交相。满引台杯，休待怨笛吟商。凌波又归甚处，问兰昌、何似唐昌。春梦好，倩乐风、留驻琐窗。","dynasty":"宋代","title":"声声慢（逃禅作梅、瑞香、水仙，字之曰三香）"}
{"author":"周密","content":"妆额黄轻，舞衣红浅，西风又到人间。小雨新霜，萍池藓径生寒。输它汉宫姊妹，粲星钿、霞佩珊珊。凉意早，正金盘露洁，翠盖香残。三十六宫秋好，看扶疏仙影，伴月长闲。宝络风流，何如细蕊堪餐。幽香未应便减，傲清霜、正自宜看。吟思远，负东篱、还赋小山。","dynasty":"宋代","title":"声声慢（逃禅作菊、桂、秋荷，目之曰三逸）"}
{"author":"周密","content":"静香真色。花与人争白。属玉双飞烟月夕。点波一奁秋碧。翠罗袖薄天寒。笛声何处关山。手捻一枝春色，东风怨入江南。","dynasty":"宋代","title":"清平乐（三白图）"}
{"author":"周密","content":"寒侵径叶。雁风击碎珊瑚屑。砚凉闲试霜晴贴。颂菊骚兰，秋事正奇绝。故人又作江西别。书楼虚度中秋节。碧阑倚遍愁谁说。愁是新愁，月是旧时月。","dynasty":"宋代","title":"醉落魄（洪仲鲁之江西，书以为别）"}
{"author":"周密","content":"殢余酲，寻旧雨，愁与病相半。绿意阴阴，丝竹静深院。绝怜事逐春移，泪随花落，似翦断、鲛房珠串。喜重见。为谁倦酒慵诗，筠屏掩双扇。白发潘郎，羞见看花伴。可堪好梦残时，新愁生处，烟月冷、子规声断。","dynasty":"宋代","title":"祝英台近（后溪次韵日熙堂主人）"}
{"author":"周密","content":"老来欢意少。锦鲸仙去，紫霞声杳。怕展金奁，依旧故人怀抱。犹想乌丝醉墨，惊俊语、香红围绕。闲自笑。与君共是，承平年少。雨窗短梦难凭，是几番宫商，几番吟啸。泪眼东风，回首四桥烟草。载酒倦游甚处，已换却、花间啼鸟。春恨悄。天涯暮云残照。","dynasty":"宋代","title":"玉漏迟（题吴梦窗霜花腴词集）"}
{"author":"周密","content":"万壑千岩剡曲，朝南暮北樵中。江潭杨柳几东风。犹忆当年手种。鬓雪愁侵秋绿，容华酒借春红。非非是是总成空。金谷兰亭同梦。","dynasty":"宋代","title":"西江月（怀剡）"}
{"author":"周密","content":"金池琼苑曾经醉。是多少、红情绿意。东风一枕游仙睡。换却莺花人世。渐暮色、鹃声四起。正愁满、香沟御水。一色柳烟三十里。为问春归那里。","dynasty":"宋代","title":"杏花天"}
{"author":"周密","content":"信山阴、道上景多奇，仙翁幻吟壶。爱一邱一壑，一花一草，窈窕扶疏。染就春云五色，更种玉千株。咳唾骚香在，四壁骊珠。曲折冷红幽翠，涉流花润净，步月堂虚。羡风流鱼鸟，来往贺家湖。认秦鬟、越妆窥镜，倚斜阳、人在会稽图。图多赏，池香洗砚，山秀藏书。","dynasty":"宋代","title":"甘州（题疏寮园）"}
{"author":"周密","content":"护春帘幕东风里，当年问花曾到。玉影孤搴，冰痕半拆，漠漠冻云迷道。临流更好。正雪意逢迎，阴光相照。梦入罗浮，古苔啁哳翠禽小。一枝空念赠远，溯波流不到，心事谁表。倚竹天寒，吟香夜冷，几度月昏霜晓。寻芳欠早。怕鹤怨山空，雁归书少。不恨春迟，恨春容易老。","dynasty":"宋代","title":"齐天乐（次二隐寄梅）"}
{"author":"周密","content":"记移灯翦雨，换火篝香，去岁今朝。乍见翻疑梦，向梅边携手，笑挽吟桡。依依故人情味，歌舞试春娇。对婉娩年芳，漂零身世，酒趁愁消。天涯未归客，望锦羽沈沈，翠水迢迢。叹菊荒薇老，负故人猿鹤，旧隐谁招。疏花温撩愁思，无句到寒梢。但梦绕西泠，空江冷月，魂断随潮。","dynasty":"宋代","title":"忆旧游（寄王圣与）"}
{"author":"周密","content":"结客千金，醉春双玉。旧游宫柳藏仙屋。白头吟老茂陵西，清平梦远沈香北。玉笛天津，锦囊昌谷。春红转眼成秋绿。重翻花外侍儿歌，休听酒边供奉曲。","dynasty":"宋代","title":"踏莎行（题中仙词卷）"}
{"author":"周密","content":"映水穿篱。新霜微月，小蕊疏枝。几许风流，一声龙竹，半幅鹅溪。江头怅望多时。欲待折、相思寄伊。真色真香，丹青难写，今古无诗。","dynasty":"宋代","title":"柳梢青"}
{"author":"周密","content":"夜鹤惊飞。香浮翠藓，玉点冰枝。古意高风，幽人空谷，静女深帏。芳心自有天知。任醉舞、花边帽欹。最爱孤山，雪初晴后，月未残时。","dynasty":"宋代","title":"柳梢青"}
{"author":"周密","content":"好梦不分明。楚云千万层。带围宽、愁损兰成。玉杵玄霜才咫尺，青羽信、便沈沈。水调夜楼清。清宵谁共听。砑笺红、空赋倾城。几度欲吟吟不就，可煞是、没心情。","dynasty":"宋代","title":"南楼令（戏次赵元父韵）"}
{"author":"周密","content":"橙香小院，桂冷闲庭，西风雁影涵秋。凤拨龙槽，新声小按梁州。莺吭夜深啭巧，凝凉云、应为歌留。慵顾曲，叹周郎老去，鬓改花羞。何事登临感慨，倩金蕉一洗，千古清愁。屡舞高歌，作成陶谢风流。人生最难一笑，拚尊前、醉倒方休。待醉也，带黄花、须带满头。","dynasty":"宋代","title":"声声慢（九日松涧席）"}
{"author":"周密","content":"皆再和之。会余有西州之恨，因用韵以写幽怀。舞红愁碧晚萧萧。溯回潮。伫仙桡。风露高寒，飞下紫霞箫。一雁远将千万恨，怀渺渺，翦愁云，风外飘。酒醒未醒香旋消。采江蓠，吟楚招。清徽芳笔，梅魂冷、月影空描。锦瑟瑶尊，闲度可怜宵。二十四阑愁倚遍，空怅望，短长亭，长短桥。","dynasty":"宋代","title":"明月引"}
{"author":"周密","content":"芳事晚。数点杏钿香浅。恻恻轻寒风翦翦。锦屏春梦远。稚柳拕烟娇软。花影暗藏深院。初试轻衫并画扇。牡丹红未展。","dynasty":"宋代","title":"谒金门（次西麓韵）"}
{"author":"周密","content":"轻翦楚台云，玉影半分秋月。一饷凄凉无语，对残花么蝶。碧天愁雁不成书，郎意似秋叶。闲展鸳绡残谱，卷泪花双叠。","dynasty":"宋代","title":"好事近（次梅溪寄别韵）"}
{"author":"周密","content":"记花阴映烛，柳影飞梭，庭户东风。彩笔争春艳，任香迷舞袖，醉拥歌丛。画帘静掩芳昼，云翦玉璁珑。奈恨绝冰弦，尘消翠谱，别凤离鸿。莺笼。怨春远，但翠冷闲阶，坠粉飘红。事逐华年换，叹水流花谢，燕去楼空。绣鸳暗老薇径，残梦绕雕栊。怅宝瑟无声，愁痕沁碧，江上孤峰。","dynasty":"宋代","title":"忆旧游（次韵E059·房有怀东园）"}
{"author":"周密","content":"燕翎谁寄愁笺，天涯望极王孙草。新烟换柳，光风浮蕙，余寒尚峭。倚杖看云，翦灯听雨，几番诗酒。叹长安倦客，江南旧恨，飞花乱、清明后。堤上垂杨风骤。散香绵、轻沾吟袖。曲尘两岸，纹波十里，暖蒸香透。海阔云深，水流春远，梦魂难句。问莺边按谱，花前觅句，解相思否。","dynasty":"宋代","title":"水龙吟（次陈君衡见寄韵）"}
{"author":"周密","content":"舞红轻带愁飞，宝鞯暗忆章台路。吟香醉雨，吹箫门巷，飘梭院宇。立尽残阳，眼迷睛树，梦随风絮。叹江潭冷落，依依旧恨，人空老、柳如许。锦瑟华年暗度。赋行云、空题短句。情丝系燕，么弦弹凤，文君更苦。烟水流红，暮山凝紫，是春归处。怅江南望远，苹花自采，寄将愁与。","dynasty":"宋代","title":"水龙吟（次张斗南韵）"}
{"author":"周密","content":"碧脑浮冰，红薇染露，骊宫玉唾谁捣。麝月双心，凤云百和，宝钟佩环争巧。浓熏浅注，疑醉度、千花春晓。金饼著衣余润，银叶透帘褭。素被琼篝夜悄。酒初醒、翠屏深窈。一缕旧情，空趁断烟飞绕。罗袖余馨渐少。怅东阁、凄凉梦难到。谁念韩郎，清愁渐老。","dynasty":"宋代","title":"天香（龙涎香）"}
{"author":"周密","content":"宝阶斜转春宵永，云屏敞、雾卷东风新霁。光动万星寒，曳冷云垂地。暗省连昌游冶事，照炫转、荧煌珠翠。难比。是鲛人织就，冰绡渍泪。独记梦入瑶台，正玲珑透月，琼钩十二。金缕逗浓香，接翠蓬云气。缟夜梨花生暖白，浸潋滟、一池春水。沈醉。归时人在，明河影里。","dynasty":"宋代","title":"珍珠帘（琉璃帘）"}
{"author":"周密","content":"冰条木叶。又横斜照水，一花初发。素壁秋屏，招得芳魂，仿佛玉容明灭。疏疏满地珊湖冷，全误却、扑花幽蝶。甚美人、忽到窗前，镜里好春难折。闲想孤山旧事，浸清漪、倒映千树残雪。暗里东风，可惯无情，搅碎一帘香月。轻妆谁写崔徽面，认隐约、烟绡重叠。记梦回，纸帐残灯，瘦倚数枝清绝。","dynasty":"宋代","title":"疏影（梅影）"}
{"author":"周密","content":"槐薰忽送清商怨，依稀正闻还歇。故苑愁深，危弦调苦，前梦蜕痕枯叶。伤情念别。是几度斜阳，几回残月。转眼西风，一襟幽恨向谁说。轻鬟犹记动影，翠蛾应妒我，双鬓如雪。枝冷频移，叶疏犹抱，孤负好秋时节。凄凄切切。渐迤逦黄昏，砌蛩相接。露洗余悲，暮烟声更咽。","dynasty":"宋代","title":"齐天乐（蝉）"}
{"author":"周密","content":"绿绮紫丝步障，红鸾彩凤仙城。谁将三十六陂春。换得两堤秋锦。眼缬醉迷朱碧，笔花俊赏丹青。斜阳展尽赵昌屏。羞死舞鸾妆镜。","dynasty":"宋代","title":"西江月（延祥观措霜拟稼轩）"}
{"author":"周密","content":"罗窗晓色透花明。靘瑶笙。按瑶筝。试讯东风，能有几分春。二十四阑凭玉暖，杨柳月，海棠阴。依依愁翠沁双颦。爱莺声。怕鹃声。人自多情，春去自无情。把酒问花花不语，花外梦，梦中云。","dynasty":"宋代","title":"江城子（拟蒲江）"}
{"author":"周密","content":"新雨洗花尘，扑扑小庭香湿。早是垂杨烟老，渐嫩黄成碧。晚帘都卷看青山，山外更山色。一色梨花新月，伴夜窗吹笛。","dynasty":"宋代","title":"好事近（拟东泽）"}
{"author":"周密","content":"情缕红丝冉冉，啼花碧袖荧荧。迷香双蝶下庭心。一行愔愔帘影。北里红红短梦，东风雁雁前尘。称消不过牡丹情。中半伤春酒病。","dynasty":"宋代","title":"西江月（拟花翁）"}
{"author":"周密","content":"彩绳朱乘驾涛云。亲见许飞琼。多定梅魂才返，香瘢半掐秋痕。枕函钗缕，熏篝芳焙，儿女心情。尚有第三花在，不妨留待凉生。","dynasty":"宋代","title":"朝中措（茉莉拟梦窗）"}
{"author":"周密","content":"余寒正怯。金钗影卸东风揭。舞衣丝损愁千褶。一缕杨丝，犹是去年折。临窗拥髻愁难说。花庭一寸燕支雪。春花似旧心情别。待摘玫瑰，飞下粉黄蝶。","dynasty":"宋代","title":"醉落魄（拟二隐）"}
{"author":"周密","content":"蚕已三眠柳二眠。双竿初起画秋千。莺栊风响十三弦。鱼素不传新信息，鸾胶难续旧因缘。薄情明月几番圆。","dynasty":"宋代","title":"浣溪沙（拟梅川）"}
{"author":"周密","content":"浅寒梅未绽。正潮过西陵，短亭逢雁。秉烛相看，叹俊游零落，满襟依黯。露草霜花，愁正在、废宫芜苑。明月河桥，笛外尊前，旧情消减。莫诉离肠深浅。恨聚散匆匆，梦随帆远。玉镜尘昏，怕赋情人老，后逢凄惋。一样归心，又唤起、故园愁眼。立尽斜阳无语，空江岁晚。","dynasty":"宋代","title":"三姝媚（送圣与还越）"}
{"author":"周密","content":"小雨分江，残寒迷浦，春容浅入蒹葭。雪霁空城，燕归何处人家。梦魂欲渡苍茫去，怕梦轻、还被愁遮。感流年，夜汐东还，冷照西斜。萋萋望极王孙草，认云中烟树，鸥外春沙。白发青山，可怜相对苍华。归鸿自趁潮回去，笑倦游、犹是天涯。问东风，先到垂杨，后到梅花。","dynasty":"宋代","title":"高阳台（寄越中诸友）"}
{"author":"周密","content":"步晴昼。向水院维舟，津亭唤酒。叹刘郎重到，依依谩怀旧。东风空结丁香怨，花与人俱瘦。甚凄凉，暗草沿池，冷苔侵甃。桥外晚风骤。正香雪随波，浅烟迷岫。废苑尘梁，如今燕来否。翠云零落空堤冷，往事休回首。最消魂，一片斜阳恋柳。","dynasty":"宋代","title":"探芳讯（西泠春感）"}
{"author":"周密","content":"碧霄澄暮霭，引琼驾、碾秋光。看翠阕风高，珠楼夜午，谁捣玄霜。沧茫。玉田万顷，趁仙查、咫尺接天潢。彷佛凌波步影，露浓佩冷衣凉。明珰。净洗新妆。随皓彩、过西厢。正雾衣香润，云鬟绀湿，私语相将。鸳鸯。误惊梦晓，掠芙蓉、度影入银塘。十二栏干伫立，凤箫怨彻清商。","dynasty":"宋代","title":"木兰花慢·碧霄澄暮霭"}
{"author":"周密","content":"觅梅花信息，拥吟袖、暮鞭寒。自放鹤人归，月香水影，诗冷孤山。等闲。冸寒睍暖，看融城、御水到人间。瓦陇竹根更好，柳边小驻游鞍。琅玕。半倚云湾。孤棹晚、载诗还。是醉魂醒处，画桥第二，奁月初三。东阑。有人步玉，怪冰泥、沁湿锦鵷斑。还见晴波涨绿，谢池梦草相关。","dynasty":"宋代","title":"木兰花慢断桥残雪"}
{"author":"周密","content":"塔轮分断雨，倒霞影、漾新晴。看满鉴春红，轻桡占岸，叠鼓收声。帘旌。半钩待燕，料香浓、径远趱蜂程。芳陌人扶醉玉，路旁懒拾遗簪。郊坰。未厌游情。云暮合、谩消凝。想罢歌停舞，烟花露柳，都付栖莺。重闉。已催凤钥，正钿车、绣勒入争门。银烛擎花夜暖，禁街淡月黄昏。","dynasty":"宋代","title":"木兰花慢·塔轮分断雨"}
{"author":"周密","content":"软尘飞不到，过微雨、锦机张。正荫绿池幽，交枝径窄，临水追凉。宫妆。盖罗障暑，泛青苹、乱舞五云裳。迷眼红绡绛彩，翠深偷见鸳鸯。湖光。两岸潇湘。风荐爽、扇摇香。算恼人偏是，萦丝露藕，连理秋房。涉江。采芳旧恨，怕红衣、夜冷落横塘。折得荷花忘却，棹歌唱入斜阳。","dynasty":"宋代","title":"木兰花慢·软尘飞不到"}
{"author":"周密","content":"疏钟敲暝色，正远树、绿愔愔。看渡水僧归，投林鸟聚，烟冷秋屏。孤云。渐沈雁影，尚残箫、倦鼓别游人。宫柳栖鸦未稳，露梢已挂疏星。重城。禁鼓催更。罗袖怯、暮寒轻。想绮疏空掩，鸾绡翳锦，鱼钥收银。兰灯。伴人夜语，怕香消、漏永著温存。犹忆回廊待月，画阑倚遍桐阴。","dynasty":"宋代","title":"木兰花慢·疏钟敲暝色"}
{"author":"周密","content":"游船人散後，正蟾影、印寒湫。看冷沁鲛眠，清宜兔浴，皓彩轻浮。扁舟。泛天镜里，溯流光、澄碧浸明眸。栖鹭空惊碧草，素鳞远避金钩。临流。万象涵秋。怀渺渺、水悠悠。念汉皋遗佩，湘波步袜，空想仙游。风收。翠奁乍启，度飞星、倒影入芳洲。瑶瑟谁弹古怨，渚宫夜舞潜虬。","dynasty":"宋代","title":"木兰花慢·游船人散後"}
{"author":"周密","content":"（前缺）商，西风只在垂杨外。","dynasty":"宋代","title":"失调名"}
{"author":"周密","content":"浅色初栽试暖衣。画帘斜日看花飞。柳摇蛾绿妒春眉。象局懒拈双陆子，宝弦愁按十三徽。试凭新燕问归期。","dynasty":"宋代","title":"浣溪沙"}
{"author":"周密","content":"流苏静掩罗屏小。春梦苦无分晓。一缕旧情谁表。暗逐馀响袅。相思谩寄流红杳。人瘦花枝多少。郎马未归春老。空怨王孙草。","dynasty":"宋代","title":"桃源忆故人·流苏静掩罗屏小"}
{"author":"周密","content":"霜风渐入龙香被。夜寒微涩宫壶水。滴滴是愁声。声声滴到明。梦魂随雁去。飞到颦眉处。雁已过西楼。又还和梦愁。","dynasty":"宋代","title":"菩萨蛮·霜风渐入龙香被"}
{"author":"周密","content":"岩霏逗绿。又凉入小山，千树幽馥。仙影悬霜粲夜，楚宫六六。明霞洞窅珊瑚冷，对清商、吟思堪掬。麝痕微沁，蜂黄浅约，数枝秋足。别有雕阑翠屋。任满帽珠尘，拼醉香玉。瘦倚西风，谁见露侵肌粟。好秋能几花前笑，绕凉云、重唤银烛。宝瓶空晓，珍丛怨月，梦回金谷。","dynasty":"宋代","title":"桂枝香·岩霏逗绿"}
{"author":"周密","content":"敧沈听西风。蛩阶月正中。弄秋声、金井孤桐。闲省十年吴下路，船几度、系江枫。辇路又迎逢。秋如归兴浓。叹淹留、还见新冬。湖外霜林秋似锦，一片片、忍题红。","dynasty":"宋代","title":"南楼令/唐多令"}
{"author":"周密","content":"重到西冷，记芳园载酒，画船横笛。水曲芙蓉，渚边鸥鹭，依依似曾相识。年芳易失。段桥几换垂杨色。谩自惜。愁损庾郎，霜点鬓华白。残蛩露草，怨蝶寒花，转眼西风，又成陈迹。叹如今、才消量减，尊前孤负醉吟笔。欲寄远情秋水隔。旧游空在，凭高望极斜阳，乱山浮紫，暮云凝碧。","dynasty":"宋代","title":"秋霁·重到西冷"}
{"author":"周密","content":"玉肌多病怯残春。瘦棱棱。睡腾腾。清楚衣裳，不受一尘侵。香冷翠屏春意靓，明月淡、晓风轻。楼中燕子梦中云。似多情。似无情。酒醒歌阑，谁为唤真真。尽日琐窗人不到，莺意懒，蝶愁深。","dynasty":"宋代","title":"江城子·玉肌多病怯残春"}
{"author":"周密","content":"玉立照新妆，翠盖亭亭，凌波步秋绮。真色生香，明珰摇淡月，舞袖斜倚。耿耿芳心，奈千缕、情思萦系。恨开迟、不嫁东风，颦怨娇蕊。花底谩卜幽期，素手采珠房，粉艳初退。雨湿铅腮，碧云深、暗聚软绡清泪。访藕寻莲，楚江远、相思谁寄。棹歌回，衣露满身花气。","dynasty":"宋代","title":"绿盖舞风轻/绿尽舞风轻"}
{"author":"周密","content":"又子规啼，荼谢，寂寂春阴池阁。罗窗人病酒，奈牡丹初放，晚风还恶。燕燕归迟，莺莺声懒，闲罥秋千红索。三分春过二，尚剩寒犹凝，翠衣香薄。傍鸳径鹦笼，一池萍碎，半檐花落。最怜春梦弱。楚台远、空负朝云约。谩念想、清歌锦瑟，翠管瑶尊，几回沈醉东园酌。燕麦兔葵恨，倩谁访、画阑红药。况多病、腰如削。相如老去，赋笔吟笺闲却。此情怕人问著。","dynasty":"宋代","title":"大?"}
{"author":"周密","content":"湘屏展翠叠。恨入宫沟流怨叶。釭冷金花暗结。又雁影带霜，蛩音凄月。珠宽腕雪。叹锦笺、芳宇盈箧。人何在，玉箫旧约，忍对素娥说。愁切。夜砧幽咽。任帐底、沈烟渐灭。红兰谁采赠别。洛汜分绡，汉浦遗玦。舞鸾光半缺。最怕听、离弦乍阕。凭阑久，一庭香露，桂影弄栖蝶。","dynasty":"宋代","title":"霓裳中序第一·湘屏展翠叠"}
{"author":"周密","content":"绀玉波宽，碧云亭小，苒苒水枫香细。鱼牵翠带，燕掠红衣，雨急万荷喧睡。临槛自采瑶房，铅粉沾襟，雪丝萦指。喜嘶蝉树远，盟鸥乡近，镜奁光里。帘户悄、竹色侵棋，槐影移漏，昼永簟花铺水。清眠乍足，晚浴初慵，瘦约楚裙尺二。曲砌虚庭夜深，月透龟纱，凉生蝉翅。看银潢泻露，金井啼鸦渐起。","dynasty":"宋代","title":"过秦楼·绀玉波宽"}
{"author":"周密","content":"柳梢烟软已璁珑。娇眼试东风。情思又逐青丝乱，剩寒轻、犹恋芳栊。笋玉新栽早燕，杏钿时引晴蜂。当时兰柱系花骢。人在小楼东。莺娇戏索迎春句，爱露笺、新染香红。未信闲情便懒，探花拚醉琼锺。","dynasty":"宋代","title":"风入松·柳梢烟软已璁珑"}
{"author":"周密","content":"曲屏遮断行云梦，西楼怕听疏雨。研冻凝华，香寒散雾，呵笔慵题新句。长安倦旅。叹衣染尘痕，镜添秋缕。过尽飞鸿，锦笺谁为寄愁去。箫台应是怨别，晓寒梳洗懒，依旧眉妩。酒滴垆香，花围坐暖，闲却珠鞲钿柱。芳心谩语。恨柳外游缰，系情何许。暗卜归期，细将梅蕊数。","dynasty":"宋代","title":"齐天乐·曲屏遮断行云梦"}
{"author":"周密","content":"仙山非雾非烟，翠微缥缈楼台亚。江芜海树，晴光雨色，天开图画。两岸潮平，六桥烟霁，晚钩帘挂。自玄晖去后，云情雪意，丹青手、应难写。花底朝回多暇。倚高寒、有人潇酒。东山杖屦，西州宾客，笑谈风雅。贮月杯宽，护香屏暖，好天良夜。乐闲中日月，清时钟鼓，结春风社。","dynasty":"宋代","title":"龙吟曲/水龙吟"}
{"author":"周密","content":"枇杷花老洞云深。流水冷冷。蓝田谁种玲珑玉，土华寒、晕碧云根。佳兴秋英春草，好音夜鹤朝禽。闲听天籁静看云。心境俱清。好风不负幽人意，送良宵、一枕松声。四友江湖泉石，二并钟鼎山林。","dynasty":"宋代","title":"风入松·枇杷花老洞云深"}
{"author":"周密","content":"竹窈花深连别墅。曲曲回廊，小小闲庭宇。忽地香来无觅处。杖藜闲趁游蜂去。老桂悬秋森玉树。涧底孤芳，苒苒吹诗句。一掬幽情知几许。钩帘半亩藤花雨。","dynasty":"宋代","title":"凤栖梧/蝶恋花"}
{"author":"周密","content":"舞红愁碧晚萧萧。溯回潮。伫仙桡。风露高寒，飞下紫霞箫。一雁远将千万恨，怀渺渺，翦愁云，风外飘。酒醒未醒香旋消。采江蓠，吟楚招。清徽芳笔，梅魂冷、月影空描。锦瑟瑶尊，闲度可怜宵。二十四阑愁倚遍，空怅望，短长亭，长短桥。","dynasty":"宋代","title":"明月引/江城梅花引"}
{"author":"周密","content":"雁霜苔雪冷飘萧。断魂潮。送清桡。翠袖珠楼，清夜梦琼箫。江南江北云自碧，人不见，泪花寒，随雨飘。愁多病多腰素消。倚清琴。调大招。江空年晚，凄凉句、远意难描。月冷花阴，心事负春宵。几度问春春不语，春又到，到西湖，第几桥。","dynasty":"宋代","title":"明月引/江城梅花引"}
{"author":"周密","content":"痴云翦叶，檐滴夜深悄。银城飞捷翠垅，占祥丰年报。白战清吟未了。寒鹊惊枝晓。鹤迷翠表。山阴今日，醉卧何人问安道。交映虚窗净沼。不许游尘到。谁念絮帽茸裘，叹幼安今老。玉鉴修眉未扫。白雪词新草。冰蟾光蛟。梅心香动，闲看春风上琼岛。","dynasty":"宋代","title":"六么令·痴云翦叶"}
{"author":"周密","content":"回风带雨，冻涩漏声悄。小窗照影虚白，几误邻鸡报。千树天花绽了。鹄立通明晓。眼空八表。宫袍带月，醉里应迷灞陵道。风静琼林翠沼。片片随春到。吟鞯十里新堤，怪四山青老。玉唾珠尘怕扫。句冷池塘草。白天寒蛟。飞琼何在，梦觅梨云度仙岛。","dynasty":"宋代","title":"六么令·回风带雨"}
{"author":"周密","content":"素鸾飞下青冥，舞衣半惹凉云碎。蓝田种玉，绿房迎晓，一奁秋意。擎露盘深，忆君凉夜，暗倾铅水。想鸳鸯、正结梨云好梦，西风冷、还惊起。应是飞琼仙会。倚凉飙、碧簪斜坠。轻妆斗白，明珰照影，红衣羞避。霁月三更，粉云千点，静香十里。听湘弦奏彻，冰绡偷翦，聚相思泪。","dynasty":"宋代","title":"水龙吟·素鸾飞下青冥"}
{"author":"周密","content":"秋水涓涓，情渺渺、美人何许。还记得、东堂松桂，对床风雨。流水桃花西塞隐，茂林修竹山阴路。二十年、历历旧经行，空怀古。评砚品，临书谱。笺画史，修茶具。喜一愚天禀，一闲天赋，百战征求千里马，十年饾饤三都赋。问何如、石鼎约弥明，同联句。","dynasty":"宋代","title":"满江红·秋水涓涓"}
{"author":"周密","content":"金池琼苑曾经醉。是多少、红情绿意。东风一枕游仙睡。换却莺花人世。渐暮色、鹃声四起。正愁满、香沟御水。一色柳烟三十里。为问春归那里。","dynasty":"宋代","title":"杏花天·金池琼苑曾经醉"}
{"author":"周密","content":"寒侵径叶。雁风击碎珊瑚屑。砚凉闲试霜晴贴。颂菊骚兰，秋事正奇绝。故人又作江西别。书楼虚度中秋节。碧阑倚遍愁谁说。愁是新愁，月是旧时月。","dynasty":"宋代","title":"醉落魄/一斛珠"}
{"author":"周密","content":"浅寒梅未绽。正潮过西陵，短亭逢雁。秉烛相看，叹俊游零落，满襟依黯。露草霜花，愁正在、废宫芜苑。明月河桥，笛外尊前，旧情消减。莫诉离肠深浅。恨聚散匆匆，梦随帆远。玉镜尘昏，怕赋情人老，后逢凄惋。一样归心，又唤起、故园愁眼。立尽斜阳无语，空江岁晚。","dynasty":"宋代","title":"三姝媚"}
{"author":"周密","content":"重叠云衣，微茫雁影，短篷稳载吴雪。霜叶敲寒，风灯摇晕，棹歌人语呜咽。拥衾呼酒，正百里、冰河乍合。千山换色，一镜无尘，玉龙吹裂。夜深醉踏长虹，表里空明，古今清绝。高台在否，登临休赋，忍见旧时明月。翠消香冷，怕空负、年芳轻别。孤山春早，一树梅花，待君同折。","dynasty":"宋代","title":"庆宫春/高阳台"}
{"author":"周密","content":"忆忆忆忆。宫罗褶褶消金色。吹花有尽情无极。泪滴空帘，香润柳枝湿。春愁浩荡湘波窄。红兰梦绕江南北。燕莺都是东风客。移尽庭阴，风老杏花白。","dynasty":"宋代","title":"醉落魄/一斛珠"}
{"author":"周密","content":"馀寒正怯。金钗影卸东风揭。舞衣丝损愁千褶。一缕杨丝，犹是去年折。临窗拥髻愁难说。花庭一寸燕支雪。春花似旧心情别。待摘玫瑰，飞下粉黄蝶。","dynasty":"宋代","title":"醉落魄/一斛珠"}
{"author":"周密","content":"夜深归客依筇行，冷燐依萤聚土塍。村店月昏泥径滑，竹窗斜漏补衣灯。","dynasty":"宋代","title":"夜归"}
{"author":"周密","content":"麦陇风来翠浪斜，草根肥水噪新蛙。羡他无事双蝴蝶，烂醉东风野草花。","dynasty":"宋代","title":"野步"}
{"author":"周密","content":"络纬声声织夜愁，酸风吹雨水边楼。堤杨脆尽黄金线，城里人家未觉秋。","dynasty":"宋代","title":"西塍秋日即事"}
{"author":"周密","content":"散步小逡巡，茅檐爱日新。梅知春意思，山借雪精神。减曲篘村酿，加笾荐野珍。萧然捐世虑，自谓葛天民。","dynasty":"宋代","title":"雪晴小步留饮村舍"}
{"author":"周密","content":"临分生远思，把手重凄然。春别忽秋晚，君归在我先。快风生一苇，新月上三弦。回首河桥暮，丹枫夕照边。","dynasty":"宋代","title":"吴中与友人别"}
{"author":"周密","content":"甘棠遗爱在，香火俨如新。古木藏云雨，深廊隐鬼神。建州名刺史，唐代老诗人。五百馀年后，犹能泽及民。","dynasty":"宋代","title":"梨山泽民庙"}
{"author":"周密","content":"鹫峰深处寺，岚影翠纷纷。止水受秋月，空烟生夜云。谷虚猿坠果，地暖鹤眠芸。合涧桥边路，松声九里闻。","dynasty":"宋代","title":"香林"}
{"author":"周密","content":"大峨山顶寺，归路八千遥。百丈牵云上，三衣带雨挑。岭寒栖板屋，路断隔绳桥。若过三闾宅，骚魂试一招。","dynasty":"宋代","title":"送僧归峨眉"}
{"author":"周密","content":"一棹归何处，西风夕照边。市丰招碓鼓，桥近落帆船。竹密悬青雨，溪虚涨白烟。到家知不远，酒熟菊花前。","dynasty":"宋代","title":"一棹"}
{"author":"周密","content":"不知天已近，但觉众山微。世道古来险，客行何日归。旧游青鬓改，故国白云飞。今日重登眺，悠然悟昨非。","dynasty":"宋代","title":"仙霞岭次徐意一参政韵"}
{"author":"周密","content":"水西云北外，诗屋柳阴阴。小卷编唐宋，危冠讲古今。跛驴乘浅醉，老鹤伴孤吟。门外虽车马，游尘自不侵。","dynasty":"宋代","title":"胡月江书堂"}
{"author":"周密","content":"霜空澄晚景，高处眼增明。幽草生官舍，秋霖坏古城。远山围野阔，飞鸟与云平。拟作登楼赋，依然故国情。","dynasty":"宋代","title":"清心楼晚眺"}
{"author":"周密","content":"石田馀数亩，茅屋小三椽。鸡犬桃源外，桑麻渭水边。刳松分野蜜，笕竹引山泉。便可随君隐，居然谢俗缘。","dynasty":"宋代","title":"杼山村舍"}
{"author":"周密","content":"久客惊秋老，愁闻积日霖。巷泥妨马足，庭草聚蛩声。俸薄欲饥死，诗清太瘦生。未能忘禄养，作赋愧閒情。","dynasty":"宋代","title":"秋霖"}
{"author":"周密","content":"溪凉供野放，机尽狎鸥群。风月怀元度，山川忆少文。远峰明过雨，疏树泊归云。幽玩情何限，回桡夜已分。","dynasty":"宋代","title":"暑夕放舟有怀茂悦史君"}
{"author":"周密","content":"送别西风寺，愁添鬓影华。江空回夜汐，岸远涨秋沙。塔古栖双鹳，樯高立数鸦。临歧一杯酒，回首即天涯。","dynasty":"宋代","title":"江寺送客"}
{"author":"周密","content":"旧游重过处，倒指七年间。水后人家少，时荒客路艰。雨声愁夜店，云影占春山。景物关心事，无成愧往还。","dynasty":"宋代","title":"三衢道中"}
{"author":"周密","content":"苕边鸥汎处，净绿昼愔愔。老柳花狼藉，新秧水浅深。烟生遥岸白，云过半溪阴。容与归桡晚，闲莺相棹吟。","dynasty":"宋代","title":"鸥汎"}
{"author":"周密","content":"丰年鸡犬饱，斜日闭柴荆。父祖自三代，耕桑了一生。病梨山蚁聚，落叶野禽惊。喜客来城市，新蔬荐早粳。","dynasty":"宋代","title":"西余秋晚"}
{"author":"周密","content":"清气钟全蜀，风流压盛唐。骚香薰屈宋，笔艳映钟王。麾节平生梦，人琴一旦亡。卜居方有赋，埋玉重堪伤。","dynasty":"宋代","title":"挽王茂悦提舶二首其一"}
{"author":"周密","content":"洛社忘年契，惟公最己知。诵言司马赋，喜说项斯诗。问字时携酒，钩玄共订碑。岂期三日别，遽作百年悲。","dynasty":"宋代","title":"挽王茂悦提舶二首其二"}
{"author":"周密","content":"赫奕诸王后，清贫一士同。楼成召长吉，山裂梦虚中。及子员郎泽，能诗伯氏风。琅玕嗟早折，魂不到安东。","dynasty":"宋代","title":"挽赵子真别驾"}
{"author":"周密","content":"野市维梢处，长天弄夕阴。蟹寒依客柁，鸦晚集神林。苕老飘吴雪，橙香坠楚金。浩然湖海思，重赋故山吟。","dynasty":"宋代","title":"塘西秋晚"}
{"author":"周密","content":"种德勤穮蓘，终能穫岁康。经传韦氏业，善著郑公乡。议论参诸老，功名付二郎。美哉天目水，流作庆源长。","dynasty":"宋代","title":"挽吴承务二首其一"}
{"author":"周密","content":"道义真堪贵，弓旌不受招。五全洪范福，四见太平朝。问绝趋庭对，愁闻祖道箫。哀荣无一憾，丰碣在山椒。","dynasty":"宋代","title":"挽吴承务二首其二"}
{"author":"周密","content":"枫叶芦花外，闲矶带短汀。风翻荷浅白，霜陨柳残青。机事鸥浮没，生涯酒醉醒。暮榔和夜笛，馀韵最堪听。","dynasty":"宋代","title":"渔台山"}
{"author":"周密","content":"松雪飘寒，岭云吹冻，红破数椒春浅。衬舞台荒，浣妆池冷，凄凉市朝轻换。叹花与人凋谢，依依岁华晚。共凄黯。问东风、几番吹梦，应惯识、当年翠屏金辇。一片古今愁，但废绿、平烟空远。无语销魂，对斜阳、衰草泪满。又西泠残笛，低送数声春怨。","dynasty":"宋代","tags":"宋词精选，梅花，怀念，感伤","title":"献仙音·吊雪香亭梅"}
{"author":"周密","content":"琼壶歌月，白发簪花，十年一梦扬州。恨入琵琶，小怜重见湾头。尊前漫题金缕，奈芳情、已逐东流。还送远，甚长安乱叶，都是闲愁。次第重阳近也，看黄花绿酒，也合迟留。脆柳无情，不堪重系行舟。百年正消几别，对西风、休赋登楼。怎去得，怕凄凉时节，团扇悲秋。","dynasty":"宋代","title":"声声慢（送王圣与次韵）"}
{"author":"周密","content":"新雨洗晴空。碧浅眉峰。翠楼西畔画桥东。柳线嫩黄才半染，眼眼东风。绣户掩芙蓉。帐减香筒。远烟轻霭弄春容。雁雁又归莺未到，谁寄愁红。","dynasty":"宋代","title":"浪淘沙"}
{"author":"周密","content":"灯辉辉。月微微。帐暖香深春漏迟。梦回闻子规。欲成诗。未成诗。生怕春归春又归。花飞花未飞。","dynasty":"宋代","title":"长相思"}
{"author":"周密","content":"秋水涓涓，情渺渺、美人何许。还记得、东堂松桂，对床风雨。流水桃花西塞隐，茂林修竹山阴路。二十年、历历旧经行，空怀古。评砚品，临书谱。笺画史，修茶具。喜一愚天禀，一闲天赋，百战征求千里马，十年饾饤三都赋。问何如、石鼎约弥明，同联句。","dynasty":"宋代","title":"满江红（寄剡中自醉兄）"}
{"author":"周密","content":"燕子时时度翠帘。柳寒犹未褪香绵。落花门巷家家雨，新火楼台处处烟。情默默，恨恹恹。东风吹动画秋千。拆桐开尽莺声老，无奈春何只醉眠。","dynasty":"宋代","title":"鹧鸪天（清明）"}
{"author":"周密","content":"思撩人，醉捻花枝，倚声成句晴丝罥蝶，暖蜜酣蜂，重檐卷春寂寂。雨萼烟梢，压阑干、花雨染衣红湿。金鞍误约，空极目、天涯草色。阆苑玉箫人去后，惟有莺知得。余寒犹掩翠户，梁燕乍归，芳信未端的。浅薄东风，莫因循、轻把杏钿狼藉。尘侵锦瑟。残日绿窗春梦窄。睡起折花无意绪，斜倚秋千立。","dynasty":"宋代","title":"解语花"}
{"author":"周密","content":"后则尽入里湖，抵暮始出，断桥小驻而归，非习于游者不知也。故中山极击节余闲却半湖春色之句，谓能道人之所未云禁苑东风外，饧暖丝晴絮，春思如织。燕约莺期，恼芳情偏在，翠深红隙。漠漠香尘隔。沸十里、乱弦丛笛。看画船，尽入西泠，闲却半湖春色。柳陌。新烟凝碧。映帘底宫眉，堤上游勒。轻暝笼寒，怕梨云梦冷，杏香愁幂。歌管酬寒食。奈蝶怨、良宵岑寂。正满湖、碎月摇花，怎生去得。","dynasty":"宋代","title":"曲游春"}
{"author":"周密","content":"山青青。水泠泠。养得风烟数亩成。乾坤一草亭。云无心。竹无心。我亦无心似竹云。岁寒同此盟。","dynasty":"宋代","title":"吴山青（赋无心处茅亭）"}
{"author":"周密","content":"诗情画意。只在阑干外。雨露天低生爽气。一片吴山越水。宫烟醉柳春晴。海风洗月秋明。唤取九霞飞佩，夜凉跨鹤吹笙。","dynasty":"宋代","title":"清平乐（横玉亭秋倚）"}
{"author":"周密","content":"刻刻数残更，依依梦未成。不堪孤客耳，当此万蛩声。霜叶矜秋色，风林碎月明。旅怀多自感，景物况关情。","dynasty":"宋代","title":"宿感慈僧舍"}
{"author":"周密","content":"一番春又老，长日病厌厌。黄馘从清减，华颠任白添。鼠顽翻药灶，蛛嬲罥书签。门巷无来客，冠簪亦懒拈。","dynasty":"宋代","title":"病中"}
{"author":"周密","content":"楚烟新百五，汉禊古重三。节序正如此，情怀自不堪。蜜香蜂蜕蛹，绵老柳飘蚕。有约溪边去，观鱼共剧谈。","dynasty":"宋代","title":"春晚简溪友"}
{"author":"周密","content":"吴船花外发，欲去重踌躇。后会定何日，相思频寄书。晓林啼帝魄，春网荐王馀。笠泽维梢处，因寻鲁望居。","dynasty":"宋代","title":"送友人归吴"}
{"author":"周密","content":"不受诸方供，枯禅入远林。水涵清净影，月印去来心。夕炷黄莲冷，云寮碧草深。淡然遗世虑，松籁起清音。","dynasty":"宋代","title":"月上人退居"}
{"author":"周密","content":"舣舟山水县，暝霭翳孤篷。断港苕花雨，疏篱柿叶风。炭烟迷坞黑，稻色入炊红。野兴资游事，閒情几处同。","dynasty":"宋代","title":"馀杭道中"}
{"author":"周密","content":"宿寄禅房静，云深路暗通。冷烟凝夜白，秋叶学春红。虎啸三更月，僧禅一榻风。境清不成寐，竟夕共谈空。","dynasty":"宋代","title":"宿僧房"}
{"author":"周密","content":"酌酒对孤月，今宵中半秋。古今嗟逝水，天地入高楼。宿鸟摇花影，轻云趁水流。何当太湖上，散发棹扁舟。","dynasty":"宋代","title":"中秋登楼"}
{"author":"周密","content":"倚柁西风顺，舟行势若趋。山平初月蚤，市远晚烟孤。客况三秋叶，乡心两岸芦。归期何日稳，趁得菊花无。","dynasty":"宋代","title":"还自奉口"}
{"author":"周密","content":"扬舲从此别，千里水程宽。旧梦池生草，新吟澧有兰。楚乡春酒薄，湘浦雨灯寒。定有吟骚作，因风寄一看。","dynasty":"宋代","title":"送谢景晖之澧阳"}
{"author":"周密","content":"游船人散後，正蟾影、印寒湫。看冷沁鲛眠，清宜兔浴，皓彩轻浮。扁舟。泛天镜里，溯流光、澄碧浸明眸。栖鹭空惊碧草，素鳞远避金钩。临流。万象涵秋。怀渺渺、水悠悠。念汉皋遗佩，湘波步袜，空想仙游。风收。翠奁乍启，度飞星、倒影入芳洲。瑶瑟谁弹古怨，渚宫夜舞潜虬。","dynasty":"宋代","title":"木兰花慢·游船人散後"}
{"author":"周密","content":"十仞雕墙千步廊，宫槐簇簇柳行行。落花已被春分付，紫禁门深又夕阳。","dynasty":"宋代","title":"宫词八首其一"}
{"author":"周密","content":"一径松花满路香，琤琤玉杵捣玄霜。有时骑鹤月中去，流水白云生晚凉。","dynasty":"宋代","title":"小游仙七首其五"}
{"author":"周密","content":"记花阴映烛，柳影飞梭，庭户东风。彩笔争春艳，任香迷舞袖，醉拥歌丛。画帘静掩芳昼，云翦玉璁珑。奈恨绝冰弦，尘消翠谱，别凤离鸿。莺笼。怨春远，但翠冷闲阶，坠粉飘红。事逐华年换，叹水流花谢，燕去楼空。绣鸳暗老薇径，残梦绕雕栊。怅宝瑟无声，愁痕沁碧，江上孤峰。","dynasty":"宋代","title":"忆旧游（次韵E059·房有怀东园）"}
{"author":"周密","content":"黯黯秋空漠漠云，瑟声依约听湘灵。夜篷碎滴风灯暗，犹记孤舟泊洞庭。","dynasty":"宋代","title":"湘江风雨图"}
{"author":"周密","content":"柳阴随意绿，花片恼人香。静院无来客，游丝百尺长。","dynasty":"宋代","title":"次韵玉台体二首其二"}
{"author":"周密","content":"浅色初裁试暖衣。画帘斜日看花飞。柳摇蛾绿妒春眉。象局懒拈双陆子，宝弦愁按十三徽。试凭新燕问归期。","dynasty":"宋代","title":"浣溪沙"}
{"author":"周密","content":"风泠泠，月明明，风月谁家砧杵声。声声思远道，少妇朱颜老。不但捣衣愁，愁在无衣捣。不捣月下砧，欲捣游子心。游子心非铁，闻之宁不折。","dynasty":"宋代","title":"秋砧怨"}
{"author":"周密","content":"宝阶斜转春宵永，云屏敞、雾卷东风新霁。光动万星寒，曳冷云垂地。暗省连昌游冶事，照炫转、荧煌珠翠。难比。是鲛人织就，冰绡渍泪。独记梦入瑶台，正玲珑透月，琼钩十二。金缕逗浓香，接翠蓬云气。缟夜梨花生暖白，浸潋滟、一池春水。沈醉。归时人在，明河影里。","dynasty":"宋代","title":"珍珠帘（琉璃帘）"}
{"author":"周密","content":"生际斯文极盛时，乾淳诸老尽心知。四朝菏泽遗民传，千首吴兴处士诗。颇怪渊明生自些，绝怜和靖老无儿。死生遇合真难偶，奇事人传贞曜碑。","dynasty":"宋代","title":"挽雪林李和父二首其二"}
{"author":"周密","content":"晴空漠漠迷苍烟，凭阑一望心茫然。旧游已落飞鸟外，新诗应在归云边。亭高千里纳山色，人静万物争春妍。天涯倦客早归去，空山日暮多啼鹃。","dynasty":"宋代","title":"横翠亭"}
{"author":"周密","content":"种德勤穮蓘，终能穫岁康。经传韦氏业，善著郑公乡。议论参诸老，功名付二郎。美哉天目水，流作庆源长。","dynasty":"宋代","title":"挽吴承务二首其一"}
{"author":"周密","content":"病懒空怜负壮图，盛年齿发已凋疏。栖迟辕下如老骥，展转书间似蠹鱼。瞑目自持存息法，闭门重广绝交书。花开顿觉身强健，行药窗前喜自如。","dynasty":"宋代","title":"病愈即事"}
{"author":"周密","content":"秦邸狱成杯酒里，乌台祸起一诗间。","dynasty":"宋代","title":"句其一"}
{"author":"周密","content":"灵光舒，积气馀，左扉虎豹天王居。杓停两界槎讯迂，黄杨翠怨桐碧敷。赤黄道遥倦乌兔，宝月修圆十三度。","dynasty":"宋代","title":"拟长吉十二月乐辞"}
{"author":"周密","content":"青旂倏南指，洒洒风日澹。伯劳与飞燕，相对如有憾。馀春在何许，青苔缀红糁。繁华逐流水，使我意殊惨。把酒延孤芳，举之不盈揽。","dynasty":"宋代","title":"游法华瑶阜蜃洞以糁径杨花铺白毡点溪荷叶叠青钱分韵余既有作复各赋古诗一以纪游事其一"}
{"author":"周密","content":"馀寒正怯。金钗影卸东风揭。舞衣丝损愁千褶。一缕杨丝，犹是去年折。临窗拥髻愁难说。花庭一寸燕支雪。春花似旧心情别。待摘玫瑰，飞下粉黄蝶。","dynasty":"宋代","title":"醉落魄/一斛珠醉落魄其九拟二隐"}
{"author":"周密","content":"贵胄才华自昔悭，如公名德世难攀。杏园新赐金花帖，荷橐高跻玉笋班。麾节一生多浙右，诗书千载接河间。感怀空抱羊昙恨，遥望西州泪雨潸。","dynasty":"宋代","title":"挽菊坡赵侍制二首其一"}
{"author":"周密","content":"露泫草并白，霜肃山弄黄。蜩螀底须哀，寒燠乃其常。蒲莲弄凉影，兰茝发野芳。独立天壤间，万籁供吟吭。","dynasty":"宋代","title":"感秋杂兴十解其三"}
{"author":"周密","content":"老火浊不流，热恼无可避。驾言清溪滨，濯缨税尘辔。扁舟无定游，放缆任其至。荡桨三汇交，空明发清思。摘鲜得野实，钓水投香饵。碧筒注芳酒，湘奁荐新芰。主宾略酬酢，冷暖随所嗜。须臾月轮上，烟水合空翠。清风真可人，意厚万金施。露叶生辉光，水华多妩媚。欲拍洪崖肩，欲挽湘君帔。虽无管弦乐，一洗世俗伪。清弹发邻舸，暗搅潜虬睡。应作蜩蛙观，亦足助幽致。岂惟家山乐，要是会心地。热官岂办此，未易轻拟议。我年未四十，齿发已憔悴。往者不可追，来者何可觊。富贵难幸求，岁月不少置。于此贫贱中，此乐已不啻。鹤长与凫短，造物正儿戏。功名类蚁梦，身世等萍寄。百年几良晤，何暇计荣悴。纵有身后名，不博今夕醉。高歌未知晓，坐见斜河坠。谪仙宫锦舟，继者仅一二。老坡赤壁游，始尽阐天閟。我后二百年，乃默契此意。会当歃斯盟，勿使等闲弃。高咏三百言，聊用谂同志。","dynasty":"宋代","title":"泛舟"}
{"author":"周密","content":"楚月东随沔水流，相思应上庾公楼。楼前一片垂杨色，中有江南万里愁。","dynasty":"宋代","title":"寄武昌友"}
{"author":"周密","content":"蕊宫广殿号黄庭，突兀浮云最上层。五福贵神留不住，水堂空照九枝灯。","dynasty":"宋代","title":"西太一宫"}
{"author":"周密","content":"蕉鹿梦疑非梦，木雁材与不材。与其封一万户，何如饮三百杯。","dynasty":"宋代","title":"六言二首其二"}
{"author":"周密","content":"移根来太华，楚楚翠绡裳。玉冷擎仙掌，珠明滴露房。秋涵云影淡，水印月痕香。好结庐山社，轻尘避夜凉。","dynasty":"宋代","title":"白莲"}
{"author":"周密","content":"骄阳煽馀威，热恼若昏醉。邀凉卧虚棂，顿觉景象异。乾坤若黟漆，相对不相视。雷车与电镜，云族撑赑屃。如发马陵伏，万弩一时至。如河决宣房，澎湃石崩坠。又如入蔡州，鹅鹜杂兵骑。轰腾立四海，熛怒翻九地。儿啼抱头窜，婢噤移足踬。鸟兽相号呼，鸡犬竞趋避。隐床夜九迁，穿瓦雨如酾。屋老欲摧压，危慄心惴惴。敬此天动威，起坐不敢寐。哀哉昔吾亲，多病易惊悸。每于风雨交，拥护不少置。九京闻不闻，生死同一致。不能抱冢泣，不孝天所弃。漫游远坟墓，荣亲愿难遂。作誓守松楸，或可酬此志。白云起泷冈，西望挥血泪。","dynasty":"宋代","title":"甲戌七月二十七夜大雷雨有感"}
{"author":"周密","content":"体安一榻虚，昼梦有伦序。微风薰而清，泠然破轻暑。南窗数十竹，一一翠相语。檐玉声琤然，疾徐合商吕。鸣禽不避人，飞蝶自得侣。悠哉会吾心，一笑忘尔汝。","dynasty":"宋代","title":"睡起"}
{"author":"周密","content":"单衣初试觉身轻，芳径无花午气清。风罥断丝庭宇静，日长时听打茶声。","dynasty":"宋代","title":"暮春次韵二首其二"}
{"author":"周密","content":"脱颖吹开紫玉筒，鼠须香蘸粉霜茸。含毫写恨知谁见，绿捲春蕉未展封。","dynasty":"宋代","title":"木笔花"}
{"author":"周密","content":"晚气吹澄鲜，幽碧弄秋卉。得意双蜻蜓，竟日挂竹尾。","dynasty":"宋代","title":"晚气"}
{"author":"周密","content":"露草寒螀夜夜愁，病怀无语独惊秋。二千里外今宵月，谁倚西风十二楼。","dynasty":"宋代","title":"秋夕怀"}
{"author":"周密","content":"露泫草并白，霜肃山弄黄。蜩螀底须哀，寒燠乃其常。蒲莲弄凉影，兰茝发野芳。独立天壤间，万籁供吟吭。","dynasty":"宋代","title":"感秋杂兴十解其三"}
{"author":"周密","content":"俛仰悲欢了不同，回头已隔五春风。兔葵燕麦情何恨，雁柱鲲弦事已空。自分此生无鲍叔，敢期后世有扬雄。西州门外羊昙老，泪染斜阳湿晚红。","dynasty":"宋代","title":"重过东园兴怀知己二首其二"}
{"author":"周密","content":"万壑秋明一径斜，满川霜叶胜春花。何人结屋松风里，丁卯桥边处士家。","dynasty":"宋代","title":"题秋崖小隐图"}
{"author":"周密","content":"水国生涯一钓轮，荻芽鲈鲙四时新。安知白首沧洲客，不是三高行辈人。","dynasty":"宋代","title":"登垂虹亭二首其一"}
{"author":"周密","content":"情缕红丝冉冉，啼花碧袖荧荧。迷香双蝶下庭心。一行愔愔帘影。北里红红短梦，东风雁雁前尘。称消不过牡丹情。中半伤春酒病。","dynasty":"宋代","title":"西江月（拟花翁）"}
{"author":"周密","content":"繁华不结三春梦，零落空馀寸草心。","dynasty":"宋代","title":"句其三"}
{"author":"周密","content":"塞下枣已红，胡马号北风。传闻右贤王，万骑围云中。云中太守猛如虎，夜开城门纳降虏。十丈高旂沉黑云，一尺捷书飞白羽。武皇但喜奏捷频，岂知白骨高如城。边城百战胜常少，一胜惟著将军名。将军成名战士死，去年战士今无几。血染黄沙草不青，万里阴云哭胡鬼。塞下曲，不忍闻，何人为我达汉君。武功本是辅文具，愿君偃武而修文。","dynasty":"宋代","title":"古塞下曲"}
{"author":"周密","content":"山巅复山巅，树杪复树杪。白云已摩肩，青意犹未了。积苏笑壤鼠，决眦极飞鸟。吴涛与越树，灭没窥缥缈。洪荒本无界，所恨见者小。九万逍遥游，语大未易少。","dynasty":"宋代","title":"登北高峰"}
{"author":"周密","content":"素鸾飞下青冥，舞衣半惹凉云碎。蓝田种玉，绿房迎晓，一奁秋意。擎露盘深，忆君凉夜，暗倾铅水。想鸳鸯、正结梨云好梦，西风冷、还惊起。应是飞琼仙会。倚凉飙、碧簪斜坠。轻妆斗白，明珰照影，红衣羞避。霁月三更，粉云千点，静香十里。听湘弦奏彻，冰绡偷翦，聚相思泪。","dynasty":"宋代","title":"水龙吟·素鸾飞下青冥"}
{"author":"周密","content":"多事纫兰襞菊裳，等闲吟褐付秋塘。正须太华峰头叶，底用成都郭外桑。","dynasty":"宋代","title":"戏题制荷吟"}
{"author":"周密","content":"底用人前诵子虚，子安知我不知鱼。最思万竹香中隐，剩采春薇读好书。","dynasty":"宋代","title":"有感次韵"}
{"author":"周密","content":"秋水浸芙蓉，清晓绮窗临镜。柳弱不胜愁重，染兰膏微沁。下阶笑折紫玫瑰，蜂蝶扑云鬓。回首见郎羞走，罥绣裙微褪。","dynasty":"宋代","title":"好事近"}
{"author":"周密","content":"蓝衣槐笏色方新，贺者才稀吊在门。骖凤风流秦穆婿，停鸾高爽北平孙。兰阶有子堪扶殡，麟窟无香可返魂。愁绝里山山下路，老梅残雪月黄昏。","dynasty":"宋代","title":"挽韩子爽户曹二首其二"}
{"author":"周密","content":"后土之花，天下无二本。方其初开，帅臣以金瓶飞骑，进之天上，间亦分致贵邸。余客辇下，有以一枝已下共缺十八行。朱钿宝玦，天上飞琼，比人间春别。江南江北曾未见，漫拟梨云梅雪。淮山春晚，问谁识、芳心高洁？消几番、花落花开，老了玉关豪杰！金壶翦送琼枝，看一骑红尘，香度瑶阙。韶华正好，应自喜、初乱长安蜂蝶。杜郎老矣，想旧事、花须能说。记少年，一梦扬州，二十四桥明月。","dynasty":"宋代","tags":"咏物，写花，讽刺，政治","title":"瑶花慢·朱钿宝玦"}
{"author":"周密","content":"嫩柳拖春眼眼愁，怨春人立柳边楼。芳心已被流莺说，手撚花枝暗点头。","dynasty":"宋代","title":"春闺"}
{"author":"周密","content":"花发一朝喜，花落一夕愁。不如不种花，不喜亦不忧。","dynasty":"宋代","title":"种花五言"}
{"author":"周密","content":"江蓠怨碧，早过了霜花，锦空洲渚。孤蛩暗语。正长安乱叶，万家砧杵。尘染秋衣，谁念西风倦旅。恨无据。怅望极归舟，天际烟树。心事曾细数。怕水叶沉红，梦云离去。情丝恨缕。倩回文为织，那时愁句。雁字无多，写得相思几许。暗凝伫。近重阳、满城风雨。","dynasty":"宋代","tags":"重阳节，典故，思念","title":"扫花游·九日怀归"}
{"author":"周密","content":"子云无分从甘泉，留滞犹胜叙史迁。瑞应可书郊祀志，熙功宜被奉常弦。","dynasty":"宋代","title":"南郊庆成口号二十首"}
{"author":"周密","content":"上界钩陈护属车，绣衣卤簿列旌旟。驾头已近鸣鞭急，一路迎銮奏起居。","dynasty":"宋代","title":"南郊庆成口号二十首其三"}
{"author":"周密","content":"至人斥八极，独与造物游。大道无端倪，讵可以力求。鹏抟翅垂天，不作醯鸡谋。清啸发林麓，月落千山幽。","dynasty":"宋代","title":"古意四首其一"}
{"author":"周密","content":"祇今吾亦自忘吾，东里何人念葛綀。遁世每思盘谷隐，传家惟有善和书。生平自喜一无愧，老去从嘲百不如。五亩桑麻三径菊，潘郎真可赋闲居。","dynasty":"宋代","title":"次张明叔韵"}
{"author":"周密","content":"皆再和之。会余有西州之恨，因用韵以写幽怀。舞红愁碧晚萧萧。溯回潮。伫仙桡。风露高寒，飞下紫霞箫。一雁远将千万恨，怀渺渺，翦愁云，风外飘。酒醒未醒香旋消。采江蓠，吟楚招。清徽芳笔，梅魂冷、月影空描。锦瑟瑶尊，闲度可怜宵。二十四阑愁倚遍，空怅望，短长亭，长短桥。","dynasty":"宋代","title":"明月引"}
{"author":"周密","content":"落日馀寒锁水城，汀洲绿遍客空惊。年来懒作寻芳梦，一树閒花任蝶争。","dynasty":"宋代","title":"次雪林春日杂题"}
{"author":"周密","content":"晚莺娇咽。庭户溶溶月。一树湘桃飞茜雪。红豆相思渐结。看看芳草平沙。游鞯犹未归家。自是萧郎飘荡，错教人恨杨花。","dynasty":"宋代","title":"扫花游/扫地游其二再次前韵"}
{"author":"周密","content":"白云锁苍弁，爽气日夕佳。平生几两屐，放浪山水涯。行乐当及时，矧复鬓已华。浮名岂足玩，不异空中花。君其味吾言，戆语非浮誇。","dynasty":"宋代","title":"游法华瑶阜蜃洞以糁径杨花铺白毡点溪荷叶叠青钱分韵余既有作复各赋古诗一以纪游事其四"}
{"author":"周密","content":"步晴昼。向水院维舟，津亭唤酒。叹刘郎重到，依依谩怀旧。东风空结丁香怨，花与人俱瘦。甚凄凉，暗草沿池，冷苔侵甃。桥外晚风骤。正香雪随波，浅烟迷岫。废苑尘梁，如今燕来否。翠云零落空堤冷，往事休回首。最消魂，一片斜阳恋柳。","dynasty":"宋代","title":"探芳讯（西泠春感）"}
{"author":"周密","content":"万壑秋明一径斜，满川霜叶胜春花。何人结屋松风里，丁卯桥边处士家。","dynasty":"宋代","title":"题秋崖小隐图"}
{"author":"周密","content":"江湖落魄忆芳年，曾赋名都结客篇。九陌舞香元夜烛，六桥歌月禁烟船。红帘顾曲缠头锦，紫陌寻芳买笑钱。老去风情浑减尽，一窗听雨对花眠。","dynasty":"宋代","title":"友人话京都旧游戏成"}
{"author":"周密","content":"骄阳煽馀威，热恼若昏醉。邀凉卧虚棂，顿觉景象异。乾坤若黟漆，相对不相视。雷车与电镜，云族撑赑屃。如发马陵伏，万弩一时至。如河决宣房，澎湃石崩坠。又如入蔡州，鹅鹜杂兵骑。轰腾立四海，熛怒翻九地。儿啼抱头窜，婢噤移足踬。鸟兽相号呼，鸡犬竞趋避。隐床夜九迁，穿瓦雨如酾。屋老欲摧压，危慄心惴惴。敬此天动威，起坐不敢寐。哀哉昔吾亲，多病易惊悸。每于风雨交，拥护不少置。九京闻不闻，生死同一致。不能抱冢泣，不孝天所弃。漫游远坟墓，荣亲愿难遂。作誓守松楸，或可酬此志。白云起泷冈，西望挥血泪。","dynasty":"宋代","title":"甲戌七月二十七夜大雷雨有感"}
{"author":"周密","content":"苍璧黄琮藉白茅，圜坛八陛际云高。景光下烛天心享，万岁三呼祝圣尧。","dynasty":"宋代","title":"南郊庆成口号二十首其六"}
{"author":"周密","content":"几点红香入玉壶。几枝红影上金铺。昼长人困斗樗蒲。花径日迟蜂课蜜，杏梁风软燕调雏。荼コ开了有春无。","dynasty":"宋代","title":"浣溪沙"}
{"author":"周密","content":"苕风蘋月隔吴波，尚想追随寤寐歌。花外小车游甚处，春风三十六行窝。","dynasty":"宋代","title":"奉寄朔翁"}
{"author":"周密","content":"桐阴薇影小阑干。昼永琐窗闲。当日清谭赌墅，风流犹记乐山。犀奁象局，惊回槐梦，飞雹生寒。自有仙机活著，未应袖手旁观。","dynasty":"宋代","title":"朝中措（东山棋墅）"}
{"author":"周密","content":"野梅发崇冈，寒日惨不舒。单车骋长道，怅怅无安居。梦寐日以劳，晤语日以疏。边城足飞雁，因寄江南书。","dynasty":"宋代","title":"赠别三首其二"}
{"author":"周密","content":"浅寒梅未绽。正潮过西陵，短亭逢雁。秉烛相看，叹俊游零落，满襟依黯。露草霜花，愁正在、废宫芜苑。明月河桥，笛外尊前，旧情消减。莫诉离肠深浅。恨聚散匆匆，梦随帆远。玉镜尘昏，怕赋情人老，后逢凄惋。一样归心，又唤起、故园愁眼。立尽斜阳无语，空江岁晚。","dynasty":"宋代","title":"三姝媚"}
{"author":"周密","content":"蘋花夜黑水鸟鸣，桥危路滑无人行。酸风萧瑟浪镗鞳，湿萤熠熠渔灯明。飞蓬入苇响洲渚，暗忆西窗剪灯语。书船稳系听秋声，倦客吟骚梦三楚。","dynasty":"宋代","title":"潇湘八景其六潇湘夜雨"}
{"author":"周密","content":"蘋花吹香柳花落，秭归清啼答姑恶。午帘睡思逐晴丝，静听新篁堕春箨。","dynasty":"宋代","title":"山房春晚"}
{"author":"周密","content":"别墅有幽事，閒移书画船。白田吹落雁，红树咽衰蝉。诗酒消闲日，功名负壮年。此中如可隐，何用买山钱。","dynasty":"宋代","title":"姚湾别墅"}
{"author":"周密","content":"幅，霞翁领客落成之。初筵，翁俾余赋词，主宾皆赏音。酒方行，寄闲出家姬侑尊，所歌则余所赋也。调闲婉而辞甚习，若素能之者。坐客惊托敏妙，为之尽醉。越日过之，则已大书刻之危栋间矣翠屏围昼锦。正柳织烟绡，花易春镜。层阑几回凭。看六桥莺晓，两堤鸥暝。晴岗隐隐。映金碧、楼台远近。谩曾夸、万幅丹青，画笔画应难尽。那更。波涵月彩，露裛莲妆，水描梅影。调朱弄粉，凭谁写，四时景。问玉奁西子，山眉波盼，多少浓施浅晕。算何如、付与吟翁，缓评细品。","dynasty":"宋代","title":"瑞鹤仙"}
{"author":"周密","content":"山、碧浪湖者，皆横陈于前，特吾几席中一物耳。遥望具区，渺如烟云；洞庭、缥缈诸峰，矗矗献状，盖王右丞、李将军著色画也。松风怒号，暝色四起，使人浩然忘归。慨然怀古，高歌举白，不知身世为何如也。溪山不老，临赏无穷，后之视今，当有契余言者。因大书山楹，以纪来游波影摇涟甃。趁熏风、一舸来时，翠阴清昼。去郭轩楹才数里，藓磴松关云岫。快屐齿、筇枝先后。空半危亭堪聚远，看洞庭、缥缈争奇秀。人自老，景如旧。来帆去棹还知否。问古今、几度斜阳，几番回首。晚色一川谁管领，都付雨荷烟柳。知我者、燕朋鸥友。笑拍阑干呼范蠡，甚平吴、却倩垂纶手。吁万古，付卮酒。","dynasty":"宋代","title":"乳燕飞"}
{"author":"周密","content":"　　浙江之潮，天下之伟观也。自既望以至十八日为盛。方其远出海门，仅如银线；既而渐近，则玉城雪岭际天而来，大声如雷霆，震撼激射，吞天沃日，势极雄豪。杨诚斋诗云“海涌银为郭，江横玉系腰”者是也。　　每岁京尹出浙江亭教阅水军，艨艟数百，分列两岸；既而尽奔腾分合五阵之势，并有乘骑弄旗标枪舞刀于水面者，如履平地。倏尔黄烟四起，人物略不相睹，水爆轰震，声如崩山。烟消波静，则一舸无迹，仅有“敌船”为火所焚，随波而逝。　　吴儿善泅者数百，皆披发文身，手持十幅大彩旗，争先鼓勇，溯迎而上，出没于鲸波万仞中，腾身百变，而旗尾略不沾湿，以此夸能。　　江干上下十余里间，珠翠罗绮溢目，车马塞途，饮食百物皆倍穹常时，而僦赁看幕，虽席地不容间也。","dynasty":"宋代","tags":"初中文言文，写景，散文","title":"观潮"}
{"author":"周密","content":"仙宫金碧照清漪，圣主忧民事祷祈。五福正临吴分野，百年敢惜御园池。云浮蕊殿春来早，香冷梅邻月到迟。清夜绿章陈露醮，天风吹下步虚词。","dynasty":"宋代","title":"太乙西宫"}
{"author":"周密","content":"霜空澄晚景，高处眼增明。幽草生官舍，秋霖坏古城。远山围野阔，飞鸟与云平。拟作登楼赋，依然故国情。","dynasty":"宋代","title":"清心楼晚眺"}
{"author":"周密","content":"大明照率土，物物资辉光。万汇有不齐，一气鼓混茫。纷华与萎薾，巨细靡可常。骊珠晦沧海，何异锥处囊。","dynasty":"宋代","title":"拟古呈存翁二首其一"}
{"author":"周密","content":"笑杀楦中青紫，从他皮里阳秋。白首潜郎不调，青云妄尉皆侯。","dynasty":"宋代","title":"六言二首其一"}
{"author":"周密","content":"竹树环幽栖，积翠何森森。鸣禽不知数，日夕传好音。居然谢嚣𡏖，宛若居山林。哢清孤枕晓，声碎花房深。笙竽杂天籁，鼓吹无哇淫。物我自两忘，彼此无机心。髽奴不解事，探鷇稍见侵。忽动择木志，一去不可寻。鸥鸟骇海翁，智莫欺鱼禽。何以慰寂寥，静对空愔愔。风篁落纤月，谁伴清宵吟。","dynasty":"宋代","title":"怀鸣禽"}
{"author":"周密","content":"樯乌指鹢首，助我浮清苕。轻帆乘快风，山势欲动摇。岸树纷相随，罄折不待招。舟师坐奏功，破浪声如潮。身世如白鸥，泛泛殊飘萧。旁观极歆羡，何异登瀛霄。正恐风势回，世事不可料。何如乘安流，天幸其敢徼。止止勿尽兴，解幔维吾桡。朗诵秋水篇，孤月生山椒。","dynasty":"宋代","title":"舟遇顺风"}
{"author":"周密","content":"霁景浮灯市，春声动乐章。翠帘流月影，黄道散天香。鳌蜃三山耸，鱼龙陆地骧。醉馀天欲曙，归路笛声长。","dynasty":"宋代","title":"元夕次松窗韵"}
{"author":"周密","content":"波暖尘香，正嫩日轻阴，摇荡清昼。几日新晴，初展绮枰纹绣。年少忍负韶华，尽点断、艳歌芳酒。看翠帘、蝶舞蜂喧，催趁禁烟时候。杏腮红透梅钿皱。燕将归、海棠厮句。寻芳较晚，东风约、还在刘郎后。凭问柳陌旧莺，人比似、垂杨谁瘦。倚画阑无语，春恨远、频回首。","dynasty":"宋代","title":"玲珑四犯（戏调梦窗）"}
{"author":"周密","content":"灯辉辉。月微微。帐暖香深春漏迟。梦回闻子规。欲成诗。未成诗。生怕春归春又归。花飞花未飞。","dynasty":"宋代","title":"长相思"}
{"author":"周密","content":"一笛吹云鹤夜归，九天清露冷仙衣。琪花千树风零落，应去人间作雪飞。","dynasty":"宋代","title":"小游仙七首其六"}
{"author":"周密","content":"自笑劳劳尘满襟，羡君卜隐在山深。清溪过雨知鱼乐，秋汉无云快鹤心。与世相忘千日酒，谋生甚简一弦琴。不须物外求知己，明月清风自赏音。","dynasty":"宋代","title":"友人山房"}
{"author":"周密","content":"人也。泚笔赋情，不复作少年丹白想。或者以九方皋求我，则庶几焉东风又入江南岸，年年汉宫春早。宝屑无痕，生香有韵，消得何郎花恼。孤山梦绕。记路隔金沙，那回曾到。夜月相思，翠尊谁共饮清醥。天寒空念赠远，水边凭为问，春得多少。竹外凝情，墙阴照影，谁见嫣然一笑。吟香未了。怕玉管西楼，一声霜晓。花自多情，看花人自老。","dynasty":"宋代","title":"齐开乐"}
{"author":"周密","content":"飞丝半湿惹归云。愁里又闻莺。淡月秋千，落花庭院，几度黄昏。十年一梦扬州路，空有少年心。不分不晓，恹恹默默，一段伤春。","dynasty":"宋代","title":"眼儿媚"}
{"author":"周密","content":"春苦无多已绿阴，重来泉石快幽寻。碧桃一院无人到，独自闻莺独自吟。","dynasty":"宋代","title":"绣谷即事"}
{"author":"周密","content":"急奏留床下，君王醉未看。应嫌江表窄，不及井中宽。","dynasty":"宋代","title":"烟脂井"}
{"author":"周密","content":"月沉江路黑，傍岸已三更。知近人家宿，林西犬吠声。","dynasty":"宋代","title":"夜泊"}
{"author":"周密","content":"花尘眯目日脚昏，枝头蜀鸟吟归魂。喷天狂雨浣香尽，绿填红阙春无痕。醉踏苍烟古台上，老柳无情擘残纩。寂历芳条宿孕莺，倒尽斜霞暗悲怆。东风恍恍如梦中，江吴烟醉蔷薇红。湘帘古春唤不应，孀娥泪眼空茸茸。","dynasty":"宋代","title":"归春曲次韵"}
{"author":"周密","content":"脱颖吹开紫玉筒，鼠须香蘸粉霜茸。含毫写恨知谁见，绿捲春蕉未展封。","dynasty":"宋代","title":"木笔花"}
{"author":"周密","content":"冷风如冰月如水，夜久霜寒倚秋桂。酒樽已眠人未睡，闲与孤蛩各言志。宇宙宽闲容我辈，千古万古同一致。天上人间好恶异，君子小人常倒置。不愿建侯游万里，金印红旗拥千骑。不愿闻鸡五更起，衮绣传呼趋九陛。惟愿擘画千百岁，坐见无怀大庭氏。不须结绳与画地，何者为愚何者智。不蚕而衣不耕刈，不暑不寒春泄泄。有酒如江碧浮蚁，一瓢日日江头醉。醉后长歌语流丽，歌声透天天为喜。赐我三元九霞佩，佩之乘风御清气。虎豹遁迹鬼神避，意之所之身即至。竦身蜚出扶摇外，直到天宫三十二。","dynasty":"宋代","title":"醉后放歌"}
{"author":"周密","content":"晚莺桥噎。庭户溶溶月。一树湘桃飞茜雪。红豆相思渐结。看看芳草平沙。游鞯犹未归家。自是萧郎飘荡，错教人恨杨花。","dynasty":"宋代","title":"清平乐（再次前韵）"}
{"author":"周密","content":"柳色淡如秋。蝶懒莺羞。十分春事九分休。开尽楝花寒尚在，怕上帘钩。京洛少年游。谁念淹留。东风吹雨过西楼。残梦宿酲相合就，一段新愁。","dynasty":"宋代","title":"浪淘沙"}
{"author":"周密","content":"相傍清明晴便慳。闭门空自惜花残。海棠半坼难禁雨，燕子初归不耐寒。金鸭冷，锦鹓闲。银釭空照小屏山。翠罗袖薄东风峭，独倚西楼第几阑。","dynasty":"宋代","title":"鹧鸪天"}
{"author":"周密","content":"残月半篱。残雪半枝。孤吟自款柴扉。听猿啼鸟啼。人归未归。无诗有诗。水边伫立多时。问梅花便知。","dynasty":"宋代","title":"四字令（访友不遇）"}
{"author":"周密","content":"玉润金明。记曲屏小几，翦叶移根。经年汜人重见，瘦影娉婷。雨带风襟零乱，步云冷、鹅筦吹春。相逢旧京洛，素靥尘缁，仙掌霜凝。国香流落恨，正冰铺翠薄，谁念遗簪。水天空远，应念矾弟梅兄。渺渺鱼波望极，五十弦、愁满湘云。凄凉耿无语，梦入东风，雪尽江清。","dynasty":"宋代","title":"夷则商国香慢（赋子固凌波图）"}
{"author":"周密","content":"开了木芙蓉。一年秋已空。送新愁、千里孤鸿。摇落江蓠多少恨，吟不尽、楚云峰。往事夕阳红。故人江水东。翠衾寒、几夜霜浓。梦隔屏山飞不去，随夜鹊、绕疏桐。","dynasty":"宋代","title":"南楼令（次陈君衡韵）"}
{"author":"周密","content":"月地无尘，珠宫不夜，翠笼谁炼铅霜。南州路杳，仙子误入唐昌。零露滴，湿微妆。逗清芬、蝶梦空忙。梨花云暖，梅花雪冷，应妒秋芳。虚庭夜气偏凉。曾记幽丛采玉，素手相将。青蕤嫩萼，指痕犹映瑶房。风透幕，月侵床。记梦回、粉艳争香。枕屏金络，钗梁绛楼，都是思量。","dynasty":"宋代","title":"夜合花（茉莉）"}
{"author":"周密","content":"帘消宝篆卷宫罗。蜂蝶扑飞梭。一样东风，燕梁莺院，那处春多。晓妆日日随香辇，多在牡丹坡。花深深处，柳阴阴处，一片笙歌。","dynasty":"宋代","title":"少年游（宫词拟梅溪）"}
{"author":"周密","content":"远草情钟，孤花韵胜。一楼耸翠生秋暝。十年二十四桥春，转头明月箫声冷。赋药才高，题琼语俊。蒸香压酒芙蓉顶。景留人去怕思量，桂窗风露秋眠醒。","dynasty":"宋代","title":"踏莎行（与莫两山谭邗城旧事）"}
{"author":"周密","content":"燕泥沾粉，鱼浪吹香，芳堤十里晴。静惹游丝，花边袅袅扶春。多情最怜飘泊，记章台、曾绾青青。堪爱处，是扑帘娇软，随马轻盈。长是河桥三月，做一番晴雪，恼乱诗魂。带雨沾衣，罗襟点点离痕。休缀潘郎鬓影，怕绿窗、年少人惊。卷春去，翦东风、千缕碎云。","dynasty":"宋代","title":"声声慢（柳花咏）"}
{"author":"周密","content":"急奏留床下，君王醉未看。应嫌江表窄，不及井中宽。","dynasty":"宋代","title":"烟脂井"}
{"author":"周密","content":"山无重数水无边，浩浩春风万里天。老矣少文空有志，披图闲续卧游编。","dynasty":"宋代","title":"云山万里图"}
{"author":"周密","content":"朋辈凋疏重可伤，不堪歌哭献文堂。宝灯卜夜笙箫暖，芳槛移春锦绣香。乐事可怜蕉梦短，哀辞忽引薤歌长。忍看玉树埋黄壤，泪湿东风酒一觞。","dynasty":"宋代","title":"挽韩子爽户曹二首"}
{"author":"周密","content":"蛩老无声深夜静。新霜粲、一帘灯影。妒梦鸿高，烘愁月浅，萦乱恨丝难整。笙字娇娥谁为靓。香襟冷、怕看妆印。绣阁藏春，海棠偷暖，还似去年风景。","dynasty":"宋代","title":"夜行船"}
{"author":"周密","content":"映水穿篱。新霜微月，小蕊疏枝。几许风流，一声龙竹，半幅鹅溪。江头怅望多时。欲待折、相思寄伊。真色真香，丹青难写，今古无诗。","dynasty":"宋代","title":"柳梢青"}
{"author":"周密","content":"篱豆垂花陇麦齐，炊红篘绿小春时。田家处处丰年乐，画出豳风七月诗。","dynasty":"宋代","title":"秋晚郊行即事"}
{"author":"周密","content":"晴空摇翠浪，画禽静、霁烟收。听暗柳啼莺，新簧弄巧，如度秦讴。谁绸。翠丝万缕，飏金梭、宛转织芳愁。风袅余音甚处，絮花三月宫沟。扁舟。缆系轻柔。沙路远、倦追游。望断桥斜日，蛮腰竞舞，苏小墙头。偏忧。杜鹃唤去，镇绵蛮、竟日挽春留。啼觉琼疏午梦，翠丸惊度西楼。","dynasty":"宋代","title":"木兰花慢（柳浪闻莺）"}
{"author":"周密","content":"幅，霞翁领客落成之。初筵，翁俾余赋词，主宾皆赏音。酒方行，寄闲出家姬侑尊，所歌则余所赋也。调闲婉而辞甚习，若素能之者。坐客惊托敏妙，为之尽醉。越日过之，则已大书刻之危栋间矣翠屏围昼锦。正柳织烟绡，花易春镜。层阑几回凭。看六桥莺晓，两堤鸥暝。晴岗隐隐。映金碧、楼台远近。谩曾夸、万幅丹青，画笔画应难尽。那更。波涵月彩，露裛莲妆，水描梅影。调朱弄粉，凭谁写，四时景。问玉奁西子，山眉波盼，多少浓施浅晕。算何如、付与吟翁，缓评细品。","dynasty":"宋代","title":"瑞鹤仙"}
{"author":"周密","content":"寒侵径叶。雁风击碎珊瑚屑。砚凉闲试霜晴贴。颂菊骚兰，秋事正奇绝。故人又作江西别。书楼虚度中秋节。碧阑倚遍愁谁说。愁是新愁，月是旧时月。","dynasty":"宋代","title":"醉落魄/一斛珠"}
{"author":"周密","content":"黄陵庙前湘竹春，鼓声坎坎迎送神。包茶裹盐作小市，鸡鸣犬吠东西邻。卖薪博米鱼换酒，几处青帘扶醉叟。趁虚人散渡船闲，一抹晴烟隔高柳。","dynasty":"宋代","title":"潇湘八景其三山市晴岚"}
{"author":"周密","content":"小楼寂寂倚春阴，宿酒残香恼客情。连日峭寒疑有雪，隔帘错听落梅声。","dynasty":"宋代","title":"静倚"}
{"author":"周密","content":"身世飘浮叹逝波，登瀛超海事蹉跎。风灯飐浪摇乡梦，夜橹鸣霜杂棹歌。元子一官真漫耳，曾参三釜奈贫何。归来好觅玄真子，浮玉山前理钓蓑。","dynasty":"宋代","title":"买航归霅"}
{"author":"周密","content":"烧残一篆香，睡起凭窗坐。静中得新诗，研墨瓶花堕。","dynasty":"宋代","title":"偶题"}
{"author":"周密","content":"清霜微月夜，红叶古塘西。野港沿村曲，秋云接树低。蟹灯寒照水，凫弋远侵溪。未践天随约，诗成意自迷。","dynasty":"宋代","title":"晚泊"}
{"author":"周密","content":"诸公垂天鹏，俊翮何可齐。老生抱区区，舞瓮如醯鸡。轻鸥邀我盟，十里蘋华溪。长谣快清釂，崄韵分新题。春去我自留，一任林莺啼。","dynasty":"宋代","title":"游法华瑶阜蜃洞以糁径杨花铺白毡点溪荷叶叠青钱分韵余既有作复各赋古诗一以纪游事其九"}
{"author":"周密","content":"竹窈花深连别墅。曲曲回廊，小小闲庭宇。忽地香来无觅处。杖藜闲趁游蜂去。老桂悬秋森玉树。涧底孤芳，苒苒吹诗句。一掬幽情知几许。钩帘半亩藤花雨。","dynasty":"宋代","title":"凤栖梧/蝶恋花"}
{"author":"周密","content":"空光不流八纮净，巀嶭神鳌开海镜。蓬莱八万四千门，琲琲珠房照仙影。琪花扑天天地香，天吴清海海不扬。鸟飞不度水沉羽，隔花安得窥渔郎。白霓仙人按仙曲，七十二鬟吟冷玉。鹅箫小品未成声，几度秋蜗换蛮触。帘花宫叶春不同，江妃一一金芙蓉。刘郎骨朽梦不到，五云空廓吟饥龙。灵霞漾红春苒苒，犀彩玉光摇宝燄。元君正坐郁萧台，笑指神州烟九点。","dynasty":"宋代","title":"神山行题澄江仙刻"}
{"author":"周密","content":"络纬声声织夜愁，酸风吹雨水边楼。堤杨脆尽黄金线，城里人家未觉秋。","dynasty":"宋代","title":"西塍秋日即事"}
{"author":"周密","content":"潇湘二水波相连，鱼梁蟹舍西风前。斜阳两岸山紫翠，村村网罟悬秋烟。渔家钓水无徵税，日日得鱼供晚醉。世尘不到一丝边，中有唐虞千古意。","dynasty":"宋代","title":"潇湘八景其八渔村晚照"}
{"author":"周密","content":"白云锁苍弁，爽气日夕佳。平生几两屐，放浪山水涯。行乐当及时，矧复鬓已华。浮名岂足玩，不异空中花。君其味吾言，戆语非浮誇。","dynasty":"宋代","title":"游法华瑶阜蜃洞以糁径杨花铺白毡点溪荷叶叠青钱分韵余既有作复各赋古诗一以纪游事其四"}
{"author":"周密","content":"痴云翦叶，檐滴夜深悄。银城飞捷翠垅，占祥丰年报。白战清吟未了。寒鹊惊枝晓。鹤迷翠表。山阴今日，醉卧何人问安道。交映虚窗净沼。不许游尘到。谁念絮帽茸裘，叹幼安今老。玉鉴修眉未扫。白雪词新草。冰蟾光蛟。梅心香动，闲看春风上琼岛。","dynasty":"宋代","title":"六么令·痴云翦叶"}
{"author":"周密","content":"金母云軿宴紫楼，露寒仙掌汉宫秋。笑渠刘彻无仙骨，种得桃成已白头。","dynasty":"宋代","title":"小游仙七首其一"}
{"author":"周密","content":"转头还九日，风雨阻登临。绿酒自醒醉，黄花无古今。凄凉三径意，感慨百年心。唤醒斜川梦，持杯且一吟。","dynasty":"宋代","title":"九日"}
{"author":"周密","content":"倦踏长安落叶，闲寻剡曲扁舟。三十六湾清晓，不知何处逢秋。","dynasty":"宋代","title":"送徐道士之剡六言二首其二"}
{"author":"周密","content":"当年食粥老尚书，乞米长安李大夫。饥死只今谁裹饭，可怜曼倩羡侏儒。","dynasty":"宋代","title":"鲁公乞米帖"}
{"author":"周密","content":"篱豆垂花陇麦齐，炊红篘绿小春时。田家处处丰年乐，画出豳风七月诗。","dynasty":"宋代","title":"秋晚郊行即事"}
{"author":"周密","content":"剪剪轻寒入夹衣，夜深不语倚金扉。珠帘半下疏疏雨，听得笙歌小殿归。","dynasty":"宋代","title":"宫词八首其四"}
{"author":"周密","content":"桂影满空庭。秋更廿五声。一声声、都是消凝。新雁旧蛩相应和，禁不过、冷清清。酒与梦俱醒。病因愁做成。展红绡、犹有余馨。暗想芙蓉城下路，花可可、雾冥冥。","dynasty":"宋代","title":"南楼令（次陈君衡韵）"}
{"author":"周密","content":"汉宫乍出慵梳掠。关月冷、玉沙飞幕。龙香拨重春葱弱。一曲哀弦谩托。君恩厚、空怜命薄。青冢远、几番花落。丹青自是难描摸。不是当时画错。","dynasty":"宋代","title":"杏花天（赋昭君）"}
{"author":"周密","content":"碧尖相对处、向烟外、挹遥岑。记舞鹫啼猿，天香桂子，曾去幽寻。轻阴。易晴易雨，看南峰、淡日北峰云。双塔秋擎露冷，乱钟晓送霜清。登临。望眼增明。沙路白、海门青。正地幽天迥，水鸣山籁，风奏松琴。虚楹。半空聚远，倚阑干、暮色与云平。明月千岩夜午，溯风跨鹤吹笙。","dynasty":"宋代","title":"木兰花慢（两峰插云）"}
{"author":"周密","content":"深杜衡门谢往还，不将名字落人间。地偏仲蔚蓬蒿径，尘远渊明松菊关。事有难言惟袖手，人无可语且看山。几年不到门前树，相对清溪尽日闲。","dynasty":"宋代","title":"隐居"}
{"author":"周密","content":"半夜苍龙移玉斗，朱丝乍变南风奏。女桑再绿竹箘红，三十六陂烟雨中。香尘脂水随宫沟，谢娘掩幌莺莺愁。翠涛千里崆峒秋。","dynasty":"宋代","title":"拟长吉十二月乐辞"}
{"author":"周密","content":"老火浊不流，热恼无可避。驾言清溪滨，濯缨税尘辔。扁舟无定游，放缆任其至。荡桨三汇交，空明发清思。摘鲜得野实，钓水投香饵。碧筒注芳酒，湘奁荐新芰。主宾略酬酢，冷暖随所嗜。须臾月轮上，烟水合空翠。清风真可人，意厚万金施。露叶生辉光，水华多妩媚。欲拍洪崖肩，欲挽湘君帔。虽无管弦乐，一洗世俗伪。清弹发邻舸，暗搅潜虬睡。应作蜩蛙观，亦足助幽致。岂惟家山乐，要是会心地。热官岂办此，未易轻拟议。我年未四十，齿发已憔悴。往者不可追，来者何可觊。富贵难幸求，岁月不少置。于此贫贱中，此乐已不啻。鹤长与凫短，造物正儿戏。功名类蚁梦，身世等萍寄。百年几良晤，何暇计荣悴。纵有身后名，不博今夕醉。高歌未知晓，坐见斜河坠。谪仙宫锦舟，继者仅一二。老坡赤壁游，始尽阐天閟。我后二百年，乃默契此意。会当歃斯盟，勿使等闲弃。高咏三百言，聊用谂同志。","dynasty":"宋代","title":"泛舟"}
{"author":"周密","content":"仙宫金碧照清漪，圣主忧民事祷祈。五福正临吴分野，百年敢惜御园池。云浮蕊殿春来早，香冷梅邻月到迟。清夜绿章陈露醮，天风吹下步虚词。","dynasty":"宋代","title":"太乙西宫"}
{"author":"周密","content":"一幅春冰写九歌，就中愁绝是湘娥。不知脩竹疏疏外，此去苍梧路几多。","dynasty":"宋代","title":"湘夫人画卷"}
{"author":"周密","content":"化工机杼未能休，织出东风锦一篝。双蝶舞春犹未竟，乱红飞下为缠头。","dynasty":"宋代","title":"锦带花"}
{"author":"周密","content":"寒侵径叶。雁风击碎珊瑚屑。砚凉闲试霜晴贴。颂菊骚兰，秋事正奇绝。故人又作江西别。书楼虚度中秋节。碧阑倚遍愁谁说。愁是新愁，月是旧时月。","dynasty":"宋代","title":"醉落魄/一斛珠"}
{"author":"周密","content":"浩浩门外尘，今古无二岐。车痕遍九陌，得丧何已时。商飙动地来，万叶辞故枝。游子感摇落，忽起流年悲。玄发日以槁，素衣日以缁。天衢九万里，加以刚风吹。岁月不我私，壮志安可期。激昂赋七启，清壮歌五噫。采采秋原花，对酒聊自怡。佳人隔明河，相望长相思。","dynasty":"宋代","title":"秋怀"}
{"author":"周密","content":"酥雨烘晴，早柳盼颦娇，兰芽愁醒。九街月淡，千门夜暖，十里宝光花影。尘凝步袜，送艳笑、争夸轻俊。笙箫迎晓，翠幕卷、天香宫粉。少年紫曲疏狂，絮花踪迹，夜蛾心性。戏丛围锦，灯帘转玉，拚却舞勾歌引。前欢谩省。又辇路、东风吹鬓。醺醺倚醉，任夜深春冷。","dynasty":"宋代","title":"月边娇（元夕怀旧）"}
{"author":"周密","content":"小雨分江，残寒迷浦，春容浅入蒹葭。雪霁空城，燕归何处人家。梦魂欲渡苍茫去，怕梦轻、还被愁遮。感流年，夜汐东还，冷照西斜。萋萋望极王孙草，认云中烟树，鸥外春沙。白发青山，可怜相对苍华。归鸿自趁潮回去，笑倦游、犹是天涯。问东风，先到垂杨，后到梅花。","dynasty":"宋代","title":"高阳台（寄越中诸友）"}
{"author":"周密","content":"同里复同寅，相过意最亲。我方贤此老，天不憖斯人。有记书先友，无车送后尘。平生交旧泪，一洒霅溪滨。","dynasty":"宋代","title":"挽张运干"}
{"author":"周密","content":"碧岫岧峣若画图，何年西竺到西湖。猿声带月离仙国，鳌背移山入帝都。松撼翠涛双涧冷，桂飘金雨一亭孤。却疑舞鹫随风去，欲把云关锁得无。","dynasty":"宋代","title":"鹫峰"}
{"author":"周密","content":"晴空摇翠浪，昼禽静、霁烟收。听暗柳啼莺，新簧弄巧，如度秦讴。谁紬。翠丝万缕，飏金梭、宛转织芳愁。风袅馀音甚处，絮花三月宫沟。扁舟。缆系轻柔。沙路远、倦追游。望断桥斜日，蛮腰竞舞，苏小墙头。偏忧。杜鹃唤去，镇绵蛮、竟日挽春留。啼觉琼疏午梦，翠丸惊度西楼。","dynasty":"宋代","title":"木兰花慢其七柳浪闻莺"}
{"author":"周密","content":"浩浩门外尘，今古无二岐。车痕遍九陌，得丧何已时。商飙动地来，万叶辞故枝。游子感摇落，忽起流年悲。玄发日以槁，素衣日以缁。天衢九万里，加以刚风吹。岁月不我私，壮志安可期。激昂赋七启，清壮歌五噫。采采秋原花，对酒聊自怡。佳人隔明河，相望长相思。","dynasty":"宋代","title":"秋怀"}
{"author":"周密","content":"一枕薰风一架书，幽居景物尽堪娱。孤云依石自舒卷，小雨酿梅时有无。粗识古今知得丧，细看草木验荣枯。诗边剩喜多生意，门外新塘长细蒲。","dynasty":"宋代","title":"首夏幽居"}
{"author":"周密","content":"苕风蘋月隔吴波，尚想追随寤寐歌。花外小车游甚处，春风三十六行窝。","dynasty":"宋代","title":"奉寄朔翁"}
{"author":"周密","content":"太虚灏气浮空濛，烟霞九琐蓬莱宫。崩腾云木竞奇险，涧芳野实纷青红。何年断鳌立天柱，古洞阴森白鸦舞。玉书宝剑不可寻，老藓封崖滴玄乳。光芒灵气干斗牛，遗丹叶下谁能求。黄精紫杞遍岩谷，玄霜夜捣声幽幽。老蛟千年睡未足，痴涎吼雷喷飞瀑。阴风黑穴吹海腥，石虎当关横地轴。是非万古一笑嘅，神仙不死今安在。","dynasty":"宋代","title":"大涤洞天"}
{"author":"周密","content":"柳已成花草上阶，一程多病不曾来。春寒定似知人意，要勒花枝未尽开。","dynasty":"宋代","title":"病后窥园"}
{"author":"周密","content":"晚莺桥噎。庭户溶溶月。一树湘桃飞茜雪。红豆相思渐结。看看芳草平沙。游鞯犹未归家。自是萧郎飘荡，错教人恨杨花。","dynasty":"宋代","title":"清平乐（再次前韵）"}
{"author":"周密","content":"方惊成鵩赋，忽怆绝麟经。才反能为累，天乎不与龄。高堂慈母泪，幽志长公铭。西望哀笳发，潸然涕泗零。","dynasty":"宋代","title":"挽陈体忠二首其一"}
{"author":"周密","content":"失喜东园见早梅，翻愁开早被风吹。珠钿满路无人惜，傲雪凌霜是北枝。","dynasty":"宋代","title":"早梅叹"}
{"author":"周密","content":"冷风如冰月如水，夜久霜寒倚秋桂。酒樽已眠人未睡，闲与孤蛩各言志。宇宙宽闲容我辈，千古万古同一致。天上人间好恶异，君子小人常倒置。不愿建侯游万里，金印红旗拥千骑。不愿闻鸡五更起，衮绣传呼趋九陛。惟愿擘画千百岁，坐见无怀大庭氏。不须结绳与画地，何者为愚何者智。不蚕而衣不耕刈，不暑不寒春泄泄。有酒如江碧浮蚁，一瓢日日江头醉。醉后长歌语流丽，歌声透天天为喜。赐我三元九霞佩，佩之乘风御清气。虎豹遁迹鬼神避，意之所之身即至。竦身蜚出扶摇外，直到天宫三十二。","dynasty":"宋代","title":"醉后放歌"}
{"author":"周密","content":"晴空摇翠浪，昼禽静、霁烟收。听暗柳啼莺，新簧弄巧，如度秦讴。谁紬。翠丝万缕，飏金梭、宛转织芳愁。风袅馀音甚处，絮花三月宫沟。扁舟。缆系轻柔。沙路远、倦追游。望断桥斜日，蛮腰竞舞，苏小墙头。偏忧。杜鹃唤去，镇绵蛮、竟日挽春留。啼觉琼疏午梦，翠丸惊度西楼。","dynasty":"宋代","title":"木兰花慢其七柳浪闻莺"}
{"author":"周密","content":"藏双清图，奇悟入神，绝去笔墨畦径。卷尾补之自书柳梢青四词，辞语清丽，翰札遒劲，欣然有契于心。余因戏云：不知点胸老、放鹤翁同生一时，其清风雅韵，优劣当何如哉。翁噱曰：我知画而已，安与许事，君其问诸水滨。因次韵载名于后，庶异时开卷索笑，不为生客云。约略春痕。吹香新句，照影清尊。洗尽时妆，效颦西子，不负东昏。金沙旧事休论。尽消得、东风返魂。一段真清，风前孤驿，雪后前村。","dynasty":"宋代","title":"柳梢青"}
{"author":"周密","content":"邻箫街鼓远相闻，犹忆天街五夜春。二十年间游冶事，青灯闲照白头人。","dynasty":"宋代","title":"元夕被雨病中有感其二"}
{"author":"周密","content":"璞玉至三献，不计刖足悲。冶剑时一鸣，宁免流俗疑。买丝绣平原，聚金铸钟期。至宝不自宝，所贵知音知。何惜五十弦，为君奏声诗。","dynasty":"宋代","title":"上平舟杨先生二首其二"}
{"author":"周密","content":"漏静知宵永，灯昏觉夜阑。隔窗响秋叶，梦不到关山。","dynasty":"宋代","title":"漏静"}
{"author":"周密","content":"一径松花满路香，琤琤玉杵捣玄霜。有时骑鹤月中去，流水白云生晚凉。","dynasty":"宋代","title":"小游仙七首其五"}
{"author":"周密","content":"目视足不随，高山徒仰止。何能强筋力，进锐退亦锐。万里未为远，一息亦当至。徐行则不倦，寘足平稳地。策策更勉旃，闲云随步起。","dynasty":"宋代","title":"次韵山庄杂咏十首其九流憩"}
{"author":"周密","content":"万卷牙签负善和，秋芸香浅蠹鱼多。近来始识书真味，意倦才荒柰老何。","dynasty":"宋代","title":"次德范韵二首其二"}
{"author":"周密","content":"绝妙王郎句，无声小米图。舷歌天地阔，笠钓水烟孤。暮色分浓淡，馀音似有无。卧游千里外，展卷欲思鲈。","dynasty":"宋代","title":"有以渔舟唱晚作图命题拟试者因戏成三首其一"}
{"author":"周密","content":"幅，霞翁领客落成之。初筵，翁俾余赋词，主宾皆赏音。酒方行，寄闲出家姬侑尊，所歌则余所赋也。调闲婉而辞甚习，若素能之者。坐客惊托敏妙，为之尽醉。越日过之，则已大书刻之危栋间矣翠屏围昼锦。正柳织烟绡，花易春镜。层阑几回凭。看六桥莺晓，两堤鸥暝。晴岗隐隐。映金碧、楼台远近。谩曾夸、万幅丹青，画笔画应难尽。那更。波涵月彩，露裛莲妆，水描梅影。调朱弄粉，凭谁写，四时景。问玉奁西子，山眉波盼，多少浓施浅晕。算何如、付与吟翁，缓评细品。","dynasty":"宋代","title":"瑞鹤仙"}
{"author":"周密","content":"有约携樽去，同登百尺楼。便须乘好月，何必待中秋。天地能容醉，山川不贮愁。悠悠身世事，已付一虚舟。","dynasty":"宋代","title":"有约"}
{"author":"周密","content":"记花阴映烛，柳影飞梭，庭户东风。彩笔争春艳，任香迷舞袖，醉拥歌丛。画帘静掩芳昼，云翦玉璁珑。奈恨绝冰弦，尘消翠谱，别凤离鸿。莺笼。怨春远，但翠冷闲阶，坠粉飘红。事逐华年换，叹水流花谢，燕去楼空。绣鸳暗老薇径，残梦绕雕栊。怅宝瑟无声，愁痕沁碧，江上孤峰。","dynasty":"宋代","title":"忆旧游（次韵E059·房有怀东园）"}
{"author":"周密","content":"篱豆垂花陇麦齐，炊红篘绿小春时。田家处处丰年乐，画出豳风七月诗。","dynasty":"宋代","title":"秋晚郊行即事"}
{"author":"周密","content":"绀玉波宽，碧云亭小，苒苒水枫香细。鱼牵翠带，燕掠红衣，雨急万荷喧睡。临槛自采瑶房，铅粉沾襟，雪丝萦指。喜嘶蝉树远，盟鸥乡近，镜奁光里。帘户悄、竹色侵棋，槐影移漏，昼永簟花铺水。清眠乍足，晚浴初慵，瘦约楚裙尺二。曲砌虚庭夜深，月透龟纱，凉生蝉翅。看银潢泻露，金井啼鸦渐起。","dynasty":"宋代","title":"过秦楼·绀玉波宽"}
{"author":"周密","content":"曾闻贺老说当年，玉轴东风四百弦。宝结飏春莺语滑，香槽抱月凤心圆。荻花江上逢商妇，杨柳湾头见小怜。莫向樽前弹怨曲，青衫白发易凄然。","dynasty":"宋代","title":"琵琶"}
{"author":"周密","content":"春来日日两堤边，醒即狂吟醉即眠。午饮每赊新路酒，晚归多唤里湖船。生逢坡老怜词客，死共花翁配水仙。一点梅魂招不得，愁来时展咏香编。","dynasty":"宋代","title":"怀施仲山"}
{"author":"周密","content":"万卷牙签负善和，秋芸香浅蠹鱼多。近来始识书真味，意倦才荒柰老何。","dynasty":"宋代","title":"次德范韵二首其二"}
{"author":"周密","content":"飞蓬病叶声索索，暗壁孀娥梦中泣。虫声萤影伴寒雨，二十三丝夜弹苦。千花翻红上凉叶，万宝吹香落金雪。佩萸戏马谁家郎，不管人间更漏长。","dynasty":"宋代","title":"拟长吉十二月乐辞"}
{"author":"周密","content":"霁景浮灯市，春声动乐章。翠帘流月影，黄道散天香。鳌蜃三山耸，鱼龙陆地骧。醉馀天欲曙，归路笛声长。","dynasty":"宋代","title":"元夕次松窗韵"}
{"author":"周密","content":"蕊宫广殿号黄庭，突兀浮云最上层。五福贵神留不住，水堂空照九枝灯。","dynasty":"宋代","title":"西太一宫"}
{"author":"周密","content":"晚烟归柳绿条苗，客馆春寒夜寂寥。梦又不成花又落，月明分付可怜宵。","dynasty":"宋代","title":"春夜"}
{"author":"周密","content":"郎潜暇日多冥搜，夜深独上千尺楼。天回海立月正湿，风起云涌山疑浮。萦青缭白互变灭，浮岚飞雾寒飕飕。潜虬栖鹘声磔磔，山鬼木客鸣呦呦。城中痴儿方呓语，有梦不到千山幽。遥岑寸碧目力远，欲溯汗漫凌风游。高侯落笔万象泣，写出千古苍茫愁。无声诗与有声画，一夕异事传南州。玉琴在膝酒在手，欲写天籁无庄周。凭谁为问华表鹤，城郭人民今是不。","dynasty":"宋代","title":"题高房山夜山图为江浙行省照磨李公略作"}
{"author":"周密","content":"西池宴罢夜深归，风露森森湿羽衣。云外凤皇栖未稳，一声铁笛又惊飞。","dynasty":"宋代","title":"小游仙七首其三"}
{"author":"周密","content":"喜余至，拥裘曳杖，相从于山巅水涯松云竹雪之间。酒酣，促膝笑语，尽出笈中画、囊中诗以娱客。醉归船窗，紞然夜鼓半矣。归途再雪，万山玉立相映发，冰镜晃耀，照人毛发，洒洒清入肝鬲，凛然不自支，疑行清虚府中，奇绝境也。朅来故山，恍然隔岁，慨然怀思，何异神游梦适。因窃自念人间世不乏清景，往往汨汨尘事，不暇领会，抑亦造物者故为是靳靳乎。不然，戴溪之雪，赤壁之月，非有至高难行之举，何千载之下，寥寥无继之者耶。因赋此解，以寄余怀。冰溪空岁晚，苍茫雁影，浅水落寒沙。那回乘夜兴，云雪孤舟，曾访故人家。千林未绿，芳信暖、玉照霜华，共凭高，联诗唤酒，暝色夺昏鸦。堪嗟。澌鸣玉佩，山护云衣，又扁舟东下。想故园、天寒倚竹，袖薄笼纱。诗筒已是经年别，早暖律、春动香葭。愁寄远，溪边自折梅花。","dynasty":"宋代","title":"三犯渡江云"}
{"author":"周密","content":"江湖落魄忆芳年，曾赋名都结客篇。九陌舞香元夜烛，六桥歌月禁烟船。红帘顾曲缠头锦，紫陌寻芳买笑钱。老去风情浑减尽，一窗听雨对花眠。","dynasty":"宋代","title":"友人话京都旧游戏成"}
{"author":"周密","content":"枯桑委地成死灰，蘋洲客雁号朝饥。崦嵫急景寸辉薄，夜半霜痕着绡箔。金寒翠薄千尺台，笑梅一笛临风哀，佳人佳人来不来。","dynasty":"宋代","title":"拟长吉十二月乐辞"}
{"author":"周密","content":"竹色苔香小院深。蒲团茶鼎掩山扃。松风吹净世间尘。静养金芽文武火，时调玉轸短长清。石床闲卧看秋云。长清、短清，皆琴曲名。","dynasty":"宋代","title":"浣溪沙（题紫清道院）"}
{"author":"周密","content":"体安一榻虚，昼梦有伦序。微风薰而清，泠然破轻暑。南窗数十竹，一一翠相语。檐玉声琤然，疾徐合商吕。鸣禽不避人，飞蝶自得侣。悠哉会吾心，一笑忘尔汝。","dynasty":"宋代","title":"睡起"}
{"author":"周密","content":"浅色初裁试暖衣。画帘斜日看花飞。柳摇蛾绿妒春眉。象局懒拈双陆子，宝弦愁按十三徽。试凭新燕问归期。","dynasty":"宋代","title":"浣溪沙"}
{"author":"周密","content":"紫雾彤云滃九关，玉庭侵晓引仙班。东皇奏罢回寅疏，放散春光下世间。","dynasty":"宋代","title":"小游仙七首其二"}
{"author":"周密","content":"万雪千霜。禁持不过，玉雪生光。水部情多，杜郎老去，空恼愁肠。天寒野屿空廓。静倚竹、无人自香。一笑相逢，江南江北，竹屋山窗。","dynasty":"宋代","title":"柳梢青"}
{"author":"周密","content":"㶁㶁泉声远，流春到水涯。东风千万恨，片片逐飞花。","dynasty":"宋代","title":"春晚"}
{"author":"周密","content":"玉沁唇脂，香迷眼缬，肉红初映仙裳。湘皋春冷，谁翦茜云香。疑是潘妃乍起，霞侵脸、微印宫妆。还疑是，寿阳凝醉，无语倚含章。绛绡，清泪冷，东风寄远，愁损红娘。笑李凡桃俗，蝶喜蜂忙。莫把杏花轻比，怕杏花、不敢承当。飘零处，还随流水，应去误刘郎。","dynasty":"宋代","title":"满庭芳（赋湘梅）"}
{"author":"周密","content":"太虚灏气浮空濛，烟霞九琐蓬莱宫。崩腾云木竞奇险，涧芳野实纷青红。何年断鳌立天柱，古洞阴森白鸦舞。玉书宝剑不可寻，老藓封崖滴玄乳。光芒灵气干斗牛，遗丹叶下谁能求。黄精紫杞遍岩谷，玄霜夜捣声幽幽。老蛟千年睡未足，痴涎吼雷喷飞瀑。阴风黑穴吹海腥，石虎当关横地轴。是非万古一笑嘅，神仙不死今安在。","dynasty":"宋代","title":"大涤洞天"}
{"author":"周密","content":"清霜微月夜，红叶古塘西。野港沿村曲，秋云接树低。蟹灯寒照水，凫弋远侵溪。未践天随约，诗成意自迷。","dynasty":"宋代","title":"晚泊"}
{"author":"周密","content":"醉，且调新弄以谢之碧淡春姿，柳眠醒、似怯朝来酥雨。芳程乍数。唤起探花情绪。东风尚浅，甚先有、翠娇红妩。应自把、罗绮围春，占得画屏春聚。留连绣丛深处。爱歌云袅袅，低随香缕。琼窗夜暖，试与细评新谱。妆梅媚晚，料无那、弄颦佯妒。还怕里、帘外笼莺，笑人醉语。","dynasty":"宋代","title":"一枝春"}
{"author":"周密","content":"赤日黄尘叹倦游，长谣曾赋四宜休。酸风小雨层梯外，半是愁痕半是秋。","dynasty":"宋代","title":"秋望"}
{"author":"周密","content":"疏钟敲暝色，正远树、绿愔愔。看渡水僧归，投林鸟聚，烟冷秋屏。孤云。渐沈雁影，尚残箫、倦鼓别游人。宫柳栖鸦未稳，露梢已挂疏星。重城。禁鼓催更。罗袖怯、暮寒轻。想绮疏空掩，鸾绡翳锦，鱼钥收银。兰灯。伴人夜语，怕香消、漏永著温存。犹忆回廊待月，画阑倚遍桐阴。","dynasty":"宋代","title":"木兰花慢·疏钟敲暝色"}
{"author":"周密","content":"荒冢漫漫长野蒿，老狐啼雨树萧萧。子孙已尽山移主，空剩残碑补断桥。","dynasty":"宋代","title":"荒冢"}
{"author":"周密","content":"岚翠山藏野寺，夕阳舟倚汀沙。一段三湘晚色，白云深处谁家。","dynasty":"宋代","title":"题画卷六言"}
{"author":"周密","content":"禁烟时节燕来初，对此新晴釂一壶。二十四番花信了，不知更有峭寒无。","dynasty":"宋代","title":"小酌"}
{"author":"周密","content":"吟蛩鸣蜩引兴长，玉簪花落野塘香。园翁莫把秋荷折，留与游鱼盖夕阳。","dynasty":"宋代","tags":"秋天，写景，抒情","title":"西塍废圃"}
{"author":"周密","content":"诸公垂天鹏，俊翮何可齐。老生抱区区，舞瓮如醯鸡。轻鸥邀我盟，十里蘋华溪。长谣快清釂，崄韵分新题。春去我自留，一任林莺啼。","dynasty":"宋代","title":"游法华瑶阜蜃洞以糁径杨花铺白毡点溪荷叶叠青钱分韵余既有作复各赋古诗一以纪游事其九"}
{"author":"周密","content":"月满方湖夜气凉，曲栏吟罢自徜徉。飞萤照水惊鱼跃，露滴荷心动细香。","dynasty":"宋代","title":"夏夜水亭"}
{"author":"周密","content":"名途尘海浩难亲，黄叶门前一尺深。五亩桑麻荒旧隐，十年书剑负初心。客愁不奈贫多感，老色偏随病见侵。奏赋相如今白首，倦游空有茂陵吟。","dynasty":"宋代","title":"病中寄二隐"}
{"author":"周密","content":"谁家翠袖倚朱楼，指画栏干不举头。蜂蝶入怀花扑面，可能全不解春愁。","dynasty":"宋代","title":"春日书所见"}
{"author":"周密","content":"汉储未定若垂旒，谁为君王借箸筹。堪笑商山采芝老，到头却上子房钩。","dynasty":"宋代","title":"子房二首其一"}
{"author":"周密","content":"冷风如冰月如水，夜久霜寒倚秋桂。酒樽已眠人未睡，闲与孤蛩各言志。宇宙宽闲容我辈，千古万古同一致。天上人间好恶异，君子小人常倒置。不愿建侯游万里，金印红旗拥千骑。不愿闻鸡五更起，衮绣传呼趋九陛。惟愿擘画千百岁，坐见无怀大庭氏。不须结绳与画地，何者为愚何者智。不蚕而衣不耕刈，不暑不寒春泄泄。有酒如江碧浮蚁，一瓢日日江头醉。醉后长歌语流丽，歌声透天天为喜。赐我三元九霞佩，佩之乘风御清气。虎豹遁迹鬼神避，意之所之身即至。竦身蜚出扶摇外，直到天宫三十二。","dynasty":"宋代","title":"醉后放歌"}
{"author":"周密","content":"藏双清图，奇悟入神，绝去笔墨畦径。卷尾补之自书柳梢青四词，辞语清丽，翰札遒劲，欣然有契于心。余因戏云：不知点胸老、放鹤翁同生一时，其清风雅韵，优劣当何如哉。翁噱曰：我知画而已，安与许事，君其问诸水滨。因次韵载名于后，庶异时开卷索笑，不为生客云。约略春痕。吹香新句，照影清尊。洗尽时妆，效颦西子，不负东昏。金沙旧事休论。尽消得、东风返魂。一段真清，风前孤驿，雪后前村。","dynasty":"宋代","title":"柳梢青"}
{"author":"周密","content":"万雪千霜。禁持不过，玉雪生光。水部情多，杜郎老去，空恼愁肠。天寒野屿空廓。静倚竹、无人自香。一笑相逢，江南江北，竹屋山窗。","dynasty":"宋代","title":"柳梢青"}
{"author":"周密","content":"后土之花，天下无二本。方其初开，帅臣以金瓶飞骑，进之天上，间亦分致贵邸。余客辇下，有以一枝已下共缺十八行。朱钿宝玦，天上飞琼，比人间春别。江南江北曾未见，漫拟梨云梅雪。淮山春晚，问谁识、芳心高洁？消几番、花落花开，老了玉关豪杰！金壶翦送琼枝，看一骑红尘，香度瑶阙。韶华正好，应自喜、初乱长安蜂蝶。杜郎老矣，想旧事、花须能说。记少年，一梦扬州，二十四桥明月。","dynasty":"宋代","tags":"咏物，写花，讽刺，政治","title":"瑶花慢·朱钿宝玦"}
{"author":"周密","content":"渐萋萋、芳草绿江南，轻晖弄春容。记少年游处，箫声巷陌，灯影帘栊。月暖烘炉戏鼓，十里步香红。欹枕听新雨，往事朦胧。还是江春梦晓，怕等闲愁见，雁影西东。喜故人好在，水驿寄诗筒。数芳程、渐催花信，送归帆、知第几番风。空吟想，梅花千树，人在其中。","dynasty":"宋代","title":"甘州（灯夕书寄二隐）"}
{"author":"周密","content":"锦城春晓。苑陌芳菲早。可是杜陵人未老。日日酒迷花恼。归鞯困倚芳酲。醒来还有新吟。人与杏花俱醉，春风一路闻莺。","dynasty":"宋代","title":"清平乐（杜陵春游图）"}
{"author":"周密","content":"斋、西安令翁浩堂、郡博士洪恕斋，一时名流星聚，见为奇事。倅居据龟阜，下瞰万室，外环四山，先子作堂曰啸咏。撮登览要，蜿蜒入后圃。梅清竹癯，亏蔽风月，后俯官河，相望一水，则小蓬莱在焉。老柳高荷，吹凉竟日。诸公载酒论文，清弹豪吹，笔研琴尊之乐，盖无虚日也。余时甚少，执杖屦，供洒扫，诸老绪论殷殷，金石声犹在耳。后十年过之，则径草池萍，怃然葵麦之感，一时交从，水逝云飞，无人识令威矣。徘徊水竹间，怅然久之，因谱白石自制调，以寄前度刘郎之怀云记千竹、万荷深处。绿净池台，翠凉亭宇。醉墨题香，闲箫横玉尽吟趣。胜流星聚。知几诵、燕台句。零落碧云空，叹转眼、岁华如许。凝伫。望涓涓一水，梦到隔花窗户。十年旧事，尽消得、庾郎愁赋。燕楼鹤表半飘零，算惟有、盟鸥堪语。谩倚遍河桥，一片凉云吹雨。","dynasty":"宋代","title":"长亭怨慢"}
{"author":"周密","content":"芳草碧茸茸。染恨无穷。一春心事雨声中。窄索宫罗寒尚峭，闲倚熏笼。犹记粉阑东。同醉香丛。金鞍何处骤骅骢。袅袅绿窗残梦断，红杏东风。","dynasty":"宋代","title":"浪淘沙"}
{"author":"周密","content":"枇杷花老洞云深。流水冷冷。蓝田谁种玲珑玉，土华寒、晕碧云根。佳兴秋英春草，好音夜鹤朝禽。闲听天籁静看云。心境俱清。好风不负幽人意，送良宵、一枕松声。四友江湖泉石，二并钟鼎山林。","dynasty":"宋代","title":"风入松（为谢省齐赋林壑清趣）"}
{"author":"周密","content":"竹色苔香小院深。蒲团茶鼎掩山扃。松风吹净世间尘。静养金芽文武火，时调玉轸短长清。石床闲卧看秋云。长清、短清，皆琴曲名。","dynasty":"宋代","title":"浣溪沙（题紫清道院）"}
{"author":"周密","content":"事以寄意，此少游“小楼连苑”之词也。余遂戏用张氏故实次韵代答，亦东坡锦里先生之诗乎帘影移阴，杏香寒、乍湿西园丝雨。芳期暗数。又是去年心绪。金花谩翦，倩谁画、旧时眉妩。空自想、杨柳风流，泪滴软绡红聚。罗窗那回歌处。叹庭花倦舞，香消衣缕。楼空燕冷，碎锦懒寻尘谱。么弦谩赋，记曾是、倚娇成妒。深院悄，闲掩梨花，倩莺寄语。","dynasty":"宋代","title":"一枝春"}
{"author":"周密","content":"蕊宫广殿号黄庭，突兀浮云最上层。五福贵神留不住，水堂空照九枝灯。","dynasty":"宋代","title":"西太一宫"}
{"author":"周密","content":"罨画楼台著色山，雨馀濯锦未全乾。游船醉眼迷歌舞，不似閒人静处看。","dynasty":"宋代","title":"湖亭雨后"}
{"author":"周密","content":"春苦无多已绿阴，重来泉石快幽寻。碧桃一院无人到，独自闻莺独自吟。","dynasty":"宋代","title":"绣谷即事"}
{"author":"周密","content":"脱颖吹开紫玉筒，鼠须香蘸粉霜茸。含毫写恨知谁见，绿捲春蕉未展封。","dynasty":"宋代","title":"木笔花"}
{"author":"周密","content":"瑶妃鸾影逗仙云。玉成痕。麝成尘。露冷鲛房，清泪霰珠零。步绕罗浮归路远，楚江晚，赋宫斜，招断魂。酒醒。梦醒。惹新恨。褪素妆，愁涴粉。翠禽夜冷。舞香恼、何逊多情。委佩残钿，空想坠楼人。欲挽湘裙无处觅，倩谁为，寄江南，万里春。","dynasty":"宋代","title":"梅花引（次韵E059·房赋落梅）"}
{"author":"周密","content":"浅寒梅未绽。正潮过西陵，短亭逢雁。秉烛相看，叹俊游零落，满襟依黯。露草霜花，愁正在、废宫芜苑。明月河桥，笛外尊前，旧情消减。莫诉离肠深浅。恨聚散匆匆，梦随帆远。玉镜尘昏，怕赋情人老，后逢凄惋。一样归心，又唤起、故园愁眼。立尽斜阳无语，空江岁晚。","dynasty":"宋代","title":"三姝媚"}
{"author":"周密","content":"燕子时时度翠帘。柳寒犹未褪香绵。落花门巷家家雨，新火楼台处处烟。情默默，恨恹恹。东风吹动画秋千。拆桐开尽莺声老，无奈春何只醉眠。","dynasty":"宋代","title":"鹧鸪天（清明）"}
{"author":"周密","content":"夜深归客依筇行，冷燐依萤聚土塍。村店月昏泥径滑，竹窗斜漏补衣灯。","dynasty":"宋代","title":"夜归"}
{"author":"周密","content":"庭前一双桂，娟娟如幽人。染我毛骨香，薰我梦寐清。恶木忽见妒，累累引繁藤。拘絷清风枝，不使舒芳阴。滋蔓日益多，恶木亦难任。引藤欲伤桂，岂期自伤身。侵晨戒仆夫，为我持斧斤。论木妒桂罪，诛藤反噬心。呜呼君子交，择之贵在精。","dynasty":"宋代","title":"伐木杂言"}
{"author":"周密","content":"周易误辅嗣，本草误隐居。遂令后世人，不能尽信书。","dynasty":"宋代","title":"读舒王集二首其二"}
{"author":"周密","content":"新雨洗花尘，扑扑小庭香湿。早是垂杨烟老，渐嫩黄成碧。晚帘都卷看青山，山外更山色。一色梨花新月，伴夜窗吹笛。","dynasty":"宋代","title":"好事近（拟东泽）"}
{"author":"周密","content":"山林绿发秦宫女，风雨青萍禹庙梁。","dynasty":"宋代","title":"句其二"}
{"author":"周密","content":"章华台外千株柳，翠影如云照碧天。霜叶露条应剪尽，可怜愁杀树头蝉。","dynasty":"宋代","title":"章台柳"}
{"author":"周密","content":"斜立倚东风，双眉对春怯。何处卜归期，花边数飞蝶。","dynasty":"宋代","title":"春闺怨"}
{"author":"周密","content":"金池琼苑曾经醉。是多少、红情绿意。东风一枕游仙睡。换却莺花人世。渐暮色、鹃声四起。正愁满、香沟御水。一色柳烟三十里。为问春归那里。","dynasty":"宋代","title":"杏花天"}
{"author":"周密","content":"感岁华之摇落，不能不以之兴怀也。酒阑日暮，怃然成章。重到西泠，记芳园载酒，画船横笛。水曲芙蓉，渚边鸥鹭，依依似曾相识。年芳易失。段桥几换垂杨色。谩自惜。愁损庚郎，霜点鬓华白。残蛩露草，怨蝶寒花，转眼西风，又成陈迹。叹如今、才消量减，尊前孤负醉吟笔。欲寄远情秋水隔。旧游空在，凭高望极斜阳，乱山浮紫，暮云凝碧。","dynasty":"宋代","title":"秋霁"}
{"author":"周密","content":"负暄行药小徜徉，困卧长安意自伤。短发怯梳霜柳脆，衰容销镜病梨黄。熊经龟息持新诀，马勃牛溲试旧方。解祟送穷浑未验，数奇应笑贾司仓。","dynasty":"宋代","title":"病起偶成"}
{"author":"周密","content":"丁卯七月既望，余偕同志放舟邀凉于三汇之交，远修太白采石、坡仙赤壁数百年故事，游兴甚逸。余尝赋诗三百言以纪清适。坐客和篇交属，意殊快也。越明年秋，复寻前盟于白荷凉月间。风露浩然，毛发森爽，遂命苍头奴横小笛于舵尾，作悠扬杳渺之声，使人真有乘杳飞举想也。举白尽醉，继以浩歌。清溪数点芙蓉雨，苹飙泛凉吟艗。洗玉空明，浮珠沆瀣，人静籁沉波息。仙潢咫尺。想翠宇琼楼，有人相忆。天上人间，未知今夕是何夕。此生此夜此景，自仙翁去后，清致谁识？散发吟商，簪花弄水，谁伴凉宵横笛？流年暗惜。怕一夕西风，井梧吹碧。底事闲愁，醉歌浮大白。","dynasty":"宋代","tags":"纪游，写景，抒怀","title":"齐天乐·清溪数点芙蓉雨"}
{"author":"周密","content":"飞蓬病叶声索索，暗壁孀娥梦中泣。虫声萤影伴寒雨，二十三丝夜弹苦。千花翻红上凉叶，万宝吹香落金雪。佩萸戏马谁家郎，不管人间更漏长。","dynasty":"宋代","title":"拟长吉十二月乐辞"}
{"author":"周密","content":"瑞云盘翠侵妆额。眉柳嫩、不禁愁积。返魂谁染东风笔。写出郢中春色。人去后、垂杨自碧。歌舞梦、欲寻无迹。愁随两桨江南北。日暮石城风急。","dynasty":"宋代","title":"杏花天（赋莫愁）"}
{"author":"周密","content":"香迎晓白。看烟佩霞绡，弄妆金谷。倦倚画阑，无语情深娇足。云拥瑶房翠暖，绣帐卷、东风倾国。半捻愁红，念旧游、凝伫兰翘，瑞鸾低舞庭绿。犹想沈香亭北。人醉里，芳笔曾题新曲。自翦露痕，移取春归华屋。丝障银屏静掩，悄未许、莺窥蝶宿。绛蜡良宵，酒半阑、重绕鸳机，醉靥争妍红玉。","dynasty":"宋代","title":"楚宫春（为洛花度无射宫）"}
{"author":"周密","content":"抛了天官作散仙，却来云外种琼田。洞中日月无拘管，閒引青龙耕翠烟。","dynasty":"宋代","title":"小游仙七首其四"}
{"author":"周密","content":"敧枕听西风。蛩阶月正中。弄秋声、金井孤桐。闲省十年吴下路，船几度、系江枫。辇路又迎逢。秋如归兴浓。叹淹留、还见新冬。湖外霜林秋似锦，一片片、认题红。","dynasty":"宋代","title":"齐天乐其二又次君衡韵"}
{"author":"周密","content":"堤上西风柳叶疏，雁浮新影照平湖。闲云本自无心出，却为玄晖了画图。","dynasty":"宋代","title":"雨后过湖偶成二首其一"}
{"author":"周密","content":"人也。泚笔赋情，不复作少年丹白想。或者以九方皋求我，则庶几焉东风又入江南岸，年年汉宫春早。宝屑无痕，生香有韵，消得何郎花恼。孤山梦绕。记路隔金沙，那回曾到。夜月相思，翠尊谁共饮清醥。天寒空念赠远，水边凭为问，春得多少。竹外凝情，墙阴照影，谁见嫣然一笑。吟香未了。怕玉管西楼，一声霜晓。花自多情，看花人自老。","dynasty":"宋代","title":"齐开乐"}
{"author":"周密","content":"不受诸方供，枯禅入远林。水涵清净影，月印去来心。夕炷黄莲冷，云寮碧草深。淡然遗世虑，松籁起清音。","dynasty":"宋代","title":"月上人退居"}
{"author":"周密","content":"洛社忘年契，惟公最己知。诵言司马赋，喜说项斯诗。问字时携酒，钩玄共订碑。岂期三日别，遽作百年悲。","dynasty":"宋代","title":"挽王茂悦提舶二首其二"}
{"author":"周密","content":"东园桃李记春时，杖屦相从日日嬉。乌帽插花筹艳酒，碧莲探韵赋新诗。广陵散绝清弹苦，岘首碑空雨泪垂。物色已非知己尽，一回临眺一怀悲。","dynasty":"宋代","title":"重过东园兴怀知己二首其一"}
{"author":"周密","content":"浅寒梅未绽。正潮过西陵，短亭逢雁。秉烛相看，叹俊游零落，满襟依黯。露草霜花，愁正在、废宫芜苑。明月河桥，笛外尊前，旧情消减。莫诉离肠深浅。恨聚散匆匆，梦随帆远。玉镜尘昏，怕赋情人老，后逢凄惋。一样归心，又唤起、故园愁眼。立尽斜阳无语，空江岁晚。","dynasty":"宋代","title":"三姝媚送圣与还越"}
{"author":"周密","content":"少不如人奈老何，早衰多病鬓双皤。无亲可共耕绵上，有子堪同读善和。妄想不生骑鹤梦，高情时有饭牛歌。钓游闲事无人见，长剪渔竿短结莎。","dynasty":"宋代","title":"写怀偶成二首其一"}
{"author":"周密","content":"展卷身疑在，西山南浦前。数声秋水笛，一叶夕阳船。兴寄沧浪外，机忘欸乃边。欲参声画趣，细玩濯缨篇。","dynasty":"宋代","title":"有以渔舟唱晚作图命题拟试者因戏成三首其二"}
{"author":"周密","content":"浅寒梅未绽。正潮过西陵，短亭逢雁。秉烛相看，叹俊游零落，满襟依黯。露草霜花，愁正在、废宫芜苑。明月河桥，笛外尊前，旧情消减。莫诉离肠深浅。恨聚散匆匆，梦随帆远。玉镜尘昏，怕赋情人老，后逢凄惋。一样归心，又唤起、故园愁眼。立尽斜阳无语，空江岁晚。","dynasty":"宋代","title":"三姝媚（送圣与还越）"}
{"author":"周密","content":"春苦无多已绿阴，重来泉石快幽寻。碧桃一院无人到，独自闻莺独自吟。","dynasty":"宋代","title":"绣谷即事"}
{"author":"周密","content":"寒侵径叶。雁风击碎珊瑚屑。砚凉闲试霜晴贴。颂菊骚兰，秋事正奇绝。故人又作江西别。书楼虚度中秋节。碧阑倚遍愁谁说。愁是新愁，月是旧时月。","dynasty":"宋代","title":"醉落魄（洪仲鲁之江西，书以为别）"}
{"author":"周密","content":"郎潜暇日多冥搜，夜深独上千尺楼。天回海立月正湿，风起云涌山疑浮。萦青缭白互变灭，浮岚飞雾寒飕飕。潜虬栖鹘声磔磔，山鬼木客鸣呦呦。城中痴儿方呓语，有梦不到千山幽。遥岑寸碧目力远，欲溯汗漫凌风游。高侯落笔万象泣，写出千古苍茫愁。无声诗与有声画，一夕异事传南州。玉琴在膝酒在手，欲写天籁无庄周。凭谁为问华表鹤，城郭人民今是不。","dynasty":"宋代","title":"题高房山夜山图为江浙行省照磨李公略作"}
{"author":"周密","content":"刻刻数残更，依依梦未成。不堪孤客耳，当此万蛩声。霜叶矜秋色，风林碎月明。旅怀多自感，景物况关情。","dynasty":"宋代","title":"宿感慈僧舍"}
{"author":"周密","content":"丁卯七月既望，余偕同志放舟邀凉于三汇之交，远修太白采石、坡仙赤壁数百年故事，游兴甚逸。余尝赋诗三百言以纪清适。坐客和篇交属，意殊快也。越明年秋，复寻前盟于白荷凉月间。风露浩然，毛发森爽，遂命苍头奴横小笛于舵尾，作悠扬杳渺之声，使人真有乘杳飞举想也。举白尽醉，继以浩歌。清溪数点芙蓉雨，苹飙泛凉吟艗。洗玉空明，浮珠沆瀣，人静籁沉波息。仙潢咫尺。想翠宇琼楼，有人相忆。天上人间，未知今夕是何夕。此生此夜此景，自仙翁去后，清致谁识？散发吟商，簪花弄水，谁伴凉宵横笛？流年暗惜。怕一夕西风，井梧吹碧。底事闲愁，醉歌浮大白。","dynasty":"宋代","tags":"纪游，写景，抒怀","title":"齐天乐·清溪数点芙蓉雨"}
{"author":"周密","content":"千里惊沙眯人目，天愁地暗乌鸢哭。铁甲霜浓彻骨寒，万马无声虎貔缩。红弰角劲雁影高，朔风栗栗铦于刀。衔枚夜战路如漆，冰须堕指誇粗豪。将军毳幕愁春热，猎骑如云踏燕雪。何处关楼起远思，一声霜竹吹梅裂。","dynasty":"宋代","title":"塞寒曲"}
{"author":"周密","content":"嫩柳拖春眼眼愁，怨春人立柳边楼。芳心已被流莺说，手撚花枝暗点头。","dynasty":"宋代","title":"春闺"}
{"author":"周密","content":"一点伤春恨，东风罨画楼。不知缘底事，敲碎玉搔头。","dynasty":"宋代","title":"次韵玉台体二首其一"}
{"author":"周密","content":"邂逅村翁语，停筇古柳边。相邀茅舍坐，自摘野茶煎。桑已抽三叶，蚕将及两眠。绿蓑烟雨足，我欲赋归田。","dynasty":"宋代","title":"邂逅"}
{"author":"周密","content":"碧脑浮冰，红薇染露，骊宫玉唾谁捣。麝月双心，凤云百和，宝钟佩环争巧。浓熏浅注，疑醉度、千花春晓。金饼著衣余润，银叶透帘褭。素被琼篝夜悄。酒初醒、翠屏深窈。一缕旧情，空趁断烟飞绕。罗袖余馨渐少。怅东阁、凄凉梦难到。谁念韩郎，清愁渐老。","dynasty":"宋代","title":"天香（龙涎香）"}
{"author":"周密","content":"络纬声声织夜愁，酸风吹雨水边楼。堤杨脆尽黄金线，城里人家未觉秋。","dynasty":"宋代","title":"西塍秋日即事"}
{"author":"周密","content":"蘋花夜黑水鸟鸣，桥危路滑无人行。酸风萧瑟浪镗鞳，湿萤熠熠渔灯明。飞蓬入苇响洲渚，暗忆西窗剪灯语。书船稳系听秋声，倦客吟骚梦三楚。","dynasty":"宋代","title":"潇湘八景其六潇湘夜雨"}
{"author":"周密","content":"野梅发崇冈，寒日惨不舒。单车骋长道，怅怅无安居。梦寐日以劳，晤语日以疏。边城足飞雁，因寄江南书。","dynasty":"宋代","title":"赠别三首其二"}
{"author":"周密","content":"舞红愁碧晚萧萧。溯回潮。伫仙桡。风露高寒，飞下紫霞箫。一雁远将千万恨，怀渺渺，翦愁云，风外飘。酒醒未醒香旋消。采江蓠，吟楚招。清徽芳笔，梅魂冷、月影空描。锦瑟瑶尊，闲度可怜宵。二十四阑愁倚遍，空怅望，短长亭，长短桥。","dynasty":"宋代","title":"明月引/江城梅花引"}
{"author":"周密","content":"霜风渐入龙香被。夜寒微涩宫壶水。滴滴是愁声。声声滴到明。梦魂随雁去。飞到颦眉处。雁已过西楼。又还和梦愁。","dynasty":"宋代","title":"菩萨蛮"}
{"author":"周密","content":"郎潜暇日多冥搜，夜深独上千尺楼。天回海立月正湿，风起云涌山疑浮。萦青缭白互变灭，浮岚飞雾寒飕飕。潜虬栖鹘声磔磔，山鬼木客鸣呦呦。城中痴儿方呓语，有梦不到千山幽。遥岑寸碧目力远，欲溯汗漫凌风游。高侯落笔万象泣，写出千古苍茫愁。无声诗与有声画，一夕异事传南州。玉琴在膝酒在手，欲写天籁无庄周。凭谁为问华表鹤，城郭人民今是不。","dynasty":"宋代","title":"题高房山夜山图为江浙行省照磨李公略作"}
{"author":"周密","content":"飞蓬病叶声索索，暗壁孀娥梦中泣。虫声萤影伴寒雨，二十三丝夜弹苦。千花翻红上凉叶，万宝吹香落金雪。佩萸戏马谁家郎，不管人间更漏长。","dynasty":"宋代","title":"拟长吉十二月乐辞"}
{"author":"周密","content":"刻刻数残更，依依梦未成。不堪孤客耳，当此万蛩声。霜叶矜秋色，风林碎月明。旅怀多自感，景物况关情。","dynasty":"宋代","title":"宿感慈僧舍"}
{"author":"周密","content":"刻刻数残更，依依梦未成。不堪孤客耳，当此万蛩声。霜叶矜秋色，风林碎月明。旅怀多自感，景物况关情。","dynasty":"宋代","title":"宿感慈僧舍"}
{"author":"周密","content":"风行万里道，冰落千仞渊。草木凘欲尽，寂寂无华妍。彼美含章姿，炯炯方孤鶱。始知春风心，元在天地先。六阴忽已复，生意森无边。因之得道妙，花与诗俱玄。","dynasty":"宋代","title":"问梅北山"}
{"author":"周密","content":"小艇轻舆野兴长，涧芹山蕨入奁香。雨销蝶粉何郎瘦，日醉蜂脾小杜狂。科斗水肥春浸谷，杜鹃花发晓剶桑。诗成自写村家壁，底用奚奴负锦囊。","dynasty":"宋代","title":"山行即事"}
{"author":"周密","content":"夜深归客依筇行，冷燐依萤聚土塍。村店月昏泥径滑，竹窗斜漏补衣灯。","dynasty":"宋代","title":"夜归"}
{"author":"周密","content":"一线微茫远未分，鼓行渐出海山门。六鳌玉界移天柱，万骑冰河渡夜军。天上亏盈随月魄，人间忠愤感胥魂。吴儿不怕蛟龙怒，踏浪翻旗入阵云。","dynasty":"宋代","title":"观潮"}
{"author":"周密","content":"万壑开青瑶，一雨凉意足。空明发遐想，八极归一瞩。意行不知远，路转云几曲。悠哉复悠哉，孤吟伫秋绿。","dynasty":"宋代","title":"感秋杂兴十解其九"}
{"author":"周密","content":"霜风渐入龙香被。夜寒微涩宫壶水。滴滴是愁声。声声滴到明。梦魂随雁去。飞到颦眉处。雁已过西楼。又还和梦愁。","dynasty":"宋代","title":"菩萨蛮·霜风渐入龙香被"}
{"author":"周密","content":"少不如人奈老何，早衰多病鬓双皤。无亲可共耕绵上，有子堪同读善和。妄想不生骑鹤梦，高情时有饭牛歌。钓游闲事无人见，长剪渔竿短结莎。","dynasty":"宋代","title":"写怀偶成二首其一"}
{"author":"周密","content":"身世飘浮叹逝波，登瀛超海事蹉跎。风灯飐浪摇乡梦，夜橹鸣霜杂棹歌。元子一官真漫耳，曾参三釜奈贫何。归来好觅玄真子，浮玉山前理钓蓑。","dynasty":"宋代","title":"买航归霅"}
{"author":"周密","content":"避时不肯作秦民，采药餐芝几度春。一出可怜随禄产，商山松竹定疑人。","dynasty":"宋代","title":"四皓"}
{"author":"周密","content":"故王临赏地，幽榭带横塘。乔木传家远，高荷过槛长。琴书千古意，花竹四时香。永日无尘事，心清境亦凉。","dynasty":"宋代","title":"赋愚隐园次陈伯芳韵"}
{"author":"周密","content":"送别西风寺，愁添鬓影华。江空回夜汐，岸远涨秋沙。塔古栖双鹳，樯高立数鸦。临歧一杯酒，回首即天涯。","dynasty":"宋代","title":"江寺送客"}
{"author":"周密","content":"燕泥沾粉，鱼浪吹香，芳堤十里晴。静惹游丝，花边袅袅扶春。多情最怜飘泊，记章台、曾绾青青。堪爱处，是扑帘娇软，随马轻盈。长是河桥三月，做一番晴雪，恼乱诗魂。带雨沾衣，罗襟点点离痕。休缀潘郎鬓影，怕绿窗、年少人惊。卷春去，翦东风、千缕碎云。","dynasty":"宋代","title":"声声慢（柳花咏）"}
{"author":"周密","content":"三月三日天气，一觞一咏闲人。大黠小痴俱梦，百年几度寻春。","dynasty":"宋代","title":"是日因游春谷园池复以所分题五平韵赋六言五首其二"}
{"author":"周密","content":"昔人去手版，拂袖归故山。圉然鱼纵渊，快若马脱闲。白石真可煮，黄菊亦可餐。与世虽异辙，对山无赧颜。爽气不在山，在我方寸间。","dynasty":"宋代","title":"次韵山庄杂咏十首其二西爽"}
{"author":"周密","content":"山巅复山巅，树杪复树杪。白云已摩肩，青意犹未了。积苏笑壤鼠，决眦极飞鸟。吴涛与越树，灭没窥缥缈。洪荒本无界，所恨见者小。九万逍遥游，语大未易少。","dynasty":"宋代","title":"登北高峰"}
{"author":"周密","content":"宣王东征猎岐下，颂美声诗足雄诧。神模鬼划不可名，斯冰后出何为者。日皴雪剥三千年，绝无仅有争流传。龙鳞凤咮敢求备，颂秦诅楚难参肩。退之倔强少假借，咄咄誇奇补风雅。逸诗阙史不可知，要为吉日车攻亚。宣和内府辑众珍，毡韬驼负填泥金。昆明夜半经劫火，六丁下取无由寻。醉翁集古一千卷，此碣居然膺首选。菖蒲土炭嗜不同，知味几人尝鼎脔。我生癖古亦太痴，订音考义忘寒饥。君今迂缓尤可笑，不宝金帛求残碑。感君此意何敢靳，妙处难言君自领。丈夫意气当相期，会勒奇勋上钟鼎。","dynasty":"宋代","title":"程仪父求石鼓文作歌赠之"}
{"author":"周密","content":"仙山非雾非烟，翠微缥缈楼台亚。江芜海树，晴光雨色，天开图画。两岸潮平，六桥烟霁，晚钩帘挂。自玄晖去后，云情雪意，丹青手、应难写。花底朝回多暇。倚高寒、有人潇洒。东山杖屦，西州宾客，笑谈风雅。贮月杯宽，护香屏暖，好天良夜。乐闲中日月，清时钟鼓，结春风社。","dynasty":"宋代","title":"龙吟曲/水龙吟赋宝山园表里画图"}
{"author":"周密","content":"万雪千霜。禁持不过，玉雪生光。水部情多，杜郎老去，空恼愁肠。天寒野屿空廓。静倚竹、无人自香。一笑相逢，江南江北，竹屋山窗。","dynasty":"宋代","title":"柳梢青"}
{"author":"周密","content":"沈沈禁漏蜡花残，侍宴归时午夜阑。新燕乍来人独睡，夜深风雨作新寒。","dynasty":"宋代","title":"宫词八首其五"}
{"author":"周密","content":"柳花飏白，又火冷饧香，岁时荆楚。海棠似语。惜芳情燕掠，锦屏红舞。怕里流芳，暗水啼烟细雨。带愁去。叹寂寞东园，空想游处。幽梦曾暗许。奈草色迷云，送春无路。翠丸荐俎。掩清尊谩忆，舞蛮歌素。怨碧飘香，料得啼鹃更苦。正愁伫。暗春阴、倦箫残鼓。","dynasty":"宋代","title":"扫花游（用清真韵）"}
{"author":"周密","content":"绿绮紫丝步障，红鸾彩凤仙城。谁将三十六陂春。换得两堤秋锦。眼缬醉迷朱碧，笔花俊赏丹青。斜阳展尽赵昌屏。羞死舞鸾妆镜。","dynasty":"宋代","title":"西江月（延祥观措霜拟稼轩）"}
{"author":"周密","content":"八埏梦醒惊勾芒，青旂翠节迎东皇。柔风玉破第一香，明霞院宇悬金珰。兰唇笑红草心喜，七十二番芳候始。流苏夜暖催羯鼓，日日梨园按新舞。","dynasty":"宋代","title":"拟长吉十二月乐辞"}
{"author":"周密","content":"楼外千帆送夕阳，水烟山色共沧茫。吴蝉已老豆花落，江雁欲宾芦叶黄。帘影梦回千里月，鬓丝愁染九秋霜。红兰佩古荷裳冷，泽畔行吟赋短章。","dynasty":"宋代","title":"江楼晚眺"}
{"author":"周密","content":"骄阳煽馀威，热恼若昏醉。邀凉卧虚棂，顿觉景象异。乾坤若黟漆，相对不相视。雷车与电镜，云族撑赑屃。如发马陵伏，万弩一时至。如河决宣房，澎湃石崩坠。又如入蔡州，鹅鹜杂兵骑。轰腾立四海，熛怒翻九地。儿啼抱头窜，婢噤移足踬。鸟兽相号呼，鸡犬竞趋避。隐床夜九迁，穿瓦雨如酾。屋老欲摧压，危慄心惴惴。敬此天动威，起坐不敢寐。哀哉昔吾亲，多病易惊悸。每于风雨交，拥护不少置。九京闻不闻，生死同一致。不能抱冢泣，不孝天所弃。漫游远坟墓，荣亲愿难遂。作誓守松楸，或可酬此志。白云起泷冈，西望挥血泪。","dynasty":"宋代","title":"甲戌七月二十七夜大雷雨有感"}
{"author":"周密","content":"舞红轻带愁飞，宝鞯暗忆章台路。吟香醉雨，吹箫门巷，飘梭院宇。立尽残阳，眼迷睛树，梦随风絮。叹江潭冷落，依依旧恨，人空老、柳如许。锦瑟华年暗度。赋行云、空题短句。情丝系燕，么弦弹凤，文君更苦。烟水流红，暮山凝紫，是春归处。怅江南望远，苹花自采，寄将愁与。","dynasty":"宋代","title":"水龙吟（次张斗南韵）"}
{"author":"周密","content":"陶公晚知琴，得意不在弦。虞卿老著书，信道差似贤。壮哉奴命骚，陋矣兄事钱。玉晖或润木，宝气尝干天。浩然在存养，吾党当勉旃。","dynasty":"宋代","title":"游法华瑶阜蜃洞以糁径杨花铺白毡点溪荷叶叠青钱分韵余既有作复各赋古诗一以纪游事其十四"}
{"author":"周密","content":"朝剪湘中一尺天，暮剪吴松半江水。陇西风月属王孙，锦囊探取元无底。酒酣呕出明月珠，奚惊驴蹶心自如。骚哀玄涩无足语，天上不读人间书。新宫铭古玄卿老，定知识字神仙少。窗外谁呼祁孔宾，短梦初回玉楼晓。","dynasty":"宋代","title":"读李长吉集"}
{"author":"周密","content":"忆忆忆忆。宫罗褶褶消金色。吹花有尽情无极。泪滴空帘，香润柳枝湿。春愁浩荡湘波窄。红兰梦绕江南北。燕莺都是东风客。移尽庭阴，风老杏花白。","dynasty":"宋代","title":"醉落魄/一斛珠"}
{"author":"周密","content":"去郭仅数里，岩关忽深秀。人工莫窥测，天巧自成就。瑶草覆蓬莱，箭砂藏勾漏。如入万宝山，如坐群玉囿。赑屃撑巨鳌，回翔舞飞鹫。肉醉猛虎卧，雷轰懒蛟走。远绝人世尘，静阅古今宙。或若赴壑蛇，或如回顾兽。喷者如鲸呿，𠹛者如龙吼。诡然足变幻，不可穷步骤。土清多芷兰，石瘦少薪槱。松柏森古姿，寒暑不得寇。风静柳新梳，云收山免胄。石镜磨古诗，玉钗泻寒溜。郊原遍红紫，川谷成锦绣。玄猿叫老木，石乳滴嵌窦。寺建开平初，亭创宣和后。客屦踏花香，僧衣卧云绉。碧萝暗雨意，绿阴靓春昼。高吟领景趣，玩物惊节候。晴箔收早蚕，烟蓑正初耨。暇日多胜游，嘉宾从贤守。歌声振林木，妆影摇涟甃。鸟啼觉山静，湍急和云漱。清谭杂觞咏，骑竹喧童幼。乌丝扫奇句，碧筒汲春酎。千里嗟漫浪，一醉成邂逅。莫采西山薇，莫歌南山豆。满泛一盎春，持介百年寿。万壑天籁清，我琴不须奏。","dynasty":"宋代","title":"和亲老苍玉洞韵"}
{"author":"周密","content":"照野旌旗，朝天车马，平沙万里天低。宝带金章，尊前茸帽风欹。秦关汴水经行地，想登临、都付新诗。纵英游，叠鼓清笳，骏马名姬。酒酣应对燕山雪，正冰河月冻，晓陇云飞。投老残年，江南谁念方回。东风渐绿西湖柳，雁已还、人未南归。最关情，折尽梅花，难寄相思。","dynasty":"宋代","tags":"送别，感伤，相思","title":"高阳台·送陈君衡被召"}
{"author":"周密","content":"燕子时时度翠帘。柳寒犹未褪香绵。落花门巷家家雨，新火楼台处处烟。情默默，恨恹恹。东风吹动画秋千。拆桐开尽莺声老，无奈春何只醉眠。","dynasty":"宋代","title":"鹧鸪天（清明）"}
{"author":"周密","content":"侵晨书吉向门楣，愿得新正事事宜。手把屠苏揩睡眼，灯前吟足隔年诗。","dynasty":"宋代","title":"元日口号"}
{"author":"周密","content":"事以寄意，此少游“小楼连苑”之词也。余遂戏用张氏故实次韵代答，亦东坡锦里先生之诗乎帘影移阴，杏香寒、乍湿西园丝雨。芳期暗数。又是去年心绪。金花谩翦，倩谁画、旧时眉妩。空自想、杨柳风流，泪滴软绡红聚。罗窗那回歌处。叹庭花倦舞，香消衣缕。楼空燕冷，碎锦懒寻尘谱。么弦谩赋，记曾是、倚娇成妒。深院悄，闲掩梨花，倩莺寄语。","dynasty":"宋代","title":"一枝春"}
{"author":"周密","content":"竹色松声入梦凉，屐痕犹记印山廊。娟娟秋水芙蓉屋，采采芳洲薜荔裳。招隐几时寻旧约，怀人此日各他方。溟鲲林鴳知谁乐，欲把南华问老庄。","dynasty":"宋代","title":"次李监见寄韵二首其二"}
{"author":"周密","content":"人也。泚笔赋情，不复作少年丹白想。或者以九方皋求我，则庶几焉东风又入江南岸，年年汉宫春早。宝屑无痕，生香有韵，消得何郎花恼。孤山梦绕。记路隔金沙，那回曾到。夜月相思，翠尊谁共饮清醥。天寒空念赠远，水边凭为问，春得多少。竹外凝情，墙阴照影，谁见嫣然一笑。吟香未了。怕玉管西楼，一声霜晓。花自多情，看花人自老。","dynasty":"宋代","title":"齐开乐"}
{"author":"周密","content":"罨画楼台著色山，雨馀濯锦未全乾。游船醉眼迷歌舞，不似閒人静处看。","dynasty":"宋代","title":"湖亭雨后"}
{"author":"周密","content":"寒菊欹风栖小蝶。帘栊静、半规凉月。梦不分明，恨无凭据，肠断锦笺盈箧。哀角吹霜寒正怯。倚瑶筝、暗愁谁说。宝兽频添，玉虫时翦，长记旧家时节。","dynasty":"宋代","title":"夜行船"}
{"author":"周密","content":"粉黄衣薄沾麝尘。作南华、春梦乍醒。活计一生花里，恨晓房、香露正深。芳蹊有恨时时见，趁游丝、高下弄晴。生怕被春归了，赶飞红、穿度柳阴。","dynasty":"宋代","title":"恋绣衾（赋蝶）"}
{"author":"周密","content":"江湖游遍到长安，自写名山作画看。蝉腹祇便风露饱，鹤心偏喜水云宽。袖中六甲三关式，肘后千金九鍊丹。更约小窗松月夜，素琴重为作猗兰。","dynasty":"宋代","title":"赠李若虚"}
{"author":"周密","content":"殢余酲，寻旧雨，愁与病相半。绿意阴阴，丝竹静深院。绝怜事逐春移，泪随花落，似翦断、鲛房珠串。喜重见。为谁倦酒慵诗，筠屏掩双扇。白发潘郎，羞见看花伴。可堪好梦残时，新愁生处，烟月冷、子规声断。","dynasty":"宋代","title":"祝英台近（后溪次韵日熙堂主人）"}
{"author":"周密","content":"失喜东园见早梅，翻愁开早被风吹。珠钿满路无人惜，傲雪凌霜是北枝。","dynasty":"宋代","title":"早梅叹"}
{"author":"周密","content":"玉室金堂积翠边，旧游犹记劫灰前。禽声夜捣千年药，花片春浮九锁泉。洞府暗通沧海路，楼居何异化城仙。茶香笋美松醪熟，正好山中过禁烟。","dynasty":"宋代","title":"送西秦张仲实游大涤洞天"}
{"author":"周密","content":"绿云涨脩堤，红雾迷横桥。烟村近城郭，楼台郁岧峣。春风二三月，一舸浮清苕。枕水何人居，倚户看轻桡。回头见南山，孤塔峨山椒。耕牛引闲犊，秧水浮新苗。悠然爱吾庐，楚语何待招。","dynasty":"宋代","title":"宋季实为作山水清远图"}
{"author":"周密","content":"大峨山顶寺，归路八千遥。百丈牵云上，三衣带雨挑。岭寒栖板屋，路断隔绳桥。若过三闾宅，骚魂试一招。","dynasty":"宋代","title":"送僧归峨眉"}
{"author":"周密","content":"万绿深藏碧玉壶，清游闲日意舒徐。小山桂发吟招隐，杜曲花浓赋遂初。门隔软红人逐鹿，湖分新渌我知鱼。飞花落叶成幽趣，底事清风为扫除。","dynasty":"宋代","title":"越日伯芳又有长句又次之"}
{"author":"周密","content":"化工机杼未能休，织出东风锦一篝。双蝶舞春犹未竟，乱红飞下为缠头。","dynasty":"宋代","title":"锦带花"}
{"author":"周密","content":"陶公晚知琴，得意不在弦。虞卿老著书，信道差似贤。壮哉奴命骚，陋矣兄事钱。玉晖或润木，宝气尝干天。浩然在存养，吾党当勉旃。","dynasty":"宋代","title":"游法华瑶阜蜃洞以糁径杨花铺白毡点溪荷叶叠青钱分韵余既有作复各赋古诗一以纪游事其十四"}
{"author":"周密","content":"一点伤春恨，东风罨画楼。不知缘底事，敲碎玉搔头。","dynasty":"宋代","title":"次韵玉台体二首其一"}
{"author":"周密","content":"宽损罗裙叠损眉，芳年心事有谁知。朱门锁合春宵雨，独立空堂烛暗时。","dynasty":"宋代","title":"香奁"}
{"author":"周密","content":"蛩老无声深夜静。新霜粲、一帘灯影。妒梦鸿高，烘愁月浅，萦乱恨丝难整。笙字娇娥谁为靓。香襟冷、怕看妆印。绣阁藏春，海棠偷暖，还似去年风景。","dynasty":"宋代","title":"夜行船"}
{"author":"周密","content":"放舟于荷深柳密间。舞影歌尘，远谢耳目。酒酣，采莲叶，探题赋词。余得塞垣春，翁为翻谱数字，短箫按之，音极谐婉，因易今名云采绿鸳鸯浦，画舸水北云西。槐薰入扇，柳阴浮桨，花露侵诗。点尘飞不到，冰壶里、绀霞浅压玻璃。想明榼、凌波远，依依心事寄谁。移棹舣空明，苹风度、琼丝霜管清脆。咫尺挹幽香，怅岸隔红衣。对沧洲、心与鸥闲，吟情渺、莲叶共分题。停杯久，凉月渐生，烟合翠微。","dynasty":"宋代","title":"采绿吟"}
{"author":"周密","content":"彩胜宜春，翠盘消夜，客里暗惊时候。翦燕心情，呼卢笑语，景物总成怀旧。愁鬓妒垂杨，怪稚眼、渐浓如豆。尽教宽尽春衫，毕竟为谁消瘦。梅浪半空如绣。便管领芳菲，忍孤诗酒。映烛占花，临窗卜镜，还念嫩寒宫袖。箫鼓动春城，竞点缀、玉梅金柳。厮句元宵，灯前共谁携手。","dynasty":"宋代","title":"探春慢（修门度岁，和友人韵）"}
{"author":"周密","content":"古今词家未能道者。”余时年少气锐，谓此人间景，余与子皆人间人，子能道，余顾不能道耶，冥搜六日而词成。成子惊赏敏妙，许放出一头地。异日霞翁见之曰：“语丽矣，如律未协何。”遂相与订正，阅数月而后定。是知词不难作，而难于改；语不难工，而难于协。翁往矣，赏音寂然。姑述其概，以寄余怀云恰芳菲梦醒，漾残月、转湘帘。正翠崦收钟，彤墀放仗，台榭轻烟。东园。夜游乍散，听金壶、逗晓歇花签。宫柳微开露眼，小莺寂妒春眠。冰奁。黛浅红鲜。临晓鉴、竞晨妍。怕误却佳期，宿妆旋整，忙上雕軿。都缘探芳起早，看堤边、早有已开船。薇帐残香泪蜡，有人病酒恹恹。","dynasty":"宋代","title":"木兰花慢"}
{"author":"周密","content":"晴空摇翠浪，画禽静、霁烟收。听暗柳啼莺，新簧弄巧，如度秦讴。谁绸。翠丝万缕，飏金梭、宛转织芳愁。风袅余音甚处，絮花三月宫沟。扁舟。缆系轻柔。沙路远、倦追游。望断桥斜日，蛮腰竞舞，苏小墙头。偏忧。杜鹃唤去，镇绵蛮、竟日挽春留。啼觉琼疏午梦，翠丸惊度西楼。","dynasty":"宋代","title":"木兰花慢（柳浪闻莺）"}
{"author":"周密","content":"碧尖相对处、向烟外、挹遥岑。记舞鹫啼猿，天香桂子，曾去幽寻。轻阴。易晴易雨，看南峰、淡日北峰云。双塔秋擎露冷，乱钟晓送霜清。登临。望眼增明。沙路白、海门青。正地幽天迥，水鸣山籁，风奏松琴。虚楹。半空聚远，倚阑干、暮色与云平。明月千岩夜午，溯风跨鹤吹笙。","dynasty":"宋代","title":"木兰花慢（两峰插云）"}
{"author":"周密","content":"几点红香入玉壶。几枝红影上金铺。昼长人困斗樗蒲。花径日迟蜂课蜜，杏梁风软燕调雏。荼コ开了有春无。","dynasty":"宋代","title":"浣溪沙"}
{"author":"周密","content":"波影摇花碎锦铺。竹风清泛玉扶疏。画屏纹枕小纱帱。合色麝囊分翠绣，夹罗萤扇缕金书。十分凉意淡妆梳。","dynasty":"宋代","title":"浣溪沙"}
{"author":"周密","content":"浅色初裁试暖衣。画帘斜日看花飞。柳摇蛾绿妒春眉。象局懒拈双陆子，宝弦愁按十三徽。试凭新燕问归期。","dynasty":"宋代","title":"浣溪沙"}
{"author":"周密","content":"草梦初回，柳眠未起，新阴才试花讯。雏鸳迎晓偎香，小蝶舞晴弄影。飞梭庭院，早已觉、日迟人静。画帘轻、不隔春寒，旋减酒红香晕。吟欲就、远烟催暝。人欲醉、晚风吹醒。瘦肌羞怯金宽，笑靥暖融粉沁。珠歌缓引。更巧试、杏妆梅鬓。怕等闲、虚度芳期，老却翠娇红嫩。","dynasty":"宋代","title":"东风第一枝（早春赋）"}
{"author":"周密","content":"有美人兮山之阳，步秋翠兮搴孤芳。姿绰约兮莹冰霜，佩珊珊兮摇明珰。婉相顾兮袂载扬，闻语笑兮春风香。口授余兮长生方，将俾尔兮寿而康。黄鹄舞兮白云翔，殷空半兮鸣琳琅。隔一水兮遥相望，欲往从之兮无津梁。天风吹发兮毛骨凉，万籁发兮响笙篁。恍身世兮俱相忘，惊梦幻兮意自伤。觉山川兮阻且长，感游子兮思故乡。白露滴兮月在床，五湖秋晚兮木叶黄。兰可佩兮荷可裳，仰天一笑兮歌沧浪。","dynasty":"宋代","title":"梦仙"}
{"author":"周密","content":"余寒正怯。金钗影卸东风揭。舞衣丝损愁千褶。一缕杨丝，犹是去年折。临窗拥髻愁难说。花庭一寸燕支雪。春花似旧心情别。待摘玫瑰，飞下粉黄蝶。","dynasty":"宋代","title":"醉落魄（拟二隐）"}
{"author":"周密","content":"玉室金堂积翠边，旧游犹记劫灰前。禽声夜捣千年药，花片春浮九锁泉。洞府暗通沧海路，楼居何异化城仙。茶香笋美松醪熟，正好山中过禁烟。","dynasty":"宋代","title":"送西秦张仲实游大涤洞天"}
{"author":"周密","content":"老去闲情懒。东风外、菲菲花絮零乱。轻鸥涨绿，啼鹃暗碧，一春过半。寻芳已是来迟，怕迤逦、华年暗换。应怅恨、白雪歌空，秋霜鬓冷谁管。凭阑自笑清狂，事随花谢，愁与春远。持杯顾曲，登楼赋笔，杜郎才减。前欢已隔残照，但耿耿、临高望眼。溯流红、一棹归时，半蟾弄晚。","dynasty":"宋代","title":"宴清都（登霅·川图有赋）"}
{"author":"周密","content":"一绿浮千郊，新风新雨吹秧毛。仓庚玄乙声交交，愁心乱结丁香梢。锦衣侠少千金豪，买春不怕春价高，量珠戛玉声嘈嘈。青春青春急行乐，莫待红泥埋马脚。","dynasty":"宋代","title":"拟长吉十二月乐辞"}
{"author":"周密","content":"楼外千帆送夕阳，水烟山色共沧茫。吴蝉已老豆花落，江雁欲宾芦叶黄。帘影梦回千里月，鬓丝愁染九秋霜。红兰佩古荷裳冷，泽畔行吟赋短章。","dynasty":"宋代","title":"江楼晚眺"}
{"author":"周密","content":"一曲长谣酒一樽，平生幽事在田园。孤云野鹤闲情远，流水青山古意存。爱竹每思眠白屋，种瓜已分老青门。短衣掩骭长竿钓，最忆南溪与北村。","dynasty":"宋代","title":"次李监见寄韵二首其一"}
{"author":"周密","content":"飞蓬病叶声索索，暗壁孀娥梦中泣。虫声萤影伴寒雨，二十三丝夜弹苦。千花翻红上凉叶，万宝吹香落金雪。佩萸戏马谁家郎，不管人间更漏长。","dynasty":"宋代","title":"拟长吉十二月乐辞"}
{"author":"周密","content":"春来日日两堤边，醒即狂吟醉即眠。午饮每赊新路酒，晚归多唤里湖船。生逢坡老怜词客，死共花翁配水仙。一点梅魂招不得，愁来时展咏香编。","dynasty":"宋代","title":"怀施仲山"}
{"author":"周密","content":"黄陵庙前湘竹春，鼓声坎坎迎送神。包茶裹盐作小市，鸡鸣犬吠东西邻。卖薪博米鱼换酒，几处青帘扶醉叟。趁虚人散渡船闲，一抹晴烟隔高柳。","dynasty":"宋代","title":"潇湘八景其三山市晴岚"}
{"author":"周密","content":"病怀惟与静相便，尽把欢游乞少年。沉水一炉诗一卷，细听春雨枕书眠。","dynasty":"宋代","title":"元夕被雨病中有感其一"}
{"author":"周密","content":"老火浊不流，热恼无可避。驾言清溪滨，濯缨税尘辔。扁舟无定游，放缆任其至。荡桨三汇交，空明发清思。摘鲜得野实，钓水投香饵。碧筒注芳酒，湘奁荐新芰。主宾略酬酢，冷暖随所嗜。须臾月轮上，烟水合空翠。清风真可人，意厚万金施。露叶生辉光，水华多妩媚。欲拍洪崖肩，欲挽湘君帔。虽无管弦乐，一洗世俗伪。清弹发邻舸，暗搅潜虬睡。应作蜩蛙观，亦足助幽致。岂惟家山乐，要是会心地。热官岂办此，未易轻拟议。我年未四十，齿发已憔悴。往者不可追，来者何可觊。富贵难幸求，岁月不少置。于此贫贱中，此乐已不啻。鹤长与凫短，造物正儿戏。功名类蚁梦，身世等萍寄。百年几良晤，何暇计荣悴。纵有身后名，不博今夕醉。高歌未知晓，坐见斜河坠。谪仙宫锦舟，继者仅一二。老坡赤壁游，始尽阐天閟。我后二百年，乃默契此意。会当歃斯盟，勿使等闲弃。高咏三百言，聊用谂同志。","dynasty":"宋代","title":"泛舟"}
{"author":"周密","content":"怀人渺渺隔风涛，湓浦炉峰梦寐劳。雄堞拂云屯万灶，空江锁月宿千艘。临流击楫宾朋盛，草檄飞书笔墨豪。枫叶荻花秋正好，琵琶休听郁轮袍。","dynasty":"宋代","title":"寄牟德范九江幕府"}
{"author":"周密","content":"平池落金雨，野径栖绿云。泠泠九天风，月底吹清馨。暇日足胜游，临池结鸥盟。相期在岁寒，抱节同孤贞。君能赋招隐，我欲记墨君。","dynasty":"宋代","title":"次韵山庄杂咏十首其六幽碧"}
{"author":"周密","content":"冰条木叶。又横斜照水，一花初发。素壁秋屏，招得芳魂，仿佛玉容明灭。疏疏满地珊湖冷，全误却、扑花幽蝶。甚美人、忽到窗前，镜里好春难折。闲想孤山旧事，浸清漪、倒映千树残雪。暗里东风，可惯无情，搅碎一帘香月。轻妆谁写崔徽面，认隐约、烟绡重叠。记梦回，纸帐残灯，瘦倚数枝清绝。","dynasty":"宋代","title":"疏影（梅影）"}
{"author":"周密","content":"芳事晚。数点杏钿香浅。恻恻轻寒风翦翦。锦屏春梦远。稚柳拕烟娇软。花影暗藏深院。初试轻衫并画扇。牡丹红未展。","dynasty":"宋代","title":"谒金门（次西麓韵）"}
{"author":"周密","content":"误国狂奸亦可悲，国危身亦蹈危机。燕山复地功何有，海上寻盟事已非。太宰忍乘黄屋诳，都人空望翠华归。东都节义惟刘李，颈血犹能溅帝衣。","dynasty":"宋代","title":"读靖康杂书有感"}
{"author":"周密","content":"吹梅声噎。帘卷初弦月。一寸春霏消蕙雪。愁染垂杨带结。画桥平接金沙。软红浅隔儿家。燕子未归门掩，晚妆空对菱花。","dynasty":"宋代","title":"清平乐（次B634云韵）"}
{"author":"周密","content":"中洲有蘼芜，芳意香荏苒。东风有归心，相对老冉冉。依依未能采，我抱殊有慊。禽鱼自飞泳，生意何可掩。乐哉舞雩游，千载吾与点。","dynasty":"宋代","title":"游法华瑶阜蜃洞以糁径杨花铺白毡点溪荷叶叠青钱分韵余既有作复各赋古诗一以纪游事其八"}
{"author":"周密","content":"大堤韦曲芳菲菲，曲尘粉絮迷东西。榆烟梨月烘夜白，春国染花成五色。饧箫社鼓欢拍拍，五侯七贵争芳夕。乌丝细织留春语，怨血千枝吟杜主。翠楼歌冷粉魂愁，一夜东风落芗雨。","dynasty":"宋代","title":"拟长吉十二月乐辞"}
{"author":"周密","content":"微风起微波，燕燕飞差池。雨馀野色靓，万绿皆纷披。汀洲多芳兰，采采今其时。所思在远道，日暮将谁遗。","dynasty":"宋代","title":"野望怀思"}
{"author":"周密","content":"柳梢烟软已璁珑。娇眼试东风。情思又逐青丝乱，剩寒轻、犹恋芳栊。笋玉新栽早燕，杏钿时引晴蜂。当时兰柱系花骢。人在小楼东。莺娇戏索迎春句，爱露笺、新染香红。未信闲情便懒，探花拚醉琼锺。","dynasty":"宋代","title":"风入松·柳梢烟软已璁珑"}
{"author":"周密","content":"倚柁西风顺，舟行势若趋。山平初月蚤，市远晚烟孤。客况三秋叶，乡心两岸芦。归期何日稳，趁得菊花无。","dynasty":"宋代","title":"还自奉口"}
{"author":"周密","content":"郎潜暇日多冥搜，夜深独上千尺楼。天回海立月正湿，风起云涌山疑浮。萦青缭白互变灭，浮岚飞雾寒飕飕。潜虬栖鹘声磔磔，山鬼木客鸣呦呦。城中痴儿方呓语，有梦不到千山幽。遥岑寸碧目力远，欲溯汗漫凌风游。高侯落笔万象泣，写出千古苍茫愁。无声诗与有声画，一夕异事传南州。玉琴在膝酒在手，欲写天籁无庄周。凭谁为问华表鹤，城郭人民今是不。","dynasty":"宋代","title":"题高房山夜山图为江浙行省照磨李公略作"}
{"author":"周密","content":"语大类迂诞，语小徒咿优。据梧默不发，此心与天游。年运不假人，迅逝如川流。所叹道不昌，贫贱非所羞。","dynasty":"宋代","title":"感秋杂兴十解其四"}
{"author":"周密","content":"周易误辅嗣，本草误隐居。遂令后世人，不能尽信书。","dynasty":"宋代","title":"读舒王集二首其二"}
{"author":"周密","content":"负暄行药小徜徉，困卧长安意自伤。短发怯梳霜柳脆，衰容销镜病梨黄。熊经龟息持新诀，马勃牛溲试旧方。解祟送穷浑未验，数奇应笑贾司仓。","dynasty":"宋代","title":"病起偶成"}
{"author":"周密","content":"宽损罗裙叠损眉，芳年心事有谁知。朱门锁合春宵雨，独立空堂烛暗时。","dynasty":"宋代","title":"香奁"}
{"author":"周密","content":"桂风兰露晚阴清，远翠空濛去鹭明。一叶扁舟一弯月，白荷香里听蝉声。","dynasty":"宋代","title":"西泠小立即事二首其二"}
{"author":"周密","content":"我花今日开，我酒今日熟。我今适无事，可以歌我曲。花意向我红，酒意向我绿。重此花酒意，一醉不翅足。富贵如飞埃，岁月如转毂。醉舞君勿嗤，一笑未易卜。","dynasty":"宋代","title":"花边小勺"}
{"author":"周密","content":"江蓠怨碧，早过了霜花，锦空洲渚。孤蛩暗语。正长安乱叶，万家砧杵。尘染秋衣，谁念西风倦旅。恨无据。怅望极归舟，天际烟树。心事曾细数。怕水叶沉红，梦云离去。情丝恨缕。倩回文为织，那时愁句。雁字无多，写得相思几许。暗凝伫。近重阳、满城风雨。","dynasty":"宋代","tags":"重阳节，典故，思念","title":"扫花游·九日怀归"}
{"author":"周密","content":"薄薄疏云漏月明，础根收润晚风清。空庭泥湿鸣蝼蝈，夜气如秋梦不成。","dynasty":"宋代","title":"暑夜"}
{"author":"周密","content":"大明照率土，物物资辉光。万汇有不齐，一气鼓混茫。纷华与萎薾，巨细靡可常。骊珠晦沧海，何异锥处囊。","dynasty":"宋代","title":"拟古呈存翁二首其一"}
{"author":"周密","content":"连日春寒不上楼，画屏斜掩梦悠悠。梅花吹尽成香雪，帘外东风未肯休。","dynasty":"宋代","title":"春寒"}
{"author":"周密","content":"瑞霭烘春夜不寒，骏奔冠佩拥回环。景钟奏彻升烟起，又报端诚立贺班。","dynasty":"宋代","title":"南郊庆成口号二十首其七"}
{"author":"周密","content":"大峨山顶寺，归路八千遥。百丈牵云上，三衣带雨挑。岭寒栖板屋，路断隔绳桥。若过三闾宅，骚魂试一招。","dynasty":"宋代","title":"送僧归峨眉"}
{"author":"周密","content":"邂逅村翁语，停筇古柳边。相邀茅舍坐，自摘野茶煎。桑已抽三叶，蚕将及两眠。绿蓑烟雨足，我欲赋归田。","dynasty":"宋代","title":"邂逅"}
{"author":"周密","content":"宣王东征猎岐下，颂美声诗足雄诧。神模鬼划不可名，斯冰后出何为者。日皴雪剥三千年，绝无仅有争流传。龙鳞凤咮敢求备，颂秦诅楚难参肩。退之倔强少假借，咄咄誇奇补风雅。逸诗阙史不可知，要为吉日车攻亚。宣和内府辑众珍，毡韬驼负填泥金。昆明夜半经劫火，六丁下取无由寻。醉翁集古一千卷，此碣居然膺首选。菖蒲土炭嗜不同，知味几人尝鼎脔。我生癖古亦太痴，订音考义忘寒饥。君今迂缓尤可笑，不宝金帛求残碑。感君此意何敢靳，妙处难言君自领。丈夫意气当相期，会勒奇勋上钟鼎。","dynasty":"宋代","title":"程仪父求石鼓文作歌赠之"}
{"author":"周密","content":"身世飘浮叹逝波，登瀛超海事蹉跎。风灯飐浪摇乡梦，夜橹鸣霜杂棹歌。元子一官真漫耳，曾参三釜奈贫何。归来好觅玄真子，浮玉山前理钓蓑。","dynasty":"宋代","title":"买航归霅"}
{"author":"周密","content":"冷风如冰月如水，夜久霜寒倚秋桂。酒樽已眠人未睡，闲与孤蛩各言志。宇宙宽闲容我辈，千古万古同一致。天上人间好恶异，君子小人常倒置。不愿建侯游万里，金印红旗拥千骑。不愿闻鸡五更起，衮绣传呼趋九陛。惟愿擘画千百岁，坐见无怀大庭氏。不须结绳与画地，何者为愚何者智。不蚕而衣不耕刈，不暑不寒春泄泄。有酒如江碧浮蚁，一瓢日日江头醉。醉后长歌语流丽，歌声透天天为喜。赐我三元九霞佩，佩之乘风御清气。虎豹遁迹鬼神避，意之所之身即至。竦身蜚出扶摇外，直到天宫三十二。","dynasty":"宋代","title":"醉后放歌"}
{"author":"周密","content":"枕上鸣鸠唤晓晴，绿杨门巷卖花声。探芳走马人虽老，岁岁东风二月情。","dynasty":"宋代","title":"花朝溪上有感昔游其一"}
{"author":"周密","content":"季鹰次第赋归来，底用莼鲈苦苦催。顾我已如无用木，从人自笑不然灰。江湖空有忧时叹，朝野应多济世才。不信子牟存阙意，可能全付与衔杯。","dynasty":"宋代","title":"次竹窗见寄韵"}
{"author":"周密","content":"花发一朝喜，花落一夕愁。不如不种花，不喜亦不忧。","dynasty":"宋代","title":"种花五言"}
{"author":"周密","content":"鹫峰深处寺，岚影翠纷纷。止水受秋月，空烟生夜云。谷虚猿坠果，地暖鹤眠芸。合涧桥边路，松声九里闻。","dynasty":"宋代","title":"香林"}
{"author":"周密","content":"漏静知宵永，灯昏觉夜阑。隔窗响秋叶，梦不到关山。","dynasty":"宋代","title":"漏静"}
{"author":"周密","content":"晴空漠漠迷苍烟，凭阑一望心茫然。旧游已落飞鸟外，新诗应在归云边。亭高千里纳山色，人静万物争春妍。天涯倦客早归去，空山日暮多啼鹃。","dynasty":"宋代","title":"横翠亭"}
{"author":"周密","content":"笑杀楦中青紫，从他皮里阳秋。白首潜郎不调，青云妄尉皆侯。","dynasty":"宋代","title":"六言二首其一"}
{"author":"周密","content":"璞玉至三献，不计刖足悲。冶剑时一鸣，宁免流俗疑。买丝绣平原，聚金铸钟期。至宝不自宝，所贵知音知。何惜五十弦，为君奏声诗。","dynasty":"宋代","title":"上平舟杨先生二首其二"}
{"author":"周密","content":"王郎擅风流，笔墨美无度。残砖与断刻，亦有神物护。埋光八百载，复出疑有数。伟哉羲献迹，并见山阴路。抗衡丙舍帖，突过黄初赋。景师与阳朔，漶漫不足数。要须中山石，乃可与之伍。十行百馀字，一一生媚妩。家鸡与野鹜，此论吾不取。佳处将无同，閟妙未易语。我贫乃嗜此，字字若可煮。不知何物媪，托此传万古。却怪玉匣书，反累昭陵土。","dynasty":"宋代","title":"跋晋王大令保母帖"}
{"author":"周密","content":"空江沄沄鸟飞疾，别浦斜阳帆影直。水程依约雁前回，日日沙头候风色。江蓠摇落三湘秋，云中烟树谁归舟。危樯数尽碧云合，人倚高楼生暮愁。","dynasty":"宋代","title":"潇湘八景其二远浦归帆"}
{"author":"周密","content":"柳色淡如秋。蝶懒莺羞。十分春事九分休。开尽楝花寒尚在，怕上帘钩。京洛少年游。谁念淹留。东风吹雨过西楼。残梦宿酲相合就，一段新愁。","dynasty":"宋代","title":"浪淘沙"}
{"author":"周密","content":"逝水归云日夜流，倚栏心事共悠悠。黄栖露亩稻粱晚，红染霜林橡栗秋。日月不闲双鬓老，风埃长满百年愁。故山薇长无人采，有愧平生马少游。","dynasty":"宋代","title":"秋晚怀归"}
{"author":"周密","content":"宫梅千树照瑶池，香玉浮春泛宝卮。喜听梨园新口号，后宫今日命昭仪。","dynasty":"宋代","title":"宫词八首其六"}
{"author":"周密","content":"柘叶烟浓乍起蚕，楝花风冷已闻鹃。病来应被垂杨笑，三月春衣未褪绵。","dynasty":"宋代","title":"春寒"}
{"author":"周密","content":"蘋花溪上屋，牢落似深村。坏壁穿秋涨，空窗沁雨痕。静通诗境界，醉到古乾坤。除却吟友外，何人扣竹门。","dynasty":"宋代","title":"访全独翁吟居"}
{"author":"周密","content":"眉消睡黄。春凝泪妆。玉屏水暖微香。听蜂儿打窗。筝尘半妆。绡痕半方。愁心欲诉垂杨。奈飞红正忙。","dynasty":"宋代","tags":"婉约，少妇，忧愁","title":"四字令·拟花间"}
{"author":"周密","content":"帘消宝篆卷宫罗。蜂蝶扑飞梭。一样东风，燕梁莺院，那处春多。晓妆日日随香辇，多在牡丹坡。花深深处，柳阴阴处，一片笙歌。","dynasty":"宋代","title":"少年游（宫词拟梅溪）"}
{"author":"周密","content":"一径松花满路香，琤琤玉杵捣玄霜。有时骑鹤月中去，流水白云生晚凉。","dynasty":"宋代","title":"小游仙七首其五"}
{"author":"周密","content":"瑞霭烘春夜不寒，骏奔冠佩拥回环。景钟奏彻升烟起，又报端诚立贺班。","dynasty":"宋代","title":"南郊庆成口号二十首其七"}
{"author":"周密","content":"少不如人奈老何，早衰多病鬓双皤。无亲可共耕绵上，有子堪同读善和。妄想不生骑鹤梦，高情时有饭牛歌。钓游闲事无人见，长剪渔竿短结莎。","dynasty":"宋代","title":"写怀偶成二首其一"}
{"author":"周密","content":"清芬堂下千株桂，犹是韩家旧赐园。白发老翁和泪说，百年中见两平原。","dynasty":"宋代","title":"南园"}
{"author":"周密","content":"谈王公所期，言霸世亦贱。不意周官书，仅似商君传。","dynasty":"宋代","title":"读舒王集二首其一"}
{"author":"周密","content":"短航桥外泊，暮霭湿荷衣。风正千帆上，溪虚一鸟飞。潦黄山雨过，烧绿野春归。欲寄新诗句，东风雁影稀。","dynasty":"宋代","title":"感村晚泊有怀"}
{"author":"周密","content":"雷车推翻电车折，龙鬣劳劳滴清血。羲和愁抱赤乌眠，阳侯怒蹴秋潢裂。风寒田火夜不明，桔槔椎鼓声彭彭。家家救田如救死，处处防陇如防城。丁男冻馁弱女泣，今岁催苗如火急。一家命寄一田中，何敢辞劳叹沾湿。四山湓涌地轴浮，潮声半夜移桃州。千家井邑类飘叶，啾啾赤子生鱼头。大田积沙高数尺，南陌东阡了难识。死者沉湘魂莫招，生者无家归不得。呼天不闻地不知，县官不恤将告谁。与其饥死在沟壑，不若漂死随蛟螭。何人发廪讲荒政，笺天急救生民命。拯溺谁无孟氏心，裹饭空怜子桑病。恭惟在位皆圣贤，等闲鍊石能补天。转移风俗在俄顷，不歌苦雨歌丰年。","dynasty":"宋代","title":"甲戌八月武康安吉水祸甚惨人畜田庐漂没殆尽赋苦雨行以纪一时之实"}
{"author":"周密","content":"老火浊不流，热恼无可避。驾言清溪滨，濯缨税尘辔。扁舟无定游，放缆任其至。荡桨三汇交，空明发清思。摘鲜得野实，钓水投香饵。碧筒注芳酒，湘奁荐新芰。主宾略酬酢，冷暖随所嗜。须臾月轮上，烟水合空翠。清风真可人，意厚万金施。露叶生辉光，水华多妩媚。欲拍洪崖肩，欲挽湘君帔。虽无管弦乐，一洗世俗伪。清弹发邻舸，暗搅潜虬睡。应作蜩蛙观，亦足助幽致。岂惟家山乐，要是会心地。热官岂办此，未易轻拟议。我年未四十，齿发已憔悴。往者不可追，来者何可觊。富贵难幸求，岁月不少置。于此贫贱中，此乐已不啻。鹤长与凫短，造物正儿戏。功名类蚁梦，身世等萍寄。百年几良晤，何暇计荣悴。纵有身后名，不博今夕醉。高歌未知晓，坐见斜河坠。谪仙宫锦舟，继者仅一二。老坡赤壁游，始尽阐天閟。我后二百年，乃默契此意。会当歃斯盟，勿使等闲弃。高咏三百言，聊用谂同志。","dynasty":"宋代","title":"泛舟"}
{"author":"周密","content":"英风千载后，溪上有遗祠。异鹊巢神桧，灵鼋集庙池。烟云昏古像，苔藓蚀丰碑。细把图经考，孤忠事更奇。","dynasty":"宋代","title":"烈帝庙"}
{"author":"周密","content":"小山招隐树，独占九秋凉。清对月中影，静闻天上香。露侵犀透粟，云染麝生黄。莫待吹金雨，花边把一觞。","dynasty":"宋代","title":"桂"}
{"author":"周密","content":"丈夫一死已许人，高歌忼慨西入秦。一旦直欲揕吕政，何异只手批逆鳞。舞阳色变衮龙绝，环柱模糊八创血。督亢地图秦已知，强燕反是速燕灭。壮志不就千古悲，易水萧萧云垂垂。尺八匕首何足恃，当时枉杀樊于期。","dynasty":"宋代","title":"渡易水"}
{"author":"周密","content":"一线微茫远未分，鼓行渐出海山门。六鳌玉界移天柱，万骑冰河渡夜军。天上亏盈随月魄，人间忠愤感胥魂。吴儿不怕蛟龙怒，踏浪翻旗入阵云。","dynasty":"宋代","title":"观潮"}
{"author":"周密","content":"子牟魏阙心，身在江湖外。安知山林隐，不若居廛大。心苟无所羁，居然谢尘械。莞然碧山笑，赘甚愚溪对。无处写闲情，意与云俱在。","dynasty":"宋代","title":"次韵山庄杂咏十首其四自闲"}
{"author":"周密","content":"江湖落魄忆芳年，曾赋名都结客篇。九陌舞香元夜烛，六桥歌月禁烟船。红帘顾曲缠头锦，紫陌寻芳买笑钱。老去风情浑减尽，一窗听雨对花眠。","dynasty":"宋代","title":"友人话京都旧游戏成"}
{"author":"周密","content":"觅梅花信息，拥吟袖、暮鞭寒。自放鹤人归，月香水影，诗冷孤山。等闲。冸寒睍暖，看融城、御水到人间。瓦陇竹根更好，柳边小驻游鞍。琅玕。半倚云湾。孤棹晚、载诗还。是醉魂醒处，画桥第二，奁月初三。东阑。有人步玉，怪冰泥、沁湿锦鵷斑。还见晴波涨绿，谢池梦草相关。","dynasty":"宋代","title":"木兰花慢断桥残雪"}
{"author":"周密","content":"酌酒对孤月，今宵中半秋。古今嗟逝水，天地入高楼。宿鸟摇花影，轻云趁水流。何当太湖上，散发棹扁舟。","dynasty":"宋代","title":"中秋登楼"}
{"author":"周密","content":"多缘因暑毒，或谓是肝虚。徼福黄连剂，羞明暗室居。医云宜戒酒，儿劝莫看书。颇远纷华事，观心得自如。","dynasty":"宋代","title":"目眚"}
{"author":"周密","content":"老来欢意少。锦鲸仙去，紫霞声杳。怕展金奁，依旧故人怀抱。犹想乌丝醉墨，惊俊语、香红围绕。闲自笑。与君共是，承平年少。雨窗短梦难凭，是几番宫商，几番吟啸。泪眼东风，回首四桥烟草。载酒倦游甚处，已换却、花间啼鸟。春恨悄。天涯暮云残照。","dynasty":"宋代","title":"玉漏迟（题吴梦窗霜花腴词集）"}
{"author":"周密","content":"目视足不随，高山徒仰止。何能强筋力，进锐退亦锐。万里未为远，一息亦当至。徐行则不倦，寘足平稳地。策策更勉旃，闲云随步起。","dynasty":"宋代","title":"次韵山庄杂咏十首其九流憩"}
{"author":"周密","content":"吟到危梯最上层，天空星斗入杯明。游心寥廓生虚白，与世周旋忌独清。冰雪四山皆月色，宫商一片是秋声。广寒今夕知何夕，欲驾银桥上玉京。","dynasty":"宋代","title":"揽秀台观月"}
{"author":"周密","content":"江湖游遍到长安，自写名山作画看。蝉腹祇便风露饱，鹤心偏喜水云宽。袖中六甲三关式，肘后千金九鍊丹。更约小窗松月夜，素琴重为作猗兰。","dynasty":"宋代","title":"赠李若虚"}
{"author":"周密","content":"瑶台月冷，佩渚烟深，相逢共话凄凉。曳雪牵云，一般淡雅梳妆。樊姬岁寒旧约，喜玉儿、不负萧郎。临水镜，看清铅素靥，真态生香。长记湘皋春晓，仙路迥，冰钿翠带交相。满引台杯，休待怨笛吟商。凌波又归甚处，问兰昌、何似唐昌。春梦好，倩乐风、留驻琐窗。","dynasty":"宋代","title":"声声慢（逃禅作梅、瑞香、水仙，字之曰三香）"}
{"author":"周密","content":"地僻多清事，林深远暑威。短桡浮晓涨，瘦策破烟霏。讨胜穿云峤，寻幽入翠微。涧沙金作色，池水玉生肥。小立评诗板，迟留坐钓矶。洗苔题石壁，爱竹款山扉。访古寻唐记，逃禅下梵帏。虑空流水净，情懒片云飞。远壑风声合，幽崖日影稀。峻攀时倚杖，野涉屡褰衣。桂子双峰耸，薝香一径崎。新蜩响清昼，孤鹤唳斜晖。古蔓虹千尺，灵杉翠十围。壑雷晴亦雨，花露午方晞。松老飘残粉，兰芳递暗菲。鸟鸣知自乐，猿下为忘机。泉上亭尤古，山椒塔更巍。身闲发深省，心静悟前非。何日辞尘鞅，终当脱世鞿。旧盟泉石在，我欲赋来归。","dynasty":"宋代","title":"游冷泉次陈体忠二十韵"}
{"author":"周密","content":"素鸾飞下青冥，舞衣半惹凉云碎。蓝田种玉，绿房迎晓，一奁秋意。擎露盘深，忆君凉夜，暗倾铅水。想鸳鸯、正结梨云好梦，西风冷、还惊起。应是飞琼仙会。倚凉飙、碧簪斜坠。轻妆斗白，明珰照影，红衣羞避。霁月三更，粉云千点，静香十里。听湘弦奏彻，冰绡偷翦，聚相思泪。","dynasty":"宋代","title":"水龙吟·素鸾飞下青冥"}
{"author":"周密","content":"璞玉至三献，不计刖足悲。冶剑时一鸣，宁免流俗疑。买丝绣平原，聚金铸钟期。至宝不自宝，所贵知音知。何惜五十弦，为君奏声诗。","dynasty":"宋代","title":"上平舟杨先生二首其二"}
{"author":"周密","content":"花过园池日渐长，嫩阴青子荫苔墙。四檐笋戟排庭绿，一亩荷簪发野芳。熟选已无青紫梦，命骚犹爱简编香。恶圆用拙从吾好，傲懒从人笑漫郎。","dynasty":"宋代","title":"山房首夏"}
{"author":"周密","content":"晚气吹澄鲜，幽碧弄秋卉。得意双蜻蜓，竟日挂竹尾。","dynasty":"宋代","title":"晚气"}
{"author":"周密","content":"㶁㶁泉声远，流春到水涯。东风千万恨，片片逐飞花。","dynasty":"宋代","title":"春晚"}
{"author":"周密","content":"有美人兮山之阳，步秋翠兮搴孤芳。姿绰约兮莹冰霜，佩珊珊兮摇明珰。婉相顾兮袂载扬，闻语笑兮春风香。口授余兮长生方，将俾尔兮寿而康。黄鹄舞兮白云翔，殷空半兮鸣琳琅。隔一水兮遥相望，欲往从之兮无津梁。天风吹发兮毛骨凉，万籁发兮响笙篁。恍身世兮俱相忘，惊梦幻兮意自伤。觉山川兮阻且长，感游子兮思故乡。白露滴兮月在床，五湖秋晚兮木叶黄。兰可佩兮荷可裳，仰天一笑兮歌沧浪。","dynasty":"宋代","title":"梦仙"}
{"author":"周密","content":"身世飘浮叹逝波，登瀛超海事蹉跎。风灯飐浪摇乡梦，夜橹鸣霜杂棹歌。元子一官真漫耳，曾参三釜奈贫何。归来好觅玄真子，浮玉山前理钓蓑。","dynasty":"宋代","title":"买航归霅"}
{"author":"周密","content":"仙山非雾非烟，翠微缥缈楼台亚。江芜海树，晴光雨色，天开图画。两岸潮平，六桥烟霁，晚钩帘挂。自玄晖去后，云情雪意，丹青手、应难写。花底朝回多暇。倚高寒、有人潇酒。东山杖屦，西州宾客，笑谈风雅。贮月杯宽，护香屏暖，好天良夜。乐闲中日月，清时钟鼓，结春风社。","dynasty":"宋代","title":"龙吟曲（赋宝山园表里画图）"}
{"author":"周密","content":"一从弓剑鼎湖游，有诏王孙记玉楼。天上晓班催听履，人閒夜壑忽移舟。霜残旧菊荒三径，雨泣新松掩一丘。别墅甫成清梦断，梅花空老水空流。","dynasty":"宋代","title":"挽菊坡赵侍制二首其二"}
{"author":"周密","content":"游船人散後，正蟾影、印寒湫。看冷沁鲛眠，清宜兔浴，皓彩轻浮。扁舟。泛天镜里，溯流光、澄碧浸明眸。栖鹭空惊碧草，素鳞远避金钩。临流。万象涵秋。怀渺渺、水悠悠。念汉皋遗佩，湘波步袜，空想仙游。风收。翠奁乍启，度飞星、倒影入芳洲。瑶瑟谁弹古怨，渚宫夜舞潜虬。","dynasty":"宋代","title":"木兰花慢·游船人散後"}
{"author":"周密","content":"沉香亭木芍药，玄都观碧桃花。幽事偏供吟屐，好春多在侯家。","dynasty":"宋代","title":"是日因游春谷园池复以所分题五平韵赋六言五首其三"}
{"author":"周密","content":"浦云山雨意，都向笔端生。一笛山水绿，半篙烟浪清。浅深天似暝，聚散雁如惊。谁写无声句，无声胜有声。","dynasty":"宋代","title":"有以渔舟唱晚作图命题拟试者因戏成三首其三"}
{"author":"周密","content":"夜深归客依筇行，冷燐依萤聚土塍。村店月昏泥径滑，竹窗斜漏补衣灯。","dynasty":"宋代","title":"夜归"}
{"author":"周密","content":"小小蓬莱在水中，乾淳旧赏有遗踪。园林几换东风主，留得庭前御爱松。","dynasty":"宋代","title":"甘园"}
{"author":"周密","content":"久客惊秋老，愁闻积日霖。巷泥妨马足，庭草聚蛩声。俸薄欲饥死，诗清太瘦生。未能忘禄养，作赋愧閒情。","dynasty":"宋代","title":"秋霖"}
{"author":"周密","content":"何人种玉白云边，岁岁花开叫杜鹃。乞得东风一枝雪，等闲归诧鹤林仙。","dynasty":"宋代","title":"荪壁惠白踯躅口占以谢"}
{"author":"周密","content":"前山青未了，又踏翠千寻。衣冷度云影，耳清闻涧音。早衰占足力，多崄见人心。切勿临高望，三吴草色深。","dynasty":"宋代","title":"度小岭"}
{"author":"周密","content":"三庚来，二阴伏，六十刻长日南陆。榑桑石裂海水飞，飙车雪碗方争奇，秋声隐隐柽桐枝。","dynasty":"宋代","title":"拟长吉十二月乐辞"}
{"author":"周密","content":"玉室金堂积翠边，旧游犹记劫灰前。禽声夜捣千年药，花片春浮九锁泉。洞府暗通沧海路，楼居何异化城仙。茶香笋美松醪熟，正好山中过禁烟。","dynasty":"宋代","title":"送西秦张仲实游大涤洞天"}
{"author":"周密","content":"人间五福最难全，寿考康宁八十年。贺监酒船空鉴曲，赞皇吟屋冷平泉。庭前玉树呈三秀，架上香芸续□□。生死哀荣无一恨，御风归作玉楼仙。","dynasty":"宋代","title":"挽李太监二首"}
{"author":"周密","content":"香迎晓白。看烟佩霞绡，弄妆金谷。倦倚画阑，无语情深娇足。云拥瑶房翠暖，绣帐卷、东风倾国。半捻愁红，念旧游、凝伫兰翘，瑞鸾低舞庭绿。犹想沈香亭北。人醉里，芳笔曾题新曲。自翦露痕，移取春归华屋。丝障银屏静掩，悄未许、莺窥蝶宿。绛蜡良宵，酒半阑、重绕鸳机，醉靥争妍红玉。","dynasty":"宋代","title":"楚宫春（为洛花度无射宫）"}
{"author":"周密","content":"喜余至，拥裘曳杖，相从于山巅水涯松云竹雪之间。酒酣，促膝笑语，尽出笈中画、囊中诗以娱客。醉归船窗，紞然夜鼓半矣。归途再雪，万山玉立相映发，冰镜晃耀，照人毛发，洒洒清入肝鬲，凛然不自支，疑行清虚府中，奇绝境也。朅来故山，恍然隔岁，慨然怀思，何异神游梦适。因窃自念人间世不乏清景，往往汨汨尘事，不暇领会，抑亦造物者故为是靳靳乎。不然，戴溪之雪，赤壁之月，非有至高难行之举，何千载之下，寥寥无继之者耶。因赋此解，以寄余怀。冰溪空岁晚，苍茫雁影，浅水落寒沙。那回乘夜兴，云雪孤舟，曾访故人家。千林未绿，芳信暖、玉照霜华，共凭高，联诗唤酒，暝色夺昏鸦。堪嗟。澌鸣玉佩，山护云衣，又扁舟东下。想故园、天寒倚竹，袖薄笼纱。诗筒已是经年别，早暖律、春动香葭。愁寄远，溪边自折梅花。","dynasty":"宋代","title":"三犯渡江云"}
{"author":"周密","content":"暖消蕙雪，渐水纹漾锦，云淡波溶。岸香弄蕊，新枝轻袅条风。次第燕归将近，爱柳眉、桃靥烟浓。鸳径小，芳屏聚蝶，翠渚飘鸿。六桥旧情如梦，记扇底宫眉，花下游骢。选歌试舞，连宵恋醉珍丛。怕里早莺啼醒，问杏钿、谁点愁红。心事悄，春娇又入翠峰。","dynasty":"宋代","title":"露华（次张B634云韵）"}
{"author":"周密","content":"丝雨织莺梭。浮钱点细荷。燕风轻、庭宇正清和。苔面唾茸堆绣径，春去也、奈春何。宫柳老青蛾。题红隔翠波。扇鸾孤、尘暗合欢罗。门外绿阴深似海，应未比、旧愁多。","dynasty":"宋代","title":"糖多令"}
{"author":"周密","content":"波影暖浮玉甃，柳阴深锁金铺。湘桃花褪燕调雏。又是一番春暮。碧柱情深凤怨，云屏梦浅莺呼。绣窗人倦冷熏炉。帘影摇花亭午。","dynasty":"宋代","title":"西江月"}
{"author":"周密","content":"霜风渐入龙香被。夜寒微涩宫壶水。滴滴是愁声。声声滴到明。梦魂随雁去。飞到颦眉处。雁已过西楼。又还和梦愁。","dynasty":"宋代","title":"菩萨蛮"}
{"author":"周密","content":"雪霁寒轻，兴来载酒移吟艇。玉田千顷。桥外诗情迥。重到孤山，往事和愁醒。东风紧。水边疏影。谁念梅花冷。","dynasty":"宋代","title":"点绛唇"}
{"author":"周密","content":"粉黄衣薄沾麝尘。作南华、春梦乍醒。活计一生花里，恨晓房、香露正深。芳蹊有恨时时见，趁游丝、高下弄晴。生怕被春归了，赶飞红、穿度柳阴。","dynasty":"宋代","title":"恋绣衾（赋蝶）"}
{"author":"周密","content":"波暖尘香，正嫩日轻阴，摇荡清昼。几日新晴，初展绮枰纹绣。年少忍负韶华，尽点断、艳歌芳酒。看翠帘、蝶舞蜂喧，催趁禁烟时候。杏腮红透梅钿皱。燕将归、海棠厮句。寻芳较晚，东风约、还在刘郎后。凭问柳陌旧莺，人比似、垂杨谁瘦。倚画阑无语，春恨远、频回首。","dynasty":"宋代","title":"玲珑四犯（戏调梦窗）"}
{"author":"周密","content":"花不定。燕尾翦开红影。几点露香蜂赶趁。日迟帘幕静。试把翠蛾轻晕。愁满宝台鸾镜。屈指一春将次尽。归期犹未稳。","dynasty":"宋代","title":"谒金门"}
{"author":"周密","content":"彩胜宜春，翠盘消夜，客里暗惊时候。翦燕心情，呼卢笑语，景物总成怀旧。愁鬓妒垂杨，怪稚眼、渐浓如豆。尽教宽尽春衫，毕竟为谁消瘦。梅浪半空如绣。便管领芳菲，忍孤诗酒。映烛占花，临窗卜镜，还念嫩寒宫袖。箫鼓动春城，竞点缀、玉梅金柳。厮句元宵，灯前共谁携手。","dynasty":"宋代","title":"探春慢（修门度岁，和友人韵）"}
{"author":"周密","content":"半夜苍龙移玉斗，朱丝乍变南风奏。女桑再绿竹箘红，三十六陂烟雨中。香尘脂水随宫沟，谢娘掩幌莺莺愁。翠涛千里崆峒秋。","dynasty":"宋代","title":"拟长吉十二月乐辞"}
{"author":"周密","content":"照野旌旗，朝天车马，平沙万里天低。宝带金章，尊前茸帽风欹。秦关汴水经行地，想登临、都付新诗。纵英游，叠鼓清笳，骏马名姬。酒酣应对燕山雪，正冰河月冻，晓陇云飞。投老残年，江南谁念方回。东风渐绿西湖柳，雁已还、人未南归。最关情，折尽梅花，难寄相思。","dynasty":"宋代","tags":"送别，感伤，相思","title":"高阳台·送陈君衡被召"}
{"author":"周密","content":"罨画楼台著色山，雨馀濯锦未全乾。游船醉眼迷歌舞，不似閒人静处看。","dynasty":"宋代","title":"湖亭雨后"}
{"author":"周密","content":"曲屏遮断行云梦，西楼怕听疏雨。研冻凝华，香寒散雾，呵笔慵题新句。长安倦旅。叹衣染尘痕，镜添秋缕。过尽飞鸿，锦笺谁为寄愁去。箫台应是怨别，晓寒梳洗懒，依旧眉妩。酒滴垆香，花围坐暖，闲却珠鞲钿柱。芳心谩语。恨柳外游缰，系情何许。暗卜归期，细将梅蕊数。","dynasty":"宋代","title":"齐天乐·曲屏遮断行云梦"}
{"author":"周密","content":"邻箫街鼓远相闻，犹忆天街五夜春。二十年间游冶事，青灯闲照白头人。","dynasty":"宋代","title":"元夕被雨病中有感其二"}
{"author":"周密","content":"野褐芒鞋六尺藤，好溪山处几番登。明朝又复归城市，百亩松风属老僧。","dynasty":"宋代","title":"游下竺示僧"}
{"author":"周密","content":"飞絮帽檐风软，落花酒面春香。蛙噪野塘残水，莺啼远树斜阳。","dynasty":"宋代","title":"是日因游春谷园池复以所分题五平韵赋六言五首其四"}
{"author":"周密","content":"广野穹林草树香，高人新赋远游章。二三千载无巢许，薇长西山几许长。","dynasty":"宋代","title":"顾楷翁归隐"}
{"author":"周密","content":"平池落金雨，野径栖绿云。泠泠九天风，月底吹清馨。暇日足胜游，临池结鸥盟。相期在岁寒，抱节同孤贞。君能赋招隐，我欲记墨君。","dynasty":"宋代","title":"次韵山庄杂咏十首其六幽碧"}
{"author":"周密","content":"我昔游七闽，百岭争巀嶪。白云涨川原，深谷如积雪。又游天姥岑，幽磴缘曲折。长林翳寒日，十里行落叶。转头五十年，遐想正愁绝。开图意忽动，惝恍生内热。何当驾松广，分我翠一叠。弁阳我所庐，见谓山水窟。漂零愧楸槚，岁月老薇蕨。平生阮遥集，足痹屐齿折。何当赋归田，初志遂所惬。怀哉复怀哉，清梦绕林樾。","dynasty":"宋代","title":"题高彦敬山村图卷"}
{"author":"周密","content":"月满方湖夜气凉，曲栏吟罢自徜徉。飞萤照水惊鱼跃，露滴荷心动细香。","dynasty":"宋代","title":"夏夜水亭"}
{"author":"周密","content":"步障飞鞯事俊游，锦围箫鼓按凉州。海棠枝上千枝蜡，肯信人间有暮愁。","dynasty":"宋代","title":"嘲少年"}
{"author":"周密","content":"长年如蠹鱼，书底兀兀坐。人皆笑其迂，吾计未为左。■然一舒啸，万籁相应和。庐岂真吾庐，我亦自忘我。渊明千载人，身世一鸟过。","dynasty":"宋代","title":"次韵山庄杂咏十首其一东啸"}
{"author":"周密","content":"花气半侵云阁，柳阴近隔春城。画阑明月按瑶筝。醉倚满身芳影。翠格素虬晴雪，锦笼紫凤香云。东风吹玉满闲庭。二十四帘春靓。","dynasty":"宋代","title":"西江月（荼コ阁春赋）"}
{"author":"周密","content":"吴王高城栖暮鸦，江南草绿人离家。流黄空织不成匹，门前莫种菖蒲花。","dynasty":"宋代","title":"古别怨"}
{"author":"周密","content":"静香真色。花与人争白。属玉双飞烟月夕。点波一奁秋碧。翠罗袖薄天寒。笛声何处关山。手捻一枝春色，东风怨入江南。","dynasty":"宋代","title":"清平乐（三白图）"}
{"author":"周密","content":"又子规啼，荼谢，寂寂春阴池阁。罗窗人病酒，奈牡丹初放，晚风还恶。燕燕归迟，莺莺声懒，闲罥秋千红索。三分春过二，尚剩寒犹凝，翠衣香薄。傍鸳径鹦笼，一池萍碎，半檐花落。最怜春梦弱。楚台远、空负朝云约。谩念想、清歌锦瑟，翠管瑶尊，几回沈醉东园酌。燕麦兔葵恨，倩谁访、画阑红药。况多病、腰如削。相如老去，赋笔吟笺闲却。此情怕人问著。","dynasty":"宋代","title":"大?"}
{"author":"周密","content":"微风起微波，燕燕飞差池。雨馀野色靓，万绿皆纷披。汀洲多芳兰，采采今其时。所思在远道，日暮将谁遗。","dynasty":"宋代","title":"野望怀思"}
{"author":"周密","content":"楼外千帆送夕阳，水烟山色共沧茫。吴蝉已老豆花落，江雁欲宾芦叶黄。帘影梦回千里月，鬓丝愁染九秋霜。红兰佩古荷裳冷，泽畔行吟赋短章。","dynasty":"宋代","title":"江楼晚眺"}
{"author":"周密","content":"诛茅得奇赏，结石成岑崟。曲折行青蛇，只尺藏幽深。兰风与桂露，芬郁云崖阴。湖山不待招，秀色窥青林。怡颜一舒啸，万象供登临。永歌逍遥游，静悦吾伊吟。荣枯验草木，飞跃观鱼禽。老桐被天风，吹作太古音。何劳出庭户，一笑会我心。居然悟天籁，毋事弦吾琴。","dynasty":"宋代","title":"赋养拙园桐丘"}
{"author":"周密","content":"年年云木长苍苔，瀛屿春寒鹤不来。千尺粉垣围苑树，野梅今日是官梅。","dynasty":"宋代","title":"重游孤山有感二首其二"}
{"author":"周密","content":"我昔游七闽，百岭争巀嶪。白云涨川原，深谷如积雪。又游天姥岑，幽磴缘曲折。长林翳寒日，十里行落叶。转头五十年，遐想正愁绝。开图意忽动，惝恍生内热。何当驾松广，分我翠一叠。弁阳我所庐，见谓山水窟。漂零愧楸槚，岁月老薇蕨。平生阮遥集，足痹屐齿折。何当赋归田，初志遂所惬。怀哉复怀哉，清梦绕林樾。","dynasty":"宋代","title":"题高彦敬山村图卷"}
{"author":"周密","content":"和气排冬午夜春，列星呈瑞午阶明。千官执玉萧芗远，静听登歌奏六成。","dynasty":"宋代","title":"南郊庆成口号二十首其五"}
{"author":"周密","content":"病怀惟与静相便，尽把欢游乞少年。沉水一炉诗一卷，细听春雨枕书眠。","dynasty":"宋代","title":"元夕被雨病中有感其一"}
{"author":"周密","content":"好梦不分明。楚云千万层。带围宽、愁损兰成。玉杵玄霜才咫尺，青羽信、便沈沈。水调夜楼清。清宵谁共听。砑笺红、空赋倾城。几度欲吟吟不就，可煞是、没心情。","dynasty":"宋代","title":"南楼令（戏次赵元父韵）"}
{"author":"周密","content":"喜看回仗自青城，十里东风五色云。露布西来天一笑，舆图新复广安军。","dynasty":"宋代","title":"南郊庆成口号二十首其十二"}
{"author":"周密","content":"罨画楼台著色山，雨馀濯锦未全乾。游船醉眼迷歌舞，不似閒人静处看。","dynasty":"宋代","title":"湖亭雨后"}
{"author":"周密","content":"游船人散後，正蟾影、印寒湫。看冷沁鲛眠，清宜兔浴，皓彩轻浮。扁舟。泛天镜里，溯流光、澄碧浸明眸。栖鹭空惊碧草，素鳞远避金钩。临流。万象涵秋。怀渺渺、水悠悠。念汉皋遗佩，湘波步袜，空想仙游。风收。翠奁乍启，度飞星、倒影入芳洲。瑶瑟谁弹古怨，渚宫夜舞潜虬。","dynasty":"宋代","title":"木兰花慢·游船人散後"}
{"author":"周密","content":"衡湖足秋水，结屋秋水边。水边复何有，翠壁森吾前。采之美可茹，钓之食有鲜。彼美山中人，霞裾正孤搴。山色无四时，相对惟苍然。","dynasty":"宋代","title":"次韵山庄杂咏十首其五苍翠"}
{"author":"周密","content":"瑞云盘翠侵妆额。眉柳嫩、不禁愁积。返魂谁染东风笔。写出郢中春色。人去后、垂杨自碧。歌舞梦、欲寻无迹。愁随两桨江南北。日暮石城风急。","dynasty":"宋代","title":"杏花天（赋莫愁）"}
{"author":"周密","content":"江蓠怨碧，早过了霜花，锦空洲渚。孤蛩暗语。正长安乱叶，万家砧杵。尘染秋衣，谁念西风倦旅。恨无据。怅望极归舟，天际烟树。心事曾细数。怕水叶沉红，梦云离去。情丝恨缕。倩回文为织，那时愁句。雁字无多，写得相思几许。暗凝伫。近重阳、满城风雨。","dynasty":"宋代","tags":"重阳节，典故，思念","title":"扫花游·九日怀归"}
{"author":"周密","content":"晚莺桥噎。庭户溶溶月。一树湘桃飞茜雪。红豆相思渐结。看看芳草平沙。游鞯犹未归家。自是萧郎飘荡，错教人恨杨花。","dynasty":"宋代","title":"清平乐（再次前韵）"}
{"author":"周密","content":"小小蓬莱在水中，乾淳旧赏有遗踪。园林几换东风主，留得庭前御爱松。","dynasty":"宋代","title":"甘园"}
{"author":"周密","content":"抠衣犹欠日熙堂，仅拜仪刑振鹭行。洛社旧人无狄监，贞元朝士失刘郎。新丘已隔三秋月，老圃空惊一夜霜。肠断素车三百两，箫笳不数汉南阳。","dynasty":"宋代","title":"挽李太监二首其二"}
{"author":"周密","content":"粉黄衣薄沾麝尘。作南华、春梦乍醒。活计一生花里，恨晓房、香露正深。芳蹊有恨时时见，趁游丝、高下弄晴。生怕被春归了，赶飞红、穿度柳阴。","dynasty":"宋代","title":"恋绣衾（赋蝶）"}
{"author":"周密","content":"金池琼苑曾经醉。是多少、红情绿意。东风一枕游仙睡。换却莺花人世。渐暮色、鹃声四起。正愁满、香沟御水。一色柳烟三十里。为问春归那里。","dynasty":"宋代","title":"杏花天·金池琼苑曾经醉"}
{"author":"周密","content":"朋辈凋疏重可伤，不堪歌哭献文堂。宝灯卜夜笙箫暖，芳槛移春锦绣香。乐事可怜蕉梦短，哀辞忽引薤歌长。忍看玉树埋黄壤，泪湿东风酒一觞。","dynasty":"宋代","title":"挽韩子爽户曹二首"}
{"author":"周密","content":"流苏静掩罗屏小。春梦苦无分晓。一缕旧情谁表。暗逐馀响袅。相思谩寄流红杳。人瘦花枝多少。郎马未归春老。空怨王孙草。","dynasty":"宋代","title":"桃源忆故人·流苏静掩罗屏小"}
{"author":"周密","content":"山林绿发秦宫女，风雨青萍禹庙梁。","dynasty":"宋代","title":"句其二"}
{"author":"周密","content":"飞丝半湿惹归云。愁里又闻莺。淡月秋千，落花庭院，几度黄昏。十年一梦扬州路，空有少年心。不分不晓，恹恹默默，一段伤春。","dynasty":"宋代","title":"眼儿媚"}
{"author":"周密","content":"郡僚间载酒相慰荐，长歌清釂，正尔供愁，客梦栩栩，已飞度四桥烟水外矣。醉余短弄，归日将大书之垂虹。腻叶阴清，孤花香冷，迤逦芳洲春换。薄酒孤吟，怅相知游倦。想人在、絮幕香帘凝望，误认几许，烟樯风幔。芳草天涯，负华堂双燕。记箫声、淡月梨花院。砑笺红、谩写东风怨。一夜落月啼鹃，唤四桥吟缆。荡归心、已过江南岸。清宵梦、远逐飞花乱。几千万缕垂杨，翦春愁不断。","dynasty":"宋代","title":"拜星月慢"}
{"author":"周密","content":"秋水浸芙蓉，清晓绮窗临镜。柳弱不胜愁重，染兰膏微沁。下阶笑折紫玫瑰，蜂蝶扑云鬓。回首见郎羞走，罥绣裙微褪。","dynasty":"宋代","title":"好事近"}
{"author":"周密","content":"虹雨霉风，翠萦苹渚，锦翻葵径。正小亭、曲沼幽深，簟枕梦回，苔色槐阴清润。暗忆兰汤初洗玉，衬碧雾笼绡垂蕙领。轻妆了，袅凉花绛缕，香满鸾镜。人闲午迟漏永。看双燕将雏穿藻井。喜玉壶无暑，凉涵荷气，波摇帘影。画舸西湖浑如旧，又菰冷蒲香惊梦醒。归舟晚，听谁家、紫箫声近。","dynasty":"宋代","title":"大圣乐（次施中山蒲节韵）"}
{"author":"周密","content":"瑞云盘翠侵妆额。眉柳嫩、不禁愁积。返魂谁染东风笔。写出郢中春色。人去后、垂杨自碧。歌舞梦、欲寻无迹。愁随两桨江南北。日暮石城风急。","dynasty":"宋代","title":"杏花天（赋莫愁）"}
{"author":"周密","content":"汉宫乍出慵梳掠。关月冷、玉沙飞幕。龙香拨重春葱弱。一曲哀弦谩托。君恩厚、空怜命薄。青冢远、几番花落。丹青自是难描摸。不是当时画错。","dynasty":"宋代","title":"杏花天（赋昭君）"}
{"author":"周密","content":"桂影满空庭。秋更廿五声。一声声、都是消凝。新雁旧蛩相应和，禁不过、冷清清。酒与梦俱醒。病因愁做成。展红绡、犹有余馨。暗想芙蓉城下路，花可可、雾冥冥。","dynasty":"宋代","title":"南楼令（次陈君衡韵）"}
{"author":"周密","content":"欹枕听西风。蛩阶月正中。弄秋声、金井孤桐。闲省十年吴下路，船几度、系江枫。辇路又迎逢。秋如归兴浓。叹淹留、还见新冬。湖外霜林秋似锦，一片片、认题红。","dynasty":"宋代","title":"南楼令（又次君衡韵）"}
{"author":"周密","content":"感岁华之摇落，不能不以之兴怀也。酒阑日暮，怃然成章。重到西泠，记芳园载酒，画船横笛。水曲芙蓉，渚边鸥鹭，依依似曾相识。年芳易失。段桥几换垂杨色。谩自惜。愁损庚郎，霜点鬓华白。残蛩露草，怨蝶寒花，转眼西风，又成陈迹。叹如今、才消量减，尊前孤负醉吟笔。欲寄远情秋水隔。旧游空在，凭高望极斜阳，乱山浮紫，暮云凝碧。","dynasty":"宋代","title":"秋霁"}
{"author":"周密","content":"呈露。古今夸赏，不出香白，顾未及此，欠事也。施中山赋之，余和之。宫檐融暖晨妆懒。轻霞未匀酥脸。倚竹娇颦，临流瘦影，依约尊前重见。盈盈笑靥。映珠络玲珑，翠绡葱蒨。梦入罗浮，满衣清露暗香染。东风千树易老，怕红颜旋减，芳意偷变。赠远天寒，吟香夜永，多少江南新怨。琼疏静掩。任翦雪裁云，竞夸轻艳。画角黄昏，梦随春共远。","dynasty":"宋代","title":"齐天乐"}
{"author":"周密","content":"念芳钿委路，粉浪翻空，谁补春痕。伫立伤心事，记宫檐点鬓，候馆沾襟。东君护香情薄，不管径云深。叹金谷楼危避风台浅，消瘦飞琼。梨云已成梦，谩蝶恨凄凉，人怨黄昏。捻残枝重嗅，似徐娘虽老，犹有风情。不禁许多芳思，青子渐成阴。怕酒醒歌阑，空庭夜月羌管清。","dynasty":"宋代","title":"忆旧游（落梅赋）"}
{"author":"周密","content":"醉，且调新弄以谢之碧淡春姿，柳眠醒、似怯朝来酥雨。芳程乍数。唤起探花情绪。东风尚浅，甚先有、翠娇红妩。应自把、罗绮围春，占得画屏春聚。留连绣丛深处。爱歌云袅袅，低随香缕。琼窗夜暖，试与细评新谱。妆梅媚晚，料无那、弄颦佯妒。还怕里、帘外笼莺，笑人醉语。","dynasty":"宋代","title":"一枝春"}
{"author":"周密","content":"桐阴薇影小阑干。昼永琐窗闲。当日清谭赌墅，风流犹记乐山。犀奁象局，惊回槐梦，飞雹生寒。自有仙机活著，未应袖手旁观。","dynasty":"宋代","title":"朝中措（东山棋墅）"}
{"author":"周密","content":"步玲珑，寻窈窕，瑶草四时碧。小小蓬莱，花气透帘隙。几回翠水荷初，苍崖梅小，绮寮掩、玉壶春色。柳屏窄。芳槛日日东风，几醉几吟笔。曲折花房，莺燕似相识。最怜灯影才收，歌尘初静，画楼外、一声秋笛。","dynasty":"宋代","title":"祝英台近（赋揽秀园）"}
{"author":"周密","content":"小桥萦绿。密翠藏吟屋。千顷风烟森万玉。依约辋川韦曲。临流照影何人。悠然倚仗看云。柳色翠迷山色，泉声清和蝉声。","dynasty":"宋代","title":"清平乐"}
{"author":"周密","content":"松风兰露滴崖阴。瑶草入帘青。玉凤惊飞，翠蛟时舞，喷薄溅春云。冰壶不受人间暑，幽碧哢珍禽。花外琴台，竹边棋墅，处处是闲情。","dynasty":"宋代","title":"少年游（赋泾云轩）"}
{"author":"周密","content":"花气半侵云阁，柳阴近隔春城。画阑明月按瑶筝。醉倚满身芳影。翠格素虬晴雪，锦笼紫凤香云。东风吹玉满闲庭。二十四帘春靓。","dynasty":"宋代","title":"西江月（荼コ阁春赋）"}
{"author":"周密","content":"不下珠帘怕燕瞋。旋移芳槛引流莺。春光却早又中分。杏火无烟然绿暗，梨云如雪冷清明。冶游天气冶游心。","dynasty":"宋代","title":"浣溪沙"}
{"author":"周密","content":"丝雨笼烟织晚晴。睡余春酒未全醒。翠钿轻脱隐香痕。生怕柳绵萦舞蝶，戏抛梅弹打啼莺。最难消遣是残春。","dynasty":"宋代","title":"浣溪沙"}
{"author":"周密","content":"山、碧浪湖者，皆横陈于前，特吾几席中一物耳。遥望具区，渺如烟云；洞庭、缥缈诸峰，矗矗献状，盖王右丞、李将军著色画也。松风怒号，暝色四起，使人浩然忘归。慨然怀古，高歌举白，不知身世为何如也。溪山不老，临赏无穷，后之视今，当有契余言者。因大书山楹，以纪来游波影摇涟甃。趁熏风、一舸来时，翠阴清昼。去郭轩楹才数里，藓磴松关云岫。快屐齿、筇枝先后。空半危亭堪聚远，看洞庭、缥缈争奇秀。人自老，景如旧。来帆去棹还知否。问古今、几度斜阳，几番回首。晚色一川谁管领，都付雨荷烟柳。知我者、燕朋鸥友。笑拍阑干呼范蠡，甚平吴、却倩垂纶手。吁万古，付卮酒。","dynasty":"宋代","title":"乳燕飞"}
{"author":"周密","content":"柳花飏白，又火冷饧香，岁时荆楚。海棠似语。惜芳情燕掠，锦屏红舞。怕里流芳，暗水啼烟细雨。带愁去。叹寂寞东园，空想游处。幽梦曾暗许。奈草色迷云，送春无路。翠丸荐俎。掩清尊谩忆，舞蛮歌素。怨碧飘香，料得啼鹃更苦。正愁伫。暗春阴、倦箫残鼓。","dynasty":"宋代","title":"扫花游（用清真韵）"}
{"author":"周密","content":"仙山非雾非烟，翠微缥缈楼台亚。江芜海树，晴光雨色，天开图画。两岸潮平，六桥烟霁，晚钩帘挂。自玄晖去后，云情雪意，丹青手、应难写。花底朝回多暇。倚高寒、有人潇酒。东山杖屦，西州宾客，笑谈风雅。贮月杯宽，护香屏暖，好天良夜。乐闲中日月，清时钟鼓，结春风社。","dynasty":"宋代","title":"龙吟曲（赋宝山园表里画图）"}
{"author":"周密","content":"人也。泚笔赋情，不复作少年丹白想。或者以九方皋求我，则庶几焉东风又入江南岸，年年汉宫春早。宝屑无痕，生香有韵，消得何郎花恼。孤山梦绕。记路隔金沙，那回曾到。夜月相思，翠尊谁共饮清醥。天寒空念赠远，水边凭为问，春得多少。竹外凝情，墙阴照影，谁见嫣然一笑。吟香未了。怕玉管西楼，一声霜晓。花自多情，看花人自老。","dynasty":"宋代","title":"齐开乐"}
{"author":"周密","content":"酥雨烘晴，早柳盼颦娇，兰芽愁醒。九街月淡，千门夜暖，十里宝光花影。尘凝步袜，送艳笑、争夸轻俊。笙箫迎晓，翠幕卷、天香宫粉。少年紫曲疏狂，絮花踪迹，夜蛾心性。戏丛围锦，灯帘转玉，拚却舞勾歌引。前欢谩省。又辇路、东风吹鬓。醺醺倚醉，任夜深春冷。","dynasty":"宋代","title":"月边娇（元夕怀旧）"}
{"author":"周密","content":"老去闲情懒。东风外、菲菲花絮零乱。轻鸥涨绿，啼鹃暗碧，一春过半。寻芳已是来迟，怕迤逦、华年暗换。应怅恨、白雪歌空，秋霜鬓冷谁管。凭阑自笑清狂，事随花谢，愁与春远。持杯顾曲，登楼赋笔，杜郎才减。前欢已隔残照，但耿耿、临高望眼。溯流红、一棹归时，半蟾弄晚。","dynasty":"宋代","title":"宴清都（登霅·川图有赋）"}
{"author":"周密","content":"瑶妃鸾影逗仙云。玉成痕。麝成尘。露冷鲛房，清泪霰珠零。步绕罗浮归路远，楚江晚，赋宫斜，招断魂。酒醒。梦醒。惹新恨。褪素妆，愁涴粉。翠禽夜冷。舞香恼、何逊多情。委佩残钿，空想坠楼人。欲挽湘裙无处觅，倩谁为，寄江南，万里春。","dynasty":"宋代","title":"梅花引（次韵E059·房赋落梅）"}
{"author":"周密","content":"幅，霞翁领客落成之。初筵，翁俾余赋词，主宾皆赏音。酒方行，寄闲出家姬侑尊，所歌则余所赋也。调闲婉而辞甚习，若素能之者。坐客惊托敏妙，为之尽醉。越日过之，则已大书刻之危栋间矣翠屏围昼锦。正柳织烟绡，花易春镜。层阑几回凭。看六桥莺晓，两堤鸥暝。晴岗隐隐。映金碧、楼台远近。谩曾夸、万幅丹青，画笔画应难尽。那更。波涵月彩，露裛莲妆，水描梅影。调朱弄粉，凭谁写，四时景。问玉奁西子，山眉波盼，多少浓施浅晕。算何如、付与吟翁，缓评细品。","dynasty":"宋代","title":"瑞鹤仙"}
{"author":"周密","content":"云叶千重，麝尘轻染金缕。弄娇风软、霞绡舞。花国选倾城，暖玉倚银屏，绰约娉婷，浅素宫黄争妩。生怕春知，金屋藏娇深处。蜂蝶寻芳无据。醉眼迷花映红雾。修花谱。翠毫夜湿天香露。","dynasty":"宋代","title":"倚风娇近（填霞翁谱赋大花）"}
{"author":"周密","content":"烛摇花，香袅穗，独自奈春冷。过了收灯，才始作花信。无端雨外余酲，莺边残梦，又还动、惜芳心性。忍重省。几多绿意红情，吟笺倩谁整。香减春衫，老却旧荀令。小楼深闭东风，曲屏斜倚，知他是、为谁成病。","dynasty":"宋代","title":"祝英台近"}
{"author":"周密","content":"寒菊欹风栖小蝶。帘栊静、半规凉月。梦不分明，恨无凭据，肠断锦笺盈箧。哀角吹霜寒正怯。倚瑶筝、暗愁谁说。宝兽频添，玉虫时翦，长记旧家时节。","dynasty":"宋代","title":"夜行船"}
{"author":"李澣","content":"石室寒飙警，孙枝雅器裁。坐来山水操，弦断吊尘埃。","dynasty":"唐代","title":"房公旧竹亭闻琴"}
{"author":"安兴孝","content":"空庭如积水，树影入帘明。月浸千山冷，风涵万籁清。酒醒人未睡，夜静雁初鸣。寂历多秋思，谁能共此情。","dynasty":"清代","title":"中秋漫兴"}
{"author":"安兴孝","content":"破衲随云补，寻山任履穿。锡飞芳草岸，杯度夕阳天。万法原无著，孤踪听有缘。岭梅初放后，野鹤自飘然。","dynasty":"清代","title":"赠别木堂禅兄"}
{"author":"安兴孝","content":"笑傲已空裘马兴，归来重理旧园林。一庭松菊秋将老，三径烟萝客费寻。野色远连高士榻，逸情如见古人心。樵苏共侣斜阳外，结就溪边小翠深。","dynasty":"清代","title":"费翁新筑潭西小翠楼"}
{"author":"安兴孝","content":"河桥分手片帆秋，把酒长歌送远游。雁自南来人北去，日从西下水东流。关山杳杳连衰草，风雨潇潇冷敝裘。遇世有才冯倚马，放怀莫起故园愁。","dynasty":"清代","title":"送孟公长兄北游二首其一"}
{"author":"安兴孝","content":"云水天涯汗漫游，高情何必羡封侯。一囊书剑关山月，满箧诗篇风雨州。莫忘江南增旅恨，且从冀北散闲愁。相逢若得投交处，好寄鳞鸿慰远眸。","dynasty":"清代","title":"送孟公长兄北游二首其二"}
{"author":"安兴孝","content":"跻攀鸟道石嶙峋，守户曾闻白鹿驯。泉落洞门空涧冷，风来谷口小庵春。窗含湖水孤帆影，炉拥茶烟野画频。遁迹远公仍送客，虎溪何日再逡巡。","dynasty":"清代","title":"白鸽峰访鹤逸上人"}
{"author":"安兴孝","content":"逋仙去后孤山寂，翩翩随风到草堂。雪色渐消云黯淡，冷香犹在月苍茫。陇头惜别愁千种，纸帐空留影半床。梦觉罗浮人是否，芳魂已点寿阳妆。","dynasty":"清代","title":"雪夜山居感怀"}
{"author":"安兴孝","content":"曙色初分日影迟，衣冠独效古人仪。聊将柏子编新户，闲看梅花发旧枝。扫去寒威凭榾柮，送来春意是酴醾。山中无事开时意，但觉和风自解颐。","dynasty":"清代","title":"庚戌元旦"}
{"author":"安兴孝","content":"双扉昼掩薜萝深，一榻清风太古心。虎耳草齐云覆径，龙孙箨落玉成林。不辞斗酒逢知己，闲听幽禽送好音。醉里呼童茶熟候，懒依苔石倦登临。","dynasty":"清代","title":"夏日过西园访员峤侄留饮竹下"}
{"author":"安兴孝","content":"春风孤馆已忘名，伴我萧然只短檠。一卷书残成一笑，三杯酒醉恰三更。虚窗月影听鸡唱，故园梅花入梦清。寄语同人归未得，试看晴日柳烟轻。","dynasty":"清代","title":"春夕言怀寄故里诸君"}
{"author":"安兴孝","content":"一帘风雨送春归，树色临窗映旧帷。蜂蹴花须红渐寿，燕穿芳径绿初肥。情多不觉繁霜鬓，性懒长教掩竹扉。相对岂堪愁里过，陶然共醉可忘机。","dynasty":"清代","title":"立夏日坐雨城南草堂与顾商岩分韵"}
{"author":"曹鉴章","content":"客路斜阳外，征帆去不停。过江秋水白，隔岸暮山青。旅雁霜前落，哀猿月里听。扁舟探禹穴，几日到兰亭。","dynasty":"清代","title":"送友人之山阴"}
{"author":"曹鉴章","content":"君有鸾凤质，超逸青云中。高蹈齐彭泽，达识比林宗。闭户益著书，草玄追遗踪。雄采振大雅，高音存古风。况乃崇明德，寥寥谁与同。层岩松桧林，幽谷兰蕙丛。根干同山川，弱植难自丰。我怀景仰志，师资良可通。","dynasty":"清代","title":"赠魏交让"}
{"author":"曹鉴章","content":"微波潋滟澄空碧，紫陌春风漾春色。谁家女儿出浣沙，芳洲惊起双飞翼。双飞双宿两鸳鸯，戏啄桃花锦浪香。忽伤荡子无消息，见此踌躇泪沾臆。","dynasty":"清代","title":"春洲曲"}
{"author":"曹鉴章","content":"杨白花，何不飞来却飞去。江南三月春草芳，杨花飞去落何处。","dynasty":"清代","title":"杨白花其一"}
{"author":"曹鉴章","content":"杨花去不归，春风入绛帏。含情不语日初斜，愁杀江边杨白花。","dynasty":"清代","title":"杨白花其二"}
{"author":"陈与义","content":"洞庭之东江水西，帘旌不动夕阳迟。登临吴蜀横分地，徙倚湖山欲暮时。万里来游还望远，三年多难更凭危。白头吊古风霜里，老木沧波无限悲。天入平湖晴不风，夕帆和雁正浮空。楼头客子杪秋后，日落君山元气中。北望可堪回白首，南游聊得看丹枫。翰林物色分留少，诗到巴陵还未工。","dynasty":"宋代","tags":"登楼，写景，抒怀，感慨","title":"登岳阳楼二首"}
{"author":"陈与义","content":"飞花两岸照船红，百里榆堤半日风。卧看满天云不动，不知云与我俱东。","dynasty":"宋代","tags":"古诗三百首，纪行，写云","title":"襄邑道中"}
{"author":"陈与义","content":"忆昔午桥桥上饮，坐中多是豪英。长沟流月去无声。杏花疏影里，吹笛到天明。二十余年如一梦，此身虽在堪惊。闲登小阁看新晴。古今多少事，渔唱起三更。","dynasty":"宋代","tags":"宋词三百首，豪放，回忆，感伤","title":"临江仙·夜登小阁忆洛中旧游"}
{"author":"陈与义","content":"一自胡尘入汉关，十年伊洛路漫漫。青墩溪畔龙钟客，独立东风看牡丹。","dynasty":"宋代","tags":"古诗三百首，咏物，牡丹，思乡，爱国","title":"咏牡丹"}
{"author":"陈与义","content":"二月巴陵日日风，春寒未了怯园公。海棠不惜胭脂色，独立蒙蒙细雨中。","dynasty":"宋代","tags":"咏物，海棠，抒怀，品格","title":"春寒"}
{"author":"陈与义","content":"高咏楚词酬午日，天涯节序匆匆。榴花不似舞裙红。无人知此意，歌罢满帘风。万事一身伤老矣，戎葵凝笑墙东。酒杯深浅去年同。试浇桥下水，今夕到湘中。","dynasty":"宋代","tags":"端午节，怀人，抒怀，爱国","title":"临江仙·高咏楚词酬午日"}
{"author":"陈与义","content":"天缺西南江面清，纤云不动小滩横。墙头语鹊衣犹湿，楼外残雷气未平。尽取微凉供稳睡，急搜奇句报新晴。今宵绝胜无人共，卧看星河尽意明。","dynasty":"宋代","tags":"古诗三百首，写雨，抒情","title":"雨晴"}
{"author":"陈与义","content":"门外子规啼未休，山村落日梦悠悠。故园便是无兵马，犹有归时一段愁。","dynasty":"宋代","tags":"离别，抒怀","title":"送人归京师"}
{"author":"陈与义","content":"余甲寅岁自春官出守湖州。秋杪，道中荷花无复存者。乙卯岁，自琐闼以病得请奉祠，卜居青墩镇。立秋后三日行。舟之前后如朝霞相映，望之不断也。以长短句记之。扁舟三日秋塘路，平度荷花去。病夫因病得来游，更值满川微雨洗新秋。去年长恨拏舟晚，空见残荷满。今年何以报君恩，一路繁花相送过青墩。","dynasty":"宋代","tags":"宋词精选，纪行，写景，抒怀","title":"虞美人·扁舟三日秋塘路"}
{"author":"陈与义","content":"庙堂无计可平戎，坐使甘泉照夕烽。初怪上都闻战马，岂知穷海看飞龙。孤臣霜发三千丈，每岁烟花一万重。稍喜长沙向延阁，疲兵敢犯犬羊锋。","dynasty":"宋代","tags":"悲愤","title":"伤春"}
{"author":"陈与义","content":"去年中秋洞庭野，寒瑶万顷兼天泻。岳阳楼上两幅巾，月入栏干影潇洒。世间此影谁能孤，狂如我友人所无。一梦经年无续处，道州还见倚楼图。","dynasty":"宋代","title":"己酉中秋之夕与任才仲醉於岳阳楼上明年十一"}
{"author":"陈与义","content":"自接麯生蓬户外，便呼伯雅竹床头。真逢幼妇着黄绢，直遣从事到青州。","dynasty":"宋代","title":"季高送酒"}
{"author":"陈与义","content":"心折零陵霜入鬓，更修短札问何如。江湖不是无来雁，只惯平生作报书。","dynasty":"宋代","title":"寄大光"}
{"author":"陈与义","content":"芭蕉急雨三更闹，客子殊方五月寒。近得会稽消息否，稍传荆渚路歧宽。","dynasty":"宋代","title":"寄大光"}
{"author":"陈与义","content":"君王优诏起群公，也寘樵夫尺一中。易着青衫随世事，难将白发犯秋风。共谈太极非无意，能系苍生本不同。却倚紫阳千丈岭，遥瞻黄鹄九霄东。","dynasty":"宋代","title":"寄德升大光"}
{"author":"陈与义","content":"雨歇城南泥未乾，遥知独立整衣冠。旧时邺下刘公干，今日辽东管幼安。绿阴展尽身犹远，黄鸟飞来节已阑。安得一樽生耳热，暂时相对说悲欢。","dynasty":"宋代","title":"寄季申"}
{"author":"陈与义","content":"退之送穷穷不去，乐天待富富不来。政须青山映白发，顾着皂盖争黄埃。何如父子共一壑，庞家活计良不恶。阿奴况自不碌碌，白鸥之盟可同诺。三间瓦屋亦易求，着子东头我西头。中间共作老莱戏，世上乐复有此不。问梦膏肓应已瘳，归来归来无久留。竹林步兵非俗流，为道此意思同游。","dynasty":"宋代","title":"寄若拙弟兼呈二十家叔"}
{"author":"陈与义","content":"高怀志丘壑，既足不愿余。惜哉三迳荒，滞彼天一隅。小筑聊自适，空园闢榛芜。清影吊高槐，气与西山俱。何以开了颜，庭柯作森疏。月露洗尘翳，天风吹笙竽。方其寓目时，万象供啸呼。终然成坐忘，天地犹空虚。券外果何有，浮云只须臾。乃知钟鼎丰，未胜山林癯。渊明死千年，日月走名誉。不肯见督邮，归来守旧庐。可怜骨已朽，后有谁继渠。愿子副名实，此事吾欲书。","dynasty":"宋代","title":"寄题康平老眄柯亭"}
{"author":"陈与义","content":"西来金衣鹤，书落汝水湄。云霞映道路，中有迎翠诗。遥知五斗粟，未办买山资。政要百尺楼，了此浮天眉。森然诗中画，想见凭栏时。朝曦与暮霭，百变皆令姿。君方领此意，簿书何急为。众手剧云雨，唯山不瑕疪。当年四老翁，视世轻於芝。坐令山偃蹇，不受人招麾。谁欤楼中客，俯仰与山期。顾要君折腰，督邮真小儿。因之感我意，故岩归已迟。便携灵运屐，不待德璋移。","dynasty":"宋代","title":"寄题商洛宰令狐励迎翠楼"}
{"author":"陈与义","content":"不读远游赋，放怀兹地宜。云山绕窗户，万态争纷披。世故日已远，风水方逶迤。倚杖夜来雨，东山烟散迟。人间许长史，不与此心期。","dynasty":"宋代","title":"寄题兖州孙大夫绝尘亭二首"}
{"author":"陈与义","content":"境内纳浩荡，日暮生泬寥。竹声池边起，欲断还萧萧。丈人方微吟，万象各动摇。林间光景异，月出东山椒。门前谁剥啄，已逝不须邀。","dynasty":"宋代","title":"寄题兖州孙大夫绝尘亭二首"}
{"author":"陈与义","content":"相逢汉江边，盗起方如云。当时苍黄意，亦可无此君。俗士固鲜欢，王孙终逸群。清秋不可负，牖壁看修筠。碧干立疏雨，丛梢冒斜曛。引君着胜地，世事从纷纷。何时微月夕，胡床与予分。高吟呼天风，夜半笙箫闻。","dynasty":"宋代","title":"寄题赵景温筠居轩"}
{"author":"陈与义","content":"风雨淮西梦，危魂费九升。一官遮日手，两地读书灯。见客深藏舌，吟诗不负丞。竹林虽有约，门户要人兴。","dynasty":"宋代","title":"寄新息家叔"}
{"author":"陈与义","content":"衡山未见意如飞，浩荡风帆不可期。却忆府中三语掾，空吟江上四愁诗。高滩落日光零乱，远岸丛梅雪陆离。剩欲平分持寄子，白头才尽只成悲。","dynasty":"宋代","title":"寄信道"}
{"author":"陈与义","content":"风雪集岁暮，江梅开不迟。朝来幽窗底，明璫缀青枝。上天播淑气，百卉分四时。寒村值西子，足以昌吾诗。","dynasty":"宋代","title":"江梅"}
{"author":"陈与义","content":"雨后江上绿，客悉随眼新。桃花十里影，摇荡一江春。朝风迎船波浪恶，暮风送船无处泊。江南虽好不如归，老蔼绕墙人得肥。","dynasty":"宋代","title":"江南春·雨后江上绿"}
{"author":"陈与义","content":"曾听石楼水，今过邵州滩。一笑供舟子，五年经路难。云间落日淡，山下东风寒。烟岭丛花照，夕湾群鹭盘。生身后圣哲，随俗了悲欢。淹旅非吾病，悠悠良足叹。","dynasty":"宋代","title":"江行晚兴"}
{"author":"陈与义","content":"樯乌送我入蛮乡，天地无情白发长。万里回头看北斗，三更不寐听鸣榔。平生正出元子正，此去还经思旷傍。投老相逢难衮衮，共恢诗律撼潇湘。","dynasty":"宋代","title":"江行野宿寄大光"}
{"author":"陈与义","content":"荒野少人去，竹舆伊轧声。晴云秋更白，野水暮还明。寂寞信吾道，淹留谙世情。王乔有余舄，借我一东征。","dynasty":"宋代","title":"将次叶城道中"}
{"author":"陈与义","content":"今日忽不乐，图书从纠纷。不见汝州师，但见西来云。长安岂无树，忆师堂前柳。世路九折多，游子百事丑。三年成一梦，梦破说梦中。来时西门雨，去日东门风。书到及师闲，为我点枯笔。画作谪官图，羸骖带寒日。他时取归路，千里作一程。饱吃残年饭，就师听竹声。","dynasty":"宋代","title":"将赴陈留寄心老"}
{"author":"陈与义","content":"春风漠漠野人居，若使能诗我不如。数株苍桧遮官道，一树桃花映草庐。","dynasty":"宋代","title":"将至杉木铺望野人居"}
{"author":"陈与义","content":"今夕定何夕，对此山苍然。偷生经五载，幽意独已坚。微阴拱众木，静夜闻孤泉。唯应寂寞事，可以送余年。","dynasty":"宋代","title":"今夕"}
{"author":"陈与义","content":"晴路篮舆稳，举头闲望赊。前冈春泱漭，后岭雪槎牙。海内兵犹壮，村边岁自华。客行惊节序，回眼送桃花。","dynasty":"宋代","title":"金潭道中"}
{"author":"陈与义","content":"乡里小儿真可怜，市朝大隐正陶然。固应聊颂屈原橘，底事便歌杨恽田。广陌遥知驹款段，曲池犹记鹭联拳，对床夜雨平生约。话旧应惊岁月迁。","dynasty":"宋代","title":"谨次十七叔去郑诗韵二章以寄家叔一章以自咏"}
{"author":"陈与义","content":"蚍蜉堪笑亦堪怜，撼树无功更怫然。赋就柳州聊解祟，诗成彭泽要归田。身谋共悔蛇安居，理遣须看佛举拳。怀祖定知当晚合，次君未可怨稀迁。","dynasty":"宋代","title":"谨次十七叔去郑诗韵二章以寄家叔一章以自咏"}
{"author":"陈与义","content":"镜中无复故人怜，却愧谋生后计然。叔夜本非堪作吏，元龙今悔不求田。怀亲更值薪如桂，作客重看栗过拳。万事巧违高枕卧，忧来一夕费三迁。","dynasty":"宋代","title":"谨次十七叔去郑诗韵二章以寄家叔一章以自咏"}
{"author":"陈与义","content":"风雨吴江冷，云天故国赊。扶头呼白酒，揩眼认黄花。客梦蛩声歇，边心雁字斜。明年又何处，高树莫啼鸦。","dynasty":"宋代","title":"九日家中"}
{"author":"陈与义","content":"拒霜花已吐，吾宇不悽凉。天地虽肃杀，草木有芬芳。道人宴坐处，侍女古时妆。浓露湿丹脸，西风吹绿裳。","dynasty":"宋代","title":"拒霜"}
{"author":"陈与义","content":"野鸭飞无数，桃花湿满枝。竹舆鸣细雨，山客有新诗。","dynasty":"宋代","title":"绝句"}
{"author":"陈与义","content":"小桃借春春已来，平分和气入均台。夜来台边草环绿，今朝芒生满三木。街头拍手闹千儿，齐唱中和宣布曲。使君坐啸闹如云，请酿百川寿使君。但愿使君长乐职，不须更看杓虚实。","dynasty":"宋代","title":"均台辞二首"}
{"author":"陈与义","content":"东家西家尔盍来，听说空圄如春台。决曹高卧印生绿，丛棘化为交逊木。策勋此木那可遗，动地风摇枝不曲。愿我无讼到来云，莫辞着力借寇君。借得贤侯虽尔职，但恐朝廷要人调鼎实。","dynasty":"宋代","title":"均台辞二首"}
{"author":"陈与义","content":"庭际安榴树，花稀更可怜。青旌拥绛节，伴随作神仙。迟日耿不暮，微阴眩弥鲜。一樽兼百虑，心赏竟悠然。","dynasty":"宋代","title":"均阳官舍有安榴数株着花绝稀更增妍丽"}
{"author":"陈与义","content":"钟妖鸣吾旁，杨獠舞吾侧。东西俱有碍，群盗何时息。丈夫堂堂躯，坐受世褊迫。仙人千仞岗，下视笑予厄。谁能久郁郁，持斧破南壁。窗开三尺明，空纳万里碧。岩霏杂川霭，奇变供几席。谁见老书生，轩中岸玄帻。荡漾浮世里，超遥送兹夕。倚楹发孤啸，呼月出荒泽。天公亦粲然，林壑受珠璧。会有鹤驾宾，经过来见客。清晓坐南轩，望山头屡侧。居士亦岂痴，飞云方未息。乐哉此远俗，乱世免怵迫。那知百战祸，岂识三空厄。闭门美享睡，开门瞻翠壁。远客谢主人，分此一窗碧。新晴鸟鸣檐，微暑风入席。萧然此白首，岂更冒朝帻。誓将老兹地，不复数晨夕。但恨食无肉，臞仙出山泽。蛰雷转空肠，吐句作圭璧。一笑示邻家，向来复此客。我昨在衡山，伤心冲路侧。岂知得此地，一坐数千息。易安生痛定，过美出饥迫。誓言如齐侯，常戒在莒厄。要将万里身，独面九年壁。如何不己奈，开窗玩霏碧。招呼面前山，浮翠落衾席。一笑等儿戏，都忘雪侵帻。人生何不娱，今夕定何夕。向来万顷胸，余地吞七泽。念此亦细事，未遽瑕生璧。聊使山中人，永记山下客。","dynasty":"宋代","title":"开壁置窗命曰远轩"}
{"author":"陈与义","content":"万里衣冠京国旧，一船风雨晋康城。灯前颜面重相识，海内艰难各饱更。天阔路长吾欲老，夜阑酒尽意还倾。明朝古峡苍烟道，都送新愁入橹声。","dynasty":"宋代","title":"康州小舫与耿伯顺李德升席大光郑德象夜语以"}
{"author":"陈与义","content":"客里东风起，逢人只四愁。悠悠杂唯唯，莫莫更休休。窗影鸟双度，水声船逆流。一官成一集，尽付古河头。","dynasty":"宋代","title":"客里"}
{"author":"陈与义","content":"智琼额黄且勿夸，回眼视此风前葩。家家融蜡作杏蔕，岁岁逢梅是蜡花。世间真伪非两法，映日细看真是蜡。我今嚼蜡已甘腴，况此有味蜡不如。只悉繁香欺定力，薰我欲醉须人扶。不辞花前醉倒卧经月，是酒是香君试别。","dynasty":"宋代","title":"蜡梅"}
{"author":"陈与义","content":"花房小如许，铜剪黄金涂。中有万斛香，与君细细输。","dynasty":"宋代","title":"蜡梅四绝句"}
{"author":"陈与义","content":"来从底处所，黄露满衣湿。缘憨翻得怜，亭亭倚风立。","dynasty":"宋代","title":"蜡梅四绝句"}
{"author":"陈与义","content":"奕奕金仙面，排行立晓晴。殷勤夜来雪，少住作珠璎。","dynasty":"宋代","title":"蜡梅四绝句"}
{"author":"陈与义","content":"亭亭金步摇，朝日明汉宫。当时好光景，一似此园中。","dynasty":"宋代","title":"蜡梅四绝句"}
{"author":"陈与义","content":"粲粲来禽已著花，芳根谁徙向天涯。好寻青李相遮映，风味应同逸少家。","dynasty":"宋代","title":"来禽"}
{"author":"陈与义","content":"来禽花高不受折，满意清明好时节。人间风日不贷春，昨暮烟脂今日雪。舍东芜菁满眼黄，胡蝶飞去专斜阳。妍嗤都无十日事，付与梧桐一夏凉。","dynasty":"宋代","title":"来禽花"}
{"author":"陈与义","content":"忆昨炎正中不融，元帅仗钺临山东。万方嗷嗷叫上帝，黄屋已照睢阳宫。呜呼吾君天所立，岂料四载犹服戎。向巡会稽不到海，未省驾舶观民风。定知谏诤有张猛，不可危急无高共。自古美恶周必复，犬羊汝莫穷妖凶。吉诘四奏元气通，德音夜发春改容。雷雨一日遍天下，父老感泣霑其胸。臣少忧国今成翁，欲起荷戟伤疲癃。小游太一未移次，大树将军莫振功。刘琨祖逖未足雄，晏球一战腥臊空。诸君努力光竹素，天子可使尘常蒙。君不见夷门山头虎复龙，向来佳气元葱葱。","dynasty":"宋代","title":"雷行雨"}
{"author":"陈与义","content":"里翁无人支缓急，天雨墙坏百忧集。卖衣雇人筑得墙，不虑偷儿披户入。夜寒干陬不经过，偷儿若来知奈何。君不见巴丘古城如培塿，鲁肃当年万人守。","dynasty":"宋代","title":"里翁行"}
{"author":"陈与义","content":"衡山孙下春日雨，远映青山丝样斜。容易江边欺客袂，分明沙际湿年华。竹林路隔生新水，古渡船空集乱鸦。未暇独忧巾一角，西溪当有续开花。","dynasty":"宋代","title":"立春日雨"}
{"author":"陈与义","content":"雨师风伯不吾谋，漠漠穷阴断送秋。欲过苏端泥浩荡，定知高凤麦漂流。檐前甘菊已无益，阶下决明还可忧。安得如鸿六尺马，暂时相对说新愁。","dynasty":"宋代","title":"连雨不能出有怀同年陈国佐"}
{"author":"陈与义","content":"九州逢连雨，萧萧稳送秋。龙公无乃倦，客子不胜愁。云气昏城壁，钟声咽寺楼。年年授衣节，牢落向他州。","dynasty":"宋代","title":"连雨书事"}
{"author":"陈与义","content":"风伯方安卧，云师亦少饕。气连河汉润，声到竹松高。老雁犹贪去，寒蝉遂不号。相悲更相识，满眼楚人骚。","dynasty":"宋代","title":"连雨书事"}
{"author":"陈与义","content":"寒入薪刍价，连天两眼愁。生涯赤藤杖，契分黑貂裘。乌鹊无言暮，蓬蒿满意秋。同时不同味，世事剧悠悠。","dynasty":"宋代","title":"连雨书事"}
{"author":"陈与义","content":"白菊生新紫，黄芜失旧青。俱含岁晚恨，併入夜深听。梦寐连萧瑟，更筹乱晦冥。云移过吴越，应为洗余腥。","dynasty":"宋代","title":"连雨书事"}
{"author":"陈与义","content":"西风吹日弄晴阴，酒罢三巡湖海深。岳阳楼上登高节，不负南来万里心。","dynasty":"宋代","title":"两绝句"}
{"author":"陈与义","content":"二士相随风满巾，两禅同队景弥新。但得黄花不牢落，莫嫌惊倒岳州人。","dynasty":"宋代","title":"两绝句"}
{"author":"陈与义","content":"寥落洞庭野，微风泛客裾。袁宏咏史罢，孙登清啸余。月明流水去，夜静芙蓉舒。城郭方多事，野兴一萧疏。","dynasty":"宋代","title":"寥落"}
{"author":"陈与义","content":"天柱欹倾日，堂堂堕虏围。遂闻王蠋死，不见华元归。一代名超古，千年泪染衣。当时如有继，犹足变危机。","dynasty":"宋代","title":"刘大资挽词二首"}
{"author":"陈与义","content":"一死公余事，由来虏亦人。使知临难日，犹有不欺臣。河洛倾遗愤，英雄叹后尘。煌煌中兴业，公合冠麒麟。","dynasty":"宋代","title":"刘大资挽词二首"}
{"author":"陈与义","content":"平生师友尘莫数，两眼偏明向公许。一时盛德人中骥，四海名名地上虎。东序阶墀再靴板，西州杖屦三寒暑。我方庶兄汤惠休，公乃小儿杨德祖。未颁还朝尺一诏，不愧专城丈二组。为公剩买银管笔，容我时亲玉柄麈。近蒙五字落珠玑，如服一丸生翅羽。别离真成惜夜烛，感叹更值歌朝雨。行看入侍玉皇案，与进不待金刚杵。劝公慎勿学孔光，荐士何妨似张禹。","dynasty":"宋代","title":"留别葛汝州"}
{"author":"陈与义","content":"腐儒身世已百忧，此去行年岂堪记。岳阳楼前一杯酒，与子同州复同味。洞庭秋气运苍梧，天高地远鱼龙呼。莫倚仲宣能作赋，不随文若事征途。","dynasty":"宋代","title":"留别康元质教授"}
{"author":"陈与义","content":"我生能几何，两脚疲世故。忽破巴丘梦，还寻邵阳路。穷乡得四老，足以慰迟暮。胜事远公莲，深心懒残芋。本是群山云，暂聚当别去。那知天风便，不得还相聚。凡情我未免，临别吐幽句。慎勿过虎溪，晓霜侵杖屦。","dynasty":"宋代","title":"留别天宁永庆乾明金銮四老"}
{"author":"陈与义","content":"老心霜下松，名与隆公齐。人物北斗南，佛事东院西。平生四海脚，不复烦金篦。却从梦中别，未免意惨悽。它时访生死，林深路应迷。","dynasty":"宋代","title":"留别心老"}
{"author":"陈与义","content":"柳送腰支日几回，更教飞絮舞楼台。颠狂忽作高千丈，风力微时稳下来。","dynasty":"宋代","title":"柳絮"}
{"author":"陈与义","content":"莫赋涧松郁郁，但吟陂麦青青。为妇读刘伶传，教儿书甯戚经。","dynasty":"宋代","title":"六言二首"}
{"author":"陈与义","content":"种竹可侔千户，拥书不假百城。何必思之烂熟，热官无用分明。","dynasty":"宋代","title":"六言二首"}
{"author":"陈与义","content":"蕴隆岂不坏，凉气亦徐还。独立清夜半，疏星苍桧间。晦明莽相代，天地本长闲。四顾何寥落，微风时动关。","dynasty":"宋代","title":"六月六日夜"}
{"author":"陈与义","content":"暑雨虽不足，凉风还有余。乐此城阴夜，何殊山崦居。月明苍桧立，露下芭蕉舒。试问澄虚阁，今夕复焉如。","dynasty":"宋代","title":"六月十七夜寄邢子友"}
{"author":"陈与义","content":"不到龙门十载强，断崖依旧挂斜阳。金银佛寺浮佳气，花木禅房接上方。羸马暂来还径去，流莺多处最难忘。老僧不作留人意，看水看山白发长。","dynasty":"宋代","title":"龙门"}
{"author":"陈与义","content":"偶然思玉仙，便到玉仙游。兴尽未及郭，玉仙失回头。成毁俱一念，今昔浪百忧。未知横笛子，亦解此意不。春风所经过，水色如泼油。垂鞭见落日，世事剧悠悠。","dynasty":"宋代","title":"路归马上再赋"}
{"author":"陈与义","content":"荒村终日水车鸣，陂北陂南共一声。洒面风吹作飞雨，老夫诗到此间成。","dynasty":"宋代","title":"罗江二绝"}
{"author":"陈与义","content":"山翁见客亦欣然，好语重重意不传。行过竹篱逢细雨，眼明双鹭立青田。","dynasty":"宋代","title":"罗江二绝"}
{"author":"陈与义","content":"纶巾古鹤氅，日暮槲林间。谁使翁迎客，应闻屐响山。占年又得熟，劝我不须还。村酒困壮士，水风吹醉颜。","dynasty":"宋代","title":"洛头书事"}
{"author":"陈与义","content":"我圃殊不俗，翠蕤敷玉房。秋风不敢吹，谓是天上香。烟迷金钱梦，露醉木蕖妆。同时不同调，晓月照低昂。","dynasty":"宋代","title":"曼陀罗花"}
{"author":"陈与义","content":"漫郎功业大悠然，拄笏看山了十年。黑白半头明镜里，丹青千树恶风前。星霜屡费惊人句，天地元须使鬼钱。踏破九州无一事，只今分付结跏禅。","dynasty":"宋代","title":"漫郎"}
{"author":"陈与义","content":"茅屋年年破，春风岁岁来。寒从草根退，花值客愁开。此序添诗卷，乾坤进酒杯。片云无思极，日暮却空回。","dynasty":"宋代","title":"茅屋"}
{"author":"陈与义","content":"爱歌纤影上窗纱，无限轻香夜绕家。一阵东风湿残雪，强将娇泪学梨花。","dynasty":"宋代","title":"梅"}
{"author":"陈与义","content":"高花玉质照穷腊，破雪数枝春已多。一时倾倒东风意，桃李争春奈晚何。","dynasty":"宋代","title":"梅花"}
{"author":"陈与义","content":"一枝斜映佛前灯，春入铜壶夜不冰。昔岁曾游大庾岭，今年聊作小乘僧。","dynasty":"宋代","title":"梅花"}
{"author":"陈与义","content":"客行满山雪，香处是梅花。丁宁明月夜，认取影横斜。","dynasty":"宋代","title":"梅花两绝句"}
{"author":"陈与义","content":"晓天青脉脉，玉面立疏篱。山中尔许树，独自费人诗。","dynasty":"宋代","title":"梅花两绝句"}
{"author":"陈与义","content":"西出城皋关，土谷仅容驼。天挂一疋练，双崖斗嵯峩。忽然五丈缺，亭构如危窠。青山丽中原，白日照大河。下视万里川，草木何其多。临高一吐气，却奈雄风何。辛苦生一快，造物巧揣摩。险易终不偿，翻身下残坡。","dynasty":"宋代","title":"美哉亭"}
{"author":"陈与义","content":"退之高文仰东岱，籍湜传盟其足赖。固知法嗣要龙象，先生端是毗陵派。方驾曹刘盖余力，压倒元白聊一快。向来班门收众材，宾履费公珠几琲。三熏会有堪此事，群犬未免惊所怪。但知楼仰百尺颠，岂觉波涵千顷外。南州短簿令公喜，巍峩峩冠陆离佩。有如若士那可无，笔势已超声律界。相将问道留十日，满座真成折床会。清诗忽复堕华笺，要使握瑜夸等辈。","dynasty":"宋代","title":"蒙赐佳什钦叹不足不揆浅陋辄次元韵"}
{"author":"陈与义","content":"痴儿了官事，官事那可讫。岂知公偷闲，临水照缨绂。虽微八川雄，暴怒常至沸。傥或似山阴，清流可共祓。贪德实以济，行地不郁郁。赵洛与陶丘，相比亦仿佛。解后逢公赏，一洗伏流屈。可爱不可唾，众议那可咈。彼是公余波，本来非俗物。","dynasty":"宋代","title":"蒙示黄磵佳诗三读钦羡辄继韵仰报嘉赐"}
{"author":"陈与义","content":"城南天倒影，绿浪摇十里。使君云梦胸，犹复录此水。舟行及雨霁，秋色在葭苇。烟涵翠轂润，月照金波委。知公已忘机，鸥鹭宛停峙。向来趋热士，说似颡应泚。俗子与清游，自古剧函矢。如何有双脚，受垢不受洗。异哉公殊嗜，记此两苦李。诗成堕衡门，名字污纸尾。明当蹑公迹，佳处不待指。会逢白沙渚，我舍真可徙。鸣驺傥重来，傍舫倾我耳。","dynasty":"宋代","title":"蒙示涉汝诗次韵"}
{"author":"陈与义","content":"先生明经今蔡义，念佛仍师大势至。食菜不待周颙书，要断贪杀兼自卫。颜回平生拾堕尘，蓼虫食蓼忘其辛。先生种福我无祸，成佛定是同功人。两诗见戒言甚苦，肯赋黄鸡啄秋黍。从今但见懒残芋，不敢求尝鉴虚羜。","dynasty":"宋代","title":"蒙再示佳什不敢虚辱厚赐谨再用韵"}
{"author":"陈与义","content":"书如嘉肴要知旨，区区太冲空咏史。百年能挂几牛角，火急编摩时亹亹。柳家文类今无遗，可忍行事空违之。此书真是群玉府，事辞所不遗毫厘。子不见刘勰书成要人定，岂但令人愈头病。偶向车前问沈公，果符梦里随先圣。两诗入手喜生春，从今护持知有神。便可缮写持献御，注解不须烦五臣。","dynasty":"宋代","title":"蒙再示属辞三叹之余诜赞巨丽无地托言辄依元"}
{"author":"陈与义","content":"岁月移文外，乾坤杖屦中。铿然五字律，健在百夫雄。秋入池深碧，寒欺叶递红。此间兼吏隐，端不减游嵩。","dynasty":"宋代","title":"蒙知府宠示秋日郡圃佳制遂侍杖屦逍遥林水间"}
{"author":"陈与义","content":"鸟语知公乐，晴山及我游。尽排物外事，拚作酒中浮。菊蕊离双鬓，林声隐四愁。骚人例喜赋，政自不关秋。","dynasty":"宋代","title":"蒙知府宠示秋日郡圃佳制遂侍杖屦逍遥林水间"}
{"author":"陈与义","content":"竹际笙簧起，回听众籁微。时陪物外赏，肯念日斜阳。草色违秋意，池光净客衣。吟公清绝句，政尔不能肥。","dynasty":"宋代","title":"蒙知府宠示秋日郡圃佳制遂侍杖屦逍遥林水间"}
{"author":"陈与义","content":"一笑聊开口，千忧不上眉。林深受风得，柏老到霜知。小憩逢筠洞，幽寻及枳篱。愿公勤秉烛，裁咏刺离离。","dynasty":"宋代","title":"蒙知府宠示秋日郡圃佳制遂侍杖屦逍遥林水间"}
{"author":"陈与义","content":"两鸿同一天，羽翼不相及。偶然一识面，别意已超忽。去程秋光好，万里无断绝。虽无仁人言，赠子以明月。","dynasty":"宋代","title":"梦中送僧觉而忘第三联戏足之"}
{"author":"陈与义","content":"残辉度平野，列岫围青春。柴门一枝筇，日暮栖心神。暝色着川岭，高低郁轮囷。水光忽倒树，山势欲傍人。万化元相寻，幽子意自新。肃肃夜舟久，空明动边垠。田鹤吟相应，我独无荒邻。短篇不可就，所寄聊一伸。","dynasty":"宋代","title":"暝色"}
{"author":"陈与义","content":"人间风露不到畹，只有酪奴无世尘。何须更待秋风至，萧艾从来不共春。","dynasty":"宋代","title":"墨戏二首·蕙"}
{"author":"陈与义","content":"鄂州迁客一花说，仇池老仙五字铭。併入晴窗三昧手，不须辛苦读骚经。","dynasty":"宋代","title":"墨戏二首·兰"}
{"author":"陈与义","content":"隽永杂俎虽甚旨，何似三冬足文史。羡子皮里西京书，议论逼人惊亹亹。戏为语韵网所遗，人皆百能子千之。虽非张巡遍记诵，岂与李翰争毫厘。不待区区隶古定，便令景宗知去病。掇要虚烦四十篇，三卷之博能拟圣。儒林丈人摛藻春，作诗印可融心神。我亦从今悔迂学，不须更辨瓒称臣。","dynasty":"宋代","title":"某蒙示咏家弟所撰班史属辞长句三叹之余辄用"}
{"author":"陈与义","content":"要学东坡寿乐全，此瓶端合供儒先。铁如意畔无忧畏，玉唾壶傍耐岁年。项似董宣真是强，腹如边孝故应便。与公剩貯为霖水，不羡宫门承露仙。","dynasty":"宋代","title":"某窃慕东坡以铁拄杖为乐全生日之寿今以大铜"}
{"author":"陈与义","content":"不与观音伴柳枝，要令奇相解公颐。会逢白氏编书日，犹梦陶家貯粟时。安用作盘供歃血，也胜为钵困催诗。千年秀结重重绿，长映先生鬓与眉。","dynasty":"宋代","title":"某窃慕东坡以铁拄杖为乐全生日之寿今以大铜"}
{"author":"陈与义","content":"云气初看龙起湫，雨声旋听树惊秋。已教农父歌田守，更遣虞人信魏侯。纪德刊碑不厌丰，龙眠深洞一言通。坐看绿浪摇千里，拔薤栽榆未当功。","dynasty":"宋代","title":"某以雨有嘉应遂占有秋辄採用家弟韵赋二绝句"}
{"author":"陈与义","content":"万里平生几蛇足，九州何路不羊肠。只应绿士苍官辈，却解从公到雪霜。","dynasty":"宋代","title":"某用家弟韵赋绝句上浼清视芜词累句非敢以为"}
{"author":"陈与义","content":"天公嗔我眼常白，故著昏花阿堵中。不怪参军谈瞎马，但妨中散送飞鸿。著篱令恶谁能继，损读方奇定有功。九恼从来是佛种，会如那律证圆通。","dynasty":"宋代","title":"目疾"}
{"author":"陈与义","content":"城南乌声和且都，我识丈人屋上乌。难老堂中一樽酒，不教霜雪上髭须。樊侯种梓用葛谒，丈人向来亦种德。挽回万事入绳床，花竹相看有佳色。人生知足一饱多，当时恨我弃渔蓑。题诗素壁蛇蚓集，五百年后公摩挲。","dynasty":"宋代","title":"难老堂周元翁家"}
{"author":"陈与义","content":"去国频更岁，为官不救饥。春生残雪外，酒尽落梅时。白日山川映，青天草木宜。年华不负客，一一入吾诗。","dynasty":"宋代","title":"年华"}
{"author":"陈与义","content":"稽首苏耽仙，乘云去无迹。尚留橘井在，与世除狂疾。谁能不饮此，识味亦可录。坐令郑玄牛，亦抱荆山玉。伟哉稚川裔，神交接朝夕。游戏及小道，造化入大笔。优为吴诗父，雅命楚骚仆。岂其橘井助，本自同仙籙。坐中子刘子，知是当日客。书悬元和脚，语经建康力。先我登公门，不数鸷鸟百。曾挹两仙袖，自然生羽翼。嗟我无长才，学架屋下屋。诗虽两牛腰，事亦几蛇足。已穷犹不悔，政荷师友德。文盟傥许予，幸不疑籍湜。","dynasty":"宋代","title":"偶成古调十六韵上呈判府兼赠刘兴州"}
{"author":"陈与义","content":"十年花底承朝露。看到江南树。洛阳城里又东风。未必桃花得似、旧时红。胭脂睡起春才好。应恨人空老。心情虽在只吟诗。白发刘郎孤负、可怜枝。","dynasty":"宋代","title":"虞美人（亭下桃花盛开，作长短句咏之）"}
{"author":"陈与义","content":"九日登临有故常。随晴随雨一传觞。多病题诗无好句。孤负。黄花今日十分黄。记得眉山文翰老。曾道。四时佳节是重阳。江海满前怀古意。谁会。阑干三抚独凄凉。","dynasty":"宋代","title":"定风波（重阳）"}
{"author":"陈与义","content":"南轩面对芙蓉浦。宜风宜月还宜雨。红少绿多时。帘前光景奇。绳床乌木几。尽日繁香里。睡起一篇新。与花为主人。","dynasty":"宋代","title":"菩萨蛮（荷花）"}
{"author":"陈与义","content":"七月十二日晚卧小阁，已而月上，独酌数杯送了栖鸦复暮钟。栏干生影曲屏东。卧看孤鹤驾天风。起舞一尊明月下，秋空如水酒如空。谪仙已去与谁同。","dynasty":"宋代","title":"浣溪沙·离杭日梁仲谋惠酒极清而美"}
{"author":"陈与义","content":"鱼龙舞。湘君欲下潇湘浦。潇湘浦。兴亡离合，乱波平楚。独无尊酒酬端午。移舟来听明山雨。明山雨。白头孤客，洞庭怀古。","dynasty":"宋代","title":"忆秦娥（五日移舟明山下作）"}
{"author":"陈与义","content":"老对白桂花。","dynasty":"宋代","title":"句"}
{"author":"陈与义","content":"张帆欲去仍搔首。更醉君家酒。吟诗日日待春风。及至桃花开后、却匆匆。歌声频为行人咽。记著尊前雪。明朝酒醒大江流。满载一船离恨、向衡州。","dynasty":"宋代","title":"虞美人（大光祖席醉中赋长短句）"}
{"author":"陈与义","content":"黄衫相倚。翠葆层层底。八月江南风日美。弄影山腰水尾。楚人未识孤妍。离骚遗恨千年。无住庵中新事，一枝唤起幽禅。","dynasty":"宋代","title":"清平乐（木犀）"}
{"author":"陈与义","content":"新诗满眼不能裁，鸟度云移落酒杯。官里簿书无日了，楼头风雨见秋来。是非衮衮书生老，岁月匆匆燕子回。笑抚江南竹根枕，一樽呼起鼻中雷。","dynasty":"宋代","tags":"饮酒，现实，抒怀，感慨","title":"对酒"}
{"author":"陈与义","content":"露侵驼褐晓寒轻，星斗阑干分外明。寂寞小桥和梦过，稻田深处草虫鸣。","dynasty":"宋代","title":"早行"}
{"author":"陈与义","content":"世故驱人殊未央，聊从地主借绳床。春风浩浩吹游子，暮雨霏霏湿海棠。去国衣冠无态度，隔帘花叶有辉光。使君礼数能宽否，酒味撩人我欲狂。","dynasty":"宋代","title":"陪粹翁举酒於君子亭下海棠方开"}
{"author":"陈与义","content":"建康九醖羙，侑以八品珍。除瘴去热恼，与茶不相亲。满月堕九天，紫面光磷磷。平生酪奴谤，脉脉气未申。定论得公诗，雅号知凝神。执持甘露椀，未觉有等伦。破睡及四座，愧我非嘉宾。危楼与世隔，万事不及唇。成公方坐啸，赏此玉花匀。收杯未要忙，再试晴天云。开口得一笑，兹游念当频。闭眼归默存，助发梨枣春。","dynasty":"宋代","title":"陪诸公登南楼啜新茶家弟出建除体诗诸公既和"}
{"author":"陈与义","content":"三尺清池窗外开，茨菰叶底戏鱼回。雨声转入浙江去，云影还从震泽来。","dynasty":"宋代","title":"盆池"}
{"author":"陈与义","content":"明窗净棐几，玉立耿无邻。红绿两重衿，殷勤满面春。曾为庾岭客，本是洛阳人。老我何颜貌，东风处处新。","dynasty":"宋代","title":"瓶中梅"}
{"author":"陈与义","content":"云接湘阴百里松，肃肃穆穆湖南风。随时忧乐非人世，迎我笙箫起道中。竹舆两面天明灭，秋令不到林西东。未必禄唐能办此，题诗着画寄兴公。","dynasty":"宋代","title":"奇父先至湘阴书来戒由禄唐路而仆以它故由南"}
{"author":"陈与义","content":"长日无公事，闲围李远棋。傍观真一笑，互胜不移时。幸未逢重霸，何妨着献之。晴天散飞雹，惊动隔墙儿。","dynasty":"宋代","title":"棋"}
{"author":"陈与义","content":"君不见铜雀台边多事土，走上觚棱荫歌舞。余香分尽垢不除，却寄书林汙缣楮。岂如此瓦凝青膏，冷面不识奸雄曹。吕公已去泫余泣，通谱未许弘农陶。暮年得君真耐久，摩挲玉质云生手。未知南越石虚中，亦有文章似君否。西家扑满本弟昆，趣尚清濁何年分。一朝堕地真瓦砾，莫望韩公无瘞文。","dynasty":"宋代","title":"钱东之教授惠泽州吕道人砚为赋长句"}
{"author":"陈与义","content":"雨晴闲步涧边沙，行入荒林闻乱鸦。寒食清明惊客意，暖风迟日醉梨花。书生投老王官谷，壮士偷生漂母家。不用秋千与蹴踘，只将诗句答年华。","dynasty":"宋代","title":"清明"}
{"author":"陈与义","content":"街头女儿双髻鸦，随蜂趁蝶学夭邪。东风也作清明节，开遍来禽一树花。","dynasty":"宋代","title":"清明二绝"}
{"author":"陈与义","content":"今日东北云，景气何佳哉。我马且忽驱，当有吉语来。春寒欺客子，满意旗下杯。百年耳频热，万事首不回。卧龙今何之，有冢今半摧。空余乔木地，薄暮鸦徘徊。怀古视落日，愧我非长才。却凭破鞍去，风林生七哀。","dynasty":"宋代","title":"次南阳"}
{"author":"陈与义","content":"人生本是客，杜叟顾未知。今年我闻道，悲乐两脱遗。日色如昨日，未觉墉阴迟。不须行年记，异代寻吾诗。东家窈窕娘，融蜡幻梅枝。但恐负时节，那知有愁时。","dynasty":"宋代","title":"冬至二首其二"}
{"author":"陈与义","content":"九月风景好，节意满天涯。书生尊所闻，登高乱城鸦。虽无后乘丽，前驱载黄花。两楼压波壮，众泽分夭斜。居夷惊有苗，访古悲章华。萧条湖海事，胜日一笑哗。兴移三里亭，木影杂蛟蛇。二士醉藜杖，两禅风袈裟。奇哉古无有，未觉欠孟嘉。天公亦喜我，催诗出微霞。赋罢迹已陈，忧乐如转车。却后五百岁，远俗增雄夸。","dynasty":"宋代","title":"九月八日登高作重九奇父赋三十韵与义拾余意"}
{"author":"陈与义","content":"风雨一叶过，黄花已陈迹。人贫交旧疏，岁暮日月疾。贪人积胡椒，智不到鬼录。那知庾郎菜，地瘦饱金玉。不如学服气，清座了晨夕。尚余烟月债，驱使入吟笔。晚逢葛先生，怜我出无仆。借车得时诣，谬窥文字籙。谈诗不知疲，或作夜半客。挥毫写珠玉，治郡盖余力。不羡江千万，不慕李八百。愿传公句法，容我附风翼。城东刘子政，著书方满屋。昨示一篇诗，三日叹未足。仍闻供笔砚，家有樊通德。但恐裴公门，从此近舍湜。","dynasty":"宋代","title":"再用迹字韵成一首呈判府"}
{"author":"陈与义","content":"草草一梦阑，行止本难期。岁晚陈留路，老马三振鬐。自看鞭袖影，旷野日落迟。柳林行不尽，想来见春时。点点羊散村，阵阵鸿投陂。城中那有此，触处皆新诗。举手谢路人，醉语勿瑕疵。我行有官事，去作三年痴。遥闻避谷仙，阅世河水湄。时从玩木影，政尔不忧饥。","dynasty":"宋代","title":"赴陈留二首"}
{"author":"陈与义","content":"阴岩不知晴，路转见朝日。独行修竹尽，石崖千丈碧。","dynasty":"宋代","title":"出山二首其一"}
{"author":"陈与义","content":"送老茅屋底，天寒人迹稀。一觞犹有味，万事已无机。岁暮塔孤立，风生鸦乱飞。此时张正字，书札到郊扉。","dynasty":"宋代","title":"得张正字诗"}
{"author":"陈与义","content":"三月碧桃惊动人，满园光景一时新。剩倾老子樽中玉，折尽残枝不要春。","dynasty":"宋代","title":"窦园醉中前后五绝句"}
{"author":"陈与义","content":"海棠脉脉要诗催，日暮紫绵无数开。欲识此花奇绝处，明朝有雨试重来。","dynasty":"宋代","title":"窦园醉中前后五绝句"}
{"author":"陈与义","content":"西来金衣鹤，书落汝水湄。云霞映道路，中有迎翠诗。遥知五斗粟，未办买山资。政要百尺楼，了此浮天眉。森然诗中画，想见凭栏时。朝曦与暮霭，百变皆令姿。君方领此意，簿书何急为。众手剧云雨，唯山不瑕疪。当年四老翁，视世轻於芝。坐令山偃蹇，不受人招麾。谁欤楼中客，俯仰与山期。顾要君折腰，督邮真小儿。因之感我意，故岩归已迟。便携灵运屐，不待德璋移。","dynasty":"宋代","title":"寄题商洛宰令狐励迎翠楼"}
{"author":"陈与义","content":"牢落西轩客，巡檐费独吟。桃花明薄暮，燕子闹微阴。辛苦元吾事，淹留更此心。小窗随意写，蛇蚓起相寻。","dynasty":"宋代","title":"西轩寓居"}
{"author":"陈与义","content":"天上房星空不动，人间画马亦难逢。当年笔下千金鹿，此日窗前八尺龙。","dynasty":"宋代","title":"跋江都王马"}
{"author":"陈与义","content":"不到龙门十载强，断崖依旧挂斜阳。金银佛寺浮佳气，花木禅房接上方。羸马暂来还径去，流莺多处最难忘。老僧不作留人意，看水看山白发长。","dynasty":"宋代","title":"龙门"}
{"author":"陈与义","content":"烟际亭亭塔，招人可得回。等闲为梦了，闻健出关来。日落河冰壮，天长鸿雁哀。平生远游意，随处一徘徊。","dynasty":"宋代","title":"至陈留"}
{"author":"陈与义","content":"荆楚岁时经尽，今年不见梅花。想得苍烟玉立，都藏江上人家。","dynasty":"宋代","title":"不见梅花六言"}
{"author":"陈与义","content":"雨后江上绿，客悉随眼新。桃花十里影，摇荡一江春。朝风迎船波浪恶，暮风送船无处泊。江南虽好不如归，老蔼绕墙人得肥。","dynasty":"宋代","title":"江南春·雨后江上绿"}
{"author":"陈与义","content":"三伏过几日，坐数令人瘿。片云忽西行，庭树生光景。须臾万银竹，壮观发异境。天公终老手，一笑破日永。龙公勿惮烦，事了亦俄倾。修竹恬变化，依然半窗影。","dynasty":"宋代","title":"夏雨"}
{"author":"陈与义","content":"乡里小儿真可怜，市朝大隐正陶然。固应聊颂屈原橘，底事便歌杨恽田。广陌遥知驹款段，曲池犹记鹭联拳，对床夜雨平生约。话旧应惊岁月迁。","dynasty":"宋代","title":"谨次十七叔去郑诗韵二章以寄家叔一章以自咏"}
{"author":"陈与义","content":"尘隔斗牛三月馀，德音再与万方初。又蒙天地宽今岁，且扫轩窗读我书。自古安危关政事，随时忧喜到樵渔。零陵并起扶颠手，九庙无归计莫疏。","dynasty":"宋代","title":"三月二十日闻德音寄李德升席大光新有召命皆寓永州"}
{"author":"陈与义","content":"离离树子鹊惊飞，独倚枯筇无限时。千丈虚廊貯明月，十分奇事更新诗。人间路绝窗扉语，天上云空阁影移。遥想王戎烛下算，百年辛苦一生痴。","dynasty":"宋代","title":"道山宿直"}
{"author":"陈与义","content":"巧画无盐丑不除，此花风韵更清姝。从教变白能为黑，桃李依然是仆奴。","dynasty":"宋代","title":"和张规臣水墨梅五绝"}
{"author":"陈与义","content":"壮夫三箭功名手，儒士百篇藜苋肠。莫道人人握珠玉，应须字字挟风霜。","dynasty":"宋代","title":"和若拙弟得陪游后园"}
{"author":"陈与义","content":"江南非不好，楚客自生哀。摇檝天平渡，迎人树欲来。雨余吴岫立，日照海门开。虽异中原险，方隅亦壮哉。","dynasty":"宋代","title":"渡江"}
{"author":"陈与义","content":"雨歇澹春晓，云气山腰流。高崖落绛叶，恍如人世秋。避地时忽忽，出山意悠悠。溪急竹阴动，谷虚禽响幽。同行得快士，胜处频淹留。乘除了身世，未恨落房州。","dynasty":"宋代","title":"出山道中"}
{"author":"陈与义","content":"天公恶剧逐番新，赖是今年有主人。君子亭中眠白昼，燕公楼上步青春。","dynasty":"宋代","title":"火后借居君子亭书事四绝呈粹翁"}
{"author":"陈与义","content":"西风吹日弄晴阴，酒罢三巡湖海深。岳阳楼上登高节，不负南来万里心。","dynasty":"宋代","title":"两绝句"}
{"author":"陈与义","content":"君家阿莘如白玉，呼出灯前语录续。可怜郎罢穷一生，只今有汝照茅屋。猪生十子豚复豚，阿莘明年可当门。阶庭一笑不外索，万事纷纷何足论。","dynasty":"宋代","title":"赠黄家阿莘"}
{"author":"陈与义","content":"二月巴陵日日风，春寒未了怯园公。海棠不惜胭脂色，独立蒙蒙细雨中。","dynasty":"宋代","tags":"咏物，海棠，抒怀，品格","title":"春寒"}
{"author":"陈与义","content":"禅师瓶貯几多空，欲问以书无去鸿。鲁县人迎波若杖，天宁树起吉祥风。荒山春色篇章里，快士交情笔砚中。一日尘沙双碧眼，归时应与去时同。","dynasty":"宋代","title":"次韵谢心老以缘事至鲁山"}
{"author":"陈与义","content":"姬国馀芳代有人，于今公子秀溪濆。处心如水尚书市，能赋临流靖节君。花岛红云春句丽，月梅疏影夜香闻。囊开古锦湖山出，何意一星窥妙文。","dynasty":"宋代","title":"和孙升之"}
{"author":"陈与义","content":"一死公余事，由来虏亦人。使知临难日，犹有不欺臣。河洛倾遗愤，英雄叹后尘。煌煌中兴业，公合冠麒麟。","dynasty":"宋代","title":"刘大资挽词二首"}
{"author":"陈与义","content":"云物澹清晓，无风溪自闲。柴门对急雨，壮观满空山。春发苍茫内，鸟鸣篁竹间。儿童笑老子，衣湿不知还。","dynasty":"宋代","title":"雨"}
{"author":"陈与义","content":"粲粲江南万玉妃，别来几度见春归。相逢京洛浑依旧，唯恨缁尘染素衣。","dynasty":"宋代","title":"和张规臣水墨梅五绝"}
{"author":"陈与义","content":"鄂州迁客一花说，仇池老仙五字铭。併入晴窗三昧手，不须辛苦读骚经。","dynasty":"宋代","title":"墨戏二首·兰"}
{"author":"陈与义","content":"痴儿了官事，官事那可讫。岂知公偷闲，临水照缨绂。虽微八川雄，暴怒常至沸。傥或似山阴，清流可共祓。贪德实以济，行地不郁郁。赵洛与陶丘，相比亦仿佛。解后逢公赏，一洗伏流屈。可爱不可唾，众议那可咈。彼是公余波，本来非俗物。","dynasty":"宋代","title":"蒙示黄磵佳诗三读钦羡辄继韵仰报嘉赐"}
{"author":"陈与义","content":"青青堂西竹，岁寒不缁磷。蓬蒿众小中，拭眼见长身。澹然冬日影，此处极可人。子猷幸见过，一洗声色尘。","dynasty":"宋代","title":"书怀示友十首其十"}
{"author":"陈与义","content":"爱把山瓢莫笑侬，愁时引睡有奇功。醒来推户寻诗去，乔木峥嵘明月中。","dynasty":"宋代","title":"寻诗两绝句"}
{"author":"陈与义","content":"门前柿叶已堪书，弄镜烧香聊自娱。百世窗明窗暗里，题诗不用着工夫。","dynasty":"宋代","title":"秋试院将出书所寓窗"}
{"author":"陈与义","content":"今日忽不乐，图书从纠纷。不见汝州师，但见西来云。长安岂无树，忆师堂前柳。世路九折多，游子百事丑。三年成一梦，梦破说梦中。来时西门雨，去日东门风。书到及师闲，为我点枯笔。画作谪官图，羸骖带寒日。他时取归路，千里作一程。饱吃残年饭，就师听竹声。","dynasty":"宋代","title":"将赴陈留寄心老"}
{"author":"陈与义","content":"平生诗作祟，肠肚困藿食。使我忘归忧，亦自得诗力。绝知是余蔽，且复求今日。不如付杯酒，一笑万事毕。毛颖仅升堂，麯生真入室。","dynasty":"宋代","title":"书怀示友十首"}
{"author":"陈与义","content":"城南天倒影，绿浪摇十里。使君云梦胸，犹复录此水。舟行及雨霁，秋色在葭苇。烟涵翠轂润，月照金波委。知公已忘机，鸥鹭宛停峙。向来趋热士，说似颡应泚。俗子与清游，自古剧函矢。如何有双脚，受垢不受洗。异哉公殊嗜，记此两苦李。诗成堕衡门，名字污纸尾。明当蹑公迹，佳处不待指。会逢白沙渚，我舍真可徙。鸣驺傥重来，傍舫倾我耳。","dynasty":"宋代","title":"蒙示涉汝诗次韵"}
{"author":"陈与义","content":"贫士工用短，壮夫溺於诗。破壁为幽窗，我笔还得持。高鸟度遗影，风扉语移时。迨我休暇日，与物聊同嬉。古来贤哲人，畎亩策安危。一行或大谬，半隐良亦痴。寄言山中友，即岁以为期。","dynasty":"宋代","title":"幽窗"}
{"author":"陈与义","content":"沙岸残春雨，茅檐古镇官。一时花带泪，万里客凭栏。日晚蔷薇重，楼高燕子寒。惜无陶谢手，尽力破忧端。","dynasty":"宋代","title":"雨"}
{"author":"陈与义","content":"脩眉入幽梦，起费西南望。终愿学柳文，买泉筑愚堂。错磨高壁翠，日日在我旁。忽在新野邹，行从泰山羊。城中瞻使君，驾鹤高驰翔。诗成堕人世，字字含风霜。平生仰止勤，不但上下床。顾许俗士驾，平参丈人行。封姨岂嗔予，震怒挟阿香。知公终可恃，不记当趋装。清欢岂有极，夜色来苍苍。","dynasty":"宋代","title":"再赋其三"}
{"author":"陈与义","content":"晓天青脉脉，玉面立疏篱。山中尔许树，独自费人诗。","dynasty":"宋代","title":"梅花两绝句"}
{"author":"陈与义","content":"种竹可侔千户，拥书不假百城。何必思之烂熟，热官无用分明。","dynasty":"宋代","title":"六言二首"}
{"author":"陈与义","content":"芭蕉急雨三更闹，客子殊方五月寒。近得会稽消息否，稍传荆渚路歧宽。","dynasty":"宋代","title":"寄大光"}
{"author":"陈与义","content":"四月江南黄鸟肥，樱桃满市粲朝晖。赤瑛盘里虽殊遇，何似筠笼相发挥。","dynasty":"宋代","title":"樱桃"}
{"author":"陈与义","content":"人间睡声起，幽子方独步。倚杖看白云，亭亭水中度。十月雁背高，三更河流去。物生各扰扰，念此煎百虑。聊将忧世心，数遍桥西树。","dynasty":"宋代","title":"夜步堤上三首"}
{"author":"陈与义","content":"世故驱人殊未央，聊从地主借绳床。春风浩浩吹游子，暮雨霏霏湿海棠。去国衣冠无态度，隔帘花叶有辉光。使君礼数能宽否，酒味撩人我欲狂。","dynasty":"宋代","title":"陪粹翁举酒於君子亭下海棠方开"}
{"author":"陈与义","content":"半篙寒碧秋垂钓，一笛西风夜倚楼。多少巫山旧家事，老来分付水东流。","dynasty":"宋代","title":"和颜持约"}
{"author":"陈与义","content":"涨水东流满眼黄，泊舟高舍更情伤。一川木叶明秋序，两岸人家共夕阳。乱后江山元历历，世间歧路极茫茫。遥指长沙非谪去，古今出处两凄凉。","dynasty":"宋代","title":"舟次高舍书事"}
{"author":"陈与义","content":"智琼额黄且勿夸，回眼视此风前葩。家家融蜡作杏蔕，岁岁逢梅是蜡花。世间真伪非两法，映日细看真是蜡。我今嚼蜡已甘腴，况此有味蜡不如。只悉繁香欺定力，薰我欲醉须人扶。不辞花前醉倒卧经月，是酒是香君试别。","dynasty":"宋代","title":"蜡梅"}
{"author":"陈与义","content":"曾鼓盐田棹，前仓不足言。尽行江左路，初过浙东村。春去花无迹，潮归岸有痕。百年都几日，聊复信乾坤。","dynasty":"宋代","title":"泛舟入前仓"}
{"author":"陈与义","content":"两崖夹晓月，万壑分秋风。今朝定何朝，孤赏莫与同。石路抱岩转，云气青濛濛。篮舆拂露枝，乱点惊仆童。微泉不知处，玉佩鸣深丛。平生慕李愿，得此行旅中。居人轻佳境，过客意无穷。山木好题诗，恨我行匆匆。","dynasty":"宋代","title":"山路晓行"}
{"author":"陈与义","content":"毛颖陈玄虽胜流，也须从事到青州。重吟玉树怀崔子，欲唱金衣无杜秋。官柳正须工部出，园花犹为退之留。篮舆自可烦儿辈，一笑来从樾下休。","dynasty":"宋代","title":"西郊春事渐入老境元方欲出游以无马未果今日"}
{"author":"陈与义","content":"海内无坚壘，天涯有近亲。不辞供笑语，未惯得殷勤。舟楫深宜客，溪山各放春。高眠过滩浪，已寄百年身。","dynasty":"宋代","title":"过孔雀滩赠周静之"}
{"author":"陈与义","content":"衮衮诸公车马尘，先生孤唱发阳春。黄花不负秋风意，白发空随世事新。闭户读书真得计，戴肴从学岂无人。只应又被支郎笑，从者依前困在陈。","dynasty":"宋代","title":"次韵家叔"}
{"author":"陈与义","content":"天遣幽花两度开，黄昏梵放此徘徊。不教居士卧禅榻，唤出西厢共看来。","dynasty":"宋代","title":"长沙寺桂花重开"}
{"author":"陈与义","content":"不读远游赋，放怀兹地宜。云山绕窗户，万态争纷披。世故日已远，风水方逶迤。倚杖夜来雨，东山烟散迟。人间许长史，不与此心期。","dynasty":"宋代","title":"寄题兖州孙大夫绝尘亭二首"}
{"author":"陈与义","content":"百年几晴朝，徐步山径湿。忽悟春已深，鸣禽飞相及。雪消众绿净，雾罢群峰立。涧边千嵁岩，今日何复集。","dynasty":"宋代","title":"雨晴徐步"}
{"author":"陈与义","content":"九日登临有故常。随晴随雨一传觞。多病题诗无好句。孤负。黄花今日十分黄。记得眉山文翰老。曾道。四时佳节是重阳。江海满前怀古意。谁会。阑干三抚独凄凉。","dynasty":"宋代","title":"定风波（重阳）"}
{"author":"陈与义","content":"离合不可常，去处两无策。眇眇孤飞雁，严霜欺羽翼。使君南道主，终岁好看客。江湖尊前深，日月梦中疾。世事不相贷，秋风撼瓶锡。南云本同征，变化知无极。四年孤臣泪，万里游子色。临别不得言，清愁涨胸臆。","dynasty":"宋代","title":"己酉九月自巴丘过湖南别粹翁"}
{"author":"陈与义","content":"晴路篮舆稳，举头闲望赊。前冈春泱漭，后岭雪槎牙。海内兵犹壮，村边岁自华。客行惊节序，回眼送桃花。","dynasty":"宋代","title":"金潭道中"}
{"author":"陈与义","content":"人间跌宕简斋老，天下风流月桂花。一壶不觉丛边尽，暮雨霏霏欲湿鸦。","dynasty":"宋代","title":"微雨中赏月桂独酌"}
{"author":"陈与义","content":"野暝犹闻远，川明不恨迟。焚山隔岸火，及我系船时。夜半青灯屋，篱前白水陂。殷勤谢地主，小筑欲深期。","dynasty":"宋代","title":"夜抵贞牟"}
{"author":"陈与义","content":"衮衮诸公车马尘，先生孤唱发阳春。黄花不负秋风意，白发空随世事新。闭户读书真得计，戴肴从学岂无人。只应又被支郎笑，从者依前困在陈。","dynasty":"宋代","title":"次韵家叔"}
{"author":"陈与义","content":"城西望城南，十日九相隔。何如三枝杖，共踏江上石。门前流水过，春意满渠碧。遥知千顷江，如今好颜色。","dynasty":"宋代","title":"与季申信道自光化复入邓书事其四"}
{"author":"陈与义","content":"昔吾同年友，壮志各南溟。十年风雨过，见此落落星。秀者吾元茂，众器见鼎铏。许身稷契间，不但醉六经。时逢下车揖，慰我两眼青。勿忧事不理，伯始在朝廷。","dynasty":"宋代","title":"杂书示陈国佐胡元茂四首"}
{"author":"陈与义","content":"木末西风起，中含万里凉。浮云不愁思，尽日只飞扬。梦断头将白，诗成叶自黄。不关明主弃，本出涸阴乡。","dynasty":"宋代","title":"西风"}
{"author":"陈与义","content":"忆看梅雪缟中庭，转眼桃梢无数青。万事一身双鬓发，竹床欹卧数窗棂。","dynasty":"宋代","title":"春日"}
{"author":"陈与义","content":"乱眼龙蛇起平陆，前身羲献已黄墟。客来空认袁公额，泪尽惭无杨恽书。","dynasty":"宋代","title":"跋外祖存诚于帖"}
{"author":"陈与义","content":"诏书忧民十六事，父老祝君一万年。白发书生喜无寐，从今不仕可归田。","dynasty":"宋代","title":"邓州西轩书事十首"}
{"author":"陈与义","content":"君家苍石三峰样，磅礴乾坤气象横。贱子与山曾半面，小窗如梦慰平生。炉烟巧作公超雾，书册尚避秦皇城。病眼朝来欲开懒，借君岩岫障新晴。","dynasty":"宋代","title":"赵虚中有石名小华山以诗借之"}
{"author":"陈与义","content":"祝融回禄意佳哉，挽我梅花树下来。一夜东风不知惜，月明满树十分开。","dynasty":"宋代","title":"火后借居君子亭书事四绝呈粹翁"}
{"author":"陈与义","content":"鸟语知公乐，晴山及我游。尽排物外事，拚作酒中浮。菊蕊离双鬓，林声隐四愁。骚人例喜赋，政自不关秋。","dynasty":"宋代","title":"蒙知府宠示秋日郡圃佳制遂侍杖屦逍遥林水间"}
{"author":"陈与义","content":"旋买青芒鞋，去踏沙头月。争教冠盖地，着此影突兀。树寒栖鸟动，风转孤管发。月色夜夜佳，人生事如发。梦中续清游，浓露湿银阙。","dynasty":"宋代","title":"夜步堤上三首"}
{"author":"陈与义","content":"西园芳气雨余新，唤起亭中入定人。为报使君从酿酒，梅花落尽不关春。","dynasty":"宋代","title":"再赋"}
{"author":"陈与义","content":"张子霜后鹰，眉骨非凡曹。不肯兄事钱，但欲仆命骚。胡为随我辈，碌碌着青袍。相逢车马边，伎痒不得搔。","dynasty":"宋代","title":"书怀示友十首"}
{"author":"陈与义","content":"逐队避狂寇，湖中可盘嬉。泊舟宋田港，俯仰看云移。造物犹不借，颠风忽横吹。洞庭何其大，浪挟雷车驰。可怜岸上竹，翻倒不自持。老夫元耐事，淹速无无期。会有天风定，见汝亭亭时。五月念貂裘，竟生薄暮悲。萧萧不自畅，耿耿独题诗。","dynasty":"宋代","title":"泊宋田遇厉风作"}
{"author":"陈与义","content":"江南非不好，楚客自生哀。摇檝天平渡，迎人树欲来。雨余吴岫立，日照海门开。虽异中原险，方隅亦壮哉。","dynasty":"宋代","title":"渡江"}
{"author":"陈与义","content":"年年春日寒欺客，今日春无一半寒。不觉转头逢岁换，便须揩目待花看。争新游女幡垂鬓，依旧先生日照盘。从此不忧风雪厄，杖藜时可过苏端。","dynasty":"宋代","title":"次韵张迪功春日"}
{"author":"陈与义","content":"会稽尚隔三千里，临贺初盘一百滩。殊俗问津言语异，长年为客路歧难。背人山岭重重去，照鷁梅花树树残。酌酒柁楼今日意，题诗船壁后来看。","dynasty":"宋代","title":"舟行遣兴"}
{"author":"陈与义","content":"今夕定何夕，对此山苍然。偷生经五载，幽意独已坚。微阴拱众木，静夜闻孤泉。唯应寂寞事，可以送余年。","dynasty":"宋代","title":"今夕"}
{"author":"陈与义","content":"焚香消午睡，开画逢秋山。皇都马声中，有此四士闲。离离南国树，闪闪湘水湾。悠悠孤鸟去，澹澹晨辉还。屐士十年蜡，未散腰脚顽。不如一诣君，坐此岩石间。远峰如修眉，近峰如堕鬟。书生饱作祟，眼乱纷斓斑。一笑遗世人，聊破千载须。诗成即画记，可益不可删。","dynasty":"宋代","title":"与伯顺饭于文纬大光出宋汉杰画秋山"}
{"author":"陈与义","content":"庭际安榴树，花稀更可怜。青旌拥绛节，伴随作神仙。迟日耿不暮，微阴眩弥鲜。一樽兼百虑，心赏竟悠然。","dynasty":"宋代","title":"均阳官舍有安榴数株着花绝稀更增妍丽"}
{"author":"陈与义","content":"万里乡山路不通，年年佳节百忧中。催成客睡须春酒，老却梅花是晓风。","dynasty":"宋代","title":"除夜不寐饮酒一杯明日示大光"}
{"author":"陈与义","content":"城南天倒影，绿浪摇十里。使君云梦胸，犹复录此水。舟行及雨霁，秋色在葭苇。烟涵翠轂润，月照金波委。知公已忘机，鸥鹭宛停峙。向来趋热士，说似颡应泚。俗子与清游，自古剧函矢。如何有双脚，受垢不受洗。异哉公殊嗜，记此两苦李。诗成堕衡门，名字污纸尾。明当蹑公迹，佳处不待指。会逢白沙渚，我舍真可徙。鸣驺傥重来，傍舫倾我耳。","dynasty":"宋代","title":"蒙示涉汝诗次韵"}
{"author":"陈与义","content":"来禽花高不受折，满意清明好时节。人间风日不贷春，昨暮烟脂今日雪。舍东芜菁满眼黄，胡蝶飞去专斜阳。妍嗤都无十日事，付与梧桐一夏凉。","dynasty":"宋代","title":"来禽花"}
{"author":"陈与义","content":"相逢汉江边，盗起方如云。当时苍黄意，亦可无此君。俗士固鲜欢，王孙终逸群。清秋不可负，牖壁看修筠。碧干立疏雨，丛梢冒斜曛。引君着胜地，世事从纷纷。何时微月夕，胡床与予分。高吟呼天风，夜半笙箫闻。","dynasty":"宋代","title":"寄题赵景温筠居轩"}
{"author":"陈与义","content":"去年披雾识儒先，欲拜萱堂未敢前。卢壶要传纱缦业，玉裒忽废蓼莪篇。秀眉隔梦黄垆里，落日驱风丹旐边。佛子归真定何处，空令苦泪涨黄泉。","dynasty":"宋代","title":"陈叔易学士母阮氏挽词二首"}
{"author":"陈与义","content":"庙堂无策可平戎，坐使甘泉照夕烽。初怪上都闻战马，岂知穷海看飞龙。孤臣霜发三千丈，每岁烟花一万重。稍喜长沙向延阁，疲兵敢犯犬羊锋。","dynasty":"宋代","title":"伤春"}
{"author":"陈与义","content":"楚酒困人三日醉，园花经雨百般红。无人画出陈居士，亭角寻诗满袖风。","dynasty":"宋代","title":"寻诗两绝句"}
{"author":"陈与义","content":"爱把山瓢莫笑侬，愁时引睡有奇功。醒来推户寻诗去，乔木峥嵘明月中。","dynasty":"宋代","title":"寻诗两绝句"}
{"author":"陈与义","content":"陈留春色撩诗思，一日搜肠一百回。燕子初归风不定，桃花欲动雨频来。人间多待须微禄，梦里相逢记此杯。白竹扉前容醉舞，烟村渺渺欠高台。","dynasty":"宋代","title":"对酒"}
{"author":"陈与义","content":"黄花不负秋，与秋作光辉。夜霜犹作恶，朝日为解围。今晨岂重九，节意入幽菲。孤芳擅天地，众卉亦已微。殷勤黄金靥，照辉白板扉。洁酒欲寿花，孔兄与我违。清坐绝省事，未觉此计非。夕英岂不腴，骚人自难肥。","dynasty":"宋代","title":"九日赏菊"}
{"author":"陈与义","content":"乡人洗眼看银黄，得桂运枝手尚香。盛事固应传雁塔，新诗不减住鸡坊。醍酥乳酪元同味，羯末对胡更合堂。从此葛恢门下客，知名可但一杨方。","dynasty":"宋代","title":"用大成四桂坊韵赋诗赠令狐昆仲"}
{"author":"陈与义","content":"贫士工用短，壮夫溺於诗。破壁为幽窗，我笔还得持。高鸟度遗影，风扉语移时。迨我休暇日，与物聊同嬉。古来贤哲人，畎亩策安危。一行或大谬，半隐良亦痴。寄言山中友，即岁以为期。","dynasty":"宋代","title":"幽窗"}
{"author":"陈与义","content":"俗子令我病，纷然来座隅。贤士费怀思，不受折简呼。城东陈盂公，久阔今何如。明月照天下，此夕与君俱。不难十里勤，畏借东家驴。似闻有老眼，能作荐鹗书。功名勿念我，此心已扫除。","dynasty":"宋代","title":"书怀示友十首"}
{"author":"陈与义","content":"胡儿又看绕淮春，叹息犹为国有人。可使翠华周宇县，谁持白羽静风尘。五年天地无穷事，万里江湖见在身。共说金陵龙虎气，放臣迷路感烟津。","dynasty":"宋代","title":"次韵尹潜感怀"}
{"author":"陈与义","content":"诸葛经行有夕风，千秋天地几英雄。吊古不须多感慨，人生半梦半醒中。","dynasty":"宋代","title":"邓州西轩书事十首"}
{"author":"陈与义","content":"久谓事当尔，岂意身及之。避虏连三年，行半天四维。我非洛豪士，不畏穷谷饥。但恨平生意，轻了少陵诗。今年奔房州，铁马背后驰。造物亦恶剧，脱命赵毫厘。南山四程云，布袜傲险巇。篱间老炙背，无意管安危。知我是朝士，亦复颦其眉。呼酒软客脚，菜本濯玉肌。穷途士易德，欢喜不复辞。向来贪读书，闭户生处髭。岂知九州内，有山如此奇。自宽实不情，老人亦解颐。投宿恍世外，青灯耿茅茨。夜半不能眼，涧水鸣声悲。","dynasty":"宋代","title":"正月十二日自房州城遇虏至奔入南山十五日抵"}
{"author":"陈与义","content":"有钱可使鬼，无钱鬼揶揄。百年堂前燕，万事屋上乌。微官不救饥，出处违壮图。相牛岂无经，种树亦有书。如何求二顷，归卧渊明庐。曝背对青山，鸟鸣人意舒。试数门前客，终岁几覆车。","dynasty":"宋代","title":"书怀示友十首其六"}
{"author":"陈与义","content":"青溪宜晓日，曲处千丈晦。天开苍石屏，影落西村外。虚无元气立，明灭河汉对。人行峥嵘下，鸟急浩荡内。向来千万峰，琐细等蓬块。老夫倚杖久，三叹造物大。惜哉太史公，意短遗此快。更欲访野人，穷探视其背。","dynasty":"宋代","title":"咏青溪石壁"}
{"author":"陈与义","content":"转路山突兀，众山之所望。懒融不下山，揖山会虚堂。大空出盘嬉，小空时侍傍。我游瞻铁凤，力尽随木羊。石窗非人世，意欲凌风翔。巉巉窗中人，出定发有霜。过眼几浮烟，关身一禅床。教我安心法，入鸟不乱行。似知使君尊，起炷柏子香。陇云亦堪寄，分作我归装。好在窗前竹，伴师老苍苍。","dynasty":"宋代","title":"游岘山次韵三首"}
{"author":"陈与义","content":"十月天公作诗悲，负霜鸿雁不停飞。莽连万里云一去，红尽千林秋径归。病夫搜句了节序，小斋焚香无是非。睡过三冬莫开户，北风不贷芰荷衣。","dynasty":"宋代","title":"十月"}
{"author":"陈与义","content":"妾家长干里，春慵晏未起。花香袭梦回，略略事梳洗。妆台罢窥镜，盛色照江水。郎帆十幅轻，浑不闻橹声。曲岸转掀篷，一见兮目成。羞闻媒致辞，心许郎深情。一床两年少，相看悔不早。酒懽娱藏阄，园嬉索斗草。含笑盟春风，同心似偕老。郎行有程期，郎知妾未知。鷁首生羽翼，蛾眉无光辉。寄来纸上字，不尽心中事。问遍相逢人，不如自见真。心苦泪更苦，滴烂闺中土。寄语里中儿，莫作商人妇。","dynasty":"宋代","title":"长干行"}
{"author":"陈与义","content":"九日登临有故常。随晴随雨一传觞。多病题诗无好句。孤负。黄花今日十分黄。记得眉山文翰老。曾道。四时佳节是重阳。江海满前怀古意。谁会。阑干三抚独凄凉。","dynasty":"宋代","title":"定风波（重阳）"}
{"author":"陈与义","content":"白发飘萧一病翁，暮年身世药瓢中。芙蓉墙外垂垂发，九月凭栏未怯风。","dynasty":"宋代","title":"芙蓉"}
{"author":"陈与义","content":"世故生白发，意行无与期。平生木上座，临老始相知。月中沙岸永，岁暮河流迟。留侯庙前柳，叶尽空离离。百年信难料，剩赋奇绝诗。","dynasty":"宋代","title":"夜步堤上三首"}
{"author":"陈与义","content":"只今当代功名手，不数平生粥饭僧。独立江风吹短发，暮云千里倚崚嶒。","dynasty":"宋代","title":"和王东卿绝句四首"}
{"author":"陈与义","content":"瓦屋三间宽有馀，可怜小陆不同居。易求苏子六国印，难觅河桥一字书。","dynasty":"宋代","title":"邓州西轩书事十首其三"}
{"author":"陈与义","content":"以我千金帚，逢君万斛船。要知穷有自，未觉懒相先。盆盎三年梦，篇章四海传。匆匆秣归马，离恨满霜天。","dynasty":"宋代","title":"送吕钦问监酒受代归"}
{"author":"陈与义","content":"点检行年书阀阅，山中共赋几篇诗。如今未有惊人句，更待秋风生桂枝。","dynasty":"宋代","title":"山居二首"}
{"author":"陈与义","content":"堂堂李杜坛，谁敢蹑其址。先生坐坛上，持钺令余子。由来文字伯，不但表奏伟。高怀淡无嗜，寓兴或留此。平生上林手，避谤淹二始。登临意超然，笔落风雨似。事异柳司马，辛苦记山水。乐哉邦无事，那待猛政理。驾言慰吾民，不愧城门轨。看山笑邹湛，句外寄深旨。岩树阅几客，尚余尧时髓。抚板歌公诗，未暇知余事。","dynasty":"宋代","title":"再赋"}
{"author":"陈与义","content":"邓州谁亦解丹青，画我羸骖晚出城。残年政尔供愁了，末路那堪送客行。寒日满川分众色，暮林无叶寄秋声。垂鞭归去重回首，意落西南计未成。","dynasty":"宋代","title":"送客出城西"}
{"author":"陈与义","content":"去年披雾识儒先，欲拜萱堂未敢前。卢壶要传纱缦业，玉裒忽废蓼莪篇。秀眉隔梦黄垆里，落日驱风丹旐边。佛子归真定何处，空令苦泪涨黄泉。","dynasty":"宋代","title":"陈叔易学士母阮氏挽词二首"}
{"author":"陈与义","content":"西园芳气雨余新，唤起亭中入定人。为报使君从酿酒，梅花落尽不关春。","dynasty":"宋代","title":"再赋"}
{"author":"陈与义","content":"阴岩不知晴，路转见朝日。独行修竹尽，石崖千丈碧。","dynasty":"宋代","title":"出山二首"}
{"author":"陈与义","content":"游子不能寐，船头语轻波。开窗望两津，烟树何其多。晴江涵万象，夜半光荡摩。客愁弥世路，秋气入天河。汝洛尘未销，几人不负戈。长吟宇宙内，激烈悲蹉跎。","dynasty":"宋代","title":"均阳舟中夜赋"}
{"author":"陈与义","content":"美哉木枕与菅席，无耐当兴戴朝帻。巷南巷北闻锻声，舍后舍前唯月色。事国无功端未去，竹舆伊鸦犹昨日。不见武林城里事，繁华梦觉生荆棘。成坏由来几古今，乾坤但可着山泽。西湖已无金碧丽，雨抹晴妆尚娱客。会当休日一访之，摩挲苍藓慰崖石。只恐冷泉亭下水，发明白发增叹息。","dynasty":"宋代","title":"夙兴"}
{"author":"陈与义","content":"奕奕天风吹角巾，松声水色一时新。册林从此不牢落，照影溪头共六人。","dynasty":"宋代","title":"题崇兰图二首"}
{"author":"陈与义","content":"金章笑鹑衣，玉堂陋茅茨。石火不须臾，白驹隙中驰。丝鬓那可避，会当来如期。竹固不如肉，飞觞莫辞速。匏竹且勿喧，听我歌此曲。土花玩四时，未觉有荣辱。革木要一声，好异乖人情。木公不可待，且复举吾觥。","dynasty":"宋代","title":"八音歌"}
{"author":"陈与义","content":"纶巾古鹤氅，日暮槲林间。谁使翁迎客，应闻屐响山。占年又得熟，劝我不须还。村酒困壮士，水风吹醉颜。","dynasty":"宋代","title":"洛头书事"}
{"author":"陈与义","content":"过峡新图世所传，峡中犹说泛舟仙。柱天动业须君了，借我茅斋看十年。","dynasty":"宋代","title":"题向伯共过峡图二首"}
{"author":"陈与义","content":"雨过无桃李，唯馀雪覆墙。青天映妙质，白日照繁香。影动春微透，花寒韵更长。风流到尊酒，犹足助诗狂。","dynasty":"宋代","title":"酴醾"}
{"author":"陈与义","content":"平生诗作祟，肠肚困藿食。使我忘归忧，亦自得诗力。绝知是余蔽，且复求今日。不如付杯酒，一笑万事毕。毛颖仅升堂，麯生真入室。","dynasty":"宋代","title":"书怀示友十首"}
{"author":"陈与义","content":"千首能轻万户侯，诵君佳句解人忧。梦阑尘里功名晚，笑罢尊前岁月流。世事无穷悲客子，梅花欲动忆吾州。明朝又作河梁别，莫负平生马少游。","dynasty":"宋代","title":"次韵答张迪功坐上见贻张将赴南都任二首"}
{"author":"陈与义","content":"邂逅今朝一段奇，从来华屋不关诗。诸君且作留连意，正是微风到竹时。","dynasty":"宋代","title":"同继祖民瞻游赋诗亭二首"}
{"author":"陈与义","content":"妾家长干里，春慵晏未起。花香袭梦回，略略事梳洗。妆台罢窥镜，盛色照江水。郎帆十幅轻，浑不闻橹声。曲岸转掀篷，一见兮目成。羞闻媒致辞，心许郎深情。一床两年少，相看悔不早。酒懽娱藏阄，园嬉索斗草。含笑盟春风，同心似偕老。郎行有程期，郎知妾未知。鷁首生羽翼，蛾眉无光辉。寄来纸上字，不尽心中事。问遍相逢人，不如自见真。心苦泪更苦，滴烂闺中土。寄语里中儿，莫作商人妇。","dynasty":"宋代","title":"长干行"}
{"author":"陈与义","content":"岁星欲吐芒不开，昴星避次光低回。麒麟鸑鷟纷夹侍，善怀菩萨当重来。仙公风流今几岁，再托高门瑞当世。买香趁浴惊众聋，要识此僧今我是。金粟后身何足言，释迦亲送非虚传。稽首西来大菩萨，住世小劫须千年。宰官说法聊应会，余事文章亦三昧。世间底物堪寿公，本自金刚无可坏。","dynasty":"宋代","title":"承知府待制诞生之辰辄广善怀菩萨故事成古诗"}
{"author":"陈与义","content":"白发飘萧一病翁，暮年身世药瓢中。芙蓉墙外垂垂发，九月凭栏未怯风。","dynasty":"宋代","title":"芙蓉"}
{"author":"陈与义","content":"平生不接里闾欢，岂料相逢虺蜮坛。能赋君推三世事，倦游我弃七年官。流传恶语知谁好，勾引新篇得细看。六月山斋当暑令，风霜独发卷中寒。","dynasty":"宋代","title":"次韵谢邢九思"}
{"author":"陈与义","content":"楚酒困人三日醉，园花经雨百般红。无人画出陈居士，亭角寻诗满袖风。","dynasty":"宋代","title":"寻诗两绝句"}
{"author":"陈与义","content":"碎身鹰犬惭何忍，埋骨诗书事亦微。霜露深林可终岁，雌雄暖日莫忘机。","dynasty":"宋代","title":"题画兔"}
{"author":"陈与义","content":"去国频更岁，为官不救饥。春生残雪外，酒尽落梅时。白日山川映，青天草木宜。年华不负客，一一入吾诗。","dynasty":"宋代","title":"年华"}
{"author":"陈与义","content":"衮衮诸公车马尘，先生孤唱发阳春。黄花不负秋风意，白发空随世事新。闭户读书真得计，戴肴从学岂无人。只应又被支郎笑，从者依前困在陈。","dynasty":"宋代","title":"次韵家叔"}
{"author":"陈与义","content":"三面青山围竹篱，人间无路访安危。扶筇共坐槎牙石，涧水悲鸣无歇时。","dynasty":"宋代","title":"坐涧边石上"}
{"author":"陈与义","content":"以我千金帚，逢君万斛船。要知穷有自，未觉懒相先。盆盎三年梦，篇章四海传。匆匆秣归马，离恨满霜天。","dynasty":"宋代","title":"送吕钦问监酒受代归"}
{"author":"陈与义","content":"畴昔追欢事，如今病不能。等闲生白发，耐久是青灯。海内春还满，江南砚不冰。题诗饯残岁，钟鼓报晨兴。","dynasty":"宋代","title":"除夜"}
{"author":"陈与义","content":"晓窗飞雪惬幽听，起觅新诗自启扃。不觉高轩墙外过，贪看万鹤舞中庭。","dynasty":"宋代","title":"周尹潜雪中过门不我顾遂登西楼作诗见寄次韵"}
{"author":"陈与义","content":"多难还分手，江边日发新。公为九州督，我是半途人。政尔倾全节，终然却要身。平生第温峤，未必下张巡。","dynasty":"宋代","title":"再别"}
{"author":"陈与义","content":"武林曾识最高枝，百感重逢岁月迷。向日擘笺须彩凤，如今执楯要文犀。","dynasty":"宋代","title":"十三日再赋二首其一以赞使君是日对花赋此韵"}
{"author":"陈与义","content":"西园冠盖坐生风，更欲长绳击六龙。惟有病夫能省事，北窗三友是过从。","dynasty":"宋代","title":"和若拙弟得陪游后园"}
{"author":"陈与义","content":"古人争名翰墨薮，柿叶桑根俱不朽。固知老褚下欧阳，控御管城须好手。嫁非好时聊自强，幅则甚短惭甚长。闻道蔡侯闲石臼，为借余力生银光。","dynasty":"宋代","title":"以纸托乐秀才捣治"}
{"author":"陈与义","content":"落日生春色，微澜动古池。柳林横绝野，藜杖去寻诗。不有今年谪，争成此段奇。殷勤雪颅老，随客转荒陂。","dynasty":"宋代","title":"游八关寺后池上"}
{"author":"陈与义","content":"晓行苍壁中，穷处仍高崖。白龙三百丈，欲下层颠来。映日洒飞雨，绕山行怒雷。潭影纳浩荡，云气扶崔嵬。小儒叹造化，办此何雄哉。亦知天下绝，尊者所徘徊。三生清净愿，俗缘故难开。践胜吾岂敢，稽首傥兴哀。","dynasty":"宋代","title":"题大龙湫"}
{"author":"陈与义","content":"卖药韩康伯，谈经管幼安。向来甘寂寞，不是为艰难。微月扶疏树，空园浩荡寒。细题今夕景，持与故人看。","dynasty":"宋代","title":"夜赋寄友"}
{"author":"陈与义","content":"少年多意气，老去一分无。闭户了冬至，日长添数珠。北风不贷节，鸿雁天南驱。乌帽亦何幸，七日守屋庐。石炉深炷火，撩乱一榻书。只可自怡悦，不堪寄张扶。","dynasty":"宋代","title":"冬至二首"}
{"author":"陈与义","content":"天公嗔我眼常白，故著昏花阿堵中。不怪参军谈瞎马，但妨中散送飞鸿。著篱令恶谁能继，损读方奇定有功。九恼从来是佛种，会如那律证圆通。","dynasty":"宋代","title":"目疾"}
{"author":"陈与义","content":"足钱便可不须侯，免对妻儿赋百忧。一笑相逢亦奇事，平生所得是清流。谈天安用如邹子，扫地还应学赵州。南北东西底非梦，心闲随处有真游。","dynasty":"宋代","title":"次韵答张迪功坐上见贻张将赴南都任二首"}
{"author":"陈与义","content":"穷腊见三白，江南无旧闻。天上春已暮，尽日花缤纷。平生虽畏寒，遇雪心所欣。拥裘未敢出，投隙致殷勤。窗户忽相照，川陵已难分。二仪有巨丽，老我不能文。高吟黄竹诗，薄暮心无垠。浮屠似玉笋，突兀倚重云。","dynasty":"宋代","title":"雪"}
{"author":"陈与义","content":"自得休心法，悠然不赋诗。忽逢重九日，无奈菊花枝。","dynasty":"宋代","title":"九日示大圆洪智"}
{"author":"陈与义","content":"人间睡声起，幽子方独步。倚杖看白云，亭亭水中度。十月雁背高，三更河流去。物生各扰扰，念此煎百虑。聊将忧世心，数遍桥西树。","dynasty":"宋代","title":"夜步堤上三首"}
{"author":"陈与义","content":"壮士如今烂莫收，尚思抽矢射旄头。不堪苦雾侵衰鬓，稍喜和烟入戍楼。万里中原空费梦，三春胜日偶成游。青松远岭偏惊眼，薄晚阑干更少留。","dynasty":"宋代","title":"次韵邢子友"}
{"author":"陈与义","content":"皇家卜年过周历，变故未必非天仁。东南鬼火成何事，终待胡锋作争臣。","dynasty":"宋代","title":"邓州西轩书事十首"}
{"author":"陈与义","content":"短蓬如凫鷖，载我万斛愁。试登山上亭，却望沙际舟。世故莽相急，长江去悠悠。西南浸山影，晦明分中流。荡摇宝鉴面，翠髻千螺浮。去程虽云阻，兹地固堪留。客路惜胜日，临风搔白头。众色忽已晚，川光抱岩幽。三老呼不置，我兴方未收。下山事复多，题诗记曾游。","dynasty":"宋代","title":"题崇山"}
{"author":"陈与义","content":"都迷去时景，策杖烟漫漫。微雨洗春色，诸峰生晚寒。","dynasty":"宋代","title":"入山二首"}
{"author":"陈与义","content":"诗情不与岁情阑，春气犹兼水气寒。怪我问花终不语，须公走马更来看。共知浮世悲驹隙，即见平波散芡盘。得一老兵虽可饮，从今取友要须端。","dynasty":"宋代","title":"即席重赋且约再游二首"}
{"author":"陈与义","content":"姬国余芳代有人，于今公子秀溪濆。处心如水尚书市，能赋临流靖节君。花岛红云春句丽，月梅疏影夜香闻。囊开古锦湖山出，何意一星窥妙文。","dynasty":"宋代","title":"和孙升之"}
{"author":"陈与义","content":"我梦君山好，万里来南州。青眉横玉镜，色照城中楼。胜日空倚眺，经年未成游。今朝过山下，贼急不敢留。嵌空浪吞吐，荟蔚风飕飗。龙吟杂虎啸，九夏含三秋。了与遥赏异，况乃行岩幽。蚍蜉何当扫，延伫回我舟。掷去九节筇，褰裳走林丘。会逢湘君降，翠气衣上浮。山椒望苍梧，寄恨舒冥搜。","dynasty":"宋代","title":"过君山不获登览"}
{"author":"陈与义","content":"修眉入幽梦，起费西南望。终愿学柳文，买泉筑愚堂。错磨高壁翠，日日在我旁。忽在新野邹，行从泰山羊。城中瞻使君，驾鹤高驰翔。诗成堕人世，字字含风霜。平生仰止勤，不但上下床。顾许俗士驾，平参丈人行。封姨岂嗔予，霞怒挟阿香。知公终可恃，不记当趋装。清欢岂有极，夜色来苍苍。","dynasty":"宋代","title":"再赋"}
{"author":"陈与义","content":"心折零陵霜入鬓，更修短札问何如。江湖不是无来雁，只惯平生作报书。","dynasty":"宋代","title":"寄大光"}
{"author":"陈与义","content":"高枝已约风为友，密叶能留雪作花。昨夜常娥更潇洒，又携疏影过窗纱。","dynasty":"宋代","title":"竹"}
{"author":"陈与义","content":"暮投山崦寺，高处绝人群。远岫林间见，微泉舍后闻。阁虚云乱入，江阔野横分。欲与僧为记，今年懒作文。","dynasty":"宋代","title":"宿资圣院阁"}
{"author":"陈与义","content":"千里烟草绿，连山雨新足。老牛抱朝饥，向山影觳觫。犊儿狂走先过浦，却立长鸣待其母。母子为人实仓廪，汝饱不惭人愧汝。牧童生来日日娱，只忧身大当把鉏。日斜睡足牛背上，不信人间有广舆。","dynasty":"宋代","title":"题牧牛图"}
{"author":"陈与义","content":"危亭见上方，林壑带残阳。今日岂无恨，重游却味长。","dynasty":"宋代","title":"衡岳道中其四"}
{"author":"陈与义","content":"送老茅屋底，天寒人迹稀。一觞犹有味，万事已无机。岁暮塔孤立，风生鸦乱飞。此时张正字，书札到郊扉。","dynasty":"宋代","title":"得张正字诗"}
{"author":"陈与义","content":"二十九年知已非，今年依旧壮心违。黄尘满面人犹去，红叶无言秋又归。万里天寒鸿雁瘦，千村岁暮鸟乌微。往来屑屑君应笑，要就南池照客衣。","dynasty":"宋代","title":"以事走郊外示友"}
{"author":"陈与义","content":"香遍东园花一枝，寻花觅路忽成迷。先生莫道心如铁，喜气朝来横角犀。","dynasty":"宋代","title":"再赋二首呈奇父"}
{"author":"陈与义","content":"堪笑臞仙也耐寒，飞花端合上楼看。深知壮观增诗律，洗尽元和到建安。","dynasty":"宋代","title":"周尹潜雪中过门不我顾遂登西楼作诗见寄次韵"}
{"author":"陈与义","content":"巴陵二月客添衣，草草杯觞恨醉迟。燕子不禁连夜雨，海棠犹待老夫诗。天翻地覆伤春色，齿豁头童祝圣时。白竹篱前湖海阔，茫茫身世两堪悲。","dynasty":"宋代","title":"雨中对酒庭下海棠经雨不谢"}
{"author":"陈与义","content":"禅师瓶贮几多空，欲问以书无去鸿。鲁县人迎波若杖，天宁树起吉祥风。荒山春色篇章里，快士交情笔砚中。一日尘沙双碧眼，归时应与去时同。","dynasty":"宋代","title":"次韵谢心老以缘事至鲁山"}
{"author":"陈与义","content":"新诗满眼不能裁，鸟度云移落酒杯。官里簿书无日了，楼头风雨见秋来。是非衮衮书生老，岁月匆匆燕子回。笑抚江南竹根枕，一樽呼起鼻中雷。","dynasty":"宋代","tags":"饮酒，现实，抒怀，感慨","title":"对酒"}
{"author":"陈与义","content":"曨曨窗影来，稍稍禽声集。开门知有雨，老树半身湿。剧谈了无味，远游非所急。蒲团着身宽，安取万户邑。开镜白云渡，捲帘秋光入。饱受今日闲，明朝复羁絷。","dynasty":"宋代","title":"休日早起"}
{"author":"陈与义","content":"细读平安字，愁边失岁华。疏疏一帘雨，淡淡满枝花。投老诗成癖，经春梦到家。茫然十年事，倚杖数栖鸦。","dynasty":"宋代","title":"试院书怀"}
{"author":"陈与义","content":"自接曲生蓬户外，便呼伯雅竹床头。真逢幼妇著黄绢，直遣从事到青州。","dynasty":"宋代","title":"季高送酒"}
{"author":"陈与义","content":"智琼额黄且勿夸，回眼视此风前葩。家家融蜡作杏蔕，岁岁逢梅是蜡花。世间真伪非两法，映日细看真是蜡。我今嚼蜡已甘腴，况此有味蜡不如。只悉繁香欺定力，薰我欲醉须人扶。不辞花前醉倒卧经月，是酒是香君试别。","dynasty":"宋代","title":"蜡梅"}
{"author":"陈与义","content":"庙堂无计可平戎，坐使甘泉照夕烽。初怪上都闻战马，岂知穷海看飞龙。孤臣霜发三千丈，每岁烟花一万重。稍喜长沙向延阁，疲兵敢犯犬羊锋。","dynasty":"宋代","tags":"悲愤","title":"伤春"}
{"author":"陈与义","content":"以我千金帚，逢君万斛船。要知穷有自，未觉懒相先。盆盎三年梦，篇章四海传。匆匆秣归马，离恨满霜天。","dynasty":"宋代","title":"送吕钦问监酒受代归"}
{"author":"陈与义","content":"斗粟淹吾驾，浮云笑此生。有酒酬岁月，无梦到功名。客里逢归雁，愁边有乱莺。杨花不解事，更作倚风轻。","dynasty":"宋代","title":"道中寒食"}
{"author":"陈与义","content":"巧画无盐丑不除，此花风韵更清姝。从教变白能为黑，桃李依然是仆奴。","dynasty":"宋代","title":"和张规臣水墨梅五绝"}
{"author":"陈与义","content":"病见昏花已数年，只应梅蕊固依然。谁教也作陈玄面，眼乱初逢未敢怜。","dynasty":"宋代","title":"和张规臣水墨梅五绝"}
{"author":"陈与义","content":"粲粲江南万玉妃，别来几度见春归。相逢京洛浑依旧，唯恨缁尘染素衣。","dynasty":"宋代","title":"和张规臣水墨梅五绝"}
{"author":"陈与义","content":"含章檐下春风面，造化功成秋兔毫。意足不求颜色似，前身相马九方皋。","dynasty":"宋代","title":"和张规臣水墨梅五绝"}
{"author":"陈与义","content":"自读西湖处士诗，年年临水看幽姿。晴窗画出横斜影，绝胜前村夜雪时。","dynasty":"宋代","title":"和张规臣水墨梅五绝"}
{"author":"陈与义","content":"矫矫千年鹤，茫茫万里风。阑干三面看秋空。背插浮屠千尺、冷烟中。林坞村村暗，溪流处处通。此间何似玉霄峰。遥望蓬莱依约、晚云东。","dynasty":"宋代","title":"南柯子（塔院僧阁）"}
{"author":"陈与义","content":"寒食今年，紫阳山下蛮江左。竹篱烟锁。何处求新火。不解乡音，只怕人嫌我。愁无那。短歌谁和。风动梨花朵。","dynasty":"宋代","title":"点绛唇（紫阳寒食）"}
{"author":"陈与义","content":"子歌词以侑，凡九阕，皆非人世语。或记之以问一道士，道士惊曰：“此赤城韩夫人所制水府蔡真君法驾导引也，乌衣女子疑龙”云。得其三而亡其六，拟作三阕朝元路，朝元路，同驾玉华君。千乘载花红一色，人间遥指是祥云。回望海光新。","dynasty":"宋代","title":"法驾导引"}
{"author":"陈与义","content":"管宁白帽且蹁跹，孤鹤归期难计年。倚杖东南观北变，伤心云雾隔三川。江湖气动春还冷，鸿雁声回人不眠。苦忆西州老太守，何时相伴一灯前。","dynasty":"宋代","title":"春夜感怀寄席大光"}
{"author":"陈与义","content":"花尽春犹冷，羁心只自惊。孤莺啼永昼，细雨湿高城。扰扰成何事，悠悠送此生。蛛丝闪夕霁，随处有诗情。","dynasty":"宋代","title":"春雨"}
{"author":"陈与义","content":"今年二月冻初融，睡起苕溪绿向东。客子光阴诗卷里，杏花消息雨声中。西庵禅伯还多病，北栅儒先只固穷。忽忆轻舟寻二子，纶巾鹤氅试春风。","dynasty":"宋代","title":"怀天经智老因访之"}
{"author":"陈与义","content":"卷地风抛市井声，病无危坐了清明。一帘晚日看收尽，杨柳微风百媚生。","dynasty":"宋代","title":"清明二绝"}
{"author":"陈与义","content":"琢句不成添鬓丝，且搘筇杖看云移。槐花落尽全林绿，光景浑如初夏时。","dynasty":"宋代","title":"秋日"}
{"author":"陈与义","content":"南北东西俱我乡，聊从地主借绳床。诸公共得何侯力，远方新抄陆氏方。老去事多藜杖在，夜来秋到叶声长。蓬莱可托无因至，试觅人间千仞岗。","dynasty":"宋代","title":"秋日客思"}
{"author":"陈与义","content":"门前柿叶已堪书，弄镜烧香聊自娱。百世窗明窗暗里，题诗不用着工夫。","dynasty":"宋代","title":"秋试院将出书所寓窗"}
{"author":"陈与义","content":"中庭淡月照三更，白露洗空河汉明。莫遣西风吹叶尽，却愁无处着秋声。","dynasty":"宋代","title":"秋夜"}
{"author":"陈与义","content":"凉秋佳夕天氛廓，河汉之涯秋漠漠。月出未出林彩变，幽人露坐方独酌。自歌新词酒如空，天星下饮觥船中。忽思李白不可见，夜半乔木摇西风。百年佳月几今夕，忧乐相寻老来疾。琼瑶满地我影横，添酒赋诗何可失。","dynasty":"宋代","title":"秋夜独酌"}
{"author":"陈与义","content":"庭树日日疏，稍觉夜月添。推愁了此段，卷我三间帘。黄花墙阴远，白发露气严。平生六尺影，随我送凉炎。踏破千忧地，投老乃自嫌。尚想采石江，宫锦映霜蟾。夜半赋诗成，起舞鱼龙兼。办此讵难事，取快端宜廉。","dynasty":"宋代","title":"秋夜咏月"}
{"author":"陈与义","content":"尘起一月忧无禾，瓦鸣三日忧雨多。书生重口轻肝肾，不如墙角蚯蚓方长哦。少昊行秋龙洒道，风作万木皆商歌。病夫强起开户立，万个银竹惊森罗。人间伟观如此少，倚杖不觉泥及靴。菊丛欹倒未足道，老境知奈梧桐何。是事且置当务本，菜圃已添三万科。","dynasty":"宋代","title":"秋雨"}
{"author":"陈与义","content":"袢暑推不去，快风喜来过。西荣迟明月，与子聊婆娑。初如金盆涌，稍若玉鉴磨。亭亭倚华魄，艳艳舒冻波。夜气清入骨，奈此光景何。一杯幸相属，安能废吟哦。纤阿无停轮，衰鬓飒已多。及时会行乐，无惜醉颜酡。","dynasty":"宋代","title":"秋月"}
{"author":"陈与义","content":"狂夫缚轩冕，自许稷契身。静者乐山林，谓是羲皇人。不如两忘抉，内保一色醇。伟哉道山杰，滞此汝水滨。大来会阔步，小憩得幽欣。一斋有琴酒，万事无缁磷。不作子公书，肯受元规尘。人言君侯痴，我知丈人真。月明泉声细，雨过竹色新。而间有真我，宴坐方申申。","dynasty":"宋代","title":"汝州吴学士观我斋分韵得真字"}
{"author":"陈与义","content":"舴艋泝溪来，款段踏山去。入城缘底事，要识崎岖路。稻塍白纵横，茅岭青盘互。牧儿歌不休，孤客自多惧。士行犹运甓，文公亦习步。我敢忘艰难，冲烟问荒渡。","dynasty":"宋代","title":"入城"}
{"author":"陈与义","content":"竹舆声伊鸦，路转登古原。孟冬郊泽旷，细水鸣芦根。雾收浮屠立，天阔鸿雁奔。平生厌喧闹，快意三家村。思生长林内，故园归不存。欲为唐衢哭，声出且复吞。","dynasty":"宋代","title":"入城"}
{"author":"陈与义","content":"出山复入山，路随溪水转。东风不惜花，一暮都开遍。","dynasty":"宋代","title":"入山二首"}
{"author":"陈与义","content":"都迷去时景，策杖烟漫漫。微雨洗春色，诸峰生晚寒。","dynasty":"宋代","title":"入山二首"}
{"author":"陈与义","content":"清露香浮黄玉枝，使君未到意低迷。极知有日交铜虎，可使无情向木犀。","dynasty":"宋代","title":"闰八月十二日过奇父共坐翠窦轩赏木犀花玲珑"}
{"author":"陈与义","content":"四岁冷官桑濮地，三年羸马帝王州。陶潜迷路已良远，张翰思归那待秋。病鹤欲飞还踯躅，孤云欲去更迟留。盍簪共结鸡豚社，一笑相从万事休。","dynasty":"宋代","title":"若拙弟说汝州可居已卜约一丘用韵寄元东"}
{"author":"陈与义","content":"尘隔斗牛三月余，德音再与万方初。又蒙天地宽今岁，且扫轩窗读我书。自古安危关政事，随时忧喜到樵渔。零陵併起扶颠手，九庙无归计莫疏。","dynasty":"宋代","title":"三月二十日闻德音寄李德升席大光新有召命皆"}
{"author":"陈与义","content":"百年如寄亦何为，散发清狂未足非。南涧题诗风满面，东桥行药露霑衣。松花照夏山无暑，桂树留人吾岂归。藜杖不当轩盖用，稳扶居士莫相违。","dynasty":"宋代","title":"散发"}
{"author":"陈与义","content":"耿耿虚堂一榻秋，人间高枕几王侯。乱云未放晓山出，片月不随寒水流。检校一身浑是懒，平章千古得无愁。湘波见说清人骨，恨不移家阿那州。","dynasty":"宋代","title":"山居"}
{"author":"陈与义","content":"点检行年书阀阅，山中共赋几篇诗。如今未有惊人句，更待秋风生桂枝。","dynasty":"宋代","title":"山居二首"}
{"author":"陈与义","content":"宅图不必烦丘令，已卜坡东涧水边。更与我为烧药灶，只愁君要买山钱。","dynasty":"宋代","title":"山居二首"}
{"author":"陈与义","content":"两崖夹晓月，万壑分秋风。今朝定何朝，孤赏莫与同。石路抱岩转，云气青濛濛。篮舆拂露枝，乱点惊仆童。微泉不知处，玉佩鸣深丛。平生慕李愿，得此行旅中。居人轻佳境，过客意无穷。山木好题诗，恨我行匆匆。","dynasty":"宋代","title":"山路晓行"}
{"author":"陈与义","content":"夏郊绿已遍，山斋昼自迟。云物忽分散，余碧暮逶迤。寒暑送万古，荣枯各一时。世纷幸莫及，我麈得常持。","dynasty":"宋代","title":"山斋"}
{"author":"陈与义","content":"虽愧荷鉏叟，朝来亦不闲。自剪墙角树，尽纳溪西山。经行天下半，送老此途间。日暮烟生岭，离离飞鸟还。","dynasty":"宋代","title":"山斋"}
{"author":"陈与义","content":"当复入州宽作期，人间踏地有安危。风流丘壑真吾事，筹策庙堂非所知。白水春陂天澹澹，苍峰晴雪锦离离。恰逢居士身轻日，正是山中多景时。","dynasty":"宋代","title":"山中"}
{"author":"陈与义","content":"明窗延静昼，默坐息诸缘。聊将无穷意，寓此一炷烟。当时戒定慧，妙供均人天。我岂不清□，于今醒心然。炉香袅孤碧，云缕飞数千。悠然凌空去，缥缈随风还。世事有过现，薰性无变迁。应如水中月，波定还自丸。","dynasty":"宋代","title":"烧香"}
{"author":"陈与义","content":"密雪来催诗，以怪子不作。蔽天白漫漫，谁辨鹭与鹤。坐令天回笑，未受风作恶。急飞既繁丽，缓舞尤绰约。稍积草木上，断缟莽联络。终然要白日，印彼葵与藿。满眼丰岁意，空诗信难酢。慎勿辞典衣，已不虑填壑。","dynasty":"宋代","title":"舍弟踰日不知雪势密因再赋"}
{"author":"陈与义","content":"月轮隐东峰，奇彩在南岭。北崖草木多，苍茫映光景。玉盘忽微露，银浪泻千顷。岩谷散陆离，万象杂形影。不辞三更露，冒此白发顶。老筇无前游，危处有新警。涧光如翻鹤，变态发遥境。回首房州城，山中夜何永。","dynasty":"宋代","title":"十七日夜咏月"}
{"author":"陈与义","content":"我丈风流元佑枝，晴轩雨雹笔端迷。从容文武一时了，赋罢木犀观水犀。","dynasty":"宋代","title":"十三日再赋二首其一以赞使君是日对花赋此韵"}
{"author":"陈与义","content":"武林曾识最高枝，百感重逢岁月迷。向日擘笺须彩凤，如今执楯要文犀。","dynasty":"宋代","title":"十三日再赋二首其一以赞使君是日对花赋此韵"}
{"author":"陈与义","content":"十月天公作诗悲，负霜鸿雁不停飞。莽连万里云一去，红尽千林秋径归。病夫搜句了节序，小斋焚香无是非。睡过三冬莫开户，北风不贷芰荷衣。","dynasty":"宋代","title":"十月"}
{"author":"陈与义","content":"十月北风催岁兰，九衢黄土污儒冠。归鸦落日天机熟，老雁长云行路难。欲诣热官忧冷语，且求浊酒寄清欢。孤吟坐到三更月，枯木无枝不受寒。","dynasty":"宋代","title":"十月"}
{"author":"陈与义","content":"初月光满江，断处知急流。沉沉石城夜，漠漠西汉秋。为客寐常晚，临风意难收。三更柁楼底，身世入搔头。","dynasty":"宋代","title":"石城夜赋"}
{"author":"陈与义","content":"幽人病起山深处，小院鸦鸣日午时。六尺屏风遮宴坐，一帘细雨独题诗。","dynasty":"宋代","title":"石限病起"}
{"author":"陈与义","content":"君不见领军家有鞋一屋，相国藏椒八百斛。士患饥寒求免患，痴儿已足忧不足。但龙平生受鬼笑，无钱可使宜见渎。但当与作谪仙诗，聊复使渠终夜哭。诗中有味甜如蜜，佳处一哦三鼓腹。空肠时作不平鸣，却恨忍饥犹未熟。冰壶先生当立传，木奴鱼婢何足录。颜生狡狯还可怜，晚食由来未忘肉。","dynasty":"宋代","title":"食虀"}
{"author":"陈与义","content":"竹君家多材，楚楚皆席珍。成行着锦袍，玉色映市人。惠然集吾宇，老眼檐光新。麯生亦税驾，共慰藜藿贫。不待月与影，三人宛相亲。可怜管城子，头秃事苦辛。按谱虽同宗，闻道隔几尘。诗成聊使写，一笑惊比邻。","dynasty":"宋代","title":"食笋"}
{"author":"陈与义","content":"今日天气佳，忽思赋新诗。春光挟晴色，併上桃花枝。白云浩浩去，天色青陆离。余霏遇晚日，彩翠纷新奇。天公出变化，惊倒痴绝儿。逶迤或耐久，美好固暂时。平生一枝筇，稳处念力衰。澹然意已足，却赴青灯期。","dynasty":"宋代","title":"试院春晴"}
{"author":"陈与义","content":"细读平安字，愁边失岁华。疏疏一帘雨，淡淡满枝花。投老诗成癖，经春梦到家。茫然十年事，倚杖数栖鸦。","dynasty":"宋代","title":"试院书怀"}
{"author":"陈与义","content":"处处非吾土，年年备虏兵。何妨更适远，未免一伤情。石岸烟添色，风滩暮有声。平生五字律，头白不贪名。","dynasty":"宋代","title":"适远"}
{"author":"陈与义","content":"微雨湿清晓，老夫门未开。煌煌五仙子，并拥翠蕤来。烟脂洗尽不自惜，为雨归来更无力。老夫五十尚可痴，凭轩一赋会真诗。","dynasty":"宋代","title":"黄修职雨中送芍药五枝"}
{"author":"陈与义","content":"天公恶剧逐番新，赖是今年有主人。君子亭中眠白昼，燕公楼上步青春。","dynasty":"宋代","title":"火后借居君子亭书事四绝呈粹翁"}
{"author":"陈与义","content":"祝融回禄意佳哉，挽我梅花树下来。一夜东风不知惜，月明满树十分开。","dynasty":"宋代","title":"火后借居君子亭书事四绝呈粹翁"}
{"author":"陈与义","content":"斫竹和梢编作篱，微风如在竹林时。无人来访庞居士，晚日疏阴光陆离。","dynasty":"宋代","title":"火后借居君子亭书事四绝呈粹翁"}
{"author":"陈与义","content":"入山从此不须深，君子亭中人不寻。青竹短篱园昼静，梅花两树照春阴。","dynasty":"宋代","title":"火后借居君子亭书事四绝呈粹翁"}
{"author":"陈与义","content":"魂伤瓦砾旧曾游，尚想奔烟万马遒。遂替胡儿作正月，绝知回禄相巴丘。书生性命惊频试，客子茅茨费屡谋。唯有君山故窈窕，一眉晴绿向人浮。","dynasty":"宋代","title":"火后问舍至城南有感"}
{"author":"陈与义","content":"积雨得一晴，开窗送吾目。叠云带余愤，远树增新绿。天公信难料，变化杂神速。夕霞尽意红，诘朝固难卜。西轩一杯酒，未风将军腹。竹林怀微风，余韵久回复。热官岂辨此，可必思烂熟。曳杖出门行，栖鸦息枯木。","dynasty":"宋代","title":"积雨喜霁"}
{"author":"陈与义","content":"墙头花定觉风阑，墙外池深酒亦寒。马健莫愁归路远，诗成未落俗人看。钓鱼不用寻温水，濯发真如到洧盘。一笑得君天所借，尊前无地着忧端。","dynasty":"宋代","title":"即席重赋且约再游二首"}
{"author":"陈与义","content":"诗情不与岁情阑，春气犹兼水气寒。怪我问花终不语，须公走马更来看。共知浮世悲驹隙，即见平波散芡盘。得一老兵虽可饮，从今取友要须端。","dynasty":"宋代","title":"即席重赋且约再游二首"}
{"author":"陈与义","content":"离合不可常，去处两无策。眇眇孤飞雁，严霜欺羽翼。使君南道主，终岁好看客。江湖尊前深，日月梦中疾。世事不相贷，秋风撼瓶锡。南云本同征，变化知无极。四年孤臣泪，万里游子色。临别不得言，清愁涨胸臆。","dynasty":"宋代","title":"己酉九月自巴丘过湖南别粹翁"}
{"author":"杜司直","content":"昨者题舆政未成，邻封骑竹已欢迎。翱翔忽看天边举，天去从教境上争。玉笥江山应改色，青原风月未忘情。两邦父老休啼哭，总在甘棠荫里行。","dynasty":"宋代","title":"送戴太博"}
{"author":"杜司直","content":"琼佩霞裾云锦裳，胸中指塞贮琳瑯。词章莫测波澜阔，谈笑惟图书传香。与我多应邻臭味，于人宁有别肝肠。一州斗大非公处，早晚催归白玉堂。","dynasty":"宋代","title":"送戴太博"}
{"author":"杜司直","content":"琼佩霞裾云锦裳，胸中指塞贮琳琅。词章莫测波澜阔，谈笑惟图书传香。与我多应邻臭味，于人宁有别肝肠。一州斗大非公处，早晚催归白玉堂。","dynasty":"宋代","title":"送戴太博其二"}
{"author":"王正己","content":"病起正当秋阁迥，酒醒迎对夜涛寒。炉中药熟分僧饭，枕上琴闲借客弹。","dynasty":"唐代","title":"赠廖融"}
{"author":"王正己","content":"佛法诗名谁更继，未闻随分谒侯王。洗盂秋涧日华动，捣药夜堂云气香。苔藓乱青封叠石，杉松浓影过空墙。若非火岳□□地，那得吾师住久长。","dynasty":"宋代","title":"赠蕴上人"}
{"author":"杜常","content":"行尽江南数十程，晓星残月入华清。朝元阁上西风急，都入长杨作雨声。","dynasty":"宋代","title":"华清宫"}
{"author":"杜常","content":"行尽江南数十程，晓风残月入华清。朝元阁上西风急，都入长杨作雨声。","dynasty":"宋代","title":"过华清宫"}
{"author":"杜常","content":"桕叶青青栎叶红，高低相倚弄秋风。夜来雨后轻尘敛，绣出骊山岭上宫。","dynasty":"宋代","title":"夜雨晨霁"}
{"author":"杜常","content":"已去开元四百年，此泉犹自响潺潺。也知不愤当时事，长作悲声恨禄山。","dynasty":"宋代","title":"温泉"}
{"author":"杜常","content":"渔阳烽燧起云间，玉辇苍黄下此山。何事君王自神武，区区南渡鹿头关。","dynasty":"宋代","title":"骊山"}
{"author":"杜常","content":"江声聒破刺史眠。","dynasty":"宋代","title":"句"}
{"author":"王泠然","content":"古木卧平沙，摧残岁月赊。有根横水石，无叶拂烟霞。春至苔为叶，冬来雪作花。不逢星汉使，谁辨是灵槎。","dynasty":"唐代","title":"古木卧平沙"}
{"author":"王泠然","content":"昔予从不调，经岁旅淮源。念尔长相失，何时返故园。寄书迷处所，分袂隔凉温。远道俱为客，他乡共在原。归情春伴雁，愁泣夜随猿。愧见高堂上，朝朝独倚门。","dynasty":"唐代","title":"淮南寄舍弟"}
{"author":"王泠然","content":"林狖欺童子，山精试老僧。（《山寺》）陈兵剑阁山将动，饮马珠江水不流。（咏八阵图送人）官微思倚玉，文浅怯投珠。（《赠张公子协律》）","dynasty":"唐代","title":"句"}
{"author":"王泠然","content":"天运四时成一年，八节相迎尽可怜。秋贵重阳冬贵腊，不如寒食在春前。禁火初从太原起，风俗流传几千祀。算取去年冬至时，一百五日今朝是。今年寒食胜常春，总缘天子在东巡。能令气色随河洛，斗觉风光竞逐人。上阳遥见青春见，洛水横流绕城殿。波上楼台列岸明，风光所吹皆流遍。画阁盈盈出半天，依稀云里见鞦韆。来疑神女从云下，去似恒娥到月边。金闺待看红妆早，先过陌上垂杨好。花场共斗汝南鸡，春游遍在东郊道。千金宝帐缀流苏，簸琼还坐锦筵铺。莫愁光景重窗闇，自有金瓶照乘珠。心移向者游遨处，乘舟欲骋凌波步。池中弄水白鹇飞，树下抛球彩莺去。别殿前临走马台，金鞍更送彩毬来。毬落画楼攀柳取，枝摇香径踏花回。良辰更重宜三月，能成昼夜芳菲节。今夜无明月作灯，街衢游赏何曾歇。南有龙门对洛城，车马倾都满路行。纵使遨游今日罢，明朝尚自有清明。","dynasty":"唐代","title":"寒食篇"}
{"author":"王泠然","content":"隋家天子忆扬州，厌坐深宫傍海游。穿地凿山开御路，鸣笳叠鼓泛清流。流从巩北分河口，直到淮南种官柳。功成力尽人旋亡，代谢年移树空有。当时彩女侍君王，绣帐旌门对柳行。青叶交垂连幔色，白花飞度染衣香。今日摧残何用道，数里曾无一枝好。驿骑征帆损更多，山精野魅藏应老。凉风八月露为霜，日夜孤舟入帝乡。河畔时时闻木落，客中无不泪沾裳。","dynasty":"唐代","title":"汴堤柳（一本作题河边枯柳）"}
{"author":"王泠然","content":"游人夜到汝阳间，夜色冥濛不解颜。谁家暗起寒山烧，因此明中得见山。山头山下须臾满，历险缘深无暂断。焦声散著群树鸣，炎气傍林一川暖。是时西北多海风，吹上连天光更雄。浊烟熏月黑，高艳爇云红。初谓炼丹仙灶里，还疑铸剑神谿中。划为飞电来照物，乍作流星并上空。西山无草光已灭，东顶荧荧犹未绝。沸汤空谷数道水，融盖阴崖几年雪。两京贫病若为居，四壁皆成凿照馀。未得贵游同秉烛，唯将半影借披书。","dynasty":"唐代","title":"夜光篇"}
{"author":"邓献璋","content":"尉氏征鞍早，行行入画中。深烟连断岸，斜月澹疏桐。驴背霜华冷，鸡声梦境空。东偏村落晓，柿叶烂秋红。","dynasty":"清代","title":"秋日早发尉氏县"}
{"author":"邓献璋","content":"青天不易上，蜀道古来难。十二巫峰里，飘然寄一官。雨云行处幻，琴鹤坐边寒。明岁北归雁，烦君寄羽翰。","dynasty":"清代","title":"都门送刘芳玖之官蜀中"}
{"author":"陈敬宗","content":"山拥金鳌壮，云盘彩凤来。星河随斗转，珠阙倚天开。欢洽春声遍，恩从淑气回。愿歌《鱼藻》咏，长奉万年杯。","dynasty":"明代","title":"元夕赐观灯应制（五首）"}
{"author":"陈敬宗","content":"中使传宣宴百官，珮声遥集五云端。酒倾绿蚁开金瓮，馔脍苍麟奉玉盘。宝帐春回频送暖，瑶台雪霁不生寒。侍臣沾醉蒙恩德，更敕都人近御看。","dynasty":"明代","title":"元夕赐观灯诗（三首）"}
{"author":"陈敬宗","content":"皓月金门夜，和风玉殿春。云移三岛近，灯簇万花新。天仗临丹扆，星桥接紫宸。中官宣德意，宴赏及群臣。","dynasty":"明代","title":"元夕赐观灯应制五首其一"}
{"author":"陈敬宗","content":"紫禁疏钟静，高城刻漏传。五云迎宝盖，万户缀金莲。琼醴行仙席，龙盘进御筵。教坊呈百戏，齐过玉阶前。","dynasty":"明代","title":"元夕赐观灯应制五首其二"}
{"author":"陈敬宗","content":"剑佩青霄近，峰峦翠阁重。花明金幄月，香度玉楼风。拜舞诸蕃集，欢娱万国同。遥闻歌吹发，五色庆云中。","dynasty":"明代","title":"元夕赐观灯应制五首其三"}
{"author":"陈敬宗","content":"紫陌连清禁，彤楼接绛河。九门星彩动，万井月华多。宝炬通宵晃，鸾笙协气和。臣民涵圣泽，齐唱太平歌。","dynasty":"明代","title":"元夕赐观灯应制五首其四"}
{"author":"陈继昌","content":"圣迹总呵陇树寒，略如原庙奉衣冠。朝宗入海汪洋水，只有三江得势宽。","dynasty":"清代","title":"和祁春圃学使谒青浦孔子衣冠墓诗"}
{"author":"陈璧","content":"江阔天低，楼高思迥。春烟蘸淡如秋景。今年芳草去年愁，分明又报明年信。燕子还来，归期未定。可堪醉梦红尘境。世间万事尽消磨，水流不尽青山影。","dynasty":"宋代","title":"踏莎行"}
{"author":"陈璧","content":"龟山寺里访遗尘，铁佛苔封丈六身。追蠡有铭稽甲子，支祈无害念庚辰。渡淮独鸟斜斜日，送客飞花渺渺春。暂倚高风一回首，白云如海正愁人。","dynasty":"宋代","title":"游泗州龟山寺"}
{"author":"陈璧","content":"芙蓉花冷烟雨雨，鲤鱼风生紫莼渚。轩前秋容浩无主，江人倚楫烟中语。纤茎采香光漉漉，冰丝齐穿水晶绿。莼有羹，菰有米。彩衣捧寿阿母喜，平生宦情一杯水。","dynasty":"宋代","title":"题彦皋莼轩"}
{"author":"陈璧","content":"独客卧车上，群仆卧车下。车前或明火，时时照牛马。","dynasty":"宋代","title":"宿陕州横渠铺"}
{"author":"陈璧","content":"急涧无停流，行云那得定。不息奔竞心，山林亦非静。","dynasty":"宋代","title":"题静林寺壁"}
{"author":"令狐楚","content":"弓背霞明剑照霜，秋风走马出咸阳。未收天子河湟地，不拟回头望故乡。","dynasty":"唐代","tags":"出征，爱国，壮志","title":"少年行四首·其三"}
{"author":"令狐楚","content":"少小边州惯放狂，骣骑蕃马射黄羊。如今年老无筋力，犹倚营门数雁行。家本清河住五城，须凭弓箭得功名。等闲飞鞚秋原上，独向寒云试射声。弓背霞明剑照霜，秋风走马出咸阳。未收天子河湟地，不拟回头望故乡。霜满中庭月满楼，金樽玉柱对清秋。当年称意须行乐，不到天明不肯休。","dynasty":"唐代","tags":"忆旧，身世，爱国","title":"少年行四首"}
{"author":"令狐楚","content":"小苑莺歌歇，长门蝶舞多。眼看春又去，翠辇不曾过。","dynasty":"唐代","tags":"宫怨","title":"思君恩"}
{"author":"令狐楚","content":"雪满衣裳冰满须，晓随飞将伐单于。平生意气今何在，把得家书泪似珠。边草萧条塞雁飞，征人南望泪沾衣。黄尘满面长须战，白发生头未得归。","dynasty":"唐代","title":"塞下曲二首"}
{"author":"令狐楚","content":"山，耸峻，回环。沧海上，白云间。商老深寻，谢公远攀。古岩泉滴滴，幽谷鸟关关。树岛西连陇塞，猿声南彻荆蛮。世人只向簪裾老，芳草空余麋鹿闲。","dynasty":"唐代","tags":"写山","title":"一七令·山"}
{"author":"令狐楚","content":"高楼晓见一花开，便觉春光四面来。暖日晴云知次第，东风不用更相催。","dynasty":"唐代","title":"游春词"}
{"author":"令狐楚","content":"晚游临碧殿，日上望春亭。芳树罗仙仗，晴山展翠屏。一夜好风吹，新花一万枝。风前调玉管，花下簇金羁。阊阖春风起，蓬莱雪水消。相将折杨柳，争取最长条。","dynasty":"唐代","title":"琴曲歌辞。蔡氏五弄。游春辞三首"}
{"author":"令狐楚","content":"平日本多恨，新秋偏易悲。燕词如惜别，柳意已呈衰。事国终无补，还家未有期。心中旧气味，苦校去年时。","dynasty":"唐代","title":"立秋日"}
{"author":"令狐楚","content":"宣州浑是上清宫，客有真人貌似童。绀发垂缨光髧髧，细髯缘颔绿茸茸。壶中药物梯霞诀，肘后方书缩地功。既许焚香为弟子，愿教年纪共椿同。","dynasty":"唐代","title":"赠毛仙翁"}
{"author":"令狐楚","content":"斋居栽竹北窗边，素壁新开映碧鲜。青蔼近当行药处，绿阴深到卧帷前。风惊晓叶如闻雨，月过春枝似带烟。老子忆山心暂缓，退公闲坐对婵娟。","dynasty":"唐代","title":"郡斋左偏栽竹百馀竿炎凉已周青翠不改而为墙垣…之趣"}
{"author":"令狐楚","content":"杨柳黄金穗，梧桐碧玉枝。春来消息断，早晚是归时。玳织鸳鸯履，金装翡翠簪。畏人相问著，不拟到城南。","dynasty":"唐代","title":"杂曲歌辞。远别离二首"}
{"author":"令狐楚","content":"荒鸡隔水啼，汗马逐风嘶。终日随旌旆，何时罢鼓鼙。孤心眠夜雪，满眼是秋沙。万里犹防塞，三年不见家。却望冰河阔，前登雪岭高。征人几多在，又拟战临洮。胡风千里惊，汉月五更明。纵有还家梦，犹闻出塞声。暮雪连青海，阴云覆白山。可怜班定远，出入玉门关。","dynasty":"唐代","title":"相和歌辞。从军行五首"}
{"author":"令狐楚","content":"一来江城守，七见江月圆。齿发将六十，乡关越三千。褰帷罕游观，闭閤多沉眠。新节还复至，故交尽相捐。何时羾阊阖，上诉高高天。","dynasty":"唐代","title":"夏至日衡阳郡斋书怀"}
{"author":"令狐楚","content":"云霞五采浮天阙，梅柳千般夹御沟。不上黄花南北望，岂知春色满神州。","dynasty":"唐代","title":"汉苑行"}
{"author":"令狐楚","content":"偶来人世值中元，不献玄都永日闲。寂寂焚香在仙观，知师遥礼玉京山。","dynasty":"唐代","title":"中元日赠张尊师"}
{"author":"令狐楚","content":"锦车天外去，毳幕雪中开。魏阙苍龙远，萧关赤雁哀。","dynasty":"唐代","title":"王昭君"}
{"author":"令狐楚","content":"谁把相思号此河，塞垣车马往来多。只应自古征人泪，洒向空洲作碧波。","dynasty":"唐代","title":"相思河"}
{"author":"令狐楚","content":"台室名曾继，旌门节暂过。欢情老去少，苦事别离多。便为开樽俎，应怜出网罗。百忧今已失，一醉孰知他。帝德千年日，君恩万里波。许随黄绮辈，闲唱紫芝歌。龙衮期重补，梅羹伫再和。嵩丘来携手，君子意如何。","dynasty":"唐代","title":"将赴洛下，旅次汉南，献上相公二十兄言怀八韵"}
{"author":"令狐楚","content":"郁郁复纷纷，青霄干吕云。色令天下见，候向管中分。远覆无人境，遥彰有德君。瑞容惊不散，冥感信稀闻。湛露羞依草，南风耻带薰。恭惟汉武帝，馀烈尚氛氲。","dynasty":"唐代","title":"青云干吕"}
{"author":"令狐楚","content":"海浪恬月徼，边尘静异山。从今万里外，不复锁萧关。","dynasty":"唐代","title":"圣明乐"}
{"author":"令狐楚","content":"戴胜飞晴野，凌澌下浊河。春风楼上望，谁见泪痕多。","dynasty":"唐代","title":"春闺思"}
{"author":"令狐楚","content":"三月唯残一日春，玉山倾倒白鸥驯。不辞便学山公醉，花下无人作主人。","dynasty":"唐代","title":"三月晦日会李员外座中频以老大不醉见讥因有此赠"}
{"author":"令狐楚","content":"十年不见小庭花，紫萼临开又别家。上马出门回首望，何时更得到京华。","dynasty":"唐代","title":"赴东都别牡丹"}
{"author":"令狐楚","content":"一别三年在上京，仙垣终日选群英。除书每下皆先看，唯有刘郎无姓名。","dynasty":"唐代","title":"寄礼部刘郎中"}
{"author":"令狐楚","content":"年年不见帝乡春，白日寻思夜梦频。上酒忽闻吹此曲，坐中惆怅更何人。","dynasty":"唐代","title":"坐中闻思帝乡有感"}
{"author":"令狐楚","content":"花满中庭酒满樽，平明独坐到黄昏。春来诗思偏何处，飞过函关入鼎门。","dynasty":"唐代","title":"春思寄梦得乐天"}
{"author":"令狐楚","content":"五凤楼西花一园，低枝小树尽芳繁。洛阳才子何曾爱，下马贪趋广运门。","dynasty":"唐代","title":"皇城中花园讥刘白赏春不及"}
{"author":"令狐楚","content":"何日居三署，终年尾百僚。（见《定命录》）。移石几回敲废印，开箱何处送新图。（《春明退朝录》）。唯应四仲祭，使者暂悲嗟。（《宫人斜》）。偶逢蒲家郎，乃是葛仙客。行常乘青竹，饥即煮白石。腰间嫌大组，心内保尺宅。我愿从之游，深卜炼上液。（见《锦绣万花谷》）。","dynasty":"唐代","title":"句"}
{"author":"令狐楚","content":"一览断金集，载悲埋玉人。牙弦千古绝，珠泪万行新。","dynasty":"唐代","title":"李相薨后题断金集（一作裴夷直诗）"}
{"author":"令狐楚","content":"小苑莺歌歌，长门蝶舞多。眼看春又去，翠辇不曾过。","dynasty":"唐代","title":"思君恩"}
{"author":"令狐楚","content":"海浪恬丹徼，边尘靖黑山。从今万里外，不复镇萧关。","dynasty":"唐代","title":"杂曲歌辞·圣明乐"}
{"author":"令狐楚","content":"一览断金集，载悲埋玉人。牙弦千古绝，珠泪万行新。","dynasty":"唐代","title":"李相薨后题断金集"}
{"author":"令狐楚","content":"仙吏秦城别，新诗鄂渚来。才推今八斗，职副旧三台。雕镂心偏许，缄封手自开。何年相赠答，却得在中台。","dynasty":"唐代","title":"鄂州使至窦七副使中丞"}
{"author":"令狐楚","content":"暮雪连青海，阴霞覆白山。可怜班定远，生入玉门关。","dynasty":"唐代","title":"从军词五首其五"}
{"author":"令狐楚","content":"满城人尽闲，惟我早开关。惭被家童问，因何别旧山？","dynasty":"唐代","title":"社日早出赴祠祭"}
{"author":"令狐楚","content":"西花虽未谢，二菊又初芳。鬓云徒云白，腰金未是黄。曙花淩露彩，宵艳射星芒。日正开边树，风清发更香。山椒应散乱，篱下倍荧煌。泛酒遥相忆，何由共醉狂。","dynasty":"唐代","title":"九日黄白二菊花盛开对怀刘二十八"}
{"author":"令狐楚","content":"雪霁长杨苑，冰开太液池。宫中行乐日，天下盛明时。","dynasty":"唐代","title":"杂曲歌辞其二宫中乐"}
{"author":"令狐楚","content":"九重青琐闼，百尺碧云楼。明月秋风起，珠帘上玉钩。","dynasty":"唐代","title":"杂曲歌辞其五宫中乐"}
{"author":"令狐楚","content":"海浪恬丹徼，边尘靖黑山。从今万里外，不复镇萧关。","dynasty":"唐代","title":"杂曲歌辞圣明乐"}
{"author":"令狐楚","content":"君今侍紫垣，我已堕青天。委废从兹日，旋归在几年。心为西靡树，眼是北流泉。更过长沙去，江风满驿船。","dynasty":"唐代","title":"发潭州寄李宁常侍"}
{"author":"令狐楚","content":"三五既不留，二八又还过。金蟾著未出，玉树悲稍破。谁向西园游，空归北堂卧。佳期信难得，永夕无可奈。抚枕独高歌，烦君为予和。","dynasty":"唐代","title":"八月十七日夜书怀"}
{"author":"令狐楚","content":"二九即重阳，天清野菊黄。近来逢此日，多是在他乡。晚色霞千片，秋声雁一行。不能高处望，恐断老人肠。","dynasty":"唐代","title":"九日言怀"}
{"author":"令狐楚","content":"仙吏秦峨别，新诗鄂渚来。才推今北斗，职赋旧三台。雕镂心偏许，缄封手自开。何年相赠答，却得到中台。","dynasty":"唐代","title":"和寄窦七中丞"}
{"author":"令狐楚","content":"清晓上高台，秋风今日来。又添新节恨，犹抱故年哀。泪岂挥能尽，泉终闭不开。更伤春月过，私服示无缞。","dynasty":"唐代","title":"立秋日悲怀"}
{"author":"令狐楚","content":"晚岁俱为郡，新秋各异乡。燕鸿一声叫，郢树尽青苍。山露侵衣润，江风卷簟凉。相思如汉水，日夜向浔阳。","dynasty":"唐代","title":"秋怀寄钱侍郎"}
{"author":"令狐楚","content":"锦车天外去，毳幕云中开。魏阙苍龙远，萧关赤雁哀。","dynasty":"唐代","title":"相和歌辞。王昭君"}
{"author":"令狐楚","content":"君行登陇上，妾梦在闺中。玉箸千行落，银床一半空。绮席春眠觉，纱窗晓望迷。朦胧残梦里，犹自在辽西。","dynasty":"唐代","title":"杂曲歌辞。长相思二首"}
{"author":"令狐楚","content":"海浪恬丹徼，边尘靖黑山。从今万里外，不复镇萧关。","dynasty":"唐代","title":"杂曲歌辞。圣明乐"}
{"author":"令狐楚","content":"楚塞金陵静，巴山玉垒空。万方无一事，端拱大明宫。霜霁长杨苑，冰开太液池。宫中行乐日，天下盛明时。柳色烟相似，梨花雪不如。春风真有意，一一丽皇居。月上宫花静，烟含苑树深。银台门已闭，仙漏夜沉沉。九重青锁闼，百尺碧云楼。明月秋风起，珠帘上玉钩。","dynasty":"唐代","title":"杂曲歌辞。宫中乐"}
{"author":"令狐楚","content":"密雪纷初降，重城杳未开。杂花飞烂漫，连蝶舞徘徊。洒散千株叶，销凝九陌埃。素华凝粉署，清气绕霜台。明觉侵窗积，寒知度塞来。谢家争拟絮，越岭误惊梅。暗魄微茫照，严飙次第催。稍封黄竹亚，先集紫兰摧。孙室临书幌，梁园泛酒杯。静怀琼树倚，醉忆玉山颓。翠陌饥乌噪，苍云远雁哀。此时方夜直，想望意悠哉。","dynasty":"唐代","title":"省中直夜对雪寄李师素侍郎"}
{"author":"令狐楚","content":"番直同遥夜，严扃限几重。青编书白雀，黄纸降苍龙。北极丝纶句，东垣翰墨踪。尚垂玄露点，犹湿紫泥封。炫眼凝仙烛，驰心袅禁钟。定应形梦寐，暂似接音容。玉树春枝动，金樽腊酿醲.在朝君最旧，休浣许过从。","dynasty":"唐代","title":"南宫夜直宿见李给事封题其所下制敕知奏直…以诗寄"}
{"author":"令狐楚","content":"柳营无事诣莲宫，步步犹疑是梦中。劳役徒为万夫长，闲游曾与二人同。凤鸾飞去仙巢在，龙象潜来讲席空。松下花飞频伫立，一心千里忆梁公。","dynasty":"唐代","title":"游义兴寺寄上李逢吉相公"}
{"author":"令狐楚","content":"不立晋祠三十年，白头重到一凄然。泉声自昔锵寒玉，草色虽秋耀翠钿。少壮同游宁有数，尊荣再会便无缘。相思临水下双泪，寄入并汾向洛川。","dynasty":"唐代","title":"游晋祠上李逢吉相公"}
{"author":"令狐楚","content":"蓬莱仙监客曹郎，曾枉高车客大梁。见拥旌旄治军旅，知亲笔砚事文章。愁看柳色悬离恨，忆递花枝助酒狂。洛下相逢肯相寄，南金璀错玉凄凉。","dynasty":"唐代","title":"节度宣武酬乐天梦得"}
{"author":"令狐楚","content":"谢公秋思渺天涯，蜡屐登高为菊花。贵重近臣光绮席，笑怜从事落乌纱。萸房暗绽红珠朵，茗碗寒供白露芽。咏碎龙山归出号，马奔流电妓奔车。","dynasty":"唐代","title":"奉和严司空重阳日同崔常侍崔郎及诸公登龙山落帽台佳宴"}
{"author":"令狐楚","content":"丽藻飞来自相庭，五文相错八音清。初瞻绮色连霞色，又听金声继玉声。才出山西文与武，欢从塞北弟兼兄。白头老尹三川上，双和阳春喜复惊。","dynasty":"唐代","title":"奉和仆射相公酬忠武李相公见寄之作"}
{"author":"方维","content":"青胆雄于金斗大，赤心坚比铁山高。","dynasty":"宋代","title":"句其一"}
{"author":"方维","content":"身在江城抑何暮，心游魏阙不崇朝。","dynasty":"宋代","title":"句其二"}
{"author":"方维","content":"垣墉角占楼台近，城郭心藏洞府深。","dynasty":"宋代","title":"句其三"}
{"author":"卞同","content":"初月澹微茫，猿啼楚江晓。恬风展波镜，千里泻弥渺。起语船上人，惊飞岸边鸟。行装乱填委，徒御争纷扰。川后弭安流，天吴沕深窈。阴霾敛遥翳，目断秋旻杳。响枻节歌长，翔帆逗风小。人生等萍寄，奔涉何时了。旅思协悲端，羁情重忧悄。忠沉不可见，水吊鸣寒筿。回首噭湘累，苍山乱云绕。","dynasty":"明代","title":"题燕龙图楚江秋晓卷"}
{"author":"卞同","content":"云开见山高，木落知风劲。亭下不逢人，斜阳淡秋影。","dynasty":"明代","title":"倪云林画"}
{"author":"葛樵隐","content":"茫茫一片晚烟凉，争恐秋来草不芳。南浦萋迷经晓露，西风萧瑟又斜阳。诗人梦断池塘外，旅客魂销古道旁。惆怅王孙归去后，霜华凄绝几昏黄。","dynasty":"清代","title":"寒草"}
{"author":"葛樵隐","content":"独坐秋宵无限思，摇情应是壁灯知。十年伴读寒霜夜，一点催眠暮雨时。灰到心头犹自热，花留眼底易成眵。生憎不照关山梦，愁煞深闺远别离。","dynasty":"清代","title":"秋灯"}
{"author":"卓英英","content":"和风装点锦城春，细雨如丝压玉尘。漫把诗情访奇景，艳花浓酒属闲人。","dynasty":"唐代","title":"锦城春望"}
{"author":"卓英英","content":"频倚银屏理凤笙，调中幽意起春情。因思往事成惆怅，不得缑山和一声。","dynasty":"唐代","title":"理笙"}
{"author":"卓英英","content":"牡丹未及开时节，况是秋风莫近前。留待来年二三月，一枝和露压神仙。","dynasty":"唐代","title":"游福感寺答少年"}
{"author":"卓英英","content":"数载幽栏种牡丹，裹香包艳待神仙。神仙既有丹青术，携取何妨入洞天。","dynasty":"唐代","title":"答玄士"}
{"author":"曹丕","content":"秋风萧瑟天气凉，草木摇落露为霜，群燕辞归鹄南翔。(鹄南翔一作雁南翔）念君客游思断肠，慊慊思归恋故乡，君何淹留寄他方？贱妾茕茕守空房，忧来思君不敢忘，不觉泪下沾衣裳。援琴鸣弦发清商，短歌微吟不能长。明月皎皎照我床，星汉西流夜未央。牵牛织女遥相望，尔独何辜限河梁。","dynasty":"魏晋","tags":"古诗三百首，乐府，秋天，女子，怀人","title":"燕歌行二首·其一"}
{"author":"曹丕","content":"别日何易会日难，山川悠远路漫漫。郁陶思君未敢言，寄声浮云往不还。涕零雨面毁形颜，谁能怀忧独不叹。展诗清歌仰自宽，乐往哀来摧肺肝。耿耿伏枕不能眠，披衣出户步东西。仰看星月观云间，飞鸽晨鸣声可怜，留连顾怀不能存。","dynasty":"魏晋","tags":"乐府，写鸟，抒情，相思","title":"燕歌行二首·其二"}
{"author":"曹丕","content":"漫漫秋夜长，烈烈北风凉。展转不能寐，披衣起彷徨。彷徨忽已久，白露沾我裳。俯视清水波，仰看明月光。天汉回西流，三五正纵横。草虫鸣何悲，孤雁独南翔。郁郁多悲思，绵绵思故乡。愿飞安得翼，欲济河无梁。向风长叹息，断绝我中肠。西北有浮云，亭亭如车盖。惜我时不遇，适与飘风会。吹我东南行，行行至吴会。吴会非吾乡，安能久留滞。弃置勿复陈，客子常畏人。","dynasty":"魏晋","tags":"游子，思归，组诗","title":"杂诗二首"}
{"author":"曹丕","content":"上山采薇，薄暮苦饥。溪谷多风，霜露沾衣。野雉群雊，猿猴相追。还望故乡，郁何垒垒！高山有崖，林木有枝。忧来无方，人莫之知。人生如寄，多忧何为？今我不乐，岁月如驰。汤汤川流，中有行舟。随波转薄，有似客游。策我良马，被我轻裘。载驰载驱，聊以忘忧。","dynasty":"魏晋","tags":"乐府，军旅，生活","title":"善哉行·其一"}
{"author":"曹丕","content":"　　二月三日，丕白。岁月易得，别来行复四年。三年不见，《东山》犹叹其远，况乃过之，思何可支！虽书疏往返，未足解其劳结。　　昔年疾疫，亲故多离其灾，徐、陈、应、刘，一时俱逝，痛可言邪？昔日游处，行则连舆，止则接席，何曾须臾相失！每至觞酌流行，丝)竹并奏，酒酣耳热，仰而赋诗，当此之时，忽然不自知乐也。谓百年己分，可长共相保，何图数年之间，零落略尽，言之伤心。顷撰其遗文，都为一集，观其姓名，已为鬼录。追思昔游，犹在心目，而此诸子，化为粪壤，可复道哉？　　观古今文人，类不护细行，鲜能以名节自立。而伟长独怀文抱质，恬淡寡欲，有箕山之志，可谓彬彬君子者矣。著《中论》二十余篇，成一家之言，词义典雅，足传于后，此子为不朽矣。德琏常斐然有述作之意，其才学足以著书，美志不遂，良可痛惜。间者历览诸子之文，对之抆泪，既痛逝者，行自念也。孔璋章表殊健，微为繁富。公干有逸气，但未遒耳；其五言诗之善者，妙绝时人。元瑜书记翩翩，致足乐也。仲宣独自善于辞赋，惜其体弱，不足起其文，至于所善，古人无以远过。昔伯牙绝弦于钟期，仲尼覆醢于子路，痛知音之难遇，伤门人之莫逮。诸子但为未及古人，自一时之儁也，今之存者，已不逮矣。后生可畏，来者难诬，然恐吾与足下不及见也。　　年行已长大，所怀万端，时有所虑，至通夜不瞑，志意何时复类昔日?已成老翁，但未白头耳。光武言：\"年三十余，在兵中十岁，所更非一。\"吾德不及之，而年与之齐矣。以犬羊之质，服虎豹之文，无众星之明，假日月之光，动见瞻观，何时易乎？恐永不复得为昔日游也。少壮真当努力，年一过往，何可攀援，古人思秉烛夜游，良有以也。　　顷何以自娱？颇复有所述造不？东望於邑，裁书叙心。丕白。","dynasty":"魏晋","tags":"书信，思友","title":"与吴质书"}
{"author":"曹丕","content":"夭夭园桃，无子空长。虚美难假，偏轮不行。淮阴五刑，鸟尽弓藏。保身全名，独有子房。大愤不收，褒衣无带。多言寡诚，抵令事败。苏秦之说，六国以亡。倾侧卖主，车裂固当。贤矣陈轸，忠而有谋。楚怀不从，祸卒不救。祸夫吴起，智小谋大，西河何健，伏尸何劣。嗟彼郭生，古之雅人，智矣燕昭，可谓得臣。峨峨仲连，齐之高士，北辞千金，东蹈沧海。","dynasty":"魏晋","tags":"赞美，写人","title":"煌煌京洛行"}
{"author":"曹丕","content":"　　阳春无不长成，草木群类，随大风起。零落若何翩翩，中心独立一何茕。四时舍我驱驰，今我隐约欲何为？生居天壤间，忽如飞鸟栖枯枝。我今隐约欲何为？　　适君身体所服，何不恣君口腹所尝？冬被貂鼲温暖，夏当服绮罗轻凉。行力自苦，我将欲何为？不及君少壮之时，乘坚车、策肥马良。上有沧浪之天，今我难得久来视。下有蠕蠕之地，今我难得久来履。何不恣意遨游，从君所喜？　　带我宝剑。今尔何为自低昂？悲丽乎壮观，白如积雪，利若秋霜。驳犀标首，玉琢中央。帝王所服，辟除凶殃。御左右，奈何致福祥？吴之辟闾，越之步光，楚之龙泉，韩有墨阳，苗山之铤，羊头之钢。知名前代，咸自谓丽且美，曾不如君剑良绮难忘。　　冠青云之崔嵬，纤罗为缨，饰以翠翰，既美且轻。表容仪，俯仰垂光荣。宋之章甫，齐之高冠，亦自谓美，盖何足观？　　排金铺，坐玉堂。风尘不起，天气清凉。奏桓瑟，舞赵倡。女娥长歌，声协宫商。感心动耳，荡气回肠。酌桂酒，脍鲤鲂。与佳人期为乐康。前奉玉卮，为我行觞。　　今日乐，不可忘，乐未央。为乐常苦迟，岁月逝，忽若飞。何为自苦，使我心悲。","dynasty":"魏晋","tags":"隐士，劝诫","title":"大墙上蒿行"}
{"author":"曹丕","content":"有美一人，婉如清扬。妍姿巧笑，和媚心肠。知音识曲，善为乐方。哀弦微妙，清气含芳。流郑激楚，度宫中商。感心动耳，绮丽难忘。离鸟夕宿，在彼中洲。延颈鼓翼，悲鸣相求。眷然顾之，使我心愁。嗟尔昔人，何以忘忧。","dynasty":"魏晋","title":"善哉行·有美一人"}
{"author":"曹丕","content":"乘辇夜行游，逍遥步西园。双渠相溉灌，嘉木绕通川。卑枝拂羽盖，修条摩苍天。惊风扶轮毂，飞鸟翔我前。丹霞夹明月，华星出云间。上天垂光采，五色一何鲜。寿命非松乔，谁能得神仙。遨游快心意，保己终百年。","dynasty":"魏晋","tags":"荷花，写景，夜晚，心情","title":"芙蓉池作"}
{"author":"曹丕","content":"临台行高。高以轩。下有水。清且寒。中有黄鹄往且翻。行为臣。当尽忠。愿令皇帝陛下三千岁。宜居此宫。鹄欲南游。雌不能随。我欲躬衔汝。口噤不能开。我欲负之。毛衣摧颓。五里一顾。六里徘徊。","dynasty":"魏晋","title":"临高台"}
{"author":"曹丕","content":"漫漫秋夜长，烈烈北风凉。展转不能寐，披衣起彷徨。彷徨忽已久，白露沾我裳。俯视清水波，仰看明月光。天汉回西流，三五正纵横。草虫鸣何悲，孤雁独南翔。郁郁多悲思，绵绵思故乡。愿飞安得翼，欲济河无梁。向风长叹息，断绝我中肠。","dynasty":"魏晋","title":"杂诗二首其一"}
{"author":"曹丕","content":"别日何易会日难。山川悠远路漫漫。郁陶思君未敢言。寄书浮云往不还。涕零雨面毁形颜。谁能怀忧独不叹。耿耿伏枕不能眠。披衣出户步东西。展诗清歌聊自宽。乐往哀来摧心肝。悲风清厉秋气寒。罗帷徐动经秦轩。仰戴星月观云间。飞鸟晨鸣。声气可怜。留连怀顾不自存。","dynasty":"魏晋","title":"燕歌行"}
{"author":"曹丕","content":"丹霞蔽日。采虹垂天。谷水潺潺。木落翩翩。孤禽失羣。悲鸣云间。月盈则冲。华不再繁。古来有之。嗟我何言。","dynasty":"魏晋","title":"丹霞蔽日行"}
{"author":"曹丕","content":"观兵临江水。水流何汤汤。戈矛成山林。玄甲耀日光。猛将怀暴怒。胆气正纵横。谁云江水广。一苇可以航。不战屈敌虏。戢兵称贤良。古公宅岐邑。实始剪殷商。孟献营虎牢。郑人惧稽颡。充国务耕殖。先零自破亡。兴农淮泗间。筑室都徐方。量宜运权略。六军咸悦康。岂如东山诗。悠悠多忧伤。","dynasty":"魏晋","title":"广陵于马上作诗"}
{"author":"曹丕","content":"端居若无悰。驾游博望山。","dynasty":"魏晋","title":"折杨柳行"}
{"author":"曹丕","content":"千骑随风靡。万骑正龙骧。金鼓震上下。干戚纷纵横。白旄若素霓。丹旗发朱光。追思太王德。胥字识足臧。经历万岁林。行行到黎阳。","dynasty":"魏晋","title":"黎阳作诗"}
{"author":"曹丕","content":"清衣延贵客。明烛发高光。丰膳漫星陈。旨酒盈玉觞。弦歌奏新曲。游响拂丹梁。余音赴迅节。慷慨时激扬。献酬纷交错。雅舞何锵锵。罗缨从风飞。长剑自低昂。穆穆众君子。和合同乐康。","dynasty":"魏晋","title":"于谯作诗"}
{"author":"曹丕","content":"良辰启初节。高会构欢娱。通天拂景云。俯临四达衢。羽爵浮象樽。珍膳盈豆区。清歌发妙曲。乐正奏笙竽。曜灵忽西迈。炎烛继望舒。翊日浮黄河。长驱旋邺都。","dynasty":"魏晋","title":"孟津诗"}
{"author":"曹丕","content":"乘辇夜行游。逍遥步西园。双渠相溉灌。嘉木绕通川。卑枝拂羽盖。修条摩苍天。惊风扶轮毂。飞鸟翔我前。丹霞夹明月。华星出云间。上天垂光彩。五色一何鲜。寿命非松乔。谁能得神仙。遨游快心意。保己终百年。","dynasty":"魏晋","title":"芙蓉池作诗"}
{"author":"曹丕","content":"朝游高台观。夕宴华池阴。大酋奉甘醪。狩人献嘉宾。齐倡发东舞。秦筝奏西音。有客从南来。为我弹清琴。五音纷繁会。拊者激微吟。淫鱼乘波听。踊跃自浮沉。飞鸟翻翔舞。悲鸣集北林。乐极哀情来。寥亮摧肝心。清角岂不妙。德薄所不任。大哉子野言。弭弦且自禁。","dynasty":"魏晋","title":"善哉行"}
{"author":"曹丕","content":"西山一何高。高高殊无极。上有两仙僮。不饮亦不食。与我一丸药。光耀有五色。服药四五日。身体生羽翼。轻举乘浮云。倐忽行万亿。流览观四海。茫茫非所识。彭祖称七百。悠悠安可原。老聃适西戎。于今竟不还。王乔假虚辞。赤松垂空言。达人识真伪。愚夫好妄传。追念往古事。愦愦千万端。百家多迂怪。圣道我所观。","dynasty":"魏晋","title":"折杨柳行"}
{"author":"曹丕","content":"居世一何不同。上留田。富人食稻粱。上留田。贫子食糟与糠。上留田。贫贱亦何伤。上留田。禄命悬在苍天。上留田。今尔叹息将欲谁怨。上留田。","dynasty":"魏晋","title":"上留田行"}
{"author":"曹丕","content":"何尝快。独无忧。但当饮醇酒。炙肥牛。长兄为二千石。中兄被貂裘。小弟虽无官爵。鞍马{马反}{马反}。往来王侯长者游。但当在王侯殿上。快独摴蒲六博。对坐弹棋。男儿居世。各当努力。{?戚}迫日暮。殊不久留。少小相触抵。寒苦常相随。忿恚安足诤。吾中道与卿共别离。约身奉事君。礼节不可亏。上惭沧浪之天。下顾黄中小儿。奈何复老心皇皇。独悲谁能知。","dynasty":"魏晋","title":"艳歌何尝行"}
{"author":"曹丕","content":"三辰垂光。照临四海。焕哉何煌煌。悠悠与天地久长。愚见目前。圣覩万年。明闇相绝。何可胜言。","dynasty":"魏晋","title":"月重轮行"}
{"author":"曹丕","content":"浮舟横大江。讨彼犯荆虏。武将齐贯錍。征人伐金鼓。长戟十万队。幽冀百石弩。发机若雷电。一发连四五。","dynasty":"魏晋","title":"饮马长城窟行"}
{"author":"曹丕","content":"晨背大河南辕。跋涉遐路漫漫。师徒百万哗諠。戈矛若林成山。旌旗拂日蔽天。","dynasty":"魏晋","title":"董逃行"}
{"author":"曹丕","content":"弃故乡。离室宅。远从军旅万里客。披荆棘。求阡陌。侧足独窘步。路局苲。虎豹嘷动。鸡惊禽失。羣鸣相索。登南山。奈何蹈盘石。树木丛生郁差错。寝蒿草。荫松柏。涕泣雨面沾枕席。伴旅单。稍稍日零落。惆怅窃自怜。相痛惜。","dynasty":"魏晋","title":"陌上桑"}
{"author":"曹丕","content":"越民铸宝剑，出匣吐寒芒。服之禦左右，除凶致福祥。","dynasty":"魏晋","title":"剑"}
{"author":"曹丕","content":"朝发邺城，夕宿韩陵。霖雨载涂，舆人困穷。载驰载驱，沐雨栉风。舍我高殿，何为泥中。在昔周武，爰暨公旦。载主而征，救民涂炭。彼此一时，唯天所赞。我独何人，能不靖乱。","dynasty":"魏晋","title":"黎阳作诗三首其一"}
{"author":"曹丕","content":"殷殷其雷，濛濛其雨。我徒我车，涉此艰阻。遵彼洹湄，言刈其楚。班之中路，涂潦是御。辚辚大车，载低载昂。嗷嗷仆夫，载仆载僵。蒙涂冒雨，沾衣濡裳。","dynasty":"魏晋","title":"黎阳作诗三首其二"}
{"author":"曹丕","content":"回头四向望，眼中无故人。","dynasty":"魏晋","title":"诗"}
{"author":"曹丕","content":"尧任舜禹，当复何为。百兽率舞，凤凰来仪。得人则安，失人则危。唯贤知贤，人不易知。歌以咏言，诚不易移。鸣条之役，万举必全。明德通灵，降福自天。","dynasty":"魏晋","title":"秋胡行二首其一"}
{"author":"曹丕","content":"弃故乡。离室宅。远从军旅万里客。披荆棘。求阡陌。侧足独窘步。路局苲。虎豹嗥动。鸡惊禽失。群鸣相索。登高山。奈何蹈盘石。树木丛生郁差错。寝蒿草。荫松柏。涕泣雨面沾枕席。伴旅单。稍稍日零落。惆怅窃自怜。相痛惜。","dynasty":"魏晋","title":"陌上桑"}
{"author":"曹丕","content":"何尝快。独无忧。但当饮醇酒。炙肥牛。长兄为二千石。中兄被貂裘。小弟虽无官爵。鞍马馺馺。往来王侯长者游。但当在王侯殿上。快独摴蒲六博。对坐弹棋。男儿居世。各当努力。蹙迫日暮。殊不久留。少小相触抵。寒苦常相随。忿恚安足诤。吾中道与卿共别离。约身奉事君。礼节不可亏。上惭沧浪之天。下顾黄口小儿。奈何复老心皇皇。独悲谁能知。","dynasty":"魏晋","title":"艳歌何尝行"}
{"author":"曹丕","content":"兄弟共行游。驱车出西城。野田广开辟。川渠互相经。黍稷何郁郁。流波激悲声。菱芡覆绿水。芙蓉发丹荣。柳垂重荫绿。向我池边生。乘渚望长洲。羣鸟讙哗鸣。萍藻泛滥浮。澹澹随风倾。忘忧共容与。畅此千秋情。","dynasty":"魏晋","title":"于玄武陂作诗"}
{"author":"曹丕","content":"朝发邺城。夕宿韩陵。霖雨载涂。舆人困穷。载驰载驱。沐雨栉风。舍我高殿。何为泥中。在昔周武。爰暨公旦。载主而征。救民涂炭。彼此一时。唯天所赞。我独何人。能不靖乱。","dynasty":"魏晋","title":"黎阳作诗"}
{"author":"曹丕","content":"殷殷其雷。蒙蒙其雨。我徒我车。涉此艰阻。遵彼洹湄。言刈其楚。班之中路。涂潦是御。辚辚大车。载低载昂。嗷嗷仆夫。载仆载僵。蒙涂冒雨。沾衣濡裳。","dynasty":"魏晋","title":"黎阳作诗"}
{"author":"曹丕","content":"遥遥山上亭。皎皎云间星。远望使心怀。游子恋所生。驱车出北门。遥望河阳城。","dynasty":"魏晋","title":"于明津作诗"}
{"author":"曹丕","content":"方舟戏长水，湛澹自浮沉。弦歌发中流，悲响有馀音。音声入君怀，凄怆伤人心。心伤安所念，但愿恩情深。愿为晨风鸟，双飞翔北林。","dynasty":"魏晋","tags":"思妇，抒情，哀怨","title":"清河作诗"}
{"author":"曹丕","content":"翩翩床前帐。张以蔽光辉。昔将尔同去。今将尔同归。缄藏箧笥里。当复何时披。","dynasty":"魏晋","title":"代刘勋妻王氏杂诗"}
{"author":"曹丕","content":"奉辞罚罪遐征。晨过黎山巉峥。东济黄河金营。北观故宅顿倾。中有高楼亭亭。荆棘绕蕃丛生。南望果园青青。霜露惨凄宵零。彼桑梓兮伤情。","dynasty":"魏晋","title":"黎阳作诗"}
{"author":"曹丕","content":"霜露纷兮交下。木叶落兮凄凄。候鴈叫兮云中。归燕翩兮徘徊。妾心感兮惆怅。白日急兮西颓。守长夜兮思君。魂一夕兮九乖。怅延伫兮仰视。星月随兮天回。徒引领兮入房。窃自怜兮孤栖。愿从君兮终没。愁何可兮久怀。","dynasty":"魏晋","title":"寡妇诗"}
{"author":"曹丕","content":"丧乱悠悠过纪。白骨从横万里。哀哀下民靡恃。吾将以时整理。复子明辟致仕。","dynasty":"魏晋","title":"令诗"}
{"author":"曹丕","content":"夏时饶温和。避暑就清凉。比坐高阁下。延宾作名倡。弦歌随风厉。吐羽含征商。嘉肴重叠来。珍果在一傍。棊局纵横陈。博奕合双扬。巧拙更胜负。欢美乐人肠。从朝至日夕。安知夏节长。","dynasty":"魏晋","title":"夏日诗"}
{"author":"曹丕","content":"郁郁河边树。青青野田草。舍我故乡客。将适万里道。妻子牵衣袂。抆泪沾怀抱。还附幼童子。顾托兄与嫂。辞诀未及终。严驾一何早。负笮引文舟。饱渴常不饱。谁令尔贫贱。咨嗟何所道。","dynasty":"魏晋","title":"见挽船士兄弟辞别诗"}
{"author":"曹丕","content":"行行游且猎。且猎路南隅。弯我乌号弓。骋我纤骊驹。走者贯锋镝。伏者值戈殳。白日未及移。手获三十余。","dynasty":"魏晋","title":"诗"}
{"author":"曹丕","content":"巾车出邺宫。校猎东桥津。重罝施密网。{罒/干}筚飘如云。弯弓忽高驰。一发连双麕。","dynasty":"魏晋","title":"诗"}
{"author":"曹丕","content":"蜘蛛网户牖。野草当阶生。","dynasty":"魏晋","title":"诗"}
{"author":"曹丕","content":"酒人献三清。丝中列南厢。","dynasty":"魏晋","title":"诗"}
{"author":"曹丕","content":"王韩独何人。翱翔随天涂。","dynasty":"魏晋","title":"诗"}
{"author":"曹丕","content":"回头四向堂。眼中无故人。","dynasty":"魏晋","title":"诗"}
{"author":"曹丕","content":"绢绡白如雪。轻华比蝉翼。","dynasty":"魏晋","title":"诗"}
{"author":"曹丕","content":"画舸覆堤。","dynasty":"魏晋","title":"诗"}
{"author":"曹丕","content":"兰芷生兮芙蓉披。","dynasty":"魏晋","title":"诗"}
{"author":"曹丕","content":"高山吐庆云。","dynasty":"魏晋","title":"东阁诗"}
{"author":"曹丕","content":"长安城西双员阙。上有一双铜雀。一鸣五谷生。再鸣五谷熟。","dynasty":"魏晋","title":"歌"}
{"author":"曹丕","content":"登山而远望，溪谷多所有。楩楠千馀尺，众草之盛茂。华叶耀人目，五色难可纪。雉雊山鸡鸣，虎啸谷风起。号罴当我道，狂顾动牙齿。","dynasty":"魏晋","title":"钓竿行"}
{"author":"曹丕","content":"千骑随风靡，万骑正龙骧。金鼓震上下，干戚纷纵横。白旄若素霓，丹旗发朱光。追思太王德，胥宇识足臧。经历万岁林，行行到黎阳。","dynasty":"魏晋","title":"黎阳作诗三首其三"}
{"author":"曹丕","content":"清夜延贵客，明烛发高光。丰膳漫星陈，旨酒盈玉觞。弦歌奏新曲，游响拂丹梁。馀音赴迅节，慷慨时激扬。献酬纷交错，雅舞何锵锵。罗缨从风飞，长剑自低昂。穆穆众君子，和合同乐康。","dynasty":"魏晋","title":"于谯作诗"}
{"author":"曹丕","content":"观兵临江水，水流何汤汤。戈矛成山林，玄甲耀日光。猛将怀暴怒，胆气正纵横。谁云江水广，一苇可以航。不战屈敌虏，戢兵称贤良。古公宅岐邑，实始剪殷商。孟献营虎牢，郑人惧稽颡。充国务耕殖，先零自破亡。兴农淮泗间，筑室都徐方。量宜运权略，六军咸悦康。岂如东山诗，悠悠多忧伤。","dynasty":"魏晋","title":"至广陵于马上作诗"}
{"author":"曹丕","content":"东越河济水。遥望大海涯。钓竿何珊珊。鱼尾何簁簁。行路之好者。芳饵欲何为。","dynasty":"魏晋","title":"钓竿行"}
{"author":"曹丕","content":"登山而远望。溪谷多所有。楩柟千余尺。众草之盛茂。华叶耀人目。五色难可纪。雉雊山鸡鸣。虎啸谷风起。号罴当我道。狂顾动牙齿。","dynasty":"魏晋","title":"十五"}
{"author":"曹丕","content":"与君媾新欢。托配于二仪。充列于紫微。升降焉可知。梧桐攀凤翼。云雨散洪池。","dynasty":"魏晋","title":"猛虎行"}
{"author":"曹丕","content":"朝日乐相乐。酣饮不知醉。悲弦激新声。长笛吐清气。弦歌感人肠。四坐皆欢悦。寥寥高堂上。凉风入我室。持满如不盈。有德者能卒。君子多苦心。所愁不但一。慊慊下白屋。吐握不可失。众宾饱满归。主人苦不悉。比翼翔云汉。罗者安所羇。冲静得自然。荣华何足为。","dynasty":"魏晋","title":"善哉行"}
{"author":"曹丕","content":"朝与佳人期，日夕殊不来。嘉肴不尝，旨酒停杯。寄言飞鸟，告余不能。俯折兰英，仰结桂枝。佳人不在，结之何为？从尔何所之？乃在大诲隅。灵若道言，贻尔明珠。企予望之，步立踟蹰。佳人不来，何得斯须。","dynasty":"魏晋","title":"秋胡行"}
{"author":"曹丕","content":"漫漫秋夜长，烈烈北风凉。辗转不能寐，披衣起彷徨。彷徨忽已久，白露沾我裳。俯视清水波，仰看明月光。天汉回西流，三五正纵横。草虫鸣何悲，孤雁独南翔。郁郁多悲思，绵绵思故乡。愿飞安得翼，欲济河无梁。向风长叹息，断绝我中肠。","dynasty":"魏晋","title":"杂诗"}
{"author":"曹丕","content":"仰瞻帷幕。俯察几筵。其物如故。其人不存。神灵倐忽。弃我遐迁。靡瞻靡恃。泣涕连连。呦呦游鹿。衔草鸣麑。翩翩飞鸟。挟子巢栖。我独孤茕。怀此百离。忧心孔疚。莫我能知。人亦有言。忧令人老。嗟我白发。生一何早。长吟永叹。怀我圣考。曰仁者寿。胡不是保。","dynasty":"魏晋","title":"短歌行"}
{"author":"曹丕","content":"尧任舜禹。当复何为。百兽率舞。凤凰来仪。得人则安。失人则危。唯贤知贤。人不易知。歌以咏言。诚不易移。鸣条之役。万举必全。明德通灵。降福自天。","dynasty":"魏晋","title":"秋胡行"}
{"author":"曹丕","content":"泛泛绿池。中有浮萍。寄身流波。随风靡倾。芙蓉含芳。菡萏垂荣。夕佩其英。采之遗谁。所思在庭。双鱼比目。鸳鸯交颈。有美一人。婉如清扬。知音识曲。善为乐方。","dynasty":"魏晋","title":"秋胡行"}
{"author":"曹丕","content":"有美一人。婉如清扬。妍姿巧笑。和媚心肠。知音识曲。善为乐方。哀弦微妙。清气含芳。流郑激楚。度宫中商。感心动耳。绮丽难忘。离鸟夕宿。在彼中洲。延颈鼓翼。悲鸣相求。眷然顾之。使我心愁。嗟尔昔人。何以忘忧。","dynasty":"魏晋","title":"善哉行"}
{"author":"武瓘","content":"佳晨登赏喜还乡，谢宇开筵晚兴长。满眼黄花初泛酒，隔烟红树欲迎霜。千家门户笙歌发，十里江山白鸟翔。共贺安人丰乐岁，幸陪珠履侍银章。","dynasty":"唐代","title":"九日卫使君筵上作"}
{"author":"武瓘","content":"花开蝶满枝，花谢蝶还稀。惟有旧巢燕，主人贫亦归。","dynasty":"唐代","title":"感事（一作于濆诗，题云对花）"}
{"author":"高垲","content":"公子今词客，清才拟谪仙。歌成红豆曲，人对绿杨天。艳洗芙蓉水，香生芍药田。好留佳句在，莫让古人传。","dynasty":"清代","title":"题韩小米日华扬州画舫词图"}
{"author":"谢灵运","content":"潜虬媚幽姿，飞鸿响远音。薄霄愧云浮，栖川怍渊沉。进德智所拙，退耕力不任。徇禄反穷海，卧疴对空林。衾枕昧节候，褰开暂窥临。倾耳聆波澜，举目眺岖嵚。初景革绪风，新阳改故阴。池塘生春草，园柳变鸣禽。祁祁伤豳歌，萋萋感楚吟。索居易永久，离群难处心。持操岂独古，无闷征在今。","dynasty":"南北朝","tags":"春天，写景，抒情，失意，思归","title":"登池上楼"}
{"author":"谢灵运","content":"江南倦历览，江北旷周旋。怀新道转迥，寻异景不延。乱流趋正绝，孤屿媚中川。云日相晖映，空水共澄鲜。表灵物莫赏，蕴真谁为传。想象昆山姿，缅邈区中缘。始信安期术，得尽养生年。","dynasty":"南北朝","tags":"古诗三百首，咏物，抒怀","title":"登江中孤屿"}
{"author":"谢灵运","content":"殷忧不能寐，苦此夜难颓。明月照积雪，朔风劲且哀。运往无淹物，年逝觉已催。","dynasty":"南北朝","tags":"冬天，咏物，松树，抒怀","title":"岁暮"}
{"author":"谢灵运","content":"首夏犹清和，芳草亦未歇。水宿淹晨暮，阴霞屡兴没。周览倦瀛壖，况乃陵穷发。川后时安流，天吴静不发。扬帆采石华，挂席拾海月。溟涨无端倪，虚舟有超越。仲连轻齐组，子牟眷魏阙。矜名道不足，适己物可忽。请附任公言，终然谢天伐。","dynasty":"南北朝","tags":"夏天，纪游，写景，抒情","title":"游赤石进帆海"}
{"author":"谢灵运","content":"昏旦变气候，山水含清晖。清晖能娱人，游子憺忘归。出谷日尚早，入舟阳已微。林壑敛暝色，云霞收夕霏。芰荷迭映蔚，蒲稗相因依。披拂趋南径，愉悦偃东扉。虑澹物自轻，意惬理无违。寄言摄生客，试用此道推。","dynasty":"南北朝","tags":"山水，哲理","title":"石壁精舍还湖中作"}
{"author":"谢灵运","content":"裹粮杖轻策，怀迟上幽室。行源径转远，距陆情未毕。澹潋结寒姿，团栾润霜质。涧委水屡迷，林迥岩逾密。眷西谓初月，顾东疑落日。践夕奄昏曙，蔽翳皆周悉。蛊上贵不事，履二美贞吉。幽人常坦步，高尚邈难匹。颐阿竟何端，寂寂寄抱一。恬如既已交，缮性自此出。","dynasty":"南北朝","tags":"纪游，写景，山水，寓理","title":"登永嘉绿嶂山"}
{"author":"谢灵运","content":"客游倦水宿，风潮难具论。洲岛骤回合，圻岸屡崩奔。乘月听哀狖，浥露馥芳荪。春晚绿野秀，岩高白云屯。千念集日夜，万感盈朝昏。攀崖照石镜，牵叶入松门。三江事多往，九派理空存。灵物郄珍怪，异人秘精魂。金膏灭明光，水碧辍流温。徒作千里曲，弦绝念弥敦。","dynasty":"南北朝","tags":"行舟，生活，写景，山水，愁思","title":"入彭蠡湖口"}
{"author":"谢灵运","content":"羁心积秋晨，晨积展游眺。孤客伤逝湍，徒旅苦奔峭。石浅水潺湲，日落山照曜。荒林纷沃若，哀禽相叫啸。遭物悼迁斥，存期得要妙。既秉上皇心，岂屑末代诮。目睹严子濑，想属任公钓。谁谓古今殊，异代可同调。","dynasty":"南北朝","tags":"写景，山水，抒情","title":"七里濑"}
{"author":"谢灵运","content":"猿鸣诚知曙，谷幽光未显。岩下云方合，花上露犹泫。逶迤傍隈隩，迢递陟陉岘。过涧既厉急，登栈亦陵缅。川渚屡径复，乘流玩回转。苹萍泛沉深，菰蒲冒清浅。企石挹飞泉，攀林摘叶卷。想见山阿人，薜萝若在眼。握兰勤徒结，折麻心莫展。情用赏为美，事昧竟谁辨？观此遗物虑，一悟得所遣。","dynasty":"南北朝","tags":"山水，自然，写景","title":"从斤竹涧越岭溪行"}
{"author":"谢灵运","content":"祗役出皇邑，相期憩瓯越。解缆及流潮，怀旧不能发。析析就衰林，皎皎明秋月。含情易为盈，遇物难可歇。积疴谢生虑，寡欲罕所阙。资此永幽栖，岂伊年岁别。各勉日新志，音尘慰寂蔑。","dynasty":"南北朝","tags":"赠别，友人，抒情","title":"邻里相送至方山"}
{"author":"谢灵运","content":"明政敦化。矜恤载怀。用掇良彦。循我人黎。江既永矣。服亦南畿。解袂告离。云往风飞。","dynasty":"南北朝","title":"赠安成诗"}
{"author":"谢灵运","content":"挥手未几。钻燧推斥。青春屏辔。素秋系迹。媚彼时渔。恋此分拆。我劳行久。实获予戚。","dynasty":"南北朝","title":"赠安成诗"}
{"author":"谢灵运","content":"昔在先道。垂诰亨鲜。亦曰于豹。调和韦弦。清静有默。平正无偏。钦隆令绩。慰沃愿言。","dynasty":"南北朝","title":"赠安成诗"}
{"author":"谢灵运","content":"驽不逮骏。莸不间熏。三省朽质。再沾庆云。仰惭蓼萧。俯惕惟尘。将拭旧褐。朅来虚汾。畴咨亮款。敬告在文。","dynasty":"南北朝","title":"赠安成诗"}
{"author":"谢灵运","content":"玉衡迅驾。四节如飞。急景西驰。奔浪赴沂。英华始翫。落叶已稀。惆怅衡皋。心焉有违。","dynasty":"南北朝","title":"答谢谘议"}
{"author":"谢灵运","content":"告离甫尔。荏冉回周。怀风感迁。思我良畴。岂其无人。莫与好仇。孰曰晏安。神往形留。","dynasty":"南北朝","title":"答谢谘议"}
{"author":"谢灵运","content":"感昔戎行。远暨西垠。僶俛于役。不敢告勤。尔亦同事。契阔江濆。庶同支离。攘臂解纷。","dynasty":"南北朝","title":"答谢谘议"}
{"author":"谢灵运","content":"鸣鹄在阴。自幽必显。既曰有声。因风易演。逶迤云阁。司帝之典。蔚彼遗藉。如莹如洗。","dynasty":"南北朝","title":"答谢谘议"}
{"author":"谢灵运","content":"齐仲善交。在久弥敬。自我之遘。一遇而定。于穆谢生。以和缮性。有言属耳。有文在咏。","dynasty":"南北朝","title":"答谢谘议"}
{"author":"谢灵运","content":"寡弱多幸。逢兹道泰。荷荣西荒。晏然解带。翦削前识。任此天籁。人对遇矣。何惧何害。","dynasty":"南北朝","title":"答谢谘议"}
{"author":"谢灵运","content":"掻首北眷。清对未从。瞻云累叹。思□御风。良愿易违。嘉乐难逢。微我无衣。温凉谁同。","dynasty":"南北朝","title":"答谢谘议"}
{"author":"谢灵运","content":"古人善身。实畏斯名。缘督何贵。卷耀藏馨。九言之赠。实由未冥。片音或重。玙璠可轻。","dynasty":"南北朝","title":"答谢谘议"}
{"author":"谢灵运","content":"絺绤虽凄其，授衣尚未至。感节良已深，怀古亦云思。不有千里棹，孰申百代意。远协尚子心，遥得许生计。既及泠风善，又即秋水驶。江山共开旷，云日相照媚。景夕群物清，对玩咸可憙。","dynasty":"南北朝","title":"初往新安至桐庐口诗"}
{"author":"谢灵运","content":"山行非前期，弥远不能辍。但欲淹昏旦，遂复经盈缺。扪壁窥龙池，攀枝瞰乳穴。积峡忽复启，平途俄已闭。峦陇有合沓，往来无踪辙。昼夜蔽日月，冬夏共霜雪。","dynasty":"南北朝","title":"登庐山绝顶望诸峤诗"}
{"author":"谢灵运","content":"弄波不辍手，玩景岂停目。虽未登云峰，且以欢水宿。","dynasty":"南北朝","title":"初入南城诗"}
{"author":"谢灵运","content":"迥旷沙道开，威纡山径折。波□青密林，□映丹穴壁。","dynasty":"南北朝","title":"登孤山诗"}
{"author":"谢灵运","content":"平明发风穴，投宿憩雪巘。初时当薄木，迄今草已搴。","dynasty":"南北朝","title":"入竦溪诗"}
{"author":"谢灵运","content":"符瑞守边楚，感念凄城壕。志苦离念结，情伤日月慆。","dynasty":"南北朝","title":"送雷次宗诗"}
{"author":"谢灵运","content":"照涧疑阳水，潜穴□阴□。虽知视听外，用心不可无。","dynasty":"南北朝","title":"诗"}
{"author":"谢灵运","content":"火逝首秋节，新明弦月夕。月弦光照户，秋首风入隙。凌峰步曾崖，凭云肆遥脉。徙倚西北庭，竦踊东南觌。纨绮无报章，河汉有骏轭。","dynasty":"南北朝","title":"七夕咏牛女诗"}
{"author":"谢灵运","content":"百川赴巨海，众星环北辰。照灼烂霄汉，遥裔起长津。天地中横溃，家王拯生民。区宇既涤荡，群英必来臻。忝此钦贤性，由来常怀仁。况值众君子，倾心隆日新。论物靡浮说，析理实敷陈。罗缕岂阙辞，窈窕究天人。澄觞满金罍，连榻设华茵。急弦动飞听，清歌拂梁尘。莫言相遇易，此欢信可珍。","dynasty":"南北朝","title":"拟魏太子邺中集诗八首其一魏太子"}
{"author":"谢灵运","content":"皇汉逢迍邅，天下遭氛慝。董氏沦关西，袁家拥河北。单民易周章，窘身就羁勒。岂意事乖己，永怀恋故国。相公实勤王，信能定蝥贼。复睹东都辉，重见汉朝则。馀生幸已多，矧乃值明德。爱客不告疲，饮燕遗景刻。夜听极星阑，朝游穷曛黑。哀哇动梁埃，急觞荡幽默。且尽一日娱，莫知古来惑。","dynasty":"南北朝","title":"拟魏太子邺中集诗八首其三陈琳"}
{"author":"谢灵运","content":"伊昔家临淄，提携弄齐瑟。置酒饮胶东，淹留憩高密。此欢谓可终，外物始难毕。摇荡箕濮情，穷年迫忧栗。末途幸休明，栖集建薄质。已免负薪苦，仍游椒兰室。清论事究万，美话信非一。行觞奏悲歌，永夜系白日。华屋非蓬居，时髦岂余匹。中饮顾昔心，怅焉若有失。","dynasty":"南北朝","title":"拟魏太子邺中集诗八首其四徐干"}
{"author":"谢灵运","content":"嗷嗷云中雁，举翮自委羽。求凉弱水湄，违寒长沙渚。顾我梁川时，缓步集颍许。一旦逢世难，沦薄恒羁旅。天下昔未定，托身早得所。官渡厕一卒，乌林预艰阻。晚节值众贤，会同庇天宇。列坐荫华榱，金樽盈清醑。始奏延露曲，继以阑夕语。调笑辄酬答，嘲谑无惭沮。倾躯无遗虑，在心良已叙。","dynasty":"南北朝","title":"拟魏太子邺中集诗八首其六应玚"}
{"author":"谢灵运","content":"可怜谁家妇，缘流洗素足。明月在云间，迢迢不可得。","dynasty":"南北朝","title":"东阳溪中赠答诗二首其一"}
{"author":"谢灵运","content":"可怜谁家郎，缘流乘素舸。但问情若为，月就云中堕。","dynasty":"南北朝","title":"东阳溪中赠答诗二首其二"}
{"author":"谢灵运","content":"古人怨信次，十日眇未央。加我怀缱绻，口脉情亦伤。剧哉归游客，处子忽相忘。","dynasty":"南北朝","title":"作离合诗"}
{"author":"谢灵运","content":"韩亡子房奋，秦帝鲁连耻。本自江海人，忠义感君子。","dynasty":"南北朝","title":"诗"}
{"author":"谢灵运","content":"龚胜无馀生，季业有终尽。嵇公理既迫，霍生命亦殒。凄凄后霜柏，纳纳冲风菌。邂逅竟几时，修短非所悯。恨我君子志，不获岩下泯。送心正觉前，斯痛久已忍。唯愿乘来生，怨亲同心朕。","dynasty":"南北朝","title":"临终诗"}
{"author":"谢灵运","content":"岩下一老翁，四五年少者。衡山采药人，路迷粮亦绝。遇息岩下坐，正见相对说。一老四五少，仙隐不可别。其书非世教，其人必贤哲。","dynasty":"南北朝","title":"衡山诗"}
{"author":"谢灵运","content":"毖彼明泉，馥矣芳荑。扬晔神皋，澄清灵溪。灼灼吾秀，徽美是谐。誉必德昭，志由业栖。憩凤于林，养龙在泉。舍潜就跃，假云翔天。饪以味变，台以明宣。言辞戚朝，聿来鼎藩。昔尔同事，谓予偕征。暌合无朕，聚散有情。我端北署，子腾南溟。申非授乖，饮泪凄声。缅邈荆巫，杳翳江湍。三千既旷，繇役实难。想像微景，延伫音翰。因云往情，感风来叹。寝处燕说，指辰忌薄。仳离未几，节至采获。静念霜繁，长怀景落。人道分虑，前期靡托。视听易狎，冲用难本。违真一差，顺性谁卷。颜子悔伤，蘧生化善。心愧虽厚，行迷未远。平生结诚，久要罔转。警掉候风，侧望双反。","dynasty":"南北朝","title":"赠从弟弘元诗"}
{"author":"谢灵运","content":"玉衡迅驾，四节如飞。急景西驰，奔浪赴沂。英华始玩，落叶已稀。惆怅衡皋，心焉有违。告离甫尔，荏冉回周。怀风感迁，思我良畴。岂其无人，莫与好仇。孰曰晏安，神往形留。感昔戎行，远暨西垠。黾勉于役，不敢告勤。尔亦同事，契阔江濆。庶同支离，攘臂解纷。鸣鹄在阴，自幽必显。既曰有声，因风易演。逶迤云阁，司帝之典。蔚彼遗藉，如莹如洗。齐仲善交，在久弥敬。自我之遘，一遇而定。于穆谢生，以和缮性。有言属耳，有文在咏。寡弱多幸，逢兹道泰。荷荣西荒，晏然解带。剪削前识，任此天籁。人既遇矣，何惧何害。搔首北眷，清对未从。瞻云累叹，思□御风。良愿易违，嘉乐难逢。微我无衣，温凉谁同。古人善身，实畏斯名。缘督何贵，卷耀藏馨。九言之赠，实由未冥。片音或重，玙璠可轻。","dynasty":"南北朝","title":"答谢咨议诗"}
{"author":"谢灵运","content":"怀幽卷赜，戢妙抱密。用舍以造，舒卷不失。亮惟勤玩，无或暇逸。","dynasty":"南北朝","title":"书帙铭"}
{"author":"谢灵运","content":"中为天地物，今为鄙夫有。","dynasty":"南北朝","title":"山家诗"}
{"author":"谢灵运","content":"朝发悲猿，暮宿落石。","dynasty":"南北朝","title":"诗"}
{"author":"谢灵运","content":"孟冬初寒节气成。悲风入闺霜依庭。秋蝉噪柳燕辞楹。念君行役怨边城。君何崎岖久徂征。岂无膏沐感鹳鸣。对君不乐泪沾缨。辟窗开幌弄秦筝。调弦促柱多哀声。遥夜明月鉴帷屏。谁知河汉浅且清。展转思服悲明星。","dynasty":"南北朝","title":"燕歌行"}
{"author":"谢灵运","content":"出西门。眺云间。挥斤扶木坠虞泉。信道人。鉴徂川。思乐暂舍誓不旋。闵九九。伤牛山。宿心载违徒昔言。竞落运。务颓年。招命侪好相追牵。酌芳酤。奏繁弦。惜寸阴。情固然。","dynasty":"南北朝","title":"顺东西门行"}
{"author":"谢灵运","content":"薄游出彼东道。上留田。薄游出彼东道。上留田。循听一何矗矗。上留田。澄川一何皎皎。上留田。悠哉逖矣征夫。上留田。悠哉逖矣征夫。上留田。两服上阪电游。上留田。舫舟下游飙驱。上留田。此别既久无适。上留田。此别既久无适。上留田。寸心系在万里。上留田。尺素遵此千夕。上留田。秋冬迭相去就。上留田。秋冬迭相去就。上留田。素雪纷纷鹤委。上留田。清风飙飙入袖。上留田。岁云暮矣增忧。上留田。岁云暮矣增忧。上留田。诚知运来讵抑。上留田。熟视年往莫留。上留田。","dynasty":"南北朝","title":"上留田行"}
{"author":"谢灵运","content":"昔在老子。至理成篇。柱小倾大。绠短绝泉。鸟之栖游。林檀是闲。韶乐牢膳。岂伊攸便。胡为乖枉。从表方圆。耿耿僚志。慊慊丘园。善歌以咏。言理成篇。","dynasty":"南北朝","title":"陇西行"}
{"author":"谢灵运","content":"柏梁冠南山。桂宫耀北泉。晨风拂幨幌。朝日照闺轩。美人卧屏席。怀兰秀瑶璠。皎洁秋松气。淑德春景暄。","dynasty":"南北朝","title":"日出东南隅行"}
{"author":"谢灵运","content":"倐烁夕星流。昱奕朝露团。粲粲乌有停。泫泫岂暂安。徂龄速飞电。颓节骛惊湍。览物起悲绪。顾已识忧端。朽貌改鲜色。悴容变柔颜。变改茍催促。容色乌盘桓。亹亹衰期迫。靡靡壮志阑。既惭臧孙慨。先愧杨子叹。寸阴果有逝。尺素竟无观。幸赊道念戚。且取长歌欢。","dynasty":"南北朝","title":"长歌行"}
{"author":"谢灵运","content":"岁岁层冰合。纷纷霰雪落。浮阳减清晖。寒禽叫悲壑。饥爨烟不兴。渴汲水枯涸。","dynasty":"南北朝","title":"苦寒行"}
{"author":"谢灵运","content":"樵苏无夙饮。凿冰煮朝飡。悲矣采薇唱。苦哉有余酸。","dynasty":"南北朝","title":"苦寒行"}
{"author":"谢灵运","content":"短生旅长世。恒觉白日欹。览镜睨颓容。华颜岂久期。茍无回戈术。坐观落崦嵫。","dynasty":"南北朝","title":"豫章行"}
{"author":"谢灵运","content":"行行即长道。道长息班草。邂逅赏心人。与我倾怀抱。夷世信难值。忧来伤人。平生不可保。阳华与春渥。阴柯长秋槁。心慨荣去速。情苦忧来早。日华难久居。忧来伤人。谆谆亦至老。亲党近恤庇。昵君不常好。九族悲素霰。三良怨黄鸟。迩朱白即頳。忧来伤人。近缟洁必造。水流理就湿。火炎同归燥。赏契少能谐。断金断可宝。千计莫适从。万端信纷绕。巢林宜择木。结友使心晓。心晓形迹畧。畧迩谁能了。相逢既若旧。忧来伤人。片言代纻缟。","dynasty":"南北朝","title":"相逢行"}
{"author":"谢灵运","content":"骚屑出穴风。挥霍见日雪。飕飕无久摇。皎皎几时洁。未觉泮春冰。已复谢秋节。空对尺素迁。独视寸阴灭。否桑未易系。泰茅难重拔。桑茅迭生运。语默寄前哲。","dynasty":"南北朝","title":"折杨柳行"}
{"author":"谢灵运","content":"晓月发云阳，落日次朱方。含凄泛广川，洒泪眺连冈。眷言怀君子，沉痛结中肠。道消结愤懑，运开申悲凉。神期恒若存，德音初不忘。徂谢易永久，松柏森已行。延州协心许，楚老惜兰芳。解剑竟何及，抚坟徒自伤。平生疑若人，通蔽互相妨。理感深情恸，定非识所将。脆促良可哀，夭枉特兼常。一随往化灭，安用空名扬？举声沥已洒，长叹不成章。","dynasty":"南北朝","tags":"追忆，怀人，抒情，悲伤","title":"庐陵王墓下作"}
{"author":"谢灵运","content":"倏烁夕星流，昱奕朝露团。粲粲乌有停，泫泫岂暂安。徂龄速飞电，颓节骛惊湍。览物起悲绪，顾已识忧端。朽貌改鲜色，悴容变柔颜。变改苟催促，容色乌盘桓。亹亹衰期迫，靡靡壮志阑。既惭臧孙慨，复愧杨子叹。寸阴果有逝，尺素竟无观。幸赊道念戚，且取长歌欢。","dynasty":"南北朝","title":"长歌行"}
{"author":"谢灵运","content":"短生旅长世，恒觉白日欹。览镜睨颓容，华颜岂久期。苟无回戈术，坐观落崦嵫。","dynasty":"南北朝","title":"豫章行"}
{"author":"谢灵运","content":"达人贵自我，高情属天云。兼抱济物性，而不缨垢氛。段生藩魏国，展季救鲁民。弦高犒晋师，仲连却秦军。临组乍不緤，对圭宁肯分。惠物辞所赏，励志故绝人。苕苕历千载，遥遥播清尘。清尘竟谁嗣，明哲垂经纶。委讲辍道论，改服康世屯。屯难既云康，尊主隆斯民。","dynasty":"南北朝","title":"述祖德诗二首其一"}
{"author":"谢灵运","content":"中原昔丧乱，丧乱岂解已。崩腾永嘉末，逼迫太元始。河外无反正，江介有䠞圯。万邦咸震慑，横流赖君子。拯溺由道情，龛暴资神理。秦赵欣来苏，燕魏迟文轨。贤相谢世运，远图因事止。高揖七州外，拂衣五湖里。随山疏浚潭，傍岩艺枌梓。遗情舍尘物，贞观丘壑美。","dynasty":"南北朝","title":"述祖德诗二首其二"}
{"author":"谢灵运","content":"江南倦历览，江北旷周旋。怀新道转迥，寻异景不延。乱流趋孤屿，孤屿媚中川。云日相辉映，空水共澄鲜。表灵物莫赏，蕴真谁为传。想像昆山姿，缅邈区中缘。始信安期术，得尽养生年。","dynasty":"南北朝","title":"登江中孤屿诗"}
{"author":"谢灵运","content":"刀笔愧张杜，弃繻惭终军。贵史寄子长，爱赋托子云。昔值休明初，以此预人群。常呼城旁道，更歌忧逸民。犹抱见素朴，兼勉拥来勤。定自征伐檀，亦已验惟尘。晚末牵馀荣，憩泊瓯海滨。时易速还周，德乏勤济振。眷言徒矜伤，靡术谢经纶。矧乃卧沈疴，针石苦微身。行久怀邱窟，景昃感秋旻。旻秋有归棹，昃景无淹津。前期眇已往，后会邈无因。贫者缺所赠，风寒护尔身。","dynasty":"南北朝","title":"北亭与吏民别诗"}
{"author":"谢灵运","content":"卧病云高心，爱闲宜静处。寝憩托林石，巢穴顺寒暑。","dynasty":"南北朝","title":"初至都诗"}
{"author":"谢灵运","content":"整驾辞金门，命旅惟诘朝。怀居顾归云，指途溯行飙。属值清明节，荣华感和韶。陵隰繁绿杞，墟囿粲红桃。鷕鷕翚方雊，纤纤麦垂苗。隐轸邑里密，缅邈江海辽。满目皆古事，心赏贵所高。鲁连谢千金，延州权去朝。行路既经见，愿言寄吟谣。","dynasty":"南北朝","title":"入东道路诗"}
{"author":"谢灵运","content":"怀人行千里，我劳盈十旬。别时花灼灼，别后叶蓁蓁。","dynasty":"南北朝","title":"答谢惠连诗"}
{"author":"谢灵运","content":"白圭尚可磨，斯言易为缁。虽抱中孚爻，犹劳贝锦诗。寸心若不亮，微命察如丝。日月垂光景，成贷遂兼兹。出宿薄京畿，晨装抟鲁飔。重经平生别，再与朋知辞。故山日已远，风波岂还时。苕苕万里帆，茫茫终何之。游当罗浮行，息必庐霍期。越海凌三山，游湘历九嶷。钦圣若旦暮，怀贤亦凄其。皎皎明发心，不为岁寒欺。","dynasty":"南北朝","title":"初发石首城诗"}
{"author":"谢灵运","content":"采菱调易急，江南歌不缓。楚人心昔绝，越客肠今断。断绝虽殊念，俱为归虑款。存乡尔思积，忆山我愤懑。追寻栖息时，偃卧任纵诞。得性非外求，自已为谁纂。不怨秋夕长，常苦夏日短。濯流激浮湍，息阴倚密竿。怀故叵新欢，含悲忘春暖。凄凄明月吹，恻恻广陵散。殷勤诉危柱，慷慨命促管。","dynasty":"南北朝","title":"道路忆山中诗"}
{"author":"谢灵运","content":"随山逾千里，浮溪将十夕。鸟归息舟楫，星阑命行役。亭亭晓月映，泠泠朝露滴。","dynasty":"南北朝","title":"夜发石关亭诗"}
{"author":"谢灵运","content":"山行非有期，弥远不能辍。但欲掩昏旦，遂复经圆缺。扪壁窥龙池，攀枝瞰乳穴。积峡忽复启，平途俄已绝。峦垅有合沓，往来无踪辙。昼夜蔽日月，冬夏共霜雪。","dynasty":"魏晋","tags":"登高，庐山，写景，抒怀","title":"登庐山绝顶望诸峤"}
{"author":"谢灵运","content":"齐景恋遄台，周穆厌紫宫。牛山空洒涕，瑶池实欢悰。年迫愿岂申，游远心能通。大宝不欢娱，况乃守畿封。羁苦孰云慰，观海藉朝风。莫辨洪波极，谁知大壑东。依稀采菱歌，仿佛含颦容。遨游碧沙渚，游衍丹山峰。","dynasty":"南北朝","tags":"登高，写景，抒怀","title":"行田登海口盘屿山"}
{"author":"谢灵运","content":"朝搴苑中兰，畏彼霜下歇。暝还云际宿，弄此石上月。鸟鸣识夜栖，木落知风发。异音同致听，殊响俱清越。妙物莫为赏，芳醑谁与伐？美人竟不来，阳阿徒晞发。","dynasty":"南北朝","tags":"写景，抒情","title":"夜宿石门诗"}
{"author":"谢灵运","content":"时竟夕澄霁，云归日西驰。密林含余清，远峰隐半规。久痗昏垫苦，旅馆眺郊歧。泽兰渐被径，芙蓉始发迟。未厌青春好，已睹朱明移。戚戚感物叹，星星白发垂。乐饵情所止，衰疾忽在斯。逝将候秋水，息景堰旧崖。我志谁与亮？赏心惟良知。","dynasty":"南北朝","tags":"写景，自然","title":"游南亭"}
{"author":"谢灵运","content":"朝旦发阳崖，景落憩阴峰。舍舟眺迥渚，停策倚茂松。侧径既窈窕，环洲亦玲珑。俯视乔木杪，仰聆大壑淙。石横水分流，林密蹊绝踪。解作竟何感？升长皆丰容。初篁苞绿箨，新蒲含紫茸。海鸥戏春岸，天鸡弄和风。抚化心无厌，览物眷弥重。不惜去人远，但恨莫与同。孤游非情叹，赏废理谁通？","dynasty":"南北朝","tags":"咏物，自然，写景","title":"于南山往北山经湖中瞻眺"}
{"author":"谢灵运","content":"阳谷跃升。虞渊引落。景曜东隅。晼晚西薄。三春燠敷。九秋萧索。凉来温谢。寒往暑却。居德斯颐。积善嬉谑。阴灌阳丛。凋华堕萼。欢去易惨。悲至难铄。击节当歌。对酒当酌。鄙哉愚人。戚戚怀瘼。善哉达士。滔滔处乐。","dynasty":"南北朝","title":"善哉行"}
{"author":"谢灵运","content":"我行乘日垂，放舟候月圆。沫江免风涛，涉清弄漪涟。积石竦两溪，飞泉倒三山。亦既穷登陟，荒蔼横目前。窥岩不睹景，披林岂见天。阳鸟尚倾翰，幽篁未为邅。退寻平常时，安知巢穴难。风雨非攸吝，拥志谁与宣。倘有同枝条，此日即千年。","dynasty":"南北朝","title":"发归濑三瀑布望两溪诗"}
{"author":"谢灵运","content":"岱宗秀维岳。崔崒刺云天。岝崿既崄巘。触石辄芊绵登封瘗崇坛。降禅藏肃然。石闾何晻蔼。明堂秘灵篇。","dynasty":"南北朝","title":"泰山吟"}
{"author":"谢灵运","content":"小序太元中。王父龛定淮南。负荷世业。专主隆人。逮贤相徂谢。君子道消。拂衣蕃岳。考卜东山。事同乐生之时。志期范蠡之举。达人贵自我。高情属天云。兼抱济物性。而不缨垢氛。段生藩魏国。展季救鲁民。师。仲连却秦军。临组乍不绁。对珪宁肯分。惠物辞所赏。励志故绝人。苕苕历千载。遥遥播清尘。清尘竟谁嗣。明哲垂经纶。委讲辍道论。改服康世屯。屯难既云康。尊主隆斯民。","dynasty":"南北朝","title":"述祖德诗"}
{"author":"谢灵运","content":"中原昔丧乱。丧乱岂解已。崩腾永嘉末。逼迫太元始。河外无反正。江介有{?戚}圯。万邦咸震慑。横流赖君子。拯溺由道情。龛暴资神理。秦赵欣来苏。燕魏迟文轨。贤相谢世运。远图因事止。高揖七州外。拂衣五湖里。随山疏浚潭。傍岩艺枌梓。遗情舍尘物。贞观丘壑美。","dynasty":"南北朝","title":"述祖德诗"}
{"author":"谢灵运","content":"季秋边朔苦。旅鴈违霜雪。凄凄阳卉腓。皎皎寒潭絜。良辰感圣心。云旗兴暮节。鸣葭戾朱宫。兰巵献时哲。饯宴光有孚。和乐隆所缺。在宥天下理。吹万羣方悦。归客遂海隅。脱冠谢朝列。弭棹薄枉渚。指景待乐阕。河流有急澜。浮骖无缓辙。岂伊川途念。宿心愧将别。彼美丘园道。喟焉伤薄劣。","dynasty":"南北朝","title":"九日从宋公戏马台集送孔令诗"}
{"author":"谢灵运","content":"草草眷徂物。契契矜岁殚。楚艳起行戚。吴趋绝归欢。修带缓旧裳。素鬓改朱颜。晚暮悲独坐。鸣鶗歇春兰。","dynasty":"南北朝","title":"彭城宫中直感岁暮诗"}
{"author":"谢灵运","content":"玉玺戒诚信。黄屋示崇高。事为名教用。道以神理超。昔闻汾水游。今见尘外镳。鸣笳发春渚。税銮登山椒。张组眺倒景。列筵瞩归潮。远岩映兰薄。白日丽江皐。原隰荑绿柳。墟囿散红桃。皇心美阳泽。万象咸光昭。顾己枉维絷。抚志惭场苗。工拙各所宜。终所反林巢。曾是萦旧想。览物奏长谣。","dynasty":"南北朝","title":"从游京口北固应诏诗"}
{"author":"谢灵运","content":"述职期阑暑。理棹变金素。秋岸澄夕阴。火旻团朝露。辛苦谁为情。游子值颓暮。爱似庄念昔。久敬曾存故。如何怀土心。持此谢远度。李牧愧长袖。郄克惭躧步。良时不见遗。丑状不成恶。曰余亦支离。依方早有慕。生幸休明世。亲蒙英达顾。空班赵氏璧。徒乖魏王瓠。从来渐二纪。始得傍归路。将穷山海迹。永绝赏心悟。","dynasty":"南北朝","title":"永初三年七月十六日之郡初发都诗"}
{"author":"谢灵运","content":"束发怀耿介。逐物遂推迁。违志似如昨。二纪及兹年。缁磷谢清旷。疲薾惭贞坚。拙疾相倚薄。还得静者便。剖竹守沧海。枉帆过旧山。山行穷登顿。水涉尽洄沿。岩峭岭稠叠。洲萦渚连绵。白云抱幽石。绿筱媚清涟。葺宇临回江。筑观基曾巅。挥手告乡曲。三载期归旋。且为树枌槚。无令孤愿言。","dynasty":"南北朝","title":"过始宁墅诗"}
{"author":"谢灵运","content":"宵济渔浦潭。旦及富春郭。定山缅云雾。赤亭无淹薄。遡流触惊急。临圻阻参错。亮乏伯昏分。险过吕梁壑。洊至宜便习。兼山贵止托。平生协幽期。沦踬困微弱。久露干禄请。始果远游诺。宿心渐申写。万事俱零落。怀抱既昭旷。外物徒龙蠖。","dynasty":"南北朝","title":"富春渚诗"}
{"author":"谢灵运","content":"步出西城门。遥望城西岑。连鄣叠巘崿。青翠杳深沉。晓霜枫叶丹。夕曛岚气阴。节往戚不浅。感来念已深。羁雌恋旧侣。迷鸟怀故林。含情尚劳爱。如何离赏心。抚镜华缁鬓。揽带缓促衿。安排徒空言。幽独赖鸣琴。","dynasty":"南北朝","title":"晚出西射堂诗"}
{"author":"谢灵运","content":"首夏犹清和。芳草亦未歇。水宿淹晨暮。阴霞屡兴没。周览倦瀛壖。况乃陵穷发。川后时安流。天吴静不发。扬帆采石华。挂席拾海月。溟涨无端倪。虚舟有超越。仲连轻齐组。子牟眷魏阙。矜名道不足。适己物可忽。请附任公言。终然谢天伐。","dynasty":"南北朝","title":"游赤石进帆海诗"}
{"author":"谢灵运","content":"开春献初岁。白日出悠悠。荡志将愉乐。瞰海庶忘忧。策马步兰皐。绁控息椒丘。采蕙遵大薄。搴若履长洲。白花皜阳林。紫{艹/嚣}晔毫鳌７峭讲诲敉?＠牢锴槊皱佟］嫠帐嘉尬俊＜拍?湛汕蟆","dynasty":"南北朝","title":"郡东山望溟海诗"}
{"author":"谢灵运","content":"西京谁修政。龚汲称良吏。君子岂定所。清尘虑不嗣。早莅建德乡。民怀虞芮意。海岸常寥寥。空馆盈清思。协以上冬月。晨游肆所喜。千圻邈不同。万岭状皆异。威摧三山峭。瀄汨两江驶。渔舟岂安流。樵拾谢西芘。人生谁云乐。贵不屈所志。","dynasty":"南北朝","title":"游岭门山诗"}
{"author":"谢灵运","content":"清旦索幽异。放舟越垧郊。苺苺兰渚急。藐藐苔岭高。石室冠林陬。飞泉发山椒。虚泛径千载。峥嵘非一朝。乡村绝闻见。樵苏限风霄。微戎无远览。总笄羡升乔。灵域久韬隐。如与心赏交。合欢不容言。摘芳弄寒条。","dynasty":"南北朝","title":"石室山诗"}
{"author":"谢灵运","content":"迎旭凌绝嶝。映泫归溆浦。钻燧断山木。掩岸墐石户。结架非丹甍。藉田资宿莽。同游息心客。暧然若可睹。清霄扬浮烟。空林响法鼓。忘怀狎鸥{鱼攸}。摄生驯兕虎。望岭眷灵鹫。延心念净土。若乘四等观。永拔三界苦。","dynasty":"南北朝","title":"登石室饭僧诗"}
{"author":"谢灵运","content":"旅人心长久。忧忧自相接。故乡路遥远。川陆不可涉。汩汩莫与娱。发春托登蹑。欢愿既无并。戚虑庶有协。极目睐左阔。回顾眺右狭。日末涧增波。云生岭逾叠。白芷竞新苕。绿苹齐初叶。摘芳芳靡谖。愉乐乐不爕。佳期缅无像。骋望谁云惬。","dynasty":"南北朝","title":"登上戍石鼓山诗"}
{"author":"谢灵运","content":"四城有顿踬。三世无极已。浮欢昧眼前。沉照贯终始。壮龄缓前期。颓年迫暮齿。挥霍梦幻顷。飘忽风电起。良缘迨未谢。时逝不可俟。敬拟灵鹫山。尚想祗洹轨。绝溜飞庭前。高林映窗里。禅室栖空观。讲宇析妙理。","dynasty":"南北朝","title":"石壁立招提精舍诗"}
{"author":"谢灵运","content":"晨策寻绝壁。夕息在山栖。疏峰抗高馆。对岭临回溪。长林罗户穴。积石拥阶基。连岩觉路塞。密竹使径迷。来人忘新术。去子惑故蹊。活活夕流驶。噭噭夜猿啼。沉冥岂别理。守道自不携。心契九秋{韩韦=余}。目翫三春荑。居常以待终。处顺故安排。惜无同怀客。共登嘣铺荨","dynasty":"南北朝","title":"登石门最高顶诗"}
{"author":"谢灵运","content":"跻险筑幽居。披云卧石门。苔滑谁能步。葛弱岂可扪。袅袅秋风过。萋萋春草繁。美人游不还。佳期何由敦。芳尘凝瑶席。清醑满金罇。洞庭空波澜。桂枝徒攀翻。结念属霄汉。孤景莫与谖。俯濯石下潭。俯看条上猿。早闻夕飚急。晚见朝日暾。崖倾光难留。林深响易奔。感往虑有复。理来情无存。庶持乘日车。得以慰营魂。匪为众人说。冀与智者论。","dynasty":"南北朝","title":"石门新营所住四面高山回溪石濑茂林修竹诗"}
{"author":"谢灵运","content":"拂衣遵沙垣。缓步入蓬屋。近涧涓密石。远山映疏木。空翠难强名。渔钓易为曲。援萝临青崖。春心自相属。交交止栩黄。呦呦食萍鹿。伤彼人百哀。嘉尔承筐乐。荣悴迭去来。穷通成休慽。未若长疏散。万事恒抱朴。","dynasty":"南北朝","title":"过白岸亭诗"}
{"author":"谢灵运","content":"小邑居易贫。灾年民无生。知浅惧不周。爱深忧在情。旧业横海外。芜秽积颓龄。饥馑不可久。甘心务经营。千顷带远堤。万里泻长汀。洲流涓浍合。连统塍埒幷。虽非楚宫化。荒阙亦黎萌。虽非郑白渠。每岁望东京。天鉴傥不孤。来兹验微诚。","dynasty":"南北朝","title":"白石岩下径行田诗"}
{"author":"谢灵运","content":"昔余游京华。未尝废丘壑。矧乃归山川。心迹双寂寞。虚馆绝诤讼。空庭来鸟雀。卧疾丰暇豫。翰墨时间作。怀抱观古今。寝食展戏谑。既笑沮溺苦。又哂子云阁。执戟亦以疲。耕稼岂云乐。万事难并欢。达生幸可托。","dynasty":"南北朝","title":"斋中读书诗"}
{"author":"谢灵运","content":"春事时已歇。池塘旷幽寻。残红被径隧。初绿杂浅深。偃仰倦芳褥。频步忧新阴。谋春不及竟。夏物遽见侵。","dynasty":"南北朝","title":"读书斋诗"}
{"author":"谢灵运","content":"卧病同淮阳。宰邑旷武城。弦歌愧言子。清净谢伏生。古人不可攀。何以报恩荣。时往岁易周。聿来政无成。曾是展予心。招学讲羣经。铄金既云刃。凝土亦能铏。望尔志尚隆。远嗣竹箭声。敢谓荀氏训。且布兰陵情。待罪岂久期。礼乐俟贤明。","dynasty":"南北朝","title":"命学士讲书诗"}
{"author":"谢灵运","content":"诗人陈条柯。亦有美攘剔。前修为谁故。后事资纺绩。常佩知方诫。愧微富教益。浮阳骛嘉月。艺桑迨闲隙。疏栏发近郛。长行达广埸。旷流始毖泉。湎涂犹跬迹。俾此将长成。慰我海外役。","dynasty":"南北朝","title":"种桑诗"}
{"author":"谢灵运","content":"可怜谁家妇。缘流洗素足。明月在云间。迢迢不可得。","dynasty":"南北朝","title":"东阳溪中赠答"}
{"author":"谢灵运","content":"可怜谁家郎。缘流乘素舸。但问情若为。月就云中堕。","dynasty":"南北朝","title":"东阳溪中赠答"}
{"author":"谢灵运","content":"杪秋寻远山，山远行不近。与子别山阿，含酸赴修轸。中流袂就判，欲去情不忍。顾望脰未悁，汀曲舟已隐。隐汀绝望舟，骛棹逐惊流。欲抑一生欢，并奔千里游。日落当栖薄，系缆临江楼。岂惟夕情敛，忆尔共淹留。淹留昔时欢，复增今日叹。兹情已分虑，况乃协悲端。秋泉鸣北涧，哀猿响南峦。戚戚新别心，凄凄久念攒！攒念攻别心，旦发清溪阴。暝投剡中宿，明登天姥岑。高高入云霓，还期那可寻？傥遇浮丘公，长绝子徽音。","dynasty":"南北朝","title":"登临海峤初发强中作与从弟惠连见羊何共和之"}
{"author":"谢灵运","content":"寝瘵谢人徒，灭迹入云峯。岩壑寓耳目，欢爱隔音容。永绝赏心望，长怀莫与同。末路值令弟，开颜披心胸。心胸既云披，意得咸在斯。凌涧寻我室，散帙问所知。夕虑晓月流，朝忌曛日驰。悟对无厌歇，聚散成分离。分离别西川，回景归东山。别时悲已甚，别后情更延。倾想迟嘉音，果枉济江篇。辛勤风波事，款曲洲渚言。洲渚既淹时，风波子行迟，务协华京想，讵存空谷期。傥若果归言，共陶暮暮时。暮春虽未交，仲春善游遨。山桃发红萼，野蕨渐紫苞。鸣嘤已悦豫，幽居犹郁陶。梦寐伫归舟，释我吝与劳。","dynasty":"南北朝","title":"酬从弟惠连"}
{"author":"谢灵运","content":"彭薛裁知耻，贡公未遗荣。或可优贪竞，岂足称达生？伊余秉微尚，拙讷谢浮名。庐园当栖岩，卑位代躬耕。顾己虽自许，心迹犹未并。无庸妨周任，有疾像长卿。毕娶类尚子，薄游似邴生。恭承古人意，促装反柴荆。牵丝及元兴，解龟在景平。负心二十载，于今废将迎。理棹遄还期，遵渚骛修垧。遡溪终水涉，登岭始山行。野旷沙岸净，天高秋月明。憩石挹飞泉，攀林搴落英。战胜臞者肥，止监流归停。即是羲唐化，获我击壤声！","dynasty":"南北朝","title":"初去郡"}
{"author":"谢灵运","content":"白珪尚可磨，斯言易为缁。虽抱中孚爻，犹劳贝锦诗。寸心若不亮，微命察如丝。日月垂光景，成贷遂兼兹。出宿薄京畿，晨装抟鲁飔。重经平生别，再与朋知辞。故山日已远，风波岂还时。苕苕万里帆，茫茫终何之？游当罗浮行，息必庐霍期。越海凌三山，游湘历九嶷。钦圣若旦暮，怀贤亦凄其。皎皎明发心，不为岁寒欺。","dynasty":"南北朝","title":"初发石首城"}
{"author":"谢灵运","content":"辞满岂多秩，谢病不待年。偶与张邴合，久欲还东山。圣灵昔回眷，微尚不及宣。何意冲飙激，烈火纵炎烟。焚玉发昆峯，余燎遂见迁。投沙理既迫，如邛愿亦愆。长与欢爱别，永绝平生缘。浮舟千仞壑，揔辔万寻巅。流沫不足险，石林岂为艰！闽中安可处，日夜念归旋。事踬两如直，心惬三避贤。托身青云上，栖岩挹飞泉。盛明荡氛昏，贞休康屯邅。殊方咸成贷，微物豫采甄。感深操不固，质弱易版缠。曾是反昔园，语往实款然。曩基即先筑，故池不更穿。果木有旧行，壤石无远延。虽非休憩地，聊取永日闲。卫生自有经，息阴谢所牵。夫子照情素，探怀授往篇。","dynasty":"南北朝","title":"还旧园作见颜范二中书"}
{"author":"谢灵运","content":"南州实炎德，桂树凌寒山。铜陵映碧润，石磴泻红泉。既枉隐沦客，亦栖肥遯贤。险径无测度，天路非术阡。遂登羣峯首，邈若升云烟。羽人绝髣髴，丹丘徒空筌。图牒复摩灭，碑版谁闻传？莫辩百世后，安知千载前。且申独往意，乘月弄潺湲。恒充俄顷用，岂为古今然！","dynasty":"南北朝","title":"入华子岗是麻源第三谷五言"}
{"author":"谢灵运","content":"杳杳日西颓，漫漫长路迫。登楼为谁思？临江迟来客。与我别所期，期在三五夕。圆景早已满，佳人犹未适。即事怨睽携，感物方凄戚。孟夏非长夜，晦明如岁隔。瑶华未堪折，兰苕已屡摘。路阻莫赠问，云何慰离析？搔首访行人，引领冀良觌。","dynasty":"南北朝","title":"南楼中望所迟客"}
{"author":"谢灵运","content":"樵隐俱在山，由来事不同。不同非一事，养痾亦园中。中园屏氛杂，清旷招远风。卜室倚北阜，启扉面南江。激涧代汲井，插槿当列墉。羣木既罗户，众山亦对牕。靡迤趋下田，迢递瞰高峯。寡欲不期劳，即事罕人功。唯开蒋生径，永怀求羊踪。赏心不可忘，妙善冀能同。","dynasty":"南北朝","title":"田南树园激流植援"}
{"author":"谢灵运","content":"小序建安末，余时在邺宫，朝游夕燕，究欢愉之极。天下良辰美景，赏心乐事，四者难并。今昆弟友朋，二三诸彦，共尽之矣。古来此娱，书籍未见，何者？楚襄王时有宋玉、唐景，梁孝王时有邹、枚、严、马，游者美矣，而其主不文；汉武帝徐乐诸才，备应对之能，而雄猜多忌，岂获晤言之适？不诬方将，庶必贤于今日尔。岁月如流，零落将尽，撰文怀人，感往增怆。其辞曰：百川赴巨海，众星环北辰。照灼烂霄汉，遥裔起长津。天地中横溃，家王拯生民。区宇既涤荡，羣英必来臻。忝此钦贤性，由来常怀仁。况值众君子，倾心隆日新。论物靡浮说，析理实敷陈。罗缕岂阙辞？窈窕究天人。澄觞满金罍，连榻设华茵。急弦动飞听，清歌拂梁尘。何言相遇易，此欢信可珍。","dynasty":"南北朝","title":"拟魏太子邺中集诗魏太子"}
{"author":"谢灵运","content":"家本秦川，贵公子孙，遭乱流寓，自伤情多。幽厉昔崩乱，桓灵今板荡。伊洛既燎烟，函崤没无像。整装辞秦川，秣马赴楚壤。沮漳自可美，客心非外奖。常叹诗人言，式微何由往。上宰奉皇灵，侯伯咸宗长。云骑乱汉南，纪郢皆扫荡。排雾属盛明，披云对清朗。庆泰欲重叠，公子特先赏。不谓息肩愿，一旦值明两。并载游邺京，方舟泛河广。绸缪清燕娱，寂寥梁栋响。既作长夜饮，岂顾乘日养！","dynasty":"南北朝","title":"拟魏太子邺中集诗王粲"}
{"author":"谢灵运","content":"袁本初书记之士，故述丧乱事多。皇汉逢屯邅，天下遭氛慝。董氏沦关西，袁家拥河北。单民易周章，窘身就羁勒。岂意事乖己，永怀恋故国。相公实勤王，信能定蝥贼。复覩东都辉，重见汉朝则。余生幸已多，矧乃值明德。爱客不告疲，饮燕遗景刻。夜听极星阑，朝游穷曛黑。哀哇动梁埃，急觞荡幽默。且尽一日娱，莫知古来惑。","dynasty":"南北朝","title":"拟魏太子邺中集诗陈琳"}
{"author":"谢灵运","content":"少无宦情，有箕颍之心事，故仕世多素辞。伊昔家临淄，提携弄齐瑟。置酒饮胶东，淹留憩高密。此欢谓可终，外物始难毕。摇荡箕濮情，穷年迫忧栗。末涂幸休明，栖集建薄质。已免负薪苦，仍游椒兰室。清论事究万，美话信非一。行觞奏悲歌，永夜系白日。华屋非蓬居，时髦岂余匹？中饮顾昔心，怅焉若有失。","dynasty":"南北朝","title":"拟魏太子邺中集诗徐干"}
{"author":"谢灵运","content":"卓荦偏人，而文最有气，所得颇经奇。贫居晏里闬，少小长东平。河兖当冲要，沦飘薄许京。广川无逆流，招纳厕羣英。北渡黎阳津，南登纪郢城。既览古今事，颇识治乱情。欢友相解达，敷奏究平生。矧荷明哲顾，知深觉命轻。朝游牛羊下，暮坐括揭鸣。终岁非一日，传巵弄新声。辰事既难谐，欢愿如今并。唯羡肃肃翰，缤纷戾高冥。","dynasty":"南北朝","title":"拟魏太子邺中集诗刘桢"}
{"author":"谢灵运","content":"汝颍之士，流离世故，颇有飘薄之叹。嗷嗷云中鴈，举翮自委羽。求凉弱水湄，违寒长沙渚。顾我梁川时，缓步集颍许。一旦逢世难，沦薄恒羁旅。天下昔未定，托身早得所。官度厕一卒，乌林预艰阻。晚节值众贤，会同庇天宇。列坐荫华榱，金樽盈清醑。始奏延露曲，继以阑夕语。调笑辄酬答，嘲谑无惭沮。倾躯无遗虑，在心良已叙。","dynasty":"南北朝","title":"拟魏太子邺中集诗应玚"}
{"author":"谢灵运","content":"管书记之任，有优渥之言。河洲多沙尘，风悲黄云起。金羁相驰逐，联翩何穷已。庆云惠优渥，微薄攀多士。念昔渤海时，南皮戏清沚。今复河曲游，鸣葭泛兰汜。躧步陵丹梯，并坐侍君子。妍谈既愉心，哀弄信睦耳。倾酤系芳醑，酌言岂终始。自从食蓱来，唯见今日美。","dynasty":"南北朝","title":"拟魏太子邺中集诗阮瑀"}
{"author":"谢灵运","content":"公子不及世事，但美遨游，然颇有忧生之嗟。朝游登凤阁，日暮集华沼。倾柯引弱枝，攀条摘蕙草。徙倚穷骋望，目极尽所讨。西顾太行山，北眺邯郸道。平衢修且直，白杨信褭褭。副君命饮宴，欢娱写怀抱。良游匪昼夜，岂云晚与早。众宾悉精妙，清辞洒兰藻。哀音下回鹄，余哇彻清昊。中山不知醉，饮德方觉饱。愿以黄发期，养生念将老。","dynasty":"南北朝","title":"拟魏太子邺中集诗平原侯植"}
{"author":"谢灵运","content":"总驾越钟陵。还顾望京畿。踯躅周名都。游目倦忘归。市鄽无阨室。世族有高闱。密亲丽华苑。轩甍饰通逵。孰是金张乐。谅由燕赵诗。长夜恣酣饮。穷年弄音徽。盛往速露坠。衰来疾风飞。余生不欢娱。何以竟暮归。寂寥曲肱子。瓢饮疗朝饥。所秉自天性。贫富岂相讥。","dynasty":"南北朝","title":"君子有所思行"}
{"author":"谢灵运","content":"萋萋春草生。王孙游有情。差池燕始飞。夭袅桃始荣。灼灼桃悦色。飞飞燕弄声。檐上云结阴。涧下风吹清。幽树虽改观。终始在初生。松茑欢蔓延。樛葛欣虆萦。眇然游宦子。晤言时未幷。鼻感改朔气。眼伤变节荣。侘傺岂徒然。澶漫绝音形。风来不可托。鸟去岂为听。","dynasty":"南北朝","title":"悲哉行"}
{"author":"谢灵运","content":"六引缓清唱。三调伫繁音。列筵皆静寂。咸共耹会吟。会吟自有初。请从文命敷。敷绩壶冀始。刊木至江汜。列宿炳天文。负海横地理。连峰竞千仞。背流各百里。滮池溉粳稻。轻云暧松杞。两京愧佳丽。三都岂能似。层台指中天。高墉积崇雉。飞燕跃广途。鹢首戏清沚。肆呈窈窕容。路曜{女便}娟子。自来弥世代。贤达不可纪。句践善废兴。越叟识行止。范蠡出江湖。梅福入城市。东方就旅逸。梁鸿去桑梓。牵缀书土风。辞殚意未已。","dynasty":"南北朝","title":"会吟行"}
{"author":"谢灵运","content":"飞客结灵友。凌空萃丹丘。习习和风起。采采彤云浮。娥皇发湘浦。霄明出河洲。宛宛连螭辔。裔裔振龙旒。","dynasty":"南北朝","title":"缓歌行"}
{"author":"谢灵运","content":"孟冬初寒节气成。悲风入闺霜依庭。秋蝉噪柳燕辞楹。念君行役怨边城。君何崎岖久徂征。岂无膏沐感鹳鸣。对君不乐泪沾缨。辟窗开幌弄秦筝。调弦促柱多哀声。遥夜明月鉴帷屏。谁知河汉浅且清。展转思服悲明星。","dynasty":"南北朝","title":"燕歌行"}
{"author":"谢灵运","content":"德不孤兮必有邻。唱和之契冥相因。譬如虬虎兮来风云。亦如形声影响陈。心欢赏兮岁易沦。隐玉藏彩畴识真。叔牙显。夷吾亲。郢既殁。匠寝斤。览古籍。信伊人。永言知己感良辰。","dynasty":"南北朝","title":"鞠歌行"}
{"author":"谢灵运","content":"出西门。眺云间。挥斤扶木坠虞泉。信道人。鉴徂川。思乐暂舍誓不旋。闵九九。伤牛山。宿心载违徒昔言。竞落运。务颓年。招命侪好相追牵。酌芳酤。奏繁弦。惜寸阴。情固然。","dynasty":"南北朝","title":"顺东西门行"}
{"author":"谢灵运","content":"薄游出彼东道。上留田。薄游出彼东道。上留田。循听一何矗矗。上留田。澄川一何皎皎。上留田。悠哉逷矣征夫。上留田。悠哉逷矣征夫。上留田。两服上阪电游。上留田。舫舟下游飚驱。上留田。此别既久无适。上留田。此别既久无适。上留田。寸心系在万里。上留田。尺素遵此千夕。上留田。秋冬迭相去就。上留田。秋冬迭相去就。上留田。素雪纷纷鹤委。上留田。清风飚飚入袖。上留田。岁云暮矣增忧。上留田。岁云暮矣增忧。上留田。诚知运来讵抑。上留田。熟视年往莫留。上留田。","dynasty":"南北朝","title":"上留田行"}
{"author":"谢灵运","content":"详观记牒。鸿荒莫传。降及云鸟。曰圣则天。虞承唐命。周袭商艰。江之永矣。皇心惟眷。矧乃暮春。时物芳衍。滥觞逶迤。周流兰殿。礼备朝容。乐阕夕宴。","dynasty":"南北朝","title":"三月三日侍宴西池诗"}
{"author":"谢灵运","content":"从弟弘元。为骠骑记室参军。义熙十一年十月十日。从镇江陵。赠以此诗。毖彼明泉。馥矣芳荑。扬晔神皋。澄清灵溪。灼灼吾秀。徽美是谐。誉必德昭。志由业栖。","dynasty":"南北朝","title":"赠从弟弘元"}
{"author":"谢灵运","content":"昔尔同事。谓予偕征。暌合无朕。聚散有情。我端北署。子腾南溟。申非授乖。饮泪凄声。","dynasty":"南北朝","title":"赠从弟弘元"}
{"author":"谢灵运","content":"缅邈荆巫。杳翳江湍。三千既旷。繇役实难。想象微景。延伫音翰。因云往情。感风来叹。","dynasty":"南北朝","title":"赠从弟弘元"}
{"author":"谢灵运","content":"寝处燕说。指辰忌薄。仳离未几。节至采获。静念霜繁。长怀景落。人道分虑。前期靡托。","dynasty":"南北朝","title":"赠从弟弘元"}
{"author":"谢灵运","content":"视听易狎。冲用难本。违真一差。顺性谁卷。颜子悔伤。蘧生化善。心愧虽厚。行迷未远。平生结诚。久要罔转。警掉候风。侧望双反。","dynasty":"南北朝","title":"赠从弟弘元"}
{"author":"谢灵运","content":"悬圃树瑶。昆山挺玉。流采神皋。列秀华岳。休哉美宝。擢颖昌族。灼灼风徽。采采文牍。","dynasty":"南北朝","title":"答中书诗"}
{"author":"谢灵运","content":"伊昔昆弟。敦好闾里。我暨我友。均尚同耻。仰仪前修。绸缪儒史。亦有暇日。啸歌宴喜。","dynasty":"南北朝","title":"答中书诗"}
{"author":"谢灵运","content":"聚散无期。乖仳易端。之子名扬。鄙夫忝官。素质成漆。巾褐惧兰。迁流推薄。云胡不叹。","dynasty":"南北朝","title":"答中书诗"}
{"author":"谢灵运","content":"中予备列。子赞时庸。偕直东署。密勿游从。彼美显价。煌煌逸踪。振迹鼎朝。翰飞云龙。","dynasty":"南北朝","title":"答中书诗"}
{"author":"谢灵运","content":"嗟兹飘转。随流如萍。台岳崇观。僚士惟明。璅璅下路。从公于征。遡江践汉。自徐徂荆。","dynasty":"南北朝","title":"答中书诗"}
{"author":"谢灵运","content":"契阔北京。劬劳西郢。守官末局。年月已永。孰是疲劣。逢此多□。厚颜既积。在志莫省。","dynasty":"南北朝","title":"答中书诗"}
{"author":"谢灵运","content":"凄凄离人。惋乖悼己。企伫好音。倾渴行李。矧乃良朋。贻我琼玘。久要既笃。平生盈耳。申复情言。欣叹{牙丿=丶}起。何用托诚。寄?嶙印","dynasty":"南北朝","title":"答中书诗"}
{"author":"谢灵运","content":"在昔先师。任诚师天。刻意岂高。江海非闲。守道顺性。乐兹丘园。偕友之唱。敬悦在篇。霜露荏苒。日月如捐。相望式遄。言归言旋。","dynasty":"南北朝","title":"答中书诗"}
{"author":"谢灵运","content":"于穆冠族。肇自有姜。峻极诞灵。伊源降祥。贻厥不已。历代流光。迈矣夫子。允迪清芳。","dynasty":"南北朝","title":"赠从弟弘元时为中军功曹住京诗"}
{"author":"谢灵运","content":"昔闻兰金。载美典经。曾是朋从。契合性情。我违志槩。显藏无成。畴鉴予心。托之吾生。","dynasty":"南北朝","title":"赠从弟弘元时为中军功曹住京诗"}
{"author":"谢灵运","content":"维翰孔务。明时劳止。我求髦俊。以作僚士。佥曰尔谐。俾蕃是纪。逝将去我。言念北鄙。","dynasty":"南北朝","title":"赠从弟弘元时为中军功曹住京诗"}
{"author":"谢灵运","content":"契阔羣从。缱绻游娱。历时阅岁。寒暑屡徂。接席密处。同轸修衢。孰云异对。翔集无殊。","dynasty":"南北朝","title":"赠从弟弘元时为中军功曹住京诗"}
{"author":"谢灵运","content":"子既祗命。饯此离襟。良会难期。朝光易侵。人之执情。{郄[去]阝}景悼心。分手遵渚。倾耳淑音。","dynasty":"南北朝","title":"赠从弟弘元时为中军功曹住京诗"}
{"author":"谢灵运","content":"时文前代。徽猷系从。于迈吾子。诞俊华宗。明发迪吉。因心体聪。微言是赏。斯文以崇。","dynasty":"南北朝","title":"赠安成诗"}
{"author":"谢灵运","content":"用舍谁阶。宾名相传。秘丘发轸。千里知贤。抚翼宰朝。翰飞戚蕃。佐道以业。淑问聿宣。","dynasty":"南北朝","title":"赠安成诗"}
{"author":"谢灵运","content":"相彼景响。有比形声。始云同宗。终焉友生。棠棣隆亲。頍弁鉴情。缅邈岁月。缱绻平生。","dynasty":"南北朝","title":"赠安成诗"}
{"author":"方勺","content":"　　许昌士人张孝基，娶同里富人女。富人惟一子，不肖，斥逐去。富人病且死，尽以家财付孝基。孝基与治后事如礼。久之，其子丐于途，孝基见之，恻然谓曰：“汝能灌园乎？”答曰：“如得灌园以就食，何幸！”孝基使灌园。其子稍自力，孝基怪之，复谓曰：“汝能管库乎？”答曰：“得灌园，已出望外，况管库乎？又何幸也。”孝基使管库。其子颇驯谨，无他过。孝基徐察之，知其能自新，遂以其父所委财产归之。","dynasty":"宋代","tags":"初中文言文，寓理，故事","title":"张孝基仁爱"}
{"author":"方勺","content":"三十年前曾见梦，兹游端可冠平生。","dynasty":"宋代","title":"句"}
{"author":"勾令玄","content":"大空无尽动马尘，玄步孤高物外人。日本国来寻彼岸，洞山林下过迷津。流流法乳谁无分，子子教知我最亲。一百六十三岁后，方於此塔葬全身。","dynasty":"宋代","title":"敬礼瓦屋和尚塔偈"}
{"author":"勾令玄","content":"大空无尽劫成尘，玄步孤高物外人。日本国来寻彼岸，洞山林下过迷津。流流法乳谁无分，了了教知我最亲。一百六十三岁后，方于此塔葬全身。","dynasty":"宋代","title":"敬礼瓦屋和尚塔偈"}
{"author":"广宣","content":"望苑招延后，禅扉访道馀。祗言俟文雅，何意及庸虚。率性多非学，缘情偶自书。清风闻寺响，白日见心初。重道逢轩后，崇儒过魏储。青宫列芳梓，玄圃积琼琚。郑鼠宁容者，齐竽久舍诸。空怀受恩感，含思几踌躇。","dynasty":"唐代","title":"皇太子频赐存问，并索唱和新诗，因有陈谢"}
{"author":"广宣","content":"天上万年枝，人间不可窥。道场三教会，心地百王期。侍读沾恩早，传香驻日迟。在筵还向道，通籍许言诗。空愧陪仙列，何阶答圣慈。从今精至理，长愿契无为。","dynasty":"唐代","title":"禁中法会应制"}
{"author":"广宣","content":"庆寿千龄远，敷仁万国通。登霄欣有路，捧日愧无功。仙驾三山上，龙生二月中。修斋长乐殿，讲道大明宫。此地人难到，诸天事不同。法筵花散后，空界满香风。","dynasty":"唐代","title":"降诞日内庭献寿应制"}
{"author":"广宣","content":"珍木生奇亩，低枝拂梵宫。因开四界分，本自百花中。当夏阴涵绿，临秋色变红。君看药草喻，何减太阳功。","dynasty":"唐代","title":"寺中柿树一蒂四颗咏应制"}
{"author":"广宣","content":"秋蓂开六叶，元圣诞千年。绕殿祥风起，当空瑞日悬。道光中国主，人识大罗仙。敢赞无疆寿，香花上法筵。万方瞻圣日，九土仰清光。磬地山河壮，弥天福寿长。瑞烟薰法界，真偈启仁王。看献千秋乐，千秋乐未央。","dynasty":"唐代","title":"早秋降诞日献寿二首应制"}
{"author":"广宣","content":"天界宜春赏，禅门不掩关。宸游双阙外，僧引百花间。车马喧长路，烟云净远山。观空复观俗，皇鉴此中闲。","dynasty":"唐代","title":"驾幸天长寺应制"}
{"author":"广宣","content":"可讶东篱菊，能知节候芳。细枝青玉润，繁蕊碎金香。爽气浮朝露，浓姿带夜霜。泛杯传寿酒，应共乐时康。","dynasty":"唐代","title":"九月菊花咏应制（一作清江诗）"}
{"author":"广宣","content":"大唐国里千年圣，王舍城中百亿身。却指容颜非我相，自言空色是吾真。深殿虔心随宝辇，广庭徐步引金轮。古来贵重缘亲近，狂客惭为侍从臣。","dynasty":"唐代","title":"驾幸圣容院应制"}
{"author":"广宣","content":"禅居河畔无多地，来往寻春物正华。磴道上盘千亩竹，栏干低压万人家。檐前施饭来飞鸟，林下行香踏落花。自解刹那知佛性，不劳更喻几尘沙。","dynasty":"唐代","title":"圣恩顾问，独游月磴阁，直书其事应制"}
{"author":"广宣","content":"东林何殿是西邻，禅客垣墙接羽人。万乘游仙宗有道，三车引路本无尘。初传宝诀长生术，已证金刚不坏身。两地尽修天上事，共瞻銮驾重来巡。","dynasty":"唐代","title":"安国寺随驾幸兴唐观应制"}
{"author":"广宣","content":"从辞凤阁掌丝纶，便向青云领贡宾。再辟文场无枉路，两开金榜绝冤人。眼看龙化门前水，手放莺飞谷口春。明日定归台席去，鶺鴒原上共陶钧。","dynasty":"唐代","title":"贺王起（一作贺王侍郎典贡放榜）"}
{"author":"广宣","content":"南方宝界几由旬，八部同瞻一佛身。寺压山河天宇静，楼悬日月镜光新。重城柳暗东风曙，复道花明上苑春。向晚銮舆归凤阙，曲江池上动青蘋.","dynasty":"唐代","title":"贺幸普济寺应制"}
{"author":"广宣","content":"东风万里送香来，上界千花向日开。却笑霞楼紫芝侣，桃源深洞访仙才。","dynasty":"唐代","title":"寺中赏花应制"}
{"author":"广宣","content":"霜天晴夜宿东斋，松竹交阴惬素怀。迥出风尘心得地，可怜三五月当阶。清光满院恩情见，寒色临门笑语谐。霄汉路殊从道合，往来人事不相乖。","dynasty":"唐代","title":"九月十五日夜宿郑尚书絪东亭，望月寄杜给事"}
{"author":"广宣","content":"万方瞻圣日，九土仰清光。磬地山河壮，弥天福寿长。瑞烟薰法界，真偈启仁王。看献千秋乐，千秋乐未央。","dynasty":"唐代","title":"早秋降诞日献寿二首应制其二"}
{"author":"陈奕","content":"东城有观号丹台，石甃淡季然天所开。回客题诗今不见，空令屐齿印苍苔。","dynasty":"宋代","title":"丹台井"}
{"author":"樊起龙","content":"海暗烽烟暮，楼船几度过。崃云吞落日，堤柳接长河。孤鹤腾清汉，灵犀起白波。何人仍缓带，倚棹听渔歌。","dynasty":"明代","title":"经犀牛峡"}
{"author":"樊起龙","content":"江湖风雨暗斜晖，历乱云山入望微。司马闻移京口旆，将军未解洞庭围。角声悲壮迎金鼓，水色光寒上铁衣。不尽客怀帆影外，又看秋雁向南飞。","dynasty":"明代","title":"吴江晓发"}
{"author":"樊起龙","content":"武昌公庙大江头，门掩松花一径幽。宋业欲亡和议起，郾城初捷羽书愁。苔碑有恨山云寂，石马无声烟水秋。梦断黄龙何日底，天南钟鼓思悠悠。","dynasty":"明代","title":"岳王庙"}
{"author":"樊起龙","content":"毬石狮岩势欲吞，霸图雄业一丘存。登坛结士先刑赏，倚剑观星识至尊。荒冢有花开二月，断碑无字落孤村。东南半壁今还古，赤帜何人候虎门。","dynasty":"明代","title":"过东莞伯墓"}
{"author":"程邃","content":"元礼陈宾盛，谁方雪夜舟。相思千里驾，吟弄五湖流。分食通心醉，飏帆疗客愁。景移云日好，动息一江鸥。","dynasty":"清代","title":"从龚孝升先生联船淮阴赴司马理颀公招"}
{"author":"程邃","content":"值得渔夫棹，江梅隐雪津。黄河冰腹厚，白草马蹄春。既释隆中业，还为川上人。友生难解事，往行不须论。","dynasty":"清代","title":"过万年少隰西草堂"}
{"author":"蔡来章","content":"溯厥生平学问醇，巍巍科甲独超伦。无双国士无双品，第一风流第一人。十载读书酬素愿，九重侧席重儒珍。欣然出宰东瀛地，为国为民共此身。","dynasty":"清代","title":"曹仁宪谨荣寿其一"}
{"author":"蔡来章","content":"孔迩兴歌乐具瞻，能宽能猛又能廉。孝经羽翼持风教，义学栽培引养恬。名震治中非保障，才誇别驾达闾阎。恭逢寿诞称觞会，士子衿耆献颂佥。","dynasty":"清代","title":"曹仁宪谨荣寿其二"}
{"author":"蔡来章","content":"顶礼焚香告上天，河南夫子祝彭年。筹周六甲贞元会，庆尽三多日月延。鹤算长生宜佩箓，龟龄不老直为仙。慇勤敬上南山酒，晋爵加冠定有缘。","dynasty":"清代","title":"曹仁宪谨荣寿其三"}
{"author":"蔡来章","content":"不爱虚名不爱钱，既称众母复称贤。捐赀设学情何厚，塾课观风意不偏。簪笏传家孙又子，乾坤计岁万而千。世间吏治皆如此，舜日尧天许媲前。","dynasty":"清代","title":"曹仁宪谨荣寿其四"}
{"author":"赵企","content":"骑马踏红尘，长安重到。人面依前似花好。旧欢才展，又被新愁分了。未成云雨梦，巫山晓。千里断肠，关山古道。回首高城似天杳。满怀离恨，付与落花啼鸟。故人何处也，青春老。","dynasty":"宋代","title":"感皇恩"}
{"author":"赵企","content":"携家隐青山，青山不我留。遣我出山去，再拜辞丹丘。王命急星火，驾言促西游。朝游白云城，暮宿黄花洲。佳人牵我衣，拘断不回头。路傍立樵叟，问我何所求。长安美少年，气概凌清秋。鸾台与凤阁，一一皆俊游。掉臂尔欲往，独不愧且羞。此言真吾药，口讷不易酬。我本麋鹿性，直与山林投。云何就冷局，岁月空悠悠。原公看我还，长歌赋归休。","dynasty":"宋代","title":"别天台"}
{"author":"赵企","content":"日脚掩西山，四面烟光起。片月落湖心，照破琉璃髓。水面天光阔，孤烟暝不收。休瞻一钩月，挂起旅人愁。","dynasty":"宋代","title":"泛湖晚归"}
{"author":"赵企","content":"舟泛寒塘静，人归一叶间。影疏行处柳，青远望中山。道在身从老，诗穷意觉闲。到家秋敛足，有谓庵柴关。","dynasty":"宋代","title":"泛舟晚出北关"}
{"author":"赵企","content":"莫谓湖山景，寻常总一般。欲穷清胜处，须向雪中看。","dynasty":"宋代","title":"孤山观雪"}
{"author":"赵企","content":"乘兴寻幽不怕寒，喜将山水雪中看。等闲哦出西湖句，自有清新上笔端。","dynasty":"宋代","title":"孤山观雪"}
{"author":"赵企","content":"秋光及物眼犹迷。著叶婆娑拎碧鸡。精采十分佯欲动，五列只欠一声啼。","dynasty":"宋代","title":"鸡冠花"}
{"author":"赵企","content":"青镜不览一两日，白发又添三四茎。","dynasty":"宋代","title":"句"}
{"author":"赵企","content":"青灯影冷棋三战，红火炉温酒一杯。","dynasty":"宋代","title":"句"}
{"author":"赵企","content":"几夜已生蝴蝶梦，三年辜负鹧鸪班。","dynasty":"宋代","title":"句"}
{"author":"赵企","content":"愁从竹叶杯中去，老向菱花镜里来。","dynasty":"宋代","title":"句"}
{"author":"赵企","content":"四山来不断，一水去无穷。","dynasty":"宋代","title":"句"}
{"author":"赵企","content":"湖光山色共争秋，一点尘埃无觅处。沉沉水底见青天，画舸直疑天上去。","dynasty":"宋代","title":"秋日泛西湖"}
{"author":"赵企","content":"一别支公仅两年，山房高隐尚恬然。心清已澈灵泉奥，行峻应磨峭壁坚。俗眼不来青障里，孤峰谁认白云边。更期香火深寒夜，坐使飞花坠九天。","dynasty":"宋代","title":"上竺真辩师"}
{"author":"赵企","content":"芒鞋侵晓踏青霜，九里松阴引兴长。云雾浅深山变态，风烟舒卷水晶光。千岩寒月笼疏薄，一笛西风度渺茫。短艇不来人意懒，谁知搔首正相望。","dynasty":"宋代","title":"宿普圆寺二首"}
{"author":"赵企","content":"万木有荣谢，此松无盛衰。萝阑秋韵起，棋罢午阴移。般匠雇不雇，秦君知未知。亭亭高节在，看取雪霜时。","dynasty":"宋代","title":"题北山松轩"}
{"author":"赵企","content":"绀宇凌云接太和，萦回委曲过山阿。灵峰散彩祥光满，实盏浮花景象多。瀑布迅从双涧落，禅徒争向一梁过。何当摆脱尘埃路，洗去人间万事磨。","dynasty":"宋代","title":"题石桥"}
{"author":"赵企","content":"一上危梯一解颜，重岗复岭四周环。山川尽出登临外，天地都归俯爷间。飞鸟直随双目断，游云长与片心閒。文书了却无余事，日午须来日落还。","dynasty":"宋代","title":"题顺感院"}
{"author":"赵企","content":"背日西来眼界明，隔溪遥见梵王城。旌旗夹道蔽山影，笳鼓入林闻谷声。青鸟向人疑有意，白云迎客不无情。夕阳临水共归去，明日纷纷尘事生。","dynasty":"宋代","title":"题显孝南山寺"}
{"author":"赵企","content":"一到巾山眼界宽，招提直在翠微间。黄鹂过处金穿柳，白鹭飞时雪点山。渔艇两三随月上，海帆八九趁潮还。归时听得梅花角，落日西城未掩关。","dynasty":"宋代","title":"题兜率寺"}
{"author":"赵企","content":"斑斑染黛色差匀，个个微圆类绿萍。不比榆钱铺砌白，未饶荷叶点溪青。陶镕尽出春工巧，磨就多应雨夜零。好与诗人买风月，何妨积贮满空庭。","dynasty":"宋代","title":"萍"}
{"author":"赵企","content":"仙巾鹤氅与云轻，晚出岩梯最上层。复复陇头归去雁，阴阴松下远来僧。风吹寒水光成叠，木落重峦碧有棱。行到湖边归兴尽，画桥临水与谁凭。","dynasty":"宋代","title":"宿普圆寺二首其二"}
{"author":"赵企","content":"闻道南丹风土美。流出溅溅五溪水。威仪尽识汉君臣，衣冠已变□番子。凯歌还、欢声载路。一曲春风里。不日万年觞，猺人北面朝天子。","dynasty":"宋代","title":"失调名"}
{"author":"孙华孙","content":"画船夜泊寒山寺，不信江枫有客愁。二八蛾眉双凤吹，满天明月按凉州。","dynasty":"元代","title":"枫桥夜泊"}
{"author":"孙华孙","content":"日本沙门性颇灵，自携语孟到禅扄。也知中国尊朱子，不学南方诵墨经。","dynasty":"元代","title":"赠日本僧观语孟"}
{"author":"孙华孙","content":"蕊宫夜凉张暑晏，仙姝散花水晶殿。霞绡中单云锦缘，黄金为房玉为钿。翠旌导前宝盖殿，霓裳中序按未遍。一人素衣持羽扇，欣然中立白玉弁。群姝被酒酡发面，冠佩倾然醉相盼。彼峨弁者色不变，以口承露不肯咽。终然贞白难为荐，独向西风抱清怨。","dynasty":"元代","title":"池中白莲"}
{"author":"孙华孙","content":"夕阳挂红鼓，强半浸绿水。斯须日渐下，堆异参差起。老夫岸巾坐，并入图画里。新新无停机，拟议已非是。","dynasty":"元代","title":"夕阳"}
{"author":"孙华孙","content":"慈亲畴昔倚门时，曾记忘忧慰别离。孤子恨无怀橘日，十年肠断树萱诗。","dynasty":"元代","title":"题墨萱"}
{"author":"孙华孙","content":"妾年将及笄，嫁与东家儿。东家见，贩江西，夫妇五年三别离。江西娼家花满蹊，不知今年归不归。春来还为作春衣，满院杨花双燕飞。","dynasty":"元代","title":"商人妇"}
{"author":"孙华孙","content":"岁晚离家客，更深上水船。犬鸣营柝外，渔唱驿灯前。远役关慈母，孤忠仗老天。极知朱绂贵，无奈彩衣姸。汉使征车急，潘与定省频。小人犹有母，率土莫非臣。岁俭盘炊玉，家贫酒泛银。自优缘白发，岂敢逆龙鳞。","dynasty":"元代","title":"召命赴省因母老夜宿嘉禾驿二首"}
{"author":"孙华孙","content":"雨欲沉三版，天应隔万重。元年书大水，六月变穷冬。消长关时宰，艰危泣老农。蛟龙毋太横，于尔卜丰凶。","dynasty":"元代","title":"至顺改元季夏大雨几月"}
{"author":"孙华孙","content":"宋家事业如汉晋，遗史班班今尚存。南渡衣冠元帝纪，中山庙社靖王孙。海门龙去秋潮横，宫阙乌啼夕燐繁。已恨无人似诸葛，生憎何物学桓温。王气中流甲马营，残星环绕凤皇城。斯文自可同三代，诸老犹能语二京。穉帝有车将白璧，太皇无舰载苍生。祇今薄海渐声教，共戴尧天乐太平。莫向登临起叹吁，故宫今是梵王都。麒麟馺娑荒荆棘，鹦鹉频伽张苾刍。莗道久无黄曲盖，寝垣谁置白浮图。望江亭子依然好，时有胡僧置酒壶。","dynasty":"元代","title":"风山怀古三首"}
{"author":"孙华孙","content":"朝行谷水东，暮行谷水西。谷水日日流，驿舟日日来。驿舟来不已，波浪日日起。朝行谷水西，暮行谷水东。傍人指驿舟，舟中有春风。春风吹谷水，照见桃与李。","dynasty":"元代","title":"宇文子贞至驿为松江诸邑田粮事赋古诗二章增之"}
{"author":"萧汉杰","content":"春愁一段来无影。著人似醉昏难醒。烟雨湿阑干。杏花惊蛰寒。唾壶敲欲破。绝叫凭谁和。今夜欠添衣。那人知不知。","dynasty":"宋代","title":"菩萨蛮（春雨）"}
{"author":"萧汉杰","content":"愁似晚天云。醉亦无凭。秋光此夕属何人。贫得今年无月看，留滞江城。夜起候檐声。似雨还晴。旧家谁信此时情。惟有桂香时入梦，勾引诗成。","dynasty":"宋代","title":"浪淘沙（中秋雨）"}
{"author":"萧汉杰","content":"湿逗晚香残。春浅春寒，洒窗填户著幽兰。惨惨凄凄仍滴滴，做出多般。和霰撒珠盘。枕上更阑。芭蕉怨曲带愁弹。绿遍阶前苔一片，晓起谁看。","dynasty":"宋代","title":"卖花声（春雨）"}
{"author":"萧汉杰","content":"一缕春情风里絮。海阔天高，那更云无数。娇颤画梁非为雨。怜伊只合和伊去。欲话因缘愁日暮。细认帘旌，几度来还去。万一这回航可渡。共渠活处寻条路。","dynasty":"宋代","title":"蝶恋花（春燕和韵）"}
{"author":"刘婆惜","content":"　　青青子儿枝上结，引惹人攀折。其中全子仁，就里滋味别，只为你酸留意儿难弃舍。","dynasty":"元代","title":"【双调】清江引_青青子儿枝"}
{"author":"陈古","content":"群雄角逐自驱除，邂逅真龙起畏途。材并管萧非亚匹，气吞曹马直庸奴。两朝冠盖尊元老，千载风云屈壮图。天欲鼎分终割据，可怜忧国竟捐躯。","dynasty":"宋代","title":"过武侯庙"}
{"author":"王铎","content":"谢脁题诗处，危楼压郡城。雨馀江水碧，云断雪山明。锦绣来仙境，风光入帝京。恨无青玉案，何以报高情。","dynasty":"唐代","title":"和于兴宗登越王楼诗"}
{"author":"王铎","content":"盛唐圣主解青萍，欲振新封济顺名。夜雨龙抛三尺匣，春云凤入九重城。剑门喜气随雷动，玉垒韶光待贼平。惟报关东诸将相，柱天功业赖阴兵。","dynasty":"唐代","title":"谒梓潼张恶子庙"}
{"author":"王铎","content":"用军何事敢迁延，恩重才轻分使然。黜诏已闻来阙下，檄书犹未遍军前。腰间尽解苏秦印，波上虚迎范蠡船。正会星辰扶北极，却驱戈甲镇南燕。三尘上相逢明主，九合诸侯愧昔贤。看却中兴扶大业，杀身无路好归田。","dynasty":"唐代","title":"罢都统守镇滑州作"}
{"author":"王铎","content":"华表尚迷丁令鹤，竹坡犹认葛溪龙。（见《吟窗杂录》）。","dynasty":"唐代","title":"句"}
{"author":"王铎","content":"庄周已与蝶俱飞，说着遗衣事可疑。只怪山中蝴蝶洞，仙家四季总春时。","dynasty":"唐代","title":"蝴蝶洞"}
{"author":"王铎","content":"谢朓题诗处，危楼压郡城。雨馀江水碧，云断雪山明。锦绣来仙境，风光入帝京。恨无青玉案，何以报高情。","dynasty":"唐代","title":"和于兴宗登越王楼诗"}
{"author":"王铎","content":"秦云飞旧日，求定果如何。城郭新时少，豺狼乱后多。豳人邻绝塞，陶穴蹙黄河。谏草如无隐，临流许放歌。","dynasty":"明代","title":"送雪帆之秦"}
{"author":"王铎","content":"树合若无路，傍寻有寺通。远鸦翻夕景，一雁压春风。石面雷批壑，松腰水掣空。凭栏疑日月，不似楚吴中。","dynasty":"明代","title":"贺九寺"}
{"author":"王铎","content":"转眼天寒气不齐，归心安敢说羁栖。故园墙北开梅蕊，几日河南罢鼓鼙。邙岭扑天余石马，巩云裹雪暗龙溪。新兵闻道三秦胜，次第兴师扫蒺藜。","dynasty":"明代","title":"故园"}
{"author":"王铎","content":"河边垂柳正依依，念子娄江心欲飞。年老弟兄难久别，田间庐舍好同归。人随蛮土乡音变，路过神堤巩树齐。酿秫须谋日日醉，乾坤何物换渔矶。","dynasty":"明代","title":"与昆山三弟鑨"}
{"author":"王铎","content":"汉西郊野望牛头，滚滚寒云万顷流。钟磬不关兴败事，藤萝犹挂古今愁。树连山色低秦塞，水带军声别阆州。割据雄图忧后日，夕阳无语下寒丘。","dynasty":"明代","title":"近望牛头山"}
{"author":"王铎","content":"秦山东接太行山，山外黄河天际还。绿树连云看不尽，雁声飞过玉门关。","dynasty":"明代","title":"送客入延绥"}
{"author":"王铎","content":"篱落萧条野屋贫，荒凉冷日起风尘。如何树树秾花发，三月城边不见春。","dynasty":"明代","title":"往会亭"}
{"author":"王铎","content":"春风惠然来，照此素帷光。欲寐不成寐，如有深徬徨。虎豹虽已远，风波在故乡。骨肉屡轗轲，生死能不伤。欲归难为归，欲济河无梁。红颜谁可保，遭遇亦何尝。江皋花渐开，灵鸟鸣西墙。远游竟何事，祇以搅我肠。耿耿天为曙，缄泪拥衣裳。","dynasty":"明代","title":"独寐"}
{"author":"苗仲方","content":"南宫初开律，金风已戒凉。拜陵将展敬，车辂俨成行。士庶观祠礼，公卿习旧章。郊原佳气引，园寝瑞烟长。卤簿辞丹阙，威仪列太常。圣心何所寄，惟德在无忘。","dynasty":"唐代","title":"仲秋太常寺观公辂车拜陵"}
{"author":"崔与之","content":"万里云间戍，立马剑门关。乱山极目无际，直北是长安。人苦百年涂炭，鬼哭三边锋镝，天道久应还。手写留屯奏，炯炯寸心丹。对青灯，搔白发，漏声残。老来勋业未就，妨却一身闲。梅岭绿阴青子，蒲涧清泉白石，怪我旧盟寒。烽火平安夜，归梦到家山。","dynasty":"宋代","tags":"豪放，爱国，感慨","title":"水调歌头·题剑阁"}
{"author":"崔与之","content":"雨过云容扫。使星明、德星高揭，福星旁照。槐屋犹暄梅正熟，最是清和景好。望金节、云间缥缈。和气如春清似水，漾恩波、沾渥天南道。晨鹊噪，有佳报。天家黄纸除书到。便归来、升华天下，安边养洁。好是六逢初度日，碧落笙歌会早。遍西郡、欢声多少。人道菊坡新酝美，把一觞、满酌歌难老。瓜样大，安期枣。","dynasty":"宋代","title":"贺新郎（寿转运使赵公汝燧）"}
{"author":"崔与之","content":"玉立蓬山巅，声望高一世。清秋玉壶露，耿耿无织翳，中流屹砥柱，愈激而愈厉。平生学古胸，非为次身计。中边事方殷，命脉实关击。忧世危明主，谁流洛阳涕。直谏逆批鳞，言言皆献替。胡为厌承明，奶飞能且锐。有山服而取，雄跨虎头势。兆民困科扰，椎剥已无艺。独獠丛篁中，跳梁无虚岁。弄印无以易，要起百年弊。西风吹马耳，新凉雨初霁。尺劄闻先声，远氓已怀惠。旌旗簇小队，画戟森兵卫。一方覆盂安，中原谁共济。顾我亦漫仕，空山老松桂。倦梅作归梦，乞身尚濡滞。著夫公已先，脂秣以相继。","dynasty":"宋代","title":"柴秘书分符章贡同舍饯别用蔡君谟世闲万事皆"}
{"author":"崔与之","content":"天生一代奇，人瑞国之宝。少游翰墨场，声誉日杲杲。蟠胸三万卷，致君应有道。怀璧掩其光，几书州县考。翩翩凤新雏，飞上群玉岛。郎星粲光躔，同舍未为老。自诡乘一障，决计何太早。分以星子符，庐阜足幽讨。荣途竞奔逐，砥柱回澜倒。自顾孤危踪，归意万浩浩，白头频送客，可以慰离抱。江头潮正平，西风一帆好。","dynasty":"宋代","title":"陈秘书分符星渚同饯别用杜甫老手便剧郡之句"}
{"author":"崔与之","content":"柏竹老岁寒，梅矾澹春风。邂后万里桥，相对双鬓蓬。论心岂无酒，举盏不忍空。恐渠道旁嗤，咄咄醉颊红。送以静观颐，答以晦养蒙。障尘马上去，意气如飞鸿。荆州旧分虎，武陵世凭态。所至相劳苦，父老携儿童。地偏舞袖长，鸡脊牛鼎丰。甘棠子孙枝，蒙密成芳丛。闻之白玉堂，起草谁其工。要为官择人，颇牧还禁中。胸藏经济方，医国收全功。世事俱尘土，惟有汗竹公。雨足芎茁苗，风暖蒲长茸。离索抱孤影，目断三峡东。","dynasty":"宋代","title":"答李侍郎嘉定庚长冬这官成都至城外驿侍郎亦"}
{"author":"崔与之","content":"诸老不敢吏，我来容友之。调高械夏曲，局熟弈秋棋。南斗捩船柁，西风吹鬓丝。莫将金玉质，膏沐画长眉。","dynasty":"宋代","title":"关成嘉父"}
{"author":"崔与之","content":"铜梁玉壘碧云端，尺舸西风两鬓残。世道多岐今已惯，人生一见古来难。丈夫不作谋身外，巧匠那能袖手看。月白风清雪堂梦，银波万顷卧龙寒。","dynasty":"宋代","title":"寄黄州赵驾庚辰入蜀舟次黄冈适赵倅奇夫檄行"}
{"author":"崔与之","content":"雪里同骑白玉鳌，湖山人物一时高。银潢下泻波千顷，宝鉴帝开水半篙。我欲乘风惊老大，谁将翦水戏儿曹。梅花纸帐扁舟构，但觉归心长羽毛。","dynasty":"宋代","title":"嘉定庚辰正月二日杨尚书率同年团拜于西湖之"}
{"author":"崔与之","content":"来到庐山日日阴，斜风细雨乱云深。移舟夜壑人间世，荷锸春郊物外心。要把封疆安社稷，谁教轩冕换山林。殷勤招隐知深意，五老朝来露玉簪。","dynasty":"宋代","title":"嘉定甲戌正月以金部郎分阃东淮正当金虏弃巢"}
{"author":"崔与之","content":"九重天上别龙颜，万里江南衣锦还。圣主有怜双鬓白，老臣长抱寸心丹。短篷疏雨春听浪，瘦马轻寒晓度关。何处好寻幽隐地，长松流水白云闲。","dynasty":"宋代","title":"嘉定甲以礼部尚书得请便道还家作此诗"}
{"author":"崔与之","content":"翠壁丹岩倚碧穹，一壶一地画图中。青鸾有路三山远，玉洞无尘万虑空。虚室尚留丹灶冷，灵泉直与海波通。客游到此应忘返，始觉仙凡迥不同。","dynasty":"宋代","title":"金精山"}
{"author":"崔与之","content":"天南□□□重临，遗爱犹存蔽□阴。鼓角三城新令肃，袴襦万井旧恩深。养民但积和平福，莅事常持敬简心。远业设施殊未老，巨川东逝日西沉。","dynasty":"宋代","title":"哭赵清之"}
{"author":"崔与之","content":"老来心事向谁论，每见移时话肺肝。黄甲同登今有几，白头相对古来难。死生转盼星辰坠，聚散酸心幕雨寒。病里不堪闻楚些，海山望断泪汍澜。","dynasty":"宋代","title":"哭赵清之"}
{"author":"崔与之","content":"精神炯炯一癯仙，弭笔蓬莱最上颠。光大声名揭如日，老臣议论可回天。星辰直上亨衢称，负月平分去意坚。愧我衰颜归未得，两旬三作送行篇。","dynasty":"宋代","title":"李大著赴豫章别驾同舍饯别用二工部天上秋期"}
{"author":"崔与之","content":"青年老仙紫云旄，函关西度天风高。手携拄下五千卷，来擅一世文章豪。玻璃江头梅欲蕾，蟆颐山麓寒方鏖。飚车羽轮下霄汉，人以万鹤如云涛。参天挺特有乔木，大地负荷须巨鳌。百斛篆鼎笔端斡，五色瑞茧胸底缫。笑谈更化定大计，乾机坤轴回钧陶。苍生脱险诞登岩，沙觜闲此杭川艘。雁湖风物午桥似，满引鉴落歌离骚。酒酣耳热自击缶，世闲万事轻鸿毛。涂炭未苏兵未洗，云雷可使屯其膏。玉堂昨夜进麻草，延英趣对独红袍。太平事业有所属，北卷燕蓟西临洮。扶持世极寿国脉，突兀一柱擎天牢。王羊仟客起为寿，安期大枣东方桃。","dynasty":"宋代","title":"寿李参政壁"}
{"author":"崔与之","content":"大厦开朱明，物态丰且硕。薰弦发新奏，生意转无极。间气清而和，融结赋有德。碧梧挺幽干，旷席漫九泽。富哉学古胸，仁义供服食。浑朴希世珍，外温而内直。骅骝开道路，声光日斯赫。九关通籍初，南来坠双舄，片心清彻底，杯水饯泥轼。京兆入幕宾，去天不盈尺。佳最入聪广，行行陟文石。邕为五管雄，地探西南哉。专阃难其人，弄印无以易。初却经纶手，天边树牙戟。独獠丛篁中，深棲而屏息，夜月照铜柱，警囊声寂寂。边人解带卧，危地成乐国。屏风御墨鲜，早晚来召驿。愧我朴樕才，潦雾甘远役。题坐遇知己，孤根费培植。崧高生申甫，好语喧井陌。碧油塞云端，阻莫陪贺客。歌咏淇奥诗，清修如圭璧。他年玉班头，苍髯而赤黻。","dynasty":"宋代","title":"寿邕州赵守"}
{"author":"崔与之","content":"汲古千寻绠，通今八面窗。相逢俱气许，未语已心降。分镇中边蜀，归途内外江。禁城风雨放，应念鹿门庞。","dynasty":"宋代","title":"送范漕赴召"}
{"author":"崔与之","content":"棋於观局易，药到处方难。休戚君眉睫，安危我肺肝。别来年事晚，病起面华寒。东望强人意，天风送健翰。","dynasty":"宋代","title":"送范漕赴召"}
{"author":"崔与之","content":"法吏了繁剧，儒生擅文墨。世多兼两长，远到须器识。昔在晋魂公，曾此趋幕职。一逢龚庄敏，期以柱天极。紫微得夫君，嘉禾乏栽植。广城底山川，融结此英物。精神天独饶，醉盎春可即。读书细妍磨，作文工组织。庭隅立两造，片言分曲直。疾顽戒已甚，争事退如默。武库物兼蓄，沧海蠡莫测。同僚总称好，载路誉声塞。五羊书筵重，济物多阴德。荣通付傥来，荐剡岂求得。薰凉快马耳，汗漫捧鹏翼。归装可对人，南物毫不殖。二同羞著我，握手倒巾帻。幽棲泉石边，喜在文溪侧。平章诗浩荡，指点棋黑白。此乐竟何如，满怀春拍拍。咳唾落珠玑，襟期重胶漆。高诵归去辞，永守兔完册。焉知暮岁后，苦被功名迫。终能幡然起，行矣各努力。长途希树阴，萧邸谨服食。悬知风月宵，定启山失忆。","dynasty":"宋代","title":"送洪旸岩赴班"}
{"author":"崔与之","content":"忆昔扪三峡，班荆拥暮寒。宦情双鬓底，世事两眉端。坏证扶须力，危机发更难。胸中经济学，为国好加餐。","dynasty":"宋代","title":"送夔门丁帅赴召"}
{"author":"崔与之","content":"议论方前席，功名早上坡。去帆瓜蔓水，遗爱生枝歌。同志晨星少，孤愁暮雨多。倚风穷望眼，碧色涉平莎。","dynasty":"宋代","title":"送夔门丁帅赴召"}
{"author":"崔与之","content":"碧幢红旆白貂裘，去踏西风万里秋。要得处方医坏证，便须投矢负全筹。百年机会真难遇，一线光阴更易流。早辨出师诸葛表，祁山斜谷郁绸缪。","dynasty":"宋代","title":"送聂侍郎子述"}
{"author":"崔与之","content":"吴蜀相通一水长，闻公西土意差强。人谋合处天心顺，民力宽时国势张。参井光芒摇戟纛，关河事业耀旂常。雪山自是西人重，赤舄归来早趣装。","dynasty":"宋代","title":"送聂侍郎子述"}
{"author":"崔与之","content":"卿月高华照楚墟，澄清雅意见登车。星分屯壘云中戍，风引艅艎塞下储。十二聚民行惠政，三千议狱谨刑书。最声烜赫流聪纩，圣诏今朝下玉除。","dynasty":"宋代","title":"送时漕大卿淮四检法"}
{"author":"崔与之","content":"越山辉映绣衣鲜，屈指重来是几年。濡辔按行方易地，追锋趣召已朝天。步趋接武星辰上，献纳依光日月边。到得中流须砥柱，功名事业要双全。","dynasty":"宋代","title":"送时漕大卿淮四检法"}
{"author":"崔与之","content":"十年宦海任飘零，岂料光华伴使星。落魄半生头已白，爬沙一见眼长青。天涯明月方依树，淮上长风忽散萍。别泪谁能效儿女，不堪官柳暗长亭。","dynasty":"宋代","title":"送时漕大卿淮四检法"}
{"author":"崔与之","content":"万里修门道，谁传桂子来。好将真积力，为作太平媒。大易机缄露，中庸气脉回。须知经济学，元不堕秦灰。","dynasty":"宋代","title":"送魏秘书赴召"}
{"author":"崔与之","content":"国论参稽定，人材护养成。古来同此恨，老去向谁倾。太白云犹溼，瞿塘水正生。挂帆干斗极，属耳凤凰鸣。","dynasty":"宋代","title":"送魏秘书赴召"}
{"author":"崔与之","content":"奎壁光芒久聚东，奏篇入献大明宫。胸中抱负经纶业，笔下铺张造化功。四海高名如日揭，一襟和气与春融。谁知正大传家学，惟有擎拳体国忠。华践峻登群玉表，清修屹立急流中。校雠正对青藜月，关陕俄分画戟风。自喜合簪方衮衮，不堪分袂大忽忽。送君怅望云帆别，顾我凋残雪鬓蓬。戢羽孤棲怜鹤病，脱身高举羡冥鸿。星躔已应魁三象，天路须知尺五通。箬水腊前新蚁绿，橘洲霜后巨螯红。清谈岸帻聊游戏，献纳归班万口同。","dynasty":"宋代","title":"送袁校书赴湖州别驾"}
{"author":"崔与之","content":"拙直多忤物，孤根徒自危。祈闲三扣阍，天远不我知。尽书趣入觐，君命其可违。火云正烧空，短蓬气如炊。修途久困顿，病骨尤支离。奄奄尚残息，舣棹江之湄。来登三元山，炎歊顿无威。徘徊古亭上，好风吹客衣。聊为三日留，食斯眠於斯。涧泉虢虢鸣，四山翠屏围。夜深松桂寒，朝瀣生林霏。李君亦达士，与我真忘机。乃於山之颠，预作佳城基。生则此其乐，死则此其归。采药求长年，华发世所希。荷锸欲自埋，不以遗体为。要皆非中道，识者之所嗤。知命故不忧，李君其庶几。触目此界，陡悟昔者非。更作首丘想，行色应迟迟。还游仁寿庵，细元渊明诗。寓形复几时，皇皇欲何之。富贵非吾愿，帝乡不可期。息怜一身孤，蒲柳先秋衰。百念尽灰冷，故园劳所思。我有石壁山，亩计十有奇。归去营一窟，曲肱送斜晖。培植先人树，投老长相依。清泉白石盟，基心天一涯。","dynasty":"宋代","title":"题吉水鼋潭李氏仁寿堂"}
{"author":"崔与之","content":"天地清淑气，人才随所得。君独禀其全，济之以学力。苍皮四十围，直干二百尺。填胸书万卷，绚采云五色。清和闲诏沪，劲直沮金石。间气之所钟，表表才称德。韫藏不自衒，况复耐官职，颓波正流靡，不濡而不激。平生忧国心，一语三叹息。著庭史笔健，寒芒照东壁。画省方翱翔，忽厌青绫直。揭阳落天南，自诡何太啬。东风吹马耳，刍秣甘远役。时事棼如丝，宵衣尚顾北。袖藏医国方，何以寿其脉。行行无疾驱，有诏且前席。","dynasty":"宋代","title":"危大著出守潮阳同舍饯别用社工部北风随爽气"}
{"author":"崔与之","content":"万里星槎海上旋，名山今喜得攀援。猿挥孙恪千年泪，月照维摩半夜禅。磴长荒苔人迹少，岩攒古树鹊巢悬。江流上溯曹溪水，时送钟声到寺前。","dynasty":"宋代","title":"峡山飞来寺"}
{"author":"崔与之","content":"天上人间一树花，五年於此驻高牙。不随红药矜春色，为爱霜筠耐岁华。四塞风沈天籁寂，半庭月冷市尘赊。临行更致平安祝，一炷清香十万家。","dynasty":"宋代","title":"杨州官满辞后土题玉立亭"}
{"author":"崔与之","content":"荧荧碧眼照人寒，一别重逢岁又残。老去但求闲处乐，君来尚作向时看，谁将伏豸夸颅骨，我有盟鸥吒肺肝。坎止流行随所遇，何须觅梦到邯郸。","dynasty":"宋代","title":"张进武善风鉴谓予豸骨日他早晚入台求诗赠之"}
{"author":"崔与之","content":"瘦插秋山耸两肩，荒寥不直半文钱。孤山放鹤林和靖，风雪骑驴孟浩然。万事转头浑是梦，一身安分总由天。烦君束起前途事，我欲沧江买钓船。","dynasty":"宋代","title":"张进武善风鉴谓予豸骨日他早晚入台求诗赠之"}
{"author":"崔与之","content":"堂堂间世英，大名赫而烜。全才得之天，学力培其本。孤高壁万仞，清郁兰九畹。胸中富甲兵，驰聚菁华苑。文武康济才，孤忠尤蹇蹇。入可运筹幄，出可临边阃。自许何太廉，一麾江湖远。我来陪隽游，方恨合并晚。盍簪遽分袂，此情殊缱绻。高牙奉亲行，天凉彩舆稳。庐山横几案，道院庶嘉遁。金弧夜腾光，三边兵未偃。岂不念王室，罄此忠赤悃。当馈屡兴欢，追锋必于反。江梅小春时，斑衣照归衮。","dynasty":"宋代","title":"张秘书分符星渚同舍乌别用山谷晚风池莲香度"}
{"author":"崔与之","content":"万里脩门道，谁传桂子来。好将真积力，为作太平媒。大易机缄露，中庸气脉回。须知经济学，元不堕秦灰。","dynasty":"宋代","title":"送魏秘书赴召其一"}
{"author":"崔与之","content":"忆昔扪三峡，班荆拥暮寒。宦情双鬓底，世事两眉端。坏證扶须力，危机发更难。胸中经济学，为国好加餐。","dynasty":"宋代","title":"送夔门丁帅赴召其一"}
{"author":"崔与之","content":"议论方前席，功名早上坡。去帆瓜蔓水，遗爱竹枝歌。同志晨星少，孤愁暮雨多。倚风穷望眼，碧色渺平莎。","dynasty":"宋代","title":"送夔门丁帅赴召其二"}
{"author":"崔与之","content":"棋于观局易，药到处方难。休戚君眉睫，安危我肺肝。别来年事晚，病起面华寒。东望彊人意，天风送健翰。","dynasty":"宋代","title":"送范漕赴召其二"}
{"author":"崔与之","content":"精神烱烱一癯仙，弭笔蓬莱最上颠。光大声名揭如日，老臣议论可回天。星辰直上亨衢稳，风月平分去意坚。愧我衰颜归未得，两旬三作送行篇。","dynasty":"宋代","title":"李大著赴豫章别驾同舍饯别用杜工部天上秋期近人閒月影清之句分韵赋诗得天字"}
{"author":"崔与之","content":"雪里同骑白玉鳌，湖山人物一时高。银潢下泻波千顷，宝鉴旁开水半篙。我欲乘风惊老大，谁将剪水戏儿曹。梅花纸帐扁舟梦，但觉归心长羽毛。","dynasty":"宋代","title":"嘉定庚辰正月二日杨尚书率同年团拜于西湖因为游湖之集适湖水四合乘兴凿冰泛舟如所约也杜侍郎赋诗和之"}
{"author":"崔与之","content":"铜梁玉垒碧云端，尺舸西风两鬓残。世道多岐今已惯，人生一见古来难。丈夫不作谋身计，巧匠那能袖手看。月白风清雪堂梦，银波万顷卧龙寒。","dynasty":"宋代","title":"寄黄州赵别驾庚辰入蜀舟次黄冈适赵倅奇夫沿檄行边不遇以诗寄之"}
{"author":"崔与之","content":"翠壁丹崖倚碧穹，一壶天地画图中。青鸾有路三山远，玉洞无尘万虑空。虚室尚留丹灶冷，灵泉直与海波通。客游到此应忘返，始觉仙凡迥不同。","dynasty":"宋代","title":"金精山"}
{"author":"崔与之","content":"青牛老仙紫云旄，函关西度天风高。手携柱下五千卷，来擅一世文章豪。玻璃江头梅欲蕾，蟆颐山麓寒方鏖。飙车羽轮下霄汉，从以万鹤如云涛。参天挺特有乔木，大地负荷须巨鳌。百斛篆鼎笔端斡，五色瑞茧胸底缫。笑谈更化定大计，乾机坤轴回钧陶。苍生脱险诞登岸，沙觜闲此杭川艘。雁湖风物午桥似，满引凿落歌离骚。酒酣耳热自击缶，世閒万事轻鸿毛。涂炭未苏兵未洗，云雷可使屯其膏。玉堂昨夜进麻草，延英趣对猩红袍。太平事业有所属，北卷燕蓟西临洮。扶持世极寿国脉，突兀一柱擎天牢。五羊仙客起为寿，安期大枣东方桃。","dynasty":"宋代","title":"寿李参政壁"}
{"author":"崔与之","content":"天地清淑气，人才随所得。君独禀其全，济之以学力。苍皮四十围，直干二百尺。填胸书万卷，绚采云五色。清和閒韶濩，劲直沮金石。间气之所钟，表表才称德。韫藏不自衒，况复耐官职。颓波正流靡，不濡而不激。平生忧国心，一语三叹息。著庭史笔健，寒芒照东壁。画省方翱翔，忽厌青绫直。揭阳落天南，自诡何太啬。东风吹马耳，刍秣甘远役。时事棼如丝，宵衣尚顾北。袖藏医国方，何以寿其脉。行行无疾驱，有诏且前席。","dynasty":"宋代","title":"危大著出守潮阳同舍饯别用杜工部北风随爽气南斗近文星分韵赋诗得北字"}
{"author":"崔与之","content":"柏竹老岁寒，梅矾澹春风。邂逅万里桥，相对双鬓蓬。论心岂无酒，举盏不忍空。恐渠道旁嗤，咄咄醉颊红。送以静观颐，答以晦养蒙。障尘马上去，意气如飞鸿。荆州旧分虎，武陵世凭熊。所至相劳苦，父老携儿童。地偏舞袖长，鸡脊牛鼎丰。甘棠子孙枝，蒙密成芳丛。闻之白玉堂，起草谁其工。要为官择人，颇牧还禁中。胸藏经济方，医国收全功。世事俱尘土，惟有汗竹公。雨足芎茁苗，风暖蒲长茸。离索抱孤影，目断三峡东。","dynasty":"宋代","title":"答李侍郎嘉定庚辰冬之官成都至城外驿侍郎亦赴镇常得相遇于道惠诗答之"}
{"author":"孙处玄","content":"欲啭声犹涩，将飞羽未调。高风不借便，何处得迁乔。","dynasty":"唐代","title":"咏黄莺（一作郑愔诗，又作郑缙）"}
{"author":"孙处玄","content":"汉家轻壮士，无状杀彭王。一遇风尘起，令谁守四方。","dynasty":"唐代","title":"失题"}
{"author":"孙处玄","content":"残花与露落，坠叶随风翻。日侧南涧幽，风凝北林暮。","dynasty":"唐代","title":"句"}
{"author":"苏舜钦","content":"别院深深夏席清，石榴开遍透帘明。(夏席清一作：夏簟清)树阴满地日当午，梦觉流莺时一声。","dynasty":"宋代","tags":"古诗三百首，夏天","title":"夏意"}
{"author":"苏舜钦","content":"春阴垂野草青青，时有幽花一树明。晚泊孤舟古祠下，满川风雨看潮生。","dynasty":"宋代","tags":"春天，写景，闲适","title":"淮中晚泊犊头"}
{"author":"苏舜钦","content":"　　予以罪废，无所归。扁舟吴中，始僦舍以处。时盛夏蒸燠，土居皆褊狭，不能出气，思得高爽虚辟之地，以舒所怀，不可得也。　　一日过郡学，东顾草树郁然，崇阜广水，不类乎城中。并水得微径于杂花修竹之间。东趋数百步，有弃地，纵广合五六十寻，三向皆水也。杠之南，其地益阔，旁无民居，左右皆林木相亏蔽。访诸旧老，云钱氏有国，近戚孙承右之池馆也。坳隆胜势，遗意尚存。予爱而徘徊，遂以钱四万得之，构亭北碕，号‘沧浪’焉。前竹后水，水之阳又竹，无穷极。澄川翠干，光影会合于轩户之间，尤与风月为相宜。予时榜小舟，幅巾以往，至则洒然忘其归。觞而浩歌，踞而仰啸，野老不至，鱼鸟共乐。形骸既适则神不烦，观听无邪则道以明；返思向之汩汩荣辱之场，日与锱铢利害相磨戛，隔此真趣，不亦鄙哉！　　噫！人固动物耳。情横于内而性伏，必外寓于物而后遣。寓久则溺，以为当然；非胜是而易之，则悲而不开。惟仕宦溺人为至深。古之才哲君子，有一失而至于死者多矣，是未知所以自胜之道。予既废而获斯境，安于冲旷，不与众驱，因之复能乎内外失得之原，沃然有得，笑闵万古。尚未能忘其所寓目，用是以为胜焉！","dynasty":"宋代","tags":"辞赋精选，生活，抒情","title":"沧浪亭记"}
{"author":"苏舜钦","content":"夜雨连明春水生，娇云浓暖弄阴晴。帘虚日薄花竹静，时有乳鸠相对鸣。","dynasty":"宋代","tags":"古诗三百首，写景，抒怀","title":"初晴游沧浪亭"}
{"author":"苏舜钦","content":"寺里山因花得名，繁英不见草纵横。栽培剪伐须勤力，花易凋零草易生。","dynasty":"宋代","tags":"哲理","title":"题花山寺壁"}
{"author":"苏舜钦","content":"潇洒太湖岸，淡伫洞庭山。鱼龙隐处，烟雾深锁渺弥间。方念陶朱张翰，忽有扁舟急桨，撇浪载鲈还。落日暴风雨，归路绕汀湾。丈夫志，当景盛，耻疏闲。壮年何事憔悴，华发改朱颜。拟借寒潭垂钓，又恐鸥鸟相猜，不肯傍青纶。刺棹穿芦荻，无语看波澜。","dynasty":"宋代","tags":"豪放，生活，述志","title":"水调歌头·沧浪亭"}
{"author":"苏舜钦","content":"浩荡清淮天共流，长风万里送归舟。应愁晚泊喧卑地，吹入沧溟始自由！","dynasty":"宋代","tags":"写景，抒怀，志向，向往，自由","title":"和淮上遇便风"}
{"author":"苏舜钦","content":"嘉果浮沉酒半醺，床头书册乱纷纷。北轩凉吹开疏竹，卧看青天行白云。","dynasty":"宋代","title":"暑中杂咏"}
{"author":"苏舜钦","content":"无战王者师，有备军之志。天下承平数十年，此语虽存人所弃。今岁西戎背世盟，直随秋风寇边城。屠杀熟户烧障堡，十万驰骋山岳倾。国家防塞今有谁？官为承制乳臭儿。酣觞大嚼乃事业，何尝识会兵之机？符移火急蒐卒乘，意谓就戮如缚尸。未成一军已出战，驱逐急使缘崄巇。马肥甲重士饱喘，虽有弓剑何所施？连颠自欲堕深谷，虏骑笑指声嘻嘻。一麾发伏雁行出，山下奄截成重围。我军免胄乞死所，承制面缚交涕洟。逡巡下令艺者全，争献小技歌且吹。其余劓馘放之去，东走矢液皆淋漓。道无耳准若怪兽，不自愧耻犹生归！守者沮气陷者苦，尽由主将之所为。地机不见欲侥胜，羞辱中国堪伤悲！","dynasty":"宋代","tags":"战争，批判，爱国","title":"庆州败"}
{"author":"苏舜钦","content":"独绕虚亭步石矼，静中情味世无双。山蝉带响穿疏户，野蔓盘青入破窗。二子逢时犹死饿，三闾遭逐便沉江。我今饱食高眠外，唯恨醇醪不满缸。","dynasty":"宋代","tags":"写景，抒情，愤懑","title":"沧浪静吟"}
{"author":"苏舜钦","content":"谁凿幽轩刮眼清，湖中嘉处更禅扃。龙听夜讲寒生席，鸥伴晨斋暖戏庭。水月澄明应作观，云山浓淡自开屏。我公亦为留奇句，此地人间合有灵。","dynasty":"宋代","title":"清轩"}
{"author":"苏舜钦","content":"嘉树名亭古意同，拂檐围砌共青葱。午阴闲淡茶烟外，晓韵萧疏睡雨中。开户常时对君子，绕轩终日是清风。盘根得地年年盛，岂学春林一晌红。","dynasty":"宋代","title":"寄题赵叔平嘉树亭"}
{"author":"苏舜钦","content":"糟床新压响泠泠，敧枕初闻睡自轻。几段愁悰俱滴破，一番欢意已篘成。空阶夜雨徒传句，三峡流泉无此声。只待松轩看飞雪，呼宾同饮瓮头清。","dynasty":"宋代","title":"夜闻笮酒有声因而成咏"}
{"author":"苏舜钦","content":"向夕依阑念昔游，萧条节物更他州。池平不动天深碧，月色无情人独愁。千里江山幽信绝，一场风露败荷秋。征鸿急急知何事，断续哀鸣过不休。","dynasty":"宋代","title":"秋夕怀南中故人"}
{"author":"苏舜钦","content":"翠微曾与客同游，陟险搜奇兴未休。八载重来惊老大，千年高咏想风流。云迷复岭深藏洞，水落寒江远见洲。安得符离张太守，画图再与泻清愁。","dynasty":"宋代","title":"重过齐山清溪"}
{"author":"苏舜钦","content":"弯弓射月落，挥剑决天开。何言四溟广，并合不成杯。","dynasty":"宋代","title":"大小言其一"}
{"author":"苏舜钦","content":"托身螟两睫，卜都牛一毛。奔驰万里外，终不出秋毫。","dynasty":"宋代","title":"大小言其二"}
{"author":"苏舜钦","content":"拟把铅刀伐丹桂，欲坐眢井攀青天。排罗婴儿拒九虎，未若以道干贵权。","dynasty":"宋代","title":"难易言"}
{"author":"苏舜钦","content":"地上拾芥亦细碎，掌里数文犹苦辛。脱使摘丸下峻坂，未若以财而发身。","dynasty":"宋代","title":"难易言其二"}
{"author":"苏舜钦","content":"公餗欲成忽覆鼎，银瓶汲绝还沈井。乳虎咆哮落深阱，青萍一挥断人颈。","dynasty":"宋代","title":"了语不了语其一"}
{"author":"苏舜钦","content":"无言以手寻佩环，寒暑迭运雕朱颜。八骏踏地几时遍，六龙驾日何年闲。","dynasty":"宋代","title":"了语不了语其二"}
{"author":"苏舜钦","content":"下马陵头草色春，我一怀古一沾巾。陵边又有累累冢，应是当年取酒人。","dynasty":"宋代","title":"过下马陵"}
{"author":"苏舜钦","content":"气象清雄天与邻，世间不合有埃尘。拟将累句酬佳景，只恐江山解笑人。","dynasty":"宋代","title":"吴江亭"}
{"author":"苏舜钦","content":"密树重萝覆水光，珍禽无数语琅琅。惊帆瞥过如飞鸟，回首风烟空断肠。","dynasty":"宋代","title":"秀州通越门外八九里临水多佳木茂树以便风不得停舟一赏怆然为诗"}
{"author":"苏舜钦","content":"霁霞飞尽失西东，水入天光浩气中。籍籍轻帆一游鸟，似乘风力上虚空。","dynasty":"宋代","title":"新开湖晚霁"}
{"author":"苏舜钦","content":"吴天摇落奈愁何，病起风前白发多。争得松江变醇酒，拍浮终日恣酣歌。","dynasty":"宋代","title":"病起"}
{"author":"苏舜钦","content":"年华冉冉催人老，风物萧萧又变秋。家在凤皇城阙下，江山何事苦相留。","dynasty":"宋代","title":"秋怀"}
{"author":"苏舜钦","content":"落月衔栖露乍零，竹间孤唳入青冥。未知蟋蟀缘何事，床下微吟不暂停。","dynasty":"宋代","title":"秋晓闻鹤唳一声"}
{"author":"苏舜钦","content":"娇騃人家小女儿，半啼半语隔花枝。黄昏雨密东风急，向此漂零欲泥谁。","dynasty":"宋代","title":"雨中闻莺"}
{"author":"苏舜钦","content":"异乡风俗伤嘉节，久客情怀喜友人。共挈一尊诸处赏，谁家得似故园春。","dynasty":"宋代","title":"寒食招和叔游园"}
{"author":"苏舜钦","content":"雨隔疏钟晓不知，春风吹梦过江西。雨声破梦北窗响，卧意江西路亦迷。","dynasty":"宋代","title":"梦归"}
{"author":"苏舜钦","content":"花枝低敧草色齐，不可骑入步是宜。时时携酒祗独往，醉倒唯有春风知。","dynasty":"宋代","title":"独步游沧浪亭"}
{"author":"苏舜钦","content":"瑟瑟清波见戏鳞，浮沈追逐巧相亲。我嗟不及群鱼乐，虚作人间半世人。","dynasty":"宋代","title":"沧浪观鱼"}
{"author":"苏舜钦","content":"玉人携手弄秋英，寻遍池台见月生。小杜有灵应羡我，今为闲客此闲行。","dynasty":"宋代","title":"霅上"}
{"author":"苏舜钦","content":"谩走声名三十年，亦曾文采动君前。玉颜皓齿他人乐，独守残灯理断编。","dynasty":"宋代","title":"冬夕偶书"}
{"author":"苏舜钦","content":"寒雀喧喧满竹枝，惊风淅沥玉花飞。霜柑糖蟹新醅美，醉觉人生万事非。","dynasty":"宋代","title":"小酌"}
{"author":"苏舜钦","content":"江云春重雨垂垂，索寞情怀送客归。不愤东风促行棹，羡他双燕逆风飞。","dynasty":"宋代","title":"送人还吴江道中作"}
{"author":"苏舜钦","content":"我为名驱苦俗尘，师知法喜自怡神。未知欢戚两忘者，始是人间出世人。","dynasty":"宋代","title":"题广喜法师堂"}
{"author":"苏舜钦","content":"嘉果浮沈酒半醺，床头书册乱纷纷。北轩凉吹开疏竹，卧看青天行白云。","dynasty":"宋代","title":"暑中闲咏"}
{"author":"苏舜钦","content":"曾以文章上石渠，忽因谗口出储胥。致君事业堆胸臆，却伴溪童学钓鱼。","dynasty":"宋代","title":"西轩垂钓偶作"}
{"author":"苏舜钦","content":"一酌浇肠俗虑奔，鴳微鹍大岂堪论。楚灵当日能知此，肯入沧江作旅魂。","dynasty":"宋代","title":"独酌"}
{"author":"苏舜钦","content":"纷纷从此见花残，已觉长绳系日难。楼上有愁春不浅，小桃风雨凭阑干。","dynasty":"宋代","title":"春晚"}
{"author":"苏舜钦","content":"百丈清溪见戏鳞，严公祠宇与天邻。此中旧隐君归去，笑指人寰一片尘。","dynasty":"宋代","title":"送陈生还乌龙山旧居"}
{"author":"苏舜钦","content":"五云寺下石桥边，六月溪风洒面寒。今正炎天君独往，松閒寻我旧题看。","dynasty":"宋代","title":"送张行之越"}
{"author":"苏舜钦","content":"滁阳太守好山水，公馀日醉群山间。滁峰环回秀相倚，作亭正对溪山前。","dynasty":"宋代","title":"诗一首"}
{"author":"苏舜钦","content":"维帝私明哲，遥遥世可论。风流擅南国，文采续高门。才美趋贤路，名雄出帝阍。雍容初入幕，烜赫已开藩。黠吏腹心溃，疲民襦裤温。谳刑曾揽辔，按俗亦飞轩。倚注宸襟切，淹回物论喧。朔区官益峻，宪府望弥尊。除弊朝之急，于时孰肯言。议高心不挠，补外众为冤。西雍新恩重，中台故事存。政行殊有体，化洽密无痕。尺诏来丹扆，双符换太原。具装明晚野，大旆卷朝暾。惠爱留关辅，风威入塞垣。安车行急召，想望慰元元。","dynasty":"宋代","title":"送杜密学赴并州"}
{"author":"苏舜钦","content":"维神祚炎历，发蕴复含灵。嶷尔为人瑞，居然出相庭。舜门登夙望，韦氏继先经。积学方开隩，当官已发硎。纯诚贯白日，阔步上青冥。才力回元气，胸怀纳四溟。八荒归富寿，万象染丹青。恳牍辞魁柄，开藩密帝扃。碧旌油重润，苍佩玉明荧。舆望知难转，王心几不宁。西羌动妖孽，秦塞困膻腥。羽奏飞关路，兜烽照浊泾。裴公辞激烈，袁相涕飘零。天为移文象，人思奉典型。欢谣塞归路，召节下宸廷。胜算剧破竹，威声如走霆。折冲千里定，指画众心醒。大议虚怀纳，吁谟前席听。玉关收旧地，庙鼎续新铭。复耸岩岩石，增辉两两星。川源流盛美，岳镇敌长龄。有客惭才薄，区区咏德馨。","dynasty":"宋代","title":"代人上申公祝寿"}
{"author":"苏舜钦","content":"昔帝龙骧后，因池大此宫。萧笳叠终日，旌仗展无穷。绘塑神灵集，飞潜爪角雄。阴轩常隐雾，暗堵亦含风。巨盗来移国，天王遽避戎。苍黄狩巴蜀，倏忽陷河潼。阁殿回看远，尘氛久见蒙。归来故基在，不与往时同。叠瓦烟间碧，新蕖露下红。波春荡初月，沙晚发悲鸿。世变今无复，人愁杳莫终。树穿瑶甃裂，碑碎玉楼空。九曲皆遗石，诸王祗断蓬。兴亡何足问，一一夕阳中。","dynasty":"宋代","title":"游南内九龙宫"}
{"author":"苏舜钦","content":"在昔朝元日，千门动地来。方隅正无事，辅相复多才。仗下簪缨肃，天中伞扇开。皇威瞻斗极，曙色辨崔嵬。赤案波光卷，鸣梢殿尾回。熊罴驱禁卫，雨露覆兰台。横赐倾中帑，穷奢役九垓。只知营国用，不畏屈民财。翠辇还移幸，旻天未悔灾。群心争困兽，回首变寒灰。曾以安无虑，翻令世所哀。行人看碧瓦，独鸟下苍苔。虽念陵为谷，遥知祸有胎。青编遗迹在，此地亦悠哉。","dynasty":"宋代","title":"览含元殿基因想昔时朝会之盛且感其兴废之故"}
{"author":"苏舜钦","content":"朝野蔚多士，衮然良可羞。伊人秉直节，许国有深谋。大议摇岩石，危言犯采旒。苍黄出京府，憔悴谪南州。引党俄嗟尹，移书遽窜欧。安惭言得罪，要避曲如钩。郢路几束马，荆川还溯舟。伤心众山集，举目大江流。远动家公念，深贻寿母忧。横身罹祸难，当路积仇雠。卫上宁无术，亢宗非所优。吾君思正士，莫赋畔牢愁。","dynasty":"宋代","title":"闻京尹范希文谪鄱阳尹十二师鲁以党人贬郢中欧阳九永叔移书责谏官不论救而谪夷陵令因成此诗以寄且慰其远迈也"}
{"author":"苏舜钦","content":"先君所乘马，其色白于银。磊落龙之种，权奇世共珍。独嘶如想望，久步见精神。方目照代夜，拳毛刷渭津。鬣寒如拥浪，蹄駃不惊尘。潦倒已伏枥，苍黄仍借人。俄传弊帷信，无复锦蒙亲。倚棹思神骏，萧然泪洒巾。","dynasty":"宋代","title":"先公之爱马以病寄他厩今死矣"}
{"author":"苏舜钦","content":"支肘听潮声，喧豗久未停。随风过渔浦，伴月出沧溟。鳅穴浚时满，胥神果有灵。连天卷云雾，彻晓下雷霆。舍楫游心倦，凭阑醉魄醒。谁穷造物意，拟访郦元经。","dynasty":"宋代","title":"宿钱塘安济亭观潮"}
{"author":"苏舜钦","content":"正声今遁矣，古道此焉存。商缓知臣僭，风薰见帝尊。雄豪尚馀勇，淡泊忽忘言。繁极殊无閒，来长若有源。已能通变化，直可探胚浑。此理师应得，西风独掩门。","dynasty":"宋代","title":"怀月来求听琴诗因作六韵"}
{"author":"苏舜钦","content":"风雨夜寒新，空斋感慨频。诗书穷不放，灯火静相亲。眺听时怀土，低摧动畏人。漫书成咄咄，远吠厌狺狺。念昔罹忧患，唯君共苦辛。漂流数千里，会合十馀旬。各闵伤弓翼，聊同煦沫鳞。谁知公冶罪，众笑伯龙贫。隔绝今一水，暌离将再春。喜篇数为贶，尺牍亦相珍。倚伏时难定，屯亨理亦循。剑埋犹有气，蠖屈尚能伸。邦国方登俊，江湖且放神。不忧知在命，任重莫如身。白首襟期远，青云志业均。陶然任元化，慎勿损天真。","dynasty":"宋代","title":"寒夜十六韵答子履见寄"}
{"author":"苏舜钦","content":"曾携旧书卷，来宿古禅林。方外求知性，诗中得赏音。炉开山夜静，门掩雪天阴。杌上一寒砚，灯前三苦吟。韵强颜汗落，句切鬓丝侵。玉就还重琢，河穷更远寻。穴争探乳虎，沙独拣良金。字稳天星转，篇终海月沈。唱酬同记录，得失暗规箴。木铎不徇路，薰风难和琴。半生谁引手，中道比分襟。分野三吴阔，年华二纪深。师方传祖印，我欲谢朝簪。岭外烟岚地，湖边云水心。情悰张翰鲙，梦想陆机禽。松下莓苔石，何年重访临。","dynasty":"宋代","title":"寄守坚觉初二僧"}
{"author":"苏舜钦","content":"岁律峥嵘腊候深，一天风雪卷愁阴。故人默默怀交意，逐客栖栖上国心。千里相望空盼盻，当年下吏阻追寻。咄嗟谤口闻高谊，披豁羁怀见雅吟。学道元将禦穷困，浮生何必计升沈。世间机阱知难避，往者图书可自箴。犹得云山开醉眼，可无俗物挠冲襟。鵩来閒暇何须怪，鬼见揶揄岂易禁。楚客留情著香草，启期传意入鸣琴。夫君自上丹霄去，莫忘云泉寄好音。","dynasty":"宋代","title":"依韵和王景章见寄"}
{"author":"苏舜钦","content":"后寝藏衣冠，前庙宅神主。吾闻诸礼经，此制出中古。秦嬴蚀先法，乃复祭于墓。汉衣以月游，于道盖无取。宣帝尊祖庙，失制遍九土。孝元酌前文，一旦悉除去。魏帝乐铜台，遗令置歌舞。昏嗣竟从之，此事狂夫阻。唐制益纷华，诸陵锁嫔御。旷女日哀吟，于先亦奚补。吾朝三圣人，乘云不可睹。威灵已霄汉，嗣皇念宗祖。绘事移天光，刻象肖神武。遍敕旧游地，输材起宫宇。阶墄扣以金，墙壁衣之黼。功既即奉迎，法仗叠箫鼓。玩好择珍奇，目夺不可数。三京佛老家，已有十数处。朝家虽奉先，越礼古不许。君不祭臣仆，父不祭支庶。丹楹岂非孝，圣贬甚萧斧。大祀当以时，寝庙即其所。惜哉共俭德，乃为侈所蛊。痛乎神圣姿，遂与夷为侣。苍生何其愚，瞻叹走旁午。贱子私自嗟，伤时泪如雨。","dynasty":"宋代","title":"感兴三首其一"}
{"author":"苏舜钦","content":"在昔帝舜日，光宅辟四门。所宾无凶邪，德教日益敦。末世多滥奸，九重严大阍。捍掫主讥察，谁何辨语言。一关百力士，列立甃石温。设官按尺籍，唱号于未昏。唐末稍懈怠，尝值外使奔。京城凶豪儿，奋剑闯帝藩。狂呼啸虎豹，便欲倾乾坤。赖有宰相在，不然神器翻。我朝讲制度，门籍反不存。近知贱丈夫，突入犯赤轩。陛官未暇执，呶呶何其諠。祖宗创业难，慎重在后昆。勇夫犹重闭，况乃天子尊。何罗犹宜察，况乃外寇屯。兴语一及此，舌出反自扪。吾家本寒微，世受朝廷恩。欲奏鸱鸮诗，当涂谁荐论。","dynasty":"宋代","title":"感兴三首其二"}
{"author":"苏舜钦","content":"瞽说圣所择，愚谋帝不罪。况乎言有文，白黑时利害。前日林书生，自谓胸臆大。潜心摭世病，荣成谓可卖。投颡触谏函，献言何耿介。云昨见凶星，上帝下警戒。意若日昏㧻，出处恣蜂虿。安坐弄神器，开门纳珍贿。宗支若系囚，亲亲礼日杀。大臣尸其柄，咋舌希龙拜。速速伐虎丛，无使自沈瘵。陛下幸察之，聪明即不坏。如忽贱臣言，不瞬防祸败。一封朝飞入，群目已睚眦。力夫暮塞门，执缚不容喟。十手捽其胡，如负杀人债。幽诸死牢中，系灼若龟蔡。亦既下风指，黥而播诸海。长途万馀里，一钱不得带。必令朝夕閒，渴饥死于械。从前有口者，蹜脰如气鞴。独夫已去除，易若吹糠粺。奈何上帝明，非德不可盖。倏忽未十旬，炎官下其怪。乙夜紫禁中，一燎不存芥。天王下床走，仓猝畏挂碍。连延旧寝廷，顿失若空寨。明朝黄纸出，大赦遍中外。嗟乎林书生，生命不可再。翻令凶恶囚，累累受恩贷。","dynasty":"宋代","title":"感兴三首其三"}
{"author":"苏舜钦","content":"十年苦学文，出语背时向。策力不自知，艺围辄掉鞅。薄技遭休明，一第君所唱。拔身泥滓底，飘迹云霞上。气和朝言甘，梦好夕魂王。轩眉失旧敛，举意有新况。爽如秋后鹰，荣若凯旋将。台府张宴集，吾辈纵谑浪。花梢血点乾，酒面玉纹涨。狂歌互喧传，醉舞迭阆伉。兹时实无营，此乐亦以壮。去去登显涂，幸无隳素尚。","dynasty":"宋代","title":"及第后与同年宴李丞相宅"}
{"author":"苏舜钦","content":"昔在开元中，此名升阳殿。西通大明宫，夹道直如箭。至尊黄金舆，乘春日幸宴。翠嫔戛钟鼓，欢呼奏新遍。巧舞风燕翻，妖歌露莺啭。酒光射锦幄，上下花会炫。雕盘堆繁英，艳粉弱自战。天欢日无穷，臣谏莫敢献。乐极哀继之，在理亦可见。胡来塞宫阙，腥膻污香荐。纵火寝庙平，挥戈君臣迸。庸嗣忽前丑，泚巢更祸乱。冉冉竟覆亡，返为耕牧便。瓦砾虽费犁，土壤颇肥衍。盖由杀人多，膏血浸渍远。髑髅今成堆，皆昔燕赵面。每因锄耨时，数得宝玉片。今秋雨泽多，谷穗密如辫。农惟喜丰稔，吾独闵迁变。不有失德君，焉为穑夫佃。大国尚如此，小人易流转。道德可久长，作诗将自劝。","dynasty":"宋代","title":"升阳殿故址"}
{"author":"苏舜钦","content":"欲晓霜气重不收，馀阴乘势相淹留。化为大雾塞白昼，咫尺不辨人与牛。群鸟啁啾满庭树，欲飞恐遭罗网囚。四檐晻蔼下重幕，微风吹过冷自流。窃思朝廷政无滥，未尝一日封五侯。何为终朝不肯散，焉知其下无蚩尤。思得壮士翻白日，光照万里销我之沈忧。","dynasty":"宋代","title":"大雾"}
{"author":"苏舜钦","content":"旅食长安城，回遑奔走无停行。清怀壮抱失素尚，胸中堆积尘土生。偷閒得至玉峰下，为闻悟真之寺之嘉名。杖邛赤脚渡蓝水，细流激激心骨清。仰看苍山高峰旁，白云明灭藏日光。行人遥指置寺处，正在白云之中央。逡巡缘栈更险绝，攀萝扪壁随低昂。朋行咫尺乃相失，已与云雾相翱翔。时闻啼鸟如吹竹，数步一休还纵目。行行未知高则危，下视昏烟覆平陆。满岩佳树尤朴樕，赫赤如霞间浓绿。是时八月初，路旁已见芬芬菊。贪奇恋景不知倦，侧睥又复心瑟缩。神魂飞下大壑幽，定省移时进双足。寺门高开朝日辉，丹青黯澹唐时屋。老僧引我周游看，且云白氏子诗乃实录。此诗畴昔予所闻，殷殷更向碑前读。按言索像今无复，惟有流泉数道如车辐。我嫌世累欲暂居，又云此地无留宿。殿宇之后林莽中，日暮尝有虎豹伏。凿石龛边崖至深，近有浮屠于此相枨触。悁心宿忿两不解，一乃颠挤死其谷。我闻为之久颦蹙，此向期将避烦辱。不为伤生事，争如平地随流俗。叹息回头急出山，始觉全躯已为福。","dynasty":"宋代","title":"蓝田悟真寺作"}
{"author":"苏舜钦","content":"前秋长安春，今春长安秋。节物自荣悴，我有乐与忧。穷阎何卑漏，时燕不见投。门庭谢过从，兰萌舒绿柔。燕托喜广厦，亦非善是仇。兰生静愈茂，堪将义为俦。芳香诚可慕，对之蠲穷愁。","dynasty":"宋代","title":"长安春日效东野"}
{"author":"苏舜钦","content":"行行太行道，一步三太息。念厥造化初，春何险此极。左右无底壑，前后至顽石。高者欲作天明党，深者疑断地血脉。夜中岩下埋斗杓，日午阴壁风雪号。攀缘有路到绝仞，四望群峰合沓如波涛。忽至逼侧处，咫尺颠坠恐莫逃。嗟乎古昔未开时，隔绝往来人不思。淳源一破山岳碎，巧心遂去缘崄巇。崄巇不穷甚可畏，悼此二者亡其宜。天地不自崄，崄由人为之。彼车摧轮马伤足，中路勿叹勿恸哭。世上安涂故有焉，孰使汝行此道躯高轩，丧坠不收宜尔然。","dynasty":"宋代","title":"太行道"}
{"author":"苏舜钦","content":"夜分众諠死，耿耿抱真履。中君湛以宁，不为外官使。七兵乘间入，攻剽势向圮。主将不谋阵敌恶，荡然失守遽藏避。骇浪奔腾，一刻万里，纷纷变化无穷已。俄如独茧丝，忽复满天地。乳虎不受缚，狂龙难驯致。我思精甲，以捍异类。邪慝弗萌，元辟复位。辅以逍遥之至道，烂然光辉照无际。","dynasty":"宋代","title":"夜中"}
{"author":"苏舜钦","content":"蜀国天下险，奇怪生中间。有士贾其姓，抱材东入关。献册叩谏鼓，其言蔚可观。愿以微贱躯，一得至上前。掉舌灭西寇，画地收幽燕。且云太平久，兵战无人言。臣尝学其法，自集数百篇。治乱与成败，密然不可删。三献辄罢去，志屈心悲酸。将相门户深，欲往复见拦。负贩冒日热，引重冲雪寒。羁苦辇毂下，以图晨夕餐。如此三岁馀，夜夜抱膝叹。义者或赈给，遂复归巴川。嗟乎区宇大，此徒亦已繁。城市与岩穴，隐默孰辨旃。幸得出自鬻，何惜置末班。吾相柄天下，处事当几先。古之设爵位，盖欲英雄躔。次第立名级，不使智虑闲。稍有才器者，必以禄仕牵。所患在不出，既出那弃捐。放蛟入大水，躯虎还深山。失一故无害，其类莫可攀。","dynasty":"宋代","title":"蜀士"}
{"author":"苏舜钦","content":"延川未撤警，夕烽照冰雪。穷边苦寒地，兵气相躔结。主将初临戎，猛思风前发。朝笳吹馀哀，叠鼓暮不绝。淹留未见敌，愁端密如发。予闻古烈士，自誓立壮节。丸泥封函关，长缨系南越。本为朝廷羞，宁计身命活。功名非与期，册书岂磨灭。然由在遇专，丑类易剪伐。训士无他才，赏罚在果决。近闻边方奏，中覆多沈没。罪者既稽诛，功者不见阅。虽使颇牧生，勇智当坐竭。或云庙堂上，与彼势相戛。恐其立异勋，欻然自超拔。不知百万师，寒刮肤革裂。关中闲诛敛，农产半匮竭。我欲叫上帝，愿帝下明罚。早令黠虏亡，无为生民孽。","dynasty":"宋代","title":"己卯冬大寒有感"}
{"author":"苏舜钦","content":"老狐宅城隅，涵养体丰大。不知窟穴处，草木但掩蔼。秋食承露禾，夏饮灌园派。暮夜出旁舍，鸡畜遭横害。晚登埤堄鸣，呼吸召百怪。或为婴儿啼，或变艳妇态。不知几十年，出处颇安泰。古语比社鼠，盖亦有恃赖。邑中年少儿，耽猎若沈瘵。远郊尽雉兔，近水歼鳞介。养犬号青鹘，逐兽驰不再。勇闻此老孤，取必将自快。纵犬索幽邃，张人作疆界。兹时颇窘急，迸出赤电骇。群小助呼嗥，奔驰数颠沛。所向不能入，有类狼失狈。钩牙咋巨颡，髓血相溃沫。喘叫遂死矣，争观若期会。何暇正丘首，腥臊满蓬艾。数穴相穿通，城堞几隳坏。久纵此凶妖，一旦果祸败。皮为榻上藉，肉作盘中脍。观此为之吟，书以为警戒。","dynasty":"宋代","title":"猎狐篇"}
{"author":"苏舜钦","content":"扁舟迎春色，东下淮楚乡。侧身风波地，回首英俊场。顾我本俗材，百事无一长。滥迹入册府，举动初不皇。乍脱泥滓底，稍见日月光。峻阁郁前起，隐嶙天中央。春风花竹明，晓雨宫殿凉。溢目尽图史，接翼皆鸾凰。明窗置刀笔，大案罗缣缃。文字虽幼学，钝庸今废忘。不能温旧习，考古评兴亡。腼颜于其间，汗下如流浆。徒然日饱食，出入随群行。朝廷比多事，亦合强激昂。况有诏书在，烂然贴北墙。奋舌说利害，以救民膏肓。不然弃砚席，挺身赴边疆。喋血鏖羌戎，胸胆森开张。弯弓射搀枪，跃马埽大荒。功勋入丹青，名迹万世香。是亦丈夫事，不为鼠子量。数事皆不能，徒只饱腹肠。有如凫雁儿，唼喋守稻粱。岁月今逝矣，齿摇发已苍。于时既无益，自合早退藏。诸君天下选，才业吁异常。顾当发策虑，坐使中国强。蛮夷不敢欺，四海无灾殃。莫效不肖者，所向皆荒唐。又不耐羞耻，但欲归沧浪。濡毫备歌咏，仰首看翱翔。舟中稍无事，思念益以详。恨无一棱田，可以足糟糠。出处皆未决，语默两弗臧。莽不知所为，大叫欲发狂。作诗寄诸君，鄙怀实所望。","dynasty":"宋代","title":"舟中感怀寄馆中诸君"}
{"author":"苏舜钦","content":"李生以病废，东入徂徕峰。志气尚突兀，形骸已龙钟。男儿生世间，有如绝壑松。误为风雷伤，不与匠石逢。哀哉千尺干，摧折似秋蓬。","dynasty":"宋代","title":"送李生"}
{"author":"苏舜钦","content":"晚至瓜州渡，击舟泊西湾。日落暴风起，大浪得纵观。凭凌积石岸，吐吞天外山。霹雳左右作，雪洒六月寒。吁嗟至柔物，威壮不可干。若为神龙凭，气势非一端。大舰失所操，翻覆如转丸。高山虽有路，辙险马足酸。居朝号安逸，重禄多忧患。争得清静交，共骑双翔鸾。矫翅入赤霄，不见此险难。奈何蚩蚩众，共处天壤间。因知古圣人，立法万世安。济川作舟梁，铸鼎穷神奸。朝廷布礼度，粲粲莫可删。后来渐破坏，所向行路难。凶邪得骋志，物命遭摧残。视此念古昔，杖藜空盘桓。","dynasty":"宋代","title":"杨子江观风浪"}
{"author":"苏舜钦","content":"吾闻壮士怀，耻与岁时没。出必凿凶门，死必填塞窟。风生玉帐上，令下厚地裂。百万呼吸间，胜势一言决。马跃践胡肠，士渴饮胡血。腥膻屏除尽，定不存种孽。予生虽儒家，气欲吞逆羯。斯时不见用，感叹肠胃热。昼卧书册中，梦过玉关北。","dynasty":"宋代","title":"吾闻"}
{"author":"苏舜钦","content":"皇天稔巨憝，羌虏稽显戮。庙算忽小丑，王师数倾衄。秦民著暴敛，惨惨生意蹙。贼气愈张王，锋锐不可触。帷幄监前败，降心问白屋。尺诏下中天，公车塞章牍。策虑尽颇牧，勇决过贲育。先生胸臆大，经术内自足。逸韵脱滓尘，素节抱冰玉。独耻论兵战，因时射君禄。不唯吾志乖，亦使王道局。放怀但文史，散发自溪谷。近臣上荐书，天子渴高躅。旌帛三及门，不免至京毂。万钟非所好，大议戛钧轴。孤鸾入紫烟，网罟安可束。天风万里长，沆瀣朝满腹。更期下翔集，以为苍生福。","dynasty":"宋代","title":"送安素处士高文悦"}
{"author":"苏舜钦","content":"高车大马阗上京，释曰演者何声名。当年余尝与之语，实亦可喜无俗情。作诗千篇颇振绝，放意吐出吁可惊。不肯低心事镌凿，直欲淡泊趋杳冥。落落吾儒坐满室，共论悫若木陷钉。卖药得钱辄沽酒，日费数斗同醉醒。伤哉不栉被佛缚，不尔烜赫灶名卿。数年不见今老矣，自说厌苦居都城。垂颐孤坐若痴虎，眼吻开合犹光精。雄心瞥起忽四顾，便拟击浪东南行。开春余行可同载，相与旷快观沧溟。","dynasty":"宋代","title":"赠释秘演"}
{"author":"苏舜钦","content":"吴越龙蛇年，大旱千里赤。寻常粳穄地，烂漫长荆棘。蛟龙久遁藏，鱼鳖尽枯腊。炎暑发厉气，死者道路积。城市接田野，恸哭去如织。是时西羌贼，凶燄日炽剧。军须出东南，暴敛不暂息。复闻籍兵民，驱以教战力。吴侬水为命，舟楫乃其职。金革戈盾矛，生眼未尝识。鞭笞血涂地，惶惑宇宙窄。三丁二丁死，存者亦乏食。冤对结不宣，冲迫气候逆。二年春及夏，不雨但赫日。安得凉冷云，四散飞霹雳。滂沱消祲疠，甘涧起稻稷。江波开旧涨，淮岭发新碧。使我扬孤帆，浩荡入秋色。胡为泥滓中，视此久戚戚。长风卷云阴，倚柂泪横臆。","dynasty":"宋代","title":"吴越大旱"}
{"author":"苏舜钦","content":"予方居忧艰，胸怀积疮刺。昏明走月月，惨惨绝生意。杜门厌过从，掩耳避时事。韩子我所佳，招我勤有谓。城南访永叔，共可豁蒙蔽。是时穷阴久，泥淖没马鼻。区区不惮远，饥渴奔高谊。永叔闻我来，解榻颜色喜。殷勤排清樽，甘酸饤果饵。图书堆满床，措论极根柢。伊余昏迷中，忽若出梦寐。划然毛骨开，精神四边至。既归尚泠然，数日饱滋味。韩子叹不足，作诗畅情义。烂如珊瑚钩，光艳不可闭。迫余使之和，庶以同气类。自顾屯钝极，出语少姿媚。抉剔虽强成，徒使肠胃沸。永叔经术深，烂熳不可既。虽得终日谈，百未出一二。仓皇逼行役，萧飒包素志。不日便乖拆，安能讫精粹。他年老门墙，君子无我弃。","dynasty":"宋代","title":"和韩三谒欧阳九之作"}
{"author":"苏舜钦","content":"一夜大雪风喧豗，未明跨马城南回。四方迷惑共一色，挥鞭欲进还徘徊。旧时崖谷不复见，纵有直道令人猜。低头抢朔风，两眼不敢开。时时偷看问南北，但见白羽之箭纷纷来。既以脂粉傅我面，又以珠玉缀我腮。天公似怜我貌古，巧意装点使莫偕。欲令学此儿女态，免使埋没随灰埃。据鞍照水失旧恶，容质洁白如婴孩。虽然外饰得暂好，自觉面目如刀裁。又不知胸中肝胆挂铁石，安能柔软随良媒。世人饰诈我尚笑，今乃复见天公乖。应时降雪故大好，慎勿改易吾形骸。","dynasty":"宋代","title":"城南归值大风雪"}
{"author":"苏舜钦","content":"久居倦京城，归心日倾写。扁舟理棹楫，已与峻流下。断岸如崩山，远树若奔马。回头云间阙，出没见图画。还家快虽暂，去国伤以乍。况我二三友，眷恋数返驾。前夕南巷堤，昨日东城舍。论精如可收，意密不见罅。恍惚梦寐中，萧然已相舍。他人所至乐，惟我气类寡。迂僻不能镌，往往自嗟骂。平生居京都，君辈乃知者。异乡孰与言，救谤定不暇。柔软众所佳，佞面谁可借。中怀百忧集，包酿似菹鲊。身世苦飘浮，岁月不可把。后期浩难知，高吟但悲洒。","dynasty":"宋代","title":"出京后舟中有作寄仲文韩二兄弟永叔欧阳九和叔杜二"}
{"author":"苏舜钦","content":"自古猾者胡与羌，胡羌相连动朔方。奸谋阴就一朝发，直欲截割吾土疆。遣使持书至阙下，四方物论如沸汤。天子仄席旰未尝，相君日暮犹庙堂。彦国感慨请奉使，誓将摧折其锋铓。受诏驱马出都门，都人走观叹且伤。猾胡闻风已厌伏，聚听大议羞乱常。愿如故约不敢妄，脱甲争献宝玉觞。旆旌威迟还上国，所至观者如倾江。杖父奔蹶喜出泣，妇女聚语气激昂。至尊虚怀坐赭床，中人催入见未央。对久赤日下辇道，翠华影转熏风凉。归来堂上拜寿母，宾车塞破甘泉坊。衣尘未涤又出使，往来绝域如门墙。已知高贤抱器识，因时与国为辉光。不烦一甲屈万众，以此可见才短长。彦国本为廊庙器，何祗口舌平强梁。使之当国柄天下，夷狄岂复能猖狂。","dynasty":"宋代","title":"寄富彦国"}
{"author":"苏舜钦","content":"秋半收穫登郊原，攲侧小屋愁夕眠。是夜大风拔树走，吹倒南壁如崩山。梦中惊起但呼叫，病仆未动徒豗喧。驱令燃火遍照燎，瓦甓狼藉满我前。披衣抱枕欲避去，去此乃是旷野田。况时风怒尚未息，直恐泾渭遭吹翻。露坐不免念禾黍，必已刮刷无完根。六事不和暴风作，尝闻洪范有此言。昔时大风禾尽偃，上帝盖直周公冤。方今天子至神圣，惟恐臣下辜其恩。是何此风乃震作，吹尽秋实伤元元。有能返风起禾者，亦足表异知所存。至诚皎洁固不昧，时虽今古同乾坤。","dynasty":"宋代","title":"大风"}
{"author":"苏舜钦","content":"烦心思所持，屏事入小阁。踾扑下尘梁，侈哆张败笈。雨烂百数番，虫食三四筴。轩昂醉墨闹，纤悉新书杂。鱼子或破碎，蚕儿尚狎恰。快心伯长文，跋尾清臣拓。幼辞反知进，故句时自惬。坠亡多玩爱，存聚必券帖。疏密交及戚，前后生与𣩄。诲束俨父师，寒暑怖儿妾。谑浪笑忽还，私昵情再接。怆事涕涔涔，悯时叹𠴲𠴲。一饷诚寂寞，千里遽会合。游心到句甬，开眼见苕霅。京华历历复，节物匆匆涉。恍尔惊异方，遁去乃几腊。回头厌襞积，举体觉疲薾。东阁聊欠伸，梦断风一飒。","dynasty":"宋代","title":"检书"}
{"author":"苏舜钦","content":"高山扶层巅，下与地盘结。气贯不变移，泽枯乃朽裂。有如善人交，生死两固节。语默无异方，黯沮在为别。世风随日俭，俗态逐势热。负予好古心，嘘叹星斗灭。近得邻几生，胸怀贮霜雪。饥渴入诗书，趣向著羁绁。又与斯人离，先日心破折。古也当贻言，在子可扪舌。奈何区区诚，敢以御者说。器成必刓琢，德润资澡刷。安文谩徽墨，古训乃佩玦。帝门急豪英，济物无自孑。","dynasty":"宋代","title":"高山别邻几"}
{"author":"苏舜钦","content":"虎豹性食人，智者畜为戏。形影本相亲，愚夫见而畏。疑同不疑异，远哉愚与智。","dynasty":"宋代","title":"杂兴"}
{"author":"苏舜钦","content":"览君古风之章句，两谢不足以下顾。长江走澜天外来，共鹄轩风日边去。上有致君却敌之良策，下有逍遥傲世之真趣。惜乎志大名位卑，明珠投闇人疑之。昔时名价满天下，此日塞默趋尘泥。古人但以才术喻富贵，自馀之外胡足思。公初之道既如此，宜乎穷约而不悲。愧无玉案报神藻，聊此感激成荒辞。","dynasty":"宋代","title":"吕公初示古诗一编因以短歌答之"}
{"author":"苏舜钦","content":"常羡老莱子，七十亲不衰。飒然双白鬓，尚服五綵衣。戏游日膝下，弄物心熙熙。或时暂仆跌，辄作婴儿啼。清朝万钟禄，不肯卖片时。人生有此乐，何暇外慕为。伊余生不造，才壮苍天亏。搏膺念之子，叹咏形诸诗。想象且三复，苦血下交颐。","dynasty":"宋代","title":"老莱子"}
{"author":"苏舜钦","content":"苍崖六月阴气舒，一霔淫雨如绳粗。霹雳飞出大壑底，烈火黑雾相奔趋。人皆喘汗抱树立，紫藤翠蔓皆焦枯。逡巡已在天中吼，有如上帝来追呼。震摇巨石当道落，惊嗥时闻虎与貙。俄而青巅吐赤日，行到平地晴如初。回首绝壁尚可畏，吁嗟神怪何所无。","dynasty":"宋代","title":"往王顺山值暴雨雷霆"}
{"author":"苏舜钦","content":"九夏苦炎烈，入伏气候恶。况兹大旱时，其酷甚炮烙。争得羿复生，射此赤日落。欲擘青天开，腾身出寥廓。狂走无处逃，坐恐肝脑涸。不如以酒浇，庶可免焦烁。相呼坐僧居，顷刻釂百酌。佳瓜判青肤，熟李吸绛膜。尚嫌味不爽，更与冰雪嚼。裂耳发浩歌，解颜纵善谑。径趋无何乡，回觉万事借。不知余中虚，外冷得所托。真气潜遁亡，半夜忽发霍。呕泄不暂停，迸筋走两脚。初如巨绳缠，忽似秋蚓跃。委顿体不支，藜床为穿凿。君言暑饮佳，但得一晌乐。艰难踰旬时，仅饮数斗药。快意事皆然，遗殃慎无作。","dynasty":"宋代","title":"依韵和胜之暑饮"}
{"author":"苏舜钦","content":"穷冬三日雪，旅肠迫枯饿。不免东郭行，难效袁安卧。我谒故所宜，君来无乃左。复贶长句诗，如留万金货。恣睢莫能名，豪横不可挫。怒奔时旁出，力翥复下堕。使人但惊绝，欲断谁敢作。况君名家驹，少小声已播。丈夫气刚精，不必在长大。譬如利锥末，所向物已破。余资本滞浊，既壮困家祸。区区走俗格，仅若蚁循磨。诗枯实零丁，文僻又坎坷。翘然当路人，顾我甚涕唾。雅意返愿交，得无自卑涴。俛首已内倾，抚躬辄私贺。无以答高谊，胸中强搜罗。披豁聊短篇，安足谓酬和。莞尔当弃投，毋留重吾过。","dynasty":"宋代","title":"答宋太祝见赠"}
{"author":"苏舜钦","content":"冠盖倾动车马稠，都门晓送李冀州。冀州绿发三十一，𧽼𧽼千骑居上头。眼如坚冰腼河月，气劲倢鹘横清秋。不为膏粱所汩没，直与忠义相沈浮。干戈未定民力屈，此行正解天子忧。男儿胜衣志四海，实耻坐得万户侯。旆旌明灭朔野阔，笳鼓凄断边风愁。孤云南飞莫回首，下有慈亲双泪眸。自古忠孝不两立，功名及时乃可收。众人刮目看能事，著鞭无为儒生羞。","dynasty":"宋代","title":"送李冀州诗"}
{"author":"苏舜钦","content":"孝王有遗墟，寥落千年馀。今为太常宅，复此繁华都。踊甓冠旧丘，西人号浮图。下镇地脉绝，上与烟云俱。我来历初级，穰穰瞰市衢。车马尽蝼蚁，大河乃污渠。跻攀及其颠，四顾万象无。迥然尘坌隔，顿觉襟抱舒。俄思一失足，立见糜体躯。投步求自安，不暇为他谟。平时好交亲，岂复能邀呼。举动强自持，恐为众揶揄。一身虽暂高，争如且平居。君子不倖险，吾将监诸书。","dynasty":"宋代","title":"和邻几登繁台塔"}
{"author":"苏舜钦","content":"众香爱春发枯荄，我知惟动儿女怀。天地昏酣醉梦里，人有爽思皆沈埋。岂如秋风劲利剧刀剑，刮破天膜清光开。衰根危蒂埽除尽，辨别松竹并蒿莱。青娥供霜洗夜月，兼以皓露驱纤埃。常年此夕或阴晦，今岁澄彻将快哉。是时呼宾赏此景，渐见照我白玉杯。清辉向人若有意，径历窗户犹徘徊。放歌狂饮不知晓，烂熳酌客山岳颓。时节飘流晦朔转，已觉九日来相催。北轩隙地破苍藓，带花移得黄金栽。倒冠露顶坐狂客，撷香咀蕊浮新醅。最怜小雨洒疏竹，爽籁飒飒吹醉腮。君时传诗颇精丽，意苦泥淖不得来。开缄文采自飞动，欲和但愧顽无才。久之黾勉强为答，嫌春爱秋真可咍。","dynasty":"宋代","title":"依韵和伯镇中秋见月九日遇雨之作"}
{"author":"苏舜钦","content":"八月天气肃，万物日已阑。庭前两高桐，夜籁如哀弦。志士感节物，中夕耿不眠。起听抱膝吟，悲烈声相干。念此华叶改，想见颜色鲜。顾人生世间，荣悴理亦然。岂伤岁月速，愧无功名传。少小学文章，出值用武年。儒官多见侮，敢为战士先。欲弃俎豆事，强习孙吴篇。迂钝不可为，屈曲性亦难。虚言盗禄食，实又畏上天。未能追世好，且乐樽酒间。九日近不远，同醉黄花前。","dynasty":"宋代","title":"夜闻秋声感而成咏同邻几作"}
{"author":"苏舜钦","content":"不谓花草稀，实爱菊色好。先时自封植，坐待秋气老。类妆翠羽枝，已喜金靥小。严霜发层英，益见化匠巧。摇凝光艳落，折恐丛薄少。一日三四吟，一吟三四绕。赏专情自迷，美极语难了。得书所赋诗，烂漫感怀抱。朗咏偿此心，清尊为之倒。","dynasty":"宋代","title":"和圣俞庭菊"}
{"author":"苏舜钦","content":"自嗟处身拙，与世尝龃龉。至于作文章，实亦少精趣。低摧朝市间，所向触谤怒。夫子兴众殊，琢饰贶佳句。将然纸上动，读毕恐飞去。自觉异平居，恍忽忘世故。迥如出泥涂，熏涤失臭污。衣之青霞裾，饮以紫蕊露。輶轩驾飞黄，蹀躞上夷路。古贵知者稀，流俗岂足顾。雅意虽可珍，三复未敢报。退惭百不堪，尚恐君悔误。","dynasty":"宋代","title":"答梅圣俞见赠"}
{"author":"苏舜钦","content":"晚泊野桥下，暮色起古愁。有士不相识，通名叩余舟。铿铿语言好，举动亦风流。自鸣紫囊琴，泻酒相献酬。余少在仕宦，接纳多交游。失足落坑阱，所向逢弋矛。不图田野间，佳士来倾投。山林益有味，足可销吾忧。","dynasty":"宋代","title":"舟至崔桥士人张生抱琴携酒见访"}
{"author":"苏舜钦","content":"得罪身去国，犯寒挽孤舟。亲友祭我去，乃独与子游。子实饱文义，辞闽入中州。气劲耻苟合，半岁为我留。我穷不相弃，同载适宛丘。在困见人情，此意不可酬。解携春波上，会合知何秋。","dynasty":"宋代","title":"颍川留别王公辅"}
{"author":"苏舜钦","content":"白日出高冈，远野春气动。仓鸠鸣相欢，幽草色已弄。系舟大何曲，登步目一纵。逍遥玩物华，所乐与君共。已忘窜逐伤，但喜怀抱空。古人负才业，未必为世用。吾侪性疏拙，摈弃安足痛。四顾不见人，高歌免惊众。","dynasty":"宋代","title":"维舟野步呈子履"}
{"author":"苏舜钦","content":"落照满长河，流水暖冲融。中有凫鹜群，上下随和风。捕鱼没浅浦，矫翅入紫空。嬉游意自得，肯顾冥冥鸿。伊余何所适，舟滞数见穷。十步九暗滩，咫尺不可通。獠工裂吻噪，舍楫将何从。巨縆挽屡断，有如拔山峰。夕忧寇盗至，蹶弩映岸丛。徊徨但搔首，叹息无所容。曾无鸟禽乐，虚在人曹中。","dynasty":"宋代","title":"滞舟"}
{"author":"苏舜钦","content":"交道今莫言，难以古义责。锱铢较利害，便有太行隔。余生性阔疏，逢人出胸膈。一旦触骇机，四向尽戈戟。平生交游面，化为虎狼额。谤气惨不开，中者若病疫。遂令老成人，坐是亦见斥。既出芸香署，又下金华席。摧辱实难任，官名亦非惜。罪始职于予，时情未当隙。今来濠水涯，日夜自羞惕。高风激颓波，相遇过畴昔。白璧露肺肝，晴云见颜色。乃知天壤间，自有道义伯。明日又告行，吁嗟四海窄。","dynasty":"宋代","title":"过濠梁别王原叔"}
{"author":"苏舜钦","content":"漂流江湖外，负罪气惨悽。况闻故人死，惊呼不成啼。当案舍匕箸，缅怀大河西。箴言尚在耳，铿若环佩随。志气凛已失，神魂飘何之。昔云死者乐，复以生为悲。予知达士怀，将以二物齐。今也果何如，无乃往意迷。荆棘饱雨露，丛兰委污泥。紫鸾忽肠绝，永年贼狐狸。天理漭难问，我意多乖暌。哀吟苍山阔，注目白日低。不得恸寝门，雪涕江上堤。","dynasty":"宋代","title":"尹子渐哀辞"}
{"author":"苏舜钦","content":"吴会括众山，戢戢不可数。其间号天平，突兀为之主。杰然镇西南，群岭争拱辅。吾知造物意，必以屏大府。清溪至其下，仰视势飞舞。伟石如长人，坚立欲言语。扪萝缘险磴，烂漫松竹古。中腰有危亭，前对绀壁举。石窦落玉泉，泠泠四时雨。源生白云间，颜色若粉乳。旱年或播洒，润可足九土。奈何但泓澄，未为应龙取。予方弃尘中，岩壑素自许。盘桓择雄胜，至此快心膂。庶得耳目清，终甘死于虎。","dynasty":"宋代","title":"天平山"}
{"author":"苏舜钦","content":"人生交分耻苟合，贵以道义久可要。薄俗盈虚逐势利，清风绵邈日已凋。长吟宇宙独引领，浩浩万古与我遥。安得此身有两翅，飒然远举随风飙。近逢公素我同好，厌愤偷俗常郁陶。君方调官镇京口，我以重罪废本朝。身虽俱在大江外，不得会合烦相邀。秋风八月天地肃，千里明回草木焦。夕霜惨烈气节劲，激起壮思冲斗杓。岂如儿女但悲感，唧唧吟叹随螳蜩。拟攀飞云抱明月，欲踏海门观怒涛。念君治所近不远，江山蟠辟气象豪。楼头阴明变霞雾，槛下日夕斗蜃蛟。便将一往刷滞闷，去兴草茁不可薅。呼儿襆衣办舟楫，一日百里岂惮劳。君方酒酣亦思我，奔墨纸上为长谣。上言风物丽复壮，下述宴集乐且遨。意我羁愁正无赖，欲以此事相誇招。此篇笔绝墨未渗，我舟适到范老桥。古人千里有神会，以兹可信非相辽。倜然不以穷见弃，旷然不以位自骄。开缄朗咏毛发竦，通夕噤痒睫不交。病膜谁将宝篦刮，痒背恰得仙人抓。长川奔浑走一气，巨镇截嶭上赤霄。又如阴云载雷电，光怪迸漏不可包。惊呼叹伏已不暇，焉敢有意急其高。却疑欺我老困顿，故作大句来相鏖。近罹罪辱舌虽在，每避嫌谤口已胶。更遭掀搅岂不畏，欲取笔砚俱焚烧。既承嘉命敢无报，将吐复茹移昏朝。留连日日奉杯宴，殊无閒隙吟风骚。看君岸帻卷大白，有似巨浸吸百潮。宾从倾颓尚未厌，直恐溃烂肠与脬。神迷耳热眼生缬，嚼尽宝墨狂酲消。欢流乐极古所戒，不免厌旦潜遁逃。还家数日却愁寂，梦中犹奉笑与嘲。强为短篇答高谊，鄙事轧轧空自挠。览之捧腹定绝倒，幸为投弃无传抄。相思复拟往相会，予今岂复如系匏。行看雪夜景清绝，更乘逸兴飞轻舠。","dynasty":"宋代","title":"奉酬公素学士见招之作"}
{"author":"苏舜钦","content":"前岁旅淮楚，去年还上都。上都一岁内，前后七徙居。岁暮被重谪，狼狈来中吴。中吴未半岁，三次迁里闾。京师重腾移，长物动数车。江湖亦稍便，一舟乐有馀。破坏新器皿，散亡旧图书。家人颇倦烦，行路亦叹呼。吾知人之生，天壤乃蘧庐。其间暂寄寓，一世还须臾。纵游极南北，所历足自娱。犹恨苦濡滞，带动摧妻孥。安得出八极，浩与元气俱。仰首羡日月，晨夕苦奔趋。二物本无情，亦为气所驱。况我有血肉，又生名利区。手足日不闲，在地无根株。流宕固宜矣，何必厌道涂。此身亦外物，安用伤羁孤。庸人所见狭，但以乡井拘。屑屑寸粒食，何异鸡在笯。拟随犯斗槎，欲上浮海桴。寄语怀安者，嗟嗟尔何愚。","dynasty":"宋代","title":"迁居"}
{"author":"苏舜钦","content":"隆冬雪跨月，度日关门庐。乘昏气惨烈，悲风吹江湖。白鹄翅翼伤，塌然困泥涂。不入鸧鹒群，哀鸣忆云衢。夕饥乏粒食，浩荡天地俱。何时辟重阴，得见白日舒。","dynasty":"宋代","title":"遣闷"}
{"author":"苏舜钦","content":"阴闇必有鬼，高明者惟天。鉴应未始忽，冥理有后先。奸凶喜欺罔，放意快目前。虎狼嚼生人，自适甘且鲜。烈士共剑起，忿发如危弦。人理已不胜，神报岂泯然。惊呼彻上帝，洒血透九泉。扪舌不敢语，咄咄徒自怜。","dynasty":"宋代","title":"苦调"}
{"author":"苏舜钦","content":"予心充塞天壤间，岂以一物相拘关。放然一物无不有，遂得此身相与閒。上人搆堂号栖心，不欲尘累相追攀。冷灰槁木极溃败，虽有善迹辄自删。予尝浩然无所挠，与子异指亦往还。卷舒动静固有道，期于达者诚非艰。","dynasty":"宋代","title":"若神栖心堂"}
{"author":"苏舜钦","content":"荒亭俗少游，迁客心自爱。绕亭植梧竹，私心亦有待。昨朝十骑来，䟃𧽼拥林外。水禽骇笳鼓，野老瞻车盖。公馀喜静境，宾至因高会。跋石已行厨，临流聊褫带。优游鄙情通，放旷未礼杀。酒醇引易釂，肉美举必嘬。千蹠恣食鸡，二螯时把蟹。开颜閒善谑，倾耳得嘉话。暮夜欢未厌，裴回意将再。跋已见懵腾，跨鞍极倒载。明日尚狂酲，嘉贶不遑拜。","dynasty":"宋代","title":"郡侯访予于沧浪亭因而高会翌日以一章谢之"}
{"author":"苏舜钦","content":"鄙性背时向，处世介且迂。自固以为节，人皆指为愚。少年宦京邑，与众颇异涂。一朝被放弃，漂然落江湖。江湖信美矣，心迹抑更孤。永言金闺彦，器识当世无。机发弦上矢，辩走盘中珠。高风乐溪山，耻与势利趋。殊科二十年，不肯仕京都。顾我穷悴者，一笑情相于。日日奉杯宴，但觉怀抱摅。琼琚照坐席，内顾瓦砾粗。未饮心自醉，相对气已舒。得忘羁旅忧，盖以道义俱。云间宿古寺，花下招歌姝。胜境寻已遍，赏心未尝孤。玺书趣赴治，候吏拥舳舻。秋风卷在旆，喧喧指东徐。郊亭对别酒，我独增悲吁。人生大块间，气类有万殊。贤愚各有合，惟予邈无徒。君子误见知，交契若勘符。一旦又暌索，千里成阔疏。期君早自奋，佐时发雄图。功成速收身，单舸还东吴。自头青林下，尊酒相从娱。","dynasty":"宋代","title":"送闵"}
{"author":"苏舜钦","content":"神物藏胜地，深林隐苍峰。威夷渡浅岭，爱此泉一钟。古今未见赏，荒然草苔封。公来辟一径，疏凿随指踪。挥洗落尘虑，甘凉洒烦胸。搆亭于其间，四面开轩墉。名之丰乐者，此意实在农。使君何所乐，所乐惟年丰。年丰讼诉息，可使风化醲。游此乃可乐，岂徒悦宾从。野老共歌呼，山禽相迎逢。把酒谢白云，援琴对孤松。境清岂俗到，世路徒冲冲。","dynasty":"宋代","title":"寄题丰乐亭"}
{"author":"苏舜钦","content":"去年春雨开百花，与君相会欢无涯。高歌长吟插花醉，醉倒不去眠君家。今年恸哭来致奠，忍欲出送攀魂车。春辉照眼一如昨，花已破颣兰生芽。唯君颜色不复见，精魂飘忽随朝霞。归来悲痛不能食，壁上遗墨如栖鸦。呜呼死生遂相隔，使我双泪风中斜。","dynasty":"宋代","tags":"追忆，友谊，感慨","title":"哭曼卿"}
{"author":"苏舜钦","content":"丈夫少也不富贵，胡颜奔走乎尘世！予年已壮志未行，案上敦敦考文字。有时愁思不可掇，峥嵘腹中失和气。侍官得来太行颠，太行美酒清如天，长歌忽发泪迸落，一饮一斗心浩然。嗟乎吾道不如酒，平褫哀乐如摧朽。读书百车人不知，地下刘伶吾与归！","dynasty":"宋代","title":"对酒"}
{"author":"苏舜钦","content":"独坐对月心悠悠，故人不见使我愁。古今共传惜今夕，况在松江亭上头。可怜节物会人意，十日阴雨此夜收。不惟人间惜此月，天亦有意于中秋。长空无瑕露表里，拂拂渐上寒光流。江平万顷正碧色，上下清澈双璧浮。自视直欲见筋脉，无所逃避鱼龙忧。不疑身世在地上，只恐槎去触斗牛。景清境胜反不足，叹息此际无交游。心魂冷烈晓不寝，勉为此笔传中州。","dynasty":"宋代","title":"中秋夜吴江亭上对月，怀前宰张子野及寄君"}
{"author":"苏舜钦","content":"沧浪独步亦无悰，聊上危台四望中。秋色入林红黯淡，日光穿竹翠玲珑。酒徒飘落风前燕，诗社凋零霜后桐。君又暂来还径往，醉吟谁复伴衰翁。","dynasty":"宋代","tags":"抒情，思念，友人","title":"沧浪亭怀贯之"}
{"author":"苏舜钦","content":"曙光东向欲胧明，渔艇纵横映远汀。涛面白烟昏落月，岭头残烧混疏星。鸣根莫触蛟龙睡，举网时闻鱼鳖腥。我实宦游无况者，拟来随尔带笭箵。","dynasty":"宋代","title":"松江长桥未明观渔"}
{"author":"苏舜钦","content":"东出盘门刮眼明，萧萧疏雨更阴晴。绿杨白鹭俱自得，近水远山皆有情。万物盛衰天意在，一身羁苦俗人轻。无穷好景无缘住，旅棹区区暮亦行。","dynasty":"宋代","tags":"写景，抒情，羁旅，愁绪","title":"过苏州"}
{"author":"苏舜钦","content":"春阳泛野动，春阴与天低。远林气蔼蔼，长道风依依。览物虽暂适，感怀翻然移。所见既可骇，所闻良可悲。去年水后旱，田亩不及犁。冬温晚得雪，宿麦生者稀。前去固无望，即日已苦饥。老稚满田野，斫掘寻凫茈。此物近亦尽，卷耳共所资。昔云能驱风，充腹理不疑；今乃有毒厉，肠胃生疮痍。十月七八死，当路横其尸。犬彘咋其骨，乌鸢啄其皮。胡为残良民，令此鸟兽肥？天岂意如此？泱荡莫可知！高位厌梁肉，坐论搀云霓。岂无富人术，使之长熙熙？我今饥伶俜，悯此复自思：自济既不暇，将复奈尔为！愁愤徒满胸，嵘［山＋“宏”去宀］不能齐。","dynasty":"宋代","title":"城南感怀呈永叔"}
{"author":"苏舜钦","content":"馀润涨龙渠，疏溜连清浐。助晓远昏山，浮秋明刮眼。渔归别浦闲，雁下沧波晚。岸北有高台，离魂荡无限。","dynasty":"宋代","title":"兴庆池"}
{"author":"苏舜钦","content":"八月银河好，天高夜自明。楼台通迥意，风露得馀清。几为浮云乱，都宜小雨晴。离人强回首，耿耿邈无情。","dynasty":"宋代","title":"和石曼卿明河咏"}
{"author":"苏舜钦","content":"虚堂吏事稀，吟卧欲忘机。窗静蜂迷出，帘轻燕误飞。烦心倾晚簟，倦体快风衣。更想霜云外，同君看翠微。","dynasty":"宋代","title":"静胜堂夏日呈王尉"}
{"author":"苏舜钦","content":"盛夏日苦永，解带坐小轩。对案不能食，挥汗白雨翻。轧轧过午景，宛转无由昏。偃卧一榻上，既觉复梦魂。恬然世虑寂，时被苍蝇喧。睡味胜仙去，忽恍难具论。晨事如隔日，半杂梦寐言。人生贵壮健，及时取荣尊。夏禹惜寸阴，穷治万水源。栉沐风雨中，子哭不入门。况复庸下者，不出强趋奔。奈何耽昼寝，懒惰守坏垣。念昔年少时，奋迅期孤骞。笔下驱古风，直趣圣所存。山子逐雷电，安肯服短辕。便将决渤澥，出手洗乾坤。文章竟误身，大议谁周爰。捽首下牢狱，殗殗如孤豚。法吏使除籍，其过祗一飧。宾朋四散逐，投窜向僻藩。九虎口牙恶，便欲膏其蹯。上赖天子明，不使钳且髡。此身自流浪，岂能济元元。天下无所归，泛舟旅江村。春雨看秧稻，落日自灌园。殊乡寡朋友，孰辨石与琨。卷藏经济术，强谈奉狙猿。閒困尚有待，不忍沈湘沅。大暑昼闭户，一径恶草繁。出嫌乌啅噪，行见蛇蜿蜒。蠹书徒盈箧，浊醪徒盈樽。谈笑谁可共，道义孰与敦。终日对稚立，千里远弟昆。此心既无用，不寝徒自烦。况兹昼景长，但厌枕簟温。北窗无纤风，返见赤日痕。流光何辉赫，独不照覆盆。会当破氛祲，血吻叫帝阍。烂尔正国典，旷然涤群冤。奸谗囚大幽，上压九昆崙。贤路自肃爽，朝政不复浑。万物宇宙间，共被阳和恩。","dynasty":"宋代","title":"夏热昼寝感咏"}
{"author":"苏舜钦","content":"前年子渐死，予哭大江头。今年师鲁死，予方旅长洲。初闻尚疑惑，涕泪已不收。举杯欲向口，荆棘生咽喉。忆初定交时，后前穆与欧。君颜白如霜，君语清如流。予年又甚少，学古众所羞。君欲举拔萃，声耦日抉搜。不鄙吾学异，推尊谓前修。今踰二十年，迹远心甚稠。后会国南门，夜谈雪满楼。青灯照素发，酒阑气益遒。昨君握兵柄，节制关外侯。予才入册府，俄作中都囚。飞章立辨雪，危言动前旒。时虽不见省，凛凛压众媮。旋闻君下狱，六月送渭州。渭州旧治所，昔拥万貔貅。堂中坐玉帐，堂下森蛇矛。令严山石裂，恩煦春色浮。衅生无根芽，众言起愆尤。返来入狴犴，吏对安可酬。法官巧追拍，刺骨不肯抽。削秩贬汉东，驱迫日置邮。穷途无一簪，百口谁相赒。诸子继死亡，清血渍两眸。贸然几丧明，愤苦结不瘳。君性本刚峭，安可小屈柔。暴罹此冤辱，苟活何所求。人间不见容，不若地下游。又疑天憎善，专与恶报仇。二坚潜膏肓，众鬼来揶揄。弃局奔南阳，后事得所投。心胆尚卓荦，精明已弥留。生平经纬才，萧瑟掩一丘。青天自茫茫，长夜何悠悠。万物孰不死，死常在严秋。君齿方盛壮，众期树风猷。二边方横猾，四海皆疮疣。斯时忽云亡，孰为朝廷忧。予方编吴氓，日自亲锄耰。无缘匍匐救，兀兀空悲愁。时思庄生言，所乐唯髑髅。物理不可诘，此说诚最优。","dynasty":"宋代","title":"哭师鲁"}
{"author":"苏舜钦","content":"一气破散万事起，独有篆籀含其真。周鼓秦山坏已久，下至唐室始有人。宗臣转注得天法，质虽浑厚气乃振。人间所存十数处，丰疏异体世共珍。其中琅邪石泉记，比之他法殊不伦。铁锁关连玉钩壮，曲处力可持万钧。复疑蛟虬植爪角，隐入翠壁蟠未伸。近来欲眼苦不赏，惟有风月时相亲。紫微仙人谪此守，此地胜绝旧喜闻。公馀往观领宾从，猎猎画隼摇青春。远休车骑步泉侧，酌泉爱篆移朝昏。挥弄潺湲玩点画，情通恍惚疑前身。作诗缄本远相寄，邀我共赋意甚勤。昨承见教久阁笔，压以大句尤难文。高风胜事日倾倒，安得身寄西飞云。","dynasty":"宋代","title":"和永叔琅邪山庶子泉阳冰石篆诗"}
{"author":"苏舜钦","content":"废官旅吴门，迹与世俗扫。构亭沧浪间，筑室乔树杪。穷径交圣贤，放意狎鱼鸟。志气内自充，藜藿日亦饱。不图名利场，有士同所好。南闽章其氏，傅名字传道。清晨闯予门，疏爽见姿表。大篇随自出，烂熳风力老。安敢当所褒，读之俗惊倒。开轩延与语，指亦有深到。半生蹋京尘，识子恨不早。扶疏珊瑚枝，本不自雕巧。当珍玉府中，何故委衰草。秋风还故乡，无或叹枯槁。贵富乌足论，令名当自保。","dynasty":"宋代","title":"答章傅"}
{"author":"苏舜钦","content":"上春游南峰，出自阊扉西。崎岖缘田塍，时又涉狭溪。午初至峰下，先读烂古碑。僧庐颇新鲜，丹青见朝曦。云昔支公居，石迹有马蹄。踰岭到天平，上观石屋危。苍壁泻白泉，对之已忘疲。西岩列窗户，玲珑漏斜晖。嵌然似饾饤，人力安可施。朝餐下木渎，市物俗所宜。琴台昔尝游，回首忆旧题。南向又渡岭，盘屈麋鹿蹊。摺身趋宝华，未到闻法鼙。松间见广路，平如隐金锤。寺压两山脚，三面张屏帏。夜阑宿虚堂，清甚无梦思。西南登尧峰，俗云尧所基。洪川不能没，上有万众栖。中道舍篮舆，从者亦汗衣。关陆巧步趋，健马莫可追。自伤干躯大，两股酸不随。岩雨洒磴滑，惟赖枯筇支。四顾物象殊，虽困强自持。竹木互支撑，小阁架险梯。凌晨过横山，蹴蹋云霞低。身如插翅翼，下见鸿鹄卑。却视众壑林，密若荠麦齐。童童或行列，春发绿翠姿。一方绀碧瓦，楼殿贴地飞。右顾万顷湖，东与天相迷。日炙白烟开，风驱银山移。旁过折腰塔，铁轮尽颠堕。近为震霆拔，火烈瓦甓糜。未知天之意，摧此将何为。迤逦瞰荐福，爱此路侧池。清无一点尘，虾鱼潜琉璃。宝积仰修竹，整如翠羽旗。棱伽屋老朽，旧闻传者非。北渡千丈桥，柱袅阑倾敧。揽衣俯而趋，愁为溪风吹。遇胜辄自留，仰啸巾屡遗。永言喜谑浪，把酒先嘻嘻。子履阅奇怪，瞪视惟嗟咨。及还城中居，城人殊未知。自疑身被留，暂此梦寐归。纷然著鄙事，奔走争自私。向者却是梦，反复又自疑。神明日夜往，内顾行者尸。何由摆尘坌，荣辱两莫期。清泉与白云，终老得自怡。","dynasty":"宋代","title":"游山"}
{"author":"苏舜钦","content":"九河巨流冻长山，山高微黯石色顽。沙笼如烟吐朱湾，中天挝鼓云垂关。壶炙不温乳乌死，城上琴声愁九子。罗暮翻风花满波，玉麈洒窗湿明绮。兽角消红犀凤乾，缕生篆字香盘盘。坐聆翰音拂南极，驰念疆场中已酸。欲决沈云叫阴帝，虏灭不使天下寒。","dynasty":"宋代","title":"寒夜"}
{"author":"苏舜钦","content":"贱生罹凶丧，日与死亡逼。羁孤困猜嫌，动步畏蛇蜮。之子脱俗情，平生未相识。足茧千里来，顾我喜颜色。衣裘风霜凋，颜发尘土蚀。开席揖之坐，意勤语腷塞。徐徐动辞气，突兀露胸臆。绀囊出文章，发覆见宝璧。自羞无所有，曷以报相德。告行东风前，花草正狼籍。又无一尊酒，浇沃慰远客。扁舟下长淮，企立空叹息。","dynasty":"宋代","title":"送施秀才"}
{"author":"苏舜钦","content":"人在天壤间，共为气躯逐。岁月自崩奔，冉冉若转毂。荣乐随云烟，凋零共草木。亨屯固常物，达者安可速。奈何此躯骸，未免混世俗。前年奔大凶，况复堕手足。零丁旅山阳，逐熟聚衰族。相逢眼尽白，闭户甘退缩。左丞镇景亳，相去路重复。数遣令子来，十里吊荼毒。子华勇此行，东下甚匍匐。入门未及言，相向且恸哭。嗟我颜色枯，须苍鬓又秃。相别始踰年，世事何反覆。晤言出世表，但觉白日速。勘书春雨静，煮药夜火续。襟怀两澄澹，炯炯抱明玉。时苦外物喧，又嗟别期促。和风送归帆，盎动淮气绿。早寄别后篇，微吟慰孤独。","dynasty":"宋代","title":"送韩三子华还家"}
{"author":"苏舜钦","content":"沈沈沧淮口，植木限众流。启闭固有时，出纳千万舟。眷予怀抱昏，羁别相牵钩。观此巨派注，颇觉滞闷瘳。喧豗怒霆起，始骇久不收。既前目眩转，足缩不敢留。朔雪下喷薄，散为白雾浮。上悬赤油幕，旁断缥玉旒。恐激地轴转，人有鱼鳖忧。惊嗟势力壮，孰谓此物柔。吾思作至监，实以处上游。又欲接之口，沃荡胸中愁。俄然渐枯涸，哮尔空泥沟。渟滀既因人，开泄岂自由。立间见底里，咄哉为尔羞。","dynasty":"宋代","title":"观放闸"}
{"author":"苏舜钦","content":"孤峰涌沧江，突兀台殿积。惊波四面起，日夜走霹雳。阴壑滀风云，阳厓产金碧。离披万年树，根抱太古石。修廊围峻阁，窈窕压山脊。宝像浮海来，珠缨冷光滴。叩阑见鼋鼍，扬首意自得。偃蹇互出没，日此饱馀食。又有翠羽禽，群飞喜宾客。口衔绀蒂花，近我若相识。开轩心旷绝，上下无异色。气象特清壮，所览辄快适。予心本高洒，误为尘土隔。不知人间世，有此物外迹。落日将登舟，低回空自惜。","dynasty":"宋代","title":"金山寺"}
{"author":"苏舜钦","content":"荒亭俗少游，迁客心自爱。绕亭植梧竹，私心亦有待。昨朝十骑来，䟃𧽼拥林外。水禽骇笳鼓，野老瞻车盖。公馀喜静境，宾至因高会。跋石已行厨，临流聊褫带。优游鄙情通，放旷未礼杀。酒醇引易釂，肉美举必嘬。千蹠恣食鸡，二螯时把蟹。开颜閒善谑，倾耳得嘉话。暮夜欢未厌，裴回意将再。跋已见懵腾，跨鞍极倒载。明日尚狂酲，嘉贶不遑拜。","dynasty":"宋代","title":"郡侯访予于沧浪亭因而高会翌日以一章谢之"}
{"author":"苏舜钦","content":"别院帘昏掩竹扉，朝酲未解接春晖。身如蝉蜕一榻上，梦似杨花千里飞。嗒尔暂能离世网，陶然直欲见天机。此中有德堪为颂，绝胜人间较是非。","dynasty":"宋代","title":"春睡"}
{"author":"苏舜钦","content":"苍崖六月阴气舒，一霔淫雨如绳粗。霹雳飞出大壑底，烈火黑雾相奔趋。人皆喘汗抱树立，紫藤翠蔓皆焦枯。逡巡已在天中吼，有如上帝来追呼。震摇巨石当道落，惊嗥时闻虎与貙。俄而青巅吐赤日，行到平地晴如初。回首绝壁尚可畏，吁嗟神怪何所无。","dynasty":"宋代","title":"往王顺山值暴雨雷霆"}
{"author":"苏舜钦","content":"人在天壤间，共为气躯逐。岁月自崩奔，冉冉若转毂。荣乐随云烟，凋零共草木。亨屯固常物，达者安可速。奈何此躯骸，未免混世俗。前年奔大凶，况复堕手足。零丁旅山阳，逐熟聚衰族。相逢眼尽白，闭户甘退缩。左丞镇景亳，相去路重复。数遣令子来，十里吊荼毒。子华勇此行，东下甚匍匐。入门未及言，相向且恸哭。嗟我颜色枯，须苍鬓又秃。相别始踰年，世事何反覆。晤言出世表，但觉白日速。勘书春雨静，煮药夜火续。襟怀两澄澹，炯炯抱明玉。时苦外物喧，又嗟别期促。和风送归帆，盎动淮气绿。早寄别后篇，微吟慰孤独。","dynasty":"宋代","title":"送韩三子华还家"}
{"author":"苏舜钦","content":"馀润涨龙渠，疏溜连清浐。助晓远昏山，浮秋明刮眼。渔归别浦闲，雁下沧波晚。岸北有高台，离魂荡无限。","dynasty":"宋代","title":"兴庆池"}
{"author":"苏舜钦","content":"岁律峥嵘腊候深，一天风雪卷愁阴。故人默默怀交意，逐客栖栖上国心。千里相望空盼盻，当年下吏阻追寻。咄嗟谤口闻高谊，披豁羁怀见雅吟。学道元将禦穷困，浮生何必计升沈。世间机阱知难避，往者图书可自箴。犹得云山开醉眼，可无俗物挠冲襟。鵩来閒暇何须怪，鬼见揶揄岂易禁。楚客留情著香草，启期传意入鸣琴。夫君自上丹霄去，莫忘云泉寄好音。","dynasty":"宋代","title":"依韵和王景章见寄"}
{"author":"苏舜钦","content":"一酌浇肠俗虑奔，鴳微鹍大岂堪论。楚灵当日能知此，肯入沧江作旅魂。","dynasty":"宋代","title":"独酌"}
{"author":"苏舜钦","content":"先君所乘马，其色白于银。磊落龙之种，权奇世共珍。独嘶如想望，久步见精神。方目照代夜，拳毛刷渭津。鬣寒如拥浪，蹄駃不惊尘。潦倒已伏枥，苍黄仍借人。俄传弊帷信，无复锦蒙亲。倚棹思神骏，萧然泪洒巾。","dynasty":"宋代","title":"先公之爱马以病寄他厩今死矣"}
{"author":"苏舜钦","content":"高山扶层巅，下与地盘结。气贯不变移，泽枯乃朽裂。有如善人交，生死两固节。语默无异方，黯沮在为别。世风随日俭，俗态逐势热。负予好古心，嘘叹星斗灭。近得邻几生，胸怀贮霜雪。饥渴入诗书，趣向著羁绁。又与斯人离，先日心破折。古也当贻言，在子可扪舌。奈何区区诚，敢以御者说。器成必刓琢，德润资澡刷。安文谩徽墨，古训乃佩玦。帝门急豪英，济物无自孑。","dynasty":"宋代","title":"高山别邻几"}
{"author":"苏舜钦","content":"谁凿幽轩刮眼清，湖中嘉处更禅扃。龙听夜讲寒生席，鸥伴晨斋暖戏庭。水月澄明应作观，云山浓淡自开屏。我公亦为留奇句，此地人间合有灵。","dynasty":"宋代","title":"清轩"}
{"author":"苏舜钦","content":"嘉果浮沈酒半醺，床头书册乱纷纷。北轩凉吹开疏竹，卧看青天行白云。","dynasty":"宋代","title":"暑中闲咏"}
{"author":"苏舜钦","content":"行穿翠霭中，绝涧落疏钟。数里踏乱石，一川环碧峰。暗林麋养角，当路虎留踪。隐逸何曾见，孤吟对古松。","dynasty":"宋代","title":"独游辋川"}
{"author":"苏舜钦","content":"寺里山因花得名，繁英不见草纵横。栽培剪伐须勤力，花易凋零草易生。","dynasty":"宋代","tags":"哲理","title":"题花山寺壁"}
{"author":"苏舜钦","content":"自嗟疏野性，不晓世涂艰。仰首羡飞鸟，冥心思故山。刚来投密网，谁复为颦颜。寄语高安素，今思日往还。","dynasty":"宋代","title":"诏狱中怀蓝田高先生"}
{"author":"苏舜钦","content":"别院深深夏席清，石榴开遍透帘明。(夏席清一作：夏簟清)树阴满地日当午，梦觉流莺时一声。","dynasty":"宋代","tags":"古诗三百首，夏天","title":"夏意"}
{"author":"苏舜钦","content":"生事飘然付一舟，吴山萧寺且淹留。白云已有终身约，醁酒聊驱万古愁。峡束苍渊深贮月，岩排红树巧装秋。徘徊欲出向城市，引领烟萝还自羞。","dynasty":"宋代","title":"秋宿虎丘寺数夕执以诗见贶因次元韵"}
{"author":"苏舜钦","content":"烦心思所持，屏事入小阁。踾扑下尘梁，侈哆张败笈。雨烂百数番，虫食三四筴。轩昂醉墨闹，纤悉新书杂。鱼子或破碎，蚕儿尚狎恰。快心伯长文，跋尾清臣拓。幼辞反知进，故句时自惬。坠亡多玩爱，存聚必券帖。疏密交及戚，前后生与𣩄。诲束俨父师，寒暑怖儿妾。谑浪笑忽还，私昵情再接。怆事涕涔涔，悯时叹𠴲𠴲。一饷诚寂寞，千里遽会合。游心到句甬，开眼见苕霅。京华历历复，节物匆匆涉。恍尔惊异方，遁去乃几腊。回头厌襞积，举体觉疲薾。东阁聊欠伸，梦断风一飒。","dynasty":"宋代","title":"检书"}
{"author":"苏舜钦","content":"八月银河好，天高夜自明。楼台通迥意，风露得馀清。几为浮云乱，都宜小雨晴。离人强回首，耿耿邈无情。","dynasty":"宋代","title":"和石曼卿明河咏"}
{"author":"苏舜钦","content":"中台典故明，二府弼谐成。车挂身方佚，舟移世共惊。霜风吹缟帐，野月照丹旌。寂寞都门路，伤哉如昔行。","dynasty":"宋代","title":"韩忠宪公挽词二首其二"}
{"author":"苏舜钦","content":"荒亭俗少游，迁客心自爱。绕亭植梧竹，私心亦有待。昨朝十骑来，䟃𧽼拥林外。水禽骇笳鼓，野老瞻车盖。公馀喜静境，宾至因高会。跋石已行厨，临流聊褫带。优游鄙情通，放旷未礼杀。酒醇引易釂，肉美举必嘬。千蹠恣食鸡，二螯时把蟹。开颜閒善谑，倾耳得嘉话。暮夜欢未厌，裴回意将再。跋已见懵腾，跨鞍极倒载。明日尚狂酲，嘉贶不遑拜。","dynasty":"宋代","title":"郡侯访予于沧浪亭因而高会翌日以一章谢之"}
{"author":"苏舜钦","content":"人云之子贤，文采出巴川。失意声名在，还爱岁月迁。离怀春色里，归路夕阳边。无废青箱学，穷愁古亦然。","dynasty":"宋代","title":"黎生下第还乡"}
{"author":"苏舜钦","content":"人言春雨好，更好晚来晴。树色通帘翠，烟姿著物明。得泥初燕喜，避弋去鸿轻。谁见危栏外，斜阳尽眼平。","dynasty":"宋代","title":"春日晚晴"}
{"author":"苏舜钦","content":"有客论时事，相看各惨然。蛮夷杀郡将，蝗蝻食民田。萧瑟心空远，徘徊志自怜。何人同国耻，馀愤落樽前。","dynasty":"宋代","title":"有客"}
{"author":"苏舜钦","content":"庙貌空山里，垣颓入径斜。尚应名竹素，不复祭牲豭。木暗鸮呼鬼，庭荒雀啅蛇。有灵从寂寞，慎勿学凶邪。","dynasty":"宋代","title":"和马承之古庙"}
{"author":"苏舜钦","content":"不为人间意，居然节物清。银堂通夜白，金饼隔林明。醉客尊前倒，栖乌露下惊。悲欢今古事，寂寂堕荒城。","dynasty":"宋代","title":"和解生中秋月"}
{"author":"苏舜钦","content":"行穿翠霭中，绝涧落疏钟。数里踏乱石，一川环碧峰。暗林麋养角，当路虎留踪。隐逸何曾见，孤吟对古松。","dynasty":"宋代","title":"独游辋川"}
{"author":"苏舜钦","content":"雄心虽盖世，竟亦弃群臣。役重倾天下，时危启圣人。石麟空举首，银海罢流春。陇阙今无复，应深行路尘。","dynasty":"宋代","title":"望秦陵"}
{"author":"苏舜钦","content":"兰台旧漫郎，为邑上瞿唐。地僻风烟古，公馀日景长。江声通白帝，山势入青羌。落笔多佳句，时应满锦囊。","dynasty":"宋代","title":"送王杨庭著作宰巫山"}
{"author":"苏舜钦","content":"晚色微茫至，前山次第昏。羸牛归径远，宿鸟傍檐翻。盘喜黄粱熟，杯馀白酒浑。田家虽澹薄，犹得离尘喧。","dynasty":"宋代","title":"晚意"}
{"author":"苏舜钦","content":"溽暑倦幽斋，纵横书乱堆。风多应秀麦，雨密不黄梅。乳燕并头语，红葵向背开。吟馀晴月上，凉思入尊罍。","dynasty":"宋代","title":"暑景"}
{"author":"苏舜钦","content":"京口古雄处，昔年尝此过。风流看石兽，人事共江波。河转路疑尽，日斜山更多。城楼郁天半，回首恣吟哦。","dynasty":"宋代","title":"晚出润州东门"}
{"author":"苏舜钦","content":"长风天外来，十幅健帆开。仰首飞云合，牵心翠竹回。闲观水知性，静与睡为媒。始觉扬舲快，疲驽亦可哀。","dynasty":"宋代","title":"使风"}
{"author":"苏舜钦","content":"旅棹出江湖，漂然迹更孤。风波数破胆，时事一长吁。闻说西羌使，犹稽北阙诛。俗言无上策，且复醉茱萸。","dynasty":"宋代","title":"九日汴中"}
{"author":"苏舜钦","content":"才发经纶地，心开忠义源。朝端遗盛业，泉下閟英魂。储禁追封美，仪曹集谥尊。他年还驷马，馀德在高门。","dynasty":"宋代","title":"韩忠宪公挽词二首其一"}
{"author":"苏舜钦","content":"中台典故明，二府弼谐成。车挂身方佚，舟移世共惊。霜风吹缟帐，野月照丹旌。寂寞都门路，伤哉如昔行。","dynasty":"宋代","title":"韩忠宪公挽词二首其二"}
{"author":"苏舜钦","content":"自嗟疏野性，不晓世涂艰。仰首羡飞鸟，冥心思故山。刚来投密网，谁复为颦颜。寄语高安素，今思日往还。","dynasty":"宋代","title":"诏狱中怀蓝田高先生"}
{"author":"苏舜钦","content":"春风奈别何，一棹逐惊波。去国丹心折，流年白发多。脱身离网罟，含笑入烟萝。穷达皆常事，难忘对酒歌。","dynasty":"宋代","title":"离京后作"}
{"author":"苏舜钦","content":"塌翼下层云，飘然江汉濆。苍蝇休聚谤，白鸟已为群。银鲫晨烹美，松醪夜酌醺。生平同得失，此日又逢君。","dynasty":"宋代","title":"答子履"}
{"author":"苏舜钦","content":"忽忽赏节物，区区何所归。天阴鸟自语，水落岸生衣。客况知谁念，人生与愿违。东风百花发，独采北山薇。","dynasty":"宋代","title":"舟行有感"}
{"author":"苏舜钦","content":"山气复清淮，亭临乱石开。旅愁无处避，春色为谁来。酒赖啼莺送，歌随去雁哀。相携聊一醉，休使壮心摧。","dynasty":"宋代","title":"淮亭小饮"}
{"author":"苏舜钦","content":"春风如怒虎，掀浪沃斜晖。天阔云相乱，汀遥鹭共飞。冥冥走阴气，凛凛挫阳威。难息人间险，临流涕一挥。","dynasty":"宋代","title":"淮中风浪"}
{"author":"苏舜钦","content":"五年六经此，仰首叹劳生。山是往时色，人皆今日情。机心去国少，尘眼向淮明。物理吾俱晓，漂流安足惊。","dynasty":"宋代","title":"过泗水"}
{"author":"苏舜钦","content":"易毁唯迁客，难谐是俗情。愁多怯秋夜，病久厌人生。委顺闻之旧，衰羸见者惊。新诗如接侍，吟罢涕淋缨。","dynasty":"宋代","title":"病中得杜丞相见寄诗感而有作"}
{"author":"苏舜钦","content":"一径抱幽山，居然城市间。高轩面曲水，脩竹慰愁颜。迹与豺狼远，心随鱼鸟闲。吾甘老此境，无暇事机关。","dynasty":"宋代","title":"沧浪亭"}
{"author":"苏舜钦","content":"阴风搅林壑，骤雨到江湖。白日不觉没，繁云何处无。楼吟凉笔砚，溪梦乱菰蒲。闻说京华盛，污泥入敝庐。","dynasty":"宋代","title":"秋雨"}
{"author":"苏舜钦","content":"三夕月俱好，清光惟望多。风应落桂子，露恐减金波。念昔欢娱极，如今羁旅何。穷猿不相弃，夜夜伴吟哦。","dynasty":"宋代","title":"中秋三夕对月"}
{"author":"苏舜钦","content":"云霓收壮气，星象卷英魂。贤去人何赖，才亡世不尊。论兵虚玉帐，问俗失朱轓。自为知音绝，低回恸寝门。","dynasty":"宋代","title":"滕子京哀辞其一"}
{"author":"苏舜钦","content":"忠义平生事，声名夷翟闻。言皆出诸老，勇复冠全军。冥莫知谁主，贤愚岂更分。江头送丹旐，哭向九华云。","dynasty":"宋代","title":"滕子京哀辞其二"}
{"author":"苏舜钦","content":"羁旅怯春风，风光上国同。情如花有约，愁与酒相攻。雨外伤飘燕，楼头羡去鸿。西郊游冶地，谁复醉芳丛。","dynasty":"宋代","title":"春日怀旧游"}
{"author":"苏舜钦","content":"微物亦生辉，轻风弄客衣。花闲情脉脉，蝶煖喜霏霏。望国勋名晚，伤时岁月飞。淹留伴猿鸟，何日片帆归。","dynasty":"宋代","title":"春日感怀"}
{"author":"苏舜钦","content":"扬鞭望招隐，尘思漠然收。云接青林合，泉兼碧草流。疏钟传别壑，晚日动前楼。嘉遁平生志，吁嗟得暂游。","dynasty":"宋代","title":"游招隐道中"}
{"author":"苏舜钦","content":"全吴气象豪，诗思合翘翘。风雅久零落，江山应寂寥。会将趋古淡，先可去浮嚣。好约长吟处，霜天看怒潮。","dynasty":"宋代","title":"诗僧则"}
{"author":"苏舜钦","content":"跻攀出上楹，叠势与云平。日暮苍烟合，秋来远水明。幽轩开极望，疏磬落馀清。便有飞腾意，俄嗟俗虑萦。","dynasty":"宋代","title":"戒珠寺上方"}
{"author":"苏舜钦","content":"击桨转山曲，云间溪更深。凫鸥带波起，藻荇共鱼沈。上国久离意，故人相念心。天涯逢绝景，不得对清吟。","dynasty":"宋代","title":"越溪怀俨老"}
{"author":"苏舜钦","content":"翠嶂环合封白云，中有萧寺三为邻。老松偃蹇若傲世，飞泉喷薄如避人。苍猿啸断夜月古，丹花开遍阳崖春。盘桓数日不忍去，舟出邪溪犹惨神。","dynasty":"宋代","title":"越州云门寺"}
{"author":"苏舜钦","content":"新安道中物色佳，山昏云澹晚雨斜。眼看好景懒下马，心随流水先还家。步头浴凫暖出没，石侧老松寒交加。怀君览古意万状，独转涧口吟幽花。","dynasty":"宋代","title":"寄王几道同年"}
{"author":"苏舜钦","content":"忆向江东太守园，猗猗甘树蔽前轩。风摇玉蕊霏微落，霜发金衣委坠繁。枕畔冷香通醉梦，齿边馀味涤吟魂。天彭路远无因得，犹赖君心记旧恩。","dynasty":"宋代","title":"师黯以彭甘五子为寄因怀四明园中此果甚多偶成长句以为谢"}
{"author":"苏舜钦","content":"洛阳宫殿郁嵯峨，千古荣华逐逝波。别殿秋高风淅沥，后园春老树婆娑。露凝碧瓦寒光满，日转觚棱暖艳多。早晚金舆此游幸，凤楼前后看山河。","dynasty":"宋代","title":"游洛中内"}
{"author":"苏舜钦","content":"几年尘土客京华，一日春乘犯斗槎。梦好夜归全蜀道，眼明朝宴上林花。白头佐邑非为晚，蓝绶还乡亦可誇。况有雄图看悟主，莫伤孤宦向天涯。","dynasty":"宋代","title":"送家静及第后赴官清水"}
{"author":"苏舜钦","content":"区区黠虏敢狂呼，遣使峨冠谒上都。辄出封章辞国命，妄传声势困军须。闭之塞漠为良策，啖以民膏是失图。淳俗易摇无自挠，每闻流议一长吁。","dynasty":"宋代","title":"串夷"}
{"author":"苏舜钦","content":"昔也衣裾已化尘，驱车今去涉惊津。淮天苍茫背残腊，江路逶迤逢旧春。时有飘梅应得句，苦无蒸酒可沾巾。归来莫恋溪山胜，枫鬼揶揄解笑人。","dynasty":"宋代","title":"送陈进士游江南"}
{"author":"苏舜钦","content":"驱车长道久尘劳，一宿清宫醒骨毛。古桧有风天自籁，石坛多露鹤争嗥。星河耿耿秋还迥，栖观澄澄夜更高。吟对疏钟俗机尽，已疑身世属仙曹。","dynasty":"宋代","title":"宿太平宫"}
{"author":"苏舜钦","content":"社曲东边风物幽，我来系马独淹留。门前翠影山无数，竹下寒声水乱流。酒压新尘常得醉，花开番次不知秋。主公堆案萦官事，早晚归来今白头。","dynasty":"宋代","title":"留题樊川李长官庄"}
{"author":"苏舜钦","content":"驱马山前访古踪，僧居萧洒隔尘笼。绕庭石鳖谷间水，入户鸣鸱堆上风。无限老松秋色里，数声疏铎月明中。村鸡坐听三号彻，去去前朝气味同。","dynasty":"宋代","title":"宿终南山下百塔院"}
{"author":"苏舜钦","content":"危构岧峣出太虚，坐看斜日堕平芜。白烟覆地澄江阔，皎月当天尺璧孤。疏磬悲吟来竹阁，青灯寂寞照吟躯。老僧怪我何为者，说尽兴亡涕泪俱。","dynasty":"宋代","title":"宿华严寺与友生会话"}
{"author":"苏舜钦","content":"春暮曾无属物心，野行聊得据鞍吟。路经废苑情通古，水绕苍山意共深。残日花间浮暖艳，断云楼外卷轻阴。骚人自昔伤鶗鴂，休苦风前送好音。","dynasty":"宋代","title":"春暮初晴自御宿川之华严寺"}
{"author":"苏舜钦","content":"嫉恶曾收柱后冠，淹沦今未复荣班。青云失路初心远，白雪盈簪壮志闲。厩马尚嘶骢奋迅，箧衣犹曝绣斓斑。风流县尹多才思，时寄篇章与解颜。","dynasty":"宋代","title":"次韵和师黯寄王耿端公"}
{"author":"苏舜钦","content":"院僻帘深昼景虚，轻风时见动竿乌。池中绿满鱼留子，庭下阴多燕引雏。雨后看儿争坠果，天晴同客曝残书。幽栖未免牵尘事，身世相忘在酒壶。","dynasty":"宋代","title":"夏中"}
{"author":"苏舜钦","content":"曾随使旆此东归，日日登临到落晖。畴昔侍行犹总角，如今重过合沾衣。窥鱼翠碧忘形坐，趁伴蜻蜓照影飞。风物依然皆自得，岁华飘忽赏心违。","dynasty":"宋代","title":"重过句章郡"}
{"author":"苏舜钦","content":"寺古名传唐相诗，三伏奔迸予何之。云山相照翠会合，殿阁对走凉参差。清泉绝无一尘染，长松自是拔俗姿。二边羌胡日斗格，释子宴坐殊不知。","dynasty":"宋代","title":"无锡惠山寺"}
{"author":"苏舜钦","content":"当年共醉此桥边，道旧狂歌至暮天。得句旋题新竹上，移舟还傍乱花前。君埋尘土骨应化，我逐风波心欲燃。落日长号感人事，沙头寂寞上渔船。","dynasty":"宋代","title":"秀州城外九里有竹树小桥予十八年前与友人解晦叔饮别于此今过之景物依然而解生已亡悲叹不足复成小诗"}
{"author":"苏舜钦","content":"画鹢低飞湖水平，高低楼阁满稽城。人游镜里山相照，鱼戏空中日共明。尽是荷风香不断，忽逢溪雨气尤清。篮舆却上兰亭步，猿鸟云萝伴此行。","dynasty":"宋代","title":"天章道中"}
{"author":"苏舜钦","content":"鉴湖尽处众峰前，寺古萧疏水石间。殿阁北垂连禹庙，松筠东去入稽山。坐中岩鸟自上下，吟久溪云时往还。我厌区区走名宦，未能来此一生闲。","dynasty":"宋代","title":"大禹寺"}
{"author":"苏舜钦","content":"公自登临辟草莱，赫然危构压崔嵬。凉翻帘幌潮声过，清入琴尊雨气来。畴昔江山何处好，生平怀抱此中开。东南地本多幽胜，此向东南特壮哉。","dynasty":"宋代","title":"杭州巽亭"}
{"author":"苏舜钦","content":"幽人漂泊兴无穷，弄水寻花处处同。春入水光成嫩碧，日匀花色变鲜红。静中物象知谁见，闲极情怀觉道充。寄语悠悠莫疑我，五湖今作狎鸥翁。","dynasty":"宋代","title":"答和叔春日舟行"}
{"author":"苏舜钦","content":"维舟亭下偶登临，下蔡风流古至今。远岭抱淮随曲折，乱云行野乍晴阴。幽人憔悴搔白首，啼鸟哀鸣思故林。触处涂穷何足恸，直回天地入悲吟。","dynasty":"宋代","title":"寿阳閒望有感"}
{"author":"苏舜钦","content":"轻舟留滞已春残，携手栖栖田野间。尽日东风吹百草，有时双鹭下前湾。古为少见如君困，世上应无似我闲。抖擞尘襟莫回首，谤书终不到溪山。","dynasty":"宋代","title":"阻风野步有感呈子履"}
{"author":"苏舜钦","content":"古郡登临足胜游，使君才调更风流。过云送雨海山暗，斜日催蝉江树秋。屡辱嘉招嗟放弃，又传新咏慰淹留。霜天乘兴当西谒，共醉城尖四望楼。","dynasty":"宋代","title":"和丹阳公素学士晚望见怀"}
{"author":"苏舜钦","content":"一舸风前五两飞，南迁今去别慈闱。人生多难古如此，吾道能全世所稀。幸有江山聊助思，莫随鱼鸟便忘归。君亲恩大须营报，学取三春寸草微。","dynasty":"宋代","title":"送子履"}
{"author":"苏舜钦","content":"别院帘昏掩竹扉，朝酲未解接春晖。身如蝉蜕一榻上，梦似杨花千里飞。嗒尔暂能离世网，陶然直欲见天机。此中有德堪为颂，绝胜人间较是非。","dynasty":"宋代","title":"春睡"}
{"author":"苏舜钦","content":"铁面苍髯目有棱，世间儿女见须惊。心曾许国终平虏，命未逢时合退耕。不称好文亲翰墨，自嗟多病足风情。一生肝胆如星斗，嗟尔顽铜岂见明。","dynasty":"宋代","title":"览照"}
{"author":"苏舜钦","content":"溪声来从一气外，楼阁插在苍霞中。艳歌横飞送落日，哀筝自响吹霜风。低昂黛色四山黯，凌乱缬纹疏树红。凭阑挥手问世俗，何人得到蟾蜍宫。","dynasty":"宋代","title":"和彦猷晚宴明月楼二首其一"}
{"author":"苏舜钦","content":"落晚天边燕席开，溪山相照绝纤埃。绿杨有意檐前舞，凉月多情海上来。香穗萦斜凝画栋，酒鳞环合起金罍。自疑身是乘槎客，泛彻银河却欲回。","dynasty":"宋代","title":"和彦猷晚宴明月楼二首其二"}
{"author":"苏舜钦","content":"前岁京都吏议諠，劲弓摧翮两连翩。男儿穷困终归道，世路倾危自有天。云壑已通尘外意，茅斋仍得日高眠。寄声吾舅无相念，今作江湖九馆仙。","dynasty":"宋代","title":"答仲仪见寄"}
{"author":"苏舜钦","content":"浪游天下访知音，健节亭亭耻陆沈。当日拜官随鹤版，此时孤宦入蛇林。羁愁虽得著书乐，风物能伤迁客心。顾我冥顽如瓦石，为君分袂亦悲吟。","dynasty":"宋代","title":"送黄通"}
{"author":"苏舜钦","content":"生事飘然付一舟，吴山萧寺且淹留。白云已有终身约，醁酒聊驱万古愁。峡束苍渊深贮月，岩排红树巧装秋。徘徊欲出向城市，引领烟萝还自羞。","dynasty":"宋代","title":"秋宿虎丘寺数夕执以诗见贶因次元韵"}
{"author":"苏舜钦","content":"乱蝉咽咽柳霏霏，独上危亭俯落晖。江外山从林下见，城中人向渡头归。风烟远近思高遁，豺虎纵横难息机。出处两乖空自挠，伤哉吾道欲何依。","dynasty":"宋代","title":"扬州城南延宾亭"}
{"author":"苏舜钦","content":"南湾晚泊一徘徊，小径山间佛寺开。石势向人森剑戟，滩光和月泻琼瑰。每伤道路销时序，但屈心情入酒杯。夜籁不喧群动息，长吟聊以寄馀哀。","dynasty":"宋代","title":"晚泊龟山"}
{"author":"苏舜钦","content":"去年把酒共徘徊，今日寻幽独此来。竹密似嫌闲客入，梅含应待主人开。赞谋盛府方投刃，捍患长堤正展才。早晚得归如旧约，伴君池上倒尊罍。","dynasty":"宋代","title":"独游曹氏园馆因寄伯玉"}
{"author":"苏舜钦","content":"势压苍崖险可惊，攀云半日到轩楹。旁观竹树回环翠，下视湖山表里清。惭觉愁随烟霭散，只疑身有羽翰生。他年君挂朱轓后，蜡屐邛枝伴此行。","dynasty":"宋代","title":"关都官孤山四照阁"}
{"author":"陈庚生","content":"玉琴弹罢一灯青，仙鼠飞飞到客庭。道士却能谈肇论，夜深倾听有山灵。","dynasty":"宋代","title":"超然馆弹琴夜话"}
{"author":"陈庚生","content":"风流谁似贺知章，乞得平湖任草荒。今日藕花三百亩，折来依旧属君庄。","dynasty":"宋代","title":"贺家湖"}
{"author":"陈庚生","content":"炼就灵丹岁月赊，药炉丹灶旋成洼。庭空响落山松子，路远香迷野草花。旧事谁能问□水，神仙今已在东华。田翁犹酹先生酒，乱纸飞钱噪暮鸦。","dynasty":"宋代","title":"谒陶隐居祠呈郎中张声华"}
{"author":"陈庚生","content":"谁引沧洲客，行歌到此亭。萦回一水碧，巉绝两峰青。小雨吹行舰，疏梅度远汀。我无缨可濯，华发任星星。","dynasty":"宋代","title":"濯缨亭"}
{"author":"陈汝修","content":"龟不挟风雨，曳尾而长年。鸠不知戊己，七子何蹁跹。造物无盈亏，达者观其全。鹿裘行带索，中怀尝坦然。¤","dynasty":"明代","title":"感怀二首"}
{"author":"陈汝修","content":"杖策东郭门，田畴绿委委。人生自食力，奈何名与利。杀身为他人，往往夸圣智。麟凤自翱翔，王者指为瑞。牛马穷筋力，庖人夬为胾。","dynasty":"明代","title":"感怀二首"}
{"author":"陈汝修","content":"空山明月静，宿鸟夜惊呼。叶地履声乱，霜林烛影孤。丛岩悬坠石，野水漫平芜。梅信今年早，凭君借一区。","dynasty":"明代","title":"夜至孙子长山斋"}
{"author":"陈汝修","content":"径转人疑堕，烟深路欲遮。危峰挂星汉，古洞走龙蛇。积露蒸初日，枯藤钩落花。可怜一尊酒，相对煮芹芽。","dynasty":"明代","title":"白云洞"}
{"author":"方勉","content":"杖黎得得入云看，中有幽篁下有兰。百道飞泉鸣玉佩，千寻石柱架琼峦。隔林幢影招青鸟，出洞箫声送彩鸾。地位清高人罕至，好收风景入琴弹。","dynasty":"明代","title":"题黄山"}
{"author":"刘孝威","content":"金桨木兰船，戏采江南莲。莲香隔浦渡，荷叶满江鲜。房垂易入手，柄曲自临盘。露花时湿钏，风茎乍拂钿。","dynasty":"南北朝","tags":"采莲，女子","title":"采莲曲·金桨木兰船"}
{"author":"刘孝威","content":"钓舟画彩鹢，渔子服冰纨。金辖茱萸网，银钩翡翠竿。敛桡随水脉，急桨渡江湍。湍长自不辞，前浦有佳期。船交桡影合，浦深鱼出迟。荷根时触饵，菱芒乍罥丝。莲度江南手，衣渝京兆眉。垂竿自有乐，谁能为太师。","dynasty":"南北朝","title":"钓竿篇"}
{"author":"刘孝威","content":"从军戍陇头，陇水带沙流。时观胡骑饮，常为汉国羞。衅妻成两剑，杀子祀双钩。顿取楼兰颈，就解郅支裘。勿令如李广，功多遂不酬。","dynasty":"南北朝","title":"陇头水"}
{"author":"刘孝威","content":"十五官期门，二十屯边徼。犀羁玉镂鞍，宝刀金错鞘。一随骢马驱，分受青蝇吊。且令都护知，愿被将军照。誓使毡衣乡，扫地无遗噍。","dynasty":"南北朝","title":"骢马驱"}
{"author":"刘孝威","content":"蒲生伊何陈，曲中多苦辛。黄金坐销铄，白玉遂淄磷。裂衣工毁嫡，掩袖切谗新。嫌威迹易已，爱去理难申。秦云犹变色，鲁日尚回轮。妾歌已肠断，君心终未亲。","dynasty":"南北朝","title":"塘上行苦辛篇"}
{"author":"刘孝威","content":"广津寒欲歇，联樯密缆收。六高匝近岫，江阔少方舟。饯泪留神眷，离欷切私俦。伫变齐儿俗，当传楚献囚。徒然颁并命，只恧思如抽。","dynasty":"南北朝","title":"东西门行"}
{"author":"刘孝威","content":"退宠辞金屋，见谴斥甘泉。枕席秋风起，房栊明月悬。烛避窗中影，香回炉上烟。丹庭斜草径，素壁点苔钱。歌起蒲生曲，乐奏下山弦。新声昔广宴，馀杯今自传。王嫱向绝漠，宗女入祁连。雁书犹未返，角马无归年。昭台有媵御，曾坂无弃捐。后薪随复积，前鱼谁更怜。","dynasty":"南北朝","title":"怨诗"}
{"author":"刘孝威","content":"碣石望山海，留连降尊极。秦帝枉钩陈，汉家增礼秩。石桥终不成，桑田竟难测。蜃气远生楼，鲛人近潜织。空劳帝女填，讵动波神色。","dynasty":"南北朝","title":"小临海"}
{"author":"刘孝威","content":"胡地凭良马，怀骄负汉恩。甘泉烽火入，回中宫室燔。锦车劳远驾，绣衣疲屡奔。贰师已丧律，都尉亦销魂。龙堆求援急，狐塞请先屯。枥下驱双骏，腰边带两鞬。乘障无期限，思归安可论。","dynasty":"南北朝","title":"思归引"}
{"author":"刘孝威","content":"丹鸡翠翼张，妒敌复专场。翅中含芥粉，距外耀金芒。气逾上党烈，名贵下韝良。祭桥愁魏后，食蹠忌齐王。愿赐淮南药，一使云间翔。","dynasty":"南北朝","title":"斗鸡篇"}
{"author":"刘孝威","content":"之罘讲射所，上林娱猎场。选徒骄楚客，召狩誇胡王。罕车已戒道，风乌复起行。佽飞具矰缴，材官命蹶张。高罝掩月兔，劲矢射天狼。蹠地不遑逸，排虚岂及翔。日暮勾陈转，风清铙吹飏。归来宴平乐，宁肯滞禽荒。","dynasty":"南北朝","title":"行行且游猎篇"}
{"author":"刘孝威","content":"远去条支国，心知汉德休。聊栖丞相府，过令黄霸羞。挟子须闲地，空井共寻求。辘轳丝绠绝，桔槔冬藓周。将怜羽翼张，谁辞各背游。","dynasty":"南北朝","title":"雀乳空井中"}
{"author":"刘孝威","content":"本厕偏伍伴，一战殄凶渠。制赐文犀节，驿报紫泥书。入营陈御盖，还家乘紫车。皇恩知已重，丹心恨不纾。渡泸且不畏，凌溪嗟有馀。","dynasty":"南北朝","title":"半渡溪"}
{"author":"刘孝威","content":"夫婿结缨簪，偏蒙汉宠深。中人引卧内，副车游上林。绶染琅琊草，蝉铸武威金。分家移甲第，留妾住河阴。独寝鸳鸯被，自理凤凰琴。谁怜双玉箸，流面复流襟。","dynasty":"南北朝","title":"独不见"}
{"author":"刘孝威","content":"汉家迎夏华，避暑甘泉宫。栈车鸣里鼓，驷马驾相风。校尉乌桓骑，待制楼烦弓。后旌犹五柞，前笳度九嵏。才人豹尾内，御酒属车中。辇回百子阁，扇动七轮风。鸣钟休卫士，披图召后宫。材官促校猎，凉秋戏射熊。","dynasty":"南北朝","title":"行幸甘泉宫歌"}
{"author":"刘孝威","content":"结交在相得，骨肉何必亲。甘言无忠实，世薄多苏秦。从风暂靡草，富贵上升天。不见山巅树，摧扤下为薪。岂甘井中泥，上出作埃尘。","dynasty":"南北朝","title":"箜篌谣"}
{"author":"刘孝威","content":"翩翩骢马驱，横行复斜趋。先救辽城危，后拂燕山雾。风伤易水湄，日入陇西树。未得报君恩，联翩终不住。","dynasty":"南北朝","title":"骢马驱"}
{"author":"刘孝威","content":"骢马出楼兰，一步九盘桓。小史赎金络，良工送玉鞍。龙骖来甚易，乌孙去实难。麟胶妾犹有，请为急弦弹。","dynasty":"南北朝","title":"和王竟陵爱妾换马"}
{"author":"刘孝威","content":"双栖翡翠两鸳鸯，巫云洛月乍相望。谁家妖冶折花枝，蛾眉𥊑睇使情移。青铺绿琐琉璃扉，琼筵玉笥金缕衣。美人年几可十馀，含羞转笑敛风裾。珠丸出弹不可追，空留可怜持与谁。","dynasty":"南北朝","title":"拟古应教"}
{"author":"刘孝威","content":"太子天下本，元良万国贞。周朝推上嗣，汉代纪重明。前星涵瑞彩，荐雷扬远声。三善传乐正，百行纪司成。九流遍已辨，七经咸所精。博闻强子政，高才陵长卿。礼遵逾屈已，德盛益卑情。仙气贻钟相，儒道推桓荣。延贤博望苑，视膳长安城。园绮随金辂，浮丘侍玉笙。智囊前敛笏，端士后垂缨。九仙良所重，四海更谁倾。班输同策乘，甲馆齐蓬瀛。","dynasty":"南北朝","title":"奉和简文帝太子应令诗"}
{"author":"刘孝威","content":"二龙巡夏代，八骏驭周朝。豫游光帝则，乐饮盛民谣。皇储遵洛禊，滥觞追灞桥。掌祓开神篽，司马动銮镳。周旗交采眊，晋鼓杂清箫。旌宫临广隰，藻卫烁严椒。兰樽沿曲岸，灵若溯回潮。","dynasty":"南北朝","title":"三日侍皇太子曲水宴诗"}
{"author":"刘孝威","content":"玄圃栖金碧，灵涧挹琨瑶。筑山图碣岫，穿池控海潮。雷奔石鲸动，水阔牵牛遥。乘鼋犹怯渡，鞭石讵成桥。岸崩下生窟，壁峭上干霄。噪蛙常独沸，游鱼或自跳。荒径横临浦，空舟斜插桡。愁鸱集古树，白鹭隐青苗。神心重丘壑，散步怀渔樵。石累元卿径，枝挂许由瓢。伊臣本寂寞，由来畏市朝。为贪止山水，所竞惟逍遥。寄言周伯况，劳君擅縠绡。","dynasty":"南北朝","title":"奉和六月壬年应令诗"}
{"author":"刘孝威","content":"紫川通太液，丹岑连少华。堂皇更隐映，松灌杂交加。荇蒲浮新叶，渔舟绕落花。浴童竞浅岸，漂女择平沙。极望伤春目，回车归狭斜。","dynasty":"南北朝","title":"登覆舟山望湖北诗"}
{"author":"刘孝威","content":"江风凌晓急，钲鼓候晨催。幸息榜人唱，聊望高帆开。联村倏忽尽，循汀俄顷回。疑是傍洲退，似觉前山来。将与图南竞，谁云劳溯洄。","dynasty":"南北朝","title":"帆渡吉阳洲诗"}
{"author":"刘孝威","content":"芒山视洛邑，函谷望秦京。遥分承露掌，远见长安城。故乡已可识，游子必劳情。雾罢前林见，风息涌川平。坐观暮潮落，渐见夕烟生。无由一羽化，徒想御风轻。","dynasty":"南北朝","title":"出新林诗"}
{"author":"刘孝威","content":"妖姬含怨情，织素起秋声。度梭环玉动，踏蹑佩珠鸣。经稀疑杼涩，纬断恨丝轻。葡萄始欲罢，鸳鸯犹未成。云栋共徘徊，纱窗相向开。窗疏眉语度，纱轻眼笑来。昽昽隔浅纱，的的见妆华。镂玉同心藕，杂宝连枝花。红衫向后结，金簪临鬓斜。机顶挂流苏，机旁垂结珠。青丝引伏兔，黄金绕鹿卢。艳彩裾边出，芳脂口上渝。百城交问遗，五马共踟蹰。直为闺中人，守故不要新。梦啼渍花枕，觉泪湿罗巾。独眠真自难，重衾犹觉寒。愈忆凝脂暖，弥想横陈欢。行驱金络骑，归就城南端。城南稍有期，想子亦劳思。罗襦久应罢，花钗堪更治。新妆莫点黛，余还自画眉。","dynasty":"南北朝","title":"鄀"}
{"author":"刘孝威","content":"鹊飞空绕树，月轮殊未圆。嫦娥望不出，桂枝犹隐残。落照移楼影，浮光动暂澜。枥马悲笳吹，城乌啼塞寒。传闻机杼妾，愁余衣服单。当秋络已脆，衔啼织复难。敛眉虽不乐，舞剑强为欢。请谢函关吏，行当封一丸。","dynasty":"南北朝","title":"侍宴赋得龙沙宵月明诗"}
{"author":"刘孝威","content":"虬檐挂珠箔，虹梁卷霜绡。迷迭涵香长，芙蓉逐浪摇。飞轮搏羽扇，翻车引落潮。甘泉推激水，迎风惭远飙。寄言王待诏，因声张子侨。吾君安已乐，无劳诵洞箫。","dynasty":"南北朝","title":"奉和晚日诗"}
{"author":"刘孝威","content":"云树交为密，雨日共成虹。雷舒长男气，枝摇少女风。叶珠随滴水，檐绳下溜空。蝶濡飞不飏，花沾色更红。明离信养德，能事毕春宫。谁堪偶凤吹，唯有浮丘公。","dynasty":"南北朝","title":"和皇太子春林晚雨诗"}
{"author":"刘孝威","content":"齐楚磐石贵，韩吴异姓王。俱乘早朝罢，相随出建章。喧呼惊里闬，叫咷骇康庄。阜驺同隼击，青橐似鹰扬。掖门南北远，复道东西长。幡旗争络绎，官骑郁相望。微风生棨传，轻雨润帷裳。油衣分竞道，小盖列成行。八舍便繁密，五营舆服光。回车避司隶，俄轩揖内郎。况余白屋士，自依卑路傍。日月虽临照，仄陋难明扬。早荣羞日及，晚知惭豫章。徒抱凌云志，终愧摩天翔。安能久沦辱，图南会有方。","dynasty":"南北朝","title":"行还值雨又为清道所驻诗"}
{"author":"刘孝威","content":"清阴荡暄浊，飞雨入阶廊。瞻空乱无绪，望霤耿成行。交枝含晓润，杂叶带新光。浮芥离还聚，沿沤灭复张。浴禽飘落毳，风荇散馀香。璚绡挂绣幕，象簟列华床。侍童拂羽扇，厨人奉滥浆。寄言楚台客，雄风讵独凉。","dynasty":"南北朝","title":"望雨诗"}
{"author":"刘孝威","content":"暮日苦炎溽，迁坐接阶廊。月丽姮娥影，星含织女光。栖禽动夜竹，流萤出暗墙。香盘糅鲜粉，雕壶承玉浆。白羽徒垂握，绿水自周堂。弱纨犹觉重，纤絺尚少凉。弄风思汉朔，戏雨忆吴王。玄冰术难验，赤道漏犹长。谁能更吹律，还令黍谷凉。","dynasty":"南北朝","title":"苦暑诗"}
{"author":"刘孝威","content":"钟鸣夜未央，避暑起徬徨。长河似曳素，明星若散珰。倚岩欣石冷，临池爱水凉。月纤张敞画，荷妖韩寿香。对此游清夜，何劳娱洞房。","dynasty":"南北朝","title":"奉和逐凉诗"}
{"author":"刘孝威","content":"夕乌飞参差，单雄杂寡雌。联翩归叶里，出没噪林垂。争栖时易树，惊飞忽度枝。虽无系书重，亦有含缨疲。以兹憔悴力，重逢轻薄儿。珠丸苏合弹，金缴青丝縻。岂意翩翾羽，遂免更羸危。入怀欣得地，依林窃愿知。","dynasty":"南北朝","title":"望栖乌诗"}
{"author":"刘孝威","content":"玉躬耗寒暑，群望崇圭璧。仁祀盛黄缣，礼坛优绀席。惫均楚疾愈，俄同宋年益。岂劳诵赋臣，宁用观涛客。","dynasty":"南北朝","title":"和简文帝卧疾诗"}
{"author":"刘孝威","content":"涧流急易转，溪竹暗难开。近楼俄已失，前洲忽复回。石岸生寒藓，沈根渍水苔。菱舟失道去，归凫迷径来。","dynasty":"南北朝","title":"赋得曲涧诗"}
{"author":"刘孝威","content":"花开人不归，节暖衣须变。回钗挂反环，拭泪绳春线。今夜月轮圆，胡兵必应战。","dynasty":"南北朝","title":"奉和湘东王应令诗二首其一春宵"}
{"author":"刘孝威","content":"妾家边洛城，惯识晓钟声。钟声犹未尽，汉使报应行。天寒砚冰冻，心悲书不成。","dynasty":"南北朝","title":"奉和湘东王应令诗二首其二冬晓"}
{"author":"刘孝威","content":"金钿已照耀，白日未蹉跎。欲待黄昏至，含娇渡浅河。","dynasty":"南北朝","title":"咏织女诗"}
{"author":"刘孝威","content":"缕乱恐风来，衫轻羞指现。故穿双眼针，特缝合欢扇。","dynasty":"南北朝","title":"七夕穿针诗"}
{"author":"刘孝威","content":"露花疑始摘，罗衣似适薰。馀杯度不取，欲持娇使君。","dynasty":"南北朝","title":"九日酌菊酒诗"}
{"author":"刘孝威","content":"杂扇虽俱敛，交行忿自分。转袖时绕腕，扬履自开裙。","dynasty":"南北朝","title":"赋得鸣朄应令诗"}
{"author":"刘孝威","content":"合鬟仍昔发，略鬓即前丝。从今一梳罢，无复更萦时。","dynasty":"南北朝","title":"和定襄侯初笄诗"}
{"author":"刘孝威","content":"朝日大风霜，寄事是交伤。叶落枝柯净，当自起棋张。","dynasty":"南北朝","title":"古体杂意诗"}
{"author":"刘孝威","content":"可怜将可念，可念直千金。唯言有一恨，恨不遂人心。","dynasty":"南北朝","title":"咏佳丽诗"}
{"author":"刘孝威","content":"隔墙花半隐，犹见动花枝。当由美人摘，讵止春风吹。","dynasty":"南北朝","title":"望隔墙花诗"}
{"author":"刘孝威","content":"枯杨犹更绿，卧柳尚还生。勿嫌凤不至，终当待圣明。","dynasty":"南北朝","title":"枯叶竹诗"}
{"author":"刘孝威","content":"开关帘影出，参差风焰斜。浮光烛绮带，凝滴污垂花。","dynasty":"南北朝","title":"和帘里烛诗"}
{"author":"刘孝威","content":"叶舒非渐大，花发是初开。无论人讶似，蜂见也争来。","dynasty":"南北朝","title":"咏剪彩花诗二首其一"}
{"author":"刘孝威","content":"浅深依树色，舒卷听人裁。假令春色度，经著手中开。","dynasty":"南北朝","title":"咏剪彩花诗二首其二"}
{"author":"刘孝威","content":"火浣花心犹未长，金枝密焰已流芳。芙蓉池畔涵停影，桃花水脉引行光。","dynasty":"南北朝","title":"禊饮嘉乐殿咏曲水中烛影诗"}
{"author":"刘孝威","content":"香出衣。步近气逾飞。博山登高用邺锦。含情动靥比洛妃。香缨麝带缝金缕。琼花玉胜缀珠徽。苏合故年微恨歇。都梁路远恐非新。犹贤汉君芳千里。尚笑荀令止三旬。","dynasty":"南北朝","title":"赋得香出衣诗"}
{"author":"刘孝威","content":"赫赫重光，明明二圣。帝作储述，礼和乐正。中衢置樽，高堂悬镜。其酌不穷，其明逾盛。德音孔昭，民胥攸咏。明明二圣，赫赫重光。风神洒落，容止汪洋。瞻彼谈扇，载抑载扬。何斯天辩，如圭如璋。颜闵函席，游夏升堂。以卿以士，惟公惟王。思媚储后，顾哉乐康。芃芃黍苗，阴雨膏之。诜诜缨冕，储王道之。道之以礼，齐之以仁。礼则穷神，言则穷神。训于四国，覃于万民。","dynasty":"南北朝","title":"重光诗"}
{"author":"刘孝威","content":"蒸哉轩顼，赫矣尧心。女娲补石，重华累金。汤罗禹扇，羲瑟农琴。皇乎备矣，受命君临。试舟五反，和乐九成。钩楯秘戏，协律新声。丹柸水激，缝彩葩荣。天吴还往，海若逢迎。","dynasty":"南北朝","title":"侍宴乐游林光殿曲水诗"}
{"author":"刘孝威","content":"请公无渡河，河广风威厉。樯偃落金乌，舟倾没犀枻。绀盖空严祠，白马徒生祭。衔石伤寡心，崩城掩孀袂。剑飞犹共水，魂沈理俱逝。君为川后臣，妾作江妃娣。","dynasty":"南北朝","title":"公无渡河"}
{"author":"刘孝威","content":"去年从越障，今岁没胡庭。严霜封碣石，惊沙暗井陉。玉篸久落鬓，罗衣长挂屏。浴蚕思漆水，条桑忆郑坰。寄书朝鲜吏，留钏武安亭。勿言戎夏隔，但令心契冥。不见酆城剑，千祀复同形。","dynasty":"南北朝","title":"妾薄命篇"}
{"author":"刘孝威","content":"少年本六郡，遨游遍五都。插腰铜匕首，障日锦屠苏。鸷羽装银镝，犀胶饰象弧。近发连双兔，高弯落九乌。边城多警急，节使满郊衢。居延箭箙尽，疏勒井泉枯。正蒙都护接，何由惮险途。千金募恶少，一挥擒骨都。勇馀聊蹴鞠，战罢暂投壶。昔为北方将，今为南面孤。邦君行负弩，县令且前驱。","dynasty":"南北朝","title":"结客少年场行"}
{"author":"刘孝威","content":"埘鸡识将曙。长鸣高树巅。啄叶疑彰羽。排花强欲前。意气多惊举。飘扬独无侣。陈思助斗协狸膏。郈昭妒敌安金距。丹山可爱有凤凰。金门飞舞有鸳鸯。何如五德美。岂胜千里翔。","dynasty":"南北朝","title":"鸡鸣篇"}
{"author":"刘孝威","content":"城上乌。一年生九雏。枝轻巢本狭。风多叶早枯。氄毛不相暖。张翼强相呼。金柝猜鹰鸷隼无由逐。永愿共栖曾氏冠。同瑞周王屋。莫啼城上寒。犹贤野中宿。羽成翮备各西东。丁年赋命有穷通。不见高飞帝辇侧。远托日轮中。尚逢王吉箭。犹婴后羿弓。岂如变彩救燕质。入梦祚昭公。流声表师退。集幕示营空。灵台已铸像。流苏时候风。","dynasty":"南北朝","title":"乌生八九子"}
{"author":"刘孝威","content":"玉垒高无极。铜梁不可攀。双流逆巇道。九坂涩阳关。邓侯策马度。王生敛辔还。敛辔惧身尤。叱驭奉王猷。若吝千金重。谁为万里侯。戏马吞珠界。扬舲濯锦流。沈犀厌怪水。握镜表灵丘。禺山金碧有光辉。迁亭车马尚轻肥。弥想王褒拥节反。更忆相如乘传归。君平子云阒不嗣。江汉英灵信已衰。","dynasty":"南北朝","title":"蜀道难"}
{"author":"额尔登萼","content":"郭门迢递寺嵯峨，落叶声中载酒过。地迥方知秋色早，亭幽倍觉好风多。林梢斜日开青嶂，槛外游人踏绿莎。绝胜西园耽雅集，几回鸟语杂笙歌。","dynasty":"清代","title":"立秋日陶然亭即事"}
{"author":"杨颐","content":"尽日凭高步台阁，意气飘然摆羁缚。灵踪绝迹万千状，群玉排青插寥廓。点头巨石势欲动，突立试剑峭如削。剑池在岭不惮浚，造化神工巧镌凿。寒湫耿耿浸云根，大旱烧云源不涸。跳珠喷激莹无痕，百斛珠玑缀疏箔。丹青妙手画不到，一点尘埃无处著。僧居占尽佳山景，楼殿高低半丹雘。午斋寂寂山风幽，续断风摇四檐铎。始疑东海转鳌背，蓬莱弱流在西角。千岩万壑看不厌，自谓它山尽糟粕。我来因作神仙尉，得舍尘寰少盘礴。不因仙客为先容，争得看山这一脚。乃知世俗徒扰扰，不若甘心处恬薄。长啸拂衣归去来，旧山亦有云泉约。","dynasty":"宋代","title":"游虎丘"}
{"author":"范穆","content":"此中万籁寂无声，月到松间分外明。我愿抱琴图画里，与君相对坐三更。","dynasty":"明代","title":"题莫云楼松月双清图二首其一"}
{"author":"范穆","content":"枝头皓魄夜深悬，老翠模糊半湿烟。疑是龙潜沧海底，水晶宫里抱珠眠。","dynasty":"明代","title":"题莫云楼松月双清图二首其二"}
{"author":"冯舒","content":"投老余生又到春，萧萧短发尚为人。世情已觉趋时便，天道难言与善亲。梦里山川存故国，劫余门巷失比邻。野人忆著前年事，洒泪临风问大钧。","dynasty":"清代","title":"丙戌岁朝"}
{"author":"冯舒","content":"枯草还苏又报春，乱余留得病中身。懒携筇杖寻如愿，聊剔灯花诵逐贫。眼暗怕看新换历，镜清惭负旧时巾。闲愁总有三千斛，拟写长笺奏玉宸。","dynasty":"清代","title":"丙戌除夜是夕立春"}
{"author":"冯舒","content":"手不扶犁舌不耕，人间生事百无成。闲思野老招寻易，偶弄渔竿得失轻。心似不温垂竭酒，家如将败未完枰。却怜世态懵腾甚，同浴还须笑裸裎。","dynasty":"清代","title":"偶题"}
{"author":"冯舒","content":"乱来花事不关身，此日君家醉殿春。艳粉一团欹露冷，赪红八面斗妆新。朱衣拭汗思何晏，绣帔飘香忆太真。至竟形相无好句，如愁欲语总伤神。","dynasty":"清代","title":"孙孝若方广居，招看八面重台牡丹"}
{"author":"冯舒","content":"布谷声中忽过春，落红犹似恋芳尘。陌头阵阵催秧雨，树底喧喧作社人。身在可耕兼可钓，村愚忘汉亦忘秦。朝来饱吃黄齑饭，闲逐巫师看赛神。","dynasty":"清代","title":"仲夏村居四叠前韵三首其一"}
{"author":"冯舒","content":"老来衰惫总堪嗟，无力分秧与萟麻。欹枕送人忙日月，杜门还我睡年华。菊秧按谱栽三径，农事成书著一家。只恨今年风雨恶，屋茅吹尽柱头斜。","dynasty":"清代","title":"仲夏村居四叠前韵三首其二"}
{"author":"冯舒","content":"寻得君公避世墙，开门遥趁竹风凉。逢僧自觉心期在，曳杖还夸脚力强。高摘白云供笑傲，倒骑青牯恣颠狂。海鸥自是忘机者，浅蓼深芦处处乡。","dynasty":"清代","title":"仲夏村居四叠前韵三首其三"}
{"author":"冯舒","content":"漫言二十六鸳鸯，未抵惊魂一片香。汉渚不嫌空解佩，宋家应叹枉窥墙。烛光高下迷琼树，月影参差妒玉堂。素女抚心天老笑，人间何物不昌昌。","dynasty":"清代","title":"次牧《翁六月七日迎河东君于云间喜而有述》诗"}
{"author":"冯舒","content":"萧条帘幕不遮风，百顷清光半幅篷。山色有无斜照里，人家低湿水烟中。雁摇枯苇杆杆白，鹜映残霞片片红。如此风光谁与会？笔床茶裹伴衰翁。","dynasty":"清代","title":"初冬过尚湖"}
{"author":"冯舒","content":"不著根株到处生，飘为飞雪落为萍。江流看取千寻阔，占尽还应剩一泓。","dynasty":"清代","title":"柳絮二首其一"}
{"author":"冯舒","content":"漫漫密密逞精神，栖薄何分溷与茵。却恐章台新雨后，也随马足伴红尘。","dynasty":"清代","title":"柳絮二首其二"}
{"author":"冯舒","content":"旅舍窗穿漏残月，拥被难禁朔风烈。未分曙色鸡始鸣，仆夫戒途催晓发。试问前行何所之，云有尧山峰突兀。纵横无人六十里，魑魅强梁戒仓卒。畏途闻此骨已寒，托身蹇卫宁交睫。东方残魄何希微，太白当空恣蓬勃。忽然狐兔立如人，俄尔须眉冻成雪。此时心死魂欲堕，身命已拚轻一掷。岂知险阻本无多，顷刻曈昽晓光赤。遥望炊烟五里余，草短霜乾乱行迹。中宵噩梦忽然苏，前此忧危总冰释。始信人言不足凭，直道自应无险厄。丈夫但保坦荡心，地阔天空未忧窄。","dynasty":"清代","title":"过尧山"}
{"author":"郑渊","content":"松月流光精，照我双瞳青。千里共徘徊，两情正交并。取琴弹《别鹤》，弦寒不成声。谁知扬州地，亦隔牛女星。","dynasty":"明代","title":"次韵宋学士见寄（四首）"}
{"author":"郑渊","content":"梧桐转阶月如水，满地瑶华铺不起。谁家玉箫吹画楼，不管洛阳春色愁。吴姬蹈歌楚女舞，罗带同心结飞组。采莲不采菂中薏，见人但道莲心苦。鲤鱼吹风红叶秋，独持明月上兰舟。巴陵去去三千里，情与白波天外流。","dynasty":"明代","title":"采莲曲"}
{"author":"郑渊","content":"涉江采新绿，揽之不成欢。我心独何苦，临风屡弹冠。无心问明月，有怀如长川。且歌拟招辞，采芝向商颜。","dynasty":"明代","title":"次韵宋学士见寄四首其一"}
{"author":"郑渊","content":"商颜有神芝，岂徒乐苦饥。可以起沉疴，可以滋容辉。乞身在强健，行乐须及时。愿言赋归来，慰我朝夕思。","dynasty":"明代","title":"次韵宋学士见寄四首其二"}
{"author":"郑渊","content":"夕思苦长夜，欹枕听征鸿。征鸿为稻粱，南北何憧憧。相随有流水，莫比情无穷。起来步檐下，倚遍青青松。","dynasty":"明代","title":"次韵宋学士见寄四首其三"}
{"author":"戴恭人","content":"焚尾花繁，曼殊仙迹，丰台春色如许。红遮香径，碧绕阑干，当日娇柔堪拟。想一代词人，千秋佳丽。消受最怜伊，吟肩试倚。翠巾新拭，绣窗闲语，悄鬟低、犹堪追忆。天与艳才如此。姗姗月下徘徊，露冷苔黏，钗横佩坠。任从他、满目风光，总被杜鹃催去。","dynasty":"清代","title":"惜余春慢芍药开时忆丰台女子曼殊见陈作霖《国朝金陵词钞》"}
{"author":"戴恭人","content":"隔得卢家白玉堂。好风吹树杏花香。共怜时世减梳妆。燕子不来春寂寂，残灯无焰影幢幢。五更钟后更回肠。","dynasty":"清代","title":"浣溪沙集句"}
{"author":"王举元","content":"晓出东郊回，路穿桑拓林。人耕新雨地，寺隐半岩阴。远目穷天宇，和风爽醉襟。停骖顾遗老，同是劝农心。","dynasty":"宋代","title":"同游柏谷山"}
{"author":"王举元","content":"晓出东郊迥，路穿桑柘林。人耕新雨地，寺隐半岩阴。远目穷天宇，和风爽醉襟。停骖顾遗老，同是劝农心。","dynasty":"宋代","title":"同游柏谷山"}
{"author":"边公式","content":"松萝深处有神天，小刹何妨纳大千。挂搭定知宜久住，歌吟何幸得流传。袖中出简聊应尔，门上题诗岂偶然。顾我未除烦恼习，与师同结未来缘。","dynasty":"宋代","title":"诗一首"}
{"author":"褚禄","content":"为政委蛇不计功，却图幽致石岩中。半生心事期秋水，千尺丝纶飏晚风。折狱名驰双阙北，伐棠人诵大瀛东。行看烦补山龙衮，未必鲈鱼属钓翁。","dynasty":"清代","title":"题方司马独钓图"}
{"author":"褚禄","content":"天然形胜待潮生，鼙鼓逢逢望欲惊。正是桃花春破浪，俨然瀛岛雨翻城。当时窃国悲浮瘴，此日长年认荡缨。竞说王师平寇日，海门如雪势峥嵘。","dynasty":"清代","title":"鹿耳春潮"}
{"author":"褚禄","content":"圣朝德泽沛南东，纵目郊原茂对中。圳水春生灌溉足，露华秋重土膏融。扶桑色映曈昽日，络纬声随断续风。自愧一官无报称，好书大有慰宸衷。","dynasty":"清代","title":"诸罗道中即事"}
{"author":"褚禄","content":"连冈相接聚沙汀，掩映渔舟点点萤。风定碧波明远火，光摇寒影落疏星。莫疑沧海鲛人泪，翻讶乾坤柳絮萍。惊起苍龙眠不稳，欲燃犀角烛奇形。","dynasty":"清代","title":"沙鲲渔火"}
{"author":"褚禄","content":"移来琼岛是何年，积素凝华入望妍。瑞数碧鸡开运会，城依元圃说桑田。玉山岝崿光相映，银海波涛势欲连。不信炎方寒起粟，燕云迢递近中天。","dynasty":"清代","title":"鸡笼积雪"}
{"author":"褚禄","content":"楼堞参差噪暮鸦，村氓唤渡语声哗。忽冲沙鸟瞑烟破，渐转蒲帆夕照斜。远浦不须愁返棹，晚风无事动悲笳。寒潮乍退人归后，明月孤舟漾浅沙。","dynasty":"清代","title":"安平晚渡"}
{"author":"王继鹏","content":"春色曾看紫陌头，乱红飞尽不禁愁。人情自厌芳华歇，一叶随风落御沟。","dynasty":"唐代","title":"批叶翘谏书纸尾"}
{"author":"安广誉","content":"青山如黛气横秋，匹练吴江望里收。何似秦楼听凤吹，一帘花月上银钩。","dynasty":"清代","title":"为道昭校书画并题"}
{"author":"安广誉","content":"雨歇山斋月更清，殷勤鸡黍弟兄情。十年不伴松云卧，三径唯怜碧藓生。","dynasty":"清代","title":"偕长兄无旷移榻南林二首其一"}
{"author":"安广誉","content":"贫来生计了无关，愿托空林尽日闲。种秫灌溪聊自适，摊书时对北窗山。","dynasty":"清代","title":"偕长兄无旷移榻南林二首其二"}
{"author":"何仲举","content":"似玉来投狱，抛家去就枷。可怜两片木，夹却一枝花。","dynasty":"唐代","title":"李皋试诗"}
{"author":"何仲举","content":"碧云章句才离手，紫府神仙尽点头。（《献秦王》）树迎高鸟归深野，云傍斜阳过远山。（《秋日晚望》，以上见《五代史补》）","dynasty":"唐代","title":"句"}
{"author":"吴渊","content":"我来牛渚，聊登眺、客里襟怀如豁。谁著危亭当此处，占断古今愁绝。江势鲸奔，山形虎踞，天险非人设。向来舟舰，曾扫百万胡羯。追念照水然犀，男儿当似此，英碓豪杰。岁月匆匆留不住，鬓已星星堪镊。云暗江天，烟昏淮地，是断魂时节。栏干捶碎，酒狂忠愤俱发。","dynasty":"宋代","tags":"登高，典故，咏史怀古，爱国","title":"念奴娇·我来牛渚"}
{"author":"吴渊","content":"十月江南，一番春信，怕凭玉栏。正地连边塞，角声三弄，人思乡国，愁绪千般。草草村墟，疏疏篱落，犹记花间曾卓庵。茶瓯罢，问几回吟绕，冷淡相看。堪怜。影落溪南。又月午无人更漏三。虽虚林幽壑，数枝偏瘦，已存鼎鼐，一点微酸。松竹交盟，雪霜心事，断是平生不肯寒。林逋在，倩诗人此去，为语湖山。","dynasty":"宋代","title":"沁园春（梅）"}
{"author":"吴渊","content":"秋后钟山，苍翠色、可供餐食。登临处、怨桃旧曲，催梅新笛。江近苹风随汛落，峰高松露和云滴。欢头童、齿豁已成翁，犹为客。老怀抱，非畴昔。欢意思，须寻觅。人间世、假饶百岁，苦无多日。已没风云豪志气，祗思烟水间踪迹。问何年、同老转溪滨，渔钩掷。","dynasty":"宋代","title":"满江红（雨花台再用弟履齐鸟衣园韵）"}
{"author":"吴渊","content":"投老未归，太仓粟、尚教蚕食。家山梦、秋江渔唱，晚风牛笛。别墅流风惭莫继，新亭老泪空成滴。笑当年、君作主人翁，同为客。紫燕泊，犹如昔。青鬓改，难重觅。记携手、同游此处，恍如前日。且更开怀穷乐事，可怜过眼成阵迹。把忧边、忧国许多愁，枧抛掷。","dynasty":"宋代","title":"满江红（鸟衣园）"}
{"author":"吴渊","content":"喜我新归，逢戎初度，关情更深。正昼掩柴扉，□寻隐遁，□舒槐府，戎正经纶。白石清泉，紫枢黄阁，□□□□□□□。□□□，□弟为宰相，兄作闲人。南园借我登临。都不怕近前丞相瞋。但曳履扶筇，堪怜独步，携壶载酒，每叹孤斟。七α开颜，六旬屈指，风雨对床频上心。殷勤祝，道何时回首，及早抽身。","dynasty":"宋代","title":"沁园春·喜我新归"}
{"author":"吴渊","content":"万井苍凉欲曙天，禁钟声断佩声联。云浮玉辇霞裾降，风动金莲宝炬然。四国龙飞清穆世，群工虎拜太平年。吾王不倦宵衣念，国祚遥知永永传。","dynasty":"宋代","title":"早朝步葛元哲韵"}
{"author":"吴渊","content":"百年王事谩劳形，客里逢时迹类萍。无酒可添元亮兴，任人浪笑阮宣醒。荆湖城壁连钲鼓，河朔黎元陷虏庭。久拥旌旄愧无补，敢将衰朽叹飘零。","dynasty":"宋代","title":"九日"}
{"author":"吴渊","content":"江城一眺思悠悠，平楚苍然野水流。衰草寒烟梅老墓，败垣斜日谢公楼。江山有恨英雄老，天地无私草木秋。万古兴亡俱是梦，丈夫何者为身谋。","dynasty":"宋代","title":"登南城"}
{"author":"吴渊","content":"碧嶂千层镇一州，十年前记作斯游。因看红杏行停辔，为濯清泉坐解裘。怪石巉岩蹲虎豹，老松偃蹇卧龙虬。转看转有无穷景，杖履何妨绝顶头。","dynasty":"宋代","title":"游青山"}
{"author":"吴渊","content":"风流千载忆玄晖，此日登临不觉疲。看取眼前都是句，如何身后不留诗。须知小隐徜徉日，正是高吟寥泬时。可惜出山终不免，空留翠岫与清漪。","dynasty":"宋代","title":"游青山其二"}
{"author":"吴渊","content":"十一年如一欠伸，今朝又得快登临。半城杨柳春风满，四野桑麻雨露深。槛外翠峰重入眼，樽前白发遂惊心。感今怀昔凭栏处，不觉崦嵫日已沈。","dynasty":"宋代","title":"横碧堂"}
{"author":"吴渊","content":"每来登眺便眉伸，高处苍穹俨若临。投老光阴随日晚，思归情绪与秋深。鹭飞沙际迷人目，雁满江头动客心。北望淮淝何处是，晚来烟雾正沈沈。","dynasty":"宋代","title":"用前韵"}
{"author":"吴渊","content":"畴昔花前屡举觞，重来鬓发已苍苍。未容篱菊成归隐，且向官梅作醉乡。每约松篁坚岁晚，肯随桃李竞春芳。东风二月无人惜，片片霏霏雪自香。","dynasty":"宋代","title":"官梅亭"}
{"author":"吴渊","content":"正到春归恼客肠，荼蘼架上发孤芳。刘伶嗜酒名为酒，薛女餐香肌亦香。人已今朝衰鬓发，花犹昔日淡梳妆。十年陈迹浑如梦，徙倚阑干到夕阳。","dynasty":"宋代","title":"霜"}
{"author":"吴渊","content":"东皇为代是南薰，酝酿成花迥出尘。尽洗娇红春态度，独呈雅素雪精神。牵衣弱蔓如留客，入枕清香更恼人。月下星前曾醉插，肯容烦暑到冠巾。","dynasty":"宋代","title":"霜其二"}
{"author":"吴渊","content":"园丁编竹亦勤哉，老蔓纤条费剪裁。杳杳翠云深作洞，霏霏香雪簇成堆。玉虬飞下盘千尺，金爵携将饮百杯。说与此花狼籍后，园林杖履亦稀来。","dynasty":"宋代","title":"霜其三"}
{"author":"吴渊","content":"老守重来何所为，筑成台榭凿成池。绿深夜雨龟鱼远，红压春风莺燕迟。民乐轩墀偏少讼，官閒园圃自多诗。凤团啜罢投衾枕，梦觉花间日影移。","dynasty":"宋代","title":"挥麈堂二首其一"}
{"author":"吴渊","content":"恋宿怀安物我齐，况兼两世四持麾。可怜园内乐成日，却被官中捉去时。李郭诗篇怀旧迹，欧梅歌舞怅新知。多应日后清宵梦，频到姑溪溪水湄。","dynasty":"宋代","title":"挥麈堂二首其二"}
{"author":"吴渊","content":"龙德刚中道学优，洛中夫子尔同流。暂辞天府安边阃，又属轺车返帝州。万里长城唐李绩，百年勋业汉留侯。明朝回首秋江上，泰华岩岩天际头。","dynasty":"宋代","title":"送杜尚书赴行在"}
{"author":"吴渊","content":"暂因休暇得遨游，感慨樽前岁月流。长向此时忧徼塞，不知何日乐林丘。凤凰寂寂空留寺，鸿雁嗷嗷尚满洲。畴昔谪仙愁绝处，我来登眺更多愁。","dynasty":"宋代","title":"凤凰台二首其一"}
{"author":"吴渊","content":"六朝旧迹作新游，王谢千年风尚流。但使时能开晋宋，只缘道不本轲丘。昏昏赤县神州地，渺渺白蘋红蓼洲。谁道天分南北限，人分南北至今愁。","dynasty":"宋代","title":"凤凰台二首其二"}
{"author":"吴渊","content":"细霭轻烟弄晚晴，聊驱小队出城闉。□将泉石膏肓疗，为识庐山面目真。古殿松篁无盛夏，斋厨笋蕨有馀春。道旁处处闻流水，一部笙篁更可人。","dynasty":"宋代","title":"劝耕二首其一"}
{"author":"吴渊","content":"铃斋日日簿书尘，不觉光阴暗里侵。忽见前山有花发，始知今岁已春深。边风尚有寒吹面，腊雪全无早系心。忧国忧民平日事，新来赢得白盈簪。","dynasty":"宋代","title":"劝耕二首其二"}
{"author":"吴渊","content":"坐来杂霰洒隆冬，痛饮那禁觱发风。却忆西枢承旨日，冒寒犹立大明宫。","dynasty":"宋代","title":"冬雨"}
{"author":"吴渊","content":"地白天寒冻裂裘，何人乘艇下中流。披图孟浪不相识，疑是当年王子猷。","dynasty":"宋代","title":"高氏小景"}
{"author":"吴渊","content":"一带天分南北限，两眉烟锁古今愁。却思太白惊人句，影入平羌江水流。","dynasty":"宋代","title":"峨眉山"}
{"author":"吴渊","content":"太白已仙去，诗骨此山藏。胸中锦绣如屋，都乞与东皇。碎翦杏花千树，浓抹胭脂万点，妖艳断人肠。晓露沐春色，晴日涨风光。孤村路，逢休暇，共徜徉。酒旗斜处，□□一簇几红妆。暂息江头烽火，无奈鬓边霜雪，聊复放疏狂。倚俟玉壶竭，未肯宝鞭扬。","dynasty":"宋代","title":"水调歌头"}
{"author":"董士锡","content":"韶华争肯偎人住？已是滔滔去。西风无赖过江来，历尽千山万水几时回？秋声带叶萧萧落，莫响城头角！浮云遮月不分明，谁挽长江一洗放天青？","dynasty":"清代","tags":"婉约，悲秋","title":"虞美人·韶华争肯偎人住"}
{"author":"董士锡","content":"看斜阳一缕，刚送得，片帆归。正岸绕孤城，波回野渡，月暗闲堤。依稀是谁相忆？但轻魂如梦逐烟飞。赢得双双泪眼，从教涴尽罗衣。江南几日又天涯，谁与寄相思？怅夜夜霜花，空林开遍，也只侬知。安排十分秋色，便芳菲总是别离时。惟有醉将醽醁，任他柔橹轻移。","dynasty":"清代","tags":"婉约，舟中，感怀","title":"木兰花慢·武林归舟中作"}
{"author":"艾性夫","content":"剑光沥尽文成血，野鸟啼堕楼居月。茂陵玉碗土花青，不注天浆餐玉屑。金仙百尺寒亭亭，千人万人挽不行。委身只识秋风客，肯与汉贼求长生。柏梁台边鬼摇扇，露盘惊破铜花片。孤瞠泣断灞城秋，两汉正无忠义传。","dynasty":"宋代","title":"金铜仙人辞汉歌"}
{"author":"艾性夫","content":"尽日坐谷口，看云生岭头。蝉声偏占晚，菊色欲专秋。江碧水心淡，叶红溪树愁。乾坤万万古，流转一虚舟。","dynasty":"宋代","title":"尽日"}
{"author":"艾性夫","content":"山径之蹊去去赊，筚门圭窦是谁家。其生色也草交翠，彼美人兮莲正花。","dynasty":"宋代","title":"经语诗戏效唐子西"}
{"author":"艾性夫","content":"源泉混混出虚岩，桑者閒閒人已蚕。剪韭不妨千取百，种瓜且喜二生三。","dynasty":"宋代","title":"经语诗戏效唐子西"}
{"author":"艾性夫","content":"莫放龙山旧醉豪，西风辇路暗蓬蒿。目穷千里应惆怅，赖得螺峰不甚高。","dynasty":"宋代","title":"九日登抱螺峰呈同游"}
{"author":"艾性夫","content":"旧址相传五世昌，寒芜忍堕十年荒。老吾衰落空怀土，幸汝辛勤自肯堂。袖里莫忘无恤简，墙头犹有孔明桑。地灵旧日钟文气，且要拊持此脉长。","dynasty":"宋代","title":"旧庐毁於乱十年矣吾老他寓每不能再葺戊子"}
{"author":"艾性夫","content":"冰蚕吐丝寒玉苍，老龙磨角玄云香，半生食汝充饥肠。正尔悒悒伤弓亡，一日到眼惊余皇，欲呼未见谁鬣长。庸奴自愧取不臧，艴然持之走盖藏。呜呼得失安可常，我不善保遗渠殃，苟能藏之殃而祥。但随牛后失所当，枯竹尚作神龙骧。安得石精变化飞堕桑君旁，塞翁失马心清凉。","dynasty":"宋代","title":"旧有歙砚雅宜墨鑱贱号于阴以乱亡去十余年"}
{"author":"艾性夫","content":"虹影初消雨脚收，凭高聊复散牢愁。烟横三市蜂房屋，尘掩重门燕子楼。黄菊自随陶令节，白云那管汉时秋。雁飞不尽乾坤大，安得相从汗漫游。","dynasty":"宋代","title":"郡楼九日"}
{"author":"艾性夫","content":"七里滩头曾识面，五峰城里又逢君。人间一瞬白驹日，世事几番苍狗云。奇骨谁当侯万里，匹夫那可帅三军。试凭冰鉴从头问，细雨青灯过夜分。","dynasty":"宋代","title":"郡中逢桐庐方冰鉴相士"}
{"author":"艾性夫","content":"为爱听琴亦此来，道香庭院得徘徊。羽仙羞种桃花看，一味湘兰绕屋栽。","dynasty":"宋代","title":"郡中玄都观追和刘禹锡诗二首"}
{"author":"艾性夫","content":"霜雪林头又绿稠，乾坤生意几时休。人情葵扇炎凉态，世路瞿塘上下舟。鳖跛未输蚿百足，茅封不敌橘千头。细看不似吾儒业，一片书田或有秋。","dynasty":"宋代","title":"示子良异"}
{"author":"艾性夫","content":"穿窬暴富竟饿死，博塞得官终族诛。不惊宠辱老瓦砚，粗了暑寒粗布襦。","dynasty":"宋代","title":"守分"}
{"author":"艾性夫","content":"风刺成章昔有之，奸人捃拾欲何为。先生定以名招祸，自古何曾狱勘诗。下石几令无地死，诬金独幸有天知。明朝谪向黄州去，又是东坡觅句时。","dynasty":"宋代","title":"书东坡诗案"}
{"author":"艾性夫","content":"晋陵草虫妙天下，一幅千金不当价。谁将此本送使君，蜂蝶数辈蔬一根。此蔬雅淡无色香，嗟汝蜂蝶空疏狂。人间桃李千万树，有翅奈何不飞去。","dynasty":"宋代","title":"书马使君所藏草虫"}
{"author":"艾性夫","content":"儿女情怀易得怜，悲伤容或涕涟涟。独疑迁客方沦落，犹著朝衣夜入船。","dynasty":"宋代","title":"书琵琶行后"}
{"author":"艾性夫","content":"硎谷冬瓜幸未生，尚堪松下抱遗经。春秋断烂无人读，一点寒灯老眼青。","dynasty":"宋代","title":"书无闷寮"}
{"author":"艾性夫","content":"风雪萧萧席作门，奴星急把柳车焚。脐中红炷两三日，坞里黄金十万斤。","dynasty":"宋代","title":"书无闷寮"}
{"author":"艾性夫","content":"喧啾百鬼瞰高明，寂历朱门野草生。斗大山中茅屋好，日长欹枕听松声。","dynasty":"宋代","title":"书无闷寮"}
{"author":"艾性夫","content":"对客清谈妙入神，舌乾时与供先春。东州米价北门雁，一语不须来溷人。","dynasty":"宋代","title":"书无闷寮"}
{"author":"艾性夫","content":"撷青日日饭疲牛，识字耕夫已白头。束帛不来山鬼笑，有人马上觅封侯。","dynasty":"宋代","title":"术有号莘野钓滨者求诗各与一绝"}
{"author":"艾性夫","content":"意钓秋江不为鱼，六韬尚拟载徵车。东南腥血方涂地，何用人间有此书。","dynasty":"宋代","title":"术有号莘野钓滨者求诗各与一绝"}
{"author":"艾性夫","content":"马耳萧萧雪拥裘，乱山南下是处州。自从天地生吟骨，何处江山无脚头。空有梦随东野去，可无言送子长游。白云在望频回首，珍重归期记麦秋。","dynasty":"宋代","title":"送环洲先罗宪卿"}
{"author":"艾性夫","content":"仙林路细出山腰，灵谷峰高入紫霄。立石借为题字壁，倒松因作度溪桥。雨花湿地人归晚，烟草迷川马去遥。记得玄都种桃处，黯然分袂各魂销。","dynasty":"宋代","title":"送客至灵谷"}
{"author":"艾性夫","content":"形枯面冷住山人，仿佛钱塘老惠勤。寺窭不充黄粟饭，佛寒添绣碧苔纹。秋声茅屋三间雨，野色松岩几树云。嚼菜薰香清语久，一灯明来夜将分。","dynasty":"宋代","title":"宿洪岩寺"}
{"author":"艾性夫","content":"不逐登高老孟嘉，同来守岁阿戎家。能将秋圃风霜骨，直作寒梅辈行花。香称屠苏浮腊蚁，色侵幡胜插云鸦。老夫细把金英撷，独拟明朝早供茶。","dynasty":"宋代","title":"岁菊"}
{"author":"艾性夫","content":"履穿无下叹东郭，桃椎尚欠居士屩。是谁业屦捆秋芒，绝胜编棕便行脚。花泥溶溶草露滴，山石幽幽苔烟碧。江南林壑天下奇，不识春申珠履客。","dynasty":"宋代","title":"叹屩词"}
{"author":"艾性夫","content":"雪风吹冻冰人须，老梅着花明矮篱。黄芦萧萧白雁落，野树历历青猿啼。旗亭有酒味苦短，地炉湿薪烟粗暖。五陵狎客不下楼，红金火阁玻璃盌。","dynasty":"宋代","title":"棠渡初雪"}
{"author":"艾性夫","content":"木老江空雁阵秋，阑干倚尽思悠悠。舞衫歌扇落春梦，山雨浦云牵暮愁。半壁夕阳千古在，几朝王气一时休。献陵无树供寒雀，信是劳生枉白头。","dynasty":"宋代","title":"滕王阁"}
{"author":"艾性夫","content":"睦城西下柳阴阴，以艾名溪古到今。鼻祖桑弧蓬矢地，耳孙乔木故家心。应无别姓争墩住，曾有高人对客吟。欲向原头拜宗老，西风落日暮云深。","dynasty":"宋代","title":"题艾溪"}
{"author":"艾性夫","content":"阴森窗外万琅玕，尽日吟翁此倚阑。曾借春风闲管勾，喜从劫火报平安。四时青眼相看易，三世同盟耐久难。千古溪林遗事在，不妨标致共高寒。","dynasty":"宋代","title":"题陈朝玉爱竹轩"}
{"author":"艾性夫","content":"鸱夷饮江共晓汲，麈尾拂屏翻墨汁。密云黯黯扶天来，黑风冥冥吹海立。涛奔浪骇恣神怪，惊起苍龙九渊蛰。须冉怒插霜戟寒，鳞甲光摇春雨湿。身蟠远势欲万里，吻渴沧溟归一吸。僧繇汗背叶公走，只合庸奴事供给。所翁湖海陈元龙，小傍皇华在原隰。酒酣作画特余事，大手能旋倚天笠。只恐通神风雨急，抉破天门夜飞入，明日山翁倚屏泣。","dynasty":"宋代","title":"题陈所翁为叶半隐作全龙邀同赋"}
{"author":"艾性夫","content":"长松梢梢老烟雾，瀑泉飞落千丈布。树精摇手不敢呵，雅是仙人熟眠处。睡蛇未死惊起来，风吹野服冠崔嵬。双髽窣窣磨老瓦，墨汁湑湑翻莓苔。一翁拥篲供扫壁，一翁耸膊观落笔。欲写未写方昂头，野趣含秋正萧瑟。先生壮志神龙骧，欲跨八表提天纲。市衢呼酒沃侠客，岂肯老死苍山傍。忽来驴上听鸣镝，中原王气开皇极。心事西峰一首诗，真人自在陈桥驿。","dynasty":"宋代","title":"题陈抟题壁图"}
{"author":"艾性夫","content":"空洞如虚拳，拥肿类奇瘿。槎牙老树身，相依以为命。智士能用屈，榴皮胜毛颖。先生倒啗余，此正入佳境。","dynasty":"宋代","title":"题东坡蔗滓窠石"}
{"author":"艾性夫","content":"此花不受俗人知，为汝移家亦绝奇。至冷淡中参古意，极高明处见南枝。栋帘相望滕王屋，风月重添水部诗。梦入梨云香不断，有人攜笛倚阑吹。","dynasty":"宋代","title":"题古洪周君会梅阁"}
{"author":"艾性夫","content":"芦竹丛高荫石阑，菩提香远出林端。雁声忽断梧桐雨，草阁秋深倚暮寒。","dynasty":"宋代","title":"题龟峰僧阁"}
{"author":"艾性夫","content":"树精不死卧松关，呵护仙翁旧禁坛。天阔难寻骑去鹤，井香疑有炼成丹。山如辟谷秋逾瘦，屋尚凌虚夏亦寒。行遍苍崖无石髓，空和凉月倚阑干。","dynasty":"宋代","title":"题洪崖仙坛"}
{"author":"艾性夫","content":"骨多肉少与梅同，老向江南风雪中。万事羞称司马好，一生不送退之穷。偶贪识字头先白，稍欲工竽面即红。说与丹青莫饶笔，肩山只合付何充。","dynasty":"宋代","title":"题贱容"}
{"author":"艾性夫","content":"金车山重牛难挽，五花嘶出长春苑。太官供顿宴骊山，三郎沉醉归来晚。酩酊马上扶者谁，秀眉照眼两国姨。红香把臂手亦软，三马相倚不敢驰。黄门拥道尽端美，锦衫绣帽春风起。解酲尚恐需余尊，捧把玉卮行复止。最后一马寿王妇，鸾扇夹侍双琼姬。酣酣嘿嘿意自远，恨不醑我渔阳儿。图陈无逸今安有，却作醉徒供画手。昭陵百战大山河，凉州几瓮葡萄酒。","dynasty":"宋代","title":"题明皇醉归图"}
{"author":"艾性夫","content":"叠啼支颐落子迟，松风冉冉动须眉。断蛇失鹿浑閒事，不直云根半局棋。","dynasty":"宋代","title":"题四皓对奕瀹茶图各一绝"}
{"author":"艾性夫","content":"石乳云腴拨不开，春风潋滟碧磁杯。应无俗客烦敲臼，只恐东宫聘使来。","dynasty":"宋代","title":"题四皓对奕瀹茶图各一绝"}
{"author":"艾性夫","content":"团团青枫阴，绰绰万间屋。下有避俗翁，扫石叠两足。","dynasty":"宋代","title":"题四止庵"}
{"author":"艾性夫","content":"松关深更迂，中有安行路。从渠马上人，笑我不出户。","dynasty":"宋代","title":"题四止庵"}
{"author":"艾性夫","content":"本无食肉相，每饭甘藜羹。侯鲭岂不佳，怯怯疑生兵。","dynasty":"宋代","title":"题四止庵"}
{"author":"艾性夫","content":"红楼艳歌舞，乐极还生哀。欹枕看儿戏，好怀终日开。","dynasty":"宋代","title":"题四止庵"}
{"author":"艾性夫","content":"枯树熨秋竹，一帘捲霜藤。山风长夜寒，兀兀挑青灯。","dynasty":"宋代","title":"题素庵壁间六首"}
{"author":"艾性夫","content":"风粗或捲茅，两饱颇生草。泓然老砚池，照我发缟缟。","dynasty":"宋代","title":"题素庵壁间六首"}
{"author":"艾性夫","content":"閒花淡心事，不作春风妍。野竹三五枝，引凉吹昼眠。","dynasty":"宋代","title":"题素庵壁间六首"}
{"author":"艾性夫","content":"松影乱书檐，鸟声隔山屋。有客抱琴来，为弹芝田曲。","dynasty":"宋代","title":"题素庵壁间六首"}
{"author":"艾性夫","content":"霜崖白石髓，火鼎黄金芽。生疏不入梦，饱饭煎江茶。","dynasty":"宋代","title":"题素庵壁间六首"}
{"author":"艾性夫","content":"红尘野马急，老意饥蚕懒。借取黄庭经，时时谩遮眼。","dynasty":"宋代","title":"题素庵壁间六首"}
{"author":"艾性夫","content":"陈郎笔势并州剪，十幅生绡秋绿远。老蟾欲作骑鲸游，推堕玉盘波底转。谪仙濡袍窥采石，东坡醉客歌赤壁。两翁已矣爱者谁，我欲扁舟擫长笛。","dynasty":"宋代","title":"题危见心所藏陈常庵水月障及松鹤芦雁各一首"}
{"author":"艾性夫","content":"墨池幻出虬龙蟠，徂徕山头烟雨寒。胎禽独立衣缟缟，骨瘦西风拾瑶草。灵根琥珀三千年，紫皇勅赐青城仙。乘轩窃禄正自恶，何似归来一丘壑。","dynasty":"宋代","title":"题危见心所藏陈常庵水月障及松鹤芦雁各一首"}
{"author":"艾性夫","content":"风吹黄沙石碛冷，霜苇无声弄寒影。兵尘隔断衡阳云，溪藤卷送潇湘景。芦花雪老菰米秋，芙蓉露下天悠悠。阿奴呼起字不断，写出万斛江南愁。","dynasty":"宋代","title":"题危见心所藏陈常庵水月障及松鹤芦雁各一首"}
{"author":"艾性夫","content":"山亭种花厌脂粉，纯种芭蕉三百本。一心生意展不尽，四面蟠根培自稳。卷舒风日闪流翠，滉滉清阴浸窗户。烦君净拭湘竹床，著我横眠听秋雨。","dynasty":"宋代","title":"题叶氏分绿亭"}
{"author":"艾性夫","content":"买山长说欲栖身，画得图成隐始真。半枕虚堂生草梦，一溪流水种桃人。但知樵客当辞汉，莫与渔郎说避秦。早晚相从弄明月，细听唤铁响苍筠。","dynasty":"宋代","title":"题友人归隐图"}
{"author":"艾性夫","content":"玻璃冷浸清湘玉，白衣暖护秋屏绿。淮南公子有胜情，收拾四美归吾亭。问君亭中更何有，解事家人频送酒。客来醉赏不得归，拍阑朗诵亭中诗。","dynasty":"宋代","title":"题云锦刘从甫水竹云山亭"}
{"author":"艾性夫","content":"蝘蜓走昂头，螳蜋怒张臂。走欲捕生怒欲制，笔活能融两虫意。无人饭汝金砂红，糜肌粉肉牢守宫，草间敢尔夸豪雄。捕蝉幸脱黄雀舌，轻斗悬知腰股折，力微谨勿当车辙。","dynasty":"宋代","title":"题曾逵臣草虫"}
{"author":"艾性夫","content":"江头古树片叶无，槎牙老龙爪角枯。风含雪意天欲晚，冻栖不动鸲鹆满。翩翩四翼来何迟，睥睨欲泊无空枝。写生贵活意独到，明朝嘈杂听渠噪。","dynasty":"宋代","title":"题赵大年奉议小景"}
{"author":"艾性夫","content":"濒江破寺如胶舟，大镛露立寒飕飕。金绳铁纽作断绠，土花苔碧生栾头。我来摩挲考岁月，偻指落落三百秋。想当营度欲鼓火，野鬼夜哭山精愁。铸之以绍威六州之铁，衅之以景升千斤之牛。载之以长河万斛之舰，貯之以齐云百尺之楼。风高一撞撼天地，世更几变宜追蠡。眼中惊见已无双，天下才称为第二。庚庚古扁磨苍珉，徐郎妙墨吹玄云。声光暗哑尽埋没，宇宙颠倒方纷纭。昭陵石马化为土，于上蒲牢幸存古。山僧作屋稳盖藏，他日岐阳求石鼓。","dynasty":"宋代","title":"天下第二钟歌"}
{"author":"艾性夫","content":"大儿荷锸去疏麻，小儿提筐来采茶，翁自決水灌秧芽。今年续食不可望，一夜老风摇麦花。","dynasty":"宋代","title":"田家词"}
{"author":"艾性夫","content":"天空蜡灭影，风定水无纹。半树挂残日，千岩吞湿云。","dynasty":"宋代","title":"晚霁"}
{"author":"艾性夫","content":"好客来今雨，长吟出古风。诗神君独富，文鬼我方穷。湖海飘零外，乾坤感慨中。相逢难衮衮，取别竟匆匆。","dynasty":"宋代","title":"危见心携示别去寄谢"}
{"author":"艾性夫","content":"不甘摇尾乞人怜，视死如归气浩然。千古六经俱扫地，独公一柱肯擎天。乾坤万劫英雄尽，文节双高日月悬。惆怅老身空有泪，玉亭无路荐寒泉。","dynasty":"宋代","title":"文节谢公挽歌"}
{"author":"艾性夫","content":"枯树淡秋影，湿云凜夕阴。江天一声雁，世事百年心。","dynasty":"宋代","title":"闻雁"}
{"author":"艾性夫","content":"天地穷东野，江湖困子长。逢人双白眼，炫俗小红裳。旧句传枫冷，新吟带柳香。还能相料理，亦足慰凄凉。","dynasty":"宋代","title":"吴种柳枉教辄复奉答"}
{"author":"艾性夫","content":"空蒙水气湿溪烟，闪烁沙星照客船。一片西风吹酒醒，秋容多在雁云边。","dynasty":"宋代","title":"武阳渡"}
{"author":"艾性夫","content":"射透秋林晓日红，谩晞衰发竹篱东。旧曾过膝今垂耳，老已成翁反似童。辛苦一生多沐雨，萧颾几缕易梳风。岁寒万绿凋零尽，春在梅花白雪中。","dynasty":"宋代","title":"晞发"}
{"author":"艾性夫","content":"不从草际伴啼螿，偏逐西风入我床。心事甚如愁欲诉，秋吟直与夜俱长。一年时节虫声早，半树梧桐月影凉。忆得重胡衰柳下，健儿笼汝斗斜阳。","dynasty":"宋代","title":"蟋蟀"}
{"author":"艾性夫","content":"清晨步蔬畦，生意惨不绿。烈哉三足乌，覆此五鼎餗。呼童吸深清，且勿荒我菊。一片云有心，停阴作花屋。","dynasty":"宋代","title":"夏畦"}
{"author":"艾性夫","content":"容心绝少忌心多，背楚疑增自倒戈。羞渡乌江依故老，竟乘乌骓泣娇娥。一生负气止如此，大义亏人争奈何。莫唱送迎山下曲，恐渠惊是汉军歌。","dynasty":"宋代","title":"项羽庙"}
{"author":"艾性夫","content":"藤护颓垣石靠门，竹罏香穗篆余熏。醉来终夜不知雨，梦觉四山都是云。半局棋枯僧入定，一声松响鹤离群。缺权癞可风流尽，招隐归来有此君。","dynasty":"宋代","title":"萧寺秋夜"}
{"author":"艾性夫","content":"厚於布被拥公孙，清似荷衣伴屈原。卷送春云香入梦，剪成秋水淡无痕。五更葭琯嘘寒谷，一榻梅花近雪村。直作黄紬纹锦看，日高睡稳不开门。","dynasty":"宋代","title":"谢惠楮衾"}
{"author":"艾性夫","content":"茧纸铅华字字新，不须刀笔勒坚珉。分明能守玄中白，仿佛难知赝与真。怀素草书争媚妩，韩湘奇术斗逡巡。正惭野语多流落，幻作横碑更累人。","dynasty":"宋代","title":"谢了心聪上人以恶诗入逡巡碑"}
{"author":"艾性夫","content":"苍苍乌玉笏，岁岁到山翁。君眼何曾白，吾颜自觉红。一生磨不死，万事写成空。回首柯山路，凄凉不复东。","dynasty":"宋代","title":"谢吕云叔饷墨"}
{"author":"艾性夫","content":"苍玉光寒篆紫烟，重重封裹到梅边。得君一片歙溪石，即我终身绵上田。少达必穿维翰铁，尽穷共守子云玄。老坡莫遣穷居后，远在茶坑凤咮前。","dynasty":"宋代","title":"谢屏山吴显父惠歙砚"}
{"author":"艾性夫","content":"解后西风野菊黄，别来冉冉历三霜。未偿诗债如山重，曾结交盟引梦长。老病终年亲药裹，清谈何日倒书囊。闻君读罢多娱乐，萱草春深棣萼芳。","dynasty":"宋代","title":"谢吴子与惠诗"}
{"author":"艾性夫","content":"只为长供撚断吟，萧疏早受雪霜侵。羡君闲冗浑无用，留得童乌尚到今。","dynasty":"宋代","title":"须语眉"}
{"author":"艾性夫","content":"纨扇轻盈宝月轮，莺花点染玉园春。凭谁为障西风起，万里黄尘竟污人。","dynasty":"宋代","title":"宣和御笔二扇面"}
{"author":"艾性夫","content":"黄芦白雁小汀洲，奎藻香罗一片秋。胜似纥干山下雀，冻飞不去使人愁。","dynasty":"宋代","title":"宣和御笔二扇面"}
{"author":"艾性夫","content":"玄都旧日神仙宅，种桃羞杀刘宾客。只今仙子韩家湘，不遣牡丹开顷刻。春风九畹花绕屋，冶紫妖红失颜色。盲风怪雨三千年，湘水芳魂招不得。翩然散入碧虚寒，乾坤万里离骚国。","dynasty":"宋代","title":"玄都韩植兰楚香"}
{"author":"艾性夫","content":"雪尽孤峰瘦，家仇老梦寒。春鞭双影动，岁节五更残。努力三餐饭，滋身九转丹。时危从道丧，不敢弃儒冠。","dynasty":"宋代","title":"雪尽"}
{"author":"艾性夫","content":"红日行天熨绛绡，一番阳长便阴消。青山又现本来面，瘦竹方伸久折腰。枯沼暗通泉细细，晴檐忽听雨萧萧。独怜点入吟翁鬓，费尽东风不肯销。","dynasty":"宋代","title":"雪销"}
{"author":"艾性夫","content":"群仙碎翦明河水，须臾变换人间世。重阴漠漠不分天，万里茫茫更无地。回飞慢舞忽交急，清壑汙渠受平施。虚光眩转混昼夜，终日纵横绝声气。埋深矮屋火无功，卷入空檐风挟势。无同那得羽相似，怪见惟惊犬群吠。调和稚子割蜜脾，涩缩山翁鸣屐齿。秃苍捕雀花两眼，戏客捏狮红十指。径须醉赏腊前三，纷纷尽是明年米。","dynasty":"宋代","title":"雪吟效禁体并去一切熟事"}
{"author":"艾性夫","content":"色盛人自怜，色衰人见弃。人心不可凭，女色焉足恃。未笄化为石，不愿从夫婿。厌华喜质如梁鸿，布衣操臼当相从。君不见汉家天子刘文叔，郭后容衰亦遭逐。何如山头化石不嫁老亦足。","dynasty":"宋代","title":"丫头岩诗载墙壁间无虑数十百首形容盖有尽"}
{"author":"艾性夫","content":"女色无丑妍，入宫皆见妒。蛾眉等刍蛹，嬉笑藏刀锯。未笄化为石，不愿长门去。国风直待歌螽斯，委身事主妾不辞。君不见赵王如意今日死，明日佳人亦投厕。何如山头化石千岁老无子。","dynasty":"宋代","title":"丫头岩诗载墙壁间无虑数十百首形容盖有尽"}
{"author":"艾性夫","content":"物生天地间，谋食各从类。平畴我所家，方逐鱼虾细。尔鹭非吾徒，引颈乃旁睨。纤鳞动微影，忽已落长喙。洁白徒外观，贪墨实素志。徘徊饱未休，阴攫殊得计。我本能言者，责汝合思义。君不见左右望而罔市利，有私龙断人所弃。","dynasty":"宋代","title":"鸭责鹭"}
{"author":"艾性夫","content":"苍梧弓剑俱尘土，一片枯桐尚传古。有弦弹入碧虚寒，彩凤应来兽应舞。物真物赝不必论，立名幸有古意存。南风不作民正愠，我欲抱渠招帝魂。","dynasty":"宋代","title":"严氏古琴"}
{"author":"艾性夫","content":"君不见春初淮白鱼，秋深黄雀儿。川潜山泊谁得知，灾身不幸甘且肥。官饕弗渠赦，竟作一网打。头颅千百奉苞苴，猩红熊白风斯下。吾生亦何好，独坐味颇厚。急符星火督虞人，覆巢空类无遗噍。宁逢江南射生手，莫遇雁门馋太守。","dynasty":"宋代","title":"雁塔"}
{"author":"艾性夫","content":"双燕窥帘认主人，十年不见忽过门。乌衣故国今何在，苍籙遗民老幸存。芹沼不香惊绿帽，草堂无语对黄昏。从今不必依王谢，只好寻常烟雨村。","dynasty":"宋代","title":"燕去十年复来巢"}
{"author":"艾性夫","content":"缕缕柔条不奈春，为谁憔悴把眉颦。年来江上多离别，不信垂杨管得人。","dynasty":"宋代","title":"杨柳骚"}
{"author":"艾性夫","content":"龟头突兀未生苔，读罢新碑老眼开。前度刘郎吟未了，溪翁为作后身来。","dynasty":"宋代","title":"郡中玄都观追和刘禹锡诗二首"}
{"author":"艾性夫","content":"自摩寒镜看头颅，短发萧萧不受梳。天地风霜吾辈老，江湖烟雨故人疏。道穷分命真如纸，世乱功名不要书。纵有黄金难铸错，一编残易伴犁锄。","dynasty":"宋代","title":"看镜"}
{"author":"艾性夫","content":"发僧行脚倦，归计上心忙。秋老蝉声短，江空雁影长。乾坤无了日，霜露感殊乡。遥想梅花未，还家定雪香。","dynasty":"宋代","title":"客归"}
{"author":"艾性夫","content":"君不见三家市头洒削翁，鼎食侈与王公同。又不见万金海上屠龙手，须捷累累事饥走。人言有艺人不贫，谁知艺高贫杀人。向来择术吾已错，劝君只学相牛莫相鹤。","dynasty":"宋代","title":"客有问择术者戏答"}
{"author":"艾性夫","content":"死到先生世道衰，忍弹双泪看铭碑。动随天去心无愧，视得官轻事敢为。他日史书廉太守，四方人哭老宗师。不知精爽归何处，定在梅花自在时。","dynasty":"宋代","title":"哭北谷罗先生"}
{"author":"艾性夫","content":"闲却秋洲野钓矶，谁知远出是危机。一篙赣水虚舟急，千里诗魂半夜归。前月仆来书尚健，一生志与命相违。亲庭已老儿方幼，最为先生泪满衣。","dynasty":"宋代","title":"哭环州先生"}
{"author":"艾性夫","content":"曾随计吏上青霄，折翅归来困一瓢。湖海十年乌绕树，功名两字鹿眠蕉。山图不及生前买，诗板姑留死后雕。地下修文应未恶，寒蛩虚馆雨萧萧。","dynasty":"宋代","title":"哭环州先生"}
{"author":"艾性夫","content":"黄台瓜蔓已凄凉，五雁飘零不着行。一脉仅余三老在，半年又哭两兄亡。菊园霜熟秋香寂，蕙帐云寒春梦多。愁绝吟魂招不得，西楼风雨忆连床。","dynasty":"宋代","title":"哭菊存蕙山二兄"}
{"author":"艾性夫","content":"止庵诸老行，今日九原人。头为谈经白，家因好客贫。欲铭贞曜墓，来哭广成真。俯仰南湖月，瑶琴锁碧尘。","dynasty":"宋代","title":"哭林止庵"}
{"author":"艾性夫","content":"寂历山房久杜门，清晨踏碎碧苔纹。池经宿雨添三尺，花怯春寒瘦一分。满地月凉翻竹露，隔溪风细度松云。近来生计随缘起，半亩荒畦手自耘。","dynasty":"宋代","title":"苦雨喜晴早作散步"}
{"author":"艾性夫","content":"摇落荒村野水涯，貌枯神泽骨槎牙。一生知历几多雪，绝好只消三两花。万木尊为诸老行，孤根淡似道人家。儿时见汝今头白，正拟相看度岁华。","dynasty":"宋代","title":"老梅"}
{"author":"艾性夫","content":"筠篮满貯绿离离，白发村翁手自提。能学园人怜杜老，也分蒲鸽到花溪。","dynasty":"宋代","title":"老圃送瓜因为郡平具案"}
{"author":"艾性夫","content":"食叨千户窃侯封，不仕为高仕死忠。临难归来图苟活，种瓜何及种桃翁。","dynasty":"宋代","title":"老圃送瓜因为郡平具案"}
{"author":"艾性夫","content":"苍黄瘦硬立颓垣，疑是栽时第一根。早岁孤君惟二子，暮年千亩尽诸孙。雨鞭老迸苍龙骨，霜节寒封古藓痕。消得培滋号尊者，把诗题作野人轩。","dynasty":"宋代","title":"老竹"}
{"author":"艾性夫","content":"晓炉香剂已烧残，漫卷棕帘倚药栏。鞭底土牛方转燠，石边盐虎忽凝寒。有人剪彩娱羔酒，独我煎茶续菜盘。冰沍砚池呵未泮，东风到底入毫端。","dynasty":"宋代","title":"立春日雪"}
{"author":"艾性夫","content":"春风十里莲花市，红烛三更桃叶歌。侯馆羇人眠不熟，梧桐窗下雨声多。","dynasty":"宋代","title":"莲花市"}
{"author":"艾性夫","content":"数柱伶俜不架椽，密铺松发厚如毡。御风难觅深蓬岛，障日聊成矮木天。肥瓠引藤高浥露，閒花借荫省浇泉。热时搆汝凉时撤，不是疏恩势使然。","dynasty":"宋代","title":"凉棚"}
{"author":"艾性夫","content":"锦袜生尘脱红玉，琼蟾夜抱金娥哭。芙蓉露瘦寒花钿，鳷鹊楼空冷银烛。轻鸾小凤横紫箫，彩云密漾青霞绡。桂心沁入锁子骨，蕊宫贝阙天都遥。玉床梦断心欲死，独抱秋衾嚥香髓。方瞳白羽青简书，驾月骑风渡瑶水。琼楼碧户翠雾香，紫兰结佩红薇囊。云车仙子不可识，芳卿寄谢真荒唐。蔗浆不饮啼寒泪，不悟齐人少翁诡。安得天上蓬莱宫，却着人间马嵬鬼。","dynasty":"宋代","title":"临邛道士招魂歌"}
{"author":"艾性夫","content":"鱼跃鸢飞喜落成，鹅湖鹿洞共峥嵘。世无孔孟乾坤熄，学到周程日月明。议论高虚终害道，圣贤平实不争名。光风霁月元无迹，分付庭前草自生。","dynasty":"宋代","title":"临汝书院落成诸公有诗用韵"}
{"author":"艾性夫","content":"夜半辽东白鹤归，旧来巢处立多时。门关落日千家静，旗颭秋风万马嘶。文堰石台空有谶，画堂翠幕更无诗。悠悠往事俱尘土，只有寒流是古溪。","dynasty":"宋代","title":"留城"}
{"author":"艾性夫","content":"吾年七十入城府，君更老吾仍出门。早岁相期作深隐，至今头白未能閒。","dynasty":"宋代","title":"留城寄旷翁"}
{"author":"艾性夫","content":"六年不见云巢老，端拟此来消渴心。花落鸟啼春事阔，不知何处倚阑吟。","dynasty":"宋代","title":"留城寄旷翁"}
{"author":"艾性夫","content":"东溪水长船多上，南浦草深人未回。昨日君家问消息，书归方索暑衣来。","dynasty":"宋代","title":"留城寄旷翁"}
{"author":"艾性夫","content":"棕榈叶碎风索索，枇杷子熟烟冥冥。黄鹂三请我未出，白酒一樽君小停。","dynasty":"宋代","title":"留客"}
{"author":"艾性夫","content":"国门西出小徘徊，中使传宣遽勒回。南渡山河天一角，不知待罪合谁来。","dynasty":"宋代","title":"六和塔浙江亭庙山皆宰执待罪之所并作一绝"}
{"author":"艾性夫","content":"楼无长物只遗编，直当山翁负郭田。累世相传俱扫地，斯文忽丧岂非天。不归老子茶肠里，知堕谁家酱瓿边。我固道穷书更厄，西风危涕倍潸然。","dynasty":"宋代","title":"楼中故书连被兵尽亡去"}
{"author":"艾性夫","content":"□勿生天地，营己合有私。鱼虾性所嗜，丁独令尔肥。□□赋我形，延颈正有需。吾颈高可跂，吾休颈可飞。吾喙长可啄，吾目光可窥。是皆尔所短，胡乃责我为。我亦号雪客，污我我有辞。君不见秦亡其鹿共逐时，高材疾足先得之。","dynasty":"宋代","title":"鹭答鸭"}
{"author":"艾性夫","content":"万里长风鷁退飞，自浇涧水溅征衣。满身只有梅花影，不带西湖柳色归。","dynasty":"宋代","title":"落第口号"}
{"author":"艾性夫","content":"翠羽嘈嘈唤梦回，罗浮峰下小徘徊。霜风昨夜卷晴雪，山路今朝无碧苔。尚有瘦香供玉笛，不将余片点妆台。少须鼎实明人眼，却带江南烟雨来。","dynasty":"宋代","title":"落梅"}
{"author":"艾性夫","content":"清霜槁千林，黄叶欲万舞。一夜北窗眠，潇潇听乾雨。","dynasty":"宋代","title":"落叶"}
{"author":"艾性夫","content":"支离矮屋护松阴，半刻清閒直万金。蟋蟀叫回秋梦薄，一方凉月道人心。","dynasty":"宋代","title":"漫兴"}
{"author":"艾性夫","content":"荒畦整整复斜斜，不种春风儿女花。却笑过墙蝴蝶乱，懒随野老问桑麻。","dynasty":"宋代","title":"漫兴"}
{"author":"艾性夫","content":"冻耳萧萧天欲霜，冬深门巷意苍凉。一筇径为梅花出，独立斜阳影正长。","dynasty":"宋代","title":"漫兴"}
{"author":"艾性夫","content":"饭貓奉鱼肉，怜惜同寝处。饲犬杂糠籺，呵斥出庭户。犬行常低循，貓坐辄箕踞。爱憎了不同，拘肆固其所。虚堂夜搜搅，忽报犬得鼠。问貓尔何之，翻瓮窃醢脯。犬虽出位终爱主，貓兮素餐乌用汝。","dynasty":"宋代","title":"貓犬叹"}
{"author":"艾性夫","content":"平生不皱偶偷闲，故得吟眉耸两山。若使与君相并白，应无诗句落人间。","dynasty":"宋代","title":"眉答须"}
{"author":"艾性夫","content":"物生天地间，细大各有容。伟哉霄汉姿，厄此盆盎中。嗟吁尔橐驼，局促吾苍龙。驼兮顾我笑，可悯岂独松。","dynasty":"宋代","title":"悯盆松"}
{"author":"艾性夫","content":"落穽都缘奔火明，林然多足不支倾。是谁贻怒到公等，怜汝无肠受鼎烹。支解肯供浮白醉，壳空竟弃外黄城。江湖好是横行处，草浅泥污过一生。","dynasty":"宋代","title":"悯蟹"}
{"author":"艾性夫","content":"露冷红酥不带愁，湘兰楚菊共清修。灵均死去无人问，閒却沧江一片秋。","dynasty":"宋代","title":"木芙蓉"}
{"author":"艾性夫","content":"吴姬织绫双凤花，越女制绮五色霞。犀薰麝染脂粉气，落落不到山人家。蜀山橦老鹄衔子，种我南国趁春雨。浅金花细亚黄葵，绿玉苞肥压青李。吐成秋茧不用缲，回看春箔真徒劳。乌鏐笴滑脱茸核，竹弓弦紧弹云涛。挼挲玉箸光夺雪，纺络冰丝细如发。津津贫女得野蚕，轧轧寒机纬霜月。布成奴视白氎毡，价重唾取青铜钱。何须致我炉火上，便觉挟纩春风前。衣无美恶暖则一，木棉裘敌天孙织。饮散金山弄玉箫，风流未逊扬州客。","dynasty":"宋代","title":"木绵布歌"}
{"author":"艾性夫","content":"栉发吹松阴，坦腹睨岩石。细雨整短蓑，斜阳擫长笛。采花艳两髻，挟草暖双腋。款款跨牛归，苍山暮烟碧。","dynasty":"宋代","title":"牧童"}
{"author":"艾性夫","content":"丹青百丈鹅溪绢，缥轴南郊大礼图。官隶威仪犹是汉，山河风景已非吴。秋阴汾水年年雁，月黑连昌夜夜狐。辇路莫惊荒草暗，鮧膏灯灭出金凫。","dynasty":"宋代","title":"穆陵大礼图"}
{"author":"艾性夫","content":"种种闲愁先上眉，愁应白早不应迟。定知白了愁谁管，直到无愁是白时。","dynasty":"宋代","title":"年逾古希须发并白惟眉玄如初"}
{"author":"艾性夫","content":"细撚寒髭缕霜，未须惆怅惜流光。近山归鹭分明白，过雨斜阳浅淡黄。春入桑榆花影瘦，门无车马草长心。暮年一卷参同契，觅得安神不老方。","dynasty":"宋代","title":"撚髭"}
{"author":"艾性夫","content":"似是轮囷老蠹鱼，尚饶兰露入铜蜍。诗亡正恐鲁无史，士贱岂容秦有书。世味几时回橄榄，秋山随地著蘧庐。多情樵客能相问，莫有余閒赋子虚。","dynasty":"宋代","title":"偶成"}
{"author":"艾性夫","content":"窗涵山影月初斜，门傍溪桥柳半遮。独客不眠春起早，一帘香雪嗅梨花。","dynasty":"宋代","title":"偶题"}
{"author":"艾性夫","content":"髯奚叩门踏枯叶，手持子敬相问帖。筠篮包送洞庭秋，照眼错落黄金毬。含浆似注甘露钵，好与文园止消渴。问渠几日辞霜枝，化作□□□□□。道上应无公远嗅，定中安定王家□。","dynasty":"宋代","title":"盘圃张伯诚饷柑"}
{"author":"艾性夫","content":"今代平塘老，前身靖节翁。死知随物化，贫与不官同。仕国棠阴在，休亭蕙帐空。容人方竹马，楚些已西风。","dynasty":"宋代","title":"平塘陶使君挽歌"}
{"author":"艾性夫","content":"君不见象床金缕黄龙须，翠帏茸毯红氍毹。凝香燕寝环琼姝，美物作恶常须臾。能令王孙泣路隅，富贵不到山中臞。霜空雁落寒陵肤，西溪女郎织春蒲。作蓆眼肯涵清腴。发僧方丈供横铺。苍烟翠雾不可摹，摩挲温厚便鹤躯。高眠齁齁忘朝晡，远梦飒飒生江湖。楮衾竹榻蒲为徒，观美不足安有余。更生九节寿老夫，百年与尔同卷舒，清风傲兀超几蘧。","dynasty":"宋代","title":"蒲蓆歌"}
{"author":"艾性夫","content":"门无辙迹草偏青，屋带秋山意转清。打梦易惊棋雹响，载愁不去酒船轻。幸无帘幕妨云影，尚欠芭蕉赠雨声。欲送星鸾过桥去，夜深河汉未分明。","dynasty":"宋代","title":"七夕对雨"}
{"author":"艾性夫","content":"汴水凄凉已百年，长因啼鸟一潸然。天津桥上无人听，尚喜钱塘有杜鹃。","dynasty":"宋代","title":"钱塘闻子规"}
{"author":"艾性夫","content":"中原戢戢尽遗黎，日夜江头候六飞。来此苦啼真有意，会须劝得翠华归。","dynasty":"宋代","title":"钱塘闻子规"}
{"author":"艾性夫","content":"识字田夫雪满簪，种桃久矣入山深。五星便是丛奎宿，不上黄花老圃心。","dynasty":"宋代","title":"轻柔杨柳挟春妍孤梗梅花结雪缘此是乾坤大"}
{"author":"艾性夫","content":"太史谈天术转灵，相看犹自眼青青。步占若上清台去，莫说江湖有客星。","dynasty":"宋代","title":"轻柔杨柳挟春妍孤梗梅花结雪缘此是乾坤大"}
{"author":"艾性夫","content":"鸦丛桑椹紫，蝶穴菜花黄。水鸭眠依石，竹鸡啼过墙。","dynasty":"宋代","title":"清趣"}
{"author":"艾性夫","content":"雨阑流水急，风定落花迟。一老临溪钓，双童画地棋。","dynasty":"宋代","title":"清趣"}
{"author":"艾性夫","content":"稻黄雁入蔗境，水落鹭过屠门。一片寒烟晚景，数声牧笛秋村。","dynasty":"宋代","title":"秋村"}
{"author":"艾性夫","content":"忆得年时此倚阑，日边指点说吴山。舟移半夜成虚梦，人负斯楼亦厚颜。槐古不知花几度，城颓空护屋三间。追思往事浑无寐，寂历虚檐月半弯。","dynasty":"宋代","title":"秋丁卧堰合楼"}
{"author":"艾性夫","content":"千岩万壑吼虚钟，病叶吹黄树树客。寄语天公莫多事，杜陵茅屋怕秋风。","dynasty":"宋代","title":"秋风"}
{"author":"艾性夫","content":"西山和影浸空江，落木无烟带夕阳。立尽阑干秋思远，风鸦云雁两三行。","dynasty":"宋代","title":"秋屏阁"}
{"author":"艾性夫","content":"虚幌湿朝露，枯琴寒夜泉。苔多应占地，林阙欲分天。香细浮烟短，蓬穿漏日圆。黄花慰贫老，满眼粲金钱。","dynasty":"宋代","title":"秋堂"}
{"author":"艾性夫","content":"老蝉吟渐懒，愁蚓思无穷。数点菊花雨，一溪茅屋风。苔衣秋井绿，枫缬晓山红。急索鹑裘补，寒先及老翁。","dynasty":"宋代","title":"秋阴"}
{"author":"艾性夫","content":"重耳盈盈岸柳黄，九龄冉冉涧松苍。梅开小白添新雪，鸦引童乌弄夕阳。樵唱转低春谷永，雁声不断墓云长。奔泉浑作山涛响，溅入悬岩百药香。","dynasty":"宋代","title":"人名诗戏效王半山"}
{"author":"艾性夫","content":"偶来安石坐林塘，因得栖筠受晚凉。归鸟冲烟方陆续，寒花经雨尚黄香。云如仙客踪无定，风作山宾语自长。师古不成书谩读，乐天深结退居房。","dynasty":"宋代","title":"人名诗戏效王半山"}
{"author":"艾性夫","content":"谁撤天门虎豹扃，群妖食日上青冥。一眉不及黄昏月，万目惊看白昼星。绝响无人槌败鼓，洗光何地激沧溟。仰天凝注需阳复，寂历西风老泪零。","dynasty":"宋代","title":"日食"}
{"author":"艾性夫","content":"日永驹难过，庭空雀亦无。花招蜂出早，草碍蚁行迂。蕉叶露台掌，水光天影图。下帘便道静，烟篆起茶炉。","dynasty":"宋代","title":"日永"}
{"author":"艾性夫","content":"断草寒烟故宅荒，高风千古映湖光。独怜汉帝徵车重，不及陈蕃八尺床。","dynasty":"宋代","title":"孺子亭"}
{"author":"艾性夫","content":"刻玉珑鬆万万葩，暖香薰透小窗纱。水仙未可呼为弟，此是春风第一花。","dynasty":"宋代","title":"山礬代山谷改评"}
{"author":"艾性夫","content":"蜀帝化子规，啼血思还家。玉环苦微疢，寄汝呼痛牙。物类相殊或相托，悲鸣一夜梨花落。三郎玉柙已成尘，半匕金罂谁和药。紫驼翠釜不生兵，何与涪南新侧生。人间极宠皆祸兆，莫把妖魂幻飞鸟。平生误识安禄山，马嵬欲死先齿寒。","dynasty":"宋代","title":"山谷跋杨妃齿痛图谓多食侧生致动摇其左单"}
{"author":"艾性夫","content":"一方湘竹卧春阴，数卷唐诗醒老心。俗客不来山宇静，新莺啼入杏花深。","dynasty":"宋代","title":"山宇"}
{"author":"艾性夫","content":"久雨作恶春事老，乍晴可人山路长。紫冰摇摇菌耳湿，黄雪糁糁松花香。深山无人风自语，古涧触石泉争鸣。残花时堕一两片，好鸟忽啼三五声。","dynasty":"宋代","title":"山中曲"}
{"author":"艾性夫","content":"倦童呼不诺，久客坐长叹。野色归烟暝，秋声入雨寒。阅人江树老，经火路牌残。近郭鱼羹饭，招呼作晚餐。","dynasty":"宋代","title":"杉树牌晚憩"}
{"author":"艾性夫","content":"拔地连云百尺楼，长风断雁十分秋。绝无山硋天空阔，独与江邻水拍浮。潭底老龙眠屋影，雨余雌霓跨帘钩。愁来莫倚阑干北，一缕烽烟是汴州。","dynasty":"宋代","title":"上蓝寺吸江楼"}
{"author":"艾性夫","content":"深村落日啼寒乌，中有十数黄於菟。饱吞猘狗未足醉，时失行客惊相呼。苍髯老翁百夫勇，蹶张强弩金仆姑。潜机夜半发乘矢，黄髯白额歼其渠。寝皮食肉争赏快，入穴取子无留余。呜呼山中猛虎今已无，人间苛虎谁驱除。老翁负弩先辟易，此虎咆哮角而翼。","dynasty":"宋代","title":"射虎行赠张生"}
{"author":"艾性夫","content":"索居无远兴，晚憩傍深村。（左石右问）涩水争道，桑空草托根。断桥回老马，熟果聚饥猿。解后僧同话，归来人掩门。","dynasty":"宋代","title":"深村"}
{"author":"艾性夫","content":"冻透松边屋两间，孤床盘礴数更阑。无情风雪偏欺老，经乱衣裘不御寒。春意一炉红榾柮，故人两坐绿蒲团。敲冰自换甆瓶水，浸取梅花仔细看。","dynasty":"宋代","title":"深冬"}
{"author":"艾性夫","content":"格磔声高午梦残，扊扅歌罢酒杯乾。漫天飞去杨花乱，着雨归来燕子寒。世味淡如和蜡嚼，春山好在带云看。近来习性浑成懒，抄尽陶诗独倚阑。","dynasty":"宋代","title":"失题"}
{"author":"艾性夫","content":"山根短日堕寒影，溪上乱风吹结衣。自怜野性老尚癖，逢着梅花便不归。","dynasty":"宋代","title":"石溪二梅佳甚玩索晚归"}
{"author":"艾性夫","content":"蕲川老竹未为奇，横截凉州黑玉枝。阳燧无烟山鬼铸，蓬壶乘月浪仙吹。一声响裂千崖石，九曲亭标二老诗。俗耳从前听不得，壁尘蛛网故多时。","dynasty":"宋代","title":"史氏铁笛"}
{"author":"艾性夫","content":"不受春风半点尘，骨寒花冷雪为群。桂椒不敢攀同传，正是骚人独敬君。","dynasty":"宋代","title":"世言梅见外於离骚海棠不取於子美未有为解"}
{"author":"艾性夫","content":"能浓意远骨肌匀，睡起精神萃太真。不用分明更题品，诗翁已自为传神。","dynasty":"宋代","title":"世言梅见外於离骚海棠不取於子美未有为解"}
{"author":"林季仲","content":"璧月初圆，彩云轻护，散雪叠冰凉馆。张眉竞巧，赵瑟新成，整顿戏衫歌扇。寿酒殷勤，娇语温柔，只愁杯浅。正连山玉枕，回波瑶席，漏长更款。良会久、细拥香肩，瑶庭闲步，共指渡河星点。今朝此日，同祝卿卿，福寿禄星齐转。但愿与君，歌舞常新，欢娱无算。看河桥鹊架，重会双星嬿婉。","dynasty":"宋代","title":"倾杯乐（宠庆主人寿，代作）"}
{"author":"林季仲","content":"孤根忆向雪中移，早被春风次第知。夺汝岩栖近城郭，多应相怨不相思。","dynasty":"宋代","title":"罢官金华手植秋香而去通判赋诗勉强次韵"}
{"author":"林季仲","content":"手植双青十八年，墙头一见一凄然。饱尝霜露休相忆，我欲归耕瘴海边。","dynasty":"宋代","title":"罢金华留别双青"}
{"author":"林季仲","content":"踏著禅门步步新，布衣蔬食欲终身。解颜一笑如深契，拭眼相看尚未真。世事尽归簪上雪，我生聊寄瓮头春。夜深坐对柯山月，应念沧江独钓人。","dynasty":"宋代","title":"表之索诗为别"}
{"author":"林季仲","content":"念别三年久，相望一舍间。无人寄消息，风雨暗前山。","dynasty":"宋代","title":"不见胡仲隶题苏溪僧壁"}
{"author":"林季仲","content":"莫叹交情大署门，交情如子复何云。友恭便是能为学，朴讷由来自少文。曾解绨袍怜范叔，当留宝剑报徐君。雪梅时节尤相忆，长话平生到夜分。","dynasty":"宋代","title":"陈升仲挽词"}
{"author":"林季仲","content":"卓荦千人杰，飞腾四十秋。才应有余刃，事不见全牛。持节半诸道，分符知几州。终遗缙绅恨，不作富民侯。","dynasty":"宋代","title":"程显学挽词二首"}
{"author":"林季仲","content":"忆向沙头别，谁知地下游。祠堂只如旧，庭竹自生秋。回首山埋玉，伤心月满楼。慎江日夜去，中有泪俱流。","dynasty":"宋代","title":"程显学挽词二首"}
{"author":"林季仲","content":"忆昔青春去不来，深凭百舌唤将回。尊前便觉和风转，镜里生憎白发催。青破轻寒归驿柳，香和宿雨落江梅。人生七十从来少，待挽长河作寿杯。","dynasty":"宋代","title":"春日感怀"}
{"author":"林季仲","content":"困倚春风半醉醒，小桥流水欲相平。晚蹊窈窕行桃李，野老逢迎略姓名。浦溆远兼红色暝，凫鸥迥立夕阳明。田家作苦吾何恨，无补公家合退耕。","dynasty":"宋代","title":"春日郊行"}
{"author":"林季仲","content":"一枝炯炯照人寒，绝似溪桥立马看。只恐春风解相怨，漏他消息入毫端。","dynasty":"宋代","title":"墨梅"}
{"author":"林季仲","content":"君家多隐德，自昔赋閒居。不用毛锥子，甘乘下泽车。李衡千树橘，范琰一园蔬。夫妇仍同穴，乱离谁似渠。","dynasty":"宋代","title":"潘居士挽词"}
{"author":"林季仲","content":"不到八年久，重来双鬓苍。珠玑溅寒溜，笙磬咽风篁。啼鸟千林晚，飞花一路香。吾宗故庐在，立马傍残阳。","dynasty":"宋代","title":"陪馆中诸人游天竺分得香字"}
{"author":"林季仲","content":"邦人夹岸觑龚黄，画鷁夷犹转曲塘。风定波平溪练净，沙寒石出木奴香。冥搜万象诗肩耸，流盼千山醉眼长。此兴在公真不浅，更乘霜月倚胡床。","dynasty":"宋代","title":"陪郡守赵介然泛舟"}
{"author":"林季仲","content":"村迥云连屋，溪晴水绕畦。半生嗟薄宦，随处惬幽栖。散策寻遗迹，披尘识旧题。夕阳催上马，不到宝峰西。","dynasty":"宋代","title":"陪枢密诸丈游赤松迫於还城阻为宝峰之集情见"}
{"author":"林季仲","content":"大洁时争嫉，独醒人更疑。漫随春色媚，不改岁寒姿。霞带寿阳脸，酒融姑射肌。凭谁慰孤寂，新有倚楼诗。","dynasty":"宋代","title":"陪赵守登楼赏红梅"}
{"author":"林季仲","content":"去去春无语，融融物自骄。饷耕怜野老，随犬过山桥。晚唱级溪口，晴晖绊柳腰。迂儒欲何用，只合伴渔樵。","dynasty":"宋代","title":"憩瑞安北湖诗三首"}
{"author":"林季仲","content":"迳深松翠重，风软马蹄骄。水绕谁家屋，门飞小竹桥。龟开平野兆，蜂引断山腰。生理吾能免，趋林拾堕樵。","dynasty":"宋代","title":"憩瑞安北湖诗三首"}
{"author":"林季仲","content":"吐晴林雨薄，弄水夕阳骄。风定云横野，马鸣人度桥。藓斑封石骨，花影动溪腰。谁破南窗梦，空山落断樵。","dynasty":"宋代","title":"憩瑞安北湖诗三首"}
{"author":"林季仲","content":"晚色明沙际，春愁挂柳边。相逢一尊酒，难值七同年。聚散雁遵渚，行藏鱼在渊。西兴残夜月，独照渡头船。","dynasty":"宋代","title":"钱塘别诸同年"}
{"author":"林季仲","content":"乘时火初流，执热病未脱。踏冰思少苏，坐甑哀苟活。云意断渰渰，雨声閟{左氵右聒}{左氵右聒}。安用天官为，不悟秋序夺。巫尪暴何辜，夸父僵且渴。熂山将焚烧，翻海欲洒泼。蛟龙遁寂寞，蝇蚋恣喧聒。瘴鸢时堕水，涸鱼暂濡沫。斯焉禾不登，往矣穗奚掇。众心祷不昧，群望走莫遏。殷勤闻雷行，闪闪惊电抹。嘉澍疑盆翻，脱叶逾帚捋。汲井忆羸瓶，承霤争罗钵。新凉来不断，濁水去如割。未论沴气销，陡觉烦襟豁。遂回望电眼，免蹙忧稼頞。一饱兹可营，百虑何劳{左发右刂}。明公轸慈仁，此道归包括。世事有反覆，愁肠屡回斡。栖栖同里甿，闵闵忧旱魃。赋诗输悃悰，盈轴办嗟咄。句圆珠走盘，意定弦在筈。千仞徒仰高，一苇敢杭阔。韬疵知含洪，策蹇终臲卼。","dynasty":"宋代","title":"秋热次高仲贻韵"}
{"author":"林季仲","content":"坐我甑釜中，逾月不得脱。劳生亦何聊，喘喘觅少活。驾言往空谷，卧听惊濑{左氵右聒}。遭逢褦襶子，此事又中夺。天公不我怜，定为化邓渴。一夜翻河汉，散作珠玑泼。檐垂素练直，柏枕鸣聒聒。更饶窗户间，萧瑟溅飞沫。老火谢余晖，削迹去如掇。乃知造化心，潜通本无遏。繁暑移清凉，变化在一抹。田父有喜言，侬得垄穗捋。却忆灌溉时，搰搰抱瓮钵。王者仁如天，寸物恶伤割。独爱夏日长，器度何不豁。向隅泣一夫，满堂蹙其頞。余凉止殿阁，芜垢直可{左发右刂}。我愿均此施，远尔归囊括。措意肤寸间，六合可旋斡。宁容凶逆俦，肆虐为旱魃。掣电备麾旟，鞭雷供叱咄。号令挟风行，声飞齐万筈。腥羶悉荡攘，再见天地阔。孰与长畏人，朝夕怀臲卼。","dynasty":"宋代","title":"秋热次高仲贻韵"}
{"author":"林季仲","content":"痴暑如痴人，吝权不肯脱。凉风戒七月，尚贪朝夕活。云雷动地来，一夜雨声潭{左氵右聒}。老火无晶光，奔迸气褫夺。我思疏仲翁，千载犹饥渴。父子腰金黄，照眼光泼泼。车马趋其门，市井等讙聒。从容相与言，身名如聚沫。功成不还乡，患至将谁掇。相随出关去，浩然不可遏。挽饮东都门，颓颜酒微抹。迎迓走儿童，争取霜髯捋。歌呼接日夜，弹筑杂击钵。时时问余金，趣卖供酾割。落落丈人行，器度自轩豁。子孙汝何知，徒蹙求田頞。迩来宦途险，凭谁为铲{左发右刂}。冥行罥荆刺，进退俱有括。胡不观四时，寒暑递推斡。强聒不知几，斥逐齐旱魃。得失何怪事，书空漫咄咄。要须慎其初，毋轻弦去筈。我本一散翁，涉世多迂阔。何如二大夫，安枕无臲卼。","dynasty":"宋代","title":"秋热次高仲贻韵"}
{"author":"林季仲","content":"经营草舍得能难，甫及斜川八九间。傍砌更移墙后竹，钩帘独盼雨余山。月投窗隙如相觅，云过檐端却复还。长忆少陵规画远，要令寒士总欢颜。","dynasty":"宋代","title":"三椽休斧陈开祖有诗次韵"}
{"author":"林季仲","content":"擢第繇元佑，封侯迨绍兴。旷怀初不竞，薄俗漫多能。勋业一壶酒，交游八尺藤。诸生话乡老，挥泪溼寒灯。","dynasty":"宋代","title":"沈朝议挽词"}
{"author":"林季仲","content":"平生丘壑自相於，幽意悠然入画图。好向溪边石矶上，羊裘披我作狂奴。","dynasty":"宋代","title":"失题"}
{"author":"林季仲","content":"檐鹊哺雏时自喜，垄牛舐犊互相嘘。老妻觑我无他语，欢笑何年得似渠。","dynasty":"宋代","title":"失子"}
{"author":"林季仲","content":"堂堂体貌照簪缨，天与君王佐太平。拭眼待看萧相国，举杯且属谢宣城。花间未听歌声彻，笛里先催别恨生。说与邦人休卧辙，过家闻欲趁清明。","dynasty":"宋代","title":"送梁尚书移守宛陵"}
{"author":"林季仲","content":"南郭先生卧病余，瘦如骐骥服盐车。厌尝漆叶青黏散，旋理司空城旦书。长陌欲登秋色薄，一樽相对鬓毛疏。晋江波与温江接，消息频传双鲤鱼。","dynasty":"宋代","title":"送思深赴泉州录参"}
{"author":"林季仲","content":"时时去弄老莱衣，也似何蕃岁一归。相送江头无一语，寸心遥与白云飞。","dynasty":"宋代","title":"送张侍郎归省"}
{"author":"林季仲","content":"我与真歇师，同年五十八。对之竟颓然，百事付华发。买舟系篱傍，一日来告别。挽之不肯留，径山演法切。佛法果何如，请师为指诀。俯首无一言，苦欲相泯灭。余漫述所闻，此法本无缺。山河连大地，鸟兽暨鱼鳖。抽至一蠛蠓，中含大千阔。试即此身求，万象皆森列。声色臭味等，六根能剖决。阿谁使之然，未可计巧拙。盍亦返故乡，子细自披抉。当有无价珍，终身用不彻。胡为浪驰走，千里访名刹。环立广坐下，觑人摇辅颊。譬如坐海底，巨浸从头没。反问岸上人，觅水济我渴。师闻抵掌笑，却道我饶舌。径山堂未开，居士法先说。儒生玩韦编，贝叶师所阅。两家相诟病，久矣互侵伐。孰如吾二人，一见意轩豁。纵谈这个事，回出言词末。古人知造车。不较出门辙。看谁到长安，宁论胡与粤。因书问答语，聊以赠真歇。去去亦何之，千水涵一月。","dynasty":"宋代","title":"送真歇禅师"}
{"author":"林季仲","content":"大江推月上层霄，夜色分人此最饶。乡国未成千里梦，海门又捲五更潮。","dynasty":"宋代","title":"宿钱塘江诗"}
{"author":"林季仲","content":"卧听泉声似雨声，直愁泥滑马难行。世间疑事多如许，千百年来谁与明。","dynasty":"宋代","title":"宿天台石桥"}
{"author":"林季仲","content":"今人议论只从多，篑土那能障大河。我有室庐亦方广，归途不向石桥过。","dynasty":"宋代","title":"宿天台石桥"}
{"author":"林季仲","content":"万壑千岸簇马蹄，羞将尘鬓照清溪。晚云带雨东风急，无数飞花过竹西。","dynasty":"宋代","title":"宿雁荡能仁寺"}
{"author":"林季仲","content":"梦破初惊枕簟秋，懒思身世独搔头。山禽强欲知人事，叶底移时语未休。","dynasty":"宋代","title":"宿中竺碧梧轩"}
{"author":"林季仲","content":"晚溪飞出小桥斜，流水萦迂带落花。生怕人来问时事，杖藜聊复过僧家。","dynasty":"宋代","title":"题广照院壁"}
{"author":"林季仲","content":"閒居正怕门庭杂，学道仍嫌歧路多。仲蔚当时开一迳，问渠初意果如何。","dynasty":"宋代","title":"题康侍郎所居二首"}
{"author":"林季仲","content":"莫道水清偏得月，须知水濁亦全天。请看风定波平后，一颗灵珠依旧圆。","dynasty":"宋代","title":"题康侍郎所居二首"}
{"author":"林季仲","content":"尊酒相逢海一涯，娟娟妙月照人衣。重来时节君须记，流水桃花鱼正肥。","dynasty":"宋代","title":"题外兄毛国器壁"}
{"author":"林季仲","content":"高居占得野塘横，竹迳逃蹊取次成。宿霭半兼朱户溼，好山长傍晚窗明。风吹酒面春情渺，月落诗肠夜味清。今日主人归定否，试听枝上子规声。","dynasty":"宋代","title":"题薛献可新居次高仲贻韵"}
{"author":"林季仲","content":"寻胜权舆自天姥，芒鞋踏遍春山雨。要得山如磊落人，纷纷拳石何足数。忽逢一柱插天寒，形貌最尊疑父祖。群峰往往皆儿孙。环列膝前仍俯伛。我忧穹昊欲撑柱，莫笑杞人心独苦。伊谁有力能致之，大庇苍生使安堵。","dynasty":"宋代","title":"天柱峰"}
{"author":"林季仲","content":"金章朱毂烂盈门，春入仙翁笑颊温。曳杖时时过他客，含饴日日弄诸孙。风高浙水惊霜叶，月落黟山泣晓猿。丹旐悠扬转寒日，尚疑帘下彩衣翻。","dynasty":"宋代","title":"挽程夫人词"}
{"author":"林季仲","content":"省己知为政，忘言是读书。世儒谁说此，学子可怜渠。文物思前非，风烟翳故庐。倚楹独长叹，吾道竟何如。","dynasty":"宋代","title":"挽林潜圣先生词"}
{"author":"林季仲","content":"秋色澹修渚，夕光明小楼。溪虚烟漠漠，天迥雁悠悠。短发存堪数，黄花插自羞。青山本无事，敛黛为谁忧。","dynasty":"宋代","title":"晚眺二首"}
{"author":"林季仲","content":"病与老相守，慵思静自便。故园三径菊，归路一蓑烟。高下云连谷，纵横水护田。凄凉千古事，簇簇夕檐前。","dynasty":"宋代","title":"晚眺二首"}
{"author":"林季仲","content":"霜露长悲陟岵人，见翁强健却酸辛。家徒四壁知无恨，掌有双珠未是贫。老去米盐浑不问，病来药石强相亲。归从先垄平生志，松下应逢月色新。","dynasty":"宋代","title":"魏府君挽词"}
{"author":"林季仲","content":"老友从初岁，温恭见隐居。谁云不为政，只此是知书。末俗惟多伪，何人得似渠。春江照丹旐，恨亦到龟鱼。","dynasty":"宋代","title":"项居士挽词"}
{"author":"林季仲","content":"路入长安处处同，断桥绝港自相通。地高何羡三公贵，境乐那知四壁空。万象森罗皆拱北，百川曲折定趋东。懒从宦达如曾闵，也有芳猷到不穷。","dynasty":"宋代","title":"萧朝宗旅寓有途穷之叹次韵以广其意"}
{"author":"林季仲","content":"倚杖臞然一病夫，羡君联骑出西湖。若逢佳处能相忆，寄与新诗作画图。","dynasty":"宋代","title":"萧德起诸人约游西湖小疾不赴"}
{"author":"林季仲","content":"江汉滔滔去不回，几人留得诗名来。要须洗以千斛水，莫令胸臆生纤埃。清狂我爱李太白，乱之鸥鹭谁嫌猜。一生事业在杯酒，富贵於我何有哉。长安市上唤不醒，醉眼徐为君王开。挥毫散雾金銮殿，气使权倖如奴儓。风骚独步千载上，鞭挞扬马咍邹枚。长流夜郎得不死，定知造物须怜才。文采至今独未泯，耳孙气象何崔嵬。寤言世士少风骨，慨然刀欲扶衰颓。刊传家集流海内，廉顽立懦兹为媒。分颁亦及蓬荜士，使者踏破阶前苔。神交不待读终卷，骑鲸恍惚来瑶台。气酣日落酒不足，更挽天河注玉杯。呜呼俗隘真可哀，吾非斯人谁与陪。朝游蓬莱夕方丈，去去相随翔九垓。","dynasty":"宋代","title":"谢李端明惠李翰林集"}
{"author":"林季仲","content":"跋马西州路，山川泪眼傍。看君有遗范，如我见横塘。寒日低瓜步，浮云接建康。隔江多少恨，付与雁南翔。","dynasty":"宋代","title":"许厚之挽词"}
{"author":"林季仲","content":"意气平生百不伸，一麾晚出守宜春。功名到此当言命，才术如公岂后人。庭集鵷雏知有种，盘堆苜蓿未全贫。江寒木落悲无那，诗寄蓬窗墨尚新。","dynasty":"宋代","title":"薛康朝挽词"}
{"author":"林季仲","content":"归袖曾攀墙外子，征鞍又拂雪中花。往来应被江梅笑，笑我经年不在家。","dynasty":"宋代","title":"厌於行役感梅赋诗"}
{"author":"林季仲","content":"苍苔斲破斧痕新，移傍颓檐慰病身。见我浑如旧相识，此君端是个中人。孤高自比西山洁，澹泊宁甘南巷贫。梦断啼鸦窗转月，怜渠犹把影相亲。","dynasty":"宋代","title":"移竹次林英伯韵四首"}
{"author":"林季仲","content":"不向窗前著色新，老夫无处可安身。寒梢已拔千寻剑，空腹堪容数百人。染泪浪传湘水恨，结根终伴杜陵贫。回头万事皆衰歇，岁晚相从尔独亲。","dynasty":"宋代","title":"移竹次林英伯韵四首"}
{"author":"林季仲","content":"手种琅玕照眼新，老来深寄五湖身。连宵留得枝间月，邀我同为物外人。封殖不贪千户富，依栖可慰一生贫。武夫称谓殊粗俗，却恨樊川语未亲。","dynasty":"宋代","title":"移竹次林英伯韵四首"}
{"author":"林季仲","content":"娟娟犹带露痕新，分得江潭未化身。岁晚定知堪傲雪，生来不肯强随人。心如庞老空诸有，节比原思不恨贫。月淡风清卧寒谷，倡予和女复谁亲。","dynasty":"宋代","title":"移竹次林英伯韵四首"}
{"author":"林季仲","content":"乱山争挟我先登，拭眼还惊见未曾。不为游观事斤筑，可怜撑拄费薪蒸。竹依窗牖秋鸣玉，月堕樽罍夜饮冰。说与溪船莫吹笛，断肠人在最高层。","dynasty":"宋代","title":"迎华观落成苏侍郎赋诗次韵"}
{"author":"林季仲","content":"杖藜谷口伫归云，生理萧条一葛巾。未敢轩眉焚芰制，更期晚节伴霜筠。江山约我盟犹在，风月於人意自新。木落寒林水清浅，小桥共看雪梅春。","dynasty":"宋代","title":"用前韵酬高仲贻见赠"}
{"author":"林季仲","content":"茶罢移床就竹眠，泠然风起和流泉。山禽未绝东归客，时送清音到枕边。","dynasty":"宋代","title":"游大龙湫宿寿昌竹轩"}
{"author":"林季仲","content":"一迳萦迂上翠微，乱红无数扑人衣。匆匆来往成何事，不似山禽自在飞。","dynasty":"宋代","title":"游智者寺"}
{"author":"林季仲","content":"有客有客，托於空谷。问何以乐，乐彼幽独。矫矫其松。籊籊其竹。微风过之，泠然成曲。岁曰莫止，霰雪交挥。谁与晤语，怀我人斯。我之怀矣，褰裳从之。泥淖伊阻，中心怅而。岂无他人。以翱以翔。意气所亲，不能弭忘。遥遥遗绪，久矣弗敭。之子之秀，吾宗之光。我有薄酒，子试歠兮。雪霁江明，共此月兮。企焉新诗，到蛰窟兮。老子鬅鬙，正愁绝兮。","dynasty":"宋代","title":"有客"}
{"author":"林季仲","content":"雕甍华栋照晴空，更忆檐前十八公。四望川流何富有，一时歌咏许谁同。海吞万壑苍烟外，地涌双峰白浪中。洞接仙都春色早，桃花认得鹤溪翁。","dynasty":"宋代","title":"又用前韵二首"}
{"author":"林季仲","content":"遗迹榛芜四十年，使君跋马独依然。要将旧观还骚客，幻出新亭倚半天。井邑参差图障里，烟霞明灭酒尊前。我今不是贫居士，买断江山莫计钱。","dynasty":"宋代","title":"又用前韵二首"}
{"author":"林季仲","content":"霜髯垂臆杖过眉，得得桐庐江上来。对我休谈钓台好，姓名方挂北山移。","dynasty":"宋代","title":"袁居士来自桐庐索诗赠二绝句"}
{"author":"林季仲","content":"木落空山霜露寒，却驱羸马傍长安。君看仕路风波恶，孰与严陵七里滩。","dynasty":"宋代","title":"袁居士来自桐庐索诗赠二绝句"}
{"author":"林季仲","content":"君看袁居士，苍然松柏姿。生涯一樽酒，事业五言诗。去跨月边鹤，空余床下龟。江村相送处，尚忆杖过眉。","dynasty":"宋代","title":"袁居士挽词"}
{"author":"林季仲","content":"野性由来爱水云，强将麋鹿著冠巾。救时或用鲁连子，谈古空如司马筠。胡雁惊心双泪落，吴霜点鬓二毛新。腐儒无用终羞死，只合归耕垄上春。","dynasty":"宋代","title":"再次前韵"}
{"author":"林季仲","content":"佳章一见一开颜，读向寒窗到日斑。笔阵知公来似雨，诗肩笑我耸如山。皂雕气欲凌千里，老骥身犹绊六闲。闻说汉庭思祭酒，诏书相继促河间。","dynasty":"宋代","title":"再次前韵酬赵宝学"}
{"author":"林季仲","content":"两眼昏花近十年，简编惟见字斑斑。养生正合师黄石，招隐宁须待小山。薄宦本无朱组愿，高眠得伴白云閒。清风却似怜孤寂，时送禽声到枕间。","dynasty":"宋代","title":"再次前韵书怀"}
{"author":"林季仲","content":"青春无语到天涯，百舌枝头漫自夸。红破轻寒入桃萼，香和宿雨落梅花。风吹杖屦千山晚，水照林塘两鬓华。万事萧条兵革里，北飞愁见雁行斜。","dynasty":"宋代","title":"早春有怀"}
{"author":"林季仲","content":"仕途多汩没，归袖独飘颺。要伴赤松子，终辞青琐郎。水云宽处好，日月静中长。万事休回首，停桡即故乡。","dynasty":"宋代","title":"赠别陈给事"}
{"author":"林季仲","content":"洗尽烟岚见海山，池塘春草亦怡颜。野沈犬警清宵迥，檐转堂阴白昼闲。移镇又传三叠鼓，告庭行促百官班。攀辕父老休相忆，总在炉锤橐籥间。","dynasty":"宋代","title":"赠李端明"}
{"author":"林季仲","content":"摛藻才何赡，哦松志未酬。奉祠得南岳，戏彩向丹丘。贾谊方年少，冯唐已白头。桃花烟浪暖，看子上瀛洲。","dynasty":"宋代","title":"赠李举之别"}
{"author":"林季仲","content":"雁塔联名记昔年，天涯一见破衰颜。人言巧宦何曾巧，我欲閒居未得閒。弱植自怜葭倚树，雄文才许管窥斑。明公旧有经纶手，今日宁当缩袖间。","dynasty":"宋代","title":"赠刘舍人次德裕弟韵"}
{"author":"林季仲","content":"儒生底用苦知书，学到根源物物无。曾子当年多一唯，颜渊终日只如愚。水流万折心无竞，月落千家境自孤。把手沙头莫言别，与君元不隔江湖。","dynasty":"宋代","title":"赠虞教授别"}
{"author":"林季仲","content":"才擅金枝秀，名标桂籍先。有如此公子，不负我同年。风落松间雪，沙明竹外船。天涯人老矣，尊酒忆凄然。","dynasty":"宋代","title":"赠赵遂甫别"}
{"author":"林季仲","content":"榛莽荒秋雨，郊坰接暮阴。挟明如自喜，穿隙互相寻。昼伏终羞日，宵征欲乱参。林惊光不定，叶脱势俱沈。代烛时临卷，随风屡拂琴。青荧行爝火，的皪漾沙金。巧自缘帘幙，翻令念藁砧。徘徊怜扇影，婉娈傍衣衿。窗曙星河落，江寒霜露深。危踪怅何往，腐质谅难任。","dynasty":"宋代","title":"张叔靖咏萤次韵"}
{"author":"林季仲","content":"珠海光无尽，瑶山气自温。鸿基开烈祖，余庆袭贤孙。妙墨潜虬动，雄词骇浪翻。九重应震悼，同性失毛原。","dynasty":"宋代","title":"赵宝学挽词二首"}
{"author":"林季仲","content":"粲粲霜蕤晚，凄凄烟渚秋。长随山简马，同上谢公楼。诗句入飞鹜，歌声落钓舟。那知倚栏处，直北是松楸。","dynasty":"宋代","title":"赵宝学挽词二首"}
{"author":"林季仲","content":"西湖独未赋红梅，留待知音细细开。好把新诗补遗逸，不才空与作云来。","dynasty":"宋代","title":"赵殿撰赏红梅次韵"}
{"author":"林季仲","content":"弹压湖山有主人，我如鸿雁亦来宾。连云岛屿参差见，过雨林塘取次新。霜橘似夸千户富，雪梅欲放一枝春。酒醒月落愁无那，听彻残更断晓闉。","dynasty":"宋代","title":"赵守泛舟康侍郎有诗次韵"}
{"author":"林季仲","content":"铁面声名满九州，尔来孙子亦风流。怡云自比陶弘景，下泽谁如马少游。醉袖舞低千嶂月，钩纶翻动五湖秋。可怜旧日飞觞处，波影空摇百尺楼。","dynasty":"宋代","title":"赵彦挽词"}
{"author":"林季仲","content":"淹淹一夜雨，脉脉万方情。勿怪云多妬，从来物恶盈。水浑珠自莹，垢尽镜还明。共赏此时月，无论阴与晴。","dynasty":"宋代","title":"中秋不见月"}
{"author":"林季仲","content":"一叶下庭木，初敲窗户秋。阴云偏妬月，衰病懒登楼。勋业头先白，江河泪未收。停桡是吾土，休梦野堂游。","dynasty":"宋代","title":"中秋次韵"}
{"author":"林季仲","content":"马上衰颓只自嗟，惊心那复见黄花。花如相问终羞澁，底甚重阳不在家。","dynasty":"宋代","title":"重九前一日宿灵岩"}
{"author":"林季仲","content":"化蜀文翁竟好文，坐令风物一番新。争飞方朔三千牍，何止平原十九人。棫朴伫观周室富，茅芹先傍鲁宫春。使君劝驾无多语，莫学公孙只为身。","dynasty":"宋代","title":"州将设宴诸荐士"}
{"author":"林季仲","content":"村舍江南雪意迟，月边初破两三枝。输他一点先传得，回首千花总后期。春事循环宁有尽，岁华晼晚漫多悲。君诗到眼如图画，写出行人立马时。","dynasty":"宋代","title":"周希父赋梅次韵三首"}
{"author":"林季仲","content":"岁华物意两俱迟，开到前村第几枝。抱影自怜春有信，冲寒长指雪为期。音传陇首人相忆，恨入楼头角正悲。最是一年难忘处，小桥流水夕阳时。","dynasty":"宋代","title":"周希父赋梅次韵三首"}
{"author":"林季仲","content":"岁寒谁复慰栖迟，篱落初横一二枝。试问春从何处去，又凭梅报有来期。巡檐索笑如相识，倚竹怀新却自悲。花瘦恼教人共瘦，月明风定酒醒时。","dynasty":"宋代","title":"周希父赋梅次韵三首"}
{"author":"林季仲","content":"松菊荒三径，风尘走十年。家山忆到骨，世路厌摩肩。懒计诗工拙，宁分酒圣贤。从他诮便腹，老去只贪眠。","dynasty":"宋代","title":"周希父见寄次韵"}
{"author":"林季仲","content":"忆昔同年友，吾乡有六人。而今如梦寐，强半委埃尘。云护霜天晚，梅含野迳克。回头赋诗处，清泪堕江滨。","dynasty":"宋代","title":"周希父挽词"}
{"author":"林季仲","content":"落花迷晓径，零露点秋畦。节物惊衰鬓，登临忆故栖。苍苔痕过履，修竹湿新题。昨夜寒窗梦，相随叠嶂西。","dynasty":"宋代","title":"昨夜梦陪后乘次前韵"}
{"author":"林季仲","content":"匽薄一樽酒，栖迟双鬓毛。随风散檐雪，卷地作秋涛。汉使去不返，边人寒更劳。谁当如李愬，乘间缚酋豪。","dynasty":"宋代","title":"和人对雪"}
{"author":"林季仲","content":"径深松翠重，风软马蹄骄。水绕谁家屋，门飞小竹桥。龟开平野兆，蜂引断山腰。生理吾能免，趋林拾堕樵。","dynasty":"宋代","title":"憩瑞安北湖诗三首其二"}
{"author":"林季仲","content":"秋色澹脩渚，夕光明小楼。溪虚烟漠漠，天迥雁悠悠。短发存堪数，黄花插自羞。青山本无事，敛黛为谁忧。","dynasty":"宋代","title":"晚眺二首其一"}
{"author":"林季仲","content":"病与老相守，慵思静自便。故园三径菊，归路一蓑烟。高下云连谷，纵横水护田。凄凉千古事，簇簇夕檐前。","dynasty":"宋代","title":"晚眺二首其二"}
{"author":"林季仲","content":"孝友从初岁，温恭见隐居。谁云不为政，只此是知书。末俗惟多伪，何人得似渠。春江照丹旐，恨亦到龟鱼。","dynasty":"宋代","title":"项居士挽词"}
{"author":"林季仲","content":"擢第繇元祐，封侯迨绍兴。旷怀初不竞，薄俗漫多能。勋业一壶酒，交游八尺藤。诸生话乡老，挥泪湿寒灯。","dynasty":"宋代","title":"沈朝议挽词"}
{"author":"林季仲","content":"忆向沙头别，谁知地下游。祠堂只如旧，庭竹自生秋。回首山埋玉，伤心月满楼。慎江日夜去，中有泪俱流。","dynasty":"宋代","title":"程显学挽词二首其二"}
{"author":"林季仲","content":"误落樊笼二十年，苍颜白发意颓然。解纷无用空弹铗，揣分唯堪备执鞭。乘雁去来何足数，涸鱼濡沫自相怜。扁舟东下虽云晚，及见梅花破腊前。","dynasty":"宋代","title":"次韵吴清叟书怀"}
{"author":"林季仲","content":"画戟森森转水湄，草堂颜色带恩私。乱离海上多簪绂，槃礴风前卸马羁。醉帽半敧花近眼，赓歌间发墨翻池。诸公明日朝天去，且为南阳借杜诗。","dynasty":"宋代","title":"卢守携酒过薛直老草堂次韵"}
{"author":"林季仲","content":"隔竹通晖月自妍，樽前宝炬不须然。毫飞阁上千林湿，句落云间万井传。佳节敢辞通夕醉，宿酲还傍小窗眠。鬓边黄菊应相笑，白发较多似去年。","dynasty":"宋代","title":"九日诸人集于资福阁次高季应韵三首其二"}
{"author":"林季仲","content":"南郭先生卧病馀，瘦如骐骥服盐车。厌尝漆叶青黏散，旋理司空城旦书。长陌欲登秋色薄，一樽相对鬓毛疏。晋江波与温江接，消息频传双鲤鱼。","dynasty":"宋代","title":"送思深赴泉州录参"}
{"author":"林季仲","content":"万壑千岩簇马蹄，羞将尘鬓照清溪。晚云带雨东风急，无数飞花过竹西。","dynasty":"宋代","title":"宿"}
{"author":"林季仲","content":"羽仗霓旌去不还，空馀菊水照人寒。至今山下无枯草，便是田家九转丹。","dynasty":"宋代","title":"郊行感怀其二"}
{"author":"林季仲","content":"一径萦迂上翠微，乱红无数扑人衣。匆匆来往成何事，不似山禽自在飞。","dynasty":"宋代","title":"游智者寺"}
{"author":"林季仲","content":"胡尘漠漠暗中州，无力持颠漫自忧。花鸟相逢非昔日，不堪重上望湖楼。","dynasty":"宋代","title":"登望湖楼"}
{"author":"林季仲","content":"西山拿得落檐前，飞翠侵帘夕更妍。心远地偏如靖节，江湖处处是斜川。","dynasty":"宋代","title":"次韵苗彦先题薛献可新居四首其三"}
{"author":"林季仲","content":"荷锄归伴陇头云，懒傍侯门更整巾。卜筑君能如沈约，题诗吾亦效王筠。湖光皛皛千山合，竹色娟娟一径新。酒后笑歌应耳热，西园惊破海棠春。","dynasty":"宋代","title":"次高承宣韵题刘知言郊居"}
{"author":"林季仲","content":"杖屦相从秋水滨，便将公作社中人。酒行苦要深浮白，醉去那知倒著巾。把手共怜江国月，回头休忆野堂春。太平未见身先老，看取吴霜点鬓新。","dynasty":"宋代","title":"次高季应韵"}
{"author":"林季仲","content":"一别从京洛，相逢向海邦。倦游怜舌在，多病觉眉庞。佳处随山屐，余生付酒缸。新诗眩老眼，细读傍寒窗。","dynasty":"宋代","title":"次韵陈明锡见寄"}
{"author":"林季仲","content":"合去趋华阙，难教滞陋邦。悲鸣怜老骥，迎吠厄群庞。便腹书千箧，濡头酒一缸。怀君夜不寐，落叶打空窗。","dynasty":"宋代","title":"次韵陈明锡见寄"}
{"author":"林季仲","content":"卑栖安故里，薄宦倦他邦。依社愿为栎，涤牲宁用庞。利名蛾赴烛，身世蚁浮缸。多谢江边月，相寻到小窗。","dynasty":"宋代","title":"次韵陈明锡见寄"}
{"author":"林季仲","content":"长安公子意气豪，笑我憔悴居蓬蒿。人生栖托一枝足，何用抟风九万高。我今百事付流水，归卧北窗心独喜。林表春禽自在啼，绝胜豢养金笼里。谁能胸臆无尘垢，木雁未论才不才。子陵事业亦何有，风月凄然一钓台。","dynasty":"宋代","title":"次韵酬黄季章"}
{"author":"林季仲","content":"门翳蒿莱谁往还，忆君更觉鬓毛斑。何时共对吟边月，相别犹怜雪后山。清夜忍闻庭鹤怨，余年应伴海鸥閒。有人问我今何似，兀兀长如醉梦间。","dynasty":"宋代","title":"次韵酬刘延中"}
{"author":"林季仲","content":"高轩曾过我柴关，笑看莓苔满地斑。隐约谁惟许居士，风流得倚谢东山。诗锵金石音尤古，笔走龙蛇意自閒。后日陪公那可得，飘然身在五云间。","dynasty":"宋代","title":"次韵酬赵宝学"}
{"author":"林季仲","content":"残霙初伴梅梢月，小雨仍禁柳底春。莫厌酒摇金盏浪，更听歌绕画染尘。","dynasty":"宋代","title":"次韵和康侍郎雪后小雨二首"}
{"author":"林季仲","content":"白头羞见尊前烛，頳颊深凭瓮里春。不分落梅纷似雪，更兼疏雨细如尘。","dynasty":"宋代","title":"次韵和康侍郎雪后小雨二首"}
{"author":"林季仲","content":"晚驱羸马下层丘，路转寒塘忆旧游。半夜雨声碎庭竹，更疑飞沫溅龙湫。","dynasty":"宋代","title":"游大龙湫宿寿昌竹轩"}
{"author":"林季仲","content":"平生丘壑自相于，幽意悠然入画图。好向溪边石矶上，羊裘披我作狂奴。","dynasty":"宋代","title":"失题"}
{"author":"林季仲","content":"不扫林间一径开，夜深留伴月皑皑。问谁踏我琼瑶碎，新有诗筒破晓来。","dynasty":"宋代","title":"和康侍郎喜雪二首其二"}
{"author":"林季仲","content":"白头羞见尊前烛，赪颊深凭瓮里春。不分落梅纷似雪，更兼疏雨细如尘。","dynasty":"宋代","title":"次韵和康侍郎雪后小雨二首其二"}
{"author":"林季仲","content":"林峦争入马蹄来，宿雾残云拨不开。石卧松根横碧玉，瀑悬天外转晴雷。仙家长锁青春好，老子犹堪竟日陪。收拾此身知有此，一间茅屋傍山隈。","dynasty":"宋代","title":"次韵和康侍郎游仙岩"}
{"author":"林季仲","content":"行步敧危老病身，胜游那敢厕荀陈。试思珠履三千客，何似风雩六七人。雪意迟疑终未决，诗筒来往莫辞频。晓窗新得东君讯，已放梅梢一点春。","dynasty":"宋代","title":"次韵和康丈真率之集"}
{"author":"林季仲","content":"天公昨夜醉如泥，擘碎浮云散漫飞。谢女饶他歌柳絮，曹人堪笑比麻衣。平铺宝贝知何限，豫表丰禅不待祈。最是松林难画处，晚晴犹吐玉霏霏。","dynasty":"宋代","title":"次韵康侍郎咏雪"}
{"author":"林季仲","content":"朝来爽气自横空，蹑屐宁须学谢公。似此江山何处有，合分风月与人同。消磨万古潮声里，摇兀千林酒浪中。欲和阳春无好语，尊前莫笑嗫嚅翁。","dynasty":"宋代","title":"次韵梁守登富览亭"}
{"author":"林季仲","content":"绛人老矣休问年，万事灰心宁复然。有客雅知林下趣，怜渠独得酒中天。摩空雁影沈波底，照眼梅花破腊前。雪意方浓君且住，行歌同挂杖头钱。","dynasty":"宋代","title":"次韵梁守登富览亭"}
{"author":"林季仲","content":"转首今吾非故吾，问君何用惜居诸。流年已作悠悠梦，往事徒劳咄咄书。濁酒半壶时自酌，醉头一月不曾梳。阿谁似我浑无事，睡到目高三丈余。","dynasty":"宋代","title":"次韵林楙南见寄"}
{"author":"林季仲","content":"阴阴松竹满东山，闻说君家六月寒。若得封胡同里巷，底须屈宋作衙官。酒中有超谁能识，琴上无弦我亦弹。试问庐江何彦德，貂蝉孰似鹿皮冠。","dynasty":"宋代","title":"次韵林楙南见寄"}
{"author":"林季仲","content":"秋阳晃朗秋江前，秋山崷崒飞鸟边。待扶仙人九节杖，去采玉井千叶莲。一丘一壑不在我，或用或舍其如天。故人谪官卧空谷，谁与晤语情凄然。","dynasty":"宋代","title":"次韵林楙南秋兴见寄"}
{"author":"林季仲","content":"梅花笑我无佳句，惭愧诗翁亦姓林。细看窗前陨秋叶，谁知雪底得春心。断桥斜径光将夕，淡月疏云趣更深。何处清香恼行客，江头跋马试教寻。","dynasty":"宋代","title":"次韵刘敷言咏梅四首"}
{"author":"林季仲","content":"江空木落出遥岑，何处佳人独倚林。不负雪期如有信，偶先花事本无心。日低修渚云容薄，路转寒塘暝色深。莫怪山翁数回首，暗香十里更相寻。","dynasty":"宋代","title":"次韵刘敷言咏梅四首"}
{"author":"林季仲","content":"粉痕欲破雪相禁，如妒孤英点暮林。九陌未传花底信，一枝先寄陇头心。月横瘦影池塘浅，风度微香院落深。插向鬓边犹得在，未须笑我老浸寻。","dynasty":"宋代","title":"次韵刘敷言咏梅四首"}
{"author":"林季仲","content":"霜清木脱峭寒侵，惊见佳花吐远林。冷落自怜池上影，孤高谁赏月边心。简文煎彩谈何易，杜老巡檐意最深。寂寂溪桥断行迹，吹香独与我追寻。","dynasty":"宋代","title":"次韵刘敷言咏梅四首"}
{"author":"林季仲","content":"仙隐深深竹径中，杖藜还许我相从。君能惜取清阴在，斤斧须令赦箨龙。","dynasty":"宋代","title":"次韵苗彦先题薛献可新居四首"}
{"author":"林季仲","content":"方塘环植绿杨新，朱户重重欲闭春。若许茅茨傍清泚，敢教鹅鸭恼比邻。","dynasty":"宋代","title":"次韵苗彦先题薛献可新居四首"}
{"author":"林季仲","content":"西山拏得落檐前，飞翠侵帘夕更妍。心远地偏如靖节，江湖处处是斜川。","dynasty":"宋代","title":"次韵苗彦先题薛献可新居四首"}
{"author":"林季仲","content":"轩槛青红压水滨，小桥斜出树横陈。功名豫计殊非计，且与龟鱼作主人。","dynasty":"宋代","title":"次韵苗彦先题薛献可新居四首"}
{"author":"林季仲","content":"忽思身世怆然惊，漫学雕龙艺未成。尸素空麋太仓粟，辛勤有愧老农耕。只须鬓上看勋业，休向人前道姓名。岁晚相从白岩下，一樽芳酒话深情。","dynasty":"宋代","title":"次韵沈叔权书怀"}
{"author":"林季仲","content":"咸阳市上欲思归，人到於今笑李斯。老去何如我痴叔，了无一事独支颐。","dynasty":"宋代","title":"次韵十叔父书怀"}
{"author":"林季仲","content":"春事何曾解有穷，枝头寻觅漫匆匆。去来燕认谁家户，开落花因一夜风。万古英雄残照里，半生勋业醉魂中。骚人往往多诗瘦，却怪老夫颜色红。","dynasty":"宋代","title":"次韵宋待制晚春书怀"}
{"author":"林季仲","content":"不到双溪久，浑疑一梦间。把君诗在手，见我别来山。薄宦故不恶，危涂难自閒。翩翩出林翼，飞倦合知还。","dynasty":"宋代","title":"次韵婺州萧教授见寄"}
{"author":"林季仲","content":"晚窗落莫雪飞花，点缀山翁两鬓华。好办青铜买村酒，共撑小艇访渔家。觉非便合如陶令，得趣何劳问孟嘉。只怕故人腾踏去，短檠谁与话天涯。","dynasty":"宋代","title":"次韵希父见寄二首"}
{"author":"林季仲","content":"腊前墙角见梅花，雪后墙头见月华。满引濁醪无一事，尽收好处入吾家。结庐君待归安固，抱翁侬今老永嘉。莫道青山便遮断，春风浩荡没津涯。","dynasty":"宋代","title":"次韵希父见寄二首"}
{"author":"林季仲","content":"漫求三釜禄，浪走十年尘。白发不饶我，虚名能中人。溪山閒始见，鱼鸟静相亲。共对一庭月，谁非吾近邻。","dynasty":"宋代","title":"次韵萧德起见寄"}
{"author":"林季仲","content":"十万貔貅拥鼓鞞，云间听得一声齐。祥开虎帐妖氛落，威叠鲸江怒浪低。晓日彩旌沙外转，春风归马柳边嘶。幕中自有燕公笔，合把奇功勒建溪。","dynasty":"宋代","title":"次韵张子猷赋凯旋之什"}
{"author":"林季仲","content":"看取吴霜点鬓新，利名场里合抽身。走从宦路谋多拙，归伴田夫味最真。落木正饶窗外月，小梅犹靳腊前春。他时更有郊行句，远寄臞溪独卧人。","dynasty":"宋代","title":"次韵赵表之郊行"}
{"author":"林季仲","content":"颍水如闻得月多，黄金万顷漾微波。登临未送平生目，赓唱空传故老歌。宦意请看头上雪，杯行且覆掌中荷。吾乡亦有西湖好，舴艋相从意若何。","dynasty":"宋代","title":"次韵追和钱穆父内翰勰赵伯坚大卿令铄游颍湖"}
{"author":"林季仲","content":"狂客当年隐四明，至今孙子爱林坰。挂冠无愠亦无喜，抱膝自歌还自听。时弄清琴怀贺若，何妨后乘载樵青。结邻能践前言否，春色方深绝境亭。","dynasty":"宋代","title":"次曾谹甫韵寄贺子忱"}
{"author":"林季仲","content":"湖海长为客，干戈仅脱身。来寻林下友，半与鬼为邻。马上人何在，庭前草自春。平生饶意气，寂寞委荆榛。","dynasty":"宋代","title":"戴唐卿挽词"}
{"author":"林季仲","content":"投笔辞场屋，携钱送酒家。身名俱梦幻，醒醉是生涯。沙晚号寒雁，林高惨暮鸦。嗟予方哭弟，清泪堕悲笳。","dynasty":"宋代","title":"悼潘君秀才"}
{"author":"林季仲","content":"胡尘漠漠暗中州，无力持颠漫自忧。花鸟相逢非昔日，不堪重上望湖楼。","dynasty":"宋代","title":"登望湖楼"}
{"author":"林季仲","content":"木落霜清橘柚香，榜歌迢递起沧浪。来鸿去鹜纷无数，怕上西楼望夕阳。","dynasty":"宋代","title":"登张知省溪楼"}
{"author":"林季仲","content":"雁横霜渚水痕收，檐外微云去复留。多谢西风解人意，尽驱爽气入溪楼。","dynasty":"宋代","title":"登张知省溪楼"}
{"author":"林季仲","content":"脱身归去亦何求，刚被声名落钓钩。买得扁舟在祠下，从公觅取旧羊裘。","dynasty":"宋代","title":"钓台"}
{"author":"林季仲","content":"林峦出没晚云低，旋放寒梅照浅溪。雪意殷勤解留客，不教归马识东西。","dynasty":"宋代","title":"访梅值雪示觉慈升老"}
{"author":"林季仲","content":"容易烦公问讯梅，昨宵还有几花开。窗寒月落知相忆，细细吹香过竹来。","dynasty":"宋代","title":"富季申赋梅次韵四首"}
{"author":"林季仲","content":"雪意商量欲放梅，破寒先遣一条开。去年花下人何在，策我蹇驴归去来。","dynasty":"宋代","title":"富季申赋梅次韵四首"}
{"author":"林季仲","content":"谁将消息报江梅，一点先从雪里开。怪见逢迎有深意，我家曾与写真来。","dynasty":"宋代","title":"富季申赋梅次韵四首"}
{"author":"林季仲","content":"未知何处是真梅，雪拥溪桥拨不开。莫讶行人数回首，西风十里送香来。","dynasty":"宋代","title":"富季申赋梅次韵四首"}
{"author":"林季仲","content":"庆吊何时已，劳生不自閒。野情难脱略，人事足机关。附尾初无意，同尘半强颜。柴门当却扫，未敢负云山。","dynasty":"宋代","title":"感兴"}
{"author":"林季仲","content":"声利场中意独消，端如处士翳蓬蒿。渡江一马神先助，夹日五龙功更高。不愿本朝私戚里，长称文母训儿曹。十年共说无生话，却对东风泪满袍。","dynasty":"宋代","title":"高太傅挽词"}
{"author":"林季仲","content":"伯淮卧彭城，绕屋生蓬茨。天子呼不起，思见岩壑姿。俾工图其形，衔命日夜驰。落笔竟不得，韬面以疾辞。豫章有孺子，同时隐江湄。栖栖非我事，结庐对风漪。时人亦罕识，阿堵谁写之。我闻郭有道，曾遣轻骑追。疑此言语生，即是茅画师。","dynasty":"宋代","title":"观徐孺子画像"}
{"author":"林季仲","content":"松竹森森灏气生，一帘疏雨故人情。扁舟还载离愁去，不见西城刘叔明。","dynasty":"宋代","title":"过东阳诸人饶别独刘叔明不至"}
{"author":"林季仲","content":"丛条曾欲截来辕，应讶行人数往还。归老故园犹得在，满斟杯酒谢荆山。","dynasty":"宋代","title":"过荆山寺"}
{"author":"林季仲","content":"谁将淡墨扫秋山，乞与衰翁独倚栏。白发试思何处去，黄花今有几人观。老来自觉情怀恶，客里长嗟会面难。卷尽浮云放明月，与公同倒百杯盘。","dynasty":"宋代","title":"和高少保九日"}
{"author":"林季仲","content":"六出随轩逞厥祥，天人应感得能忙。使君未到然香处，先有心香叩上苍。","dynasty":"宋代","title":"和康侍郎喜雪二首"}
{"author":"林季仲","content":"不扫林间一迳开，夜深留伴月皑皑。问谁踏我琼瑶碎，新有诗筒破晓来。","dynasty":"宋代","title":"和康侍郎喜雪二首"}
{"author":"林季仲","content":"右文逢圣代，首善自神京。延及吴中士。威称洛下英。我邦虽僻陋，此学号专精。耆旧风流在，山川气象新。元侯来作牧，后进頼提衡。有美僖公颂，谁高蜀守名。能书偕计吏，燕豆列宾荣。万里云霄路，抟风看去程。","dynasty":"宋代","title":"和梁守钱诸贡士"}
{"author":"林季仲","content":"{郾去阝}薄一樽酒，栖迟双鬓毛。随风散檐雪，卷地作秋涛。汉使去不返，边人寒更功。谁当如李愬，乘间缚酋豪。","dynasty":"宋代","title":"和人对雪"}
{"author":"林季仲","content":"富贵功名等弁髦，何如声迹翳蓬蒿。倦游正被微官缚，辞禄方知处士高。华萼向来荣父行，芝兰重见秀儿曹。寄言护国山头月，莫照山猿夜夜号。","dynasty":"宋代","title":"侯公谨挽词"}
{"author":"林季仲","content":"自昔衣冠盛，人言胡与吴。诗书渐渍久，妇女见闻殊。凤去怜雏弱，鸾吟叹影孤。灵龟表贤德，卜地得慈湖。","dynasty":"宋代","title":"胡夫人挽词"}
{"author":"林季仲","content":"年来何止二宜休，合把身名付钓舟。寒食又冲花下雨，晚塘渐狎棹前鸥。推居谁复如公瑾，种竹犹怜似子猷。来坐梅阴引春酒，微酸点点著枝头。","dynasty":"宋代","title":"寄刘知言"}
{"author":"林季仲","content":"三径开从蒋兖州，至今孙子亦风流。钩帘虽对鄮山月，闻笛应悲京口秋。往事漫劳书咄咄，余生只合赋休休。问君办得蓑衣否，便好相随上钓舟。","dynasty":"宋代","title":"寄题蒋封州三径堂堂本在丹阳后避地四明再创"}
{"author":"林季仲","content":"海内英豪还有谁，宁容丘壑著皋夔。欲知今日中兴业，已定黄风独往时。谢傅本无朱组愿，留侯应念赤松期。更须整顿乾坤了，我亦芒鞋随所之。","dynasty":"宋代","title":"寄题赵丞相独往亭诗"}
{"author":"林季仲","content":"不到东阳六七年，干戈身世两依然。每思三虑堂中退，径向双溪楼上眠。空翠霏微浮酒斝，林烟杳霭没渔船。有人问我今何似，头秃昏昏瘴海边。","dynasty":"宋代","title":"寄婺州周知录"}
{"author":"林季仲","content":"路转溪回草木香，有人荷笠山之阳。定知我是金华守，笑道牧民如牧羊。","dynasty":"宋代","title":"郊行感怀"}
{"author":"林季仲","content":"羽仗霓旌去不还，空余菊水照人寒。至今山下无枯草，便是田家九转丹。","dynasty":"宋代","title":"郊行感怀"}
{"author":"林季仲","content":"竹光野色净祠堂，古木千章俨在傍。矫矫先生竟何在，痴儿犹认石为羊。","dynasty":"宋代","title":"郊行感怀"}
{"author":"林季仲","content":"一夫容易缚淮阴，辟谷留侯念已深。去伴赤松聊尔尔，后人真向海山寻。","dynasty":"宋代","title":"郊行感怀"}
{"author":"林季仲","content":"秋入江山晚更妍，登高临远意凄然。且浮绿蚁眼前乐，底用虚名身后传。旧隐未教幽鹤怨，清溪终伴白鸥眠。老来举措多羞澁，强插黄花趁少年。","dynasty":"宋代","title":"九日诸人集於资福阁次高季应韵三首"}
{"author":"林季仲","content":"隔竹通晕月自妍，樽前宝炬不须然。毫飞阁上千林溼，句落云间万井传。佳节敢辞通夕醉，宿酲还傍小窗眠。鬓边黄菊应相笑，白发较多似去年。","dynasty":"宋代","title":"九日诸人集於资福阁次高季应韵三首"}
{"author":"林季仲","content":"戏马台前草自妍，英雄何在竟茫然。江河犹带重阳恨，父老空将旧事传。去雁来鸿波浩荡，夕阳流水树芊眠。休休世味从来恶，细嚼霜英慰暮年。","dynasty":"宋代","title":"九日诸人集於资福阁次高季应韵三首"}
{"author":"林季仲","content":"寒声落鸿雁，秋意著梧桐。","dynasty":"宋代","title":"句"}
{"author":"林季仲","content":"北山未忍轻相别，更许行人雪后看。","dynasty":"宋代","title":"句"}
{"author":"林季仲","content":"伯仲皆登第，人言薛与林。凄凉五年事，摧折两家心。漫醉春来酒，谁同别后襟。空余钓矶在，落日见孤岑。","dynasty":"宋代","title":"哭薛吏部"}
{"author":"林季仲","content":"白鹿春城下，黄牛古垄头。年年唤兄弟，两两酹松楸。今日逢寒食，哀君返故丘。荣怀多少恨，不逐晚云收。","dynasty":"宋代","title":"哭薛吏部"}
{"author":"林季仲","content":"看山玩水适吾情，此语从来误后生。唤起万端因好乐，静观一理本圆成。与人不竞春长在，对物无心境自清。更就阿谁求乐寿，当时分付最分明。","dynasty":"宋代","title":"乐寿阁"}
{"author":"林季仲","content":"新诗寄我五年前，读向寒窗倍黯然。自古伊优多得志，如君疏直竟谁惟。去凶何愧如行父，深底那知中咸宣。游世若为能远过，试收清泪问苍天。","dynasty":"宋代","title":"林楙南挽词"}
{"author":"林季仲","content":"风俗日云薄，典刑终未泯。请看列女传，今有柳夫人。色养金章贵，褒封钿轴新。凄凉板舆路，却见小梅春。","dynasty":"宋代","title":"柳夫人挽词"}
{"author":"林季仲","content":"曾将句读授儿童，记得何侯待我隆。肯闢高堂舍孙宝，定知贤室赞张忠。兰陔未遂三山养，霜树俄惊一夜风。汤沐追封他日事，哀荣应在泪痕中。","dynasty":"宋代","title":"娄夫人挽词"}
{"author":"林季仲","content":"书戟森森转水湄，草堂颜色带恩私。乱离海上多簪绂，槃礴风前卸马羁。醉帽半敧花近眼，赓歌间发墨翻池。诸公明日朝天去，且为南阳借杜诗。","dynasty":"宋代","title":"卢守携酒过薛直老草堂次韵"}
{"author":"张循之","content":"郡北乘流去，花间竟日行。海鱼朝满市，江鸟夜喧城。让酒非关病，援琴不在声。应缘五斗米，数日滞渊明。","dynasty":"唐代","title":"送王汶宰江阴"}
{"author":"张循之","content":"西掖驰名久，东阳出守时。江山婺女分，风月隐侯诗。别恨双溪急，留欢五马迟。回舟映沙屿，未远剩相思。","dynasty":"唐代","title":"婺州留别邓使君"}
{"author":"张循之","content":"巫山高不极，沓沓状奇新。暗谷疑风雨，幽岩若鬼神。月明三峡曙，潮满二江春。为问阳台夕，应知入梦人。","dynasty":"唐代","title":"乐府杂曲。鼓吹曲辞。巫山高"}
{"author":"张循之","content":"傍海皆荒服，分符重汉臣。云山百越路，市井十洲人。执玉来朝远，还珠入贡频。连年不见雪，到处即行春。","dynasty":"唐代","title":"送泉州李使君之任"}
{"author":"王丘","content":"高洁非养正，盛名亦险艰。伟哉谢安石，携妓入东山。云岩响金奏，空水滟朱颜。兰露滋香泽，松风鸣珮环。歌声入空尽，舞影到池闲。杳眇同天上，繁华非代间。卷舒混名迹，纵诞无忧患。何必苏门子，冥然闭清关。","dynasty":"唐代","title":"咏史"}
{"author":"王丘","content":"襟带三秦接，旂常万乘过。阳原淑气早，阴谷沍寒多。花缛前茅仗，霜严后殿戈。代云开晋岭，江雁入汾河。北土分尧俗，南风动舜歌。一闻天乐唱，恭逐万人和。","dynasty":"唐代","title":"奉和圣制答张说扈从南出鼠雀谷之作"}
{"author":"王丘","content":"德业蕴时宗，幽符梦象通。台司计祈父，师律总元戎。出入敷能政，谋猷体至公。赠行光睿什，宴别感宸衷。文炳高天曜，恩垂湛露融。建牙之塞表，鸣鼓接云中。策密鬼神秘，威成剑骑雄。朔门正炎月，兵气已秋风。肃杀从此始，方知胡运穷。","dynasty":"唐代","title":"奉和圣制送张尚书巡边"}
{"author":"陈韶","content":"残梦惊回枕半欹，山城何处角声悲。鬓毛似叶秋都落，骨肉如星晓渐离。沽尽酒资为客久，欠多诗债了人迟。黄花开处凭谁报，三径归看未有期。","dynasty":"明代","title":"旅馆秋夜不寐"}
{"author":"陈韶","content":"春来生怕恼吟魂，不待春来便出村。诗骨瘦来山并耸，酒肠宽去海都吞。板桥晴雪梅花路，茅店东风竹叶尊。囊底青蚨有三百，未甘骑马傍人门。","dynasty":"明代","title":"早春书怀"}
{"author":"陈武子","content":"行乐江亭上，情弥天壤间。舟讥王访雪，妓鄙谢登山。佳致输公擅，清欢愧尔悭。宾僚陪宴笑，兴尽莫轻还。","dynasty":"宋代","title":"垂虹亭"}
{"author":"班昭","content":"　　惟永初之有七兮，余随子乎东征。时孟春之吉日兮，撰良辰而将行。乃举趾而升舆兮，夕予宿乎偃师。遂去故而就新兮，志怆悢而怀悲！　　明发曙而不寐兮，心迟迟而有违。酌鞰酒以弛念兮，喟抑情而自非。谅不登樔而椓蠡兮，得不陈力而相追。且从众而就列兮，听天命之所归。遵通衢之大道兮，求捷径欲从谁？乃遂往而徂逝兮，聊游目而遨魂！　　历七邑而观览兮，遭巩县之多艰。望河洛之交流兮，看成皋之旋门。既免脱于峻崄兮，历荥阳而过卷。食原武之息足，宿阳武之桑间。涉封丘而践路兮，慕京师而窃叹！小人性之怀土兮，自书传而有焉。　　遂进道而少前兮，得平丘之北边。入匡郭而追远兮，念夫子之厄勤。彼衰乱之无道兮，乃困畏乎圣人。怅容与而久驻兮，忘日夕而将昏。到长垣之境界，察农野之居民。睹蒲城之丘墟兮，生荆棘之榛榛。惕觉寤而顾问兮，想子路之威神。卫人嘉其勇义兮，讫于今而称云。蘧氏在城之东南兮，民亦尚其丘坟。唯令德为不朽兮，身既没而名存。　　惟经典之所美兮，贵道德与仁贤。吴札称多君子兮，其言信而有徵。后衰微而遭患兮，遂陵迟而不兴。知性命之在天，由力行而近仁。勉仰高而蹈景兮，尽忠恕而与人。好正直而不回兮，精诚通于明神。庶灵祇之鉴照兮，佑贞良而辅信。　　乱曰：君子之思，必成文兮。盍各言志，慕古人兮。先君行止，则有作兮。虽其不敏，敢不法兮。贵贱贫富，不可求兮。正身履道，以俟时兮。修短之运，愚智同兮。靖恭委命，唯吉凶兮。敬慎无怠，思嗛约兮。清静少欲，师公绰兮。","dynasty":"两汉","tags":"辞赋精选，抒情","title":"东征赋"}
{"author":"陈诜","content":"鬓边一点似飞鸦。休把翠钿遮。二年三载，千拦百就，今日天涯。杨花又逐东风去，随分入人家。要不思量，除非酒醒，休照菱花。","dynasty":"宋代","title":"眼儿媚（钱别）"}
{"author":"陈诜","content":"时丰公事少，笔砚任横斜。环郭江山秀，人情等物华。","dynasty":"宋代","title":"和祖择之学士袁州庆丰堂十咏"}
{"author":"陈诜","content":"有象阶前景，无声膝上琴。何劳今郑卫，视听不关心。","dynasty":"宋代","title":"和祖择之学士袁州庆丰堂十咏"}
{"author":"陈诜","content":"穷谷寓形久，惭无问俗方。文章古刺史，今昔窃馀光。","dynasty":"宋代","title":"和祖择之学士袁州庆丰堂十咏"}
{"author":"陈诜","content":"秽草诛还密，浮萍去又生。辄污如鉴净，有客若为情。","dynasty":"宋代","title":"和祖择之学士袁州庆丰堂十咏"}
{"author":"陈诜","content":"秀泉开旧甃，初试仰山茶。寂寂有馀意，池莲三五花。","dynasty":"宋代","title":"和祖择之学士袁州庆丰堂十咏"}
{"author":"陈诜","content":"园涉日成趣，穷诗嬾缀装。梁间冰雪句，屈指几华长。","dynasty":"宋代","title":"和祖择之学士袁州庆丰堂十咏"}
{"author":"陈诜","content":"洗竹遥出日，流泉到曲池。可怜波万顷，黾勉对沦漪。","dynasty":"宋代","title":"和祖择之学士袁州庆丰堂十咏"}
{"author":"陈诜","content":"道院今犹古，间中事可书。鹭鸥驯不去，谁可得亲疏。","dynasty":"宋代","title":"和祖择之学士袁州庆丰堂十咏"}
{"author":"陈诜","content":"登堂方再月，已许庆丰年。偶继前贤迹，承流颇裕然。","dynasty":"宋代","title":"和祖择之学士袁州庆丰堂十咏"}
{"author":"陈诜","content":"鸿鹄远矰弋，鱼鸟脱池笼。始觉一无物，方知万事空。","dynasty":"宋代","title":"和祖择之学士袁州庆丰堂十咏"}
{"author":"陈诜","content":"东有徵君真逸居，有台可钓傍渔矶。志高不在鱼吞饵，回笑荥阳血染衣。","dynasty":"宋代","title":"和祖择之咏震山岩彭徵君钓台"}
{"author":"陈诜","content":"秀泉开旧甃，初试仰山茶。寂寂有馀意，池莲三五花。","dynasty":"宋代","title":"和祖择之学士袁州庆丰堂十咏其五"}
{"author":"陈诜","content":"园涉日成趣，穷诗懒缀装。梁间冰雪句，屈指岁华长。","dynasty":"宋代","title":"和祖择之学士袁州庆丰堂十咏其六"}
{"author":"陈诜","content":"洗竹遥山出，流泉到曲池。可怜波万顷，黾勉对沦漪。","dynasty":"宋代","title":"和祖择之学士袁州庆丰堂十咏其七"}
{"author":"陈诜","content":"道院今犹古，閒中事可书。鹭鸥驯不去，谁可得亲疏。","dynasty":"宋代","title":"和祖择之学士袁州庆丰堂十咏其八"}
{"author":"陈诜","content":"登堂方再月，已许庆丰年。偶继前贤迹，承流颇裕然。","dynasty":"宋代","title":"和祖择之学士袁州庆丰堂十咏其九"}
{"author":"王涯","content":"万树江边杏，新开一夜风。满园深浅色，照在绿波中。","dynasty":"唐代","tags":"春游，写景","title":"游春曲二首·其一"}
{"author":"王涯","content":"年少辞家从冠军，金鞍宝剑去邀勋。不知马骨伤寒水，惟见龙城起暮云。","dynasty":"唐代","tags":"边塞，赞美，写人，爱国","title":"塞下曲二首·其二"}
{"author":"王涯","content":"当年只自守空帷，梦里关山觉别离。不见乡书传雁足，唯看新月吐蛾眉。厌攀杨柳临清阁，闲采芙蕖傍碧潭。走马台边人不见，拂云堆畔战初酣。","dynasty":"唐代","tags":"写人，妻子，相思","title":"秋思赠远二首"}
{"author":"王涯","content":"万树江边杏，新开一夜风。满园深浅色，照在绿波中。上苑何穷树，花开次第新。香车与丝骑，风静亦生尘。","dynasty":"唐代","title":"琴曲歌辞。蔡氏五弄。游春曲二首"}
{"author":"王涯","content":"宿云开霁景，佳气此时浓。瑞雪凝清禁，祥烟幂小松。依稀鸳瓦出，隐映凤楼重。金阙晴光照，琼枝瑞色封。叶铺全类玉，柯偃乍疑龙。讵比寒山上，风霜老昔容。","dynasty":"唐代","title":"望禁门松雪"}
{"author":"王涯","content":"负羽到边州，鸣笳度陇头。云黄知塞近，草白见边秋。","dynasty":"唐代","title":"陇上行"}
{"author":"王涯","content":"鸡鸣天汉晓，莺语禁林春。谁入巫山梦，唯应洛水神。","dynasty":"唐代","title":"思君恩"}
{"author":"王涯","content":"花明绮陌春，柳拂御沟新。为报辽阳客，流芳不待人。远戍功名薄，幽闺年貌伤。妆成对春树，不语泪千行。形影一朝别，烟波千里分。君看望君处，只是起行云。啼莺绿树深，语燕雕梁晚。不省出门行，沙场知近远。洞房今夜月，如练复如霜。为照离人恨，亭亭到晓光。","dynasty":"唐代","title":"闺人赠远五首"}
{"author":"王涯","content":"戈甲从军久，风云识阵难。今朝拜韩信，计日斩成安。燕颔多奇相，狼头敢犯边。寄言班定远，正是立功年。旄头夜落捷书飞，来奏金门著赐衣。白马将军频破敌，黄龙戍卒几时归。","dynasty":"唐代","title":"从军词三首"}
{"author":"王涯","content":"辛勤几出黄花戍，迢递初随细柳营。塞晚每愁残月苦，边愁更逐断蓬惊。年少辞家从冠军，金妆宝剑去邀勋。不知马骨伤寒水，唯见龙城起暮云。","dynasty":"唐代","title":"塞下曲二首"}
{"author":"王涯","content":"雪尽萱抽叶，风轻水变苔。玉关音信断，又见发庭梅。","dynasty":"唐代","title":"春闺思"}
{"author":"王涯","content":"白人宜著紫衣裳，冠子梳头双眼长。新睡起来思旧梦，见人忘却道胜常。春来新插翠云钗，尚著云头踏殿鞋。欲得君王回一顾，争扶玉辇下金阶。五更初起觉风寒，香炷烧来夜已残。欲卷珠帘惊雪满，自将红烛上楼看。各将金锁锁宫门，院院青娥侍至尊。头白监门掌来去，问频多是最承恩。夜久盘中蜡滴稀，金刀剪起尽霏霏。传声总是君王唤，红烛台前著舞衣。筝翻禁曲觉声难，玉柱皆非旧处安。记得君王曾道好，长因下辇得先弹。一丛高鬓绿云光，官样轻轻淡淡黄。为看九天公主贵，外边争学内家装。宜春院里驻仙舆，夜宴笙歌总不如。传索金笺题宠号，镫前御笔与亲书。永巷重门渐半开，宫官著锁隔门回。谁知曾笑他人处，今日将身自入来。春风帘里旧青娥，无奈新人夺宠何。寒食禁花开满树，玉堂终日闭时多。碧绣檐前柳散垂，守门宫女欲攀时。曾经玉辇从容处，不敢临风折一枝。鸦飞深在禁城墙，多绕重楼复殿傍。时向春檐瓦沟上，散开朝翅占朝光。白雪猧儿拂地行，惯眠红毯不曾惊。深宫更有何人到，只晓金阶吠晚萤。百尺仙梯倚阁边，内人争下掷金钱。风来竞看铜乌转，遥指朱干在半天。春风摆荡禁花枝，寒食秋千满地时。又落深宫石渠里，尽随流水入龙池。墙墙不断接宫城，金榜皆书殿院名。万转千回相隔处，各调弦管对闻声。霏霏春雨九重天，渐暖龙池御柳烟。玉辇游时应不避，千廊万屋自相连。禁门烟起紫沉沉，楼阁当中复道深。长入暮天凝不散，掖庭宫里动秋砧。炎炎夏日满天时，桐叶交加覆玉墀。向晚移镫上银簟，丛丛绿鬓坐弹棋。瞳瞳日出大明宫，天乐遥闻在碧空。禁树无风正和暖，玉楼金殿晓光中。迥出芙蓉阁上头，九天悬处正当秋。年年七夕晴光里，宫女穿针尽上楼。教来鹦鹉语初成，久闭金笼惯认名。总向春园看花去，独于深院笑人声。银瓶泻水欲朝妆，烛焰红高粉壁光。共怪满衣珠翠冷，黄花瓦上有新霜。迎风殿里罢云和，起听新蝉步浅莎。为爱九天和露滴，万年枝上最声多。御果收时属内官，傍檐低压玉阑干。明朝摘向金华殿，尽日枝边次第看。内里松香满殿闻，四行阶下暖氤氲。春深欲取黄金粉，绕树宫娥著绛裙。禁树传声在九霄，内中残火独遥遥。千官待取门犹闭，未到宫前下马桥。","dynasty":"唐代","title":"宫词三十首（存二十七首）"}
{"author":"王涯","content":"日日人空老，年年春更归。相欢在尊酒，不用惜花飞。","dynasty":"唐代","title":"送春词"}
{"author":"王涯","content":"天骄远塞行，出鞘宝刀鸣。定是酬恩日，今朝觉命轻。塞虏常为敌，边风已报秋。平生多志气，箭底觅封侯。","dynasty":"唐代","title":"塞上曲二首"}
{"author":"王涯","content":"二月春风遍柳条，九天仙乐奏云韶。蓬莱殿后花如锦，紫阁阶前雪未销。","dynasty":"唐代","title":"汉苑行"}
{"author":"王涯","content":"宫殿参差列九重，祥云瑞气捧阶浓。微臣欲献唐尧寿，遥指南山对衮龙。","dynasty":"唐代","title":"献寿辞"}
{"author":"王涯","content":"愁见游空百尺丝，春风挽断更伤离。闲花落尽青苔地，尽日无人谁得知。","dynasty":"唐代","title":"春闺思（一作闺人春思）"}
{"author":"王涯","content":"帘外微明烛下妆，殿明放锁待君王。玉阶地冷罗鞋薄，众里偷身倚玉床。","dynasty":"唐代","title":"宫词"}
{"author":"王涯","content":"辛勤几出黄花戍，迢遰初随细柳营。塞晚每愁残月苦，边愁更逐断蓬惊。","dynasty":"唐代","title":"塞下曲二首其一"}
{"author":"王涯","content":"摇漾越江春，相将采白蘋.归时不觉夜，出浦月随人。","dynasty":"唐代","title":"春江曲"}
{"author":"王涯","content":"太白秋高助发兵，长风夜卷虏尘清。男儿解却腰间剑，喜见从王道化平。","dynasty":"唐代","title":"平戎辞"}
{"author":"王涯","content":"延英面奉入春闱，亦选功夫亦选奇。在冶只求金不耗，用心空学秤无私。龙门变化人皆望，莺谷飞鸣自有时。独喜至公谁是证，弥天上人与新诗。","dynasty":"唐代","title":"广宣上人以诗贺放榜和谢"}
{"author":"王涯","content":"御气黄花节，临轩紫陌头。早阳生彩仗，霁色入仙楼。献寿皆鹓鹭，瞻天尽冕旒。菊樽过九日，凤历肇千秋。乐奏薰风起，杯酣瑞影收。年年歌舞度，此地庆皇休。","dynasty":"唐代","title":"九月九日勤政楼下观百僚献寿"}
{"author":"王涯","content":"威仪毕陈，备乐将阕。苞茅酒缩，膋萧香彻。宫臣展事，肃雍在列。迎精送往，厥鉴昭晰。","dynasty":"唐代","title":"郊庙歌辞。享惠昭太子庙乐章。送神"}
{"author":"王涯","content":"旌甲从军久，风云识阵难。今朝韩信计，日下斩成安。燕颔多奇相，狼头敢犯边。寄言班定远，正是立功年。旄头夜落捷书飞，来奏金门著赐衣。白马将军频破敌，黄龙戍卒几时归。","dynasty":"唐代","title":"相和歌辞。从军行三首"}
{"author":"王涯","content":"曲江丝柳变烟条，寒骨冰随暖气销。才见春光生绮陌，已闻清乐动云韶。经过柳陌与桃蹊，寻逐风光著处迷。鸟度时时冲絮起，花繁衮衮压枝低。","dynasty":"唐代","title":"琴曲歌辞。蔡氏五弄。游春辞二首"}
{"author":"王涯","content":"网轩凉吹动轻衣，夜听更长玉漏稀。月渡天河光转湿，鹊惊秋树叶频飞。宫连太液见苍波，暑气微清秋意多。一夜轻风蘋末起，露珠翻尽满池荷。","dynasty":"唐代","title":"琴曲歌辞。蔡氏五弄。秋思二首"}
{"author":"王涯","content":"摇漾越江春，相将看白蘋.归时不觉夜，出浦月随人。","dynasty":"唐代","title":"杂曲歌辞。春江曲"}
{"author":"王涯","content":"风俗今和厚，君王在穆清。行看采花曲，尽是太阶平。","dynasty":"唐代","title":"杂曲歌辞。太平乐"}
{"author":"梅尧臣","content":"适与野情惬，千山高复低。好峰随处改，幽径独行迷。霜落熊升树，林空鹿饮溪。人家在何许？云外一声鸡。","dynasty":"宋代","tags":"古诗三百首，初中古诗，登山，写景，抒怀","title":"鲁山山行"}
{"author":"梅尧臣","content":"陶尽门前土，屋上无片瓦。十指不沾泥，鳞鳞居大厦。","dynasty":"宋代","tags":"古诗三百首，农民，生活","title":"陶者"}
{"author":"梅尧臣","content":"露堤平，烟墅杳。乱碧萋萋，雨后江天晓。独有庾郎年最少。窣地春袍，嫩色宜相照。接长亭，迷远道。堪怨王孙，不记归期早。落尽梨花春又了。满地残阳，翠色和烟老。","dynasty":"宋代","tags":"婉约，春天，咏物，伤春，思归","title":"苏幕遮·草"}
{"author":"梅尧臣","content":"行到东溪看水时，坐临孤屿发船迟。野凫眠岸有闲意，老树着花无丑枝。短短蒲茸齐似剪，平平沙石净于筛。情虽不厌住不得，薄暮归来车马疲。","dynasty":"宋代","tags":"古诗三百首，写景，山水","title":"东溪"}
{"author":"梅尧臣","content":"春云浓淡日微光，双阙重门耸建章。不上楼来知几日，满城无算柳梢黄。","dynasty":"宋代","tags":"古诗三百首，登楼，抒情","title":"考试毕登铨楼"}
{"author":"梅尧臣","content":"吴客独来後，楚桡归夕曛。山形无地接，寺界与波分。巢鹘宁窥物，驯鸥自作群。老僧忘岁月，石上看江云。","dynasty":"宋代","title":"金山寺"}
{"author":"梅尧臣","content":"天既丧我妻，又复丧我子！两眼虽未枯，片心将欲死。雨落入地中，珠沉入海底。赴海可见珠，掘地可见水。唯人归泉下，万古知已矣！拊膺当问谁，憔悴鉴中鬼。","dynasty":"宋代","tags":"悼念，凄凉，感伤","title":"书哀"}
{"author":"梅尧臣","content":"时再点弓手，老幼俱集。大雨甚寒，道死者百余人。自壤河至昆阳老牛陂，僵尸相继。汝坟贫家女，行哭音凄怆。自言有老父，孤独无丁壮。郡吏来何暴，县官不敢抗。督遣勿稽留，龙钟去携杖。勤勤嘱四邻，幸愿相依傍。适闻闾里归，问讯疑犹强。果然寒雨中，僵死壤河上。弱质无以托，横尸无以葬。生女不如男，虽存何所当！拊膺呼苍天，生死将奈向？","dynasty":"宋代","tags":"妇女，贫穷，命运","title":"汝坟贫女"}
{"author":"梅尧臣","content":"春昼自阴阴，云容薄更深。蝶寒方敛翅，花冷不开心。亚树青帘动，依山片雨临。未尝辜景物，多病不能寻。","dynasty":"宋代","tags":"写景，抒情，伤怀，凄苦","title":"春寒"}
{"author":"梅尧臣","content":"言石曾非石上生，名兰乃是兰之类。疗疴炎帝与书功，纫佩楚臣空有意。","dynasty":"宋代","title":"石兰"}
{"author":"梅尧臣","content":"青山截天去，古路蔽云中。不有行人至，安知与郡通。高楼虽窈窕，古树已溟蒙。今日劳君问，衡门一老翁。","dynasty":"宋代","title":"再寄歙州潘伯恭"}
{"author":"梅尧臣","content":"弯弓落飞鸟，少也向幽州。来作汉官属，耻为戎国留。身轻抛马辔，地暖厌狐裘。惯见颜如玉，江边问莫愁。","dynasty":"宋代","title":"再送蒙寺丞赴郢州"}
{"author":"梅尧臣","content":"拟君杜鹃花，发当杜鹃时。朱袍照白日，光彩生路岐。自比青鼠爪，中心如乱丝。丝乱复不理，况复远别离。倾觞恨不深，立马恨不迟。千山从此隔，三岁或前期。尔後各寄书，空识满纸辞。非如笑言乐，但有牵怀悲。念昔苏与李，徘徊问何之。","dynasty":"宋代","title":"再送正仲"}
{"author":"梅尧臣","content":"一嫁异域去，不复临镜台。念昔辞家时，岂为单于来。适遐固亦命，配丑非由媒。始欲并日月，今嗟随风埃。仆侍共惨戚，山川空徘徊。鸿鴈为之悲，肝肠为之摧。宁闻琵琶乐，但闻琵琶哀。休言羊酪甘，谁喜氊庐开。故国万余里，此生那得回。乃知女子薄，莫比原上莱。","dynasty":"宋代","title":"再依韵"}
{"author":"梅尧臣","content":"西洛逢寒食，依依似昔年。千门方禁火，九野自生烟。飘泊梨花雨，追随杏叶鞯。游人莫惜醉，风景满伊川。","dynasty":"宋代","title":"再至洛中寒食"}
{"author":"梅尧臣","content":"剡水无浅深，历历能见底。潜鳞莫见窥，尘绂聊堪洗。古木潭上阴，遗祠岩下启。应识道傍碑，因风奠醪醴。","dynasty":"宋代","title":"臧子文剡县主簿"}
{"author":"梅尧臣","content":"寒潭缩浅濑，空潭多鲌鱼。网登肥且美，糟渍奉庖厨。昔闻渔父贤，尝勉楚人餔。楚人怀沙死，葬腹千岁余。今兹有遗意，敢共杯盘疏。","dynasty":"宋代","title":"糟淮鲌"}
{"author":"梅尧臣","content":"蔷薇结旧蔓，夭桃种新红。伤根桃不死，著架蔓依丛。要以玩芳物，亦宁负春风。谁念太行下，移谷学愚公。","dynasty":"宋代","title":"早春书局即事"}
{"author":"梅尧臣","content":"风雪双羊路，梅花溪上村。鸟呼知木暖，云湿觉山昏。妇子来陂下，囊壶置树根。予非陶靖节，老去爱田园。","dynasty":"宋代","title":"早春田行"}
{"author":"梅尧臣","content":"带月出寒浦，残星浸水濆。帆开风色正，舟急浪花分。雾气横江白，鸡声隔岸闻。天晴建业近，锺岫起孤云。","dynasty":"宋代","title":"早渡长芦江"}
{"author":"梅尧臣","content":"吴鸡鸣隔山，江月半在水。啮啮出岸潮，霅霅入蒲苇。解{左纟右乍}泛明镜，接天知几里。我家今不遥，正住句溪尾。","dynasty":"宋代","title":"早发"}
{"author":"梅尧臣","content":"犬吠知船解，村墟尚闭门。霜泥黏缆尾，冰水阁潮痕。撇撇鸊鹈去，纤纤舴艋昏。梅湖到不远，寄信向田园。","dynasty":"宋代","title":"早发大信口"}
{"author":"梅尧臣","content":"高陵自可眺，况复更层楼。峨峨众山翠，活活寒溪流。新篁未扫箨，缘险已修修。曲道出林杪，飞宇跨城头。春余众芳歇，子结累蔓抽。庭空野鼠窜，日暝啼禽留。谁知郡府趣，适有林壑幽。主人易吾土，惟袭是瀛洲。伊我去闾井，尔来三十秋。昔望白云下，今从轻轩游。","dynasty":"宋代","title":"早夏陪知府学士登叠嶂楼"}
{"author":"梅尧臣","content":"黯黯雨云晦，駸駸车马繁。唯忧不及见，及见反无言。","dynasty":"宋代","title":"早行道中相逢"}
{"author":"梅尧臣","content":"夜发晓未止，独行淮水西。明知寒草露，暗湿瘦骢蹄。半灭竹林火，数闻茅屋鸡。秋天畏残暑，不为月光迷。","dynasty":"宋代","title":"早至颖上县"}
{"author":"梅尧臣","content":"所禀介且拙，尝耻朋比为。皎皎三十年，半语曾未欺。身微德不著，尚使人见疑。省己当自责，实负圣相知。圣相虽明察，不假束蕴辞。扣言已可罪，引去岂非宜。","dynasty":"宋代","title":"责躬诗"}
{"author":"梅尧臣","content":"良犬不取鼠，其人苦尤之。近识固未辨，善相又能知。在鹿忘守八，挃足乃焉而。士有志功名，局缩秉书诗。憔悴未得展，磬折忽言卑。举酒一以赠，愿无羞尔为。","dynasty":"宋代","title":"赠陈无逸秀才"}
{"author":"梅尧臣","content":"康州水边龙母坟，草树蒙蒙起风雨。五色五蛇时往来，野鼠不穴坟上土。嗟哉异类犹厚亲，岂彼人兮忘恃怙。果生陈子孝且仁，终日劬劬在民伍。天清天顺感其和，嘉禾骈枝立如股。遐乡叹慕为尔邻，太守欣言出吾部。中州士人传以夸，照顽烁孽良有补。唯时火德君道明，粤南祝融孝所生。若然宁独一陈生，筑堠表庐从此数。","dynasty":"宋代","title":"赠陈孝子庸"}
{"author":"梅尧臣","content":"雄雉飞上天，牝雉白日鸣。驱逐凤皇雏，百鸟不出声。岂无雕与鹗，至死莫得争。孤鹤独不惧，使风羽翼成。鹤性本君子，嘹唳通太清。至今有其孙，踉跄田中行。明时与稻粱，重节亦贵名。尔无冲天力，且与鶖鶬并。慎勿啄泥秽，坐使白鹭轻。","dynasty":"宋代","title":"赠狄梁公十二代孙国宾"}
{"author":"梅尧臣","content":"橘柚生南国，幽林日匆蒨。上有嘉禽鸣，五色被余绚。彼美发华英，厥包待秋荐。根本当自持，无为风土变。","dynasty":"宋代","title":"赠黄庭筠举进士"}
{"author":"梅尧臣","content":"自古江南风俗美，喜君高趣慕先贤。药无远近宁论报，家有图书不计钱。已住秦淮借风月，遍寻吴国旧山川。尘缨我系未能解，每一来过驻画船。","dynasty":"宋代","title":"赠江宁王高士"}
{"author":"梅尧臣","content":"忽枉乘轺车，锵然响金辔。驻轸与我言，琅琅有深意。乃知故相家，事业已不坠。信哉渥洼种，千里可立致。显祖实令君，名声取高位。伯叔与懿考，联荣重当世。于今多昆孙，朱紫纷曳地。勉勉崇令德，苏李何难至。","dynasty":"宋代","title":"赠京西陈郎中"}
{"author":"梅尧臣","content":"声名赫赫在穷塞，眉宇堂堂真丈夫。腰剑臂弓轻赴敌，无人不伏魏黄须。","dynasty":"宋代","title":"赠刘谋合副"}
{"author":"梅尧臣","content":"绿橘似甘来太学，大梨如水出咸阳。莫将多少为轻重，试擘霜包几瓣香。","dynasty":"宋代","title":"赠裴直讲水梨二颗言太戡答吴柑三颗以为多走"}
{"author":"梅尧臣","content":"处外诸侯重，居朝圣主知。妖逢庚子日，梦异武丁时。归椁关山远，凝笳道路悲。欲传千古迹，佐世本无为。","dynasty":"宋代","title":"赠仆射侍中刘相公挽词三首"}
{"author":"梅尧臣","content":"古今皆可见，富贵不常存。歌者未离席，吊宾俄在门。朱轮鑋逢辙，绿酒尚盈樽。人事固如此，令名贻後昆。","dynasty":"宋代","title":"赠仆射侍中刘相公挽词三首"}
{"author":"梅尧臣","content":"叹此微末迹，见公三十年。贵为天子相，能择大夫贤。东第门阑在，南州陇隧延。立碑思叔子，堕泪岘山前。","dynasty":"宋代","title":"赠仆射侍中刘相公挽词三首"}
{"author":"梅尧臣","content":"上人南方来，手抱伏牺器。颓然造我门，不顾门下吏。上堂弄金徽，深得太古意。清风萧萧生，修竹摇晚翠。声妙非可传，弹罢不复记。明日告以行，徒兴江海思。","dynasty":"宋代","title":"赠琴僧知白"}
{"author":"梅尧臣","content":"周原开陇隧，卤部葬名臣。北极履声绝，东朝车迹湮。藏舟移夜壑，栖鵩去承尘。共看刘宽墓，碑阴几许人。","dynasty":"宋代","title":"赠太子太傅王尚书挽词二首"}
{"author":"梅尧臣","content":"平生性忠厚，所守必尊君。面实贤愚混，心惟白黑分。事光中执法，书集右将军。天意苦埋没，北邙松柏坟。","dynasty":"宋代","title":"赠太子太傅王尚书挽词二首"}
{"author":"梅尧臣","content":"天历重更端，哲人兹命世。尝闻月旦评，况是高阳裔。椒花作寿杯，爆火通炉桂。穹龟及苍鹤，尚以千年系。曰惟五行秀，复与明时契。他日求老成，不须从渭汭。","dynasty":"宋代","title":"赠许待制岁旦生日"}
{"author":"梅尧臣","content":"倾珍奉宾客，傲物去珥貂。贵来不以屈，饮酒且逍遥。黄金百镒尽，左右无纤腰。但存丹砂术，有道在一瓢。","dynasty":"宋代","title":"赠叶山人"}
{"author":"梅尧臣","content":"人以禄为荣，当知身所重。禄荣身且劳，岂要权衡用。达人唯止足，曷顾百锺俸。今朝西山归，芝术不须种。庄生逸老言，此必久已诵。矩法况自持，推年心可纵。","dynasty":"宋代","title":"赠袁大监"}
{"author":"梅尧臣","content":"人闲溪上横刳木，素琴寒倚一枝玉。吴王城畔锁深房，月下空弹孤雁曲。","dynasty":"宋代","title":"赠月上人弹琴"}
{"author":"梅尧臣","content":"张伯益，风义自足常游遨，醉弹琵琶声嘈嘈。雷车急辊蛟龙号，曲终放拨解紫绦。勇气索笔作小篆，李斯复出秦碑高。不数宣王石鼓文，快健欲敌横磨刀。弈棋丝桐且置之，众善多取精神劳。","dynasty":"宋代","title":"赠张伯益"}
{"author":"梅尧臣","content":"闻尔闲於琴，寝处未尝辍。抱之京师来，岂与工师列。一奏流水声，落指鸣决决。既曰林壑人，安事尘土辙。","dynasty":"宋代","title":"赠张处士"}
{"author":"梅尧臣","content":"张君献诗诗词巧，美女插花娇醉春。公答七言夸笋笴，我无千里学骐驎。夜吟谢朓澄江练，露湿陶潜漉酒巾。归去应将锦囊贮，已胜珠玉莫愁贫。","dynasty":"宋代","title":"张淳叟献诗永叔同永叔和之"}
{"author":"梅尧臣","content":"海底日未上，屋头群雀喧。晨兴溪馆迥，坐听橹声烦。出户望行舸，羡心如野猿。暮春余亦去，为见故人言。","dynasty":"宋代","title":"张法曹归阙"}
{"author":"梅尧臣","content":"吾家有嘉树，红蕊开朝雾。笑杏少清香，鄙梅多俗趣。江都别乘居，似见句溪圃。坐中勿苦疑，结子看春暮。","dynasty":"宋代","title":"张圣民席上赋红梅"}
{"author":"梅尧臣","content":"一听履霜霜满足，再听绿水声缘谷。我行日月候春波，嫩苔沙雨侵鱼目。渔歌晚唱泛水来，天浸沧浪光可掬。坐中此意自弦生，中郎五弄人难熟。人知难熟独善弹，弹拍未终脂驾速。郑卫古来多喜闻，卒章为我歌淇奥。","dynasty":"宋代","title":"张圣民席上听张令弹琴"}
{"author":"梅尧臣","content":"冰胶楚舸岁将穷，广陵别乘怜老翁。殷勤来邀强一往，虚堂肴酒罗甘丰。我病胃寒不下咽，匕筹谩举叨席中。主人欲客心意欢，出以飞帛腾龙鸾。刑政二字布楷法，古今书帖未足观。坐间杜子好弄笔，诋讥前辈无全完。一见宝踪天下妙，稽首赞仰舌吻乾。如此别识已太险，我不颂咏还应难。","dynasty":"宋代","title":"张圣民学士出御书并法帖共阅之"}
{"author":"梅尧臣","content":"畴昔人归老，於兹望白云。门高知後庆，宾至诵先芬。草树中园秀，衣冠旧里闻。宁同江令宅，寂寞向淮濆。","dynasty":"宋代","title":"张侍郎中隐堂"}
{"author":"梅尧臣","content":"自身买马箠，为妇置幂{上四下离}。将出咸阳门，同涉蜀道危。畴昔未禄仕，日夕讲书诗。不能青云高，乃作黄绶卑。前人未遇时，往往甘栖迟。如筑九层台，始起一板基。虽然用功深，岁久终莫隳。我今惜君行，无力可致之。去勿藉芳草，世俗多夸毗。","dynasty":"宋代","title":"张斯立遂州司理"}
{"author":"梅尧臣","content":"应幕向豳郊，晨装辞郏鄏。长亭欲少留，飞鹄初成曲。鲁酒上离颜，行尘生骥足。悠悠关戍遥，黤黤烟云属。塞邑多苦寒，国风遗旧俗。寄音文醼余，莫待霜条绿。","dynasty":"宋代","title":"张太素之邠幕"}
{"author":"梅尧臣","content":"青骊渡河水，侠气动刀环。入幕沙尘暗，临风鼓角闲。地形通栢谷，秋色满榆关。谁复轻儒者，难淹笔砚间。","dynasty":"宋代","title":"张修赴威胜军判官"}
{"author":"梅尧臣","content":"洛阳交旧里，过半已凋残。在昔义投漆，最先悲阖棺。谁知二纪水，重卜九原安。闻说塞门路，白杨风更寒。","dynasty":"宋代","title":"张尧夫寺丞改葬挽词"}
{"author":"梅尧臣","content":"当时嗟遽殁，二子未能言。频岁折丹桂，买茔迁陆浑。重铭太史笔，不替故人恩。为善有终庆，此焉天意存。","dynasty":"宋代","title":"张尧夫寺丞改葬挽词"}
{"author":"梅尧臣","content":"旧坟为润啮，新冢得山深。斩木来荒路，移松出近岑。黄鹂啼枣上，玉女问泉音。强作挽人唱，傥知哀感心。","dynasty":"宋代","title":"张尧夫寺丞改葬挽词"}
{"author":"梅尧臣","content":"上阳宫树影，不随寒波流。天津桥下石，激响无时休。至清自照物，遇险岂能柔。东过白马去，凡经几千秋。","dynasty":"宋代","title":"张仲通追赋洛中杂题和尝历览者六章其二洛州"}
{"author":"梅尧臣","content":"顋肥节脑瘦，蕲水长笛材。洛阳袁氏坞，此竹旧移来。雪霰饱已久，窍星谁为开。与君作龙吟，吹发江南海。","dynasty":"宋代","title":"张仲通追赋洛中杂题和尝历览者六章其六蕲竹"}
{"author":"梅尧臣","content":"寒溪随山回，修竹隐深寺。颇逢老僧谈，能亿先到事。白栝圣君怜，绯花土人莳。不到三十秋，依稀犹可记。","dynasty":"宋代","title":"张仲通追赋洛中杂题和尝历览者六章其三潜溪"}
{"author":"梅尧臣","content":"山腰古石楼，杳蔼石梯上。低窥岩际树，对见龛中像。檐中嵩云飞，槛逼伊湍响。同游已零落，岁月成俯仰。","dynasty":"宋代","title":"张仲通追赋洛中杂题和尝历览者六章其四石楼"}
{"author":"梅尧臣","content":"庭中两大树，池上千竿竹。竹有红泪班，树无众鸟宿。昔日白傅归，爱吟裴令续。间流水西园，翻然入他族。","dynasty":"宋代","title":"张仲通追赋洛中杂题和尝历览者六章其五大字"}
{"author":"梅尧臣","content":"山断泻伊流，滩声朝暮急。东渡马将登，西堤人已立。日看东西舟，争途如不及。谁见捕鱼郎，寒蓑雨中湿。","dynasty":"宋代","title":"张仲通追赋洛中杂题和尝历览者六章其一伊川"}
{"author":"梅尧臣","content":"尽室寄东里，一官辞上都。只应乘小驷，宁肯蹑双凫。秋雨生陂水，高风落庙梧。梅山为余访，还有旧家无。","dynasty":"宋代","title":"张子野赴官郑州"}
{"author":"梅尧臣","content":"日哦招隐诗，日诵归田赋。未尝见芸人，勇抛冠冕去。今闻缑山阴，身退效疏傅。一旦从犊车，欢言友田父。复来钓涧边，谁问袁公路。","dynasty":"宋代","title":"招隐堂寄题乐郎中"}
{"author":"梅尧臣","content":"昭亭送客地，来往四十年。常视松端日，每稽潭上船。风移虎旗脚，寒入牛童肩。待访名山去，相期庐阜前。","dynasty":"宋代","title":"昭亭别施度支"}
{"author":"梅尧臣","content":"曰山何必高，要在出云雨。昭亭非峻峰，雄雄若蹲虎。旱岁一来祠，霈然随沥酤。有草牧尔牛，有薪资尔斧。有溪出其阴，有潭在其坞。兽则貛与貉，鱼则鲂舆鱮。山雏水羽声，下上相杂伍。呼名如谦恭，号叫若怒侮。崖竹或节疏，岭松或腹腐。巨蜂结层房，养子窟深土。何事山中人，采以为市贾。其容固已多，其忍吾未取。","dynasty":"宋代","title":"昭亭山"}
{"author":"梅尧臣","content":"行舟晚解去，亲戚各还家。泪落正湿衣，肠翻如转车。借是昭亭水，相随亦有涯。予今游宦意，曾不学匏瓜。","dynasty":"宋代","title":"昭亭潭上别"}
{"author":"梅尧臣","content":"从来潭上别，先养故山祠。却入舟中饮，无令盏尽迟。须拚一日醉，便作数年期。落日马嘶急，岸傍人散时。","dynasty":"宋代","title":"昭亭潭上别弟"}
{"author":"梅尧臣","content":"清淮渺然去，白浪势如奔。同发已先远，独行将向昏。洲长宁辨路，夜泊偶依村。灯火稍觉乱，应闻人语喧。","dynasty":"宋代","title":"昭信淮上"}
{"author":"梅尧臣","content":"文学儒家子，儒本通天人。蠨蛸尚先喜，吾党何迷津。津亭一相过，不笑复不嚬。应此识恬泊，曾匪慢尔宾。","dynasty":"宋代","title":"赵秘校见访"}
{"author":"梅尧臣","content":"陶令归时远公送，石苔秋雨步迟迟。凌霄花在古松上，也笑向人人不知。","dynasty":"宋代","title":"真上人因送毛令伤足复伤冷二首"}
{"author":"梅尧臣","content":"闻道山中出入稀，偶来溪上笑谈微。野云不管田袍薄，寒逼瘦肤相伴归。","dynasty":"宋代","title":"真上人因送毛令伤足复伤冷二首"}
{"author":"梅尧臣","content":"国赋有常计，计者岂不贤。日夜疲精神，自鉴膏火前。新春力有余，锄荒东相偏。垒土以起榭，掘沼以秧莲。竹柏为冬荣，桃李为春妍。役使吴楚艘，来泊常流连。下江忘其险，入漕忘其邅。许公作此意，吾亦见其权。不独利於己，愿书棠树篇。","dynasty":"宋代","title":"真州东园"}
{"author":"梅尧臣","content":"我来清淮侧，梦得郑公书。开书一把玩，乃是三山图。山形雄且邃，笔画简而疏。纸幅不盈尺，万仞势有余。卷置怀袖中，意获寤已无。","dynasty":"宋代","title":"正阳驿舍梦郑并州寄书开之即三山图也"}
{"author":"梅尧臣","content":"江南砚工巧无比，深洞镌斲黑蛟尾。当心隐隐骨节圆，暗淡又若帖寒朏。样传孔子留庙堂，用称右军书棐几。皇皇御史从东来，役徒四万如屯螘。春风摆撼桃杏醉，野亭置酒话亹亹。是时复有蔡中郎，笔法纵横字瑰玮。入门下马索纸书，虬腾虎攫惊神鬼。主人得书不惜砚，赠予觅句题花卉。醉携惟恐失手坠，包以弋绨藏以篚。明朝聊记一时事，驰骋文章诚不韪。","dynasty":"宋代","title":"正月二十二日江淮发运马察院督河事於国门之"}
{"author":"梅尧臣","content":"昨日会饮我後至，谁欲比我为王戎。笑知卿辈意易败，起诮便与俗物同。似过黄公酒垆下，嵇阮不见修竹中。杳尔山河隔千里，此心正有古人风。","dynasty":"宋代","title":"正月二十七日江邻几杜挺之刘原甫贡甫韩持国"}
{"author":"梅尧臣","content":"大梁城西隅，竞传师商庙。二坟在其傍，枯棘谁往吊。予尝发梦寐，事已验曩少。时逾二十春，偶过非素料。江韩寔并驾，寂默苦同调。下马共罗拜，惊愚真可笑。致恭古贤人，且异媚近要。在昔魏公子，夷门尊隐燿。终知养松筠，曾不类蒿藋。我辈颇识公，虚名何所钧。","dynasty":"宋代","title":"正月二十四日同江邻几韩持国过师商庙"}
{"author":"梅尧臣","content":"今年花似去年新，去年人比今年老。我劝厚地一杯酒，收拾白日莫苦早。","dynasty":"宋代","title":"正月十日五更梦中"}
{"author":"梅尧臣","content":"不出只愁感，出游将自宽。贵贱依俦匹，心复殊不欢。渐老情易厌，欲之意先阑。却还见儿女，不语鼻辛酸。去年与母出，学母施朱丹。今母归下泉，垢面衣少完。念尔各尚幼，藏泪不忍看。推灯向壁卧，肺腑百忧攒。","dynasty":"宋代","title":"正月十五夜出回"}
{"author":"梅尧臣","content":"折却毛鱼一品资，吴郎声屈向吾诗。若论鮆子无复著，冤气冲喉未可知。","dynasty":"宋代","title":"正仲答云鲎酱乃是毛鱼耳走笔戏之"}
{"author":"梅尧臣","content":"玉盘叠捧溪女归，鱼鳞作室待水婓。竹间山鬼入夜啼，古庙久闭谁启扉。屈原憔悴江之圻，芙蓉木兰托兴微。贾谊未召绛灌挤，香草嘉禾徒菲菲。曾无半辞助诃讥，国风幸赖相因依。","dynasty":"宋代","title":"正仲往灵济庙观重台梅"}
{"author":"梅尧臣","content":"郤生方得桂，王粲始从戎。一舸辞吴会，单车入汉中。乱山云木古，侧径野泉通。欲识风烟美，心知故国同。","dynasty":"宋代","title":"郑戭及第东归後赴洋州幕"}
{"author":"梅尧臣","content":"渠渠梁照日，泯泯水分京。激作飞岩势，流为杂佩声。图书无近迹，草树有冬荣。景落人间处，漂花出古城。","dynasty":"宋代","title":"郑州王密谏漱玉斋"}
{"author":"梅尧臣","content":"事莫必有胜，必胜难可持。迩来罕相见，世上多夸驰。黄金铸佩印，白玉刻佩龟。朝见恃赫赫，夕见同蚩蚩。方得靡不羡，既处焉所施。此理非一日，更後当应知。志士无终穷，斯言非尔欺。","dynasty":"宋代","title":"侄宰与外甥蔡駰下第东归"}
{"author":"梅尧臣","content":"前夜宿广文，叶响竹打雪。昨夜宿广文，窗影竹照月。赖此数竿竹，与我为暖热。上有寒鹊栖，拳足如瘦蕨。平明欲飞去，唶唶若告说。我无喜可报，烦尔弄觜舌。亦尝苦老鸦，鸣噪每切切。为学本为道，穷蹙令素发。但能得酒饮，终日自兀兀。","dynasty":"宋代","title":"直宿广文舍下"}
{"author":"梅尧臣","content":"举世多植梨，而我学种栀。颜色固不别，良苦诚异宜。团团绿阶侧，岂畏秋风吹。同心谁可赠，为咏昔人诗。","dynasty":"宋代","title":"植栀子树二窠十一本於松侧"}
{"author":"梅尧臣","content":"第四铺前风雨急，搭河过尽不忧滩。却愁蓬漏沾征橐，始信人间行路难。","dynasty":"宋代","title":"至第四铺二首"}
{"author":"梅尧臣","content":"轻舟已过第四铺，忆著阳关末尾声。怊惆杜公行底急，白醪何处得同倾。","dynasty":"宋代","title":"至第四铺二首"}
{"author":"梅尧臣","content":"古寺近田家，山寻石盆差。化虫悬缢女，啼鸌响缫车。僧坐树间石，马行溪畔沙。野香无处辨，归路傍城斜。","dynasty":"宋代","title":"至广教因寻古石盆对"}
{"author":"梅尧臣","content":"朱樱再食双盘日，紫禁重颁四月时。滉朗天开云雾阁，依稀身在凤皇池。味兼羊酪何由敌，豉下莼羹不足宜。原庙荐来应已久，黄莺犹在最深枝。","dynasty":"宋代","title":"至和元年四月二十日夜梦蔡紫微君谟同在阁下"}
{"author":"梅尧臣","content":"家近心还速，川长马易疲。望山孤寺出，渡水夕阳迟。来向来间宿，归须月上时。只应庭际鹊，已报汝先知。","dynasty":"宋代","title":"至香山寺报秀叔"}
{"author":"梅尧臣","content":"京都三月酴醾开，高架交垂自为洞。素叶层层紫蕊香，酿归光禄春生瓮。东陌西池走钿车，芳林广囿飞朱鞚。二年不到大梁城，江边泪滴肝肠痛。况兹齿发渐衰老，已是忧愁不如众。宣城北寺来上人，独有一丛盘嫩蕻。去岁游吴求不得，今朝还喜自持送。眼底虽同往日看，樽前所忆皆成梦。又置新茶采雨前，鸟觜压砖云色弄。对花却酒煮香泉，强咏才惭非白凤。","dynasty":"宋代","title":"志来上人寄示酴醾花并压砖茶有感"}
{"author":"梅尧臣","content":"屋头小雀雏，气力苦未长。乘暄学调羽，忽挂蜘蛛网。其母不能救，啁啾空下上。乃为人所探，不是虫丝枉。","dynasty":"宋代","title":"稚子获雀雏"}
{"author":"梅尧臣","content":"绀宇迎凉日，方床御綌衣。清谈停玉麈，雅曲弄金徽。高树秋声早，长廊暑气微。不须河朔饮，煮茗自忘归。","dynasty":"宋代","title":"中伏日陪二通判妙觉寺避暑"}
{"author":"梅尧臣","content":"日色若炎火，正当三伏时。盘冰赐近臣，络绎中使驰。莹澈肖水玉，凛气侵入肌。近日多故友，分贶能者谁。信都顾贫贱，物物义不遗。念我老且病，赤痱生枯皮。巨块置我前，凝结造化移。畏冷不敢食，有类夏虫疑。虽然已快意，何必咀嚼为。天子厚於公，不使炽毒欺。公亦厚於我，将恐煎熬随。我有舐犊爱，自怜小子龟。","dynasty":"宋代","title":"中伏日永叔遗冰"}
{"author":"梅尧臣","content":"天嫌物兼美，而使密云藏。已向石屏见，何须照席光。","dynasty":"宋代","title":"中秋不见月答永叔"}
{"author":"梅尧臣","content":"斋舫谈经後，官池载酒行。斜阳鸟外落，新月树端生。演漾思江浦，夷犹绕郡城。东辕有遗恨，日日物华清。","dynasty":"宋代","title":"中秋新霁壕水初满自城东隅泛舟回谢公命赋"}
{"author":"梅尧臣","content":"薄雾生寒水，寥寥舣画船。人伤千里别，桂吐十分圆。把酒非前夕，追欢忆去年。南楼足佳兴，好在谢林川。","dynasty":"宋代","title":"中秋与希深别後月下寄"}
{"author":"梅尧臣","content":"有朋无明月，秉烛光强致。有月无乐朋，独醉颜易醉。往年过广陵，公欣来我值。期玩秋蟾圆，静扫庭下地。复邀高阳公，剩作诗准备。特特乃多违，後池风雨至。一夜看石屏，怛吟无逸气。今宵皓如昼，千里嗟离异。固知理难并，把酒遥相寄。","dynasty":"宋代","title":"中秋月下怀永叔"}
{"author":"梅尧臣","content":"砚取汉庙瓦，谁恤汉庙隳。重古一如此，吾今对之悲。既宝若圭璧，未知为用时。","dynasty":"宋代","title":"忠上人携王生岵砚夸余云是定州汉祖庙上瓦为"}
{"author":"梅尧臣","content":"年年杜鹃啼，口滴枝上赤。今同苌弘血，三岁化为碧。因移新冢傍，颜色照松柏。","dynasty":"宋代","title":"种碧映山红於新坟"}
{"author":"梅尧臣","content":"悲哀易衰老，鬓忽见二毛。苟生亦何乐，慈母年且高。勉力向药物，曲畦聊自薅。胡麻养气血，种以督儿曹。傍枝延扶疏，修筴繁橐韬。霜前未坚好，霜後可炮熬。诚非腾云术，顾此实以劳。","dynasty":"宋代","title":"种胡麻"}
{"author":"梅尧臣","content":"云外阳翟山，实与嵩少接。山中采药人，能自辨苗叶。当须斸其根，以遂素所惬。野箨包旧土，远置风雨捷。故本含新芽，枯莛带空荚。植虽乖地势，培壅得专辄。冬谁论臭香，春定引蜂蝶。岂惟识草木，庶用补羸苶。","dynasty":"宋代","title":"种药"}
{"author":"梅尧臣","content":"与子乘羸马，夜投山家宿。风雪满绨裘，灯火深竹屋。烹鸡赖主人，吠犬憎倦仆。明发到岩前，春荑冻云木。","dynasty":"宋代","title":"仲春同师直至垅山雪中宿穰亭"}
{"author":"梅尧臣","content":"我家唯有一团月，挂在飕飕草屋东。玉兔已为公取玩，更休窥望桂丛中。","dynasty":"宋代","title":"重答和永叔"}
{"author":"梅尧臣","content":"毛氏颖出中山中，衣白兔褐求文公。文公尝为颖作传，使颖名字存无穷。遍走五岳都不逢，乃至琅琊闻醉翁。醉翁传是昌黎之後身，文章节行一以同。涤人喜其就笼绁，遂与提携来自东。见公於钜鳖之峰，正草命令辞如虹。笔秃愿脱冠以从，赤身谢德归蒿蓬。","dynasty":"宋代","title":"重赋白兔"}
{"author":"梅尧臣","content":"魏武赋忘归，孤军处山顶。虽邻江上浦，凿岩山巅井。岂是欲劳兵，防患在萌颖。我昔常登临，徘徊爱晴景。片雨西北来，风雷变俄顷。疾行下危磴，屡脱不及整。沾濡入舟中，幼子喜抱颈。问我适何之，衣湿不太冷。昨暮泊其阳，月黑夜正永。雁从沙际鸣，旅枕自耿耿。平明夹橹去，庙树耸寒岭。举首生白云，飘摇水中影。","dynasty":"宋代","title":"重过瓜步山"}
{"author":"梅尧臣","content":"谁作此园为宴喜，而今乐事已难并。佳人去後门长锁，蔓草离离上古城。","dynasty":"宋代","title":"重过南园"}
{"author":"梅尧臣","content":"春风骋巧如翦刀，先裁杨柳后杏桃。圆尖作瓣得疏密，颜色又染燕脂牢。黄鹂未鸣鸠欲雨，深园静墅声嗷嗷。役徒开汴前日放，亦将决水归河槽。都人倾望若焦渴，寒食已近沟已淘。何当黄流与雨至，雨深一尺水一篙。都水御史亦即喜，日夜顺疾回轻舠。频年吴楚岁苦旱，一稔未足生脂膏。吾愿取之勿求羡，穷鸟困兽易遯逃。我今出城勤送子，沽酒不惜典弊袍。数途必向睢阳去，太傅大尹皆英豪。试乞二公评我说，万分岂不益一毛。国给民苏自有暇，东园乃可资游遨。","dynasty":"宋代","tags":"送别，友情，写人，忧国忧民","title":"东城送运判马察院"}
{"author":"梅尧臣","content":"国马一何多，来牧郊甸初。大群几百杂，小群数十驱。或聚如斗蚁，或散如惊乌。或践麦无根，或啮树无肤。牧卒殊不顾，抱鞭入民墟。欲酒与之饮，欲食与之餔。日暮卒醉饱，枕鞭当路隅。茫茫非其土，谁念有官租。","dynasty":"宋代","title":"逢牧"}
{"author":"梅尧臣","content":"夜梦上河汉，星辰布其傍。位次稍能辩，罗列争光芒。自箕历牛女，与斗直相当。既悟到上天，百事应可详。其中有神官，张目如电光。玄衣乘苍虬，身佩水玉珰。丘蛇与穹鳖，盘结为纪纲。我心恐且怪，再拜忽祸殃。臣实居下土，不意涉此方。既得接威灵，敢问固不量。有牛岂不力，何惮使服箱。有女岂不工，何惮缝衣裳。有斗岂不柄，何惮挹酒浆。卷舌不得言，安用施穹苍。何彼东方箕，有恶务簸扬。唯识此五者，愿言无我忘。神官呼我前，告我无不臧。上天非汝知，何苦诘其常。岂惜尽告汝，於汝恐不庠。至如人间疑，汝敢问於王。扣头谢神官，臣言大为狂。骇汗忽尔觉，残灯荧空堂。","dynasty":"宋代","tags":"想象，抒怀，愤懑","title":"梦登河汉"}
{"author":"梅尧臣","content":"结发为夫妇，于今十七年。相看犹不足，何况是长捐！我鬓已多白，此身宁久全？终当与同穴，未死泪涟涟。每出身如梦，逢人强意多。归来仍寂寞，欲语向谁何？窗冷孤萤入，宵长一雁过。世间无最苦，精爽此销磨。从来有修短，岂敢问苍天？见尽人间妇，无如美且贤。譬令愚者寿，何不假其年？忍此连城宝，沉埋向九泉！","dynasty":"宋代","tags":"悼亡，悲痛，相思，孤寂","title":"悼亡三首"}
{"author":"梅尧臣","content":"不趁常参久，安眠向旧溪。五更千里梦，残月一城鸡。适往言犹在，浮生理可齐。山王今已贵，肯听竹禽啼。","dynasty":"宋代","tags":"友情，抒怀，期望","title":"梦后寄欧阳永叔"}
{"author":"梅尧臣","content":"春洲生荻芽，春岸飞杨花。河豚当是时，贵不数鱼虾。其状已可怪，其毒亦莫加。忿腹若封豕，怒目犹吴蛙。庖煎苟失所，入喉为镆铘。若此丧躯体，何须资齿牙？持问南方人，党护复矜夸。皆言美无度，谁谓死如麻！我语不能屈，自思空咄嗟。退之来潮阳，始惮飧笼蛇。子厚居柳州，而甘食虾蟆。二物虽可憎，性命无舛差。斯味曾不比，中藏祸无涯。甚美恶亦称，此言诚可嘉。","dynasty":"宋代","tags":"写鱼，河豚，讽刺","title":"范饶州坐中客语食河豚鱼"}
{"author":"梅尧臣","content":"家住寒溪曲，梅先杂暖春。学妆如小女，聚笑发丹唇。野杏堪同舍，山樱莫与邻。休吹江上笛，留伴庾园人。","dynasty":"宋代","title":"红梅"}
{"author":"梅尧臣","content":"跃马侵星去，啼鸦未出巢。春裘风易裂，从骑镫相敲。红日双行柳，黄金一抹梢。乾坤功力大，默诵易中爻。","dynasty":"宋代","title":"和张民朝谒建隆寺二次用写望试笔韵"}
{"author":"梅尧臣","content":"吴味期君强饮开，楚醅因我破愁来。何言合美将虚馆，却忆争妍就捧杯。夜霰已先庭雪集，单衣难与毳裘陪。践盟几欲驱车去，尘事无端日日堆。","dynasty":"宋代","title":"和正仲再和罢饮"}
{"author":"梅尧臣","content":"生平多交友，常恨会遇稀。每念相笑语，昨是今或非。重惜向时游，出处苦乖违。从今傥有酒，莫问梨粟微。前夕呼我饮，遣奴来扣扉。暗犯风雪往，醉脱冠服归。夜来新霁月，清吐万里辉。刘郎戴幅巾，江叟披褐衣。相过无百步，谁虞窃诃讥。三家苦循环，但知具甘肥。","dynasty":"宋代","title":"答中上人卷"}
{"author":"梅尧臣","content":"得朋如得宝，何恨相知晚。旧友贵来疏，嗟君行复远。秋城隔寒水，驿路入苍巘。古情深不深，所祝加餐饭。","dynasty":"宋代","title":"重送"}
{"author":"梅尧臣","content":"吴客归从楚，霜华著马蹄。倦童持弊橐，呼艇过寒溪。索寞区中饭，依稀日午鸡。张仪犹舌在，不必愧於妻。","dynasty":"宋代","title":"重送李逢原归苏州"}
{"author":"梅尧臣","content":"陇草陈根发，山楼宿雾蒸。将过周故宅，先下汉诸陵。柏道春经雨，官沟暗溜冰。莼羹休定价，羊酪易为胜。","dynasty":"宋代","title":"重送宋中道"}
{"author":"梅尧臣","content":"君将会稽去，旧迹可以嬉。予因状其美，赠子临路岐。子不以为乐，但愿有以规。噫吾岂无说，畏子未及裨。既求不语子，吾曷忍子欺。前年子渡淮，夜泊洪泽湄。有鬼称使者，来告风波期。子时再拜谢，乃被邻船嗤。逡巡鬼复至，复附船家儿。怒彼慢嗤士，明当使惊危。船儿傍舷回，走若一足夔。翌日各解舟，出浦风动旗。子独乘安流，彼受横浪吹。此事非子传，焉得他人知。昨逢令弟蕴，备述果不疑。越俗素重鬼，慎勿启其私。子口有仁义，子腹有书诗。子尝谈王道，怪语固未宜。近闻苏才翁，问子辟者谁。得非外戚侯，子怒已竖眉。今我傥得罪，甘与苏同之。","dynasty":"宋代","title":"重送杨明叔"}
{"author":"梅尧臣","content":"临川内史谢康乐，见叶翻经有故台。春草生塘犹梦句，秋蕖出水似君才。驐鸡肥脆聊供膳，篘酒甘浓可荐杯。亦说右军遗迹在，墨池科斗喜风雷。","dynasty":"宋代","title":"重送袁世弼"}
{"author":"梅尧臣","content":"楚泽多年一卧龙，新春雷雨起鳞踪。谁知天上争腾跃，偶落池中杂噞喁。且自摧藏随浪去，何当驾驭使云从。刘累只说古来有，暂屈泥蟠莫便慵。","dynasty":"宋代","title":"重送曾子固"}
{"author":"梅尧臣","content":"水上朱楼昼角鸣，蒙蒙雨里榜舟轻。未逢甫里先生谒，多见吴兴太守迎。荷叶半黄莲子老，霜苞微绿橘林明。十年不到风烟改，君去将诗与昼评。","dynasty":"宋代","title":"重送周都官"}
{"author":"梅尧臣","content":"文章世德已能传，得桂高枝二十年。持节欲同苏武劲，下帷曾似董君贤。衣裘衽领无嫌左，饮食杯盂暂厌膻。一过范阳应感慨，归来图画彼山川。","dynasty":"宋代","title":"重送祖择之北使"}
{"author":"梅尧臣","content":"远客虽有乐，莫如逢故人。夜怀夷门时，月照楚水滨。自居扁舟上，随处与船邻。宜将到此日，因使报朋亲。","dynasty":"宋代","title":"舟次山阳呈王宗说寺丞"}
{"author":"梅尧臣","content":"向晓入汴尾，隔河闻人声。得声不得貌，问识旧时名。泊舟忽来及，袖诗多贤英。言除丹徒宰，暂作七闽行。东南几千里，日夕挂帆轻。渡江莼已老，未足助杯羹。最知使道出，先见县人迎。","dynasty":"宋代","title":"舟次泗上逢黄令因以诗送"}
{"author":"梅尧臣","content":"窍竹漏天风，张弦拟峄桐。佳名从此得，妙响未曾穷。夜静危台上，人闲皎月中。依依听不足，秋露满兰丛。","dynasty":"宋代","title":"风瑟联句"}
{"author":"梅尧臣","content":"出聘天王使，来乘御史骢。驰车看燕妇，貂扇御胡风。俗与华人似，言从左衽通。罽庭观拜舞，不以未央中。","dynasty":"宋代","title":"丁端公北使"}
{"author":"梅尧臣","content":"前殿临朝百辟回，后宫廷阁九重开。鸣梢已自金阶出，黄屋初迎玉辇来。不问偷桃方朔饱，谁知载戟子云才。群官望幸无名姓，只有穷吟许外陪。","dynasty":"宋代","title":"和范景仁王景彝殿中杂题三十八首并次韵其八三月九日迎驾"}
{"author":"梅尧臣","content":"方为郡邑吏，日与故人违。极目千山碧，驰心一鸟飞。岸傍村杳杳，波上雪霏霏。欲寄洛阳信，泝流行客稀。","dynasty":"宋代","title":"涂中遇雪寄希深"}
{"author":"梅尧臣","content":"一叶与风舞，已知天地情。将令百果实，竞振群虫声。陶令欲收秫，豳人思誓觥。更吟君丽句，谁为写锺评。","dynasty":"宋代","title":"依韵和李宰秋思"}
{"author":"梅尧臣","content":"朝闻政府贺捷回，夕赐明月五千枚。巍巍圣皇德所该，庙略付与何有哉。况未覆穴翦渠魁，宜先战士老与孩。倾肝沥胆谢不敏，岂可便恃张良才。","dynasty":"宋代","title":"闻密赐"}
{"author":"梅尧臣","content":"雨馀残照在，塘静独行行。荷积水珠重，天收霓帔轻。倦禽倚卧柳，聚蚓殢坳泓。帽侧林枝碍，裳褰野蔓萦。芡韬园客剥，蒲刃水妖惊。决决流泉活，濛濛夕雾平。榴房生蠹落，蛛网害虫成。坎黾无时怒，浑鱼自乐清。高台从兽窟，古道有根横。写景未能就，娟娟月上城。","dynasty":"宋代","title":"王德言夏日西湖晚步十韵次而和之"}
{"author":"梅尧臣","content":"风雨催车骑，駸駸来自南。道旁有茅屋，宁容使君骖。不谓忽下马，湿衣逢我谈。田家已刈楚，田妇正好蚕。既将国漕急，复与民事谙。他年此茅屋，便比棠树甘。","dynasty":"宋代","title":"表臣都官至十三里店"}
{"author":"梅尧臣","content":"度岭失群山，千峰出天际。方欣左右看，屡改萦回势。胜事谁与同，芬然有兰蕙。","dynasty":"宋代","title":"同永叔子聪游嵩山赋十二题其三二室道"}
{"author":"梅尧臣","content":"霜浓草白兔初肥，苍鹘调拳猎犬携。剩付钱刀买庖餗，不须缘径更求蹄。","dynasty":"宋代","title":"就野人买兔"}
{"author":"梅尧臣","content":"出舟跳古岸，林外见修冈。回头问榜子，前巘是芒砀。其颠有高庙，松柏郁苍苍。迤逦堆阜属，萧条茆叶黄。千古收王气，一川平夕阳。人家才四五，鸡犬自相望。尚尔想新丰，谁复思沛乡。临流一举酒，可以喻悲伤。","dynasty":"宋代","title":"望芒砀山"}
{"author":"梅尧臣","content":"萧萧风雨变凉意，索索晚云开斗晴。已洗浮埃天外静，忽生圆月树头明。草根虫穴吃来久，屋角星河落更清。我愧西垣侍臣比，景寒霜鬓两三茎。","dynasty":"宋代","title":"次韵和景彝对月"}
{"author":"梅尧臣","content":"小屏风，座隔流尘素影融。方床六尺偃清昼，惭无玉枕名通中。","dynasty":"宋代","title":"问答"}
{"author":"梅尧臣","content":"九陌无人行，寒月净如水。洗然天宇空，玉井东南起。我马卧我庭，帖帖垂颈耳。霜花满黑鬣，穴欲致千里。我仆寝我厩，相背肖两巳。夜深忽惊魇，呼若中流矢。是时兴我怀，顾影行月底。唯影与月光，举止无猜毁。吾交有裴宋，心意月影比。寻常同语默，肯问世俗子。","dynasty":"宋代","title":"月下怀裴如晦宋中道"}
{"author":"梅尧臣","content":"读书夜寂冷无火，卷卷逐成摇膝吟。始忆高僧将偈去，安知古寺托云深。寒堂正睡远钟发，野鸟乱鸣残月沉。明日呼儿整篮轝，欲烦重过小溪阴。","dynasty":"宋代","title":"寄文鉴大士"}
{"author":"梅尧臣","content":"昔年同志逢时尽，今日相亲似子稀。迟仆忽辞云海上，远持双壁扣吾扉。","dynasty":"宋代","title":"依韵和孙秀才朱长官见寄二首同韵"}
{"author":"梅尧臣","content":"宫殿深沉处，莺花烂漫时。关关哢清吭，蒨蒨发未蕤。天上春应早，人间日转迟。得贤如汉盛，五字变周诗。","dynasty":"宋代","title":"和范景仁王景彝殿中杂题三十八首并次韵其一"}
{"author":"梅尧臣","content":"露宿勤王客，相从月下来。黄流何日涨，绿酒暂时开。风定灯花烂，天高斗柄回。醉言多脱略，吾党不须猜。","dynasty":"宋代","title":"答高判官知唐店夜饮"}
{"author":"梅尧臣","content":"风花不恋枝，脱萼乱翻飞。自学空中雪，宁同垣上衣。绕庭回旋久无著，众鸟争衔何处归。","dynasty":"宋代","title":"十七日和原甫风花偶书"}
{"author":"梅尧臣","content":"赖得春巢燕未归，高檐终日雨衰衰。细笼芳草踏青後，欲打梨花寒食时。美景已嗟空过尽，名园犹许悮相随。锦鞍切莫九衢去，拍拍一如鹅鸭池。","dynasty":"宋代","title":"次韵和永叔雨中寄原甫舍人"}
{"author":"梅尧臣","content":"四序岂常停，寒革春寖和。始爱衣裘轻，相与车马过。车马不畏远，风埃不畏多。到门门有槐，槐上时鸟歌。时鸟歌犹涩，主人当谓何。南开石榴轩，中置饮酒蠃。食桉施黄金，馔炙厌白鹅。汉糟槎头美，吴羹成咄呵。既醉或放言，抉庄引骀它。纵论或好辨，排墨同孟轲。日将将薄虞渊，执策交相摩。欲去举大白，酌我苦大苛。","dynasty":"宋代","title":"李和廷老家会饮"}
{"author":"梅尧臣","content":"昔见雷子之小篆，今见雷子之墨竹。节瘦已似蛟龙孙，叶暗曾无凤皇宿。江翁得之尤爱怜，作诗写意酬双轴。挂在空堂坐卧看，如玩萧萧岩畔绿。莫疑昏黑眼生花，松煤浓色切寒鸦。不问主人兼客至，明朝骑马到君家。","dynasty":"宋代","title":"和江邻几学士得雷殿直墨竹二轴"}
{"author":"梅尧臣","content":"粉絮先春拂面翔，临风跃马到君堂。县民将喜土膏起，令尹未惊农事忙。疾呼小吏具山酌，便欲尽醉为诗狂。我牵尘俗不得久，何意更烦投夜光。","dynasty":"宋代","title":"立春前一日雪中访乌程宰李君俞寻有诗见贶依"}
{"author":"梅尧臣","content":"公来有馀乐，所乐为郡间。讼稀聊自适，静胜以纾颜。清轩开晓幔，历历见淮山。山色洗新雨，佳期如可攀。代异鸡犬去，时平草木闲。试望天衢近，飞驾应此还。","dynasty":"宋代","title":"望仙亭"}
{"author":"梅尧臣","content":"荒凉旧兰若，古屋两三重。庭下已无柏，涧边唯有松。石阶生薜荔，香座缺芙蓉。化俗似禅衲，破来缝石缝。","dynasty":"宋代","title":"过永庆院"}
{"author":"梅尧臣","content":"泉上有君子，斋祠达主诚。向来霖雨暴，触处蛟鼍鸣。既祈致日出，杲杲纾民情。天子遣以报，固匪媚取名。因成感兴章，庶用语平生。蹈道欠已熟，情田不须耕。","dynasty":"宋代","title":"依韵奉和永叔感兴五首"}
{"author":"梅尧臣","content":"楚越封圻接，帆樯上下频。商通洲橘熟，信到岭梅春。白紵歌修颈，金盘馈紫鳞。同勤太守职，龚遂汉名臣。","dynasty":"宋代","title":"送何都官通判虔州"}
{"author":"梅尧臣","content":"朝回思见子，疲马不及换。入门呼僮仆，鸡犬屡鸣嚾。中厨尚青烟，知未毕晨爨。曾不留我餐，忍馁固已惯。一接道德言，尘坌洗鄽閈。复出新录书，令人再三叹。史汉抉精深，文字光粲粲。虽然饥肠鸣，耽读忽忘肝。乃惭素所学，掇拾得浅懦。穷年诵读人，呷呷类鹅鹳。较量功实倍，要捷未能半。麤行与细注，健笔凌东观。天马万里行，筋骨在蹄腕。不知始何时，方册已盈案。譬如涉大海，只见波漫漫。嗟哉勤且敏，固合处文翰。九阍未迹历，重云若蔽捍。蓬瀛咫尺间，将度石桥断。昔为蛟龙腾，今为野鼠窜。我亦失其宜，朝出不暇盥。碌碌食廪为，区区升斗筭。褊衷诚未堪，欲说虑辞曼。强希高远踪。终作俗嵬唤。家匮儿女大，裙襦不遮骭。既穷懒往还，荣悴异菼薍。老松唯霜知，古布直火浣。当期心所照，非效目所翫。蒙评芜累音，亦发颜背汗。铅刀况易缺，徒假以金焊。他人焉可欺，适足见谩谰。来章特美好，愿镂青玉段。","dynasty":"宋代","title":"依韵答宋中道"}
{"author":"梅尧臣","content":"薰生方好雅，兹日为扫扉。森尔延嘉宾，欢然去尘机。有客振双袂，敢言阳春晖。聊停玉麈尾，为歌金缕衣。古辞何稠叠，无乃惜芳菲。三闾不餔糟，二子自采薇。虽留千载清，未免当时饥。吾爱曹公诗，古来不敢非。人生若朝露，舍醉当何归。四座惊此语，未厌翠觞飞。胡能後天地，何可恃轻肥，沈酣且长咏，白首空歔郗。","dynasty":"宋代","title":"和杨子聪会薰尉家"}
{"author":"梅尧臣","content":"太守东平来，固殊阮步兵。步兵醉乘驴，太守整佩缨。事物既已遗，驾车出东城。园荒久不治，道路生棘荆。地僻人马入，草间孤兔惊。旧池堙犹窊，遗址岿不平。窊者使之浚，岿者使之营。博野高榭起，陈渔危台成。榭前东山秀，台下庐泉清。傍坞梧竹暗，翳水芹藻并。渠渠有深堂，燕宾飞至觥。芍药广陵美，谑赠郑女情。公子莫言归，古人未以轻。欲知学山简，倒载去欹倾。","dynasty":"宋代","title":"和刘原父舍人乐郊诗"}
{"author":"梅尧臣","content":"老肌瘦腹喜食热，况乃十月霜侵肤。与君共贫君饷我，吹虀不学屈大夫。前时我脍斫赬鲤，满坐惊睨卒笑呼。诚知举筹意浅狭，一餐岂计有与无。","dynasty":"宋代","title":"江邻几邀食馄饨学书谩成"}
{"author":"梅尧臣","content":"眇眇双来燕，长年与社违。任从新历改，只向旧巢归。永日当人语，轻寒逆雨飞。自亲梁栋惯，不识海鸥机。","dynasty":"宋代","title":"拟张九龄咏燕"}
{"author":"梅尧臣","content":"前时君家饮，不见吹笛姬。君言彼娉婷，病疟久屡治。隔日作寒热，经时销膏脂。医师尤饮食，冷滑滞在脾。次闻有鬼物，水火阴以施。乃因道士逐，实得鬼所为。手洒桃枝汤，足学夏禹驰。呵叱出门墙，勿复顾呕遗。今虽病且已，皮骨尚尫羸。岂暇理旧曲，未能画蛾眉。当期重相见，风月临前墀。","dynasty":"宋代","title":"闻刁景纯侍女疟已"}
{"author":"梅尧臣","content":"授衣念祖节，阖棺伤故人。故人昔送我，把酒湍水滨。只道後期易，岂知无会因。死生意不及，欲语鼻先辛。既乏羡门术，安得如松筠。寒暑更数十，应亦同埃尘。","dynasty":"宋代","title":"九月一日"}
{"author":"梅尧臣","content":"此土只见看杏蕊，大梁亦复卖梅花。此心还似庾开府，不惜金钱买取夸。","dynasty":"宋代","title":"京师逢卖梅花五首"}
{"author":"梅尧臣","content":"往使匈奴国，持节岂辞遥。朔北正苦寒，风汝与雪飘。燕山何处是，汉铭应已销。前车渡冰河，後骑鸣金镳。行行至穹庐，尊我不敢嚣。玉爵亲献酬，名裘进狐貂。礼成复命日，菀抑舒杨条。","dynasty":"宋代","title":"送韩仲文奉使"}
{"author":"梅尧臣","content":"授衣念徂节，阖棺伤故人。故人昔送我，把酒湍水滨。只道后期易，岂知无会因。死生意不及，欲语鼻先辛。既乏羡门术，安得如松筠。寒暑更数十，应亦同埃尘。","dynasty":"宋代","title":"九月一日"}
{"author":"梅尧臣","content":"磊落黄从事，清吟古气多。少年知任侠，欲老解登科。辨起公卿坐，时为慷慨歌。又持珠玉赠，将奈老贫何。","dynasty":"宋代","title":"读黄节推卷"}
{"author":"梅尧臣","content":"云出任西东，飘然意莫穷。山川生眼界，巾舄遍区中。去去曾无著，劳劳本是空。梅溪人可见，重尔似泓公。","dynasty":"宋代","title":"送回上人"}
{"author":"梅尧臣","content":"春霁重行行，行行在墟里。摅怀厌楼观，寓兴欣山水。断壁翠连云，寒流清见底。主人开禄樽，下马临芳芷。澄溜泻湾漘，跳波生石齿。园林始弄萼，皋垅时鸣雉。谈谑忘机心，笑言惊俗耳。旷哉兹日游，何羡稽山美。","dynasty":"宋代","title":"徐元舆见邀与诸君同游至峰山溪上作"}
{"author":"梅尧臣","content":"吾儿久失恃，发括仍少栉。曾谁具汤沐，正尔多虮虱。变黑居其元，怀絮宅非吉。蒸如蚁乱缘，聚若蚕初出。鬓搔剧蓬葆，何暇嗜梨栗。翦除诚未难，所恶累形质。","dynasty":"宋代","title":"秀叔头虱"}
{"author":"梅尧臣","content":"精铜作鼎土不蚀，地下千年藓花幂。腹空凤卵留藻文，足立三刀刃微直。左耳可执口可斟，其上两柱何对植。从谁发掘归吴侯，来助雅饮欢莫极。又荷君家主母贤，翠羽胡琴令奏侧。丝声不断玉筝繁，绕树黄鹂鸣不得。我虽衰苶为之醉，玩古乐今人未识。","dynasty":"宋代","title":"吴冲卿出古饮鼎"}
{"author":"梅尧臣","content":"密雪犯阳和，寒阶覆短莎。条牙摧不展，鸟舌噤应多。变令已为失，易消如未苛。桃花禹门水，早晚见通波。","dynasty":"宋代","title":"依韵和许待制春雪"}
{"author":"梅尧臣","content":"谁将万古倚云剑，刺破苍石天窗开。下贮泓渊不可极，有时月漏清光来。","dynasty":"宋代","title":"和张簿宁国山门六题·碧云洞"}
{"author":"梅尧臣","content":"白皙少年子，秋郊臂苍隼。日暖饥目开，风微双翅紧。草际鸣鹑惊，蒿间黄雀窘。下鞲诚必获，得俊还复哂。碎脑此非辜，食肉尔何忍。取乐在须臾，我心良恻悯。","dynasty":"宋代","title":"观放鹞子"}
{"author":"梅尧臣","content":"韶州使君行，请问韶石名。传闻古帝舜，石上奏九成。凤皇为之下，朱鸟不复鸣。旧祠亡玉琯，四序安得平。至今南方热，腊月裘服轻。事外共废酒，曲江风物清。","dynasty":"宋代","title":"送陈殿丞知韶州"}
{"author":"梅尧臣","content":"手自除荒手自锄，葱针已插壅薤本。朝芸夕灌岂不勤，比食剪苗闲且稳。","dynasty":"宋代","title":"和石昌言学士官舍十题其七蔬畦"}
{"author":"梅尧臣","content":"每有人之蜀，先凭问海棠。徒知花底醉，不报树头芳。上马秋风急，登山古路长。西南生片月，遥想见清光。","dynasty":"宋代","title":"送叶都官赴蜀州"}
{"author":"梅尧臣","content":"再为会稽行，聊问会稽美。禹穴迁所探，秦望斯所纪。年代已浸深，书碑必亡矣。剡溪有樵风，其事恐非是。买臣千载後，得无负薪子。黄庭昔换鹅，道士傥不死。行当访其真，愿以鹅报尔。慎勿笑我痴，万事难可拟。摘笋复盈檐，缗鱼新出水。此又食之珍，因书悉条理。","dynasty":"宋代","title":"弟得臣殿丞签判越州"}
{"author":"梅尧臣","content":"世言楚使者，乃是汉名卿。曾欲察黄绶，但能勤列城。江山无改故，草树几更荣。有意自民甚，不同求羡盈。","dynasty":"宋代","title":"送江东转运杨少卿"}
{"author":"梅尧臣","content":"湿云夜不散，薄处微有星。孤雁去何急，一声愁更听。心应失旧侣，翅已高青冥。几日江海上，凫鸥共满汀。","dynasty":"宋代","title":"闻雁"}
{"author":"梅尧臣","content":"青峰来合沓，势压大江雄。舟渡神兵後，城荒王气空。山根鱼浪白，岩壁石萝红。弄月人何在，孤坟细草中。","dynasty":"宋代","title":"采石怀古"}
{"author":"梅尧臣","content":"山下溪流照城郭，幽庭柏子风自落。古坛苍藓少人行，不见双凫见黄雀。","dynasty":"宋代","title":"双凫观"}
{"author":"梅尧臣","content":"山路暗松筱，幽禽语前後。上言劝提壶，下言劝酤酒。但取醒复醉，莫问升与斗。人生朝菌荣，绿发可无负。","dynasty":"宋代","title":"提壶鸟"}
{"author":"梅尧臣","content":"涧深连石壁，石上生长藤。孤猿来自熟，缘之下复登。赖无樵人迹，且免束薪蒸。","dynasty":"宋代","title":"拟水西寺东峰亭九咏·垂涧藤"}
{"author":"梅尧臣","content":"夜中未成寐，邻歌闻所稀。想像朱唇动，仿佛梁尘飞。误节应偷笑，窃听起披衣。披衣曲已终，窗月存余晖。","dynasty":"宋代","title":"夜听邻家唱"}
{"author":"梅尧臣","content":"桂得常娥枝，妇得黄姑女。直归东海头，翁妪笑相语。何当却之官，古县入平楚。莫嫌簿书繁，百事由区处。","dynasty":"宋代","title":"送刁秘校授涟水主簿归四明省亲"}
{"author":"梅尧臣","content":"不如无道国，而水冒城郭。岂敢问天灾，但惭为政恶。湍回万瓦裂，槎向千林阁。独此怀百忧，思归卧云壑。","dynasty":"宋代","title":"大水後城中坏庐舍千余作诗自咎"}
{"author":"梅尧臣","content":"露宿勤王客，相从月下来。黄流何日涨，绿酒暂时开。风定灯花烂，天高斗柄回。醉言多脱略，吾党不须猜。","dynasty":"宋代","title":"答高判官知唐店夜饮"}
{"author":"梅尧臣","content":"去不避风雨，泣望松柏门。{左风右立}然风悲响，如感泉下魂。沃酹向坟土，空湿陈草根。人归夜月冷，石马在九原。","dynasty":"宋代","title":"宋次道一百五日往郑拜墓"}
{"author":"梅尧臣","content":"将相荣难及，唐虞世已遭。各将官愈大，节固位同高。哀悼王朝辍，镌埋史笔操。空山伊水外，松柏冷萧骚。","dynasty":"宋代","title":"程文简公挽词三首"}
{"author":"梅尧臣","content":"项籍路由此，力豪闻拔山。八千提楚卒，百二破秦关。陔下围歌合，江头匹马还。却甸诸父老，相见亦何颜。","dynasty":"宋代","title":"宣州杂诗二十首"}
{"author":"梅尧臣","content":"孤标近僊坛，依约闻坠露。俨如举止扬，稍见神爽悟。晓月坐清轩，寒添壁间素。","dynasty":"宋代","title":"和潘叔治题刘道士房画薛稷六鹤图六首其五警"}
{"author":"梅尧臣","content":"朝回思见子，疲马不及换。入门呼僮仆，鸡犬屡鸣嚾。中厨尚青烟，知未毕晨爨。曾不留我餐，忍馁固已惯。一接道德言，尘坌洗鄽閈。复出新录书，令人再三叹。史汉抉精深，文字光粲粲。虽然饥肠鸣，耽读忽忘肝。乃惭素所学，掇拾得浅懦。穷年诵读人，呷呷类鹅鹳。较量功实倍，要捷未能半。麤行与细注，健笔凌东观。天马万里行，筋骨在蹄腕。不知始何时，方册已盈案。譬如涉大海，只见波漫漫。嗟哉勤且敏，固合处文翰。九阍未迹历，重云若蔽捍。蓬瀛咫尺间，将度石桥断。昔为蛟龙腾，今为野鼠窜。我亦失其宜，朝出不暇盥。碌碌食廪为，区区升斗筭。褊衷诚未堪，欲说虑辞曼。强希高远踪。终作俗嵬唤。家匮儿女大，裙襦不遮骭。既穷懒往还，荣悴异菼薍。老松唯霜知，古布直火浣。当期心所照，非效目所翫。蒙评芜累音，亦发颜背汗。铅刀况易缺，徒假以金焊。他人焉可欺，适足见谩谰。来章特美好，愿镂青玉段。","dynasty":"宋代","title":"依韵答宋中道"}
{"author":"梅尧臣","content":"旧居苕溪上，久客咸阳东。归来得虎符，驰马向巴中。歌将听巴人，舞欲教渝童。况尝善秦声，乐彼渝人风。忠州白使君，竹枝辞颇工。行当继其美，贡葛勿匆匆。","dynasty":"宋代","title":"送张子野屯田知渝州"}
{"author":"梅尧臣","content":"寂寞外物乱，境清心亦清。彼皆居深谷，此独处重城。夷齐食薇蕨，千古首阳名。","dynasty":"宋代","title":"和普公赋东园十题其二清心堂"}
{"author":"梅尧臣","content":"南方小儿才读书，往往得官呵路衢。君今五十始作掾，手板青袍非壮图。况来桐汭水上城，折腰强颜休叹吁。城西古祠能致雨，岁不有旱民无逋。民乐未央君可娱，旧俗不与吾乡殊。","dynasty":"宋代","title":"送朱玠户曹之广德军"}
{"author":"梅尧臣","content":"太守风流甚，吟牋写蜀麻。寻春何处客，映柳阿谁家。蜡炬传新火，朱栏发旧花。月光将欲满，特地炤铅华。","dynasty":"宋代","title":"依韵和三月十四日清明在席呈"}
{"author":"梅尧臣","content":"园林多高樛，园卉多芳柔。红紫经几春，青枯经几秋。我至每怀浮觞之卿翁，但见浮觞之水汨汨流。水流日夜曾未休，高门世世生贤侯。不比平泉碑缺花木记，又非家鸱啸凤皇楼。洛阳城中亦有园与宅，常同欧阳翰林携酒游。竹闲池馆遗翠羽，户外杨柳系紫骝。今嗟齿似旧作博士，嘉趣只与心相仇。强骑瘦马往城北，二十三年如转头。归来作此辞，且应主人求。","dynasty":"宋代","title":"王祁公北园"}
{"author":"梅尧臣","content":"白乳叶家春，铢两直钱万。资之石泉味，特以阳芽嫩。宜言难购多，串片大可寸。谬为识别人，予生固无恨。","dynasty":"宋代","title":"王仲仪寄斗茶"}
{"author":"梅尧臣","content":"原上种良桑，桑下种茂麦。雉雊麦秀时，蚕眠叶休摘。空条漏日多，余椹更谁惜。会待黄落来，酒垆烧斗石。","dynasty":"宋代","title":"和孙端叟蚕首十五首其三桑原"}
{"author":"梅尧臣","content":"相期物外游，共醉僊坛石。举手薄高穹，清风生两腋。都忘尘世烦，笑傲聊为适。","dynasty":"宋代","title":"同永叔子聪游嵩山赋十二题其十三醉石"}
{"author":"梅尧臣","content":"群生自知机，不可欺以异。此虽鸥与驯，鸥亦鱼所避。坐熊临碧水，安得同一致。然此海客心，还应无有愧。","dynasty":"宋代","title":"和寿州宋待制九题其六狎鸥亭"}
{"author":"梅尧臣","content":"山水东阳去未去，朋亲苕霅朝复朝。更无越相逃名舸，犹看吴王送女潮。海燕归齐声满屋，溪梅开过子生条。明年十月吏迎处，七里滩前棹奏箫。","dynasty":"宋代","title":"送吴正仲婺倅归梅溪待阙"}
{"author":"梅尧臣","content":"遥爱夏景佳，行行清兴属。安知转回溪，始觉来平谷。古殿藏竹间，香庵遍岩曲。云霞弄霁晖，草树含新绿。时鸟自绵蛮，山花竞纷缛。莫言归路赊，明月还相续。","dynasty":"宋代","title":"游龙门自潜溪过宝应精舍"}
{"author":"梅尧臣","content":"东方有野父，禳田一豚蹄。复操一盂酒，祝谷满吾栖。百金请救兵，所欲奢所齎。彼何滑稽生，仰天独笑齐。","dynasty":"宋代","title":"咏怀"}
{"author":"梅尧臣","content":"织妇手不停，心与日月速。常忧里胥来，不待鸡黍熟。但言督县官，立要断机轴。谁知公侯家，赐帛堆满屋。","dynasty":"宋代","title":"和孙端叟蚕首十五首其十五织妇"}
{"author":"梅尧臣","content":"君才若巨贾，既富仍深藏。遂兼碌碌贫，共处安可量。滔滔大泽陂，渺漫入幽荒。徒欲穷端倪，凭高何相望。一日以文绣，被此粪土墙。门徒三千人，起予唯卜商。薄言昧纤悉，怀忧思萱忘。美璞委雕琢，以未知我详。但念故时朋，所乐来远方。慎勿以名使，取败非相当。","dynasty":"宋代","title":"依韵和酬邵不疑见答"}
{"author":"梅尧臣","content":"鲁国先生殁，夷门吉士哀。因谗君席远，时赙帝恩该。寂寞蒿宫启，悠扬茜旐回。昔贤皆不免，松下作寒灰。","dynasty":"宋代","title":"哭孙明复殿丞三首"}
{"author":"梅尧臣","content":"猬毛苍苍磔不死，铜盘矗矗钉头生。吴鸡斗败绛帻碎，海蚌抉出真珠明。磨沙漉水莩壳滑，斫桂煮釜风波声。齿如编贝嚼明月，曼倩不复饥肠鸣。莫论一斛贵与贱，堂上狼藉无由行。","dynasty":"宋代","title":"采芡"}
{"author":"梅尧臣","content":"长安新雨後，九陌少行人。同舆有宋贾，游市怀隐沦。日闻古贤哲，必与医卜邻。来过季主室，再拜语逡巡。矍然悟辞貌，何为居埃尘。捧腹乃大笑，吾道非尔臻。骥惭罢驴驷，凤岂燕雀亲。筮占聊助上，功利傥及民。大夫与博士，登车若丧神。今我见何遯，始验太史真。顺性诲善恶，不离义与仁。言孝谕为子，言忠谕为臣。又得蜀严比，宁将日者均。京都盛龟筴，坐肆如鱼鳞。噤口不正言，唯能辨冬春。鸿冥复何慕，安得鸡骛驯。","dynasty":"宋代","title":"读司马季主传赠何山人"}
{"author":"梅尧臣","content":"楚竹翦霜丛，何惭汉使筇。鸠形殊用刻，马箠不同功。挺特生难变，支离分已穷。轻肥思比鹤，短发任如蓬。倚以为高趣，持之见素风。步郊聊实下，行乐偶从东。屡刺莓苔破，深穿苑圃通。辩繁时画地，默意或书空。古血有湘迹，旧林无阮踪。将渠谁觉老，要此岂关慵。莫骇倾巢鸟，须虞蠹穴虫。谁能求道术，跨作上天龙。","dynasty":"宋代","title":"依韵和杨州许待制竹拄杖"}
{"author":"梅尧臣","content":"昔向南阳忆洛阳，秋橙初熟半林黄。车过白水沙痕阔，鴈落钳卢稻穟长。废垒汉錍金刻字，古原秦冢石为羊。太平羽檄何曾有，宾主相欢菊荐觞。","dynasty":"宋代","title":"送王察推缜之邓州"}
{"author":"梅尧臣","content":"崖竹出石壁，根瘦悬青蛇。磔髯露老节，斫骨点寒花。少年莫剪去，骑杀白鼻騧。","dynasty":"宋代","title":"和端式上人十咏其六垂崖鞭"}
{"author":"梅尧臣","content":"梦过汉陵间，秋风石马闲。当年侍臣泪，泣尽向三山。","dynasty":"宋代","title":"梦过三陵"}
{"author":"梅尧臣","content":"阴森园圃墙东地，携挈儿童树下吟。更约天边凤皇侣，阅书观画味尤深。","dynasty":"宋代","title":"依韵和公仪龙图招诸公观舞及画三首"}
{"author":"梅尧臣","content":"度岭失群山，千峰出天际。方欣左右看，屡改萦回势。胜事谁与同，芬然有兰蕙。","dynasty":"宋代","title":"同永叔子聪游嵩山赋十二题其三二室道"}
{"author":"梅尧臣","content":"绿柳阴犹薄，黄鹂啭已清。年年舟上客，处处树头声。仿佛佳人语，依稀太子笙。夕阳听不足，飞入旧荒城。","dynasty":"宋代","title":"莺"}
{"author":"梅尧臣","content":"郢国当时唱，犹传白雪真。问今非昔日，和者几何人。客自射飞雁，渔能供跃鳞。芳洲堕马处，吾祖汉名臣。","dynasty":"宋代","title":"送蒙寺丞赴郢州"}
{"author":"梅尧臣","content":"我读李白问月诗，乃知白也心太痴。明月在上尔在下，月行岂独君相随。白兔捣药亦何疗，常娥孤栖欲嫁谁。古人今人被磨灭，休问有来都几时。唯有长照金樽里，此言万世不可移。但能自醉月自落，夜夜如此谁复疑。一月二十二三日，半是风雨相乖离。常愿晴明对以饮，耳边流水胜鸣丝。","dynasty":"宋代","title":"读问月"}
{"author":"梅尧臣","content":"黄溪晚来泊，得见田家微。刺艇斜阳下，耕洲载来归。牛鸣向窂犊，犬喜入人衣。复有返樵者，檐枯翘雉肥。","dynasty":"宋代","title":"泊下黄溪"}
{"author":"梅尧臣","content":"不如作茧依蚕蔟，以丝自裹还自足。与尔为妇过一生，怒即分飞同转目。辛勤唯雏寄鹊巢，子母生离因尔逐。羽毛曾未颜色衰，饮啄不计丰俭时，天阴辄遣呼辄归，恩情纸薄谁信之。朝为夫妇夕行路，世间反覆那能知。汲妻白母非美事，後代放此诚堪悲。","dynasty":"宋代","title":"和永叔六篇其二代鸠妇言"}
{"author":"梅尧臣","content":"日击收田鼓，时称大有年。烂倾新酿酒，饱载下江船。女髻银钗满，童袍毳氎鲜。里胥休借问，不信有官权。","dynasty":"宋代","tags":"揭露，同情，农民","title":"村豪"}
{"author":"梅尧臣","content":"丹砂漆盘盛井水，冷浸半坼山樱花。始见春色不奈喜，黄昏招饮夜还家。刘郎居南我居北，陌上泥开天正黑。风吹蜡烛烧未明，素丝作履惜不得。","dynasty":"宋代","title":"夜与原甫江家步归"}
{"author":"梅尧臣","content":"夜中未成寐，邻歌闻所稀。想像朱唇动，仿佛梁尘飞。误节应偷笑，窃听起披衣。披衣曲已终，窗月存余晖。","dynasty":"宋代","title":"夜听邻家唱"}
{"author":"梅尧臣","content":"新霜未落汴水浅，轻舸惟恐东下迟。遶城假得老病马，一步一跛饮人疲。到君官舍欲取别，君惜我去频增嘻。便步髯奴呼子履，又令开席罗酒卮。逡巡陈子果亦至，共坐小室聊伸眉。烹鸡庖兔下筹美，盘实飣餖栗与梨。萧萧细雨作寒色，厌厌尽醉安可辞。门前有客莫许报，我方剧饮冠帻欹。文章或论到渊奥，轻重曾不遗毫厘。间以辨谑每绝倒，岂顾明日无晨炊。六街禁夜犹未去，童仆窃讶吾侪痴。谈兵究弊又何益，万口不谓儒者知。酒酣耳热试发泄，二子尚乃惊我为。露才扬己古来恶，卷舌噤口南方驰。江湖秋老鳜鲈熟，归奉甘旨诚其宜。但愿音尘寄鸟翼，慎勿却效儿女悲。","dynasty":"宋代","tags":"离别，友人，抒怀，忧国，孤寂","title":"醉中留别永叔子履"}
{"author":"梅尧臣","content":"天然不比花含粉。约月眉黄春色嫩。小桥低映欲迷人，闲倚东风无奈困。烟姿最与章台近。冉冉千丝谁结恨。狂莺来往恋芳阴，不道风流真能尽。","dynasty":"宋代","title":"玉楼春"}
{"author":"梅尧臣","content":"宝元元年西夏叛，天子命将临戎行。二年孟春果来寇，高奴城下皆氐羌。五原偏师急赴敌，昼夜不息趋战场。马烦人怠当劲虏，虽持利器安得强。二师覆败乃自取，岂是廊庙谋不臧。朝廷又选益经略，三幙贤俊务所长。或取李悝备边策，或欲五道出朔方。仲夏科民挟弓矢，季冬括驴齎道粮。官军未进复犯塞，搴旗杀将何倡狂。遂令士卒愈沮气，欲使乘障胆不张。我愿助画迹且远，侧身西望空凄凉。庶几一言可裨益，临风欲寄鸟翼翔。所宜畜锐保城壁，转馈先在通行商。守而勿追彼自困，境上未免小夺攘。譬如蚊虻噆肤体，实於肌血无大伤。此言虽小可喻远，幸公采用不我忘。诚知公虑若悲度，圣上听用同宪皇。当时岂不历岁月，犹且众镇未陆梁。况今鹰犬乏雄勇，便拟驰骋徒苍惶。且缓须时励犀卒，终期拉朽功莫当。","dynasty":"宋代","title":"寄永兴招诗夏太尉"}
{"author":"梅尧臣","content":"溪水今尚浅，涉马不及鞯。岸口出近郭，野径通平田。行行渡小桥，决决响细泉。万木荫古殿，一灯明象筵。长廊颜頵碑，字体家法传。空堂裴相真，白髯垂过咽。名迹两不灭，岂独画与镌。高僧凿崖腹，建阁将云连。秘此龙鸾迹，足使臣仆虔。修竹间长松，森卫若被坚。是必神物护，禹穴空岁年。饭讫过山後，井傍携名煎。探幽偶转谷，忽视昭亭巅。蔓草不识名，步侧时得牵。幽禽声各异，可辨唯杜鹃。似惊俗客来，聒聒两耳边。弊庐隔城堞，畏暮遽言还。道逢张罗归，鸟媒兼死悬。遂同山梁雉，令我复喟然。聊追一日事，书以为短篇。","dynasty":"宋代","title":"与二弟过溪至广教兰若"}
{"author":"梅尧臣","content":"妾家邓侯国，肯愧邯郸姝。世本富缯绮，娇爱比明珠。十五学组紃，未尝开户枢。十六失所适，姓名倾里闾。十七善歌舞，使君邀宴娱。自兹著乐府，不得同罗敷。凉温忽荏苒，屡接朝大夫。相欢不及情，何异逢路衢。昨日一见郎，目色曾不渝。结爱从此笃，暂隔犹恐疏。如何遂从宦，去涉千里途。郎跨青骢马，妾乘白雪驹。送郎郎未速，别妾妾仍孤。不如水中鳞，双双依绿蒲。不如云间鹄，两两下平湖。鱼鸟尚有托，妾今谁与俱。去去约春华，终朝怨日赊。一心思杏子，便拟见梅花。梅花几时吐，频掐栏竿数。东风若见郎，重为歌金缕。","dynasty":"宋代","title":"一日曲"}
{"author":"梅尧臣","content":"相期物外游，共醉仙坛石。举手薄高穹，清风生两腋。都忘尘世烦，笑傲聊为适。","dynasty":"宋代","title":"同永叔子聪游嵩山赋十二题其十三醉石"}
{"author":"梅尧臣","content":"雄雉鸣桑林，雌雉雊麦陇。结爱诚有宜，别啄义亦竦。哺雏深莽中，摧颓锦翅拥。辛勤何尔为，应自念遗种。","dynasty":"宋代","title":"鸣雉词"}
{"author":"梅尧臣","content":"前日看花心未足，狂风暴雨忽无凭。此身不及深溪水，随得残红出武陵。","dynasty":"宋代","title":"惜春三首"}
{"author":"梅尧臣","content":"我居西北地，秋无东南风。木脱不塞望，高台空九重。音尘安可得，鸿鴈鸣霜中。日看紫苔生，乃见三经穷。一闻离骚篇，写尽楚客胸。胸怀如宝匣，夜夜吼生铜。","dynasty":"宋代","title":"依韵和欧阳永叔秋怀拟孟郊体见寄二首"}
{"author":"梅尧臣","content":"一年三万六千刻，玉漏唯余十二时。去日苦多谁会惜，残阴全少颇能知。已惊颜貌徐徐改，不奈乌蟾冉冉驰。万国明朝贺新岁，东风依旧入春旗。","dynasty":"宋代","title":"和岁除日"}
{"author":"梅尧臣","content":"春风入边碛，二月沙草生。胡马自偷牧，汉农宁废耕。薄田刈晚谷，又饷防秋兵。县版固当重，调轻无与程。","dynasty":"宋代","title":"送泾州良原何鬲主簿"}
{"author":"梅尧臣","content":"昔人事功名，五十未为老。而今君已及，得桂诚非早。所慰白头亲，且将黄绶好。吾始日夜心，望尽京关道。拜庆早归来，莫变秋庭草。","dynasty":"宋代","title":"闻表兄施先辈上第"}
{"author":"梅尧臣","content":"泛泛寒溪流，萦纡向山去。浅石长蒲茸，朝烟暖岩树。舍舟当禅扉，踏藓污野屦。谁爱鲍参军，登临多秀句。","dynasty":"宋代","title":"和潘叔治早春游何山"}
{"author":"梅尧臣","content":"古史书不足，磨璞镌美辞。周宣石鼓文已缺，秦政峄山字苦隳。西汉都无半画在，黄初而上犹得窥。下及隋唐莫可数，奇言伟迹恐所遗。信都力黏大小轴，集十为秩仍第之。随目证讹甲癸推，青编是非皆究知。有益於古今不疑，碑虽灭绝事弗移。後人览录尚若披，信都用意无穷期。天灰地烬乃终毕，信都信都名愈出。","dynasty":"宋代","title":"读永叔集古录目"}
{"author":"梅尧臣","content":"谢傅青山路，春来蔓草生。樵苏犹不入，瓶锡莫能行。朝上野船去，宿逢溪雨鸣。多应见康乐，曾重远公名。","dynasty":"宋代","title":"送瑞竹长老归当涂因寄徐著作"}
{"author":"梅尧臣","content":"冬日迎暄此未宜，苦吟那对朔风时。只夸砌下留残雪，不看檐间斗柄垂。","dynasty":"宋代","title":"和刁太博新墅十题其三北轩"}
{"author":"梅尧臣","content":"朔风嗥枯枝，远雁不能起。日色寒无光，原野澹千里。所思在南国，遐路阔音旨。潜鳞亦安托，冰结长河水。峨峨既未泮，猎猎终不已。悠然伤我心，历乱非可拟。","dynasty":"宋代","title":"朔风寄永叔"}
{"author":"梅尧臣","content":"苜蓿来西域，蒲萄亦既随。胡人初未惜，汉使始能持。宛马当求日，离宫旧种时。黄花今自发，撩乱牧牛陂。","dynasty":"宋代","title":"咏苜蓿"}
{"author":"梅尧臣","content":"霜花如鹄毛，万里点枯槁。晓入蓬池道，寒侵苏合袍。重来社栎长，旧寄里门高。去事黄丞相，无辞执板劳。","dynasty":"宋代","title":"送许州知录王殿丞"}
{"author":"梅尧臣","content":"屈原自著渔父篇，餔糟不及渔父贤。世无功名多浪死，刘伶阮籍于今传。迩来独酌邀明月，唯有青山李谪仙。谪仙殁後几百年，市楼日沽千万钱。沉湎岂少当道眠，文字不见空月圆。吴均之孙何我怜，双壶贮醅持置前。岂乏阮李诗与瘨，浅饮强对春风妍。","dynasty":"宋代","title":"尝正仲所遗拨醅"}
{"author":"梅尧臣","content":"高岩日照云常起，吹作兰花透纹绮。横为步障看未收，山雨一来风满耳。","dynasty":"宋代","title":"和张簿宁国山门六题·紫云岩"}
{"author":"梅尧臣","content":"天雪霰成先暴集，地中阳复已如期。穿林斗觉萦风急，入袖初惊学舞迟。楼上温貂方贳酒，竹间寒雀未辞枝。平明君向螭头立，玉座炉烟细细时。","dynasty":"宋代","title":"依韵和王景彝对雪"}
{"author":"梅尧臣","content":"韩盛人所希，四海馈名物。韩复未疏予，分珍曾不一。莆阳荔子乾，皱壳红钉密。存甘尚可嘉，本味固已失。遥思海树繁，带露摘初日。安得穆王骏，能置万里疾。","dynasty":"宋代","title":"和答韩奉礼饷荔枝"}
{"author":"梅尧臣","content":"频年无入合，今日预朝元。丹陛发金奏，侍臣称玉碗。旗旌摇细仗，云雾启千门。却出苍龙阙，衣冠万马屯。","dynasty":"宋代","title":"元日"}
{"author":"梅尧臣","content":"我思陆平原，废宅荒草深。才高乃速祸，事往不可箴。饥乌噪树颠，野鼠窟庭阴。黄耳亦已死，家书无复寻。","dynasty":"宋代","title":"依韵和唐彦猷华亭十咏·陆机宅"}
{"author":"梅尧臣","content":"茱萸堰在吴牛死，茱萸堰废吴牛闲。吴牛闲，东南百货来如山。","dynasty":"宋代","title":"过茱萸堰"}
{"author":"梅尧臣","content":"城临太行谷，谷暖宜草木。既移洛阳花，又种阮家竹。五色杂黄红，一林常翠绿。其间广亭开，亦欲危榭筑。春归百禽嚎，抟黍及布谷。桑上啄椹食，林下窥果熟。果收椹已尽，飞去不须逐。婆娑黄杨树，谁谓逢闰缩。物犹有进退，此理何用告。余心当效君，未有地可卜。缀书岂贫乐，且以苟微禄。","dynasty":"宋代","title":"寄题刘仲叟泽州园亭"}
{"author":"梅尧臣","content":"试问于天下，谁从百岁心。短长从所尽，祸福乃相寻。只以名宾实，那论古至今。未能忘物境，空复叹人琴。","dynasty":"宋代","title":"送鲁玉太博挽词三首其三"}
{"author":"梅尧臣","content":"射策志何远，阖棺人共疑。奠觞朋友去，泣血母兄悲。雾气窗间尽，车声户外知。玉楼成作记，此语可能欺。","dynasty":"宋代","title":"送鲁玉太博挽词三首"}
{"author":"梅尧臣","content":"月向西楼下，天光候日开。残星明宝监，百舌响宫槐。玉井传新汲，金炉换宿灰。黄门驰有诏，唱第许卿来。","dynasty":"宋代","title":"和范景仁王景彝殿中杂题三十八首并次韵其十"}
{"author":"梅尧臣","content":"子厚论锺乳，要若鹅翎筒。安取啖枣栗，谓相出山东。所产有所美，慎勿凭村僮。公问我饵药，石臼将使砻。我饵乃藤根，得方非仓公。曾闻李习之，其品今颇同。此物俗为贱，不入贵品中。吾妻希孟光，自舂供梁鸿。荏苒岁月久，颜丹听益聪。虽能气血盛，不疗贫病攻。何如面黧黑。腰金明光宫。亦莫如学钓，缗钩悬香藭。但知烟水乐，宁计身瘠丰。我生无快意，岂异抱笃癃。公乎忽我求，略辨雌与雄。雄赤而雌白，由来不同功。沙合固切似，朋好殊未穷。长年苟不遇，笑杀渭上翁。","dynasty":"宋代","title":"次韵永叔乞药有感"}
{"author":"梅尧臣","content":"君尝老于敌，轻彼群儿嬉。坚锐不可恃，屡北还自疲。胸中多奇秘，既衄何所为。东走沧海上，夏果采荔枝。奉亲乐无涯，岂愧禄仕迟。","dynasty":"宋代","title":"送施縡秀才下第"}
{"author":"梅尧臣","content":"太学先生欺绿橘，吴兴才士与黄柑。黄柑似日胜崖蜜，带叶初擎翠竹篮。还料楚王曾未识，徒将萍实托江南。","dynasty":"宋代","title":"吴太博遗柑子"}
{"author":"梅尧臣","content":"陈王苑里望空虚，吴客风前忆具区。横阁渐看河影转，绕枝还见鹊惊无。虫催织妇机成素，露逼鲛人泪作珠。才比陶潜无用处，纱巾时任酒沾濡。","dynasty":"宋代","title":"依韵和秋夜对月"}
{"author":"梅尧臣","content":"寂寞外物乱，境清心亦清。彼皆居深谷，此独处重城。夷齐食薇蕨，千古首阳名。","dynasty":"宋代","title":"和普公赋东园十题其二清心堂"}
{"author":"梅尧臣","content":"客从淮上来，往问故人信。袖衔藤纸书，题字远已认。既喜开其封，固觉减吾吝。新诗不作寄，乃见子所慎。向来能如今，岂有得观衅。南方岁苦热，生蝗复饥馑。忧心日自劳，霜发应满须。知予欲东归，晓夕目不瞬。贫难久待乏，薄禄藉沾润。虽为委吏冗，亦自甘以进。相望未得亲，终朝如抱疹。","dynasty":"宋代","title":"得曾蛩秀才所附滁州欧阳永叔书答意"}
{"author":"梅尧臣","content":"开地临广衢，崇崇十余亩。新轩稍偏北，治圃亦西酉。盎中植菡萏，水不过升斗。小桂未得地，验活徒掐朽。上乏幽禽啼，下多穴蚁走。药苗虽无补，欲比山中有。浇灌同一时，萌芽或先後。松株不满尺，廊庙色已厚。禀性久且坚，物理岂无偶。棕榈仍未大，散叶才八九。夏绿与冬青，各各自为友。吾轩还处西，修竹尔後取。两莫论是非，但可吟对酒。","dynasty":"宋代","title":"依韵和持国新植西轩"}
{"author":"梅尧臣","content":"贫衣弊易垢，易垢少虱难。群处裳带中，旅升裘领端。藏迹讵可索，食血以自安。人世犹俯仰，尔生何足观。","dynasty":"宋代","title":"师厚云虱古未有诗邀予赋之"}
{"author":"梅尧臣","content":"远目不高不可极，朱楼要与浮云齐。江流万古平泱莽，山雨一过寒凄迷。贾客樯下望吹笛，渔郎浦前看断霓。佽飞射蛟水花伏，高士种柳烟条低。群雁有时至自北，洪潮到此不更西。君家隐侯有八咏，风雅未尽留人题。","dynasty":"宋代","title":"寄题沈比部江州齐云楼"}
{"author":"梅尧臣","content":"春来无点雨，三月始闻雷。晓殿鸣檐急，群公罢食回。燕迎风翅健，马踏雾泥开。晚觉微阳透，飞光上绿槐。","dynasty":"宋代","title":"集英殿赐百官宴以雨放"}
{"author":"梅尧臣","content":"朝读百纸书，夜成几篇书。明明白昼有阳乌，黕黕暗室无蟾蜍。目睛须藉外物光，日月不到卑蔀居。君能置以清油壶，暝照文字灯焰舒。妇将膏发云鬓梳，缾底浊浓留脂车。所益既如此，所感当何如。","dynasty":"宋代","title":"韩玉汝遗油"}
{"author":"梅尧臣","content":"去年来折桂，今年来娶妇。得意春风前，还家寒食後。蓬巷闹鸡犬，藤花荫井臼。缑山白醪醇，重酌高堂寿。","dynasty":"宋代","title":"送张山甫秘校归缑氏"}
{"author":"梅尧臣","content":"去年我何有，鸭脚赠远人。人将比鹅毛，贵多不贵珍。虽少未为贵，亦以知我贫。至交不变旧，佳果幸及新。穷坑我易满，分饷犹奉亲。计料失广大，琐屑且沉沦。何用报珠玉，千里来殷懃。","dynasty":"宋代","title":"依韵酬永叔示予银杏"}
{"author":"梅尧臣","content":"南冈新路平，东岭新亭成。岭上松万株，岭下泉一泓。松未龙鳞老，泉曾虎迹行。虎去岂不渴，松今岂不生。泉无百尺绳，安见甘与清。松无百岁人，安见千丈荣。道人能喻道，莫使世人惊。我来开醉眼，不似阮步兵。","dynasty":"宋代","title":"和真上人万松亭虎窥泉"}
{"author":"梅尧臣","content":"太守登车时，我病不能出。遥期玩海棠，度险马屡叱。唯畏行迈迟，恶欲及春日。何为爱此花，曾非桃杏匹。生红浓复浅，瘦蔕修且密。湖傍几十树，雕盘拥新漆。酒倾琉璃盆，月上欢未毕。县官同远宦，簿领无督诘。刻意咏芳菲，追补李杜失。","dynasty":"宋代","title":"送晋原乔主簿"}
{"author":"梅尧臣","content":"十载七来此，每嗟多异今。池灰休辨劫，川月解明心。遗墨悲苏倩，高情想遁林。能闲常似旧，翘立水边禽。","dynasty":"宋代","title":"过山阳水陆院智洪上人房"}
{"author":"梅尧臣","content":"往年入关中，道傍见太华。始识仙掌大，颇似揽造化。赤手无所为，风雨漏指罅。又观莲华峰，上有莲开谢。一朝秋色高，莲叶或飘下。今闻太守行，见隼画车驾。仙掌与莲花，日久可以托。长安道上人，任见不须借。况多耐老药，民将待黄霸。","dynasty":"宋代","title":"送王道粹郎中知华州"}
{"author":"梅尧臣","content":"玉盘叠捧溪女归，鱼鳞作室待水婓。竹间山鬼入夜啼，古庙久闭谁启扉。屈原憔悴江之圻，芙蓉木兰托兴微。贾谊未召绛灌挤，香草嘉禾徒菲菲。曾无半辞助诃讥，国风幸赖相因依。","dynasty":"宋代","title":"正仲往灵济庙观重台梅"}
{"author":"梅尧臣","content":"在昔有佳句，故人如远来。竞生吴客衽，不上楚王台。稍拂清樽动，时吹翠帟开。长安在何处，水鸟望中回。","dynasty":"宋代","title":"依韵和正仲赋杨兵部吴兴五题·清风楼"}
{"author":"梅尧臣","content":"欲向萧关外，穷阴雪暗沙。碛寒鸿雁少，冰合水泉赊。自有从军乐，应无去国嗟。春风曾不到，吹角寄梅花。","dynasty":"宋代","title":"环州通判张殿丞"}
{"author":"梅尧臣","content":"叹此微末迹，见公三十年。贵为天子相，能择大夫贤。东第门阑在，南州陇隧延。立碑思叔子，堕泪岘山前。","dynasty":"宋代","title":"赠仆射侍中刘相公挽词三首"}
{"author":"梅尧臣","content":"拜官江上客，乘马不乘船。独畏蛟龙浪，将归风雨天。葛花侵野径，源水入腴田。君住巴丘下，西山道路连。","dynasty":"宋代","title":"送洪州通判何太博先归新淦"}
{"author":"梅尧臣","content":"来见寒沙鸟，长随上下波。乃知游宦迹，不似施松萝。子语马踰马，吾吟柯伐柯。清江挂帆去，奈忆故山何。","dynasty":"宋代","title":"依韵和文鉴师赠别"}
{"author":"梅尧臣","content":"世为燕赵客，慷慨有奇才。对策汉庭後，拜官江国来。舟从瓜步去，潮自蒋山回。心寄城头月，相随上古台。","dynasty":"宋代","title":"送贤良田太丞通判江宁"}
{"author":"梅尧臣","content":"山僧邀我辈，置酒比陶潜。紫蕨老堪食，青梅酸不嫌。野蜂时入座，岩鸟或窥檐。薄暮未能去，前溪月似鎌。","dynasty":"宋代","title":"与诸弟及李少府访广教文鉴师"}
{"author":"梅尧臣","content":"开元冠盖里，无若贺知章。乞得镜湖水，洗出明月光。行坐镜与月，身衣羽人裳。心存黄庭经，目视白鸟行。岁时忽已古，高韵抗彭庄。今闻许子春，来守稽山傍。稽山风月在，镜水菰蒲长。腊市开梅萼，霰雪凌早芳，卧龙生茗舌，鼓角催新阳。焙边可以啜，树间可以觞。贺老於当日，必定无此尝。唯有李白诗，酒船芙蓉香。安得效白也，剩载借艅艎。与君同醉翁，智虑收肝肠。","dynasty":"宋代","title":"寄许越州"}
{"author":"梅尧臣","content":"鸳鸯罗荐开，翡翠香帏寂。解带竟羞明，移灯向东壁。","dynasty":"宋代","title":"拟玉台体七首其一欲眠"}
{"author":"梅尧臣","content":"象戏本从棋局争，後宫龟背等人情。今闻儒者饱无事，亦学妇人闲斗明。堂上有奇谁可胜，樽中赌酒令方行。直驱猛兽如寻邑，何似升平不用兵。","dynasty":"宋代","title":"和范景仁王景彝殿中杂题三十八首并次韵其二"}
{"author":"梅尧臣","content":"王命来天外，阏氏坐帐中。仪虽聘邻国，礼岂异和戎。汉使方持节，胡人自带弓。唯应沙漠凛，不减谏臣风。","dynasty":"宋代","title":"送唐待制子方北使"}
{"author":"梅尧臣","content":"盐池暗涌蚩尤血，红波烂烂阳乌热。岸旁遗老记南风，五月满畦吹作雪。白径岭上橐驰鸣，太行山中骐骥苶。古人射利今人同，行商不困何由设。朱审太守自东来，先世大夫留故辙。是非取与应不移，秦人休衒张仪舌。","dynasty":"宋代","title":"送潘司封知解州"}
{"author":"梅尧臣","content":"长忆江海间，龙鸣向寒水。蔼蔼苍渚空，悠悠白云起。是时在渔舟，放溜看未已。今来居洛阳，埃壒生蹄轨。羡君兹日心，怊怅聊徙倚。","dynasty":"宋代","title":"白云和子聪"}
{"author":"梅尧臣","content":"中流清且平，舍楫任船行。渐近鹭犹立，已遥村觉横。何妨绿樽满，不畏晚风生。屈贾江潭上，愁多未适情。","dynasty":"宋代","title":"泛溪"}
{"author":"梅尧臣","content":"二三君少壮，走上浮图巅。何为苦思我，平步犹不前。苟得从而登，两股应已挛。复想下时险，喘汗头目旋。不如且安坐，休用窥云烟。","dynasty":"宋代","title":"闻子美次道师厚登天清寺塔"}
{"author":"梅尧臣","content":"知君弃官後，江上寻名山。心既惯世内，迹欲还人间。昭亭忽来过，览古兴长叹。野寺拂尘壁，丹阳已斓斒。殿角虚宝铎，微风声珊珊。遗像与笔迹，始得观裴颜。浅井何泠泠，前溪何潺潺。幽幽随猿鸟，浑浑忘区寰。裂裳不为媿，饵芝不为难。坐对寒雨中，松上孤鹤还。","dynasty":"宋代","title":"依韵和郭秘校昭亭山偶作"}
{"author":"梅尧臣","content":"磊落黄从事，清吟古气多。少年知任侠，欲老解登科。辨起公卿坐，时为慷慨歌。又持珠玉赠，将奈老贫何。","dynasty":"宋代","title":"读黄节推卷"}
{"author":"梅尧臣","content":"龙母龙相依，风云随所变。舟人请予往，出庙旗脚转。旗指西南归，飞帆疾流电。长芦江口发平明，白鹭洲前已朝膳。竹根杯珓不欺人，世间然诺空当面。","dynasty":"宋代","title":"龙女祠祈顺风"}
{"author":"梅尧臣","content":"世人何恶死，死必胜於生。劳劳尘土中，役役岁月更。大寒求以{左日右奥}，大暑求以清。维馁求以饁，维渴求以觥。其少欲所惑，其老病所婴。富贵拘法律，贫贱畏笞榜。生既若此苦，死当一切平。释子外形骸，道士完髓精。二皆趋死途，足以见其情。遗形得极乐，升僊上玉京。是乃等为死，安有蜕骨轻。日中不见影，阳魂与鬼并。庄周谓之息，漏泄理甚明。仲尼曰焉知，不使人道倾。此论吾得之，曷要世间行。","dynasty":"宋代","title":"长歌行"}
{"author":"梅尧臣","content":"溪边前日君辞我，江上今朝我送君。自去芦洲寄消息，故人犹在武昌军。","dynasty":"宋代","title":"送刘纠曹"}
{"author":"梅尧臣","content":"春风来解吹残雪，灯烛迎阳万户燃。竟看繁星在平地，不妨明月满中天。赭袍已向端门御，仙曲初闻法部传。车马不闲通曙色，康庄时见拾珠钿。","dynasty":"宋代","title":"和宋中道元夕二首"}
{"author":"梅尧臣","content":"水国欲为雪，野冰将合河。人同一阳至，泪向八行多。朋意今犹在，年华恨似过。看看四十九，应笑此蹉跎。","dynasty":"宋代","title":"冬至日得师厚宋次道中道书"}
{"author":"梅尧臣","content":"来时柳未芽，去见杏吐萼。相欢无几日，节候已非昨。邂逅二十年，三遇二暌索。会合信难常，焉用计疏数。","dynasty":"宋代","title":"留别汝守王待制仲仪"}
{"author":"梅尧臣","content":"屋头小雀雏，气力苦未长。乘暄学调羽，忽挂蜘蛛网。其母不能救，啁啾空下上。乃为人所探，不是虫丝枉。","dynasty":"宋代","title":"稚子获雀雏"}
{"author":"梅尧臣","content":"华省切星斗，沉沉严燕房。秋风茂陵孙，种菊烂生光。天晴蝴蝶飞，上下舞双黄。刘郎才笔豪，移榻吟在傍。日晚吏已散，残景上粉墙。有酒无饮伴，掇英襟裾香。还思陶渊明，弃官归柴桑。东篱独此物，盈把恨无觞。赖有白衣来，好事遗壶浆。适意各一时，岂乏同舍郎。","dynasty":"宋代","title":"和刘原甫省中新菊"}
{"author":"梅尧臣","content":"青天不可上，蜀道未尝行。每说褒斜险，唯闻猿鸟声。去为千里客，自握一方兵。所重恩威立，无将远戍轻。","dynasty":"宋代","title":"送阆州驻泊荆供奉"}
{"author":"梅尧臣","content":"爱翫日已久，开笼为驯故。点臆雪花圆，连袪浪纹素。钩輈格磔鸣，{左孛右毛}{左卒右毛}翻翁去。谁知烟渚深，绿水修篁处。","dynasty":"宋代","title":"失鹧鸪"}
{"author":"梅尧臣","content":"前山不碍远，断处吐尖碧。研青点无光，淡墨近有迹。前林横白云，复与後岭隔。孤舟川上人，引望不知夕。安得老画师，写寄幽怀客。","dynasty":"宋代","title":"看山寄宋中道"}
{"author":"梅尧臣","content":"久已厌宦旅，故兹归江南。始时遽辞邑，不及事春蚕。残腊犹在道，险阻固所谙。扁舟次淮海，喜遇释子谈。契阔十五年，尚谓卧岩庵。偶见如夙期，淹留良亦甘。叹逝独泫然，怀悲情岂堪。班班云中鸟，共看投夕岚。曷不念旧隐，山水唯素耽。我从湖上去，微爵轻子男。","dynasty":"宋代","title":"淮南遇梵才告上人因悼谢南阳畴昔之游"}
{"author":"梅尧臣","content":"去年五月君到官，红渠正开湖水宽。共酌汀洲不知暮，扣舷月露沾衣寒。今年我罢欲归去，朋酒久来无此欢。移舟不忍便为别，竞挈杯肴情未阑。城烟欲闭各分散，溪云暗澹生悲端。明日抱酲风雨急，野莲空看寄君难。","dynasty":"宋代","title":"涂次寄罗道济"}
{"author":"梅尧臣","content":"吴牛行欲老，汉马焉得肥。筋力不可恃，游子当念归。","dynasty":"宋代","title":"老牛陂"}
{"author":"梅尧臣","content":"六月畏岭险，乃陟川程迂。遥看云中雁，不乱江上凫。鱼网离飞鸿，我邑望何殊。鳞方怀其剖，鸟反值以刳。为言等王民，岂限楚与吴。是维见恋慕，作诗赠路隅。","dynasty":"宋代","title":"送宁国军辛崔寺丞移临安"}
{"author":"梅尧臣","content":"昭亭万仞山，古庙半山间。赛雨使君去，钓潭渔父闲。蕨肥岩向日，竹暗垅连关。北望高楼上，南飞鸟自还。","dynasty":"宋代","title":"宣州杂诗二十首"}
{"author":"梅尧臣","content":"孟夏日南归，马耳竖迎风。急雨不及避，断霓明向东。古城汝水傍，化俗寄我公。君今去拜庆，酥酪美将同。","dynasty":"宋代","title":"送吴冲卿学士归蔡州"}
{"author":"梅尧臣","content":"自从蚕蚁生，日日忧蚕冷。草室常自温，云髻未暇整。但采原上桑，不顾门前杏。辛苦得丝多，输官官莫省。","dynasty":"宋代","title":"和孙端叟蚕首十五首·蚕女"}
{"author":"梅尧臣","content":"五年将五十，尚未暇读易。一闻蒙亭说，乃见适所适。维时明进退，岩不在泉石。野服制升越，山庖盛鸡跖。床头龙唇琴，案上科斗籍。风物稍佳时，把酒会三益。况以兄为郎，仕也人岂迫。重之爱之深，自匪逢时客。","dynasty":"宋代","title":"观王介夫蒙亭记因记题蒙亭"}
{"author":"梅尧臣","content":"前日看花心未足，狂风暴雨忽无凭。此身不及深溪水，随得残红出武陵。","dynasty":"宋代","title":"惜春三首"}
{"author":"梅尧臣","content":"稽古逢尧舜，锵金侍冕旒。生员尊郑学，子舍预夔谋。翰苑事犹著，岱宗魂已游。无情是天地，玉树掩蒿丘。","dynasty":"宋代","title":"王侍讲原叔挽词三首其二"}
{"author":"梅尧臣","content":"钟令昔醒酒，豫章留此花。黄金盏何小，白玉椀无瑕。始入吴郎宅，还归楚客家。从兹不能醉，只恐费流霞。","dynasty":"宋代","title":"吴正仲遗二物咏之金盏子"}
{"author":"梅尧臣","content":"谢傅青山路，春来蔓草生。樵苏犹不入，瓶锡莫能行。朝上野船去，宿逢溪雨鸣。多应见康乐，曾重远公名。","dynasty":"宋代","title":"送瑞竹长老归当涂因寄徐著作"}
{"author":"梅尧臣","content":"北风如刀割寒骨，谷已成囷不仓猝。任从密雪落交加，旋采乾薪烧榾柮。锄犁满屋牛在牢，鹅鸭乱鸣鸡乱发。割烹炊黍待邻叟，饱向茅檐闲兀兀。田家此乐乐无涯，谁道一生空汨没。公希平子定何如，我效梁鸿终适越。","dynasty":"宋代","title":"续永叔归田乐秋冬二首"}
{"author":"梅尧臣","content":"松液化茯苓，又因为琥珀。遇物必得形，毛发曾不隔。君子亦豹变，其文蔚可觌。今者逢吴侯，满腹贮经籍。喷吐五色霓，自堪垂典册。诗教始二南，皆著贤圣迹。后世竟剪裁，破碎随刀尺。我辈强追仿，画龙成蜥蜴。有唐文最盛，韩伏甫与白。甫白无不包，甄陶咸所索。侯初守二郡，山水多助益。升高觞嘉宾，赋笔速鹰翮。葺书成大轴，许我观琮璧。真物固易辨，恨无百金易。借从怀袖归，诵玩废朝夕。譬如游国都，惝恍失阡陌。苦吟三十年，所获唯巾帼。岂比夸受降，甲齐熊耳积。重见元和风，珠玉敌海舶。自惭寒饿为，何张空避席。","dynasty":"宋代","title":"还吴长文舍人诗卷"}
{"author":"梅尧臣","content":"霜华夜夜浓，汴水日日减。行迈唯恐迟，离怀不须黯。远轻吴江潮，乃见丈夫胆。君意应洗然，吾方困尘惨。","dynasty":"宋代","title":"永叔席上分韵送裴如晦"}
{"author":"梅尧臣","content":"瓜蔓水生风雨多，吴船发棹唱吴歌。槎从秋汉下应快，人忆故园归奈何。世事静思同转毂，物华催老剧飞梭。茶官到有清闲味，海月团团入酒蠃。","dynasty":"宋代","title":"送李载之殿丞赴海州榷务"}
{"author":"梅尧臣","content":"不嗟迁谪远，所惜去非迟。国法何尝重，君恩亦已慈。飞鸿因雨急，寒叶未霜危。江上多新酿，肯帘亚竹篱。","dynasty":"宋代","title":"送邵不疑谪邵武"}
{"author":"梅尧臣","content":"忆同仲春月，冒雨过穰亭。聊酌山酒别，独吟夜灯青。明朝上岭路，群岫张云屏。忽入川谷秀，固非平生经。绿竹间红萼，紫藤垂千扃。春塘水决决，野老发星星。田父相与至，里言尚可听。始闻丹砂岑，遂识五垅形。傍瞻禹汤迹，竞信庙貌灵。邀我陟巉巉，宿雾方冥冥。暗沾衣裘湿，时袭草木馨。栋宇敞绝顶，牲酒列幽亭。竹杯占祸福，巫锦醉一咛。日晏别云外，月出至近垧。仆夫疲不进，鞭策无暂停。我马忽颠坠，君心同鶺鴒。再驾体无伤，扣关烛已荧。自兹期莫逆，未契心所铭。匆匆操行袂，泛泛如水萍。今来各一方，安得且醉醒。","dynasty":"宋代","title":"寄谢师直"}
{"author":"梅尧臣","content":"今日始见菊，虽见未会开。犹胜昔无酒，持望白衣来。破纇浮金英，杂蚁已盈杯。何必探丹萸，结佩上高台。自不愧佳节，安听发鸿哀。","dynasty":"宋代","title":"九日撷芳园会呈晏相公"}
{"author":"梅尧臣","content":"千里倦为客，秋归鸟榜轻。过林湘橘暗，收潦楚江清。晚泊亲鸥鹭，残芳袭杜蘅。长沙几日到，天际见高城。","dynasty":"宋代","title":"廖秀才归衡山县"}
{"author":"梅尧臣","content":"梦过汉陵间，秋风石马闲。当年侍臣泪，泣尽向三山。","dynasty":"宋代","title":"梦过三陵"}
{"author":"梅尧臣","content":"处山方畏浅，曾慕结深庐。要与云峰近，宁将野客疏。涧苗来入俎，林鸟或窥书。何事轻兹乐，而从出塞车。","dynasty":"宋代","title":"题滕学士九华山书堂"}
{"author":"梅尧臣","content":"丹砂漆盘盛井水，冷浸半坼山樱花。始见春色不奈喜，黄昏招饮夜还家。刘郎居南我居北，陌上泥开天正黑。风吹蜡烛烧未明，素丝作履惜不得。","dynasty":"宋代","title":"夜与原甫江家步归"}
{"author":"梅尧臣","content":"高陵自可眺，况复更层楼。峨峨众山翠，活活寒溪流。新篁未扫箨，缘险已修修。曲道出林杪，飞宇跨城头。春余众芳歇，子结累蔓抽。庭空野鼠窜，日暝啼禽留。谁知郡府趣，适有林壑幽。主人易吾土，惟袭是瀛洲。伊我去闾井，尔来三十秋。昔望白云下，今从轻轩游。","dynasty":"宋代","title":"早夏陪知府学士登叠嶂楼"}
{"author":"梅尧臣","content":"细雨春冈滑，无因驻马蹄。裘单怀後侣，风急过前溪。近寺闻鱼鼓，穿林听竹鸡。田家舂正急，炊饭待锄犁。","dynasty":"宋代","title":"宣州杂诗二十首"}
{"author":"梅尧臣","content":"一日复一朝，一暮复一旦。与子相经过，少会不言散。我心终未极，岁月忽云晏。嘶马思长道，孤鸟逐前伴。驾言慕俦侣，怀抱若冰炭。南临白水湄，风雪振高岸。意恐慈母念，疾驰节已换。解剑登北堂，幼妇笑粲粲。弊裘一以缝，征尘一以澣。而我客大梁，衣垢自悲叹。","dynasty":"宋代","title":"谢师厚归南阳效阮步兵"}
{"author":"梅尧臣","content":"园林多高樛，园卉多芳柔。红紫经几春，青枯经几秋。我至每怀浮觞之卿翁，但见浮觞之水汨汨流。水流日夜曾未休，高门世世生贤侯。不比平泉碑缺花木记，又非家鸱啸凤皇楼。洛阳城中亦有园与宅，常同欧阳翰林携酒游。竹闲池馆遗翠羽，户外杨柳系紫骝。今嗟齿似旧作博士，嘉趣只与心相仇。强骑瘦马往城北，二十三年如转头。归来作此辞，且应主人求。","dynasty":"宋代","title":"王祁公北园"}
{"author":"梅尧臣","content":"梁虽千里近，楚隔九江深。卑湿嗟犹剧，炎蒸老不禁。高怀云出没，寄信鸟浮沉。君去逢亲旧，微吟亦见心。","dynasty":"宋代","title":"送人入都下"}
{"author":"梅尧臣","content":"夜中未成寐，邻歌闻所稀。想像朱唇动，仿佛梁尘飞。误节应偷笑，窃听起披衣。披衣曲已终，窗月存余晖。","dynasty":"宋代","title":"夜听邻家唱"}
{"author":"梅尧臣","content":"东望淮海间，恨无鸿鹄羽。鸿鹄日已飞，风雪岁将暮。忆听谈老庄，达生无恐惧。我今齿发疏，何异树有蠹。离别不必道，俛仰已成故。书问虽懒为，梦寐则往屡。乘桴思仲尼，好勇惭季路。愿希隆中卧，不是邀三顾。二公廊庙才，酬寄封尺素。皋夔久相称，舜禹时已遇。举杯向明月，此意聊可寓。","dynasty":"宋代","title":"依韵和永叔内翰酬寄杨州刘原甫舍人"}
{"author":"梅尧臣","content":"南国青青果，涉冬知始摘。虽咀涩难任，竟当甘莫敌。来从万里外，或以苦口掷。所投同木瓜，欲报无琼璧。","dynasty":"宋代","title":"玉汝遗橄榄"}
{"author":"梅尧臣","content":"古寺老柏下，叟货翠玉罂。兽足面以立，瓜腹肩而平。虚能一勺容，色与蓝水并。我独何为者，忽见目以惊。家无半锺畜，不吝百金轻。都人莫识宝，白日双眼盲。","dynasty":"宋代","title":"同次道游相国寺买得翠玉罂一枚"}
{"author":"梅尧臣","content":"蜀鞭虽紫多轻脆，最重商山节眼完。挂在苍崖饱风雪，藓花如漆试求看。","dynasty":"宋代","title":"问洛上王宰访商山青竹鞭"}
{"author":"梅尧臣","content":"云低未成雪，寒气已侵席。冻醪倾白浊，乾果列紫赤。风微时破面，亭敞宜张帟。来望野与通，古城何额额。邀射弓钧开，破的翦羽白。助中声喧呼，不觉屡倾帻。醉惊一发功，谁许百金易。非等将帅能，聊将宾友适。中酒作暴谑，心亲语多剧。吾侪固不羁，安可限常格。去忌无俗流，起酌惊臧获。八龙观诸韩，头角相戢迫。参差玉峰前，爱慕不知夕。谁嗟短景移，能使吝情释。为贺主人翁，贤甥无久隔。此会举世稀，频频奚所惜。","dynasty":"宋代","title":"依韵和韩子华陪王舅道损宴集"}
{"author":"梅尧臣","content":"秦女乘鸾遗翠羽，落在人间与风舞。风休不归谁作主，此郎拾取装金缕。郎家主妇爱且怜，系向裙腰同出处。朝来邻里偶经过，方朔邹枚争欲睹。主人重客苦留连，急走钿车令去取。酒巡未匝掩合扉，忽已闻归报鹦鹉。重匀朱粉临镜台，促息不停催出户。正抱琵琶稳系条，辊作轻雷拢作雨。自解弹成啄木声，岂唯能写胡人语。醉眼流波入鬓时，弦慢遨郎紧弦柱。身柔柱涩郎力微，欲倩傍人频顾主。主何磊落风味多，就请上宾无不许。相疏情远谁称渠，画拨当胸客当去。","dynasty":"宋代","title":"翠羽辞"}
{"author":"梅尧臣","content":"圣人於诗言，曾否专其中。因事有所激，因物兴以通。自下而磨上，是之谓国风。雅章及颂篇，刺美亦道同。不独识鸟兽，而为文字工。屈原作离骚，自哀其志穷。愤世嫉邪意，寄在草木虫。尔来道颇丧，有作皆言空。烟云写形象，葩卉咏青红。人事极谀谄，引古称辨雄。经营唯切偶，荣利因被蒙。遂使世上人，只曰一艺充。以巧比戏弈，以声喻鸣桐。嗟嗟一何隔，甘用无言终。然古有登歌，缘辞合徵宫。辞由士大夫，不出於瞽蒙。予言与时辈，难用犹笃癃。虽唱谁能听，所遇辄瘖聋。诸君前有赠，爱我言过丰。君家好兄弟，响合如笙丛。虽欲一一报，强说恐非衷。聊书类顽石，不敢事磨砻。","dynasty":"宋代","title":"答韩三子华韩五持国韩六玉汝见赠述诗"}
{"author":"梅尧臣","content":"春风约柳一片西，欲托鸟翼传音稽。昨朝偶向东城去，草草又逢骢马蹄。长髯御史威正峭，沙堤来坐气吐霓。我乘小驷虽甚瘦，喜见骖驭犹解嘶。适闻南都接大尹，笑我出处今何迷。耻趋捷径身已老，惩羹何用频吹齑。蛟龙失水等蚯蚓，鳞角虽有辱在泥。困居废井谁引手，岂得更望青云梯。笔锋劲发若强弩，余力曾彻七重犀。倦禽雄雌不饱腹，日暮徒念还巢栖。大椿朝菌各有尽，此物何怪庄叟齐。诚知豪侠自快乐，东郊南陌竞斗鸡。胸中有道无广狭，包括宇宙在一稊。何时与公去颖尾，湖水漫漫如玻璃。世间会合固不易，况乃仕宦多相睽。正似邮亭恋行者，未到止息空歌骊。我贫尚不给朝夕，焉得负郭置稻畦。筋骸幸且稍轻健，山水纵好无路跻。傥公他时买田宅，愿以藜杖从招携。吾儿诗书不足教，亦以助力於耕犁。","dynasty":"宋代","title":"依韵和永叔见寄"}
{"author":"梅尧臣","content":"孟夏景苦长，与子舟中饮。酒行三四巡，病呕聊就寝。仲氏又发霍，洞下忽焉甚。汤剂不能胜，闷绝口已噤。我呕虽未平，惊走岂遑枕。叫号使呼医，子怪亦莫谂。遽白何至斯，葛巾推小品。且尤食物间，膻腥失调饪。所饷惟猪鸡，况此乏箘蕈。以子独无恚，未必因滑渖。稍觉阳脉回，栗肤犹瘮瘮。傥其遂不起，孰肯谓素禀。吾乡千里遥，幸免成贝锦。","dynasty":"宋代","title":"四月二十八日记与王正仲及舍弟饮"}
{"author":"梅尧臣","content":"予从江南来，见子东浦榛。问子何不治，子兄游洛濒。子素乐文字，而复养慈亲。去年始升朝，差差陪缙绅。今也与吾肩，行立笑语频。未经鬓发改，喜预班缀新。思如曩时会，浩饮不计巡。往谒持约史，文辞媿彬彬。谓将一乘粟，欲敌千箱囷。然而泽中蛇，时得龙一鳞。况复周孔教，幸逢舜欠淳。慎勿惊怪奇，怪奇世多摈。吾惭辽东豕，未见西狩麟。汨汨尘泥间，曷辨玉与珉。昨来忽有知，所索非所循。使焉转磨衡，安得目不眴。诚闻苑囿美，难遣麋鹿驯。自惟体衰苶，宁堪事艰辛。宜收蹭蹬迹，却返江湖滨。浸胫水活活，漫滩石磷磷。垂钓红鬐登，举袂白羽振。以此全吾性，胡能往问津。非同子少年，柯叶正蓁蓁。","dynasty":"宋代","title":"和宋中道喜至次用其韵"}
{"author":"梅尧臣","content":"平生爱庐山，梦寝不可去。江上饶贾船，偶来看已饫。释子言南游，徘徊瞻瀑布。月飞金熨斗，光展千尺素。嫦娥呼织女，机杼勿复措。必虞山鬼笑，皎洁无纤污。尔若见远公，赠之为坐具。","dynasty":"宋代","title":"送僧了素游庐山"}
{"author":"梅尧臣","content":"清羸将家子，苦节自寒儒。四壁我何有，一钱君亦无。下滩船自急，闻雁日将晡。行爱青山口，人烟事网罛。","dynasty":"宋代","title":"送王景宪奉职"}
{"author":"梅尧臣","content":"和楚人，兹楚地。泣玉山，无所记。但见楚人夸产玉，古庙幽幽无鬼哭。傥有鬼，定无足。","dynasty":"宋代","title":"荆山"}
{"author":"梅尧臣","content":"江上渰凄凄，天形接野低。岸痕生旧水，马迹踏春泥。风急侵衣重，山昏卷幔迷。谁惊二客论，不愧巨源妻。","dynasty":"宋代","title":"舟中值雨裴刁二君相与见过"}
{"author":"梅尧臣","content":"重持使者节，北上太行行。未注螭头笔，来賙塞下兵。朱轓邦伯至，黄绶县官迎。腊雪临关密，宵烽出堠明。山川壮汾晋，戎马说幽并。此地多才俊，其人不易轻。","dynasty":"宋代","title":"送李学士河东转运"}
{"author":"梅尧臣","content":"吴均诗语多奇揭，苦倩鸳鸯谢明月。昭亭川上此禽闲，为寄吴郎我西发。西归千里浮轻舟，夜观蟾光逆水流。水流东海月西海，各去虽殊意常在。月偏皎皎随人行，水亦沄沄非浪改。酒盆龙杓闲到吟，梅花重叶将谁采。","dynasty":"宋代","title":"将离宣城寄吴正仲"}
{"author":"梅尧臣","content":"猛虎岂云猛，潜藏何天昏。行行出丛薄，稍稍入孤村。孤村何所利，所利犬与{左犭右屯}。谁知仁者勇，去恶义自敦。","dynasty":"宋代","title":"夜闻居人喊虎"}
{"author":"梅尧臣","content":"残本宋有目无诗。他本皆无。","dynasty":"宋代","title":"和中道秋宴"}
{"author":"梅尧臣","content":"我居元首间，分并日月光。左右各照曜，盲一岂相妨。尚恐有所翳，独见不能强。嗟尔手与足，何为欲竞伤。捉驰自有职，勿使心悲凉。","dynasty":"宋代","title":"拟陶体三首其三目释"}
{"author":"梅尧臣","content":"已哉胡夫人，其寿七十余。其子哀母死，一夕髭皓如。髭白发亦白，长号守茅庐。扶棺埋吴云，来会倾市墟。谁复向寒月，卧冰求鲤鱼。","dynasty":"宋代","title":"胡夫人挽歌"}
{"author":"梅尧臣","content":"兹日颇所惬，扪虱反得蚤。去恶虽未殊，快意乃为好。物败谁可必，钝老而狡夭，穴蚁不囓人，其命常自保。","dynasty":"宋代","title":"扪虱得蚤"}
{"author":"梅尧臣","content":"海风驱云来，池雨打荷急。虚堂开西窗，晚坐凉气入。与公话平生，事不一毫及。初探易之奥，大衍遗五十。乾坤露根源，君臣排角立。言史书星瑞，乱止由不戢。巨恶参大美，微显岂相袭。陈疏见公忠，曾无与朋执。文章包元气，天地得嘘吸。明吞日月光，峭古崖壁涩。渊论发贤圣，暗溜闻鬼泣。夜阑索酒卮，快意频举挹。未竟天已白，左右如启蛰。","dynasty":"宋代","title":"永叔进道堂夜话"}
{"author":"梅尧臣","content":"谁谓虎可缚，缚之自有术。孙生画此系在石，拏绳人立尾垂屈。坠身怒力欲脱时，顾眄生狞神气出。江南包氏为最精，毛质虽真猛难匹。蜀人不敢道知微，知微名重非今日。","dynasty":"宋代","title":"赋石昌言家五题其五蜀虎图"}
{"author":"梅尧臣","content":"红薇花树小扶疏，春种秋芳赏爱余。丞相旧园移带土，侍臣清署看临除。薄肤痒不胜轻爪，嫩干生宜近禁庐。此地结根千万岁，联华荣莫比茅茹。","dynasty":"宋代","title":"次韵和韩子华内翰於李右丞家移红薇子种学士"}
{"author":"梅尧臣","content":"文学儒家子，儒本通天人。蠨蛸尚先喜，吾党何迷津。津亭一相过，不笑复不嚬。应此识恬泊，曾匪慢尔宾。","dynasty":"宋代","title":"赵秘校见访"}
{"author":"梅尧臣","content":"我昨既赋白兔诗，笑他常娥诚自痴。正值十月十五夜，月开冰团上东篱。毕星在傍如张罗，固谓走失应无疑。不意常娥早觉怒，使令乌鹊绕树枝。啅噪言语谁可辨，徘徊赴寝搴寒帷。又将清光射我腹，但觉轸粟生枯皮。乃梦女子下天来，五色云拥端容仪。雕琼刻肪肌骨秀，声音柔响扬双眉。以理责我我为听，何拟玉兔为凡卑。百兽皆有偶然白，神灵独冒由所推。裴生亦有如此作，专意见责心未夷。遂云裴生少年尔，谑弄温软在酒卮。尔身屈强一片铁，安得妄许成怪奇。翰林主人亦不爱尔说，尔犹自惜知不知。叩头再谢沋已去，起看月向西南垂。","dynasty":"宋代","title":"戏作常娥责"}
{"author":"梅尧臣","content":"嵇康任天性，傲散喜端居。自云安卑者，窃比老庄欤。一月十五日，头面忘洗梳。危坐恣搔虱，于时懒作书。一曲情自寄，一杯欢有馀。尚子志所慕，阮生甘不如。黄精可养寿，广泽宜睹鱼。不堪行作吏，章服裹猿狙。","dynasty":"宋代","title":"拟王维偶然作"}
{"author":"梅尧臣","content":"风枝不动月光午，况是高台过新雨。吴客方思千里归，不负洛阳尘与土。到时水落鳜鲈肥，香稻初炊鱠红缕。休言羊酪敌蓴羹，我亦长吟念东楚。平胡马嘶谁可留，去去相望富春渚。","dynasty":"宋代","title":"路中月夕登霁景台与唐英话别"}
{"author":"梅尧臣","content":"仲冬至仲春，阴隔久不雨。耕农将失时，萌颖未出土。帝心实焦劳，日夜不安处。祷祠烦骏奔，肸飨杳无补。帝时降金舆，遍款灵真宇。百姓知帝勤，变愁为鼓舞。和气能致祥，是日云蔽午。夕风不鸣条，甘润忽周普。已见尧为君，安问谁为辅。","dynasty":"宋代","title":"和人喜雨"}
{"author":"梅尧臣","content":"丞相初得君，有志重儒术。乃言天下士，徒此古清秩。遂惩衒鬻人，忝冒十八七。进君天禄阁，比众为第一。又荐王张韩，恬可与君匹。吾侪宜惭羞，空自预朝韠。欲归无田园，强住枉岁日。值君乘高轩，西望函谷出。当时迎长卿，书史传未悉。车驰及襁负，千万今可诘。老农喜君来，田租不妄率。织妇喜君来，缣机当俟毕。府胥喜君来，督责去暴抶。疾苦无不求，前人唯法律。昼锦荣既浮，康民美方溢。真为丈夫志，岂是名过实。","dynasty":"宋代","title":"送何济川学士知汉州"}
{"author":"梅尧臣","content":"昔观唐人诗，茶咏鸦山嘉。鸦衔茶子生，遂同山名鸦。重以初枪旗，采之穿烟霞。江南虽盛产，处处无此茶。纤嫩如雀舌，煎烹比露芽。竞收青篛焙，不重漉酒纱。顾渚亦颇近，蒙顶来以遐。双井鹰掇爪，建溪春剥葩。日铸弄香美，天目犹稻麻。吴人与越人，各各相◇◇夸。传买费金帛，爱贪无夷华。甘苦不一致，精麤还有差。至珍非贵多，为赠勿言些。如何烦县僚，忽遗及我家。雪贮双砂罂，诗琢无玉瑕。文字搜怪奇，难於抱长蛇。明珠满纸上，剩畜不为奢。玩久手生胝，窥久眼生花。尝闻茗消肉，应亦可破瘕。饮啜气觉清，赏重叹复嗟。叹嗟既不足，吟诵又岂加。我今实强为，君莫笑我耶。","dynasty":"宋代","title":"答宣城张主簿遗鸦山茶次其韵"}
{"author":"梅尧臣","content":"西风一夕狂，古屋吹可恐。微变蜻蛚吟，斗摧蚊蚋勇。朝惊露坠梧，远爱云飞陇。还忆旧溪游，水清渔箔壅。","dynasty":"宋代","title":"和谢舍人新秋"}
{"author":"梅尧臣","content":"春色斗空花亦休，绿园深锁更谁游。残枝遗萼不中看，暮雨霏霏起暗愁。","dynasty":"宋代","title":"惜春三首"}
{"author":"梅尧臣","content":"隐侯没来久，八咏无继作。星宿少光芒，虹霓挂楼角。迩来数百年，才彦森台阁。君平请是行，有意在岩壑。手持能赋笔，势似强弩簧。会待东南风，芬然传蕙若。","dynasty":"宋代","title":"送王伯初通判婺州"}
{"author":"梅尧臣","content":"园林多高樛，园卉多芳柔。红紫经几春，青枯经几秋。我至每怀浮觞之卿翁，但见浮觞之水汨汨流。水流日夜曾未休，高门世世生贤侯。不比平泉碑缺花木记，又非家鸱啸凤皇楼。洛阳城中亦有园与宅，常同欧阳翰林携酒游。竹闲池馆遗翠羽，户外杨柳系紫骝。今嗟齿似旧作博士，嘉趣只与心相仇。强骑瘦马往城北，二十三年如转头。归来作此辞，且应主人求。","dynasty":"宋代","title":"王祁公北园"}
{"author":"梅尧臣","content":"诸韩行有日，别思会依依。独叹从予少，还看似子稀。呼童聊奏酒，洒水为开扉。苏合染裘美，雪中阊阖归。","dynasty":"宋代","title":"诸韩来会别"}
{"author":"梅尧臣","content":"石苍苍，连峭峰，大山嵯峨云雾中。老松瘦树无笔踪，巧夺造化何能穷。古绢脆裂再黏续，气象一似高高嵩。上有荆浩字，特归翰林公。愿换廷圭一丸墨，谁言卖钱须青铜。范宽到老学未足，李成但得平远工。黄金白璧未为贵，丈人师臣无不通。","dynasty":"宋代","title":"王原叔内翰宅观山水图"}
{"author":"梅尧臣","content":"弯弓落飞鸟，少也向幽州。来作汉官属，耻为戎国留。身轻抛马辔，地暖厌狐裘。惯见颜如玉，江边问莫愁。","dynasty":"宋代","title":"再送蒙寺丞赴郢州"}
{"author":"梅尧臣","content":"昔见白髭惊，今见白髭喜。人将拔去之，我独不然耳。拔之既更生，留之何所耻。白日傥日拔，日拔讵能已。黑壮不为贵，白衰不为鄙。道德保於中，任从髭发齿。","dynasty":"宋代","title":"八月七日始见白髭一茎"}
{"author":"梅尧臣","content":"前岁嘉兴火，僧居化劫灰。四方持钵去，千里渡江来。心向王城讲，缘从海客回。水天闻唳鹤，不复有尘埃。","dynasty":"宋代","title":"送僧在己归秀州"}
{"author":"梅尧臣","content":"吴夫子，佩银龟。乘天马，索怪奇。忽得虢略一片石，其中白色圆如规。又有树与乌，画手虽妙何能为。吴乃持问欧阳公，比公曩获尤可疑。疑不为辨赋以诗，诗辞粲粲明星垂。复遣赍来使我和，坐上钜公傍睨之。范侯实有杨雄学，咸云此理难究推。我归涤虑反覆思，义虽不经聊解颐。月与太阳合朔时，阳乌飞上桂树枝。枝上作窠生群儿，人不知天公。天公欲俾世间见，影著石面如黏黐。乌既不得去，月亦不可移。留为千古作好玩，慎勿倾扑同玉碑。","dynasty":"宋代","title":"和吴冲卿学士石屏"}
{"author":"梅尧臣","content":"遥知夜相过，对语冷无火。险辞斗尖奇，冻地抽笋笴。唫成欲寄谁，谈极唯思我。学术穷後先，文字少许可。敢将蠡测海，有似脂出輠。必饿尝见忧，此病各又果。弊驾当还都，重门不须鏁。到时春怡怡，万柳枝娜娜。定应人折赠，只恐絮已堕。行橐且不贫，明珠藏百颗。","dynasty":"宋代","title":"依韵和永叔子履冬夕小斋联句见寄"}
{"author":"梅尧臣","content":"风恶舟难进，聊依浦里村。岸潮生蓼节，滩浪聚芦根。日脚看看雨，江心渐渐昏。篙师知蟹窟，取以助清樽。","dynasty":"宋代","title":"褐山矶上港中泊"}
{"author":"梅尧臣","content":"大梁有公子，洛阳有游侠。昔时意气相凭陵，不问兴亡事栽插。栽红插绿斗青春，春风与开春雨飒。两都富贵不相殊，走马寻芳何合杂。只闻年少竞争先，摘叶嗅花身更捷。安知遗爱旧留守，驰献百葩光浥浥。尚书最重欧阳公，盈盘分去蜂偷猎。但能为乐饮醇酒，何必署名黄纸牒。翰林职清文字稀，灴比外官烦应接。曩公为花曾作谱，端相用意随蝴蝶。拟王拟妃姚与魏，岁岁年年千万叶。独将颜色定高低，绿珠虽美犹为妾。从来鉴裁主端正，不藉娉婷削肩胛。旧品既著新品增，偏恶忌芽须打拉。尝忆同朋有七人，每失一人泪缘睫。唯我与公今且存，无复名园共携榼。公因尚书戴红紫，白发欺公生匼匝。磨墨挥亮兴不衰，作诗坐使刘曹怯。副本能传幸一观，口诵舌摇徒嗫嗫。","dynasty":"宋代","title":"次韵奉和永叔谢王尚书惠牡丹"}
{"author":"梅尧臣","content":"城隅汉水阔，正足槎头鱅。采荇兼登俎。施罛不贵钱。江帆风势美，竹屋雨声连。必有苍苔碣，留为好事传。","dynasty":"宋代","title":"胥员外之复州景陵尉"}
{"author":"梅尧臣","content":"月晕知天风，舟人夜相语。平明好挂帆，白浪须出浦。此身犹在吴，归梦预到楚。今日念同来，吾妻己为土。","dynasty":"宋代","title":"忆将渡扬子江"}
{"author":"梅尧臣","content":"凤鸟不受笯，麒麟宁受靽。君思此二物，中夜忽兴叹。况值南风来，袭兰归楚岸。","dynasty":"宋代","title":"刘彝秀才归江南"}
{"author":"梅尧臣","content":"项籍路由此，力豪闻拔山。八千提楚卒，百二破秦关。陔下围歌合，江头匹马还。却甸诸父老，相见亦何颜。","dynasty":"宋代","title":"宣州杂诗二十首"}
{"author":"梅尧臣","content":"淮南木老霜欲飞，顺令恐纵诸侯威。命书才出邸掾谒，已见衣绣车迎归。乐莫我听筵莫迓，清如蟾蜍夜吐晖。不须久作平反吏，自合横经亲帝闱。","dynasty":"宋代","title":"送淮南提刑孙学士"}
{"author":"梅尧臣","content":"三月天池上，都人袨服多。水明摇碧玉，岸响集灵鼍。画舸龙延尾，长桥霓饮波。苑光花粲粲，女齿笑瑳瑳。行袂相朋接，游肩与贱摩。津楼金间采，幄殿锦文窠。挈榼车傍缀，归郎马上歌。川鱼应望幸，几日翠华过。","dynasty":"宋代","title":"金明池游"}
{"author":"梅尧臣","content":"昔年同志逢时尽，今日相亲似子稀。迟仆忽辞云海上，远持双壁扣吾扉。","dynasty":"宋代","title":"依韵和孙秀才朱长官见寄二首同韵"}
{"author":"梅尧臣","content":"高树绕吾庐，薄暮烟气重。将栖立傍巢，已振窥落氄。有来同卉枝，亦各不偎拥。飕飕阴风寒，夜雪岂无恐。","dynasty":"宋代","title":"冻禽"}
{"author":"梅尧臣","content":"紫禁低云拂绮栊，西垣人忆玉堂翁。撚髭觅句方传咏，著树成花尚舞空。不管因风吹塞外，任教飞片落杯中。晓来城郭遮无路，阮籍驱车莫叹穷。","dynasty":"宋代","title":"依韵和吴长文舍人对雪怀永叔内翰"}
{"author":"梅尧臣","content":"隐侯没来久，八咏无继作。星宿少光芒，虹霓挂楼角。迩来数百年，才彦森台阁。君平请是行，有意在岩壑。手持能赋笔，势似强弩簧。会待东南风，芬然传蕙若。","dynasty":"宋代","title":"送王伯初通判婺州"}
{"author":"梅尧臣","content":"灼约有芳艳，本生江汉滨。临风轻笑久，隔浦淡妆新。白鹭烟中客，红蕖水上邻。无香结珠穗，秋露浥罗巾。","dynasty":"宋代","title":"水荭"}
{"author":"梅尧臣","content":"摇摇墙头花，茜茜有好色。高枝笑粲粲，低枝明皪皪。但与风相撩，不与风相得。风吹莫苦急，游子叹日昃。彭祖与颜回，相去犹瞬息。每观形影篇，曷在神所释。不可废我吟，毕竟焉免白。","dynasty":"宋代","title":"刑部厅海棠见赠依韵答永叔二首其一"}
{"author":"梅尧臣","content":"尔书我不答，尔怒从尔骂。天马新羁时，气横未可驾。傥我一日死，尔岂无悲咤。唯知道义深，小失不足谢。","dynasty":"宋代","title":"寄宋中道"}
{"author":"梅尧臣","content":"买得吴门宅，归来自种花。春风未歌彻，东岱已魂赊。昔作千年调，今为一日嗟。人将镌美德，磨石取江沙。","dynasty":"宋代","title":"卫尉邵少卿挽词二首其二"}
{"author":"梅尧臣","content":"示化何悲戚，俱焚只衲衣。已随原火尽，空见野云飞。写影谁方丈，栽松旧翠微。当年渡江钵，弟子独将归。","dynasty":"宋代","title":"吊瑞新和尚"}
{"author":"梅尧臣","content":"吴楚千万山，山泉莫知数。其以甘味传，几何若饴露。大禹书不载，陆生品尝著。昔唯庐谷亚，久与茶经附。相袭好事人，砂缾和月注。持参万钱鼎，岂足调羹助，彼哉一勺微，唐突为霖澍。疏浓既不同，物用诚有处。空林癯面僧，安比侯王趣。","dynasty":"宋代","title":"尝惠山泉"}
{"author":"梅尧臣","content":"大梁车马地，尘土飞百尺。贤愚走其间，朝幕不见迹。北望天波门，垣垣宗室宅。宗室令不孙，爱书轻玉帛。华宇何深沈，但闻列图籍。曲房有窈窕，空自事眉额。体胖生粹和，安在处岩石。古来为善乐，岂以歌钟适。","dynasty":"宋代","title":"邃隐堂"}
{"author":"梅尧臣","content":"自余衔哀归，不与人事接。两至此饭僧，华宇何晔晔。大士邀我铭，吾学愧涉猎。强述殊不高，下笔曾未惬。岂意烦镌刊，有似虫镂叶。徒将珉石蠹，柱坏亦已辄。又不虞後人，讥诮喙嗫嗫。今我将还朝，方丈一登蹑。岭竹与岩花，所植皆妥帖。罗列森翠戈，次第笑朱颊。乃知化平等，此意异蜂蝶。世人莫复问，江上鼓轻楫。","dynasty":"宋代","title":"留别乾明山主"}
{"author":"梅尧臣","content":"驽马不惜蹄，出门莫畏泥。泥中逢故友，十载相乖睽。但怪苍鬓色，斑斑俯铁骊。少立不及语，交策或东西。向晚我还舟，君来访长堤。对论出处迹，存没生悲啼。勿言少壮日，志意吐虹霓。而今七不堪，懒又甚於嵇。","dynasty":"宋代","title":"逢王公慥太博"}
{"author":"梅尧臣","content":"我尝为吴客，家亦有吴婢。忽惊韩夫子，来遗越乡味。与官官不识，问侬侬不记。虽然苦病痈，饶吻未能忌。","dynasty":"宋代","title":"病痈在告韩仲文赠乌贼觜生醅酱蛤蜊酱因笔戏"}
{"author":"梅尧臣","content":"少时好睡常不足，上事亲尊日拘束。夜吟朝诵无暂休，目胔生疮臂消肉。今踰四十无所闻，又况丧妻仍独宿。虚堂净扫焚清香，安寝都忘世间欲。花时啼鸟不妨喧，清暑北窗聊避燠。叶落夜雨声满阶，雪下晓寒低压屋。四时自得兴味佳，岂必锵金与鸣玉。万事易厌此不厌，真可养恬无夭促。且梦庄周化蝴蝶，焉顾仲尼讥朽木。人事几不如梦中，休用区区走荣禄。","dynasty":"宋代","title":"睡意"}
{"author":"梅尧臣","content":"识君虽恨晚，说诗屡解颐。吾徒固难合，所合终不移。冒寒跃马来，且言行有期。河上冰始坼，轻棹去未迟。","dynasty":"宋代","title":"送子华"}
{"author":"梅尧臣","content":"家近心还速，川长马易疲。望山孤寺出，渡水夕阳迟。来向来间宿，归须月上时。只应庭际鹊，已报汝先知。","dynasty":"宋代","title":"至香山寺报秀叔"}
{"author":"梅尧臣","content":"前时见多叶，曾何数寻常。今见叶又多，移赏南涧阳。寄言莫苦恃，更多殊未央。","dynasty":"宋代","title":"万表臣报山傍"}
{"author":"梅尧臣","content":"潭心不冻处，鴈鹜自相依。积雪正无际，因风忽起飞。初惊如避弋，复下信忘机。偶得从公饮，聊书此景归。","dynasty":"宋代","title":"雪後资政侍郎西湖宴集偶书"}
{"author":"梅尧臣","content":"来见寒沙鸟，长随上下波。乃知游宦迹，不似施松萝。子语马踰马，吾吟柯伐柯。清江挂帆去，奈忆故山何。","dynasty":"宋代","title":"依韵和文鉴师赠别"}
{"author":"梅尧臣","content":"云昏月黑鸦不知，皷声冬冬鸡报啼。睥睨未辨天东西，痴雏噪舞群翅低。野桑叶卷风凄凄，浓雾不起寒雨迷，晨鸦却归巢上栖。","dynasty":"宋代","title":"晨鸦"}
{"author":"梅尧臣","content":"喜公新拜会稽章，五月平湖镜水光。菡萏花迎金板舫，葡萄酒泻玉壶浆。云归秦望山头静，雨洗若耶溪上凉。天子不能烦待从，可将吟咏报时康。","dynasty":"宋代","title":"寄送许待制知越州"}
{"author":"梅尧臣","content":"秋飙无踪迹，空中声奔驰。枯桑因已验，老病仍先知。惊沙入破隙，危叶堕绿枝。幽怀聒不寐，山岳将恐移。","dynasty":"宋代","title":"九月二十四日大风"}
{"author":"梅尧臣","content":"兄为太守两轮朱，仲泛吴人燕尾舻。且看洞庭多橘柚，莫怀江国有枌榆。少游山水殊非俗，老爱诗书又似愚。百事输君休问我，风沙不比在云湖。","dynasty":"宋代","title":"依韵和王平甫见寄"}
{"author":"梅尧臣","content":"侵晓度南薰，禁锺犹可闻。春郊微有霰，上苑稍藏云。斋馆人相望，官桥路已分。宁同鸟乌乐，翔集自成群。","dynasty":"宋代","title":"和司马学士上辛祀事出郊寄冯学士"}
{"author":"梅尧臣","content":"灼灼生寒烬，终朝照席明。从教占有验，燃灭本无情。","dynasty":"宋代","title":"灯花"}
{"author":"梅尧臣","content":"古来传织女，七夕渡明河。巧意世争乞，神光谁见过。隔年期已拙，旧俗验方讹。五色金盘果，蜘蛛浪作窠。","dynasty":"宋代","title":"七夕"}
{"author":"梅尧臣","content":"鸲鹆知天风，鹁鸪知天雨。途路厌尘昏，车马烦泥沮。阴仍老易觉，体质预辛楚。安坐与壮年，慎勿忘酒脯。","dynasty":"宋代","title":"欲阴"}
{"author":"梅尧臣","content":"给给机上梭，往反如度日。一经复一丝，成寸遂成匹。虚腹脱两端，素手投未出。陶家挂壁间，雷雨龙飞出。","dynasty":"宋代","title":"和孙端叟蚕首十五首其十四龙梭"}
{"author":"梅尧臣","content":"带月出寒浦，残星浸水濆。帆开风色正，舟急浪花分。雾气横江白，鸡声隔岸闻。天晴建业近，锺岫起孤云。","dynasty":"宋代","title":"早渡长芦江"}
{"author":"梅尧臣","content":"新晴万柳齐，莺度水东西。城上明残照，云间挂断霓。烟蒲匀若翦，沙岸净无泥。菓压繁枝重，人乘小驷低。岚光开翡翠，湖色浸玻璃。只欠未藤密，如过罨画溪。","dynasty":"宋代","title":"夏日晚晴登许昌西湖"}
{"author":"梅尧臣","content":"初约看花花已尽，重新邀客客应欢。真花既不能长艳，画在霜纨更好看。","dynasty":"宋代","title":"依韵和公仪龙图招诸公观舞及画三首"}
{"author":"梅尧臣","content":"冷雨凝雪未成雪，潭空鱼寒归石穴。长篙扣穴倩鲤鱼，寄信山头来奠设。鱼传水鸟飞上山，山木槎槎乾吹咽。旋灰起角巫鼓鸣，漆俎铜盘颤牲血。瑟琶嘈嘈神降言，福汝佑汝无灾蘖。西向啐饮东向回，溪心却望山崔嵬。","dynasty":"宋代","title":"十一月十二日寒昭亭神"}
{"author":"梅尧臣","content":"所居汴水近，未有鼓吹蛙。昨日春雨晴，车骑临我家。我家苦僻远，庭下无泥沙。为撇瓮面醅，为煎鹰爪茶。乳羹芼紫莼，蜜果飣乾瓜。与我相对饮，但恨诸友遐。笑语虽同昔，放浪不少加。忽观壁间字，坐叹目昏花。公壮尚若此，我老死岂赊。门前卖桃李，呼买婀娜华。东檐大槐树，上有鸟雀哗。恃旧无猜嫌，醉弁已倾斜。将去还见规，礼数何检差。後从江韩来，褫带欢莫涯。","dynasty":"宋代","title":"次韵和刘原甫紫微过予饮酒"}
{"author":"梅尧臣","content":"三日不相见，逢人问始知。同车侵朔雪，临水拜灵龟。絮扑鸳鸯带，花团蛱蝶枝。如何东郭叟，足迹自穿綦。","dynasty":"宋代","title":"十一月七日雪中闻宋中道与其内祥源观烧香"}
{"author":"梅尧臣","content":"秋露未为霜，秋空已飞雪。著树增叶危，压丛忧菊折。平明开户看，斗觉颓檐洁。天时莫仓猝，谁预衣裘设。","dynasty":"宋代","title":"二十五日雪"}
{"author":"梅尧臣","content":"雄雉鸣桑林，雌雉雊麦陇。结爱诚有宜，别啄义亦竦。哺雏深莽中，摧颓锦翅拥。辛勤何尔为，应自念遗种。","dynasty":"宋代","title":"鸣雉词"}
{"author":"梅尧臣","content":"西南产脩竹，色异东筠绿。裁箫映檀唇，引枝宜凤宿。移从几千里，不改生幽谷。","dynasty":"宋代","title":"和普公赋东园十题其九紫竹"}
{"author":"梅尧臣","content":"远爱檀栾碧径开，荷锄乘雨破秋苔。直须探作阮家趣，更向烟林缺处栽。","dynasty":"宋代","title":"和刁太博新墅十题其七移竹"}
{"author":"梅尧臣","content":"来观瑁湖水，乃是陆生居。春塘草几变，谁脍此中鱼。莫容科斗应，亦有鲁王余。不随蛟龙飞，神鳖未可除。","dynasty":"宋代","title":"依韵和唐彦猷华亭十咏·陆瑁养鱼池"}
{"author":"梅尧臣","content":"汲井辘轳鸣，寒泉碧瓮盛。欲为三伏美，方俟十旬清。梦忆黄公舍，徒闻韦氏名。熟时梅杏小，独饮效渊明。","dynasty":"宋代","title":"腊酒"}
{"author":"梅尧臣","content":"位列名卿重，年跻赐几尊。臧孙宜有後，定国已高门。旧族声华远，名藩治行存。秋风箫吹咽，陇隧起云根。","dynasty":"宋代","title":"叶大卿挽词三首"}
{"author":"梅尧臣","content":"高出岭头树，俯窥城下溪。半山飞急雨，举手弄晴霓。旷望已无极，万缘都与齐。自嗟来独晚，征棹苦言西。","dynasty":"宋代","title":"彩霓亭"}
{"author":"梅尧臣","content":"青山崔巍藏古基，文豹不见空断碑。华堂重构犹隐雾，地今易主还好奇。欲邀明月一去饮，常娥将悔出海迟。鸡边少年意气在，来往只借白鹿骑。自称山人具肴酒，酒酣请我留此辞。谪仙坟近何可问，当日无咏亦所疑。","dynasty":"宋代","title":"题姑苏豹隐堂"}
{"author":"梅尧臣","content":"大车高盖徐方来，天子双日延英开。犀靴踏玉升东陛，从臣赐对论宫市。谏官御史如指排，捧土未能障浊水。大夫言斡天关回，黄门白望颜色死。始时暴夺何纵横，有货昼日不敢行。他时五方蛇当酒，谁道张郎临井口。","dynasty":"宋代","title":"朝天行"}
{"author":"梅尧臣","content":"霜华夜夜浓，汴水日日减。行迈唯恐迟，离怀不须黯。远轻吴江潮，乃见丈夫胆。君意应洗然，吾方困尘惨。","dynasty":"宋代","title":"永叔席上分韵送裴如晦"}
{"author":"梅尧臣","content":"前日宫醪赐玉尊，今朝持果小黄门。乾桃熏李非时物，置案盈盘不次恩。投以赤心思武帝，握同玄璧咏刘琨。尝闻食奠陈王业，知是豳公几世孙。","dynasty":"宋代","title":"和范景仁王景彝殿中杂题三十八首并次韵其二"}
{"author":"梅尧臣","content":"天雪霰成先暴集，地中阳复已如期。穿林斗觉萦风急，入袖初惊学舞迟。楼上温貂方贳酒，竹间寒雀未辞枝。平明君向螭头立，玉座炉烟细细时。","dynasty":"宋代","title":"依韵和王景彝对雪"}
{"author":"梅尧臣","content":"仲冬至仲春，阴隔久不雨。耕农将失时，萌颖未出土。帝心实焦劳，日夜不安处。祷祠烦骏奔，肸飨杳无补。帝时降金舆，遍款灵真宇。百姓知帝勤，变愁为鼓舞。和气能致祥，是日云蔽午。夕风不鸣条，甘润忽周普。已见尧为君，安问谁为辅。","dynasty":"宋代","title":"和人喜雨"}
{"author":"梅尧臣","content":"谁谓虎可缚，缚之自有术。孙生画此系在石，拏绳人立尾垂屈。坠身怒力欲脱时，顾眄生狞神气出。江南包氏为最精，毛质虽真猛难匹。蜀人不敢道知微，知微名重非今日。","dynasty":"宋代","title":"赋石昌言家五题其五蜀虎图"}
{"author":"梅尧臣","content":"前年江州飞火龙，楼殿化尽山将熔。今闻榱栋复华壮，大阁渠渠出波上。南徐别乘简且闲，下马岸傍呼画舫。永日江风不畏入，楫师猱狞欺白浪。衣上京尘莫厌多，斗擞中流云在望。","dynasty":"宋代","title":"送黄殿丞通判润州"}
{"author":"梅尧臣","content":"览君南来诗，如对江上景。今忽告我归，东风生马颈。马行日几里，到家梅萼逞。重登石头城，为我一引领。","dynasty":"宋代","title":"送李献甫"}
{"author":"梅尧臣","content":"嵇康任天姓，傲散喜端居。自云安卑者，窃比老庄欤。一月十五日，头面忘洗梳。危坐恣搔虱，於时懒作书。一曲情自寄，一杯欢有余。尚子志所慕，阮生甘不如。黄精可养寿，广泽宜睹鱼。不堪行作吏，章服裹猿狙。","dynasty":"宋代","title":"拟王维偶然作"}
{"author":"梅尧臣","content":"混混拍堤瓜蔓水，轩轩衔尾挂樯船。使君东下只朝夕，父老走迎无後先。古堞秋耕拾铜镞，长淮瀑雨入壕莲。鸣猿舞鹤仍持去，不忆承明夜直眠。","dynasty":"宋代","title":"送石昌言学士"}
{"author":"梅尧臣","content":"淮南木叶惊，淮上使君行。天外高帆出，沙头侯吏迎。夜渐通废埭，秋月满孤城。正迟文翁化，从来楚俗轻。","dynasty":"宋代","title":"魏屯田知楚州"}
{"author":"梅尧臣","content":"淮流两山间，势束秋涨急。聚石如伏兵，敛敛波下立。轻舟不可防，而况昧所习。暗值柂已毁，後者戒前及。同发去渐遥，更愁寒滩涩。","dynasty":"宋代","title":"过涂荆二山遇暗石"}
{"author":"梅尧臣","content":"吴楚千万山，山泉莫知数。其以甘味传，几何若饴露。大禹书不载，陆生品尝著。昔唯庐谷亚，久与茶经附。相袭好事人，砂缾和月注。持参万钱鼎，岂足调羹助，彼哉一勺微，唐突为霖澍。疏浓既不同，物用诚有处。空林癯面僧，安比侯王趣。","dynasty":"宋代","title":"尝惠山泉"}
{"author":"梅尧臣","content":"覆牛畏严霜，爱之如爱子。朔风吹栏牢，禦冻赖苴枲。恶薄将异鞯，贫栖乃同被。重畜不忘劬，老农非可鄙。","dynasty":"宋代","title":"和孙端叟寺丞农具十五其十一牛衣"}
{"author":"梅尧臣","content":"买得吴门宅，归来自种花。春风未歌彻，东岱已魂赊。昔作千年调，今为一日嗟。人将镌美德，磨石取江沙。","dynasty":"宋代","title":"卫尉邵少卿挽词二首"}
{"author":"梅尧臣","content":"晴云嘷鹤几千只，隔水野梅三四株。欲问陆机当日宅，而今何处不荒芜。","dynasty":"宋代","title":"过华亭"}
{"author":"梅尧臣","content":"斜封一幅竹膜纸，上有文字十七行。字如瘦棘攒黑刺，文如温玉烂虹光。别时春风吹榆荚，及此已变蒹葭霜。道途与弟奉亲乐，後各失子怀悲伤。到郡纷然因事物，旧守数易承蔽藏。搜奸证缪若治絮，蚤虱尽去烦爨汤。事成条举作书尺，不肯劳人鱼腹将。鱼沉鱼浮任所适，偶能及我为非常。勤勤问我诗小传，国风才毕葛屦章。昔时许我到圣处，且避俗子多形相。未即寄去慎勿怪，他时不惜倾箱囊。知君亦欲此从事，君智自可施庙堂。何故区区守黄卷，蠹鱼尚耻亲芸香。我今正值雁南翔，报书与君倒肺肠。直须趁取筋力强，炊粳烹鲈加桂姜。洞庭绿橘包甘浆，旧楚黄橙绵作瓤。东山故游携舞娘，不饮学举黄金觞。溪如罨画水泱泱，刺船静入白鹭傍。菱叶已枯镜面凉，月色飞上白石床。坐看鱼跃散星芒，左右寂寂夜何长。乌栖古曲传吴王，千年万年歌未央。莫作腐儒针膏肓，莫作健吏绳饿狼。傥如龚遂劝农桑，傥如黄霸致凤皇。来不来，亦莫爱嘉祥。","dynasty":"宋代","title":"得王介甫常州书"}
{"author":"梅尧臣","content":"晨登日观峰，海水黄金熔。浴出车轮光，随天行无踪。正视刺我目，攒集如剑锋。照曜万物兴，磨灭万物凶。草木既无命，必闻石间松。当时一避雨，安得大夫封。人而苟不遇，抱简诵六龙。","dynasty":"宋代","title":"登泰山日观峰"}
{"author":"梅尧臣","content":"时不选数老独嗟，鬓毛未变目未花。爱公深殿见桃李，长才高咏无能加。红英灼灼弄日色，穠艳皎皎生铅华。长廊重幕风不动，映柳黄莺吟未涯。燕衔新泥补巢缺，蜗压峻陛临角斜。是时唯闻鸟雀闹，尽日不听车轮哗。虽传此景无分到，但讶习惯犹豪夸。他年造物傥有意，不使龊龊居贫家。","dynasty":"宋代","title":"和永叔六篇其三看花呈子华内翰"}
{"author":"梅尧臣","content":"送君北岗上，举酒歌黄鹄。黄鹄去何高，天池待栖宿。宁复恋江湖，聊兹混鸡鹜。晖晖振羽裳，不羡渊明菊。","dynasty":"宋代","title":"陈真卿将有秋试条倏见访不日告行送於北门歌"}
{"author":"梅尧臣","content":"云扫鱼鳞静，天开桂魄清。梨花监中色，杜宇昼时声。寥落将寒食，羁离念故京。都无惜春意，樽酒为谁倾。","dynasty":"宋代","title":"春晴对月"}
{"author":"梅尧臣","content":"吹笛皆学龙，吹笙皆学凤。又於笙笛间，高下不相中。得其精者稀，得其麤者众。况於真出音，千岁不复梦。尔为学笙欤，颇已臻妙弄。","dynasty":"宋代","title":"答中上人卷"}
{"author":"梅尧臣","content":"雪与春归落岁前，晓开庭树有余妍。杨花扑扑白漫地，蛱蝶纷纷飞满天。胡马嘶风思塞草，吴牛喘月困沙田。我贫始觉今朝富，大片如钱不解穿。","dynasty":"宋代","title":"次韵和酬刁景纯春雪戏意"}
{"author":"梅尧臣","content":"月缺不改光，剑折不改刚。月缺魄易满，剑折铸复良。势利压山岳，难屈志士肠。男儿自有守，可杀不可苟。","dynasty":"宋代","title":"古意"}
{"author":"梅尧臣","content":"梅天下梅雨，绥绥如乱丝。梅生独抱愁，四顾无与期。妻孥解我意，草草陈酒卮。槛外百竿竹，新笋高过之。竹色入我酒，变作青琉璃。一饮眼目光，再饮言语迟。三饮颓然兀，左右叹我衰。有鸟从东来，引头闯深枝。发声醒我醉，提壶美无疑。典衣不直钱，唯是布与絺。安得如古人，车傍挂鸱夷。","dynasty":"宋代","title":"五月十日雨中饮"}
{"author":"梅尧臣","content":"去年我何有，鸭脚赠远人。人将比鹅毛，贵多不贵珍。虽少未为贵，亦以知我贫。至交不变旧，佳果幸及新。穷坑我易满，分饷犹奉亲。计料失广大，琐屑且沉沦。何用报珠玉，千里来殷懃。","dynasty":"宋代","title":"依韵酬永叔示予银杏"}
{"author":"梅尧臣","content":"青青色堪染，欲辨不知名。根阴托乳鱼，水底抽新萌。康乐池上咏，独与春梦成。","dynasty":"宋代","title":"拟水西寺东峰亭九咏·寒溪草"}
{"author":"梅尧臣","content":"不减阮家会，所嗟当北归。厌厌敢辞醉，明发此欢非。","dynasty":"宋代","title":"新秋普明院竹林小饮得高树早凉归其五"}
{"author":"梅尧臣","content":"瓦罂贮溪流，滴作耘田漏。不为阴晴惑，用识早暮候。辛勤无侵星，简易在白昼。同功以为准，一决不可又。","dynasty":"宋代","title":"和孙端叟寺丞农具十五首其十三田漏"}
{"author":"梅尧臣","content":"雁荡山头鴈，如随太守来。秋风既与至，春日定同回。上宰无忘旧，明时必用才。自於章句老，经册向萤开。","dynasty":"宋代","title":"送温州楚屯田"}
{"author":"梅尧臣","content":"松上垂青蔓，蒲根泻碧反。高僧来不见，却返五峰前。","dynasty":"宋代","title":"隐静山访怀贤上人不遇"}
{"author":"梅尧臣","content":"仲冬言徂征，晓月在环玦。京水生层冰，梅山见残雪。县庭槐已古，堂壁碑未缺。惟吾故交意，赠子以为别。","dynasty":"宋代","title":"送周寺丞宰新郑"}
{"author":"梅尧臣","content":"不种东陵瓜，不利千畦韭。山药数十本，带土移野叟。故叶萎未醒，伤根亦何咎。既为君子好，岂与骚人负。骚人比画工，丹青出其口。欲分栏下苗，驰奴仍置篓。主人可无吝，所尚非独有。从兹各勤灌，肯在园蔬後。今虽胜曝蓄，毕意资玉臼。人事固已然，秘方看系肘。","dynasty":"宋代","title":"和韩五持国乞分道损山药之什"}
{"author":"梅尧臣","content":"轻车驰入关，秋色秦山厚。太华如相欣，高峰招以手。千古此路中，岂不名宦有。何日历陇城，旧羌迎马首。铜盘荐酥酪，皮服行牛酒。边风与边月，冷落谙应久。","dynasty":"宋代","title":"送陕西提刑陆介夫学士"}
{"author":"梅尧臣","content":"淮雨夜飞氛祲销，星躔历历转随杓。黄童谩对日如月，贾谊休悲鹏似鴞。市骨已知求骏马，輶车何用载田骄。不唯忠愤心如此，王佐才高赋小鹩。","dynasty":"宋代","title":"依韵和王司封离白沙途中感怀"}
{"author":"梅尧臣","content":"开元冠盖里，无若贺知章。乞得镜湖水，洗出明月光。行坐镜与月，身衣羽人裳。心存黄庭经，目视白鸟行。岁时忽已古，高韵抗彭庄。今闻许子春，来守稽山傍。稽山风月在，镜水菰蒲长。腊市开梅萼，霰雪凌早芳，卧龙生茗舌，鼓角催新阳。焙边可以啜，树间可以觞。贺老於当日，必定无此尝。唯有李白诗，酒船芙蓉香。安得效白也，剩载借艅艎。与君同醉翁，智虑收肝肠。","dynasty":"宋代","title":"寄许越州"}
{"author":"梅尧臣","content":"相期物外游，共醉仙坛石。举手薄高穹，清风生两腋。都忘尘世烦，笑傲聊为适。","dynasty":"宋代","title":"同永叔子聪游嵩山赋十二题其十三醉石"}
{"author":"梅尧臣","content":"雨後秋气早，凉归室庐清。既摧蚊蝇势，任壮蛩蝉声。石榴坠枝熟，苍藓缘阶生。闭门且高卧，畏向泥涂行。","dynasty":"宋代","title":"秋雨"}
{"author":"梅尧臣","content":"叶公所好者，熟已识头角。一日真物来，骇汗沛且渥。我初见韩子，蜿蜒喷雷雹。子复蛟龙文，气象不可捉。畏怀但惊顾，得与前事较。","dynasty":"宋代","title":"吴冲卿示和韩持国诗一卷辄以为谢"}
{"author":"梅尧臣","content":"京兆外郎称善书，当时相与集江都。日书藤纸争持去，长钩细画如珊瑚。自兹乖隔三十载，始驾吾乡别乘车。吾乡素夸紫毫笔，因我又加苍鼠须。最先赏爱杜丞相，中间喜用蔡君谟。尔後仿传无限数，州符县板仍抹涂。鼠虽可杀不易得，猫口夺之烦叱驱。若君字大笔亦大，穿墉琐质无长胡。君到官，治事余。呼诸葛，试问渠。","dynasty":"宋代","title":"送杜君懿屯田通判宣州"}
{"author":"梅尧臣","content":"与君爱清风，移榻就明月。月落见星繁，星繁如昼热。沾衣轻露坠，响岸崩湍啮。坐思都城时，谁许脚不鞋。","dynasty":"宋代","title":"夜泊虹县同施景仁太博河上纳凉书事"}
{"author":"梅尧臣","content":"在昔梁惠王，筑台聚歌吹。笙箫无复闻，黄土化珠翠。当时秦兵强，今亦归厚地。我与诸贤良，举酒莫言醉。曾谁问孟轲，空自有仁义。","dynasty":"宋代","title":"同江邻几龚辅之陈和叔登吹台有感"}
{"author":"梅尧臣","content":"香包已向青春发，又见秋深特地开。应笑菊残无意思，不能邀赋洛阳才。","dynasty":"宋代","title":"十月三日相公花下小饮赋四题·九月二十八日"}
{"author":"梅尧臣","content":"风雨催车骑，駸駸来自南。道旁有茅屋，宁容使君骖。不谓忽下马，湿衣逢我谈。田家已刈楚，田妇正好蚕。既将国漕急，复与民事谙。他年此茅屋，便比棠树甘。","dynasty":"宋代","title":"表臣都官至十三里店"}
{"author":"梅尧臣","content":"赛雨何从事，高情苦爱山。谢公聊句後，惠远过溪间。笑处岩相答，归时酒在颜。端忧守穷巷，无力共跻攀。","dynasty":"宋代","title":"依韵和签判都官昭亭谢雨回广教见怀"}
{"author":"梅尧臣","content":"云低未成雪，寒气已侵席。冻醪倾白浊，乾果列紫赤。风微时破面，亭敞宜张帟。来望野与通，古城何额额。邀射弓钧开，破的翦羽白。助中声喧呼，不觉屡倾帻。醉惊一发功，谁许百金易。非等将帅能，聊将宾友适。中酒作暴谑，心亲语多剧。吾侪固不羁，安可限常格。去忌无俗流，起酌惊臧获。八龙观诸韩，头角相戢迫。参差玉峰前，爱慕不知夕。谁嗟短景移，能使吝情释。为贺主人翁，贤甥无久隔。此会举世稀，频频奚所惜。","dynasty":"宋代","title":"依韵和韩子华陪王舅道损宴集"}
{"author":"梅尧臣","content":"芳梅何茜茜，素叶吐层层。近腊寒犹劲，先春气已承。冷香传去远，静艳密还增。有意常欺雪，无功合镂冰。早烟笼玉暖，冻雨浴脂凝。汉女新妆薄，燕姬瘦骨棱。压枝唯恐折，簇萼似难胜。神物终来护，江乡未解矜。独奇心岂欲，寄远客何曾。不见黄鹂度，宁防粉蝶凌。月光临更好，溪水照偏能。画轴开云雾，宫刀剪綵缯。都无笔可衒，莫信巧堪凭。丹杏尘多杂，夭桃俗所称。故林尝渴望，大庾更愁登。重和阳春曲，声辞猥愧仍。","dynasty":"宋代","title":"依韵和正仲重台梅花"}
{"author":"梅尧臣","content":"胯下桥南逆水风，十幅蒲帆弯若弓。淮波带日鱼鳞红，岌岌飞上北斗中。龟山始撞人定钟，岸草涩涩鸣秋虫。","dynasty":"宋代","title":"使风"}
{"author":"梅尧臣","content":"蚯蚓在泥穴，出缩常似盈。龙蟠亦以蟠，龙鸣亦以鸣。自谓与龙比，恨不头角生。蝼蝈似相助，草根无停声。聒乱我不寐，每夕但欲明。天地且容畜，憎恶唯人情。","dynasty":"宋代","title":"蚯蚓"}
{"author":"梅尧臣","content":"猛雨迫好鸟，止我屋室隅。是时有刘薛，亦既此焉俱。我厩秣尔马，我厨饭尔奴。二人乃可语，因观尔马图。古笔得神妙，俗工非所模。收图雨且止，鸟飞当驾驱。","dynasty":"宋代","title":"刘薛二君过予遇雨"}
{"author":"梅尧臣","content":"如逢仙圃风，飘飖奋双翅。拊节余欲助，和歌谁尔类。但看矫然姿，固于流雪异。","dynasty":"宋代","title":"和潘叔治题刘道士房画薛稷六鹤图六首其四舞风"}
{"author":"梅尧臣","content":"粉絮先春拂面翔，临风跃马到君堂。县民将喜土膏起，令尹未惊农事忙。疾呼小吏具山酌，便欲尽醉为诗狂。我牵尘俗不得久，何意更烦投夜光。","dynasty":"宋代","title":"立春前一日雪中访乌程宰李君俞寻有诗见贶依"}
{"author":"梅尧臣","content":"兄为太守两轮朱，仲泛吴人燕尾舻。且看洞庭多橘柚，莫怀江国有枌榆。少游山水殊非俗，老爱诗书又似愚。百事输君休问我，风沙不比在云湖。","dynasty":"宋代","title":"依韵和王平甫见寄"}
{"author":"梅尧臣","content":"哀铎悽悽里，铭旌杳杳中。涧云销穗帐，山雨入蒿宫。世路行来久，泉途去莫穷。素吟应共葬，饮韵在松风。","dynasty":"宋代","title":"施君挽歌"}
{"author":"梅尧臣","content":"一入秦宫去，千山陇树秋。能言依妇女，学语类俳优。玉销闲拘束，金笼不自由。哀良是黄鸟，死为穆公羞。","dynasty":"宋代","title":"鹦鹉"}
{"author":"梅尧臣","content":"覆牛畏严霜，爱之如爱子。朔风吹栏牢，禦冻赖苴枲。恶薄将异鞯，贫栖乃同被。重畜不忘劬，老农非可鄙。","dynasty":"宋代","title":"和孙端叟寺丞农具十五其十一牛衣"}
{"author":"梅尧臣","content":"法座初瞻户牖间，衮衣垂处见云山。满斟玉酒传宣尽，齐插宫花拜赐闲。红线织成庭下毯，明珠结出耳中环。斗鸡旗底蓬蓬鼓，逐胜争名利害关。","dynasty":"宋代","title":"次韵景彝春宴"}
{"author":"梅尧臣","content":"花非龙香叶非柏，独窃二美夸芳蕤。苦练不分颜色近，紫荆未甘开谢迟。群公莫以得地贵，竟费佳句何足思。","dynasty":"宋代","title":"和范景仁王景彝殿中杂题三十八首并次韵其三"}
{"author":"梅尧臣","content":"夕梦多梦之，觉来遂成忆。忆子生平时，事往无一得。信若此梦寐，岂不见颜色。复存来告言，言虚音匪默。是觉曷为真，觉梦可以惑。","dynasty":"宋代","title":"梦觉"}
{"author":"梅尧臣","content":"江南腊月前溪上，照水野梅多少株。艳薄自将同鹄羽，粉寒曾不逐蜂须。桃根有妹犹含冻，杏树为邻尚带枯。楚客且休吹玉笛，清香飘尽更应无。","dynasty":"宋代","title":"梅花"}
{"author":"梅尧臣","content":"置酒兰菊间，宾主适所适。权豪自炎炎，下上走役役。兹时况休沐，良可会朋戚。流俗务趋喧，宁思事闲寂。我辈岂其愚，欢言无吝色。相与举杯盂，高歌不知夕。秋花未黄紫，秋云多淡日。但知沉醉归，莫顾有吏责。冠绋身外物，傥来安足惜。吾贫喜从游，幸免挂钱僻。","dynasty":"宋代","title":"依韵和原甫置酒兰菊间"}
{"author":"梅尧臣","content":"种竹几千个，结亭三四椽。游人多寂静，啼鸟亦留连。酒有陶公爱，林希阮氏贤。我来归路远，跃马古城边。","dynasty":"宋代","title":"翠竹亭"}
{"author":"梅尧臣","content":"子真实吾祖，耿介仕炎汉。权臣始擅朝，忠良被涂炭。辇下莫敢言，上书陈治乱。是时卿大夫，曾不负愧汗。其文信雄深，烂然今可玩。危言识祸机，灭迹思汗漫。一朝弃妻子，龙性宁羁绊。九江传神僊，会稽隐廛閈。旧市越溪阴，家山镜湖畔。唯余千载名，抚卷一长叹。","dynasty":"宋代","title":"读汉书梅子真传"}
{"author":"梅尧臣","content":"山头寒泉穴，净若镜面平。熨齿敲冰冷，贮缾微玉声。傍有野鹿迹，上啼林鸟清。何由一往挹，况复方病醒。","dynasty":"宋代","title":"依韵和唐彦猷华亭十咏·寒穴"}
{"author":"梅尧臣","content":"南方生美果，具体橘包微。韩弹有轻薄，楚萍知是非。甘香奉华俎，咀嚼破明玑。欲换齑盐腹，盈匳忽我归。","dynasty":"宋代","title":"刘元忠遗金橘"}
{"author":"梅尧臣","content":"稂莠日已长，匆匆芟薙初。来时露沾屩，归去月侵锄。一腹馁犹甚，百骸勤有余。吾无力耕苦，谬读古人书。","dynasty":"宋代","title":"观理稼"}
{"author":"梅尧臣","content":"青郊谁驻马，谢客思池塘。野水微波绿，江梅嫩蕊黄。初从奠风雨，遂此乐壶觞。已爱幽禽语，园林即日芳。","dynasty":"宋代","title":"依韵和希深立春后祀风伯雨师毕过午桥庄"}
{"author":"梅尧臣","content":"至和癸巳十二月兮，友人语我火犯房。芒射钩钤而拂上相兮，祸非弼臣谁可当。昨日闻太宰悟天道而畏忌兮，归卧其第三拜章。太宰既不得请而赐黄金百两以为寿兮，谏官御史犹击强。明年孟陬临淄公梦兮，果然邦国桡栋梁。岂无神医善药以起疾兮，固知禀命有短长。公自十三岁而先帝兮，谓肖九龄宜相唐。後由石渠凤阁禁林以登枢兮，俄佩相印居庙堂。出入藩辅留守两都兮，其民咏歌盈康庄。官为喉舌勋爵一品兮，经筵讲义尊萧匡。年逾顺耳不为夭兮，文字百卷存缣箱。子孙侁侁同雁行，二女贵婿富与杨。未知归葬何土乡，临川松柏安可忘。我为故吏摧肝肠，洒泪作雨春悲凉。精魄其归於天乎，必为星宿还高张。骨肌其归於土乎，必为蕙芷不灭香。墓碑墓铭谁能尽其美，我为欲传万古须欧阳。","dynasty":"宋代","title":"闻临淄公薨"}
{"author":"梅尧臣","content":"君先大夫临终时，梦中尝赋晓寒歌。骑龙跨鱼不是诞，直对上帝传吟哦。才如李贺天亦少，直其在世尤难多。文章父子不相似，君今平易祖袭那。铜铁锦褧各有用，高下安得与等科。大都精意与俗近，笔力驱驾能逶迤。野雉五色且非凤，知时善鸣鸡若何。","dynasty":"宋代","title":"答萧渊少府卷"}
{"author":"梅尧臣","content":"慈姥山上瘦龙孙，堪为笙箫奉玉碗。使君来教後堂乐，江云江月能迎门，门外青山谢家宅，当时池馆无复存。乃知取欢须及早，富贵只是乘华轩。我踰五十作委吏，尘土汨汨嗟驰奔。有吹亦如卖饧者，安得凤凰下昆仑。君今虽不苦称意，尚驱文弩彯朱幡。严助昔除二千石，久劳侍从诚为烦。","dynasty":"宋代","title":"送孙学士知太平州"}
{"author":"梅尧臣","content":"断岸三百里，萦带松上流。深非桃花源，自有渔者舟。闲意见水鸟，日共泛觥筹。何当骑鲸鱼，一去几千秋。","dynasty":"宋代","title":"依韵和唐彦猷华亭十咏·华亭谷"}
{"author":"梅尧臣","content":"黄花秋草满荒台，联马鸣珂未欲回。上苑自将驰道隔，高林空望白云开。荐肴已去纱笼幂，赐酝新从蚁瓮来。天气正清风景好，重门虽禁不辞杯。","dynasty":"宋代","title":"依韵和丁学士陪诸公城东饮"}
{"author":"梅尧臣","content":"宫街不闭东城月，圆影才亏夜色春。自跃金羁来宿省，从他锦帐欲夸人。灯光远近疑争昼，歌韵高低竞起尘。我老都无游乐意，似君清枕睡侵晨。","dynasty":"宋代","title":"次韵王景彝正月十六夜省宿过景灵街"}
{"author":"梅尧臣","content":"自君命我饮，朝暮雨倾瓦。城东与城北，大道泥没马。敢忘主人勤，颠扑困驭者。众客亦如期，陈肴藉兰若。冯裴与沈谢，辩论过终贾。刁周事老成，危坐言语寡。酒半时谑剧，揣状类模写。或讥项发秃，或指舌端傻。或将冠带身，劝作梁武舍。谓我大耳儿，此实已见假。又效井市态，屈强体非雅。顺风手沙沙，逆风口哆哆。竟席屡绝倒，去忌肝胆写。规规岂无侪，达识高天下。","dynasty":"宋代","title":"李审言相招与刁景纯周仲章裴如晦冯当世沈文"}
{"author":"梅尧臣","content":"顷余游巩洛，值子入天台。当时群卿士，共羡出氛埃。荏苒逾一纪，却向人间来。问子何为尔，言兴般若台。虽将发愚闇，般若安在哉。此教久已炽，增海非一杯。我言亦爝火，岂使万木灰。盖欲守中道，焉能力损裁。子勿疑我言，遂以为嫌猜。忽闻携锡杖，思向石桥回。城霞与琪树，璨璨助诗才。嘉辞遍入口，幸足息岩隈。","dynasty":"宋代","title":"送梵才吉上人归天台"}
{"author":"梅尧臣","content":"给给机上梭，往反如度日。一经复一丝，成寸遂成匹。虚腹锐两端，素手投未出。陶家挂壁间，雷雨龙飞出。","dynasty":"宋代","title":"和孙端叟蚕具十五首其十四龙梭"}
{"author":"梅尧臣","content":"砚如刳蟆腹如月，又若剖瓢萌强发。镌题天宝年造之，刺氏李元传自越。刳蟆剖瓢我莫分，称载作年初辩君。君虽能辩犹曰宝，宝兹伪物吾何云。仰天大笑饮君酒，砚真砚伪休开口。愿封漆匣还与侯，请共江翁独持守。","dynasty":"宋代","title":"刘泾州以所得李士衡观察家号蟾蜍砚其下刻云"}
{"author":"梅尧臣","content":"柏上有群乌，一乌飞向东。方栖头与人司吉凶。八月禾已获，九月黍已舂。竞持美酒相庆乐年丰。借问何能尔，时平无困穷。","dynasty":"宋代","title":"送苏公佐屯田知单州"}
{"author":"梅尧臣","content":"每逆龙鳞司谏诤，又持旄节使阴山。貂裘不见风霜劲，雁碛遥知道路艰。冰脍芥齑非楚味，玉苕兰茁说燕颜。单于不敢轻中国，名马新调为送还。","dynasty":"宋代","title":"送马仲途司谏使北"}
{"author":"梅尧臣","content":"溪头三月草菲菲，城畔春游惜醉稀。莫信杜鹃花上鸟，人归犹道不如归。","dynasty":"宋代","title":"依韵和吴季野马上口占"}
{"author":"梅尧臣","content":"闻买沧浪水，遂作沧浪人。置亭沧浪上，日与沧浪亲。宜曰沧浪叟，老向沧浪滨。沧浪何处是，洞庭相与邻。竹树种已合，鱼蟹时可缗。春羹芼白菘，夏鼎烹紫蓴。黄柑摘霜晚，香稻炊玉新。行吟招隐诗，懒戴醉中巾。忧患两都忘，还往谁与频。昨得滁阳书，语彼事颇真。曩子初去国，我勉勿迷津。四方不可之，中土百物淳。今子居所乐，岂不远埃尘。被发异泰伯，结客非春申。莫与吴俗尚，吴俗多文身。蛟龙刺两股，未变此遗民。读书本为道，不计贱与贫。当须化闾里，庶使礼义臻。","dynasty":"宋代","title":"寄题苏子美沧浪亭"}
{"author":"梅尧臣","content":"韩盛人所希，四海馈名物。韩复未疏予，分珍曾不一。莆阳荔子乾，皱壳红钉密。存甘尚可嘉，本味固已失。遥思海树繁，带露摘初日。安得穆王骏，能置万里疾。","dynasty":"宋代","title":"和答韩奉礼饷荔枝"}
{"author":"梅尧臣","content":"二君嗜学者，不啻食饮贪。所得才半语，已实犹双南。推予当独步，幸勿辞再三。可因愤悱发，莫为顽鄙谈。大雅固自到，建安殊未甘。哀哉彼屈宋，徒尔死湘潭。险句孰敢抗，似入虎穴探。辛勤不盈襜，况又剧采蓝。诽诃蝟毛起，度量牛鼎函。人情何多嫉，机巧久已谙。莫问冠冕贵，自将诗书耽。兴来聊咏怀，字密如排蚕。曹刘为我驾，颜鲍为我骖。爰视二子才，并驱应亦堪。","dynasty":"宋代","title":"依韵解中道如晦调"}
{"author":"梅尧臣","content":"公相为近亲，翰林为故人。亲旧各贵显，青袍未离身。六十去作令，岂慕要路津。又思汉东归，便置漉酒巾。深希陶渊明，澹然意已真。食枣齿宜黄，晋俗诚自淳。尚不顾隋珠，安肯与此邻。送君识君心，扫迹向世尘。","dynasty":"宋代","title":"送襄陵李令彦辅"}
{"author":"梅尧臣","content":"性僻交游寡，所从天下才。今朝谁出祖，亲戚持樽罍。晚节相知人，唯有胥宋裴。所欠谢夫子，归穰尚未回。岸傍逢名园，系舟共徘徊。嘉莲如笑迎，照水呈丹顋。南庭莆萄架，万乳累将磓。群卉竞琐细，紫红相低偎。寻常固邂逅，孰辨落与开。酒阑各分散，白日将西颓。城偶遂有隔，北首望吹台。","dynasty":"宋代","title":"乙酉六月二十一日予应辟许昌京师内外之亲则"}
{"author":"梅尧臣","content":"谁言出相是山东，今日求贤欲致功。玉馔满盘来禁里，鹄羹分鼎下天中。但知恺弟酬君赐，旧讶权舆向国风。曾笑侏儒饱欲死，宜思薇蕨不忘忠。","dynasty":"宋代","title":"和范景仁王景彝殿中杂题三十八首并次韵其十"}
{"author":"梅尧臣","content":"古来富贵蹈危机，乐性安贫莫谓非。未及功名苍鬓改，欲从疏懒五湖归。","dynasty":"宋代","title":"依韵和孙秀才朱长官见寄二首同韵"}
{"author":"梅尧臣","content":"往岁见此花开迟，手撷群芳因醉嗅。今来须约烂熳看，及过风雨又已後。主人为我特殷勤，架底深深掇孤秀。密枝阴蔓不争开，薄红细叶尖相斗。先时已落已扫除，最晚堪怜子所厚。呼童归遗不可缓，金盘付与急奔骤。暮还已见映雪髻，初拈尚觉香在袖。官桥夜市正沽酒，沽酒共赏莫待昼。","dynasty":"宋代","title":"宋次道家摘宝相花归清平里"}
{"author":"梅尧臣","content":"秋飚无踪迹，空中声奔驰。枯桑因已验，老病仍先知。惊沙入陂隙，危叶堕绿枝。幽怀聒不寐，山岳将恐移。","dynasty":"宋代","title":"九月二十四日大风"}
{"author":"梅尧臣","content":"晴云嘷鹤几千只，隔水野梅三四株。欲问陆机当日宅，而今何处不荒芜。","dynasty":"宋代","title":"过华亭"}
{"author":"梅尧臣","content":"密雪夜来积，起见万物春。山川忽改色，草木一以新。古邑失荒秽，王路覆平均。从兹庆丰年，蹈咏惭小臣。","dynasty":"宋代","title":"县斋对雪"}
{"author":"梅尧臣","content":"处外诸侯重，居朝圣主知。妖逢庚子日，梦异武丁时。归椁关山远，凝笳道路悲。欲传千古迹，佐世本无为。","dynasty":"宋代","title":"赠仆射侍中刘相公挽词三首"}
{"author":"梅尧臣","content":"尔教禁足不出户，盛夏畏蹈蝼蚁踪。赤日去省已亡律，曷若冠带共甘浓。","dynasty":"宋代","title":"绍岩上人宁亲"}
{"author":"梅尧臣","content":"园菓已熟实未坠，野卉已老叶未瘁。菊丛是时方发荣，潭上篱边俱有为。一从潭岛辅长年，一自篱根图暂醉。今将移近省中兰，壅培早与陶潜异。黄土肥浓沃井泉，朱栏屈曲侵阶地。劲风不到何动摇，清露能沾谁著意。看看重九各登高，金蕊满头无所忌。及此频邀同舍欢，向来莫羡锺繇赐。我家蓬藋不足云，强对嘉章颜起愧。","dynasty":"宋代","title":"和吴冲卿学士省中植菊"}
{"author":"梅尧臣","content":"白扇非团扇，每来场圃见。因风吹糠籺，编竹破筠箭。任从高下手，不为暄寒变。去粗而得精，持之莫言倦。","dynasty":"宋代","title":"和孙端叟寺丞农具十五首其二扬扇"}
{"author":"梅尧臣","content":"春菢畏雷後，{彀弓下卵}开形已完。嫩毛轻染蘖，小掌未全丹。见物初能啑，浮波尚怕寒。山阴无道士，更长换应难。","dynasty":"宋代","title":"西湖观新出鹅儿道损持国曼叔请予赋之"}
{"author":"梅尧臣","content":"海若有丑鱼，乌图有乌贼。腹膏为饭囊，鬲冒贮饮墨。出没上下波，厌饫吴越食。烂肠来雕蚶，随贡入中国。中国舍肥羊，啖此亦不惑。","dynasty":"宋代","title":"乌贼鱼"}
{"author":"梅尧臣","content":"前日扬州去，酒熟美蟹蜊。秋风淮阴来，沙暖拾蚌蛳。不言尔贫富，只系其鄙夷。汉重二千石，后世何忽之。","dynasty":"宋代","title":"前日"}
{"author":"梅尧臣","content":"畋猎得封兽，割鲜为腶修。易甘非爱日，不败任经秋。可用资宾豆，何妨鄙荐{左月右肃}。考之新月录，美脆胜庖牛。","dynasty":"宋代","title":"腊脯"}
{"author":"梅尧臣","content":"山头百亩宫，庭下千年树。在昔甘露霏，尝疑神物护。阴连殿阁寒，声撼雷霆怒。瞻影卫公堂，英魂想来去。","dynasty":"宋代","title":"和颖上人南徐十咏其九甘露寺"}
{"author":"梅尧臣","content":"昔年药栏下，已多香草名。更移花本去，聊助日边荣。莫问西都品，存吾旧友评。会应包萼吐，可与魏姚并。带土归金谷，封根近玉京。谪僊方醉咏，不倚锦官城。","dynasty":"宋代","title":"和石昌言求牡丹栽"}
{"author":"梅尧臣","content":"岸边稚子戏把钓，蚯蚓作饵青条长。上去下来船不定，自飞自语燕争忙。","dynasty":"宋代","title":"绝句五首"}
{"author":"梅尧臣","content":"东堂石榴下，夜饮晓未还。絺衣湿浩露，桂酒生朱颜。君同尹与富，高论曾莫攀。开吐仁义奥，傲倪天地间。以此为朋乐，衡门未尝关。自从北阙来，扰扰时少闲。登危欲引望，尚不见云山。何由觌夫子，客袂泪澜斑。","dynasty":"宋代","title":"忆洛中旧居寄永叔兼简师鲁彦国"}
{"author":"梅尧臣","content":"沉水香焚金博山，杜陵谁复与车还。马寻绮陌知何曲，人在珠帘第几间。法部乐声长满耳，上樽醇味易酡颜。更贫更贱皆能乐，十二重门不上关。","dynasty":"宋代","title":"自和"}
{"author":"梅尧臣","content":"向起风沙地，暂假乌榜还。浩然起远思，欲与鱼鸟闲。景目洗已清，咏句称且悭。时自秋空云，雨意浓淡间。","dynasty":"宋代","title":"登舟"}
{"author":"梅尧臣","content":"闻向蓬莱宿，鳌峰第几层。秋声暗叶雨，残梦空堂灯。推枕感孤雁，抽琴弹坏陵。谁知广文直，桃簟冷於冰。","dynasty":"宋代","title":"八月十夜广文直闻永叔内当"}
{"author":"梅尧臣","content":"梨传真定间，其甘曰如蜜。君得咸阳中，味兼冰作质。遗之析朝酲，亦以蠲烦疾。吾儿勿多嗜，不比盘中栗。","dynasty":"宋代","title":"玉汝赠永与冰蜜梨十颗"}
{"author":"梅尧臣","content":"法座初瞻户牖间，衮衣垂处见云山。满斟玉酒传宣尽，齐插宫花拜赐闲。红线织成庭下毯，明珠结出耳中环。斗鸡旗底蓬蓬鼓，逐胜争名利害关。","dynasty":"宋代","title":"次韵景彝春宴"}
{"author":"梅尧臣","content":"鹅鸭出栏去，儿童临水驱。欲开花泫露，聚噪鸟窥厨。秣马刈抯草，买薪嫌五铢。钱刀岂今古，村叟一何愚。","dynasty":"宋代","title":"朝二首"}
{"author":"梅尧臣","content":"最好声音最好听，似调歌舌更叮咛。高枝抛过低枝立，金羽修眉墨染翎。","dynasty":"宋代","title":"闻莺"}
{"author":"梅尧臣","content":"左目忽昏花，愁心乱剧麻。文书都莫见，药物近凭他。眸子终何似，形躯且愿嘉。唯期一开泰，再望日中鸦。","dynasty":"宋代","title":"自感二首"}
{"author":"梅尧臣","content":"秋草更绿秋林衰，长安游客未成衣。凄凄斗欲变寒色，一夜独语看灯辉。","dynasty":"宋代","title":"依韵和刘十秋霖"}
{"author":"梅尧臣","content":"授经闻汉帝，尝此讲秦余。一日承丹诏，同时见子虚。来游琼阁外，闲傍药栏初。柳絮轻黏履，薇条涩惹裾。解归巢上燕，思寄袖中书。此鸟如矜慎，飞飞与客疏。","dynasty":"宋代","title":"和范景仁王景彝殿中杂题三十八首并次韵其二"}
{"author":"梅尧臣","content":"牛背双鸲鹆，烟陂共入时。草枯行解美，日晚趁群迟。閒载宁辞远，相鸣不间雌。初惊牧人去，飞上野桑枝。","dynasty":"宋代","title":"牛背双鸲鹆"}
{"author":"梅尧臣","content":"黄纸赐祖印，铸名不铸金。力笑苏季子，责望小人深。渡江见海月，秋光上遥林。团团冰玉盘，莹然如禅心。","dynasty":"宋代","title":"送祖印大师显忠"}
{"author":"梅尧臣","content":"昨日山光寺前雨，今朝邵伯堰头风。野云不散低侵水，鱼艇无依尚盖蓬。藉味初能消酒渴，蓼花犹爱照波红。杨州有使急回去，敢此寄声非塞鸿。","dynasty":"宋代","title":"寄许主客"}
{"author":"梅尧臣","content":"不如作茧依蚕蔟，以丝自裹还自足。与尔为妇过一生，怒即分飞同转目。辛勤唯雏寄鹊巢，子母生离因尔逐。羽毛曾未颜色衰，饮啄不计丰俭时，天阴辄遣呼辄归，恩情纸薄谁信之。朝为夫妇夕行路，世间反覆那能知。汲妻白母非美事，後代放此诚堪悲。","dynasty":"宋代","title":"和永叔六篇其二代鸠妇言"}
{"author":"梅尧臣","content":"每有人之蜀，先凭问海棠。徒知花底醉，不报树头芳。上马秋风急，登山古路长。西南生片月，遥想见清光。","dynasty":"宋代","title":"送叶都官赴蜀州倅"}
{"author":"梅尧臣","content":"长星彗云出，天狗欲堕鸣。狗扫不见迹，昭晰河汉横。河汉秋转净，箕斗垂光晶。劝尔长星酒，收祲看太平。","dynasty":"宋代","title":"八月十三日观长星"}
{"author":"梅尧臣","content":"尝从京索间，跃马望春山。气象归王国，丘陵接汉关。长榆啼鸟乱，细草牧陂闲。老厌行涂路，因歌送子还。","dynasty":"宋代","title":"李审言归郑州"}
{"author":"梅尧臣","content":"功既高天下，身何不自防。已能成汉业，无复假齐王。复耻哙为伍，安知吕所忘。空名流未竭，淮水共汤汤。","dynasty":"宋代","title":"淮阴侯"}
{"author":"梅尧臣","content":"言今魏都去，听我愿少休。地息戎马牧，民苦黄河流。浑浑发西极，奋奋入九州。自古患决溢，于今为疮疣。禹力顺而东，汉防筑其陬。完坏非一日，利害经千秋。主印无切责，治水莫轻谋。府公山西种，贵已为通侯。樽酒与歌舞，上客共优游。","dynasty":"宋代","title":"送柳秘丞大名知录"}
{"author":"梅尧臣","content":"楼中九华峰，天削水苍玉。公圭何参差，来云自联续。我思唐萧家，八人居宰录。朱栏几废兴，下视寒江曲。吴侯来为邦，百事无窘束。新之以登临，风月咏玩足。安得黄鹄翼，一举遗世俗。","dynasty":"宋代","title":"池州萧相楼"}
{"author":"梅尧臣","content":"西北有龙渊，东南有天地。天池鸟名鹏，昔在北溟嬉。龙能安能渊，变化不可知。岂效彼运徒，翼如浮云垂。荒淫启朱宫，道德处茅茨。何为後世士，常以尼父悲。","dynasty":"宋代","title":"拟咏怀"}
{"author":"梅尧臣","content":"小雪才过大雪前，萧萧风雨纸窗穿。而今共唱新词饮，切莫相邀薄暮天。","dynasty":"宋代","title":"次韵和王道损风雨戏寄"}
{"author":"梅尧臣","content":"谁言天去远，山上有楼台。峰色引溪色，共入茱萸杯。行当登泰山，云扫日月开。柏乌与城乌，两处休鸣哀。","dynasty":"宋代","title":"九日陪京东马殿院会叠嶂楼"}
{"author":"梅尧臣","content":"九月过鸣雁，斜阳上废台。兵车千载会，桑柘万畴开。代谢随秋草，草灵化死灰。我来空咏古，寒鸟有余哀。","dynasty":"宋代","title":"过鸣雁城"}
{"author":"梅尧臣","content":"春画自阴阴，云容薄更深。蝶寒方敛翅，花冷不开心。亚树青帘动，依山片雨临。未尝辜景物，多病不能寻。","dynasty":"宋代","title":"春寒"}
{"author":"梅尧臣","content":"李白死宣城，杜甫死来阳。二子以酒败，千古留文章。我无文章留，何可事杯觞。况承先子戒，宜不著口尝。昔闻有田窦，以此相灭亡。礼饮不在多，欢饮不在荒。二公方逢时，安得入醉乡。","dynasty":"宋代","title":"酒病自责呈马施二公"}
{"author":"梅尧臣","content":"春风入树绿，童稚望柴扉。远壑杜鹃响，前山蜀客归。到家逢社燕，下马澣征衣。终日自临水，应知已息机。","dynasty":"宋代","title":"送何遯山人归蜀"}
{"author":"梅尧臣","content":"平生交友泪，又哭寝门前。鲁叟不言命，楚人空问天。月沉沧海底，星陨太微边。莫恨终埋没，文章自可传。","dynasty":"宋代","title":"晨起裴吴二直讲过门云凤阁韩舍人物故作五"}
{"author":"梅尧臣","content":"予闻楚山竹，肉好发亦匀。陇上风雪饱，石根莓苔皴。搜林翦横吹，龙子愁水滨。作邑尚简易，岂必蹈昔人。愿为季长赋，安用瑶与珉。","dynasty":"宋代","title":"送张著作器宰蕲水"}
{"author":"梅尧臣","content":"猛虎不独宿，鸳鸯不只栖。虞舜游苍梧，帝子夜向潇湘啼。时既禅禹妃亦老，老泪洒竹无高低。流根及昏駮红藓，此情乃与天地齐。我今斋寝泰坛下，侘傺愿嚏朱颜妻。","dynasty":"宋代","title":"愿嚏"}
{"author":"梅尧臣","content":"有婢上堂来，白我事可惊。天如青玻璃，月若黑水精。时当十分圆，只见一寸明。主妇煎饼去，小儿敲镜声。此虽浅近意，乃重补救情。夜深桂兔出，众星随西倾。","dynasty":"宋代","title":"月蚀"}
{"author":"梅尧臣","content":"夕月吐澄明，阴云净如扫。空庭引天翠，爽气生怀抱。家近御桥头，因为桥畔游。倚栏波上影，不共水东流。思归此清液，何处是江楼。四望远寂历，微风动飕飀。观阙垂万象，山河趋九州。壮哉帝王宅，顾我一蜉蝣。富贵非可取，田园今向秋。明当拂衣去，试与问扁舟。","dynasty":"宋代","title":"月夜与兄公度纳凉闲行至御桥"}
{"author":"梅尧臣","content":"月晕已知风，灯花先作喜。明日挂帆归，春湖能几里。","dynasty":"宋代","title":"月晕"}
{"author":"梅尧臣","content":"山头寒泉穴，净若镜面平。熨齿敲冰冷，贮缾微玉声。傍有野鹿迹，上啼林鸟清。何由一往挹，况复方病醒。","dynasty":"宋代","title":"依韵和唐彦猷华亭十咏·寒穴"}
{"author":"梅尧臣","content":"冰胶楚舸岁将穷，广陵别乘怜老翁。殷勤来邀强一往，虚堂肴酒罗甘丰。我病胃寒不下咽，匕筹谩举叨席中。主人欲客心意欢，出以飞帛腾龙鸾。刑政二字布楷法，古今书帖未足观。坐间杜子好弄笔，诋讥前辈无全完。一见宝踪天下妙，稽首赞仰舌吻乾。如此别识已太险，我不颂咏还应难。","dynasty":"宋代","title":"张圣民学士出御书并法帖共阅之"}
{"author":"梅尧臣","content":"方看梅柳春，共别川河上。移舟人已归，回首竹林望。水浑不照影，山远犹相向。闻道欲西游，汉家今尚壮。","dynasty":"宋代","title":"发陶庄却寄刁经臣裴如晦"}
{"author":"梅尧臣","content":"时颁光禄酒，花出汉宫墙。湛露承天渥，流霞落羽觞。近亲龙尾道，远袭雀头香。溺殿人谁见，终知曼倩狂。","dynasty":"宋代","title":"和范景仁王景彝殿中杂题三十八首并次韵其十八赐酒"}
{"author":"梅尧臣","content":"大盘小盘堆明珠，海估眩目迷精麤。斗量入贡由掇拾，未必一一疵纇无。不贡亦自有光价，此等固知鱼目殊。许生怀文颇所似，暂抑安用频增吁。倚门老母应日望，霜前稻熟舂红稃。归来烂炊多酿酒，洗荡幽愤倾盆盂。九卿有命不愁晚，朱邑掌年是啬夫。","dynasty":"宋代","title":"许生南归"}
{"author":"梅尧臣","content":"江南腊月前溪上，照水野梅多少株。艳薄自将同鹄羽，粉寒曾不逐蜂须。桃根有妹犹含冻，杏树为邻尚带枯。楚客且休吹玉笛，清香飘尽更应无。","dynasty":"宋代","title":"梅花"}
{"author":"梅尧臣","content":"种桃西庭下，有意延东风。东风与雨至，染出枝上红。花底有小鸟，其字曰桃虫。既於桃得名，为桃言女工。翦罗作舞衣，奉君欢莫穷。举杯无愧者，避世武陵翁。","dynasty":"宋代","title":"通判桃花厅"}
{"author":"梅尧臣","content":"十片建溪春，乾云碾作尘。天王初受贡，楚客已烹新。漏泄关山吏，悲哀草土臣。捧之何敢啜，聊跪北堂亲。","dynasty":"宋代","title":"吴正仲遗新茶"}
{"author":"梅尧臣","content":"水上朱楼画角鸣，濛濛雨里榜舟轻。未逢甫里先生谒，多见吴兴太守迎。荷叶半黄莲子老，霜苞微绿橘林明。十年不到风烟改，君去将诗与昼评。","dynasty":"宋代","title":"重送周都官"}
{"author":"梅尧臣","content":"黄蜂得晴日，不道菊开稀。向蕊晚寒起，落丛无力飞。轻轻难自举，怗怗一何微。莫问巢房处，斜阳奈欲归。","dynasty":"宋代","title":"十月菊上蜂"}
{"author":"梅尧臣","content":"穷年见俛啄，但有饥乏意。虽存玉山禾，不入丹青喙。因思方朔嘲，此岂优谐类。","dynasty":"宋代","title":"和潘叔治题刘道士房画薛稷六鹤图六首其一啄食"}
{"author":"梅尧臣","content":"我经九山问野叟，崔嵬一无安曰九。且恐断岸积琼玖，复意陂原多产韭，又疑堆垄若柱灸。四者未悟叟不言，使我临流独搔首。","dynasty":"宋代","title":"九山"}
{"author":"梅尧臣","content":"天池鲫鱼长一尺，鳞光鬣动杨枝磔。西城隐吏江东客，昼日驰来夺炎赫。冷气射屋汗收额，便教斫脍倾大白。我所共乐仲与伯，羡君赴约笑哑哑。持扇已见飞鸾翮，欲往从之云雾隔。","dynasty":"宋代","title":"戏酬高员外鲫鱼"}
{"author":"梅尧臣","content":"莫怪沾襟血，无由作吊宾。故池归去雁，春信见何人。已写虚堂影，犹镌守冢麟。门生与旧吏，将立道傍珉。","dynasty":"宋代","title":"太师杜公挽词五首"}
{"author":"梅尧臣","content":"何以拟君子，云鸿肃羽仪。将过上林苑，先集孝王池。唼藻有余乐，渐磐方得时。野塘归莫晚，白水远连陂。","dynasty":"宋代","title":"教授未著作还"}
{"author":"梅尧臣","content":"孤轮运寒水，无乃农者营。随流转自速，居高还复倾。利才畎浍间，功欲霖雨并。不学假混沌，亡机抱瓮罂。","dynasty":"宋代","title":"水轮咏"}
{"author":"梅尧臣","content":"剡水无浅深，历历能见底。潜鳞莫见窥，尘绂聊堪洗。古木潭上阴，遗祠岩下启。应识道傍碑，因风奠醪醴。","dynasty":"宋代","title":"臧子文剡县主簿"}
{"author":"梅尧臣","content":"赭白西北来，本是天马种。朝秦暮至吴，嵩华如历冢。伯乐曾未逢，垂头牧青陇。今朝顾我鸣，振鬣耳耸耸。声生秋风悲，已丧荆轲勇。谁牵驾鸾车，高蹑云雾拥。","dynasty":"宋代","title":"周仲章都官示卷因以赠之"}
{"author":"梅尧臣","content":"我昔吏桐乡，穷山使屡蹑。路险独後来，心危常自怯。下顾云容容，前溪未可涉。半崖风飒然，惊鸟争堕叶。修蔓不知名，丹实坼在荚。林端野鼠飞，缘挽一何捷。马行闻虎气，竖耳鼻息嗋。遂投山家宿，骇汗衣尚浃。归来抚童仆，前事语妻妾。吾妻常有言，艰勤壮时业。安慕终日间，笑媚看妇靥。自是甘努力，於今无所慑。老大官虽暇，失偶泪满睫。书之空自知，城上鼓三叠。","dynasty":"宋代","title":"初冬夜坐忆桐城山行"}
{"author":"梅尧臣","content":"鼓声阗阗众戏屯，百仞太华临端门。端门两廊多结彩，公卿士女争来奔。接板连帘坐珠翠，帘疏不隔夭妍存。车驾适从驰道入，灯如撒星天向昏。赭衣已御凤楼上，露台宣看簇钿辕。山前绛绡垂雾薄，火龙矫矫红波翻。金吾不饬六街禁，少年追逐乘大宛。呼庖索醑斗丰美，东市憧憧西市喧。持钱下数买歌笑，玉杓注饮琉璃盆。落然遗俗监主簿，夜对经史多诗论。比诸豪侠乃自苦，明日苜蓿盈盘餐。","dynasty":"宋代","title":"和宋中道元夕十一韵"}
{"author":"梅尧臣","content":"言石曾非石上生，名兰乃是兰之类。疗疴炎帝与书功，纫佩楚臣空有意。","dynasty":"宋代","title":"石兰"}
{"author":"梅尧臣","content":"石根云常蒸，老藓密於毯。湿翠连涧阴，净绿绕岩坎。不异泉上芹，丰茸犹可擥。安知山中客，远寄趣已淡。","dynasty":"宋代","title":"和持国石藓"}
{"author":"梅尧臣","content":"日出各驰趋，皆为利所迫。秋虫至微物，役役网自织。古来高世人，林下遗忧责。扛鼎绝膑者，乃自恃以力。积金苟如山，何异鱼贪食。","dynasty":"宋代","title":"依韵奉和永叔感兴五首"}
{"author":"梅尧臣","content":"昔我从仲父，三年在河内。春游丹水上，花木弄粉黛。人夸走马来，尽眼看没背。薄暮半醉归，插花红簇队。使君今少年，时往劝耕耒。安行过树下，野杏正破纇。何不学山公，酩酊还倒载。令人知使君，心胆不琐碎。切莫惩妇翁，慷慨临并代。一朝由谤谪，虽去民苦爱。实计幸不幸，岂较进与退。因书寄此怀，绳墨老且悔。","dynasty":"宋代","title":"寄怀刘使君"}
{"author":"梅尧臣","content":"乘驴雪中来，别我千里归。江南梅花发，身与越乌飞。几年客大梁，著尽箧中衣。空余一束书，去恨识者稀。","dynasty":"宋代","title":"送李灏秀才南归"}
{"author":"梅尧臣","content":"白日对芳树，静夜爱明月。我饮虽不多，杯杓安可阙。破屋有空岳，冷灶无黔突。投餐闻韩辱，乞食使陶讷。鉴此不求人，终身其镂骨。傥有佳客过，未免贳袍笏。风从东南来，语向西北发。西北多凤雏，枝间报清越。玉壶盛晓露，赠置醉莫歇。却少可饮人，为告月休没。","dynasty":"宋代","title":"莱宣遗酒"}
{"author":"梅尧臣","content":"如逢仙圃风，飘飖奋双翅。拊节余欲助，和歌谁尔类。但看矫然姿，固于流雪异。","dynasty":"宋代","title":"和潘叔治题刘道士房画薛稷六鹤图六首其四舞风"}
{"author":"梅尧臣","content":"绿柳阴犹薄，黄鹂啭已清。年年舟上客，处处树头声。仿佛佳人语，依稀太子笙。夕阳听不足，飞入旧荒城。","dynasty":"宋代","title":"莺"}
{"author":"梅尧臣","content":"九月过鸣雁，斜阳上废台。兵车千载会，桑柘万畴开。代谢随秋草，草灵化死灰。我来空咏古，寒鸟有余哀。","dynasty":"宋代","title":"过鸣雁城"}
{"author":"梅尧臣","content":"春阳发草木，美好一同时。桃李杂山樱，红白开繁枝。楸英独步媚，淡紫相参差。大叶与劲干，簇萼密自宜。图出帝宫树，耸向白玉墀。高绝不近俗，直许天人窥。今植郡庭中，根远未可移。但欣东风来，不恨和煦迟。山禽勿蹙踏，蜂蝶休掇之。昔闻韩吏部，为尔作好诗。爱阴无纤穿，就阴东西随。公今亦牵此，端坐曾莫疑。","dynasty":"宋代","title":"和王仲仪楸花十二韵"}
{"author":"梅尧臣","content":"魏帝昧远图，於吴求斗鸭。乃为吴人料，重玩志已{左阝右匣}。江南有嘉树，修耸入天插。叶如栏边迹，子剥杏中甲。持之奉汉宫，百果不相压。非甘复非酸，淡苦众所狎。千里竞赍贡，何异贵争啑。","dynasty":"宋代","title":"鸭脚子"}
{"author":"梅尧臣","content":"天下滔滔久厌秦，英雄蛇鼠窜荆榛。少年豪横知多少，不及沙头一妇人。","dynasty":"宋代","title":"淮阴"}
{"author":"梅尧臣","content":"平生交友泪，又哭寝门前。鲁叟不言命，楚人空问天。月沉沧海底，星陨太微边。莫恨终埋没，文章自可传。","dynasty":"宋代","title":"晨起裴吴二直讲过门云凤阁韩舍人物故作五章以哭之其一"}
{"author":"梅尧臣","content":"世言此解制颓龄，便当园蔬春竞种。到秋犹得泛其英，烂醉莫辞官有俸。","dynasty":"宋代","title":"和石昌言学士官舍十题·甘菊"}
{"author":"梅尧臣","content":"吴山雾露清，群草多秀发。白术结灵根，持锄采秋月。归来濯寒涧，香气流不歇。夜火煮石泉，朝烟遍岩窟。千岁扶玉颜，终年固玄发。曾非首阳人，敢慕食薇蕨。","dynasty":"宋代","title":"采白术"}
{"author":"梅尧臣","content":"惊飙入林鸦乱飞，舞空落叶相追随。秋权摧物不见迹，但使万古生愁悲。登山临水昔感别，身作旅人安得宜。单舟匹妇更无婢，朝餐每愧妇亲炊。平生独以文字乐，曾未敢耻贫贱为。官虽寸进实过分，名姓已被贤者知。疏愚生不谒豪贵，守此退缩作将衰。颍州相公秉道德，一见不以论高卑。久调元化费精力，犹且未倦删书诗。唐之文章剔芜秽，纤悉宁有差毫厘。谓其耽学可与语，便语渊奥袪佹疑。浮言近意不历口，直欲海窟拏蛟螭。再拜膝前荷勤诲，垂橐稞载归忘饥。解艇水驿无几舍，新诗又遣牙兵持。上言行李览物景，聊可与妇陈酒卮。下言狂斐颇及古，陶韦比格吾不私。相公贵且事翰墨，我辈岂得专游嬉。今将蒿芹荐俎豆，定亦不以微薄遗。尝令有咏无巨细，当因川陆舟车贻。日对顺流思疾置，老鱼奸怯潜鳞鬐。","dynasty":"宋代","title":"途中寄上尚书晏相公二十韵"}
{"author":"梅尧臣","content":"野岸竟多杞，小实霜且丹。系舟聊以掇，粲粲忽盈盘。助吾苦羸苶，岂必采琅玕。自异骄华人，百金求秘丸。昔闻王子乔，上帝降玉棺。此焉即不免，但愿在心安。","dynasty":"宋代","title":"舟中行自采枸杞子"}
{"author":"梅尧臣","content":"亭亭千古质，曾是念征夫。一作山头石，畏看天际途。犹如托萝蔓，不似采蘼芜。时有江云近，僊衣挂六铢。","dynasty":"宋代","title":"望夫山"}
{"author":"梅尧臣","content":"夹路青青草，随君去未休。亦将离思远，还共翠心抽。细藉车轮稳，薰牵野蔓柔。王孙归不久，冉冉莫经秋。","dynasty":"宋代","title":"李廷臣"}
{"author":"梅尧臣","content":"郊外桃李花，赤赤复白白。为君歌古曲，行子在南陌。众人各已归，春风送无迹。安知春风送，到处花当客。我病出独难，并请春风讁。此情无远近，千里不能隔。","dynasty":"宋代","title":"奉和持国曼叔方叔送师直归马上同赋之什"}
{"author":"梅尧臣","content":"来寻谷口春，正值阴云结。日暮冰霰繁，宿亭孤饭设。侵晨登垅去，始见群峰列。草冻未抽心，松枯犹抱节。川傍认飞鹭，林上坠残雪。何意待芳菲，迟留未堪折。","dynasty":"宋代","title":"和师直早春雪後五垅道中作"}
{"author":"梅尧臣","content":"曾非远城郭，寂尔隔嚣氛。尚有南朝树，能留北固云。川涛观海若，霜磬入江濆。卫国丹青在，孤堂绿桂薰。","dynasty":"宋代","title":"甘露寺"}
{"author":"梅尧臣","content":"仲月霜气严，朝来厚如雪。鸿雁各南飞，羽毛将恐折。征途履以足，侵骨寒於铁。得罪此为轻，君恩大欢悦。","dynasty":"宋代","title":"送周仲章太博之钜野"}
{"author":"梅尧臣","content":"试问於天下，谁从百岁心。短长从所尽，祸福乃相寻。只以名宾实，那论古至今。未能忘物境，空复叹人琴。","dynasty":"宋代","title":"送鲁玉太博挽词三首"}
{"author":"梅尧臣","content":"蜀鞭虽紫多轻脆，最重商山节眼完。挂在苍崖饱风雪，藓花如漆试求看。","dynasty":"宋代","title":"问洛上王宰访商山青竹鞭"}
{"author":"梅尧臣","content":"岸傍草树密，往往不知名。其间有啼鸟，似与船相迎。","dynasty":"宋代","title":"杂诗绝句十七首"}
{"author":"梅尧臣","content":"鸜鹆知天风，鹁鸪知天雨。途路厌尘昏，车马烦泥沮。阴仍老易觉，体质预辛楚。安坐与壮年，慎勿忘酒脯。","dynasty":"宋代","title":"欲阴"}
{"author":"梅尧臣","content":"古台数亩平岗连，莽苍瘦竹生寒烟。虾蟆不食海月在，夜久帖角回婵娟。今人莫论曾费筑，昔人已往谁知年。三茅京岘必可望，终欲相与吟云泉。","dynasty":"宋代","title":"寄题刁景纯环翠亭"}
{"author":"梅尧臣","content":"江畔菱蒲碧无主，吴牛夜{左马右展}江干归。舟人不悟月已上，花脚野蚊撩乱飞。","dynasty":"宋代","title":"江畔"}
{"author":"梅尧臣","content":"内史九江行，潦收波已清。何时鷁舟上，远见炉峰迎。野色连葭菼，秋香荐橘橙。寒潮如特送，不肯过湓城。","dynasty":"宋代","title":"送余驾部江州"}
{"author":"梅尧臣","content":"比泛苕溪来，初逢卞山雨。雨收精舍出，喜与高僧语。门临水若监，万象皆可睹。清净欲谁邻，野莲无处所。","dynasty":"宋代","title":"访报本简长老"}
{"author":"梅尧臣","content":"当时载酒客，共过草玄人。今日一寒士，能来三侍臣。竹门容大马，金络照诸邻。鸡瘦莫为具，阮家依旧贫。","dynasty":"宋代","title":"韩子华吴长文石昌三舍人见访"}
{"author":"梅尧臣","content":"鸟命若杨叶，夜栖鸡翼间。情知羽毛薄，自御雪霜难。相托为温燠，终非学附攀。犹胜居鹘握，忧惧得生还。","dynasty":"宋代","title":"宣州杂诗二十首"}
{"author":"梅尧臣","content":"冠剑将朝去，常知好直言。戒辞犹可托，先见久应存。莹白冰兼玉，清芬蕙与荪。堂涂从此闭，何日卜丘原。","dynasty":"宋代","title":"薛简肃夫人挽词四首其三"}
{"author":"梅尧臣","content":"淮南尚喜风流在，客有殷勤载酒过。不醉不归情可见，相看相笑意如何。了眸自解持高论，长颈稀逢缺善歌。旧爱阳关亦休唱，西还从此故人多。","dynasty":"宋代","title":"留别李君锡学士"}
{"author":"梅尧臣","content":"奈苑谈经者，兰台著作称。吾儒不兼习，尔学若多能。每爱前峰好，闲穿弊屐登。定将修史笔，添传入高僧。","dynasty":"宋代","title":"吕缙叔云叔嘉僧希用隐居能谈史汉书讲说邀余"}
{"author":"梅尧臣","content":"风叶相追逐，庭响如人行。独宿不成寐，起坐心屏营。哀哉齐体人，魂气今何征。曾不若陨箨，绕树犹有声。涕泪不能止，月落鸡号鸣。","dynasty":"宋代","title":"秋夜感怀"}
{"author":"梅尧臣","content":"绿源去未穷，夹岸树蒙蒙。弱蔓低侵水，残芳不隐丛。浣衣思越妇，折笋拟江童。薄暮回船处，潭鱼动镜中。","dynasty":"宋代","title":"泛舟和持国"}
{"author":"梅尧臣","content":"一年一见最堪惜，百岁百夕能几多。纵有明年似今夕，明年同会复如何。","dynasty":"宋代","title":"依韵和通判八月十五夜招翫月二章"}
{"author":"梅尧臣","content":"春色斗空花亦休，绿园深锁更谁游。残枝遗萼不中看，暮雨霏霏起暗愁。","dynasty":"宋代","title":"惜春三首"}
{"author":"梅尧臣","content":"帆疏疏，纤绿蒲，二十四幅轻江湖。高秋逆水上天去，朝过瓜步暮濡须。长风沙顼问鲤鱼，大孤山侧鸣寒乌。鱼腹无书报家信，凭乌为到西山区。西山松柏应更好，及取之官来拜扫。","dynasty":"宋代","title":"送抚州通判袁世弼寺丞"}
{"author":"梅尧臣","content":"山房古柏暗，近在汉陵边。天供不为乐，母心常所悬。朝途发根冷，暮野鸟行先。子道岂殊众，谁云绝世缘。","dynasty":"宋代","title":"送长陵清辨师归宁"}
{"author":"梅尧臣","content":"乌蟾不出海，天地无明时。万国睡未觉，一声鸡已知。树头星渐没，枝上露应垂。人世纷纷事，劳劳只自为。","dynasty":"宋代","title":"晓"}
{"author":"梅尧臣","content":"未晴初止雨，蒸润尚侵衣。缺月如羞出，荒云不肯归。杏花朱欲绽，梅萼雪将称。远鴈来何急，冲风湿翅飞。","dynasty":"宋代","title":"未晴"}
{"author":"梅尧臣","content":"君尝编史似吴兢，又值甘泉马踏冰。重腊雪花方漫漫，宿厅书架自层层。桉头美酒初温火，帘底微风欲动灯。永夜未眠锺已发，此心闲寂似高僧。","dynasty":"宋代","title":"次韵和景彝闰腊二十五日省宿"}
{"author":"梅尧臣","content":"西城橐驰来驾兰，入贡美玉天可汗。萧关夜开月团团，弹筝古峡鸣哀湍。前将军，不擐甲，取大官。今将军，能抚士，尚盘桓。河西五郡兵气完，骏马跃栈无箭瘢。我嗟乘劣不受鞍，焉得乞与都人看。","dynasty":"宋代","title":"寄渭州经略王龙图"}
{"author":"梅尧臣","content":"闻说江南庾子山，卜居泉石爱孱颜。古来得丧何须问，世上荣枯只等闲。高阙浮云徒有恋，夕阳飞鸟亦知还。予贫不及三君子，老愧朝绅进退间。","dynasty":"宋代","title":"依韵和吴仲庶苗蔡二君村墅闲居"}
{"author":"梅尧臣","content":"日光如镕金，涌上沧海流。一朝复一朝，铸出万古愁。大炉石破碎，世事安得休。明月只照夜，时时如屈钩。常娥与玉兔，捣药何所瘳。大患不自治，更被虾蟆偷。我思天地间，二物最取尤。措置尚若此，细故曷用忧。著书欲传道，未必如孔丘。当时及后代，见薄彼耽周。功名信难立，德行徒自脩。劳劳于我生，蒂挂同赘疣。不如听邻笛，就其举杯瓯。笛不烦教养，酒不烦取求。从今醉至春，从夏醉至秋。勿禁鸡㹠鱼，间荐鹑雁鸠。况多南方物，咸腥美咽喉。计较无以过，试共阮籍谋。","dynasty":"宋代","title":"赴刁景纯招作将进酒呈同会"}
{"author":"梅尧臣","content":"东梁如印蚕，西梁如游鱼。二山夹大江，早暮潮吸嘘。解舟辞姑熟，速欲还吾庐。风逆未可前，泊浦近烟墟。波中事网罟，乘月多夜挐。冰滩聚鸣雁，霜葭正疏疏。是时昴毕中，旷渺天地虚。静坐人已眠，我虑久洗如。自起取美酒，独酌邀蟾蜍。蟾蜍射白光，入盏亦踌蹰。醉本不解舞，欲揽常娥袪。昔对谪仙人，此意复在予。既醒裂尺素，立作数行书。寄与青山冢，精灵其有诸。","dynasty":"宋代","title":"阻风宿大信口"}
{"author":"梅尧臣","content":"灯青人已眠，饥鼠稍出穴。掀翻盘盂响，惊聒梦寐辍。唯愁几砚扑，又恐架书啮。痴儿效猫鸣，此计诚已拙。","dynasty":"宋代","title":"同谢师厚宿胥氏书斋闻鼠其患之"}
{"author":"梅尧臣","content":"言为西邑宰，本是洛阳人。送馹往归魏，迎车来入秦。山川成巩固，陵庙壮威神。好学河阳政，栽花作县春。","dynasty":"宋代","title":"送吴辩叔知巩县"}
{"author":"梅尧臣","content":"旧历卷将尽，慨然增永怀。唯希步兵醉，莫作太常斋。孟浪从人笑，疏愚共世乖。定知当汨没，名不与功偕。","dynasty":"宋代","title":"次韵和吴冲卿岁暮有怀"}
{"author":"梅尧臣","content":"少年游太学，著尽箧中衣。独剑自为伴，无家何处归。秋蓬随野转，寒鹊遶林飞。霄汉有知己，行行宁久微。","dynasty":"宋代","title":"送崔秀才二首"}
{"author":"梅尧臣","content":"与君同川途，舟发偶後先。顺风吹我帆，已过飞鸟前。寄声托飞鸟，微意或可传。定逢樯上乌，暂向彼留连。薄暮楚城下，踟蹰问来船。","dynasty":"宋代","title":"先至山阳怀杜挺之"}
{"author":"梅尧臣","content":"侵晨霜气严，溪口冰已合。乌榜将进迟，寒篙旋摧拉。遥看松竹深，雪屋藏山衲。登临兴都尽，薄暮沿清霅。","dynasty":"宋代","title":"冬日陪胡武平游西余精舍"}
{"author":"梅尧臣","content":"我居城东隅，地僻车马少。忽闻大尹来，僮仆若惊鸟。入门且坐笑，丰颊光皎皎。问我餐若何，依旧抱糜{左麦右少}。问我诗若何，亦未离缠绕。我庭有蔾苋，不堪秣騕褭。我壶无醪醴，不能犒介绍。乃喜百事稀，来此与世矫。固非傲不往，心实压扰扰。","dynasty":"宋代","title":"永叔内翰见过"}
{"author":"梅尧臣","content":"胡骑犯边来，汉兵皆死战。昨闻卫将军，贤俊多所荐。知君虑不浅，求对未央殿。天子喜有言，轺车因召见。筹画当冕旒，袍鱼赐银茜。曰臣岂身谋，而邀阶下睠。青衫出二崤，白马如飞电。关山冒风露，儿女泣霜霰。军客壮士多，剑艺匹夫衒。贾谊非俗儒，慎无轻寡变。","dynasty":"宋代","title":"闻尹师鲁赴泾州幕"}
{"author":"梅尧臣","content":"诸韩行有日，别思会依依。独叹从予少，还看似子稀。呼童聊奏酒，洒水为开扉。苏合染裘美，雪中阊阖归。","dynasty":"宋代","title":"诸韩来会别"}
{"author":"梅尧臣","content":"有形则有影，畏影当念形。日月难久晦，处阴乃暂停。光照不复离，疾走何所宁。当是诮尼父，我辈乌忍听。结庐虽可托，夜烛亦荧荧。直躬观罔两，将此同醉醒。","dynasty":"宋代","title":"寄题金州孙御史处阴亭"}
{"author":"梅尧臣","content":"湖上晴烟冻未收，湖中佳景可迟留。更临危树看群岫，雪色岚光向酒浮。","dynasty":"宋代","title":"依韵和资政侍郎雪後登看山亭"}
{"author":"梅尧臣","content":"贤行闻当世，尊隆异故常。每令夫结友，不为子求郎。夜月初沉海，姑星忽殒潢。临门亲祖祭，悲吹起修冈。","dynasty":"宋代","title":"齐国大长公主挽词二首"}
{"author":"梅尧臣","content":"二十四年君日哦，翰林风韵郢中歌。岁华荏苒都如昨，世事升沈亦苦多。燕国骏蹄犹待乐，荆山美宝已逢和。剩求海内多何用，烂醉人间理莫过。历览昔贤皆泯泯，寻思鲁叟自波波。我今不敢希高躅，蹇步年来任跌{左足右拖去扌}。","dynasty":"宋代","title":"次韵任屯田感子飞内翰旧诗"}
{"author":"梅尧臣","content":"南方赤蚁大若象，潜荒穴洞人莫逢。天公合雨不决雨，从横乱出将自封。侵疆凌壤坏城市，战斗亿倍南柯雄。尝闻穿山食此物，此物既大非常凶。张舌流涎莫可饵，枉啄不怕长戈舂。今令智者以智取，即见蚳醢传太宫。因而使知祸福理，天子下令云从龙。","dynasty":"宋代","title":"赤蚁辞送杨叔武广南招安"}
{"author":"梅尧臣","content":"越橘如金丸，烂然已盈箧。谁传岭外信，尚带霜前叶。莫嫌道路远，得与樽俎接。主人无吝心，怀归予敢辄。","dynasty":"宋代","title":"宋次道得广南金橘为饷且有诗因和酬"}
{"author":"梅尧臣","content":"我尝为吴客，家亦有吴婢。忽惊韩夫子，来遗越乡味。与官官不识，问侬侬不记。虽然苦病痈，饶吻未能忌。","dynasty":"宋代","title":"病痈在告韩仲文赠乌贼觜生醅酱蛤蜊酱因笔戏"}
{"author":"梅尧臣","content":"班班上川羽，薄暮未安巢。扰扰方外士，岁晏游远郊。正值风霜急，晚冰随处敲。何时居岩下，都把尘事抛。","dynasty":"宋代","title":"文曜师之南徐"}
{"author":"梅尧臣","content":"朝开阊阖九重深，望拜珠旒照玉簪。霜气稍回龙陛峻，日光微转凤楼阴。庭中细仗穿旗脚，案外薰炉对殿心。我预千官少裨补，欲将歌颂播尧音。","dynasty":"宋代","title":"依韵和王景彝学士紫宸仲冬早谒"}
{"author":"梅尧臣","content":"废囿孝王国，离宫天子都。古今虽且异，文物未尝无。族有栽槐美，名得得桂殊。应闻汉丞相，待士倒樽壶。","dynasty":"宋代","title":"送王正卿寺丞赴睢阳幙"}
{"author":"梅尧臣","content":"都城有地谁栽竹，只见寒樗与老槐。闻种琅玕向新第，翠光秋影上屏来。","dynasty":"宋代","title":"和公仪龙图新居栽竹二首"}
{"author":"梅尧臣","content":"涉淮淮水浅，泝溪溪水迟。君到桐庐日，正值采茶时。试问严陵迹，今复有谁知。","dynasty":"宋代","title":"送江学士睦州通判"}
{"author":"梅尧臣","content":"传道使车回，柳条黄未开。晓寒非绝漠，春色近章台。名马北方至，宾鸿南国来。明朝斋祓见，天子始称才。","dynasty":"宋代","title":"闻韩仲文使归"}
{"author":"梅尧臣","content":"日下绣衣客，江南燕尾艎。迹虽同鷁退，心不假犀凉。旧国旌旄去，包原苑囿荒。临堤一怀古，柳上见微阳。","dynasty":"宋代","title":"吴仲庶殿院寄示与吕冲之马仲涂唱和诗六篇邀"}
{"author":"梅尧臣","content":"昭亭潭上水，下与九江通。去客解轻舸，落潮乘顺风。回头迷远树，没背见飞鸿。寂寞还蓬巷，桓彝宅近东。","dynasty":"宋代","title":"与浔阳舍弟别"}
{"author":"梅尧臣","content":"黄金画车屋，韦絮缘车轮。牵以五采丝，藉以刺绣茵。出入长信宫，昼夜将谁亲。所亲美且少，玉颊丹砂唇。殷罗缝轻襦，明珠攒缁巾。半醉卧车中，侍婢蹑行尘。忆昔广明亭，将军爱怜频。便房不使殉，易宠在兹辰。嗣侯喜驱逐，平乐多从宾。青丝穿五铢，累室贮百珍。欢与子都异，矫与子都均。用财粪土掷，吐气日月踆。天地可齐久，祸患岂有因。秋风茂陵下，苍藓上骐驎。","dynasty":"宋代","title":"冯子都诗"}
{"author":"梅尧臣","content":"泊舟斫枯葭，歊火爇岸傍。冒岭云冥蒙，漫江雪飞扬。拖冰修网涩，出水朱鬐殭。旷然起远怀，风旗转危樯。千帆共辞浦，搀错逆水翔。落星始前瞻，瞬目已後相。鮆鱼何时来，杨花吹茫茫。沙草不可辨，雁立知汀长。山头化石妇，忽变素质光。岂复愿闻笛，莫逢桓野王。","dynasty":"宋代","title":"云中发江宁浦至采"}
{"author":"梅尧臣","content":"秋思公何高，堆积自嵱嵷。出为悲秋辞，万仞见孤耸。念我老於诗，我发实种种。而後伤故人，故人多作冢。阴风夜木嗥，窸窣闻鬼悚。独我忘形骸，百事乃纤冗。不眠霜月上，霜月如可捧。","dynasty":"宋代","title":"依韵和欧阳永叔秋怀拟孟郊体见寄二首"}
{"author":"梅尧臣","content":"紫微垣里月光飞，玉佩腰间正陆离。天上去来知几日，蟠桃结子是归时。","dynasty":"宋代","title":"和范景仁王景彝殿中杂题三十八首并次韵其三"}
{"author":"梅尧臣","content":"古碑手集一千卷，河北关西得最多。莫怕他时费人力，他时自有锦蒙驰。","dynasty":"宋代","title":"观永叔集古录"}
{"author":"梅尧臣","content":"江南太守归，夜直省中闱。霜气冷侵被，月光斜入扉。官奴休执烛，侍史正薰衣。展转不成寐，幽怀吟更微。","dynasty":"宋代","title":"和次道省中初直"}
{"author":"梅尧臣","content":"四月时鱼逴浪花，渔舟出没浪为家。甘肥不入罟师口，一把铜钱趁桨牙。","dynasty":"宋代","title":"时鱼"}
{"author":"梅尧臣","content":"明明云间月，皎皎莫可指。雄乌与牡兔，万岁不生子。三旬後乃合，徒用成甲癸。焉见下土物，长养各私己。蛇蝎满窟隙，嗣毒自未已。天地岂有意，盛德名不死。","dynasty":"宋代","title":"云间月"}
{"author":"梅尧臣","content":"稚子每多疾，始与药物亲。由兹沈生迹，遂历吾门频。我居无鸟鼠，乃知屋室贫。举世竞趋利，尔非闾井人。","dynasty":"宋代","title":"云沈生"}
{"author":"梅尧臣","content":"泊舟斫枯葭，歊火爇岸傍。冒岭云冥蒙，漫江雪飞扬。拖冰修网涩，出水朱鬐殭。旷然起远怀，风旗转危樯。千帆共辞浦，搀错逆水翔。落星始前瞻，瞬目已後相。鮆鱼何时来，杨花吹茫茫。沙草不可辨，雁立知汀长。山头化石妇，忽变素质光。岂复愿闻笛，莫逢桓野王。","dynasty":"宋代","title":"云中发江宁浦至采"}
{"author":"梅尧臣","content":"在昔志四海，所遇非一途。朝以言悟主，夕即被金朱。于兹亦未几，用直升云衢。台分东西属，御史从子除。天马日千里，岂并局促驹。朔北遏乱萌，褒嘉赐玺书。乃衣汉使绣，威誉倾国都。借问世上荣，万国与此殊。明朝归洛阳，聊且饯高车。亭堠况非远，春郊无疾驱。","dynasty":"宋代","title":"运使刘察院因按历归西京拜省"}
{"author":"梅尧臣","content":"世人作肥字，正如论馒头。厚皮虽然佳，俗物已可羞。字法叹中绝，今将五十秋。近日稍稍贵，追踪慕前流。曾未三数人，得与古昔俦。古人皆能书，独其贤者留。後世不推此，但务於书求。不知前日工，随纸泯已休。颜书苟不佳，世岂不宝收。设如杨凝式，言且直节修。又若李廷中，清慎实罕侔。乃知爱其书，兼取为人优。岂书能存久，贤哲人焉廋。非贤必能此，惟贤乃为尤。其余皆泯泯，死去同马牛。大尹欧阳公，昨日喜疾瘳。信笔写此语，谓可忘病忧。黄昏走小校，寄我东郭陬。缀之辄成篇，聊以助吟讴。","dynasty":"宋代","title":"韵语答永叔内翰"}
{"author":"梅尧臣","content":"忽闻胡骑渡河水，月魄夜胁阴貂寒。独侍金舆立城肚，龙蛇不展绕旗竿。","dynasty":"宋代","title":"杂拟"}
{"author":"梅尧臣","content":"蛙行动萍叶，误观作游鱼。稍稍引两股，已变科斗书。","dynasty":"宋代","title":"杂诗绝句十七首"}
{"author":"梅尧臣","content":"青草生水中，日日随水长。水落何所依，撩乱为宿莽。","dynasty":"宋代","title":"杂诗绝句十七首"}
{"author":"梅尧臣","content":"有虫托断葑，断葑日夕流。不知止息处，随夫非自由。","dynasty":"宋代","title":"杂诗绝句十七首"}
{"author":"梅尧臣","content":"荒水浸篱根，篱上蜻蜓立。鱼网挂绕篱，野船篱外人。","dynasty":"宋代","title":"杂诗绝句十七首"}
{"author":"梅尧臣","content":"三尺没腰雪，京华频岁无。高低相掩覆，窍隙似封糊。帖缺都迷丑，增妍不问枯。因时混贫富，遇物得图觚。眩目曾何数，流风不可图。冥冥山雾合，浩浩海云铺。未觉花飞叶，先看霰集珠。落机裁扇素，猎野割肤腴。粲尔娥奔月，皤然叟赴酺。薄才今揣称，小巧媿非夫。","dynasty":"宋代","title":"次韵和范景仁舍人对雪"}
{"author":"梅尧臣","content":"华省切星斗，沉沉严燕房。秋风茂陵孙，种菊烂生光。天晴蝴蝶飞，上下舞双黄。刘郎才笔豪，移榻吟在傍。日晚吏已散，残景上粉墙。有酒无饮伴，掇英襟裾香。还思陶渊明，弃官归柴桑。东篱独此物，盈把恨无觞。赖有白衣来，好事遗壶浆。适意各一时，岂乏同舍郎。","dynasty":"宋代","title":"和刘原甫省中新菊"}
{"author":"梅尧臣","content":"背市面山色，平目观白云。渔舟溪上歌，游客栏边闻。俯檐翠柏瘦，蔓篱秋实蕡。偶来心意静，尘虑如扫坌。","dynasty":"宋代","title":"留题开元寺仙上人平云阁"}
{"author":"梅尧臣","content":"积石导渊源，沄沄泻昆阆。龙门自吞险，鲸海终涵量。怒洑生万滑，惊流非一状。浅深殊可测，激射无时壮。常苦事堤防，何曾息波浪。川气迷远山，沙痕落秋涨。槎沫夜浮光，舟人朝发唱。洪梁画鷁连，古戍苍崖向。浴鸟不知清，夕阳空在望。谁当大雪天，走马坚冰上。","dynasty":"宋代","title":"黄河"}
{"author":"梅尧臣","content":"野田有修竹，丛疏饱於霜。下上乏佳禽，左右杂枯桑。岂无行路子，行路厌榛荒。忽见此翠色，徘徊未能忘。车马去何疾，回顾隔山冈。","dynasty":"宋代","title":"和平叔道傍竹"}
{"author":"梅尧臣","content":"虾蟆嚎沫为科斗，蜾臝衔虫化细腰。蠹穴荒陂有多少，乾风湿雨各飞跳。","dynasty":"宋代","title":"绝句五首"}
{"author":"梅尧臣","content":"昼梦与予行，早发江上渚。共登云母山，不得同宫处。何差不同宫，似所厌途旅。树杪俯乌巢，坼{彀弓换卵}方仰乳。雄雌更守林，号噪见飞鼠。鼠惊竖毛怒，袅枝如发弩。逡巡吼风云，远望射岩雨。东南横虹霓，万壑水喷吐。下寻归路迷，欲暮各愁语。忽觉皆已非，空庭日方午。","dynasty":"宋代","title":"丙戌五月二十二日昼寝梦亡妻谢氏同在江上早"}
{"author":"梅尧臣","content":"世人何恶死，死必胜於生。劳劳尘土中，役役岁月更。大寒求以{左日右奥}，大暑求以清。维馁求以饁，维渴求以觥。其少欲所惑，其老病所婴。富贵拘法律，贫贱畏笞榜。生既若此苦，死当一切平。释子外形骸，道士完髓精。二皆趋死途，足以见其情。遗形得极乐，升僊上玉京。是乃等为死，安有蜕骨轻。日中不见影，阳魂与鬼并。庄周谓之息，漏泄理甚明。仲尼曰焉知，不使人道倾。此论吾得之，曷要世间行。","dynasty":"宋代","title":"长歌行"}
{"author":"梅尧臣","content":"勿惊年齿迟，勿叹时节晚。寒松翳林麓，射干生陇坂。野蓬随飘飘，秋实缀纂纂。万物更盛衰，有益必有损。损益皆自然，曷增凫胫短。人为智虑役，白发安得免。利泽欲及时，唯恐不行远。後世岂皆愚，计校徒勉勉。","dynasty":"宋代","title":"依韵奉和永叔感兴五首"}
{"author":"梅尧臣","content":"举世多植梨，而我学种栀。颜色固不别，良苦诚异宜。团团绿阶侧，岂畏秋风吹。同心谁可赠，为咏昔人诗。","dynasty":"宋代","title":"植栀子树二窠十一本於松侧"}
{"author":"梅尧臣","content":"李白爱山如洛阳，三杯为歌愁日长。废基台殿不可识，玉燕旧栖王谢堂。公来碧瓦起栋宇，罗列图画牙作床。池头古月城下江，照见万里冰雪光。江流不尽月不死，寒浪素影东西翔。愿公乐此殊未央，慎勿区区思故乡。","dynasty":"宋代","title":"金陵有美堂"}
{"author":"梅尧臣","content":"高树荫柴扉，青苔照落晖。荷锄山月上，寻径野烟微。老叟扶童望，羸牛带犊归。灯前饭何有，白薤露中肥。","dynasty":"宋代","title":"田家"}
{"author":"梅尧臣","content":"谁道江南暖，新春见雪飞。鸥来亲客艇，花乱上人依。古郡地偏寂，野窗寒入微。戴家人不远，欲去未能归。","dynasty":"宋代","title":"春日舟中对雪寄刁经臣"}
{"author":"梅尧臣","content":"含情独不语，落日窗中时。妾意与君意，相思只自知。","dynasty":"宋代","title":"拟玉台体七首其六落日窗中坐"}
{"author":"梅尧臣","content":"翠耸寒溪上，半隐寒松下。水鸟立棱角，渊鱼游穴罅。寻常置庭槛，琐细不知价。","dynasty":"宋代","title":"和端式上人十咏其三寒溪石"}
{"author":"梅尧臣","content":"秦爱商於地，信美洛水南。银铅与丹砂，凿金民争贪。蜀客善制锦，当先务桑蚕。衣老以及少，使煦如春酣。摘蔬有笋蕨，钓庖有岩潭。颇同故乡味，将喜获所谙。","dynasty":"宋代","title":"送家挣寺丞知洛南"}
{"author":"梅尧臣","content":"清梵隔寒流，乱蝉鸣古树。谁知林下游，复得杯中趣。","dynasty":"宋代","title":"新秋普明院竹林小饮得高树早凉归其二"}
{"author":"梅尧臣","content":"前岁嘉兴火，僧居化劫灰。四方持钵去，千里渡江来。心向王城讲，缘从海客回。水天闻唳鹤，不复有尘埃。","dynasty":"宋代","title":"送僧在己归秀州"}
{"author":"梅尧臣","content":"自倚春风暖，轻袍犯雪来。过塘迷绿水，拂树杂芳梅。山蔽峰难辨，樵通径易开。野行方有味，缓辔不须催。","dynasty":"宋代","title":"依韵和师直仲春雪中马上"}
{"author":"梅尧臣","content":"我生无所嗜，唯嗜酒与诗。一日舍此心肠悲，名存贵大不辄思。甑空釜冷不俛眉，妻孥冻饥数恚之。但自吟醉与世违，此外万事皆莫知。王公谒请众去早，既愈懒身到迟。日高倦仆颜色沮，况骑瘦马雨耳垂。厌此劳苦不喜出，唯有文字时能为。诸公尚恐竭智虑，勤勤劝饮莫我卑。再拜受公言。窃意公矫时。只爱诗，谓余痴。","dynasty":"宋代","title":"依韵和永叔劝饮酒莫吟诗杂言"}
{"author":"梅尧臣","content":"周原开陇隧，卤部葬名臣。北极履声绝，东朝车迹湮。藏舟移夜壑，栖鵩去承尘。共看刘宽墓，碑阴几许人。","dynasty":"宋代","title":"赠太子太傅王尚书挽词二首"}
{"author":"梅尧臣","content":"晨风无定巢，远寄鹪鹩枝。天寒鼓翼健，粒食宁所窥。大泽多群羽，翱翔各有时。今子振衣去，焉能久迍羁。","dynasty":"宋代","title":"送崔秀才其一"}
{"author":"梅尧臣","content":"三洲滩口急，两水渡头来。下过桓彝宅，上通严子台。潺湲泻寒月，晃漾照春梅。白鹭惊起处，鱼多见底回。","dynasty":"宋代","title":"宣州杂诗二十首"}
{"author":"梅尧臣","content":"迷踪在尘土，衣褐恋蓬蒿。有狡谁穷穴，中书惜拔毫。猎从原上脱，灵向月边逃。死作功勋戒，良弓合自弢。","dynasty":"宋代","title":"兔"}
{"author":"梅尧臣","content":"浅水不堪泛，暗滩时激声。晨都望迢递，穷旅思屏营。芳草同谁藉，投壶自唤名。得君晨起咏，远远见交情。","dynasty":"宋代","title":"依韵和挺之晨起见寄"}
{"author":"梅尧臣","content":"馀水之于越之鄙，筑基相对琵琶尾。琵琶日日有秋声，雁过洞庭风入苇。南斗戛湖波不起，长刀剡锋碧耳耳。姱娥夜出在寒溪，青铜莹磨光几里。朝因吴客幅蒲轻，满纸如蚕书可喜。","dynasty":"宋代","title":"得馀干李尉书录示唐人于越亭诗因以寄题"}
{"author":"梅尧臣","content":"我虽识君晚，君能知我心。我心昭亭水，见底无尺寻。照之不为隐，测之不为深。鱼虾既混混，藻荇亦侵侵。终当至沧海，浴日开黄金。君当下滩去，石浪激寒音。犹能洗君目，病瞖云销岑。","dynasty":"宋代","title":"别张景嵩"}
{"author":"梅尧臣","content":"相期物外游，共醉僊坛石。举手薄高穹，清风生两腋。都忘尘世烦，笑傲聊为适。","dynasty":"宋代","title":"同永叔子聪游嵩山赋十二题其十三醉石"}
{"author":"梅尧臣","content":"将归谢公郡，喜见阮家儿。但对月和水，那能酒似池。衰形疑镜照，葆鬓怯霜吹。宿雁不堪托，乡人知未知。","dynasty":"宋代","title":"黄池月中共酌得池字"}
{"author":"梅尧臣","content":"列藩环王都，遂分东西道。统制连别京，守臣多硕老。外台持权纲，才具必美好。公今且更践，入用颇不早。乃令山东粟，饷馈岁可保。古路趋汶阳，长风吹绿草。","dynasty":"宋代","title":"送京西转运李刑部移京东转运"}
{"author":"梅尧臣","content":"风急夜窗鸣，暗知庭下积。晓幔忻以卷，虚堂睡成癖。飘颻初萦林，凌乱欲侵席。拥扉人莫扫，何似袁家宅。","dynasty":"宋代","title":"襄城对雪二首"}
{"author":"梅尧臣","content":"天外一尺峰，国中千仞岳。重云不掩蔽，万里见头角。世人看远碧，谁识产美璞。","dynasty":"宋代","title":"和端式上人十咏其七天外峰"}
{"author":"梅尧臣","content":"三分春色一分休，始见桃花著树头。霰雪斗来如约勒，为公留作上林游。","dynasty":"宋代","title":"和公仪龙图小桃花"}
{"author":"梅尧臣","content":"蛙行动萍叶，误观作游鱼。稍稍引两股，已变科斗书。","dynasty":"宋代","title":"杂诗绝句十七首"}
{"author":"梅尧臣","content":"阴风中夜鸣，密雪逗晓积。谁言有蓬巷，但见铺瑶席。忽忆在山中，开户群峰白。当时吟不厌，尽日坐岩石。旁徨怀故人，憔悴为迁客。欲泛剡溪船，路长安可适。","dynasty":"宋代","title":"九月都下对雪寄永叔师鲁"}
{"author":"梅尧臣","content":"春菢畏雷後，{彀弓下卵}开形已完。嫩毛轻染蘖，小掌未全丹。见物初能啑，浮波尚怕寒。山阴无道士，更长换应难。","dynasty":"宋代","title":"西湖观新出鹅儿道损持国曼叔请予赋之"}
{"author":"梅尧臣","content":"社雨燕巢空，古陂菱叶老。燕去春当还，菱枯秋不早。莫以西风高，於焉乱怀抱。指途无几里，驶马一秣草。彼美贤主公，文章为世宝。笑谈樽俎间，勿负风月好。","dynasty":"宋代","title":"送张君仪太祝签判奉宁军"}
{"author":"梅尧臣","content":"畏向潇湘行，不入洞庭去。鞍马踏关山，衣裘冒霜露。零陵三千里，楚俗未改故。王泽久已覃，国刑亦当措。昔闻柳宗元，山水寻不饫。其记若丹青，因来问潭步。石燕飞有无，香草生触处。仙姑异麻姑，岁月楼中度。不食颜渥赭，言语神灵顶。莫将车骑喧，独往探幽趣。有信报我知，恶欲驱尘虑。","dynasty":"宋代","title":"送张中乐屯田知永州"}
{"author":"梅尧臣","content":"农人力已勤，要在布嘉种。手持高斗柄，觜泻三犁垅。月下叱黄犊，原边过废冢。安知侠少年，玉食金羁拥。","dynasty":"宋代","title":"和孙端叟寺丞农具十五首其三搂种"}
{"author":"梅尧臣","content":"董生方好雅，兹日为扫扉。森尔延嘉宾，欢然去尘机。有客振双袂，敢言阳春晖。聊停玉麈尾，为歌金缕衣。古辞何稠叠，无乃惜芳菲。三闾不餔糟，二子自采薇。虽留千载清，未免当时饥。吾爱曹公诗，古来不敢非。人生若朝露，舍醉当何归。四座惊此语，未厌翠觞飞。胡能后天地，何可恃轻肥。沉酣且长咏，白首空歔欷。","dynasty":"宋代","title":"和杨子聪会董尉家"}
{"author":"梅尧臣","content":"鞍傍带剑鱼皮鞘，马後携童越葛衫。度水缘山君底急，区区为答古千岩。","dynasty":"宋代","title":"送邹秀才游浙"}
{"author":"梅尧臣","content":"都蓝携具向都堂，碾破云团北焙香。汤嫩水轻花不散，口甘神爽味偏长。莫夸李白仙人掌，且作庐仝走笔章。亦欲清风生两腋，从教吹土月轮傍。","dynasty":"宋代","title":"尝茶和公仪"}
{"author":"梅尧臣","content":"屋头小雀雏，气力苦未长。乘暄学调羽，忽挂蜘蛛网。其母不能救，啁啾空下上。乃为人所探，不是虫丝枉。","dynasty":"宋代","title":"稚子获雀雏"}
{"author":"梅尧臣","content":"一避吴宫火，千年楚屋春。翅迎风雨健，声入户庭频。掠水过长渚，衍虫落覆尘。休将汉皇后，故故比轻身。","dynasty":"宋代","title":"燕"}
{"author":"梅尧臣","content":"并州自古近胡地，牛酒常行十万兵。少尹曾为五府辟，将军况有旧家声。桑麻故已知风俗，丘冢何须访姓名。闻说至今犹好马，试求安稳众中行。","dynasty":"宋代","title":"送薛十水部通判并州"}
{"author":"梅尧臣","content":"鵷雏始出巢，欲矜五色羽。乃见郡鸱盘，壤中将有取。梧桐与竹实，安得在平土。所趣固已殊，而何不远举。幸失网罗目，宜还兰蕙圃。故乡有嘉林，其下可以处。会侍朝阳鸣，贺夔成律吕。","dynasty":"宋代","title":"送刘继邺秀才归当涂"}
{"author":"梅尧臣","content":"宋子失汝婴，苦将造物怪。造物本无恶，尔责亦已隘。且如工作器，宁复保存坏。收泪切勿悲，他时多婿拜。","dynasty":"宋代","title":"宋中道失小女戏宽之"}
{"author":"梅尧臣","content":"往日送子春风前，春风酣酣杏正妍。今来送归秋风後，秋风搣搣沙满川。马鬣斜倾毛瑟缩，驭吏噤唫足後先。弊裘吹裂寒入骨，枯株磨戛火欲燃。忽逢古寺出岩腹，与君下马相留连。殿堂高下就山势，松柏森耸侵云巅。长廊落叶卷若扫，丈室垂幔翻如褰。像塑神母乳九子，抱携抚玩皆可怜。却令远客自生念，欲见幼稚心烦煎。拥炉对坐日昏黑，龛灯共借僧榻眠。虽然覆衣冷如铁，不及在家贫无氊。曲肱难寐要天晓，两股冻痹仍筋挛。桹桹残夜未鱼响，起看昴毕倾西躔。怒号斗息东方白，童仆整肃吾将还。老僧扫壁持笔砚，请予强此题岁年。出门并辔至山店，茅屋揭尽余尺椽。又据胡床一谈笑，君不解饮聊开筵。程次都无五百里，箧中可乏一囊钱。拂衣频起畏日昃，应恐慈母心悬悬。顾我便当江海去，却思此地何由缘。","dynasty":"宋代","title":"送师厚归南阳会天大风遂宿高阳山寺明日同至"}
{"author":"梅尧臣","content":"小禽不盈握，羽翮自轻捷。袅袅上云鸣，声穷如陨叶。雀怀啄粟娱，鶡有栖蒿惬。嗟嗟力其微，枉与鹰鸇接。","dynasty":"宋代","title":"原有禽倏鸣升遽默下"}
{"author":"梅尧臣","content":"长忆江海间，龙鸣向寒水。蔼蔼苍渚空，悠悠白云起。是时在渔舟，放溜看未已。今来居洛阳，埃壒生蹄轨。羡君兹日心，怊怅聊徙倚。","dynasty":"宋代","title":"白云和子聪"}
{"author":"梅尧臣","content":"枯竹为门扉，不可容车骑。况如郑广文，无毡藉宾位。穷冬月破七，贵客联玉辔。传驺肃里闾，下榻呼童稚。问我何所往，共留墙上字。儿愚不知谁，金章言照地。既屈卿大夫，恨莫亲帚彗。星躔回已高，麟趾宁复至。戢戢邻巷居，相见窃自喟。岂料瘦老翁，能令贤达至。昔时蓬蒿径，安有此盛事。","dynasty":"宋代","title":"欧阳永叔王原叔二翰林韩子华吴长文二舍人同过弊庐值出不及见"}
{"author":"梅尧臣","content":"盛夏万物当长养，骄阳不雨谁为忧。天无纤云野赬色，草木焦卷如经秋。南阳太守自引咎，不以天时为怨尤。斋精洁虑祠望内，僚属奔从无停輈。谩取诗言占离毕，徒依风俗验鸣鸠。忽闻郡北直百里，岑岑岐笠藏灵湫。持牲遣吏诣其下，俎豆未辙升阴虬。电光划划遶岩壁，雷声隐隐生山陬。拥云驰雨自东上，西风上猛云还收。神龙蓄志未发泄，明日更与顽阳雠。黤霭阴黑若卷海，联绵霹雳能破仇。沃然原隰洗妖气，浩尔沟渎扬平流。九谷有登百姓喜，蜿蜒歆祀神何羞。","dynasty":"宋代","title":"和谢舍人洊震"}
{"author":"梅尧臣","content":"岸侧古大柳，谁种临长江。中自出蠹蝎，百岁成枯腔。忽值涨流没，槎牙缀旌幢。腹肤藏蛟龙，半夜雷砰{绛纟换音}。飞霆痕尚白，如斩马陵庞。倏尔巨电至，万弩声裂缸。又为狂风摧，所残惟朽桩。卧干越大鼎，绝膑不可扛。就爇以照渔，骇鳞一何厖。始知网罟细，未足禁突撞。隆准以脱去，城下徒焚降。我从洲上泊，昏晓睨船窗。始终睹变毁，欲赋挑残釭。吾交评韩诗，险韵古莫双。安得共咏此，但嗟各他邦。","dynasty":"宋代","title":"古柳"}
{"author":"梅尧臣","content":"莫问褒中道路难，襄阳直上几重滩。苍烟古柏汉高庙，落日荒茅韩信坛。出水槎头一丝挂，穿虹雨脚两桥残。土风大抵如南国，期会先时俗自安。","dynasty":"宋代","title":"送李中舍袭之宰南郑"}
{"author":"梅尧臣","content":"共爱霅溪风物美，春来清可监须眉。苹生楚客将归日，花暖吴蚕始浴时。临水竹楼通市陌，跨桥云屋接川湄。画船载酒期君醉，已是无谋助翦夷。","dynasty":"宋代","title":"依韵和乌程子著作四首其二霅上二首"}
{"author":"梅尧臣","content":"世家吴季子，皇籍汉诸孙。嘒管行车失，虚堂隐几存。枝摧从玉树，星殒自天垣。宁复下贫贱，停骖来里门。","dynasty":"宋代","title":"吊仲源"}
{"author":"梅尧臣","content":"引吭向层霄，声闻期在耳。鼓吻意岂疏，知音何已矣。安得九皋同，流响入万里。","dynasty":"宋代","title":"和潘叔治题刘道士房画薛稷六鹤图六首其三唳"}
{"author":"梅尧臣","content":"朝镜恶白发，夕梦对故人。常恨道路隔，忽喜颜色亲。相笑勿问年，青铜早伤神。鸡嚎天欲白，向者犹疑真。","dynasty":"宋代","title":"九月五日梦欧阳永叔"}
{"author":"梅尧臣","content":"响舌能令百鸟羞，听时丹杏发山邮。春云不定雨来急，湿翅苍茫高树头。","dynasty":"宋代","title":"和永叔郡斋闻百舌"}
{"author":"梅尧臣","content":"龙骥产龙驹，良金出良冶。良冶无顽矿，龙驹岂凡马。致远在御徒，作砺由工者。君子生庆门，诗书未尝舍。进道期日隆，无愧金马下。","dynasty":"宋代","title":"师厚生日因以诗赠"}
{"author":"梅尧臣","content":"茸茸翦熟丝，雨染燕脂晕。满树敛黄昏，槿花无此分。","dynasty":"宋代","title":"杂诗绝句十七首"}
{"author":"梅尧臣","content":"青青老镜叶，下有繁实尖。浪头拨船女，刺手终不嫌。","dynasty":"宋代","title":"杂诗绝句十七首"}
{"author":"梅尧臣","content":"岸傍草树密，往往不知名。其间有啼鸟，似与船相迎。","dynasty":"宋代","title":"杂诗绝句十七首"}
{"author":"梅尧臣","content":"青蝇何处来，聚集满盘间。谁知腹中物，变化如循环。","dynasty":"宋代","title":"杂诗绝句十七首"}
{"author":"梅尧臣","content":"水上卖瓜女，摘瓜陂上田。长麻已不识，满把青铜钱。","dynasty":"宋代","title":"杂诗绝句十七首"}
{"author":"梅尧臣","content":"买鱼问水客，始得鲫与鲂。操刀欲割鳞，跳怒鬐鬣张。","dynasty":"宋代","title":"杂诗绝句十七首"}
{"author":"梅尧臣","content":"沙头风雨来，帖水野云黑。如观曹公营，万弩射船侧。","dynasty":"宋代","title":"杂诗绝句十七首"}
{"author":"梅尧臣","content":"前时双鸳鸯，失雌鸣不已。今更作双来，还悲旧流水。","dynasty":"宋代","title":"杂诗绝句十七首"}
{"author":"梅尧臣","content":"度水红蜻蜓，傍人飞欵欵。但知随船轻，不知船去远。","dynasty":"宋代","title":"杂诗绝句十七首"}
{"author":"梅尧臣","content":"塘上挽船人，塘泥深及胫。落日望前村，心将道途竞。","dynasty":"宋代","title":"杂诗绝句十七首"}
{"author":"梅尧臣","content":"燕立茅屋脊，燕衔芹岸泥。巢成同养子，薄暮亦同栖。","dynasty":"宋代","title":"杂诗绝句十七首"}
{"author":"梅尧臣","content":"鹊衔高树蝉，危胁缫车响。露腹不曾肥，杀之嗟已往。","dynasty":"宋代","title":"杂诗绝句十七首"}
{"author":"梅尧臣","content":"河畔有钧翁，团泥为瓮缶。坐想秦人声，思倾杜陵酒。","dynasty":"宋代","title":"杂诗绝句十七首"}
{"author":"梅尧臣","content":"苦楝树，青鹁鸪。啄盐土，鸣呜呜。老鸦衔茶子，争噪落岭隅。不觉茶满山，渔利入江湖。盐由鹁鸪起，茶由老鸦趋。诱以触禁网，二鸟谁与诛。东家月吐明，西家犬争吠。月兔在中天，曾何竞窥秽。姮娥虽夜行，莫比淫奔废。呶呶篱下音，胡不钤其喙。","dynasty":"宋代","title":"杂兴"}
{"author":"梅尧臣","content":"主人有十客，共食一鼎珍。一客不得食，覆鼎伤众宾。虽云九客沮，未足一客嗔。古有弑君者，羊羹为不均。莫以天下士，而比首阳人。","dynasty":"宋代","title":"杂兴"}
{"author":"梅尧臣","content":"广陵老人争持壶酒，朝言送少年使君，暮言迎少年太守，少年俱是玉墀人，文章快利生铜吼。莫作芜城赋，事往复何有。莫听嵇康琴，商声岂堪久。今当太平非不偶，星宿煌煌罗北斗。杨州古富变荒凉，万俗一心依父母。地包淮海江湖宽，货走荆吴楚越厚。开酿刲羊愿遇宾，天下沄沄不轻口。","dynasty":"宋代","title":"杂言送当世待制知杨州"}
{"author":"梅尧臣","content":"白袍来，黄绶回。来跨骞驴回跨马，麻源三谷桂花开。江都作尉入风埃，主人刘向西京才。心如明月无不照，恐君已到还鸾台。","dynasty":"宋代","title":"杂言送王无咎及第後授江都尉先归建昌"}
{"author":"梅尧臣","content":"前别岁月远，道同情相亲。三旬忽相见，愈厚不厌频。昔云思数面，今无愧古人。睠然东去怀，纷若陌上尘。","dynasty":"宋代","title":"再别仲仪"}
{"author":"梅尧臣","content":"廉纤小雨破花寒，野雀争巢斗作团。手卷白云光引素，舌飞明月响倾盘。群公锦绣为肠胃，独我应埃满肺肝。强应小诗无气味，犹惭白发厕郎官。","dynasty":"宋代","title":"再和"}
{"author":"梅尧臣","content":"千重海浪渔人醉，百战沙场野叟闲。能向闹中还得静，乃知朝市即青山。","dynasty":"宋代","title":"再和公仪龙图"}
{"author":"王溥","content":"枣花至小能成实，桑叶虽柔解吐丝。堪笑牡丹如斗大，不成一事又空枝。","dynasty":"宋代","tags":"咏物，写花，抒怀","title":"咏牡丹"}
{"author":"王溥","content":"清河诗客本贤良，惠我新吟六十章。格调宛同罗给事，功夫深似贾司仓。登山始觉天高广，到海方知浪渺茫。好去蟾宫是归路，明年应折桂枝香。","dynasty":"宋代","title":"谢进士张翼投诗两轴"}
{"author":"王溥","content":"两制职官三十客，自怜荣耀老莱衣。","dynasty":"宋代","title":"句其一"}
{"author":"王溥","content":"又向灵台饮福杯。","dynasty":"宋代","title":"句其二"}
{"author":"王溥","content":"衡阳归雁别重湖，衔到同人一纸书。忽见姓名双泪落，不知消息十年余。彩衣我已登黄阁，白社君犹葺旧居。南望荆门千里外，暮云重叠满晴虚。","dynasty":"宋代","title":"寄邓洵美"}
{"author":"王溥","content":"两制只官三十客，自怜荣耀老莱衣。又向灵台饮福杯。","dynasty":"宋代","title":"句"}
{"author":"王溥","content":"挥毫文战偶搴旗，待诏金华亦偶为。白社遂当宗伯选，赤心旋遇以圣人知。九霄是路荣虽极，三接承恩出每迟。职在台司多少暇，亲师不及舞雩时。","dynasty":"宋代","title":"诗一首"}
{"author":"哥舒翰","content":"西戎最沐恩深，犬羊违背生心。神将驱兵出塞，横行海畔生擒。石堡岩高万丈，雕窠霞外千寻。一喝尽属唐国，将知应合天心。","dynasty":"唐代","title":"破阵乐"}
{"author":"哥舒翰","content":"彩凤双飞翼，宛然半岩间。","dynasty":"唐代","title":"题凤凰山"}
{"author":"高之騱","content":"薜萝无恙屋三间，白帝寒深花渐删。剩有东篱沽酒地，西风红树露秋山。","dynasty":"清代","title":"即目"}
{"author":"高之騱","content":"墀边柳影竹边风，夹竹桃开一树红。小院无人惊午枕，觉来身在落花中。","dynasty":"清代","title":"小卧花阴效竹枝词体"}
{"author":"舒頔","content":"碧艾香蒲处处忙。谁家儿共女，庆端阳。细缠五色臂丝长。空惆怅，谁复吊沅湘。往事莫论量。千年忠义气，日星光。离骚读罢总堪伤。无人解，树转午阴凉。","dynasty":"元代","tags":"端午节，风俗，感伤，失意","title":"小重山·端午"}
{"author":"舒頔","content":"　　问仙娥何处称觞？帕递香罗，寿祝张郎。整整杯盘，低低歌舞，淡淡韶光。想无愧乾坤俯仰，且随缘诗酒徜徉，乐意何长。人醉西池，月上东墙。　　过今朝三月初三，昨夜长庚，书幌光含。狂客追欢，歌姬索笑，余子醺酣。且莫说莺儿，试听他燕子喃南，此乐何堪！多君畅饮，容我高谈。","dynasty":"元代","title":"【双调】折桂令　寿张德中时三月三日"}
{"author":"舒頔","content":"　　学呆，妆痴，谁解其中意？子规叫道不如归，劝不醒当朝贵。闲是非，子心无愧。尽教他争甚底，不如他瞌睡，不如咱沉醉，都不管天和地。","dynasty":"元代","title":"【中吕】朝天子_学呆，妆痴"}
{"author":"舒頔","content":"素质不自媚，开花向秋前。澹然超群芳，不与春争妍。凉夜弄清影，缟衣照婵娟。佳人分寂莫，零落只自怜。鲜鲜碧云树，皎皎万玉悬。朝开暮还落，物理乃自然。嗤彼壅肿木，徒尔全天年。","dynasty":"明代","title":"白槿花"}
{"author":"舒頔","content":"三阳肇开泰，一气回新和。百卉已萌茁，光风扇晴波。田畴入锄犁，城郭仍干戈。而我抱郁郁，居焉万山阿。忘言今古事，扣角时悲歌。治乱关气化，世情今如何。悠然出山去，天阔浮云多。","dynasty":"明代","title":"立春"}
{"author":"舒頔","content":"昏昏雾隐山，幂幂云弄水。造化如妒春，又酿明日雨。寻芳未可期，息战乃所喜。花泪愁阑干，柳眼眠未起。昔日繁华衢，兹焉变荒址。将何测阴阳，默默数甲子。","dynasty":"明代","title":"春阴"}
{"author":"舒頔","content":"春色如多情，阴云贷游瞩。登临不惮劳，?孛踤转山谷。石磴危欲欹，梯身进恐覆。松风响箫笙，花露滴巾幅。凿凿石齿连，盘盘山脊伏。初疑路不通，似觉地可缩。小憩林木深，大观天地育。旷胸凌八荒，举手决四渎。岁暮历险艰，时危事幽独。情深山水佳，兴遣杖屦复。七佛庵先登，一人泉可掬。誓将寂灭心，受此清净福。尘世徒喧啾，山门远荣辱。艰难慨诸僧，落木栖老屋。江水清入怀，淮山翠凝目。花阴覆层檐，鸟语隔幽竹。稽首幡幢翻，升阶路径熟。禅心絮沾泥，世味蜡煮粥。军政期严明，民风慕清穆。既兴杨朱悲，复动贾生哭。再上讲经台，仍抠御风服。凭高气层层，眺远山矗矗。石眼松络根，崖腰树飞瀑。一泓照须眉，两地映兰菊。骨蜕超尘寰，性空问机轴。无心云自飞，得趣景何倏。绿树啼白猿，青莎卧黄犊。川原豁而开，麻麦蔚以蓼。游辰风日和，行径花草馥。冥冥鹤归来，长笑下山麓。","dynasty":"明代","title":"七佛庵三十韵"}
{"author":"舒頔","content":"绕屋阴阴树，通池细细流。寄书来故旧，飞梦上神州。百两归朝士，千金买坠楼。知几谁氏子，一笑过林丘。","dynasty":"明代","title":"山庄杂咏"}
{"author":"舒頔","content":"山环水绕居之安，图画森列宜晚看。翠幕低垂爽气肃，银灯高照书声寒。世情颇觉眼界窄，酒量不博诗肠宽。湖海平生今白发，掀髯一笑倚朱阑。","dynasty":"明代","title":"戴氏楼居次韵"}
{"author":"舒頔","content":"仙人已骑白鹤去，倦客漫逐红尘来。人间又见梧叶落，观里无复琼花开。明月皆春罢歌舞，王宫相府俱尘埃。江山如此豪华歇，千古岂不令人哀。","dynasty":"明代","title":"扬州（明月、皆春，楼名）"}
{"author":"舒頔","content":"对月惜无酒，怅然负良宵。而我郁居此，时世俱无聊。举头问明月，桂影东林高。南箕粲黄道，北斗横青霄。澹泊固尝事，佳辰何寥寥。贳酒赏明月，盘中乏膻臊。何如待九日，醉约柴桑陶。","dynasty":"元代","title":"中秋对月无酒怅然孤吟"}
{"author":"舒頔","content":"微云漏疏雨，春事将结束。小径敷落红，长条已栖绿。行行扣禅关，寂寂攲老屋。犬吠知客来，岩栖见僧独。涟漪漾方池，菁葱郁佳木。立教虽尚空，存心未脱俗。于世竟何裨，零落归山谷。极乐迷群生，无生惑三竺。风光慰羁人，聊此寓游目。","dynasty":"元代","title":"头陀寺废"}
{"author":"舒頔","content":"月落窗未曙，邻鸡再三啼。揽衣起徘徊，傍水鸣鸊鹈。木末雾气薄，花梢露华低。晨光一开豁，照耀东与西。隔屋鸟语碎，叫云鹤声齐。治生不可缓，童仆勤锄犁。春晓最清淑，竟作春晓题。","dynasty":"元代","title":"春晓"}
{"author":"舒頔","content":"和风漾晴云，约我散芒屩。步出东南郊，晴景欣有托。□鸟鸣嘤嘤，幽花澹漠漠。平生江海交，乱后半沦落。惟馀白发翁，林下甘寂寞。眼前儿与孙，懒惰不好学。缅怀栗里人，取醉聊自乐。","dynasty":"元代","title":"閒步"}
{"author":"舒頔","content":"时人买画千金传，一片好景真天然。四时不用舒展看，翠娇绿润当窗前。春三漠漠护煖雨，秋九惨惨啼苍烟。槎牙古怪云雾暗，屈蟠偃蹇蛟龙缠。初见疑是李将军，又似水墨王辋川。米家无根与懞朣，安得活动全吾天。明朝雨晴烟就敛，便欲设榻林间眠。请回谷口俗士驾，幸勿惊我双胎仙。","dynasty":"元代","title":"平林烟雨"}
{"author":"舒頔","content":"萌坑岭下吴琴村，中有汪氏居其源。威烈遗风千载间，积善好礼枝叶蕃。衣冠济楚信行惇，筑室亢燥依山根。适耕大篆楣扁存，挂经扶耒穷朝昏。以适为乐遗子孙，浮云富贵安足论。荒烟衰草金谷园，云关雾谷截来辕，烟蓑雨笠远市喧。肯堂有子班篪埙，山川瑞气藏浑沦。文光五采朝吐吞，月明清夜啼黄猿。不羡变化南溟鲲，不贪爵禄何负恩。春兰秋菊芬幽轩，客至谈笑开清尊。任彼轻薄手覆翻，退处宁学羝触籓。女及笄嫁男已婚，俯仰无愧乾与坤。醉眠老腹摩朝暾，至乐百世垂后昆。","dynasty":"元代","title":"适耕堂为吴琴汪寿甫扁而赋之"}
{"author":"舒頔","content":"两仪未判眹不平，巨凸突兀潜幽灵。毓秀朵奇挺峭拔，攒峰列壑争伶俜。枯槎著藓半身碧，老石迸土千螺青。天净森铓列画戟，云开大鄣横青屏。临深架木侧足度，飞瀑洒面洗耳听。已有仙人浴丹室，宁无烈士摩厓铭。玄猿不惊籁寂寂，白鹤下舞花冥冥。便欲临风蜕凡骨，来兹绝粒餐仙苓。尚闻好事薙荒秽，直上绝顶峨新亭。茗椀先春煮碧涧，蓬窗酿腊酾银瓶。素衣何必待三聘，白首尚可穷一经。空谷时闻尚书履，疏林夜仰处士星。时乖狼虎集妖孽，地阔魑魅行真形。避世何烦慕清致，忧时且复逃膻腥。鄙哉时俗自污浊，喜甚涧谷长清泠。祇恐愚公易轻徙，玉皇敕命守六丁。","dynasty":"元代","title":"胡子坑"}
{"author":"舒頔","content":"世间名士多爱竹，为爱扶疏伴幽独。虚心直节傲雪霜，尽日相看看不足。松萝山下延陵裔，自号筠轩咏淇澳。明窗净几泚霜毫，煖日晴风弄苍玉。有时乘兴写山水，复貌时人真面目。一丘一壑胸次奇，万貌万形心匠蓄。潇潇洒洒声秋轩，瑟瑟琅琅撼昏屋。我家昔寓湘江滨，此君与我情最亲。别来廿载世离乱，踪迹萍梗无音尘。适与筠轩偶相见，一笑袖拂松萝昏。怡然赠我一幅画，沧江万顷波粼粼。远岫云开虎啸月，疏林霜落鸿来宾。抱琴疑是林和靖，谷口又类郑子真。扁舟荡漾空阔际，芦花两岸纷缤缤。感子高情写幽趣，世无管鲍行踆踆。明朝渔翁约我度溪曲，彷佛又似桃源人。","dynasty":"元代","title":"题海宁吴筠轩山水窠木卷"}
{"author":"舒頔","content":"许君邀我来山中，我来但见堂户空。主人送客过溪去，风吹两岸花濛濛。屋后万叠金芙蓉，紫气夜吐仙人宫。涧泉流香过白鹿，林木挂雨拖青虹。羡君筑室读其下，迢遥不与世俗通。一声黄鸟破幽梦，四顾空牖俱玲珑。我爱此地无暑气，重来饱饭谈仙踪。","dynasty":"元代","title":"许子仁相招山中叙话"}
{"author":"舒頔","content":"杨柳矶，燕子飞，江西倦客江东归。芦芽出水鳜鱼肥，君今归去是耶非？闻君疾，未相识，漫浪赠言恐无益。新丰斗酒何日逢，人生意气无南北。喜津津，去宜春，莺花满路娱归人。君不见都门冠盖都忧恼，挂杖故园风日好。","dynasty":"元代","title":"送苹乡丘克明"}
{"author":"舒頔","content":"笑问西风一叶舟。阿谁招我上，武林游。岂知身世两悠悠。西湖好，孤负桂花秋。应笑乐平侯。无端千百计，一场休。愿将功烈阐皇猷。南飞雁，莫为稻粱谋。","dynasty":"元代","title":"小重山"}
{"author":"舒頔","content":"轻云阁雨还晴，苍黄又负端阳节。去年今日，大鄣深处，寸肠千结。好事无多，良辰难再，犹传遗孽。看连城澒洞，大家愁恼，这光景、何时歇。因想金陵佳丽，闹秦淮、龙舟称绝。牙樯锦缆，翠冠珠髻，画阑罗列。回首丘墟，满襟尘土，向人空说。且停杯，容我离骚细读，吊罗江月。","dynasty":"元代","title":"水龙吟"}
{"author":"舒頔","content":"人间何处无楼，算来积善应难得。操持一念，应乎万事，尽皆阴德。伯仲怡怡，亲朋济济，云仍蛰蛰。任才高王粲，兴同庾亮，谁敢与、元龙敌。珍重刘郎好事，好溪山、为君拈出。眼前标致，壁间图画，屏间松竹。春晚凭高，秋晴眺远，翠红如识。待他年，看取飞来五凤，记如椽笔。","dynasty":"元代","title":"水龙吟庆陈仲洪造家庆楼"}
{"author":"舒頔","content":"饱来石上卧，醉向水边吟。山灵不管闲事，容我尽登临。山外猿啼鹤唳，世上虎争狼斗，此地白云深。今古一抔土，天地亦何心。隔茅庐，尘万丈，不相侵。林泉自有佳处，石溜假鸣琴。汉室煌煌大业，唐代昭昭正绪，此理细推寻。高咏出山去，草木亦知音。","dynasty":"元代","title":"水调歌头时杨溪避兵"}
{"author":"舒頔","content":"故人情况近如何。应被酒消磨。醉来笑倚娉婷卧，伤心处、暗揾香罗。肱曲红生玉笋，鬓偏翠卷新荷。薰风枕簟届时和。着我醉□歌。襄阳旧事今安在，风流客、屈指无多。休说玉堂金马，争如雨笠烟蓑。","dynasty":"元代","title":"风入松"}
{"author":"舒頔","content":"积雨陂塘五月秋。送还留。且停舟。听我骊驹，歌彻上庐州。无柰绿窗眉锁恨，情脉脉，思悠悠。同乡翻作异乡愁。善谋猷。尽优游。不见闾阎，谈笑觅封侯。勋业此时都莫问，书有便，寄来不。","dynasty":"元代","title":"江城子"}
{"author":"舒頔","content":"戴郎昆仲太风流。翠娥愁。解貂裘。醉中摸索玉搔头。绣被揾香肌粉滑，云作帐，月为钩。茅庵权当小秦楼。意绸缪。话扬州。琼花骑鹤两悠悠。薄幸三生今老矣，无梦到，那温柔。","dynasty":"元代","title":"江城子"}
{"author":"舒頔","content":"闲处如何，也堪吟诗，也堪弈棋。想白衣送酒，谁如元亮，白鹅换字，谁似羲之。濠上观鱼，云间呼鹤，此乐人间未易知。平生性喜，不为酒困，常带书痴。尽教步武天池。且赢得、闲身一会嬉。便朝登金马，何裨世教，暮趋玉殿，安救时危。赫赫功名，堂堂事业，不博先生这肚皮。休瞒我，任官高禄厚，也要些儿。","dynasty":"元代","title":"沁园春"}
{"author":"舒頔","content":"绣隐芙蓉褥。更屏间、双双孔雀，间金盘绿。鹤别鸾离深闺悄，帐冷梅花夜独。空梦绕、巫山千矗。雨意云情，红颜霜鬓，合欢再把鸾胶续。事谐矣，意方足。洞房春暖人如玉。怕的是、鸡声递晓，无情催促。笑拂菱花相依照，取次画成眉曲。伊也道、临邛何辱。吉叶熊罴应入梦，看这番、桂子纷追逐。为君喜，醉红烛。","dynasty":"元代","title":"贺新郎"}
{"author":"舒頔","content":"天也多情，巧幻出、天河寒水。多态度、悠悠扬扬，轻黏窗纸。万里岂无祥瑞应，四方已在饥寒里。把溪山、好处纵模糊，须臾耳。江海阔，风尘起。狐兔狡，鹰鹯耻。假蛮夷威柄，侵渔而已。诸老忠良皆柱石，九重仁圣真天子。待明朝、晴霁看青山，清如洗。","dynasty":"元代","title":"满江红"}
{"author":"舒頔","content":"西山苍翠谁家园，竹树绕屋何森然。置酒邀我坐林下，高歌握手行花前。偶然得句不在巧，相欢烂醉仍烹鲜。世事人情都莫问，百年过去知谁贤。","dynasty":"明代","title":"次韵叶实夫西山园饮"}
{"author":"舒頔","content":"青山雨后白云生，云气参差草树清。明月出山云弄影，清风吹水树含声。人家屋角惊厖吠，官路桥头去马鸣。天下之间吾亦客，还将老眼望升平。","dynasty":"明代","title":"泾川道中"}
{"author":"舒頔","content":"鼋鼍出没黄田荡，龙虎盘蹲白下城。才俊满前劳顾问，愚蒙在下冀升平。波涛江汉暂时险，烟雾乾坤有日清。文士负才徒倚马，武夫挟勇秖谈兵。朝廷安用生疑虑，田野何由睹圣明。薇露每愁东日上，柳云犹带北风横。群公退食方云喜，数子驰心尚慕荣。泽国暮春观扑满，江湖深夜炯搀抢。乡村落落真堪叹，冠冕峨峨未足惊。黄犬东门怜往事，白头南土忆归耕。","dynasty":"明代","title":"有怀诸公"}
{"author":"舒頔","content":"芙蓉岭下中平村，中有祝氏居其源。文公外家道义门，积善好礼枝叶蕃。衣冠济楚信行惇，筑室亢燥依山根。摐耕大篆楣扁存，挂经扶耒穷朝昏。以摐为乐遗子孙，浮云富贵安足论。荒烟衰草金谷园，云关雾谷截来辕。烟蓑雨笠远市喧，肯堂有子班篪埙。山川瑞气藏浑沦，文光五采朝吐吞。月明清夜啼黄猿，不羡变化南溟鲲，不贪爵禄何负恩。春兰秋鞠芬幽轩，客至谈笑开清尊。任彼轻薄手覆翻，退处宁学羝触藩。女及笄嫁男已婚，俯仰无愧乾与坤。醉眠老腹摩朝暾，至乐百世垂后昆。","dynasty":"明代","title":"适耕堂（周禹锡云：“极昌黎。”）"}
{"author":"舒頔","content":"许子邀我来山中，我来但见堂户空。主人送客过溪去，风吹两岸花蒙蒙。屋后万叠金芙蓉，紫气夜吐仙人宫。涧泉流香过白鹿，林木挂雨拖青虹。羡君筑室读其下，超遥不与世俗通。一声黄鸟破幽梦，四顾空牖俱玲珑。我爱此地无暑气，重来饱饭谈仙踪。","dynasty":"明代","title":"许子仁相招山中叙话"}
{"author":"舒頔","content":"我昔游北固，飘飘紫霞裾。手招云中君，啸傲惊天衢。一别回尘寰，于今五载余。缅怀城中朱紫客，朝台暮省相催迫。东华翏使传宣来，喜动诸公蔼春色。偶遭祸乱居山中，衣冠面目尘土蒙。儒坑选冷难得调，兀兀且作经年穷。不知故人念我否，诗成远寄南飞鸿。","dynasty":"明代","title":"怀京口"}
{"author":"舒頔","content":"牛伏岭高高且远，崎岖羊肠路百转。仲冬跋涉汗流浆，每叹时危历艰险。阴厓惨惨生悲风，极目四顾山巃嵸。人生能着几两屐，踪迹不异无根蓬。我家居山南，别业寄山北。群凶势纵横，往返苦行役。山中天气温如春，绝壁遥见梅花新。梅花年年见春色，不见多少行路人。","dynasty":"明代","title":"过牛伏岭"}
{"author":"舒頔","content":"日落山逾碧，霞明水透红。物华杂乱际，人事寂寥中。园枣经时熟，田禾失岁丰。悲哉秋渐老，天阔叫征鸿。","dynasty":"元代","title":"野兴"}
{"author":"舒頔","content":"元日至人日，今年却喜晴。四方民乐业，千里卒休兵。春丽山河壮，风清草木荣。老天赐强健，拭目看升平。","dynasty":"元代","title":"人日晴"}
{"author":"舒頔","content":"天阔云横野，春深水绕村。折花攒粉蝶，投果唤青猿。润物丝丝雨，伤春片片云。时危朋友少，终日掩衡门。","dynasty":"元代","title":"雨中适兴"}
{"author":"舒頔","content":"春雨闻钟岭，乱山啼杜鹃。因思乱离日，复见太平年。步月栖岩穴，凌霜度岭巅。古松曾识我，深省复潸然。","dynasty":"元代","title":"闻钟岭"}
{"author":"舒頔","content":"独步谁为侣，溪边有白云。情亲鸥共狎，机动鹿分群。细草沿厓出，幽花隔岸闻。归鸦背秋色，飞过夕阳林。","dynasty":"元代","title":"独步"}
{"author":"舒頔","content":"片片沾芳草，纷纷杂落花。篱寒春雀阵，檐冻午蜂衙。云密深藏树，溪浑不见沙。小窗风力恶，呼婢莫烹茶。","dynasty":"元代","title":"春雪"}
{"author":"舒頔","content":"云气扶红日，江光漾翠涛。烟笼淮树远，天净楚山高。慕道心诚渴，忧时鬓独搔。明朝钟阜去，渡口买轻舠。","dynasty":"元代","title":"晴"}
{"author":"舒頔","content":"野水孤城迥，风云浪积沙。一方龙虎国，六代帝王家。玉树歌仍在，新亭恨转加。凝情正寥落，渔唱答边笳。","dynasty":"元代","title":"白土岭"}
{"author":"舒頔","content":"岩谷幽栖士，江湖懒散身。思乡荆楚客，忧国杜陵人。年老常防病，时乖不厌贫。滔滔浸平陆，何处是通津。","dynasty":"元代","title":"茅冈铺阻雨"}
{"author":"舒頔","content":"溪回石欲动，山断路还通。嵌石藓花白，飐林枫叶红。野鸡啄寒涧，塞雁下晴空。莫怪杨朱泣，于今路更穷。","dynasty":"元代","title":"峤源"}
{"author":"舒頔","content":"半纸虚名屡失机，六年憔悴北山薇。云霄路近行囊涩，湖海尘扬故旧稀。官冷位卑思补报，禄高责重慕轻肥。闭门风雨春多少？鸣雁雍雍又北归。","dynasty":"元代","title":"自叹"}
{"author":"舒頔","content":"涳濛细雨湿松楸，乱后人家哭未休。几处烧钱飞蛱蝶，三丫无主祭骷髅。精魂作祟狂魂语，新鬼衔冤旧鬼愁。可是禁烟兵燹际，荒城寥落水东流。","dynasty":"元代","title":"清明"}
{"author":"舒頔","content":"石芥藓麻紫蕨薇，破头巾骨山栀垂。火流金铄锦袄子，霜降木落玉面狸。猪耳蕈供黄粟饭，猫头笋煮红豆糜。泉声鸟语和音乐，山翁乐处无人知。","dynasty":"元代","title":"题山中所有"}
{"author":"舒頔","content":"雨压中天云雾低，华阳阁外草萋萋。江湘梦远红尘隔，阊阖门高紫气齐。红拂杏花沾翠帽，绿拖杨柳忆金闺。故人腾踏云霄上，何日相从信马蹄。","dynasty":"元代","title":"雨窗偶成"}
{"author":"舒頔","content":"迢递春山春日迟，老天无事使人悲。时危汉苑花含笑，风急隋堤柳蹙眉。村落无烟几千里，麦麻何处两三岐。年来无限伤春意，独倚长松听子规。","dynasty":"元代","title":"蜀水道中"}
{"author":"舒頔","content":"山顶飞泉绿树齐，弯弯相见倦攀跻。龙眠溪洞涎流石，鹿过林皋麝脱脐。日落空岩山鬼啸，风生古木野猿啼。两经寇结山中避，历遍人间万险蹊。","dynasty":"元代","title":"复入大鄣"}
{"author":"舒頔","content":"茅屋经年长薜萝，故人久雨不来过。山川惨惨光华少，天地昏昏杀气多。阶草宿萤藏细叶，庭梧巢凤覆长柯。细看柱础饶蒸润，奈此云雷未已何！","dynasty":"元代","title":"对雨"}
{"author":"舒頔","content":"古祠摧败独孤村，老衲龙钟倚庙门。半亩寒冰栖腊意，一川晴日借春温。松林惨澹猿猱啸，山径崎岖狼虎奔。说与行人慎回顾，归时切莫近黄昏。","dynasty":"元代","title":"吴琴忠烈庙"}
{"author":"舒頔","content":"雨过郊原绿倍添，竹舆行处倦厌厌。翠垂松叶沾衣袖，红绽花枝映帽檐。石涧水香麋麝过，林梢露重蝶须黏。嫩晴天气催农务，麦饭新尝似蜜甜。","dynasty":"元代","title":"度萌坑岭"}
{"author":"舒頔","content":"一溪流水漾晴沙，行出孤村月未斜。在世由来都是客，此身何必更寻家。向人报喜枝头鹊，与众争嫌屋角鸦。眼底休论凶吉事，且看田叟种桑麻。","dynasty":"元代","title":"过大石门"}
{"author":"舒頔","content":"九陌香尘湿不飞，融融随步袭荆扉。玉骢行疾溅春雨，紫燕衔迟带夕晖。蚓窍吐淤黏屐齿，凤书封渍污朝衣。夜来满地沾飞絮，指点行人石径归。","dynasty":"元代","title":"泥"}
{"author":"舒頔","content":"失意深潜懒入城，坐愁怀恨老时情。征鸿叫月带秋色，落木随风送雨声。忧国赤心惭未报，思亲白首叹无成。伤心莫问人间事，泪洒空城烟雾横。","dynasty":"元代","title":"失意"}
{"author":"舒頔","content":"我愧为儒事笔田，君来枉顾辱佳篇。半生腾踏江湖日，孤馆萧条风雨天。青眼故人能有几，白头词客更谁怜。江东游遍浙西去，风搅芦花月满船。","dynasty":"元代","title":"赠孔希文归浙"}
{"author":"舒頔","content":"相逢偶似虎溪桥，借榻仙房卷十朝。无补但思辽海去，投閒安用小山招。吹嘘煖雨披红萼，撺掇春风上翠条。尘世浮云随变见，且容花鸟伴凄寥。","dynasty":"元代","title":"次孤岳主人韵"}
{"author":"舒頔","content":"力扣清都虎豹关，危言鲠直动天颜。一生涕泪常忧国，万里风尘已赐环。共惜贾生成远谪，遥知唐介得生还。马蹄又踏归来路，应笑奸谀愧鹭班。","dynasty":"元代","title":"寄黄克敬谪归"}
{"author":"舒頔","content":"菊花杯泛茱萸酒，杨柳村沿石镜山。门掩黄云千百顷，溪藏红叶两三湾。欢然自觉情难尽，醉矣都忘夜易阑。细雨斜风休作恶，岁寒心事正相关。","dynasty":"元代","title":"九日饮侄女家"}
{"author":"舒頔","content":"旌旗摇曳柳营前，邑赖元戎守禦坚。林薮漫如秦地日，山河依旧汉家天。刚风万里扫妖祲，甘雨四方清瘴烟。堪羡山中萃清致，醉歌人讶老诗仙。","dynasty":"元代","title":"次王和夫见寄"}
{"author":"舒頔","content":"六代繁华古又今，钟山王气拂云岑。玉骢声断乌台寂，赤帜阴移画省深。月照觚棱风淅淅，霜清甬道夜沉沉。白头元是观光客，手弄梅花感慨吟。","dynasty":"元代","title":"金陵怀古"}
{"author":"舒頔","content":"十年塞北干戈扰，二月江南雨雪深。时异世情难逆料，天寒老客不能禁。江山明秀动归兴，花柳横陈惊壮心。休上贾生流涕策，且赓梁父《白头吟》。","dynasty":"元代","title":"雨中呈丰彦辉"}
{"author":"舒頔","content":"秋色横空眼界宽，玲珑八面见峰峦。稻花香满雨初足，梧叶声清风正寒。百尺不教馀子卧，四时那许俗人看。课孙教子无他事，笑拍阑干醉解颜。","dynasty":"元代","title":"南山秋色楼为陈孟德赋"}
{"author":"舒頔","content":"琤琤白玉佩，烨烨紫云裘。海上几千里，云间十二楼。","dynasty":"元代","title":"梦仙"}
{"author":"舒頔","content":"石煖苔衣软，溪春荇带长。化工无限意，袖手立斜阳。","dynasty":"元代","title":"春日杂言三首其一"}
{"author":"舒頔","content":"贾谊思明主，华元归故都。张良辞北阙，范蠡泛东湖。","dynasty":"元代","title":"春日杂言三首其二"}
{"author":"舒頔","content":"湖海平生客，乾坤一布衣。义哉周伯叔，饱食首阳薇。","dynasty":"元代","title":"春日杂言三首其三"}
{"author":"舒頔","content":"日暮九疑矗矗，清湘万竹修修。不管掀天风浪，孤鸾引凤船头。","dynasty":"元代","title":"题清湘秋景二首其二"}
{"author":"舒頔","content":"和风骀荡柳腰斜，茅屋溪边卖酒家。马首翩翻旗脚转，何如偏惹帽檐花。","dynasty":"元代","title":"次朱克用万户韵"}
{"author":"舒頔","content":"江声似欲欺文士，月色曾经照锦袍。八百仙人骑白鹤，紫箫吹彻碧云高。","dynasty":"元代","title":"采石"}
{"author":"舒頔","content":"龙蟠虎踞石头城，今古英雄几战争。遗恨六朝何处是？江声犹抱不平鸣。","dynasty":"元代","title":"金陵怀古"}
{"author":"舒頔","content":"老龙腾渊云气湿，万斛骊珠夜光泣。秋风吹满西凉州，酿就清香浮玉液。","dynasty":"元代","title":"题水墨蒲萄"}
{"author":"舒頔","content":"昔年明月照盈盈，今日楼空月自明。银甲锦筝歌舞地，寒鸦落月澹孤城。","dynasty":"元代","title":"维扬十咏"}
{"author":"舒頔","content":"楼前景物逐时新，楼上笙歌日日春。华丽已随时节换，东风吹恨柳眉颦。","dynasty":"元代","title":"维扬十咏其二皆春楼"}
{"author":"舒頔","content":"壮年登览醉歌日，况是太平全盛时。燕子衔将春色去，画阑宽处树旌旗。","dynasty":"元代","title":"维扬十咏其三嘉会楼"}
{"author":"舒頔","content":"平山山上构高堂，堂下青芜接大荒。堂废山空人不见，冷云秋草卧横冈。","dynasty":"元代","title":"维扬十咏其四平山堂"}
{"author":"舒頔","content":"天上奇花玉色浮，祇留一种在扬州。如今后土无根蒂，蜂蝶纷纷各自愁。","dynasty":"元代","title":"维扬十咏其五蕃釐观"}
{"author":"舒頔","content":"青楼翠幕舞纤腰，金屋银屏贮阿娇。二十年前豪侠客，相逢犹是说前朝。","dynasty":"元代","title":"维扬十咏其六太平桥"}
{"author":"舒頔","content":"细草幽花二月天，煖风晴日弄春妍。村孤路僻行人少，忽听深林叫杜鹃。","dynasty":"元代","title":"由绩坑出乳溪闻鹃"}
{"author":"舒頔","content":"生平不识大鄣山，历井扪参四十弯。谁道仙家隔蓬岛？桃花流出在人间。","dynasty":"元代","title":"偶题"}
{"author":"舒頔","content":"诘曲山蹊穿复斜，溪流浅碧漾寒沙。山村乱后萧条甚，隐约疏林一两家。","dynasty":"元代","title":"书西坑杨子威巡检官舍"}
{"author":"舒頔","content":"木落三湘雨后天，细泉飞瀑挂晴川。疏篁影里箫声过，借问谁家上水船？","dynasty":"元代","title":"题清湘秋景二首其一"}
{"author":"舒頔","content":"独向南庄卧白云，远山点点入帘青。半犁新雨孤村外，始听春禽第一声。","dynasty":"元代","title":"张氏耕隐堂次韵"}
{"author":"舒頔","content":"海天无际接扶桑，此地曾经几战场。怨恨不随流水去，空阶夜雨泣寒螀。","dynasty":"元代","title":"至泰州书徐千户壁二首其一"}
{"author":"舒頔","content":"图书整整堆蓬荜，剑戟森森拥柳营。留客茶瓜话平昔，随缘妆点泰州城。","dynasty":"元代","title":"至泰州书徐千户壁二首其二"}
{"author":"舒頔","content":"二月日初七，压天风雨急。仆夫问讯回，苗民水涡集。仓卒戒行李，二三竞奔入。天寒泥涂滑，出户行不得。或牵牛数头，或缚鸡数只。长枪插檐高，短剑耀白日。动辄便杀人，相遇焉敢敌。杂以无藉徒，孰与分南北。老母惊且忧，扶持间道出。彼来此已遁，囊橐罄收拾。急度墓头岭，复恐见雪迹。行行叶由凹，手足俱战慄。儿云母疾行，母说疲无力。坐憩长松下，蔽身草不密。又逢恶少来，见骂作强贼。刀枪罗我前，性命在咫尺。母云我两儿，惧怕避横逆。再拜致哀告，恸哭并二侄。衣衫尽剥脱，裸体肉见赤。长绳与弟连，缚手黑如漆。嗔叱行步迟，遽以大刀击。血流未得止，苦痛走更疾。渐围至田中，枪立哨齐吸。拔刀斫弟项，乞免幸勿及。母忧失两儿，儿复忧母泣。艰险万状生，忧危苦劳役。内怀五脏饥，外被一身湿。箠楚卒未休，死生安可必。山中亦何有，所蓄仅米粒。检括殆无遗，忽忽日将夕。留连至宋村，心绪茫若失。倏逢一卒来，相见似相识。貌恳心甚慈，众皆被呵叱。但云解其缚，外惧中悦怿。兄弟相依回，泣母何处觅。哀矜复自怜，举目百无一。顷刻子见母，哀号叙痛衋。斫松代膏明，拾草当菅席。主仆皆畏寒，相忘共薰炙。忧惧不待明，鸡鸣咸盥栉。又复去喜坑，晨星尚未没。山家已避舍，老母独匍匐。逐队跻山椒，冒雨倚松立。头上水淋面，足下寒彻骨。明朝古唐山，盘折犹律崒。乱石如蹲虎，狭径跨其脊。呼号风泠泠，掩映云羃羃。初疑茫昧中，天地如开辟。往来不暂停，昏黑亦忘食。当时已狼狈，宁复问家室。幼女犹可怜，含啼抱呜悒。不忧行路难，但恐弃沟洫。朝廷本除祸，仁道立民极。假威及蛮猺，所至皆戏剧。杀掠果何辜，曷尝分玉石。披萝遍山林，荡扫空郡邑。不幸生斯时，处处值荆棘。皇天远不闻，愁闷填胸臆。残喘傥久延，今亦匪畴昔。渠魁未殄除，默坐长太息。","dynasty":"元代","title":"为苗民所苦歌六十韵"}
{"author":"舒頔","content":"一枝两枝横水滨，千片万片飞早春。残香满地铺白茵，贪结青子枝头新。含章檐下肌理匀，春梦未醒香醪醇。君王宠爱恩情真，何况点缀额与唇。托根岩谷遭时屯，莓苔剥落洇红尘。碧玉柯干供樵薪，更复扰扰来棘矜。畴昔开伴粉署宾，东风轻点泓池银。归来天上迹已陈，心肠铁石见无因。惜花长叹花下巡，见仁顿觉添酸辛。角声吹月双眉颦，不知谁是调美人？","dynasty":"元代","title":"落梅歌"}
{"author":"舒頔","content":"繄谁画此百牛图？绢素淋漓悬雨壁。摩挲细认角头奇，无乃戴嵩留宦墨。牧童骑策过前村，春树阴阴春草碧。云收雾敛山花明，远近巅崖翠光湿。平湖断岸水浅深，皱縠粼粼如展席。犊眠草间牛不乳，饥齧青刍砺苍石。或饮或浴云满身，物我相忘祇自得。横斜体态百头殊，牧竖笼雏戏阡陌。有时背上颠倒骑，细雨斜阳横短笛。时平放尔桃林中，布谷催耕苦相迫。呜呼比年兵革弥天下，千畦万陇生荆棘。只今农父把锄梨，处处开耕皆尔力。斗米三钱户不扃，四海苍生无菜色。","dynasty":"元代","title":"百牛图歌"}
{"author":"舒頔","content":"凉风起空阔，即渐吹寒声。路远衣裳单，良人久从征。妾身廑机杼，唯恐衣未成。短裁便鞍马，密缝忧远行。夫君昔辞家，王事迫期程。守边十馀载，杀气犹峥嵘。君以身徇国，妾亦死誓盟。志同心不改，庶保身后名。","dynasty":"元代","title":"秋风行"}
{"author":"舒頔","content":"小麦褪绿大麦黄，吴姬踏车缲茧香。筅铛入沸高下忙，雪雹万斛浮潇湘。千丝万缕雪光炯，五色期补帝舜裳。县吏夜打户，租税无可措。犹豫欲输官，又恐奉上误。踌蹰展转无奈何，东方渐明事更多。","dynasty":"元代","title":"缲丝行"}
{"author":"舒頔","content":"夕露凄以清，凉飙飒然至。篱根断续声，长茧缲络纬。双股依草荄，两翼鼓元气。月明更漏迟，似诉无限意。微物尚知时，叹彼非物类。我怀素潇洒，闻汝澹忘虑。","dynasty":"元代","title":"络纬吟"}
{"author":"舒頔","content":"清溪溪上竹无数，爱竹移家竹林住。阶前老竹铿玉声，秋夜读书沾竹露。书声绕屋杂竹声，竹色侵书助书趣。竹根个个长龙孙，竹上鸾凰亦来聚。有时携琴倍竹弹，两袖清阴分竹翠。云梢月干竹弄影，杖竹寻诗过桥去。平生性癖亦爱竹，不问主人造竹所。君不见一筇投陂忽变化，万卷幡胸胜插架。","dynasty":"元代","title":"竹溪书室图为黄克文题"}
{"author":"舒頔","content":"妾家住西湖，家贫守清素。年方二十初，学织常恐暮。父母生我时，不识当门户。夫君良家子，安肯受辛苦。","dynasty":"元代","title":"织妇吟三首次知县许由衷其一"}
{"author":"舒頔","content":"机织不畏多，但畏官府促。去年布未输，今年粮未足。阿姑八旬馀，缩首檐下曝。君戍忧边庭，妾心念机轴。","dynasty":"元代","title":"织妇吟三首次知县许由衷其二"}
{"author":"舒頔","content":"乱丝入手中，上机十数匹。细花间鸾凰，精巧俗莫测。朝餐釜底焦，下尽雪下滴。君心自明月，愿照尘苦力。","dynasty":"元代","title":"织妇吟三首次知县许由衷其三"}
{"author":"舒頔","content":"侬家生长西湖住，画舫红窗日来去。不识干戈战四夷，良辰歌舞酣朝暮。越王怀愤攻城来，士卒失守城门开。娇容如花惜不得，一旦零落同蒿莱。百年气运如过电，头白眼昏那忍见。商山路杳云雾深，桃源不假渔郎便。钱王宫阙草树荒，景灵台榭风雨凉。孤山梅花幸无恙，父老含悲辞故乡。","dynasty":"元代","title":"西湖曲"}
{"author":"舒頔","content":"铜池织风翠波跃，睡足煖烟饥不唼。重帘未厌云水姿，华屋清深寄间绝。生朱剥花红锦翅，枯咽半湿蔷薇水。宝灯夜悬琉璃光，恍若澹在沧浪里。当筵慢舞得娇娆，指痕腻染罗纹细。就中恐有绝缨人，误识韩郎衣上气。古闻舄化之言岂虚语，愿学飞仙作双去。","dynasty":"元代","title":"宝鸭曲"}
{"author":"舒頔","content":"东家缫丝如蜡黄，西家缫丝白如霜。黄白丝，出蚕口，长短缫，出妇手。大姑停车愁解官，小姑剥茧愁冬寒。向来苦留二月卖，去年宿债今未还。手足皲瘃事亦小，官府鞭笞何日了。吏胥夜打门，稚耋生烦恼。君不见江南人家种麻胜种田，腊月忍冻衣无边，却过庐州换木绵。","dynasty":"元代","title":"缫丝叹"}
{"author":"舒頔","content":"一日不看书，此心若有失。看书心未已，细字费目力。六经皆糟粕，中有味如蜜。古来圣与贤，孜孜复汲汲。流传百世下，相见不相识。今人不如古，古人岂今日。时还看我书，抚卷三叹息。","dynasty":"元代","title":"看书"}
{"author":"舒頔","content":"一日不作诗，此心成渴想。非关贱性癖，只为薄技痒。六义起商周，汉魏相效仿。下迨唐宋间，声韵迭清响。于焉观治乱，岂直事标榜。穷幽与旷达，俱属浩气养。□当搜神奇，后世知音赏。","dynasty":"元代","title":"赋诗"}
{"author":"舒頔","content":"偃蹇岁寒姿，盘屈当虚棂。苍皮络紫藓，翠色摇青冥。中藏六月雪，下伏千载苓。酷暑亦何畏，隆冬愈加青。老骨存蛟龙，繁枝庇林坰。不幸失所依，流祸延丙丁。恩深感雨露，犹足扬王庭。天风西南来，慎勿惊山灵。","dynasty":"元代","title":"古松"}
{"author":"舒頔","content":"爱花朝朝开，怜花暮即落。颜色虽可人，赋质无乃薄。亭亭映清池，风动亦绰约。彷佛芙蓉花，依稀木芍药。炎天众芳彫，而此独凌铄。慰目聊娱情，苍松在岩壑。","dynasty":"元代","title":"木槿"}
{"author":"舒頔","content":"友朋情若何，最苦是离别。亲爱不忍舍，临岐语呜咽。宦游南北州，江海多隔越。为官不必高，饮酒不必冽。宽厚长者心，刚强见中辍。所以甘棠阴，千载称召伯。","dynasty":"元代","title":"送何子舟征官秩满"}
{"author":"舒頔","content":"昏黄天开霁，夜黑雨复作。天公亦侮人，稔岁变凶恶。湿薪炊午庖，生稻炒晨镬。十日九阴雨，何处散吾脚。况味固不佳，光景亦萧索。孰云岁功成，尚乃滞耕穫。倩谁开扶桑？四海一照烁。","dynasty":"元代","title":"暮秋弥月阴雨新米甚艰晚霁至夜复雨"}
{"author":"舒頔","content":"有客美髯子，飘飘双溪来。手持青芙蓉，笑索梅花开。语寄宣城谢，句咏都官梅。日南见子日，征途雪皑皑。一官勿谓冷，官热非其才。吾道欣有托，愿言且徘徊。将何慰岑寂，时供陈尊罍。","dynasty":"元代","title":"子恭凌君仲冬回冷校居讲下醵杯以慰岑寂杯馀偶成"}
{"author":"舒頔","content":"生平性放旷，处世常澹然。但恐学未至，读书究其玄。时经丧乱际，向慕心益坚。仰睇高飞鸿，翱翔入云烟。云何杂燕雀，下与鸡鹜连。避谤去城市，寻幽适林泉。枕流夜雨歇，坐石春风颠。徒抱心耿耿，复忧腹便便。王君我畏友，时寄五色鲜。神鬼泣老笔，风雪走长篇。文章古所贵，道义今谁传。将谓礼乐盛，遽罹干戈年。六经既扫地，一物安得全。籍甚右军裔，荣让诸郎先。依山更带水，问舍仍求田。花下鹿濯濯，云间鹤翩翩。情怀渺何许，风月浑无边。尊酒何时会，醉赓云锦笺。","dynasty":"元代","title":"次王和夫避世入都"}
{"author":"虞刚简","content":"儿有掌中杯。但把归期苦苦催。奕世衣冠仍上第，公台。元自诗书里面来。秋色为渠开。先我梁山马首回。猿鹤莫轻窥惠帐，惊猜。抬步归休亦乐哉。","dynasty":"宋代","title":"南乡子"}
{"author":"虞刚简","content":"天上人间元一气，如何倾刻烂樵柯。","dynasty":"宋代","title":"句"}
{"author":"虞刚简","content":"洙泗微言日夜行，天高地下昨犹今。□□□□六经意，识得皇皇万古心。宗庙百官谁不见，朱弦疏越有知音。同人得似三池盛，属目冠裳俨若林。","dynasty":"宋代","title":"三池丁祭宿斋所赋"}
{"author":"虞刚简","content":"八年前识兹山面，今日幽盟许重寻。乱石悬崖僧易少，疏林浅薄寺难深。流泉药得何人病，绝壁灵通古佛心。老我泊然元会得，俯空一笑晚风临。","dynasty":"宋代","title":"游灵岩寺"}
{"author":"张萧远","content":"十万人家火烛光，门门开处见红妆。歌钟喧夜更漏暗，罗绮满街尘土香。星宿别从天畔出，莲花不向水中芳。宝钗骤马多遗落，依旧明朝在路傍。","dynasty":"唐代","title":"观灯"}
{"author":"张萧远","content":"秦云寂寂僧还定，尽日无人鹿绕床。日暮风吹官渡柳，白鸦飞出石头墙。（《废城》）双双白燕入祠堂。（乳石洞玉女祠。并见《主客图》）。","dynasty":"唐代","title":"句"}
{"author":"张萧远","content":"须臾满寺泉声合，百尺飞檐挂玉绳。座客醉来云雨散，一行高鸟万山秋。绮罗香里春长在，丝管声中水暗流。何事不归巫峡去，故来人世断人肠。身居晓嶂红霞外，书读秋窗紫竹间。瀑布水高清汉冷，莓苔桥滑碧烟虚。日月在天常照耀，了无尘垢污清光。","dynasty":"唐代","title":"句"}
{"author":"张萧远","content":"一步一愁新，轻轻恐陷人。薄光全透日，残影半销春。蝉想行时翼，鱼惊蹋处鳞。底虚难驻足，岸阔怯回身。岂暇踟蹰久，宁辞顾盼频。愿将兢慎意，从此赴通津。","dynasty":"唐代","title":"履春冰"}
{"author":"范朝","content":"水势临阶转，峰形对路开。槎从天上得，石是海边来。瑞草分丛种，祥花间色栽。旧传词赋客，唯见有邹枚。","dynasty":"唐代","title":"宁王山池"}
{"author":"范朝","content":"胜境宜长望，迟春好散愁。关连四塞起，河带八川流。复磴承香阁，重岩映彩楼。为临温液近，偏美圣君游。","dynasty":"唐代","title":"题石瓮寺"}
{"author":"章八元","content":"江源南去永，野渡暂维梢。古戍悬鱼网，空林露鸟巢。雪晴山脊见，沙浅浪痕交。自笑无媒者，逢人作解嘲。","dynasty":"唐代","title":"新安江行"}
{"author":"章八元","content":"夜凉河汉白，卷箔出南轩。过月鸿争远，辞枝叶暗翻。独谣闻丽曲，缓步接清言。宣室思前席，行看拜主恩。","dynasty":"唐代","title":"酬刘员外月下见寄"}
{"author":"章八元","content":"旧宅平津邸，槐阴接汉宫。鸣驺驰道上，寒日直庐中。白雪歌偏丽，青云宦早通。悠然一缝掖，千里限清风。","dynasty":"唐代","title":"寄都官刘员外"}
{"author":"章八元","content":"十层突兀在虚空，四十门开面面风。却怪鸟飞平地上，自惊人语半天中。回梯暗踏如穿洞，绝顶初攀似出笼。落日凤城佳气合，满城春树雨濛濛。","dynasty":"唐代","title":"题慈恩寺塔"}
{"author":"章八元","content":"昨辞夫子棹归舟，家在桐庐忆旧丘。三月暖时花竞发，两溪分处水争流。近闻江老传乡语，遥见家山减旅愁。或在醉中逢夜雪，怀贤应向剡川游。","dynasty":"唐代","title":"归桐庐旧居寄严长史"}
{"author":"章八元","content":"八重岩崿叠晴空，九色烟霞绕洞宫。仙道多因迷路得，莫将心事问樵翁。","dynasty":"唐代","title":"天台道中示同行"}
{"author":"章八元","content":"万国来朝岁，千年觐圣君。辇迎仙仗出，扇匝御香焚。俯对朝容近，先知曙色分。冕旒开处见，钟磬合时闻。影动承朝日，花攒似庆云。蒲葵那可比，徒用隔炎氛。","dynasty":"唐代","title":"元日望含元殿御扇开合"}
{"author":"崔国辅","content":"月暗送湖风，相寻路不通。菱歌唱不彻，知在此塘中。","dynasty":"唐代","tags":"江南，水乡，情歌，爱情","title":"小长干曲"}
{"author":"崔国辅","content":"塞北胡霜下，营州索兵救。夜里偷道行，将军马亦瘦。刀光照塞月，阵色明如昼。传闻贼满山，已共前锋斗。","dynasty":"唐代","title":"从军行"}
{"author":"崔国辅","content":"寂寥抱冬心，裁罗又褧褧。夜久频挑灯，霜寒剪刀冷。","dynasty":"唐代","title":"相和歌辞。子夜冬歌"}
{"author":"崔国辅","content":"洛阳梨花落如霰，河阳桃叶生复齐。坐恐玉楼春欲尽，红绵粉絮裛妆啼。董贤女弟在椒风，窈窕繁华贵后宫。璧带金釭皆翡翠，一朝零落变成空。","dynasty":"唐代","title":"舞曲歌辞。白纻辞二首"}
{"author":"崔国辅","content":"红颜称绝代，欲并真无侣。独有镜中人，由来自相许。","dynasty":"唐代","title":"杂曲歌辞。丽人曲"}
{"author":"崔国辅","content":"妾有罗衣裳，秦王在时作。为舞春风多，秋来不堪著。楼头桃李疏，池上芙蓉落。织锦犹未成，蛩声入罗幕。","dynasty":"唐代","title":"怨词二首"}
{"author":"崔国辅","content":"玉溆花争发，金塘水乱流。相逢畏相失，并著木兰舟。","dynasty":"唐代","tags":"爱情，约会","title":"采莲曲"}
{"author":"崔国辅","content":"朝日照红妆，拟上铜雀台。画眉犹未了，魏帝使人催。","dynasty":"唐代","title":"魏宫词"}
{"author":"崔国辅","content":"玉溆花红发，金塘水碧流。相逢畏相失，并著采莲舟。","dynasty":"唐代","title":"相和歌辞。采莲曲"}
{"author":"崔国辅","content":"归时日尚早，更欲向芳洲。渡口水流急，回船不自由。","dynasty":"唐代","title":"中流曲（一作古意）"}
{"author":"崔国辅","content":"净扫黄金阶，飞霜皎如雪。下帘弹箜篌，不忍见秋月。","dynasty":"唐代","tags":"月亮，抒情","title":"古意"}
{"author":"崔国辅","content":"一回望月一回悲，望月月移人不移。何时得见汉朝使，为妾传书斩画师。","dynasty":"唐代","title":"相和歌辞。王昭君"}
{"author":"崔国辅","content":"逢著平乐儿，论交鞍马前。与酤一斗酒，恰用十千钱。后余在关内，作事多迍邅。何肯相救援，徒闻宝剑篇。","dynasty":"唐代","title":"杂诗"}
{"author":"崔国辅","content":"红荷楚水曲，彪炳烁晨霞。未得两回摘，秋风吹却花。时芳不待妾，玉珮无处夸。悔不盛年时，嫁与青楼家。","dynasty":"唐代","title":"古意"}
{"author":"崔国辅","content":"松雨时复滴，寺门清且凉。此心竟谁证，回憩支公床。壁画感灵迹，龛经传异香。独游寄象外，忽忽归南昌。","dynasty":"唐代","title":"宿法华寺"}
{"author":"崔国辅","content":"杨柳映春江，江南转佳丽。吴门绿波里，越国青山际。游宦常往来，津亭暂临憩。驿前苍石没，浦外湖沙细。向晚宴且久，孤舟冏然逝。云留西北客，气歇东南帝。独有萋萋心，谁知怨芳岁。","dynasty":"唐代","title":"题预章馆"}
{"author":"崔国辅","content":"怅矣秋风时，余临石头濑。因高见远境，尽此数州内。羽山数点青，海岸杂光碎。离离树木少，漭漭湖波大。日暮千里帆，南飞落天外。须臾遂入夜，楚色有微霭。寻远迹已穷，遗荣事多昧。一身犹未理，安得济时代。且泛朝夕潮，荷衣蕙为带。","dynasty":"唐代","title":"石头滩作"}
{"author":"崔国辅","content":"泗水入淮处，南边古岸存。秦时有漂母，于此饭王孙。王孙初未遇，寄食何足论。后为楚王来，黄金答母恩。事迹遗在此，空伤千载魂。茫茫水中渚，上有一孤墩。遥望不可到，苍苍烟树昏。几年崩冢色，每日落潮痕。古地多堙圮，时哉不敢言。向夕泪沾裳，遂宿芦洲村。","dynasty":"唐代","title":"漂母岸"}
{"author":"崔国辅","content":"天子蕊珠宫，楼台碧落通。豫游皆汗漫，斋处即崆峒。云物三光里，君臣一气中。道言何所说，宝历自无穷。","dynasty":"唐代","title":"奉和华清宫观行香应制"}
{"author":"崔国辅","content":"太守仙潢族，含情七夕多。扇风生玉漏，置水写银河。阁下陈书籍，闺中曝绮罗。遥思汉武帝，青鸟几时过。","dynasty":"唐代","title":"七夕"}
{"author":"崔国辅","content":"月暗潮又落，西陵渡暂停。村烟和海雾，舟火乱江星。路转定山绕，塘连范浦横。鸱夷近何去，空山临沧溟。","dynasty":"唐代","title":"宿范浦"}
{"author":"崔国辅","content":"元巳秦中节，吾君灞上游。鸣銮通禁苑，别馆绕芳洲。鹓鹭千官列，鱼龙百戏浮。桃花春欲尽，谷雨夜来收。庆向尧樽祝，欢从楚棹讴。逸诗何足对，窅作掩东周。","dynasty":"唐代","title":"奉和圣制上巳祓禊应制"}
{"author":"崔国辅","content":"运偶千年圣，时传九日神。尧樽列钟鼓，汉阙辟钩陈。金箓三清降，琼筵五老巡。始惊兰佩出，复咏柏梁新。云雁楼前晚，霜花酒里春。欢娱无限极，书剑太平人。","dynasty":"唐代","title":"九日侍宴应制"}
{"author":"崔国辅","content":"秋近万物肃，况当临水时。折花赠归客，离绪断荷丝。谁谓江国永，故人感在兹。道存过北郭，情极望东菑。乔木故园意，鸣蝉穷巷悲。扁舟竟何待，中路每迟迟。","dynasty":"唐代","title":"杭州北郭戴氏荷池送侯愉"}
{"author":"崔国辅","content":"楼前桃李疏，池上芙蓉落。织锦犹未成，虫声入罗幕。妾有罗衣裳，秦王在时作。为舞春风多，秋来不堪著。","dynasty":"唐代","title":"相和歌辞。怨诗二首"}
{"author":"崔国辅","content":"长信宫中草，年年愁处生。故侵珠履迹，不使玉阶行。","dynasty":"唐代","title":"相和歌辞。婕妤怨"}
{"author":"崔国辅","content":"行行日将夕，荒村古冢无人迹。朦胧荆棘一鸟飞，屡唱提壶酤酒吃。古人不达酒不足，遗恨精灵传此曲。寄言当代诸少年，平生且尽杯中渌。","dynasty":"唐代","title":"相和歌辞。对酒"}
{"author":"崔国辅","content":"汉使南还尽，胡中妾独存。紫台绵望绝，秋草不堪论。","dynasty":"唐代","title":"相和歌辞。王昭君"}
{"author":"崔国辅","content":"虽入秦帝宫，不上秦帝床。夜夜玉窗里，与他卷罗裳。","dynasty":"唐代","title":"杂曲歌辞。妾薄命"}
{"author":"崔国辅","content":"遗却珊瑚鞭，白马骄不行。章台折杨柳，春草路旁情。","dynasty":"唐代","title":"杂曲歌辞。长乐少年行"}
{"author":"崔国辅","content":"蕙草娇红萼，时光舞碧鸡。城中美年少，相见白铜鞮.少年襄阳地，来往襄阳城。城中轻薄子，知妾解秦筝。","dynasty":"唐代","title":"相和歌辞。襄阳曲二首"}
{"author":"崔国辅","content":"西候情何极，南冠怨有馀。梁王虽好事，不察狱中书。","dynasty":"唐代","title":"送韩十四被鲁王推递往济南府"}
{"author":"崔国辅","content":"江边枫落菊花黄，少长登高一望乡。九日陶家虽载酒，三年楚客已沾裳。","dynasty":"唐代","title":"九日"}
{"author":"崔国辅","content":"逢着平乐儿，论交鞍马前。与酤一斗酒，恰用十千钱。后余在关内，作事多迍邅。何肯相救援，徒闻《宝剑篇》。","dynasty":"唐代","title":"杂诗"}
{"author":"崔国辅","content":"扬柳映春江，江南转佳丽。吴门绿波里，越国青山际。游宦常往来，津亭暂临憩。驿前苍石没，浦外湖沙细。象晚宴且久，孤舟迥然逝。云留西北客，气歇东南帝。独有萋萋心，谁知怨芳岁。","dynasty":"唐代","title":"题豫章馆"}
{"author":"崔国辅","content":"朝日点红妆，拟上铜雀台。画眉犹未了，魏帝使人催。","dynasty":"唐代","title":"魏宫词"}
{"author":"崔国辅","content":"陇外长亭堠，山深古塞秋。不知呜咽水，何事向西流？","dynasty":"唐代","title":"渭水西别季仑"}
{"author":"崔国辅","content":"月暗送潮风，相寻路不通。菱歌唱不彻，知在此塘中。","dynasty":"唐代","title":"小长干曲"}
{"author":"崔国辅","content":"楼头桃李疏，池上芙蓉落。织锦犹未成，蛩声入罗幕。","dynasty":"唐代","title":"怨词二首其二"}
{"author":"崔国辅","content":"少年襄阳地，来往襄阳城。城中轻薄子，知妾解秦筝。","dynasty":"唐代","title":"襄阳曲二首其二"}
{"author":"崔国辅","content":"杨柳映春江，江南转佳丽。吴门绿波里，越国青山际。游宦常往来，津亭暂临憩。驿前苍石没，浦外湖沙细。向晚宴且久，孤舟囧然逝。云留西北客，气歇东南帝。独有萋萋心，谁知怨芳岁。","dynasty":"唐代","title":"题豫章馆"}
{"author":"崔国辅","content":"玉笼薰绣裳，著罢眠洞房。不能春风里，吹却兰麝香。","dynasty":"唐代","title":"古意二首其一"}
{"author":"崔国辅","content":"种棘遮蘼芜，畏人来采杀。比至狂夫还，看看几花发。","dynasty":"唐代","title":"古意二首其二"}
{"author":"崔国辅","content":"董贤女弟在椒风，窈窕繁华贵后宫。璧带金釭皆翡翠，一朝零落变成空。","dynasty":"唐代","title":"舞曲歌辞白纻辞二首"}
{"author":"崔国辅","content":"湖南送君去，湖北送君归。湖里鸳鸯鸟，双双他自飞。","dynasty":"唐代","title":"湖南曲（一作古意）"}
{"author":"崔国辅","content":"玉笼薰绣裳，著罢眠洞房。不能春风里，吹却兰麝香。种棘遮蘼芜，畏人来采杀。比至狂夫还，看看几花发。","dynasty":"唐代","title":"古意二首"}
{"author":"崔国辅","content":"送别未能旋，相望连水口。船行欲映洲，几度急摇手。","dynasty":"唐代","title":"杂曲歌辞。今别离"}
{"author":"崔国辅","content":"自与王孙别，频看黄鸟飞。应由春草误，著处不成归。","dynasty":"唐代","title":"杂曲歌辞。王孙游"}
{"author":"崔国辅","content":"淇上桑叶青，青楼含白日。比时遥望君，车马城中出。","dynasty":"唐代","title":"卫艳词"}
{"author":"崔国辅","content":"陇右长亭堠，山阴古塞秋。不知呜咽水，何事向西流。","dynasty":"唐代","title":"渭水西别李仑"}
{"author":"傅肇修","content":"朝穿半岭云，暮踏斜阳路。不觉负薪劳，歌声破烟树。","dynasty":"清代","title":"樵径"}
{"author":"傅肇修","content":"蓑笠大乾坤，生涯一石存。雨余人独立，家在隔溪村。","dynasty":"清代","title":"钓矶"}
{"author":"洪咨夔","content":"芍药打团红，萱草成窝绿。帘卷疏风燕子归，依旧卢仝屋。贫放麹生疏，闲到青奴熟。扫地焚香伴老仙，人胜连环玉。","dynasty":"宋代","tags":"写花，芍药，感慨","title":"卜算子·芍药打团红"}
{"author":"洪咨夔","content":"平沙芳草渡头村。绿遍去年痕。游丝下上，流莺来往，无限销魂。绮窗深静人归晚，金鸭水沈温。海棠影下，子规声里，立尽黄昏。","dynasty":"宋代","tags":"婉约，少妇，相思","title":"眼儿媚·平沙芳草渡头村"}
{"author":"洪咨夔","content":"诗不云乎，蒹葭苍苍，白露为霜。看高山乔木，青云老干，英华滋液，亦敛而藏。匠石操斤游林下，便一举采之充栋梁。须知道，是天将大任，翕处还张。薇郎玉佩丁当。问何事午桥花竹庄。又星回岁换，腊残春浅，锦熏笼紫，栗玉杯黄。唤起东风，吹醒宿酒，把甲子从头重数将。明朝去，趁传柑宴近，满袖天香。","dynasty":"宋代","title":"沁园春（寿俞紫薇）"}
{"author":"洪咨夔","content":"去年为君来，明廷峙鸾鹄。今年为亲归，蚕市苦思蜀。扶舆出修门，万里宛在目。大江六月寒，风饱帆数幅。金山如幽人，杜蘅缭荷屋。采石如壮士，铁骑明鋈续。五老烟光开，九华云气矗。如王公大人，冠冕而佩玉。大孤狷介甚，赤壁清旷足。黄鹤侠者流，隽放不容束。英雄古荆州，霜月耿乔木。寂寞三闾亭，风露落秋菊。阳台峰十二，森拱峡江曲。高标耸赤松，绝槩凛孤竹。或如汉汲黯，抗直敢掁触。又如唐真卿，峻絜不受辱。瞿唐滟滪堆，一柱轧坤轴。溃城睢阳孤，钩党林宗独。水石明边酌，苹蓼佳处宿。宽作几月程，迎面峨眉绿。世道淡有味，人生平为福。江山无愧容，草木有余馥。试剑信雄拔，易简更清沃。虎蛇方横道，有此廉平牧。相如驷马贵，长孺一翁秃。明河隔黄姑，碧落杳飞鹜。独复即无妄，多识乃大畜。岁晏以为期，仁亦在乎熟。木末老芙蓉，阑干深苜蓿。邮签莫厌娄，瑟僴尉淇奥。","dynasty":"宋代","tags":"送别，思亲","title":"送监丞家同年守简池三十韵"}
{"author":"洪咨夔","content":"饮马咸池，总辔昆仑，横骛九州。庆中兴机会，天生山甫，非常事业，天授留侯。左搏龙蛇，右驯虎兕，万里中原谈笑收。功名早，便貂蝉猎猎，飞出兜牟。新氓无限欢讴。尽卖剑卖刀归买牛。正麦摇熏吹，黄迷断垄，秧涵朝雨，绿遍平畴。眼底太平，不图再见，罗拜焚香青海头。从今去，愿君王万岁，元帅千秋。","dynasty":"宋代","title":"沁园春（寿淮东制置）"}
{"author":"洪咨夔","content":"画斛黄花寒更好。人爱花繁，却被花催老。旧恨新愁谁酝造。带围暗减知多少。开眼万般浑是恼。只仗微醺，假寐宽怀抱。隔屋愁眉春思早。数声啼破池塘草。","dynasty":"宋代","title":"蝶恋花"}
{"author":"洪咨夔","content":"如此好明月，梅里自来无。炎云溽雾收尽，宇宙一冰壶。浅濑乍分随合，清影欲连还断，滉漾玉浮图。风物庾楼似，秋思欠菰蒲。醉魂醒，尘骨换，我非吾。琼箫紫凤何许，风露足清都。君看流光多处，缥缈澼洸人立，白与藕花俱。只恐姮娥妒，凉透粟生肤。","dynasty":"宋代","title":"水调歌头（中夏望前一夕步月）"}
{"author":"洪咨夔","content":"霜月冷婷婷。夹岸芦花雪点成。短艇水晶宫里系，闲情。谁道芙蓉更有城。阿鹊数归程。人倚低窗小画屏。莫恨年华飞上鬓，堪凭。一度春风一度莺。","dynasty":"宋代","title":"南乡子（德清舟中和老人韵）"}
{"author":"洪咨夔","content":"秋气悲哉，薄寒中人，皇皇何之。更黄花吹雨，苍苔滑屐，栏空斗鸭，床老支龟。静里跫音，明边眉睫，蹴踏星河天脱革几。清谈久，顿两忘妍丑，嫫姆西施。濂溪家住江湄。爱出水芙蓉清绝姿。好光风霁月，一团和气，尸居龙见，神动天随。著察工夫，诚存体段，个里语言文字非。君家事，莫空将太极。散打图碑。","dynasty":"宋代","title":"沁园春（用周潜夫韵）"}
{"author":"洪咨夔","content":"归去来兮，杜宇声声，道不如归。正新烟百五，雨留酒病，落红一尺，风妒花期。睡起绿窗，销残香篆，手板＿颐还倒持。无人解，自追游仙梦，作送春诗。风流不似年时。把别墅江山供弈棋。空一川芳草，半池晴絮，歌翻长恨，赋续怀离。桃叶渡头，沈香亭北，往事悠悠难重思。徘徊处，看鸣鸠唤妇，乳燕将儿。","dynasty":"宋代","title":"沁园春（次黄宰韵）"}
{"author":"洪咨夔","content":"杨柳青已絮，芍药红方葩。诗随去帆东，春风属谁家。音疏日月駃，目短天宇赊。小德最怜渠，丹颊三髻丫。","dynasty":"宋代","title":"寄赵景周抚干二首"}
{"author":"洪咨夔","content":"柳色黄黄草色微，一川新渌两红衣。老天也信还家好，淡日柔风送客归。","dynasty":"宋代","title":"嘉陵江舟中三绝"}
{"author":"洪咨夔","content":"辛夷零落水生漪，睡暖沙凫荫酒旗。不是归帆相料理，春光如许底能知。","dynasty":"宋代","title":"嘉陵江舟中三绝"}
{"author":"洪咨夔","content":"东风吹老地棠花，燕子归来认得家。茅屋石田浑好在，白头何苦尚天涯。","dynasty":"宋代","title":"嘉陵江舟中三绝"}
{"author":"洪咨夔","content":"苦甚淮南驮，嗟哉蜀口{左马右蒙}。护身梭结{巉山换革}，防口竹编笼。远近关梁接，高低阁栈通。琅珰鸣铎裹，谁识木牛功。","dynasty":"宋代","title":"剑外驴"}
{"author":"洪咨夔","content":"三海先声壮，重城大势连。竹为人世界，灯结水因缘。风物诗囊裹，英雄泪眼边。江平洲露碧，沙市稳开舡。","dynasty":"宋代","title":"江陵"}
{"author":"洪咨夔","content":"箕斗光移析木津，踏霜扶醉不惊尘。夜寒应是梅花觉，半斂愁容婉侍春。","dynasty":"宋代","title":"江头寄致远二首"}
{"author":"洪咨夔","content":"客窗翻遍竹炉香，楼外更声作许长。解事灯花相报似，拥炉儿女说荒唐。","dynasty":"宋代","title":"江头寄致远二首"}
{"author":"洪咨夔","content":"木犀满送第三香，交割秋光与后行。细雨斜风篱下菊，安排青蕊做重阳。","dynasty":"宋代","title":"奖菊二绝"}
{"author":"洪咨夔","content":"菰叶离披藕叶欹，精神得似未秋时。西风坐断群芳路，不属黄花更属谁。","dynasty":"宋代","title":"奖菊二绝"}
{"author":"洪咨夔","content":"矮檠矻初年，细字窘晚节。天怜蠹书障，神授鸿宝诀。金葩凉而严，丹宝温以烈。两囊贮风露，半簪藉霜雪。芬透顶{左宁右页}爽，清祛脑脂热。梦魂寥廓远，宇观沆瀣澈。云开月更朗，电掣岩欲裂。术妙刮膜金，功过刳蟆铁。聱牙读楚诅，琐尾窥越绝。不忧幻景侵，且喜翳根灭。颂花醉春温，餐英饱秋洁。涂屋兆蕃硕，饮潭进耆耋。况兹芳泽聚，尽洗空华结。夜气存虚明，天光发昭晰。须弥能微尘，渤澥或丘垤。不直一笑粲，已判双眦决。","dynasty":"宋代","title":"椒菊枕"}
{"author":"洪咨夔","content":"春落平芜外，舟行白雨边。鸠应山尔汝，橹画水之玄。官冷谁能吏，身闲便是仙。康庐真个去，信有夙生缘。","dynasty":"宋代","title":"解缆"}
{"author":"洪咨夔","content":"疥疗悲志郁，发凉慨年徂。人特自苦耳，天竟可恃夫。忘忧草良妩，蠲忿花更姝。多渠有酒醑，宽我无钱沽。阿芝亦解事，低眉荐吴歈。","dynasty":"宋代","title":"疥疗"}
{"author":"洪咨夔","content":"东家鼎贵万户侯，西家暴富十谷牛。唤丝呼竹进玉舟，把酒已作明朝愁。中间人家贱贫惯，既得未得两无患。晏眠起吃盦菜饭，饭罢乱拈书册看。此乐名为金不换。","dynasty":"宋代","title":"金不换歌"}
{"author":"洪咨夔","content":"但见阴阳递斡流，谁知阳本未尝休。善端继继无穷脉，元化生生不尽头。杜牧浪将箱劝读，少陵空为线添愁。何如静坐观其复，一点灵台造物游。","dynasty":"宋代","title":"谨次老人至节韵"}
{"author":"洪咨夔","content":"雨脚如麻日日然，垂成生恐坏丰年。九重肸蚃通方寸，一点光明遍大千。喜动朝行花底散，愁销野次苇间缘。奄观銍艾霜风晚，重厌牛车倍费鞭。","dynasty":"宋代","title":"谨和大人喜晴"}
{"author":"洪咨夔","content":"本期洗眼看伊周，到此华胥只梦游。烂漫苍苔心事晚，婆娑红槿鬓华秋。藏头欲效鑽沙鳖，扪舌空成噍草牛。饭豆芋魁浑好在，得归不药病还瘳。","dynasty":"宋代","title":"谨和老人瘳字韵"}
{"author":"洪咨夔","content":"莫怒狙公赋茅悭，万缘一定不容干。老便窗下迷离暖，醉爱尊前郭索寒。屑玉晨光明沆瀣，流珠夜气郁兰玕。但能饱吃长年饭，射虎南山有分看。","dynasty":"宋代","title":"谨和老人初冬即事"}
{"author":"洪咨夔","content":"平泉草木须臾梦，金谷莺花一撮尘。富贵若生根到底，两家占断别无人。","dynasty":"宋代","title":"谨和老人初冬寓笔十绝"}
{"author":"洪咨夔","content":"是非不验道应坏，祸福无凭天也芒。便使曹瞒生卖履，已赊王衍死排墙。","dynasty":"宋代","title":"谨和老人初冬寓笔十绝"}
{"author":"洪咨夔","content":"何人地下管天条，不是皋陶即是萧。金埒漫夸钱过斗，铁围宁问玉垂腰。","dynasty":"宋代","title":"谨和老人初冬寓笔十绝"}
{"author":"洪咨夔","content":"当场弄出百般奇，傀儡棚中老偃师。满眼机关无着处，到头线索有收时。","dynasty":"宋代","title":"谨和老人初冬寓笔十绝"}
{"author":"洪咨夔","content":"两仪亦有盈亏数，万物难逃出入机。一把牙筹空自苦，盖棺着得几通衣。","dynasty":"宋代","title":"谨和老人初冬寓笔十绝"}
{"author":"洪咨夔","content":"避风台上深情宠，偃月堂中尽意谋。争奈天公无面目，满林黄叶一番秋。","dynasty":"宋代","title":"谨和老人初冬寓笔十绝"}
{"author":"洪咨夔","content":"煮茗烧香双赤脚，捡书洗妍一苍头。斯文兴丧由天在，未用安排地起楼。","dynasty":"宋代","title":"谨和老人初冬寓笔十绝"}
{"author":"洪咨夔","content":"元子扫空桓氏业，窟郎荡尽李家风。前人留得儿孙立，何患鸾枝不长桐。","dynasty":"宋代","title":"谨和老人初冬寓笔十绝"}
{"author":"洪咨夔","content":"方穷蔡择问唐举，未遇邺侯逢懒残。触石起云能沛雨，不应长作旱雷看。","dynasty":"宋代","title":"谨和老人初冬寓笔十绝"}
{"author":"洪咨夔","content":"命有穷通分虎鼠，事无得失尽鸡虫。东篱独有黄花在，挹取寒香寿阿翁。","dynasty":"宋代","title":"谨和老人初冬寓笔十绝"}
{"author":"洪咨夔","content":"吾道何通塞，人情自寂喧。无羔还可茗，有鹤不须钱。议论追嘉佑，声名续贞元。寿亲惟此尔，一笑柏椒边。","dynasty":"宋代","title":"谨和老人除日"}
{"author":"洪咨夔","content":"抗疏明时效伏伽，一归七度试春纱。柔风绿遍庭前草，细雨红催陌上花。惠远买来犹浊酒，赵州吃去只粗茶。回头恰恰莺啼处，黄四娘今尚有家。","dynasty":"宋代","title":"谨和老人春行"}
{"author":"洪咨夔","content":"寄得江南驿信来，窥来映水几枝开。形容绮语空能絮，酬答芳心总已灰。厌旧趋新和粉染，夺真弄假点酥裁。纷纷儿女春风恼，却笑诗翁醉打隈。","dynasty":"宋代","title":"谨和老人赋梅"}
{"author":"洪咨夔","content":"踏白霜明夜，牵黄木叶秋。斓斑文未豹，觳觫炙先牛。奈玉开三面，蒸酥让一头。酒边纤手削，醉倒老浮丘。","dynasty":"宋代","title":"谨和老人赋牛尾貍二首"}
{"author":"洪咨夔","content":"北雪佛貍种，西风金狗秋。谋生贪过鼠，逃列喘如牛。糟熟涎奴舌，虀芳点客头。何时明猎火，吞尽楚青丘。","dynasty":"宋代","title":"谨和老人赋牛尾貍二首"}
{"author":"洪咨夔","content":"世事鹏斥鷃，人情燕伯劳。心须腔放阔，眼要孔提高。陈力惟求健，承恩敢恃牢。熟思归计是，春酒荐蒌蒿。","dynasty":"宋代","title":"谨和老人赋退朝"}
{"author":"洪咨夔","content":"破坏憨僧衲，凹欹漫叟洼。吐气头缩蜃，淡月口呿蟆。宫{左女右监}愁难捧，堂胥怒可挝。莫贪濡笔利，浪草侍中麻。","dynasty":"宋代","title":"谨和老人古砚韵"}
{"author":"洪咨夔","content":"秋风问讯老芙蕖，靖节前行后阿舒。缓策稳过金络马，小烹佳胜蔗浆厨。何荣何辱人千古，谁是谁非冢一区。遇着好花随处醉，莫醉他屋与吾庐。","dynasty":"宋代","title":"谨和老人官山看高子厚修墓"}
{"author":"洪咨夔","content":"取水驿符到，喊山旗信通。碾分花底月，炉受竹间风。金谷正觅醉，玉川谁道穷。顶门甘露入，唤醒主人公。","dynasty":"宋代","title":"谨和老人惠山泉二首"}
{"author":"洪咨夔","content":"第二水泉动，斜三封印通。爱奇亲煮雪，得隽细生风。酒肺苏将渴，诗情洗尽穷。娉婷须好买，供奉读书公。","dynasty":"宋代","title":"谨和老人惠山泉二首"}
{"author":"洪咨夔","content":"楼头独立夕阳西，摇落高风万木嘶。人自官刍衔马口，我方社酒荐豚蹄。一尘不首青铜镜，万法皆空黑漆篦。节后龙山应更好，秋光拍满锦障泥。","dynasty":"宋代","title":"谨和老人九日"}
{"author":"洪咨夔","content":"点破秋光数叶荷，水清时见小鱼过。渟涵风露三更足，收拾江湖万顷多。","dynasty":"宋代","title":"谨和老人莲桂二绝"}
{"author":"洪咨夔","content":"捣成一百八丸黄，入手能令热恼凉。金粟如来身已化，蕊珠仙子骨犹香。","dynasty":"宋代","title":"谨和老人莲桂二绝"}
{"author":"洪咨夔","content":"自铸铁成错，谁吹灰使然。俗情床上下，野趣蜜中边。花艳明光锦，苔痕白打钱。醉翁诗板在，山莫放童颠。","dynasty":"宋代","title":"谨和老人罗山"}
{"author":"洪咨夔","content":"田夫野老布长衫，郊外相逢与共谭，一把年会将望六，九分春色又过三。竹鸡绝叫茶生笋，梅子微酸酒熟蓝。流转风光无间断，此身元与化功参。","dynasty":"宋代","title":"谨和老人明朝中春二首"}
{"author":"洪咨夔","content":"淡黄深碧上春衫，无限春怀岂易谭。随手去来拈放一，到头得失暮朝三。日烘花气通玄牝，雨洗山光涨蔚蓝。熟听五更晴哢好，不须多恨罢朝参。","dynasty":"宋代","title":"谨和老人明朝中春二首"}
{"author":"洪咨夔","content":"郁郁年来亦欲东，穷魔挥斥欠天蓬。得甜自喜皆花蜜，与苦相忘独蓼虫。张望红粳新作业，","dynasty":"宋代","title":"谨和老人秋日遣怀"}
{"author":"洪咨夔","content":"柴桑青菊旧家风。邻翁强解人间事，数问牛轓甚日熊。","dynasty":"宋代","title":"谨和老人秋日遣怀"}
{"author":"洪咨夔","content":"划草根须尽，传花叶未多。明波撑窣堵，老石卧盘陀。煨美甘分芋，蒸肥欠裹荷。醒然下山去，明月满林阿。","dynasty":"宋代","title":"谨和老人夏日东山即事二首"}
{"author":"洪咨夔","content":"菜把野园送，花枝邻巷附。捣蟾和绛雪，骑斗弄青霞。古帖临禽李，新诗续稻瓜。晚凉随杖履，携酒访鱼槎。","dynasty":"宋代","title":"谨和老人夏日东山即事二首"}
{"author":"洪咨夔","content":"云屏九折跨三休，公欲行春雪不愁。逗暖流澌鸣暗谷，送晴倒景漾层楼。似无似有草痕动，半落半开花气浮。婆饼焦声林外起，便从野渡唤横舟。","dynasty":"宋代","title":"谨和老人雪晴"}
{"author":"洪咨夔","content":"飕飕破屋小青裯客枕频年寄道周。行止非人真可笑，穷通有命尚何愁。春风旧垒双飞燕，宿雨新巢百拙鸠。信是还家贫亦好，德人何处不天游。","dynasty":"宋代","title":"谨和老人欲还故庐"}
{"author":"洪咨夔","content":"露径风篱取次芳，朝荣暮悴付流光。一秋朵朵红相续，比着人情大段长。","dynasty":"宋代","title":"槿花"}
{"author":"洪咨夔","content":"君臣一德盛熙宁，厌故趋新用六经。但怪画图来郑侠，何期奏议出唐坰。掌中大地山河舞，舌底中原草木腥。养就祸胎身始去，依然锺阜向人青。","dynasty":"宋代","title":"荆公"}
{"author":"洪咨夔","content":"谁把银河彻底倾，倒翻星斗著行明。又疑笼道红栀子，隐隐鸣鞘出五更。","dynasty":"宋代","title":"荆州江浮水灯作佛事"}
{"author":"洪咨夔","content":"山下有雷颐，山下出泉蒙。主静山之体，养正静之功。闲闲六窗明，寂寂万籁空。坐观鼻端白，岩花自春风。","dynasty":"宋代","title":"净梵僧颐蒙堂"}
{"author":"洪咨夔","content":"韶华九十恰平分，过化中存一点神。草脱烧痕非入色，梅收花事又新人。正襟危坐三灵会，拥鼻长谣万象宾。酬答风光惟办此，可能春梦到天津。","dynasty":"宋代","title":"敬次老人即事"}
{"author":"洪咨夔","content":"井渫得泉终必食，睽弧遇雨更须疑。毋庸伊尹要三聘，且学颜渊克四非。势去铁鞋无处觅，志亨金印有时累。梅花结子桃花发，烂漫春风醉典衣。","dynasty":"宋代","title":"敬和大人新年韵"}
{"author":"洪咨夔","content":"红红白白两般栽，浅浅深深一气催。但爱透从清水出，不辞脱自於泥来。随花着盖相依立，聚菂为房忍擘开。妙洁色香无间断，床头更拨洗儿醅。","dynasty":"宋代","title":"敬和老人荷花"}
{"author":"洪咨夔","content":"西谷柴车手自巾，风吹不到庾郎尘。回光返照千江月，复命归根一点春。永昼同窗陶处士，凉宵专席竹夫人。徐公好丑浑休问，认取青铜镜裹真。","dynasty":"宋代","title":"敬和老人览镜"}
{"author":"洪咨夔","content":"埋盆作沼野人家，数斛山泉拍两涯。人立晚风凉似水，荷浮香气胜於花。蛙声恰恰宜飞雨，鹜影依依欠落霞。齐物逍遥无大小，不须烦恼发生丫。","dynasty":"宋代","title":"敬和老人盆池"}
{"author":"洪咨夔","content":"雪水迎风细作鳞，青青又是故园春。只知和鼎非凡子，岂料升盘有苦人。还我核来机转熟，寄渠花去意犹新。侧生底事摇车颊，空作渔阳一点颦。","dynasty":"宋代","title":"敬和老人青梅"}
{"author":"洪咨夔","content":"湍险中回棹，宽平处整骖。云峰环六六，禅板占三三。地冷梅枝北，天空雁影南。真观观自性，危坐读羽龛。","dynasty":"宋代","title":"敬和老人秋日山行"}
{"author":"洪咨夔","content":"西风摆脱络头丝，荪壁为家不问蓍。分得九华烟雨壑，种将五老水云芝。戟髯洒洒精神健，剑脊棱棱气骨奇。窗外几多凡草木，为谁张王为谁衰。","dynasty":"宋代","title":"敬和老人石菖蒲"}
{"author":"洪咨夔","content":"邹不辞三徙，滕何爱一廛。典衣宽酒债，乞米续炊烟。胜败供飞雹，亏成付响泉。东山时撰屦，花底弄潺湲。","dynasty":"宋代","title":"敬和老人寓舍"}
{"author":"洪咨夔","content":"髓恼供祠寺，膏脂倒井闾。岸聩犹略彴塔秃只夫须。窈窕钗先燕，夷犹带不鱼。醉归天欲雪，好个探梅图。","dynasty":"宋代","title":"敬用老人功臣净士院韵"}
{"author":"洪咨夔","content":"判取琅珰醉，赢教糊涂眠。参横梅下客，月淡菊中仙。舌在君何患，尻高我自怜。岷峨如许碧，强欲为人妍。","dynasty":"宋代","title":"镜月酒后戏呈及甫"}
{"author":"洪咨夔","content":"於皇永昌陵，食龟大梁都。坐控天下枢，卜世周鼎俱。圣贤六七作，夷夏同康衢。怀鸩玩积安，厝火忘细娱。黼京相与乐，兴亡视如无。元气付一锢，膏血供百须。但知豢富贵，金珠润黄垆。岂料醉梦中，蛊瘵生华腴。凄风暗离黍，斜阳渺烟芜。空令老忠简，渡河死犹呼。南来吴会雄，北望汴水枯。迓续赤帝脉，羁縻黄头胡。楚蜀壮襟带，江淮丰灌输。以此图中原，所嗟欠谋夫。平园旧宾客，清灯耿寒炉。搔首宿感集，拊髀流光徂。理乱有成鉴，天高不容呼。拟古赋二京，举一通三隅。谓堕狗监舌，宁老瓜芋区。谁能齿皋朔，俳优杂星巫。芙蓉归去来，月落长庚孤。","dynasty":"宋代","title":"九华叶子真赋汴吴两都极陈治乱之原仍有诗用"}
{"author":"洪咨夔","content":"老无擘画笑柴桑，两眼惺惺菊自黄。渠更笑人无菊把，拒霜相对过重阳。","dynasty":"宋代","title":"九日"}
{"author":"洪咨夔","content":"凉边未放菊花斑，莫作重阳节物看。就网买鱼风露重，推篷举酒水天宽。箭头岁月离弦易，局面功名下着难。惭愧竟陵江上叟，采菰捣黍鬓毛寒。","dynasty":"宋代","title":"九日复口"}
{"author":"洪咨夔","content":"遨头不管菊花寒，簇队晨登上将坛。戏马台前千古事，筹边楼下万人看。弓声浏亮秋风劲，旗采精明宿雨乾。后部铙歌归较晚，雪西烽火报平安。","dynasty":"宋代","title":"九日阅武预观军容退而纪事"}
{"author":"洪咨夔","content":"甥馆刘郎舅仲谋，并绝瓜葛借荆州。人生一藉裙襦力，卒世如何得举头。","dynasty":"宋代","title":"九月十八日夜泊刘郎浦二绝"}
{"author":"洪咨夔","content":"平生意气压曹瞒，却为夫人鬓作斑。堂上横刀何足问，五兵只在画屏间。","dynasty":"宋代","title":"九月十八日夜泊刘郎浦二绝"}
{"author":"洪咨夔","content":"秋光拍塞小村墟，高下人家意自如。屋底四蚕抽蛹细，墙头三桂着花疏。握儿早秫酒无限，杓子晚菘虀有余。大似元丰年界好，天应容我老樵渔。","dynasty":"宋代","title":"九月四日过增口道中"}
{"author":"洪咨夔","content":"太一相过烛未销，朝元钟动郁罗萧。身轻不怕琼骀滑，蹴踏青霞上斗杓。","dynasty":"宋代","title":"九月一日侍老人游洞霄宿超然馆闻钟"}
{"author":"洪咨夔","content":"路突亭依石，林凹渚见沙。嵚危几岣嵝，深蔚似琅琊。客仙惊寒思，僧闲忘岁华。两窗风露影，一树枇杷花。","dynasty":"宋代","title":"九州山僧房"}
{"author":"洪咨夔","content":"生怜一架明於雪，终殿群芳嫁却春。","dynasty":"宋代","title":"句"}
{"author":"洪咨夔","content":"风雨寂历芦荻秋，梧叶落尽斜阳洲。","dynasty":"宋代","title":"句"}
{"author":"洪咨夔","content":"鱼复平沙涨夕阴，红旗影底老蛟吟。穷今亘古三分恨，托地撑天一寸心。过雨断云闲绝壁，凉风归鸟急平林。江山难着醒时眼，有酒如渑放手斟。","dynasty":"宋代","title":"开济堂"}
{"author":"洪咨夔","content":"秋风已飒梧犹碧，宿雨才收稗亦花。天着工夫供醉眼，东邻有酒不堪赊。","dynasty":"宋代","title":"口占"}
{"author":"洪咨夔","content":"沉香亭北梦魂赊，惊见祥云七宝车。穷孟尝君空好客，病维摩老不禁花。","dynasty":"宋代","title":"口占酬俞端叔牡丹"}
{"author":"洪咨夔","content":"九月丙戌夜未中，祝融涨焰通天红。曾楼杰观舞燧象，绮峰绣陌奔烛龙。始从李博士桥起，三面分风十五里。崩摧汹汹海潮翻，填咽纷纷釜鱼死。开禧回禄前未闻，今更五分多二分。大涂小撤噤不讲，拱手坐视连宵焚。殿前将军猛如虎，救得汾阳令公府。祖宗神灵飞上天，痛哉九庙成焦土。","dynasty":"宋代","title":"哭都城火"}
{"author":"洪咨夔","content":"临轩解褐赐汤沐，一节两节水苍玉。气严惯尝志士胆，格高厌食太官肉。此君可人如西湖，荷边冰簟三更铺。心知爽快不宜过，奈此风月人间无。","dynasty":"宋代","title":"苦笋"}
{"author":"洪咨夔","content":"林谷迎梅新雨沐，和绷熟煮琅玕玉。箨龙别种富风味，梭鱼同科少肌肉。吾庐两山介宣湖，绿阴门径杨花铺。攻苦食淡父子俱，笑看两孙指之无。","dynasty":"宋代","title":"苦笋用前韵"}
{"author":"洪咨夔","content":"炙玉怀雪貍，脍银忆冰鲚。异哉山泽荒，坐我穷鬼崇。儿头似耶白，相对玩残岁。炉寒灰荧荧，檠涸灯翳翳。擘柑老赤脚，暖酒小青髻。一酌佳入蔗，再酌甘胜荠。陶然会道妙，嗒然司然契。吾身与乾坤，共此小关捩。三百六十节，一节一节系。四万八千息，一息一息继。日月有往来，阴阳有开闭。太和行其间，周流无边际。腊尽梅纷披，春回柳摇曳。非时难强揠，有命莫过计。颜回箪瓢空，季路緼袍弊。只恐非大贤，公不待后世。","dynasty":"宋代","title":"腊月二十五夜"}
{"author":"洪咨夔","content":"平山堂下解围去，天水堡前经战来。天地无情一般月，照人霜骨白皑皑。","dynasty":"宋代","title":"腊中步月二绝"}
{"author":"洪咨夔","content":"卖妻鬻子年饥后，索母求爷贼乱余。对月椎胸几家哭，更堪萧索岁将除。","dynasty":"宋代","title":"腊中步月二绝"}
{"author":"洪咨夔","content":"鹊经心诀在，鸿宝肘方全。为问春痟首，何如夏脅肩。楼居高进月，园涉细疏泉。学得种芝法，疑君今稚川。","dynasty":"宋代","title":"老人赋郑医芝隐楼敬次韵"}
{"author":"洪咨夔","content":"迎侍京华又见春，天时人事一番新。丙申儿遇丙申岁，己卯爷逢己卯辰。本分法门行得熟，长生样子学来真。斑衣奉酒多为寿，满眼光风正可人。","dynasty":"宋代","title":"老人生朝为寿"}
{"author":"洪咨夔","content":"窣波影裹诵陀伽，古佛灯笼护绛纱。智慧竭罗虽正果，慈悲妙善亦空花。怕寒婉娈初拳蕨，望雨醒忪细舌茶。节物感人还逢解，有儿何用女当家。","dynasty":"宋代","title":"老人晚得女真真又曾孙女金华皆再周而伤葬塔"}
{"author":"洪咨夔","content":"八万猊床方丈室，九千书卷半边窗。儋翁句子无人问，流水泠泠度石矼。","dynasty":"宋代","title":"楞枷山房二绝"}
{"author":"洪咨夔","content":"风标劲似聂政姊，笔力健如曹大家。此手始能为此竹，对渠枯森老槎牙。","dynasty":"宋代","title":"楞枷山房二绝"}
{"author":"洪咨夔","content":"宁饮三斗水，不揖褦襶子。宁食三斗葱，不踏龙断市。伯夷圣之清，饿死不受滓。死犹清可为，况乃未必死。几人浊恶海，鸡鸣为利起。魏其武安门，洒削胃脯氏。揶揄首阳山，自伐我计是。使清能死人，浊者亦死耳。官居寂寞滨，不堕闤闠裹。嚚尘一关隔，宛在水中沚。楼居得未有，鉴影时自喜。天空塔戴角，湖斂沙脱觜。乌桕重量有阴，芙蕖淡秋蕊。鹭点横烟稠，雁掠断云驶。山缺女墙转，林斜僧屋倚。江流在何许，危墙出半指。长堤苔痕平，尽日无步屣。有人为我来，寒冰照人只。鸥盟以要之，相对弄清泚。明月不满掬，一漱霜入齿。}葹菉薋盈室，为君种兰宦。户服艾盈腰，为君揽荃芷。吾非好独清，浊亦君所耻。千丈一寸浑，清恐不如此。出门歌濯缨，声节中宫徽。西风骑两鹄，碧落绝万里。","dynasty":"宋代","title":"冷廨面挹重湖结楼以收逸放之景扁以清斯诸友"}
{"author":"洪咨夔","content":"倒劄枯藤立晚风，山光不与水俱东。苹花落尽芦花老，地阔天高一个鸿。","dynasty":"宋代","title":"礼灭翁退天台能仁院归梁渚一绝寄之"}
{"author":"洪咨夔","content":"有子何蕃似，悬知母训贤。市赊留客酒，邻贷买书钱。苦过莲心后，甜回蔗境边。一朝风木憾，谁与问苍天。","dynasty":"宋代","title":"李致远母夫人挽诗二首"}
{"author":"洪咨夔","content":"日与夫人子，相随若弟兄。羡渠犹有母，使我欲无生。未病思求药，方餐念遗羹。此情今已矣，泪雨待同倾。","dynasty":"宋代","title":"李致远母夫人挽诗二首"}
{"author":"洪咨夔","content":"诗墨淋漓似小王，殷勤包赠暖红香。杨州金系腰何在，随分留春共一觞。","dynasty":"宋代","title":"里人送芍药用韵"}
{"author":"洪咨夔","content":"朝删石上青之黄，暮摘镜裹黑之苍。胸中多少冗荆棘，不翦不芸空过日。君不见颜子一克已，曾参三省身，每日低头矻矻自点检，何曾浪把外物劳精神。嗟乎我犹未免为乡人。","dynasty":"宋代","title":"理菖蒲"}
{"author":"洪咨夔","content":"立雪穷兰若，侵寒破骕骦。云迷山糊涂，冰压树琅珰。瓮底茅柴熟，炉头榾柮香。乐天随分足，吾秋老田庄。","dynasty":"宋代","title":"立雪"}
{"author":"洪咨夔","content":"莲房折尽只留荷，露盖班班一丈过。高下横斜无定影，聚凉着得月明多。","dynasty":"宋代","title":"凉月二首"}
{"author":"洪咨夔","content":"金粟安排雨后黄，定知花亦爱新凉。夜深月透玲珑影，花自光明月自香。","dynasty":"宋代","title":"凉月二首"}
{"author":"洪咨夔","content":"有铭於鼎未为著，无忝所生方是存。篠下若人元不死，春风吹雨着寒根。","dynasty":"宋代","title":"林氏著荐亭"}
{"author":"洪咨夔","content":"云母屏开，博山炉熨，人间南极星现。酥篆千秋，灯图百子，酒浪花光照面。堂深戏彩，任父老、儿童争劝。耆艾相将潞国，精明恰如清献。春风飘香合殿。仗云齐、漏迟宫箭。正好簪荷入侍，帕柑传宴。日月华虫茜绚。便与试、胸中五纹线。寿域长开，洪钧长转。","dynasty":"宋代","title":"天香（寿朱尚书）"}
{"author":"洪咨夔","content":"光风霁月，信行窝到处，人间天上。一笑唤回新造化，满眼翠舒红放。脑后功名，脚跟富贵，梦断春旗仗。辐巾萧散，任他虮虱龙象。正是杨柳初眠，海棠半睡，锦绣天开障。鹤骨松筋年望八，得醉不妨澜浪。节过烧灯，时催修禊，迎面韶华荡。宗文扶著，问翁马首何向。","dynasty":"宋代","title":"念奴娇（敬借老人灯韵为寿）"}
{"author":"洪咨夔","content":"涨落平溪水见沙，绿阴两岸市人家。晚风来去吹香远，蔌蔌冬青几树花。","dynasty":"宋代","title":"夏至过东市二绝"}
{"author":"洪咨夔","content":"沙路缘江曲，斜阳塞轿明。晚花酣晕浅，平水笑窝轻。喜荫时休驾，疑昏屡问程。谁家刚齐饼，味过八珍烹。","dynasty":"宋代","title":"泥溪"}
{"author":"洪咨夔","content":"羽肃肃，鸣雝雝，江南江北秋思同。秋思中人无避处，风酸月泠江流去。雁奴亦良苦，群雁不我冯。夜深炬火灭复明，举网拼尽芦花翎。","dynasty":"宋代","title":"古乐府用礼禅灭翁韵四·鸿雁行"}
{"author":"洪咨夔","content":"条风从东来，习习振枯槁，美人倚窗闺，别思忽已早。昔为连理枝，今为断肠草。鸡号天五更，发白不待老。","dynasty":"宋代","title":"古意"}
{"author":"洪咨夔","content":"突兀谁家楼，风雨岁薄之。水染危欲压，小柱亦半欹。匠斧睨其旁，搏手难独支。南山有奇材，细钜不可遗。","dynasty":"宋代","title":"古意谢崔杨州辟七首"}
{"author":"洪咨夔","content":"拒霜着秋红，夸诩颜色好。五更青女劲，顦顇一何早。深林兰自芳，寒节耿独抱。识此知见香，鼻观不草草。","dynasty":"宋代","title":"古意谢崔杨州辟七首"}
{"author":"洪咨夔","content":"山深閴无人，夜半迷黑月。魑魅乘其昏，光怪互出没。独行欲何之，十步八九兀。隔林炬火明，命向虎口脱。","dynasty":"宋代","title":"古意谢崔杨州辟七首"}
{"author":"洪咨夔","content":"汾阴有古鼎，金景歊浮云。斡弃不知爱，瓦豆荐苾芬。提携向中庭，拂拭苍藓纹。虽非大籀篆，仿佛犹八分。","dynasty":"宋代","title":"古意谢崔杨州辟七首"}
{"author":"洪咨夔","content":"河水清兮有县特，东方作矣未解襦。寄声卿自用卿法，我独举酒留诗臞。","dynasty":"宋代","title":"林同年被檄来体访民租寓僧舍有诗因次韵"}
{"author":"洪咨夔","content":"我虽不饱尚二簋，人则何辜无一襦。官侬早下减租笔，天下可肥身宁臞。","dynasty":"宋代","title":"林同年被檄来体访民租寓僧舍有诗因次韵"}
{"author":"洪咨夔","content":"谁家柳系夜郎舟，半月风颠估客愁。起候五更风脚定，安排篙楫放中流。","dynasty":"宋代","title":"刘后溪和雁湖即事诗十绝见示次韵"}
{"author":"洪咨夔","content":"断烟落日护林丘，三数人家屋打头。见说春来寒更甚，补窗塞户胜防秋。","dynasty":"宋代","title":"刘后溪和雁湖即事诗十绝见示次韵"}
{"author":"洪咨夔","content":"巴山深处一江流，好看藏书百尺楼。隈{门里加果}{左木右薄}栌浑易得，杏梁桂柱若为求。","dynasty":"宋代","title":"刘后溪和雁湖即事诗十绝见示次韵"}
{"author":"洪咨夔","content":"去年灶妇饱而腴，今岁啼饥眼欲枯。麦饭熟时犹远在，不多元气急须扶。","dynasty":"宋代","title":"刘后溪和雁湖即事诗十绝见示次韵"}
{"author":"洪咨夔","content":"夔人壁栅未曾修，好事痴儿只浪游。草树低迷风淅沥，於菟又在屋山头。","dynasty":"宋代","title":"刘后溪和雁湖即事诗十绝见示次韵"}
{"author":"洪咨夔","content":"金谷人家大谬悠，春江自理送穷舟。渔人拍手从旁笑，淡饭粗衣过即休。","dynasty":"宋代","title":"刘后溪和雁湖即事诗十绝见示次韵"}
{"author":"洪咨夔","content":"桔柏津头访昔游，夕阳衰草几番秋。人心谁向忙中觉，天理须从定处求。","dynasty":"宋代","title":"刘后溪和雁湖即事诗十绝见示次韵"}
{"author":"洪咨夔","content":"雪花白尽沔山头，咽咽冰澌沔水流。不见将军阚如虎，行人犹指定功楼。","dynasty":"宋代","title":"刘后溪和雁湖即事诗十绝见示次韵"}
{"author":"洪咨夔","content":"庭下宜男萱草，墙头结子榴花。非烟非雾富平家。人物风流如画。宝月曾修玉斧，银河欲泛仙槎。美人睡起绿云斜。一笑扶将寿斝。","dynasty":"宋代","title":"西江月（寿章叔厚）"}
{"author":"洪咨夔","content":"纷纷传檄方言战，猝猝囊金又说和。谁信规摹须早定，计然半策不须多。","dynasty":"宋代","title":"寿崔帅卿七绝"}
{"author":"洪咨夔","content":"巨口松江鲈，缩颈槎头鳊。一釂聊复尔，百怀故依然。林静横沆瀣，庭空澹婵娟。鸣{上将","dynasty":"宋代","title":"寓兴"}
{"author":"洪咨夔","content":"水绕河南阿李家，满空飞雪响雷车。流将采石矶头去，坐看浮梁压浪花。","dynasty":"宋代","title":"青玉峡"}
{"author":"洪咨夔","content":"肃容盛气不璇霄，不作投壶玉女娇。坡老堂前微扑面，伊川门外骤齐腰。得风还解掀天起，带雨才能控地飘。无限陈根生意动，早看绿长后园蕉。","dynasty":"宋代","title":"和雪"}
{"author":"洪咨夔","content":"细草护沙连不断，疏风略雨散还收。山田麦熟不归去，三百里江都是愁。","dynasty":"宋代","title":"严陵道上杂咏七首"}
{"author":"洪咨夔","content":"苦甚淮南驮，嗟哉蜀口{左马右蒙}。护身梭结{巉山换革}，防口竹编笼。远近关梁接，高低阁栈通。琅珰鸣铎裹，谁识木牛功。","dynasty":"宋代","title":"剑外驴"}
{"author":"洪咨夔","content":"矮檠矻初年，细字窘晚节。天怜蠹书障，神授鸿宝诀。金葩凉而严，丹宝温以烈。两囊贮风露，半簪藉霜雪。芬透顶{左宁右页}爽，清祛脑脂热。梦魂寥廓远，宇观沆瀣澈。云开月更朗，电掣岩欲裂。术妙刮膜金，功过刳蟆铁。聱牙读楚诅，琐尾窥越绝。不忧幻景侵，且喜翳根灭。颂花醉春温，餐英饱秋洁。涂屋兆蕃硕，饮潭进耆耋。况兹芳泽聚，尽洗空华结。夜气存虚明，天光发昭晰。须弥能微尘，渤澥或丘垤。不直一笑粲，已判双眦决。","dynasty":"宋代","title":"椒菊枕"}
{"author":"洪咨夔","content":"老箐深藏洞，嵌岸峭夹溪。双扉巫峡似，半壁窦圌低。落日人烟绝，孤云客路迷。红旗穿石去，青兕隔林啼。","dynasty":"宋代","title":"赤崖"}
{"author":"洪咨夔","content":"茅屋人家蓐食烟，相呼趁雨好翻田。去年下麦泥如铁，一寸春膏直几钱。","dynasty":"宋代","title":"陪郡侯出郊劝农六绝"}
{"author":"洪咨夔","content":"一忍来百顺，寸私生万殊。能思根共出，自爱鄂相扶。夜雨平生约，春风尽日娱。几家燃豆泣，知愧脊令无。","dynasty":"宋代","title":"方氏棣华桂丛亭各一首"}
{"author":"洪咨夔","content":"日过学不力，年催名未芳。心期虽皦皦，目视已茫茫。灯叠青红晕，书纷黑白行。蒲团深瞑坐，禅味觉偏长。","dynasty":"宋代","title":"病目"}
{"author":"洪咨夔","content":"南楼健目略江皋，淅蔌风沙响鬓毛。草色不随壕岸断，柳梢恰与女墙高。碧幢红旆三边帅，羽扇纶巾一世豪。坐上捷书来猎猎，官军破贼战方鏖。","dynasty":"宋代","title":"劝农呈丘帅其二"}
{"author":"洪咨夔","content":"藉地五花五色茵，东风来去寂无痕。余香不肯污尘土，留得蜂房活计温。","dynasty":"宋代","title":"次李参政晚春湖上口占十绝"}
{"author":"洪咨夔","content":"引却蜂衙一事无，求师尚友圣贤俱。激昂意气中兴颂，收斂身心太极图。畲火明边饥虎过，渡船声外老鶬呼。江南云水宽多少，万里深山着此臞。","dynasty":"宋代","title":"读书楼二首"}
{"author":"洪咨夔","content":"庭前木兰花，皦皦扶春阳。鹤鸣夜漏午，步花独歌商。低迷露湿衣，浩荡月满梁。深省渺谁语，中心空自藏。","dynasty":"宋代","title":"次韵何伯温其一"}
{"author":"洪咨夔","content":"劝农冠盖出江干，马上东风觱栗寒。珍重春衫唾花碧，画眉狼籍道傍看。","dynasty":"宋代","title":"陪郡侯出郊劝农六绝"}
{"author":"洪咨夔","content":"一出俄经震巽离，盈虚消息取诸随。盆栽菡萏何时藕，檐挂蜘蛛尽日丝。左墄右平魂梦远，东岗西崦杖藜迟。棱棱瘦骨萧萧发，恰与黄冠野服宜。","dynasty":"宋代","title":"再赋二首"}
{"author":"洪咨夔","content":"德粹三灵接，功成万国雍。方培丰水芑，忽跨鼎湖龙。庙号追文考，陵名冠世宗。微臣趋觐晚，洒涕续车攻。","dynasty":"宋代","title":"宁宗皇帝挽诗二首"}
{"author":"洪咨夔","content":"天骄运去如聩堤，横决燕涿流青齐。斩午揭旗鼓扣并塞，被发左衽称遗黎。脍肝山前走肉语，砍骨寨裹饥魂啼。尽笼虎兕淮南北，期猎狐兔山东西。常人喜功首例肯，智士察变眉先低。危言不顾犯众忌，设难直欲开群迷。近嗟唐祸兆回纥，远述晋乱基羌氐。积薪未然不着手，曲突已验空噬脐。贼帆方落射湖去，胡骑已闯滁山嘶。正须筹幄坐月观，却卷郡绂寻黟溪。带泥烧笋荐晨饷，踏雨剪韭供春虀。心安便是上池药，眼净何用黄金篦，眼净何用黄金篦。蜀公早尝着野服，君实晚始持桓圭。方来事业推不去，还踏晓鼓听朝鸡。穷边镣气贯矛戟，严城酸风吹鼓鼙。化云相随不可得，矫望玉宇横苍鷖。","dynasty":"宋代","title":"送新婺州汪总领归歙"}
{"author":"洪咨夔","content":"破舰已风方汹汹，积薪未火又悠悠。天公解管人间事，甲子占晴稳有秋。","dynasty":"宋代","title":"同孙子直和李参政东园韵其三"}
{"author":"洪咨夔","content":"荦确嵚岑转百盘，峡天深处得平宽。秋风策策蘼花老，暮雨萧萧稻子寒。仁者乐山心本静，硕人在涧体俱胖。农家不解诗翁趣，只道丰年了纳官。","dynasty":"宋代","title":"东屯"}
{"author":"洪咨夔","content":"秋风菰黍黑，山崦罕闻之。产瑞摇银海，占丰滟玉池。芃芃秔合穗，袅袅穄分枝。却忆官张望，尝新荐一匙。","dynasty":"宋代","title":"山中菰生米父老谓丰年之祥用子有韵"}
{"author":"洪咨夔","content":"璎珞垂垂萼绿华，光明淡伫自成家。枕帏醖藉风流足，甘放朝来被底衙。","dynasty":"宋代","title":"次韵荼槱二绝"}
{"author":"洪咨夔","content":"乾马坤牛放手骑，纵横上下尽通逵。杖头挑起东风海，挂向东边若木枝。","dynasty":"宋代","title":"青草梦诗后两句早作足之"}
{"author":"洪咨夔","content":"九月丙戌夜未中，祝融涨焰通天红。曾楼杰观舞燧象，绮峰绣陌奔烛龙。始从李博士桥起，三面分风十五里。崩摧汹汹海潮翻，填咽纷纷釜鱼死。开禧回禄前未闻，今更五分多二分。大涂小撤噤不讲，拱手坐视连宵焚。殿前将军猛如虎，救得汾阳令公府。祖宗神灵飞上天，痛哉九庙成焦土。","dynasty":"宋代","title":"哭都城火"}
{"author":"洪咨夔","content":"颠风立海雷轰柁，骇浪翻天雪压篷。夜半乖龙酣战退，一奁冰鉴本来空。","dynasty":"宋代","title":"包港风涛二首"}
{"author":"洪咨夔","content":"淡黄色月护帘栊，随分芙蓉数点戏。茶鼎擅场文武火，酒杯争道圣贤中。小游退舍三边静，甲子占晴二麦丰。乐事赏心无过此，不关花信几番风。","dynasty":"宋代","title":"酬黎粹元夕"}
{"author":"洪咨夔","content":"四特递盈阙，八还齐暗明。须从心观觅，莫认指摽生。地僻人声远，山空夜气清。何时煨芋火，相与听瓶笙。","dynasty":"宋代","title":"寄题真相寺遥月堂仍简礼上人"}
{"author":"洪咨夔","content":"霜晓沧江路，梅花对此君。清明涵止水，变灭送浮云。论事强人意，挥毫张我军。雍公衣钵在，好策后来勋。","dynasty":"宋代","title":"和虏仲易送行二首"}
{"author":"洪咨夔","content":"百想卧轮翻伎俩，三生圆泽弄精魂。何如静对梅花坐，春满江南雪后村。","dynasty":"宋代","title":"岁晏"}
{"author":"洪咨夔","content":"地与人相习，天于水欲连。柂迎斜岸转，笪避断崖缘。龟壳蹒跚底，羊肠诘曲边。几年西蜀路，无此鹤琴船。","dynasty":"宋代","title":"艬船"}
{"author":"洪咨夔","content":"昆丘侍郎南霍仙，身骑於菟雪毛鞯。芙蓉结旌紫云导，望舒参乘丰隆鞭。晨朝东华天帝所，班在玉斧茅盈前。帝矜下土沸螘垤，往哉为洗中原膻。扶桑五色枝拂日，蔚蓝一碧壶藏天。祥飚吹衣被发下，轮囷旁薄烟非烟。泰山乔岳气矗矗，长江大河胸渊渊。五三六经济世学，尽得庆历诸公传。丝絇倦踏龙尾道，玉辔直上羊肠巅。印方趣视已走敌，担未及驰先行边。黄牛皂郊撤戍堡，左洋右沔闲屯田。规摹了了入眼底，奠而后发矢脱弦。长安可到只十日，祁山不出今几年。甲申有谶为公设，席卷关洛趋幽燕。命珪相印明骑火。碧瞳黑鬓宜貂蝉。槐龙不动昼阴永，瑶草无际春风妍。苍生元气秋叶薄，善类命脉游丝悬。保兹天子属山甫，愿献大雅蒸民篇。","dynasty":"宋代","title":"寿郑制置"}
{"author":"洪咨夔","content":"霜晓沧江路，梅花对此君。清明涵止水，变灭送浮云。论事强人意，挥毫张我军。雍公衣钵在，好策后来勋。","dynasty":"宋代","title":"和虏仲易送行二首"}
{"author":"洪咨夔","content":"娑竭宝藏移，列缺云气从。平地决为壑，殓人锐於锋。丰年变菜色，乐土生愁容。须烦霹雳手，左耳劙乖龙。","dynasty":"宋代","title":"陈尉括水伤冒雨下朱陀出示两诗次韵"}
{"author":"洪咨夔","content":"壮杉耄桧护嵌空，飞堕蜿蜒白玉虹。莫道隔凡元有柱，胡麻流出石矼东。","dynasty":"宋代","title":"翠蛟亭两绝"}
{"author":"洪咨夔","content":"柳汁何能染鬓根，柳丝只解绊愁魂。年光有底催人急，水牡丹花又上盆。","dynasty":"宋代","title":"春思其一"}
{"author":"洪咨夔","content":"梨花深寂杨花闲，雨鸠晴鸠两关关。越王楼下春事繁，有美一人心独丹。欲往从之厚我颜，无绣段兮为君欢。子规夜嗥斗阑干，江草碧色江波漫。芙蓉城头芳露乾，有美一人拥朝寒。欲往从之髀肉酸，无桂棹兮扬君澜。牛头拨云寻懒残，牛背落日人空还。短筇尚点湘妃斑，好春未必天能悭。东风到处如家山，白发相对毋永叹，荼蘼姑架三百间，为君醉倒骄旁观。","dynasty":"宋代","title":"次李公谨美人行见寄"}
{"author":"洪咨夔","content":"放脚氛埃表，搔头广莫间。淮分三代水，江护六朝山。落日苍烟起，秋风白鸟还。欧韩呼不起，髀满鬓毛斑。","dynasty":"宋代","title":"平山"}
{"author":"洪咨夔","content":"两翼城包险，三分寺占奇。市嚣芳草隔，古意落花知。岁熟人情乐，时清物态熙。江山输眼底，尽是太平诗。","dynasty":"宋代","title":"伯矩同登牛头"}
{"author":"洪咨夔","content":"以君一年长，为我异姓兄。衡从玄圃玉，出入武库兵。急手搏苍兕，隽气鞭长鲸。议论到千古，慷慨吐不平。汉以初元衰，唐以开宝倾。附势妾媚妩，避事儿嚘嘤。颓靡寖成俗，忠良意吞声。自谓倚南山，不知坏长城。君子勇於义，小人罔而生。傥不饿采薇，远可死结缨。每闻壮其语，亦尝且吾情。有余不必尽，尺浑胜丈清。六经源岷嶓，百家派渭泾。归求性内学，莫计身外名。春风两鬓绿，秋月双眼明。通德拥高髻，勤勤剔寒檠。","dynasty":"宋代","title":"送潜同年调官归"}
{"author":"洪咨夔","content":"沤生沤灭负苓易，云生云来摩诘诗。莫道赏音今古少，江山新亦受人知。","dynasty":"宋代","title":"次张义立登九顶三绝·清音亭"}
{"author":"洪咨夔","content":"黑风撼海晨乌青，海怪出没云涛腥。矫首独立天冥冥，保一以静吾清宁。椰冠野服双鬓星，抱书自随妙娉婷，眼寒海南蜑家丁。","dynasty":"宋代","title":"题李杜苏黄像东坡"}
{"author":"洪咨夔","content":"江天云作黑山颓，上到楼头手决开。水墨枕屏三百里，斜阳属玉一双来。","dynasty":"宋代","title":"敞云楼二绝"}
{"author":"洪咨夔","content":"木奴矢矫二十里，大似盘龙趋桂林。中人薄暑遽如许，觅树依凉无好阴。","dynasty":"宋代","title":"发阆州二绝"}
{"author":"洪咨夔","content":"忆作行边别，相期到鹤州。秋风惊过眼，落日懒回头。华屋空遗憾，佳城足远谋。无从扶柩哭，挥泪寄江流。","dynasty":"宋代","title":"挽伯父二首"}
{"author":"洪咨夔","content":"破舰已风方汹汹，积薪未火又悠悠。天公解管人间事，甲子占晴稳有秋。","dynasty":"宋代","title":"同孙子直和李参政东园韵其三"}
{"author":"洪咨夔","content":"凤凰知细德，瓯鸟识机心。物理固知此，世情非特今。足缨清与浊，厉揭浅知深。觉破从前梦，长歌月满襟。","dynasty":"宋代","title":"垂去"}
{"author":"洪咨夔","content":"乳到零陵竭，珠辞合浦行。地非悭所产，人自晦於征。砂粒层层长，金麸点点明。盛衰非自尔，利莫与民争。","dynasty":"宋代","title":"龙州麸金丹砂到官后民告所得倍於他时喜为赋"}
{"author":"洪咨夔","content":"六曲屏山似去年。雪花欺得怕寒肩。小窗和月照无眠。笔点轻澌心欲折，烛摇斜吹泪空煎。伴人梅影更堪怜。","dynasty":"宋代","title":"浣溪沙"}
{"author":"洪咨夔","content":"满天返照醉红殷，未到生明月已弯。好是蛾眉无点恨，盈盈淡扫有无间。","dynasty":"宋代","title":"仲冬二日还自谷川道中两绝"}
{"author":"洪咨夔","content":"无言安止止，不动妙如如。暴虎未闻道，汗牛空读书。赤穷遑恤后，白坐且求切。寂历野花晚，嫣然风雨余。","dynasty":"宋代","title":"答王仲钧两首"}
{"author":"洪咨夔","content":"古人轻国重一士，士皆大吕黄锺器。道於天运主消长，身为民生管荣悴。五羊老仙用心古，清不受尘如止水。一肩直欲荷斯文，两眼从前识英伟。欢然得士如得金，甚矣爱贤犹爱已。高山流水甫点头，急电惊雷即烧尾。天南天西各一握，未见名流早倾意。声光蔚起摩日月，气类相求如鉴燧。春风娅姹吹笔端，毛嫱西施无粉腻。咄哉婢子磨青铜，双颊晞红欠才思。珊瑚琢钩珠结网，锦署玉堂相望咫。崔群美庄居第一，推毂好言良有味。乐莫乐乎遇合新，忧莫忧乎轇轕始。拄撑大厦必众木，扶植太平须善类。君不见黄河以北函关东，无数赤子号悲风。","dynasty":"宋代","title":"程广文季允得崔西清荐诗来用韵"}
{"author":"洪咨夔","content":"西谷柴车手自巾，风吹不到庾郎尘。回光返照千江月，复命归根一点春。永昼同窗陶处士，凉宵专席竹夫人。徐公好丑浑休问，认取青铜镜裹真。","dynasty":"宋代","title":"敬和老人览镜"}
{"author":"洪咨夔","content":"平沙芳草渡头村。绿遍去年痕。游丝下上，流莺来往，无限销魂。绮窗深静人归晚，金鸭水沈温。海棠影下，子规声里，立尽黄昏。","dynasty":"宋代","tags":"婉约，少妇，相思","title":"眼儿媚·平沙芳草渡头村"}
{"author":"洪咨夔","content":"黄伞中间一点红，绣云卤簿海棠风。钧容声出云霄外，马上谁怜有老聋。","dynasty":"宋代","title":"正月十九日孟享从驾其一"}
{"author":"洪咨夔","content":"生理鸱夷子，心期桑苧翁。行厨修竹月，坐艦落花风。雏好才孤凤，行疏忽断鸿。吴松明远目，一点夕阳红。","dynasty":"宋代","title":"叶主簿挽诗"}
{"author":"洪咨夔","content":"雨过桃花尽处源，庭前新绿长芳荪。目前点检燕支篆，手汲清泉洗着樽。","dynasty":"宋代","title":"次李参政晚春湖上口占十绝"}
{"author":"洪咨夔","content":"丹墀万字中兴策，西蜀人材待细抡。好把玉蜍留水去，直言莫问近前嗔。","dynasty":"宋代","title":"次及甫入峡杂咏·虾蟆培泉"}
{"author":"洪咨夔","content":"万经团阴町疃场，倚凉弦诵玉琅琅。溪山涵毓中和气，草木薰蒸正大香。陋巷颜渊何所乐，舞雩曾点若为狂。懦夫百世闻风起，此去濂溪更有庄。","dynasty":"宋代","title":"白鹿书院"}
{"author":"洪咨夔","content":"汉廷与目策英豪，投钓知谁首掣鳌。百日红莲纶阁迥，万年枝拂禁城高。内廓坐永风生席，辇路归迟月映袍。西抹东涂浑忘却，一絇短雪不堪搔。","dynasty":"宋代","title":"六月五日集英殿策士从官待宣于内军器库廓"}
{"author":"洪咨夔","content":"野荼蘼发牡丹开，蔌蔌杨花堕酒杯。过尽韶华才一出，祗应唤作探春来。","dynasty":"宋代","title":"春行"}
{"author":"洪咨夔","content":"楼头禁鼓试初挝，催草江淮督使麻。落纸一帘风雨疾，不知斜墨阵翻鸦。","dynasty":"宋代","title":"十一月五日锁学士院"}
{"author":"洪咨夔","content":"办得萧萧水竹居，闭门足了一生娱。坐忘老子慵开眼，强聒痴儿任挽须。","dynasty":"宋代","title":"同孙子直和李参政东园韵十绝"}
{"author":"洪咨夔","content":"光风霁月，信行窝到处，人间天上。一笑唤回新造化，满眼翠舒红放。脑后功名，脚跟富贵，梦断春旗仗。辐巾萧散，任他虮虱龙象。正是杨柳初眠，海棠半睡，锦绣天开障。鹤骨松筋年望八，得醉不妨澜浪。节过烧灯，时催修禊，迎面韶华荡。宗文扶著，问翁马首何向。","dynasty":"宋代","title":"念奴娇（敬借老人灯韵为寿）"}
{"author":"洪咨夔","content":"秧青水白四郊同，召雨无烦访守宫。槐叶煮{陶左换饣}随市俗，莲花捣麴称家风。过从久谢三千客，嬉戏长娱七十翁。已是太平农圃老，更揩两眼看升中。","dynasty":"宋代","title":"次韵夏日"}
{"author":"洪咨夔","content":"菜把野园送，花枝邻巷附。捣蟾和绛雪，骑斗弄青霞。古帖临禽李，新诗续稻瓜。晚凉随杖履，携酒访鱼槎。","dynasty":"宋代","title":"谨和老人夏日东山即事二首"}
{"author":"洪咨夔","content":"雪花白尽沔山头，咽咽冰澌沔水流。不见将军阚如虎，行人犹指定功楼。","dynasty":"宋代","title":"刘后溪和雁湖即事诗十绝见示次韵"}
{"author":"洪咨夔","content":"武侯王佐材，有胆大如屋。爱之莫助之，只手挈全蜀。淋漓出师表，所举良且淑。孔鸾非不佳，健翮欠鸿鹄。先生能休休，用众不用独。何止福蜀人，为作天下福。","dynasty":"宋代","title":"寿崔西清二首"}
{"author":"洪咨夔","content":"云母屏开，博山炉熨，人间南极星现。酥篆千秋，灯图百子，酒浪花光照面。堂深戏彩，任父老、儿童争劝。耆艾相将潞国，精明恰如清献。春风飘香合殿。仗云齐、漏迟宫箭。正好簪荷入侍，帕柑传宴。日月华虫茜绚。便与试、胸中五纹线。寿域长开，洪钧长转。","dynasty":"宋代","title":"天香（寿朱尚书）"}
{"author":"洪咨夔","content":"高高下下客行路，整整斜斜人住家。端的今年蚕较晚，石榴花下响缫车。","dynasty":"宋代","title":"严陵道上杂咏七首"}
{"author":"洪咨夔","content":"买田招隐落星湾，采尽诗材始还。逆境自安天理顺，闹篮谁识道心闲。两穷觌面尘埃裹，一笑论情醉梦间。为说斯文有宗主，春风杨柳满平山。","dynasty":"宋代","title":"赠赵同年别"}
{"author":"洪咨夔","content":"罨画春树碧，逢迎系行舟。酒尽可以起，更作须臾留。我方鹤投笼，君已鹰脱鞲。相期在岁晏，赠之珊瑚钩。","dynasty":"宋代","title":"寄赵景周抚干二首"}
{"author":"洪咨夔","content":"冰天寒色饯，旸谷霁华宾。生意乾坤满，宸襟一点春。","dynasty":"宋代","title":"端平三年春帖子词其二皇帝閤"}
{"author":"洪咨夔","content":"太白尝嗟蜀道囏，少陵欲铲剑门山。何如推起蓬窗看，万里江天碧鸟还。","dynasty":"宋代","title":"次韵张提刑送行六绝"}
{"author":"洪咨夔","content":"秧青水白四郊同，召雨无烦访守宫。槐叶煮{陶左换饣}随市俗，莲花捣麴称家风。过从久谢三千客，嬉戏长娱七十翁。已是太平农圃老，更揩两眼看升中。","dynasty":"宋代","title":"次韵夏日"}
{"author":"洪咨夔","content":"破坏憨僧衲，凹欹漫叟洼。吐气头缩蜃，淡月口呿蟆。宫{左女右监}愁难捧，堂胥怒可挝。莫贪濡笔利，浪草侍中麻。","dynasty":"宋代","title":"谨和老人古砚韵"}
{"author":"洪咨夔","content":"狐鼠擅一窟，虎蛇行九逵。不论天有眼，但管地无皮。吏鹜肥如瓠，民鱼烂欲糜。交征谁敢问，空想素丝诗。","dynasty":"宋代","title":"狐鼠"}
{"author":"洪咨夔","content":"合着丝絇侍建章，却随靴裤踏苍凉。灯前针线为谁好，镜裹黛铅如许忙。野水无心鸥等伍，秋风有味菊颜行。到头灵运终成佛，妙境须闻戒定香。","dynasty":"宋代","title":"次费伯矩护印道中韵"}
{"author":"洪咨夔","content":"万山筑底作春妍，一树繁红直几钱。深院日长来燕后，平池水暖浴鹅天。弦歌礼乐诗书地，榜帖功名富贵天。儿辈对花须自勉，莫教空恼少陵颠。","dynasty":"宋代","title":"杏"}
{"author":"洪咨夔","content":"仙人爱楼居，梯空炫灵赫。下有炼丹井，光怪不容羃。凌里酌井花，御风谢尘迹。飘摇芙蓉旆，三十六峰碧。欲扣读易翁，苍苔洞门閴。","dynasty":"宋代","title":"辛巳夏四月行西山欲未能也得曹沪南壬午冬留"}
{"author":"洪咨夔","content":"木叶青黄几栗留，尽情啼破两山幽。怕人冷落生秋思，故作春声为遣愁。","dynasty":"宋代","title":"秋半闻莺"}
{"author":"洪咨夔","content":"霜露刚氐道，侵寻五十翁。相逢多郢瘿，自笑亦龙聋，黍瓮新醅绿，丹炉宿火红。斗杓明建子，芸荔又春风。","dynasty":"宋代","title":"生日口占"}
{"author":"洪咨夔","content":"濡需附势几崩奔，独抱离骚细讨论。万事只凭方寸去，刚风元不隔天关。","dynasty":"宋代","title":"次李参政晚春湖上口占十绝"}
{"author":"洪咨夔","content":"水风静处抛船易，山雨晴时着句难。便向个中占好谶，一程平善过云安。","dynasty":"宋代","title":"次及甫入峡杂咏平善坝"}
{"author":"洪咨夔","content":"得寮便住似西资，谁暇安巢更择枝。阖密不妨中酒圣，楼明大好养书痴。志公分科存刀尺，庞老家风欠笊篱。大厦千间宵八尺，傍人莫笑太穷猗。","dynasty":"宋代","title":"自和"}
{"author":"洪咨夔","content":"不知我者谓何哉，布袜青鞋日日催。长啸一声啼鸟外，朵颐有象著山雷。","dynasty":"宋代","title":"次韵游龙门十绝其九"}
{"author":"洪咨夔","content":"万经团阴町疃场，倚凉弦诵玉琅琅。溪山涵毓中和气，草木薰蒸正大香。陋巷颜渊何所乐，舞雩曾点若为狂。懦夫百世闻风起，此去濂溪更有庄。","dynasty":"宋代","title":"白鹿书院"}
{"author":"洪咨夔","content":"春秋陨石于宋五，分作金焦与星渚。大圆镜裹八窗开，面面鱼龙听人语。瀑长一线吹不动，山拥万绮明可数。嗟哉蓄眼无此奇，欲倒银河卷归去。","dynasty":"宋代","title":"落星寺"}
{"author":"洪咨夔","content":"汉廷与目策英豪，投钓知谁首掣鳌。百日红莲纶阁迥，万年枝拂禁城高。内廓坐永风生席，辇路归迟月映袍。西抹东涂浑忘却，一絇短雪不堪搔。","dynasty":"宋代","title":"六月五日集英殿策士从官待宣于内军器库廓"}
{"author":"洪咨夔","content":"攕攕儿女手，申旦轧机杼。织成遍地锦，翠凤湿花露。三年卷箧中，背立泣不遇。持归付刀尺，昼线金针度。","dynasty":"宋代","title":"古意谢崔杨州辟七首"}
{"author":"洪咨夔","content":"江头客子舡，尽日卧沙尾。维楫非不具，潮弱未能跬。秋风雪浪高，长年绝叫起。舡行莫倚柁，难得此汛水。","dynasty":"宋代","title":"古意谢崔杨州辟七首"}
{"author":"洪咨夔","content":"梧桐生高冈，上有朝阳枝。凤从南方来，览煇面下之。一鸣寒暑平，再鸣风雨时。啾啾百鸟群，振翼长追随。","dynasty":"宋代","title":"古意谢崔杨州辟七首"}
{"author":"洪咨夔","content":"山椒飞派落寒立，斗水曾收第一功。万马铁衣行夜雪，六虬银甲动秋风。分甘晚到玉川子，知味早输桑苧翁。手弄潺湲坐盘石，苍凉新月上孤桐。","dynasty":"宋代","title":"谷帘泉"}
{"author":"洪咨夔","content":"饱饭茶瓯罢，闲观万物情。狗加狮立号，猫冒虎为名。故沼慈姑王，新畦腐婢荣。蝉从何许变，忽送出林声。","dynasty":"宋代","title":"观物二首"}
{"author":"洪咨夔","content":"薄命天元定，深居日转长。塔铃空洛度，车铎惯琅珰。笋长竹还老，莲迟荷自香。羡他雏又乳，双燕胜春忙。","dynasty":"宋代","title":"观物二首"}
{"author":"洪咨夔","content":"深山风雨几百秋，直干云汉大蔽牛。轮囷离奇不尺度，一旦出应天家搜。山摧浪压斧斤下，横亘十亩眠苍虬。白头地主坐叹息，物囿於数吾何尤。为言此殆有天幸，如拔莘渭归商周。栋梁未央坐万乘，柱石明堂朝诸侯。老翁闻语囅然起致祝，切莫去作昭阳梳洗楼。","dynasty":"宋代","title":"官采木"}
{"author":"洪咨夔","content":"山如天目高，水如天目急。明月如乡人，不速推户入。问月从何来，天梯几何级。辛勤度参井，万里远相及。碧透银河乾，清浸玉宇湿。穆金无限波，潋滟手可汲。萤驾风叶迁，蛩枕露梗泣。边秋徂年悲，匣古铜华涩。稻畦抱瓮灌，茅屋索綯葺。月兮随人归，买酒共君吸。","dynasty":"宋代","title":"官舍见月三首"}
{"author":"洪咨夔","content":"丛山拆一罅，碧天大如瓯。更迟蹇予月，凉速老我秋。常娥八月去，岁往应白头。纵得大年药，能禁古今愁。广寒正愁绝，更照雪外州。些招肯来否，赤酒和糟篘。庭下双梧桐，露重风飕飀。采实当剥芡，蠙珠丽琼舟。颓然径奏床，不问月去留。梦中识归路，戏采儿伊优。","dynasty":"宋代","title":"官舍见月三首"}
{"author":"洪咨夔","content":"月行郁罗天，终古同此轮。死魄复生魄。一点存者神。我来万山底，举眼无似人。惟月独知我，寂历常相亲。而我亦知月，爱其日日新。今夕自今夕，不踏昨夜陈。凉边蔗境佳，静裹大羹真。却书对月坐，扫空翳根尘。终纬无寸丝，轧轧夜同晨。路晞胡不归，貂裘弊苏秦。","dynasty":"宋代","title":"官舍见月三首"}
{"author":"洪咨夔","content":"万里来鸿未有书，社前归燕与人俱。涨痕落后杭巫峡，风力高时略太湖。深愧平生嗟靖节，一匡天下望夷吾。延英入定中兴业，早震天声到鬼区。","dynasty":"宋代","title":"次杨沪南以前区字韵送行"}
{"author":"洪咨夔","content":"忍饥觅句孟东野，守叔草玄杨子云。囊有遗收无与读，两家恨不早逢君。","dynasty":"宋代","title":"赠小儿医"}
{"author":"洪咨夔","content":"把酒西风，浑莫问、主宾谁恶。千古事、几□遇合，几人流落。肝胆轮囷溟渤小，精神浩荡蓬莱薄。望拒霜、红处是东山，长如昨。苍苔迹，何曾削。黄叶梦，何难觉。等春云出岫，秋波归壑。老子婆娑风度远，佳人缥缈腰肢约。况登高、节过又登高，须多酌。","dynasty":"宋代","title":"满江红·把酒西风"}
{"author":"洪咨夔","content":"丙中甲上奇章石，水底山巅杜预碑。矻矻一生图不朽，光风好处几曾知。","dynasty":"宋代","title":"次虞宪日近即事五绝"}
{"author":"洪咨夔","content":"地与人相习，天于水欲连。柂迎斜岸转，笪避断崖缘。龟壳蹒跚底，羊肠诘曲边。几年西蜀路，无此鹤琴船。","dynasty":"宋代","title":"艬船"}
{"author":"洪咨夔","content":"山隘留天少，江迂占地多。风梢猿自挂，露草虎曾过。坐客犹吴语，行人尽楚歌。川妃澜浪甚，着语试谁何。","dynasty":"宋代","title":"次及甫入峡杂咏峡口"}
{"author":"洪咨夔","content":"锺离权约同烧汞，吕洞宾呼共层琼。便合身随笙鹤去，底须冠剑葬空茔。","dynasty":"宋代","title":"白羊同行五六登无尽墓入义方传庆寺读锺离公"}
{"author":"洪咨夔","content":"霜晓沧江路，梅花对此君。清明涵止水，变灭送浮云。论事强人意，挥毫张我军。雍公衣钵在，好策后来勋。","dynasty":"宋代","title":"和虏仲易送行二首"}
{"author":"洪咨夔","content":"天气年年只麽新，官忙不似旧闲身。油车画舫西湖闹，可惜埋头典却春。","dynasty":"宋代","title":"铨闱董试上巳二绝"}
{"author":"洪咨夔","content":"饱鹜避弓横渚，惊鳞透网平波。一段春光摇曳，几双静眼摩挲。","dynasty":"宋代","title":"寓事"}
{"author":"洪咨夔","content":"飞絮游丝弄霁华，出门芳草渺天涯。太平莫道全无象，脱绣鸣铃传送花。","dynasty":"宋代","title":"路逢徽州送牡丹入都"}
{"author":"洪咨夔","content":"首鼠年来困两端，石屏空照鬓丝斑。归舟莫道全无物，分得蓬婆小雪山。","dynasty":"宋代","title":"朝南以诗送巴石研屏香几用韵·研屏"}
{"author":"洪咨夔","content":"朝家久设礼为罗，小寄禅窗共讲磨。红锦障泥飞騕褭，黄金宝校琢盘陀。冰虀荐饭乡风古，雪汗烹茶雅道多。领取单传心法去，会将佛祖一时呵。","dynasty":"宋代","title":"又答景扬"}
{"author":"洪咨夔","content":"如此好明月，梅里自来无。炎云溽雾收尽，宇宙一冰壶。浅濑乍分随合，清影欲连还断，滉漾玉浮图。风物庾楼似，秋思欠菰蒲。醉魂醒，尘骨换，我非吾。琼箫紫凤何许，风露足清都。君看流光多处，缥缈澼洸人立，白与藕花俱。只恐姮娥妒，凉透粟生肤。","dynasty":"宋代","title":"水调歌头（中夏望前一夕步月）"}
{"author":"洪咨夔","content":"鸡唤璇杓一夜东，长天绀碧静无风。年华老子欢娱裹，春事儿曹翰墨中。脱雪荠芽盘饤绿，晞阳椒蕾酒行红。赭袍亲上慈明册，正想千官会汉宫。","dynasty":"宋代","title":"丁亥岁朝把笔"}
{"author":"洪咨夔","content":"万经团阴町疃场，倚凉弦诵玉琅琅。溪山涵毓中和气，草木薰蒸正大香。陋巷颜渊何所乐，舞雩曾点若为狂。懦夫百世闻风起，此去濂溪更有庄。","dynasty":"宋代","title":"白鹿书院"}
{"author":"洪咨夔","content":"锦野西头始识君，便期垩鼻着风斤。馀甘到底有遗味，薝卜本来无异芬。忽忽又弦凉榭月，亭亭还合暮山云。玉泉道士穷于我，也买新鹅约右军。","dynasty":"宋代","title":"和黄伯渊其二"}
{"author":"洪咨夔","content":"山深阒无人，夜半迷黑月。魑魅乘其昏，光怪互出没。独行欲何之，十步八九兀。隔林炬火明，命向虎口脱。","dynasty":"宋代","title":"古意谢崔扬州辟其三"}
{"author":"洪咨夔","content":"韶华九十恰平分，过化中存一点神。草脱烧痕非入色，梅收花事又新人。正襟危坐三灵会，拥鼻长谣万象宾。酬答风光惟办此，可能春梦到天津。","dynasty":"宋代","title":"敬次老人即事"}
{"author":"洪咨夔","content":"两窗明月一庭霜，佛屋风铃语夜长。孤酌不多人易醒，九回肠付篆盘香。","dynasty":"宋代","title":"独夜"}
{"author":"洪咨夔","content":"暮雨才收未炙灯，苍鷖掠破岸阴澄。须臾认得舡头竹，始信渔人挂起罾。","dynasty":"宋代","title":"鄱江楼晚望"}
{"author":"洪咨夔","content":"江天云作黑山颓，上到楼头手决开。水墨枕屏三百里，斜阳属玉一双来。","dynasty":"宋代","title":"敞云楼二绝"}
{"author":"洪咨夔","content":"竹屋茅檐一树斜，冰霜意气盖韶华。有余不尽如知道，半已青青半尚花。","dynasty":"宋代","title":"梅"}
{"author":"洪咨夔","content":"猗若人兮锦袍，屏九叠兮紫云高。骑云气兮超遥，汗漫下上兮昌羊以遨。左手兮提北斗之杓，右手兮挈东海之鳌。摩两耳兮酣热，眇八荒兮秋毫。","dynasty":"宋代","title":"庐山五猗"}
{"author":"洪咨夔","content":"阿姊云鬒融翠翘，主翁缟发明金貂。军功告身博一粲，嬖奴铜绶华臀腰。有民有社桔柏渚，腥风怪电腾炎熛。望青采木起生庙，奴主分席城狐骄。延年国钊怙女宠，无此土木丹青妖。居人侧目路人指，把炬睥睨桓宫焦。维唐益昌有循吏，身代挽繂宽科徭。婆娑棠芾满江浒，不与霜后菰蒲凋。邦人扣县合词请，撤彼祔此安群嚣。青袍角带俨如在，云车风马手可招。前荣后寝曼且硕，庭容百骑鸣篪箫。龟蛇琢铺閟烟燎，卫卒拔剑垂彤弨。去思香火几百祀，丛庐风雨寒萧萧。眼前突兀忽见此，天实假手金屋娇。吁嗟势来不足恃，秋云变灭春冰消。桐乡烝尝麟阁画，未省随手遭人祧。君不见江原清献楠，新繁卫公柏，苍干合抱干云霄。万牛拽倒斫庙柱，售谀荐佞喘猲獢。只今还有楮钱肯向荒庭烧。","dynasty":"宋代","title":"唐何循吏庙"}
{"author":"洪咨夔","content":"缡褷瘦鹤耻乘轩，踏遍莓苔十亩园。欲下横塘还决去，涨痕一尺晚来浑。","dynasty":"宋代","title":"次李参政晚春湖上口占十绝其一"}
{"author":"洪咨夔","content":"出江梅未花，过岭青着枝。解装书满床，自课应门儿。独乐非不好，民瘼将畴医。诏来不俟驾，世事犹可为。","dynasty":"宋代","title":"送崔少蓬南归其四"}
{"author":"洪咨夔","content":"牢落淮南赋小山，霜风容易老人颜。扬澜左蠡天垂碧，梦与盟鸥共往还。","dynasty":"宋代","title":"用胡卫道赠姚居士韵"}
{"author":"洪咨夔","content":"次第新烟欲试茶，铮铮飞霰响檐牙。惜春苦欲春长在，且得轻寒约住花。","dynasty":"宋代","title":"寒暄不齐二绝"}
{"author":"洪咨夔","content":"回翁十日前，先脱老鹤胎。拍手浮玉顶，君骑凤凰来。相逢说长生，一笑榴花开。","dynasty":"宋代","title":"寿程宰三首"}
{"author":"洪咨夔","content":"雨脚如麻日日然，垂成生恐坏丰年。九重肸蚃通方寸，一点光明遍大千。喜动朝行花底散，愁销野次苇间缘。奄观銍艾霜风晚，重厌牛车倍费鞭。","dynasty":"宋代","title":"谨和大人喜晴"}
{"author":"洪咨夔","content":"本期洗眼看伊周，到此华胥只梦游。烂漫苍苔心事晚，婆娑红槿鬓华秋。藏头欲效鑽沙鳖，扪舌空成噍草牛。饭豆芋魁浑好在，得归不药病还瘳。","dynasty":"宋代","title":"谨和老人瘳字韵"}
{"author":"洪咨夔","content":"县势坡陀树老苍，山光明润客荒唐。木兰多露不能湿，薝卜匪风还自香。万事妇姑鸣好丑，百年翁仲领兴亡。九龙堂里随宜酒，卢橘来禽日正长。","dynasty":"宋代","title":"行临安县圃"}
{"author":"洪咨夔","content":"锦野西锁始识君，便期垩鼻着风斤。余甘到底有遗味，檐卜本来无异芬。忽忽又弦凉榭月，亭亭还合暮山云。玉泉道士穷於我，也买新鹅约右军。","dynasty":"宋代","title":"和黄伯渊见寄二首"}
{"author":"洪咨夔","content":"气象融三极，规摹隘九州。天津朝发轫，野渡晚横舟。卫道身何爱，忧时死未休。落花春寂寂，万古蜀江流。","dynasty":"宋代","title":"后溪挽诗二首"}
{"author":"洪咨夔","content":"东来一舸横天上，御风而行无点浪。有人野服帽高檐，宛如赤壁图中样。举手疾声呼先生，为我心孔开聪明。辗然一笑若相语，乞得聪明不如鲁。","dynasty":"宋代","title":"正月二十四日早梦乞聪明於东坡"}
{"author":"洪咨夔","content":"龙州石秫七斗醪，百钱半升高价高。村民无分酒到吻，清晨荷薪争博糟。得糟还家喜欲舞，远汲淡煮燃松毛。{上艹下都}餈麦饼涩难下，藉此咽送如荤臊。我时作守辄自愧，每饭釜有羹堪轑。罢官两夏肉入务，食糟却如住百牢。纷纷玉缕芼葱渫，晃漾珠滴沾麻膏。多从未破甑头馏，间入半折铛中{穮禾换火}。王瓜未甲蒿苣老，芬美独擅盘餮豪。馋奴停匕朵予馂，一餔七八讥何饕。太平无事称意饱，竹床大鼾枕离骚。客来闯户口尚臭，错疑被酒醺陶陶。我亦为言恰梦金丝帐底斟羊羔。","dynasty":"宋代","title":"食糟行"}
{"author":"洪咨夔","content":"太平宰相范尧夫，曾驾西州使者车。雅操清规公更游，委蛇退食一编书。","dynasty":"宋代","title":"送范漕赴召八绝"}
{"author":"洪咨夔","content":"云气斂兮天目之颠，涛江线横兮海门溅溅。扶桑子半兮阳乌翩，可俯而掬兮咽以天井无声之泉。","dynasty":"宋代","title":"招隐三章赠李洋"}
{"author":"洪咨夔","content":"涂山阴赞夏王化，妫汭密裨虞帝仁。保合大和无间断，际天蟠地一般春。","dynasty":"宋代","title":"端平三年春帖子词·皇后阁"}
{"author":"洪咨夔","content":"脆胜芎苗软胜脂，雅宜碧碗贮流离。渠渠地主恩何在，骨裹黄金祗自知。","dynasty":"宋代","title":"答高才卿二绝"}
{"author":"洪咨夔","content":"颠风立海雷轰柁，骇浪翻天雪压篷。夜半乖龙酣战退，一奁冰鉴本来空。","dynasty":"宋代","title":"包港风涛二首"}
{"author":"洪咨夔","content":"莫为春愁两鬓翁，管愁元不属春风。深黄杨柳夕阳外，淡白杏花明月中。大自在身天地并，妙光明性圣愚同。鸣鸠乳燕相料理，融得从前万虑空。","dynasty":"宋代","title":"春事"}
{"author":"洪咨夔","content":"甲观韶光集，禖坛好语传。思齐田庆百，假乐子宜千。","dynasty":"宋代","title":"端平三年春帖子词·皇后阁"}
{"author":"洪咨夔","content":"蒲团竹几妙高台，瞑坐何能放眼开。门外白云多事在，又将飞雨出山来。","dynasty":"宋代","title":"用锺侍郎韵赠懒谷"}
{"author":"洪咨夔","content":"磨斲女娲补天不尽石，磅礴轮囷凝绀碧臼刳。扶桑挂日最上枝，媻跚勃窣生纹漪。吴罡小君赠我杵，阿香藁砧授我斧。斧开苍璧粲磊磊，杵碎玄玑纷楚楚。出臼入磨光吐吞，危坐只手旋乾坤。碧瑶宫殿几尘堕，蕊珠楼阁妆铅翻。慢流乳泉活火鼎，淅瑟微波开溟涬。花风迸入毛骨香，雪月浸澈须眉影。太一真人走上莲花航，维摩居士惊起狮子床。不交半谈共细啜，山河日月俱清凉。桑苧翁，玉川子，款门未暇相倒屣。予方抱易坐虚明，参到洗心玄妙旨。","dynasty":"宋代","title":"作茶行"}
{"author":"洪咨夔","content":"过雁声中岁月侵，东流江水识归心。峨眉天目高相似，多买青山尚及今。","dynasty":"宋代","title":"万景楼次韵六绝"}
{"author":"洪咨夔","content":"世事鹏斥鴳，人情燕伯劳。心须腔放阔，眼要孔提高。陈力惟求健，承恩敢恃牢。熟思归计是，春酒荐蒌蒿。","dynasty":"宋代","title":"谨和老人赋退朝"}
{"author":"洪咨夔","content":"南山大小空，横行无常时。蓄狗豢豕尽，泽吻樵牧儿。翁妪起譟逐，妥尾行逾迟。力穷哭且骂，天网不汝遗。","dynasty":"宋代","title":"岁暮山中纪事三首"}
{"author":"洪咨夔","content":"本期洗眼看伊周，到此华胥只梦游。烂漫苍苔心事晚，婆娑红槿鬓华秋。藏头欲效鑽沙鳖，扪舌空成噍草牛。饭豆芋魁浑好在，得归不药病还瘳。","dynasty":"宋代","title":"谨和老人瘳字韵"}
{"author":"洪咨夔","content":"金谷白头谁石友，香山青眼几殷兄。三峨九顶知人意，长与江楼酒面平。","dynasty":"宋代","title":"万景楼次韵六绝"}
{"author":"洪咨夔","content":"公家老博望，手斲扶桑根。骑之泛溟渤，飘然泝昆仑。直到析木津，细问黄河源。玉绳澹碧落，机杼闲天孙。北斗可用挹，槎腹洼为樽。独携天一水，从乾纳诸坤。梧桐九秋影，苔藓千年痕。媪神发深閟，泉冽槎犹存。尔泉以亨字，是亨本於元。世人重通塞，祗就利处论。习坎维心亨，中有真肧腪。木上有水井，何尝以亨言。泉於性中汲，画向象外吞。安得跨黄鹄，往款君平门。","dynasty":"宋代","title":"张太博亨泉"}
{"author":"洪咨夔","content":"菰叶离披藕叶攲，精神得似未秋时。西风坐断群芳路，不属黄花更属谁。","dynasty":"宋代","title":"奖菊其二"}
{"author":"洪咨夔","content":"柳法何能染鬓根，柳丝只解绊愁魂。年光有底催人急，水牡丹花又上盆。","dynasty":"宋代","title":"春思三绝"}
{"author":"洪咨夔","content":"鸡鸣而起一般时，舜蹠殊途觉与迷。此理天无分厚薄，乃心人自眩东西。柴门风雨榴花老，草巷烟霏燕子低。玉汝有书来万里，圣贤不泰不栖栖。","dynasty":"宋代","title":"用虞提刑其二"}
{"author":"洪咨夔","content":"买我归吴棹，扬君泝蜀旃。虽为万里别，端有一家缘。腊雪添新涨，春风减旧绵。江山随处好，横槊小留连。","dynasty":"宋代","title":"送杜阳安奉亲还蜀二首"}
{"author":"洪咨夔","content":"寒灯芳烬发春红，读到豳诗继匪风。吾道有消还有长，欲将此意写丝桐。","dynasty":"宋代","title":"又和其八"}
{"author":"洪咨夔","content":"积多云鹤岩前雨，种遍长松墓上田。丰歉相乘天有数，今年管取半三钱。","dynasty":"宋代","title":"雨中次韵两绝"}
{"author":"洪咨夔","content":"花事无多，笙歌绾取东风住。玉彝雕俎，楼外更筹屡。醉唤骊驹，催上天梯去。君知否。半边铜虎。邓艾经行路。","dynasty":"宋代","title":"点绛唇（次张伯修韵）"}
{"author":"洪咨夔","content":"太白晓燄燄，飞鸿秋冥冥。气节蚤已劲，勋名晚逾馨。冰霜蜀栈蹇，风雨秦关腥。一范不可作，岷峨千古青。","dynasty":"宋代","title":"范待制"}
{"author":"洪咨夔","content":"窣波影裹诵陀伽，古佛灯笼护绛纱。智慧竭罗虽正果，慈悲妙善亦空花。怕寒婉娈初拳蕨，望雨醒忪细舌茶。节物感人还逢解，有儿何用女当家。","dynasty":"宋代","title":"老人晚得女真真又曾孙女金华皆再周而伤葬塔"}
{"author":"洪咨夔","content":"秧青水白四郊同，召雨无烦访守宫。槐叶煮{陶左换饣}随市俗，莲花捣麴称家风。过从久谢三千客，嬉戏长娱七十翁。已是太平农圃老，更揩两眼看升中。","dynasty":"宋代","title":"次韵夏日"}
{"author":"洪咨夔","content":"乃翁抱璞售地媒，去作修文地下魁。换骨法从青子得，返魂香自绿阴来。诗书根气春无尽，清白源流庆有开。十二循环花瓣异，信知天理有时回。","dynasty":"宋代","title":"族叔畴甫老死於场屋人共惜之其子得瑞梅於园"}
{"author":"洪咨夔","content":"八州都督新推毂，两纪中书旧覆瓯。郿坞然脐如东策，聊城飞笴便无忧。","dynasty":"宋代","title":"和子有感时"}
{"author":"洪咨夔","content":"{上竹下弥}百丈几牵掣断，铁三脚已撼摇浮。阳侯戏剧何须尔，身世从来等一沤。","dynasty":"宋代","title":"包港风涛二首"}
{"author":"洪咨夔","content":"甥馆刘郎舅仲谋，并缘瓜葛借荆州。人生一藉裙襦力，卒世如何得举头。","dynasty":"宋代","title":"九月十八日夜泊刘郎浦其一"}
{"author":"洪咨夔","content":"手织天孙锦，胸吞海吞洋。官卑材不尽，年往虑空长。啼鸟呼春梦，飞花饯夕阳。唯余君子泽，插架简编香。","dynasty":"宋代","title":"孙教授挽诗"}
{"author":"洪咨夔","content":"两岸骚骚麦尾黄，茅檐半瓦荫垂杨。牧儿吹笛随归犊，浅草平沙暝色苍。","dynasty":"宋代","title":"四月壬午发利州"}
{"author":"洪咨夔","content":"南楼健目略江皋，淅蔌风沙响鬓毛。草色不随壕岸断，柳梢恰与女墙高。碧幢红旆三边帅，羽扇纶巾一世豪。坐上捷书来猎猎，官军破贼战方鏖。","dynasty":"宋代","title":"劝农呈丘帅其二"}
{"author":"洪咨夔","content":"车骑空朔庭，楼船下东瓯。风雪闹鹅鹜，壮士得志秋。青萍玉櫑具，白马金络头。赋君古战场，鬼哭燐火愁。元戎得君来，如得范庆州。厨酒不待熟，夜半呼兵篘。君言蜀赤子，风雨寒飕飗。愿为大芘屋，莫作偏重舟。元戎一笑领，君更三日留。吾闻喜不寐，好善天下优。","dynasty":"宋代","title":"又次程嘉定三首"}
{"author":"洪咨夔","content":"江浒行厨转，关头细路过。手摩如象石，目送卧龙坡。肮脏云端柏，鬅鬙雨后莎。晚来晴更好，舟发乱山阿。","dynasty":"宋代","title":"高斋"}
{"author":"洪咨夔","content":"老蟾亭午潭澄阴，雄虬怒吼雌虬吟。空岩纳息耳应心，写之以神寓之音。大音激越风振林，细音窈眇云起岑。天机不动天和深，非亏非成非古今。博山一点蓬莱沉。","dynasty":"宋代","title":"浮玉道士琴"}
{"author":"洪咨夔","content":"脆胜芎苗软胜脂，雅宜碧碗贮流离。渠渠地主恩何在，骨裹黄金祗自知。","dynasty":"宋代","title":"答高才卿二绝"}
{"author":"洪咨夔","content":"娑竭宝藏移，列缺云气从。平地决为壑，殓人锐於锋。丰年变菜色，乐土生愁容。须烦霹雳手，左耳劙乖龙。","dynasty":"宋代","title":"陈尉括水伤冒雨下朱陀出示两诗次韵"}
{"author":"洪咨夔","content":"办得萧萧水竹居，闭门足了一生娱。坐忘老子慵开眼，强聒痴儿任挽须。","dynasty":"宋代","title":"同孙子直和李参政东园韵十绝"}
{"author":"洪咨夔","content":"罢参归趁日高眠，随意繙书不计编。岁事从教催白发，春风元只在丹田。","dynasty":"宋代","title":"乙酉岁暮有感三绝"}
{"author":"洪咨夔","content":"忍饥觅句孟东野，守叔草玄杨子云。囊有遗收无与读，两家恨不早逢君。","dynasty":"宋代","title":"赠小儿医"}
{"author":"洪咨夔","content":"周天日月何曾住，大地山河祗自磨。不死者存人独耳，舍令斧亦烂如柯。","dynasty":"宋代","title":"三月十四日送焘东下至龙爪滩过虞开国坟庵见"}
{"author":"洪咨夔","content":"与我迭知已，喜君初得官。时来宁论晚，身健莫辞难。访雪牵魂梦，停云寄肺肝。斯文元气在，努力好加餐。","dynasty":"宋代","title":"送李致远安远簿二首"}
{"author":"洪咨夔","content":"炼丹人去屋萧萧，脚底群山走翠蛟。长啸一声空响答，砉然只鹤起松梢。","dynasty":"宋代","title":"陪郡侯出郊劝农六绝"}
{"author":"洪咨夔","content":"左计来行险，强名为爱奇。一家川（三个若）苴，三顿豆离萁。压架龙门石，撑囊剑阁诗。扁舟归计足，不问鹤和龟。","dynasty":"宋代","title":"泥溪"}
{"author":"洪咨夔","content":"亦有黄金埒，非无瑞锦窠。养蒙知趣早，观复用功多。嘉客贲场谷，硕人槃涧阿。时平风日好，花竹几行窝。","dynasty":"宋代","title":"钱德成山水窟"}
{"author":"洪咨夔","content":"朝阳生危岑，委光皂江壖。江妃舞倒景，老木奔惊猿。群仙亦戏剧，挹袂来联翩。笑倒天地间，谁亏复谁全。手携昭文琴，一曲三千年。","dynasty":"宋代","title":"辛巳夏四月行西山欲未能也得曹沪南壬午冬留"}
{"author":"洪咨夔","content":"庭下宜男萱草，墙头结子榴花。非烟非雾富平家。人物风流如画。宝月曾修玉斧，银河欲泛仙槎。美人睡起绿云斜。一笑扶将寿斝。","dynasty":"宋代","title":"西江月（寿章叔厚）"}
{"author":"洪咨夔","content":"骤暖揠芳意，薄游烘软尘。乱山云气晓，啼鸟杏花春。人物少催老，物华新换陈。一声铿尔瑟，沂水绿鳞鳞。","dynasty":"宋代","title":"送程宗武游岝崿"}
{"author":"洪咨夔","content":"一树青青桂子荣，广寒宫殿玉为楹。不知天上何年堕，故使人间有种生。风影碎摇签帙爽，露华倒洗华头清。寸田更与加培埴，收取天香染姓名。","dynasty":"宋代","title":"桂又次韵赠阮甥"}
{"author":"洪咨夔","content":"窈深青城路，逢仙不知名。悠然拾瑶草，天风飐双缨。进予语之道，诚者非思诚。谷神以虚应，万物同一灵。是谓众妙门，古今未尝扃。","dynasty":"宋代","title":"辛巳夏四月行西山欲赋未能也得曹泸南壬午冬留题上清诗因次韵其一"}
{"author":"洪咨夔","content":"小雨轻霜作嫩寒。蜡梅开尽菊花干。清香收拾贮诗肝。文武两魁前样在，功名四谏后来看。麻姑进酒斗阑干。","dynasty":"宋代","title":"浣溪沙（寿蔡子及）"}
{"author":"洪咨夔","content":"西风摆脱络头丝，荪壁为家不问蓍。分得九华烟雨壑，种将五老水云芝。戟髯洒洒精神健，剑脊棱棱气骨奇。窗外几多凡草木，为谁张王为谁衰。","dynasty":"宋代","title":"敬和老人石菖蒲"}
{"author":"洪咨夔","content":"古来刀锯鼎镬具，用待诽谤妖言人。{左扌右长}触不怒予节去，惟天为大知尧仁。","dynasty":"宋代","title":"送游考功将漕夔门七绝"}
{"author":"洪咨夔","content":"芍药打团红，萱草成窝绿。帘卷疏风燕子归，依旧卢仝屋。贫放麹生疏，闲到青奴熟。扫地焚香伴老仙，人胜连环玉。","dynasty":"宋代","tags":"写花，芍药，感慨","title":"卜算子·芍药打团红"}
{"author":"洪咨夔","content":"太白尝嗟蜀道艰，少陵欲铲剑门山。何如推起蓬窗看，万里江天碧鸟还。","dynasty":"宋代","title":"次韵张提刑其四"}
{"author":"洪咨夔","content":"曲折宫墙日影方，堂深人静似山梁。斲榈叶底梅花老，次第风光到海棠。","dynasty":"宋代","title":"直玉堂和李参政绝句"}
{"author":"洪咨夔","content":"匹马西征岁月多，苍头引鹤共婆娑。传闻虚伫如清献，益漕归来径上坡。","dynasty":"宋代","title":"送范漕赴召八绝"}
{"author":"洪咨夔","content":"买我归吴棹，扬君溯蜀旃。虽为万里别，端有一家缘。腊雪添新涨，春风减旧绵。江山随处好，横槊小留连。","dynasty":"宋代","title":"送杜阳安奉亲还蜀其二"}
{"author":"洪咨夔","content":"江北江南雪意催，半酣椎起征喂桅。锐从猿鹤归休去，刚被功名引调来。破虏檄传淝水定，屯田疏上皖陂开。笔端矍铄精神在，莫只清吟伴老槐。","dynasty":"宋代","title":"送郎丞之桐城"}
{"author":"洪咨夔","content":"沉香亭北梦魂赊，惊见祥云七宝车。穷孟尝君空好客，病维摩老不禁花。","dynasty":"宋代","title":"口占酬俞端叔牡丹"}
{"author":"洪咨夔","content":"问字无人过草堂，昨非今日两俱忘。鹤何肮脏寒方警，梅许凄凉静更香。万古江山穷太白，一帘风月老张苍。多君不作炎凉语，识我平生铁石肠。","dynasty":"宋代","title":"和何伯温见寄二首"}
{"author":"洪咨夔","content":"太液轻澌泮，温明霁日融。菜流芳荇碧，花颂瑞椒红。","dynasty":"宋代","title":"端平三年春帖子词·皇后阁"}
{"author":"洪咨夔","content":"岁月孤槎转，风波断梗随。谢三元自惯，巽二莫相欺。沙岸往来拍，芦林开阖吹。欠伸呼斗酒，一笑酹冯夷。","dynasty":"宋代","title":"刘家江阻风二首"}
{"author":"洪咨夔","content":"龙跳虎跃入昭陵，墨汁空留一段冰。散作淋漓元气湿，屋头老木挂疏藤。","dynasty":"宋代","title":"归宗墨池"}
{"author":"洪咨夔","content":"地仙蜕骨归何许，独有梭花三四树。鹿头风月夜三更，老厖吠入青云去。","dynasty":"宋代","title":"龟胜寺枸杞大如椽陈日华发其根而枯堂犹以地"}
{"author":"洪咨夔","content":"一树青青桂子荣，广寒宫殿玉为楹。不知天上何年堕，故使人间有种生。风影碎摇签帙爽，露华倒洗华头清。寸田更与加培埴，收取天香染姓名。","dynasty":"宋代","title":"桂又次韵赠阮甥"}
{"author":"洪咨夔","content":"留滞周南命使然，莫疑上水逆风舡。乡心故故随人后，客月依依堕我前。半夜索樽同决计，五更回柂不成眠。笋舆吹面新凉入，须信封姨正自贤。","dynasty":"宋代","title":"过风出陆金陵道中次程及甫韵"}
{"author":"洪咨夔","content":"造物工夫拙剪裁，群芳各自得春开。梨花嫁与东风去，随后荼蘼作媵来。","dynasty":"宋代","title":"过三鹤山二绝"}
{"author":"洪咨夔","content":"客路浪成千里缴，老怀虚过一春邀。落约刚被风扶起，恰与连云石栈高。","dynasty":"宋代","title":"过三鹤山二绝"}
{"author":"洪咨夔","content":"人远鹭孤立，湖平天四垂。柂移舡解语，帘舞酒求知。望眼倾三笑，骚吟寄九思。今宵吾计得，解鳖荐鸱夷。","dynasty":"宋代","title":"过四望山"}
{"author":"洪咨夔","content":"社后归来燕两三，门前细柳绿掺掺。乞将蝴蝶晴蜒扇，与试鹅黄水碧衫。","dynasty":"宋代","title":"寒暄不齐二绝"}
{"author":"洪咨夔","content":"次第新烟欲试茶，铮铮飞霰响檐牙。惜春苦欲春长在，且得轻寒约住花。","dynasty":"宋代","title":"寒暄不齐二绝"}
{"author":"洪咨夔","content":"凤采生丹穴，萤光聚绛帏。两登黄甲去，一佩皂囊归。萱老悲方切，兰枯梦又非。青山秋寂历，客泪不胜挥。","dynasty":"宋代","title":"何正言母安人挽诗"}
{"author":"洪咨夔","content":"长恨诗人挽不来，东风无赖又帆开。城南城北佳山水，多少甘棠手自栽。","dynasty":"宋代","title":"次李阆州禀议三首·益昌"}
{"author":"洪咨夔","content":"琉璃庭扣水晶栏，宝树婆娑玉斧闲。只恐姮娥嫌冷落，却随飞月下人间。","dynasty":"宋代","title":"续梦"}
{"author":"洪咨夔","content":"连蜷雌霓堕晴空，光照书楼卷纸红。天为斯文开瑞应，海南海北一宗工。","dynasty":"宋代","title":"寿崔帅卿七绝"}
{"author":"洪咨夔","content":"画斛黄花寒更好。人爱花繁，却被花催老。旧恨新愁谁酝造。带围暗减知多少。开眼万般浑是恼。只仗微醺，假寐宽怀抱。隔屋愁眉春思早。数声啼破池塘草。","dynasty":"宋代","title":"蝶恋花"}
{"author":"洪咨夔","content":"升平见一斑，未腊得三雪。天开银色界，人立水晶阙。小团醉后煮。清梦梅边说。莫道石渠春，不似山阴月。","dynasty":"宋代","title":"和高续古省中雪"}
{"author":"洪咨夔","content":"宝犀压帐春风入，渴乌传箭寒澌滴。砉然推枕起放衙，霜月满庭凫雁集。簿书颠倒六作五，文移纵横一取十。精神坐照吏奸破，政事流从儒术出。墨池霹雳送飞雨，积案如山笑谭毕。逢迎合爪递相贺，戒石亭前见天日。公余琴叠舞胎仙，客退炉熏斋绣佛。芳蹊桃李不自言，旧燕新莺沸消息。诗个入手如见面，金井新泉生玉色。汗青不朽须早计，过眼年华征羽急。","dynasty":"宋代","title":"和赵保之青田即事"}
{"author":"洪咨夔","content":"木叶青黄几栗留，尽情啼破两山幽。怕人冷落生秋思，故作春声为遣愁。","dynasty":"宋代","title":"秋半闻莺"}
{"author":"洪咨夔","content":"霜碛萧萧落涨痕，西风吹日堕金盆。冯高送目河湟外，万里戎情属柳浑。","dynasty":"宋代","title":"万景楼次韵六绝"}
{"author":"洪咨夔","content":"花片墙阴晚，禽声屋角晴。东风犹峭在，煨芋坐深明。","dynasty":"宋代","title":"清凉院僧房致斋"}
{"author":"洪咨夔","content":"一出俄经震巽离，盈虚消息取诸随。盆栽菡萏何时藕，檐挂蜘蛛尽日丝。左墄右平魂梦远，东岗西崦杖藜迟。棱棱瘦骨萧萧发，恰与黄冠野服宜。","dynasty":"宋代","title":"再赋二首"}
{"author":"洪咨夔","content":"瓶笙吹彻砚蜍乾，独有梅花伴夜寒。万境空明香一点，世尘元自不相干。","dynasty":"宋代","title":"答吴叔永叔长二绝"}
{"author":"洪咨夔","content":"从来图易必思艰，运甓工夫莫放闲。万里功名终竟在，百年元气早须还。安危着眼棋枰外，中否留心弩括间。寄似匆匆无几语，华阳东去是潼关。","dynasty":"宋代","title":"用伯修韵迓虞提刑"}
{"author":"洪咨夔","content":"治国宜将治圃看，垦除容易整齐难。沼泉莫放源头浊，种竹先教地步宽。","dynasty":"宋代","title":"同孙子直和李参政东园韵十绝"}
{"author":"洪咨夔","content":"几年生一贤，大任天所授。三光五岳气，半点无缺漏。胸中老规摹，超出造化囿。静为动之机，燕坐运宇宙。艮居冬春间，初度恰先后。用心得艮体，所以仁者寿。","dynasty":"宋代","title":"寿崔西清二首"}
{"author":"洪咨夔","content":"百一聚一车，百行根一诚。反身物皆备，动与诚俱行。勤如毂下转，谨如轼前横。和缓以将之，辔舞锡鸾鸣。廉者慾之轸，公者事之衡。更当主忠信，轴正箱自平。是理谁独无，旦昼昏其明。不诚故无物，器窳辙易倾。公材如大车，致远不计程。八物攻且良，悉由一诚生。玉节天西南，三峨轧峥嵘。志虽屈乎位，身已荣於名。绍兴博士翁，四十辞簪缨。庆锺侍御史，勇与雷霆争。清风激百世，须公亢家声。挟此八字箴，东归侍延英。","dynasty":"宋代","title":"参政李公以勤谨和缓励后学江宪益以公廉忠信"}
{"author":"洪咨夔","content":"鹤相专朝巧万般，中书位子太山安。沂公冷眼旁边看，机会来时只脚翻。","dynasty":"宋代","title":"丁谓"}
{"author":"洪咨夔","content":"藉地五花五色茵，东风来去寂无痕。余香不肯污尘土，留得蜂房活计温。","dynasty":"宋代","title":"次李参政晚春湖上口占十绝"}
{"author":"洪咨夔","content":"栈险涎鱼蛤，梯危啸虎貙。室人交谪我，客子倍愁予。后殿推腰上，前行掉臂呼。龙眠如得见，写作赴州图。","dynasty":"宋代","title":"行三盘蟆颐栈道其一"}
{"author":"洪咨夔","content":"借得庐仝屋数间，不为太窄不为宽。胸中鹏背三千里，膜外羊肠百八盘。薜荔水中摽本远，菖蒲石上见花难。粗茶粝饭随缘过，等作须弥芥子看。","dynasty":"宋代","title":"又敬和寓舍"}
{"author":"洪咨夔","content":"两峰高峙玉，五亩秀含滋，细柳未眠种，修篁方醉移。雨将云出谷，水引月归池。动静天机密，何人共一卮。","dynasty":"宋代","title":"锺惠叔转示赵临安两山堂诸公诗刻随喜二首"}
{"author":"洪咨夔","content":"山深莫道得春迟，云漏晴光已大奇。夹径幽香吹艾纳，隔林绝艳点燕支。一川远近迷渔屋，两市东西认酒旗。锦野着亭坡老后，曾来可惜独无诗。","dynasty":"宋代","title":"次韵西山"}
{"author":"洪咨夔","content":"晚风不动稻苗平，叶叶头边沆瀣明。井养不穷功用在，谁将易象细推评。","dynasty":"宋代","title":"幽芳晚凉倚窗观稼"}
{"author":"洪咨夔","content":"雪锦楼高眼易寒，春风朵朵似长安。终年避事宁为客，到处寻诗胜觅官。金凿落边檛蹀躞，玉参差裹舞蹒跚。华灯变尽归来晚，回首西涪可忍看。","dynasty":"宋代","title":"廷迈留少城和初入西龙道院诗来用韵答之"}
{"author":"洪咨夔","content":"朝气风生暮气归，将材零落事功微。酸风斜谷祁山路，眼底何人插羽飞。","dynasty":"宋代","title":"益昌次费伯矩赠行韵五首"}
{"author":"洪咨夔","content":"窣波影里诵陀伽，古佛灯笼护绛纱。智慧竭罗虽正果，慈悲妙善亦空花。怕寒婉娈初拳蕨，望雨醒松细舌茶。节物感人还自解，有儿何用女当家。","dynasty":"宋代","title":"老人晚得女真真又曾孙女金华皆再周而殇葬塔院后今春焚化用前韵赋诗谨和"}
{"author":"洪咨夔","content":"花片墙阴晚，禽声屋角晴。东风犹峭在，煨芋坐深明。","dynasty":"宋代","title":"清凉院僧房致斋"}
{"author":"洪咨夔","content":"万紫千红鬓上粉，聚成一撮精神。宣和宫样太清真。韶风摇斗帐，芳露湿纶巾。消得流莺花底滑，一声惊起梁尘。扶将芍药牡丹春。光浮金盏面，香到玉池津。","dynasty":"宋代","title":"临江仙"}
{"author":"洪咨夔","content":"点脚地维绝，举头天语闻。瀑泉飞响雪，洞石涌崩云。缥缈追元放，低回揖郭文。神清知好在，烟锁绿苔纹。","dynasty":"宋代","title":"二月二十七游仙洞次壁间韵"}
{"author":"洪咨夔","content":"溪路槎牙木叶乾，角声吹动五更寒。疏疏梅蕊疏疏雪，一段生绡不用礬。","dynasty":"宋代","title":"梦中和人梅诗山礬韵"}
{"author":"洪咨夔","content":"岭右山川间出贤，开元宰相最居先。中间不数余安道，恰到于今五百年。","dynasty":"宋代","title":"寿崔帅卿七绝"}
{"author":"洪咨夔","content":"短亭放脚小轩渠，从险趋平本一涂。掌上烟川三百里，蜀都风物似吴都。","dynasty":"宋代","title":"青渠追和宋金都壁间韵"}
{"author":"洪咨夔","content":"故人寒踏龙门路，来听深山唱竹枝。半世向人长落落，几回於我独奇奇。淡交似水有余味，薄俗如云无定姿。一点青灯俱白发，相看不语只心知。","dynasty":"宋代","title":"王火井见过先以诗寄用韵二首"}
{"author":"洪咨夔","content":"杨柳青已絮，芍药红方葩。诗随去帆东，春风属谁家。音疏日月駃，目短天宇赊。小德最怜渠，丹颊三髻丫。","dynasty":"宋代","title":"寄赵景周抚干二首"}
{"author":"洪咨夔","content":"何人地下管天条，不是皋陶即是萧。金埒漫夸钱过斗，铁围宁问玉垂腰。","dynasty":"宋代","title":"谨和老人初冬寓笔十绝"}
{"author":"洪咨夔","content":"止水搅不动，好山邀辄来。松间寒月晚，似角两翁催。","dynasty":"宋代","title":"小雪前三日锺冠之约余侍老人行山舟发后洪入"}
{"author":"洪咨夔","content":"坐断江山现法身，大光明裹万波旬。东风归棹津头过，同是慈航得度人。","dynasty":"宋代","title":"次张义立登九顶三绝·大像"}
{"author":"洪咨夔","content":"展也万夫特，翛然山泽臞。朔风空汴泗，春水渺淮湖。筹驿尹师鲁，诗坛梅圣俞。绣衣归老去，有韫不轻沽。","dynasty":"宋代","title":"俞提举挽诗二首"}
{"author":"洪咨夔","content":"蟹正肥时秋色老，鸦争噪处夕阳残。未须多进玻瓈椀，满树霜红正好看。","dynasty":"宋代","title":"又和"}
{"author":"洪咨夔","content":"西风摆脱络头丝，荪壁为家不问蓍。分得九华烟雨壑，种将五老水云芝。戟髯洒洒精神健，剑脊棱棱气骨奇。窗外几多凡草木，为谁张王为谁衰。","dynasty":"宋代","title":"敬和老人石菖蒲"}
{"author":"洪咨夔","content":"建鼓劝竭作，除田绿纷披。满筑沮泽岸，平流绮堘陂。定约欲水均，执热愿雨随。破柱雷电合，危檐溜绅垂。成功一天瓢，收获万京坻。开元贞观盛，闭关更休师。","dynasty":"宋代","title":"田家建除体"}
{"author":"洪咨夔","content":"燕寝深凝自在香，苍髯扶病玩流光。桃符历日又新岁，粔籹燋非故乡。灯影参差棋溅雹，酒行杂踏横霜。武侯遗憾谁当洗，夜半衔枚入凤翔。","dynasty":"宋代","title":"次李绵州和丁兴元韵二首"}
{"author":"洪咨夔","content":"仙人爱楼居，梯空衒灵赫。下有炼丹井，光怪不容羃。凌晨酌井花，御风谢尘迹。飘摇芙蓉旆，三十六峰碧。欲扣读易翁，苍苔洞门阒。","dynasty":"宋代","title":"辛巳夏四月行西山欲赋未能也得曹泸南壬午冬留题上清诗因次韵其二"}
{"author":"洪咨夔","content":"一晴一雨柳添碧，半落半开梅着酸。不被东风相鼓弄，春山只有老苍官。","dynasty":"宋代","title":"春日山行二首"}
{"author":"洪咨夔","content":"玉佩琼裾萼绿华，铜瓶清浸广寒家。客怀无着春风处，醉向梢头嚼尽花。","dynasty":"宋代","title":"梅两绝"}
{"author":"洪咨夔","content":"山远江平眼为开，楚楼西畔即阳台。金钗短笠风声接，蒸裹燋糟节物来。鸡唤客程三老起，雁将归梦五更回。白云飞处西湖近，应买霜螯试泼醅。","dynasty":"宋代","title":"风定舡开夜泊柳子口上到荆州尚三程"}
{"author":"洪咨夔","content":"束发读连山，端倪识乾坤。欲辨南北戒，须窥越胡门。藏书探禹穴，乘槎穷灵源。平生蓬矢志，到处屐齿痕。脚方西湖脱，眼已青丘吞。长风一苇航，急浪万里奔。易艬溯月峡，讯程指新繁。江行大玉篆，星垂小铜浑。风俗异东吴，气候如南恩。青壁拔地起，黄流从天翻。身随五两动，命恃百丈存。山灵迎我来，林影罗旌幡。川妃导我去，涛声合钟埙。蛟龙蛰渊底，虎豹潜崖根。间逢偓期语，尽辟夔魍魂。有祠扁汶川，倚山坐平原。已绝白狗渡，尚望黄牛蹲。要神楚怀糈，赉福鲁致糈。力护重险济，兆应匪寇婚。欧以异梦纪，苏以定分论。君诗班其间，压倒白与元。短窗箬叶蓬，浊酒椰子尊。肯来共吸鲸，有味过解鼋。磴藓挹晓润，岩葩借春温。郊丁趁虚集，滩户射利喧。巢云屋鳞鳞，锄月坡反反。棕花荐甘芳，竹枝写辛酸。是中有佳趣，所在留行轩。胸次饫壮观，笔端快孤骞。一朝簿书来，能令目眵昏。","dynasty":"宋代","title":"答及甫和其一"}
{"author":"洪咨夔","content":"芍药打团红，萱草成窝绿。帘卷疏风燕子归，依旧卢仝屋。贫放麹生疏，闲到青奴熟。扫地焚香伴老仙，人胜连环玉。","dynasty":"宋代","tags":"写花，芍药，感慨","title":"卜算子·芍药打团红"}
{"author":"洪咨夔","content":"听雨客无寐，放晴山有灵。禅关深紫翠，勋庙肃丹青。鳌负摩云碣，龙扶拱日屏。真如无尽意，石涧水泠泠。","dynasty":"宋代","title":"小雪前三日锺冠之约余侍老人行山舟发后洪入"}
{"author":"洪咨夔","content":"地与人相习，天于水欲连。柂迎斜岸转，笪避断崖缘。龟壳蹒跚底，羊肠诘曲边。几年西蜀路，无此鹤琴船。","dynasty":"宋代","title":"艬船"}
{"author":"洪咨夔","content":"饮马咸池，总辔昆崙，横骛九州。庆中兴机会，天生山甫，非常事业，天授留侯。左搏龙蛇，右驯虎兕，万里中原谈笑收。功名早，便貂蝉猎猎，飞出兜牟。新氓无限欢讴。尽卖剑卖刀归买牛。正麦摇熏吹，黄迷断垄，秧涵朝雨，绿遍平畴。眼底太平，不图再见，罗拜焚香青海头。从今去，愿君王万岁，元帅千秋。","dynasty":"宋代","title":"沁园春其二寿淮东制置"}
{"author":"洪咨夔","content":"竹风吹酒未全醒，梦入香炉五老云。好句得君青玉案，起来盥手炷清熏。","dynasty":"宋代","title":"朝南以诗送巴石研屏香几用韵·香几"}
{"author":"洪咨夔","content":"嫩斸苔边绿，甘包雪裹春。萧家汤是祖，束叟饼为邻。混沌函三极，冲和贮一真。日斜摩腹睡，自谓葛天民。","dynasty":"宋代","title":"荠馄饨"}
{"author":"洪咨夔","content":"宝栏十二午阴移，思入云霄落子迟。当局早知提醒着，危机应不堕蛾眉。","dynasty":"宋代","title":"题锺春伯所示周昉明皇对弈图"}
{"author":"洪咨夔","content":"萱草径庭寂，橘花窗户明。我惟天地性，物自古今情。玄酒无穷味，朱弦不尽声。道从涵泳得，宽作读书程。","dynasty":"宋代","title":"寄题永嘉林氏真意堂"}
{"author":"洪咨夔","content":"春阴欲雪冻云乾，索笑疏枝共一寒。静裹闻香祗自觉，怕人饶舌似丰干。","dynasty":"宋代","title":"答程教见和梅诗二绝"}
{"author":"洪咨夔","content":"何山如幽人，道场如大家。穰穰衲子脚，刺刺骚翁牙。挟隽控寒飚，搜光蹑晨霞。危颠矫窣堵，平畴略污邪。岩泉跑虎涌，径松髯龙拿。锺梵破深寂，金碧开纷葩。修廓步屐峻，杰阁望眼赊。山势佩玦矗，湖光镜奁谺。清苕杏霭入，古弁空蒙遮。列翠不可唾，群籁无敢哗。坐我旃檀林，酌之枪旗茶。宇定岫出云，语妙天雨华。吾生久堕甑，昔游惯乘槎。夷犹庐阜阳，宿留岷江涯。高曾凌峤栈，卑或搜崖洼。昨梦难历省，此行足雄夸。老亲八十健，闲俦二三嘉。拍浮一叶眇，收揽万景奢。富贵上蔡犬，贫贱东陵瓜。未须笑落铎，谁能苦{左角右者}沙。候门占噪鹊，旋桡趁归鸦。奇事恐没没，举诗属僧伽。","dynasty":"宋代","title":"小雪前三日锺冠之约余侍老人行山舟发后洪入"}
{"author":"洪咨夔","content":"蟹正肥时秋色老，鸦争噪处夕阳残。未须多进玻瓈椀，满树霜红正好看。","dynasty":"宋代","title":"又和"}
{"author":"洪咨夔","content":"东风换骨立成仙，五色终迷自古然。龙变未符今举谶，鹤来当验后科缘。情如中酒宜亲酒，命合腰钱会有钱。许买娉婷供老伴，不妨迟得两三年。","dynasty":"宋代","title":"次子有下第韵"}
{"author":"洪咨夔","content":"罢参归趁日高眠，随意繙书不计编。岁事从教催白发，春风元只在丹田。","dynasty":"宋代","title":"乙酉岁暮有感三绝"}
{"author":"洪咨夔","content":"落叶堆中折脚铛，白云煮尽又还生。洞门黄鹤婆娑舞，留得松风待月明。","dynasty":"宋代","title":"赠石室朱修行两绝"}
{"author":"洪咨夔","content":"佩袭芳兰碧，钗明宝篆红。深宫三十六，同被二南风。","dynasty":"宋代","title":"端平二年端午帖子词·贵妃阁"}
{"author":"洪咨夔","content":"暮雨才收未炙灯，苍鷖掠破岸阴澄。须臾认得舡头竹，始信渔人挂起罾。","dynasty":"宋代","title":"鄱江楼晚望"}
{"author":"洪咨夔","content":"方穷蔡泽问唐举，未遇邺侯逢懒残。触石起云能沛雨，不应长作旱雷看。","dynasty":"宋代","title":"谨和老人初冬寓笔十绝其九"}
{"author":"洪咨夔","content":"水风静处抛船易，山雨晴时着句难。便向个中占好谶，一程平善过云安。","dynasty":"宋代","title":"次及甫入峡杂咏平善坝"}
{"author":"洪咨夔","content":"菰叶离披藕叶欹，精神得似未秋时。西风坐断群芳路，不属黄花更属谁。","dynasty":"宋代","title":"奖菊二绝"}
{"author":"洪咨夔","content":"朝家久设礼为罗，小寄禅窗共讲磨。红锦障泥飞騕褭，黄金宝校琢盘陀。冰虀荐饭乡风古，雪汗烹茶雅道多。领取单传心法去，会将佛祖一时呵。","dynasty":"宋代","title":"又答景扬"}
{"author":"洪咨夔","content":"展也万夫特，翛然山泽臞。朔风空汴泗，春水渺淮湖。筹驿尹师鲁，诗坛梅圣俞。绣衣归老去，有韫不轻沽。","dynasty":"宋代","title":"俞提举挽诗二首"}
{"author":"洪咨夔","content":"地仙蜕骨归何许，独有梭花三四树。鹿头风月夜三更，老厖吠入青云去。","dynasty":"宋代","title":"龟胜寺枸杞大如椽陈日华发其根而枯堂犹以地"}
{"author":"洪咨夔","content":"追怀三五少年时，岁月堂堂两鬓丝。茅屋秋风归未决，障泥能费几熊皮。","dynasty":"宋代","title":"试院口占二绝"}
{"author":"洪咨夔","content":"几度椒花颂岁朝，今年心事最萧条。官虽有路犹穷辙，住岂无家却寄巢。金尽床头颜易改，樽空座上客难招。一般独得便宜处，病裹逢人免折腰。","dynasty":"宋代","title":"己丑新年"}
{"author":"洪咨夔","content":"宝峰翠压小房栊，帘映平安候火红。寒送落梅吹雪外，春随细柳入云中。人情郁处多思治，天道还时只愿丰。剩办从军诗几解，为君管勾杏花风。","dynasty":"宋代","title":"春风堂左偏郑宣抚诗刻犹存程季允次韵亦赋"}
{"author":"洪咨夔","content":"甥馆刘郎舅仲谋，并绝瓜葛借荆州。人生一藉裙襦力，卒世如何得举头。","dynasty":"宋代","title":"九月十八日夜泊刘郎浦二绝"}
{"author":"洪咨夔","content":"日过学不力，年催名未芳。心期虽皦皦，目视已茫茫。灯叠青红晕，书纷黑白行。蒲团深瞑坐，禅味觉偏长。","dynasty":"宋代","title":"病目"}
{"author":"洪咨夔","content":"玉立金闺客，家人亦许清。共听秋塞柝，细剔夜窗檠。娣袂从渠好，儿襦得我平。西风吹落叶，不尽夕阳明。","dynasty":"宋代","title":"孙推内子挽诗"}
{"author":"洪咨夔","content":"罨画春树碧，逢迎系行舟。酒尽可以起，更作须臾留。我方鹤投笼，君已鹰脱韝。相期在岁晏，赠之珊瑚钩。","dynasty":"宋代","title":"寄赵景周抚干其一"}
{"author":"洪咨夔","content":"响泉一派落天风，人在浮云柳絮中。亭午柴关犹未启，碧玲珑底拒霜红。","dynasty":"宋代","title":"赠石室朱修行两绝"}
{"author":"洪咨夔","content":"合着丝絇侍建章，却随靴裤踏苍凉。灯前针线为谁好，镜裹黛铅如许忙。野水无心鸥等伍，秋风有味菊颜行。到头灵运终成佛，妙境须闻戒定香。","dynasty":"宋代","title":"次费伯矩护印道中韵"}
{"author":"洪咨夔","content":"庭下宜男萱草，墙头结子榴花。非烟非雾富平家。人物风流如画。宝月曾修玉斧，银河欲泛仙槎。美人睡起绿云斜。一笑扶将寿斝。","dynasty":"宋代","title":"西江月寿章叔厚"}
{"author":"洪咨夔","content":"盘隐门下客，流落余两个。我故稔子穷，子亦谅我懦。稚松高未尺，早望屋脊过。小莲出才寸，便雀车轮大。急滩倒撑舡，狭路错推磨。不诮材无堪，祗叹命未作。沽酒劳閴寂，裹饭问寒饿。为分猢狲愁。相对橐驼坐。有无共甘苦，休戚先吊贺。绸缪平生期，荏苒岁月蹉。人情少耐久，世事难预课。","dynasty":"宋代","title":"寄高子厚"}
{"author":"洪咨夔","content":"点脚地维绝，举头天语闻。瀑泉飞响雪，洞石涌崩云。缥缈追元放，低回揖郭文。神清知好在，烟锁绿苔纹。","dynasty":"宋代","title":"二月二十七游仙洞次壁间韵"}
{"author":"洪咨夔","content":"刮霜面目澹无华，落落孤山处士家。若使世间蜂蝶觉，光风纵好不成花。","dynasty":"宋代","title":"答吴叔永叔长二绝"}
{"author":"洪咨夔","content":"猗若人兮葛布，渡柴桑兮水泠泠。稚子髧两髦兮从而后。东家有酒兮，绿参天其荫柳。山风凉兮月瞑，枕白石兮未醒。漭无极兮天游，不知乾之为马兮坤之为牛。","dynasty":"宋代","title":"庐山五猗"}
{"author":"洪咨夔","content":"南极仙翁，占太微元盖，洞府为家。身骑若木倒景，手弄青霞。芙蓉飞旆，映一川、新绿平沙。好与问，东风结子，几回开遍桃花。况是初元玉历，更循环数起，希有年华。长把清明夜气，养就丹砂。麻姑送酒，安期生、遗枣如瓜。呼儿烹试，头纲小凤团茶。","dynasty":"宋代","title":"汉宫春·南极仙翁"}
{"author":"洪咨夔","content":"飞明一点上苗端，难作寻常露雨看。碧眼道人参解得，黄河夜半泝昆仑。","dynasty":"宋代","title":"幽芳晚凉倚窗观稼"}
{"author":"洪咨夔","content":"湓城陶庾共功名。庙食楼居孰重轻。衮衮长江流不尽，淮山青处夕阳明。","dynasty":"宋代","title":"庾楼"}
{"author":"洪咨夔","content":"风霜摇落都卢尽，一点春回造化家。万物成终又成始，须将艮体看梅花。","dynasty":"宋代","title":"梅其一"}
{"author":"洪咨夔","content":"铁瓮栽荷，铜彝种菊，胆瓶萱草榴花。庭户深沈，画图低映窗纱。数枝奇石谷牙。染宣和、瑞露明霞。于菟长啸，风林未鸣，霜草先斜。雪丝香里，冰粉光中，兴来进酒，睡起分茶。轻雷急雨，银篁迸插檐牙。凉入琵琶。枕帏开、又送蟾华。问生涯。山林朝市，取次人家。","dynasty":"宋代","title":"夏初临"}
{"author":"洪咨夔","content":"日过学不力，年催名未芳。心期虽皦皦，目视已茫茫。灯叠青红晕，书纷黑白行。蒲团深瞑坐，禅味觉偏长。","dynasty":"宋代","title":"病目"}
{"author":"洪咨夔","content":"玉版横陈醉眼边，尚馀金鸭水沉烟。客窗寂寂那消得，祗有南丰一瓣缘。","dynasty":"宋代","title":"朝南以诗送巴石研屏香几用韵其一香几"}
{"author":"洪咨夔","content":"缉熙虚敞薰飔细，清燕深明昼晷长。大学中庸繙咏久，金猊几度手添香。","dynasty":"宋代","title":"端平二年端午帖子词·皇帝阁"}
{"author":"洪咨夔","content":"万绿梢头眼，双江合处城。山如人有立，水与市俱横。啼鸟春风暖，飞花晚照明。笙歌推使去，缓屟当车行。","dynasty":"宋代","title":"应提刑招饮北山"}
{"author":"洪咨夔","content":"云山幸不求吾是，鱼鸟依然笑我顽。自欲入城持钵去，扣门可煞老僧闲。","dynasty":"宋代","title":"为清隐打化僧说偈"}
{"author":"洪咨夔","content":"雪花白尽沔山头，咽咽冰澌沔水流。不见将军阚如虎，行人犹指定功楼。","dynasty":"宋代","title":"刘后溪和雁湖即事诗十绝见示次韵"}
{"author":"洪咨夔","content":"亿计桥门士，输君第一筹。文为天下样，行与古人谋。磨铁素心在，注金苍鬓休。梅边清绝梦，谁更酒扶头。","dynasty":"宋代","title":"挽俞景梁"}
{"author":"洪咨夔","content":"罗浮三十里，楼对玉崔嵬。风卷软红去，云扶飞翠来。会心须尽帙，适性莫多杯。除得翳根尽，灵光生镜台。","dynasty":"宋代","title":"寄题辛氏尘外楼"}
{"author":"洪咨夔","content":"沤生沤灭负苓易，云去云来摩诘诗。莫道赏音今古少，江山新亦受人知。","dynasty":"宋代","title":"次张义立登九顶三绝其二清音亭"}
{"author":"洪咨夔","content":"霜迟断陇荞花白，水足平田稻子红。剩把丰年供祖帐，送将玉节过江东。","dynasty":"宋代","title":"送商总郎三首"}
{"author":"洪咨夔","content":"竹光水色近宣华，仿佛江南万里家。可是老谙春寂寞，夜深无梦到梅花。","dynasty":"宋代","title":"答家朝南二绝"}
{"author":"洪咨夔","content":"爱民如缘竿，百尺头进步。未到百尺头，努力莫回顾。当场万人看，亭亭碧霄住。","dynasty":"宋代","title":"寿程宰其二"}
{"author":"洪咨夔","content":"缺唇丹井应千尺，秃顶灵杉恰百围。鹤去不闻人下子，黄蜂无数采花归。","dynasty":"宋代","title":"白鹤观"}
{"author":"洪咨夔","content":"隽手芥拾紫，忠肝蒲伏青。婴龙云气直，缚虎雪毛腥。炊枕梦何短，书棺名更馨。眇然人物几，墓草涕交零。","dynasty":"宋代","title":"何止言挽诗"}
{"author":"洪咨夔","content":"晓云三素过天东，早送韶华入万红。枍诣霜寒迟景转，昆明太液薄澌融。憨痴官事龟生手，泰定天光漆点瞳。柏叶更须随酒进，醉乡有地爵无功。","dynasty":"宋代","title":"和程教元日韵"}
{"author":"洪咨夔","content":"升平见一斑，未腊得三雪。天开银色界，人立水晶阙。小团醉后煮。清梦梅边说。莫道石渠春，不似山阴月。","dynasty":"宋代","title":"和高续古省中雪"}
{"author":"洪咨夔","content":"问字无人过草堂，昨非今日两俱忘。鹤何肮脏寒方警，梅许凄凉静更香。万古江山穷太白，一帘风月老张苍。多君不作炎凉语，识我平生铁石肠。","dynasty":"宋代","title":"和何伯温见寄二首"}
{"author":"洪咨夔","content":"青山流水晓葱胧，读遍黄庭万境空。羔瓮无缘浇舌本，貘屏有分护头风。人谋历历既未济，民力班班大小东。陶写此怀须好句，殷勤时与寄来鸿。","dynasty":"宋代","title":"和何伯温见寄二首"}
{"author":"洪咨夔","content":"人从万里蜀天归，御柳藏鸦絮又飞。风细炉熏摇穗直，日长漏箭出花稀。九重旰食图无逸，四塞宵征赋采薇。爱国书生心更苦，夜占列象候璿玑。","dynasty":"宋代","title":"和何特夫见寄"}
{"author":"洪咨夔","content":"流转风光不暂违，等无地角与天涯。故人书到几青李，生面客来时紫芝。穷裹埋头倾哑酒，凉边趁手应盲棋。寂寥简短君应笑，郎罢吟诗囝和诗。","dynasty":"宋代","title":"和黄伯渊见寄二首"}
{"author":"洪咨夔","content":"锦野西锁始识君，便期垩鼻着风斤。余甘到底有遗味，檐卜本来无异芬。忽忽又弦凉榭月，亭亭还合暮山云。玉泉道士穷於我，也买新鹅约右军。","dynasty":"宋代","title":"和黄伯渊见寄二首"}
{"author":"洪咨夔","content":"月暗云迷竹外枝，寒香未动便能奇。面如坡老南归后，骨似温公独乐时。","dynasty":"宋代","title":"和黄几叔墨梅二绝"}
{"author":"洪咨夔","content":"六月夜窗留取看，霜风萧飒堕林端。问渠底事青青晚，耻上寻常桃李盘。","dynasty":"宋代","title":"和黄几叔墨梅二绝"}
{"author":"洪咨夔","content":"东风吹老地棠花，燕子归来认得家。茅屋石田浑好在，白头何苦尚天涯。","dynasty":"宋代","title":"嘉陵江舟中三绝"}
{"author":"洪咨夔","content":"{上竹下弥}百丈几牵掣断，铁三脚已撼摇浮。阳侯戏剧何须尔，身世从来等一沤。","dynasty":"宋代","title":"包港风涛二首"}
{"author":"洪咨夔","content":"秋风已飒梧犹碧，宿雨才收稗亦花。天着工夫供醉眼，东邻有酒不堪赊。","dynasty":"宋代","title":"口占"}
{"author":"洪咨夔","content":"扁舟触热下涪忠，肩耸无人肯拍洪。诗送凉风天外至，鱼龙起舞浪化中。","dynasty":"宋代","title":"次韵张提刑送行六绝"}
{"author":"洪咨夔","content":"金銮天子如天大，九万里鹏容几个。寻常沟渎虾蟆过，红锦宫袍空看破。故书收拾归去来，倚杖斜阳唱谁和。","dynasty":"宋代","title":"题李杜苏黄像·太白"}
{"author":"洪咨夔","content":"六州铁铸错，四海金为瓯。兴亡几变灭，明月长清秋。忆从党祸起，中原堕旄头。月行九霄上，安知下民愁。年来月食昂，坐复山东州。洗眼看太平，典衣办芳篘。流光湿沆瀣，散影凉飕飗。老子兴不浅，倒尺药玉舟。为言汉太史，甘心周南留。不愿皋朔间，蓄之类徘优。","dynasty":"宋代","title":"酬程嘉定杨汉州见和三首"}
{"author":"洪咨夔","content":"以君一年长，为我异姓兄。衡从玄圃玉，出入武库兵。急手搏苍兕，隽气鞭长鲸。议论到千古，慷慨吐不平。汉以初元衰，唐以开宝倾。附势妾媚妩，避事儿嚘嘤。颓靡寖成俗，忠良意吞声。自谓倚南山，不知坏长城。君子勇於义，小人罔而生。傥不饿采薇，远可死结缨。每闻壮其语，亦尝且吾情。有余不必尽，尺浑胜丈清。六经源岷嶓，百家派渭泾。归求性内学，莫计身外名。春风两鬓绿，秋月双眼明。通德拥高髻，勤勤剔寒檠。","dynasty":"宋代","title":"送潜同年调官归"}
{"author":"洪咨夔","content":"酒壮千林如欲舞，诗豪万景不容骄。山中肯着如斯客，来听春风婆饼焦。","dynasty":"宋代","title":"次张义立登九顶三绝其三乌尤"}
{"author":"洪咨夔","content":"经始西风八月秋，桃花春涨已无忧。横飞洛道虚空度，直放银河自在流。倚岸斜看疑是洞，循坡稳上认为楼。遍物吴蜀今才识，却笑浮桥谩造舟。","dynasty":"宋代","title":"次徐云叟赋桃源无脚桥"}
{"author":"洪咨夔","content":"生理鸱夷子，心期桑苧翁。行厨修竹月，坐艦落花风。雏好才孤凤，行疏忽断鸿。吴松明远目，一点夕阳红。","dynasty":"宋代","title":"叶主簿挽诗"}
{"author":"洪咨夔","content":"径白云明白似雪，满山红叶艳於花。过溪买酒等闲事，只恐客来非当家。","dynasty":"宋代","title":"小雪前三日锺冠之约余侍老人行山舟发后洪入"}
{"author":"洪咨夔","content":"薄命窘震凌，余生飒粪朽。闲闲饱款竹，寂寂老锻柳。溪空渔争隈，野熟饮被肘。有邻晨致薤，无客夜剪韭。忽来闯户屦，自拿问字酒。初见子眉睫，徐语应心口。顾予果谁与，恐子不我友。维昔燕夹攻，坐使汴失守。应奉固乱阶，新法实祸首。疗危非庸医，救败须国手。丰魏两翁夺，关洛孤愤久。人谋密相济，天意断非偶。攻守岂必同，胜负亦常有。谁推奸人出，竟堕黠虏诱。包将复仇戈，付与扫悉帚。风云激矢脱，日月峻轮走。残膻污北雪，遗憾挂南斗。功名本同舟，学术乃各牖。一时策得失，千古史妍丑。忠简社稷臣，尚起九京否。","dynasty":"宋代","title":"赵忠简孙璧见过有诗用韵"}
{"author":"洪咨夔","content":"日月无多子，乡邦失两贤。直为吾党恸，不作世情怜。握手春风醉，论心夜雨眠。耳言犹历历，何忍表君阡。","dynasty":"宋代","title":"挽孙谦伯二首"}
{"author":"洪咨夔","content":"昆丘侍郎南霍仙，身骑於菟雪毛鞯。芙蓉结旌紫云导，望舒参乘丰隆鞭。晨朝东华天帝所，班在玉斧茅盈前。帝矜下土沸螘垤，往哉为洗中原膻。扶桑五色枝拂日，蔚蓝一碧壶藏天。祥飚吹衣被发下，轮囷旁薄烟非烟。泰山乔岳气矗矗，长江大河胸渊渊。五三六经济世学，尽得庆历诸公传。丝絇倦踏龙尾道，玉辔直上羊肠巅。印方趣视已走敌，担未及驰先行边。黄牛皂郊撤戍堡，左洋右沔闲屯田。规摹了了入眼底，奠而后发矢脱弦。长安可到只十日，祁山不出今几年。甲申有谶为公设，席卷关洛趋幽燕。命珪相印明骑火。碧瞳黑鬓宜貂蝉。槐龙不动昼阴永，瑶草无际春风妍。苍生元气秋叶薄，善类命脉游丝悬。保兹天子属山甫，愿献大雅蒸民篇。","dynasty":"宋代","title":"寿郑制置"}
{"author":"洪咨夔","content":"雪氄吾家虥，知亲翰墨妍。渴来趋研饮，饱去枕书眠。弄影窥清镜，收声听素弦。最能持大体，鼠辈任便儇。","dynasty":"宋代","title":"花狮"}
{"author":"洪咨夔","content":"造物工夫拙剪裁，群芳各自得春开。梨花嫁与东风去，随后荼蘼作媵来。","dynasty":"宋代","title":"过三鹤山二绝"}
{"author":"洪咨夔","content":"杨柳黄黄燕子来，梅花落尽已青梅。一年春事闭门过，万里客怀呼酒开。西土逖哉鸿雁断，东方明矣子规催。海棠多买燕宫本，归去家山手自栽。","dynasty":"宋代","title":"春日即事"}
{"author":"洪咨夔","content":"不知长者谓何哉，布袜青鞋日日催。长啸一声啼鸟外，朵颐有象著山雷。","dynasty":"宋代","title":"次韵游龙门十绝"}
{"author":"洪咨夔","content":"蜀踞国上流，蜀固天下固。欲为天下谋，护蜀风寒处。极边植藩篱，黄牛白环戍。中间屹垣墉，武休河池路。近裹古剑关，峭绝鸟莫度。屏蔽益梓夔，堂奥有门户。天险以德强，地险以势阻碍。王公设人险，颇牧与羊杜。前茅元戎崔，当道卧老虎。后距付君侯，万卷作干橹。坤维巩金汤，国势重鼎吕。予曰有疏附，予曰有御侮。我闻大剑旁，小剑可驰鹜。双轨来苏坡，半苇白水渡。彻桑遍绸缪，迨此未阴雨。毋谓天下壮，而恃一夫怒。高堂挹横山，云木叫杜宇。樽酒逢故人，重圆梦中语。","dynasty":"宋代","title":"隆庆徐守作堂名蜀固一夕梦与余赋诗堂上有何"}
{"author":"洪咨夔","content":"煮饼无奚徒自苦，护篝有妾未为非。为言示病维摩室，也解天花散乱飞。","dynasty":"宋代","title":"六月六日宿观音寺次朝南韵二绝"}
{"author":"洪咨夔","content":"去年为君来，明廷峙鸾鹄。今年为亲归，蚕市苦思蜀。扶舆出修门，万里宛在目。大江六月寒，风饱帆数幅。金山如幽人，杜蘅缭荷屋。采石如壮士，铁骑明鋈续。五老烟光开，九华云气矗。如王公大人，冠冕而佩玉。大孤狷介甚，赤壁清旷足。黄鹤侠者流，隽放不容束。英雄古荆州，霜月耿乔木。寂寞三闾亭，风露落秋菊。阳台峰十二，森拱峡江曲。高标耸赤松，绝槩凛孤竹。或如汉汲黯，抗直敢掁触。又如唐真卿，峻絜不受辱。瞿唐滟滪堆，一柱轧坤轴。溃城睢阳孤，钩党林宗独。水石明边酌，苹蓼佳处宿。宽作几月程，迎面峨眉绿。世道淡有味，人生平为福。江山无愧容，草木有余馥。试剑信雄拔，易简更清沃。虎蛇方横道，有此廉平牧。相如驷马贵，长孺一翁秃。明河隔黄姑，碧落杳飞鹜。独复即无妄，多识乃大畜。岁晏以为期，仁亦在乎熟。木末老芙蓉，阑干深苜蓿。邮签莫厌娄，瑟僴尉淇奥。","dynasty":"宋代","tags":"送别，思亲","title":"送监丞家同年守简池三十韵"}
{"author":"洪咨夔","content":"平明出去日斜回，小立岩花涧草隈。光景留连非我事，此心曾点漆雕开。","dynasty":"宋代","title":"次韵游龙门十绝"}
{"author":"洪咨夔","content":"温明好天气，猛忆湖山遨。平堤到处柳，流水谁家桃。樽斚选胜槛。笙歌唤轻舠。百需不移具，一醉何庸逃。膜鼓着日紧，纸鸢得风高。买归不论价，矜诩相为豪。迅晷略两眼，柔飔摇三毛。闹裹梦已破，闲边趣方牢。摘桑暮西崦，浸谷朝东皋。病来饭即药，客至茶当醪。云烟面目稔，笋蕨气势鏖。腰顽渠称鹤，脚硬难为鳌。吾非东山谢，亦非华阳陶。泊乎华阳陶。泊乎潜溪潜，万事随所遭。","dynasty":"宋代","title":"暮春即事"}
{"author":"洪咨夔","content":"周天日月何曾住，大地山河祗自磨。不死者存人独耳，舍令斧亦烂如柯。","dynasty":"宋代","title":"三月十四日送焘东下至龙爪滩过虞开国坟庵见"}
{"author":"洪咨夔","content":"老仙方寸长黄芽，百顺薰蒸到物华。移得广寒宫裹种，开将后土庙中花。诗书根带圣贤脉，忠孝馨香今古牙。富贵傥来余事耳，化工深意属君家。","dynasty":"宋代","title":"罗察院父瑞桂堂"}
{"author":"洪咨夔","content":"莫恃青春两颊红，年来我已鬓如蓬。盘洲野处源流在，早挹文名尉若翁。","dynasty":"宋代","title":"赠洪子需二首"}
{"author":"洪咨夔","content":"河鲀行水底，志在全其生。缒绠激使怒，拍浮拾彭亨。触来不自制，天君失和平。惩忿当如山，一静弭百争。","dynasty":"宋代","title":"损戒其一"}
{"author":"洪咨夔","content":"丧家知似狗，生子望如狼。过尽灯花影，空馀汗竹香。菊肥人自瘦，发短虑何长。霜蟹新篘酒，由来苦易忘。","dynasty":"宋代","title":"又敬和还家"}
{"author":"洪咨夔","content":"清猿遗响落三巴，树老霜迟叶未霞。大抵近南春易早，梅花开尽又桃花。","dynasty":"宋代","title":"峡中"}
{"author":"洪咨夔","content":"折屐碁边情易矫，捋须筝畔泪难禁。何如拍手招元放，玉室金堂深更深。","dynasty":"宋代","title":"东西山二首"}
{"author":"洪咨夔","content":"遨头不管菊花寒，簇队晨登上将坛。戏马台前千古事，筹边楼下万人看。弓声浏亮秋风劲，旗采精明宿雨乾。后部铙歌归较晚，雪西烽火报平安。","dynasty":"宋代","title":"九日阅武预观军容退而纪事"}
{"author":"洪咨夔","content":"客里有底忙，申旦不成梦。远归胜新昏，还君春睡重。","dynasty":"宋代","title":"分歧四绝呈及甫"}
{"author":"洪咨夔","content":"今寒更着痴儿踏，背痒时令丑妇搔。骨肉团栾穷亦好，谁能膏火自煎熬。","dynasty":"宋代","title":"次虞宪日近即事五绝"}
{"author":"洪咨夔","content":"一曲玉连琐，十分金屈巵。故新相代谢，底用为秋悲。","dynasty":"宋代","title":"秋思"}
{"author":"洪咨夔","content":"深山风雨几百秋，直干云汉大蔽牛。轮囷离奇不尺度，一旦出应天家搜。山摧浪压斧斤下，横亘十亩眠苍虬。白头地主坐叹息，物囿於数吾何尤。为言此殆有天幸，如拔莘渭归商周。栋梁未央坐万乘，柱石明堂朝诸侯。老翁闻语囅然起致祝，切莫去作昭阳梳洗楼。","dynasty":"宋代","title":"官采木"}
{"author":"洪咨夔","content":"回翁十日前，先脱老鹤胎。拍手浮玉顶，君骑凤凰来。相逢说长生，一笑榴花开。","dynasty":"宋代","title":"寿程宰三首"}
{"author":"洪咨夔","content":"决决岩下泉，翛翛竹间路。破寂孤蜩吟，送暝疏锺度。个裹欲求心，应生无所住。","dynasty":"宋代","title":"六月二十八日入朱陀山寺"}
{"author":"洪咨夔","content":"扁舟触热下涪忠，肩耸无人肯拍洪。诗送凉风天外至，鱼龙起舞浪化中。","dynasty":"宋代","title":"次韵张提刑送行六绝"}
{"author":"洪咨夔","content":"宽大朝廷诏，中和郡国诗。欲求跻庆历，先使见淳熙。","dynasty":"宋代","title":"端平三年春帖子词·皇帝阁"}
{"author":"洪咨夔","content":"太白尝嗟蜀道艰，少陵欲铲剑门山。何如推起蓬窗看，万里江天碧鸟还。","dynasty":"宋代","title":"次韵张提刑其四"}
{"author":"洪咨夔","content":"逸气盖三谢，英词参二班。飞緌宜北阙，枉驾忽东山。花妥昼阴寂，絮吹春思闲。光风知几转，尽付酒杯间。","dynasty":"宋代","title":"用韵答赵主簿"}
{"author":"洪咨夔","content":"刚大平生气，诚明问学功。不为官所铒，宁以道而穷。论事冯唐力，忧时贾谊忠。朝阳无此凤，何止哭江东。","dynasty":"宋代","title":"挽李贯之郎中二首"}
{"author":"洪咨夔","content":"拍手东风唤白猿，划开元盖洞天门。可能路指虚无去，两脚须留点地跟。","dynasty":"宋代","title":"次韵游龙门十绝其三"}
{"author":"洪咨夔","content":"半落梅花雪透明，不妨把酒当春行。光风有意相料理，杨柳青边约略晴。","dynasty":"宋代","title":"陪郡侯出郊劝农六绝"}
{"author":"洪咨夔","content":"公退不妨饮，夜凉犹未眠。瓦檠鸣落炉，镴鼎湿霏烟。露叶悄相煦，候虫欢自煎。白头行万里，转眼过三年","dynasty":"宋代","title":"夜坐"}
{"author":"洪咨夔","content":"窣波影裹诵陀伽，古佛灯笼护绛纱。智慧竭罗虽正果，慈悲妙善亦空花。怕寒婉娈初拳蕨，望雨醒忪细舌茶。节物感人还逢解，有儿何用女当家。","dynasty":"宋代","title":"老人晚得女真真又曾孙女金华皆再周而伤葬塔"}
{"author":"洪咨夔","content":"酒泉能醉么，饭颗免饥不。万事得如愿，一生应莫愁。凉风高放鹤，落日倒骑牛。诸妄冰消尽，吾师马少游。","dynasty":"宋代","title":"除妄"}
{"author":"洪咨夔","content":"德粹三灵接，功成万国雍。方培丰水芑，忽跨鼎湖龙。庙号追文考，陵名冠世宗。微臣趋觐晚，洒涕续车攻。","dynasty":"宋代","title":"宁宗皇帝挽诗二首"}
{"author":"洪咨夔","content":"坐断江山现法身，大光明裹万波旬。东风归棹津头过，同是慈航得度人。","dynasty":"宋代","title":"次张义立登九顶三绝·大像"}
{"author":"洪咨夔","content":"酒壮禾林如欲舞，诗豪万景不容骄。山中肯着如斯客，来听春风婆饼焦。","dynasty":"宋代","title":"次张义立登九顶三绝·乌尤"}
{"author":"洪咨夔","content":"炙玉怀雪狸，脍银忆冰鲚。异哉山泽荒，坐我穷鬼祟。儿头似耶白，相对玩残岁。炉寒灰荧荧，檠涸灯翳翳。擘柑老赤脚，煖酒小青髻。一酌佳入蔗，再酌甘胜荠。陶然会道妙，嗒然司德契。吾身与乾坤，共此小关捩。三百六十节，一节一节系。四万八千息，一息一息继。日月有往来，阴阳有开闭。太和行其间，周流无边际。臈尽梅纷披，春回柳摇曳。非时难强揠，有命莫过计。颜回箪瓢空，季路缊袍弊。只恐非大贤，公不待后世。","dynasty":"宋代","title":"臈月二十五夜"}
{"author":"洪咨夔","content":"潮退寒洲聚沫，雨收春嶂蒸云。历历旧经行处，江村曙色初分。","dynasty":"宋代","title":"双林志谦得玄晖笔法作此七十三矣为赋六言两"}
{"author":"洪咨夔","content":"庭下晓来霜，菰顿芭蕉折。络石瘦菖莆，独抱青青节。","dynasty":"宋代","title":"初霜"}
{"author":"洪咨夔","content":"爱民如缘竿，百尺头进步。未到百尺头，努力莫回顾。当场万人看，亭亭碧霄住。","dynasty":"宋代","title":"寿程宰三首"}
{"author":"洪咨夔","content":"楚人不识女须面，只画昭君并莫愁。赢得江南穷相眼，自嗟空白一生头。","dynasty":"宋代","title":"绣观音酬郢州王知录丹青美人之赠两绝"}
{"author":"洪咨夔","content":"芍药打团红，萱草成窝绿。帘卷疏风燕子归，依旧卢仝屋。贫放麹生疏，闲到青奴熟。扫地焚香伴老仙，人胜连环玉。","dynasty":"宋代","tags":"写花，芍药，感慨","title":"卜算子·芍药打团红"}
{"author":"洪咨夔","content":"天时人事共流通，何用将冰语夏虫。判为梅花多酿酒，春风裹着蜜翁翁。","dynasty":"宋代","title":"又和"}
{"author":"洪咨夔","content":"窈窕薜荔径，勃窣檐葡林。六出无他香，御此众绿阴。低头拾摽梅，齿老酸不禁。仰看栗鼠度，危梢与云侵。百舌巧滕颊，时过声自沉。搏黍晚得意，睍睆流好音。水旁两三家。煮茧矮屋深。午忙不暇馌，荷锄归藁砧。夹桥女萝密，趋坞孙竹森。仙人左元放，拍手东西岑。一气地依天，万事古犹今。溪山岂不好，感概霜满簪。前乎千百年，有人获我心。后乎千百年，知谁同此襟。","dynasty":"宋代","title":"散策"}
{"author":"洪咨夔","content":"东家鼎贵万户侯，西家暴富十谷牛。唤丝呼竹进玉舟，把酒已作明朝愁。中间人家贱贫惯，既得未得两无患。晏眠起吃盦菜饭，饭罢乱拈书册看。此乐名为金不换。","dynasty":"宋代","title":"金不换歌"}
{"author":"洪咨夔","content":"铨省承新渥，词垣访旧阴。颓波回万折，断岸立千寻。祗谓人犹已，那思昔异今。时清犹愤死，天地是知心。","dynasty":"宋代","title":"挽中书俞侍郎二首"}
{"author":"洪咨夔","content":"徒然万里行，所得惟一庄。庄中果何有，荞赤靡菽黄。丰岁谁可口，凶年或充肠。旦旦勤栉耨，谨勿令庄荒。","dynasty":"宋代","title":"徒然万里行所得惟一庄王翚父泥溪别时语也戏"}
{"author":"洪咨夔","content":"苕霅趍太湖，地少天宇宽。高低宝楼阁，盛之水晶盘。中有读书庐，八窗頫晴澜。衡弁俨相望，不受湖光吞。彼美金玉人，伊吾斗阑干。骑鲸渺何许，衰柳风露寒。","dynasty":"宋代","title":"小雪前三日锺冠之约余侍老人行山舟发后洪入"}
{"author":"洪咨夔","content":"露下三更月满林，鹤眠未警独长吟。芭蕉身世都来几，天地中间要立心。","dynasty":"宋代","title":"同孙子直和李参政东园韵十绝"}
{"author":"洪咨夔","content":"红丝步障海棠开，底似西湖半树梅。要试平生调鼎手，安排青子待公来。","dynasty":"宋代","title":"送范漕赴召八绝"}
{"author":"洪咨夔","content":"雨过桃花尽处源，庭前新绿长芳荪。目前点检燕支篆，手汲清泉洗着樽。","dynasty":"宋代","title":"次李参政晚春湖上口占十绝"}
{"author":"洪咨夔","content":"云气吐吞兮天目之腹，乳潭沉沉兮鸭潭煜煜。徐伍朝往而暮来兮双碧鹿，可挽而舞兮侑以天风步虚之曲。子其隐乎，吾与子兮莳菊。","dynasty":"宋代","title":"招隐三章赠李洋其三"}
{"author":"洪咨夔","content":"卖妻鬻子年饥后，索母求爷贼乱余。对月椎胸几家哭，更堪萧索岁将除。","dynasty":"宋代","title":"腊中步月二绝"}
{"author":"洪咨夔","content":"金丸未熟樱桃过，锦幄俱空芍药来。共坐晚凉观物化，床头有酒为君开。","dynasty":"宋代","title":"首夏一绝示徐锦囊"}
{"author":"洪咨夔","content":"寒灯芳烬发春红，读到豳诗继匪风。吾道有消还有长，欲将此意写丝桐。","dynasty":"宋代","title":"又和其八"}
{"author":"洪咨夔","content":"当场弄出百般奇，傀儡棚中老偃师。满眼机关无着处，到头线索有收时。","dynasty":"宋代","title":"谨和老人初冬寓笔十绝"}
{"author":"洪咨夔","content":"公辅溪壑慾，胡椒八百斛。若比梁冀大是廉，几舡珠玑几车玉，三十万万无厌足。我宋从来相用儒，国肥民饱却家臞。田园图史论贫富，鼎鼐楼台辨有无。呜呼哉鄙夫，呜呼哉贪夫。","dynasty":"宋代","title":"读元公辅传有感"}
{"author":"洪咨夔","content":"里巷负暄翁，隤然支离疏。饕虱缘缊袍，点缀颔下须。旁人劝翁扪，摇手一任渠。虱多转不痒，何庸事驱除。","dynasty":"宋代","title":"岁暮山中纪事其二"}
{"author":"洪咨夔","content":"两眼旋花雪点须，鑽头故纸枉工夫。倦怀懒附子公椟，闲性熟谙摩诘图。枝拂云香行到桂，叶随风舞又催梧。乘槎欲到空青问，织女牵牛事有无。","dynasty":"宋代","title":"新秋药名两首"}
{"author":"洪咨夔","content":"遨头不管菊花寒，簇队晨登上将坛。戏马台前千古事，筹边楼下万人看。弓声浏亮秋风劲，旗采精明宿雨乾。后部铙歌归较晚，雪西烽火报平安。","dynasty":"宋代","title":"九日阅武预观军容退而纪事"}
{"author":"洪咨夔","content":"猿臂老不侯，鸢肩腾上速。娄罗千丈长，不博一寸福。","dynasty":"宋代","title":"赠相者"}
{"author":"洪咨夔","content":"锺山好住苦弗住，驮岭难居真欲居。出地入天须任我，来今去古不关渠。万由旬上起肤寸，一刹那间弥太虚。识得鬘华云体段，妙高高处坐如如。","dynasty":"宋代","title":"宝云庵戒师"}
{"author":"洪咨夔","content":"天时人事共流通，何用将冰语夏虫。判为梅花多酿酒，春风裹着蜜翁翁。","dynasty":"宋代","title":"又和"}
{"author":"洪咨夔","content":"青女笼晴试小春，门前沙路净无尘。平洲水竹因依好，白鹭飞来不避人。","dynasty":"宋代","title":"又和"}
{"author":"洪咨夔","content":"锦幄醉荼。狻猊暖、银蒜压烟霏。正韩范安边，欧苏领客，红芳庭院，绿荫窗扉。著句挽春春肯住，更判羽觞挥。金系花腰，玉匀人面，娇慵无力，娅姹相依。繁华都能几，青油幕、好与遮护晴晖。寄语东君，莫教一片轻飞。向温馨深处，留欢卜夜，月移花影，露浥人衣。只恐明朝西垣，有诏催归。","dynasty":"宋代","title":"风流子·锦幄醉荼"}
{"author":"洪咨夔","content":"老火欺人客路长，舣舟取次浴温汤。犬鸣三峡夜逾静，月上四更天始凉。","dynasty":"宋代","title":"温泉院二绝"}
{"author":"洪咨夔","content":"高高下下客行路，整整斜斜人住家。端的今年蚕较晚，石榴花下响缫车。","dynasty":"宋代","title":"严陵道上杂咏七首"}
{"author":"洪咨夔","content":"鹤唳风声淝水捷，马腾士饱蔡州平。笑谈定取中兴策，莫道司存只饷兵。","dynasty":"宋代","title":"送商总郎三首"}
{"author":"洪咨夔","content":"菰叶离披藕叶欹，精神得似未秋时。西风坐断群芳路，不属黄花更属谁。","dynasty":"宋代","title":"奖菊二绝"}
{"author":"洪咨夔","content":"水府燃犀处，扶桑浴日时。能观雷复地，始信坎生离。净垢元无着，温凉祗自知。骊山殷鉴在，莫受阿环缁。","dynasty":"宋代","title":"汤泉"}
{"author":"洪咨夔","content":"天骄运去如聩堤，横决燕涿流青齐。斩午揭旗鼓扣并塞，被发左衽称遗黎。脍肝山前走肉语，砍骨寨裹饥魂啼。尽笼虎兕淮南北，期猎狐兔山东西。常人喜功首例肯，智士察变眉先低。危言不顾犯众忌，设难直欲开群迷。近嗟唐祸兆回纥，远述晋乱基羌氐。积薪未然不着手，曲突已验空噬脐。贼帆方落射湖去，胡骑已闯滁山嘶。正须筹幄坐月观，却卷郡绂寻黟溪。带泥烧笋荐晨饷，踏雨剪韭供春虀。心安便是上池药，眼净何用黄金篦，眼净何用黄金篦。蜀公早尝着野服，君实晚始持桓圭。方来事业推不去，还踏晓鼓听朝鸡。穷边镣气贯矛戟，严城酸风吹鼓鼙。化云相随不可得，矫望玉宇横苍鷖。","dynasty":"宋代","title":"送新婺州汪总领归歙"}
{"author":"洪咨夔","content":"绿阴幕定蔚蓝天，庭户萧然有漏仙。麦饭熟时蚕百箔，山中啼鸟识丰年。","dynasty":"宋代","title":"次李参政晚春湖上口占十绝"}
{"author":"洪咨夔","content":"东风席帽快行催，浑为天家造士来。捧诏九霄云气湿，分题五色日华开。拣金沙里须精鉴，脱颖囊中尽异材。容受直言天子圣，好听胪唱响春雷。","dynasty":"宋代","title":"省闱试士"}
{"author":"洪咨夔","content":"方穷蔡泽问唐举，未遇邺侯逢懒残。触石起云能沛雨，不应长作旱雷看。","dynasty":"宋代","title":"谨和老人初冬寓笔十绝其九"}
{"author":"洪咨夔","content":"栈险涎鱼蛤，梯危啸虎貙。室人交谪我，客子倍愁予。后殿推腰上，前行掉臂呼。龙眠如得见，写作赴州图。","dynasty":"宋代","title":"行三盘蟆颐栈道其一"}
{"author":"洪咨夔","content":"江上送行潮汛小，船头回首夕阳多。人生有几柳如此，客思不禁花柰何。","dynasty":"宋代","title":"严陵道上杂咏其一"}
{"author":"洪咨夔","content":"刚大平生气，诚明问学功。不为官所铒，宁以道而穷。论事冯唐力，忧时贾谊忠。朝阳无此凤，何止哭江东。","dynasty":"宋代","title":"挽李贯之郎中二首"}
{"author":"洪咨夔","content":"仙人爱楼居，梯空炫灵赫。下有炼丹井，光怪不容羃。凌里酌井花，御风谢尘迹。飘摇芙蓉旆，三十六峰碧。欲扣读易翁，苍苔洞门閴。","dynasty":"宋代","title":"辛巳夏四月行西山欲未能也得曹沪南壬午冬留"}
{"author":"洪咨夔","content":"莫恃青春两颊红，年来我已鬓如蓬。盘洲野处源流在，早挹文名尉若翁。","dynasty":"宋代","title":"赠洪子需二首"}
{"author":"洪咨夔","content":"四海止斋老，百世水心翁。都将不尽事业，付与道俱东。气脉中庸大学，体统采薇天保，几疏柘袍红，千仞倚寥碧，一点驾归鸿。扈江蓠，贯薜荔，制芙蓉。午桥绿野深处，心与境俱融。搏控乾坤龙马，簸弄坎离日月，苍鬓映方瞳。只恐又催诏，飞度橘花风。","dynasty":"宋代","title":"水调歌头（送曹侍郎归永嘉）"}
{"author":"洪咨夔","content":"畏涂险如峡中州，蝮蛇倒退猢孙愁。熟将义理自陶写，粗衣淡饭过即休。迩来阳侯横造业，两涘莫辨马与牛。高原低隰半为壑，下潦上雾昏人眸。西风滞穗可能几，尚作饘粥余冬谋。如麻雨脚未肯断，便有饿死儒冠忧。惟穷益坚老益壮，更式相好无相犹。纵为沟瘠亦何憾，多少华屋皆山丘。环堵短褐陶靖节，款段下泽马少游。平生耻作稻梁计，好还渠不桑榆收。东家夫子共此约，一醉断送黄花秋。","dynasty":"宋代","title":"和子有雨有述怀"}
{"author":"洪咨夔","content":"万年枝上綵裁绿，千叶花头酥点红。镜绶囊丝相映烛，探先半月庆流虹。","dynasty":"宋代","title":"端平三年春帖子词其五贵妃閤"}
{"author":"洪咨夔","content":"飞上三足乌，唤起百舌鸟。鼓弄林杪春，澜翻屋头晓。气吞黄栗留，势挟秦吉了。向人售嘈杂，司物窘煎妙。转头芳意歇，噤喙青阴悄。","dynasty":"宋代","title":"百舌"}
{"author":"洪咨夔","content":"乃翁抱璞售地媒，去作修文地下魁。换骨法从青子得，返魂香自绿阴来。诗书根气春无尽，清白源流庆有开。十二循环花瓣异，信知天理有时回。","dynasty":"宋代","title":"族叔畴甫老死於场屋人共惜之其子得瑞梅於园"}
{"author":"洪咨夔","content":"铨省承新渥，词垣访旧阴。颓波回万折，断岸立千寻。祗谓人犹已，那思昔异今。时清犹愤死，天地是知心。","dynasty":"宋代","title":"挽中书俞侍郎二首"}
{"author":"洪咨夔","content":"簸弄柳梢春，呼吸花心露。倦粉娇黄扇底风，尽向眉心度。唤醒海棠红，约住樱桃素。上到瑶台最上层，共跨青鸾去。","dynasty":"宋代","title":"卜算子·簸弄柳梢春"}
{"author":"洪咨夔","content":"春风花事数河阳，又见玲珑糁缀黄。万斛香添秋醖藉，十分凉借月容光。熏奁拾取留长挹，汤鼎煎来得细尝。须信小山标致别，从渠涂额学宫妆。","dynasty":"宋代","title":"和黄宰木犀"}
{"author":"洪咨夔","content":"大都春色三分耳，能得眉头几度开。见说东家酒初熟，不论今雨也须来。","dynasty":"宋代","title":"和黄宰招饮"}
{"author":"洪咨夔","content":"久要来新燕，檐花泫晓霏。治聋憨舅醉，废读惰孙归。鹘突输赢局，醒松脱着及。一帘春寂寂，谁解识吾机。","dynasty":"宋代","title":"和开之社日"}
{"author":"洪咨夔","content":"朱弦无繁声，大羹有至味。人惟不苟同，终亦不苟异。咸戒咸其腓，贲取贲其趾。出处进退间，当思古人齿，嗟予何为者，涉世聊复尔。来从吴尽头，直到蜀筑底。赫日青石裂，凄风黄叶委。道旁几揶揄，得已犹不已。君如细柳军，坚壁阅儿戏。又如渥洼马，超轶不受絷。客窗日相从，肝胆莹彼已。偏校纷已侯，怜我尚猿臂。胸藏数万甲，智绝三十里。清谈对夜分，常恨世少治。酒酣或怒骂，天下无真是。佞夫戴髑髅，请剑淬越砥。长亭杨柳黄，妙语鲍谢体。不作儿女别，相期青云器。深沉老元戎，梦寐古舆地。视师薄郾城，受甲高熊耳。相与善筹之，寒草春无际。","dynasty":"宋代","title":"和黎德升赠别"}
{"author":"洪咨夔","content":"民不知兵物自华，表忠消得老碑夸。虎符龙节故王国，凤舞鸾飞今帝家。遗庙断垣低槲叶，荒村旧井湿桐花。冯夷尚怕潮头弩，一望西兴渡口沙。","dynasty":"宋代","title":"和礼灭翁感钱氏旧事"}
{"author":"洪咨夔","content":"飞香涨艳拍檐牙，暖热楼居鄂陆家。宝髻盘鸦冰柱晓，倚阑平拍北梢花。","dynasty":"宋代","title":"和楼前梅两绝"}
{"author":"洪咨夔","content":"楼高夜静月华陈，冷浸含章一段春。人影花光相上下，定知梅亦解分身。","dynasty":"宋代","title":"和楼前梅两绝"}
{"author":"洪咨夔","content":"霜晓沧江路，梅花对此君。清明涵止水，变灭送浮云。论事强人意，挥毫张我军。雍公衣钵在，好策后来勋。","dynasty":"宋代","title":"和虏仲易送行二首"}
{"author":"洪咨夔","content":"岁月双蓬鬓，风沙知一兵。气惟凭养成，命不与穷争。鼎正中边沸，舡须左右平。半筹无可画，空赋洗兵行。","dynasty":"宋代","title":"和虏仲易送行二首"}
{"author":"洪咨夔","content":"参桂齐名骨自香，百花酿醑助甘凉。含金咀玉风标别，消得肩吾为发扬。","dynasty":"宋代","title":"和续古蜜木"}
{"author":"洪咨夔","content":"菜把野园送，花枝邻巷附。捣蟾和绛雪，骑斗弄青霞。古帖临禽李，新诗续稻瓜。晚凉随杖履，携酒访鱼槎。","dynasty":"宋代","title":"谨和老人夏日东山即事二首"}
{"author":"洪咨夔","content":"霜晓沧江路，梅花对此君。清明涵止水，变灭送浮云。论事强人意，挥毫张我军。雍公衣钵在，好策后来勋。","dynasty":"宋代","title":"和虏仲易送行二首"}
{"author":"洪咨夔","content":"山云披披日翳翳，涧冰衷甲风拥篲。纸窗透明竹扉闭，蒲团坐稳柏烟细。於羊去智鱼得计，优哉游哉聊卒岁。","dynasty":"宋代","title":"卒岁"}
{"author":"洪咨夔","content":"老火欺人客路长，舣舟取次浴温汤。犬鸣三峡夜逾静，月上四更天始凉。","dynasty":"宋代","title":"温泉院二绝"}
{"author":"洪咨夔","content":"得寮便住似西资，谁暇安巢更择枝。阖密不妨中酒圣，楼明大好养书痴。志公分科存刀尺，庞老家风欠笊篱。大厦千间宵八尺，傍人莫笑太穷猗。","dynasty":"宋代","title":"自和"}
{"author":"洪咨夔","content":"识字不用多，识多反为累。结交何用深，交深或中弃。紫微有君房，郎将得宾王。胸无半点墨，七襄亦成章。票姚新宾客，文园旧妇仇。虽非平生驩，冰雪生春容。劝君五车不须读，瞑坐蒲团养双目。作云作雨手翻覆，有时乌好丈人屋。","dynasty":"宋代","title":"识字行"}
{"author":"洪咨夔","content":"推云不动雨声苦，醖雪未成风力乾。瘖鹜一庭淘墨汁，也烦老子坐深寒。","dynasty":"宋代","title":"下元节后省试进奏院吏"}
{"author":"洪咨夔","content":"春秋陨石于宋五，分作金焦与星渚。大圆镜裹八窗开，面面鱼龙听人语。瀑长一线吹不动，山拥万绮明可数。嗟哉蓄眼无此奇，欲倒银河卷归去。","dynasty":"宋代","title":"落星寺"}
{"author":"洪咨夔","content":"临轩解褐赐汤沐，一节两节水苍玉。气严惯尝志士胆，格高厌食太官肉。此君可人如西湖，荷边冰簟三更铺。心知爽快不宜过，奈此风月人间无。","dynasty":"宋代","title":"苦笋"}
{"author":"洪咨夔","content":"拍手东风唤白猿，划开元盖洞天门。可能路指虚无去，两脚须留点地跟。","dynasty":"宋代","title":"次韵游龙门十绝"}
{"author":"洪咨夔","content":"太一相过烛未销，朝元钟动郁罗萧。身轻不怕琼骀滑，蹴踏青霞上斗杓。","dynasty":"宋代","title":"九月一日侍老人游洞霄宿超然馆闻钟"}
{"author":"洪咨夔","content":"两窗明月一庭霜，佛屋风铃语夜长。孤酌不多人易醒，九回肠付篆盘香。","dynasty":"宋代","title":"独夜"}
{"author":"洪咨夔","content":"金谷白头谁石友，香山青眼几殷兄。三峨九顶知人意，长与江楼酒面平。","dynasty":"宋代","title":"万景楼次韵六绝"}
{"author":"洪咨夔","content":"耐翁流庆遍仍来，随处蒸尝荐笋苔。但认白云飞一点，便胜黄犊牛走千回。屋山早露柤梨熟，墓道秋风菊桂开。父子相从归展省，岂无野水为添杯。","dynasty":"宋代","title":"又和忆可庵"}
{"author":"洪咨夔","content":"古木阴阴兀老苍，月於疏处弄昏黄。巡檐不见梅花面，认得东风句子香。","dynasty":"宋代","title":"小雪前三日锺冠之约余侍老人行山舟发后洪入"}
{"author":"洪咨夔","content":"疥痒悲志郁，发凉慨年徂。人特自苦耳，天竟可恃夫。忘忧草良妩，蠲忿花更姝。多渠有酒醑，宽我无钱沽。阿芝亦解事，低眉荐吴歈。","dynasty":"宋代","title":"疥痒"}
{"author":"洪咨夔","content":"日与夫人子，相随若弟兄。羡渠犹有母，使我欲无生。未病思求药，方餐念遗羹。此情今已矣，泪雨待同倾。","dynasty":"宋代","title":"李致远母夫人挽诗二首"}
{"author":"洪咨夔","content":"蟹正肥时秋色老，鸦争噪处夕阳残。未须多进玻瓈椀，满树霜红正好看。","dynasty":"宋代","title":"又和"}
{"author":"洪咨夔","content":"墓前共榦直能奇，勾引先生读断碑。见说嘉禾曾有颂，平生行止不须疑。","dynasty":"宋代","title":"白羊同行五六登无尽墓入义方传庆寺读锺离公"}
{"author":"洪咨夔","content":"判取琅珰醉，赢教糊涂眠。参横梅下客，月淡菊中仙。舌在君何患，尻高我自怜。岷峨如许碧，强欲为人妍。","dynasty":"宋代","title":"镜月酒后戏呈及甫"}
{"author":"洪咨夔","content":"钿车罗帕禁街夜，珂伞炬城沙路春。少不自强今老矣，落梅风暖酒生鳞。","dynasty":"宋代","title":"灯夕独酌二绝"}
{"author":"洪咨夔","content":"南渡几年里，深山谁力书。独君酣百战，许我丐三馀。参斗明灯烬，湖江渴砚蜍。斯人犹不第，天理竟何如。","dynasty":"宋代","title":"畴甫叔挽诗其一"}
{"author":"洪咨夔","content":"泗水飞沉周宝鼎，霸城遏住汉铜人。人心不似无情物，多少英豪入魏秦。","dynasty":"宋代","title":"读史三绝"}
{"author":"洪咨夔","content":"理学不远复，躬行毋自欺。志虽千万往，材仅二三施。花竹觥筹密，云山步屐迟。眇然人物里，公竟止于斯。","dynasty":"宋代","title":"奚左藏"}
{"author":"洪咨夔","content":"青城矗矗紫坛深，碧宇无风挂斗参。亿万苍生齐合爪，圣明天子得天心。","dynasty":"宋代","title":"至日欢喜口号"}
{"author":"洪咨夔","content":"琉璃庭釦水晶栏，宝树婆娑玉斧闲。只恐姮娥嫌冷落，却随飞月下人间。","dynasty":"宋代","title":"续梦"}
{"author":"洪咨夔","content":"短亭放脚小轩渠，从险趋平本一涂。掌上烟川三百里，蜀都风物似吴都。","dynasty":"宋代","title":"青渠追和宋金都壁间韵"}
{"author":"洪咨夔","content":"淮头蜀口几虺隤，百战山川入眼来。行伍姓名浑历历，定知水镜不遗材。","dynasty":"宋代","title":"送范漕赴召其二"}
{"author":"洪咨夔","content":"锦幄醉荼。狻猊暖、银蒜压烟霏。正韩范安边，欧苏领客，红芳庭院，绿荫窗扉。著句挽春春肯住，更判羽觞挥。金系花腰，玉匀人面，娇慵无力，娅姹相依。繁华都能几，青油幕、好与遮护晴晖。寄语东君，莫教一片轻飞。向温馨深处，留欢卜夜，月移花影，露浥人衣。只恐明朝西垣，有诏催归。","dynasty":"宋代","title":"风流子·锦幄醉荼"}
{"author":"洪咨夔","content":"霜碛萧萧落涨痕，西风吹日堕金盆。冯高送目河湟外，万里戎情属柳浑。","dynasty":"宋代","title":"万景楼次韵六绝"}
{"author":"洪咨夔","content":"插遍秧畴雨恰晴，牧儿顶踵是升平。秃穿犊鼻迎风去，横坐牛腰趁草行。","dynasty":"宋代","title":"夏至过东市二绝"}
{"author":"洪咨夔","content":"无肠公子醉乡徒，风味元来蜀似吴。便好挂门驱瘧鬼，不须诗咏血模糊。蒲筥新芽补骨脂，雨痕照眼碧离离。功於枸杞庵藦似，不是山人底得知。","dynasty":"宋代","title":"高粹送糟蟹破故纸芽口占以谢"}
{"author":"洪咨夔","content":"木奴夭矫二十里，大似盘龙趋桂林。中人薄暑遽如许，觅树依凉无好阴。","dynasty":"宋代","title":"发阆州其二"}
{"author":"洪咨夔","content":"握手不禁别，庭梧声欲秋。云霄生脚底，田里付眉头。敬是褆身柱，和为应物舟。卷旗蒲柳市，茶鼎雨飕飕。","dynasty":"宋代","title":"送徐显道尉无锡"}
{"author":"洪咨夔","content":"半落梅花雪透明，不妨把酒当春行。光风有意相料理，杨柳青边约略晴。","dynasty":"宋代","title":"陪郡侯出郊劝农六绝"}
{"author":"洪咨夔","content":"四特递盈阙，八还齐暗明。须从心观觅，莫认指摽生。地僻人声远，山空夜气清。何时煨芋火，相与听瓶笙。","dynasty":"宋代","title":"寄题真相寺遥月堂仍简礼上人"}
{"author":"洪咨夔","content":"器重千钧鼎，胸涵万斛舟。文章欧六一，政事富青州。偃月知谁在，灵光独我留。貂蝉虽未着，不作汗青羞。","dynasty":"宋代","title":"挽中书俞侍郎二首"}
{"author":"洪咨夔","content":"耐翁流庆遍仍来，随处蒸尝荐笋苔。但认白云飞一点，便胜黄犊牛走千回。屋山早露柤梨熟，墓道秋风菊桂开。父子相从归展省，岂无野水为添杯。","dynasty":"宋代","title":"又和忆可庵"}
{"author":"洪咨夔","content":"次第新烟欲试茶，铮铮飞霰响檐牙。惜春苦欲春长在，且得轻寒约住花。","dynasty":"宋代","title":"寒暄不齐二绝"}
{"author":"洪咨夔","content":"引却蜂衙一事无，求师尚友圣贤俱。激昂意气中兴颂，收斂身心太极图。畲火明边饥虎过，渡船声外老鶬呼。江南云水宽多少，万里深山着此臞。","dynasty":"宋代","title":"读书楼二首"}
{"author":"洪咨夔","content":"滂葩七十二滩春。钟瑞石麒麟。流水行云才思，光风霁月精神。金蕉进酒，斑衣起舞，喜气津津。群玉峰头环珮，紫薇花底丝纶。","dynasty":"宋代","title":"朝中措（寿章君举）"}
{"author":"洪咨夔","content":"步障晴丝夹道青，土桥石磴向西坰。李乌奴宅空怀古，武阿婆祠懒乞灵。杜宇一声犹客路，白云万里是亲庭。只应江水知人意，东下何曾半息停。","dynasty":"宋代","title":"再和廷迈"}
{"author":"洪咨夔","content":"无雨又无日，此行天相之。荒园遗木老，古隧得峰奇。霜晚蔬犹剑，风温茗已旗。行厨何用许，胜处可忘饥。","dynasty":"宋代","title":"小雪前三日锺冠之约余侍老人行山舟发后洪入"}
{"author":"洪咨夔","content":"治国宜将治圃看，垦除容易整齐难。沼泉莫放源头浊，种竹先教地步宽。","dynasty":"宋代","title":"同孙子直和李参政东园韵十绝"}
{"author":"洪咨夔","content":"爱春留得琼英在，添竹扶将翠蔓高。更着金沙相间种，主人四壁锦周遭。","dynasty":"宋代","title":"次韵荼槱二绝"}
{"author":"洪咨夔","content":"要看中秋月，须交夜半时。当中明郎郎，直下净离离。地只余风露，天何有斗箕。虚灵昭彻性，开眼几人知。","dynasty":"宋代","title":"中秋"}
{"author":"洪咨夔","content":"阿姉云鬒融翠翘，主翁缟发明金貂。军功告身博一粲，嬖奴铜绶华臀腰。有民有社桔柏渚，腥风怪电腾炎熛。望青采木起生庙，奴主分席城狐骄。延年国钊女宠，无此土木丹青妖。居人侧目路人指，把炬睥睨桓宫焦。维唐益昌有循吏，身代挽繂宽科徭。婆娑棠芾满江浒，不与霜后菰蒲凋。邦人扣县合词请，撤彼袝此安群嚣。青袍角带俨如在，云车风马手可招。前荣得寝曼且硕，庭容百骑鸣簴箫。龟蛇琢铺閟烟燎，卫卒拔剑垂彤弨。去思香火几百祀，丛庐风雨寒萧萧。眼前突兀忽见此，天实假手金屋娇。吁嗟势来不足恃，秋云变灭春冰消。桐乡蒸尝麟阁画，未省随手遭人祧。君不见江原清献楠，新繁卫公柏，苍榦合抱干云霄。万牛拽倒斫庙柱，售谀荐佞喘猲獢。只今还有楮钱肯向荒庭烧。","dynasty":"宋代","title":"唐何循吏庙"}
{"author":"洪咨夔","content":"秋阴疏梧桐，暮寒老蒹葭。病鹤卧空谷，游鸿起平沙。飘摇征衣单，寂历津堠赊。中年不禁别，湘江渺天涯。","dynasty":"宋代","title":"送阮深甫尉桂东两首"}
{"author":"洪咨夔","content":"欲识新年课，都非旧日图。词分诗料帐，酒夺饭工夫。锻息柳边手，镊闲花裹须。寒消芳草绿，打急办行厨。","dynasty":"宋代","title":"除夜"}
{"author":"洪咨夔","content":"南斗一帆外，西风千骑头。莫嗟中落落，须感上休休。贾谊词林晓，陈蕃墓草秋。经行拚斗酒，为浣古今愁。","dynasty":"宋代","title":"送张行父守赣二首"}
{"author":"洪咨夔","content":"方穷蔡择问唐举，未遇邺侯逢懒残。触石起云能沛雨，不应长作旱雷看。","dynasty":"宋代","title":"谨和老人初冬寓笔十绝"}
{"author":"洪咨夔","content":"缺唇丹井应千尺，秃顶灵杉恰百围。鹤去不闻人下子，黄蜂无数采花归。","dynasty":"宋代","title":"白鹤观"}
{"author":"洪咨夔","content":"云屏九折跨三休，公欲行春雪不愁。逗暖流澌鸣暗谷，送晴倒景漾层楼。似无似有草痕动，半落半开花气浮。婆饼焦声林外起，便从野渡唤横舟。","dynasty":"宋代","title":"谨和老人雪晴"}
{"author":"洪咨夔","content":"桐春华，竹秋霏，苍梧云深人未归。乌八九子恣飞啄，夜半饱啼山月落。鸑鷟引孤雏，肠空羽毛薄。为言增击勿作遥，吹参差兮共飘飘。","dynasty":"宋代","title":"古乐府用礼禅灭翁韵四·凤引雏"}
{"author":"洪咨夔","content":"山青未了晓光开，鸠唤鸠应雨又催。消得犊车泥滑滑，此行不为杏花来。","dynasty":"宋代","title":"陪郡侯出郊劝农六绝"}
{"author":"洪咨夔","content":"宝峰翠压小房栊，帘映平安候火红。寒送落梅吹雪外，春随细柳入云中。人情郁处多思治，天道还时只愿丰。剩办从军诗几解，为君管勾杏花风。","dynasty":"宋代","title":"春风堂左偏郑宣抚诗刻犹存程季允次韵亦赋"}
{"author":"洪咨夔","content":"芍药打团红，萱草成窝绿。帘卷疏风燕子归，依旧卢仝屋。贫放麹生疏，闲到青奴熟。扫地焚香伴老仙，人胜连环玉。","dynasty":"宋代","tags":"写花，芍药，感慨","title":"卜算子·芍药打团红"}
{"author":"洪咨夔","content":"东风席帽快行催，浑为天家造士来。捧诏九霄云气湿，分题五色日华开。拣金沙里须精鉴，脱颖囊中尽异材。容受直言天子圣，好听胪唱响春雷。","dynasty":"宋代","title":"省闱试士"}
{"author":"洪咨夔","content":"锦幄醉荼＿。狻猊暖、银蒜压烟霏。正韩范安边，欧苏领客，红芳庭院，绿荫窗扉。著句挽春春肯住，更判羽觞挥。金系花腰，玉匀人面，娇慵无力，娅姹相依。繁华都能几，青油幕、好与遮护晴晖。寄语东君，莫教一片轻飞。向温馨深处，留欢卜夜，月移花影，露浥人衣。只恐明朝西垣，有诏催归。","dynasty":"宋代","title":"风流子（和杨帅芍）"}
{"author":"洪咨夔","content":"晋将屈乘饵来虞，越送西施买断吴。马齿虽高人未老，五湖风月襢陶朱。","dynasty":"宋代","title":"读史三绝"}
{"author":"洪咨夔","content":"孤塔山光寂，危楼岸影斜。秋声来木末，客思满天涯。离列高低树，沧茫隐见沙。夜凉人被酒，乘月快浮家。","dynasty":"宋代","title":"仙鹤楼避暑"}
{"author":"洪咨夔","content":"点脚地维绝，举头天语闻。瀑泉飞响雪，洞石涌崩云。缥缈追元放，低回揖郭文。神清知好在，烟锁绿苔纹。","dynasty":"宋代","title":"二月二十七游仙洞次壁间韵"}
{"author":"洪咨夔","content":"房公堂是盖公堂，漏下无声日正长。应念常山蛇阵处，有人搔首立斜阳。","dynasty":"宋代","title":"弥矣观土八阵寄程嘉定"}
{"author":"洪咨夔","content":"壮杉耄桧护嵌空，飞堕蜿蜒白玉虹。莫道隔凡元有柱，胡麻流出石矼东。","dynasty":"宋代","title":"翠蛟亭两绝"}
{"author":"洪咨夔","content":"客程欠舞彩衣斑，懒把茱萸对酒看。凉思着人穷脚健，丰年到手老怀宽。有风不怕江流逆，无愧何忧蜀道难。但愿浣花花好在，免教杜曲眼长寒。","dynasty":"宋代","title":"答程及甫徐少望"}
{"author":"洪咨夔","content":"鸡鸣而起一般时，舜跖殊途觉与迷。此理天无分厚薄，乃心人自眩东西。柴门风雨榴花老，草巷烟霏燕子低。玉汝有书来万里，圣贤不泰不栖栖。","dynasty":"宋代","title":"用虞提刑见寄诗韵答之"}
{"author":"洪咨夔","content":"晴雷碾破白云窝，无数林华衮下坡。好把辘轳翻转着，昆仑顶上卷黄河。","dynasty":"宋代","title":"翠蛟亭两绝"}
{"author":"洪咨夔","content":"苕霅趍太湖，地少天宇宽。高低宝楼阁，盛之水晶盘。中有读书庐，八窗頫晴澜。衡弁俨相望，不受湖光吞。彼美金玉人，伊吾斗阑干。骑鲸渺何许，衰柳风露寒。","dynasty":"宋代","title":"小雪前三日锺冠之约余侍老人行山舟发后洪入"}
{"author":"洪咨夔","content":"䉲百丈几牵掣断，铁三脚已撼摇浮。阳侯戏剧何须尔，身世从来等一沤。","dynasty":"宋代","title":"包港风涛其一"}
{"author":"洪咨夔","content":"酒壮禾林如欲舞，诗豪万景不容骄。山中肯着如斯客，来听春风婆饼焦。","dynasty":"宋代","title":"次张义立登九顶三绝·乌尤"}
{"author":"洪咨夔","content":"婉娈从君子，青云远大谋。乐羊灯火夜，李侃鼓鼙秋。露舄凫迎喜，星机鹊送愁。诰花纷五色，光动九原头。","dynasty":"宋代","title":"章升伯妻孺人挽诗"}
{"author":"洪咨夔","content":"东家鼎贵万户侯，西家暴富十谷牛。唤丝呼竹进玉舟，把酒已作明朝愁。中间人家贱贫惯，既得未得两无患。晏眠起吃盦菜饭，饭罢乱拈书册看。此乐名为金不换。","dynasty":"宋代","title":"金不换歌"}
{"author":"洪咨夔","content":"苍鹤飞来水竹幽。初弦凉月一帘秋。木犀花底试新篘。凤味砚供无尽藏，龙飞榜占最高头。慈闱洗眼看封侯。","dynasty":"宋代","title":"浣溪沙"}
{"author":"洪咨夔","content":"苦甚淮南驮，嗟哉蜀口{左马右蒙}。护身梭结{巉山换革}，防口竹编笼。远近关梁接，高低阁栈通。琅珰鸣铎裹，谁识木牛功。","dynasty":"宋代","title":"剑外驴"}
{"author":"洪咨夔","content":"负卦龟藏尾，鸣皋鹤引吭。纵横中左右，奇正锐圆方。石挟孤忠在，江输宿恨长。无人同领会，搔首立斜阳。","dynasty":"宋代","title":"八阵图"}
{"author":"洪咨夔","content":"画斛黄花寒更好。人爱花繁，却被花催老。旧恨新愁谁酝造。带围暗减知多少。开眼万般浑是恼。只仗微醺，假寐宽怀抱。隔屋愁眉春思早。数声啼破池塘草。","dynasty":"宋代","title":"蝶恋花"}
{"author":"洪咨夔","content":"南楼风物远，西郭市声连。蝇虎寒窗搏，蜗牛败壁缘。怀人乔木外，吊古折荷边。富贵今安在，樵归唤渡舡。","dynasty":"宋代","title":"又次及甫渚宫"}
{"author":"洪咨夔","content":"今寒更着痴儿踏，背痒时令丑妇搔。骨肉团栾穷亦好，谁能膏火自煎熬。","dynasty":"宋代","title":"次虞宪日近即事五绝"}
{"author":"洪咨夔","content":"暑设青練幕，晴更皂葛巾。家贫犹气象，人老亦精神。蜂闹花生计，蛾翾茧化身。静中观物变，同是一天真。","dynasty":"宋代","title":"闲居"}
{"author":"洪咨夔","content":"唤仗紫宸披晓霭，退朝清燕坐晴霏。简编有味炉熏永，铃索无声漏箭稀。","dynasty":"宋代","title":"端平三年春帖子词·皇帝阁"}
{"author":"洪咨夔","content":"塞垣拥雪髑髅寒，多少将军博美官。莫恨知心今世鲜，须知行道古来难。时穷地狭何能舞，命好天高亦可鑽。此理乘除应会得，梅边索酒笑相看。","dynasty":"宋代","title":"次洪漕韵二首"}
{"author":"洪咨夔","content":"石坛千尽薜萝古，沙径百盘苔藓香。不是先生求矫世，懒将日月趁人忙。","dynasty":"宋代","title":"严陵道上杂咏七首"}
{"author":"洪咨夔","content":"两眼旋花雪点须，钻头故纸枉工夫。倦怀懒附子公椟，闲性熟谙摩诘图。枝拂云香行到桂，叶随风舞又催梧。乘槎欲到空青问，织女牵牛事有无。","dynasty":"宋代","title":"新秋药名其二"}
{"author":"洪咨夔","content":"画斛黄花寒更好。人爱花繁，却被花催老。旧恨新愁谁酝造。带围暗减知多少。开眼万般浑是恼。只仗微醺，假寐宽怀抱。隔屋愁眉春思早。数声啼破池塘草。","dynasty":"宋代","title":"蝶恋花"}
{"author":"洪咨夔","content":"髓脑供祠寺，膏脂倒井闾。岸隤犹略彴，塔秃只夫须。窈窕钗先燕，夷犹带不鱼。醉归天欲雪，好个探梅图。","dynasty":"宋代","title":"敬用老人功臣净土院韵"}
{"author":"洪咨夔","content":"谁识昂昂鹤。且随缘、剩水残山，东村西落。世事几番新局面，看底却高三著。况转首、西山日薄。雪意压檐梅索笑，任柄长、柄短邻家杓。篘小瓮，动孤酌。见花忆得年时昨。正微醺、独步黄昏，被花迷却。冷月吹香春弄影，么凤梢头先觉。恍梦断、罗浮山脚。欲寄心期无驿使，想凌寒、不奈腰肢约，空凭暖，画栏角。","dynasty":"宋代","title":"贺新郎·谁识昂昂鹤"}
{"author":"洪咨夔","content":"胜里春来早，迟君秉烛游。煖如三月暮，香老百花头。心事付桑落，风光催栗留。人生行乐耳，任命不须求。","dynasty":"宋代","title":"次黄宰早春韵"}
{"author":"洪咨夔","content":"太平宝庆第三年，万乘初郊大报天。恰应汉家辛已日，八觚泰峙立甘泉。","dynasty":"宋代","title":"至日欢喜口号"}
{"author":"洪咨夔","content":"飕飕破屋小青裯客枕频年寄道周。行止非人真可笑，穷通有命尚何愁。春风旧垒双飞燕，宿雨新巢百拙鸠。信是还家贫亦好，德人何处不天游。","dynasty":"宋代","title":"谨和老人欲还故庐"}
{"author":"洪咨夔","content":"鸡鸣而起一般时，舜蹠殊途觉与迷。此理天无分厚薄，乃心人自眩东西。柴门风雨榴花老，草巷烟霏燕子低。玉汝有书来万里，圣贤不泰不栖栖。","dynasty":"宋代","title":"用虞提刑其二"}
{"author":"洪咨夔","content":"黑月黳云脱太清，海风吹上笔头轻。琐窗冷透芙蕖碧，定有新铭到九成。","dynasty":"宋代","title":"和续古谢送墨"}
{"author":"洪咨夔","content":"肃容盛气不璇霄，不作投壶玉女娇。坡老堂前微扑面，伊川门外骤齐腰。得风还解掀天起，带雨才能控地飘。无限陈根生意动，早看绿长后园蕉。","dynasty":"宋代","title":"和雪"}
{"author":"洪咨夔","content":"秋光深处送春来，青叶扶疏数点梅。料是知君新酿熟，搀先九月菊花开。","dynasty":"宋代","title":"和俞成大八月梅花"}
{"author":"洪咨夔","content":"宝犀压帐春风入，渴乌传箭寒澌滴。砉然推枕起放衙，霜月满庭凫雁集。簿书颠倒六作五，文移纵横一取十。精神坐照吏奸破，政事流从儒术出。墨池霹雳送飞雨，积案如山笑谭毕。逢迎合爪递相贺，戒石亭前见天日。公余琴叠舞胎仙，客退炉熏斋绣佛。芳蹊桃李不自言，旧燕新莺沸消息。诗个入手如见面，金井新泉生玉色。汗青不朽须早计，过眼年华征羽急。","dynasty":"宋代","title":"和赵保之青田即事"}
{"author":"洪咨夔","content":"青田鹤翁杜德机，天根月窟手探之。婴儿姹女熟搏弄，妙处不许旁人知。渠家庭院纷花药，啄木黄鹂几推却。流苏百子卧春风，万慾难供无底壑。生门死户一线间，内丹走尽求外丹。明朝赤黄裂大山，护鼎龙虎方闲闲。","dynasty":"宋代","title":"和赵青田燕坐"}
{"author":"洪咨夔","content":"卜庐必择地，买邻不论金。出机与入机，去心即来心。拗性临川翁，罢相老境侵。霜竹锺山寺，雅寄金玉音。强项峨眉仙，渡海忧患深。{左禾右巴}稏阳羡田，欢言饱甘霖。故山月在眼，客屋风满襟。欲归欠生业，随寓如家林。觅桤适闲趣，借竹供清吟。俯仰一逆旅，乾坤古犹今。","dynasty":"宋代","title":"和子有催归"}
{"author":"洪咨夔","content":"八州都督新推毂，两纪中书旧覆瓯。郿坞然脐如东策，聊城飞笴便无忧。","dynasty":"宋代","title":"和子有感时"}
{"author":"洪咨夔","content":"畏涂险如峡中州，蝮蛇倒退猢孙愁。熟将义理自陶写，粗衣淡饭过即休。迩来阳侯横造业，两涘莫辨马与牛。高原低隰半为壑，下潦上雾昏人眸。西风滞穗可能几，尚作饘粥余冬谋。如麻雨脚未肯断，便有饿死儒冠忧。惟穷益坚老益壮，更式相好无相犹。纵为沟瘠亦何憾，多少华屋皆山丘。环堵短褐陶靖节，款段下泽马少游。平生耻作稻梁计，好还渠不桑榆收。东家夫子共此约，一醉断送黄花秋。","dynasty":"宋代","title":"和子有雨有述怀"}
{"author":"洪咨夔","content":"修髯危肩老仙人，布袍革带乌靴巾。胸中不着半点尘，天地万象肧腪春。扇者橘，书者栗，瓢者术，韁而掣者葛，笠而鞭者拙。中间厖然大者雪，从我两髯三髧一蹩躠。驴何钝，奴何痴，前掣后鞭趣使驰。麾鞭愈急行愈迟，掣韁欲断人驴疲。但见尻秃秃，蹄局局，欲坠不坠止鸣木。本无伎俩能喷玉，正可吞声春草绿。先生御气存其神，下驴步行意更真。从渠蹇材拗莫驯，超然目送八极辔凤骖麒麟。","dynasty":"宋代","title":"洪崖图行"}
{"author":"洪咨夔","content":"官事何时了，抽身朱墨丛。未霜乌桕赤，得日紫薇红。山势西南缺，湖光左右通。引将丝竹却，洗耳听松风。","dynasty":"宋代","title":"洪园洗心堂饮中偶成"}
{"author":"洪咨夔","content":"玉佩华裾翠，霜髯睟颊红。四朝天下老，百世后溪翁。绿竹猗重较，黄裳美在中。平生涵养力，於道有全功。","dynasty":"宋代","title":"后溪挽诗二首"}
{"author":"洪咨夔","content":"气象融三极，规摹隘九州。天津朝发轫，野渡晚横舟。卫道身何爱，忧时死未休。落花春寂寂，万古蜀江流。","dynasty":"宋代","title":"后溪挽诗二首"}
{"author":"洪咨夔","content":"雪氄吾家{左虎右戈}，知亲翰墨妍。渴来趋研饮，饱去枕书眠。弄影窥清镜，收声听素弦。最能持大体，鼠辈任便儇。","dynasty":"宋代","title":"花狮"}
{"author":"洪咨夔","content":"撇濆梢涡稳下舟，狼牙鹿角又黄牛。儿曹脱险欢呶甚，数到家山十二州。","dynasty":"宋代","title":"怀程及甫二绝"}
{"author":"洪咨夔","content":"石马门前万里回，向人似亦笑颜开。独寻旧日题诗处，却恨骚翁不共来。","dynasty":"宋代","title":"怀程及甫二绝"}
{"author":"洪咨夔","content":"剑外风烟老鬓华，归心更切独孤遐。明知东郭非吾土，苦认西楼是我家。万古声名供敝帚，九州意气付浮杳。同来蓬沓於潜女，一笑长歌陌上花。","dynasty":"宋代","title":"还自益昌道得张仍修诗次韵"}
{"author":"洪咨夔","content":"冻雪晴边白柄镵，浴泥扶出锦绷衫。定知王谢家苗裔，风味生来便不凡。","dynasty":"宋代","title":"徽州叶司理送冬笋"}
{"author":"洪咨夔","content":"环蜀多宜柏，回龙独见松。似惊前辈落，忽与故人逢。水石清高骨，风霜老退容。更须坚晚节，莫洿大夫封。","dynasty":"宋代","title":"回龙寺松"}
{"author":"洪咨夔","content":"不是非心佛，还疑有漏仙。朝闻驰鼓起，夜候定锺眠。浴少衣偏垢，游多袜易穿。祗将毋不敬，推倒野狐禅。","dynasty":"宋代","title":"会心"}
{"author":"洪咨夔","content":"蜀庸无与守，魏吃浪成名。血已洿砧机，魂犹饕酒牲。柏溪融雪泻，玉案倚云横。潴薙莫留迹，山川方气平。","dynasty":"宋代","title":"毁邓艾庙"}
{"author":"洪咨夔","content":"几度椒花颂岁朝，今年心事最萧条。官虽有路犹穷辙，住岂无家却寄巢。金尽床头颜易改，樽空座上客难招。一般独得便宜处，病裹逢人免折腰。","dynasty":"宋代","title":"己丑新年"}
{"author":"洪咨夔","content":"青天一朵云起东，斗黑怒雨骧玉龙。江头女子十七八，唤出八十老龙翁。龙翁掷珠引龙舞，女子笑满双颊红。天风吹动翡翠佩，骑龙直入蓬莱宫。","dynasty":"宋代","title":"记梦"}
{"author":"洪咨夔","content":"归鸿只影宿汀洲，梦绕芦花不奈愁。颍谷杯羹无日遗，翳桑橐饭有时酬。功名旷世来斯受，议论惊人合则留。此事大关天下望，殷勤为报古杨州。","dynasty":"宋代","title":"寄崔帅卿"}
{"author":"洪咨夔","content":"盘隐门下客，流落余两个。我故稔子穷，子亦谅我懦。稚松高未尺，早望屋脊过。小莲出才寸，便雀车轮大。急滩倒撑舡，狭路错推磨。不诮材无堪，祗叹命未作。沽酒劳閴寂，裹饭问寒饿。为分猢狲愁。相对橐驼坐。有无共甘苦，休戚先吊贺。绸缪平生期，荏苒岁月蹉。人情少耐久，世事难预课。","dynasty":"宋代","title":"寄高子厚"}
{"author":"洪咨夔","content":"清霜戒晓日将出，急雨报晴云乍开。庭下簿书浑引却，独揩双眼上楼来。","dynasty":"宋代","title":"寄题成都张宰压云楼二绝"}
{"author":"洪咨夔","content":"气如轲也生於义，道似参乎任以仁。乾盖坤舆犹塞破，何难压倒玉嶙峋。","dynasty":"宋代","title":"寄题成都张宰压云楼二绝"}
{"author":"洪咨夔","content":"罗浮三十里，楼对玉崔嵬。风卷软红去，云扶飞翠来。会心须尽帙，适性莫多杯。除得翳根尽，灵光生镜台。","dynasty":"宋代","title":"寄题辛氏尘外楼"}
{"author":"洪咨夔","content":"萱草迳庭寂，橘花窗户明。我惟天地性，物自古今情。玄酒无穷味，朱弦不尽声。道从涵泳得，宽作读书程。","dynasty":"宋代","title":"寄题永嘉林氏真意堂"}
{"author":"洪咨夔","content":"四特递盈阙，八还齐暗明。须从心观觅，莫认指摽生。地僻人声远，山空夜气清。何时煨芋火，相与听瓶笙。","dynasty":"宋代","title":"寄题真相寺遥月堂仍简礼上人"}
{"author":"洪咨夔","content":"罨画春树碧，逢迎系行舟。酒尽可以起，更作须臾留。我方鹤投笼，君已鹰脱鞲。相期在岁晏，赠之珊瑚钩。","dynasty":"宋代","title":"寄赵景周抚干二首"}
{"author":"卞乃钰","content":"令尹题名取次看，几人严覈几人宽。一周甲子从头数，六十年无此好官。","dynasty":"清代","title":"刘谦山邑尊"}
{"author":"卞乃钰","content":"西郊建院仰前贤，秀读诗书朴种田。课士劝农频税驾，棠阴深处憩花鞯。","dynasty":"清代","title":"刘谦山邑尊其二"}
{"author":"卞乃钰","content":"水道疏通五十条，东横河势自迢迢。沙洲套港分南北，灌溉咸资大海潮。","dynasty":"清代","title":"刘谦山邑尊其三"}
{"author":"卞乃钰","content":"高原少雨便灾荒，谆劝黎民广种桑。比岁渐知蚕茧利，家家争祀马头娘。","dynasty":"清代","title":"刘谦山邑尊其四"}
{"author":"卞乃钰","content":"煌煌天语纪神功，贤宰精诚帝谓通。蝗不为灾征政异，芃芃禾黍庆年丰。","dynasty":"清代","title":"刘谦山邑尊其五"}
{"author":"卞乃钰","content":"德化流行俗自移，齐民那必在鞭笞。愿将旧政贻新尹，慈惠长留去后思。","dynasty":"清代","title":"刘谦山邑尊其六"}
{"author":"陈从周","content":"羊城花市何时了。四季春长好。闲庭惯自弄阴晴。不道雨余又是一番新。玉阶香雾云鬟绕。竹影横窗扫。临流俯视数游鱼。知我非鱼何事步徐徐。","dynasty":"当代","title":"虞美人"}
{"author":"陈从周","content":"不信我来花市过，画堂犹自芳芬。午阴嘉树覆浓阴。蝉鸣门外柳，人倚水边亭。漫道此生还似梦，老怀未必堪惊。名园胜迹几重经。浮图高百尺，健步上青云。","dynasty":"当代","title":"临江仙勘查广州花塔"}
{"author":"陈从周","content":"旧梦而今成实事，驱车千里征程。羊城花月十分新。谁云初夏后，景物未宜人。骤雨方过晴色好，珠江落日潮平。琶洲古塔约同行。何辞筋力减，乘兴且登临。","dynasty":"当代","title":"临江仙·约观琶洲塔"}
{"author":"陈从周","content":"茅公好，老健重游杭。人道丰功留两浙，长虹千古镇钱江。源远更流长。","dynasty":"当代","title":"忆江南赠茅丈以升"}
{"author":"陈从周","content":"两岸群山如入定，扁舟来往从容。乍疑无路却相逢。粉墙风动竹，水巷小桥通。潋影波光长作态，鱼龙啖影其中。江湖老去羡归篷。乡音犹未改，雪菜味无穷。","dynasty":"当代","title":"临江仙勘查绍兴石桥"}
{"author":"陈从周","content":"南溪好，千丈翠屏开。乍听轻音仙乐奏，近观一线日边来。天与巧安排。","dynasty":"当代","title":"忆江南南溪"}
{"author":"陈从周","content":"镇江好，信步上三山。旧雨重逢皆白首，新知相伴尽欢颜。弹指十年间。","dynasty":"当代","title":"忆江南其一"}
{"author":"陈从周","content":"金山好，古塔沐朝晖。面面有情山映水，心心相印迹留诗。举步更迟迟。","dynasty":"当代","title":"忆江南其二"}
{"author":"陈从周","content":"焦山好，古柏处亭台。极目千寻舒广袖，古来天险巧安排。装点莫疑猜。","dynasty":"当代","title":"忆江南其三"}
{"author":"陈从周","content":"南徐好，北固枕江心。槛外长江天接水，挂帆明月赋归程。别梦记犹新。","dynasty":"当代","title":"忆江南其四"}
{"author":"陈从周","content":"镇江好，拟泛米家船。往迹欲寻无觅处，层峦烟雨迫窗前。落笔让前贤。","dynasty":"当代","title":"忆江南其五"}
{"author":"陈从周","content":"如皋好，信步冒家桥。流水几湾萦客梦，楼台隔院似闻箫。往事溯前朝。","dynasty":"当代","title":"忆江南·水绘园"}
{"author":"陈从周","content":"老去浪游谁得似，又经万水千关。风光莫信是江南。钟情如我辈，处处记般般。总说因缘前世定，此行逼上梁山。挥毫补笔叹尤难。描蛇怕画足，遗迹任他残。","dynasty":"当代","title":"临江仙梁山"}
{"author":"陈从周","content":"闻说鲁西山水好，风光宛似江南。清游饭罢一身闲。马嘶人独立，河狭小桥宽。风柳白杨看夹道，村姑驴背双三。儿童解语十分难。相逢只一笑，留梦有无间。","dynasty":"当代","title":"临江仙"}
{"author":"陈从周","content":"开封好，迎客柳千条。旧迹上河无觅处，古为今用有今朝。一水出虹桥。","dynasty":"当代","title":"忆江南汴园"}
{"author":"陈从周","content":"开封好，铁塔映初阳。六秩衰翁犹健步，十三层顶赋新章。笔底尽辉煌。","dynasty":"当代","title":"忆江南·铁塔"}
{"author":"陈从周","content":"开封好，信步上吹台。画阁朱楼容客醉，姚黄魏紫费心栽。何日更重来。","dynasty":"当代","title":"忆江南·上吹台"}
{"author":"陈从周","content":"开封好，繁塔映晴云。翠柏森森欣夹道，遥看一角出长林。画意盎然生。","dynasty":"当代","title":"忆江南·繁塔"}
{"author":"陈从周","content":"开封好，回首望龙亭。万顷柔波何渺渺，高楼百尺影层层。头白记犹新。","dynasty":"当代","title":"忆江南·龙亭"}
{"author":"陈从周","content":"开封好，大地柳园春。堤外黄河三尺浪，眼前朋好喜同临。伟迹久长存。","dynasty":"当代","title":"忆江南·柳园"}
{"author":"陈从周","content":"开封好，古寺缀新装。殿宇崇宏高百尺，花团锦簇品千章。设计费商量。","dynasty":"当代","title":"忆江南·相国寺"}
{"author":"陈从周","content":"大连好，浅画自成图。一径绿阴通夹道，万山深处出平湖。初日步徐徐。","dynasty":"当代","title":"忆江南·大连其一"}
{"author":"陈从周","content":"大连好，辽海碧于天。几处楼台萦客梦，片帆渡海待明年。风物续前缘。","dynasty":"当代","title":"忆江南·大连其二"}
{"author":"高道宽","content":"混沌屯蒙如卵，昏昏默默盈空。浩然太素抱鸿蒙。一气循环凝重。内隐真水真火，氤氲盘结如冰。中心元始造玄功。三气齐分太定。","dynasty":"元代","title":"西江月·混沌屯蒙如卵"}
{"author":"高道宽","content":"大参同，人难会。点开圆明，照觉迷天睡。举动施为明与昧。乾里丹元，休把真空背。坤中药，方以类。采得将来，付与丁公配。合就一丸先天味。食了登仙，鹤驾游方外。","dynasty":"元代","title":"苏幕遮原调误作浪淘沙，兹据律改"}
{"author":"高道宽","content":"君问道，只要谷神通。但把乾坤为鼎器，两般消息妙无穷。湛湛越澄清。瑶池客，方外运玄功。放下万缘都不＊，明珠在掌好参同。撞透海云","dynasty":"元代","title":"逍遥令"}
{"author":"高道宽","content":"玉炉中，烧丹药。锻炼三成，最上真个妙。海底龟蛇勤收捉。纳在壶中，炼就圆明觉。照无边，光灼灼。顺手拈来，直下长生勺。功行十分凭戒约。一对芒鞋，穿上踏云脚。","dynasty":"元代","title":"苏幕遮·玉炉中"}
{"author":"高道宽","content":"药无穷，频收采。丹鼎纯烹，一味通三昧。万法都无真个会。清静家风，最上为精粹。付知音，偏可意。开口参同，方外生智慧。乾里圆明添活计。了见之时，衲被蒙头睡。","dynasty":"元代","title":"苏幕遮·药无穷"}
{"author":"高道宽","content":"宝剑重磨光色显，圆明正照无边。月华皓皓锁蟾天。一轮含弘处，松桧几居仙。满目玉尘风舞动，银峰铺翠云轩。鹤来先报玉皇宣。跨鸾归去也，拂袖朝天。","dynasty":"元代","title":"临江仙·宝剑重磨光色显"}
{"author":"高道宽","content":"闭玄关，通三昧。采药仙翁，收得真消息。柳岸芦花添青翠。满地白云，只许人不会。但拈来，偏如意。本分家风，分付真心地。一颗神珠明丽丽。照破尘沙，相遇人授记。","dynasty":"元代","title":"苏幕遮·闭玄关"}
{"author":"高道宽","content":"妙本三元真火，收来锻炼成丹。药全二百四十元。颗颗圆明体现。丹里红霞缭绕，丁公食了飞仙。黄房睡觉总无言。方始婴儿才恋。","dynasty":"元代","title":"西江月·妙本三元真火"}
{"author":"高道宽","content":"聚三华，合四象。一气流通，上下频升降。飞入泥丸光百丈。岁久年深，炼成琉璃帐。证先天，朝无上。当位中庸，三五三十棒。打就不来亦不往。这个家风，端的无虚妄。","dynasty":"元代","title":"苏幕遮·聚三华"}
{"author":"高道宽","content":"七返＊砂返本，丹须日用烹煎。坤宫药物采归乾。黑虎赤龙相见。泰否调和得一，中庸三五还元。灵光射透九重天。静处当峰月现。","dynasty":"元代","title":"西江月·七返＊砂返本"}
{"author":"高道宽","content":"觅元因，恰一对。七返真药，雨味丹才配。火候刀圭深青翠。上下升降，睹面人不会。下功夫，休贪睡。不属中间，要妙非内外。夹脊双关飞紫瑞。一颗明珠，飞上苍龙背。","dynasty":"元代","title":"苏幕遮·觅元因"}
{"author":"高道宽","content":"妙还元，镇常在。丹药白银，那个人不爱。武士将来教君解。琢就银壶，提向街头卖。要三成，弃两坏。最上功夫，巧造十分大。圆满一旬遍饮快。醉赴蟠桃，归去君休怪。","dynasty":"元代","title":"苏幕遮·妙还元"}
{"author":"高道宽","content":"采壶中，凝日月。片饷工夫，锻炼无休歇。满岸芦花白如雪。丹蕊飞来，教我如何说。道无明，真一诀。得也第庐，自在闲守拙。直待鹤来方外接。白日飞升，有分朝金阙。","dynasty":"元代","title":"苏幕遮·采壶中"}
{"author":"高道宽","content":"出五行，修方外。彼岸芦花，郁郁彤云坠。浩浩风光贪困睡。唤觉从头，点对都交会。雪中月，壶中日。独跨扁舟，虚运松风瑞。妙本将来医尔醉。普劝诸公，休把元初昧。","dynasty":"元代","title":"苏幕遮·出五行"}
{"author":"高道宽","content":"万万余车，白面一和。调饼圆成，彷似天来大。混沌蒸熟，恰好则一个。顺手拈来，看是谁嚼破。","dynasty":"元代","title":"挂金索·万万余车"}
{"author":"高道宽","content":"大真元，超法界。锻炼精华，历劫常不坏。七朵金莲神通大。普度群迷，同赴蟠桃会。紫金丹，白玉块。处处圆明，朗朗常现在。一派清流通方外。遍体阳神，出入谁能赛。","dynasty":"元代","title":"苏幕遮·大真元"}
{"author":"高道宽","content":"真大道，脱体做神仙。两个一般无二样，功成行满玉皇宣。鹤驾赴朝元。浮空去，万法总无言。我本独超三界外，玄元不二妙真全。寰海度人","dynasty":"元代","title":"逍遥令"}
{"author":"高道宽","content":"九转灵丹妙药，从来一点元真。仙家收得做天人。普度人人有分。本来朱砂一味，还元黑锡白银。河车搬运与心君。了见不离方寸。","dynasty":"元代","title":"西江月"}
{"author":"高道宽","content":"妙本三元真火，收来锻炼成丹。药全二百四十元。颗颗圆明体现。丹里红霞缭绕，丁公食了飞仙。黄房睡觉总无言。方始婴儿才恋。","dynasty":"元代","title":"西江月"}
{"author":"高道宽","content":"拨转飞天妙本，炼就一粒丹砂。朝求暮采道人茶。圆满一旬点罢。玉衡缠教定正，运动八面云霞。小庵独坐俺仙家。除睡万缘不挂。","dynasty":"元代","title":"西江月"}
{"author":"高道宽","content":"混沌屯蒙如卵，昏昏默默盈空。浩然太素抱鸿蒙。一气循环凝重。内隐真水真火，氤氲盘结如冰。中心元始造玄功。三气齐分太定。","dynasty":"元代","title":"西江月"}
{"author":"高道宽","content":"七返朱砂返本，丹须日用烹煎。坤宫药物采归乾。黑虎赤龙相见。泰否调和得一，中庸三五还元。灵光射透九重天。静处当峰月现。","dynasty":"元代","title":"西江月"}
{"author":"高道宽","content":"这无为，先天造。有有无无，端的无穷妙。最上不空谁曾到。强曰为名，假作字之号。道真常，大秘奥。觉象圆明，得一元顿教。代代相承心印宝。压尽傍门，独显真大道。","dynasty":"元代","title":"苏幕遮"}
{"author":"高道宽","content":"灭无争，真火候。升降全凭，一点丹无漏。锁定元初兴宇宙。月到离宫，自有神明祐。炼天和，真药就。片饷工夫，看是谁参透。玉笋钻冰仙乐奏。朝现三清，万劫长春寿。","dynasty":"元代","title":"苏幕遮"}
{"author":"高道宽","content":"虚运一周天。消息乾坤。阴阳升降月华鲜。铅汞点就七千数，渐入功圆。锻炼体绵绵。放下周全。正当子午罢抽添。八万四千功行满，顿了神仙。","dynasty":"元代","title":"浪淘沙令"}
{"author":"高道宽","content":"稽首众神仙。勘破乾坤。九真息出运江烟。箭射红心师资准，赢得周天。方外采汞铅。丹药双全。一般消息两般玄。拈起二阴朱砂鼎，打罢圆全。","dynasty":"元代","title":"浪淘沙令"}
{"author":"高道宽","content":"无无处，大道本无言。万法拈来则一句，强名曰道字丹仙。象帝乃根元。真无处，妙化有无先。不空寂无传最上，希夷微妙谷神篇。宗祖在先天。","dynasty":"元代","title":"望蓬莱"}
{"author":"高道宽","content":"真消息，明月照天涯。玉兔彩蟾十五夜，金乌飞去吐红霞。一点道人茶。清霄外，静隐紫丹砂。偃月炉中烹玉蕊，朱砂鼎内结金花。赠与道人家。","dynasty":"元代","title":"望蓬莱"}
{"author":"高道宽","content":"顿悟玄机，渐离尘境，双忘顿渐无为。修真大道，了见本希夷。戒律精持道德，做神仙、方外先知。凭心地，三千功满，八百行无亏。诸公休生退，勤劳谨务，慈俭明白，先人后己，忍让慈悲。割断俗缘最上，遇玄门、加志无移。神明祐，超拔七祖，同赴彩云归。","dynasty":"元代","title":"满庭芳"}
{"author":"蔡承禧","content":"万室罗纨千舸蓬，绕山楼榭满溪风。舟移菡萏芬芳渚，旌倚蓬莱缥缈宫。翁子印还多事后，微之名辱宦人中。昌时青琐朱轓贵，白首谁何得似公。","dynasty":"宋代","title":"送程给事知越州"}
{"author":"蔡承禧","content":"天上玉栏花已折，人间方士术何施。","dynasty":"宋代","title":"句"}
{"author":"傅梦泉","content":"吾非爱海棠，吾爱与吾恶，海棠自海棠。","dynasty":"宋代","title":"句"}
{"author":"高觌","content":"锦里花中色最奇，妖娆天赋本来稀。绮霞忽照迷红障，縠露轻笼设翠帏。繁朵有情妆媚景，纖枝无力带残晖。好将绣向罗裙上，永作香闺楚楚衣。","dynasty":"宋代","title":"海棠"}
{"author":"王申礼","content":"岩间无结构，谷处极幽寻。叶落秋巢迥，云生石路深。早梅香野径，清漳响邱琴。独有栖迟客，留连芳杜心。","dynasty":"隋代","title":"赋得岩穴无结构"}
{"author":"王申礼","content":"善马金羁饰，蹑影复凌空。影入长城水，声随胡地风。鞚敛青门外，珂喧紫陌中。行行苦不倦，唯当御史骢。","dynasty":"隋代","title":"骢马"}
{"author":"王申礼","content":"二帝已驰声，五溪还总兵。受诏金鞍动，论功铜马成。唯称聚米势，无惭意苡情。虽谢云台影，犹传千载名。","dynasty":"隋代","title":"赋得马援诗"}
{"author":"王申礼","content":"园柳吟凉久，嘶蝉应序惊。露下緌恒湿，风高翅转轻。叶疏飞更迥，秋深响自清。何言枝里翳，遂入蔡琴声。","dynasty":"隋代","title":"赋得高柳鸣蝉诗"}
{"author":"费锡琮","content":"策骑入长林，村幽耐客寻。秋晴红叶润，山远暮烟深。江馆寒潮断，河桥蔓草侵。古人残迹在，空使候虫吟。","dynasty":"清代","title":"滁州道中"}
{"author":"费锡琮","content":"灵脉来天上，浑流昼夜奔。纵横穿套口，屈折下龙门。地入荥阴断，山临华岳尊。何须逢汉使，便拟溯昆仑。","dynasty":"清代","title":"黄河"}
{"author":"费锡琮","content":"绝岭横江岸，登楼望渺然。潮来徐福岛，山出寄奴泉。境界分吴楚，波涛混海天。千秋征战地，今喜靖烽烟。","dynasty":"清代","title":"登北固山"}
{"author":"李震","content":"楼据湖山背。倚高寒、尘飞不到，越山相对。老月腾辉群动息，独坐清分沆瀣。更满听、潮声澎湃。醉里诗成神鬼泣，景苍凉、又在新诗外。浑忘却、功名债。凭谁妙笔能图绘。羡中郎、前身摩诘，宛然心会。拈出清宵无限意；半幅溪藤光怪。方信有、人间仙界。云淡天低奇绝处，笑僧殊、未识丹青在。留此轴，夸千载。","dynasty":"宋代","title":"贺新郎（题高克恭夜山图）"}
{"author":"李震","content":"飞来寺里独凭栏，暂息尘缘半日闲。水绕竹根穿石面，鹤巢松顶立云间。满台花雨飘僧梵，一路风霜老客颜。若许挂冠寻旧隐，结茅何必问庐山。","dynasty":"明代","title":"峡山飞来寺"}
{"author":"李震","content":"飞星化作翠芙蕖，贯索垂光应斗枢。赤豹守关依宝藏，苍龙还钵护神珠。月林香露飘金粟，阴壑灵风振白榆。为纪重游磨翠藓，又从香积饭雕胡。","dynasty":"明代","title":"九星岩"}
{"author":"李震","content":"海上禅扉记昔游，黄金鳌背踏清秋。天花影覆盘陀石，舍利光生杜若洲。足底潮声来合浦，望中云气接罗浮。老僧不管人间事，闲对沧浪数白鸥。","dynasty":"明代","title":"海珠慈度寺"}
{"author":"李震","content":"西康山色似芙蓉，亦有云巢向此中。九垒屏风金闪翠，千寻瀑布玉垂虹。也知太白诗无敌，独羡王维画最工。待我结茅同晚岁，不须骑鹤上崆峒。","dynasty":"明代","title":"香山览秀"}
{"author":"李震","content":"维石岩岩紫翠连，原非禹凿自天然。旋磨崖壁镌新字，细看诗词忆旧贤。茂叔南来曾乐道，葛洪西驻已升仙。兴游几度寻遗迹，云满高峰月满天。","dynasty":"明代","title":"三洲岩"}
{"author":"李震","content":"知君脱屣远浮云，牢落天涯寄此生。万里江湖随旅泊，十年风月付吟情。丝纶有学惟忧道，献纳无心不用名。流水桃花春已晚，几时来伴白鸥盟。","dynasty":"明代","title":"赠王武卿"}
{"author":"李震","content":"百事无成多愿违，行藏深愧故人知。空教杜老愁如织，堪笑刘郎鬓欲丝。问字有谁能载酒，看花到处谩题诗。分台御史如相见，为说青衫似旧时。","dynasty":"明代","title":"寄桂林司训王德安"}
{"author":"李震","content":"湖光无际月团团，倒浸山河宇宙宽。舞影鸾窥金母瓮，抱珠龙卧水晶盘。大姑罗袜江花绣，五老香炉石鼎寒。过客不知天险处，舵楼吹笛到更阑。","dynasty":"明代","title":"月夜过湖"}
{"author":"李震","content":"江上停舟望九华，水云如障卷晴霞。松巢白鹤千秋雪，地拥青莲万丈花。竹杖几时寻旧隐，石田何处觅生涯。自知素有唐人癖，吟对东风日已斜。","dynasty":"明代","title":"望九华山"}
{"author":"李震","content":"片云远隔五羊城，白足高僧事事清。吟对梅花看月色，坐题桐叶听秋声。一尘不及人间迹，万虑都忘物外情。卖却床头琴与剑，几回相见话生平。","dynasty":"明代","title":"舟次三水寄竹泉上人"}
{"author":"李震","content":"风卷霜林叶尽飞，夜深惊鹤恨无依。一身远道犹为客，九月新寒未授衣。江上芙蓉秋自老，岭南书信雁来稀。灯前对影难为语，何事东游久不归。","dynasty":"明代","title":"秋思"}
{"author":"李震","content":"藉兰香不歇，藕断丝难折。寄语远道人，回头看明月。","dynasty":"明代","title":"古意"}
{"author":"李震","content":"苍龙垂雨影毵毵，凤尾参差湿翠岚。忆昔黄陵祠下路，鸟啼三月过湖南。","dynasty":"明代","title":"竹鸟小景"}
{"author":"李震","content":"几年别却钓鱼矶，喜见新图有所思。三十六鳞非故物，会看飞跃上天池。","dynasty":"明代","title":"画鱼"}
{"author":"李震","content":"停辙卧南居，敢言谢时辈。归对幽窗前，小憩依巢翠。兴来恣佳趣，秋至颇清快。览此群物情，遂我平生爱。心同鸥鹭盟，身与渔樵会。放意麋鹿性，长日懒冠带。远岫上新月，芳林破苍霭。岚散碧天青，光摇石潭碎。缅怀苏门啸，更忆郑生慨。二隐不可招，高风邈千载。","dynasty":"明代","title":"巢翠轩兴怀"}
{"author":"晁错","content":"　　圣王在上，而民不冻饥者，非能耕而食之，织而衣之也，为开其资财之道也。故尧、禹有九年之水，汤有七年之旱，而国亡捐瘠者，以畜积多而备先具也。今海内为一，土地人民之众不避汤、禹，加以亡天灾数年之水旱，而畜积未及者，何也？地有遗利，民有余力，生谷之土未尽垦，山泽之利未尽出也，游食之民未尽归农也。　　民贫，则奸邪生。贫生于不足，不足生于不农，不农则不地著，不地著则离乡轻家，民如鸟兽。虽有高城深池，严法重刑，犹不能禁也。夫寒之于衣，不待轻暖；饥之于食，不待甘旨；饥寒至身，不顾廉耻。人情一日不再食则饥，终岁不制衣则寒。夫腹饥不得食，肤寒不得衣，虽慈母不能保其子，君安能以有其民哉？明主知其然也，故务民于农桑，薄赋敛，广畜积，以实仓廪，备水旱，故民可得而有也。　　民者，在上所以牧之，趋利如水走下，四方无择也。夫珠玉金银，饥不可食，寒不可衣，然而众贵之者，以上用之故也。其为物轻微易藏，在于把握，可以周海内而无饥寒之患。此令臣轻背其主，而民易去其乡，盗贼有所劝，亡逃者得轻资也。粟米布帛生于地，长于时，聚于力，非可一日成也。数石之重，中人弗胜，不为奸邪所利；一日弗得而饥寒至。是故明君贵五谷而贱金玉。　　今农夫五口之家，其服役者不下二人，其能耕者不过百亩，百亩之收不过百石。春耕，夏耘，秋获，冬藏，伐薪樵，治官府，给徭役；春不得避风尘，夏不得避署热，秋不得避阴雨，冬不得避寒冻，四时之间，无日休息。又私自送往迎来，吊死问疾，养孤长幼在其中。勤苦如此，尚复被水旱之灾，急政暴虐，赋敛不时，朝令而暮改。当具有者半贾而卖，无者取倍称之息；于是有卖田宅、鬻子孙以偿债者矣。而商贾大者积贮倍息，小者坐列贩卖，操其奇赢，日游都市，乘上之急，所卖必倍。故其男不耕耘，女不蚕织，衣必文采，食必粱肉；无农夫之苦，有阡陌之得。因其富厚，交通王侯，力过吏势，以利相倾；千里游遨，冠盖相望，乘坚策肥，履丝曳缟。此商人所以兼并农人，农人所以流亡者也。今法律贱商人，商人已富贵矣；尊农夫，农夫已贫贱矣。故俗之所贵，主之所贱也；吏之所卑，法之所尊也。上下相反，好恶乖迕，而欲国富法立，不可得也。　　方今之务，莫若使民务农而已矣。欲民务农，在于贵粟；贵粟之道，在于使民以粟为赏罚。今募天下入粟县官，得以拜爵，得以除罪。如此，富人有爵，农民有钱，粟有所渫。夫能入粟以受爵，皆有余者也。取于有余，以供上用，则贫民之赋可损，所谓损有余、补不足，令出而民利者也。顺于民心，所补者三：一曰主用足，二曰民赋少，三曰劝农功。今令民有车骑马一匹者，复卒三人。车骑者，天下武备也，故为复卒。神农之教曰：“有石城十仞，汤池百步，带甲百万，而无粟，弗能守也。”以是观之，粟者，王者大用，政之本务。令民入粟受爵，至五大夫以上，乃复一人耳，此其与骑马之功相去远矣。爵者，上之所擅，出于口而无穷；粟者，民之所种，生于地而不乏。夫得高爵也免罪，人之所甚欲也。使天下人入粟于边，以受爵免罪，不过三岁，塞下之粟必多矣。　　陛下幸使天下入粟塞下以拜爵，甚大惠也。窃窃恐塞卒之食不足用大渫天下粟。边食足以支五岁，可令入粟郡县矣；足支一岁以上，可时赦，勿收农民租。如此，德泽加于万民，民俞勤农。时有军役，若遭水旱，民不困乏，天下安宁；岁孰且美，则民大富乐矣。","dynasty":"两汉","tags":"古文观止，议论，农业，策略","title":"论贵粟疏"}
{"author":"蔡维熊","content":"山城挝鼓绝，曙光犹朦胧。明河淡遥影，稀星耿晨风。榜人催早发，解缆何匆匆。我亦披衣起，爽籁生群峰。相对悄无言，冥冥羡飞鸿。","dynasty":"清代","title":"早发兰溪经石塘横宿东馆其一"}
{"author":"蔡维熊","content":"清声发鸟哢，澄影散林樾。烟鬟对镜开，渔艇依村歇。安得百尺竿，俯钓鳌龙窟。石塘石更奇，森森如执笏。横绝波涛中，起伏留凹凸。扼要势益险，舟行俨冲突。审视仗篙师，幸勿中途蹶。","dynasty":"清代","title":"早发兰溪经石塘横宿东馆其二"}
{"author":"史浩","content":"声之融曳，思舞态之飘飖。爰有仙童，能开宝匣。佩干将莫邪之利器，擅龙泉秋水之嘉名。鼓三尺之莹莹，云间闪电；横七星之凉凉，掌上生风。宜到芳筵，同翻雅戏。二舞者自念：伏以五行擢秀，百链呈功。炭炽红炉，光喷星日；硎新雪刃，气贯虹霓。斗牛间紫雾浮游，波涛里苍龙缔合。久因佩服，粗习回翔。兹闻阆苑之群仙，来会瑶池之重客。辄持薄技，上侑清欢。未敢自专，伏候处分。竹竿子问：既有清歌妙舞，何不献呈。二舞者答：旧乐何在。竹竿子再问：一部俨然。二舞者答：再韵前来。乐部唱剑器曲破，作舞一段了，二舞者同唱霜天晓角：荧荧巨阙。左右凝霜雪。且向玉阶掀舞，终当有、用时节。唱彻。人尽说。宝此制无折。内使奸雄落胆，外须遣、豺狼灭。乐部唱曲子，作舞剑器曲破一段（舞罢，二人分立两边。别两人汉装者出，对坐，卓上设酒果）。竹竿子念：伏以断蛇大泽，逐鹿中原。佩赤帝之真符，接苍姬之正统。皇威既振，天命有归。势虽盛于重瞳，德难胜于隆准。鸿门设会，亚父输谋。徒矜起舞之雄姿，厥有解纷之壮士。想当时之贾勇，激烈飞扬；宜后世之效颦，回旋宛转。双鸾奏技，四坐腾欢。乐部唱曲子，舞剑器曲破一段。（一人左立者上裀舞，有欲刺右汉装者之势。又一人舞进前翼蔽之。舞罢，两舞者并退，汉装者亦退。复有两人唐装出，对坐。卓上设笔砚纸，舞者一人换妇人装立裀上）竹竿子勾，念：伏以云鬟耸苍璧，雾縠罩香肌。袖翻紫电以连轩，手握青蛇而的皪。花影下、游龙自跃，锦裀上、跄凤来仪。轶态横生，瑰姿谲起。倾此入神之技，诚为骇目之观。巴女心惊，燕姬色沮。岂唯张长史草书大进，抑亦杜工部丽句新成。称妙一时，流芳万古。宜呈雅态，以洽浓欢。乐部唱曲子，舞剑器曲破一段（作龙蛇蜿蜒曼舞之势。两人唐装者起。二舞者、一男一女对舞，结剑器曲破彻），竹竿子念：项伯有功扶帝业，大娘驰誉满文场。合兹二妙甚奇特，堪使佳宾酹一觞。霍如羿射九日落，矫如群帝骖龙翔。来如雷霆收震怒，罢如江海凝清光。歌舞既终，相将好去。念了，二舞者出队。","dynasty":"宋代","title":"剑舞"}
{"author":"史浩","content":"雪消春浅。听爆竹送穷，椒花待旦，系马合簪，鸣鸦列炬，几处玳筵开宴。介我百千眉寿，齐捧玉壶金盏。最奇绝，是小桃新坼，争妍粉面。女伴。频告语，守岁通宵，莫放笙歌散。酒晕朝霞，寒欺重翠，却忆凤屏香暖。笑拂满身花影，遥指珠帘深院。待到了，道一声稳睡，明年相见。","dynasty":"宋代","title":"喜迁莺（守岁）"}
{"author":"史浩","content":"瑞烟笼绣幕。正玳席欢燕，觥筹交错。高情动寥廓。恣清谈雄辩，珠玑频落。锵锵妙乐。且赢取、升平快乐。又何辞、醉玉颓山，是处有人扶著。追念抟风微利，画饼浮名，久成离索。输忠素约。没材具，漫担阁。怅良辰美景，花前月下，空把欢游蹉却。到如今、对酒当歌，怎休领略。","dynasty":"宋代","title":"瑞鹤仙（劝酒）"}
{"author":"史浩","content":"枝头蓓蕾，褪红绡微露，江南春色。多谢东风吹半朵，来入骚人瑶席。粉脸轻红，芳心羞吐，别有真消息。妆台帘卷，寿阳著意留得。好是雪满群山，玉纤频捻，泛清波文鹢。深院相逢人尽道，标格都从天锡。梦蝶徒劳，霜禽休妒，争奈伊怜惜。高楼谁倚，寄言休为横笛。","dynasty":"宋代","title":"念奴娇（亲情拾得一婢，名念奴，雪中来归）"}
{"author":"史浩","content":"天门阙锁烟萝。琼室瑶台瑞气多。欲识仙凡光景异，欢谣须听太平歌。花心念：伏以兽炉缥缈喷祥烟，玳席荧煌开邃幄。谛视人间之景物，何殊洞府之风光。恭惟衮绣主人，簪缨贵客。或碧瞳漆发，或绿鬓童颜。雄辩风生，英姿玉立。曾向蕊宫贝阙，为逍遥游：俱膺丹篆玉书，作神仙伴。故今此会，式契前踪。但儿等偶到尘寰，欣逢雅宴；欲陈末艺，上助清欢。未敢自专，伏候处分。竹竿问，念：既有清歌妙舞，何不献呈。花心答，念：旧乐何在。竹竿子问，念：一部俨然。花心答，念：再韵前来。念了，后行吹太清，众舞讫，众唱：武陵自古神仙府。有渔人迷路。洞户迸寒泉，泛桃花容与。寻花迤逦见灵光，舍扁舟、飘然入去。注目渺红霞，有人家无数。唱了，后行吹太清歌，众舞，舞讫，花心唱：须臾却有人相顾。把肴浆来聚。礼数既雍容，更衣冠淳古。渔人方问此何乡，众颦眉、皆能深诉。元是避嬴秦，共携家来住。唱了，后行吹太清歌，众舞，换坐，当花心一人唱：当时脱得长城苦。但熙熙朝暮。上帝锡长生，任跳丸乌兔。种桃千万已成阴，望家乡、杳然何处。从此与凡人，隔云霄烟雨。唱了，后行吹太清歌，众舞，换坐，当花心一人唱：渔舟之子来何所。尽相猜相语。夜宿玉堂空，见火轮飞舞。凡心有虑尚依然，复归指、维舟沙浦。回首已茫茫，叹愚迷不悟。唱了，后行吹太清歌，众舞，换坐，当花心一人唱：我今来访烟霞侣。沸华堂箫鼓。疑是奏钧天，宴瑶池金母。却将桃种散阶除，俾华实、须看三度。方记古人言，信有缘相遇。唱了，后行吹太清歌，众舞，换坐，当花心一人唱：云軿羽巾宪仙风举。指丹霄烟雾。行作玉京朝，趁两班鹓鹭。玲珑环佩拥霓裳，却自有、箫韶随步。含笑嘱芳筵，后会须来赴。唱了，后行吹太清歌，众舞，舞讫，竹竿子念：欣听嘉音，备详仙迹。固知玉步，欲返云程。宜少驻于香车，伫再闻于雅咏。念了，花心念：但儿等暂离仙岛，来止洞天。属当嘉节之临，行有清都之觐。芝华羽葆，已杂B241于青冥；玉女仙童，正逢迎于黄道。既承嘉命，聊具新篇。篇曰：仙家日月如天远，人世光阴若电飞。绝唱已闻惊列坐，他年同步太清归。念了，众唱破子：游尘世、到仙乡。喜君王。跻治虞唐。文德格遐荒。四裔尽来王。干戈偃息岁丰穰。三万里农桑。归去告穹苍。锡圣寿无疆。唱了，后行吹步虚子，四人舞上，劝心酒，花心复劝。劝讫，众舞列作一字行。竹竿子念遣队：仙音缥缈，丽句清新。既归美于皇家，复激昂于坐客。桃源归路，鹤驭迎风。抃手阶前，相将好去。念了，后行吹步虚子，出场。","dynasty":"宋代","title":"太清舞"}
{"author":"史浩","content":"符箓玉搔头，艾虎青丝鬓。一曲清歌倒酒莲，尚有香蒲晕。角簟碧纱厨，挥扇消烦闷。唯有先生心地凉，不怕炎曦近。","dynasty":"宋代","title":"卜算子（端午）"}
{"author":"史浩","content":"桂影团团光正满。更似菱花，齐把匀娇面。非镜非蟾君细看。元来却是吴姬扉。一曲阳春犹未遍。惊落梁尘，不数莺喉啭。好著红绡笼玉腕。轻敲引入笙歌院。","dynasty":"宋代","title":"蝶恋花（扇鼓）"}
{"author":"史浩","content":"祝寿祝寿。筵开锦绣。拈起香来玉也似手。拈起盏来金也似酒。祝寿祝寿。命比乾坤久。长寿长寿。松椿自此碧森森底茂。乌兔从他汨辘辘底走。长寿长寿。","dynasty":"宋代","title":"浪淘沙令（祝寿）"}
{"author":"史浩","content":"鄞有壶天，景传图画，声著海县。四面攒峰，皆七十二，各在窗中见。祥云拥蔽，飞泉缭绕，咫尺似天涯远。如今向、仙家觅得，挈来十洲东畔。虚无缥缈，蓬莱方丈，所喜只居隔岸。羽幰垂珠，琼车织翠，长是陪嘉宴。豺狼远迹，风波不作，日月御轮须缓。且衔杯、称贤乐圣，度兹岁晚。","dynasty":"宋代","title":"永遇乐（洞天）"}
{"author":"史浩","content":"双蛟画鼓催，一水银蟾满。见夺锦标回，却倚花枝看。已擘冷金笺，更酹玻璃碗。归去诧乡关，不负平生眼。","dynasty":"宋代","title":"生查子（即席次韵陆务观）"}
{"author":"史浩","content":"青蘋风乍息，巨浸欲潮平。毒雾方看吐，层楼忽已成。凭栏无海若，吞鸟类罗生。安得挥长剑，驱除致永清。","dynasty":"宋代","title":"蜃楼得生字"}
{"author":"史浩","content":"虫唯蜻蛚类，近渐实知时。露重哦寒晓，更深揽夜思。堂中讥晋什，床下诵幽诗。唧唧俱成咏，何曾撚断髭。","dynasty":"宋代","title":"蛩吟得时字"}
{"author":"史浩","content":"花有千跗萼，藏须向个中。怒张擎晓日，笑剪寄春风。虬捲香丝乱，龙掀腻粉丛。露沾尤的皪，唾玉在髼鬉。","dynasty":"宋代","title":"花须得中字"}
{"author":"史浩","content":"渭水亭亭柳，春柔可绾衣。烟添染黛色，风束舞腰围。对影同心在，攀条解赐归。行人系不住，结绶上王畿。","dynasty":"宋代","title":"柳带得归字"}
{"author":"史浩","content":"同云收万里，爱日已三竿。见睍将潜迹，无风特地寒。晴檐如下雨，槁涧忽鸣湍。渐觉山河复，方知世界宽。","dynasty":"宋代","title":"雪消得寒字"}
{"author":"史浩","content":"千丝棼不乱，细雨忽盈眸。密密如机捲，疏疏岂茧抽。纫裳难作缝，欲钓不胜钩。霢霂知何事，收功在有秋。","dynasty":"宋代","title":"雨丝得秋字"}
{"author":"史浩","content":"残腊风霜劲，嘉宾嘉会逢。清泉云子滑，熟末桂香浓。金谷咄嗟具，芜蒌仓猝供。争如金雅宴，樽酒共舂容。","dynasty":"宋代","title":"豆粥得容字"}
{"author":"史浩","content":"奇姿擅水仙，长向雪中看。翠碧瑶簪盍，鹅黄粉袂攒。夜阑香苒苒，风过佩珊珊。著在冰霜里，姮娥御广寒。","dynasty":"宋代","title":"水仙花得看字"}
{"author":"史浩","content":"虬须张怒目，蓝绶亸乌巾。抃舞身无定，驱除梦有神。收功祛疟鬼，流咏起唐人。图画高悬处，明朝庆履新。","dynasty":"宋代","title":"钟馗图得人字"}
{"author":"史浩","content":"有美椒盘献，三朝庆始和。灵茎丛玉敦，酝酒满金荷。不向汤铭见，其如晋颂何。欲知勤祝处，功在历年多。","dynasty":"宋代","title":"椒盘得多字"}
{"author":"史浩","content":"今宵文会友，作句擅清新。始也诗言志，终焉笔有神。既无折角者，宁有面墙人。只待逢真主，艰难七月陈。","dynasty":"宋代","title":"诗社得神字"}
{"author":"史浩","content":"白水神龙跃，苍梧缋翟归。八纮瞻寿母，二纪御慈闱。春酒霞方烂，秋阳露已稀。伤心老莱服，不上赭黄衣。","dynasty":"宋代","title":"显仁皇太后挽辞其一"}
{"author":"史浩","content":"霜晓东朝路，鸣笳素葆翻。龙輴菆禹穴，鱼钥閟尧门。助奠风云合，缠哀海岳昏。唯馀慈俭宝，垂裕九重尊。","dynasty":"宋代","title":"显仁皇太后挽辞其二"}
{"author":"史浩","content":"赤伏膺符日，皇图若缀旒。配天期祀夏，复古果兴周。再造承三统，维新叙九畴。世方知艺祖，燕翼有贻谋。","dynasty":"宋代","title":"高宗圣神武文宪孝皇帝挽辞其一"}
{"author":"史浩","content":"宸谟先自治，邻壤憺威棱。翼翼慈宁殿，峨峨永祐陵。朔南兼覆冒，遐迩悉丰登。阴德顺阳报，真人嗣中兴。","dynasty":"宋代","title":"高宗圣神武文宪孝皇帝挽辞其二"}
{"author":"史浩","content":"郏鄏年方永，崆峒道益隆。忧勤三纪外，揖逊一言中。尧屋心非有，虞琴养正丰。乘云帝乡去，率土动悲风。","dynasty":"宋代","title":"高宗圣神武文宪孝皇帝挽辞其三"}
{"author":"史浩","content":"北内笳声咽，幡幢蔽九关。龙輴菆禹穴，马鬣等秦山。会奠风云惨，垂洟雨露潸。伤心未央殿，时节玉卮间。","dynasty":"宋代","title":"高宗圣神武文宪孝皇帝挽辞其四"}
{"author":"史浩","content":"念昔延英对，皇心眷琐材。翻身辞璧水，举武上蓬莱。日毂扶今圣，槐庭上亚台。大恩无路报，泪血溅馀哀。","dynasty":"宋代","title":"高宗圣神武文宪孝皇帝挽辞其五"}
{"author":"史浩","content":"圣世尊遗逸，先生道最优。浮名付诗酒，高论屈公侯。方绾新荷绶，俄随夜壑舟。唯馀义方训，岁晚欲兴周。","dynasty":"宋代","title":"致政王宣义挽辞"}
{"author":"史浩","content":"天大于门报，人歌窦氏芳。诤臣登冢嗣，圣德在吾皇。柏惨方庐墓，琴祥定趣装。他年疏大国，锦轴屡燔黄。","dynasty":"宋代","title":"致政王宣义挽辞其二"}
{"author":"史浩","content":"持橐甘泉日，英声耸缙绅。循良六郡守，蹇谔一台臣。德亚耕萃叟，年同钓渭人。设施浑未尽，识者为眉颦。","dynasty":"宋代","title":"吴明可阁学挽辞"}
{"author":"史浩","content":"山东真相种，邂逅处鄞川。折桂丹犹渥，持荷紫更鲜。清谈誇众口，大笔炳遗编。无限凌云气，沈埋向九泉。","dynasty":"宋代","title":"赵叔达侍郎挽辞其一"}
{"author":"史浩","content":"江外昔分符，人皆咏裤襦。有书充栋宇，无屋远庖厨。容膝渊明舍，饮瓢颜氏徒。莫言太清俭，本是列仙儒。","dynasty":"宋代","title":"赵叔达侍郎挽辞其二"}
{"author":"史浩","content":"冠岁踵英游，桥门隽逸流。文章唐杜老，事业汉留侯。未旨黄金鼎，先成白玉楼。经纶展不尽，识者为时忧。","dynasty":"宋代","title":"钱师魏参政挽辞"}
{"author":"史浩","content":"宝历隆兴记，张罗猎钜公。斗南人杰用，塞北马群空。紫橐论思绩，黄扉造化功。祇今收实效，四海畅淳风。","dynasty":"宋代","title":"王季海丞相挽辞"}
{"author":"史浩","content":"何年隐四明，与世绝逢迎。圣主方虚席，先生不入城。风雷随地起，宫殿自天成。近喜篮舆稳，宁忧白发生。","dynasty":"宋代","title":"访混朴吴尊师"}
{"author":"史浩","content":"芝检荧荧金缕黄，拜恩初捧鹊炉香。花笼丽日晖朱绶，燕啄新泥上画梁。歌遏行云莺睍睆，舞飘回雪蝶轻狂。一卮竞祝双椿老，伫看于飞到玉堂。","dynasty":"宋代","title":"叔父知县庆宅并章服"}
{"author":"史浩","content":"去去无材策治安，全资风力助轻翰。欲平紫气频侵斗，当倩中书为脱冠。香入梅梢春意近，德将鲸饮玉杯残。珠玑更复传华衮，荣比青霄驾綵鸾。","dynasty":"宋代","title":"次韵权郡钱直阁鹿鸣宴"}
{"author":"史浩","content":"隐隐仙安迥出群，朅来还是一番春。山墙倚雪凝姑射，水国临风咏洛神。清洗娇腮全恶粉，快飞幽馥去朝真。直交别浦停三弄，羞作高楼欲坠人。","dynasty":"宋代","title":"次韵钱直阁和吕支盐梅花"}
{"author":"史浩","content":"一纸淋漓醉墨鲜，锦囊连夜到溪边。搜求仙种宁辞远，恼乱花神不使眠。弄影未看妃子态，补亡先得少陵篇。明年应向东风里，百绕雕栏玉步连。","dynasty":"宋代","title":"次韵汪元举以诗觅时季和海棠花栽"}
{"author":"史浩","content":"闻说天家起阿香，揽桃催杏脸无央。夜蟾不解照仙李，朝雨何妨梦楚王。知买扁舟成折柳，剩哦佳句作甘棠。故园风物虽云好，何必归程遽许忙。","dynasty":"宋代","title":"次韵王正之惊蛰有感言归"}
{"author":"史浩","content":"满架犹烦雪作英，年年向此眼偏明。春迟故欲牡丹伴，韵胜还驰雅客名。缥缈碧裳留夜月，娉婷玉面起朝酲。却嫌梅蕊无才思，零落苍苔为笛声。","dynasty":"宋代","title":"次韵范经干昆季昌国杂咏酴醾花"}
{"author":"史浩","content":"沈沈春酌话绸缪，花月行船看拍浮。手束柔荑调雁柱，袖翻纹锦出香毬。未攀青子犹如豆，欲脍赪鳞始上钩。蓬岛古来无觅处，我曹今此得真游。","dynasty":"宋代","title":"江倅出家乐"}
{"author":"史浩","content":"片帆落处是三山，绝景尘居了不关。梦草池塘如有得，对床风雨亦非艰。骑鲸渡海风生腋，挥麈谈玄笑满颜。从此清名追二陆，锦囊赓和不容閒。","dynasty":"宋代","title":"范干招兄显道"}
{"author":"史浩","content":"人言铨选异堂除，我笑兹言亦太迂。四海九州均一治，六曹三省岂殊途。春风到处林无槁，夏雨通时物尽濡。会得只将忠实报，门生恩府漫称呼。","dynasty":"宋代","title":"杂兴其一"}
{"author":"史浩","content":"世间谀佞枉求多，忠实由来曷可磨。谋寝两淮须仗汲，乱消六馆独由何。当年乌府心无挠，今日鸾台道不颇。若也随时效谀佞，岂能功业许巍峨。","dynasty":"宋代","title":"杂兴其二"}
{"author":"史浩","content":"人材莫谓世全无，用则贤良弃则愚。孔圣既生颜闵在，周家才起甫申俱。归恩报德还忠实，附热趋炎属佞谀。散尽田文门下客，独馀冯子是名儒。","dynasty":"宋代","title":"杂兴其三"}
{"author":"史浩","content":"世间无处是坚牢，富贵功名亦谩劳。一昃一盈天外月，再生再汐海中潮。红尘衮衮知何补，白发骎骎谁得饶。加我数年专读易，定须轻举到烟霄。","dynasty":"宋代","title":"杂兴其四"}
{"author":"史浩","content":"少微烨烨瑞光开，壮士昂头出草莱。健笔伫倾三峡水，晴空争听一声雷。恩承淡墨金门启，宴锡奇花玉女栽。预想春风掉归鞅，西郊翠霭上衣来。","dynasty":"宋代","title":"送商筑叟赴南省"}
{"author":"史浩","content":"风威云势两徘徊，故遣瑶花扑面来。兔苑芳菲谈笑得，玉京门阙等閒开。光浮编简浑疑月，香入杯觞始认梅。为报寒乡几冰室，功成却拟放春回。","dynasty":"宋代","title":"次韵商筑叟雪"}
{"author":"史浩","content":"翼轸腾光万代尊，地灵人杰萃侯门。紫芝秀宇尘无染，黄宪澄波挠不浑。泥湿丹书双彩凤，香凝画戟两朱轮。生朝有客成飘泊，犹寄巢莲碧玉樽。","dynasty":"宋代","title":"上平江守徐侍郎生日"}
{"author":"史浩","content":"时节文章与盛衰，我公端合振中微。玉锋修满姮娥月，天巧分残织女机。正始风流回治世，豫章宗派得传衣。知音久矣烦牙颊，一瓣炉熏心所归。","dynasty":"宋代","title":"上平江守徐侍郎生日其二"}
{"author":"史浩","content":"扶舆光气拥清苕，竦记真儒载诞朝。天令聿新青帝律，王正初御紫宸朝。已开师幕居东陕，行握台符侍九霄。春醑如渑介眉寿，亦应兼喜颂陈椒。","dynasty":"宋代","title":"上绍兴守俞阁学生日"}
{"author":"史浩","content":"试向黄堂寿我公，庞眉齯齿气冲融。乌飞会看三松老，鲸饮何辞百榼空。的皪方瞳曜迟日，扶疏绿鬓受春风。摩挲铜狄长安道，肉眼它年记此翁。","dynasty":"宋代","title":"上绍兴守俞阁学生日其二"}
{"author":"史浩","content":"自从戟钺临东阃，恋恋车尘拜紫芝。排雾已逢回阮眼，持蠡谁解测黄陂。知音不借一人誉，走驿聊驰千岁诗。桃李从今满天下，月明乌鹊得依枝。","dynasty":"宋代","title":"上绍兴守俞阁学生日其三"}
{"author":"史浩","content":"仙庐深倚翠微间，酬答风烟肯暂閒。不遣长须干美政，却驰双榼破愁颜。句高饭颗人应瘦，醉著河阳鬓未班。楚客秋情正无赖，并须乞取展眉山。","dynasty":"宋代","title":"次韵高宰谢朱倅惠酒"}
{"author":"史浩","content":"淡荡春光二月馀，郁葱佳气霭扶舆。杏园高萼红千颗，银汉新蟾玉一梳。控鹤暂辞仙府籍，观风聊拥使星车。香萦画戟簪裾盍，赢得长生几卷书。","dynasty":"宋代","title":"上高提举生日其一"}
{"author":"史浩","content":"圣主龙飞念故人，侯门雨露一番新。登瀛已宠皇华贵，被綵专荣白发亲。好语旧闻千岁鹤，仁风今扇七州春。定知福寿无边际，坐看云来舞绣茵。","dynasty":"宋代","title":"上高提举生日其二"}
{"author":"史浩","content":"煌煌典诰炳丹青，圣主于今集大成。已究商周真灏噩，固知尧禹本聪明。神驰帝乐翔云海，恩逐天香到酒觥。下拜龙威瞻咫尺，群臣始觉倍光生。","dynasty":"宋代","title":"拟进讲筵尚书终篇锡宴诗其一"}
{"author":"史浩","content":"蚤朝论道沃宸聪，更许经生侍九重。万卷精微归一览，小儒糟粕受三冬。明兼舜目超唐汉，宴锡需云法祖宗。愧乏涓尘裨海岳，今辰亦得奉舂容。","dynasty":"宋代","title":"拟进讲筵尚书终篇锡宴诗其二"}
{"author":"史浩","content":"浮名两角竞蜗牛，举世谁人肯罢休。鼻祖独能轻汉魏，耳孙宁不慕羊求。似闻竹外三家市，犹占溪头十里秋。安得枯藤破烟暝，细寻佳处赋清幽。","dynasty":"宋代","title":"寄题蒋学正三径庵其一"}
{"author":"史浩","content":"纷纷俗子信么么，过眼何须问唯阿。三径固知皆坦路，一庵聊复障颓波。陶潜彭泽思松菊，贺老鉴湖吟芰荷。闻说与君同得道，月明风静每相过。","dynasty":"宋代","title":"寄题蒋学正三径庵其二"}
{"author":"史浩","content":"当年仗策扣军戏，已有昌言简帝知。目见飞龙升白水，手扶赫日上咸池。飘萍一世其如命，剖竹专城会得时。三十六峰方秀发，可无佳致付新诗。","dynasty":"宋代","title":"饯徽州李守"}
{"author":"史浩","content":"九重翔凤舞丝纶，圣主临朝见故人。德友再生洙水上，客星今起钓台滨。紫荷欲待明光晓，红旆先行泽国春。祖帐岂须怀别思，来年马首向城闉。","dynasty":"宋代","title":"饯徽州李守"}
{"author":"史浩","content":"不作当年行路难，平明下马趋朝班。欢声渐入玉连锁，瑞气先凝金博山。曾说岁穰占腊里，更传天喜见颜间。归来乞与新诗句，清绝何人许共攀。","dynasty":"宋代","title":"次韵周祭酒所和馆中雪诗其一"}
{"author":"史浩","content":"造化工夫正不难，幻成梅柳已班班。清吟且可对冰柱，烂醉未应颓玉山。鹤冷风亭来砌下，雁迷烟渚驻云间。不移跬步居银阙，仙驭何劳著手攀。","dynasty":"宋代","title":"次韵周祭酒所和馆中雪诗其二"}
{"author":"史浩","content":"风急何辞上阁难，且来共住玉京班。一蓑已得诗中画，万叠休传海外山。未放微阳穿日脚，少留清影在窗间。莫嗔爱入西湖社，夫子龙鳞正许攀。","dynasty":"宋代","title":"次韵周祭酒所和馆中雪诗其三"}
{"author":"史浩","content":"老去风光报答难，树头春律喜新班。忽惊断岸一番雪，便忆故园千叠山。斜日淡烟茅舍外，冷香幽韵竹篱间。玉壶虚佐寒窗静，不敢呼童取次攀。","dynasty":"宋代","title":"梅花借喜雪韵其一"}
{"author":"史浩","content":"看花容易咏花难，自古何人立首班。东阁五言还水部，西湖一径指孤山。度墙野月黄昏后，啄雪幽禽去住间。冷定识渠真面目，从兹桃李不须攀。","dynasty":"宋代","title":"梅花借喜雪韵其二"}
{"author":"史浩","content":"谩取山樊作二难，祇今风味若为班。斜窥浅碧洛神赋，瘦怯轻寒姑射山。小辍殊杯清影下，竞留新绝翠微间。枝边青子垂垂出，金鼎成时试一攀。","dynasty":"宋代","title":"梅花借喜雪韵其三"}
{"author":"史浩","content":"去腊寻幽良独难，杖藜何处见斓斑。江村篱落雪晴路，水月池台春近山。纸帐朦胧来醉里，人家依约在林间。西湖处士君今是，月晓多应独自攀。","dynasty":"宋代","title":"次韵刘国正再赋"}
{"author":"史浩","content":"嶰琯灰飞又一年，綵幡聊复映皤然。香催元日椒花酒，星点千家爆竹烟。未分风光销老里，拟追欢赏到春边。凭谁为向东君说，莫遣寒英趁野泉。","dynasty":"宋代","title":"次韵何国博春日隔年"}
{"author":"史浩","content":"红尘汩汩解穷年，试说西湖思豁然。上下层楼涵倒影，联翩飞鸟没寒烟。未须梅萼催诗兴，长有春风在日边。安得扁舟去招隐，云窗相对听鸣泉。","dynasty":"宋代","title":"次韵唐太博重过西湖"}
{"author":"史浩","content":"烟柳葱葱锁玉栏，楼头伟观熟窥斑。不因置酒垂青目，安得开窗面北山。尘市故知容隐者，声名无奈落人间。胸中剩有安民术，且把丹壶与驻颜。","dynasty":"宋代","title":"少卿杨公雅喜士左举善又东南之秀假楼居为丹壶以济人既谢以诗因出示辄次其韵"}
{"author":"史浩","content":"嫦娥屑玉酝旃檀，乞与人间秋后看。已向水边吟月晓，却来花下立更残。西风把酒休催菊，南国行歌不赋兰。何必秾香千万斛，鼻端须此百忧宽。","dynasty":"宋代","title":"和普安郡王桂子"}
{"author":"史浩","content":"夫子胸中万顷宽，照人英采玉峰寒。难蟠凛凛虹蜺气，易舍峨峨獬豸冠。秋在石渠同过雁，春回江渚却鸣鸾。由来内外俱行道，达者何曾异辙看。","dynasty":"宋代","title":"送任秘监龙图知洪府"}
{"author":"史浩","content":"怪底王生愿卜邻，岩前有月对颐真。夜深清影频侵户，日永虚堂不著尘。能向个中参妙旨，却于忙里作閒身。朝回试解黄金带，即是毗耶彼上人。","dynasty":"宋代","title":"代恩平郡王赋董氏园亭"}
{"author":"史浩","content":"挂席桅樯倚数寻，小风吹饱思难禁。三千奏牍曾医国，十万兵屯已属心。江路疏梅春意近，楚天孤鹜晓烟沈。是中秀句应无限，著眼归鸿迟好音。","dynasty":"宋代","title":"次韵任龙图留别"}
{"author":"史浩","content":"朔风吹律酝霜严，帝遣神仙下斗南。阙月溯弦金作缕，非烟效瑞锦成岚。平生漫吹欣相遇，一瓣浓薰已遍参。欲向今朝伸善颂，世间唯有达尊三。","dynasty":"宋代","title":"上普安郡王生辰其一"}
{"author":"史浩","content":"银潢双派毓诸昆，始信閒平不足论。画戟森严韬虎豹，玉阶芬馥蔼兰荪。明光殿下纡莱服，命衮丛中上寿樽。长立首班扶帝社，是为天下爵之尊。","dynasty":"宋代","title":"上普安郡王生辰其二"}
{"author":"史浩","content":"寿乡日月缓征辕，箕翼光芒万古存。龟上碧莲波荡漾，鹤归华表影翩翻。笑看曼倩三偷果，坐阅刘晨七世孙。绿发扶疏受修日，是为天下齿之尊。","dynasty":"宋代","title":"上普安郡王生辰其三"}
{"author":"史浩","content":"堂堂玉立冠宗藩，中有澄波挠不浑。彩笔英辞追电影，黄钟和气散春温。不言自是行天运，独智何妨入圣门。忠孝一心唯戴主，是为天下德之尊。","dynasty":"宋代","title":"上普安郡王生辰其四"}
{"author":"史浩","content":"篮舆忽得到林间，飞鸟翩翩相与还。俎豆欲严来日祭，轩窗聊共此时閒。芬敷残菊添秋色，摇落苍梧见远山。夫子肝肠真锦绣，归途新句已班班。","dynasty":"宋代","title":"次韵林寺簿立冬日斋祠精进寺"}
{"author":"史浩","content":"底处冲寒欲放梅，柴门雪压为伊开。酸风不管攲纱帽，冷艳终朝粲玉杯。尚觉西湖三径远，先吹东阁五言来。一枝入眼君须惜，莫遣高楼怨笛催。","dynasty":"宋代","title":"次韵王龟龄校书梅花"}
{"author":"史浩","content":"朔风吹雪障江梅，不著诗攻不解开。正恐与花无半面，胡然有意及三杯。清凉怕逐炎炎去，澹泊曾参的的来。祇向茅檐露消息，华堂虚费管弦催。","dynasty":"宋代","title":"次韵王龟龄校书梅花其二"}
{"author":"史浩","content":"帝城祖帐溢千夫，又遣星轺下蜀都。春昼预知看衣锦，秋风可但为思鲈。北方泉货须留地，他日车轮剩结蒲。万里未应怀别恨，与君元不隔江湖。","dynasty":"宋代","title":"赠杨都运持节夔路"}
{"author":"史浩","content":"杏园桑陌草连空，点点残红溅晚风。篱落喜闻营细柳，烟尘徒尔隘新丰。不因宣室咨梁傅，安得朝廷知弱翁。他日淮肥惊鹤唳，金龟似斗合须公。","dynasty":"宋代","title":"次韵黄虚中春怀"}
{"author":"史浩","content":"春风剪水出云来，著处为花是有才。柳絮压盐知句丽，银杯逐马看朝回。已开谢砌俱堆玉，不信何郎只咏梅。梁苑词华萃文杰，笑渠楚国赋阳台。","dynasty":"宋代","title":"和建王雪"}
{"author":"史浩","content":"夫君锦绣裹肝肠，思涌秋涛溢海塘。曾向囊中明的砾，却来句里得清凉。妙因目击初无语，神与天通自发光。欲识至音还太古，湖江道术两相忘。","dynasty":"宋代","title":"和建王颐真庵"}
{"author":"史浩","content":"父老骈肩不可麾，炉烟争绕御班围。共瞻帝所天光近，更识淮壖马迹稀。丹扆预传雄算去，元枢先奏凯歌归。由来干舞苗民格，即是姚虞上上机。","dynasty":"宋代","title":"再次韵马德骏郎中其一"}
{"author":"史浩","content":"戈鋋掣电万人麾，无霸空矜大十围。关外羽书长踵至，路旁烽火觉烟稀。已闻异域离心久，行见名王稽首归。个是吾皇用神武，小臣宁能泄天机。","dynasty":"宋代","title":"再次韵马德骏郎中其二"}
{"author":"史浩","content":"当年复被乞州麾，敢意今朝扈禁围。光闪雪矛情益壮，声传玉漏梦全稀。已无马向清淮饮，端有龙从白水归。倚柁预思歌凯后，却寻鸥鸟共忘机。","dynasty":"宋代","title":"又次韵其一"}
{"author":"史浩","content":"健笔如椽不辍麾，瘦生端复减腰围。昔人句法今谁在，当代文雄似子稀。光焰故应侵斗去，葩华直欲挽春归。炉香一瓣真消得，拟向君家觅锦机。","dynasty":"宋代","title":"又次韵其二"}
{"author":"史浩","content":"试扶鸠策上烟霞，尚想当年天雨花。潮熟野航归别浦，雪乾宿鹭点晴沙。高连西竺三千界，俯眺南阳十万家。更欲云开穷远目，郁葱起处认中华。","dynasty":"宋代","title":"游雨花台"}
{"author":"史浩","content":"试于京口驻旌麾，仰觇清光在日围。浮玉林峦随指顾，平山栏槛尚依稀。烟尘已逐胡奴去，城郭空惊丁令归。摩抚正须烦恺悌，进攻初不碍乘机。","dynasty":"宋代","title":"喜到镇江复用前韵"}
{"author":"史浩","content":"世间谁不有兴亡，堪叹伊人事最彰。诗礼未闻传似续，楼台先欲芘淫荒。自从冠履归泉下，无复轮蹄塞柳行。富贵由来保勤俭，高危满溢岂能长。","dynasty":"宋代","title":"次韵建王秦府有感"}
{"author":"史浩","content":"烟销晴日淡笼沙，伫立江皋望眼赊。金刹倚空知梵宇，青蓑著艇见渔家。时平喜听三京复，乱定还拚两鬓华。丘壑满胸随处好，不妨旌旆过云涯。","dynasty":"宋代","title":"次韵梁谏议吴殿院二诗其一江皋晚望"}
{"author":"史浩","content":"万古金焦浪拍沙，隔江虽迩到何赊。颇闻敌马轻千里，未省瓜州今几家。阴雨连宵舟懒动，好风吹晓日方华。会须急作登连计，建邺明朝在一涯。","dynasty":"宋代","title":"次韵梁谏议吴殿院二诗其二阻雨未到金焦"}
{"author":"史浩","content":"清时睿泽浸函生，和气熏陶万宝成。乃即上林开特宴，更容广乐奏新声。奉觞剑履风云合，立仗旌旗日月明。兴国旧仪欣再读，愿观混一致升平。","dynasty":"宋代","title":"恭和御制秋晚曲宴诗"}
{"author":"史浩","content":"舜承尧治焕有章，祥开东壁正腾光。天临广内朝班肃，宴款仙山午漏长。已庆车书同薄海，行看琛贽尽名王。由来服远先文德，不待将军出定襄。","dynasty":"宋代","title":"恭和圣制秋日秘阁观图书宴群臣诗"}
{"author":"史浩","content":"阔步骎骎上要津，忽求补外为宁亲。不贪农扈登卿月，正喜秦淮拥使轮。相就二男真孝子，益尊八座太夫人。临岐勿复深言别，看即斑衣侍紫宸。","dynasty":"宋代","title":"送曾原伯大卿赴江东漕运"}
{"author":"史浩","content":"乞得閒身欲自由，便当寻壑更经丘。力除骄志期争席，尽洗机心为狎鸥。兵卫旌旗真冗长，门迎车马谩諠啾。贤侯幸得同声臭，此礼从今合罢休。","dynasty":"宋代","title":"与谢守殿撰"}
{"author":"史浩","content":"乘兴篮舆竟出关，故园重见一开颜。镜鸾莹彻冰中水，僧衲斓斑雪后山。已许梅花供胜赏，更邀酒子伴清閒。明朝未忍为归计，猿鹤方兹喜我还。","dynasty":"宋代","title":"山间偶成"}
{"author":"史浩","content":"风烟偶尔属吾邦，个个松筠耸碧幢。奎画百函龙作卫，云岑四面石为窗。水边自喜陪振鹭，篱外从渠有吠厖。多谢故人迂五马，清谈剔尽几银釭。","dynasty":"宋代","title":"次韵务观游四明洞天"}
{"author":"史浩","content":"乞得西湖养病身，小园真隐谩颐真。已将竹院舍幽客，更筑乡畦招可人。茗碗昼看花坠影，吟窗夜与月为邻。清凉境界天家予，自是全无一点尘。","dynasty":"宋代","title":"与东湖寿老"}
{"author":"史浩","content":"世态螳螂谩捕蝉，谁知富贵本由天。但令册府荷冰鉴，何必熏炉拥燧烟。一曲赐来成别墅，百杯赢得吸晴川。可人过我谈名理，月到纱窗兴欲仙。","dynasty":"宋代","title":"走笔次韵吴判院"}
{"author":"史浩","content":"平生双眼只观书，今日休分紫夺朱。青白泯然从客至，席阶及也要人扶。丹砂伫使清明在，金屑应嫌计策疏。幸有铄迦全透顶，不妨洞见混元初。","dynasty":"宋代","title":"竹院昙老病目寄诗索和走笔次韵"}
{"author":"史浩","content":"道林袖里出清新，珠玉离离光照邻。知是谪仙寻丽句，寄来真隐是陈人。几年卜筑成三径，今日声名重万钧。汀草岸花增意气，从兹日月是青春。","dynasty":"宋代","title":"次韵刘廷佐"}
{"author":"史浩","content":"闻说先生效一官，清风已自迫人寒。功名未究黄粱梦，云汉先成白玉棺。润屋何妨藏万卷，过庭咸喜得双鸾。武陵仙窟君归去，落莫桃花泪不乾。","dynasty":"宋代","title":"姑夫王知录挽辞"}
{"author":"史浩","content":"汾阳遗泽渺千春，来配名家德有邻。蟾窟初看攀桂子，萱堂忽失断机人。秀眉影属霜缣净，斜日风开丹旐新。锦轴已闻生命诰，赠黄从此踵松筠。","dynasty":"宋代","title":"丰必强母郭氏挽辞"}
{"author":"史浩","content":"骄云不向天边聚，密雪自飞空。佳人纤手，霎时造化，珠走盘中。六街灯市，争圆斗小，玉碗频供。香浮兰麝，寒消齿颊，粉脸生红。","dynasty":"宋代","title":"人月圆（咏圆子）"}
{"author":"史浩","content":"遍此境，人乐康，挟难老术，悟长生理。尽阿僧祗劫，赤松王令安期。彭F150盛矣。尚为婴稚。鹤算龟龄，绛老休夸甲子。鲐背耸、黄发垂髻。更童颜，长鼓腹、同游戏。真是华胥。行有歌，坐有乐，献笑都是神仙，时见群翁启齿。","dynasty":"宋代","title":"采莲（衮遍）"}
{"author":"史浩","content":"自古圣贤皆寂寞，只教饮者留名。万花丛里酒如渑。池台仍旧贯，歌管有新声。欲识醉乡真乐地，全胜方丈蓬瀛。是非荣辱不关情。百杯须痛饮，一枕拚春酲。","dynasty":"宋代","title":"临江仙（劝酒）"}
{"author":"史浩","content":"清奏当筵，治世之音安以乐。霞舒绛彩，玉照铅华。玲珑环佩之声，绰约神仙之伍。朝回金阙，宴集瑶池。将陈倚棹之歌，式侑回风之舞。宜邀胜伴，用合仙音。女伴相将，采莲入队。勾念了，后行吹双头莲令，舞上，分作五方。竹竿子又勾念：伏以波涵碧玉，摇万顷之寒光；风动青萍，听数声之幽韵。芝华杂B241，羽幰飘飖。疑紫府之群英，集绮筵之雅宴。更凭乐部，齐迓来音。勾念了，后行吹采莲令，舞转作一直了，从唱采莲令：练光浮，烟敛澄波渺。燕脂湿、靓妆初了。绿云繖上露滚滚，的白乐真珠小。笼娇媚、轻盈伫眺。无言不见仙娥，凝望蓬岛。玉阙匆匆，镇锁佳丽春难老。银潢急、星槎飞到。暂离金砌，为爱此、极目香红绕。倚兰棹。清歌缥缈。隔花初见，楚楚风流年少。唱了，后行吹采莲令，舞分作五方。竹竿子勾念：仗以遏云妙响，初容与于波间；回雪奇容，乍婆娑于泽畔。爱芙蕖之艳冶，有兰芷之芳馨。躞蹀凌波，洛浦未饶于独步；雍容解佩，汉皋谅得以齐驱。宜到阶前，分明只对。花心出，念：但儿等玉京侍席，久陟仙阶；云路驰骖，乍游尘世。喜圣明之际会，臻夷夏之清宁。聊寻泽国之芳，雅寄丹台之曲。不惭鄙俚，少颂升平。未敢自专，仗候处分。竹竿子问，念：既有清歌妙舞，何不献呈。花心，答问：旧乐何在。竹竿子再问，念：一部俨然。花心答，念：再韵前来。念了，后行吹采莲曲破，五人众舞。到入破，先两人舞出，舞到裀上住，当立处讫。又二人舞，又住，当立处。然后花心舞彻。竹竿子念：伏以仙裾摇曳，拥云罗雾縠之奇；红袖翩翻，极鸾翮凤翰之妙。再呈献瑞，一洗凡容。已奏新词，更留雅咏。念了，花心念诗：我本清都侍玉皇。乘云驭鹤到仙乡。轻舟刀一叶烟波阔，嗜此秋潭万斛香。念了，后行吹渔家傲。花心舞上，折花了，唱渔家傲：蕊沼清冷涓滴水。迢迢烟浪三千里。微孕青房包绣绮。薰风里。幽芳洗尽闲桃李。羽氅飘萧尘外侣。相呼短棹轻偎倚。一片清歌天际起。声尤美。双双惊起鸳鸯睡。唱了，后行吹渔家傲。五人舞，换坐，当花心立人念诗：我昔瑶池饱宴游。B146来乐国已三秋。水晶宫里寻幽伴，菡苕香中荡小舟。念了，后行吹渔家傲。花心舞上，折花了，唱渔家傲：翠盖参差森玉柄。迎风浥露香无定。不著尘沙真体净。芦花径。酒侵酥脸霞相映。掉拨木兰烟水暝。月华如练秋空静。一曲悠扬沙鹭听。牵清兴。香红已满蒹葭艇。唱了，后行吹渔家傲。五人舞，换坐，当花心立人念诗：我弄云和万古声。至今江上数峰青。幽泉一曲念凭棹，楚客还应著耳听。念了，后行吹渔家傲。花心舞上，折花了，唱渔家傲：草软沙平风掠岸。青蓑一钓烟江畔。荷叶为裀花作幔。知谁伴。醇醪只把鲈鱼换。盘缕银丝杯自暖。筵窗醉著无人唤。逗得醒来横脆管。清歌缓。彩鸾飞去红云乱。唱了，后行吹渔家傲。五人舞，换坐，当花心立人念诗：我是天孙织锦工。龙梭一掷度晴空。兰桡不逐仙槎去，贪撷芙蕖万朵红。念了，后行吹渔家傲。花心舞上，折花了，唱渔家傲：太华峰头冰玉沼。开花十丈干云杪。风散天香闻四表。知多少。亭亭碧叶何曾老。试问霏烟登鸟道。丹崖步步祥光绕。折得一枝归月峤。蓬莱岛。霞裾侍女争言好。唱了，后行吹渔家傲。五人舞，换坐，当花心立人念诗：我入桃源避世纷。太平才出报君恩。白龟已阅千千岁，却把莲巢作酒尊。念了，后行吹渔家傲。花心舞上，折花了，唱渔家傲：珠露氵专氵专清玉宇。霞标绰约消烦暑。时驭清风之帝所。寻旧侣。三千仙仗临烟渚。舴艋飘飖来复去。渔翁问我居何处。笑把红蕖呼鹤驭。回头语。壶中自有朝天路。唱了，后行吹渔家傲。五人舞，换坐如初。竹竿子勾念。伏以珍符BC38至，朝廷之道格高深；年谷屡丰，郡邑之和薰遐迩。式均欢宴，用乐清时。感游女于仙衢，咏奇葩于水国。折来和月，露浥霞腮；舞处随风，香盈翠袖。既徜徉于玉砌，宜宛转于雕梁。爰有佳宾，冀闻清唱。念了，众唱画堂春：彤霞出水弄幽姿。娉婷玉面相宜。棹歌先得一枝枝。波上画鲸飞。向此画堂高会，幽馥散、堪引瑶卮。幸然逢此太平时。不醉可无归。唱了，后行吹画堂春。众舞，舞了又唱河传：蕊宫阆苑。听钧天帝乐，知他几遍。争似人间，一曲采莲新传。柳腰轻，莺舌啭。逍遥烟浪谁羁绊。无奈天阶，早已催班转。却驾彩鸾，芙蓉斜盼。愿年年，陪此宴。唱了，后行吹河传，众舞。舞了，竹竿子念遣队：浣花一曲湄江城，雅合凫鹥醉太平。楚泽清秋余白浪，芳枝今已属飞琼。歌舞既阑，相将好去。念了，后行吹双头莲令。五人舞转作一行，对厅杖鼓出场。","dynasty":"宋代","title":"采莲舞"}
{"author":"史浩","content":"云淡天低，疏雨乍霁，桃溪嫩绿蒙茸。珠帘映画毂，金勒耀花骢。绕湖上、罗衣隘香风。擘波双引蛟龙。寻奇处，高标锦段，各骋英雄。缥缈初登彩舫，箫鼓沸，群仙玉佩丁东。夕阳中、拚一饮千钟。看看见、璧月穿林杪，十洲三岛舂容。醉归去，双旌摇曳，夹路金笼。","dynasty":"宋代","title":"教池回（竞渡）"}
{"author":"史浩","content":"雪中蓓蕾嫣然，美人莫恨春容少。化工消息，只须些子，阳和便了。文杏徒繁，牡丹虽贵，敢夸妍妙。看冰肌玉骨，诗家漫道，银蟾莹、白驹皎。楼上角声催晓。是东皇、丝纶新草。青旂苍辂，欲临东阙，遣伊先到、排斥风霜，扫除氛雾，直教闻早。算功高调鼎，不如竹外，一枝斜好。","dynasty":"宋代","title":"水龙吟（次韵弥大梅词）"}
{"author":"史浩","content":"寥廓澄清。人正在、瑶台第一层。瑞霭深处，蕊宫掩映，金碧觚棱。异花非世种，蔼剩馥、紫雾飞腾。有仙驾，过吾庐环堵，少驻云軿。俄惊。重壶叠巘，顿然潇洒俗尘清。佩环声里，宝觥潋滟，舞态娉婷。祝言千岁寿，仍更予、五福川增。返蓬瀛。问今朝兹会，昔日谁曾。","dynasty":"宋代","title":"瑶台第一层"}
{"author":"史浩","content":"摘索衣裳宫样。生得脸儿福相。容止忒精神，一似观音形像。归向。归向。见者擎拳合掌。","dynasty":"宋代","title":"如梦令（饮妇人酒）"}
{"author":"史浩","content":"粉脸霞生一缕。掩映绿云秋水。言语更雍容，具足十分娇美。无比。无比。要比除非镜里。","dynasty":"宋代","title":"如梦令"}
{"author":"史浩","content":"红杏白梨肌理。时样新妆淡伫。真个是观音，少个杨枝净水。欢喜。欢喜。尽此一钟醇美。","dynasty":"宋代","title":"如梦令"}
{"author":"史浩","content":"夕郎凛凛馀风烈，有女犹为世妇师。处己幽闺推德厚，相夫贤路已名驰。秋天零露铭旌湿，晓月沈光独鹤悲。他日赠黄频锡宠，冢前羊虎石累累。","dynasty":"宋代","title":"林通判妻挽辞"}
{"author":"史浩","content":"生居宅相宠无伦，来荫金枝德有邻。夫拥斋旄仪上宰，身兼郡主国夫人。方看十子翻丹凤，忽忆三山驾紫麟。霜洁兰薰全懿美，史官秉笔正訚訚。","dynasty":"宋代","title":"赵开府卫国夫人宋氏挽辞"}
{"author":"史浩","content":"蹑屩担簦不厌频，治安有策上严宸。朝为逆旅马助教，暮作南昌梅子真。岂是天教亡寸禄，祇应身欲到三神。从今遂泯凌云气，挂剑寒松泪满巾。","dynasty":"宋代","title":"虞好古挽辞"}
{"author":"史浩","content":"游夏渊源鲍谢才，声名虽泯思无涯。人间一叶灵芝落，地下千年玉叶埋。彭泽素琴尘自满，茂陵遗藁志全乖。惜君多少凌云气，挂剑青松祇怆怀。","dynasty":"宋代","title":"楼予善使君挽辞其一"}
{"author":"史浩","content":"壮年方喜脱尘埃，便把州麾上钓台。冰鉴已明消健讼，民膏不取却馀财。官箴信尔无遗恨，家学端知有自来。欲识邦人思恺悌，水声山色亦兴哀。","dynasty":"宋代","title":"楼予善使君挽辞其二"}
{"author":"史浩","content":"圣主当年侧席求，一时献替尽嘉谋。刑名不作汉晁错，忠义有如唐马周。夕闼未酬怀鼎志，坤臣徒起裤襦讴。忽乘鹤驭凌云去，应与丛宵造物游。","dynasty":"宋代","title":"胡长文阁学挽辞"}
{"author":"史浩","content":"学子抠衣三鳣堂，芝兰郁郁苞芬香。古人用器列彝鼎，前辈遗编充栋梁。事业未容传信史，功名端合付贤良。佳城他日祥光聚，知是几番焚赠黄。","dynasty":"宋代","title":"袁和叔父宣义挽词"}
{"author":"史浩","content":"帝眷炎图亿万秋，真人秉箓御神州。通和邻壤边声息，仁浃群生协气流。一札凤飞琼苑诏，千官花拥醉乡游。江城今日腾嘉颂，遥认中天绛阙浮。","dynasty":"宋代","title":"天申节锡宴当筵致语口号其一"}
{"author":"史浩","content":"邑近蓬莱萃刘真，晓看簪履望尧云。三呼请祝圣人寿，亿载长为天下君。荷柄飞香浮碧斝，榴花照座舞红裙。更听既醉升平雅，始信宸恩浃海垠。","dynasty":"宋代","title":"天申节锡宴当筵致语口号其二"}
{"author":"史浩","content":"簪缨万国拱尧云，遥认霏烟霭帝阍。始听嵩呼遍夷夏，便知孝治感乾坤。凤飞一札蟠桃宴，花覆千官湛露恩。历数在躬无纪极，垂衣请颂有虞尊。","dynasty":"宋代","title":"天申节望阙祝圣致语口号其一"}
{"author":"史浩","content":"季秋中浣日，淳熙隆四祀。朝回揽辔间，中使俄传旨。少须日转申，宣名陪宴喜。预令扫玉堂，深夜备栖止。悚惧跪承命，走驺亟穿市。绛阙耸皇居，非烟常靡靡。入自东华门，熊罴森爪士。诏许乘肩舆，安徐无跛倚。复古距选德，相望几数里。修廓接云汉，岧峣灿珠蕊。中途敞金扉，恍若蓬壶里。群山拥苍壁，四顾环弱水。山既日夕佳，水亦湛无滓。冰帘映绮疏，琼殿中央峙。澄碧曜宸奎，神龙争守视。舞蹈上丹墀，天威不违咫。奉觞祈万寿，时蒙一启齿。馀波丐鼠腹，酒行不知几。徘徊下瑶席，缓步烦玉趾。从游至清激，锡坐谈名理。泉声韵瑟琴，一洗筝笛耳。皇云万几暇，观书每来此。论道及帝王，直欲齐其轨。尧舜禹汤文，前身无乃是。臣言匪献谀，道实由心起。既然明是心，要在力行尔。登桥釂馀罍，饮兴未容已。金莲引双烛，再拜离阶戺。玉音宠谕臣，此会宜有纪。归涂感恩荣，占写忘骫骳。","dynasty":"宋代","title":"进锡宴澄碧殿诗"}
{"author":"史浩","content":"徂徕不可倚，衡茅迹已陈。凛凛盖代气，千载日日新。拭眼登高堂，佳名信可人。向来子石子，无乃公前身。作颂拟清庙，未免世俗嗔。偃蹇百僚底，见有双眉颦。公今文章伯，笔力重万钧。庙堂有夔卨，此道公当伸。","dynasty":"宋代","title":"宣州李漕园亭三首其三守道堂"}
{"author":"史浩","content":"好景侬家披得去。前村雪屋云深处。一棹清歌归晚浦。真佳趣。知谁画得归缣素。","dynasty":"宋代","title":"渔夫舞"}
{"author":"史浩","content":"圣主勤勤欲措刑，何尝黩武爱兴兵。四方罢贡伤生物，愈见仁恩浃有情。","dynasty":"宋代","title":"童丱须知膳羞八篇其一"}
{"author":"史浩","content":"人材莫谓世全无，用则贤良弃则愚。孔圣既生颜闵在，周家才起甫申俱。归恩报德还忠实，附热趋炎属佞谀。散尽田文门下客，独馀冯子是名儒。","dynasty":"宋代","title":"杂兴其三"}
{"author":"史浩","content":"翠蛾雪柳。鬓影春风透。灯火千门辉绮绣。移下一天星斗。剩拚连夜欢游。金波欲上迟留。且看香梅影底，双鸾舞彻梁州。","dynasty":"宋代","title":"清平乐（同前）"}
{"author":"史浩","content":"一箭和风，秾熏许多春意。闹蛾儿、满城都是。向深闺，争剪碎、吴绫蜀绮。点妆成，分明是、粉须香翅。玉容似花，全胜故园桃李。最相宜、鬓云秋水。怎教他，却去与、庄周同睡。愿年年，伴星球、烂游灯市。","dynasty":"宋代","title":"粉蝶儿其一元宵"}
{"author":"史浩","content":"曾到蟾宫，玉轮乞得长随手。数声轻叩。已自锵琼玖。最好长清，浑不惊秋候。歌阑后。那回辞酒。笑把遮檀口。","dynasty":"宋代","title":"点绛唇"}
{"author":"史浩","content":"是花堪爱惜。谢天教、花信添花颜色。花红衬花碧。灿朝阳花露，鲛珠频滴。花光的白乐。映花下、□裀百尺。趁花时，手捻花枝，饱嗅此花消息。常恐，一番花褪，失了花容，怎生寻觅。花神效力。将花貌，尽留得。更移花并植，仙家玉圃，不许花阴过隙。向花前，长把蕉花，为花主席。","dynasty":"宋代","title":"瑞鹤仙"}
{"author":"史浩","content":"奇花命以佳名，因其有香，尊之为客。欲知标格，请观一字之褒；爰藉品题，遂作群英之冠。适当丽景，用集仙姿。玉质轻盈，共庆一时之会；金尊潋滟，式均四坐之欢。女伴相将，折花入队。念了，后行吹折花三台。舞，取花瓶。又舞上，对客放瓶，念牡丹花诗：花是牡丹推上首。天家侍宴为宾友。料应雨露久承恩，贵客之名从此有。念了，舞，唱蝶恋花，侍女持酒果上，劝客饮酒。贵客之名从此有。多谢风流，飞驭陪尊酒。持此一卮同劝后。愿花长在人长寿。舞唱了，后行吹三台。舞转，换花瓶。又舞上，次对客放瓶，念瑞香花诗：花是瑞香初擢秀。达人鼻观通庐阜。遂令声价满寰区，嘉客之名从此有。念了，舞，唱蝶恋花，侍女持酒果上，劝客饮酒。嘉客之名从此有。多谢风流，飞驭陪尊酒。持此一卮同劝后。愿花长在人长寿。舞唱了，后行吹三台。舞转，换花瓶。又舞上，次对客放瓶，念丁香花诗：花是丁香花未剖。青枝碧叶藏琼玖。如居翠幄道家妆，素客之名从此有。念了，舞，唱蝶恋花。侍女持酒果上，劝客饮酒。素客之名从此有。多谢风流，飞驭陪尊酒。持此一卮同劝后。愿花长在人长寿。舞唱了，后行吹三台，舞转，换花瓶。又舞上，次对客放瓶，念春兰花诗：花是春兰栖远岫。竹风松露为交旧。仙家剑佩羽霓裳，幽客之名从此有。念了，舞，唱蝶恋花。侍女持酒果上，劝客饮酒。幽客之名从此有。多谢风流，飞驭陪尊酒。持此一卮同劝后。愿花长在人长寿。舞唱了，后行吹三台，舞转，换花瓶。又舞上，次对客放瓶，念蔷薇花诗：花是蔷薇和如绮绣。春风满架晖晴昼。为多规刺少拘挛，野客之名从此有。念了，舞，唱蝶恋花。侍女持酒果上，劝客饮酒。野客之名从此有。多谢风流，飞驭陪尊酒。持此一卮同劝后。愿花长在人长寿。舞唱了，后行吹三台，舞转，换花瓶。又舞上，次对客放瓶，念酴醿花诗：花是酴醿纡翠袖。酿泉曾入真珠溜。更无尘气到杯盘，雅客之名从此有。念了，舞，唱蝶恋花。侍女持酒果上，劝客饮酒。雅客之名从此有。多谢风流，飞驭陪尊酒。持此一卮同劝后。愿花长在人长寿。舞唱了，后行吹三台，舞转，换花瓶。又舞上，次对客放瓶，念荷花诗：花是芙蕖冰玉漱。人间暑气何曾受。本来泥滓不相关，净客之名从此有。念了，舞，唱蝶恋花。侍女持酒果上，劝客饮酒。净客之名从此有。多谢风流，飞驭陪尊酒。持此一卮同劝后。愿花长在人长寿。舞唱了，后行吹三台，舞转，换花瓶。又舞上，次对客放瓶，念秋香花诗：花是秋香偏郁茂。姮娥月里亲栽就。一枝平地合登瀛，仙客之名从此有。念了，舞，唱蝶恋花。侍女持酒果上，劝客饮酒。仙客之名从此有。多谢风流，飞驭陪尊酒。持此一卮同劝后。愿花长在人长寿。舞唱了，后行吹三台，舞转，换花瓶。又舞上，次对客放瓶，念菊花诗：花是菊英真耐久。长年只有临风嗅。东篱况是见南山，寿客之名从此有。念了，舞，唱蝶恋花。侍女持酒果上，劝客饮酒。寿客之名从此有。多谢风流，飞驭陪尊酒。持此一卮同劝后。愿花长在人长寿。舞唱了，后行吹三台，舞转，换花瓶。又舞上，次对客放瓶，念梅花诗：花是寒梅先节候。调羹须待青如豆。为于雪底倍精神，清客之名从此有。念了，舞，唱蝶恋花。侍女持酒果上，劝客饮酒。清客之名从此有。多谢风流，飞驭陪尊酒。持此一卮同劝后。愿花长在人长寿。舞唱了，后行吹三台，舞转，换花瓶。又舞上，次对客放瓶，念芍药花诗：芍药来陪群客后。矜其未至当居右。奇姿独许侍花王，近客之名从此有。念了，舞，唱蝶恋花。侍女持酒果上，劝客饮酒。近客之名从此有。多谢风流，飞驭陪尊酒。持此一卮同劝后。愿花长在人长寿。舞唱了，后行吹三台，舞转换花瓶。又舞上花裀，背花对坐，唱折花三台：算仙家，真巧数，能使众芳长绣组。羽軿芝葆，曾到世间，谁共凡花为伍。桃李漫夸艳阳，百卉又无香可取。岁岁年年长是春，何用芳菲分四序。又唱：对芳辰，成良聚，珠服龙妆环宴俎。我御清风，来此纵观，还须折枝归去。归去蕊珠绕头，一一是东君为主。隐隐青冥怯路遥，且向台中寻伴侣。唱了，起舞后行吹折花三台一遍。舞讫相对坐，取盆中花插头上，又唱：叹尘寰，乌兔走，花谢花开能几许。十分春色，一半遣愁，那堪飘零风雨。争似此花自然，悄不待、根生下土。花既无凋春又长，好带花枝倾寿醑。又唱：又唱：是非场，名利海，得丧炎凉徒自苦。至乐陶陶，唯有醉乡，谁向此间知趣。花下一杯一杯，且莫把、光阴虚度。八极神游长寿仙，蜾蠃螟蠕休更觑。唱了，侍女持酒果置裀上，舞相对自饮。饮讫，起舞三台一遍，自念遣队：伏以仙家日月，物外烟霞。能令四季之奇葩，会作一筵之重客。莫不香浮绮席，影覆瑶阶。森然群玉之林，宛在列真之府。相逢今日，不醉何时。敢持万斛之流霞，用介千春之眉寿。欢腾丝竹，喜溢湖山。观者虽多，叹未曾有。更愿九重万寿，四海一家。屡臻年谷之丰登，永锡田庐之快乐。于时花骢嘶晚，绛蜡迎宵。饮散瑶池，春在乌纱帽上；醉归蕊馆，香分白玉钗头。式因天上之芳容，流作人间之佳话。尚期再集，益侈遐龄。歌舞既终，相将好去。念了，后行吹三台出队。","dynasty":"宋代","title":"花舞"}
{"author":"史浩","content":"片帆初落甬勾东。碧湖空。满汀风。回首一川，银浪飐孤篷。且驾两椽烟雨里，凭曲槛，浥空濛。闲移拄杖上晴峰。莫匆匆。伴冥鸿。笑指家山，萍叶藕花中。脚力倦时呼小艇，归棹稳，月朦胧。","dynasty":"宋代","title":"江城子"}
{"author":"史浩","content":"后稷星光灿混仪，天教堕地作农师。牛羊腓字寒冰暖，自有神明默护持。","dynasty":"宋代","title":"童丱须知稻粱八篇其一"}
{"author":"史浩","content":"石头虎踞。骄虏何能渡。曾是六朝雄胜处。瑞绕碧江云路。当时霸国多贤。风流只解遗鞭。便好扬舲北伐，举头即见长安。","dynasty":"宋代","title":"清平乐·石头虎踞"}
{"author":"史浩","content":"吴山高兮江水长，江山郁郁蟠光芒。上帝靳固钟俊良，数千百岁谁可当。西徐老人鬓眉苍，身着秋碧云锦裳。驭风骑气下大荒，帝命锦绣裹肺肠。天门赐之龙虎章，下为人间除不祥。主盟吾道承素王，向来斯文病膏肓。公于此时气堂堂，道配欧苏力相望。朝游蓬壶暮扶桑，黼黻河汉回辉光。临流拯溺为舟航，人生废置不可量。万里放逐蛇虺乡，剪翎笼中看雕翔。小儒愿公如子房，不愿公贵如六郎。玉烈石髓请饱尝，不须更待龙宫方。","dynasty":"宋代","title":"代上孙仲益尚书生日"}
{"author":"史浩","content":"柴作疏篱，茅编小屋，绕堤苦竹黄芦。老翁蜗处，却自乐清虚。理钓何妨钩直，据琴又、不管弦无。逍遥处，都捐世虑，忘我亦忘渠。雨余。添美景，眉横山妩，脸媚花腴。笑凡间粉黛，浓抹轻涂。客至三杯薄酒，欲眠后、一枕蘧蘧。起来见，龟翻鹤舞，却是寿星图。","dynasty":"宋代","title":"满庭芳（茅舍）"}
{"author":"史浩","content":"乐声表至和，在乎民共乐。百姓或怨咨，八音徒振作。朝歌商纣擒，煖响奏婴缚。四海得欢心，全胜听弦索。","dynasty":"宋代","title":"童丱须知乐声篇"}
{"author":"史浩","content":"神圣相承乐太平，尊贤贵老有真情。煌煌凤翮飞丹检，赫赫轺车下紫清。觞豆交酬当美景，笙竽合乐起新声。客星今喜使星聚，乾象森罗彻晓明。","dynasty":"宋代","title":"宴奉使杨御药致语口号"}
{"author":"史浩","content":"先王德泽深，士民皆修睦。琢磨贵取友，为学不应独。分宁非君臣，严光蹴帝腹。人君尚择交，况乃为臣仆。仕宦同恩荣，庠序同诵读。萍蓬偶邂逅，里闬频追逐。握手出肺肝，勤渠叙寒燠。一旦临利害，狞然遂反目。朱博先著鞭，索居叹萧育。不见管夷吾，全交有鲍叔。苏章太不情，恩雠在隔宿。不见庾公斯，孺子生可卜。嗟哉世间人，云雨徒翻覆。得丧自有天，人岂能祸福。险心怀五兵，寿命多短促。君子坦荡荡，为之歌伐木。","dynasty":"宋代","title":"童丱须知朋友篇"}
{"author":"史浩","content":"和靖重湖，知章一曲，浙江左右为邻。绣鞯彩舰，只许日寻春。正好厌厌夜饮，都寂静、没个游人。夫何故，欢阑兴阻，只为隔城闉。堪嘉，唯甬水，回环雉堞，中峙三神。更楼台缭岸，花柳迷津。不惜频添画烛，更深看、舞上华裀。拚沈醉，从他咿喔，金距报凌晨。","dynasty":"宋代","title":"满庭芳（游湖）"}
{"author":"史浩","content":"沈沈春酌话绸缪，花月行船看拍浮。手束柔荑调雁柱，袖翻纹锦出香毬。未攀青子犹如豆，欲脍赪鳞始上钩。蓬岛古来无觅处，我曹今此得真游。","dynasty":"宋代","title":"江倅出家乐"}
{"author":"史浩","content":"粟蕊抟金叶凝碧，独在秋林逞颜色。岂知东溟史氏居，别有奇标人不识。嫦娥侍女盈万千，一一姿貌皆无前。为厌此花忒淡薄，渥丹乞与春争妍。媒滋燕脂霜染茜，殖根只向广寒殿。几尘俗韵不可干，清凉唯许金风扇。何年移到蓬莱乡，钜万索直谁敢偿。盘纡栏槛久不曜，一日名飞群国香。豪贵争看期缩地，载酒迟来烦鼓吹。园丁闻之竞采撷，夜深不使花神睡。接枝换骨离四明，飘飘爽气排妖氛。遂令禁篽成真赏，馀馨剩馥常氤氲。芙蓉寒菊不足数，包羞正似无盐女。从渠摇落动秋声，独步唯兹遍寰宇。我尝对此倾葵金，却思四海状元心。殷勤劝花宜且住，寒士人人折得去。","dynasty":"宋代","title":"走笔次韵胡中方赏丹桂之什"}
{"author":"史浩","content":"不管狂风横雨催，小园日日有花开。群仙恐湿凌波袜，戏蹴香红衬绿苔。","dynasty":"宋代","title":"和雨晴"}
{"author":"史浩","content":"平生双眼只观书，今日休分紫夺朱。青白泯然从客至，席阶及也要人扶。丹砂伫使清明在，金屑应嫌计策疏。幸有铄迦全透顶，不妨洞见混元初。","dynasty":"宋代","title":"竹院昙老病目寄诗索和走笔次韵"}
{"author":"史浩","content":"风烟偶尔属吾邦，个个松筠耸碧幢。奎画百函龙作卫，云岑四面石为窗。水边自喜陪振鹭，篱外从渠有吠厖。多谢故人迂五马，清谈剔尽几银釭。","dynasty":"宋代","title":"次韵务观游四明洞天"}
{"author":"史浩","content":"天边倚萧寺，小阁翠微中。烟霭三峰秀，松杉一径通。潮音从耳悟，尘虑转头空。堪笑林间弋，犹思落塞鸿。","dynasty":"宋代","title":"次韵恩平郡王游山登寺中小阁"}
{"author":"史浩","content":"霞霄上，有寿乡广袤无际。东极沧海，缥缈虚无，蓬莱弱水。风生屋浪，鼓楫扬C42F，不许凡人得至。甚幽邃。试右望金枢外。西母楼阁，玉阙瑶池。万顷琉璃。双成倩巧，方朔诙谐。来往徜徉，霓裳飘摇宝砌。更希奇。","dynasty":"宋代","title":"采莲（延遍·寿乡词）"}
{"author":"史浩","content":"凤阙朱旗展，弄罢五弦，南薰敲竹。雨糁桃蹊，钱浮荷沼，一瞬染成新绿。玉皇香案吏，曾是时、鹤飞江国。对此际，每丹霄效瑞，非烟郁郁。卜筑。陶山曲，风榭月台，图画应难足。绿绮春浓，青蛇星烂，肯便稳栖烟麓。玳筵称寿，清皓齿、霏霏珠玉。竞屈指，看芝封紫检，鸣驺入谷。","dynasty":"宋代","title":"喜迁莺其一叔父生日"}
{"author":"史浩","content":"乐府多传之。惜其止叙藩方宴游之盛，而不及皇都。真隐居士用韵以补其遗。霞霄丹阙，瑞霭佳气，青葱如绮。才半月、东君雨露，无限韶华生宝砌。渐向晚、放烛龙掀舞，周币红蕖绀蕊。况对峙、鳌峰赑屃，不隔蓬莱弱水。圣主有乐升平意。引芝华、双辇凝翠。纷万俗、歌谣弦管，声混莺吟喧凤吹。更漏永、正冰轮掩映，光接康衢万里。似移下、一天星斗，妆点都城表里。清警跸、忽登楼，簇彩仗、锦襦丝履。看柑传万颗，恩浃王公近侍。散异卉覆千官醉。竞捧瑶觞起。愿岁岁、今宵宴赏，春满山河百二。","dynasty":"宋代","title":"宝鼎现"}
{"author":"史浩","content":"搅翻十里西湖水，化作四方八德池。净洗众生烦恼垢，人人见自性阿弥。","dynasty":"宋代","title":"喻弥陀偈"}
{"author":"史浩","content":"学禅见性本，学诗事之馀。二者若异致，其归岂殊途。方其空洞间，寂默一念无。感物赋万象，儒悬镜太虚。不将亦不迎，其应常如如。向非悟本性，未免声律拘。英师个中人，以诗隐浮图。桃红柳青青，翠竹黄花俱。误落世间耳，脱略公卿徒。昨朝得东风，打包过江湖。胡为来帝乡，叫阍彻宸居。堂堂老阿师，道价东西徂。住山垂一世，学子纷云趋。寒潭风静练，皎月天心孤。迩来只屦轻，片雪销洪炉。愿言立强名，故事臣敢诬。事成明当发，长吟入春芜。从兹窣堵波，山雪閟天书。顾我坐学省，兀兀如守株。因君听篷雨，为谢故溪鱼。","dynasty":"宋代","title":"赠天童英书记"}
{"author":"史浩","content":"夕阳影里东风软，骄马趁香车。看花妆镜，藏春绣幕，百万人家。夜阑归去，星繁绛蜡，珠翠鲜华。笙歌不散，疏钟隐隐，月在梅木牙。","dynasty":"宋代","title":"人月圆（元宵）"}
{"author":"史浩","content":"三岛烟霞，十洲风月，四明古号仙乡。萦纡雉堞，中涵一片湖光。绕岸异卉奇芳。跨虹桥、隐映垂杨。玉楼珠阁，冰帘卷起，无限红妆。龙舟两两飞扬。见飘翻绣旗，歌杂笙簧。清尊满泛，休辞饮到斜阳。直须画蜡荧煌。况夜深、不阻城隍。且拚沈醉，归途便教，彻晓何妨。","dynasty":"宋代","title":"夜合花（洞天）"}
{"author":"史浩","content":"不作当年行路难，平明下马趋朝班。欢声渐入玉连锁，瑞气先凝金博山。曾说岁穰占腊里，更传天喜见颜间。归来乞与新诗句，清绝何人许共攀。","dynasty":"宋代","title":"次韵周祭酒所和馆中雪诗其一"}
{"author":"史浩","content":"圣主勤勤欲措刑，何尝黩武爱兴兵。四方罢贡伤生物，愈见仁恩浃有情。","dynasty":"宋代","title":"童丱须知膳羞八篇其一"}
{"author":"史浩","content":"太宰岩岩正拱宸，笑看双凤度东津。冰清爱弟为佳婿，玉立难兄处上宾。火毓鹊炉香蔼蔼，月穿梅影酒粼粼。主人剩喜机云集，唯祝联镳侍紫宸。","dynasty":"宋代","title":"婿王肃之就成亲会致语口号"}
{"author":"史浩","content":"平日恂恂号古人，三杯才饮乱天真。精神愦愦如痴梦，赢得时时病在身。","dynasty":"宋代","title":"童丱须知酒醴八篇其四"}
{"author":"史浩","content":"金飙猎猎受降旌，虎帐累累细柳营。坐屈遐荒三百万，何须掠地与屠城。","dynasty":"宋代","title":"和奉和严公军城早秋"}
{"author":"史浩","content":"挂席桅樯倚数寻，小风吹饱思难禁。三千奏牍曾医国，十万兵屯已属心。江路疏梅春意近，楚天孤鹜晓烟沈。是中秀句应无限，著眼归鸿迟好音。","dynasty":"宋代","title":"次韵任龙图留别"}
{"author":"史浩","content":"相国当年葺未央，欲将壮丽奉高皇。谁知后裔求增广，万户千门起建章。","dynasty":"宋代","title":"童丱须知其三"}
{"author":"史浩","content":"帝予四时春，著花无浪蕊。殖本在蓬壶，非烟笼翠紫。雪里友寒梅，芳辰领繁卉。每蒙天一笑，睿思涌泉水。沾丐及老臣，芬芗胜荃芷。况复屡褒嘉，载赓宁但已。第愧狂斐辞，不足溷琼几。","dynasty":"宋代","title":"恭和御制长春花诗其二"}
{"author":"史浩","content":"青山吐白玉，团栾光万顷。何时飞来峰，著此破昏暝。料想清夜阑，主人深自领。安得招欢伯，三人成对影。","dynasty":"宋代","title":"古风四首其三月岩"}
{"author":"史浩","content":"朝来太史上宸廷，为说东鄞集寿星。已把湖山供笑乐，更催歌舞看娉婷。蓝田有玉应千岁，韦室专门祇六经。接武定应成福禄，介眉何惜醉修龄。","dynasty":"宋代","title":"寄居为诸学职庆寿致语口号"}
{"author":"史浩","content":"兹庵路何许，云深不知处。梦觉两俱忘，始可蓦直去。","dynasty":"宋代","title":"次韵张汉卿梦庵十八咏其一梦庵"}
{"author":"史浩","content":"帷幕时间奉此身，当知流转会成尘。随缘且用遮空壁，莫较敷陈旧与新。","dynasty":"宋代","title":"童丱须知其六"}
{"author":"史浩","content":"平日恂恂号古人，三杯才饮乱天真。精神愦愦如痴梦，赢得时时病在身。","dynasty":"宋代","title":"童丱须知酒醴八篇其四"}
{"author":"史浩","content":"千梭札札未成端，织了先须纳县官。请得却资泥土用，不知机上忍饥寒。","dynasty":"宋代","title":"童丱须知其七"}
{"author":"史浩","content":"潭潭大府坐真王，有子于今拥碧幢。羽扇仁风辞霅水，熊幡和气满鄞江。舞翻回雪随清吹，歌遏行云度美腔。玉斝莫辞良夜饮，伫看星聚首吾邦。","dynasty":"宋代","title":"待明守赵殿撰致语口号"}
{"author":"史浩","content":"横枝靓立碧山傍，喷得幽香度短墙。更欲移筇约和靖，小风吹月咏沧浪。","dynasty":"宋代","title":"题左举善郊居四绝其三浮香"}
{"author":"史浩","content":"玉殿万几閒，宸章灿珠蕊。俯念簪履旧，恩光来太紫。禁籞玩长春，嫣然异群卉。群卉固亦佳，时过逐流水。独此供清游，馀香袭芳芷。一经圣品题，贵名何日已。再拜体皇情，感深铭诸几。","dynasty":"宋代","title":"恭和御制长春花诗其一"}
{"author":"史浩","content":"畏暑却馀威，飙驭临寰海。一雨濯寥空，晴光露精彩。乾坤陟清凉，居然神观改。俯听林麓间，万汇喧天籁。便当置蒲葵，暍者得自在。此恩夷夏均，圣德如天大。","dynasty":"宋代","title":"上赐御制新秋过雨书怀诗且令属和"}
{"author":"史浩","content":"马蹄轻蹙落花香，三月芳菲堕渺茫。正好留春开雅宴，危亭群幕已高张。","dynasty":"宋代","title":"和春晚题韦家亭子"}
{"author":"史浩","content":"同云收万里，爱日已三竿。见睍将潜迹，无风特地寒。晴檐如下雨，槁涧忽鸣湍。渐觉山河复，方知世界宽。","dynasty":"宋代","title":"雪消得寒字"}
{"author":"史浩","content":"绿衣濯濯红妆靓，春半园林露未晞。正似佳人与才子，倚窗深处淡相宜。","dynasty":"宋代","title":"和杨柳"}
{"author":"史浩","content":"底处冲寒欲放梅，柴门雪压为伊开。酸风不管攲纱帽，冷艳终朝粲玉杯。尚觉西湖三径远，先吹东阁五言来。一枝入眼君须惜，莫遣高楼怨笛催。","dynasty":"宋代","title":"次韵王龟龄校书梅花"}
{"author":"史浩","content":"贵家兽炭拥红炉，衾褥重重绮绣铺。当念蓬窗饥寒女，一针一缕用工夫。","dynasty":"宋代","title":"童丱须知其二"}
{"author":"史浩","content":"冻云著地静无风。簌簌坠遥空。无限人间险秽，一时为尔包容。凭高试望，楼台改观，山径迷踪。唯有碧江千里，依然不住流东。","dynasty":"宋代","title":"朝中措（雪）"}
{"author":"史浩","content":"芳华三月只些儿，生怕春林鸟唤归。寄与东君须久住，勿容一片落花飞。","dynasty":"宋代","title":"和朱坡绝句"}
{"author":"史浩","content":"不作当年行路难，平明下马趋朝班。欢声渐入玉连锁，瑞气先凝金博山。曾说岁穰占腊里，更传天喜见颜间。归来乞与新诗句，清绝何人许共攀。","dynasty":"宋代","title":"次韵周祭酒所和馆中雪诗其一"}
{"author":"史浩","content":"妇人自处只闺房，车马宁须侈闹装。莫与他人争富贵，从来俭素足辉光。","dynasty":"宋代","title":"童丱须知其六"}
{"author":"史浩","content":"挂席桅樯倚数寻，小风吹饱思难禁。三千奏牍曾医国，十万兵屯已属心。江路疏梅春意近，楚天孤鹜晓烟沈。是中秀句应无限，著眼归鸿迟好音。","dynasty":"宋代","title":"次韵任龙图留别"}
{"author":"史浩","content":"试凭古刹俯江城，追思孙权共孔明。三国有人成底事，六朝何代不交兵。中原天子今恹复，北塞胡儿始削平。附翼攀鳞真际会，小臣亦解说功名。","dynasty":"宋代","title":"次韵冯圆中郎中游甘露寺"}
{"author":"史浩","content":"沈沈春酌话绸缪，花月行船看拍浮。手束柔荑调雁柱，袖翻纹锦出香毬。未攀青子犹如豆，欲脍赪鳞始上钩。蓬岛古来无觅处，我曹今此得真游。","dynasty":"宋代","title":"江倅出家乐"}
{"author":"史浩","content":"白旄黄钺拟亲麾，胜气俄周天四围。犬豕闻风先兽骇，狼狐见月已星稀。郁葱非雾中原在，岌业神京大驾归。谠议更须频启沃，间无容发是投机。","dynasty":"宋代","title":"次韵陈察平望有作"}
{"author":"史浩","content":"虬须张怒目，蓝绶亸乌巾。抃舞身无定，驱除梦有神。收功祛疟鬼，流咏起唐人。图画高悬处，明朝庆履新。","dynasty":"宋代","title":"钟馗图得人字"}
{"author":"史浩","content":"迢迢弱水环蓬山，山在虚无缥渺间。子有仙风弥八极，云烟为尔一开关。却欲管城邀四友，写出嘉模看匠手。功名不挂达者心，未比即时一杯酒。夫君胸次非不活，就使口占须腕脱。惟其不欲世人誇辩洽，汉董唐刘颜如甲。","dynasty":"宋代","title":"次韵马德骏赠刘韶美"}
{"author":"史浩","content":"圣主披英俊，公才是擢犀。班扬俱气慑，屈宋亦眉低。健鹘摩天翼，真媒历块蹄。回眸看贱子，下驷与鹍鸡。","dynasty":"宋代","title":"次韵姚令威郎中从驾早行其四"}
{"author":"史浩","content":"油然肤寸起岩峦，萦抱山腰玉带宽。会作旱天三日雨，莫将空濶等閒看。","dynasty":"宋代","title":"次韵陈春卿眇云轩"}
{"author":"史浩","content":"织者何人衣者谁，越溪寒女汉宫妃。宫妃莫道无青史，马后先传大练衣。","dynasty":"宋代","title":"童丱须知其三"}
{"author":"史浩","content":"蔽芾甘棠绕讼庭，日高碎影更纵横。直教憩处无人迹，始信康公教化明。","dynasty":"宋代","title":"棠阴得明字"}
{"author":"史浩","content":"春来初见着斑衣，一束纤纤玉未肥。试捧银笙按工尺，听君一曲阮郎归。","dynasty":"宋代","title":"野庵分题笋指"}
{"author":"史浩","content":"方册尝观无逸书，更于七月诵豳诗。周公爱主真深切，稼穑艰难先使知。","dynasty":"宋代","title":"童丱须知其二"}
{"author":"史浩","content":"梦魂飞过屏山曲。见依旧、如花似玉。天寒翠袖依修竹。两点春山斗绿。披衣起、闲愁万斛。正月淡、梅花照屋。重温绣被薰清馥。不管明烧画烛。","dynasty":"宋代","title":"杏花天·梦魂飞过屏山曲"}
{"author":"史浩","content":"试于京口驻旌麾，仰觇清光在日围。浮玉林峦随指顾，平山栏槛尚依稀。烟尘已逐胡奴去，城郭空惊丁令归。摩抚正须烦恺悌，进攻初不碍乘机。","dynasty":"宋代","title":"喜到镇江复用前韵"}
{"author":"史浩","content":"双蛟画鼓催，一水银蟾满。见夺锦标回，却倚花枝看。已擘冷金笺，更酹玻璃碗。归去诧乡关，不负平生眼。","dynasty":"宋代","title":"生查子（即席次韵陆务观）"}
{"author":"史浩","content":"平湖渺渺烟波，是中只许神仙住。人间空爱，夭桃繁李，雪飞红雨。谁信壶天，靓妆玉貌，春光容与。似佳人才子，青冥步稳，同携手、成欢聚。老子时来宴赏，拥笙歌、留连尊俎。乌纱压倒，香云簪遍，知他几度。多谢东君，肯教满架，长情相处。更须拚痛饮，年年此际，作芳菲主。","dynasty":"宋代","title":"永龙吟（湖山胜概金沙酴没架）"}
{"author":"史浩","content":"扶舆光气拥清苕，竦记真儒载诞朝。天令聿新青帝律，王正初御紫宸朝。已开师幕居东陕，行握台符侍九霄。春醑如渑介眉寿，亦应兼喜颂陈椒。","dynasty":"宋代","title":"上绍兴守俞阁学生日"}
{"author":"史浩","content":"大禹卑宫自一身，能令四海叙彝伦。雕墙峻宇垂丕训，更有遗风及后人。","dynasty":"宋代","title":"童丱须知其二"}
{"author":"史浩","content":"摘索衣裳宫样。生得脸儿福相。容止忒精神，一似观音形像。归向。归向。见者擎拳合掌。","dynasty":"宋代","title":"如梦令（饮妇人酒）"}
{"author":"史浩","content":"三岛烟霞，十洲风月，四明古号仙乡。萦纡雉堞，中涵一片湖光。绕岸异卉奇芳。跨虹桥、隐映垂杨。玉楼珠阁，冰帘卷起，无限红妆。龙舟两两飞扬。见飘翻绣旗，歌杂笙簧。清尊满泛，休辞饮到斜阳。直须画蜡荧煌。况夜深、不阻城隍。且拚沈醉，归途便教，彻晓何妨。","dynasty":"宋代","title":"夜合花（洞天）"}
{"author":"史浩","content":"鄮山鄞水百祥开，天祐神仙间世来。剩喜千龄才七秩，更祈八座上三台。箫韶声里翻红袖，衮绣光中釂玉杯。每阅十期成再会，方瞳丹脸永如孩。","dynasty":"宋代","title":"寄居庆汪中嘉尚书年登七秩会致语口号"}
{"author":"史浩","content":"三春正美。是霁景融和，韶华如绮。夹岸香红，登墙粉白，开遍故园桃李。画舸绣帘高卷，锦毂朱轩低倚。对此际，向池台好处，争倾绿蚁。醉里。须醒悟，些子芳菲，造物都谩你。一瞬光阴，霎时蜂蝶，还付落花流水。我有大丹九转，真个长春不死。待得了，把高歌清赏，随缘而已。","dynasty":"宋代","title":"喜迁莺（清明）"}
{"author":"史浩","content":"云淡天低，疏雨乍霁，桃溪嫩绿蒙茸。珠帘映画毂，金勒耀花骢。绕湖上、罗衣隘香风。擘波双引蛟龙。寻奇处，高标锦段，各骋英雄。缥缈初登彩舫，箫鼓沸，群仙玉佩丁东。夕阳中、拚一饮千钟。看看见、璧月穿林杪，十洲三岛舂容。醉归去，双旌摇曳，夹路金笼。","dynasty":"宋代","title":"教池回（竞渡）"}
{"author":"史浩","content":"翠空缥缈虚无，算唯海上蓬瀛好。琼瑶宫阙。蕊珠台榭，玲珑缭绕。弱水沈冥，瑞云遮隔，几人曾到。四明中，自有神仙洞府，烟霞里、知多少。堪笑当年狂客，爱休官、何须入道。婆娑绿发垂肩，著甚黄冠乌帽。花底金船，月边玉局，尽能迟老。待丹成九转，飘然驾鹤，却游三岛。","dynasty":"宋代","title":"永龙吟（洞天）"}
{"author":"史浩","content":"玉露瀼瀼，秋色似画，东堂宴席初开。红萸泛寿斝，紫菊上妆台。倚栏见、新雁已南来。落霞孤鹜徘徊。最奇处，重阳将近，凉满襟怀。萧洒秀眉，华发丹脸，映双瞳、的白乐如孩。擘香笺、听丽句新裁。池上三回蟠桃熟，玉纤时捧琼杯。但愿得，年年此会满蓬莱。","dynasty":"宋代","title":"秋蕊香（生日）"}
{"author":"史浩","content":"常须默坐悟前因，为爱铅华堕女身。若也于斯能改悔，来生定免落风尘。","dynasty":"宋代","title":"童丱须知梳妆八篇其八"}
{"author":"史浩","content":"季秋中浣日，淳熙隆四祀。朝回揽辔间，中使俄传旨。少须日转申，宣名陪宴喜。预令扫玉堂，深夜备栖止。悚惧跪承命，走驺亟穿市。绛阙耸皇居，非烟常靡靡。入自东华门，熊罴森爪士。诏许乘肩舆，安徐无跛倚。复古距选德，相望几数里。修廓接云汉，岧峣灿珠蕊。中途敞金扉，恍若蓬壶里。群山拥苍壁，四顾环弱水。山既日夕佳，水亦湛无滓。冰帘映绮疏，琼殿中央峙。澄碧曜宸奎，神龙争守视。舞蹈上丹墀，天威不违咫。奉觞祈万寿，时蒙一启齿。馀波丐鼠腹，酒行不知几。徘徊下瑶席，缓步烦玉趾。从游至清激，锡坐谈名理。泉声韵瑟琴，一洗筝笛耳。皇云万几暇，观书每来此。论道及帝王，直欲齐其轨。尧舜禹汤文，前身无乃是。臣言匪献谀，道实由心起。既然明是心，要在力行尔。登桥釂馀罍，饮兴未容已。金莲引双烛，再拜离阶戺。玉音宠谕臣，此会宜有纪。归涂感恩荣，占写忘骫骳。","dynasty":"宋代","title":"进锡宴澄碧殿诗"}
{"author":"史浩","content":"大禹卑宫自一身，能令四海叙彝伦。雕墙峻宇垂丕训，更有遗风及后人。","dynasty":"宋代","title":"童丱须知其二"}
{"author":"史浩","content":"大驾遐方国，熊罴间象犀。风严知令正，云重觉天低。夹道瞻芝表，中原逐兽蹄。定宣恢复赦，拭目看金鸡。","dynasty":"宋代","title":"次韵姚令威郎中从驾早行其三"}
{"author":"史浩","content":"看花容易咏花难，自古何人立首班。东阁五言还水部，西湖一径指孤山。度墙野月黄昏后，啄雪幽禽去住间。冷定识渠真面目，从兹桃李不须攀。","dynasty":"宋代","title":"梅花借喜雪韵其二"}
{"author":"史浩","content":"渭水亭亭柳，春柔可绾衣。烟添染黛色，风束舞腰围。对影同心在，攀条解赐归。行人系不住，结绶上王畿。","dynasty":"宋代","title":"柳带得归字"}
{"author":"史浩","content":"罗袜半钩新月。更把凤鞋珠结。步步著金莲，行得轻轻瞥瞥。难说。难说。真是世间奇绝。","dynasty":"宋代","title":"如梦令"}
{"author":"史浩","content":"试把珠帘低卷。宛见梅妆粉面。绿绕更红围，齐捧瑶卮来劝。堪羡。堪羡。此是神仙阆苑。","dynasty":"宋代","title":"如梦令"}
{"author":"史浩","content":"一笑尊前相语。莫遣良辰虚度。饮兴正浓时，兔碗聊分春露。留住。留住。催办后筵歌舞。","dynasty":"宋代","title":"如梦令"}
{"author":"史浩","content":"藻涧蟾光动，松风蟹眼鸣。浓熏沈麝入金瓶。泻出温温一盏、涤烦膺。爽继云龙饼，香无芝术名。主人襟韵有余清。不向今宵忘了、淡交情。","dynasty":"宋代","title":"南歌子（熟水）"}
{"author":"史浩","content":"小槽春酿香红。良辰飞盖相从。主人着意在金钟。茗碗作先容。欲到醉乡深处，应须仗、两腋香风。献酬高兴渺无穷。归骑莫匆匆。","dynasty":"宋代","title":"画堂春（茶词）"}
{"author":"史浩","content":"梦魂飞过屏山曲。见依旧、如花似玉。天寒翠袖依修竹。两点春山斗绿。披衣起、闲愁万斛。正月淡、梅花照屋。重温绣被薰清馥。不管明烧画烛。","dynasty":"宋代","title":"杏花天"}
{"author":"史浩","content":"忆昔来时双髻小，如今云鬓堆鸦。绿窗冉冉度年华。秋波娇殢酒，春笋惯分茶。居士近来心绪懒，不堪老眼看花。画堂明月隔天涯。春风吹柳絮，知是落谁家。","dynasty":"宋代","title":"临江仙"}
{"author":"史浩","content":"试凭阑干春欲暮，桃花点点胭脂。故山凝望水云迷。数堆苍玉髻，千顷碧琉璃。我本清都闲散客，蓬莱未是幽奇。明朝归去鹤齐飞。三山乘缥缈，海运到天池。","dynasty":"宋代","title":"念奴娇（题道隆观）"}
{"author":"史浩","content":"露华霞液，云桨椒醑，姿玉斝金罍。交酬成雅会。拚沈醉。中山千日，未为长久，今此陶陶一饮，动经万祀。陈果蓏，皆是奇异。似瓜如斗尽备。三千岁。一熟珍味。飣坐中，莹似玉、爽口流涎，三偷不枉，西真指议。","dynasty":"宋代","title":"采莲实催/采莲令"}
{"author":"史浩","content":"其间有洞天侣，思游尘世。珠葆摇曳。华表真人，清江使者，相从密议。此老遨嬉。我辈应须随侍。正举步、忽思同类。十八公、方耸壑，宜邀致。夙驾星言，人争图绘。朅来鄞山甬水。因此崇成，四明里第。","dynasty":"宋代","title":"采莲歇拍/采莲令"}
{"author":"史浩","content":"鄮峰老子双瞳碧，已悟人间空是色。群花四季作芳菲，一笑观之如不识。有时斗酒沽十千，狂歌烂醉群花前。红红白白自妖艳，谁曾着口论媸妍。惟闻丹桂藏青茜，清芬正满姮娥殿。却思一见无由缘，但写奇标在团扇。忽闻移本下吾乡，此愿端知合得偿。园工玉斧与换骨，坐使凡种皆天香。先皇得之植禁地，饫赏钧天动仙吹。高烧凤蜡类星繁，正恐夜深花欲睡。于今哀戚遍幽明，鼎湖仙驾超尘氛。遗髯注想文王囿，玉阑佳气徒氤氲。胡君真材一二数，他日补天慕娲女。正欲攀枝效郗诜，会看声名飞海宇。雄篇拂地如锵金，俊逸清新洗我心。怪底斯人掉头不肯住，明年射策君门去。","dynasty":"宋代","title":"再次韵胡中方赏丹桂之什"}
{"author":"史浩","content":"芳华三月只些儿，生怕春林鸟唤归。寄与东君须久住，勿容一片落花飞。","dynasty":"宋代","title":"和朱坡绝句"}
{"author":"史浩","content":"不作当年行路难，平明下马趋朝班。欢声渐入玉连锁，瑞气先凝金博山。曾说岁穰占腊里，更传天喜见颜间。归来乞与新诗句，清绝何人许共攀。","dynasty":"宋代","title":"次韵周祭酒所和馆中雪诗其一"}
{"author":"史浩","content":"堂堂玉立冠宗藩，中有澄波挠不浑。彩笔英辞追电影，黄钟和气散春温。不言自是行天运，独智何妨入圣门。忠孝一心唯戴主，是为天下德之尊。","dynasty":"宋代","title":"上普安郡王生辰其四"}
{"author":"史浩","content":"风雨揽元宵，收灯方了。深院红莲尚围绕。德星同聚，更有祥光临照。始知真洞府，春长好。应是化工，偏怜衰老。剩把青藜作荣耀。正须沈醉，拚却玉山频倒。寄声更漏子，休催晓。","dynasty":"宋代","title":"感皇恩"}
{"author":"史浩","content":"远岫数堆苍玉髻。平湖千顷碧琉璃。笙歌催我上船时。载月有如浮玉鉴，采莲还复拥燕脂。更于何处觅瑶池。","dynasty":"宋代","title":"浣溪沙"}
{"author":"史浩","content":"竹，闲六律以皆调；D86A亻末兜离，贺四夷之率伏。请翻妙舞，来奉多欢。鼓吹连催，柘枝入队。念了，后行吹引子半段入场，连吹柘枝令，分作五方舞。舞了，竹竿子又念：适见金铃错落，锦帽蹁跹。芳年玉貌之英童，翠袂红红绡之丽服。雅擅西戎之舞，似非中国之人。宜到阶前，分明只对。念了，花心出，念：但儿等名参乐府，幼习舞容。当芳宴以宏开，属雅音而合奏。敢呈末技，用赞清歌。未敢自专，伏候处分。念了，竹竿子问，念：既有清歌妙舞，何不献呈。花心答，念：旧乐何在。竹竿问，念：一部俨然。花心答，念：再韵前来。念了，后行吹三台一遍，五人舞拜，起舞，后行再吹射ED3D遍连歌头。舞了，众唱歌头：□人奉圣□□朝□□□□主□□□□□留伊。得荷云戏、幸遇文明、尧阶上、太平时。□□□□何不罢岁□征舞柘枝。唱了，后行吹朵肩遍。吹了，又吹扑胡蝶遍，又吹画眉遍。舞转，谢酒了，众唱柘枝令：我是柘枝娇女。□□多风措。□□□□住。深□妙学得柘枝舞。□□头戴凤冠□□□纤腰束素。□□遍体锦衣装，来献呈歌舞。又唱：回头却望尘寰去。喧画堂箫鼓。整云鬟、摇曳青绡，爱一曲柘枝舞。好趁华封盛祝笑，共指南山烟雾。蟠桃仙酒醉升平，望凤楼归路。唱了，后行吹柘枝令，众舞了，竹竿子念遣队：雅音震作，既呈仪凤之吟；妙舞回翔，巧著飞鸾之态。已洽欢娱绮席，暂归缥缈仙都。再拜阶前，相将好去。念了，后行吹柘枝令出队。","dynasty":"宋代","title":"柘枝舞"}
{"author":"史浩","content":"春林藉雷惊，𧥄𧥄牛羊出。风月迩来稀，厌此琅玕密。繁柯谢一洗，挺挺岁寒质。终成葛陂龙，云路骋骏逸。","dynasty":"宋代","title":"次韵杨少辅山居六咏其四洗竹"}
{"author":"史浩","content":"大禹卑宫自一身，能令四海叙彝伦。雕墙峻宇垂丕训，更有遗风及后人。","dynasty":"宋代","title":"童丱须知其二"}
{"author":"史浩","content":"帝王学有源，执中以传道。塞路排杨墨，逃亲鄙释老。大学吾所行，中庸吾所保。直下肯承当，后人斯有考。","dynasty":"宋代","title":"童丱须知传道篇"}
{"author":"史浩","content":"簪缨济济佩锵锵，竞集华堂献寿觞。朱绂始闻新命诰，青毡俄睹旧门墙。梁闱琴瑟声俱妙，谢砌芝荪气倍香。烂醉莫嫌欢未彻，从今三万六千场。","dynasty":"宋代","title":"叔父知县庆宅并章服致语口号"}
{"author":"史浩","content":"结柳送穷文，驱傩吓鬼。爆火熏天漫儿戏。自家炉鼎，有却冷清清地。腊月三十日，如何避。且与做些，神仙活计。铅汞收添结灵水。跳丸日月，一任东生西委。玉颜长向此，迎新岁。","dynasty":"宋代","title":"感皇恩（除夜）"}
{"author":"史浩","content":"先王德泽深，士民皆修睦。琢磨贵取友，为学不应独。分宁非君臣，严光蹴帝腹。人君尚择交，况乃为臣仆。仕宦同恩荣，庠序同诵读。萍蓬偶邂逅，里闬频追逐。握手出肺肝，勤渠叙寒燠。一旦临利害，狞然遂反目。朱博先著鞭，索居叹萧育。不见管夷吾，全交有鲍叔。苏章太不情，恩雠在隔宿。不见庾公斯，孺子生可卜。嗟哉世间人，云雨徒翻覆。得丧自有天，人岂能祸福。险心怀五兵，寿命多短促。君子坦荡荡，为之歌伐木。","dynasty":"宋代","title":"童丱须知朋友篇"}
{"author":"史浩","content":"翠空缥缈虚无，算唯海上蓬瀛好。琼瑶宫阙，蕊珠台榭，玲珑缭绕。弱水沈冥，瑞云遮隔，几人曾到。四明中，自有神仙洞府，烟霞里、知多少。堪笑当年狂客，爱休官、何须入道。婆娑绿发垂肩，著甚黄冠乌帽。花底金船，月边玉局，尽能迟老。待丹成九转，飘然驾鹤，却游三岛。","dynasty":"宋代","title":"水龙吟其一洞天"}
{"author":"史浩","content":"双鹿处岩隈，似有人性灵。山童自驯扰，俗客必心惊。循除水濈濈，竹暗藏幽亭。有时带露归，濈濈身有青。","dynasty":"宋代","title":"走笔次韵张以道鹿亭"}
{"author":"史浩","content":"饭裹绿荷朝趁市，香浮青瓮晚登楼。凭谁写入鹅溪绢，一簇人烟古渡头。","dynasty":"宋代","title":"和题水口草市"}
{"author":"史浩","content":"胜概朱楹俯碧湖。萧萧风月一尘无。只堪绿蚁满尊浮。况是小春天正爽，杖藜相与探梅初。半皴枝上未成珠。","dynasty":"宋代","title":"浣溪沙"}
{"author":"史浩","content":"神圣相承乐太平，尊贤贵老有真情。煌煌凤翮飞丹检，赫赫轺车下紫清。觞豆交酬当美景，笙竽合乐起新声。客星今喜使星聚，乾象森罗彻晓明。","dynasty":"宋代","title":"宴奉使杨御药致语口号"}
{"author":"史浩","content":"何人过三径，共此曲蘖春。月下倩人扶，花影铺满身。","dynasty":"宋代","title":"次韵张汉卿梦庵十八咏其十六醉宜"}
{"author":"史浩","content":"蔽芾甘棠绕讼庭，日高碎影更纵横。直教憩处无人迹，始信康公教化明。","dynasty":"宋代","title":"棠阴得明字"}
{"author":"史浩","content":"潭潭大府坐真王，中有神仙聚画堂。玉润曾闻韵琴瑟，冰清初喜见鸾凰。扶舆和气笙歌沸，馥郁春风锦绣光。他日诸孙成宅相，颔头休羡郭汾阳。","dynasty":"宋代","title":"代弥坚就赵府作会致语口号"}
{"author":"史浩","content":"人君风化匪虚文，举动常令天下闻。唐帝宫中三浣濯，未如晋武雉裘焚。","dynasty":"宋代","title":"童丱须知其四"}
{"author":"史浩","content":"谿山朔雪销篱落，始闻花信惊梅萼。韶华一瞬掉头去，满眼园林成翠幄。谁知幽谷犹藏春，万蔕千跗意态新。霞光分彩气欲热，露浥燕脂色未匀。墨工绘句谩称好，不见此花空到老。子美羞看黄四蹊，退之不数红云岛。天下健步吾能用，拟擘云头骑彩凤。叫阍乞与生香归，只许牡丹名并飞。","dynasty":"宋代","title":"次韵慈奥寂照院僧石岩花"}
{"author":"史浩","content":"霁天风露好。乍暑退西郊，凉生秋早。银潢炯云杪。拥香车鹊翅，凌波初到。清歌缥缈。凭危阁、新蟾吐曜。有盈尊美酒，蛛丝钿合，拜舞竞分天巧。堪笑。世间痴绝，不识人中，拙是珍宝。多愁易老。都缘是，不闻道。骋些儿机智，遭他驱使，毕竟辛勤到了。又何如，百事无能，是非较少。","dynasty":"宋代","title":"瑞鹤仙七夕"}
{"author":"史浩","content":"银潢滚滚碧流长，洗出清秋百种芳。著蕊半殷生桂子，离群独立有天香。仙人肃啄遥相过，野老婆娑日在傍。正喜奇姿媚霜露，不随时世学新妆。","dynasty":"宋代","title":"次韵恩平郡王丹桂"}
{"author":"史浩","content":"孔雀双飞敞画屏。锦花裀上舞娉婷。红绡袖暖琉璃滑，金鸭炉香椒桂馨。丹脸渥，秀眉青。平生阴德在遐龄。如今便好添龟鹤，元是南箕一寿星。","dynasty":"宋代","title":"鹧鸪天（祝寿）"}
{"author":"史浩","content":"嗟见时人大侈生，八珍同聚一杯羹。若知过口成污秽，何用留心事割烹。","dynasty":"宋代","title":"童丱须知其四"}
{"author":"史浩","content":"游夏渊源鲍谢才，声名虽泯思无涯。人间一叶灵芝落，地下千年玉叶埋。彭泽素琴尘自满，茂陵遗藁志全乖。惜君多少凌云气，挂剑青松祇怆怀。","dynasty":"宋代","title":"楼予善使君挽辞其一"}
{"author":"史浩","content":"碧玉闹妆金粟，香随烟雾横斜。更欲移筇问讯，前山几度云遮。","dynasty":"宋代","title":"次韵冯圆中木犀六言"}
{"author":"史浩","content":"晋帝当时自不君，却将步障助骄臣。石崇不为绿珠死，天谴穷奢故殡身。","dynasty":"宋代","title":"童丱须知其二"}
{"author":"史浩","content":"干戈偃息岁丰穰。三万里农桑。归去告穹苍。锡圣寿无疆。游尘世、到仙乡。喜君王。跻治虞唐。文德格遐荒。四裔尽来王。","dynasty":"宋代","title":"太清舞其七"}
{"author":"史浩","content":"下客曳长裾，薄技奚所奏。唯有六经腴，王心本研究。方瞳秋月明，绿发寒松茂。天子历无疆，王亦千万寿。","dynasty":"宋代","title":"上建王生辰其四"}
{"author":"史浩","content":"试于京口驻旌麾，仰觇清光在日围。浮玉林峦随指顾，平山栏槛尚依稀。烟尘已逐胡奴去，城郭空惊丁令归。摩抚正须烦恺悌，进攻初不碍乘机。","dynasty":"宋代","title":"喜到镇江复用前韵"}
{"author":"史浩","content":"贵家所好若无偏，翠羽真珠不直钱。簪珥一求难得货，穷山深海尽骚然。","dynasty":"宋代","title":"童丱须知其三"}
{"author":"史浩","content":"秾薰知见林，燕坐观物化。鼻孔如撩天，可闻不可画。","dynasty":"宋代","title":"次韵张汉卿梦庵十八咏其九众香堂"}
{"author":"史浩","content":"云北人言是北溟，脩鳞可驾上金庭。高风已得扶摇便，聊向虚窗聚德星。","dynasty":"宋代","title":"次韵郑郎中作四明谢遗尘九题走笔不二其四云北"}
{"author":"史浩","content":"涨碧湖方迥，娇红藕竞芳。已疑星斗下，仍讶锦云张。脉脉初离立，盈盈忽缀行。烟藏何限思，雨送不胜香。解佩皋临汉，闻弦浦近湘。向来便看此，欲去未渠央。叶好嗔儿摘，蓬新唤客尝。更禁和月淡，直思付风狂。得载平生酒，閒鸣尽日榔。甘将百诗咏，恣弄水仙乡。","dynasty":"宋代","title":"秋荷十韵"}
{"author":"史浩","content":"文帝年年下玺书，唯忧农亩不丰馀。匈奴嫚侮吾甘忍，所喜千仓饱贮储。","dynasty":"宋代","title":"童丱须知其四"}
{"author":"史浩","content":"山水东鄞本自佳，使星临照愈光华。甘棠美荫踰千里，画角仁声度万家。正喜泉香浮竹叶，更看杯影浸梅花。最闻便有芝封到，莫惜连宵晕脸霞。","dynasty":"宋代","title":"待权明州延提刑致语口号"}
{"author":"史浩","content":"我本飘然出岫云。挂冠归去岸纶巾。但教名利休缰锁，心地何时不是春。竹叶美，菊花新。百杯且听绕梁尘。故乡父老应相贺，林下方今见一人。","dynasty":"宋代","title":"鹧鸪天（次韵陆务观贺东归）"}
{"author":"史浩","content":"见了黄梅留一宿，此风久矣无人续。相逢谁许问寒暄，个中且自龟藏六。寿师严冷面如铁，背负真乘腰不折。有时禅定出尘表，兀坐蒲团头满雪。平生俗物不挂目，终日翻经聊自足。不离当处常湛然，波澄倒影千山绿。迩来邂逅文中虎，一幅水藤为下语。我今欲赞没因由，只把茶瓯对赵州。","dynasty":"宋代","title":"适过宝奎寿居仁师出示王判院偈真隐老子走笔次韵"}
{"author":"史浩","content":"金莲双烛渐烧残，青琐珑璁月影寒。五色丝纶朝入奏，天街花露已阑干。","dynasty":"宋代","title":"和夜直"}
{"author":"史浩","content":"霁光春未晓。拥绛蜡攒星，霜蹄轻褭。皇居耸云杪。霭祥烟瑞气，青葱缭绕。金门羽葆。听胪唱、千官并到。庆三朝、雉扇开时，拜舞仰瞻天表。荣耀。万方图籍，四裔明王，赆DC72珍宝。椒盘颂好。称寿斝，祝难老。更传宣锡坐，钧天妙乐，声遏行云缥缈。逗归来、酒晕生霞，此恩怎报。","dynasty":"宋代","title":"瑞鹤仙（元日朝回）"}
{"author":"史浩","content":"世间谀佞枉求多，忠实由来曷可磨。谋寝两淮须仗汲，乱消六馆独由何。当年乌府心无挠，今日鸾台道不颇。若也随时效谀佞，岂能功业许巍峨。","dynasty":"宋代","title":"杂兴其二"}
{"author":"史浩","content":"夕郎凛凛馀风烈，有女犹为世妇师。处己幽闺推德厚，相夫贤路已名驰。秋天零露铭旌湿，晓月沈光独鹤悲。他日赠黄频锡宠，冢前羊虎石累累。","dynasty":"宋代","title":"林通判妻挽辞"}
{"author":"史浩","content":"青烟漠漠已潜收，但见银潢双派流。白玉一轮尤皎洁，始知后夜是中秋。","dynasty":"宋代","title":"丁酉八月十三日夜以经筵官番宿翰苑予十五年前曾为学士其三"}
{"author":"史浩","content":"武帝征诛不厌频，太仓无复有陈陈。末年户口多虚耗，却始封侯欲富民。","dynasty":"宋代","title":"童丱须知其五"}
{"author":"史浩","content":"学子抠衣三鳣堂，芝兰郁郁苞芬香。古人用器列彝鼎，前辈遗编充栋梁。事业未容传信史，功名端合付贤良。佳城他日祥光聚，知是几番焚赠黄。","dynasty":"宋代","title":"袁和叔父宣义挽词"}
{"author":"史浩","content":"朔风吹雪障江梅，不著诗攻不解开。正恐与花无半面，胡然有意及三杯。清凉怕逐炎炎去，澹泊曾参的的来。祇向茅檐露消息，华堂虚费管弦催。","dynasty":"宋代","title":"次韵王龟龄校书梅花其二"}
{"author":"史浩","content":"风威云势两徘徊，故遣瑶花扑面来。兔苑芳菲谈笑得，玉京门阙等閒开。光浮编简浑疑月，香入杯觞始认梅。为报寒乡几冰室，功成却拟放春回。","dynasty":"宋代","title":"次韵商筑叟雪"}
{"author":"史浩","content":"鄞有壶天，景传图画，声著海县。四面攒峰，皆七十二，各在窗中见。祥云拥蔽，飞泉缭绕，咫尺似天涯远。如今向、仙家觅得，挈来十洲东畔。虚无缥缈，蓬莱方丈，所喜只居隔岸。羽幰垂珠，琼车织翠，长是陪嘉宴。豺狼远迹，风波不作，日月御轮须缓。且衔杯、称贤乐圣，度兹岁晚。","dynasty":"宋代","title":"永遇乐（洞天）"}
{"author":"史浩","content":"乞得西湖养病身，小园真隐谩颐真。已将竹院舍幽客，更筑乡畦招可人。茗碗昼看花坠影，吟窗夜与月为邻。清凉境界天家予，自是全无一点尘。","dynasty":"宋代","title":"与东湖寿老"}
{"author":"史浩","content":"好景侬家披得去。前村雪屋云深处。一棹清歌归晚浦。真佳趣。知谁画得归缣素。","dynasty":"宋代","title":"渔夫舞"}
{"author":"史浩","content":"闲忙两字无多子。叹举世、皆由此。逐利争名忙者事。廛中得丧，仕中宠辱，无限非和是。谁人解识闲中味。雪月烟云自能致。世态只如风过耳。三杯两盏，眼朦胧地，长向花前醉。","dynasty":"宋代","title":"青玉案·闲忙两字无多子"}
{"author":"史浩","content":"绣幕罗裙风冉冉，象床毡幄低垂。兽炉香袅锦屏围。不贪欹钿枕，偏爱倚花枝。软玉红绡轻暖透，温温翠袖扶持。正堪安稳坐称时。雨云忘峡梦，身境是瑶池。","dynasty":"宋代","title":"临江仙（倚坐）"}
{"author":"史浩","content":"金飙猎猎受降旌，虎帐累累细柳营。坐屈遐荒三百万，何须掠地与屠城。","dynasty":"宋代","title":"和奉和严公军城早秋"}
{"author":"史浩","content":"去腊寻幽良独难，杖藜何处见斓斑。江村篱落雪晴路，水月池台春近山。纸帐朦胧来醉里，人家依约在林间。西湖处士君今是，月晓多应独自攀。","dynasty":"宋代","title":"次韵刘国正再赋"}
{"author":"史浩","content":"少微烨烨瑞光开，壮士昂头出草莱。健笔伫倾三峡水，晴空争听一声雷。恩承淡墨金门启，宴锡奇花玉女栽。预想春风掉归鞅，西郊翠霭上衣来。","dynasty":"宋代","title":"送商筑叟赴南省"}
{"author":"史浩","content":"东风巧酝寒，吹雨作飞雪。酒面不成春，兽炭何曾热。堕空远飘飘，入帘轻瞥瞥。功归大有年，谁道军储阙。","dynasty":"宋代","title":"次韵冯圆中雪"}
{"author":"史浩","content":"健笔如椽不辍麾，瘦生端复减腰围。昔人句法今谁在，当代文雄似子稀。光焰故应侵斗去，葩华直欲挽春归。炉香一瓣真消得，拟向君家觅锦机。","dynasty":"宋代","title":"又次韵其二"}
{"author":"史浩","content":"天气正清和，庆西乾、释迦如来出世。毓质向金盆，祥云布、层霄九龙喷水。东传震旦，正令此日人人记。露盘百卉拥金容，香汤争来拂洗。谁知这个因缘，化众生令求，尘埃脱离。一点本昭昭，当须向、兹时便知瞥地。何烦费手，自然作个惺惺底。若犹未晤，且管令师僧，八丈十二。","dynasty":"宋代","title":"南浦（四月八日）"}
{"author":"史浩","content":"都城赐第起祥云，知是君王贵老人。罗绮丛中喧鼓吹，楼台影里聚簪绅。剩添风月非钱买，赢得樽罍到手频。他日华堂重此会，主宾朱紫耀青春。","dynasty":"宋代","title":"诸亲庆弥正弥远及具叔怀恩命复会致语口号"}
{"author":"史浩","content":"妇欲事舅姑，先当和叔妹。叔妹不我和，舅姑生怨憝。伯叔贵依义，崇恩胡可废。晨昏同问安，致敬敛身退。语笑不妄发，正色绝冶态。夜行必以烛，相遇毋盼睐。女妹贵亲昵，唯当尽恩爱。椸枷混衣裳，妆奁同粉黛。威仪俾娴习，纫缝勤教诲。其间有过差，识性须忍耐。伯叔各生子，嬉戏鱼同队。切勿分彼己，爱犹我儿辈。姊妹或归宁，亲戚无阻碍。童稚既抚存，仆妾亦下逮。彼于父母前，岂不知欣戴。遂使高堂言，吾子得贤配。推此厚族党，睦姻居外内。心期在阴德，施惠每韬晦。丧葬乏资财，男女未婚对。称家之有无，彼必怀感佩。岁时馈壶浆，燕享盍簪玳。贫富与贵贱，待之宜一槩。猗欤行此行，妇德无瑕颣。万口并一谈，可贻彤管载。","dynasty":"宋代","title":"童丱须知叔妹篇"}
{"author":"史浩","content":"古者四民今六民，为添释老不耕耘。三农重困皆因此，况有张颐百万军。","dynasty":"宋代","title":"童丱须知其六"}
{"author":"史浩","content":"贵客之名从此有。多谢风流，飞驭陪尊酒。持此一卮同劝后。愿花长在人长寿。嘉客之名从此有。多谢风流，飞驭陪尊酒。持此一卮同劝后。愿花长在人长寿。素客之名从此有。多谢风流，飞驭陪尊酒。持此一卮同劝后。愿花长在人长寿。幽客之名从此有。多谢风流，飞驭陪尊酒。持此一卮同劝后。愿花长在人长寿。野客之名从此有。多谢风流，飞驭陪尊酒。持此一卮同劝后。愿花长在人长寿。雅客之名从此有。多谢风流，飞驭陪尊酒。持此一卮同劝后。愿花长在人长寿。净客之名从此有。多谢风流，飞驭陪尊酒。持此一卮同劝后。愿花长在人长寿。仙客之名从此有。多谢风流，飞驭陪尊酒。持此一卮同劝后。愿花长在人长寿。寿客之名从此有。多谢风流，飞驭陪尊酒。持此一卮同劝后。愿花长在人长寿。清客之名从此有。多谢风流，飞驭陪尊酒。持此一卮同劝后。愿花长在人长寿。近客之名从此有。多谢风流，飞驭陪尊酒。持此一卮同劝后。愿花长在人长寿。算仙家，真巧数，能使众芳长绣组。羽輧芝葆，曾到世间，谁共凡花为伍。桃李漫夸艳阳，百卉又无香可取。岁岁年年长是春，何用芳菲分四序。对芳辰，成良聚，珠服龙妆环宴俎。我御清风，来此纵观，还须折枝归去。归去蕊珠绕头，一一是东君为主。隐隐青冥怯路遥，且向台中寻伴侣。叹尘寰，乌兔走，花谢花开能几许。十分春色，一半遣愁，那堪飘零风雨。争似此花自然，悄不待、根生下土。花既无凋春又长，好带花枝倾寿醑。是非场，名利海，得丧炎凉徒自苦。至乐陶陶，唯有醉乡，谁向此间知趣。花下一杯一杯，且莫把、光阴虚度。八极神游长寿仙，蜾蠃螟蠕休更觑。","dynasty":"宋代","title":"花舞"}
{"author":"史浩","content":"四明山水天下异，东湖景物尤佳致。古来奇处芜没多，极目空馀老苍翠。最称险奥唯福泉，崒嵂万仞摩青天。屹起精蓝名寿圣，松风飒飒泉涓涓。一径崎岖通下水，风物人情更淳美。两椽茅屋何萧然，是即吾庐靠山起。吾尝终日倚阑干，眼界峨峨碧玉攒。有时出户一乘兴，枯筇蜡屐随清湍。攀萝直上上水去，烟霞迤逦僧家路。龙藏虎蛰天地宽，陟岵欷歔空堕泪。次经象坎白云庵，阴崖断谷常青岚。中有村墟号韩岭，渔歌樵斧声相参。陶公霞屿峥嵘出，秀杰绵延数非一。鳖山孤立水中央，规圆不赖人镵刻。地雄山壮泉源豪，七十二溪俱怒涛。截山突屼起六堰，百尺花蹊金石牢。鸣桹掷钓渔艇短，数百成群来往款。绿蓑青笠苦忘归，细雨斜风浑不管。栖真兰若唯南隅，闻是徐王旧隐居。莲塘十里香风阔，凫鹥鸂鶒时沉洳。一帆迅抵青山寺，丈室云堂高赑屃。森森松菊蔽村祠，细读刓碑知故事。云是皇朝李使君，浚浊澄清利后人。迄今旱岁赖实利，血食往往长秋春。破雾穿云梯磴滑，石胁山腰遍金刹。濯足清流舒啸长，筼筜十亩清风戛。紫衣道士氏曰朱，高论山前结草庐。客至石坛无俗物，横琴数曲酒一壶。对岸二灵只一苇，依约谁家葬龙耳。夜深疏雨洗遥空，一朵浓云罩山觜。金襕禅老今大颠，坏衲蒲团日坐禅。我行不问西来意，消息还将方寸传。乌石山头滕奥口，泓澄万丈辉星斗。过客谁知此地灵，只闻静夜生龙吼。鉴湖芜没多田畴，临平车马尤喧啾。纷纷未识兹万顷，神仙窟宅合在东南北西陬。周游几千里，此兴犹未已。归来摸写笔不停，大匠从其诮狂斐。","dynasty":"宋代","title":"东湖游山"}
{"author":"史浩","content":"贵家兽炭拥红炉，衾褥重重绮绣铺。当念蓬窗饥寒女，一针一缕用工夫。","dynasty":"宋代","title":"童丱须知其二"}
{"author":"史浩","content":"幽岩列仙貌，阴雪如粉扑。矧当摇落时，宛见沙漠北。朔风吹不动，中有难凋木。吾尝爱此景，小驻葛陂竹。","dynasty":"宋代","title":"走笔次韵张以道云北"}
{"author":"史浩","content":"法门建章富，法幢空处成。于此下一则，浮云涴太清。","dynasty":"宋代","title":"次韵张汉卿梦庵十八咏其八宴默庵"}
{"author":"史浩","content":"曾到蟾宫，玉轮乞得长随手。数声轻叩。已自锵琼玖。最好长清，浑不惊秋候。歌阑后。那回辞酒。笑把遮檀口。","dynasty":"宋代","title":"点绛唇"}
{"author":"史浩","content":"大江汹澎湃，风静星斗涵。截然当地险，界限天东南。金陵帝王都，窟宅何耽耽。龙虎争负恃，盘踞昔所谈。我适访陈迹，策马冲烟岚。蒋山上叠翠，秦淮俯拖蓝。宝公道场主，貌像坚瞿昙。千年窣堵波，倒影落寒潭。共知胜绝处，即是弥勒龛。舂春足佳致，慨想聊停骖。六朝互兴废，较德同朝三。中原文武境，久困兵贪婪。曾无混一志，溥施鸿恩覃。区区守霸图，局束令人惭。岂若吾主圣，坐遣凶渠戡。长驱翔灞上，垂拱受朝参。回观兹奥区，脱去如遗簪。小臣执羁靮，喜释心如惔。再拜觞万寿，恺乐将屡酣。却来寻故栖，了此七不堪。","dynasty":"宋代","title":"陪洪景卢左司马德骏薛季益冯圆中三郎中汪中嘉总干游蒋山以三十六陂春水分韵得三字"}
{"author":"史浩","content":"乞得閒身正首丘，朝猿夜鹤怨皆休。静观心地浑无事，祇有君王恩未酬。","dynasty":"宋代","title":"还乡后十月作其二"}
{"author":"史浩","content":"搅翻十里西湖水，化作四方八德池。净洗众生烦恼垢，人人见自性阿弥。","dynasty":"宋代","title":"喻弥陀偈"}
{"author":"史浩","content":"方册尝观无逸书，更于七月诵豳诗。周公爱主真深切，稼穑艰难先使知。","dynasty":"宋代","title":"童丱须知其二"}
{"author":"史浩","content":"青山吐白玉，团栾光万顷。何时飞来峰，著此破昏暝。料想清夜阑，主人深自领。安得招欢伯，三人成对影。","dynasty":"宋代","title":"古风四首其三月岩"}
{"author":"史浩","content":"空洞远万里，佳景萃其南。縠纹波似染，螺髻花群簪。紫芝鲜最馥，青棂坚直甘。解召羡门侣，双鸾聊与骖。","dynasty":"宋代","title":"走笔次韵张以道云南"}
{"author":"史浩","content":"光阴转指。百岁知能几。儿时童稚，老来将耄矣。就中些子强壮，又被浮名牵系。良辰尽成轻弃。此何理。若有惺惺活底，必解自为计。清尊在手，且须拚烂醉。醉乡不涉风波地。睡到花阴正午，笙歌又还催起。","dynasty":"宋代","title":"扑胡蝶（劝酒）"}
{"author":"史浩","content":"生处本恬淡，得失诚酸辛。婆娑鬓渐秋，天地一閒人。","dynasty":"宋代","title":"次韵张汉卿梦庵十八咏其七喜老堂"}
{"author":"史浩","content":"嫦娥屑玉酝旃檀，乞与人间秋后看。已向水边吟月晓，却来花下立更残。西风把酒休催菊，南国行歌不赋兰。何必秾香千万斛，鼻端须此百忧宽。","dynasty":"宋代","title":"和普安郡王桂子"}
{"author":"史浩","content":"凡人在世间，不晓乘除理。非义或得财，扪心未可喜。俸禄却萧条，子孙仍委靡。更有祸随身，阴谴何时已。","dynasty":"宋代","title":"童丱须知见德篇"}
{"author":"史浩","content":"试向黄堂寿我公，庞眉齯齿气冲融。乌飞会看三松老，鲸饮何辞百榼空。的皪方瞳曜迟日，扶疏绿鬓受春风。摩挲铜狄长安道，肉眼它年记此翁。","dynasty":"宋代","title":"上绍兴守俞阁学生日其二"}
{"author":"史浩","content":"璇穹层云上覆，光景如梭逝。惟此过隙缓征辔。垂象森列昭回。碧落卓然躔度，炳曜更腾辉。永永清光晔炜。绵四野、金璧为地。蕊珠馆，琼玖室，俱高峙。千种奇葩，松椿可比。暗香幽馥，岁岁长春，阳乌何曾西委。","dynasty":"宋代","title":"采莲（入破）"}
{"author":"史浩","content":"郁葱佳瑞蔼姚州，令尹联翩得胜流。报最已闻腾茂绩，告新行复著芳猷。歌传白雪欢声洽，酒浥青樽喜气浮。莫惜通宵恣谈谑，他年接武侍宸游。","dynasty":"宋代","title":"代馀姚李宰燕交致语口号"}
{"author":"史浩","content":"为国先须班马政，蓄储专以备兵戎。近来贵室豪家子，金勒雕鞍纵侈风。","dynasty":"宋代","title":"童丱须知其二"}
{"author":"史浩","content":"腊天寒，晓风劲，幽香频吐。精神绰约，谁羡姑射居处。江南探春独步。恨无侣。微语。又谁管、雪势霜威埋妒。且图少陵东阁作诗苦。拟烦玉纤轻拗、宁相许。惜取。栏干遍倚，月淡黄昏，水边清浅，不放红尘染污。似名画手丹青，罢施缃素。不随艳卉，强媚韶光一瞬，飘荡无据。只恐金门，宝鼎方调，时时来觑。便把枝头，豆颗朝天去。","dynasty":"宋代","title":"白苎（次韵真书记梅花）"}
{"author":"史浩","content":"汾阳遗泽渺千春，来配名家德有邻。蟾窟初看攀桂子，萱堂忽失断机人。秀眉影属霜缣净，斜日风开丹旐新。锦轴已闻生命诰，赠黄从此踵松筠。","dynasty":"宋代","title":"丰必强母郭氏挽辞"}
{"author":"史浩","content":"学佛以佛魔，学儒为儒缚。胡不朝隐几，㗳焉似南郭。是非风过耳，名利束高阁。回视平生心，无乃亦大错。便当息万缘，摆去如斧削。神游八极表，笑傲有馀乐。山水得胜处，一揽襟量廓。杖锡群峰颠，宫殿浮碧落。下瞰徐符岩，居然在山脚。众水会一涧，颓波泻珠箔。奔放出中涂，隐潭钟万壑。轰如破蛰雷，急似晴空雹。或复地中行，鸢飞鱼自跃。跻攀至飞电，乳窦知谁凿。向来因风絮，句法诚软弱。六花倾万仓，千古无锁钥。濛润遍寰海，何止洒林薄。凭栏眼欲眩，顿洗眵昏浊。翻身上妙高，愈觉吟魂矍。凿齿对弥天，相视两无怍。祇恐星轺登，蕙帐闻怨鹤。","dynasty":"宋代","title":"次韵潘德鄜山行"}
{"author":"史浩","content":"混沌既开辟，溥博分渊泉。其中具明眼，来往类跳圆。惟有诗工夫，可探造化先。研摩到极致，换骨如得仙。上以美教化，下以明性天。元白愧重浊，鲍谢羞轻便。佩剑虽相笑，沈迷乃同船。未登风雅域，为问何因缘。无非警策句，各在诗一偏。我欲窥其奥，晏食宵不眠。观舞悟深旨，曾不及张颠。清新乏奇妙，局束犹拘联。习气未能断，为之乎犹贤。写出多瑕疵，未免拙慈愆。公诗百篇内，浩然志帅全。愈出力愈促，即之俱自然。熟读已成诵，宁待三绝编。如澡银潢水，尘氛俱尽湔。敬当珍此赐，墨迹令常鲜。更许示馀帙，泚笔吾须传。","dynasty":"宋代","title":"又依前韵"}
{"author":"史浩","content":"何人过三径，共此曲蘖春。月下倩人扶，花影铺满身。","dynasty":"宋代","title":"次韵张汉卿梦庵十八咏其十六醉宜"}
{"author":"史浩","content":"烟浓柳径，霞蒸花砌，春深特地芳辰。蝶侣斗狂，莺雏弄巧，嬉嬉舞态歌唇。西圃集簪绅。正桂薰兰玉天寿松椿。竞捧瑶觥潋滟，来祝纵怀人。当年辍侍严宸。有星轺问俗，熊轼临民。康阜政成，蕃宣治美，归休燕处申申。行庆紫泥新。起钓璜国老，东海之滨。屈指重开此宴，应已拜平津。","dynasty":"宋代","title":"望海朝（汪漕庆寿）"}
{"author":"史浩","content":"茅茨不剪阶三尺，自古唐虞是圣人。万乐阿房歌舞地，只消一炬化为尘。","dynasty":"宋代","title":"童丱须知宫室八篇其一"}
{"author":"史浩","content":"蔌蔌长空雪，霏霏似粉犀。色同无路险，野阔见山低。玉葆随鸾仗，银杯逐马蹄。催班何太早，夜白误晨鸡。","dynasty":"宋代","title":"次韵姚令威郎中从驾早行其二"}
{"author":"史浩","content":"奇花命以佳名，因其有香，尊之为客。欲知标格，请观一字之褒；爰藉品题，遂作群英之冠。适当丽景，用集仙姿。玉质轻盈，共庆一时之会；金尊潋滟，式均四坐之欢。女伴相将，折花入队。念了，后行吹折花三台。舞，取花瓶。又舞上，对客放瓶，念牡丹花诗：花是牡丹推上首。天家侍宴为宾友。料应雨露久承恩，贵客之名从此有。念了，舞，唱蝶恋花，侍女持酒果上，劝客饮酒。贵客之名从此有。多谢风流，飞驭陪尊酒。持此一卮同劝后。愿花长在人长寿。舞唱了，后行吹三台。舞转，换花瓶。又舞上，次对客放瓶，念瑞香花诗：花是瑞香初擢秀。达人鼻观通庐阜。遂令声价满寰区，嘉客之名从此有。念了，舞，唱蝶恋花，侍女持酒果上，劝客饮酒。嘉客之名从此有。多谢风流，飞驭陪尊酒。持此一卮同劝后。愿花长在人长寿。舞唱了，后行吹三台。舞转，换花瓶。又舞上，次对客放瓶，念丁香花诗：花是丁香花未剖。青枝碧叶藏琼玖。如居翠幄道家妆，素客之名从此有。念了，舞，唱蝶恋花。侍女持酒果上，劝客饮酒。素客之名从此有。多谢风流，飞驭陪尊酒。持此一卮同劝后。愿花长在人长寿。舞唱了，后行吹三台，舞转，换花瓶。又舞上，次对客放瓶，念春兰花诗：花是春兰栖远岫。竹风松露为交旧。仙家剑佩羽霓裳，幽客之名从此有。念了，舞，唱蝶恋花。侍女持酒果上，劝客饮酒。幽客之名从此有。多谢风流，飞驭陪尊酒。持此一卮同劝后。愿花长在人长寿。舞唱了，后行吹三台，舞转，换花瓶。又舞上，次对客放瓶，念蔷薇花诗：花是蔷薇和如绮绣。春风满架晖晴昼。为多规刺少拘挛，野客之名从此有。念了，舞，唱蝶恋花。侍女持酒果上，劝客饮酒。野客之名从此有。多谢风流，飞驭陪尊酒。持此一卮同劝后。愿花长在人长寿。舞唱了，后行吹三台，舞转，换花瓶。又舞上，次对客放瓶，念酴醿花诗：花是酴醿纡翠袖。酿泉曾入真珠溜。更无尘气到杯盘，雅客之名从此有。念了，舞，唱蝶恋花。侍女持酒果上，劝客饮酒。雅客之名从此有。多谢风流，飞驭陪尊酒。持此一卮同劝后。愿花长在人长寿。舞唱了，后行吹三台，舞转，换花瓶。又舞上，次对客放瓶，念荷花诗：花是芙蕖冰玉漱。人间暑气何曾受。本来泥滓不相关，净客之名从此有。念了，舞，唱蝶恋花。侍女持酒果上，劝客饮酒。净客之名从此有。多谢风流，飞驭陪尊酒。持此一卮同劝后。愿花长在人长寿。舞唱了，后行吹三台，舞转，换花瓶。又舞上，次对客放瓶，念秋香花诗：花是秋香偏郁茂。姮娥月里亲栽就。一枝平地合登瀛，仙客之名从此有。念了，舞，唱蝶恋花。侍女持酒果上，劝客饮酒。仙客之名从此有。多谢风流，飞驭陪尊酒。持此一卮同劝后。愿花长在人长寿。舞唱了，后行吹三台，舞转，换花瓶。又舞上，次对客放瓶，念菊花诗：花是菊英真耐久。长年只有临风嗅。东篱况是见南山，寿客之名从此有。念了，舞，唱蝶恋花。侍女持酒果上，劝客饮酒。寿客之名从此有。多谢风流，飞驭陪尊酒。持此一卮同劝后。愿花长在人长寿。舞唱了，后行吹三台，舞转，换花瓶。又舞上，次对客放瓶，念梅花诗：花是寒梅先节候。调羹须待青如豆。为于雪底倍精神，清客之名从此有。念了，舞，唱蝶恋花。侍女持酒果上，劝客饮酒。清客之名从此有。多谢风流，飞驭陪尊酒。持此一卮同劝后。愿花长在人长寿。舞唱了，后行吹三台，舞转，换花瓶。又舞上，次对客放瓶，念芍药花诗：芍药来陪群客后。矜其未至当居右。奇姿独许侍花王，近客之名从此有。念了，舞，唱蝶恋花。侍女持酒果上，劝客饮酒。近客之名从此有。多谢风流，飞驭陪尊酒。持此一卮同劝后。愿花长在人长寿。舞唱了，后行吹三台，舞转换花瓶。又舞上花裀，背花对坐，唱折花三台：算仙家，真巧数，能使众芳长绣组。羽軿芝葆，曾到世间，谁共凡花为伍。桃李漫夸艳阳，百卉又无香可取。岁岁年年长是春，何用芳菲分四序。又唱：对芳辰，成良聚，珠服龙妆环宴俎。我御清风，来此纵观，还须折枝归去。归去蕊珠绕头，一一是东君为主。隐隐青冥怯路遥，且向台中寻伴侣。唱了，起舞后行吹折花三台一遍。舞讫相对坐，取盆中花插头上，又唱：叹尘寰，乌兔走，花谢花开能几许。十分春色，一半遣愁，那堪飘零风雨。争似此花自然，悄不待、根生下土。花既无凋春又长，好带花枝倾寿醑。又唱：又唱：是非场，名利海，得丧炎凉徒自苦。至乐陶陶，唯有醉乡，谁向此间知趣。花下一杯一杯，且莫把、光阴虚度。八极神游长寿仙，蜾蠃螟蠕休更觑。唱了，侍女持酒果置裀上，舞相对自饮。饮讫，起舞三台一遍，自念遣队：伏以仙家日月，物外烟霞。能令四季之奇葩，会作一筵之重客。莫不香浮绮席，影覆瑶阶。森然群玉之林，宛在列真之府。相逢今日，不醉何时。敢持万斛之流霞，用介千春之眉寿。欢腾丝竹，喜溢湖山。观者虽多，叹未曾有。更愿九重万寿，四海一家。屡臻年谷之丰登，永锡田庐之快乐。于时花骢嘶晚，绛蜡迎宵。饮散瑶池，春在乌纱帽上；醉归蕊馆，香分白玉钗头。式因天上之芳容，流作人间之佳话。尚期再集，益侈遐龄。歌舞既终，相将好去。念了，后行吹三台出队。","dynasty":"宋代","title":"花舞"}
{"author":"史浩","content":"古者四民今六民，为添释老不耕耘。三农重困皆因此，况有张颐百万军。","dynasty":"宋代","title":"童丱须知其六"}
{"author":"史浩","content":"篮舆忽得到林间，飞鸟翩翩相与还。俎豆欲严来日祭，轩窗聊共此时閒。芬敷残菊添秋色，摇落苍梧见远山。夫子肝肠真锦绣，归途新句已班班。","dynasty":"宋代","title":"次韵林寺簿立冬日斋祠精进寺"}
{"author":"史浩","content":"酒可忘忧更养神，直须少饮始为真。君看阮籍刘伶辈，终为沉酣丧此身。","dynasty":"宋代","title":"童丱须知其五"}
{"author":"史浩","content":"姚江得尉是公先，凤沼居惭我在前。退处对栽三径柳，追欢时共五湖船。尚嗟邻好无多日，何遽归程隔九泉。苒苒衰迟易伤感，送违陡觉泪潸然。","dynasty":"宋代","title":"丞相魏大观文挽辞"}
{"author":"史浩","content":"乞得閒身欲自由，便当寻壑更经丘。力除骄志期争席，尽洗机心为狎鸥。兵卫旌旗真冗长，门迎车马谩諠啾。贤侯幸得同声臭，此礼从今合罢休。","dynasty":"宋代","title":"与谢守殿撰"}
{"author":"史浩","content":"当年桂籍。同展摩云翼。位冠洪枢情似昔。肯共一尊瑶席。经纶素韫胸中。筹帷小试成功。已殄黄池小丑，行收沙漠肤功。","dynasty":"宋代","title":"清平乐（劝王枢使）"}
{"author":"史浩","content":"太宰岩岩正拱宸，笑看双凤度东津。冰清爱弟为佳婿，玉立难兄处上宾。火毓鹊炉香蔼蔼，月穿梅影酒粼粼。主人剩喜机云集，唯祝联镳侍紫宸。","dynasty":"宋代","title":"婿王肃之就成亲会致语口号"}
{"author":"史浩","content":"吾皇喜。光宠无贰。玉带金鱼荣贵。或者疑之。岂识圣明，曾主斯乡，尝相与尽缱绻，胶漆何可相离。今日风云合契。此实天意。吾皇圣寿无极，享晏粲千载相逢，我翁亦昌炽。永作升平上瑞。","dynasty":"宋代","title":"采莲煞衮/采莲令"}
{"author":"史浩","content":"珠露漙漙清玉宇。霞标绰约消烦暑。时驭清风之帝所。寻旧侣。三千仙仗临烟渚。舴艋飘摇来复去。渔翁问我居何处。笑把红蕖呼鹤驭。回头语。壶中自有朝天路。","dynasty":"宋代","title":"采莲舞"}
{"author":"史浩","content":"云軿羽幰仙风举。指丹霄烟雾。行作玉京朝，趁两班鵷鹭。玲珑环佩拥霓裳，却自有、箫韶随步。含笑嘱芳筵，後会须来赴。","dynasty":"宋代","title":"太清舞"}
{"author":"史浩","content":"好景侬家披得去。前村雪屋云深处。一棹清歌归晚浦。真佳趣。知谁画得归缣素。","dynasty":"宋代","title":"渔夫舞"}
{"author":"史浩","content":"万斛黄金迷俯仰。轻舠不碍飞双桨。光透碧霄千万丈。真堪赏。恰如镜里人来往。","dynasty":"宋代","title":"渔夫舞"}
{"author":"史浩","content":"涌金斜转青云路。溯衮衮、红尘去。春色勾牵知几度。月帘风幌，有人应在，唾线余香处。年来不梦巫山暮。但苦忆、江南断肠句。一笑匆匆何尔许。客情无奈，夜阑归去，簌簌花空雨。","dynasty":"宋代","title":"青玉案·涌金斜转青云路"}
{"author":"史浩","content":"我为劳生，自怜浪迹天涯遍。如今春换。又是孤萍断。谁信年时，老子情非浅。思量见。画楼天远。花倚夕阳院。","dynasty":"宋代","title":"点绛唇·我为劳生"}
{"author":"史浩","content":"莫嫌春浅。寒威俱敛。阳和至此时方见。木君敷令，把雪霜扫断。要集德星胜伴。为有仙翁，正尔名喧蕃汉。眉寿比、聃彭更远。兼资勋业，已中双雕箭。清步槐庭影满。","dynasty":"宋代","title":"明月逐人来·莫嫌春浅"}
{"author":"史浩","content":"翠空缥缈虚无，算唯海上蓬瀛好。琼瑶宫阙，蕊珠台榭，玲珑缭绕。弱水沈冥，瑞云遮隔，几人曾到。四明中，自有神仙洞府，烟霞里、知多少。堪笑当年狂客，爱休官、何须入道。婆娑绿发垂肩，著甚黄冠乌帽。花底金船，月边玉局，尽能迟老。待丹成九转，飘然驾鹤，却游三岛。","dynasty":"宋代","title":"水龙吟·翠空缥缈虚无"}
{"author":"史浩","content":"一箭和风，秾熏许多春意。闹蛾儿、满城都是。向深闺，争翦碎、吴绫蜀绮。点妆成，分明是、粉须香翅。玉容似花，全胜故园桃李。最相宜、鬓云秋水。怎教他，却去与、庄周同睡。愿年年，伴星球、烂游灯市。","dynasty":"宋代","title":"粉蝶儿·一箭和风"}
{"author":"史浩","content":"随宜首饰莫留情，珠翠虽多未是荣。不见孟光居俭约，荆钗却立万年名。","dynasty":"宋代","title":"童丱须知梳妆八篇其一"}
{"author":"史浩","content":"不是神仙那得到。万顷澄波舞镜鸾，千寻叠嶂环旌蚕。光天圆玉夜长清，衬地湿红朝不扫。宾主相逢欲尽欢，升平一曲渔家傲。勾念了，二人念诗。渺渺平湖浮碧满，奇峰四合波光暖。绿蓑青笠镇相随，细雨斜风都不管。念了，齐唱渔家傲。舞，戴笠子。细雨斜风都不管。柔蓝软绿烟堤畔。鸥鹭忘机为主伴。无羁绊。等闲莫许金章换。唱了，后行吹渔家傲，舞。舞了，念诗。喜见同阴垂币地。琼珠簌簌随风絮。轻丝圆影两相宜，好景侬家披得去。念了，齐唱渔家傲。舞，披蓑衣。好影侬家披得去。前村雪屋云深处。一棹清歌归晚浦。真佳趣。知谁画得归嫌素。唱了，后行吹渔家傲，舞。舞了，念诗：波面初惊秋叶委。风来又觉船头起。滔滔平地尽知津，济涉还渠渔父子。念了，齐唱渔家傲。舞，取楫鼓动。济涉还渠渔父子。生涯只在烟波里。练静忽然风又起。赢得底。吹来别浦看桃李。唱了，后行吹渔家傲。舞，舞了，念诗：碧玉粼粼平似掌。山头正吐冰轮上。水天一色印寒光，万斛黄金迷俯仰。念了，齐唱渔家傲，将楫作摇舻势。万斛黄金迷俯仰。轻舟刀不碍飞双桨。光透碧霄千万丈。真堪赏。恰如镜里人来往。唱了，后行吹渔家傲，舞。舞了，念诗：手把丝纶浮短艇。碧潭清BC39风初静。未垂芳饵向沧浪，已见白鱼翻翠荇。念了，齐唱渔家傲，取钓竿作钓鱼势。已见白鱼翻翠荇。任公一掷波千顷。不是六鳌休便领。清昼永。悠扬要在神仙境。唱了，后行吹渔家傲，舞了，念诗：新月半钩堪作钓。钓竿直欲干云表。鱼虾细碎不胜多，一引修鳞吾事了。念了，齐唱渔家傲。钓，出鱼。一引修鳞吾事了。棹船归去歌声杳。门俯清湾山更好。眠到晓。鸣榔艇子方云扰。唱了，后行吹渔家傲，舞。舞了，念诗：提取E176鳞归竹坞。儿孙迎笑交相语。西风满袖有余清，试倩霜刀登玉缕。念了，齐唱渔家傲，取鱼在杖头，各放鱼，指酒尊。试倩霜刀登玉缕。银鳞不忍供盘俎。掷向清波方圉圉。休更取。小槽且听真珠雨。唱了，后行吹渔家傲，舞。舞了，念诗：明月满船唯载酒。渔家乐事时时有。醉乡日月与天长，莫惜清尊长在手。念了，齐唱渔家傲，取酒尊，斟酒对饮。莫惜清尊长在手。圣朝化洽民康阜。说与渔家知得否。齐稽首。太平天子无疆。起，面外稽首祝圣。唱了，后行吹渔家傲，舞。舞了，渔父自念遣队：湖山佳气霭纷纷。占得风光日满门。宾主相陪欢意足，却横烟笛过前村。歌舞既终，相将好去。念了，后行吹渔家傲，舞者两行引退，出散。","dynasty":"宋代","title":"渔父舞"}
{"author":"史浩","content":"欹枕不成眠，得句十分清绝。一夜酸风阁花，酝江天飞雪。晓来的白乐看枝头，老蚌剖明月。帝所待调金鼎，莫教人轻折。","dynasty":"宋代","title":"好事近（梅花）"}
{"author":"史浩","content":"芳华三月只些儿，生怕春林鸟唤归。寄与东君须久住，勿容一片落花飞。","dynasty":"宋代","title":"和朱坡绝句"}
{"author":"史浩","content":"吾皇喜。光宠无贰。玉带金鱼荣贵。或者疑之。岂识圣明，曾主斯乡，尝相与尽缱绻，胶漆何可相离。今日风云合契。此实天意。吾皇圣寿无极，享晏粲千载相逢，我翁亦昌炽。永作升平上瑞。","dynasty":"宋代","title":"采莲煞衮/采莲令"}
{"author":"史浩","content":"生灵膏血是缗钱，买得珍珠颗颗圆。痛惜鲛人在深海，风潮沉溺几多船。","dynasty":"宋代","title":"童丱须知其四"}
{"author":"史浩","content":"东风昨夜到林塘，千骑初临绿野堂。乐里何烦丝竹韵，座间自有雪梅芳。民安竟夜户不闭，海静无波帆稳张。趁此清平同一醉，金瓯已覆颍川黄。","dynasty":"宋代","title":"宴明守高大卿致语口号"}
{"author":"史浩","content":"注目眇无际，彤云灿晚暾。心融八极表，欲辩已忘言。","dynasty":"宋代","title":"次韵张汉卿梦庵十八咏其十二霞外"}
{"author":"史浩","content":"袅袅龙涎百和芳，须臾轻蔼遍兰堂。捧炉仙子云鬟湿，不学公超妖幻方。","dynasty":"宋代","title":"野庵分题香雾"}
{"author":"史浩","content":"歙水端溪各擅名，刷丝鸲鹆眼分明。不因守黑谈玄辈，奇璞缘何见管城。","dynasty":"宋代","title":"砚纹得明字"}
{"author":"史浩","content":"当年复被乞州麾，敢意今朝扈禁围。光闪雪矛情益壮，声传玉漏梦全稀。已无马向清淮饮，端有龙从白水归。倚柁预思歌凯后，却寻鸥鸟共忘机。","dynasty":"宋代","title":"又次韵其一"}
{"author":"史浩","content":"造化工夫正不难，幻成梅柳已班班。清吟且可对冰柱，烂醉未应颓玉山。鹤冷风亭来砌下，雁迷烟渚驻云间。不移跬步居银阙，仙驭何劳著手攀。","dynasty":"宋代","title":"次韵周祭酒所和馆中雪诗其二"}
{"author":"史浩","content":"清朝登用是儒宗，尤喜桐川协气浓。画戟林中今长贰，红莲幕里昔游从。云飞共庆情方洽，鲸饮何妨量有容。且向山城足欢谑，他年接武亚夔龙。","dynasty":"宋代","title":"代赵倅燕广德守钱郎中致语口号"}
{"author":"史浩","content":"潭潭大府坐真王，中有神仙聚画堂。玉润曾闻韵琴瑟，冰清初喜见鸾凰。扶舆和气笙歌沸，馥郁春风锦绣光。他日诸孙成宅相，颔头休羡郭汾阳。","dynasty":"宋代","title":"代弥坚就赵府作会致语口号"}
{"author":"史浩","content":"春风著意舞长杨，中有珍禽口尚黄。曾闻章台看眉妩，故应学得汉家妆。","dynasty":"宋代","title":"次韵范干闻画眉鸟声"}
{"author":"史浩","content":"织者何人衣者谁，越溪寒女汉宫妃。宫妃莫道无青史，马后先传大练衣。","dynasty":"宋代","title":"童丱须知其三"}
{"author":"史浩","content":"沈沈春酌话绸缪，花月行船看拍浮。手束柔荑调雁柱，袖翻纹锦出香毬。未攀青子犹如豆，欲脍赪鳞始上钩。蓬岛古来无觅处，我曹今此得真游。","dynasty":"宋代","title":"江倅出家乐"}
{"author":"史浩","content":"郏鄏年方永，崆峒道益隆。忧勤三纪外，揖逊一言中。尧屋心非有，虞琴养正丰。乘云帝乡去，率土动悲风。","dynasty":"宋代","title":"高宗圣神武文宪孝皇帝挽辞其三"}
{"author":"史浩","content":"子猷昔借宅，馀地著霜筠。君今地无隙，乃复借诸邻。开窗罗万个，倾盖如相亲。轻风韵萧瑟，密雪乘珠珍。行当享清绝，宁问谁主宾。人生空洞间，千亩纳渭滨。胡为徇目力，咫尺分参辰。便当混物我，一视无越秦。还以赏君轩，借与不借均。比意识者会，君无语俗人。","dynasty":"宋代","title":"题陈天予国正借轩"}
{"author":"史浩","content":"太史仰乾象，光芒见前星。森然拱帝所，无乃趋过庭。道德粹金玉，词华渺沧溟。愿言千万寿，声闻炳丹青。","dynasty":"宋代","title":"上建王生辰其三"}
{"author":"史浩","content":"何年樊仙翁，踞此作云榭。境胜唯清凉，寒燠匪冬夏。俯观尘世人，杳在万仞下。渐次入真境，还如倒食蔗。","dynasty":"宋代","title":"走笔次韵张以道樊榭"}
{"author":"史浩","content":"脩竹丛中屋半楹，坐来天际数峰青。定知俗物不挂眼，只许飞云过短棂。","dynasty":"宋代","title":"次韵陈春卿眇云轩其一"}
{"author":"史浩","content":"西帝风行杀气秋，丘陵草木尽虔刘。要令地轴平如掌，混一车书四百州。","dynasty":"宋代","title":"用文叔州字韵和飓风诗"}
{"author":"史浩","content":"簪缨济济佩锵锵，竞集华堂献寿觞。朱绂始闻新命诰，青毡俄睹旧门墙。梁闱琴瑟声俱妙，谢砌芝荪气倍香。烂醉莫嫌欢未彻，从今三万六千场。","dynasty":"宋代","title":"叔父知县庆宅并章服致语口号"}
{"author":"史浩","content":"后园三径欲重开，一曲新从君赐来。有愧莱公勋业盛，平生无地起楼台。","dynasty":"宋代","title":"还乡后十月作其一"}
{"author":"史浩","content":"女子年既笄，出适乃从夫。从夫始曰妇，将以事舅姑。舅姑生男儿，鼓舞更忻愉。禀受胚胎成，身体洎发肤。玩之如美玉，宝之如明珠。觊其能立身，孝养勤朝晡。岂知壮有室，却使失欢娱。妇既恣狼戾，夫亦与之俱。翁妪有憎恶，导夫起嗟吁。叔妹有异胞，俾夫肆欺诬。及其享富贵，却云夫自图。珍异私帑积，赀产别籍拘。不念翁与妪，生尔夫之躯。不念叔与妹，尔夫当友于。动辄生离间，岂不负心乎。天殃或人祸，舍尔其谁诛。我有为妇法，尔其听而孚。凡事舅姑礼，与事亲无殊。唯当辅君子，相勉以相须。定省问安否，温凊视衣襦。俎豆奉燕乐，几杖供扶持。出因侍坐席，入则临庖厨。亲意或欲与，承命惟所需。不作曾元养，问有必曰无。亲意所爱敬，率行不敢渝。当以内则篇，终身为范模。其有疾病时，忧惶问医巫。不眠衣带敝，不食形容枯。药饵必自试，宁敢离须臾。以至复初后，吾身方得苏。其有贫困时，四壁立家徒。夫既日负米，不惮涉崎岖。妇亦悯其劳，推食盈盘盂。质贷如已尽，素手居穷途。每务宽慈抱，何尝使向隅。以其所以养，粗粝成甘腴。亲怒我勿怨，亲肥我独臞。忘饥日反哺，岂不见慈乌。亲既感尔孝，祝尔多英雏。佗日尔有妇，复与尔同符。因知妇行孝，乃自立根株。出尔反乎尔，曾不差锱铢。当时奉翁妪，后效收桑榆。时哉不可失，作诗劝踟蹰。","dynasty":"宋代","title":"童丱须知舅姑篇"}
{"author":"史浩","content":"太史仰乾象，光芒见前星。森然拱帝所，无乃趋过庭。道德粹金玉，词华渺沧溟。愿言千万寿，声闻炳丹青。","dynasty":"宋代","title":"上建王生辰其三"}
{"author":"史浩","content":"人鬼幽明两不关，人生只畏鬼为奸。欲知古器从何得，尽出丘陵冢墓间。","dynasty":"宋代","title":"童丱须知其七"}
{"author":"史浩","content":"相国当年葺未央，欲将壮丽奉高皇。谁知后裔求增广，万户千门起建章。","dynasty":"宋代","title":"童丱须知其三"}
{"author":"史浩","content":"苍苍廿里籍仙踪，出岫无心瑞霭浓。南北往来蹊径熟，故应环佩日相从。","dynasty":"宋代","title":"次韵郑郎中作四明谢遗尘九题走笔不二其二过云"}
{"author":"史浩","content":"我为劳生，自怜浪迹天涯遍。如今春换。又是孤萍断。谁信年时，老子情非浅。思量见。画楼天远。花倚夕阳院。","dynasty":"宋代","title":"点绛唇"}
{"author":"史浩","content":"习尚从何来，影响由先世。好礼必温恭，收书乃文艺。初心傥不思，后弊必难制。古人约其身，所以裕苗裔。","dynasty":"宋代","title":"童丱须知习尚篇"}
{"author":"史浩","content":"夫子胸中万顷宽，照人英采玉峰寒。难蟠凛凛虹蜺气，易舍峨峨獬豸冠。秋在石渠同过雁，春回江渚却鸣鸾。由来内外俱行道，达者何曾异辙看。","dynasty":"宋代","title":"送任秘监龙图知洪府"}
{"author":"史浩","content":"帝王学有源，执中以传道。塞路排杨墨，逃亲鄙释老。大学吾所行，中庸吾所保。直下肯承当，后人斯有考。","dynasty":"宋代","title":"童丱须知传道篇"}
{"author":"史浩","content":"微霰疏飘，骄云轻簇，短檠黯淡笼纱。冷禁兰帐，清晓忽飞花。已是平芜步阔，那堪更、折竹如蓑。凭栏处，关心一叶，归兴渺无涯。为瑞，已多少，适从狼子，来自龙沙。赖吾皇神武，薄海为家。尽扫腥风杀气，依然放、红日光华。回头看，山蹊水坞，缟带不随车。","dynasty":"宋代","title":"满庭芳（次韵姚令威雪消）"}
{"author":"史浩","content":"金莲双烛渐烧残，青琐珑璁月影寒。五色丝纶朝入奏，天街花露已阑干。","dynasty":"宋代","title":"和夜直"}
{"author":"史浩","content":"油然肤寸起岩峦，萦抱山腰玉带宽。会作旱天三日雨，莫将空濶等閒看。","dynasty":"宋代","title":"次韵陈春卿眇云轩"}
{"author":"史浩","content":"庭前高下碧玉树，秋日奈兹风露何。两度开花君莫问，为渠天近得香多。","dynasty":"宋代","title":"次韵"}
{"author":"史浩","content":"符箓玉搔头，艾虎青丝鬓。一曲清歌倒酒莲，尚有香蒲晕。角簟碧纱厨，挥扇消烦闷。唯有先生心地凉，不怕炎曦近。","dynasty":"宋代","title":"卜算子（端午）"}
{"author":"史浩","content":"西帝风行杀气秋，丘陵草木尽虔刘。要令地轴平如掌，混一车书四百州。","dynasty":"宋代","title":"用文叔州字韵和飓风诗"}
{"author":"史浩","content":"水拭双鸾镜，山环六曲屏。云端迸朝日，木杪见疏星。梅坞春长在，柴门夜不扃。援琴谁写景，思得与君听。","dynasty":"宋代","title":"次韵孙季和东湖二诗其二"}
{"author":"史浩","content":"贵家所好若无偏，翠羽真珠不直钱。簪珥一求难得货，穷山深海尽骚然。","dynasty":"宋代","title":"童丱须知其三"}
{"author":"史浩","content":"年来管城不脱帽，只羡夫君诗法好。怡云剥啄到云寮，始知春风属此老。忆昔代匮持钧衡，红尘瘦马太忙生。自从得请归吾里，常与鹿豕为群行。有时片月随杖屦，飘飘洒洒欲仙去。去寻杖锡四明中，听取怡云末后句。","dynasty":"宋代","title":"走笔次韵寄平元衡禅老"}
{"author":"史浩","content":"石窗兀太虚，四顾蔽云幄。朝看爽气浮，暮送红日落。主人宅是间，结茅侣猿鹤。平生丘壑姿，肯内谢康乐。客有子潘子，登临富佳作。笔发天地秘，灵光动寥廓。长谣万峰顶，世事俱脱略。回头睨俗士，机巧费穿凿。","dynasty":"宋代","title":"次韵潘德鄜咏昙老四窗"}
{"author":"史浩","content":"隐隐双娥翠黛攒，半遮团扇下云端。背人不语为何事，娇怯应嫌众目看。","dynasty":"宋代","title":"野庵分题羞"}
{"author":"史浩","content":"蜂房酿馀滋，众香薰蜜脾。幻作应真面，行行排玉枝。相看紫檀色，风摇振金锡。天遣久住世，不畏高楼笛。","dynasty":"宋代","title":"雪中三英蜡梅"}
{"author":"史浩","content":"人生贵疏财，过富诚多事。愚固益其过，贤亦损其志。指廪悯人穷，挥金侈上赐。万古播清名，谁云能败类。","dynasty":"宋代","title":"童丱须知疏财篇"}
{"author":"史浩","content":"罗袜半钩新月。更把凤鞋珠结。步步著金莲，行得轻轻瞥瞥。难说。难说。真是世间奇绝。","dynasty":"宋代","title":"如梦令"}
{"author":"史浩","content":"黄冠物外士，碧眼世中儿。琅函赤轴富裒蓄，金作蛟龙盘绣栭。撞钟击钵走聋俗，圣典寂寞令人悲。我登九经堂，四顾光陆离。画檐散彩喷朝日，翠幌倒影摇天池。牙签插架争突兀，若有鬼物森持扶。使君雅意尊经术，故辟后圃披遗基。咄嗟土木上星汉，下视仙宫梵宇俱么微。我愿兹堂遍寰海，共治皆以经为师。一变人心至齐鲁，再使风俗跻农羲。却向兹堂命宾友，霜藤象管唱新诗。东风吹到君王耳，唤取文翁归玉墀。","dynasty":"宋代","title":"代叔父九经堂歌"}
{"author":"史浩","content":"云绕青山水绕堤，游人陌上手同携。遗簪坠珥欢方洽，只恐楼头日欲西。","dynasty":"宋代","title":"和乌塘"}
{"author":"史浩","content":"夕郎凛凛馀风烈，有女犹为世妇师。处己幽闺推德厚，相夫贤路已名驰。秋天零露铭旌湿，晓月沈光独鹤悲。他日赠黄频锡宠，冢前羊虎石累累。","dynasty":"宋代","title":"林通判妻挽辞"}
{"author":"史浩","content":"槐庭元老。四海真师表。曲为故人敦久要。隔巷不嫌时到。虚堂已入凉E97C。一觥为寿何辞。看即关河恢复，千秋永辅淳熙。","dynasty":"宋代","title":"清平乐（代宰执劝赵丞相酒）"}
{"author":"史浩","content":"浙右风烟属舜亭，几年才此萃群英。棠敷灵荫连天阔，湖泛恩波澈底清。醉吸霞光金盏窄，笑扶花影玉山倾。定知太史先占瑞，天外祥星一处明。","dynasty":"宋代","title":"馀姚待县官致语口号"}
{"author":"史浩","content":"小院春风不老。鹊碧霓裳缥缈。雪脸间朱颜，各自一般轻妙。忒掉。忒掉。真个一双两好。","dynasty":"宋代","title":"如梦令（酴醿·金沙同架）"}
{"author":"史浩","content":"上帝昌我宋，高目视所以。天子亶聪明，亦既受多祉。庆泽渺梦图，班衣有元嗣。兹辰甫诞辰，想见龙颜喜。","dynasty":"宋代","title":"上建王生辰其一"}
{"author":"史浩","content":"辎车乘马君王赐，不赏边功即予贤。外物何须勤觊望，惟于事业每加鞭。","dynasty":"宋代","title":"童丱须知其五"}
{"author":"史浩","content":"乞身閒退本何图，赐第俄然处帝都。报德未忘三捷奏，祈天且办一重炉。","dynasty":"宋代","title":"童丱须知其八"}
{"author":"史浩","content":"真隐先生，家居近在东湖。茅屋三椽，自有一种清虚。秫来酿酒，便无后、也解赊沽。只愁客至，不能拚此芳壶。且乐天真，醉乡里、无限欢娱。时倚花枝，困来著枕蘧蘧。回观昨梦，徒然使、心剿形F156。始知今日，得闲却是良图。","dynasty":"宋代","title":"新荷叶"}
{"author":"史浩","content":"翼轸腾光万代尊，地灵人杰萃侯门。紫芝秀宇尘无染，黄宪澄波挠不浑。泥湿丹书双彩凤，香凝画戟两朱轮。生朝有客成飘泊，犹寄巢莲碧玉樽。","dynasty":"宋代","title":"上平江守徐侍郎生日"}
{"author":"史浩","content":"倡优卑贱起淫风，涂泽唯知特地浓。珍重贤门贞洁女，不施朱粉自雍容。","dynasty":"宋代","title":"童丱须知其七"}
{"author":"史浩","content":"风收淅沥，雾隐森罗。群山万玉嵯峨。禁街车马，银杯缟带相过。胥涛晚来息怒，练光浮、都不扬波。最好处，是渔翁归去，鼓棹披蓑。况是东堂锡宴，龙墀骤，貂珰宣劝金荷。庆此嘉瑞，明岁黍稌应多。天家预知混一，把琼瑶、铺遍山河。这宴饮，罄华戎、同醉泰和。","dynasty":"宋代","title":"声声慢·风收淅沥"}
{"author":"史浩","content":"儒生纸上争攻剽，传癖书痴等贻诮。不然利海竞锥刀，或向名场羡华要。纷纷臧谷两亡羊，说以西湖却头掉。西湖自倚倾城姿，肯与西施角年少。品题定价有前贤，陈迹班班犹可吊。试因休沐许寻盟，净洗缁尘一登眺。身疑孤星破浮云，心逐惊猱走空峤。野竹万个秋声虚，败荷十里香风妙。凌霄金刹梵仙居，怪石嶙峋馀万窍。高敷桂子浥新黄，好傍长枝发清啸。老禅林外熟蹲鸱，双耳不闻天使召。行行欲问处士桥，路转忽逢水仙庙。未羞菊蕊荐芳馨，一盏寒泉敢先釂。翩翩沙鸟没苍烟，红蓼丹枫舞斜照。急呼艇子汎漪涟，正欲渡间狎渔钓。同行磊落三数公，嘉此襟期非素料。襞笺吟写乐游诗，愈使西湖有光耀。伊余同赋却忘言，了知造物工相撩。千古游人安在哉，城郭山林归一窖。会须象罔得玄珠，可免小儿轻侮笑。","dynasty":"宋代","title":"游西湖分韵得要字"}
{"author":"史浩","content":"大江汹澎湃，风静星斗涵。截然当地险，界限天东南。金陵帝王都，窟宅何耽耽。龙虎争负恃，盘踞昔所谈。我适访陈迹，策马冲烟岚。蒋山上叠翠，秦淮俯拖蓝。宝公道场主，貌像坚瞿昙。千年窣堵波，倒影落寒潭。共知胜绝处，即是弥勒龛。舂春足佳致，慨想聊停骖。六朝互兴废，较德同朝三。中原文武境，久困兵贪婪。曾无混一志，溥施鸿恩覃。区区守霸图，局束令人惭。岂若吾主圣，坐遣凶渠戡。长驱翔灞上，垂拱受朝参。回观兹奥区，脱去如遗簪。小臣执羁靮，喜释心如惔。再拜觞万寿，恺乐将屡酣。却来寻故栖，了此七不堪。","dynasty":"宋代","title":"陪洪景卢左司马德骏薛季益冯圆中三郎中汪中嘉总干游蒋山以三十六陂春水分韵得三字"}
{"author":"史浩","content":"秋光将老。黄花开早。露浥清晓，金钱万叠犹小。簪遍碧云鬟，压倒乌纱帽。更把来、玉觞同酹。过□添炉鼎，朱颜愈少。壮道骨，长仙风，养成灵宝。今日去登高，谩说龙山好。悄不如、自家蓬岛。","dynasty":"宋代","title":"惜黄花（重阳）"}
{"author":"史浩","content":"我今来访烟霞侣。沸华堂箫鼓。疑是奏钧天，宴瑶池金母。却将桃种散阶除，俾华实、须看三度。方记古人言，信有缘相遇。","dynasty":"宋代","title":"太清舞其五"}
{"author":"史浩","content":"主圣臣贤日，勤政在恤民。差徭唯务息，赋敛直须均。但使皆当富，何忧富却贫。孟公仁义说，不取利吾身。","dynasty":"宋代","title":"童丱须知恤民篇"}
{"author":"史浩","content":"碧天似水，看常娥摩出，一轮寒璧。桂魄扶疏光照耀，尘界都成银色。万象森罗，羞明卷彩，黯淡唯今夕。风高露重，井梧湿翠时滴。谁信鹤发婆娑，鄮峰真隐，对影为三益。虎绕龙蟠丹就后，一颗清辉的国。不养银蟾，不关玉兔，到处无亏蚀。三千行满，也能飞上璇极。","dynasty":"宋代","title":"念奴娇（中秋）"}
{"author":"史浩","content":"翠竹茎疏，碧溪流浅，绮窗为尔时开。依稀远岸，才见一点寒梅。冷定半疑是雪，因风还度暗香来。醉清兴，瘦策过桥，黄帽青鞋。繁枝正微雨后，似怨人知晚，泪浥冰腮。殷勤百绕，留连踏遍莓苔。报道玉人睡觉，菱花初试晓妆台。携归去，粉额殢人，比并轻抬。","dynasty":"宋代","title":"庆清朝（梅花）"}
{"author":"史浩","content":"蚤岁登巍第，即潜正黑头。一封忧国虑，五马便乡州。笔底平生学，胸中康济谋。胜须勤蓄积，圣主欲兼收。","dynasty":"宋代","title":"饯冯圆中吏部出守"}
{"author":"史浩","content":"芝检荧荧金缕黄，拜恩初捧鹊炉香。花笼丽日晖朱绶，燕啄新泥上画梁。歌遏行云莺睍睆，舞飘回雪蝶轻狂。一卮竞祝双椿老，伫看于飞到玉堂。","dynasty":"宋代","title":"叔父知县庆宅并章服"}
{"author":"史浩","content":"复拥旌麾，重歌襦裤，满城长自春容。搢绅耆旧，欢溢笑谈中。尽道邦君恺悌，逍遥遂、湖海遐踪。今朝会，公真乐善，屈意与人同。恩勤，东道主，挥金汉傅，怀绶朱公。引群仙环拱，欲寿吾翁。春瓮初澄盎绿，春衫更、轻染香红。持杯愿，归登绛阙，花萼醉春风。","dynasty":"宋代","title":"庆清朝其八代乡老众宾劝乡大夫"}
{"author":"史浩","content":"碧天似水，看常娥摩出，一轮寒璧。桂魄扶疏光照耀，尘界都成银色。万象森罗，羞明卷彩，黯淡唯今夕。风高露重，井梧湿翠时滴。谁信鹤发婆娑，鄮峰真隐，对影为三益。虎绕龙蟠丹就后，一颗清辉的国。不养银蟾，不关玉兔，到处无亏蚀。三千行满，也能飞上璇极。","dynasty":"宋代","title":"念奴娇（中秋）"}
{"author":"史浩","content":"朔风吹律酝霜严，帝遣神仙下斗南。阙月溯弦金作缕，非烟效瑞锦成岚。平生漫吹欣相遇，一瓣浓薰已遍参。欲向今朝伸善颂，世间唯有达尊三。","dynasty":"宋代","title":"上普安郡王生辰其一"}
{"author":"史浩","content":"黄金委粪壤，六籍垂日星。兹焉论胜负，无乃未知经。云林倚杰阁，楚楚罗汗青。寄与阁上人，移之置中扃。","dynasty":"宋代","title":"寄题胜金阁"}
{"author":"史浩","content":"竹叶舟中渔父，瓜州渡口人家。占得烟波活计，全胜富贵生涯。","dynasty":"宋代","title":"瓜州渡头六言"}
{"author":"史浩","content":"槐夏阴浓，笋成竿、红榴正堪攀折。菖B321碎琼，角黍堆金，又赏一年佳节。宝觥交劝殷勤愿，把玉腕、彩丝双结。最好是，龙舟竞夺，锦标方彻。此意凭谁向说。纷两岸，游人强生区别。胜负既分，些个悲欢，过眼尽归休歇。到头都是强阳气，初不悟、本无生灭。见破底，何须更求指诀。","dynasty":"宋代","title":"花心动（端午）"}
{"author":"史浩","content":"四明山水天下异，东湖景物尤佳致。古来奇处芜没多，极目空馀老苍翠。最称险奥唯福泉，崒嵂万仞摩青天。屹起精蓝名寿圣，松风飒飒泉涓涓。一径崎岖通下水，风物人情更淳美。两椽茅屋何萧然，是即吾庐靠山起。吾尝终日倚阑干，眼界峨峨碧玉攒。有时出户一乘兴，枯筇蜡屐随清湍。攀萝直上上水去，烟霞迤逦僧家路。龙藏虎蛰天地宽，陟岵欷歔空堕泪。次经象坎白云庵，阴崖断谷常青岚。中有村墟号韩岭，渔歌樵斧声相参。陶公霞屿峥嵘出，秀杰绵延数非一。鳖山孤立水中央，规圆不赖人镵刻。地雄山壮泉源豪，七十二溪俱怒涛。截山突屼起六堰，百尺花蹊金石牢。鸣桹掷钓渔艇短，数百成群来往款。绿蓑青笠苦忘归，细雨斜风浑不管。栖真兰若唯南隅，闻是徐王旧隐居。莲塘十里香风阔，凫鹥鸂鶒时沉洳。一帆迅抵青山寺，丈室云堂高赑屃。森森松菊蔽村祠，细读刓碑知故事。云是皇朝李使君，浚浊澄清利后人。迄今旱岁赖实利，血食往往长秋春。破雾穿云梯磴滑，石胁山腰遍金刹。濯足清流舒啸长，筼筜十亩清风戛。紫衣道士氏曰朱，高论山前结草庐。客至石坛无俗物，横琴数曲酒一壶。对岸二灵只一苇，依约谁家葬龙耳。夜深疏雨洗遥空，一朵浓云罩山觜。金襕禅老今大颠，坏衲蒲团日坐禅。我行不问西来意，消息还将方寸传。乌石山头滕奥口，泓澄万丈辉星斗。过客谁知此地灵，只闻静夜生龙吼。鉴湖芜没多田畴，临平车马尤喧啾。纷纷未识兹万顷，神仙窟宅合在东南北西陬。周游几千里，此兴犹未已。归来摸写笔不停，大匠从其诮狂斐。","dynasty":"宋代","title":"东湖游山"}
{"author":"史浩","content":"雪消春浅。听爆竹送穷，椒花待旦，系马合簪，鸣鸦列炬，几处玳筵开宴。介我百千眉寿，齐捧玉壶金盏。最奇绝，是小桃新坼，争妍粉面。女伴。频告语，守岁通宵，莫放笙歌散。酒晕朝霞，寒欺重翠，却忆凤屏香暖。笑拂满身花影，遥指珠帘深院。待到了，道一声稳睡，明年相见。","dynasty":"宋代","title":"喜迁莺（守岁）"}
{"author":"史浩","content":"鄮水鄞江喜气浮，祇应共理得贤侯。千帆过海欣无警，九谷登场庆有秋。圣主正思黄霸入，仙翁方伴赤松游。一杯相遇何妨醉，春在西湖月在楼。","dynasty":"宋代","title":"复明守谢直阁会致语口号"}
{"author":"史浩","content":"秾薰知见林，燕坐观物化。鼻孔如撩天，可闻不可画。","dynasty":"宋代","title":"次韵张汉卿梦庵十八咏其九众香堂"}
{"author":"史浩","content":"云北人言是北溟，脩鳞可驾上金庭。高风已得扶摇便，聊向虚窗聚德星。","dynasty":"宋代","title":"次韵郑郎中作四明谢遗尘九题走笔不二其四云北"}
{"author":"史浩","content":"浙右风烟属舜亭，几年才此萃群英。棠敷灵荫连天阔，湖泛恩波澈底清。醉吸霞光金盏窄，笑扶花影玉山倾。定知太史先占瑞，天外祥星一处明。","dynasty":"宋代","title":"馀姚待县官致语口号"}
{"author":"史浩","content":"锦绣环清跸，祥云捧日华。千官鹓鹭集，万骑虎貔誇。馀孽皇威远，中原望眼赊。遥怜太液水，波煖欲生花。","dynasty":"宋代","title":"次韵皇孙所和二诗其一"}
{"author":"史浩","content":"圣主龙飞念故人，侯门雨露一番新。登瀛已宠皇华贵，被綵专荣白发亲。好语旧闻千岁鹤，仁风今扇七州春。定知福寿无边际，坐看云来舞绣茵。","dynasty":"宋代","title":"上高提举生日其二"}
{"author":"史浩","content":"六阅淳熙祀，秋高日仲辛。大君敷涣号，重屋荐明禋。玉辂兴清庙，龙旂亘紫宸。云阴连夜解，霁色一朝新。周礼樽罍备，虞韶乐舞陈。合宫天地并，侑席祖宗均。峻墄登三献，脩楹秩百神。肃祗伸睿意，肸蚃降高旻。宣室宜膺福，慈闱亟拱宸。簪花驰万骑，归胙见双亲。釐事超隆古，年龄肇亿春。蓼萧覃有截，成命播无垠。惠馂颁群后，恩波逮老臣。祝尧非健笔，徒学华封人。","dynasty":"宋代","title":"进明堂庆成诗"}
{"author":"史浩","content":"居家姆传未曾成，才及笄年便有行。中馈既然长酩酊，儿孙婢仆尽纵横。","dynasty":"宋代","title":"童丱须知其七"}
{"author":"史浩","content":"清朝出宰是郎星，牛刃恢恢正发硎。宾佐雍容心尽赤，杯盘酬对眼全青。政平况是庭无讼，俗易还闻户不扃。赢得通宵恣欢谑，看看联翮上朝廷。","dynasty":"宋代","title":"馀姚待新宰致语口号"}
{"author":"史浩","content":"贵家所好若无偏，翠羽真珠不直钱。簪珥一求难得货，穷山深海尽骚然。","dynasty":"宋代","title":"童丱须知其三"}
{"author":"史浩","content":"代耕有禄及婴孩，饮啄当知所自来。若也食焉无怠事，庶于报国有涓埃。","dynasty":"宋代","title":"童丱须知其八"}
{"author":"史浩","content":"槐夏阴浓，笋成竿、红榴正堪攀折。菖B321碎琼，角黍堆金，又赏一年佳节。宝觥交劝殷勤愿，把玉腕、彩丝双结。最好是，龙舟竞夺，锦标方彻。此意凭谁向说。纷两岸，游人强生区别。胜负既分，些个悲欢，过眼尽归休歇。到头都是强阳气，初不悟、本无生灭。见破底，何须更求指诀。","dynasty":"宋代","title":"花心动（端午）"}
{"author":"史浩","content":"清朝登用是儒宗，尤喜桐川协气浓。画戟林中今长贰，红莲幕里昔游从。云飞共庆情方洽，鲸饮何妨量有容。且向山城足欢谑，他年接武亚夔龙。","dynasty":"宋代","title":"代赵倅燕广德守钱郎中致语口号"}
{"author":"史浩","content":"当时脱得长城苦。但熙熙朝暮。上帝锡长生，任跳丸乌兔。种桃千万已成阴，望家乡、杳然何处。从此与凡人，隔云霄烟雨。","dynasty":"宋代","title":"太清舞其三"}
{"author":"史浩","content":"亭亭万叶剪青罗，岂为冰霜便改柯。满著珠玑间金粟，倩谁纤手剖天鹅。","dynasty":"宋代","title":"次韵馆中秋香其二"}
{"author":"史浩","content":"同云收万里，爱日已三竿。见睍将潜迹，无风特地寒。晴檐如下雨，槁涧忽鸣湍。渐觉山河复，方知世界宽。","dynasty":"宋代","title":"雪消得寒字"}
{"author":"史浩","content":"主圣臣贤日，勤政在恤民。差徭唯务息，赋敛直须均。但使皆当富，何忧富却贫。孟公仁义说，不取利吾身。","dynasty":"宋代","title":"童丱须知恤民篇"}
{"author":"史浩","content":"霜晓东朝路，鸣笳素葆翻。龙輴菆禹穴，鱼钥閟尧门。助奠风云合，缠哀海岳昏。唯馀慈俭宝，垂裕九重尊。","dynasty":"宋代","title":"显仁皇太后挽辞其二"}
{"author":"史浩","content":"蹑屩担簦不厌频，治安有策上严宸。朝为逆旅马助教，暮作南昌梅子真。岂是天教亡寸禄，祇应身欲到三神。从今遂泯凌云气，挂剑寒松泪满巾。","dynasty":"宋代","title":"虞好古挽辞"}
{"author":"史浩","content":"苍岷万仞起岩峦，悬瀑霏霏六月寒。波及下方俱润泽，人间须作六花看。","dynasty":"宋代","title":"题雪窦飞雪亭"}
{"author":"史浩","content":"万斛黄金迷俯仰。轻舠不碍飞双桨。光透碧霄千万丈。真堪赏。恰如镜里人来往。","dynasty":"宋代","title":"渔夫舞"}
{"author":"史浩","content":"其间有洞天侣，思游尘世。珠葆摇曳。华表真人，清江使者，相从密议。此老遨嬉。我辈应须随侍。正举步、忽思同类。十八公、方耸壑，宜邀致。夙驾星言，人争图绘。朅来鄞山甬水。因此崇成，四明里第。","dynasty":"宋代","title":"采莲歇拍/采莲令"}
{"author":"史浩","content":"风收淅沥，雾隐森罗。群山万玉嵯峨。禁街车马，银杯缟带相过。胥涛晚来息怒，练光浮、都不扬波。最好处，是渔翁归去，鼓棹披蓑。况是东堂锡宴，龙墀骤，貂珰宣劝金荷。庆此嘉瑞，明岁黍稌应多。天家预知混一，把琼瑶、铺遍山河。这宴饮，罄华戎、同醉泰和。","dynasty":"宋代","title":"声声慢·风收淅沥"}
{"author":"史浩","content":"霁天风露好。乍暑退西郊，凉生秋早。银潢炯云杪。拥香车鹊翅，凌波初到。清歌缥缈。凭危阁、新蟾吐曜。有盈尊美酒，蛛丝钿合，拜舞竞分天巧。堪笑。世间痴绝，不识人中，拙是珍宝。多愁易老。都缘是，不闻道。骋些儿机智，遭他驱使，毕竟辛勤到了。又何如，百事无能，是非较少。","dynasty":"宋代","title":"瑞鹤仙·霁天风露好"}
{"author":"史浩","content":"石头虎踞。骄虏何能渡。曾是六朝雄胜处。瑞绕碧江云路。当时霸国多贤。风流只解遗鞭。便好扬舲北伐，举头即见长安。","dynasty":"宋代","title":"清平乐·石头虎踞"}
{"author":"史浩","content":"翠馆银罂下紫清。内家闻说庆嘉平。柳条萱草眼偏明。小阁数杯成酩酊，醒来不爱佩环声。为通幽梦到蓬瀛。","dynasty":"宋代","title":"浣溪沙"}
{"author":"史浩","content":"腊月正当三十夜，几人到此惺惺。一轮明月本圆明。朗然无挂碍，何用问前程。况有长生真秘□，岁华虽换休惊。但将歌酒乐升平。尘缘如未了，明日贺新正。","dynasty":"宋代","title":"临江仙·腊月正当三十夜"}
{"author":"史浩","content":"闲忙两字无多子。叹举世、皆由此。逐利争名忙者事。廛中得丧，仕中宠辱，无限非和是。谁人解识闲中味。雪月烟云自能致。世态只如风过耳。三杯两盏，眼朦胧地，长向花前醉。","dynasty":"宋代","title":"青玉案·闲忙两字无多子"}
{"author":"史浩","content":"曾向泗滨浮玉质，也居十二峰前。飞来藓发尚如拳，郁纷因出岫，巧镂是谁镌。挈榼凭栏成胜赏，老夫亦自颓然。坐疑霭霭上瑶天。已为苏旱雨，却放老龙眠。","dynasty":"宋代","title":"临江仙·曾向泗滨浮玉质"}
{"author":"史浩","content":"敧枕不成眠，得句十分清绝。一夜酸风阁花，酝江天飞雪。晓来的皪看枝头，老蚌剖明月。帝所待调金鼎，莫教人轻折。","dynasty":"宋代","title":"好事近·敧枕不成眠"}
{"author":"史浩","content":"银塘江上，展鲛绡初见，长天一色。风拭菱花光照眼，谁许红尘轻积。转盼冯夷，奔云起电，两岸惊涛拍。振空破地，水龙争喷吟笛。客有步屧江干，胸吞奇观，寄英词元白。素壁淋浪翻醉墨，飘洒神仙踪迹。好待波匀，横飞小艇，快引香筒碧。烟消月出，不眠拚了通夕。","dynasty":"宋代","title":"念奴娇·银塘江上"}
{"author":"史浩","content":"一笑尊前相语。莫遣良辰虚度。饮兴正浓时，兔碗聊分春露。留住。留住。催办后筵歌舞。","dynasty":"宋代","title":"如梦令·一笑尊前相语"}
{"author":"史浩","content":"飕飕万峰顶，宇宙尽闻声。会得真消息，知予是强名。","dynasty":"宋代","title":"阿育王山有松万株乞亭名于真隐居士榜日松风"}
{"author":"史浩","content":"遍此境，人乐康，挟难老术，悟长生理。尽阿僧祗劫，赤松王令安期。彭F150盛矣。尚为婴稚。鹤算龟龄，绛老休夸甲子。鲐背耸、黄发垂髻。更童颜，长鼓腹、同游戏。真是华胥。行有歌，坐有乐，献笑都是神仙，时见群翁启齿。","dynasty":"宋代","title":"采莲（衮遍）"}
{"author":"史浩","content":"羽幰新从帝所回，馀欢未尽玳筵开。醉抛青子香泥上，留与王家取次栽。","dynasty":"宋代","title":"次韵郑郎中作四明谢遗尘九题走笔不二其八青棂子"}
{"author":"史浩","content":"鄮山鄞水百祥臻，天祐龙门萃达尊。又见常珍登耄齿，更欣华秩亚星垣。龚黄政美褒宜重，箕翼光腾福正繁。他日老更兴盛举，会看兄弟迭承恩。","dynasty":"宋代","title":"德翁弟转员郎庆会致语口号"}
{"author":"史浩","content":"郁葱佳气拥兹辰，两见姚江得主人。报最已闻歌满道，告新还善政如神。词传绮席莺声滑，酒吸红波玉脸春。休向阳关惜分袂，他年接武侍严宸。","dynasty":"宋代","title":"代新馀姚高宰燕友致语口号"}
{"author":"史浩","content":"夹路红榴取次芳，三槐嫩绿影交相。解装初憩簪缨客，肆席爰开衮绣堂。西子随车腾懿德，东床择婿得仙郎。一卮何止千秋祝，更伫鸣驺下帝乡。","dynasty":"宋代","title":"纳孙妇钱氏亲会致语口号"}
{"author":"史浩","content":"生居宅相宠无伦，来荫金枝德有邻。夫拥斋旄仪上宰，身兼郡主国夫人。方看十子翻丹凤，忽忆三山驾紫麟。霜洁兰薰全懿美，史官秉笔正訚訚。","dynasty":"宋代","title":"赵开府卫国夫人宋氏挽辞"}
{"author":"史浩","content":"有美椒盘献，三朝庆始和。灵茎丛玉敦，酝酒满金荷。不向汤铭见，其如晋颂何。欲知勤祝处，功在历年多。","dynasty":"宋代","title":"椒盘得多字"}
{"author":"史浩","content":"双鹿处岩隈，似有人性灵。山童自驯扰，俗客必心惊。循除水濈濈，竹暗藏幽亭。有时带露归，濈濈身有青。","dynasty":"宋代","title":"走笔次韵张以道鹿亭"}
{"author":"史浩","content":"孔雀双飞敞画屏。锦花裀上舞娉婷。红绡袖暖琉璃滑，金鸭炉香椒桂馨。丹脸渥，秀眉青。平生阴德在遐龄。如今便好添龟鹤，元是南箕一寿星。","dynasty":"宋代","title":"鹧鸪天（祝寿）"}
{"author":"史浩","content":"闻说天家起阿香，揽桃催杏脸无央。夜蟾不解照仙李，朝雨何妨梦楚王。知买扁舟成折柳，剩哦佳句作甘棠。故园风物虽云好，何必归程遽许忙。","dynasty":"宋代","title":"次韵王正之惊蛰有感言归"}
{"author":"史浩","content":"祝寿祝寿。筵开锦绣。拈起香来玉也似手。拈起盏来金也似酒。祝寿祝寿。命比乾坤久。长寿长寿。松椿自此碧森森底茂。乌兔从他汨辘辘底走。长寿长寿。","dynasty":"宋代","title":"浪淘沙令（祝寿）"}
{"author":"史浩","content":"学佛以佛魔，学儒为儒缚。胡不朝隐几，㗳焉似南郭。是非风过耳，名利束高阁。回视平生心，无乃亦大错。便当息万缘，摆去如斧削。神游八极表，笑傲有馀乐。山水得胜处，一揽襟量廓。杖锡群峰颠，宫殿浮碧落。下瞰徐符岩，居然在山脚。众水会一涧，颓波泻珠箔。奔放出中涂，隐潭钟万壑。轰如破蛰雷，急似晴空雹。或复地中行，鸢飞鱼自跃。跻攀至飞电，乳窦知谁凿。向来因风絮，句法诚软弱。六花倾万仓，千古无锁钥。濛润遍寰海，何止洒林薄。凭栏眼欲眩，顿洗眵昏浊。翻身上妙高，愈觉吟魂矍。凿齿对弥天，相视两无怍。祇恐星轺登，蕙帐闻怨鹤。","dynasty":"宋代","title":"次韵潘德鄜山行"}
{"author":"史浩","content":"壶天眇巨壑，微云映脩林。英英从何来，肤寸忽千寻。早岁骤为雨，春空轻作阴。会须搔首听，中有老龙吟。","dynasty":"宋代","title":"古风四首其二云壑"}
{"author":"史浩","content":"晓日日童日龙花露稀。明光已报敞金扉。三千彩仗翔鸾舞，数百银袍振鹭飞。开雉扇，正垂衣。奏篇初得上彤墀。胪传绕殿天颜喜，先折东风第一枝。","dynasty":"宋代","title":"鹧鸪天（送试）"}
{"author":"史浩","content":"夕阳影里东风软，骄马趁香车。看花妆镜，藏春绣幕，百万人家。夜阑归去，星繁绛蜡，珠翠鲜华。笙歌不散，疏钟隐隐，月在梅木牙。","dynasty":"宋代","title":"人月圆（元宵）"}
{"author":"史浩","content":"春风著意舞长杨，中有珍禽口尚黄。曾闻章台看眉妩，故应学得汉家妆。","dynasty":"宋代","title":"次韵范干闻画眉鸟声"}
{"author":"史浩","content":"纪今辰高会，屈指三朝，更逢重九。珠履瑶簪，聚一天星斗。菊蕊含芳，桂花笼艳，有美容争秀。衮绣堂中，蓬壶影里，异香喷兽。况是清朝，太平真主，治享雍熙，眷深耆旧。恩锡兼金，遣星轺东走。咫尺威光，下拜归美，愿我皇眉寿。自此重裁，谢笺千纸，年年回奏。","dynasty":"宋代","title":"醉蓬莱（拟人贺生日）"}
{"author":"史浩","content":"摘索衣裳宫样。生得脸儿福相。容止忒精神，一似观音形像。归向。归向。见者擎拳合掌。","dynasty":"宋代","title":"如梦令（饮妇人酒）"}
{"author":"史浩","content":"夫子胸中万顷宽，照人英采玉峰寒。难蟠凛凛虹蜺气，易舍峨峨獬豸冠。秋在石渠同过雁，春回江渚却鸣鸾。由来内外俱行道，达者何曾异辙看。","dynasty":"宋代","title":"送任秘监龙图知洪府"}
{"author":"史浩","content":"对竹擘吟笺，正是赏梅时节。便把这些清致，作东湖三绝。帝家金鼎待调羹，何似且休折。却爱玉楼清弄，褪霏霏香雪。","dynasty":"宋代","title":"好事近（次韵弥大梅花）"}
{"author":"史浩","content":"孔雀双飞敞画屏。锦花裀上舞娉婷。红绡袖暖琉璃滑，金鸭炉香椒桂馨。丹脸渥，秀眉青。平生阴德在遐龄。如今便好添龟鹤，元是南箕一寿星。","dynasty":"宋代","title":"鹧鸪天（祝寿）"}
{"author":"史浩","content":"腊天寒，晓风劲，幽香频吐。精神绰约，谁羡姑射居处。江南探春独步。恨无侣。微语。又谁管、雪势霜威埋妒。且图少陵东阁作诗苦。拟烦玉纤轻拗、宁相许。惜取。栏干遍倚，月淡黄昏，水边清浅，不放红尘染污。似名画手丹青，罢施缃素。不随艳卉，强媚韶光一瞬，飘荡无据。只恐金门，宝鼎方调，时时来觑。便把枝头，豆颗朝天去。","dynasty":"宋代","title":"白苎（次韵真书记梅花）"}
{"author":"史浩","content":"簪缨济济佩锵锵，竞集华堂献寿觞。朱绂始闻新命诰，青毡俄睹旧门墙。梁闱琴瑟声俱妙，谢砌芝荪气倍香。烂醉莫嫌欢未彻，从今三万六千场。","dynasty":"宋代","title":"叔父知县庆宅并章服致语口号"}
{"author":"史浩","content":"光阴转指。百岁知能几。儿时童稚，老来将耄矣。就中些子强壮，又被浮名牵系。良辰尽成轻弃。此何理。若有惺惺活底，必解自为计。清尊在手，且须拚烂醉。醉乡不涉风波地。睡到花阴正午，笙歌又还催起。","dynasty":"宋代","title":"扑胡蝶（劝酒）"}
{"author":"史浩","content":"槐夏阴浓，笋成竿、红榴正堪攀折。菖B321碎琼，角黍堆金，又赏一年佳节。宝觥交劝殷勤愿，把玉腕、彩丝双结。最好是，龙舟竞夺，锦标方彻。此意凭谁向说。纷两岸，游人强生区别。胜负既分，些个悲欢，过眼尽归休歇。到头都是强阳气，初不悟、本无生灭。见破底，何须更求指诀。","dynasty":"宋代","title":"花心动（端午）"}
{"author":"史浩","content":"世间谁不有兴亡，堪叹伊人事最彰。诗礼未闻传似续，楼台先欲芘淫荒。自从冠履归泉下，无复轮蹄塞柳行。富贵由来保勤俭，高危满溢岂能长。","dynasty":"宋代","title":"次韵建王秦府有感"}
{"author":"史浩","content":"父老骈肩不可麾，炉烟争绕御班围。共瞻帝所天光近，更识淮壖马迹稀。丹扆预传雄算去，元枢先奏凯歌归。由来干舞苗民格，即是姚虞上上机。","dynasty":"宋代","title":"再次韵马德骏郎中其一"}
{"author":"史浩","content":"芳圃向成趣，雨泽多愆时。花开不抱瓮，花谢嗟何为。潘岳兴不浅，陶潜颜可怡。安得商家霖，万木均嬉嬉。","dynasty":"宋代","title":"次韵杨少辅山居六咏其五浇花"}
{"author":"史浩","content":"学子抠衣三鳣堂，芝兰郁郁苞芬香。古人用器列彝鼎，前辈遗编充栋梁。事业未容传信史，功名端合付贤良。佳城他日祥光聚，知是几番焚赠黄。","dynasty":"宋代","title":"袁和叔父宣义挽词"}
{"author":"史浩","content":"解印今朝去有期，何须更勒北山移。了知风伯恳留意，正是攀辕卧辙时。","dynasty":"宋代","title":"和答东流顿令罢官阻风"}
{"author":"史浩","content":"微霰疏飘，骄云轻簇，短檠黯淡笼纱。冷禁兰帐，清晓忽飞花。已是平芜步阔，那堪更、折竹如蓑。凭栏处，关心一叶，归兴渺无涯。为瑞，已多少，适从狼子，来自龙沙。赖吾皇神武，薄海为家。尽扫腥风杀气，依然放、红日光华。回头看，山蹊水坞，缟带不随车。","dynasty":"宋代","title":"满庭芳（次韵姚令威雪消）"}
{"author":"史浩","content":"亭亭万叶剪青罗，岂为冰霜便改柯。满著珠玑间金粟，倩谁纤手剖天鹅。","dynasty":"宋代","title":"次韵馆中秋香其二"}
{"author":"史浩","content":"我为劳生，自怜浪迹天涯遍。如今春换。又是孤萍断。谁信年时，老子情非浅。思量见。画楼天远。花倚夕阳院。","dynasty":"宋代","title":"点绛唇"}
{"author":"史浩","content":"看花容易咏花难，自古何人立首班。东阁五言还水部，西湖一径指孤山。度墙野月黄昏后，啄雪幽禽去住间。冷定识渠真面目，从兹桃李不须攀。","dynasty":"宋代","title":"梅花借喜雪韵其二"}
{"author":"史浩","content":"平生林处士，一叶老波光。坐令西湖名，千古磨苍苍。迩来子李子，掉鞅出柴桑。官閒到休日，清浅寻幽香。金风度林麓，野艇生微凉。竹间寄登览，孤岑水中央。拂石辨奇迹，哦诗味遗芳。归来笔不停，醉墨翻淋浪。他时三贤亭，合著君在旁。只恐作霖雨，幽梦通商王。","dynasty":"宋代","title":"次韵游西湖"}
{"author":"史浩","content":"帝王学有源，执中以传道。塞路排杨墨，逃亲鄙释老。大学吾所行，中庸吾所保。直下肯承当，后人斯有考。","dynasty":"宋代","title":"童丱须知传道篇"}
{"author":"史浩","content":"闲忙两字无多子。叹举世、皆由此。逐利争名忙者事。廛中得丧，仕中宠辱，无限非和是。谁人解识闲中味。雪月烟云自能致。世态只如风过耳。三杯两盏，眼朦胧地，长向花前醉。","dynasty":"宋代","title":"青玉案（劝酒）"}
{"author":"史浩","content":"霁天风露好。乍暑退西郊，凉生秋早。银潢炯云杪。拥香车鹊翅，凌波初到。清歌缥缈。凭危阁、新蟾吐曜。有盈尊美酒，蛛丝钿合，拜舞竞分天巧。堪笑。世间痴绝，不识人中，拙是珍宝。多愁易老。都缘是，不闻道。骋些儿机智，遭他驱使，毕竟辛勤到了。又何如，百事无能，是非较少。","dynasty":"宋代","title":"瑞鹤仙七夕"}
{"author":"史浩","content":"涌金斜转青云路。溯衮衮、红尘去。春色勾牵知几度。月帘风幌，有人应在，唾线馀香处。年来不梦巫山暮。但苦忆、江南断肠句。一笑匆匆何尔许。客情无奈，夜阑归去，簌簌花空雨。","dynasty":"宋代","title":"西江月其二用贺方回韵"}
{"author":"史浩","content":"曲士怀轩裳，铢寸较得失。纷纭战宠辱，矛盾相撞抶。大方惟达人，天游寄虚室。卷舒傥由己，出处要无必。时来作砭针，一起当疗疾。时去收龙蛇，夭矫自超逸。隐见了无碍，妙迹那可诘。我公天人姿，宿有补天术。心宜尽心理，心静与天一。当年风雨会，黄道宾出日。乾坤方疮痍，涂炭入忧恤。神锋指幽燕，酋领将斧锧。世数有长消，匆匆谢簪绂。归来卧林薮，道自无伸屈。庆堂示馀彦，亲洒银笔述。聊遗郢人斤，千载斲妙质。定应山水观，中与胸趣匹。仰看衡云飞，云静山崒嵂。俯眄湘流水，舟楫空荡潏。可怜天东北，狼烟暗郁律。神州见苍莽，悲风为萧瑟。再拜愿有期，经纶勿韬郁。天心酌民言，公再调鼎实。风霆驱八荒，游戏须一出。","dynasty":"宋代","title":"尽心堂"}
{"author":"史浩","content":"微霰疏飘，骄云轻簇，短檠黯淡笼纱。冷禁兰帐，清晓忽飞花。已是平芜步阔，那堪更、折竹如蓑。凭栏处，关心一叶，归兴渺无涯。为瑞，已多少，适从狼子，来自龙沙。赖吾皇神武，薄海为家。尽扫腥风杀气，依然放、红日光华。回头看，山蹊水坞，缟带不随车。","dynasty":"宋代","title":"满庭芳（次韵姚令威雪消）"}
{"author":"史浩","content":"清朝登用是儒宗，尤喜桐川协气浓。画戟林中今长贰，红莲幕里昔游从。云飞共庆情方洽，鲸饮何妨量有容。且向山城足欢谑，他年接武亚夔龙。","dynasty":"宋代","title":"代赵倅燕广德守钱郎中致语口号"}
{"author":"史浩","content":"银潢滚滚碧流长，洗出清秋百种芳。著蕊半殷生桂子，离群独立有天香。仙人肃啄遥相过，野老婆娑日在傍。正喜奇姿媚霜露，不随时世学新妆。","dynasty":"宋代","title":"次韵恩平郡王丹桂"}
{"author":"史浩","content":"复拥旌麾，重歌襦裤，满城长自春容。搢绅耆旧，欢溢笑谈中。尽道邦君恺悌，逍遥遂、湖海遐踪。今朝会，公真乐善，屈意与人同。恩勤，东道主，挥金汉傅，怀绶朱公。引群仙环拱，欲寿吾翁。春瓮初澄盎绿，春衫更、轻染香红。持杯愿，归登绛阙，花萼醉春风。","dynasty":"宋代","title":"庆清朝其八代乡老众宾劝乡大夫"}
{"author":"史浩","content":"东风满架吹寒玉，惯逐园丁供菜束。瀛洲一见眼偏明，缥渺霓裳舞仙曲。纷纷桃李俱苍苔，冰壶着此真幽独。更须酿取瓮头春，醉倒莫看蛮与触。","dynasty":"宋代","title":"次韵冯圆中酴醾其一"}
{"author":"史浩","content":"新诗韵清越，宛若泗滨磬。呼儿诵终篇，悠扬久无定。浑欲挽斯人，岁晚共三径。烂饮烟萝间，不知夕阳暝。","dynasty":"宋代","title":"次韵戏酬张以道"}
{"author":"史浩","content":"一箭和风，秾熏许多春意。闹蛾儿、满城都是。向深闺，争翦碎、吴绫蜀绮。点妆成，分明是、粉须香翅。玉容似花，全胜故园桃李。最相宜、鬓云秋水。怎教他，却去与、庄周同睡。愿年年，伴星球、烂游灯市。","dynasty":"宋代","title":"粉蝶儿·一箭和风"}
{"author":"史浩","content":"万里徕西蜀，声华振士林。匪躬无近援，圣主作知音。已破奸邪胆，方劳抚字心。政成须趣驾，天下仰为霖。","dynasty":"宋代","title":"送杜殿院出守遂宁"}
{"author":"史浩","content":"片帆落处是三山，绝景尘居了不关。梦草池塘如有得，对床风雨亦非艰。骑鲸渡海风生腋，挥麈谈玄笑满颜。从此清名追二陆，锦囊赓和不容閒。","dynasty":"宋代","title":"范干招兄显道"}
{"author":"史浩","content":"新晴可步履，杖策穿云林。萧斋有达士，六合涵胸襟。东偏辟小窗，广袤不盈寻。片石远山意，寸池沧海心。乃知一芥子，可纳须弥岑。归鸿目不尽，为尔发微吟。","dynasty":"宋代","title":"时晋亨作小轩块石盆池名曰趣远真隐居士赋之"}
{"author":"史浩","content":"黄冠物外士，碧眼世中儿。琅函赤轴富裒蓄，金作蛟龙盘绣栭。撞钟击钵走聋俗，圣典寂寞令人悲。我登九经堂，四顾光陆离。画檐散彩喷朝日，翠幌倒影摇天池。牙签插架争突兀，若有鬼物森持扶。使君雅意尊经术，故辟后圃披遗基。咄嗟土木上星汉，下视仙宫梵宇俱么微。我愿兹堂遍寰海，共治皆以经为师。一变人心至齐鲁，再使风俗跻农羲。却向兹堂命宾友，霜藤象管唱新诗。东风吹到君王耳，唤取文翁归玉墀。","dynasty":"宋代","title":"代叔父九经堂歌"}
{"author":"史浩","content":"嗟见时人大侈生，八珍同聚一杯羹。若知过口成污秽，何用留心事割烹。","dynasty":"宋代","title":"童丱须知其四"}
{"author":"史浩","content":"是花堪爱惜。谢天教、花信添花颜色。花红衬花碧。灿朝阳花露，鲛珠频滴。花光的白乐。映花下、□裀百尺。趁花时，手捻花枝，饱嗅此花消息。常恐，一番花褪，失了花容，怎生寻觅。花神效力。将花貌，尽留得。更移花并植，仙家玉圃，不许花阴过隙。向花前，长把蕉花，为花主席。","dynasty":"宋代","title":"瑞鹤仙"}
{"author":"史浩","content":"人生贵疏财，过富诚多事。愚固益其过，贤亦损其志。指廪悯人穷，挥金侈上赐。万古播清名，谁云能败类。","dynasty":"宋代","title":"童丱须知疏财篇"}
{"author":"史浩","content":"千梭札札未成端，织了先须纳县官。请得却资泥土用，不知机上忍饥寒。","dynasty":"宋代","title":"童丱须知其七"}
{"author":"史浩","content":"玉姬曾向瑶池舞。轻掷霓裳忤王母。从此烟霄飞鹤驭。一来人世，有缘相遇，得得为鸳侣。年年此际霞觞举。彩笔香笺染新句。休饵灵砂奔月去。齐眉不老，直须携手，同上青冥路。","dynasty":"宋代","title":"青玉案（生日）"}
{"author":"史浩","content":"衰残无似一臞儒，圣主恩容帝里居。每到传宣陪燕侍，东华门里赐肩舆。","dynasty":"宋代","title":"童丱须知其八"}
{"author":"史浩","content":"辎车乘马君王赐，不赏边功即予贤。外物何须勤觊望，惟于事业每加鞭。","dynasty":"宋代","title":"童丱须知其五"}
{"author":"史浩","content":"健笔如椽不辍麾，瘦生端复减腰围。昔人句法今谁在，当代文雄似子稀。光焰故应侵斗去，葩华直欲挽春归。炉香一瓣真消得，拟向君家觅锦机。","dynasty":"宋代","title":"又次韵其二"}
{"author":"史浩","content":"翠蛾雪柳。鬓影春风透。灯火千门辉绮绣。移下一天星斗。剩拚连夜欢游。金波欲上迟留。且看香梅影底，双鸾舞彻梁州。","dynasty":"宋代","title":"清平乐（同前）"}
{"author":"史浩","content":"闲忙两字无多子。叹举世、皆由此。逐利争名忙者事。廛中得丧，仕中宠辱，无限非和是。谁人解识闲中味。雪月烟云自能致。世态只如风过耳。三杯两盏，眼朦胧地，长向花前醉。","dynasty":"宋代","title":"青玉案劝酒"}
{"author":"史浩","content":"风威云势两徘徊，故遣瑶花扑面来。兔苑芳菲谈笑得，玉京门阙等閒开。光浮编简浑疑月，香入杯觞始认梅。为报寒乡几冰室，功成却拟放春回。","dynasty":"宋代","title":"次韵商筑叟雪"}
{"author":"史浩","content":"玉殿万几閒，宸章灿珠蕊。俯念簪履旧，恩光来太紫。禁籞玩长春，嫣然异群卉。群卉固亦佳，时过逐流水。独此供清游，馀香袭芳芷。一经圣品题，贵名何日已。再拜体皇情，感深铭诸几。","dynasty":"宋代","title":"恭和御制长春花诗其一"}
{"author":"史浩","content":"父母有男女，兄良必弟悌。天性所禀赋，初不烦法制。如何中道间，阋墙成背戾。盖由结婚姻，异姓以女妻。妻不娴教训，夫不恤苗裔。怨隙由爱惜，纷争为财计。浸润日已久，同恶遂相济。昆季若仇敌，长幼绝交际。孤然离索身，何以异狗彘。当思父母心，喜得贤子继。为彼慵懦儿，清阴均映蔽。如何我自贤，了不念同蒂。宜罄友于情，金兰彰夙契。推心更及远，落地皆鲁卫。祥览何人哉，高风驰万世。俚言虽不文，将以助棠棣。","dynasty":"宋代","title":"童丱须知长幼篇"}
{"author":"史浩","content":"一笑尊前相语。莫遣良辰虚度。饮兴正浓时，兔碗聊分春露。留住。留住。催办后筵歌舞。","dynasty":"宋代","title":"如梦令其六"}
{"author":"史浩","content":"柔桑春茧未登盆，催税公文已在门。一口无辜系囚狱，全家号泣动乡村。","dynasty":"宋代","title":"童丱须知其五"}
{"author":"史浩","content":"青山吐白玉，团栾光万顷。何时飞来峰，著此破昏暝。料想清夜阑，主人深自领。安得招欢伯，三人成对影。","dynasty":"宋代","title":"古风四首其三月岩"}
{"author":"史浩","content":"蜗涎苔藓不能除，觅得碑文当壁衣。富贵一朝还自恣，尽将锦绣缭墙围。","dynasty":"宋代","title":"童丱须知其四"}
{"author":"史浩","content":"鸣跸登高秋暮天，西郊辇路直如弦。禁园花覆千官醉，愈觉君恩湛湛然。","dynasty":"宋代","title":"和九日赐宴琼林苑"}
{"author":"史浩","content":"后园三径欲重开，一曲新从君赐来。有愧莱公勋业盛，平生无地起楼台。","dynasty":"宋代","title":"还乡后十月作其一"}
{"author":"史浩","content":"织者何人衣者谁，越溪寒女汉宫妃。宫妃莫道无青史，马后先传大练衣。","dynasty":"宋代","title":"童丱须知其三"}
{"author":"史浩","content":"北珠天产在戎蕃，不定还看走玉盘。钜万费钱收拾得，到头终不救饥寒。","dynasty":"宋代","title":"童丱须知其五"}
{"author":"史浩","content":"吾皇喜。光宠无贰。玉带金鱼荣贵。或者疑之。岂识圣明，曾主斯乡，尝相与尽缱绻，胶漆何可相离。今日风云合契。此实天意。吾皇圣寿无极，享晏粲千载相逢，我翁亦昌炽。永作升平上瑞。","dynasty":"宋代","title":"采莲煞衮/采莲令"}
{"author":"史浩","content":"夫子胸中万顷宽，照人英采玉峰寒。难蟠凛凛虹蜺气，易舍峨峨獬豸冠。秋在石渠同过雁，春回江渚却鸣鸾。由来内外俱行道，达者何曾异辙看。","dynasty":"宋代","title":"送任秘监龙图知洪府"}
{"author":"史浩","content":"古堞高千雉，危亭屹巨犀。云霄知路近，星斗入檐低。山缭龙盘脊，江涵虎踞蹄。相携倚秋阁，得失付虫鸡。","dynasty":"宋代","title":"同游赏心亭用前韵其一"}
{"author":"史浩","content":"梅萼冰融，柳丝金浅，绪风还报初春。木君青旆，猎猎下苍旻。亲奉虚皇妙旨，将枯朽、咸与维新。须臾见，芳效乐圃，生气遍无垠。青丝，行白玉，一杯介寿，红浪粼粼。便安排歌舞，蝶翅莺唇。别有神仙窟宅，乾坤内、充满氤氲。功成处，花开不老，酒熟镇甘醉。","dynasty":"宋代","title":"满庭芳（立春）"}
{"author":"史浩","content":"孔雀双飞敞画屏。锦花裀上舞娉婷。红绡袖暖琉璃滑，金鸭炉香椒桂馨。丹脸渥，秀眉青。平生阴德在遐龄。如今便好添龟鹤，元是南箕一寿星。","dynasty":"宋代","title":"鹧鸪天（祝寿）"}
{"author":"史浩","content":"霁天风露好。乍暑退西郊，凉生秋早。银潢炯云杪。拥香车鹊翅，凌波初到。清歌缥缈。凭危阁、新蟾吐曜。有盈尊美酒，蛛丝钿合，拜舞竞分天巧。堪笑。世间痴绝，不识人中，拙是珍宝。多愁易老。都缘是，不闻道。骋些儿机智，遭他驱使，毕竟辛勤到了。又何如，百事无能，是非较少。","dynasty":"宋代","title":"瑞鹤仙七夕"}
{"author":"史浩","content":"乐府多传之。惜其止叙藩方宴游之盛，而不及皇都。真隐居士用韵以补其遗。霞霄丹阙，瑞霭佳气，青葱如绮。才半月、东君雨露，无限韶华生宝砌。渐向晚、放烛龙掀舞，周币红蕖绀蕊。况对峙、鳌峰赑屃，不隔蓬莱弱水。圣主有乐升平意。引芝华、双辇凝翠。纷万俗、歌谣弦管，声混莺吟喧凤吹。更漏永、正冰轮掩映，光接康衢万里。似移下、一天星斗，妆点都城表里。清警跸、忽登楼，簇彩仗、锦襦丝履。看柑传万颗，恩浃王公近侍。散异卉覆千官醉。竞捧瑶觞起。愿岁岁、今宵宴赏，春满山河百二。","dynasty":"宋代","title":"宝鼎现"}
{"author":"史浩","content":"绵绵宝历与天长，兴运重光属我皇。德洽化隆超汉晋，父慈子孝协虞唐。三阶顺轨时万泰，万国归心道益昌。一自皋陶赓载后，于今始得颂明良。","dynasty":"宋代","title":"上明良庆会阁碑致语口号"}
{"author":"史浩","content":"南蕃有鸟翠葳蕤，千百为群自在飞。负痛衔冤无罪死，将来贵室缕冠衣。","dynasty":"宋代","title":"童丱须知其二"}
{"author":"史浩","content":"天阙移楼观，来供帝子亲。明光扶日域，远势接星津。瑞霭常濛润，清风每拂尘。图书惟左右，脂粉却参辰。觅句多诗髓，开谈即道真。槐阴瞻五学，芸馥见三神。雨露恩方渥，江山景倍新。愿言增万柱，寒士并栖身。","dynasty":"宋代","title":"和建王明远楼"}
{"author":"史浩","content":"何人过三径，共此曲蘖春。月下倩人扶，花影铺满身。","dynasty":"宋代","title":"次韵张汉卿梦庵十八咏其十六醉宜"}
{"author":"史浩","content":"欲寻云屋煮新茶，领客行寻一径斜。遐想当时挂纱帽，笑看碗面白浮花。","dynasty":"宋代","title":"和同熊伯通自定林过悟真"}
{"author":"史浩","content":"郁葱佳气拥丛霄，又见端门遣使轺。觞豆兼全真璀璨，茗香剩馥更飘飖。双旌容与留千骑，三族耆庞聚一朝。正是瑶池八仙会，介眉何必羡松乔。","dynasty":"宋代","title":"诸亲庆寿致语口号"}
{"author":"史浩","content":"残腊风霜劲，嘉宾嘉会逢。清泉云子滑，熟末桂香浓。金谷咄嗟具，芜蒌仓猝供。争如金雅宴，樽酒共舂容。","dynasty":"宋代","title":"豆粥得容字"}
{"author":"史浩","content":"小春才过气纡徐，门外旌麾正塞途。剩喜二天临制阃，却来三径访耆儒。酒浮沆瀣杯中液，茗瀹枪旗碗面腴。且趁良宵拚一醉，赐环行即上亨衢。","dynasty":"宋代","title":"待明州权府提刑虞察院致语口号"}
{"author":"史浩","content":"忆昔来时双髻小，如今云鬓堆鸦。绿窗冉冉度年华。秋波娇殢酒，春笋惯分茶。居士近来心绪懒，不堪老眼看花。画堂明月隔天涯。春风吹柳絮，知是落谁家。","dynasty":"宋代","title":"临江仙"}
{"author":"史浩","content":"夫君活国手，爱此隐仙字。行再出刀圭，可使民久视。","dynasty":"宋代","title":"次韵张汉卿梦庵十八咏其十一隐山岩"}
{"author":"史浩","content":"一箭舜弦风，向晓来、轻寒初报麦秀。蝶股歇花须，韶光老，莺声倦闻呼友。池塘绿暗，数竿粉节天然瘦。对兹美景，爱清歌妙曲，千钟芳酒。谁知别是壶中，缭画阁朱栏，烟谷云岫。三岛十洲东，青霄上，神工幻成岩窦。瑶台阆苑，翠旌羽葆频相就。世凡洗断，教乌兔从今，迟迟飞走。","dynasty":"宋代","title":"南浦（洞天）"}
{"author":"史浩","content":"车如流水马如龙，从此诸郎不得封。无限外家多败类，独馀马氏著谦恭。","dynasty":"宋代","title":"童丱须知张设八篇其四"}
{"author":"史浩","content":"茅茨不剪阶三尺，自古唐虞是圣人。万乐阿房歌舞地，只消一炬化为尘。","dynasty":"宋代","title":"童丱须知宫室八篇其一"}
{"author":"史浩","content":"子孝与臣忠，二者有大戒。王今得兼隆，无乃神所介。晨昏奉赤墀，腰围白玉带。堂堂真天人，骄吝蔑纤芥。","dynasty":"宋代","title":"上建王生辰其二"}
{"author":"史浩","content":"为子孙顺为臣忠，夫妻和睦弟恭兄。如何却致彝纶斁，只为贪他酒味醲。","dynasty":"宋代","title":"童丱须知其三"}
{"author":"史浩","content":"赤伏膺符日，皇图若缀旒。配天期祀夏，复古果兴周。再造承三统，维新叙九畴。世方知艺祖，燕翼有贻谋。","dynasty":"宋代","title":"高宗圣神武文宪孝皇帝挽辞其一"}
{"author":"史浩","content":"怪底王生愿卜邻，岩前有月对颐真。夜深清影频侵户，日永虚堂不著尘。能向个中参妙旨，却于忙里作閒身。朝回试解黄金带，即是毗耶彼上人。","dynasty":"宋代","title":"代恩平郡王赋董氏园亭"}
{"author":"史浩","content":"男儿抱经纶，动必为时利。姑置俗儒谈，盍各言尔志。匹马从军游，叫阍上封事。秦王不能坑，汉祖不敢戏。不溺蛮粤头，当断匈奴臂。雍容奏凯还，礼乐格天地。化工泯无迹，君隆尧舜治。此志倘萧条，五湖资一醉。钓竿拂沧波，藜杖倚烟寺。采菊秋荐馨，纫兰春及衣。作诗以遣怀，把酒以适意。随处是道场，其乐叵思议。公乎个中人，出处洞兹义。弹冠下七闽，簉迹中都吏。学士如堵墙，争欲挽之试。公曰平生心，科目非所觊。我有活国谋，囊封彻天视。九重一夜阑，拊髀为歔欷。迟明未报可，襆被秣归骑。帝曰予汝嘉，予忧在阃寄。南昌古名藩，咨汝往其贰。画栋晓飞云，珠帘暮雨坠。要当轸民疠，岂独览佳致。公清衡重轻，内外匪殊异。苟与道周旋，俯仰何所愧。金柔以鍊刚，玉美由火炽。隐忍斯成功，沈深乃大器。穷达付自尔，是谓浩然气。宣室行受釐，前席宁许避。吾词非浪发，请公默而识。","dynasty":"宋代","title":"送王嘉叟编修倅洪州"}
{"author":"史浩","content":"石窗兀太虚，四顾蔽云幄。朝看爽气浮，暮送红日落。主人宅是间，结茅侣猿鹤。平生丘壑姿，肯内谢康乐。客有子潘子，登临富佳作。笔发天地秘，灵光动寥廓。长谣万峰顶，世事俱脱略。回头睨俗士，机巧费穿凿。","dynasty":"宋代","title":"次韵潘德鄜咏昙老四窗"}
{"author":"史浩","content":"滹沱麦饭出匆匆，禁脔天厨未必丰。若使平安能念此，铏羹土塯古人同。","dynasty":"宋代","title":"童丱须知其三"}
{"author":"史浩","content":"梦魂飞过屏山曲。见依旧、如花似玉。天寒翠袖依修竹。两点春山斗绿。披衣起、闲愁万斛。正月淡、梅花照屋。重温绣被薰清馥。不管明烧画烛。","dynasty":"宋代","title":"杏花天·梦魂飞过屏山曲"}
{"author":"史浩","content":"飕飕万峰顶，宇宙尽闻声。会得真消息，知予是强名。","dynasty":"宋代","title":"阿育王山有松万株乞亭名于真隐居士榜日松风"}
{"author":"史浩","content":"薛公言慷慨，端可讽驯犀。器广蜃江小，名高雁岭低。宸居清琐闼，禁路紫骝蹄。揆德宜长处，何因梦白鸡。","dynasty":"宋代","title":"晨兴怀寺中用前韵"}
{"author":"史浩","content":"姚江得尉是公先，凤沼居惭我在前。退处对栽三径柳，追欢时共五湖船。尚嗟邻好无多日，何遽归程隔九泉。苒苒衰迟易伤感，送违陡觉泪潸然。","dynasty":"宋代","title":"丞相魏大观文挽辞"}
{"author":"史浩","content":"团团璧月印寒潭，时有清风扫碧岚。照见山人方隐几，洒然无物自沈酣。","dynasty":"宋代","title":"酬释法平"}
{"author":"史浩","content":"白鹭栖烟一点明，皎然压倒语全清。莫言后代无人继，仗锡行将擅此名。","dynasty":"宋代","title":"酬释法平"}
{"author":"史浩","content":"逆云佛塔金千寻，傍耸滴翠玲珑岑。春供万家富远目，响答两地纷啼禽。风摇野帻去复去，露浥乳窦深尤深。奇声俊逸鲍夫子，蓬社不挂渊明心。","dynasty":"宋代","title":"次韵鲍以道天童育王道中吴体"}
{"author":"史浩","content":"露地当年说白牛，反令后学莫能由。足行香陌无穷辙，家在清江欲尽头。罣碍顿除犹是病，因缘未了且乘流。此山日夕浮桂气，见则何烦蜡屐游。","dynasty":"宋代","title":"次韵贲长老"}
{"author":"史浩","content":"白旄黄钺拟亲麾，胜气俄周天四围。犬豕闻风先兽骇，狼狐见月已星稀。郁葱非雾中原在，岌业神京大驾归。谠议更须频启沃，间无容发是投机。","dynasty":"宋代","title":"次韵陈察平望有作"}
{"author":"史浩","content":"修竹丛中屋半楹，坐来天际数峰青。定知俗物不挂眼，只许飞云过短棂。","dynasty":"宋代","title":"次韵陈春卿眇云轩"}
{"author":"史浩","content":"宝绪光华是似贤，远移仙驭缔姻联。高情已笃金兰契，盛礼还开锦绣筵。小奉杯盘图报答，剩陈丝竹且留连。细看四座神仙客，始信西湖即洞天。","dynasty":"宋代","title":"复赵倅会致语口号"}
{"author":"史浩","content":"乞得閒身正首丘，朝猿夜鹤怨皆休。静观心地浑无事，祇有君王恩未酬。","dynasty":"宋代","title":"还乡后十月作其二"}
{"author":"史浩","content":"儒生纸上争攻剽，传癖书痴等贻诮。不然利海竞锥刀，或向名场羡华要。纷纷臧谷两亡羊，说以西湖却头掉。西湖自倚倾城姿，肯与西施角年少。品题定价有前贤，陈迹班班犹可吊。试因休沐许寻盟，净洗缁尘一登眺。身疑孤星破浮云，心逐惊猱走空峤。野竹万个秋声虚，败荷十里香风妙。凌霄金刹梵仙居，怪石嶙峋馀万窍。高敷桂子浥新黄，好傍长枝发清啸。老禅林外熟蹲鸱，双耳不闻天使召。行行欲问处士桥，路转忽逢水仙庙。未羞菊蕊荐芳馨，一盏寒泉敢先釂。翩翩沙鸟没苍烟，红蓼丹枫舞斜照。急呼艇子汎漪涟，正欲渡间狎渔钓。同行磊落三数公，嘉此襟期非素料。襞笺吟写乐游诗，愈使西湖有光耀。伊余同赋却忘言，了知造物工相撩。千古游人安在哉，城郭山林归一窖。会须象罔得玄珠，可免小儿轻侮笑。","dynasty":"宋代","title":"游西湖分韵得要字"}
{"author":"史浩","content":"二膳朝朝饱即休，何须嗜杀苦营求。鱼虾蟹蛤皆微细，数百方能满一瓯。","dynasty":"宋代","title":"童丱须知其六"}
{"author":"史浩","content":"北内笳声咽，幡幢蔽九关。龙輴菆禹穴，马鬣等秦山。会奠风云惨，垂洟雨露潸。伤心未央殿，时节玉卮间。","dynasty":"宋代","title":"高宗圣神武文宪孝皇帝挽辞其四"}
{"author":"史浩","content":"玉帝富云章，宝匣镌琅蕊。六丁谨缄縢，芝彤燕泥紫。龙衔下碧虚，端为咏嘉卉。咫尺不违颜，何曾隔弱水。炷薰启天藏，椒兰和白芷。光焰万丈馀，光临殊未已。敬须营杰阁，敢只留棐几。","dynasty":"宋代","title":"恭和御制长春花诗其三"}
{"author":"史浩","content":"我为劳生，自怜浪迹天涯遍。如今春换。又是孤萍断。谁信年时，老子情非浅。思量见。画楼天远。花倚夕阳院。","dynasty":"宋代","title":"点绛唇·我为劳生"}
{"author":"史浩","content":"平生喜善类，遇之以青目。广厦千万间，帡幪未渠足。唯予自栖身，三椽乃蜗缩。问之何为然，知足常不辱。人生天地间，渺然如一粟。侈心才动摇，曷厌溪壑欲。纸帐煖有馀，蒲团眠易熟。神游万物表，不虑此局促。门外竞轩冕，卑哉蛮与触。","dynasty":"宋代","title":"题蜗室"}
{"author":"史浩","content":"百岁今强半，逢春却怕春。趁时三盏酒，转眼一年人。车马繁华地，江湖漫浪身。茅檐拥残雪，清梦到家频。","dynasty":"宋代","title":"次韵刘国正立春"}
{"author":"史浩","content":"幽蹊亲见花苞拆，静室频看香篆移。莫道閒中无事业，此般消息有谁知。","dynasty":"宋代","title":"咏閒"}
{"author":"史浩","content":"绿衣濯濯红妆靓，春半园林露未晞。正似佳人与才子，倚窗深处淡相宜。","dynasty":"宋代","title":"和杨柳"}
{"author":"史浩","content":"平生谢宣城，作意澄江练。不知烟霞间，有此巨鳌抃。三山没泱漭，几岁舞鳅鳝。邂逅钓竿手，一掣金背见。控之朝玉京，飞腾绝星汉。控之游绛阙，蓬莱压诸彦。伟我亭中人，风雷有奇变。何必紫绮裘，日诵黄庭卷。","dynasty":"宋代","title":"宣州李漕园亭三首其一控鳌亭"}
{"author":"史浩","content":"文帝年年下玺书，唯忧农亩不丰馀。匈奴嫚侮吾甘忍，所喜千仓饱贮储。","dynasty":"宋代","title":"童丱须知其四"}
{"author":"史浩","content":"槐庭元老。四海真师表。曲为故人敦久要。隔巷不嫌时到。虚堂已入凉E97C。一觥为寿何辞。看即关河恢复，千秋永辅淳熙。","dynasty":"宋代","title":"清平乐（代宰执劝赵丞相酒）"}
{"author":"史浩","content":"蕙帐万缘空，幽人鼻观通。破晓扪翠麓，获此锦薰笼。造化本无意，芬芬随尔类。不知鼻闻香，还是香浮鼻。","dynasty":"宋代","title":"雪中三英瑞香"}
{"author":"史浩","content":"嵩山远万里，儿孙可邀致。当轩罗三峰，便有出群意。不蜡谢氏屐，徜徉日游戏。邂逅风雨兴，端可名福地。","dynasty":"宋代","title":"次韵杨少辅山居六咏其一叠山"}
{"author":"史浩","content":"鄮峰老子双瞳碧，已悟人间空是色。群花四季作芳菲，一笑观之如不识。有时斗酒沽十千，狂歌烂醉群花前。红红白白自妖艳，谁曾着口论媸妍。惟闻丹桂藏青茜，清芬正满姮娥殿。却思一见无由缘，但写奇标在团扇。忽闻移本下吾乡，此愿端知合得偿。园工玉斧与换骨，坐使凡种皆天香。先皇得之植禁地，饫赏钧天动仙吹。高烧凤蜡类星繁，正恐夜深花欲睡。于今哀戚遍幽明，鼎湖仙驾超尘氛。遗髯注想文王囿，玉阑佳气徒氤氲。胡君真材一二数，他日补天慕娲女。正欲攀枝效郗诜，会看声名飞海宇。雄篇拂地如锵金，俊逸清新洗我心。怪底斯人掉头不肯住，明年射策君门去。","dynasty":"宋代","title":"再次韵胡中方赏丹桂之什"}
{"author":"史浩","content":"薛公言慷慨，端可讽驯犀。器广蜃江小，名高雁岭低。宸居清琐闼，禁路紫骝蹄。揆德宜长处，何因梦白鸡。","dynasty":"宋代","title":"晨兴怀寺中用前韵"}
{"author":"史浩","content":"蜡屐平生能几两，衣裘粗足莫贪多。愚哉富室千箱积，回禄穿窬汝奈何。","dynasty":"宋代","title":"童丱须知其八"}
{"author":"史浩","content":"喜见洪都二散人，直疑吴许是前身。看梅始识林和靖，载酒还寻贺季真。铁柱擎天龙已蛰，星坛近斗月为邻。思归却有他年约，来庆吾登九十春。","dynasty":"宋代","title":"羽客熊叶二师言归铁柱以五十六言饯之"}
{"author":"史浩","content":"羽幰新从帝所回，馀欢未尽玳筵开。醉抛青子香泥上，留与王家取次栽。","dynasty":"宋代","title":"次韵郑郎中作四明谢遗尘九题走笔不二其八青棂子"}
{"author":"史浩","content":"鄮山鄞水百祥开，天祐神仙间世来。剩喜千龄才七秩，更祈八座上三台。箫韶声里翻红袖，衮绣光中釂玉杯。每阅十期成再会，方瞳丹脸永如孩。","dynasty":"宋代","title":"寄居庆汪中嘉尚书年登七秩会致语口号"}
{"author":"史浩","content":"一泓湛无滓，绕砌如天成。须眉彻底见，风浪何曾生。","dynasty":"宋代","title":"次韵张汉卿梦庵十八咏其四玉沼"}
{"author":"史浩","content":"眼眩初疑绿锦张，风回犹带袜尘香。连堤费尽天孙巧，乞与行人卧夕阳。","dynasty":"宋代","title":"野庵分题草茵"}
{"author":"史浩","content":"禁篽葱葱拥瑞云，雄楼杰阁环金碧。花光草色媚芳辰，凤辇舂容惟所适。中有虚堂玉作楹，冰雪玲珑周四壁。不知跬步是瑶台，何须八骏殷勤觅。青松万个拱檐牙，生香不减芝兰室。更欲相看饱岁寒，疏梅瘦竹为三益。吾皇土木未尝兴，为询此景从何得。神运元从德寿来，天成岂假人工役。","dynasty":"宋代","title":"恭和御制翠寒堂诗"}
{"author":"史浩","content":"槛竹敲风初破睡，楚台梦雨精神。背屏斜映小腰身。山明双翦水，香满一钗云。炉袅金丝帘窣地，绮窗秋静无尘。半钩春笋带湘筠。兰亭初写就，愁杀卫夫人。","dynasty":"宋代","title":"临江仙（赠妇人写字）"}
{"author":"史浩","content":"夫子胸中万顷宽，照人英采玉峰寒。难蟠凛凛虹蜺气，易舍峨峨獬豸冠。秋在石渠同过雁，春回江渚却鸣鸾。由来内外俱行道，达者何曾异辙看。","dynasty":"宋代","title":"送任秘监龙图知洪府"}
{"author":"史浩","content":"霜筠万个绕云根，中作茅檐据水村。疏处只容猿鹤过，了无俗客敢登门。","dynasty":"宋代","title":"和竹里"}
{"author":"史浩","content":"妇人自处只闺房，车马宁须侈闹装。莫与他人争富贵，从来俭素足辉光。","dynasty":"宋代","title":"童丱须知其六"}
{"author":"史浩","content":"云北人言是北溟，脩鳞可驾上金庭。高风已得扶摇便，聊向虚窗聚德星。","dynasty":"宋代","title":"次韵郑郎中作四明谢遗尘九题走笔不二其四云北"}
{"author":"史浩","content":"春温初褪鹤绫袍，已觉东风绽小桃。支策城阴无限景，秦淮波阔蒋山高。","dynasty":"宋代","title":"和城北"}
{"author":"史浩","content":"自从戟钺临东阃，恋恋车尘拜紫芝。排雾已逢回阮眼，持蠡谁解测黄陂。知音不借一人誉，走驿聊驰千岁诗。桃李从今满天下，月明乌鹊得依枝。","dynasty":"宋代","title":"上绍兴守俞阁学生日其三"}
{"author":"史浩","content":"方册尝观无逸书，更于七月诵豳诗。周公爱主真深切，稼穑艰难先使知。","dynasty":"宋代","title":"童丱须知其二"}
{"author":"史浩","content":"孔雀双飞敞画屏。锦花裀上舞娉婷。红绡袖暖琉璃滑，金鸭炉香椒桂馨。丹脸渥，秀眉青。平生阴德在遐龄。如今便好添龟鹤，元是南箕一寿星。","dynasty":"宋代","title":"鹧鸪天（祝寿）"}
{"author":"史浩","content":"索得玄珠也是呆。人人有分莫胡猜。顶门一眼镇长开。路断玉关无辙迹，雪埋葱岭没根栽。始称达摩不曾来。","dynasty":"宋代","title":"浣溪沙"}
{"author":"史浩","content":"忆昔初为鳌禁游，油拳草制拜公侯。沈思十五年前事，壮志消磨雪满头。","dynasty":"宋代","title":"丁酉八月十三日夜以经筵官番宿翰苑予十五年前曾为学士其二"}
{"author":"史浩","content":"从来此地隔凡尘，多是嬴秦避世人。檐外饱闻丹凤味，阶前更看舞麒麟。","dynasty":"宋代","title":"次韵郑郎中作四明谢遗尘九题走笔不二其六樊榭"}
{"author":"史浩","content":"莫随朝叩合休休，万里今谁没白鸥。付与幽人几椽屋，不须吴咏忆扁舟。","dynasty":"宋代","title":"题左举善郊居四绝其一草堂"}
{"author":"史浩","content":"德产精微偏海隅，谁知寸宝可亡虞。果闻晋国成功后，垂棘还同合浦珠。","dynasty":"宋代","title":"童丱须知其三"}
{"author":"史浩","content":"当年桂籍。同展摩云翼。位冠洪枢情似昔。肯共一尊瑶席。经纶素韫胸中。筹帷小试成功。已殄黄池小丑，行收沙漠肤功。","dynasty":"宋代","title":"清平乐（劝王枢使）"}
{"author":"史浩","content":"赤伏膺符日，皇图若缀旒。配天期祀夏，复古果兴周。再造承三统，维新叙九畴。世方知艺祖，燕翼有贻谋。","dynasty":"宋代","title":"高宗圣神武文宪孝皇帝挽辞其一"}
{"author":"史浩","content":"剩喜群仙集四明，年踰七秩庆耆英。三章快遂归田志，八座争看衣锦荣。笑捧一卮龟鹤寿，欢腾六乐凤鸾鸣。举头莫道长安远，会见临廱拜老更。","dynasty":"宋代","title":"寄居庆汪中嘉尚书致语口号"}
{"author":"史浩","content":"缓步一徙倚，细数新条枚。悠然得真趣，独立迟谁来。","dynasty":"宋代","title":"次韵张汉卿梦庵十八咏其十三驻屐"}
{"author":"史浩","content":"万斛黄金迷俯仰。轻舠不碍飞双桨。光透碧霄千万丈。真堪赏。恰如镜里人来往。","dynasty":"宋代","title":"渔夫舞"}
{"author":"史浩","content":"云淡天低，疏雨乍霁，桃溪嫩绿蒙茸。珠帘映画毂，金勒耀花骢。绕湖上、罗衣隘香风。擘波双引蛟龙。寻奇处，高标锦段，各骋英雄。缥缈初登彩舫，箫鼓沸，群仙玉佩丁东。夕阳中、拚一饮千钟。看看见、璧月穿林杪，十洲三岛舂容。醉归去，双旌摇曳，夹路金笼。","dynasty":"宋代","title":"教池回（竞渡）"}
{"author":"史浩","content":"壶天眇巨壑，微云映脩林。英英从何来，肤寸忽千寻。早岁骤为雨，春空轻作阴。会须搔首听，中有老龙吟。","dynasty":"宋代","title":"古风四首其二云壑"}
{"author":"史浩","content":"瑶台迥物表，地脉谁解缩。一朝天门开，跬步即琼屋。霭霭行簇云，霏霏忽眯目。初疑蛱蝶惊，故遣儿曹扑。须臾大如席，几车飞鸾鹄。化工信巧妙，花卉千林足。洁白皎奇姿，光芒渺地轴。清垂寒江钓，静折空岩竹。唯人在宇内，太仓一粒粟。俯仰得真赏，四坐列群玉。锦绣张轩牖，珠翠辉华烛。钵击笔下成，杯催瓮头熟。檀板衬红绡，更殢新裁曲。宁知冰氏子，穷岁无半斛。裘褐欲蔽肤，尚待春苗绿。为瑞岂宜多，晛消胡不速。","dynasty":"宋代","title":"次韵洪景卢雪"}
{"author":"史浩","content":"枝头蓓蕾，褪红绡微露，江南春色。多谢东风吹半朵，来入骚人瑶席。粉脸轻红，芳心羞吐，别有真消息。妆台帘卷，寿阳著意留得。好是雪满群山，玉纤频捻，泛清波文鹢。深院相逢人尽道，标格都从天锡。梦蝶徒劳，霜禽休妒，争奈伊怜惜。高楼谁倚，寄言休为横笛。","dynasty":"宋代","title":"念奴娇（亲情拾得一婢，名念奴，雪中来归）"}
{"author":"史浩","content":"文帝却回千里马，项王独爱一名骓。乌江不渡骓难逝，细柳徐行马不驰。","dynasty":"宋代","title":"童丱须知其三"}
{"author":"史浩","content":"祝寿祝寿。筵开锦绣。拈起香来玉也似手。拈起盏来金也似酒。祝寿祝寿。命比乾坤久。长寿长寿。松椿自此碧森森底茂。乌兔从他汨辘辘底走。长寿长寿。","dynasty":"宋代","title":"浪淘沙令（祝寿）"}
{"author":"史浩","content":"休说私酤趁得钱，官场警捕致忧煎。锥刀未必成家计，家计因兹却荡然。","dynasty":"宋代","title":"童丱须知其八"}
{"author":"史浩","content":"沈沈春酌话绸缪，花月行船看拍浮。手束柔荑调雁柱，袖翻纹锦出香毬。未攀青子犹如豆，欲脍赪鳞始上钩。蓬岛古来无觅处，我曹今此得真游。","dynasty":"宋代","title":"江倅出家乐"}
{"author":"史浩","content":"双鹿处岩隈，似有人性灵。山童自驯扰，俗客必心惊。循除水濈濈，竹暗藏幽亭。有时带露归，濈濈身有青。","dynasty":"宋代","title":"走笔次韵张以道鹿亭"}
{"author":"史浩","content":"生灵膏血是缗钱，买得珍珠颗颗圆。痛惜鲛人在深海，风潮沉溺几多船。","dynasty":"宋代","title":"童丱须知其四"}
{"author":"史浩","content":"对竹擘吟笺，正是赏梅时节。便把这些清致，作东湖三绝。帝家金鼎待调羹，何似且休折。却爱玉楼清弄，褪霏霏香雪。","dynasty":"宋代","title":"好事近（次韵弥大梅花）"}
{"author":"史浩","content":"宝历隆兴记，张罗猎钜公。斗南人杰用，塞北马群空。紫橐论思绩，黄扉造化功。祇今收实效，四海畅淳风。","dynasty":"宋代","title":"王季海丞相挽辞"}
{"author":"史浩","content":"吾皇多暇只观书，田猎游盘一事无。北伐日行三十里，何曾异域市名驹。","dynasty":"宋代","title":"童丱须知张设八篇其一"}
{"author":"史浩","content":"梅花一径万重山，冈外浮云去住间。莫恨寻幽无侣伴，世途能有几人閒。","dynasty":"宋代","title":"和乌石"}
{"author":"史浩","content":"东风巧酝寒，吹雨作飞雪。酒面不成春，兽炭何曾热。堕空远飘飘，入帘轻瞥瞥。功归大有年，谁道军储阙。","dynasty":"宋代","title":"次韵冯圆中雪"}
{"author":"史浩","content":"学禅见性本，学诗事之馀。二者若异致，其归岂殊途。方其空洞间，寂默一念无。感物赋万象，儒悬镜太虚。不将亦不迎，其应常如如。向非悟本性，未免声律拘。英师个中人，以诗隐浮图。桃红柳青青，翠竹黄花俱。误落世间耳，脱略公卿徒。昨朝得东风，打包过江湖。胡为来帝乡，叫阍彻宸居。堂堂老阿师，道价东西徂。住山垂一世，学子纷云趋。寒潭风静练，皎月天心孤。迩来只屦轻，片雪销洪炉。愿言立强名，故事臣敢诬。事成明当发，长吟入春芜。从兹窣堵波，山雪閟天书。顾我坐学省，兀兀如守株。因君听篷雨，为谢故溪鱼。","dynasty":"宋代","title":"赠天童英书记"}
{"author":"史浩","content":"高穹祚明德，圣主历无疆。谈笑复境土，穆穆游岩廊。一定天下本，忠孝资元良。愿言千万寿，玉立侍清光。","dynasty":"宋代","title":"上建王生辰"}
{"author":"史浩","content":"银塘江上，展鲛绡初见，长天一色。风拭菱花光照眼，谁许红尘轻积。转盼冯夷，奔云起电，两岸惊涛拍。振空破地，水龙争喷吟笛。客有步屧江干，胸吞奇观，寄英词元白。素壁淋浪翻醉墨，飘洒神仙踪迹。好待波匀，横飞小艇，快引香筒碧。烟消月出，不眠拚了通夕。","dynasty":"宋代","title":"念奴娇·银塘江上"}
{"author":"史浩","content":"晓日日童日龙花露稀。明光已报敞金扉。三千彩仗翔鸾舞，数百银袍振鹭飞。开雉扇，正垂衣。奏篇初得上彤墀。胪传绕殿天颜喜，先折东风第一枝。","dynasty":"宋代","title":"鹧鸪天（送试）"}
{"author":"史浩","content":"孔雀双飞敞画屏。锦花裀上舞娉婷。红绡袖暖琉璃滑，金鸭炉香椒桂馨。丹脸渥，秀眉青。平生阴德在遐龄。如今便好添龟鹤，元是南箕一寿星。","dynasty":"宋代","title":"鹧鸪天（祝寿）"}
{"author":"史浩","content":"峻极生从地势坤，擎天一柱四窗存。有时空洞来龙驾，列岳灵祇尽骏奔。","dynasty":"宋代","title":"次韵郑郎中作四明谢遗尘九题走笔不二其一石窗"}
{"author":"史浩","content":"妇人自处只闺房，车马宁须侈闹装。莫与他人争富贵，从来俭素足辉光。","dynasty":"宋代","title":"童丱须知其六"}
{"author":"史浩","content":"大江汹澎湃，风静星斗涵。截然当地险，界限天东南。金陵帝王都，窟宅何耽耽。龙虎争负恃，盘踞昔所谈。我适访陈迹，策马冲烟岚。蒋山上叠翠，秦淮俯拖蓝。宝公道场主，貌像坚瞿昙。千年窣堵波，倒影落寒潭。共知胜绝处，即是弥勒龛。舂春足佳致，慨想聊停骖。六朝互兴废，较德同朝三。中原文武境，久困兵贪婪。曾无混一志，溥施鸿恩覃。区区守霸图，局束令人惭。岂若吾主圣，坐遣凶渠戡。长驱翔灞上，垂拱受朝参。回观兹奥区，脱去如遗簪。小臣执羁靮，喜释心如惔。再拜觞万寿，恺乐将屡酣。却来寻故栖，了此七不堪。","dynasty":"宋代","title":"陪洪景卢左司马德骏薛季益冯圆中三郎中汪中嘉总干游蒋山以三十六陂春水分韵得三字"}
{"author":"史浩","content":"雪消春浅。听爆竹送穷，椒花待旦，系马合簪，鸣鸦列炬，几处玳筵开宴。介我百千眉寿，齐捧玉壶金盏。最奇绝，是小桃新坼，争妍粉面。女伴。频告语，守岁通宵，莫放笙歌散。酒晕朝霞，寒欺重翠，却忆凤屏香暖。笑拂满身花影，遥指珠帘深院。待到了，道一声稳睡，明年相见。","dynasty":"宋代","title":"喜迁莺（守岁）"}
{"author":"史浩","content":"山川著意吐幽奇，秾淡风烟总令姿。大似鹅溪垂数幅，饱看摩诘画中诗。","dynasty":"宋代","title":"题处州录参厅平远楼"}
{"author":"史浩","content":"羽幰新从帝所回，馀欢未尽玳筵开。醉抛青子香泥上，留与王家取次栽。","dynasty":"宋代","title":"次韵郑郎中作四明谢遗尘九题走笔不二其八青棂子"}
{"author":"史浩","content":"云北人言是北溟，脩鳞可驾上金庭。高风已得扶摇便，聊向虚窗聚德星。","dynasty":"宋代","title":"次韵郑郎中作四明谢遗尘九题走笔不二其四云北"}
{"author":"史浩","content":"秾薰知见林，燕坐观物化。鼻孔如撩天，可闻不可画。","dynasty":"宋代","title":"次韵张汉卿梦庵十八咏其九众香堂"}
{"author":"史浩","content":"残腊风霜劲，嘉宾嘉会逢。清泉云子滑，熟末桂香浓。金谷咄嗟具，芜蒌仓猝供。争如金雅宴，樽酒共舂容。","dynasty":"宋代","title":"豆粥得容字"}
{"author":"史浩","content":"煌煌典诰炳丹青，圣主于今集大成。已究商周真灏噩，固知尧禹本聪明。神驰帝乐翔云海，恩逐天香到酒觥。下拜龙威瞻咫尺，群臣始觉倍光生。","dynasty":"宋代","title":"拟进讲筵尚书终篇锡宴诗其一"}
{"author":"史浩","content":"随宜首饰莫留情，珠翠虽多未是荣。不见孟光居俭约，荆钗却立万年名。","dynasty":"宋代","title":"童丱须知梳妆八篇其一"}
{"author":"史浩","content":"石头虎踞。骄虏何能渡。曾是六朝雄胜处。瑞绕碧江云路。当时霸国多贤。风流只解遗鞭。便好扬舲北伐，举头即见长安。","dynasty":"宋代","title":"清平乐·石头虎踞"}
{"author":"史浩","content":"玉露瀼瀼，秋色似画，东堂宴席初开。红萸泛寿斝，紫菊上妆台。倚栏见、新雁已南来。落霞孤鹜徘徊。最奇处，重阳将近，凉满襟怀。萧洒秀眉，华发丹脸，映双瞳、的白乐如孩。擘香笺、听丽句新裁。池上三回蟠桃熟，玉纤时捧琼杯。但愿得，年年此会满蓬莱。","dynasty":"宋代","title":"秋蕊香（生日）"}
{"author":"史浩","content":"千丝棼不乱，细雨忽盈眸。密密如机捲，疏疏岂茧抽。纫裳难作缝，欲钓不胜钩。霢霂知何事，收功在有秋。","dynasty":"宋代","title":"雨丝得秋字"}
{"author":"史浩","content":"鄮山鄞水百祥臻，天祐龙门萃达尊。又见常珍登耄齿，更欣华秩亚星垣。龚黄政美褒宜重，箕翼光腾福正繁。他日老更兴盛举，会看兄弟迭承恩。","dynasty":"宋代","title":"德翁弟转员郎庆会致语口号"}
{"author":"史浩","content":"孤根十月已先温，不待青春入烧痕。冷艳一枝何处看，竹边池阁水边村。","dynasty":"宋代","title":"弥坚小圃小春见梅"}
{"author":"史浩","content":"油然肤寸起岩峦，萦抱山腰玉带宽。会作旱天三日雨，莫将空濶等閒看。","dynasty":"宋代","title":"次韵陈春卿眇云轩"}
{"author":"史浩","content":"程王二夫子，听履上甘泉。咳唾妙一世，万斛明珠圆。官居季孟间，风义帝相先。每当持论许，闻者殆欲仙。蛟龙纵巨壑，鹰隼横寥天。坐令胆炙余，枵腹犹便便。程方秋欲半，金波照觥船。追想昔年日，高会有由缘。亲故持吉语，置酒家东偏。今年玉堂直，对此宜无眠。夜色凉如水，冰轮吐层颠。顾影还自慰，身冠六卿联。巍巍太平基，圣主乐得贤。作句纪兹夕，所喜期不愆。藏之在巾笥，未肯露其全。王于退食际，仿佛知云然。求之既愈力，璀璨出长编。荆潭伫唱酬，凡目一洗湔。我生亦可幸，披味如击鲜。明朝问纸价，都下已争伟。","dynasty":"宋代","title":"次韵程泰之尚书"}
{"author":"史浩","content":"谿山朔雪销篱落，始闻花信惊梅萼。韶华一瞬掉头去，满眼园林成翠幄。谁知幽谷犹藏春，万蔕千跗意态新。霞光分彩气欲热，露浥燕脂色未匀。墨工绘句谩称好，不见此花空到老。子美羞看黄四蹊，退之不数红云岛。天下健步吾能用，拟擘云头骑彩凤。叫阍乞与生香归，只许牡丹名并飞。","dynasty":"宋代","title":"次韵慈奥寂照院僧石岩花"}
{"author":"史浩","content":"彤庭秋晚宴，和气与春同。寿酒千钟绿，宫化万叠红。金羁鸾仗底，赤舄玉阶中。归路闻人语，关雎诵国风。","dynasty":"宋代","title":"次韵恩平郡王"}
{"author":"史浩","content":"银潢滚滚碧流长，洗出清秋百种芳。著蕊半殷生桂子，离群独立有天香。仙人肃啄遥相过，野老婆娑日在傍。正喜奇姿媚霜露，不随时世学新妆。","dynasty":"宋代","title":"次韵恩平郡王丹桂"}
{"author":"史浩","content":"天边倚萧寺，小阁翠微中。烟霭三峰秀，松杉一径通。潮音从耳悟，尘虑转头空。堪笑林间弋，犹思落塞鸿。","dynasty":"宋代","title":"次韵恩平郡王游山登寺中小阁"}
{"author":"史浩","content":"春风著意舞长杨，中有珍禽口尚黄。曾闻章台看眉妩，故应学得汉家妆。","dynasty":"宋代","title":"次韵范干闻画眉鸟声"}
{"author":"史浩","content":"年年向此眼偏明。春迟故欲牡丹伴，韵剩还驰雅客名。缥缈碧裳留夜月，娉婷玉面起朝酲。却嫌梅蕊无才思，","dynasty":"宋代","title":"次韵范经干昆季昌国杂咏"}
{"author":"史浩","content":"试凭古刹俯江城，追思孙权共孔明。三国有人成底事，六朝何代不交兵。中原天子今恹复，北塞胡儿始削平。附翼攀鳞真际会，小臣亦解说功名。","dynasty":"宋代","title":"次韵冯圆中郎中游甘露寺"}
{"author":"史浩","content":"碧玉闹妆金粟，香随烟雾横斜。更欲移筇问讯，前山几度云遮。","dynasty":"宋代","title":"次韵冯圆中木犀六言"}
{"author":"史浩","content":"空洞远万里，佳景萃其南。縠纹波似染，螺髻花群簪。紫芝鲜最馥，青棂坚直甘。解召羡门侣，双鸾聊与骖。","dynasty":"宋代","title":"走笔次韵张以道云南"}
{"author":"史浩","content":"爱子诗无敌，清新日造微。解颜方一笑，折柳遽成归。苏馆凝香重，松江脍玉肥。是中如得句，无惜寄柴扉。","dynasty":"宋代","title":"赠别王虚中平江赡军"}
{"author":"史浩","content":"春去雪又在，夜寒风自香。娉婷白玉面，缥缈碧云裳。露下已侵袂，月明初度墙。婆娑光影下，老子坐胡床。","dynasty":"宋代","title":"次韵赵若拙酴醾"}
{"author":"史浩","content":"百岁今强半，逢春却怕春。趁时三盏酒，转眼一年人。车马繁华地，江湖漫浪身。茅檐拥残雪，清梦到家频。","dynasty":"宋代","title":"次韵刘国正立春"}
{"author":"史浩","content":"万里徕西蜀，声华振士林。匪躬无近援，圣主作知音。已破奸邪胆，方劳抚字心。政成须趣驾，天下仰为霖。","dynasty":"宋代","title":"送杜殿院出守遂宁"}
{"author":"史浩","content":"姚马真人杰，英标贯伏犀。脩途随上下，软语杂高低。扈跸俱多士，扬鞭过万蹄。伊余兹滥吹，所喜发鹍鸡。","dynasty":"宋代","title":"次韵姚令威郎中从驾早行其一"}
{"author":"史浩","content":"蔌蔌长空雪，霏霏似粉犀。色同无路险，野阔见山低。玉葆随鸾仗，银杯逐马蹄。催班何太早，夜白误晨鸡。","dynasty":"宋代","title":"次韵姚令威郎中从驾早行其二"}
{"author":"史浩","content":"大驾遐方国，熊罴间象犀。风严知令正，云重觉天低。夹道瞻芝表，中原逐兽蹄。定宣恢复赦，拭目看金鸡。","dynasty":"宋代","title":"次韵姚令威郎中从驾早行其三"}
{"author":"史浩","content":"圣主披英俊，公才是擢犀。班扬俱气慑，屈宋亦眉低。健鹘摩天翼，真媒历块蹄。回眸看贱子，下驷与鹍鸡。","dynasty":"宋代","title":"次韵姚令威郎中从驾早行其四"}
{"author":"史浩","content":"有美风骚将，词锋利更犀。胸吞云梦小，气压斗牛低。鸷鸟常舒翼，名驹岂凿蹄。不能胜百战，浑欲介吾鸡。","dynasty":"宋代","title":"次韵姚令威郎中从驾早行其五"}
{"author":"史浩","content":"破晓穷幽眺，端知玩月犀。雪消青嶂近，天淡玉绳低。出塞三春翼，嘶风万里蹄。男儿弧矢志，何事饭笼鸡。","dynasty":"宋代","title":"晓起用前韵"}
{"author":"史浩","content":"古堞高千雉，危亭屹巨犀。云霄知路近，星斗入檐低。山缭龙盘脊，江涵虎踞蹄。相携倚秋阁，得失付虫鸡。","dynasty":"宋代","title":"同游赏心亭用前韵其一"}
{"author":"史浩","content":"赏心多乐事，快目喜联犀。雪浪翻空急，江云过眼低。天寒风着袂，兴尽马旋蹄。归路仍泥滑，林间语竹鸡。","dynasty":"宋代","title":"同游赏心亭用前韵其二"}
{"author":"史浩","content":"东皇荣万木，首倡属江梅。得地应先发，须时不受催。可堪连日冷，未忍一樽开。竹外摇残雪，知君到几回。","dynasty":"宋代","title":"次韵洪景卢右司问梅"}
{"author":"史浩","content":"锦绣环清跸，祥云捧日华。千官鹓鹭集，万骑虎貔誇。馀孽皇威远，中原望眼赊。遥怜太液水，波煖欲生花。","dynasty":"宋代","title":"次韵皇孙所和二诗其一"}
{"author":"史浩","content":"岁晚垂弧旦，雍容从北征。龙舟瞻日表，兔苑足诗情。况有流霞美，何辞醉玉倾。祝君无限寿，烟阁寄功名。","dynasty":"宋代","title":"次韵皇孙所和二诗其二"}
{"author":"史浩","content":"蚤岁登巍第，即潜正黑头。一封忧国虑，五马便乡州。笔底平生学，胸中康济谋。胜须勤蓄积，圣主欲兼收。","dynasty":"宋代","title":"饯冯圆中吏部出守"}
{"author":"史浩","content":"水拭双鸾镜，山环六曲屏。云端迸朝日，木杪见疏星。梅坞春长在，柴门夜不扃。援琴谁写景，思得与君听。","dynasty":"宋代","title":"次韵孙季和东湖二诗其二"}
{"author":"史浩","content":"吾孙年甫冠，抗志在青冥。重趼轻千里，求师为一经。功名适来去，器识是丁宁。既得贤模范，归欤喜过庭。","dynasty":"宋代","title":"送安之往依沈叔晦师席"}
{"author":"史浩","content":"蠢蠢称蝼蚁，尊王世所知。峻台存主礼，环穴受臣仪。依战如扬武，排行似出师。南柯虽一梦，治国得良规。","dynasty":"宋代","title":"蚁王得知字"}
{"author":"张溥","content":"　　五人者，盖当蓼洲周公之被逮，激于义而死焉者也。至于今，郡之贤士大夫请于当道，即除魏阉废祠之址以葬之；且立石于其墓之门，以旌其所为。呜呼，亦盛矣哉！　　夫五人之死，去今之墓而葬焉，其为时止十有一月耳。夫十有一月之中，凡富贵之子，慷慨得志之徒，其疾病而死，死而湮没不足道者，亦已众矣；况草野之无闻者欤？独五人之皦皦，何也？　　予犹记周公之被逮，在丙寅三月之望。吾社之行为士先者，为之声义，敛赀财以送其行，哭声震动天地。缇骑按剑而前，问：“谁为哀者？”众不能堪，抶而仆之。是时以大中丞抚吴者为魏之私人毛一鹭，公之逮所由使也；吴之民方痛心焉，于是乘其厉声以呵，则噪而相逐。中丞匿于溷藩以免。既而以吴民之乱请于朝，按诛五人，曰颜佩韦、杨念如、马杰、沈扬、周文元，即今之傫然在墓者也。　　然五人之当刑也，意气扬扬，呼中丞之名而詈之，谈笑以死。断头置城上，颜色不少变。有贤士大夫发五十金，买五人之头而函之，卒与尸合。故今之墓中全乎为五人也。　　嗟乎！大阉之乱，缙绅而能不易其志者，四海之大，有几人欤？而五人生于编伍之间，素不闻诗书之训，激昂大义，蹈死不顾，亦曷故哉？且矫诏纷出，钩党之捕遍于天下，卒以吾郡之发愤一击，不敢复有株治；大阉亦逡巡畏义，非常之谋难于猝发，待圣人之出而投缳道路，不可谓非五人之力也。　　由是观之，则今之高爵显位，一旦抵罪，或脱身以逃，不能容于远近，而又有剪发杜门，佯狂不知所之者，其辱人贱行，视五人之死，轻重固何如哉？是以蓼洲周公忠义暴于朝廷，赠谥褒美，显荣于身后；而五人亦得以加其土封，列其姓名于大堤之上，凡四方之士无不有过而拜且泣者，斯固百世之遇也。不然，令五人者保其首领，以老于户牖之下，则尽其天年，人皆得以隶使之，安能屈豪杰之流，扼腕墓道，发其志士之悲哉？故余与同社诸君子，哀斯墓之徒有其石也，而为之记，亦以明死生之大，匹夫之有重于社稷也。　　贤士大夫者，冏卿因之吴公，太史文起文公、孟长姚公也。","dynasty":"明代","tags":"古文观止，高中文言文，赞颂，写人，碑记","title":"五人墓碑记"}
{"author":"张溥","content":"兹辰暮春初，散策临泉石。云渠引微波，浮觞薄前席。伊人既已去，古今同一适。眷兹修禊地，遥岑澹空碧。","dynasty":"元代","title":"续兰亭会补镇国大将军掾卞迪诗"}
{"author":"张溥","content":"石壁青宜赏，松台迥可寻。客飞亭午舄，钟落上方音。色相岩花瘦，依微野树阴。无缘莫扣扣，留咏觉萧森。","dynasty":"明代","title":"登金紫阁访上人次韵"}
{"author":"张溥","content":"黄子留芳揭海东，今人心事古人同。乾坤性分须当尽，濂洛诚明可著功。璞玉精神凭石板，兼金颜色寄炉红。相逢莫道无参术，都在梁公药箧中。","dynasty":"明代","title":"勉斋号"}
{"author":"张溥","content":"江鲤应难制，冥鸿不可招。落梅歌一曲，风雨夜潇潇。","dynasty":"明代","title":"怀人"}
{"author":"张溥","content":"逆旅相逢意惘然，十年魂梦一灯前。虽教乍见相分手，犹胜山阴夜雪船。","dynasty":"明代","title":"清源舟中别罗荔城"}
{"author":"陈丕","content":"春禽得意千般语，涧草无名百种香。","dynasty":"宋代","title":"句"}
{"author":"陈丕","content":"杂树疏阴覆小亭，池塘流水自泠泠。残荷犹结高秋绿，深柳遍含斜日清。宇内谁堪千古在，眼中吾已二毛侵。旧时游侣晨星似，墙角啼蛩不可听。","dynasty":"宋代","title":"南池"}
{"author":"袁皓","content":"水香甘似醴，知是入袁溪。黄竹成丛密，青萝夹岸低。暖流鸂鶒戏，深树鹧鸪啼。黄犬惊迎客，青牛困卧泥。有村皆绩纺，无地不耕犁。乡曲多耆旧，逢迎尽杖藜。殷勤倾白酒，相劝有黄鸡。归老官知忝，还乡路不迷。直言干忌讳，权路耻依栖。拙学趋时态，闲思与牧齐。稻粮饶燕雀，江海溢凫鹥.昔共逢离乱，今来息鼓鼙。恩仁沾品物，教化及雕题。上贡贞元禄，曾叨宠记批。何须归紫禁，便是到丹梯。珍重长安道，从今息马嘶。","dynasty":"唐代","title":"重归宜春偶成十六韵寄朝中知己"}
{"author":"袁皓","content":"金榜高悬姓字真，分明折得一枝春。蓬瀛乍接神仙侣，江海回思耕钓人。九万抟扶排羽翼，十年辛苦涉风尘。升平时节逢公道，不觉龙门是嶮津。","dynasty":"唐代","title":"及第后作"}
{"author":"袁皓","content":"梵林遗址在松萝，四十年来两度过。泸水东奔彭蠡浪，萍川西注洞庭波。村烟不改居人换，官路无穷行客多。拖紫腰金成底事，凭阑惆怅欲如何。","dynasty":"唐代","title":"重归宜春经过萍川题梵林寺"}
{"author":"袁皓","content":"得意东归过岳阳，桂枝香惹蕊珠香。也知暮雨生巫峡，争奈朝云属楚王。万恨只凭期克手，寸心唯系别离肠。南亭宴罢笙歌散，回首烟波路渺茫。","dynasty":"唐代","title":"寄岳阳严使君"}
{"author":"大须","content":"日夕北风紧，寒林噤暮鸦。是谁谈佛法，真个坠天花。呵笔难临帖，敲床且煮茶。禅关堪早闭，应少客停车。","dynasty":"清代","tags":"写雪","title":"暮雪"}
{"author":"大须","content":"明月照空廊，思君夜正长。遥知百里外，同此九回肠。淮浦何时去，天涯有客望。好诗须寄我，旧约莫相忘。","dynasty":"清代","title":"寄怀蒋宾梅先生"}
{"author":"大须","content":"十四年来了宿因，扪心尚不失天真。徜徉山水成初愿，守护烟霞得替人。百八摩尼无量佛，三千世界自由身。寄言江上乘风客，莫待昏黄始问津。","dynasty":"清代","title":"退院口占"}
{"author":"姚云文","content":"近重阳偏多风雨，绝怜此日暄明。问秋香浓未，待携客、出西城。正自羁怀多感，怕荒台高处，更不胜情。向尊前，又忆漉酒插花人。只座上、已无老兵。凄清，浅醉还醒，愁不肯，与诗评。记长楸走马，雕弓笮柳，前事休评。紫萸一枝传赐，梦谁到、汉家陵。尽乌纱便随风去，要天知道，华发如此星星，歌罢涕零。","dynasty":"宋代","tags":"重阳节，羁旅，爱国，思念","title":"紫萸香慢·近重阳"}
{"author":"姚云文","content":"柳花引过横塘路，萦回曲蹊通圃。插槿编篱，挨梅砌石，次第海棠成坞。吟筇独拄。待寻访斜桥，水边窥户。已约青山，云深不碍客来处。繁华阅人无数。问旧日平原，君还知否。啼鸟窗幽，昼阴春寂，慵因不如飞絮。匆匆燕语。似迎得春来，且留春住。惜取名花，一枝堪寄怀。","dynasty":"宋代","title":"齐天乐"}
{"author":"姚云文","content":"昨夜佳人凭酒。隔著罗衾厮守。听彻五更钟，陡觉霜飞寒逗。却又。却又。陪笑倩人温手。","dynasty":"宋代","title":"如梦令"}
{"author":"姚云文","content":"卷丝丝、雨织半晴天，析歌发清舷。甚苍虬怒跃，灵龟急吼，雪涌平川。楼外榴裙几点，描破绿杨烟。把画罗遥指，助啸争先。樵悴潘郎曾记，得青龙千舸，采石矶边。叹内家帖子，闲却缕金笺。觉素标、插头如许，尽风情、终不似斗赢船。人声断，虚齐半掩，月印枯禅。","dynasty":"宋代","title":"八声甘州（竞渡）"}
{"author":"姚云文","content":"春到海棠花几信。堠馆余寒，欲雨征衣润。燕认杏梁栖未稳。特丹忽报清明近。恨入青山连晓镜。香雪柔酥，应被春消尽。绣阖深深人半醒。烛花贴在金钗影。","dynasty":"宋代","title":"蝶恋花"}
{"author":"姚云文","content":"燕窠香湿，误天涯芳信。社近阴晴未前定。听莺簧宛转，似羽疑宫，歌未断，落落旧愁都醒。疏狂追少日，杜曲樊楼，拚把黄金买春恨。回首武陵溪，花待郎归，洞云深、未知春尽。问杨柳梢头几分青，消不得，朝来雨寒一阵。","dynasty":"宋代","title":"洞仙歌"}
{"author":"姚云文","content":"渺人间、蓬瀛何许，一朝飞入梁苑。辋川梯洞层瑰出，带取鬼愁龙怨。穷游宴。谈笑里，金风吹折桃花扇。翠华天远。怅莎沼黏萤，锦屏烟合，草露泣苍藓。东华梦，好在牙樯雕辇。画图历历曾见。落红万点孤臣泪，斜日牛羊春晚。摩双眼。看尘世，鳌宫又报鲸波浅。吟鞘拍断。便乞与娲皇，化成精卫，填不尽遗恨。","dynasty":"宋代","title":"摸鱼儿（艮岳）"}
{"author":"姚云文","content":"开岁春迟，早赢得、一白潇潇。风窗淅簌，梦惊金帐春娇。是处貂裘透暖，任尊前回舞，红倦柔腰。今朝。亏陶家、茶鼎寂寥。料得东皇戏剧，怕蛾儿街柳，先斗元宵。宇宙低迷，倩谁分、浅凸深凹。休嗟空花无据，便真个、琼雕玉琢，总是虚飘。虚飘。且沈醉，趁楼头、零片未消。","dynasty":"宋代","title":"玲珑玉（半闲堂赋春雪）"}
{"author":"姚云文","content":"笑花神较懒，似忘却、趁清明。更油幄晴慳，蒻庵寒浅，湿重红云。东君似怜花透，环碧需、遮住怕渠惊。惆怅犊车人远，绿杨深闭重城。香名。谁误娉婷。曾注谱、上金屏。问洛中亭馆，竹西鼓吹，人醉花醒。且莫煎酥涴却，一枝枝、封蜡付铜瓶。三十六宫春在，人间风雨无情。","dynasty":"宋代","title":"木兰花慢（清明后赏牡丹）"}
{"author":"何大圭","content":"绿树莺啼春正浓，钗头青杏小，绿成丛。玉船风动酒鳞红。歌声咽，相见几时重？车马去匆匆，路随芳草远，恨无穷。相思只在梦魂中。今宵月，偏照小楼东。","dynasty":"宋代","tags":"婉约，送别，相思","title":"小重山·绿树莺啼春正浓"}
{"author":"何大圭","content":"今夕出佳月，银汉泻高寒。风缠云卷，转觉天陛玉楼宽。疑是金华仙子，又喜经年药就，倾出玉团团。收拾江河影，都向镜中蟠。横霜笛，吹明影，到中天。要令四海瞻望，千古此轮安。何岁何年无月，唯有谪仙著语，高绝不能攀。我欲唤空起，云海路漫漫。","dynasty":"宋代","title":"水调歌头·今夕出佳月"}
{"author":"何大圭","content":"鱼尾霞收明远树。翠色黏天，一叶迎风举。一笑相逢蓬海路。人间风月如尘土。翦水双眸云鬓吐。醉倒天瓢，笑语生香雾。此会未阑须记取。蟠桃几度吹红雨。","dynasty":"宋代","title":"蝶恋花·鱼尾霞收明远树"}
{"author":"何大圭","content":"茅屋松窗小隐家，茶烟漠漠水斜斜。檐间乳燕未成语，庭下石榴争放花。赖有诗书销白日，倦随车马走黄沙。林泉旧约好径去，风雨满江垂钓车。","dynasty":"宋代","title":"即事"}
{"author":"何大圭","content":"今夕出佳月，银汉泻高寒。风缠云卷，转觉天陛玉楼宽。疑是金华仙子，又喜经年药就，倾出玉团团。收拾江河影，都向镜中蟠。横霜笛，吹明影，到中天。要令四海瞻望，千古此轮安。何岁何年无月，唯有谪仙著语，高绝不能攀。我欲唤空起，云海路漫漫。","dynasty":"宋代","title":"水调歌头"}
{"author":"鄂洛顺","content":"世泽从来瑞应殊，文光今见耀双珠。影联泮水辉相映，香发芝兰韵不孤。簇簇喜看盈彩仗，煌煌争见霭庭衢。定知秋榜兼春榜，鹓鹭仙班总并驱。","dynasty":"清代","title":"故人芳履安子昆季同时入泮诗以励之"}
{"author":"龚明之","content":"投老归来万事休，北窗一枕足清幽。虽然不得行胸臆，幸喜身无千岁忧。","dynasty":"宋代","title":"期颐堂"}
{"author":"龚明之","content":"少年已自乐杯觞，种秫安排老醉乡。试问几回供酒事，真成三万六千场。","dynasty":"宋代","title":"期颐堂"}
{"author":"龚明之","content":"百事如今与世违，十花一木谩儿嬉。莫欺兀兀痴顽老，曾睹升平元佐时。","dynasty":"宋代","title":"期颐堂"}
{"author":"龚明之","content":"不服丹砂不茹芝，老来四体未全衰。有人问我期颐法，一味胸中爱坦夷。","dynasty":"宋代","title":"期颐堂"}
{"author":"龚明之","content":"谁道休祥系上穹，民心元自与天通。政平讼理为真瑞，何必金芝产梵宫。","dynasty":"宋代","title":"芝华亭"}
{"author":"包世臣","content":"乱后思名将，当年拔帜回。民新花县治，山旧竹王开。望岁移星使，巡邮认劫灰。一尊供法酒，真自贼中来。","dynasty":"清代","title":"广福桥"}
{"author":"包世臣","content":"春风薄暮起，习习开罗衣。明月云间来，皎皎窥空帷。感此不成寐，徘徊阶露滋。坐惜夭桃花，努力修荣姿。佳人在远道，薄采将何时。愿因北风鸿，寄君迟暮思。","dynasty":"清代","title":"薄暮"}
{"author":"包世臣","content":"汉川雨彻宵，晨发苦泥澝。出郭行半日，路借双桨劲。夹溪垂杨深，人语绿烟定。和风送飞帆，百里入天镜。村远疑舟浮，烟岛递潜泳。古木灭原荑，虚云绝鸟径。直疑水雾天，颇惬蛟龙性。怪非图记地，母乃苍生病。腴麦十万亩，淫雨遭汜滢。岂惟陇亩失，庭卧鼋鼍靖。去年虽有秋，获谷俱蝗剩。今作神君馆，人鱼地交竞。淮灾两税缓，否则旧欠并。欠课输固当，饿莩不遑更。大臣计盈绌，先在恤民命。怆我乐水怀，不觉涕横迸。","dynasty":"清代","title":"杨家嘴却寄舫斋承宣"}
{"author":"包世臣","content":"汉阳越江陵，千里郊原荡。松滋一夜雨，洗出万青嶂。成邱更严壑，接武变偃仰。初讶入谷底，忽觉出云上。峰矗排云危，江流搣谷踢。峭堑行心怵，蹴舆人怆。终朝苦泥滑，亭下复霖涨。局身儿成翁，散蹄马亡壮。惨澹湿烟澄，隐见陆成张。候馆人皆疲，指呼神不旺。一雨山行艰，半日物力创。况怀兵革交，终夜心悢悢。","dynasty":"清代","title":"发松滋雨次宜都"}
{"author":"包世臣","content":"反经足兴民，好辨徒栖栖。智哉漆园叟，朅来潜蒿莱。中牺惮白茅，化蝶怡丹荑。观妙冶骇跃，抟空云垂梯。鼓盆饯灵匹，缘督御姹妻。肯作歧途伥，踧求亡羝。皓皓善吾生，素丝斯可齐。","dynasty":"清代","title":"奉同太宰节使朱先生和郭景纯游仙九首次其韵其一"}
{"author":"包世臣","content":"东访沧海君，坐有年少士。进退艳光仪，坐人玉山里。云何游圯上，心未化孺子。遂与人家国，蹑足复语耳。炎汉良已造，沟壑苍生起。将毋谷神勤，赤松顾而齿。始悔十三年，空为黄石使。","dynasty":"清代","title":"奉同太宰节使朱先生和郭景纯游仙九首次其韵其二"}
{"author":"包世臣","content":"紫阁秀青霄，亭午羲轮鲜。虚岩发清啸，犹疑鹤驻山。土室凿云根，咏风挥素弦。俯仰游八极，飞轮驰弱泉。玉舄宁误秦，苍苍求蜃烟。出入无穷门，朅摩广成肩。厌世疾不称，寄语王子年。","dynasty":"清代","title":"奉同太宰节使朱先生和郭景纯游仙九首次其韵其三"}
{"author":"包世臣","content":"拔宅腾太清，婴儿脱行谢。帝曰余汝嘉，为卯舞韶夏。大彼晋相国，蓬心终不化。仙僚追游娭，云隙翔鹤驾。回首见妖氛，苛政爇编舍。手援无斧柯，忆昔转悲咤。","dynasty":"清代","title":"奉同太宰节使朱先生和郭景纯游仙九首次其韵其四"}
{"author":"包世臣","content":"周王乘日车，追风薄四游。汤汤既西澜，戴胜舣棠舟。觞开买电笑，飞琼三百投。珠云曜不昔，琪树华无秋。一闻祈招歌，泪沐丹颏流。","dynasty":"清代","title":"奉同太宰节使朱先生和郭景纯游仙九首次其韵其五"}
{"author":"包世臣","content":"昔观爇绵上，王生曾不灾。跃出五色烟，招我游蓬莱。䬃尔借羽翰，耸臂凌丹台。瓜枣奏瑛盘，玉膏流霞杯。慎毋逐陈人，耽耽颠真颐。言念敦三节，焉能超九垓。俯首问初心，不敢失提孩。多谢授真诀，惭我殊丹才。","dynasty":"清代","title":"奉同太宰节使朱先生和郭景纯游仙九首次其韵其六"}
{"author":"包世臣","content":"卓午日昃影，索震月生魄。人生抱冲和，一如受采白。着言周德者，岁寒知松柏。大夫与役人，逸劳頖夕夕。畔草逐风偃，弓角及春液。不见郭山颠，垆鼎余藓石。谁怜散豆姬，徒悲化鼋客。","dynasty":"清代","title":"奉同太宰节使朱先生和郭景纯游仙九首次其韵其七"}
{"author":"包世臣","content":"括坤奠天台，步溟涉方丈。孔牖六浊人，到兹五根朗。碧童双云鬟，峭峦发妙响。跪求紫金经，仙书见存想。一都理运毂，五岳图归掌。七宝自满堂，三清可恣往。王母垂双眉，顾恧衰有象。遂投极乐国，聊解微尘网。","dynasty":"清代","title":"奉同太宰节使朱先生和郭景纯游仙九首次其韵其八"}
{"author":"包世臣","content":"贺言望东岳，日观矗如颓。但见九约伯，觺觺怵我怀。尔胡乐淫刑，鬼哭声如雷。血拇竟逐人，駓駓何日回。念兹再三咽，长啸独归来。终留一只履，虚共蹑云堆。鸟飞任武叹，鹄呼从阮哀。","dynasty":"清代","title":"奉同太宰节使朱先生和郭景纯游仙九首次其韵其九"}
{"author":"包世臣","content":"雨遍不崇朝，云惟泰山有。岌峘既相属，郁蒸气遂厚。隮如一突炊，蓊若万马走。此出果不归，殷望成川薮。老农悯失时，朝牧间万耦。恻怆行道人，欲去重回首。","dynasty":"清代","title":"行峄山下喜望大云"}
{"author":"包世臣","content":"皎皎云间月，流辉烛幽房。中有怀春女，抚弦歌《陌桑》。谁谓瑟和柔，增我慨以慷。义心多苦调，长叹不成章。整襟步重阶，俯仰思徬徨。清露湿兰林，衣袂皆芬芬。所思千里遥，悲啸若怀霜。宁嗟蕙草晚，之子忧无裳。","dynasty":"清代","title":"拟古寄翰风其一"}
{"author":"包世臣","content":"悲风来万里，白日垂寒阴。暮色滋川原，出没浮云深。抚剑欲何之，索居怀所钦。坚冰塞洪河，袤雪暗高岑。岂敢惮艰险，独伤失路心。念彼南山姿，忧思浩难任。","dynasty":"清代","title":"拟古寄翰风其二"}
{"author":"包世臣","content":"山川出雨云，河岳多灵异。趋舍非一途，丈夫重意气。混混叹川上，郁郁伤润底。谁恃云外融，自损腹下毳。去矣梁楚郊，独从剧孟醉。风尘千里黄，荆棘走双骑。空庐日抱影，中夜不能寐。老农哂郎邪，遑事问仲蔚。","dynasty":"清代","title":"拟古寄翰风其三"}
{"author":"包世臣","content":"廿载废书史，枯肠索子佐。有如八荒市，客至售无货。赵州锥也无，昆阳敌转大。白战骄袖长，绿沈涩苔卧。少小薄韩苏，出语必惊坐。未宜名占时，所愧命次磨。海气足风涛，篷窗惊岁过。莫使笔挟行，永谢巴人和。","dynasty":"清代","title":"松江舟中守岁其一"}
{"author":"包世臣","content":"诘朝半九十，岂曰日迟迟。屈指数迷误，虽悔安可追。挈眷远坟墓，就食韩江涯。岁杪隔团圞，倚闾慰何时。书来报幼子，思爷食不肥。况念居与行，豫为新岁悲。堂堂岁弃我，弃我亦何辞。汝年已非壮，又增慈母衰。","dynasty":"清代","title":"松江舟中守岁其二"}
{"author":"包世臣","content":"长年挟策游，有如乞儿蛇。蜿蜒自道工，见者眼先遮。双石昔歌舞，卅算今谁何。此生分寥落，前事安足哗。静思得岁时，心花如鼓挝。巨觥趣险韵，遑问玉绳斜。幼学兹荒落，壮气日蹉跎。岁去不可守，努力将焉夸。","dynasty":"清代","title":"松江舟中守岁其三"}
{"author":"朱涣","content":"濂溪先生曰：莲，花之君子者也。我判府都运大监，则人之君子者也。以君子之生值君子花之时，静植清香，二美辉映。某也辄假斯意，作为乐府，以祝千岁寿云。瑞芳楼下，有花中君了，群然相聚。笑把筒{奭刂}露浥，来庆黄堂初度。净植无尘，清香近远，人与花名伍。六郎那得，这般潇酒襟宇。运了多少兵筹，依红泛绿，向俭池容与。歌袴方腾持节去，未许制衣湘楚。紫禁荷囊，玉堂莲炬，遍历清华处。归寻太乙，轻舟一叶江渚。","dynasty":"宋代","title":"百岁令（寿丁大监）"}
{"author":"朱涣","content":"瑞芳楼下，有花中君子，群然相聚。笑把筒露浥，来庆黄堂初度。净植无尘，清香近远，人与花名伍。六郎那得，这般潇洒襟宇。运了多少兵筹，依红泛绿，向俭池容与。歌裤方腾持节去，未许制衣湘楚。紫禁荷囊，玉堂莲炬，遍历清华处。归寻太乙，轻舟一叶江渚。","dynasty":"宋代","title":"百岁令"}
{"author":"朱涣","content":"寒夜夜政长，愁人背灯立。惊风摇竹树，栖鸟堕复集。山空接响多，室静虚白入。怊怅不成眠，残钟晓边急。","dynasty":"宋代","title":"寒夜曲"}
{"author":"朱涣","content":"明月满庭树，与子步清影。参横北斗低，共此良夜永。一从明月缺，子即与我别。两浆泛西江，摇荡万顷雪。明月今复圆，子行阿那边。爱而不可见，望望空凄然。愿子理归舟，复向长安道。快来我庭前，趁此明月好。","dynasty":"宋代","title":"明月满庭树招马道士"}
{"author":"朱涣","content":"雨足溪涨缘，风高花委红。天清气自佳，独步来山中。见竹不敢穿，生怕伤箨龙。","dynasty":"宋代","title":"入山二首"}
{"author":"朱涣","content":"溪头浴吾须，树底荫吾影。四顾无人来，独坐了俄顷。欲去更徘徊，夕阳射峰顶。","dynasty":"宋代","title":"入山二首"}
{"author":"朱涣","content":"古木参天叫杜鹃，春愁浑在夕阳边。看君此画还三叹，忆得西江上水船。","dynasty":"宋代","title":"题徐礼部家归去来图"}
{"author":"朱涣","content":"晴窗棐几风日舒，呼童汲水供蟾蜍，涓流入研玄颖濡。一蚁蠢蠢爰来趋，须臾十百与之俱。前后有行不乱踰，宛若徙穴舁腐余。想应燥吻脣颊枯，清梦思欲吞江湖。摇尾羞作涸辙呼，奋迅恰如东海鱼。物生天地小大殊，饥食渴饮皆同涂。矧尔有灵非至愚，大槐南柯名利区。一梦而觉惊幻虚，尔其听我毋睢盱。尔吭既沃腹既腴，归安其藏勿浪逋。阶前群儿政嬉娱，以指划土縻尔躯。","dynasty":"宋代","title":"蚁饮研槽歌"}
{"author":"朱涣","content":"一溪隔断人来去，岩路荆榛到者希。见石乳悬繁欲堕，听泉声冷坐忘归。地宽饮可百人共，谷静尘无半点飞。所恨世无挟山手，为予移取□柴扉。","dynasty":"宋代","title":"题秀岩用蔡铁窗韵"}
{"author":"朱涣","content":"地炉寒无灰，相对空四壁。岂无可热者，此事不惯炙。","dynasty":"宋代","title":"炉寒无灰"}
{"author":"朱涣","content":"和衣高卧白云堆，门倩云封不妄开。留向山中自娱悦，莫教一片出山来。","dynasty":"宋代","title":"题梅山云悦楼"}
{"author":"朱涣","content":"倾城误人身，嗟哉难具陈。请君试侧耳，听妾歌其因。妾初未笄学新妆，肌理玉雪眉黛长。融怡窈袅销金裳，态浓意远夺目光。当时见者心为狂，共谓绝代惊非常。拟思昭阳奉君王，三千宠爱一身当。宁知事大缪，嫁作荡子妇。空闺独宿度芳华，蓬首乱鬓颜色朽。四海十年不相闻，一朝归来新閒旧。新閒旧，妾何有，摈妾不使侍箕帚。佳人多命薄，是事君信否。倾城误人身，古来唯有李夫人。延年作歌帝所珍，贮之金屋荐华茵。宠光杂遝疏弟昆，将死掩面留馀恩。千载不复见，言之涕沾巾。倾城误人身，此曲哀怨何可听。","dynasty":"宋代","title":"倾城误人身寄内翰洪丈"}
{"author":"武林隐","content":"天风瑞雪剪玉蕊冰花，驾单车明妃无情无绪，气结愁云，泪湿腮霞。只见十程五程，峻岭嵯峨，停骖一顾，断人肠际碧离天漠漠寒沙。只见三对两对搠旌旗古道西风瘦马，千点万点噪疏林老树昏鸦。哀哀怨怨，一曲琵琶，没撩没乱离愁悲悲切切，恨满天涯。","dynasty":"元代","title":"【双调】蟾宫曲　昭君"}
{"author":"阎德隐","content":"洛阳城路九春衢，洛阳城外柳千株。能得来时作眼觅，天津桥侧锦屠苏。","dynasty":"唐代","title":"三月歌"}
{"author":"阎德隐","content":"王子仙车下凤台，紫缨金勒驭龙媒。□□□□□□出，环佩锵锵天上来。鳷鹊楼前云半卷，鸳鸯殿上月裴回。玉盘错落银灯照，珠帐玲珑宝扇开。盈盈二八谁家子，红粉新妆胜桃李。从来六行比齐姜，自许千门奉楚王。楚王宫里能服饰，顾盼倾城复倾国。合欢锦带蒲萄花，连理香裙石榴色。金炉半夜起氛氲，翡翠被重苏合熏。不学曹王遇神女，莫言罗敷邀使君。同心婉娩若琴瑟，更笑天河有灵匹。一朝福履盛王门，百代光辉增帝室。富贵荣华实可怜，路傍观者谓神仙。只应早得淮南术，会见双飞入紫烟。","dynasty":"唐代","title":"薛王花烛行"}
{"author":"魏了翁","content":"只记来时节。又三年、朱炜过了，恰如时霎。独立薰风苍凉外，笑傍环湖花月。多少事、欲拈还辍。扶木之阴三千丈，远茫茫、无计推华发。容易过，三十八。此身待向清尊说。似江头、泛乎不系，扁舟一叶。将我东西南北去，都任长年旋折。风不定、川云如撇。惟有君恩浑未报，又故山、猿鹤催归切。将进酒，缓歌阕。","dynasty":"宋代","title":"贺新郎（生日谢寓公载酒）"}
{"author":"魏了翁","content":"我曾寄径城南州，果杏纂纂香浮浮。云开千仞雪山白，月照万古沧江流。我时未得江山意，但爱高明甲西州。十年重来是邪非，独觉真意烂不疏。虞侯着堂发幽闷，岂但清与耳目谋。川流衮衮来不断，云物亹亹生无休。既从静寿识至乐，复於叹逝希前修。游人翕翕满江头，随所适处心悠悠。童子长佩搴江蓠，女儿缝裙学石榴。没人扬波白鱼跃，舟子竞渡苍龙摎。田翁野妇看儿戏，咏归山暝风作秋。固亦有志感时节，欲起湘累问灵修。人人得处自深浅，江山於尔无显幽。堂上主宾亦复尔，各各会意风泠飕。宇宙无穷本如此，我亦皓然希天游。","dynasty":"宋代","title":"和虞永康美功堂诗"}
{"author":"魏了翁","content":"缺然。小词寄五兄代劝养得儿男百不中。年年随举子，踏春风。寿觞庭院燕泥融。将雏处，长是半西东。移孝便为忠。儿行虽在远，母心同。若将一念答天公。归来拜，也胜橘双红。","dynasty":"宋代","title":"小重山"}
{"author":"魏了翁","content":"月上南箕，还认得、去年星历。知谁把、一天星象，荡摩朝昔。若使平生浑自弃，如今老大何嗟及。更年来、偏得钝工夫，蹉跎力。溪瘴碍，蛮烟隔。穹壤断，江山窄。纵燕巾滥宝，楚山囚玉。小小穷通都未问，忍闻同气相煎急。诵虞郎、百字短长诗，忧何极。","dynasty":"宋代","title":"满江红（和虞土胥·惠生日）"}
{"author":"魏了翁","content":"老眼静中看。知我其天。纷纷得失了无关。花柳乾坤春世界，著我中间。世念久阑珊。随寓随安。人情犹望衮衣还。我愿时清无一事，尽使公闲。","dynasty":"宋代","title":"浪淘沙（刘左史光祖之生正月十日李夫人之生以十九日赋两词寄之）"}
{"author":"魏了翁","content":"旧日重阳日。叹满城、阑风去雨，寂寥萧瑟。造物翻腾新机杼，不踏诗人陈迹。都扫荡、一天云物。挟客凭高西风外，暮鸢飞、不尽秋空碧。真意思，浩无极。餻诗酒帽茱萸席。算今朝、无谁不饮，有谁真得。子美不生渊明老，千载寥寥佳客。无限事、欲忘还忆。金气高明弓力劲，正不堪、回首南山北。谁弋雁，问消息。","dynasty":"宋代","title":"贺新郎（九日席上呈诸友）"}
{"author":"魏了翁","content":"公在春官我已归。公来东蜀我居西。及公自遂移潼日，正我由潼使遂时。如有碍，巧相违。人生禁得几分飞。只祈彼此身长健，同处何曾有别离。","dynasty":"宋代","title":"鹧鸪天（别许侍郎奕即席赋）"}
{"author":"魏了翁","content":"记北人骑屋，看龙首、许仲元。自拥节来归，持荷直上，谁与争先。好官到头做彻，些儿欠缺便徒然。我爱庆元龙首，当春不逐时妍。人生天地两仪间。且住百来年。数初度庚寅，未来甲子，尽自宽闲。太平竟须公等，终不成、造物谩生贤。拓取面前路径，著身常要平宽。","dynasty":"宋代","title":"木兰花慢（许侍郎奕生日十月二十四日）"}
{"author":"魏了翁","content":"东君惯得花无赖。看不尽、冶容娇态。拟傍小车来，又被轻阴绐。阴晴长是随人改。且特地、留花相待。荣悴故寻常，生意长如海。","dynasty":"宋代","title":"海棠春令（同官约瞻叔兄□□饮于郡圃海棠花下，遣酒代劝）"}
{"author":"魏了翁","content":"玳筵绮席绣芙蓉。客意乐融融。吟罢风头摆翠，醉余日脚沈红。简书绊我，赏心无托，笑口难逢。梦草闲眠暮雨，落花独倚春风。","dynasty":"宋代","title":"朝中措（次韵同官约瞻叔兄□□及杨仲博约赏郡圃牡丹并遣酒代劝）"}
{"author":"魏了翁","content":"人誇骂贼与尊君，我看闲家与事兄。更识为人谋质实，便知处己事分明。夜窗残梦鸾离照，风壑哀号乌失声。从此长宁乡下路，两山明月一般情。","dynasty":"宋代","title":"吴府君"}
{"author":"魏了翁","content":"门谱谁誇郡姓强，是家元自孝廉郎。长来但识诗书贵，老去不知簪珥香。吏部生涯瓶里粟，夫人宗事橐中装。他年点检挈庵稿，宁愧欧公志薛杨。","dynasty":"宋代","title":"王宜人挽诗"}
{"author":"魏了翁","content":"白鹤招人反旧庐，旧人落落晓星疏。正伤邢璧埋黄壤，又叹燕椿非老株。不见登山灵运屐，空悬下泽少游车。死于平世君奚憾，鸿雁嗷嗷未奠居。","dynasty":"宋代","title":"樊迪功"}
{"author":"魏了翁","content":"甲申露布告诛曦，丙戌巴台已磔禧。或谓禄媭非汉患，谁知田李遗唐危。安州得祸闻人说，荆莫上功惟我知。三十三年旧寮友，朔风吹泪读残碑。","dynasty":"宋代","title":"赵德安"}
{"author":"魏了翁","content":"狂风利剑戟，火龙困屠宰。莫起落红愁，生意浩云海。","dynasty":"宋代","title":"次韵黄侍郎海棠花下怯黄昏七绝其一"}
{"author":"魏了翁","content":"稚绿茁儿拳，老红面百摺。诗坛更伏波，令我逢敌怯。","dynasty":"宋代","title":"次韵黄侍郎海棠花下怯黄昏七绝其五"}
{"author":"魏了翁","content":"天运自消息，诗人费平章。何花春不红，何草冬不黄。","dynasty":"宋代","title":"次韵黄侍郎海棠花下怯黄昏七绝其六"}
{"author":"魏了翁","content":"水非石之钻，索非木之锯。一日复一日，会有豁时处。","dynasty":"宋代","title":"寄题王才臣南山隐居六首其二格斋"}
{"author":"魏了翁","content":"松竹贯寒暑，而梅时往来。不知姤复意，随人谩徨徊。","dynasty":"宋代","title":"和靖州判官陈子从山水图十韵载酒寻梅"}
{"author":"魏了翁","content":"毋谓支山险，此山能几何。崎嵚十年梦，知历几蹉跎。","dynasty":"宋代","title":"和史少庄登山韵三首其三"}
{"author":"魏了翁","content":"晴轻风慭冻，寒重日生烟。谩道中和节，天颜正愀然。","dynasty":"宋代","title":"和王太博"}
{"author":"魏了翁","content":"艳艳洒妆斗姚魏，冥冥花影逢石丁。醉生梦死何如竹，三百五十九日醒。","dynasty":"宋代","title":"次韵史少庄竹醉日移竹其一"}
{"author":"魏了翁","content":"我尝妄意于古人，子今用力苦先我。安得从容长似今，借子玉匙发关锁。","dynasty":"宋代","title":"再次韵其二"}
{"author":"魏了翁","content":"花开鄂鄂自相亲，枝叶根心一气春。认得个中真血脉，孝慈天分匪由人。","dynasty":"宋代","title":"用黄侍郎其二"}
{"author":"魏了翁","content":"四山镕日泻黄金，谁载亭皋一尺霖。息处生机无间断，划然有顷验天心。","dynasty":"宋代","title":"和别驾喜雨四绝其一"}
{"author":"魏了翁","content":"京邑殿留司马相，东山无以我公归。德人用舍关天运，世上巫咸妄见机。","dynasty":"宋代","title":"送安同知其二"}
{"author":"魏了翁","content":"须眉皓白何为者，未出山时举世忙。若使当时容易致，等閒鹙鹤混鱼梁。","dynasty":"宋代","title":"李提刑其三"}
{"author":"魏了翁","content":"声色于渠何有哉，银潢刷羽雪皑皑。天边亦是閒游耳，争向人间问去来。","dynasty":"宋代","title":"再和招鹤其二"}
{"author":"魏了翁","content":"和羹心事岁寒姿，若第风标舍更谁。谩道色轻花更艳，几成涂抹水边枝。","dynasty":"宋代","title":"李参政其七"}
{"author":"魏了翁","content":"稚金老火战重围，京洛缁尘点客衣。输却东园南阁老，水花阑槛夕阳稀。","dynasty":"宋代","title":"次韵李参政其二"}
{"author":"魏了翁","content":"坱圠群灵付大钧，人生于世本何营。浩然中夜存存气，不藉西风梦亦清。","dynasty":"宋代","title":"次韵李参政"}
{"author":"魏了翁","content":"行有尚时观习坎，不终止处认兼山。止中自有流行好，不在从违用舍间。","dynasty":"宋代","title":"次韵李参政其三"}
{"author":"魏了翁","content":"书来寄我薛公诗，磊落襟期尉我思。所谓伊人在空谷，公侯逸豫镇无期。","dynasty":"宋代","title":"次韵李参政其五"}
{"author":"魏了翁","content":"野荼蘼发雪堆墙，草牡丹开月照梁。世眼都随人毁誉，不知底处是真香。","dynasty":"宋代","title":"二月十九日席上赋其一"}
{"author":"魏了翁","content":"中春天气似朱明，翕翕炎威恼乱人。一夜檐前天雨麦，晓来仍作本来春。","dynasty":"宋代","title":"昨有祷于社稷及境内山川是夕枕上闻雨其二"}
{"author":"魏了翁","content":"薝卜风清醉骑香，满身花影踏斜阳。行花尽处山围郭，又听松风吹客裳。","dynasty":"宋代","title":"以使事过成都讫事而归虞万州"}
{"author":"魏了翁","content":"梅艳凌霜带雪馀，铅华洗尽玉生肤。东方千骑推人去，聊折春风寄雁湖。","dynasty":"宋代","title":"李参政其五"}
{"author":"魏了翁","content":"阴雾冥濛慢鼓鼙，田坡勃窣误轮蹄。居人闭户未忺起，太守车前一尺泥。","dynasty":"宋代","title":"春社日祀事既毕轿中得三绝其三"}
{"author":"魏了翁","content":"岁月陶镕两鬓毛，坐看时事尔滔滔。可能只袖区中手，镇在湖亭读楚骚。","dynasty":"宋代","title":"李参政其二"}
{"author":"魏了翁","content":"剺面花门未果驯，夏人兵马薄熙秦。谁将鞭策驱时运，十数年间日日新。","dynasty":"宋代","title":"李参政其五"}
{"author":"魏了翁","content":"荔香摇艇下泸川，自别君侯十八年。尉我调饥刻为岁，争如两日往南田。","dynasty":"宋代","title":"泸帅曹太博"}
{"author":"魏了翁","content":"密林和雨剪离支，曲径留阴切藕丝。自入渝涪山色恶，眼明见此鲁家池。","dynasty":"宋代","title":"万州守潘"}
{"author":"魏了翁","content":"玉粹金浑好弟兄，向来驰誉鬓双青。世间贤美宁常有，百岁三亭过一亭。","dynasty":"宋代","title":"杨仲博其二"}
{"author":"魏了翁","content":"珂伞摇心梦不成，忽听吏皂放衙声。吹灯拨火供晨粥，趁到皇城恰六更。","dynasty":"宋代","title":"十八日上寿退赐坐十九日贡院锡宴二十一日紫宸殿御筵即事其一"}
{"author":"魏了翁","content":"蹴鞠寻橦列广庭，吹丝按竹布前荣。卿郎朵殿浑无见，只听时时万岁声。","dynasty":"宋代","title":"十八日上寿退赐坐十九日贡院锡宴二十一日紫宸殿御筵即事其四"}
{"author":"魏了翁","content":"再坐犹馀四屈卮，筋驽肉痹股生胝。侍臣醉饱皇欢洽，更看终场角牴嬉。","dynasty":"宋代","title":"十八日上寿退赐坐十九日贡院锡宴二十一日紫宸殿御筵即事其五"}
{"author":"魏了翁","content":"蛾眉班捲戴花回，遥望君王玉色开。画楯诸班谢茶酒，尻高首下一声雷。","dynasty":"宋代","title":"十八日上寿退赐坐十九日贡院锡宴二十一日紫宸殿御筵即事其六"}
{"author":"魏了翁","content":"静将躯干验阴晴，风雪中閒玉汝成。襆被直趋郎省直，更无剌剌耳边声。","dynasty":"宋代","title":"杨尚书"}
{"author":"魏了翁","content":"帽屋钗梁剪綵新，谁知井底及池濒。只从阳月方中日，已作明年第一春。","dynasty":"宋代","title":"次韵杨尚书"}
{"author":"魏了翁","content":"紫帏青伞杂旗旌，乌帽银挝从鼓钲。导哄略如州别驾，无人知是汉庭卿。","dynasty":"宋代","title":"八月七日被命上会稽沿途所历拙于省记为韵语以记之舟中马上随得随书不复叙次其二"}
{"author":"魏了翁","content":"次从祐阜至思崇，攒影俱分上下宫。闻似八陵旧山水，地垂西北耸南东。","dynasty":"宋代","title":"八月七日被命上会稽沿途所历拙于省记为韵语以记之舟中马上随得随书不复叙次其八"}
{"author":"魏了翁","content":"海邦气候异中州，襆被来时八月秋。满枕松声眠月露，夜深仍与被为仇。","dynasty":"宋代","title":"八月七日被命上会稽沿途所历拙于省记为韵语以记之舟中马上随得随书不复叙次其十三"}
{"author":"魏了翁","content":"从渠冷煖广文君，发越春和别有根。乐意融融兄及弟，庆流衮衮子生孙。","dynasty":"宋代","title":"西叔兄生日其一"}
{"author":"魏了翁","content":"控矢张弓十作朋，射馀回首列前荣。须臾当殿听宣授，首下尻高万岁声。","dynasty":"宋代","title":"射殿引诸班出官人拽垛子其二"}
{"author":"魏了翁","content":"晨将榜子关宾閤，辇出房时已奏知。陛对臣寮才下殿，朱衣丝履上东墀。","dynasty":"宋代","title":"真除后谩记所见其三"}
{"author":"魏了翁","content":"朝罢归来政事堂，衣冠牣宇鹜成行。须臾排马还私第，一片閒庭锁夕阳。","dynasty":"宋代","title":"夏至日祀阏伯于开元宫前三日省中斋宿其三"}
{"author":"魏了翁","content":"晨趋东朵侍天颜，奏事班回帝辇还。才向内门需少选，诸珰又趣讲筵班。","dynasty":"宋代","title":"讲筵侍立其一"}
{"author":"魏了翁","content":"须臾讲殿报班齐，拜罢东升一半西。两序公卿皆赐坐，史臣讲读右阶隮。","dynasty":"宋代","title":"讲筵侍立其二"}
{"author":"魏了翁","content":"遇雨权将屋作坛，昊天神主位中閒。吉凶异制今参用，今古殊宜亦并班。","dynasty":"宋代","title":"十二月二十七日宰执率百官请大行皇帝谥于南郊曰宁宗纪事其三"}
{"author":"魏了翁","content":"竹外蒲牢叩晓鲸，玉珂金钥恍心惊。断章韩愈赊七字，臣罪当诛王圣明。","dynasty":"宋代","title":"王常博寄示沌路七诗李肩吾用韵为予寿因次韵其四"}
{"author":"魏了翁","content":"兄弟亲知各异方，仆夫痡困马玄黄。惟吾臭味李夫子，不为无人不肯芳。","dynasty":"宋代","title":"王常博寄示沌路七诗李肩吾用韵为予寿因次韵其五"}
{"author":"魏了翁","content":"梦馀不省卧山城，犹记封章入殿荣。蜑雨蛮风唤苏醒，谯南残点一声声。","dynasty":"宋代","title":"次韵谯仲甫致政闻南迁见寄其一"}
{"author":"魏了翁","content":"自出脩门已及几，家人应赋柳依依。苟无饥渴吾何戚，见说齐东未解围。","dynasty":"宋代","title":"次李肩吾送安恕父回长沙韵其四"}
{"author":"魏了翁","content":"尚记联车入界头，廉安门外麦三秋。江山气度依前伟，简册功夫匪昔侔。","dynasty":"宋代","title":"肩吾生日三绝句其一"}
{"author":"魏了翁","content":"馀晦越乡别临贺，郭君出竟送荆州。放麑心事人誇说，得似如今累岁留。","dynasty":"宋代","title":"肩吾生日其三"}
{"author":"魏了翁","content":"醵酒成欢似旅酬，偶然解后得英游。却因乐极生良感，今夜蟾光照几州。","dynasty":"宋代","title":"和虞退夫韵"}
{"author":"魏了翁","content":"长叹熙丰祐圣年，偏轻偏重几番船。谁能装载亭匀了，多著男儿尽力牵。","dynasty":"宋代","title":"次韵虞退夫除夕七绝句其五"}
{"author":"魏了翁","content":"八十六年彊健客，求余判断二苏诗。年来点检室中事，问着邻家总不知。","dynasty":"宋代","title":"题赵昌父太社寄桃源何道士"}
{"author":"魏了翁","content":"闻说奔军闯阆州，馀州民溃去如流。亲曾见虎诚堪怖，只为狐惊亦可羞。","dynasty":"宋代","title":"书所见闻示诸友其二"}
{"author":"魏了翁","content":"金缯啖虏已无谋，况恃空言废内修。师卦在中惟九二，曾闻帷幄授成筹。","dynasty":"宋代","title":"书所见闻示诸友其四"}
{"author":"魏了翁","content":"谁驱斗柄向东迁，渐喜新年胜故年。岁纬移躔东井外，狼星敛角左参边。","dynasty":"宋代","title":"次韵虞退夫除夕七绝句其二"}
{"author":"魏了翁","content":"人道渠阳尔崄艰，崄艰在彼我何关。却从楚泽宽平后，彫尽从前镜里颜。","dynasty":"宋代","title":"次韵虞退夫除夕七绝句其六"}
{"author":"魏了翁","content":"客梦时时绕故山，梦馀砉见玉孱颜。徐公本自无通介，自是时人醉眼斑。","dynasty":"宋代","title":"将作监栽竹徐直翁清叟俾予书植贤亭三大字以诗见贻其三"}
{"author":"魏了翁","content":"士为谋身蛇有足，人于嚣讼鼠无牙。狱书一落于公手，不识从来豪大家。","dynasty":"宋代","title":"于眉州"}
{"author":"魏了翁","content":"恭惟天祐宋，奕叶际明良。积德由文武，生贤迈汉唐。粤稽资殿老，降自皛山阳。崧极申函粹，东维傅启祥。堂堂三代直，赫赫万夫望。清庙圭璋璧，明堂枫柞樟。诏成来凤翥，云滃际龙骧。谁误玄黄篚，争驰赤白囊。搀枪星有耀，晻曀日无光。白昼鸣枭獍，长衢纵虎狼。公卿失匕箸，帷幄自金汤。昔在齐刘豫，前睎石敬瑭。久为虏臣妾，深入汉封疆。谁似机筹妙，曾无矢镞伤。边城长男女，农亩遂耕桑。惠泽孚禽兽，威棱憺犬羊。报勋隆爵秩，纪绩满旂常。事业侔伊吕，功名陋霍张。岩岩千仞壁，纳纳百川航。经国般营室，忧民旅念乡。直方坤立德，中正泰包荒。天锡公难老，神扶福孔穰。冲襟凝日谷，温语泻天潢。寿域周三蜀，春祺遍一方。蓬峦擎屃赑，壶玉扣鸳鸯。御府颁殊玩，褒纶下十行。绣鞍翻昱爚，茸纛立荧煌。万古功名样，千年节义香。九重新政理，二枋孰维纲。当宁畴耆硕，非公莫便章。白麻飏殿陛，金衮赴文昌。会整乾坤了，长令海县康。作经七六艺，致主四三王。自顾蓬蒿质，敢希桃李场。熊占祥入梦，駉颂寿如冈。画地数勋烈，指心成激昂。莫驰千里足，亲对九霞觞。天汉江山美，中书日月长。愿言崇令德，永作世津梁。","dynasty":"宋代","title":"安大使"}
{"author":"魏了翁","content":"冬十有二月，期三百六旬。高怀局宇宙，良会惜参辰。乘兴访安道，扣窗呼孔宾。袭人薰蕙若，夺目烂犀珍。风景乾吟笔，林花眩醉裀。溪山逢旧识，水竹乐閒人。岁籥逡巡换，春炜次第新。抚时嗟易失，涉道渺无因。循物探天运，冥心观我身。相期共无斁，不与迹同陈。","dynasty":"宋代","title":"李德秀致政即席赋五言十韵用韵答之"}
{"author":"魏了翁","content":"分部设将漕，黈旒寄聪明。直须撼山岳，亡但采畸赢。而况江以东，襟淮翼吴荆。民力九十空，所恃人为城。南宫辍望郎，方输饷连营。荧煌鹊锦袍，明日趋遐征。阳春脚未到，淑气先流莺。向来嵇中散，仅试薶九京。阿兄亦未究，有书今在楹。驱车踏前轨，若木以为程。千里隔香案，洗目观澄清。","dynasty":"宋代","title":"送王考功"}
{"author":"魏了翁","content":"士从西南来，落落仅八九。半年北门道，几度釂别酒。清朝志兴复，第一广英彀。采采不及掬，引去遽盈斗。矧今忠肃孙，卓荦汉庭右。清矩仪班行，高怀局宇宙。居然辍迩联，亟怀荆州绶。恩章陟西戺，戎钺炫春昼。世间行己地，随寓皆不朽。著意护本根，虚怀阅忠厚。上游屹长城，归来秉机宥。","dynasty":"宋代","title":"追送刘侍郎"}
{"author":"魏了翁","content":"河南富贵花，人与谱姓氏。惟兹三秀者，不谱亦名世。肖形草木均，出处哲人似。无然而致之，朝菌何异此。广陵张氏庐，厥应繄孝祀。新丰李兴茔，脩柯媲白紫。意诚物皆诚，人瑞草亦瑞。萧条羌水濒，五子服丧礼。松壑侑夕悲，竹窗湔晓泪。根基由内心，朴实无甃砌。一朝垩室左，五色芝薿薿。乃知宇宙间，何处非实理。诚神本同机，应感不失俪。充周遍范围，存养司诸己。是心一息妄，目接犹虚伪。若曰信禨祥，我亦为祝史。","dynasty":"宋代","title":"次韵虞永康"}
{"author":"魏了翁","content":"炎炜避无所，意行出东郭。客以声气聚，舟于树泉泊。江动云意閒，林幽鸟声乐。山川孰流峙，鸢鱼自飞跃。天分随所适，豁然无空阔。有客犹谓余，底处认真活。是心无间断，本体自呈豁。一笑各会心，星河挂碧落。","dynasty":"宋代","title":"韩叔冲约客泛舟沧江分韵得落字"}
{"author":"魏了翁","content":"黄云叆叇风雪天，欲之霸桥寻浪仙。炉中榾柮絷寒客，纵欲烧愁能得然。拨灰嚼句不忍吐，竟日南望双眸穿。谁知诗来亦念我，字与六出争明蠲。美人美人呼不来，昭华吹怨楼西偏。况有山头月为友，触拨烟痼撩诗颠。岂无咏絮谢家集，亦有闭户袁安眠。未如山中之至乐，白玉世界天相连。朝看夜听两奇绝，靴霜炉雪知谁贤。褰裳急理剡溪棹，明月已旁羌江还。羌江白云绕亲舍，北山夜雨鸣清川。世间真乐不易道，此以意会非言传。惜哉往日不可再，江头望君如望年。研澌笔冻不成报，梦中书劄来翩翩。","dynasty":"宋代","title":"次韵虞果州"}
{"author":"魏了翁","content":"穷阴彫残年，小雨杂寒冻。野迥山色枯，木落天宇空。殷勤玉雪友，岁岁管宾送。孤标耿黄昏，清艳横螮蝀。从渠忌皎洁，孱颜立孤耸。半年簿书尘，閒杀果下鞚。林端划见之，撩我泼春瓮。芳菲恼不彻，喜与良友共。花光留夕阴，鸟语嘎清哢。群芳去无踪，生意正坌涌。因怀武陵日，岁上西湖冢。粲粲万玉妃，萧萧守翁仲。谁知落天涯，惠然复我从。暗香疏影句，为我作诗供。心事炯如霜，客游恍成梦。岁穷万物息，谁此役群动。会取春风心，处处得日用。","dynasty":"宋代","title":"约眉之寓公饮郡圃梅下分韵得动字"}
{"author":"魏了翁","content":"古来五大不在边，国家长虑初解弦。西南计臣授鈇钺，独以一手擎半天。三边将士趋节制，百城吏民服威惠。载宣宽诏问无恙，扶藜往听翁颜喜。我图尔土居未怡，室家仅葺风雨欺。波涛沄沄逐风靡，山色澹澹忧陵夷。机空络纬那可织，徽穿虎豹畴能识。秦门夕燧虽平安，燕帐秋弓未休息。翁颜且喜旧观还，尚恐世事愁无端。祝公为民久远虑，忧顾期使西南宽。美官厚禄等閒耳，得君得时不易然。君不见富公在青州，多于中令廿四年。","dynasty":"宋代","title":"王总领"}
{"author":"魏了翁","content":"吾州远景楼，为天下第一。下有千尺湖，长虹倚斜日。烟云纷蔽亏，草树互蒙密。人既位通显，湖犹困遗逸。一段云锦机，割截不成疋。我来划见之，慨然为拈出。凹者豁以舒，凸者疏而溢。乃取半山句，以榜湖阴室。晨舟乱平渺，日晏未云毕。客喜以问余，幻成子何术。余非袭而致，彼有是良质。牛山木尝美，茅径人自窒。一笑各会心，凉风送萧瑟。","dynasty":"宋代","title":"重阳前一日约寓公饮于新开湖之西港有歌词者其乱曰会与州人饮公遗爱一江醇酎遂以此分韵赋诗某得一字"}
{"author":"魏了翁","content":"南山高崔嵬，草树蔚乔林。云横日曀曀，蝉鸣谷阴阴。戛然丹凤咮，为我作好音。","dynasty":"宋代","title":"次韵李参政其四"}
{"author":"魏了翁","content":"仲尼趋聘召，季路奚不怿。分量固尔殊，何伤于遍历。自揣或未能，莫如只坚白。","dynasty":"宋代","title":"次韵李参政其六"}
{"author":"魏了翁","content":"世有傀儡棚，帐幕深遮围。衣冠巧装饰，观者迷是非。自谓真好手，不知若为归。","dynasty":"宋代","title":"次韵李参政其十三"}
{"author":"魏了翁","content":"气力与运颓，十步九蹉跌。闻有用我者，掩耳忽不悦。吾非嵇康徒，道远未能涉。","dynasty":"宋代","title":"续和李参政其二"}
{"author":"魏了翁","content":"虚灵一寸心，攻者十七八。炯然无常存，精粗皆著察。卫丘騋牝蕃，鲁囿牛羊茁。","dynasty":"宋代","title":"续和李参政其三"}
{"author":"魏了翁","content":"晋当胡运衰，厉世先黜陟。当时望尘友，有识所愤疾。云何祖士稚，不似刘越石。","dynasty":"宋代","title":"续和李参政其六"}
{"author":"魏了翁","content":"荒烟散牛羊，落日下城市。天寒万木脱，岁晏群动弭。西郊有孤芳，独唤春事起。幽光耿参月，清艳明野水。欲开未开时，似语不语意。或疑春较迟，的皪尚霜蕊。谁知春风心，浑在阿堵里。洞霄逍遥公，九陇花月使。领客居上头，蹇予亦婪尾。颇怀去年游，岁月如许驶。悠悠竟何成，总被物化使。索酒浮大觥，歌商曳穷履。真意浩无穷，作诗聊复尔。","dynasty":"宋代","title":"西郊访梅约李提刑"}
{"author":"魏了翁","content":"浓云捲羃衡向北，天风不摇万响息。蟆行爬沙踏科臼，顾菟茫洋长在腹。本来全体自分明，日用其间人莫识。弄丸之暇划若逢，笑拍阑干我先得。","dynasty":"宋代","title":"题潼川倅厅先得月楼"}
{"author":"魏了翁","content":"房公胸中妙刀尺，剪刻玻璃贮寒碧。今侯著楼于其上，竹色荷光得良觌。诗来殷勤问故侯，别日虽赊情转密。因思当年飞盖游，鸥鹭不惊潜鲤出。春浓雪絮人影乱，秋老云松半天屹。苏公二十四桥月，尚爱西湖风月夕。江山好处馀恋嫪，纵不即人人自即。况今檐撩云与齐，激楚高歌友朋集。向来寒乞翻自嗤，诗扫黄泥已无迹。功名老我后加鞭，文字馀人先夺席。欲搜万象供刻画，自有此湖难此笔。终当为君记斯游，摹写苍颜真六一。","dynasty":"宋代","title":"和宇文汉州"}
{"author":"魏了翁","content":"后皇一念根至仁，地虽南北民吾民。一二指搐不可信，彼动此应关诸身。人言犬戎相噬吞，彼蚌鹬耳吾渔人。大国信誓方重申，时遣升勺苏穷鳞。有狼其心不我恩，囊书赤白惊严宸，帝曰可矣予其征。臣某奉诏之淮濆，臣某董师留汉滨。西南忧顾谁其分，我有从橐之亲臣。时其动静制主宾，自闑以外惟将军。边头赤子方寝薪，旆旌悠悠鸟乌驯。将军羽扇白纶巾，且将沈静弭放纷。迩来世道波沄沄，士为欲缚迷天真。开禧戎首终身焚，未闻先事人有言。大官一唱和者群，前而和之后云云。厥今狂猘先狺狺，事势不与开禧伦。方拯挚兽招饥蚊，此何为者祇自尘。志士愤惋三军颦，置之不治虎患存。治之不胜桃虫拚，胜之不尽穷兽奔。尽矣复与谁为邻，譬诸白黑方交枰。彼据腹胁吾边唇，养成持势犹不均。况彼攻夺吾逡巡，局势往往随时新。不有妙手谁弥纶，人才生世厥有因。帝赍天假崧降神，一心可以位乾坤。浮云轩冕何足论，祝公早还要路津。并包众智资多闻，倡明大义清妖氛。携持令誉归麒麟，蹇余不能康世屯。浯溪有石高嶙峋，傥能奔走东郭㕙。","dynasty":"宋代","title":"董侍郎"}
{"author":"魏了翁","content":"向来虎豹蹲天关，啄啖人命无敢干。任侯干时外小官，有笔如刀剚权奸。权奸未夷骨先寒，有开天诛乱旋刊。寘我宗社于山安，忽焉倚伏不可抟。天心克复理好还，是时增秩纶言颁。扶耸义烈增壮颜，迩来十载国步艰。思以吉士仪清班，侯今以选赐之环。进退语默人所瞯，侯以时考以事观。庆元视今奚易难，浮骖妄辙纷多端。大车槛槛长自閒，中原胡尘暗河山。行人载书墨未乾，深仁大信而敢奸。彼民玄黄走壶箪，我复剪刈如草菅。惟皇上帝悯人寰，呜呼言之鼻辛酸。侯兮去去心体胖，允矣直道非俗观。士所欠者非朝冠，要令反覆耐久看。前陈亟与摅肺肝，且使志士兴长叹。欢言此士尝讥韩，始终激烈心如丹，寘名大小任公间。","dynasty":"宋代","title":"歌诗三十五韵送前知隆庆任侯"}
{"author":"魏了翁","content":"天高山围坐，露下月满楼。其间倚阑人，古今入双眸。戒哉后时懊，迨此先民忧。匪缘冀求鱼，惧易或丧牛。瞬息起万夫，朝暮食千头。金汤蔽遮地，我岂为一州。馀力事层观，翚飞半空浮。帘开六合晓，杯纳万顷秋。灯火背城市，烟霖俯林洲。遐睎到冥鸿，吟思追驯鸥。寄声鹤山我，夺目珊瑚钩。因思去年夏，狂魂昼群游。婪酣饱溪壑，磊砢丰渠酋。诸公正错愕，如筑于道谋。微君且柔之，尚保国邑不。岌嶪变怗妥，嚬呻起欢讴。宜恢奇杰观，快此夷怿酬。独忧解成缓，万古同一流。君毋观上游，观上增叹愁。南有壶聚𣟄，西有耕锄耰。北有不庭方，东有不宁侯。君看此风景，便谓无事休。天心果何如，年运不我留。相期懋明德，事业贯显幽。","dynasty":"宋代","title":"补和李季允"}
{"author":"魏了翁","content":"天公闵赤子，踊为营杯羹。寸白未云厌，赐以一尺平。微阳动黄宫，万宝随孳萌。蝗妖坐远屏，疠鬼亦就烹。东邻文昌伯，志气为我倾。携朋乐时丰，举酒浇空明。忻忻各有适，耿耿未忘情。不知宇宙内，肯尔同阴晴。前时闻帝辇，随雪登山亭。亭高一流盻，淮楚接神京。新氓正露立，旧戍方长征。","dynasty":"宋代","title":"至后再见大雪杨尚书"}
{"author":"魏了翁","content":"敝貂冲寒马声湿，馀杭门外送归客。去年曾送六朱幡，今年又送四千石。更有三令相后先，采不盈筐去如织。濛濛风雪人气薄，漠漠烟尘剑花蚀。独立长空倚天壁，几度乞归归未得。贰卿荦荦天与姿，不肯随俗相脂韦。声名早落虞舜聪，霞裾云佩明春晖。虞舜已死不复返，云埋苍梧天地悲。万物兴歇各有期，人生出处宁无时。揽裾结佩下霄汉，苟得吾志官无卑。史臣昨侍玉皇案，爱民一语何孜孜。愿公领此深长思，民力竭矣谁其知。更须同志共此事，则公且去吾亦归。","dynasty":"宋代","title":"送杜兵侍"}
{"author":"魏了翁","content":"文华灭质甚尘土，物欲戕生剧豺虎。三年挂舌坐林皋，日月往来云散聚。夫容自与诗肠谋，虽无颜色媚涂陬。梦随春草撩客儿，手抉云锦分潮州。平生耻作山鸡照，对此忘其为不肖。为华破戒哦七字，殆似五噫发梁耀。李君不为掩覆之，唤取奚锦披封泥。缫车引出万丝绪，衣被山谷春无辉。山中华木迭宾送，人把荣枯同幻梦。卧看夫容生未生，满目天机供日用。","dynasty":"宋代","title":"再韵"}
{"author":"魏了翁","content":"朱君问时斋，为诵羲文书。夬终伏剥果，乾始函坤舆。坎离互藏宅，遇复更踦闾。物理消处息，人谋密中疏。即兹贯千古，何所非广居。是以无妄时，不耕穫菑畬。","dynasty":"宋代","title":"通道朱宰求时斋字李肩吾赋诗次韵"}
{"author":"魏了翁","content":"圣学不嗣千馀年，并与小学遗其传。其间明道宁乏贤，谓书小伎姑舍旃。十字九舛不可镌，楮生墨墨色有冤。动以经史为执言，岂知魏晋几变迁。况今经字宗开元，请观未有韵书前。训纂字林形相沿，形声迭推义乃全。韵书既作人趋便，未能书法穷根原。但以声韵求诸篇，形存声亡韵亦牵。叔重少温工磨研，二徐郑郭相后先。书法赖此差绵延，许李焉得无谬愆。楚金分韵犹拘挛，若更舍此徇俗妍。不学操缦求安弦，玉清道士来临川。用意周鼓兼泰山，携书过我渠江边。试令立柱与画捲，椳闑畿础杗桷椽。已能谐世而取怜，犹欲度外求方圜。眉山夫子思涌泉，相与共讲扶其偏。道士稛载明当还，更以一语申卷卷。能于此处知其端，事事物物谁非天。九章八卦莫不然，一毫人力无加焉。","dynasty":"宋代","title":"抚州崇仁县玉清观道士黄石老工古篆以李公父书来问字"}
{"author":"魏了翁","content":"自从日驭行牵牛，四十五日为春朝。谁驱阿香送劈历，更遣玉女来姑瑶。从来雷雪不两立，有如皋禹于驩苗。闯然方驾朝正月，是反常性皆为妖。阳孳于子达于寅，蛰虫欲动寒鱼跳。苍龙久移旧岁次，朱鸟亦向新年杓。如何阳伏不能出，阴气所沴如沃焦。相摩为电搏为震，始初隐隐如迢遥。剨然一声到匕箸，惊魂忽忽不可招。须臾为雹又为雪，寒威挟胜尤宣骄。春秋已事且云远，绍兴狄难几难调。乃今此异已累岁，卧制四海由衾裯。徒令志士歌且谣，无人采寄观风轺。","dynasty":"宋代","title":"先立春一日电雷雪交作程叔运赋诗次韵"}
{"author":"魏了翁","content":"鏦金伐鼓催行舟，拦街祖帐云如稠。祥刑使者入奏事，诏书趣发不可留。居人争门挽衣住，行人十步九回顾。公言为汝五年留，便是数旬终一去。居人向前为公语，情知不是留公处。一春风雨寒凄凄，牛羊满地鸿酸嘶。乾坤尔阔无处著，惟有此地恬不知。桑麻鸡犬桃溪曲，身住主家数椽屋。卧听前江风雨声，自嗟身是如天福。公今归去作大官，连云广厦千万间。我时岂不被公赐，天高卒卒难为攀。吾侪小人腹，不惮再公祝。公今揽辔行原隰，泽地相临看不足。明朝归坐京师宅，深院重门壅休戚。愿公莫为一身惜，须念同胞头戢戢。春风湔泪情转恻，道旁过者声唶唶。我时困卧五溪东，十日八九阴濛濛。有来道前事，耳目为惺愡。更将百壶扶醉胆，喜馀鼻息陵烟虹。欲输一言不能措，以公所闻还赠公。","dynasty":"宋代","title":"湖北提刑林寺丞"}
{"author":"魏了翁","content":"士恨生世晚，不为三代民。谁知伊傅至孔孟，亦学古道嗤时人。岂惟三代时，尧舜万古师。犹云若稽古，不知古为谁。气数有诎信，义理无终穷。虽居尧舜地，常有一篑功。嗟哉秦汉后，去圣益以久。纵有间代英，仅为时儒首。况于随世就功名，甚者谐俗攫宠荣。此于圣门直蛙蠛，已谓斯世无与朋。多知正多惧，不知转矜负。亦云知矣恐未然，须验此心之权度。有师舜文学周孔，有拟管乐明申韩。亦有是商鞅，亦有趋异端。若言气合即为善，是中更要分明看。","dynasty":"宋代","title":"题东瓯王友直尚友堂"}
{"author":"魏了翁","content":"子云一去千馀载，惟有成都墨池在。草玄此地是邪非，玄文今在人谁知。虽逃刘歆酱瓿阸，鼠壤蛛窠蠹鱼宅。岂无学者工探求，不讥僣圣几赘疣。自从马邵造玄域，晁氏谱之张氏翼。亦云察矣人犹疑，试为诸老申其辞。易书广大包天地，辞变象占都一致。世儒造入各不同，有一于此均为功。况于易玄互相发，不同之同真善学。历家中首先黄钟，虽以坤复为初终。纪日天正始牛宿，又以日星分左右。起从冬至易玄均，玄意欲取臣承君。易书八八而用七，玄文九九而存一。易分六位中二五，臣志上通君下取。玄以一五而为中，君道君尊臣代终。玄文主日易主岁，易书为经玄为纬。谓玄于易地承天，就中邵子尤知玄。或云玄准卦气图，是图疑亦非圣书。岂知中复与咸遇，乃是阴阳自然数。或云玄仿太初历，黄钟之分八十一。岂知虚三与虚九，其数虽同其法否。或云玄象宗浑天，浑天方象包于圆。岂知兼用盖天说，盖以舆地承纯乾。易虽无玄不为阙，易更得玄滋有发。且如河图与洛书，发挥道数无遗馀。后来支干及声律，运气参同至太一。与易并行人不讥，千岐万辙同一归。况玄于易同而异，何独于玄苦讥议。子云之师曰林闾，鹤山之下谁其徒。自翻机杼作生活，律历图书无不合。若非马邵晁张伦，后世几无扬子云。后世子云今继作，而此玄文终寂寞。空馀绘象与棠阴，聊与文士供嘲吟。","dynasty":"宋代","title":"四川茶马牛宝章"}
{"author":"魏了翁","content":"岁行析木予去国，鹑尾之年才返室。东西南北著此身，水陆二千三百日。或云子非善谋身，幸生斯世同斯人。胡为嘐嘐苦自好，轻辞富贵重绝贫。五溪之滨有何好，兀坐六年不知老。夔门待汝有何恶，要把山林易旌纛。予闻其言心自语，吾非斯人而谁与。独嗟行止各有时，龙蛰鸿归亦其所。洋州拔将鸠馀民，仰空待救人不闻。黎州边丁戍内郡，空养赤子防西门。绵州近阸剑龙路，列雉惊奔渠不顾。叙州平蛮亦良苦，卒以忧劳弃予去。见危授命理之常，苟得死所庸何伤。所忧人己两无益，燕蝠晨暝徒皇皇。鹤山之颠一亩宫，我名吾亭日愿丰。只祈天心速悔祸，雨禾雨麦苏民穷。有粮饷士可卫民，有民给耕可供军。民相资护关塞，又须监牧长得人。规摹便立久安势，不作目前苟偷计。弟兄归与里父师，长对春风赋常棣。","dynasty":"宋代","title":"至左绵书怀呈荣州绵州二兄"}
{"author":"魏了翁","content":"天根敛秋阳，雨毕水归薮。胡为爽常度，白昼变昏黝。农功将纳场，馀秉尚栖亩。昨朝告方社，卷去日中蔀。羲和鞭六龙，为我作重九。云顽驱复来，浑未识臧不。终然划劙之，金鎞发矇瞍。所忻阳德竞，吾岂为杯酒。悠然见南山，陶公意何厚。况今祠太宫，群公正奔走。","dynasty":"宋代","title":"重阳领客以老杜旧日重阳日诗分韵凡宾主十八人得不字"}
{"author":"魏了翁","content":"时事彫壮心，词华误双鬓。昨梦忽儆予，觉来起孤愤。五官予所司，此梦乃予训。是心协蓍龟，是气通祲煇。形骸且不察，理性抑难尽。晓筇度云壑，疏林露鹰隼。暮归踏江声，寒流烛蛟蜃。惕思怀襄日，气势如项陈。天根忽晨见，卷去不盈瞬。犹然玩文采，吾果不知分。饮俊习未忘，依前赋分韵。","dynasty":"宋代","title":"游北岩之畴昔梦作二诗觉而仅记一联云鬓发丝丝半已华犹将文字少年誇明日为客诵之客十三人请以是为韵予分鬓字"}
{"author":"魏了翁","content":"黄君求我古诚州，求之不得还西游。所求易予胡不予，渠家自弄庄生舟。庄生传之贾太傅，便将死生同浮休。我家舟子与渠别，中孚之象刚包柔。仰山俯泽乘巽木，藏离伏坎含坤牛。中间至虚若无物，实理备具非空浮。此在太玄首黄宫，其于参同居中洲。会通古今贯微显，上下天地同周流。人将百年等浮沤，我以千载为春秋。我言似大而非夸，人人皆有不自求。黄君不信谓予赫，我自姬孔君庄周。","dynasty":"宋代","title":"黄成之"}
{"author":"魏了翁","content":"浮云䆉稏卷晴畴，一目天隅尽好秋。路有醉人挑袯襫，边无嘶马趁兜鍪。开张叶气凭弧矢，收拾丰年报冕旒。小小经纶已如此，不应留滞古梁州。","dynasty":"宋代","title":"王总卿其二"}
{"author":"魏了翁","content":"一点阳和浑在里，时来尔许芳妍。春风吹上醉痕边。隽欢欺浅酌，清晤失佳眠。聊把繁华开笑口，须臾雨送风般。因花识得自家天。炯然长不夜，活处欲生烟。","dynasty":"宋代","title":"临江仙（再和四年前遂宁所赋韵）"}
{"author":"魏了翁","content":"曾向君王说，臣愿守嘉州。风流别乘初届，元在越王楼。湖上龟鱼何事，桥上雁犀谁使，争挽海山舟。便遣旧姻娅，解后作斯游。晚风清，初暑涨，暮云收。公堂高会，恍疑仙女下罗浮。好是中郎有女，况是史君有妇，同对藕花洲。拟把鹤山月，换却鉴湖秋。","dynasty":"宋代","title":"水调歌头（妇生朝李＿·□同其女载酒为寿用韵谢之）"}
{"author":"魏了翁","content":"天公只解作丰年。不相冶游天。小队春旗不动，行庖晚突无烟。吟须捻断，寒炉拨尽，雁自天边。唤起主人失笑，寒灰依旧重然。||","dynasty":"宋代","title":"朝中措（和刘左史光祖人日游南山追和去春词韵）"}
{"author":"魏了翁","content":"撺掇花枝，趱那天气，一半春休。未分真休，平湖新涨，稚绿初抽。等闲作个扁舟。便都把、湖光卷收。世事元来，都缘本有，不在他求。","dynasty":"宋代","title":"柳梢青（郡圃新开云月湖约客试小舫）"}
{"author":"魏了翁","content":"望舒与日元非敌，震受阳光巽成魄。六十四象不言月，三百五篇讥月出。古道贵阳不贵阴，宾礼卜昼不卜夕。世间赏玩起何年，误却千年醉狂客。不知客有肺肠无，更把荒诬作真实。我因时序尝作诗，洗尽兔窟蟾宫迷。今年新作东楼成，胡为尚此穷攀跻。人心和平民气乐，日月昭明天宇豁。须知此事与政通，不是词人閒赏月。","dynasty":"宋代","title":"中秋有赋"}
{"author":"魏了翁","content":"荆江春梦断，虞殡夜魂孤。未及陪宗室，应难袝舅姑。一时母从子，百岁妇随夫。经礼缘情制，临风老泪枯。","dynasty":"宋代","title":"仲女挽诗"}
{"author":"魏了翁","content":"南阳有佳人，被服长修姱。黄中粲有章，秀外青无华。圾饮晋柴桑，夕餐楚长沙。惟与高人处，耻作流俗夸。玄都有俗士，品格固尔差。遗之以潘沐，强欲相涂搽。南阳笑谢遣，於此我何加。游女荡春风，渔人眩红霞。尔比予於是，岂欲本疵瑕。卿自用卿法，吾亦爱吾家。寄声谢程子，为我删此花。","dynasty":"宋代","title":"重九后三日后圃黄华盛开坐客有论近世菊品日"}
{"author":"魏了翁","content":"层云生夕霏，寒雨湿青嶂。平生爱九九，谁谓不可伏。盈盈黄鞠华，采采郁金鬯。点检襟袖间，清芬固无恙。门前秋阴阴，席春春盎盎。惟余忧时心，忽忽未肯放。","dynasty":"宋代","title":"重阳分韵得放字"}
{"author":"魏了翁","content":"天根斂秋阳，雨毕水归薮。胡为爽常度，白昼变昏黝。农功将纳场，余秉尚栖亩。昨朝告方社，卷去日中蔀。羲和鞭六龙，为我作重九。云顽驱复来，浑未识臧不。终然划劙之，金鎞发矇瞍。所忻阳德竞，吾岂为杯酒。悠然见南山，陶公意何厚。况今祠太宫，群公正奔走。","dynasty":"宋代","title":"重阳领客以老杜旧日重阳日诗分韵凡宾主十八"}
{"author":"魏了翁","content":"吾州远景楼，为天下第一。下有千尺湖，长虹倚斜日。烟云纷蔽亏，草树互蒙密。人既位通显，湖犹困遗逸。一段云锦机，割截不成收。我来划见之，慨然为拈出。凹者豁以舒，凸者疏而溢。乃取半山句，以榜湖阴室。晨舟乱平渺，日晏未云毕。客喜以问余，幻成子何术。余非龚而致，彼有是良质。牛山木尝美，茅径人自窒。一笑各会心，凉风送萧瑟。","dynasty":"宋代","title":"重阳前一日约寓公饮于新开湖之西港有歌词者"}
{"author":"魏了翁","content":"朱荣铅砌拱都堂，静閤明窗夹主廊。外省诸司西侧畔，枢寮却在外东厢。","dynasty":"宋代","title":"夏至日祀阏伯于开元宫前三日省中斋宿其二"}
{"author":"魏了翁","content":"岂但诗书对圣贤，须知屋漏与神天。设科虽较词章。","dynasty":"宋代","title":"次韵靖州贡士鹿鸣宴二首其二"}
{"author":"魏了翁","content":"衔命龙荒日，危机呼吸閒。内言知勉正，时事迄多难。误国头颅去，和戎使节还。至今为厉梗，抚事不胜潸。","dynasty":"宋代","title":"李参政"}
{"author":"魏了翁","content":"风壑昂脩干，霜空突翠峰。介然疑苦硬，行处独从容。不忝南轩嗣，奚惭北学宗。巫阳招不复，暧暧日高舂。","dynasty":"宋代","title":"宇文泸州挽诗其二"}
{"author":"魏了翁","content":"陈陈之粟誇西都，长旗一摇扫地无。剥民肌血事军赋，天乎生此桑大夫。有唐藩方既旅拒，中朝独仰江淮租。士安虽善操低昂，弘羊百世仍同涂。要知元和国计簿，不似末世供军图。人间遗利或尽取，天下大本须持扶。饷台今得张省主，建置不用新规模。但云宅家本忠厚，当为己责宽宿逋。操觚数草便民奏，不用补疮及宁肤。只将常赋供调度，泽中有水民其苏。八十馀年久胡虏，有弓未弛仍张舒。军储粒粒皆汗禾，植根虽固忧其枯。矧今两虎方血斗，坐使丛鹯为吾驱。守边但用平平策，主计不须急急符。苔封木牛卧流马，塞南塞北无单于。安西相君坐专阃，与公体国心肠敷。智名勇功不挂眼，男粟女布思其馀。玉皇正用富民相，当见二公对府持钧枢。","dynasty":"宋代","title":"送张总卿"}
{"author":"魏了翁","content":"又见王正班玉瑞。霁月光风，恰与元宵际。横玉一声天似水。阳春到处皆生意。十载奔驰今我里。昔□元非，未信今皆是。风月惺惺人自醉。却将醉眼看荣悴。","dynasty":"宋代","title":"蝶恋花和孙蒲江□□上元词"}
{"author":"魏了翁","content":"江水自石纽，灌口怒腾辉。便如黑水北出，迤逦到三危。百尺长虹夭矫，两岸苍龙偃蹇，翠碧互因依。古树百夫长，修竹万竿旗。画堂开，风与月，巧相随。史君领客行乐，旌纛立披披。慨想二江遗迹，更起三闾忠愤，此日最为宜。推本美功意，禹甸六章诗。","dynasty":"宋代","title":"水调歌头虞永康刚简所筑美功堂于城南以端午落成唐涪州赋水调歌即席次韵"}
{"author":"魏了翁","content":"轻露瀹残暑，蟾影插高寒。团团只似前夕，持向老莱看。九秩元开父算，六甲更逢儿换，梧竹拥檀栾。都把方寸地，散作万云烟。锦边城，云间戍，雪中山。风流老监在此，忧顾赖渠宽。天上玉颜合笑，堂上酡颜如酒，家国两平安。又恐玉川子，茗碗送飞翰。","dynasty":"宋代","title":"水调歌头张茶马□□生日六月十八日"}
{"author":"魏了翁","content":"万里蜀山险，难似上青天。谁知间有，人心之险甚山川。赖得皇华星使，满载春风和气，来自鉴湖边。要识方寸地，四十万云烟。佩珑璁，冠昱爚，组蝉联。眼前富贵馀事，所乐不存焉。闻道汉家子政，博考兰台载籍，胸次著千年。会有太一老，同结海山缘。","dynasty":"宋代","title":"水调歌头赵运判师生日"}
{"author":"魏了翁","content":"玉质金相，长自守、闲庭暗室。对黄昏月冷，朦胧雾浥。知我者希常我贵，于人不即而人即。彼云云、谩自怨灵均，伤兰植。鶗鴂乱，春芳寂。络纬叫，池英摘。惟国香耐久，素秋同德。既向静中观性分，偏于发处知生色。待到头、声臭两无时，真闻识。","dynasty":"宋代","title":"满江红次韵西叔兄咏兰"}
{"author":"魏了翁","content":"故山朱果恰离离，翠竹青蒲护众菲。梦里不知身造阙，閒随白鹤照江衣。","dynasty":"宋代","title":"将至古渝虞宪以三绝同端午节见寄用韵为谢"}
{"author":"魏了翁","content":"又到黄昏别有天，落霞明水月衔山。乱烟远树供诗卷，浊酒狂歌伴醉颜。","dynasty":"宋代","title":"登冠山次瞻叔兄壁间旧韵"}
{"author":"魏了翁","content":"秋中无常期，月望无常历。况於月之房，岁十有二集。云胡三五夜，赏玩著今昔。我观魏晋前，未有娱此夕。岂由夕月礼，承讹变淫液。天行至东北，阳升乃朝日。日月向南来，三务趋朔易。则於阴之反，顺时报阴魄。古人敬天运，随处察消息。俗学踵谬迷，列以似科级。广寒入万户，桂树五千尺。文人同一辞，只心惊俗客。墨墨数百年，月如有冤色。为作反骚吟，聊以补载籍。","dynasty":"宋代","title":"中秋领客"}
{"author":"魏了翁","content":"天马流行不见痕，黄钟吹签煦乾坤。坎离互处灵根峙，剥复机中硕果存。","dynasty":"宋代","title":"李参政生日"}
{"author":"魏了翁","content":"行庆珩璜女子师，荐修苹藻大夫妻。礼门总是行持地，宦海元非爱欲泥。辇翟相传犹白凤，鵷雏可伏胜黄鸡。柳州念妹嗟何及，令德章章银笔题。","dynasty":"宋代","title":"杨夫人挽诗"}
{"author":"魏了翁","content":"高氏八千石，驺哄溢街坊。庸夫俗子，夸道锦绣里家乡。谁识书生心事，各要济时行已，肯顾利名场。用我吾所欲，不用亦何伤。汉嘉守，凡阅历，几麾幢。便教入从出节，都是分之常。但愿国安人寿，更只专城也好，不用较强梁。准拟耆英会，倚杖看人忙。","dynasty":"宋代","title":"水调歌头（高嘉定生日和所惠韵）"}
{"author":"魏了翁","content":"风雨移春醉梦中。忽然吹信息，堕泸戎。青炜风物换朱融。吾归矣，家在月明东。公等为人忠。年年称母寿，一尊同。恨无佳句可酬公。相期意，滴滴小槽红。","dynasty":"宋代","title":"小重山（叔母生日同官载酒用去年词韵）"}
{"author":"魏了翁","content":"积薪寝火汉公卿，烂额焦头城郭臣。新沔精神开白日，三泉血泪湿初春。旧闻撇难须男子，谁识先机有妇人。添入开禧忠义传，似将笄珥易冠巾。","dynasty":"宋代","title":"题贾伯用大龙阡"}
{"author":"魏了翁","content":"披荆重立小朝廷，风递南薰入扇巾。大势已冯天祚宋，中兴更赖岳生申。扶持命脉还吾蜀，消息精神运此身。人原武功归入相，我祈河内且留恂。","dynasty":"宋代","title":"李制置生日"}
{"author":"魏了翁","content":"和羹心事岁寒姿，若弟风标舍更谁。谩道色轻花更艳，几成涂抹水边枝。","dynasty":"宋代","title":"李参政折赠黄香梅与八咏俱至用韵以谢"}
{"author":"魏了翁","content":"早辞天子诏，晚挂大夫车。文雅三朝旧，风流二祖余。眼前甲乙石，胸次丙丁书。自古谁无死，前休得似渠。","dynasty":"宋代","title":"杨修撰挽诗"}
{"author":"魏了翁","content":"连夕雨盈畴。先为农家做麦秋。更放年头晴甲子，知不。应是天公及尔游。随事与民求。又与随时验乐忧。民气乐时天亦好，休休。为尔簪花插满头。","dynasty":"宋代","title":"南乡子（上元马上口占呈应提刑懋之）"}
{"author":"魏了翁","content":"犹记端门外，鞭袖五更寒。一声天上钟柝，金锁掣重关。君向紫宸上阁，我侍玉皇香案，都号舍人班。梦觉帝乡远，相对两苍颜。玉围腰，金系肘，绣笼鞯。乡人衮衮严近，五马度荆山。收拾五湖气度，卷束蟠胸兵甲，春意满人间。天锡公纯嘏，气象自平宽。","dynasty":"宋代","title":"水调歌头（范靖州良辅生日十月二十□日）"}
{"author":"魏了翁","content":"镜里孤鸾背影飞，庭前玉树向人稀。尚思别我成都去，忍听虞歌薤露归。","dynasty":"宋代","title":"韩少谟挽诗"}
{"author":"魏了翁","content":"虚灵一寸心，至远而至近。真能位天地，信可为尧舜。不以利欲熏，则为羽俗焮。怗怗弄文墨，若若夸绶印。圣贤岂我辈，位育非吾分。亦有识其然，责泉於九仞。人言力不足，我谓知不尽。商卿闻吾言，其信其不信。","dynasty":"宋代","title":"题尹商卿自信斋"}
{"author":"魏了翁","content":"浪誇京洛渐尘清，局面今翻第几枰。须倚玉龙擎重任，暂依金马作长城。时人共记维寅度，阳画元从建亥生。试向后天推八八，吾宗卜数万为盈。","dynasty":"宋代","title":"魏茶马生日其二"}
{"author":"魏了翁","content":"朏魄双交气候新，古今为乐属兹辰。兰堂坐上皆豪逸，韦曲水边多丽人。雇我未能真免俗，邀宾聊复共行春。却因游豫思民事，检校城东白虎津。","dynasty":"宋代","title":"上已日约同僚过蟆颐晚视新开横江堰"}
{"author":"魏了翁","content":"两使星前秉烛游。滔滔车马九河流。耳听宣政升平曲，目断炎兴未复州。闻鼓吹，强欢讴。被人＿送作遨头。凭谁为扫妖氛静，却与人间快活休。","dynasty":"宋代","title":"鹧鸪天（六十日再赋）"}
{"author":"魏了翁","content":"腰著万钉犀玉夸，肘垂斗大金章。非关性分总寻常。要知真乐处，彩服鬓毛苍。浩荡春风生玉树，蒸成满院芬芳。斗城无处著韶光。会归天上去，长捧伯仁觞。","dynasty":"宋代","title":"临江仙（张邛州题夔生日）"}
{"author":"魏了翁","content":"不随妖艳竞花期，叶落惟存老树枝。林下水边时一见，相逢颇恨几年迟。","dynasty":"宋代","title":"和虞永康梅花十绝句"}
{"author":"魏了翁","content":"雨满长空水拍畴，荔香松色倚江流。半窗灯火千年梦，万里风波一叶舟。谩道班卿若仙去，谁知谢傅正同忧。西归待我期相告，横被风师三日留。","dynasty":"宋代","title":"舟至合江度周卿以诗相迓次韵"}
{"author":"魏了翁","content":"杏园犹记赏花同，忍看前旌照眼红。民命一丝悬晷刻，仁心触处作春风。棣华韡韡天伦厚，湑叶裳裳世泽隆。万事纷纷缘手尽，只将孝友诏无穷。","dynasty":"宋代","title":"朱邵州挽诗"}
{"author":"魏了翁","content":"士从西南来，落落仅八九。半年北门道，几度酹别酒。清朝志兴复，第一广英彀。采采不及掬，引去遽盈斗。矧今忠肃孙，卓荦汉庭右。清榘仪班行，高怀局宇宙。居然辍迩联，亟怀荆州绶。恩章陟西戹，戎钺炫春昼。世间行己地，随寓皆不朽。着意护本根，虚怀阅忠厚。上游屹长城，归来秉机宥。","dynasty":"宋代","title":"追送刘侍郎以宝制帅湖北"}
{"author":"魏了翁","content":"从衡腷膊竞相酬，伺击羸行纬复游。或把疑兵胜淝水，或乘猛势失荆州。","dynasty":"宋代","title":"子益教授再用韵赋弈自审机从谏之诲某复和呈"}
{"author":"魏了翁","content":"古人用众水如持，不为常安不虑危。违谏伏波终自困，捍羌充国本无奇。","dynasty":"宋代","title":"子益教授再用韵赋弈自审机从谏之诲某复和呈"}
{"author":"魏了翁","content":"才分虽殊学可能，譬如泰华立曾曾。居高视广心逾远，下眎群峰如豆镫。","dynasty":"宋代","title":"子益教授再用韵赋弈自审机从谏之诲某复和呈"}
{"author":"魏了翁","content":"晨策犯层巅，危如峭壁缘。溪明人在地，路绝马行天。松倚露云立，稻依霜雨眠。不知岁年晚，抚事亦悠然。","dynasty":"宋代","title":"自长宁阡过灵泉兄墓势黄经从隈支以归"}
{"author":"魏了翁","content":"郊宫方社诗攸重，川泽山林礼所崇。古祀不修牲币废，梵鐃声里纸钱风。","dynasty":"宋代","title":"昨有祷于社稷及境内山川是夕枕上闻雨"}
{"author":"魏了翁","content":"寒阴彫草木，枯叶委庭阑。苍耸孤松秀，青敷万竹蟠。封条才贴妥，见睍复攲宽。但使根长在，毋忧风哭酸。","dynasty":"宋代","title":"和范少才其三"}
{"author":"魏了翁","content":"祠官环邃殿，晰燎向晨光。工有歌咸夏，人无问国庠。豆笾陈吉飨，磬管奏和锵。盛事留篇什，赓酬愧不扬。","dynasty":"宋代","title":"和胡秘书"}
{"author":"魏了翁","content":"僇馀甘远屏，分表得生还。夜雨滴归梦，晓霜彫醉颜。角巾吾故里，璞玉子荆山。又作无期别，扁舟上峡关。","dynasty":"宋代","title":"次韵王常博题赠江陵乐德佐其一"}
{"author":"魏了翁","content":"气象古君子，渊源朝大夫。里门车下泽，客舍马青刍。霜柏寒逾劲，庭荆老不枯。只愁儿返哺，不及见飞乌。","dynasty":"宋代","title":"丹棱杨子金"}
{"author":"魏了翁","content":"涧溪蘋采采，夙夜被祁祁。琴瑟鸡鸣御，山河象服宜。西悲零雨日，南望殷雷时。彤管今犹美，归荑不及贻。","dynasty":"宋代","title":"李参政"}
{"author":"魏了翁","content":"泸江鲛夜泣，柳庙鹤秋飞。零露伤兰颖，凄风撼王徽。焄蒿恍兮惚，精爽是邪非。岂必存亡问，吾知全以归。","dynasty":"宋代","title":"王宝谟其二"}
{"author":"魏了翁","content":"昔我仕龟城，犹能友宁馨。记曾𣂏别酒，俄遽隔泉扃。顷刻成三世，凄凉隔九龄。魂兮谁与作，吾友许公铭。","dynasty":"宋代","title":"王宝谟其三"}
{"author":"魏了翁","content":"林泉间富贵，缣素老功夫。古树檠苍干，脩庭拥碧梧。只安车下泽，不侈骑传呼。轧轧成都道，还家日未晡。","dynasty":"宋代","title":"何府君"}
{"author":"魏了翁","content":"橐装随宝剑，将水过荆州。世事云翻手，客程风打头。空回剡溪棹，莫挽海山舟。欲报何嗟及，堂堂閟一丘。","dynasty":"宋代","title":"何府君其二"}
{"author":"魏了翁","content":"耆旧晨星似，公胡不慭留。竟成青坞去，莫返赤松游。时事方攲枕，天年不到头。独馀经在笥，衮衮付公侯。","dynasty":"宋代","title":"袁参政其二"}
{"author":"魏了翁","content":"圭组曾分寄，经纶未究才。冥心求己事，真气养玄胎。月遽中河落，兰先白露摧。若人嗟不淑，天意谓何哉。","dynasty":"宋代","title":"赵广安其三"}
{"author":"魏了翁","content":"平地九折坂，通天一片心。宁甘门肮脏，不与俗浮沉。方授纵横对，忍闻虞殡音。平都秋月白，精爽伴王阴。","dynasty":"宋代","title":"潼川孙监税挽诗"}
{"author":"魏了翁","content":"槿篱山下屋，桐帽水边村。遗子方寸地，传家廿四言。芳荪生夕秀，衰柳带秋昏。千古堂堂恨，青云落泪痕。","dynasty":"宋代","title":"王处士挽诗"}
{"author":"魏了翁","content":"夜雨撼雍渠，春风载毕逋。畏途摇短梦，壮志束长湖。如此奇男子，终于朝大夫。鲜原千字诔，赖有少公苏。","dynasty":"宋代","title":"杨隆庆挽诗"}
{"author":"魏了翁","content":"槁乾迂事业，讲授老功夫。日暮乌声急，山空鹤影孤。高谭霜皎洁，及物雨昭苏。已矣公何憾，于今道未臞。","dynasty":"宋代","title":"成都教授史君"}
{"author":"魏了翁","content":"人物眇然甚，天胡不慭公。北风鸣槭槭，西火乱蓬蓬。襄鄂谁专阃，江淮孰总戎。是应当馈叹，曩日镇江功。","dynasty":"宋代","title":"宇文枢密挽诗其一"}
{"author":"魏了翁","content":"夷考公言行，真成肃悯孙。星枢绳懿武，月殿媲隆恩。契阔成三世，凄凉隔九原。壮夫襟上泪，并为两师垣。","dynasty":"宋代","title":"宇文枢密挽诗其二"}
{"author":"魏了翁","content":"锦乡閒日月，象服俨山河。富贵吾无羡，平反尔几何。相依在岁晚，不竞得天多。欲报无终极，悲风振蓼莪。","dynasty":"宋代","title":"张运判其二"}
{"author":"魏了翁","content":"曲突有危虑，扣阍无隐情。挥戈群啄害，断鞅一精诚。斩错终何补，征辽祸已成。惟公独知我，劝主不言兵。","dynasty":"宋代","title":"费参政其三"}
{"author":"魏了翁","content":"妇言加妇德，公子嫁公孙。澹泊于心慊，纷华入耳烦。晋秦称匹国，韩姞烂盈门。乃与其夫子，十年江上村。","dynasty":"宋代","title":"虞万州"}
{"author":"魏了翁","content":"乡邑赖蓍龟，天胡不慭遗。与人交乐易，处世事平夷。甚矣古常者，伤哉今已而。抚时怀牧守，忍泪读刘碑。","dynasty":"宋代","title":"李怀安"}
{"author":"魏了翁","content":"外监名父子，元方难弟兄。鹤空黄壤梦，雁续紫霄声。山远玉无胫，春多天有情。至今溪上月，犹傍碧梧明。","dynasty":"宋代","title":"知崇庆府致政何君"}
{"author":"魏了翁","content":"一生官偪仄，几处狱平反。夜雨滴归思，凯风唳泪痕。竟令驹入梦，莫尽桂销冤。点检慈恩旧，秋空几断魂。","dynasty":"宋代","title":"通直致政姚君"}
{"author":"魏了翁","content":"尹心随处验，舜乐切身看。春味注胸臆，秋河悬笔端。胡为铁研弊，才脱纻袍酸。天匪梦梦者，吾于由也观。","dynasty":"宋代","title":"峨眉主簿乐"}
{"author":"魏了翁","content":"三凤齐飞日，相期到白头。一丘生处乐，万事死前休。风急啼乌夜，霜零断雁秋。怀人竟何极，缄泪寄西州。","dynasty":"宋代","title":"费华文其二"}
{"author":"魏了翁","content":"悃愊汉循吏，咨询周使臣。知心三坐主，报国两门人。綵绣方趋户，丝麻已在身。至今寒食路，孺慕镇如新。","dynasty":"宋代","title":"张运判"}
{"author":"魏了翁","content":"解道公行止，江东老父兄。群州垂瘵死，肤使为更生。民裕身逾瘠，时危命亦轻。浔阳江上月，犹傍谏书明。","dynasty":"宋代","title":"李郎中其二"}
{"author":"魏了翁","content":"羯末誇群从，凝徽肖一之。风花摇切梦，梅雪照诗脾。日短乌声急，天寒雁影悲。广轮高隐地，千古一涟洏。","dynasty":"宋代","title":"武康主簿吴"}
{"author":"魏了翁","content":"学术趋平实，年来似寂寥。岂无先后觉，未在始终条。此老能深造，诸公独后彫。平生寄心事，髣髴见鱼朝。","dynasty":"宋代","title":"袁侍郎挽诗其一"}
{"author":"魏了翁","content":"内禅踰三甲，中兴会百年。归疆才汶上，勒石未燕然。忽怅龙髯堕，旋瞻燕翼传。遗民满关洛，南望涕萦涟。","dynasty":"宋代","title":"恭挽宁宗皇帝其一"}
{"author":"魏了翁","content":"事业古人谋，寒镫耿夜篝。正青诸老眼，枉白一生头。荦确秋难熟，崦嵫日易收。可怜鸿影断，老泪滴监州。","dynasty":"宋代","title":"杨子礼挽诗"}
{"author":"魏了翁","content":"高堂元祐脚，下泽少游乡。自得林泉趣，不登声利场。年方荣四豆，日已下三商。有子翁无咎，存心味更长。","dynasty":"宋代","title":"杨极父挽诗"}
{"author":"魏了翁","content":"雨馀云簇数峰奇，公子江头客款扉。白舫青帘乱平渺，黄鸡浊酒话清微。稻畦千顷睟生色，竹日一川摇静晖。坐久东山初月上，恍疑赤壁旧时矶。","dynasty":"宋代","title":"次韵虞永康"}
{"author":"魏了翁","content":"士生一世果何事，道丧千年不得传。富贵熏天随手尽，词华盖世为人妍。直将了了圣贤质，只办区区文字缘。神为斯人扶正学，试教梦者一醒然。","dynasty":"宋代","title":"题梓潼庙"}
{"author":"魏了翁","content":"快着青冥软玉鞭，稳骑騄耳踏云烟。便持全蜀无双誉，去听宾胪第一传。众所望君皆尔耳，人之好我岂云然。古来名下无虚士，试玩盈科放海篇。","dynasty":"宋代","title":"送唐述之"}
{"author":"魏了翁","content":"紫气飞骞一马骢，当年轻下五云东。诗书意味江都相，琴鹤规模清献公。长啸驱风静秋戍，精神唤雨作年丰。列城香火知何限，蒸起祥云入颊红。","dynasty":"宋代","title":"董侍郎"}
{"author":"魏了翁","content":"突兀脩名磊磈胸，一鸣冠蜀未酬公。十年解瑟无调瑟，百载张弓未弛弓。剥啄门边谁主客，毕逋城上孰雌雄。引吭为作朝阳瑞，携取香名寿乃翁。","dynasty":"宋代","title":"送刘类元"}
{"author":"魏了翁","content":"江声砧杵入层楼，预作人閒八月秋。虹外挂无穷远思，雁声鸣不断新愁。汉淮赤地不知里，巴蜀青天更上头。蹇我康时分无策，只祈一饱暂销忧。","dynasty":"宋代","title":"次王万里"}
{"author":"魏了翁","content":"勤似忉忉廉揭揭，谨疑𪘏𪘏信悾悾。佩韦董子柔成缓，专瑟梁丘和近同。义利只差丝杪忽，功夫端验始衷终。六箴须把公忠贯，公处还归一字忠。","dynasty":"宋代","title":"题成都宪江"}
{"author":"魏了翁","content":"大圆垂象晓群黎，犹送昨宵畏满诗。要看天行嫌位亢，若言人事恶功亏。升于正处元为利，坎到盈中乃识时。疑我冰轮公赐厚，敢申馀义副襟期。","dynasty":"宋代","title":"应提刑"}
{"author":"魏了翁","content":"开济堂前送棹歌，渊渊船鼓伐灵鼍。云埋白帝千山小，浪拍青天一叶过。解后天涯惊易别，顾瞻水剂得如何。惟馀报国忠肝在，铁石云坚尚可磨。","dynasty":"宋代","title":"和夔漕王"}
{"author":"魏了翁","content":"栅新飞观走狐嘷，楼鹤洲鹦贺此遭。整暇旌旗登巀嶪，奔波舟楫笑嗷嘈。宅中平后规摹拓，烛理明时运量高。须信是间天地似，词人云梦特秋毫。","dynasty":"宋代","title":"李季允"}
{"author":"魏了翁","content":"篮舆轧轧度齐山，文献风流数百年。遥想牧之歌晚月，閒寻白也咏平天。只馀钓水梁台在，未办登山谢屐穿。多谢秋风吹好语，如陪杖屦俯鱼渊。","dynasty":"宋代","title":"高不疑"}
{"author":"魏了翁","content":"士为浮名若挂钩，夫君心事独休休。阙书不害为全马，误笔何妨作牸牛。少铁赢铜閒计较，着蓑衣锦等风流。世间自有真轻重，归把功夫向里求。","dynasty":"宋代","title":"通泉李君"}
{"author":"魏了翁","content":"樊子诗来贺我迁，潮黄风节敢云班。长教下令流于水，岂愿高名重若山。霜过转愁天宇净，夜寒空载月明还。须知不遇非余欲，千载知言有辨奸。","dynasty":"宋代","title":"次韵樊武仲致政见贻其二"}
{"author":"魏了翁","content":"中存外习即藏脩，夙寤晨兴此息游。要把孟轲三勿看，更将夫子四于求。颜渊陋巷乐何事，曾晰风雩咏不休。此意斯须不容离，敢申郑义儆悠悠。","dynasty":"宋代","title":"题南叔兄藏脩阁息游观"}
{"author":"魏了翁","content":"谩阅人间五十年，年来道远思悠然。一心可使乾坤位，五性元钟父母全。为己工夫浑间断，满头岁月浪推迁。更无益友相扶植，平地羊肠仆白颠。","dynasty":"宋代","title":"次肩吾庆生日韵"}
{"author":"魏了翁","content":"我友忧时发满梳，殷勤勉我用诗书。情知分义如何废，可使才能自有馀。气血渐衰多病后，创夷转甚数年初。梦魂惯识归来趣，长傍山椒撷稻疏。","dynasty":"宋代","title":"次肩吾庆生日韵其二"}
{"author":"魏了翁","content":"易象于坤必有章，泉翁此义发天光。离趋外卦文加质，乾伏中爻絅覆裳。欲验吾心观习坎，诚知是理识归藏。公诗谢我祗成辱，敢复从公质寸长。","dynasty":"宋代","title":"尝为赵太社"}
{"author":"魏了翁","content":"窗外浮云捲帝青，腰閒流水卧青萍。发挥孔孟真三代，补葺嬴刘破六经。理义本心如皦日，词章末伎谩流萤。独嗟弱步跻长阪，百岁期程过五亭。","dynasty":"宋代","title":"和蒋成甫见贻生日韵其一"}
{"author":"魏了翁","content":"三峡云连白帝城，风波九死得馀生。虎头狼尾乱流济，猫面马肝缘壁行。中衍何妨需在险，心亨但见坎常平。况逢诗友慇勤问，宁复穷途哭步兵。","dynasty":"宋代","title":"建士施霆亨自夔以诗相迓"}
{"author":"魏了翁","content":"不把离忧寄楚辞，绝嗤致邑请臧为。日才北向夏长至，火未西流秋变衰。消息一机川水逝，诎信二气蛰虫知。夫君识虑超馀子，我亦年来管豹窥。","dynasty":"宋代","title":"次韵荆门张守寺簿"}
{"author":"魏了翁","content":"书来寄我赋归辞，谅子知其不可为。𧥄𧥄牛羊刍牧隘，嗷嗷鸿雁稻粱衰。有饥有溺己饥溺，后觉后知谁觉知。细玩海州三奏藁，前贤风味俨重窥。","dynasty":"宋代","title":"次韵荆门张守寺簿"}
{"author":"魏了翁","content":"祝公不作语啾啾，陛下凭公释顾忧。往误叵堪成铁错，后图犹可保金瓯。饮江共喜无胡马，屯渭悬知有木牛。虎也肤公康是似，愿歌江汉美宗周。","dynasty":"宋代","title":"安总领生日其二"}
{"author":"魏了翁","content":"几许中和酿此身，秋风江上玉精神。性姿无忤水行地，富贵有缘花得春。閒处消摇欣佚老，会朝魁艾正须人。绝知云滃龙渊湿，莫倚晴江把钓缗。","dynasty":"宋代","title":"杨尚书生日其一"}
{"author":"魏了翁","content":"浪誇京洛渐尘清，局面今翻第几枰。须倚玉龙擎重任，暂依金马作长城。时人共记维寅度，阳画元从建亥生。试向后天推八八，吾宗卜数万为盈。","dynasty":"宋代","title":"魏茶马生日其二"}
{"author":"魏了翁","content":"朔吹饕寒凝不禁，地雷应合战群阴。悠悠未快功名手，渺渺谁觇造物心。三寿作朋刚已复，二阳初动卦为临。经纶及此身强健，插颔青丝雪未侵。","dynasty":"宋代","title":"潼川路施运判生日其二"}
{"author":"魏了翁","content":"拥马欢呼夹道迎，诏书洛社起耆英。史筵载笔联翁季，政路题名接弟兄。新政期公皆一律，故交惟我得忘情。正邦须自明伦始，要仗公开万世程。","dynasty":"宋代","title":"送李季允赴召其一"}
{"author":"魏了翁","content":"皓皓陵霄独鹤飞，九芙蓉里烂生辉。青阳少府旧弓冶，白石先生新杼机。阅尽世纷磨不磷，听渠公论是邪非。恭惟陛下方亲政，小却犹应伴紫薇。","dynasty":"宋代","title":"制置丁少卿生日其一"}
{"author":"魏了翁","content":"行应珩璜女子师，荐修蘋藻大夫妻。礼门总是行持地，宦海元非爱欲泥。翚翟相传犹白凤，鹓雏可伏胜黄鸡。柳州念妹嗟何及，令德章章银笔题。","dynasty":"宋代","title":"杨夫人"}
{"author":"魏了翁","content":"梁君遁世偕妻孟，崔母祈天为妇唐。身是六朝人物旧，眼看三世子孙昌。人知翕翕味方隽，谁识耽耽意最长。犹恨年龄不满百，仅成三万五千场。","dynasty":"宋代","title":"樊仲恂母太硕人李氏挽诗"}
{"author":"魏了翁","content":"夫人心事与天谋，钱镈功夫岁晚收。秸鞠声中春满羽，毕逋枝里月横秋。将雏欲上空回首，食蔗才甘不到头。况是我翁方念母，两乡风雨一般愁。","dynasty":"宋代","title":"黄夫人之葬某新有丧不得为文以侑虞殡命儿冲代赋"}
{"author":"本净","content":"见道方修道，不见复何修。道性如虚空，虚空何处修。遍观修道者，拨火觅浮沤。但看弄傀儡，线断一时休。","dynasty":"唐代","title":"无修偈"}
{"author":"本净","content":"见闻觉知无障碍，声香味触常三昧。如鸟空中只么飞，无取无舍无憎爱。若会应处本无心，方得名为观自在。","dynasty":"唐代","title":"见闻觉知偈"}
{"author":"本净","content":"四大无主复如水，遇曲逢直无彼此。净秽两处不生心，壅决何曾有二意。","dynasty":"唐代","title":"四大无主偈"}
{"author":"本净","content":"视生如在梦，梦里实是闹。忽觉万事休，还同睡时悟。智者会悟梦，迷人信梦闹。会梦无两般，一悟无别悟。富贵与贫贱，更亦无别道。","dynasty":"唐代","title":"来往如梦偈"}
{"author":"本净","content":"道体本无修，不修自合道。若起修道心，此人未会道。弃却一真性，却入闹浩浩。忽逢修道人，第一莫向道。","dynasty":"唐代","title":"背道逐教偈"}
{"author":"本净","content":"穷真真无相，穷妄妄无形。返观推穷心，知心亦假名。会道既如此，到头亦只宁。","dynasty":"唐代","title":"真妄偈"}
{"author":"本净","content":"善既从心生，恶岂离心有。善恶是外缘，于心实不有。舍恶送何处，取善令谁守？伤嗟二见人，攀缘两头走。若悟本无心，始悔从前咎。","dynasty":"唐代","title":"善恶二根不实偈"}
{"author":"方孝能","content":"街头如书火山红，酒面生鳞锦障风。佳客醉醒克色裹，新妆歌舞月明中。","dynasty":"宋代","title":"福唐元夕三首"}
{"author":"方孝能","content":"薄薄春衫新缕金，樽前风细怯轻阴。酒香隐约生红粉，正与桃花共浅深。","dynasty":"宋代","title":"福唐元夕三首"}
{"author":"方孝能","content":"灯外风摇沽酒旆，月中人数卖花钱。少年心绪如飞絮，争逐遗香拾坠钿。","dynasty":"宋代","title":"福唐元夕三首"}
{"author":"方孝能","content":"壶公簪绂数如沙，三世青云在一家。","dynasty":"宋代","title":"句"}
{"author":"方孝能","content":"街头如昼火山红，酒面生鳞锦障风。佳客醉醒春色里，新妆歌舞月明中。","dynasty":"宋代","title":"福唐元夕三首其一"}
{"author":"不花帖木儿","content":"玉楼珠箔晚天凉，秋色依稀满建章。金井梧桐霜叶尽，自随流水出宫墙。","dynasty":"元代","title":"绝句"}
{"author":"陈经","content":"曙色前山外，微茫一叶舟。清霜残月晓，独树生原秋。浦口来鱼榜，沙头过水鸥。女墙才数尺，隐隐隔芦洲。","dynasty":"清代","title":"晚渡西溪"}
{"author":"陈经","content":"山色澹空翠，飒然生晚凉。花林隐精舍，藓壁下残阳。夜静疏钟发，泉流曲涧长。鬓丝禅榻旁，无隐木樨香。","dynasty":"清代","title":"宿磬山寺"}
{"author":"蜀妓","content":"说盟说誓。说情说意。动便春愁满纸。多应念得脱空经，是那个、先生教底。不茶不饭，不言不语，一味供他憔悴。相思已是不曾闲，又那得、工夫咒你。","dynasty":"宋代","tags":"宋词精选，爱情，相思","title":"鹊桥仙·说盟说誓"}
{"author":"甘运源","content":"赋诗怜短鬓，伏枕感深秋。雨气侵孤榻，江声到小楼。云开山变幻，枫冷日清幽。怪底栖霞客，丹成汗漫游。","dynasty":"清代","title":"寓楼客感"}
{"author":"甘运源","content":"放眼凌秋壑，高空更一攀。蚕丛千里国，鸟道百盘山。落日在雅背，流云出树间。人烟雪岭外，彷佛尽诸蛮。","dynasty":"清代","title":"道经龙泉山凭高纵自而作"}
{"author":"甘运源","content":"露坐空庭户半扃，婆娑丛树月冥冥。绕枝乌鹊飞三匝，隔水孤萤堕一星。天影尽从云外白，浮烟都入竹间青。红菱碧藕新供馔，笑与家人索酒瓶。","dynasty":"清代","title":"秋夜"}
{"author":"甘运源","content":"路绕西坪旧径斜，疏疏篱落几人家。青蛇夭矫上茅竹，黄蝶飞翻出菜花。江雾夜寒生瘴疠，石田春尽少桑麻。乍来远客怀乡土，睡起空阶数晚鸦。","dynasty":"清代","title":"西坪"}
{"author":"甘运源","content":"牢落真惭世上名，诙谐词赋尚纵横。岂无武帝怜方朔，亦有文君爱长卿。杨柳阴阴飞白鹭，桃花黯黯叫仓鹒。人生不守酒泉郡，惭愧厨头阮步兵。","dynasty":"清代","title":"春日偶然作"}
{"author":"甘运源","content":"日日春愁似海宽，倒衣趋我暂为欢。不辞小户拌蕉叶，漫倚雄心舞蔗竿。京国楼台衔返照，东风花柳怯余寒。酒边痛饮应刘在，青眼于今一倍难。","dynasty":"清代","title":"春日夏宝梁招饮醉后赋呈座中汪顾二君子"}
{"author":"甘运源","content":"关势双回旧垒间，昔人设险控三边。碛通北狩卢龙路，山见西来白马年。雁塞风高天似洗，渝河春尽草如烟。不须鸣剑驰长想，一瞬兴亡几逝川。","dynasty":"清代","title":"北口道中览古"}
{"author":"甘运源","content":"我从峡中来，君向峡中去。若听清猿啼，是我来时路。","dynasty":"清代","title":"江上逢人入川"}
{"author":"甘运源","content":"酒怀依约想当年，倦倚交床听四弦。最爱隋唐宫调稳，晚凉风定落花前。","dynasty":"清代","title":"听弹琵琶偶成一绝"}
{"author":"甘运源","content":"君知我忆蜀山岑，斗酒殷勤话别心。今日座中无李白，桃花潭水向谁深。","dynasty":"清代","title":"酒肆走笔戏赠汪苍岩"}
{"author":"甘运源","content":"城柝送繁响，疏镫耿残炷。夜凉时雨清，流萤坐深树。时闻嘒嘒蝉，乍咽娟娟露。帘虚方影垂，月色忽已素。天机既高张，澄怀本同趣。手把一卷书，清吟奏《韶頀》。","dynasty":"清代","title":"夏日读书"}
{"author":"甘运源","content":"连嶂亘峡背，重峦愁奥阻。廉利削堂皇，丰隆积廪庾。石齿凿精镠，千仞无负土。空骑尽喘汗，行人病伛偻。拔地蹑丹梯，到天不尺堵。遥指岷江蟠，微茫白一缕。时见巨壑云，去作阳台雨。","dynasty":"清代","title":"巫山县北行是峡背最高处也"}
{"author":"甘运源","content":"致身朝宁吾无媒，饥寒驱去犹攻诗。藩溷悉置笔与纸，几年画虎得其似。辛苦不如田舍郎，风尘奔走颜无光。吟哦无益坐自困，臧谷殊业羊均亡。有时得句发狂笑，喜溢大宅眉扬扬。先生爱我亦有癖，亲为删诗拣砂砾。我诗对君乃真贫，君富仓箱我儋石。往年词赋奏相如，徒令买椟遗其珠。组纂风华勿事渠，留意名山金匮书。","dynasty":"清代","title":"余以索纸诗呈耕南大蒙鉴赏兼辱和赠因叠韵奉酬"}
{"author":"甘运源","content":"秦人用兵真虎狼，锐头之锐不可当。击坑赵卒四十万，杀人无异刲群羊。非秦坑赵赵坑赵，括读父书犹不了。忆昔跨马出长平，飞沙飒飒心暗惊。骷髅如山战场处，天阴白骨声咿嘤。鬼马骁腾鬼雄哭，耕夫垡土收遗镞。觚棱三角如枣穰，寸铜一跃千年绿。血锈残胔蚀不磨，心伤到眼手摩挲。夜深月黑磷如豆，想像昔日飞蝗多。座客传观起太息，甘生为尔歌畴昔。周衰王不御明堂，五霸兵车逞威力。七国咆哮逮暴秦，凭陵起剪成蚕食。其臣武安尤不仁，杜邮一剑天怒嗔。君不见新安降卒死排堵，前有亡秦后亡楚。","dynasty":"清代","title":"长平箭头歌"}
{"author":"甘运源","content":"巫山倚白云，云车巫山断。举头闻猿啼，忽见巫山半。","dynasty":"清代","title":"巫山"}
{"author":"方逢辰","content":"万里皇华遣使辀，姓名曾覆御前瓯。燕台礼重金为屋，严濑风高玉作钩。丹凤喜从天上落，白驹须向谷中求。敲门不醒希夷睡，休怪山云着意留。","dynasty":"宋代","title":"被召不赴"}
{"author":"方逢辰","content":"英雄牢落谷音空，敦薄犹存柳下风。善政有声闻六邑，病射无自谒千峰。乾坤许大心知少，道义相交我辈同。珍重瑰章何以报，烟云留护峡山松。","dynasty":"宋代","title":"和刘府判"}
{"author":"方逢辰","content":"夫子说周易，肇开太极分。及乎作春秋，下逮西狩麟。混辟至决裂，坚冰致习驯。三皇何皞皞，五帝何纷纷。卓哉洙泗翁，道大孤无邻。于是作六经，以救万世人。孟氏辨义利，战国骇所闻。不肯为老聃，和光同其尘。人不识四端，岂知有君亲。孔孟作日月，然后夜向晨。天高与地下，中立师与君。师以扶网常，君以治广轮。廉耻甚鈇钺，礼教威斧斤。自古立宇宙，以道为精神。清溪斗大邑，土瘠民甚贫。虎豺方恣睢，骃骐忽诹询。痛民若赤子，礼士如上宾。簟瓢在陋巷，穷则独善身。家有读书屋，乃为劫火焚。仁人忽行恻，仲氏敢具陈。公肯挈坠道，天未亡斯文。移檄作主宰，歌诗示恩勤。弦歌已久废，简陋尚可因。祠堂俨遗像，生徒招惊麕。户内有洙泗，山中见华勋。光霁挹茂叔，粹盎师伯淳。体用契忠恕，恭安想天申。仰师千载上，兴起三代民。剥穷果不食，贞下元又春。太极在何处，青归烧痕新。","dynasty":"宋代","title":"和佥事夹谷之寄韵"}
{"author":"方逢辰","content":"吝骄专恣讳言兵，祸本伊谁自种成。潮汛有时声转怒，权奸一死罚犹轻。道无起灭无今古，物有消虚有长盈。赞化正需豪杰手，华山深处卧升平。","dynasty":"宋代","title":"和张寓轩题孤山二首"}
{"author":"方逢辰","content":"西湖旧事逝如流，红紫尘沙新绿稠。昔日赏心今日吊，前人遗迹后人游。雨观水色连山色，晴看湖头送日头。鸥鹭无情自来往，兴亡不管帝王州。","dynasty":"宋代","title":"和张寓轩题孤山二首"}
{"author":"方逢辰","content":"我闻先儒云，鸡雏可观仁。须臾一舍母，是即孝弟根。不待教而知，不待习而成。于斯为良知，于斯为良能。人从此充拓，四海皆闵曾。异哉鸡伏鹜，出壳忘其恩。子向水中去，母从岸呼呜。子往母亦往，子疏母愈亲。鹰隼飞在天，母亦与子惊。或遇狸与狌，爱雏忘其身，不顾力小大，直与争死生。天于微物上，感人恻隐真。人观鸡护雏，铁石为动情。子呱方卧冰，安得卵覆人。勿看鸡伏鹜同时收行理仁。","dynasty":"宋代","title":"鸡雏吟"}
{"author":"方逢辰","content":"蠡湖擘破亨衢开，山川钟作魁奇材。九关叫后入云岫，六阴卷出登蓬莱。著庭万卷了汗竹，粉闱胡事初先幞。非徒五马人生荣，正要急流刚扷足。章贡二水分西东，江右九郡斯为雄。亭横尘外眇四海，台插天表森孤峰。三百里水见沙碛，一十八滩如剑脊。醉读题咏呼坡翁，此是太守风月窟。又闻犷俗多惊湍，况有虿尾邻诸蛮。付之重寄忧亦大，此是太守思虑关。代木诗废友道缺，道山幸有诗送别。一言爱助当何如，思虑先之后风月。","dynasty":"宋代","title":"饯修史宫讲吏部陈大著赴镇赣州"}
{"author":"方逢辰","content":"夜来怪甚风太颠，掀箕震撼不可眠。门前铁骑怒拔屋，枕上猛虎飞吼天。却是庐山夕作雪，杨花未春先擘绵。左蠡门前玉两柱，江心落石鹭一拳。五峰千仞削银壁，重湖万顷开璚田。若使璚田可以种，虽遭赤地民不癫。若使银壁可以铸，当造白币权飞钱。要知冬燠生意泄，明年造化工斯全。帝呼玄冥急收敛，闭塞阳气胚丰年。虽云不可耕与种，桑麻谷杰兹开先。","dynasty":"宋代","title":"南康遇雪"}
{"author":"方逢辰","content":"番江之峰高插天，番湖之水渊其渊。山川钟作一书簏，胸次汹涌万斛泉。呼来天上佐良史，唤起英雄斧奸魅。玉堂万字云锦章，赤墀一对国士器。天为资善择畏师，汝作羽翼从吾儿。光芒忽报动双剑，翱翔直去分一麾。我闻了翁铁脊梁，生晚不得拜履舄。又闻龟山与延平，首为东南揭标的。今君剖符守其乡，视三先生为有光。开明义理当日用，扶植气节争秋霜。知君报政只数月，袴襦万口九天彻。去时好趁芦花天，归时又见橙橘节。道山缱绻持一觥，临别惟有诗送行。执手不敢赞谀语，版样惟视三先生。","dynasty":"宋代","title":"钱判府国史直讲秘书赴镇南剑"}
{"author":"方逢辰","content":"合宫芬郁彻垓埏，治象阳明景烂然。云气朝隮疑欲雨，帝心夕阳即旋乾。皇穹后土实临汝，祖德宗功鉴在天。既灌更祈如未灌，缉熙此福万斯年。","dynasty":"宋代","title":"庆明堂礼成"}
{"author":"方逢辰","content":"冰崖赤骨物俱老，火树生阳我不孤。铁叶几经寒暑战，丹心不为雪霜枯。托根峡里老居士，加号花中烈丈夫。颜色不淫枝干古，洛阳牡药只为奴。","dynasty":"宋代","title":"石峡山茶盛开"}
{"author":"方逢辰","content":"凡卉春妍夸国色，此花阴极抱阳明。人疑芝草非时出，我谓丹砂托树生。可惜洛中忻富贵，不知霜里蓄精英。老夫诗若宋初出，牡药如何得盛行。","dynasty":"宋代","title":"石峡山茶盛开"}
{"author":"方逢辰","content":"人言行路险于山，君却乘槎欲问天。毕竟家邦总闻达，鸡鸣猛著祖生鞭。","dynasty":"宋代","title":"送胡兄远游"}
{"author":"方逢辰","content":"无屋住僧庐，无菜挑野草。野草风味长，僧庐人迹少。剥剥谁扣扃，访予事幽讨。钱唐有骚翁，自号翠谷老。疋马游南墙，要伴松竹好。遐思到山人，迂寻出诗稿。诗无怨苦吟，扫退郊与岛。胸次鲍明远，笔下王逸少。我观阴与阳，禅代何时了。不能为鲁连，尚可作商皓。长歌黍离篇，酹酒问旻昊。","dynasty":"宋代","title":"送潘翠谷"}
{"author":"方逢辰","content":"六县欢娱已独劳，肯心行善是人豪。乞怜请命茧丝价，起死回生鼎釜熬。谁谓他人无力气，不于好事拔毫毛。老夫赞咏非夸诩，此在春秋亦合褒。","dynasty":"宋代","title":"颂徐大可为六县减免税粮得请"}
{"author":"方逢辰","content":"閒中历览古和今，夫岂全无所用心。书为重看因熟读，诗添新作费沉吟。消磨暇日尊前酒，赓和薰风膝上琴。过去未来都不管，却看明月是知音。","dynasty":"宋代","title":"题何潜斋安乐窝"}
{"author":"方逢辰","content":"是非辩白只须钦，敬简奚消读吕刑。一片公心一双眼，心醒醒则眼醒醒。","dynasty":"宋代","title":"题柯峰讞掾钱君叔行敬简轩"}
{"author":"方逢辰","content":"龙泉三尺倚天横，浊世滔滔我独清。一柱高台仙掌起，愿推一滴活苍生。","dynasty":"宋代","title":"题卢可庵天边风露楼"}
{"author":"方逢辰","content":"骊珠一颗千仞渊，渔翁探得遭骊眠。一朝吹堕千万颗，恐是蛟骊卧半天。骈花俪叶妙天下，文赋直追古班马。手抉河汉裂锦章，写在诗歌轧骚雅。大篇赤手捕长蛇，不须控勒骑生騧。短篇任意起忽伏，苍江浩浩涛中槎。文章妙手压场屋，到底亡羊还得鹿。庐陵方买载月舟，清淡又展朝天轴。军将打门书一封，呼起醉梦为醒忪。只怕至宝不肯留山中，雷霆风雨取去还蛟龙。","dynasty":"宋代","title":"题卢文峰十二知丞文集"}
{"author":"方逢辰","content":"闻君家在雪边住，靠尽阑干索尽诗。只怕梅花应冷笑，清香元不要人知。","dynasty":"宋代","title":"题吴氏梅堂"}
{"author":"方逢辰","content":"羊祜乘危乃并孙，杨坚非解自蚕陈。长江不是无天暂，只为江南多妇人。","dynasty":"宋代","title":"天对"}
{"author":"方逢辰","content":"清溪眇如斗大吧，万山壁立土硗瘠。百分地无一分田，九十九分如剑脊。一亩之地高复低，节节级级如横梯。畈心一畦可一亩，边旁一亩分数畦。大家有田仅百亩，三二十亩十八九。父母夫妻子妇孙，一奴一婢成九口。一口日瞰米二升，茗鹾醯酱菜与薪。共来日费二三斗，尚有轮官七八分。小民有田不满十，镰方放兮有菜色。曹胥乡首冬夏临，催科差役星火急。年年上熟犹皱眉，一年不熟家家饥。山中风土多食糜，两儿止肯育一儿。只缘人穷怕饿死，可悲可吊又如此。有司犹曰汝富民，手执鞭敲目怒视。今年淫雨天作难，汹涌澎湃四五番。浮尸弊屋环江下，迸出裂地如鲸奔。半山都成水泽国，平地皆作龙蛇窟。水头晚退早复来，屋角朝出夕又没。岿然令丞簿尉衙，下视四境无人家。水平归家无屋住，有屋住者无生涯。农民抛家认亩陇，担砂翻石肩皆肿。百千一亩判晚身，一坵分作两坵种。都来一亩无百千，买身已费半百钱。眼前插种已剜肉，头后丰歉酒在天。晚田再种未可保，早田无身为出草。皂衣旦暮来槌门，今年苗税催得早。打快织机趁头网，作息糴米输苗仓。更有一言牢记取，断不许人言灾荒。","dynasty":"宋代","title":"田父吟"}
{"author":"方逢辰","content":"翱翔碧水又蓬山，再入郎闱即丐閒。屡疏朝端词梗梗，一麾道院政斑斑。阁因书创家邹鲁，堂以亲名行冉颜。所恨与公非识面，一诗寄雁写潸潸。","dynasty":"宋代","title":"挽宋吏部赵公"}
{"author":"方逢辰","content":"时样多求赫赫声，惟公独韫玉精神。传无房杜可书一，心即羲皇太古人。日月升时先奋翼，风云浓处忽抽身。苍苍忍夺客星去，却使凌烟忆老臣。","dynasty":"宋代","title":"挽宋尚书余公二首"}
{"author":"方逢辰","content":"扁舟一叶掠垂虹，因泛江莲得识公。千里军民安席上，一年宾主坐春中。斑催紫橐朝天近，梦到黄粱霍地空。契阔真情言不尽，只将楚些寄东风。","dynasty":"宋代","title":"挽宋尚书余公二首"}
{"author":"方逢辰","content":"孩提均识有其亲，未有君家最睦姻。逊畔以全诸父义，在原此岂妇人仁。一门邹鲁斯文地，三世羲皇太古人。朱紫满门直余事，九京可作百其身。","dynasty":"宋代","title":"挽有宋周府君袁夫人"}
{"author":"方逢辰","content":"有侄宰相才，昔惟吕文穆。有婿国士器，昔惟晏同叔。公乃兼其荣，秀气塞一门。为国作瑞琏，赖公培福根。世态方恶直，公乃自立的。掉头蛮触争，冷坐雪月窟。今世能几人，如公心迹清。馨艳有如此，公死犹如生。","dynasty":"宋代","title":"挽郑直斋居士"}
{"author":"方逢辰","content":"胭脂十二万风尘，一样胞胎父母身。天欲杀之胡至此，厥初何用降生民。","dynasty":"宋代","title":"问天"}
{"author":"方逢辰","content":"猎者围猩猩，疑其以众抗。诿曰不取小，惟取大与壮。众猩自相仇，推挤送其长。以次索二三，不复推已往。四五至于十，无一得释放。众猩怒相目，各悔受人诳。及早同一心，未必躯尽丧。吁嗟兽不灵，相仇无足嗔。胡为豪杰群，不能自相亲。秦人吞六国，诸侯各附秦。并力取其一，冀不及他人。智者欲合从，徒自腐舌唇。安得先震邻，然后于其身。彼先噬其一，其次祸亦均。早知秦用术，六国同一心。","dynasty":"宋代","title":"猩猩歌"}
{"author":"方逢辰","content":"药中得报饭中施，始实终空不是呆。水复去来来复去，谁知无去亦无来。","dynasty":"宋代","title":"赠大佛老子卖药斋僧"}
{"author":"方逢辰","content":"九重拊髀叹才难，币聘皇皇难未戡。老眼试寻天下看，岂无颇牧在东南。","dynasty":"宋代","title":"赠风鉴曹老眼"}
{"author":"方逢辰","content":"满睫尘埃寸许深，世间豪洁尚山林。冰壶指见形骸外，难照江湖一片心。","dynasty":"宋代","title":"赠梁电目"}
{"author":"方逢辰","content":"一团烟里蓄明光，做出棱棱竹样刚。语汝好寻台阁主，直将劲节扫豺狼。","dynasty":"宋代","title":"赠墨士翁彦卿"}
{"author":"方逢辰","content":"著心寻处元无物，开眼见时都是天。楚市少年霸陵尉，纷纷蠛蠓过吾前。","dynasty":"宋代","title":"赠南山寄傲轩"}
{"author":"方逢辰","content":"樵仙深入琴棋境，一笑出门天地宽。人世已非存朽斧，土音不改只南冠。琴中自有铁心在，局外何妨道眼观。霁月光风元属我，饭牛何谓夜漫漫。","dynasty":"宋代","title":"赠樵隐"}
{"author":"方逢辰","content":"高目下耳赫如鉴，福善祸淫平如衡。颜癯胡夭跖胡寿，秀氏乃富宪乃贫。伯道无儿汤有后，造物岂是鉴不明。孔明遗恨懿血食，造物岂是衡不平。当知禀气有清浊，所以人品有善恶。至若夭寿与贱贵，又是禀气有厚薄。清浊厚薄物自圣，洪纤高下天何言。君子惟以理自充，英雄难与造物争。前人论理不论气，不信试问刘鉴衡。","dynasty":"宋代","title":"赠术士刘衡鉴"}
{"author":"方逢辰","content":"粤从动静极互根，裂为二气分五行。未有二气先有理，理与气合人物生。人惟禀得天地气，故为耳目形口鼻。人惟禀得气之理，故为仁义为礼智。气为人形理为心，同是水木火土金。今人问气不问理，茫茫只向天外寻。人而不仁木已死，不须更论败在子。人而薄义金已伤，如何却说生在巳。无礼无智水火灭，不忠不信土气绝。人于心上斩了根，是气安从有萌蘖。出门一笑逢星翁，谈天议论迥不同。","dynasty":"宋代","title":"赠五星陈东野"}
{"author":"方逢辰","content":"烟霞泉石在空谷，富贵貂蝉在北方。林下野人无可相，相人须去相侯王。","dynasty":"宋代","title":"赠相者"}
{"author":"方逢辰","content":"五星聚东井，天下王业开。五星聚奎宿，下下多贤才。蚩尤扫彯□，搀枪卷飞埃。日月黄道见火罗，计孛乌能为之灾。云峰挟术善说命，穷通贵贱非所问。敢问何时聚五星，今年五星聚何分。圣人在上天下平，疏食饮水甘曲肱。","dynasty":"宋代","title":"赠星命舒云峰"}
{"author":"方逢辰","content":"子肉可疗亲，或曰不敢毁。不见母生儿，生死一间耳。此身母之身，非可认为己。杀身可救母，当还爱一死。天理通神明，寸肤直糠秕。苟能充此心，是即学曾子。","dynasty":"宋代","title":"赠杨内舍景尧刲股"}
{"author":"方逢辰","content":"阴阳晴雨可前知，此是人间第一奇。鼾睡华山何日觉，烦君更与问希夷。","dynasty":"宋代","title":"赠尹巽斋数学"}
{"author":"方逢辰","content":"苍苔破屋生涯足，淡饭清汤梦寐安。认得秀才穷快活，何须烦恼做军官。","dynasty":"宋代","title":"赠月心"}
{"author":"方逢辰","content":"六县驩娱己独劳，肯心行善是人豪。乞怜请命茧丝价，起死回生鼎釜熬。谁谓他人无力气，不于好事拔毫毛。老夫赞咏非誇诩，此在春秋亦合褒。","dynasty":"宋代","title":"颂徐大可为六县减免税粮得请"}
{"author":"方逢辰","content":"凡卉春妍誇国色，此花阴极抱阳明。人疑芝草非时出，我谓丹砂托树生。可惜洛中忻富贵，不知霜里蓄精英。老夫诗若宋初出，牡药如何得盛行。","dynasty":"宋代","title":"石峡山茶盛开其二"}
{"author":"鲍康","content":"欲搜遗址但蒿莱，屠钓中多大将才。千载兴亡君莫恨，歌风戏马尽荒台。","dynasty":"清代","title":"淮阴钓台"}
{"author":"鲍康","content":"不向深宫拭泪痕，妍媸肯对画工论。笑他买赋长门女，却掷黄金结主恩。","dynasty":"清代","title":"明妃"}
{"author":"鲍康","content":"雅癖推金石，鲰生更癖泉。搜罗偿夙愿，辛苦忆儿年。和峤情同锢，洪遵志续编。标新胪大小，绘影肖方圜。制向锱铢析，文徵面背全。殊形刀诘屈，异样布精坚。厌胜间情肆，题祥吉语联。旁稽瀛海外，详纪夏殷前。芬讶黏襟古，晖惊烛几鲜。青红苔绣湿，斑駮土花妍。偶值奇相饷，真令喜欲颠。五金纷冶铸，廿载耐磨研。贪许钩心斗，趋嗔捷足先。穷檐晨访踏，列肆夕流连。痴尚夸奇观，贫偏结古缘。但教珍翠椟，那惜卖珠钿。纨扇光如拭，藤床梦也牵。选叨刘宠赠，佩比阮修悬。旧谱瘢频索，新诗句好传。妒嗤悭出手，羡笑久垂涎。赝鼎思争售，鱼珠愧未捐。轶材搜宝钞，余事侑琼筵。雨过吟秋馆，凉招薄暮天。半生忙似贾，此日快疑仙。筠箔澄于水，纱窗白胜绵。瓯香斟苦茗，炉翠篆疏烟。罗列缣囊富，纵横锦箧骈。螺丸磨处腻，蚬楮拓来便。绮席人高踞，璇闺侣乍延。登登声著纸，悄悄影移砖。古篆盘蜗结，名书舞鹤翩。神争碑版秀，字证鼎彝镌。墨本装缃帙，邮筒递彩笺。剖疑滋辨论，数典费言诠。探袖逾三百，论缗贮十千。书迂还著录，兀兀事丹铅。","dynasty":"清代","title":"古泉三十六韵"}
{"author":"萧华","content":"粤在秦京日，议乎封禅难。岂知陶唐主，道济苍生安。惟彼烈祖事，增修实荣观。声名朝万国，玉帛礼三坛。纂圣德重光，建元功载刊。仍开旧驰道，不记昔回銮。羽卫摇晴日，弓戈生早寒。犹思检玉处，却望白云端。","dynasty":"唐代","title":"扈从回銮应制"}
{"author":"李渥","content":"越王曾牧剑南州，因向城隅建此楼。横玉远开千峤雪，暗雷下听一江流。画檐先弄朝阳色，朱槛低临众木秋。徒学仲宣聊四望，且将词赋好依刘。","dynasty":"唐代","title":"秋日登越王楼献于中丞"}
{"author":"傅卓然","content":"江峰青到槛，庭树碧过邻。此地数椽屋，今时一古人。论诗家有法，藏药室生春。白首贫交久，间来独与亲。","dynasty":"清代","title":"赠黄伴莲"}
{"author":"李宣古","content":"至道不可见，正声难得闻。忽逢羽客抱绿绮，西别峨嵋峰顶云。初排□面蹑轻响，似掷细珠鸣玉上。忽挥素爪画七弦，苍崖劈裂迸碎泉。愤声高，怨声咽，屈原叫天两妃绝。朝雉飞，双鹤离，属玉夜啼独鹜悲。吹我神飞碧霄里，牵我心灵入秋水。有如驱逐太古来，邪淫辟荡贞心开。孝为子，忠为臣，不独语言能教人。前弄啸，后弄嚬，一舒一惨非冬春。从朝至暮听不足，相将直说瀛洲宿。更深弹罢背孤灯，窗雪萧萧打寒竹。人间岂合值仙踪，此别多应不再逢。抱琴却上瀛洲去，一片白云千万峰。","dynasty":"唐代","title":"听蜀道士琴歌"}
{"author":"李宣古","content":"恩光忽逐晓春生，金榜前头忝姓名。三感至公裨造化，重扬文德振寰瀛。伫为霖雨曾相贺，半在云霄觉更荣。何处新诗添照灼，碧莲峰下柳间营。","dynasty":"唐代","title":"和主司王起（一作和主司酬周侍郎）"}
{"author":"李宣古","content":"红灯初上月轮高，照见堂前万朵桃。觱栗调清银象管，琵琶声亮紫檀槽。能歌姹女颜如玉，解引萧郎眼似刀。争奈夜深抛耍令，舞来挼去使人劳。","dynasty":"唐代","title":"杜司空席上赋"}
{"author":"李宣古","content":"人定朱门尚未开，初星粲粲照人回。此时寒食无烟火，花柳苍苍月欲来。","dynasty":"唐代","title":"赋寒食日亥时（一作寒食夜）"}
{"author":"李宣古","content":"翠盖不西来，池上天池歇。冉冉池上烟。盈盈池上柳。生贵非道傍，不断行人手。（张为《主客图》）。","dynasty":"唐代","title":"句"}
{"author":"李宣古","content":"何事最堪悲，云娘只首奇。瘦拳抛令急，长啸出歌迟。只见肩侵鬓，唯忧骨透皮。不须当户立，头上有钟馗。","dynasty":"唐代","title":"咏崔云娘"}
{"author":"乐婉","content":"相思似海深，旧事如天远。泪滴千千万万行，更使人、愁肠断。要见无因见，拚了终难拚。若是前生未有缘，待重结、来生愿。","dynasty":"宋代","tags":"爱情，离别，相思","title":"卜算子·答施"}
{"author":"董恂","content":"米凭转斗接青黄，加一钱多幸已偿。二月新丝五月谷，为谁辛苦为谁忙？","dynasty":"清代","title":"浔溪棹歌"}
{"author":"董恂","content":"晓气清连夜气清，扁舟人在画中行。菰茭佐馔饶乡味，蒲苇摇空作雨声。帆影乍惊双鹭起，林阴时听一蝉鸣。俗尘三斗销除尽，谁道劳劳累此生。","dynasty":"清代","title":"舟中晓起"}
{"author":"董恂","content":"幽兰在空谷，清露晞朝阳。静女贞且勤，凄风动流黄。孤芳时自赏，悠悠思难忘。大姊游以嬉，相攸托金张。二姊性矜贵，珠翠溢晶光。小妹娇可怜，长依阿母旁。语妙粲花舌，启口生芬芬。静女独椎髻，掩抑栖空房。河边暮砧杵，厨下朝芥姜。不惜终岁劳，但愿高年康。高年寿且康，妾心乐未央。","dynasty":"清代","title":"静女篇"}
{"author":"陈琮","content":"箕踞长松下，忘情白发新。城市有名利，江山惟白云。","dynasty":"明代","title":"遣兴"}
{"author":"陈琮","content":"前江风顺水平流，渔妇移舟折海榴。折得一枝簪绿鬓，怕归古渡对人羞。","dynasty":"明代","title":"渔父词"}
{"author":"陈琮","content":"水何碧，云何黄，漠然真是水云乡。水云乡，梅的皪，一夜东风尽开却。幽鸟飞来不知去，芳心未许閒偷啄。","dynasty":"明代","title":"山水词"}
{"author":"陈一向","content":"石龟泉畔铁袈裟，上有猿衔五色花。见说道人时挂搭，旋将青拂扫烟霞。","dynasty":"宋代","title":"题泰山灵岩寺"}
{"author":"陈一向","content":"杖锡池边六月寒，一泓泉鉴漱琅玕。直疑夜半天风起，吹落仙人沆瀣盘。","dynasty":"宋代","title":"赠灵岩元长老其一"}
{"author":"陈一向","content":"證明台上玉炉烟，童子生云不计年。对面飞桥架丹壑，此中别有一家山。","dynasty":"宋代","title":"赠灵岩元长老其二"}
{"author":"陈一向","content":"浓岚滴翠晓氤氲，洗我尘襟一二分。归步怪来轻欲举，朝衣犹带北山云。","dynasty":"宋代","title":"赠灵岩元长老其三"}
{"author":"陈一向","content":"五花殿角片是间，又被红尘引出山。第一山前聊驻马，几声鸡犬吠云间。","dynasty":"宋代","title":"赠灵岩元长老其四"}
{"author":"单嘉猷","content":"积雨林薄昏，湿云漫岩屋。出门望阴晴，快睹开初旭。高峰耸螺鬟，润泽比膏沐。池塘潋滟波，半没新生竹。草深蛙黾喜，繁响出丛绿。落花淡无言，点点洒春服。老农急磨镰，陇上来麰熟。往矣适予情，正可骑黄犊。","dynasty":"清代","title":"新霁"}
{"author":"黄滔","content":"碧嶂猿啼夜，新秋雨霁天。谁人爱明月，露坐洞庭船。","dynasty":"唐代","tags":"写景，抒情","title":"秋思"}
{"author":"黄滔","content":"莫道颜色如渥丹，莫道馨香过vK兰。东风吹绽还吹落，明日谁为今日看。","dynasty":"唐代","title":"花"}
{"author":"黄滔","content":"流年五十前，朝朝倚少年。流年五十后，日日侵皓首。非通非介人，谁论四十九。贤哉蘧伯玉，清风独不朽。","dynasty":"唐代","title":"寓言"}
{"author":"黄滔","content":"曾搜景象恐通神，地下还应有主人。若把长江比湘浦，离骚不合自灵均。","dynasty":"唐代","title":"过长江"}
{"author":"黄滔","content":"到君栖迹所，竹径与衡门。亦在乾坤内，独无尘俗喧。新泉浮石藓，崩壁露松根。更说寻僧处，孤峰上啸猿。","dynasty":"唐代","tags":"寻访，写景","title":"题友人山居"}
{"author":"黄滔","content":"已喜相逢又怨嗟，十年飘泊在京华。大朝多事还停举，故国经荒未有家。鸟带夕阳投远树，人冲腊雪往边沙。梦魂空系潇湘岸，烟水茫茫芦苇花。","dynasty":"唐代","title":"别友人"}
{"author":"黄滔","content":"落花辞高树，最是愁人处。一一旋成泥，日暮有风雨。不如沙上蓬，根断随长风。飘然与道俱，无情任西东。","dynasty":"唐代","title":"落花"}
{"author":"黄滔","content":"望岁心空切，耕夫尽把弓。千家数人在，一税十年空。没阵风沙黑，烧城水陆红。飞章奏西蜀，明诏与殊功。","dynasty":"唐代","title":"书事"}
{"author":"黄滔","content":"蓟北风烟空汉月，湘南云水半蛮边。寒为旅雁暖还去，秦越离家可十年。","dynasty":"唐代","title":"归思"}
{"author":"黄滔","content":"师名自越彻秦中，秦越难寻师所从。墨迹两般诗一首，香炉峰下似相逢。","dynasty":"唐代","title":"东林寺贯休上人篆隶题诗"}
{"author":"黄滔","content":"春雪下盈空，翻疑腊未穷。连天宁认月，堕地屡兼风。忽误边沙上，应平火岭中。林间妨走兽，云际落飞鸿。梁苑还吟客，齐都省创宫。掩扉皆墐北，移律愧居东。书幌飘全湿，茶铛入旋融。奔川半留滞，叠树互玲珑。出户行瑶砌，开园见粉丛。高才兴咏处，真宰答殊功。","dynasty":"唐代","title":"和吴学士对春雪献韦令公次韵"}
{"author":"黄滔","content":"齐竽今历试，真伪不难知。欲使声声别，须令个个吹。后先无错杂，能否立参差。次第教单进，宫商乃异宜。凡音皆窜迹，至艺始呈奇。以此论文学，终凭一一窥。","dynasty":"唐代","title":"省试一一吹竽（乾符二年）"}
{"author":"黄滔","content":"月满长空朗，楼侵碧落横。波文流藻井，桂魄拂雕楹。深鉴罗纨薄，寒搜户牖清。冰铺梁燕噤，霜覆瓦松倾。卓午收全影，斜悬转半明。佳人当此夕，多少别离情。","dynasty":"唐代","title":"明月照高楼"}
{"author":"黄滔","content":"南越千年事，兴怀一旦来。歌钟非旧俗，烟月有层台。北望人何在，东流水不回。吹窗风杂瘴，沾槛雨经梅。壮气曾难揖，空名信可哀。不堪登览处，花落与花开。","dynasty":"唐代","title":"广州试越台怀古"}
{"author":"黄滔","content":"洞门穿瀑布，尘世岂能通。曾有游山客，来逢采药翁。异花寻复失，幽径蹑还穷。拟作经宵计，风雷立满空。","dynasty":"唐代","title":"游山"}
{"author":"黄滔","content":"俗间尘外境，郭内宅中亭。或有人家创，还无莲幕馨。石曾湖岸见，琴误岳楼听。来客频频说，终须作画屏。","dynasty":"唐代","title":"题王侍御宅内亭子"}
{"author":"黄滔","content":"花宫城郭内，师住亦清凉。何必天台寺，幽禅瀑布房。簟舒湘竹滑，茗煮蜀芽香。更看道高处，君侯题翠梁。","dynasty":"唐代","title":"题道成上人院"}
{"author":"黄滔","content":"数塞未求通，吾非学养蒙。穷居岁杪雨，孤坐夜深风。年长惭昭代，才微辱至公。还愁把春酒，双泪污杯中。","dynasty":"唐代","title":"贫居冬杪"}
{"author":"黄滔","content":"梦思非一日，携手却凄凉。诗见江南雹，游经塞北霜。驱车先五漏，把菊后重阳。惆怅天边桂，谁教岁岁香。","dynasty":"唐代","title":"贻张蠙"}
{"author":"黄滔","content":"忍历通庄出，东风舞酒旗。百花无看处，三月到残时。游塞闻兵起，还吴值岁饥。定唯荒寺里，坐与噪蝉期。","dynasty":"唐代","title":"晚春关中"}
{"author":"黄滔","content":"五原人走马，昨夜到京师。绣户新夫妇，河梁生别离。陇花开不艳，羌笛静犹悲。惆怅良哉辅，锵锵立凤池。","dynasty":"唐代","title":"河梁"}
{"author":"黄滔","content":"还家俄赴阙，别思肯凄凄。山坐轺车看，诗持谏笔题。天开中国大，地设四维低。拜舞吾君后，青云更有梯。","dynasty":"唐代","title":"送翁拾遗"}
{"author":"黄滔","content":"彼此若飘蓬，二年何所从。帝都秋未入，江馆夜相逢。瘴岭行冲夏，边沙住隔冬。旅愁论未尽，古寺扣晨钟。","dynasty":"唐代","title":"逢友人"}
{"author":"黄滔","content":"县与白云连，沧洲况县前。岳僧同夜坐，江月看秋圆。琴拂莎庭石，茶担乳洞泉。莫耽云水兴，疲俗待君痊。","dynasty":"唐代","title":"寄湘中郑明府"}
{"author":"黄滔","content":"谏省垂清论，仙曹岂久临。虽专良史业，未畏直臣心。路入丹霄近，家藏华岳深。还如韩吏部，谁不望知音。","dynasty":"唐代","title":"寄敷水卢校书"}
{"author":"黄滔","content":"惠化如施雨，邻州亦可依。正衙无吏近，高会觉人稀。海日旗边出，沙禽角外归。四明多隐客，闲约到岩扉。","dynasty":"唐代","title":"赠明州霍员外"}
{"author":"黄滔","content":"疏竹漏斜晖，庭间阴复遗。句成苔石茗，吟弄雪窗棋。沙草泉经涩，林斋客集迟。西风虚见逼，未拟问京师。","dynasty":"唐代","title":"题友人山斋"}
{"author":"黄滔","content":"终不离青山，谁道云无心。却是白云士，有时出中林。昨日擎紫泥，明日要黄金。炎夏群木死，北海惊波深。伏蒲无一言，草疏贺德音。","dynasty":"唐代","title":"长安书事"}
{"author":"黄滔","content":"大舟有深利，沧海无浅波。利深波也深，君意竟如何。鲸鲵齿上路，何如少经过。","dynasty":"唐代","title":"贾客"}
{"author":"黄滔","content":"君爱桃李花，桃李花易飘。妾怜松柏色，松柏色难凋。当年识君初，指期非一朝。今辰见君意，日暮何萧条。入门有势利，孰能无嚣嚣。","dynasty":"唐代","title":"寄友人"}
{"author":"黄滔","content":"轺车难久驻，须到别离时。北阙定归去，东山空作期。绿苔劳扫径，丹凤欲衔词。杨柳开帆岸，今朝泪已垂。","dynasty":"唐代","title":"东山之游未遂渐逼行期作四十字奉寄翁文尧员外"}
{"author":"黄滔","content":"为君惆怅惜离京，年少无人有屈名。积雪未开移发日，鸣蝉初急说来程。楚天去路过飞雁，灞岸归尘触锁城。又得新诗几章别，烟村竹径海涛声。","dynasty":"唐代","title":"送林宽下第东归"}
{"author":"黄滔","content":"谁不相逢话息机，九重城里自依依。蓬莱水浅有人说，商洛山高无客归。数只珍禽寒月在，千株古木热时稀。西窗昨夜鸣蛩尽，知梦芝翁起扣扉。","dynasty":"唐代","title":"商山赠隐者"}
{"author":"黄滔","content":"千里楚江新雨晴，同征肯恨迹如萍。孤舟泊处联诗句，八月中旬宿洞庭。为客早悲烟草绿，移家晚失岳峰青。今来无计相从去，归日汀洲乞画屏。","dynasty":"唐代","title":"送二友游湘中"}
{"author":"黄滔","content":"匹马萧萧去不前，平芜千里见穷边。关山色死秋深日，鼓角声沈霜重天。荒骨或衔残铁露，惊风时掠暮沙旋。陇头冤气无归处，化作阴云飞杳然。","dynasty":"唐代","title":"塞下"}
{"author":"黄滔","content":"去违知己住违亲，欲发羸蹄进退频。万里家山归养志，数年门馆受恩身。莺声历历秦城晓，柳色依依灞水春。明日蓝田关外路，连天风雨一行人。","dynasty":"唐代","title":"下第东归，留辞刑部郑郎中諴"}
{"author":"黄滔","content":"秋风昨夜落芙蕖，一片离心到外区。南海浪高书堕水，北州城破客降胡。玉窗挑凤佳人老，绮陌啼莺碧树枯。岭上青岚陇头月，时通魂梦出来无。","dynasty":"唐代","title":"寄怀南北故人"}
{"author":"黄滔","content":"事事朝朝委一尊，自知无复解趋奔。试期交后犹为客，公道开时敢说冤。穷巷住来经积雨，故山归去见荒村。举头尽到断肠处，何必秋风江上猿。","dynasty":"唐代","title":"关中言怀"}
{"author":"黄滔","content":"寸心杳与马蹄随，如蜕形容在锦帷。江上月明船发后，花间日暮信回时。五陵夜作酬恩计，四塞秋为破虏期。待到乘轺入门处，泪珠流尽玉颜衰。","dynasty":"唐代","title":"闺怨"}
{"author":"黄滔","content":"未吃金丹看十洲，乃将身世作仇雠。羁游数地值兵乱，宿在孤城闻雨秋。东越云山却思隐，西秦霜霰苦频留。他人折尽月中桂，惆怅当年江上鸥。","dynasty":"唐代","title":"旅怀"}
{"author":"黄滔","content":"上瑞何曾乏，毛群表色难。推于五灵少，宣示百寮观。形夺场驹洁，光交月兔寒。已驯瑶草别，孤立雪花团。戴豸惭端士，抽毫跃史官。贵臣歌咏日，皆作白麟看。","dynasty":"唐代","title":"省试内出白鹿宣示百官（乾宁二年）"}
{"author":"黄滔","content":"又乞书题出，关西谒列侯。寄家僧许岳，钓浦雨移洲。卖马登长陆，沾衣逐胜游。菜肠终日馁，霜鬓度年秋。诗苦无人爱，言公是世仇。却怜庭际草，中有号忘忧。","dynasty":"唐代","title":"出关言怀"}
{"author":"黄滔","content":"八面峰峦秀，孤高可偶然。数人游顶上，沧海见东边。不信无灵洞，相传有古仙。橘如珠夏在，池象月垂穿。仿佛尝闻乐，岧峣半插天。山寒彻三伏，松偃出千年。樵牧时迷所，仓箱岁叠川。严祠风雨管，怪木薜萝缠。青草方中药，苍苔石里钱。琼津流乳窦，春色驻芝田。乌兔中时近，龙蛇蛰处膻。嘉名光列土，秀气产群贤。瀑锁瑶台路，溪升钓浦船。鳌头擎恐没，地轴压应旋。蠲疾寒甘露，藏珍起瑞烟。画工飞梦寐，诗客寄林泉。掘地多云母，缘霜欠木绵。井通鳅吐脉，僧隔虎栖禅。危磴千寻拔，奇花四季鲜。鹤归悬圃少，凤下碧梧偏。桃易炎凉熟，茶推醉醒煎。村家蒙枣栗，俗骨爽猿蝉。谷语升乔鸟，陂开共蒂莲。落枫丹叶舞，新蕨紫芽拳。翠竹雕羌笛，悬藤煮蜀笺。白云长掩映，流水别潺湲。作赋前儒阙，冲虚南国先。省郎求牧看，野老葺斋眠。寺立兴衰创，碑须一二镌。清吟思却隐，簪绂奈萦牵。","dynasty":"唐代","title":"壶公山（古老相传古仙姓陈名壶公于此山成道因而名焉）"}
{"author":"黄滔","content":"郭内青山寺，难论此崛奇。白云生院落，流水下城池。石像雷霆启，江沙鼎鼐期。岳僧来坐夏，秦客会题诗。冈转泉根滑，门升藓级危。紫微今日句，黄绢昔年碑。歇鹤松低阁，鸣蛩径出篱。粉垣千堵束，金塔九层支。啼鸟笙簧韵，开花锦绣姿。清斋奔井邑，玄发剃熊罴。极浦征帆小，平芜落日迟。风篁清却暑，烟草绿无时。信士三公作，灵踪四绝推。良游如不宿，明月拟何之。","dynasty":"唐代","title":"和王舍人、崔补阙题天王寺"}
{"author":"黄滔","content":"禹门西面逐飘蓬，忽喜仙都得入踪。贾氏许频趋季虎，荀家因敢谒头龙。手扶日月重轮起，数是乾坤正气钟。五色笔驱神出没，八花砖接帝从容。诗酬御制风骚古，论似人情鼎鼐浓。岂有地能先凤掖，别无山更胜鳌峰。攀鸿日浅魂飞越，为鲤年深势噞喁。泽国雨荒三径草，秦关雪折一枝筇。吹成暖景犹葭律，引上纤萝在岳松。愿向明朝荐幽滞，免教号泣触登庸。","dynasty":"唐代","title":"投翰长赵侍郎"}
{"author":"黄滔","content":"天际双山压海濆，天漫绝顶海漫根。时闻雷雨惊樵客，长有龙蛇护洞门。泉石暮含朱槿昼，烟霞冬闭木绵温。林间学道如容我，今便辞他宠辱喧。有人曾见洞中仙，才到人间便越年。金鼎药成龙入海，玉函书发鹤归天。楼开石脉千寻直，山拆鳌鳞一半膻。谁到月明朝礼处，翠岩深锁荔枝烟。","dynasty":"唐代","title":"寄罗浮山道者二首"}
{"author":"黄滔","content":"八都词客漫喧然，谁解飞扬诰誓间。五色彩毫裁凤诏，九重天子豁龙颜。巴山月在趋朝去，锦水烟生入阁还。谋及中兴多少事，莫愁明月不收关。却搜文学起吾唐，暂失都城亦未妨。锦里幸为丹凤阙，幕宾征出紫微郎。来时走马随中使，到日援毫定外方。若以掌言看谏猎，相如从此病辉光。贾谊才承宣室召，左思唯预秘书流。赋家达者无过此，翰苑今朝是独游。立被御炉烟气逼，吟经栈阁雨声秋。内人未识江淹笔，竟问当时不早求。","dynasty":"唐代","title":"喜侯舍人蜀中新命三首"}
{"author":"黄滔","content":"云梦江头见故城，人间四十载垂名。马蹄践处东风急，鸡舌销时北阙惊。岳客出来寻古剑，野猿相聚叫孤茔。腾身飞上凤凰阁，惆怅终乖吾党情。锦帐先生作牧州，干戈缺后见荒丘。兼无姓贾儿童在，空有还珠烟水流。江句行人吟刻石，月肠是处象登楼。旅魂频此归来否，千载云山属一游。","dynasty":"唐代","title":"经安州感故郑郎中二首"}
{"author":"黄滔","content":"断峤沧江上，相思恨阻寻。高斋秋不掩，几夜月当吟。落石有泉滴，盈庭无树阴。茫茫名利内，何以拂尘襟。","dynasty":"唐代","title":"寄友人山居"}
{"author":"黄滔","content":"谁识在官意，开门树色间。寻幽频宿寺，乞假拟归山。半白侵吟鬓，微红见药颜。不知琴月夜，几客得同闲。","dynasty":"唐代","title":"上刑部卢员外"}
{"author":"黄滔","content":"虏酒不能浓，纵倾愁亦重。关河初落日，霜雪下穷冬。野烧枯蓬旋，沙风匹马冲。蓟门无易过，千里断人踪。","dynasty":"唐代","title":"送友人游边"}
{"author":"黄滔","content":"新发烟霞咏，高人得以传。吟销松际雨，冷咽石间泉。大国兵戈日，故乡饥馑年。相逢江海上，宁免一潸然。","dynasty":"唐代","title":"和友人酬寄"}
{"author":"黄滔","content":"昨夜孤灯下，阑干泣数行。辞家从早岁，落第在初场。青草湖田改，单车客路忙。何人立功业，新命到封王。","dynasty":"唐代","title":"下第"}
{"author":"黄滔","content":"燕雁一来后，人人尽到关。如何冲腊雪，独自过商山。羸马高坡下，哀猿绝壁间。此心无处说，鬓向少年斑。","dynasty":"唐代","title":"过商山"}
{"author":"黄滔","content":"萧飒闻风叶，惊时不自堪。宦名中夜切，人事长年谙。古画僧留与，新知客遇谈。乡心随去雁，一一到江南。","dynasty":"唐代","title":"旅怀"}
{"author":"黄滔","content":"寂寞三冬杪，深居业尽抛。径松开雪后，砌竹忽僧敲。茗汲冰销溜，炉烧鹊去巢。共谈慵僻意，微日下林梢。","dynasty":"唐代","title":"冬暮山舍喜标上人见访"}
{"author":"黄滔","content":"三秦五岭意，不得不依然。迹寓枯槐曲，业芜芳草川。花当落第眼，雨暗出城天。层阁浮云外，何人动管弦。","dynasty":"唐代","title":"关中言怀"}
{"author":"黄滔","content":"还失礼官求，花时出雍州。一生为远客，几处未曾游。故疾江南雨，单衣蓟北秋。茫茫数年事，今日泪俱流。","dynasty":"唐代","title":"下第出京"}
{"author":"黄滔","content":"平生爱山水，下马虎溪时。已到终嫌晚，重游预作期。寺寒三伏雨，松偃数朝枝。翻译如曾见，白莲开旧池。","dynasty":"唐代","title":"游东林寺"}
{"author":"黄滔","content":"谢城还拥入，师以接人劳。过午休斋惯，离经吐论高。顶寒拳素发，珠锐走红绦。终忆泉山寺，听猿看海涛。","dynasty":"唐代","title":"赠怀光上人"}
{"author":"黄滔","content":"前年入庐岳，数宿在灵溪。残烛松堂掩，孤峰月狖啼。平生为客老，胜境失云栖。纵有重游日，烟霞会恐迷。","dynasty":"唐代","title":"忆庐山旧游"}
{"author":"黄滔","content":"莫恨东墙下，频伤命不通。苦心如有感，他日自推公。雨夜扁舟发，花时别酒空。越山烟翠在，终愧卧云翁。","dynasty":"唐代","title":"别友人"}
{"author":"黄滔","content":"幕客开新第，词人遍有诗。山怜九仙近，石买太湖奇。树势想高日，地形夸得时。自然成避俗，休与白云期。","dynasty":"唐代","title":"陈侍御新居"}
{"author":"黄滔","content":"纵征终不起，相与避烟尘。待到中兴日，同看上国春。新诗说人尽，旧宅落花频。移觅深山住，啼猿作四邻。","dynasty":"唐代","title":"寄从兄璞"}
{"author":"黄滔","content":"八月月如冰，登楼见姑射。美人隔千里，相思无羽驾。红兰裛露衰，谁以流光讶。何当诗一句，同吟祝玄化。","dynasty":"唐代","title":"寄徐正字夤"}
{"author":"黄滔","content":"听歌桂席阑，下马槐烟里。豪门腐粱肉，穷巷思糠秕。孤灯照独吟，半壁秋花死。迟明亦如晦，鸡唱徒为尔。","dynasty":"唐代","title":"秋夕贫居"}
{"author":"黄滔","content":"此生如孤灯，素心挑易尽。不及如顽石，非与磨砻近。常思扬子云，五藏曾离身。寂寞一生中，千载空清芬。","dynasty":"唐代","title":"书怀寄友人"}
{"author":"黄滔","content":"妾家五岭南，君戍三城北。雁来虽有书，衡阳越不得。别久情易料，岂在窥翰墨。塞上无烟花，宁思妾颜色。","dynasty":"唐代","title":"闺怨"}
{"author":"黄滔","content":"卫玠羊车悬，长卿驷马姿。天嫌太端正，神乃减风仪。饮冰俾消渴，断谷皆清羸。越僧夸艾炷，秦女隔花枝。自能论苦器，不假求良医。惊杀漳滨鬼，错与刘生随。昨日已如虎，今朝谒荀池。扬鞭入王门，四面人熙熙。青桂任霜霰，尺璧无瑕疵。回尘却惆怅，归阙难迟迟。","dynasty":"唐代","title":"喜翁文尧员外病起"}
{"author":"黄滔","content":"古县新烟火，东西入客诗。静长如假日，贫更甚闲时。僧借松萝住，人将雨雪期。三年一官罢，岳石看成碑。","dynasty":"唐代","title":"寄郑县李侍御"}
{"author":"黄滔","content":"十洲非暂别，龙尾肯慵登。谏草封山药，朝衣施衲僧。月留江客待，句历钓船征。终恐林栖去，餐霞叶上升。","dynasty":"唐代","title":"上李补阙"}
{"author":"黄滔","content":"汉渚往湘川，乘流入远天。新秋无岸水，明月有琴船。露坐应通晓，萍居恐隔年。岳峰千万仞，知上啸猿巅。","dynasty":"唐代","title":"送李山人往湘中"}
{"author":"黄滔","content":"鲁史蜀琴旁，陶然举一觞。夕阳明岛屿，秋水浅池塘。世乱怜官替，家贫值岁荒。前峰亦曾宿，知有辟寒方。","dynasty":"唐代","title":"书崔少府居（一作赠李补阙）"}
{"author":"黄滔","content":"九霄无诏下，何事近清尘。宅带松萝僻，日唯猿鸟亲。吟高仙掌月，期有洞庭人。莫问烟霞句，悬知见岳神。","dynasty":"唐代","title":"敷水卢校书"}
{"author":"黄滔","content":"襄汉多清景，东游已不能。蒹葭照流水，风雨扑孤灯。献赋闻新雁，思山见去僧。知君北来日，惆怅亦难胜。","dynasty":"唐代","title":"寄汉上友人"}
{"author":"黄滔","content":"终被春闱屈，低回至白头。寄家僧许岳，钓浦雨移洲。战士曾怜善，豪门不信愁。王孙草还绿，何处拟羁游。","dynasty":"唐代","title":"贻林铎"}
{"author":"黄滔","content":"退耕逢歉岁，逐贡愧行朝。道在愁虽浅，吟劳鬓欲凋。破村虹入井，孤馆客投魈。谁怕秋风起，听蝉度渭桥。","dynasty":"唐代","title":"书怀"}
{"author":"黄滔","content":"雏鹤兼留下，单车出柳烟。三年两殊考，一日数离筵。久别湖波绿，相思岳月圆。翠萝曾隐处，定恐却求仙。","dynasty":"唐代","title":"送陈明府归衡阳"}
{"author":"黄滔","content":"灞陵桥上路，难负一年期。积雨鸿来夜，重江客去时。劳生多故疾，渐老少新知。惆怅都堂内，无门雪滞遗。","dynasty":"唐代","title":"秋辞江南"}
{"author":"黄滔","content":"寸心唯自切，上国与谁期。月晦时风雨，秋深日别离。便休终未肯，已苦不能疑。独愧商山路，千年四皓祠。","dynasty":"唐代","title":"入关旅次言怀"}
{"author":"黄滔","content":"野步爱江滨，江僧得见频。新文无古集，往事有清尘。松竹寒时雨，池塘胜处春。定应云雨内，陶谢是前身。","dynasty":"唐代","title":"贻李山人"}
{"author":"黄滔","content":"斜日下孤城，长吟出点兵。羽书和客卷，边思杂诗情。朔雪定鸿翼，西风严角声。吟馀多独坐，沙月对楼生。","dynasty":"唐代","title":"寄边上从事"}
{"author":"黄滔","content":"庐阜东林寺，良游耻未曾。半生随计吏，一日对禅僧。泉远携茶看，峰高结伴登。迷津出门是，子细问三乘。","dynasty":"唐代","title":"题东林寺元祐上人院"}
{"author":"黄滔","content":"青山烹茗石，沧海寄家船。虽得重吟历，终难任意眠。砧疏连寺柳，风爽彻城泉。送目红蕉外，来期已杳然。","dynasty":"唐代","title":"送陈樵下第东归"}
{"author":"黄滔","content":"道经前辈许，名拔后时喧。虚左中兴榜，无先北海尊。新文汉氏史，别墅谢公村。须到三征处，堂堂谒帝阍。","dynasty":"唐代","title":"寄陈磻隐居"}
{"author":"黄滔","content":"相知四十年，故国与长安。俱喜今辰在，休论往岁难。海鸣秋日黑，山直夏风寒。终始前儒道，升沈尽一般。","dynasty":"唐代","title":"寄林宽"}
{"author":"黄滔","content":"老归江上村，孤寂欲何言。世乱时人物，家贫后子孙。青山寒带雨，古木夜啼猿。惆怅西川举，戎装度剑门。","dynasty":"唐代","title":"退居"}
{"author":"黄滔","content":"城上风生蜡炬寒，锦帷开处露翔鸾。已知秦女升仙态，休把圆轻隔牡丹。","dynasty":"唐代","title":"去扇"}
{"author":"黄滔","content":"梦里相逢无后期，烟中解珮杳何之。亏蟾便是陈宫镜，莫吐清光照别离。","dynasty":"唐代","title":"别后"}
{"author":"黄滔","content":"终向烟霞作野夫，一竿竹不换簪裾。直钩犹逐熊罴起，独是先生真钓鱼。","dynasty":"唐代","title":"严陵钓台"}
{"author":"黄滔","content":"铁马嘶风一渡河，泪珠零便作惊波。鸣泉亦感上皇意，流下陇头呜咽多。龙脑移香凤辇留，可能千古永悠悠。夜台若使香魂在，应作烟花出陇头。","dynasty":"唐代","title":"马嵬二首"}
{"author":"黄滔","content":"无人不爱今年闰，月看中秋两度圆。唯恐雨师风伯意，至时还夺上楼天。","dynasty":"唐代","title":"闰八月"}
{"author":"黄滔","content":"掘兰宫里数名郎，好是乘轺出帝乡。两度还家还未有，别论光彩向冠裳。","dynasty":"唐代","title":"奉和翁文尧戏寄"}
{"author":"黄滔","content":"一朵千英绽晓枝，彩霞堪与别为期。移根若在芙蓉苑，岂向当年有醒时。","dynasty":"唐代","title":"奉和文尧对庭前千叶石榴"}
{"author":"黄滔","content":"滋赋諴文侯李盛，终求一袭锦衣难。如何两度还州里，兼借乡人更剩观。","dynasty":"唐代","title":"翁文尧以美疹暂滞令公大王益得异礼观今日…辄成一章"}
{"author":"黄滔","content":"超达陶子性，留琴不设弦。觅句朝忘食，倾杯夜废眠。爱月影为伴，吟风声自连。听此莺飞谷，心怀迷远川。","dynasty":"唐代","title":"赠友人"}
{"author":"黄滔","content":"卫羊车悬，长卿驷马姿。天嫌太端正，神乃减风仪。饮冰俾消渴，断谷皆清羸。越僧夸艾炷，秦女隔花枝。自能论苦器，不假求良医。惊杀漳滨鬼，错与刘生随。昨日已如虎，今朝谒荀池。扬鞭入王门，四面人熙熙。青桂任霜霰，尺璧无瑕疵。回尘却惆怅，归阙难迟迟。","dynasty":"唐代","title":"喜翁文尧员外病起"}
{"author":"黄滔","content":"十亩余芦苇，新秋看雪霜。世人谁到此，尘念自应忘。斜日风收钓，深秋雨信梁。不知双阙下，何以谓轩裳。","dynasty":"唐代","title":"题山居逸人"}
{"author":"黄滔","content":"梦思非一日，携手却凄凉。诗见江南雹，游经塞北霜。驱车先五漏，把菊后重阳。惆怅天边桂，谁教岁岁香。","dynasty":"唐代","title":"贻张蠙一本题下有同年二字"}
{"author":"黄滔","content":"唐城接轸赴秦川，忧合欢离骤十年。龙颔摘珠同泳海，凤衔辉翰别升天。八行真迹虽收拾，四户高扃奈隔悬。能使丘门终始雪，莫教华发独潸然。","dynasty":"唐代","title":"寄同年封舍人渭"}
{"author":"黄滔","content":"抟将盛事更无余，还向桥边看旧书。东越独推生竹箭，北溟喜足贮鲲鱼。两回谁解归华表，午夜兼能荐子虚。须把头冠弹尽日，怜君不与故人疏。","dynasty":"唐代","title":"翁文尧员外捧金紫还乡之命雅发篇章将原交"}
{"author":"黄滔","content":"汉宫行庙略，簪笏落民间。直道三湘水，高情四皓山。赐衣僧脱去，奏表主批还。地得松萝坞，泉通雨雪湾。东门添故事，南省缺新班。片石秋从露，幽窗夜不关。梦余蟾隐映，吟次鸟绵蛮。可惜相如作，当时事悉闲。","dynasty":"唐代","title":"寄献梓橦山侯侍御时常拾遗谏诤"}
{"author":"黄滔","content":"八面峰峦秀，孤高可偶然。数人游顶上，沧海见东边。不信无灵洞，相传有古仙。橘如珠夏在，池象月垂穿。仿佛尝闻乐，岧峣半插天。山寒彻三伏，松偃出千年。樵牧时迷所，仓箱岁叠川。严祠风雨管，怪木薜萝缠。青草方中药，苍苔石里钱。琼津流乳窦，春色驻芝田。乌兔中时近，龙蛇蛰处膻。嘉名光列土，秀气产群贤。瀑锁瑶台路，溪升钓浦船。鳌头擎恐没，地轴压应旋。蠲疾寒甘露，藏珍起瑞烟。画工飞梦寐，诗客寄林泉。掘地多云母，缘霜欠木绵。井通鳅吐脉，僧隔虎栖禅。危磴千寻拔，奇花四季鲜。鹤归悬圃少，凤下碧梧偏。桃易炎凉熟，茶推醉醒煎。村家蒙枣栗，俗骨爽猿蝉。谷语升乔鸟，陂开共蒂莲。落枫丹叶舞，新蕨紫芽拳。翠竹雕羌笛，悬藤煮蜀笺。白云长掩映，流水别潺湲。作赋前儒阙，冲虚南国先。省郎求牧看，野老葺斋眠。寺立兴衰创，碑须一二镌。清吟思却隐，簪绂奈萦牵。","dynasty":"唐代","title":"壶公山古老相传右仙姓陈名壶公于此山"}
{"author":"黄滔","content":"纵徵终不起，相与避烟尘。待到中兴日，同看上国春。新诗说人尽，旧宅落花频。移觅深山住，啼猿作四邻。","dynasty":"唐代","title":"寄从兄璞"}
{"author":"黄滔","content":"却搜文学起吾唐，暂失都城亦未妨。锦里幸为丹凤阙，幕宾徵出紫微郎。来时走马随中使，到日援毫定外方。若以掌言看谏猎，相如从此病辉光。","dynasty":"唐代","title":"喜侯舍人蜀中新命三首其二"}
{"author":"黄滔","content":"贾谊才承宣室召，左思唯预秘书流。赋家达者无过此，翰苑今朝是独游。立被御炉烟气逼，吟经栈阁雨声秋。内人未识江淹笔，竟问当时不早求。","dynasty":"唐代","title":"喜侯舍人蜀中新命三首其三"}
{"author":"黄滔","content":"锦帐先生作牧州，干戈缺后见荒丘。兼无姓贾儿童在，空有还珠烟水流。江句行人吟刻石，月肠是处象登楼。旅魂频此归来否，千载云山属一游。","dynasty":"唐代","title":"经安州感故郑郎中二首其二"}
{"author":"黄滔","content":"六曹三省列簪裾，丹诏宣来试士初。不是玉皇疑羽客，要教金榜带天书。词臣假寐题黄绢，宫女敲铜奏子虚。御目四篇酬九百，敢从灯下略踌躇。","dynasty":"唐代","title":"御试二首其二"}
{"author":"黄滔","content":"虽言闽越系生贤，谁是还家宠自天。山简愧兼诸郡命，郑玄惭秉六经权。鸟行去没孤烟树，渔唱还从碧岛川。休说迟回未能去，夜来新梦禁中泉。","dynasty":"唐代","title":"奉和翁文尧员外文秀光贤昼锦之什其二光贤阁"}
{"author":"黄滔","content":"君王面赐紫还乡，金紫中推是甲裳。华构便将垂美号，故山重更发清光。水澄此日兰宫镜，树忆当年柏署霜。珍重朱栏兼翠拱，来来皆自读书堂。","dynasty":"唐代","title":"奉和翁文尧员外文秀光贤昼锦之什其三昼锦堂"}
{"author":"黄滔","content":"秦城择日发征辕，斋戒来投节制尊。分虎名高初命相，攀龙迹下愧登门。夜听讴咏销尘梦，晓拜旌幢战旅魂。华舍未开宁有碍，彩毫虽乏敢无言。生兼文武为人杰，出应乾坤静帝阍。计吐六奇谁敢敌，学穷三略不须论。功高马卸黄金甲，台迥宾欢白玉樽。九穗嘉禾垂绮陌，四时甘雨带雕轩。推恩每觉东溟浅，吹律能令北陆暄。青草连沙无血溅，黄榆锁塞有莺翻。笙歌合沓春风郭，鸡犬连延碧岫村。游子不缘贪献赋，永依棠树托蓬根。","dynasty":"唐代","title":"鄜畤李相公"}
{"author":"黄滔","content":"金声乃是古诗流，况有池塘春草俦。莫遣宣城独垂号，云山彼此谢公游。","dynasty":"唐代","title":"经慈州感谢郎中"}
{"author":"黄滔","content":"阳数重时阴数残，露浓风硬欲成寒。莫言黄菊花开晚，独占樽前一日欢。","dynasty":"唐代","title":"九日"}
{"author":"黄滔","content":"锦江晴碧剑锋奇，合有千年降圣时。天意从来知幸蜀，不关胎祸自蛾眉。","dynasty":"唐代","title":"马嵬"}
{"author":"黄滔","content":"绿鬟侍女手纤纤，新捧嫦娥出素蟾。卫玠官高难久立，莫辞双卷水精帘。","dynasty":"唐代","title":"卷帘"}
{"author":"黄滔","content":"得人憎定绣芙蓉，爱锁嫦娥出月踪。侍女莫嫌抬素手，拨开珠翠待相逢。","dynasty":"唐代","title":"启帐"}
{"author":"黄滔","content":"衔杯国门外，分手见残阳。何日还南越，今朝往北荒。砂城经雨坏，虏骑入秋狂。亲咏关山月，归吟鬓的霜。","dynasty":"唐代","title":"送友人边游"}
{"author":"黄滔","content":"古观云溪上，孤怀永夜中。梧桐四更雨，山水一庭风。诗得如何句，仙游最胜宫。却愁逢羽客，相与入烟空。","dynasty":"唐代","title":"寄李校书游简寂观"}
{"author":"黄滔","content":"杳杳复霏霏，应缘有所依。不言天路远，终望帝乡归。高岳和霜过，遥关带月飞。渐怜双阙近，宁恨众山违。阵触银河乱，光连粉署微。旅人随计日，自笑比麻衣。","dynasty":"唐代","title":"襄州试白云归帝乡"}
{"author":"黄滔","content":"官拜少常休，青緺换鹿裘狂歌离乐府，醉梦到瀛洲。古器岩耕得，神方客谜留。清溪莫沈钓，王者或畋游。","dynasty":"唐代","title":"寄少常卢同年"}
{"author":"黄滔","content":"却假青腰女剪成，绿罗囊绽綵霞呈。谁怜不及黄花菊，只遇陶潜便得名。","dynasty":"唐代","title":"木芙蓉三首其二"}
{"author":"黄滔","content":"须到露寒方有态，为经霜裛稍无香。移根若在秦宫里，多少佳人泣晓妆。","dynasty":"唐代","title":"木芙蓉三首其三"}
{"author":"黄滔","content":"莫问灵均昔日游，江蓠春尽岸枫秋。至今此事何人雪，月照楚山湘水流。","dynasty":"唐代","title":"灵均"}
{"author":"黄滔","content":"刘超游召郤诜陪，为忆池亭旧赏来。红杏花旁见山色，诗成因触鼓声回。","dynasty":"唐代","title":"和陈先辈陪陆舍人春日游曲江"}
{"author":"黄滔","content":"龙脑移香凤辇留，可能千古永悠悠。夜台若使香魂在，应作烟花出陇头。","dynasty":"唐代","title":"马嵬二首其二"}
{"author":"黄滔","content":"汉宫行庙略，簪笏落民间。直道三湘水，高情四皓山。赐衣僧脱去，奏表主批还。地得松萝坞，泉通雨雪湾。东门添故事，南省缺新班。片石秋从露，幽窗夜不关。梦馀蟾隐映，吟次鸟绵蛮。可惜相如作，当时事悉闲。","dynasty":"唐代","title":"寄献梓橦山侯侍御"}
{"author":"黄滔","content":"八面峰峦秀，孤高可偶然。数人游顶上，沧海见东边。不信无灵洞，相传有古仙。橘如珠夏在，池象月垂穿。髣髴尝闻乐，岧峣半插天。山寒彻三伏，松偃出千年。樵牧时迷所，仓箱岁叠川。严祠风雨管，怪木薜萝缠。青草方中药，苍苔石里钱。琼津流乳窦，春色驻芝田。乌兔中时近，龙蛇蛰处膻。嘉名光列土，秀气产群贤。瀑锁瑶台路，溪升钓浦船。鳌头擎恐没，地轴压应旋。蠲疾寒甘露，藏珍起瑞烟。画工飞梦寐，诗客寄林泉。掘地多云母，缘霜欠木绵。井通鳅吐脉，僧隔虎栖禅。危磴千寻拔，奇花四季鲜。鹤归悬圃少，凤下碧梧偏。桃易炎凉熟，茶推醉醒煎。村家蒙枣栗，俗骨爽猿蝉。谷语升乔鸟，陂开共蒂莲。落枫丹叶舞，新蕨紫芽拳。翠竹雕羌笛，悬藤煮蜀笺。白云长掩映，流水别潺湲。作赋前儒阙，冲虚南国先。省郎求牧看，野老葺斋眠。寺立兴衰创，碑须一二镌。清吟思却隐，簪绂奈萦牵。","dynasty":"唐代","title":"壶公山"}
{"author":"黄滔","content":"有人曾见洞中仙，才到人间便越年。金鼎药成龙入海，玉函书发鹤归天。楼开石脉千寻直，山拆鳌鳞一半膻。谁到月明朝礼处，翠岩深锁荔枝烟。","dynasty":"唐代","title":"寄罗浮山道者二首其二"}
{"author":"黄滔","content":"刘超游召郄诜陪，为忆池亭旧赏来。红杏花旁见山色，诗成因触鼓声回。","dynasty":"唐代","title":"和陈先辈陪陆舍人春日游曲江"}
{"author":"黄滔","content":"陇雁南飞河水流，秦城千里忍回头。征行浑与求名背，九月中旬往夏州。","dynasty":"唐代","title":"夏州道中"}
{"author":"黄滔","content":"河阳城里谢城中，入曳长裾出佩铜。燕国金台无别客，陶家柳下有清风。数踪篆隶书新得，一灶屯蒙火细红。时说三吴欲归处，绿波洲渚紫蒲丛。","dynasty":"唐代","title":"贻宋评事"}
{"author":"黄滔","content":"八面峰峦秀，孤高可偶然。数人游顶上，沧海见东边。不信无灵洞，相传有古仙。橘如珠夏在，池象月垂穿。仿佛尝闻乐，岧峣半插天。山寒彻三伏，松偃出千年。樵牧时迷所，仓箱岁叠川。严祠风雨管，怪木薜萝缠。青草方中药，苍苔石里钱。琼津流乳窦，春色驻芝田。乌兔中时近，龙蛇蛰处膻。嘉名光列土，秀气产群贤。瀑锁瑶台路，溪升钓浦船。鳌头擎恐没，地轴压应旋。蠲疾寒甘露，藏珍起瑞烟。画工飞梦寐，诗客寄林泉。掘地多云母，缘霜欠木绵。井通鳅吐脉，僧隔虎栖禅。危磴千寻拔，奇花四季鲜。鹤归悬圃少，凤下碧梧偏。桃易炎凉熟，茶推醉醒煎。村家蒙枣栗，俗骨爽猿蝉。谷语升乔鸟，陂开共蒂莲。落枫丹叶舞，新蕨紫芽拳。翠竹雕羌笛，悬藤煮蜀笺。白云长掩映，流水别潺湲。作赋前儒阙，冲虚南国先。省郎求牧看，野老葺斋眠。寺立兴衰创，碑须一二镌。清吟思却隐，簪绂奈萦牵。","dynasty":"唐代","title":"壶公山（古老相传古仙姓陈名壶公于此山成道因而名焉）"}
{"author":"黄滔","content":"襄汉多清景，东游已不能。蒹葭照流水，风雨扑孤灯。献赋闻新雁，思山见去僧。知君北来日，惆怅亦难胜。","dynasty":"唐代","title":"寄汉上友人"}
{"author":"黄滔","content":"六曹三省列簪裾，丹诏宣来试士初。不是玉皇疑羽客，要教金榜带天书。词臣假寐题黄绢，宫女敲铜奏子虚。御目四篇酬九百，敢从灯下略踌躇。","dynasty":"唐代","title":"御试二首其二"}
{"author":"黄滔","content":"地脉寒来浅，恩波住后新。引将诸派水，别贮大都春。幽咽疏通处，清泠迸入辰。渐平连杏岸，旋阔映楼津。沙没迷行径，洲宽恣跃鳞。愿当舟楫便，一附济川人。","dynasty":"唐代","title":"省试奉诏涨曲江池（以春字为韵。时乾符二年）"}
{"author":"黄滔","content":"石门南面泪浪浪，自此东西失帝乡。昆璞要疑方卓绝，大鹏须息始开张。已归天上趋双阙，忽喜人间捧八行。莫道秋霜不滋物，菊花还借后时黄。","dynasty":"唐代","title":"寄同年李侍郎龟正"}
{"author":"黄滔","content":"古观云溪上，孤怀永夜中。梧桐四更雨，山水一庭风。诗得如何句，仙游最胜宫。却愁逢羽客，相与入烟空。","dynasty":"唐代","title":"寄李校书游简寂观"}
{"author":"黄滔","content":"使君曾被蝉声苦，每见词文即为愁。况是楚江鸿到后，可堪西望发孤舟。","dynasty":"唐代","title":"寓江州李使君"}
{"author":"黄滔","content":"从汉至唐分五州，谁为将相作诸侯。闽江似镜正堪恋，秦客如蓬难久留。匹马忍辞藩屏去，小才宁副庙堂求。今朝拜别幡幢下，双泪如珠滴不休。","dynasty":"唐代","title":"辞相府（时蒙堂帖追赴阙）"}
{"author":"黄滔","content":"一自梁园失意回，无人知有掞天才。汉宫不锁陈皇后，谁肯量金买赋来。","dynasty":"唐代","title":"司马长卿"}
{"author":"黄滔","content":"流年五十前，朝朝倚少年。流年五十后，日日侵皓首。非通非介人，谁论四十九。贤哉蘧伯玉，清风独不朽。","dynasty":"唐代","title":"寓言"}
{"author":"黄滔","content":"唐城接轸赴秦川，忧合欢离骤十年。龙颔摘珠同泳海，凤衔辉翰别升天。八行真迹虽收拾，四户高扃奈隔悬。能使丘门终始雪，莫教华发独潸然。","dynasty":"唐代","title":"寄同年封舍人渭"}
{"author":"黄滔","content":"吾唐取士最堪夸，仙榜标名出曙霞。白马嘶风三十辔，朱门秉烛一千家。郄诜联臂升天路，宣圣飞章奏日华。岁岁人人来不得，曲江烟水杏园花。","dynasty":"唐代","title":"放榜日"}
{"author":"黄滔","content":"地脉寒来浅，恩波住后新。引将诸派水，别贮大都春。幽咽疏通处，清泠迸入辰。渐平连杏岸，旋阔映楼津。沙没迷行径，洲宽恣跃鳞。愿当舟楫便，一附济川人。","dynasty":"唐代","title":"省试奉诏涨曲江池（以春字为韵。时乾符二年）"}
{"author":"黄滔","content":"梦思非一日，携手却凄凉。诗见江南雹，游经塞北霜。驱车先五漏，把菊后重阳。惆怅天边桂，谁教岁岁香。","dynasty":"唐代","title":"贻张蠙"}
{"author":"黄滔","content":"夫差宫苑悉苍苔，携客朝游夜未回。冢上题诗苏小见，江头酹酒伍员来。秋风急处烟花落，明月中时水寺开。千载三吴有高迹，虎丘山翠益崔嵬。","dynasty":"唐代","title":"寄蒋先辈（在苏州）"}
{"author":"黄滔","content":"六曹三省列簪裾，丹诏宣来试士初。不是玉皇疑羽客，要教金榜带天书。词臣假寐题黄绢，宫女敲铜奏子虚。御目四篇酬九百，敢从灯下略踌躇。","dynasty":"唐代","title":"御试二首其二"}
{"author":"黄滔","content":"无人不爱今年闰，月看中秋两度圆。唯恐雨师风伯意，至时还夺上楼天。","dynasty":"唐代","title":"闰八月"}
{"author":"黄滔","content":"犹自莓苔马迹重，石嵌泉冷懒移峰。空垂凤食檐前竹，漫拔龙形涧底松。隔岸青山秋见寺，半床明月夜闻钟。谁能惆怅磻溪事，今古悠悠不再逢。","dynasty":"唐代","title":"题陈山人居"}
{"author":"黄滔","content":"虏酒不能浓，纵倾愁亦重。关河初落日，霜雪下穷冬。野烧枯蓬旋，沙风匹马冲。蓟门无易过，千里断人踪。","dynasty":"唐代","title":"送友人游边"}
{"author":"黄滔","content":"江头去时路，归客几纷纷。独在异乡殁，若为慈母闻。青春成大夜，新雨坏孤坟。应作芝兰出，泉台月桂分。","dynasty":"唐代","title":"伤翁外甥"}
{"author":"黄滔","content":"爽气遍搜空，难堪倚望中。孤烟愁落日，高木病西风。山寂樵声出，露凉蝉思穷。此时尘外事，幽默几人同。","dynasty":"唐代","title":"秋晚山居"}
{"author":"黄滔","content":"一从门馆遍投文，旋忝恩知骤出群。不道鹤鸡殊羽翼，许依龙虎借风云。命奇未便乘东律，言重终期雪北军。欲逐飘蓬向岐路，数宵垂泪恋清芬。","dynasty":"唐代","title":"出京别崔学士"}
{"author":"黄滔","content":"楚岸花晴塞柳衰，年年南北去来期。江城日暮见飞处，旅馆月明闻过时。万里风霜休更恨，满川烟草且须疑。洞庭云水潇湘雨，好把寒更一一知。","dynasty":"唐代","title":"雁"}
{"author":"黄滔","content":"子虚词赋动君王，谁不期君入对扬。莫恋兔园留看雪，已乘骢马合凌霜。路归天上行方别，道在人间久便香。应念都城旧吟客，十年踪迹委沧浪。","dynasty":"唐代","title":"寄越从事林嵩侍御"}
{"author":"黄滔","content":"一年年课数千言，口祝心祠挈出门。孤进难时谁肯荐。主司通处不须论。频秋入自边城雪，昨日听来岭树猿。若有水田过十亩，早应归去狄江村。","dynasty":"唐代","title":"长安书事"}
{"author":"黄滔","content":"重叠愁肠只自知，苦于吞蘖乱于丝。一船风雨分襟处，千里烟波回首时。故国田园经战后，穷荒日月逼秋期。鸣蝉似会悠扬意，陌上声声怨柳衰。","dynasty":"唐代","title":"旅怀寄友人"}
{"author":"黄滔","content":"夫差宫苑悉苍苔，携客朝游夜未回。冢上题诗苏小见，江头酹酒伍员来。秋风急处烟花落，明月中时水寺开。千载三吴有高迹，虎丘山翠益崔嵬。","dynasty":"唐代","title":"寄蒋先辈（在苏州）"}
{"author":"黄滔","content":"雪貌潜凋雪发生，故园魂断弟兼兄。十年除夜在孤馆，万里一身求大名。空有新诗高华岳，已无丹恳出秦城。侯门莫问曾游处，槐柳影中肝胆倾。","dynasty":"唐代","title":"旅怀"}
{"author":"黄滔","content":"吾唐取士最堪夸，仙榜标名出曙霞。白马嘶风三十辔，朱门秉烛一千家。郄诜联臂升天路，宣圣飞章奏日华。岁岁人人来不得，曲江烟水杏园花。","dynasty":"唐代","title":"放榜日"}
{"author":"黄滔","content":"帝尧城里日衔杯，每倚嵇康到玉颓。桂苑五更听榜后，蓬山二月看花开。垂名入甲成龙去，列姓如丁作鹤来。同戴大恩何处报，永言交道契陈雷。","dynasty":"唐代","title":"二月二日宴中贻同年封先辈渭"}
{"author":"黄滔","content":"野堂如雪草如茵，光武城边一水滨。越客归遥春有雨，杜鹃啼苦夜无人。东堂岁去衔杯懒，南浦期来落泪频。莫道还家不惆怅，苏秦羁旅长卿贫。","dynasty":"唐代","title":"新野道中"}
{"author":"黄滔","content":"乡书一忝荐延恩，二纪三朝泣省门。虽忝立名经圣鉴，敢期兴咏叠嘉言。莫论蟾月无梯接，大底龙津有浪翻。今日朝廷推草泽，伫君承诏出云根。","dynasty":"唐代","title":"酬俞钧"}
{"author":"黄滔","content":"半因同醉杏花园，尘忝鸿炉与铸颜。已脱素衣酬素发，敢持青桂爱青山。虽知珠树悬天上，终赖银河接世间。毕使海涯能拔宅，三秦二十四畿寰。","dynasty":"唐代","title":"寄同年崔学士"}
{"author":"黄滔","content":"已表隋珠各自携，更从琼殿立丹梯。九华灯作三条烛，万乘君悬四首题。灵凤敢期翻雪羽，洞箫应或讽金闺。明朝莫惜场场醉，青桂新香有紫泥。六曹三省列簪裾，丹诏宣来试士初。不是玉皇疑羽客，要教金榜带天书。词臣假寐题黄绢，宫女敲铜奏子虚。御目四篇酬九百，敢从灯下略踌躇。","dynasty":"唐代","title":"御试二首"}
{"author":"黄滔","content":"千年二相未全夸，犹阙闽城贺降麻。何必锦衣须太守，别无莲幕胜王家。醴泉涌处休论水，黄菊开时独是花。九级燕金满尊酒，却愁随诏谒承华。","dynasty":"唐代","title":"寄陈侍御"}
{"author":"黄滔","content":"已免蹉跎负岁华，敢辞霜鬓雪呈花。名从两榜考升第，官自三台追起家。匹马有期归辇毂，故山无计恋桑麻。莫言蓬阁从容久，披处终知金在砂。","dynasty":"唐代","title":"酬徐正字夤"}
{"author":"黄滔","content":"从汉至唐分五州，谁为将相作诸侯。闽江似镜正堪恋，秦客如蓬难久留。匹马忍辞藩屏去，小才宁副庙堂求。今朝拜别幡幢下，双泪如珠滴不休。","dynasty":"唐代","title":"辞相府（时蒙堂帖追赴阙）"}
{"author":"黄滔","content":"休向中兴雪至冤，钱塘江上看涛翻。三征不起时贤议，九转终成道者言。绿酒千杯肠已烂，新诗数首骨犹存。瑶蟾若使知人事，仙桂应遭蠹却根。","dynasty":"唐代","title":"寄罗郎中隐"}
{"author":"黄滔","content":"数年分散秦吴隔，暂泊官船浦柳中。新草军书名更重，久辞山径业应空。渡头潮落将行客，天际风高未宿鸿。此日相逢魂合断，赖君身事渐飞冲。","dynasty":"唐代","title":"江行遇王侍御"}
{"author":"黄滔","content":"寥寥深巷客中居，况值穷秋百事疏。孤枕忆山千里外，破窗闻雨五更初。经年荒草侵幽径，几树西风锁弊庐。长系寸心归未得，起挑残烛独踌躇。","dynasty":"唐代","title":"客舍秋晚夜怀故山"}
{"author":"黄滔","content":"旌旗日日展东风，云稼连山雪刃空。剖竹已知垂凤食，摘珠何必到龙宫。谏垣虚位期飞步，翰苑含毫待纪公。谁谓唐城诸父老，今时得见蜀文翁。","dynasty":"唐代","title":"绛州郑尚书"}
{"author":"黄滔","content":"今年春已到京华，天与吾曹雪怨嗟。甲乙中时公道复，朝廷看处主司夸。飞离海浪从烧尾，咽却金丹定易牙。不是驾前偏落羽，锦城争得杏园花。","dynasty":"唐代","title":"喜陈先辈及第（峤）"}
{"author":"黄滔","content":"长说愁吟逆旅中，一庭深雪一窗风。眼前道路无心觅，象外烟霞有句通。几度相留侵鼓散，频闻会宿著僧同。高情未以干时废，属和因知兴不穷。","dynasty":"唐代","title":"延福里居，和林宽、何绍馀酬寄"}
{"author":"黄滔","content":"溪上家家礼乐新，始知为政异常伦。若非似水清无底，争得如冰凛拂人。月狖声和琴调咽，烟村景接柳条春。宦游兼得逍遥趣，休忆三吴旧钓津。","dynasty":"唐代","title":"赠宿松杨明府"}
{"author":"黄滔","content":"才年七岁便从师，犹说辞家学佛迟。新劚松萝还不住，爱寻云水拟何之。孤溪雪满维舟夜，叠嶂猿啼过寺时。鸟道泷湫悉行后，岂将翻译负心期。","dynasty":"唐代","title":"送僧"}
{"author":"黄滔","content":"庭罗衙吏眼看山，真恐风流是谪仙。垂柳五株春娅姹，鸣琴一弄水潺湲。援毫断狱登殊考，驻乐题诗得出联。莫起陶潜折腰叹，才高位下始称贤。","dynasty":"唐代","title":"赠郑明府"}
{"author":"黄滔","content":"多少欢娱簇眼前，浔阳江上夜开筵。数枝红蜡啼香泪，两面青娥拆瑞莲。清管彻时斟玉醑，碧筹回处掷金船。因知往岁楼中月，占得风流是偶然。","dynasty":"唐代","title":"江州夜宴献陈员外"}
{"author":"黄滔","content":"羽衣零落帽欹斜，不自孤峰即海沙。曾为蜀山成寓迹，又因湘水拟营家。鸣琴坐见燕鸿没，曳履吟忘野径赊。更爱扁舟宿寒夜，独听风雨过芦花。","dynasty":"唐代","title":"湘中赠张逸人"}
{"author":"黄滔","content":"纷纷墨敕除官日，处处红旗打贼时。竿底得璜犹未用，梦中吞鸟拟何为。损生莫若攀丹桂，免俗无过咏紫芝。两岸芦花一江水，依前且把钓鱼丝。","dynasty":"唐代","title":"寓题"}
{"author":"黄滔","content":"犹自莓苔马迹重，石嵌泉冷懒移峰。空垂凤食檐前竹，漫拔龙形涧底松。隔岸青山秋见寺，半床明月夜闻钟。谁能惆怅磻溪事，今古悠悠不再逢。","dynasty":"唐代","title":"题陈山人居"}
{"author":"黄滔","content":"一壶浊酒百家诗，住此园林守选期。深院月凉留客夜，古杉风细似泉时。尝频异茗尘心净，议罢名山竹影移。明日绿苔浑扫后，石庭吟坐复容谁。","dynasty":"唐代","title":"宿李少府园林"}
{"author":"黄滔","content":"十问九通离义床，今时登第信非常。亦从南院看新榜，旋束春关归故乡。水到吴门方见海，树侵闽岭渐无霜。知君已塞平生愿，日与交亲醉几场。","dynasty":"唐代","title":"送人明经及第东归"}
{"author":"黄滔","content":"未老先为百病仍，醉杯无计接宾朋。免遭拽盏郎君谑，还被簪花录事憎。丝管合时思索马，池塘晴后独留僧。何因浇得离肠烂，南浦东门恨不胜。","dynasty":"唐代","title":"断酒"}
{"author":"黄滔","content":"树色川光入暮秋，使车西发不胜愁。璧连标格惊分散，雪课篇章互唱酬。魏阙别当飞羽翼，燕台独且占风流。满园歌管凉宵月，此后相思几上楼。","dynasty":"唐代","title":"南海幕和段先辈送韦侍御赴阙"}
{"author":"黄滔","content":"五羊城下驻行车，此事如今八载馀。燕颔已知飞食肉，龙门犹自退为鱼。红楼入夜笙歌合，白社惊秋草木疏。西望清光寄消息，万重烟水一封书。","dynasty":"唐代","title":"寄南海黄尚书"}
{"author":"黄滔","content":"阖闾城外越江头，两地烟涛一叶舟。到日荆枝应便茂，别时珠泪不须流。迎欢酒醒山当枕，咏古诗成月在楼。明日尊前若相问，为言今访赤松游。","dynasty":"唐代","title":"送人往苏州觐其兄"}
{"author":"黄滔","content":"长生犹自重无生，言让仙祠佛寺成。碑折谁忘康乐制，山灵表得远公名。松形入汉藤萝短，僧语离经耳目清。莫怪迟迟不归去，童年已梦绕林行。","dynasty":"唐代","title":"游东林寺"}
{"author":"黄滔","content":"渥洼步数太阿姿，争遣王侯不奉知。花作城池入官处，锦随刀尺少年时。两衙断狱兼留客，三考论功合树碑。须信隔帘看刺史，锦章朱绂已葳蕤。","dynasty":"唐代","title":"赠旌德吕明府"}
{"author":"黄滔","content":"虽言嵩岳秀崔嵬，少降连枝命世才。南史两荣唯百揆，东闽双拜有三台。二天在顶家家咏，丹凤衔书岁岁来。虚说古贤龙虎盛，谁攀荆树上金台。","dynasty":"唐代","title":"贺清源仆射新命"}
{"author":"黄滔","content":"越城吴国结良姻，交发芙蓉幕内宾。自顾幽沈槐省迹，得陪清显谏垣臣。分题晓并兰舟远，对坐宵听月狖频。更爱延平津上过，一双神剑是龙鳞。","dynasty":"唐代","title":"浙幕李端公泛建溪"}
{"author":"黄滔","content":"河阳城里谢城中，入曳长裾出佩铜。燕国金台无别客，陶家柳下有清风。数踪篆隶书新得，一灶屯蒙火细红。时说三吴欲归处，绿波洲渚紫蒲丛。","dynasty":"唐代","title":"贻宋评事"}
{"author":"黄滔","content":"北府迎尘南郡来，莫将芳意更迟回。虽言天上光阴别，且被人间更漏催。烟树迥垂连蒂杏，彩童交捧合欢杯。吹箫不是神仙曲，争引秦娥下凤台。","dynasty":"唐代","title":"催妆"}
{"author":"黄滔","content":"每忆家山即涕零，定须归老旧云扃。银河水到人间浊，丹桂枝垂月里馨。霜雪不飞无翠竹，鲸鲵犹在有青萍。三千九万平生事，却恨南华说北溟。","dynasty":"唐代","title":"寓题"}
{"author":"黄滔","content":"谁到双溪溪岸傍，与招魂魄上苍苍。世间无树胜青桂，陇上有花唯白杨。秦苑火然新赋在，越城山秀故居荒。如何万古雕龙手，独是相如识汉皇。","dynasty":"唐代","title":"伤蒋校书德山"}
{"author":"黄滔","content":"东堂第一领春风，时怪关西小骥慵。华表柱头还有鹤，华歆名下别无龙。君恩凤阁含毫数，诗景珠宫列肆供。今日江南驻舟处，莫言归计为云峰。","dynasty":"唐代","title":"寄杨赞图学士（学士与元昆俱以龙脑登选）"}
{"author":"黄滔","content":"神仙簿上愧非夫，诏作疑丹两入炉。诗里几曾吟芍药，花中方得见菖蒲。阳春唱后应无曲，明月圆来别是珠。莫下蓬山不回首，东风犹待重抟扶。","dynasty":"唐代","title":"酬杨学士"}
{"author":"黄滔","content":"石门南面泪浪浪，自此东西失帝乡。昆璞要疑方卓绝，大鹏须息始开张。已归天上趋双阙，忽喜人间捧八行。莫道秋霜不滋物，菊花还借后时黄。","dynasty":"唐代","title":"寄同年李侍郎龟正"}
{"author":"黄滔","content":"滕王阁下昔相逢，此地今难访所从。唯爱金笼贮鹦鹉，谁论铁柱锁蛟龙。荆榛翠是钱神染，河岳期须国士钟，一箸鲈鱼千古美，后人终少继前踪。","dynasty":"唐代","title":"钟陵故人"}
{"author":"黄滔","content":"支颐默省旧林泉，石径茅堂到目前。衰碧鸣蛩莎有露，浓阴歇鹿竹无烟。水从井底通沧海，山在窗中倚远天。何事苍髯不归去，燕昭台上一年年。","dynasty":"唐代","title":"故山"}
{"author":"黄滔","content":"塞门关外日光微，角怨单于雁驻飞。冲水路从冰解断，逾城人到月明归。燕山腊雪销金甲，秦苑秋风脆锦衣。欲吊昭君倍惆怅，汉家甥舅竟相违。","dynasty":"唐代","title":"塞上"}
{"author":"黄滔","content":"往日江村今物华，一回登览一悲嗟。故人殁后城头月，新鸟啼来垄上花。卖剑钱销知绝俗，闻蝉诗苦即思家。谢公古郡青山在，三尺孤坟扑海沙。","dynasty":"唐代","title":"乌石村（即林希刘故居）"}
{"author":"黄滔","content":"听尽莺声出雍州，秦吴烟月十经秋。龙门在地从人上，郎省连天须鹤游。休恋一台惟妙绝，已经三字入精求。当年甲乙皆华显，应念槐宫今雪头。","dynasty":"唐代","title":"寄同年卢员外"}
{"author":"黄滔","content":"唐城接轸赴秦川，忧合欢离骤十年。龙颔摘珠同泳海，凤衔辉翰别升天。八行真迹虽收拾，四户高扃奈隔悬。能使丘门终始雪，莫教华发独潸然。","dynasty":"唐代","title":"寄同年封舍人渭（时得来书）"}
{"author":"黄滔","content":"灞陵桥外驻征辕，此一分飞十六年。豸角戴时垂素发，鸡香含处隔青天。绮园难贮林栖意，班马须持笔削权。可忘自初相识地，秋风明月客鄜延。","dynasty":"唐代","title":"遇罗员外衮"}
{"author":"黄滔","content":"谁言吾党命多奇，荣美如君历数稀。衣锦还乡翻是客，回车谒帝却为归。凤旋北阙虚丹穴，星复南宫逼紫微。已分十旬无急诏，天涯相送只沾衣。","dynasty":"唐代","title":"送翁员外承赞"}
{"author":"黄滔","content":"面蒙君赐自龙墀，谁是还乡一袭衣。三品易悬鳞鬣赫，八丝展起彩章飞。夐为胜事垂千古，题作新诗启七微。严助买臣精魄在，定应羞著昔年归。","dynasty":"唐代","title":"奉和翁文尧十九员外中谢日蒙恩赐金紫之什"}
{"author":"黄滔","content":"抟将盛事更无馀，还向桥边看旧书。东越独推生竹箭，北溟喜足贮鲲鱼。两回谁解归华表，午夜兼能荐子虚。须把头冠弹尽日，怜君不与故人疏。","dynasty":"唐代","title":"翁文尧员外捧金紫还乡之命雅发篇章将原交情…以质奖私"}
{"author":"黄滔","content":"朱旗引入昔茆堂，半日从容尽日忙。驷马宝车行锡礼，金章紫绶带天香。山从南国添烟翠，龙起东溟认夜光。定恐故园留不住，竹风松韵漫凄锵。","dynasty":"唐代","title":"奉和翁文尧员外经过七林书堂见寄之什"}
{"author":"黄滔","content":"人指南台山与川，大惊喜气异当年。花迎金册非时拆，月对琼杯此夜圆。我爱藏冰从夏结，君怜修竹到冬鲜。殷勤更抱鸣琴抚，为忆秦儿识断弦。","dynasty":"唐代","title":"奉酬翁文尧员外驻南台见寄之什"}
{"author":"黄滔","content":"六窠只佩诸侯印，争比从天拥册归。一轴郢人歌处雪，两重朱氏著来衣。闽山秀已钟君尽，洛水波应溅我稀。明日陪尘迎驷马，定淮斋沐看光辉。","dynasty":"唐代","title":"翁文尧员外拥册礼之归一路有诗名昼锦集…五十六字"}
{"author":"黄滔","content":"乡名里号一朝新，乃觉台恩重万钧。建水闽山无故事，长卿严助是前身。清泉引入旁添润，嘉树移来别带春。莫凭栏干剩留驻，内庭虚位待才臣。虽言闽越系生贤，谁是还家宠自天。山简槐兼诸郡命，郑玄惭秉六经权。鸟行去没孤烟树，渔唱还从碧岛川。休说迟回未能去，夜来新梦禁中泉。君王面赐紫还乡，金紫中推是甲裳。华构便将垂美号，故山重更发清光。水澄此日兰宫镜，树忆当年柏署霜。珍重朱栏兼翠拱，来来皆自读书堂。","dynasty":"唐代","title":"奉和翁文尧员外文秀、光贤、昼锦之什"}
{"author":"黄滔","content":"含鸡假豸喜同游，野外嘶风并紫骝。松竹迥寻青障寺，姓名题向白云楼。泉源出石清消暑，僧语离经妙破愁。争奈爱山尤恋阙，古来能有几人休。","dynasty":"唐代","title":"奉酬翁文尧员外神泉之游见寄嘉什"}
{"author":"黄滔","content":"唐设高科表用文，吾曹谁作谏垣臣。甄山秀气旷千古，凤阙华恩钟二人。起草便论天上事，如君不是世间身。龙头龙尾前年梦，今日须怜应若神。","dynasty":"唐代","title":"辄吟七言四韵，攀寄翁文尧拾遗"}
{"author":"黄滔","content":"掘地破重城，烧山搜伏兵。金徽互呜咽，玉笛自凄清。使发西都耸，尘空北岳横。长河涉有路，旷野宿无程。沙雨黄莺啭，辕门青草生。马归秦苑牧，人在虏云耕。落日牛羊聚，秋风鼓角鸣。如何汉天子，青冢杳含情。","dynasty":"唐代","title":"塞上"}
{"author":"黄滔","content":"汉宫行庙略，簪笏落民间。直道三湘水，高情四皓山。赐衣僧脱去，奏表主批还。地得松萝坞，泉通雨雪湾。东门添故事，南省缺新班。片石秋从露，幽窗夜不关。梦馀蟾隐映，吟次鸟绵蛮。可惜相如作，当时事悉闲。","dynasty":"唐代","title":"寄献梓橦山侯侍御（时常拾遗谏诤）"}
{"author":"黄滔","content":"故园招隐客，应便笑无成。谒帝逢移国，投文值用兵。孤松怜鹤在，疏柳恶蝉鸣。匹马迷归处，青云失曩情。江头寒夜宿，垄上歉年耕。冠盖新人物，渔樵旧弟兄。易生唯白发，难立是浮名。惆怅灞桥路，秋风谁入行。","dynasty":"唐代","title":"壬癸岁书情"}
{"author":"黄滔","content":"湘南飞去日，蓟北乍惊秋。叫出陇云夜，闻为客子愁。一声初触梦，半白已侵头。旅馆移欹枕，江城起倚楼。馀灯依古壁，片月下沧洲。寂听良宵彻，踌躇感岁流。","dynasty":"唐代","title":"河南府试秋夕闻新雁"}
{"author":"黄滔","content":"地脉寒来浅，恩波住后新。引将诸派水，别贮大都春。幽咽疏通处，清泠迸入辰。渐平连杏岸，旋阔映楼津。沙没迷行径，洲宽恣跃鳞。愿当舟楫便，一附济川人。","dynasty":"唐代","title":"省试奉诏涨曲江池（以春字为韵。时乾符二年）"}
{"author":"黄滔","content":"五级凌虚塔，三生落发师。都僧须有托，孤峤遂无期。井邑焚香待，君侯减俸资。山衣随叠破，莱骨逐年羸。茶取寒泉试，松于远涧移。吾曹来顶手，不合不题诗。","dynasty":"唐代","title":"题宣一僧正院"}
{"author":"安朝标","content":"东阁留吟兴，南枝早发花。雪消香暗动，月落影横斜。瘦入云林画，清宜处士家。夕阳寒数点，淡意妙沾霞。","dynasty":"清代","title":"梅花"}
{"author":"安朝标","content":"筹添海屋岂寻常，更赖绵绵祖德长。鸠杖闲扶情自厚，兕觥欢酌气同芳。兄尤诵咏丝纶美，弟却羞惭学业荒。自寿佳章深致意，伫看兰桂得天章。","dynasty":"清代","title":"和东云三哥六十寿原韵"}
{"author":"戴飞","content":"休把持来只管催，也曾对菊赋归来。闲云自笑出山去，未雨如何便得回。","dynasty":"宋代","title":"寓杭次旋人催归诗韵"}
{"author":"戴飞","content":"休把诗来只管催，也曾对菊赋归来。闲云自笑出山去，未雨如何便得回。","dynasty":"宋代","title":"寓杭次族人催归诗韵"}
{"author":"冯毓舜","content":"干戈不到处，风物渐谐心。人聚百年室，树连十里阴。儿童喧古道，耳目远秋砧。太息北来客，聊为咷后吟。","dynasty":"明代","title":"古城驿"}
{"author":"冯毓舜","content":"清江鼓棹正芳菲，峡里风烟庵翠微。一线长天独鹤去，千寻峭壁老猿归。人忘作客偏贪坐，云尽依山却倦飞。驿路无穷何处驻，最高峰上有鱼矶。","dynasty":"明代","title":"峡山"}
{"author":"包真人","content":"待吾了却人间事，然后相从面紫罗。","dynasty":"宋代","title":"句"}
{"author":"权德舆","content":"昨夜裙带解，今朝蟢子飞。铅华不可弃，莫是藁砧归。","dynasty":"唐代","tags":"唐诗三百首，女子，思念","title":"玉台体"}
{"author":"权德舆","content":"十年曾一别，征路此相逢。马首向何处？夕阳千万峰。","dynasty":"唐代","tags":"离别","title":"岭上逢久别者又别"}
{"author":"权德舆","content":"嬴女乘鸾已上天，仁祠空在鼎湖边。凉风遥夜清秋半，一望金波照粉田。","dynasty":"唐代","tags":"中秋节，月亮，寺庙","title":"八月十五日夜瑶台寺对月绝句"}
{"author":"权德舆","content":"良辰当五日，偕老祝千年。彩缕同心丽，轻裾映体鲜。寂寥斋画省，款曲擘香笺。更想传觞处，孙孩遍目前。","dynasty":"唐代","tags":"端午节","title":"端午日礼部宿斋有衣服彩结之贶以诗还答"}
{"author":"权德舆","content":"虚怀何所欲，岁晏聊懒逸。云翼谢翩翻，松心保贞实。风秋景气爽，叶落井径出。陶然美酒酣，所谓幽人吉。自当轻尺璧，岂复扫一室。安用簪进贤，少微斯可必。","dynasty":"唐代","tags":"归隐，颂扬，抒怀，壮志未酬","title":"星名诗"}
{"author":"权德舆","content":"客程殊未极，舣棹泊回塘。水宿知寒早，愁眠觉夜长。远钟和暗杵，曙月照晴霜。此夕相思意，摇摇不暂忘。","dynasty":"唐代","tags":"愁思","title":"江城夜泊寄所思"}
{"author":"权德舆","content":"今日云輧渡鹊桥，应非脉脉与迢迢。家人竞喜开妆镜，月下穿针拜九霄。","dynasty":"唐代","title":"七夕"}
{"author":"权德舆","content":"扣舷不能寐，浩露清衣襟。弥伤孤舟夜，远结万里心。幽兴惜瑶草，素怀寄鸣琴。三奏月初上，寂寥寒江深。","dynasty":"唐代","tags":"羁旅，思乡","title":"月夜江行/旅次江亭"}
{"author":"权德舆","content":"一区扬雄宅，恬然无所欲。二顷季子田，岁晏常自足。三端固为累，事物反徽束。四体苟不勤，安得丰菽粟。五侯诚暐晔，荣甚或为辱。六翮未骞翔，虞罗乃相触。七人称作者，杳杳有遐躅。八桂挺奇姿，森森照初旭。九歌伤泽畔，怨思徒刺促。十翼有格言，幽贞谢浮俗。","dynasty":"唐代","title":"数名诗"}
{"author":"权德舆","content":"昔住邯郸年尚少，只是娇羞弄花鸟。青楼碧纱大道边，绿杨日暮风袅袅。婵娟玉貌二八馀，自怜颜色花不如。丽质全胜秦氏女，藁砧宁用专城居。岁去年来年渐长，青春红粉全堪赏。玉楼珠箔但闲居，南陌东城讵来往。韶光日日看渐迟。摽梅既落行有时。宁知燕赵娉婷子，翻嫁幽并游侠儿。年年结束青丝骑，出门一去何时至。秋月空悬翡翠帘，春帏懒卧鸳鸯被。沙塞经时不寄书，深闺愁独意何如。花前拭泪情无限，月下调琴恨有馀。离别苦多相见少，洞房愁梦何由晓。闲看双燕泪霏霏，静对空床魂悄悄。镜里红颜不自禁，陌头香骑动春心。为问佳期早晚是，人人总解有黄金。","dynasty":"唐代","title":"薄命篇（一作妾薄命篇）"}
{"author":"权德舆","content":"曙月渐到窗前，移尊更就芳筵。轻吹乍摇兰烛，春光暗入花钿。丝竹偏宜静夜，绮罗共占韶年。不遣通宵尽醉，定知辜负风烟。","dynasty":"唐代","title":"杂言和常州李员外副使春日戏题十首其十"}
{"author":"权德舆","content":"子城风暖百花初，楼上龟兹引导车。曲罢卿卿理驺驭，细君相望意何如。","dynasty":"唐代","title":"朝回阅乐寄绝句"}
{"author":"权德舆","content":"铜壶漏滴斗阑干，泛滟金波照露盘。遥想洞房眠正熟，不堪深夜凤池寒。","dynasty":"唐代","title":"中书宿斋有寄"}
{"author":"权德舆","content":"常日每齐眉，今朝共解颐。遥知大官膳，应与众雏嬉。","dynasty":"唐代","title":"中书送敕赐斋馔戏酬"}
{"author":"权德舆","content":"恩沾长寿酒，归遗同心人。满酌共君醉，一杯千万春。","dynasty":"唐代","title":"敕赐长寿酒因口号以赠"}
{"author":"权德舆","content":"五驱龙虎节，一入凤凰池。令尹自无喜，羊公人不疑。天归京兆日，叶下洞庭时。湘水秋风至，凄凉吹素旗。丹旐发江皋，人悲雁亦号。湘南罢亥市，汉上改词曹。表墓双碑立，尊名一字褒。常闻平楚狱，为报里门高。","dynasty":"唐代","title":"湖南观察使故相国袁公挽歌二首（一作刘禹锡诗）"}
{"author":"权德舆","content":"春光何处好，柱史有林塘。莺啭风初暖，花开日欲长。凿池通野水，扫径阅新芳。更置盈尊酒，时时醉楚狂。","dynasty":"唐代","title":"题邵端公林亭"}
{"author":"权德舆","content":"新果真琼液，来应宴紫兰。圆疑窃龙颔，色已夺鸡冠。远火微微辨，残星隐隐看。茂先知味易，曼倩恨偷难。忍用烹騂骆，从将玩玉盘。流年如可驻，何必九华丹。","dynasty":"唐代","title":"酬裴杰秀才新樱桃"}
{"author":"权德舆","content":"征途无旅馆，当昼喜逢君。羸病仍留客，朝朝扫白云。","dynasty":"唐代","title":"次滕老庄"}
{"author":"权德舆","content":"身羁从事驱征传，江入新安泛暮涛。今夜子陵滩下泊，自惭相去九牛毛。","dynasty":"唐代","title":"宿严陵"}
{"author":"权德舆","content":"一径萦纡至此穷，山僧盥漱白云中。闲吟定后更何事，石上松枝常有风。","dynasty":"唐代","title":"栖霞寺云居室"}
{"author":"权德舆","content":"萧萧落叶送残秋，寂寞寒波急暝流。今夜不知何处泊，断猿晴月引孤舟。","dynasty":"唐代","title":"舟行夜泊"}
{"author":"权德舆","content":"莎栅东行五谷深，千峰万壑雨沈沈。细君几日路经此，应见悲翁相望心。","dynasty":"唐代","title":"发硖石路上却寄内"}
{"author":"权德舆","content":"清斋独向丘园拜，盛服想君兴庆朝。明日一阳生百福，不辞相望阻寒宵。","dynasty":"唐代","title":"冬至宿斋时郡君南内朝谒因寄"}
{"author":"权德舆","content":"彩仗列森森，行宫夜漏深。殳鋋方启路，钲鼓正交音。曙月思兰室，前山辨谷林。家人念行役，应见此时心。","dynasty":"唐代","title":"奉使丰陵职司卤簿，通宵涉路，因寄内"}
{"author":"权德舆","content":"南宫烟景浓，平视中南峰。官闲似休沐，尽室来相从。日抱汉阴瓮，或成蝴蝶梦。树老欲连云，竹深疑入洞。欢言交羽觞，列坐俨成行。歌吟不能去，待此明月光。好逑蕴明识，内顾多惭色。不厌梁鸿贫，常讥伯宗直。予婿信时英，谏垣金玉声。男儿才弱冠，射策幸成名。偃放斯自足，翛然去营欲。散木固无堪，虚舟常任触。大隐本吾心，喜君流好音。相期悬车岁，此地即中林。","dynasty":"唐代","title":"酬南园新亭宴会璩新第慰庆之作，时任宾客"}
{"author":"权德舆","content":"外孙争乞巧，内子共题文。隐映花奁对，参差绮席分。鹊桥临片月，河鼓掩轻云。羡此婴儿辈，吹呼彻曙闻。","dynasty":"唐代","title":"七夕见与诸孙题乞巧文"}
{"author":"权德舆","content":"泥泥露凝叶，骚骚风入林。以兹皓月圆，不厌良夜深。列坐屏轻箑，放怀弦素琴。儿女各冠笄，孙孩绕衣襟。乃知大隐趣，宛若沧洲心。方结偕老期，岂惮华发侵。笑语向兰室，风流传玉音。愧君袖中字，价重双南金。","dynasty":"唐代","title":"新月与儿女夜坐听琴举酒"}
{"author":"权德舆","content":"合卺交欢二十年，今朝比翼共朝天。风传漏刻香车度，日照旌旗彩仗鲜。顾我华簪鸣玉珮，看君盛服耀金钿。相期偕老宜家处，鹤发鱼轩更可怜。","dynasty":"唐代","title":"县君赴兴庆宫朝贺载之奉行册礼，因书即事"}
{"author":"权德舆","content":"启土封成纪，宜家县安喜。同欣井赋开，共受闺门祉。珩璜联采组，琴瑟谐宫徵。更待悬车时，与君欢暮齿。","dynasty":"唐代","title":"元和元年蒙恩封成纪县伯时室中封安喜县君…聊申贺赠"}
{"author":"权德舆","content":"故人随化往，倏忽今六霜。及我就拘限，清风留此堂。松竹逾映蔚，芝兰自销亡。绝弦罢流水，闻笛同山阳。炯如冰玉姿，粲若鸾凤章。欲翥摧劲翮，先秋落贞芳。正平赋鹦鹉，文考颂灵光。二子古不吊，夫君今何伤。黄墟既杳杳，玄化亦茫茫。岂必限宿草，含凄洒衣裳。","dynasty":"唐代","title":"从事淮南府过亡友杨校书旧厅感念愀然"}
{"author":"权德舆","content":"华封西祝尧，贵寿多男子。二贤无主后，贫贱大壮齿。未成鸿鹄姿，遽顿骅骝趾。子渊将叔度，自古不得已。","dynasty":"唐代","title":"哭李晦群崔季文二处士"}
{"author":"权德舆","content":"涂刍随昼哭，数里至松门。贵尽人间礼，宁知逝者魂。笳箫出古陌，烟雨闭寒原。万古皆如此，伤心反不言。","dynasty":"唐代","title":"观葬者"}
{"author":"权德舆","content":"枯荄没古基，驳藓蔽丰碑。向晚微风起，如闻坐啸时。","dynasty":"唐代","title":"成南阳墓"}
{"author":"权德舆","content":"英威今寂寞，陈迹对崇丘。壮志清风在，荒坟白日愁。穷泉那复晓，乔木不知秋。岁岁寒塘侧，无人水自流。","dynasty":"唐代","title":"周平西墓"}
{"author":"权德舆","content":"万古荒坟在，悠然我独寻。寂寥红粉尽，冥寞黄泉深。蔓草映寒水，空郊暧夕阴。风流有佳句，吟眺一伤心。","dynasty":"唐代","title":"苏小小墓"}
{"author":"权德舆","content":"士友惜贤人，天朝丧守臣。才华推独步，声气幸相亲。理析寰中妙，儒为席上珍。笑言成月旦，风韵挹天真。丹地膺推择，青油寄抚循。岂言朝象魏，翻是卧漳滨。命赐龙泉重，追荣密印陈。撤弦惊物故，庀具见家贫。牢落风悲笛，汍澜涕泣巾。只嗟蒿里月，非复柳营春。黄绢碑文在，青松隧路新。音容无处所，归作北邙尘。","dynasty":"唐代","title":"哭刘四尚书（勒于碑阴）"}
{"author":"权德舆","content":"书来远自薄寒山，缭绕洮河出古关。今日难裁秣陵报，薤歌寥落柳车边。","dynasty":"唐代","title":"张工部至薄寒山下有书无由驰报輤车之至倍切悲怀"}
{"author":"权德舆","content":"芸阁为郎一命初，桐州寄傲十年馀。魂随逝水归何处，名在新诗众不如。蹉跎江浦生华发，牢落寒原会素车。更忆八行前日到，含凄为报秣陵书。","dynasty":"唐代","title":"哭张十八校书（数日前辱书，未及还答，俄承凶讣）"}
{"author":"权德舆","content":"驷牡龙旂庆至今，一门儒服耀华簪。人望皆同照乘宝，家风不重满籝金。护衣直夜南宫静，焚草清时左掖深。何幸末班陪两地，阳春欲和意难任。","dynasty":"唐代","title":"奉和韦谏议奉送水部家兄上后书情…呈两省阁老院长"}
{"author":"权德舆","content":"伯仲尽时贤，平舆与颍川。桂枝尝遍折，棣萼更相鲜。丹地晨趋并，黄扉夕拜联。岂如分侍从，来就凤池边。","dynasty":"唐代","title":"奉和史馆张阁老以许陈二阁长…南北省会于左掖因而有咏"}
{"author":"权德舆","content":"累抗气身章，湛恩比上庠。宾筵征稷嗣，家法自扶阳。簪组欢言久，琴壶雅兴长。阴岚冒苔石，轻籁韵风篁。佩玉三朝贵，挥金百虑忘。因知卧商洛，岂胜白云乡。","dynasty":"唐代","title":"韦宾客宅与诸博士宴集"}
{"author":"权德舆","content":"珠树共飞栖，分封受紫泥。正名推五字，贵仕仰三珪。继组心知忝，腰章事颇齐。蓬山有佳句，喜气在新题。","dynasty":"唐代","title":"酬张秘监阁老喜太常中书二阁老与德舆同日迁官…之作"}
{"author":"权德舆","content":"蜗舍映平湖，皤然一鲁儒。唯将酒作圣，不厌谷名愚。兵法窥黄石，天官辨白榆。行看软轮起，未可号潜夫。","dynasty":"唐代","title":"过隐者湖上所居"}
{"author":"权德舆","content":"环列从容蹀躞归，光风骀荡发红薇。莺藏密叶宜新霁，蹀绕低枝爱晚晖。艳色当轩迷舞袖，繁香满径拂朝衣。名卿洞壑仍相近，佳句新成和者稀。","dynasty":"唐代","title":"从叔将军宅蔷薇花开太府韦卿有题壁长句因以和作"}
{"author":"权德舆","content":"杏林微雨霁，灼灼满瑶华。左掖期先至，中园景未斜。含毫歌白雪，藉草醉流霞。独限金闺籍，支颐啜茗花。","dynasty":"唐代","title":"奉和许阁老霁后慈恩寺杏园看花同用花字口号"}
{"author":"权德舆","content":"昼漏沈沈倦琐闱，西垣东观阅芳菲。繁花满树似留客，应为主人休浣归。","dynasty":"唐代","title":"奉和陈阁老寒食初假当直从东省往集贤…寄张蒋二阁老"}
{"author":"权德舆","content":"方驾游何许，仙源去似归。萦回留胜赏，萧洒出尘机。泛菊贤人至，烧丹姹女飞。步虚清晓籁，隐几吸晨晖。竹径琅玕合，芝田沆瀣晞。银钩三洞字，瑶笥六铢衣。丽句翻红药，佳期限紫微。徒然一相望，郢曲和应稀。","dynasty":"唐代","title":"晚秋陪崔阁老、张秘监阁老、苗…斐然酬和有愧芜音"}
{"author":"权德舆","content":"休沐君相近，时容曳履过。花间留客久，台上见春多。松色明金艾，莺声杂玉珂。更逢新酒熟，相与藉庭莎。","dynasty":"唐代","title":"春日同诸公过兵部王尚书林园"}
{"author":"权德舆","content":"摄山标胜绝，暇日谐想瞩。萦纡松路深，缭绕云岩曲。重楼回树杪，古像凿山腹。人远水木清，地深兰桂馥。层台耸金碧，绝顶摩净绿。下界诚可悲，南朝纷在目。焚香入古殿，待月出深竹。稍觉天籁清，自伤人世促。宗雷此相遇，偃放从所欲。清论松枝低，闲吟茗花熟。一生如土梗，万虑相桎梏。永愿事潜师，穷年此栖宿。偶来人境外，心赏幸随君。古殿烟霞夕，深山松桂薰。岩花点寒溜，石磴扫春云。清净诸天近，喧尘下界分。名僧康宝月，上客沈休文。共宿东林夜，清猿彻曙闻。","dynasty":"唐代","title":"与沈十九拾遗同游栖霞寺上方于亮上人院会宿二首"}
{"author":"权德舆","content":"竹径茆堂接洞天，闲时麈尾濑春泉。世人车马不知处，时有归云到枕边。","dynasty":"唐代","title":"题崔山人草堂"}
{"author":"权德舆","content":"外馆嫔仪贵，中参睿渥深。初笄横白玉，盛服镂黄金。风度箫声远，河低婺彩沈。夜台留册谥，凄怆即徽音。杳霭异湘川，飘飖驾紫烟。凤楼人已去，鸾镜月空悬。雾湿汤沐地，霜凝脂粉田。音容无处所，应在玉皇前。","dynasty":"唐代","title":"赠梁国惠康公主挽歌词二首"}
{"author":"权德舆","content":"翊戴推元老，谋猷合大君。河山封故地，金石表新坟。剑履归长夜，笳箫咽暮云。还经誓师处，薤露不堪闻。","dynasty":"唐代","title":"故太尉兼中书令赠太师西平王挽词"}
{"author":"权德舆","content":"授律勋庸盛，居中鼎鼐和。佐时调四气，尽力净三河。忽访天京兆，空传汉伏波。今朝麟阁上，偏轸圣情多。","dynasty":"唐代","title":"故司徒兼侍中赠太傅北平王挽词"}
{"author":"权德舆","content":"直城朱户相逦连，九逵丹毂声阗阗。春官自有花源赏，终日南山当目前。晨摇玉佩趋温室，莫入竹溪疑洞天。烟销雨过看不足，晴翠鲜飙逗深谷。独谣一曲泛流霞，闲对千竿连净绿。萦回疏凿随胜地，石磴岩扉光景异。虚斋寂寂清籁吟，幽涧纷纷杂英坠。家承麟趾贵，剑有龙泉赐，上奉明时事无事。人间方外兴偏多，能以簪缨狎薜萝。常通内学青莲偈，更奏新声白雪歌。风入松，云归栋，鸿飞灭处犹目送。蝶舞闲时梦忽成，兰台有客叙交情，返照中林曳履声。直为君恩催造膝，东方辨色谒承明。","dynasty":"唐代","title":"奉和礼部尚书酬杨著作竹亭歌"}
{"author":"权德舆","content":"元侯重寄贞师律，三郡四封今静谧。丹毂常思阙下来，紫泥忽自天中出。军装喜气倍趋程，千骑鸣珂入凤城。周王致理称申甫，今日贤臣见明主。拜恩稽首纷无已，凝旒前席皇情喜。逢时自是山出云，献可还同石投水。昔岁褒衣梁甫吟，当时已有致君心。专城一鼓妖氛静，拥旆十年天泽深。日日披诚奉昌运，王人织路传清问。仙酝尝分玉斝浓，御闲更辍金羁骏。元正前殿朝君臣，一人负扆百福新。宫悬彩仗俨然合，瑞气炉烟相与春。万年枝上东风早，珮玉晨趋光景好。涂山已见首诸侯，麟阁终当画元老。温室沈沈漏刻移，退朝宾侣每相随。雄词乐职波涛阔，旷度交欢云雾披。自古全才贵文武，懦夫只解冠章甫。见公抽匣百炼光，试欲磨铅谅无助。","dynasty":"唐代","title":"奉和张仆射朝天行"}
{"author":"权德舆","content":"澹荡韶光三月中，牡丹偏自占春风。时过宝地寻香径，已见新花出故丛。曲水亭西杏园北，浓芳深院红霞色。擢秀全胜珠树林，结根幸在青莲域。艳蕊鲜房次第开，含烟洗露照苍苔。庞眉倚杖禅僧起，轻翅萦枝舞蝶来。独坐南台时共美，闲行古刹情何已。花间一曲奏阳春，应为芬芳比君子。","dynasty":"唐代","title":"和李中丞慈恩寺清上人院牡丹花歌"}
{"author":"权德舆","content":"上人远自西天竺，头陀行遍国朝寺。口翻贝叶古字经，手持金策声泠泠。护法护身唯振锡，石濑云溪深寂寂。乍来松径风更寒，遥映霜天月成魄。后夜空山禅诵时，寥寥挂在枯树枝。真法常传心不住，东西南北随缘路。佛川此去何时回，应真莫便游天台。","dynasty":"唐代","title":"锡杖歌送明楚上人归佛川"}
{"author":"权德舆","content":"伯英草圣称绝伦，后来学者无其人。白眉年少未弱冠，落纸纷纷运纤腕。初闻之子十岁馀，当时时辈皆不如。犹轻昔日墨池学，未许前贤团扇书。艳彩芳姿相点缀，水映荷花风转蕙。三春并向指下生，万象争分笔端势。有时当暑如清秋，满堂风雨寒飕飕。乍疑崩崖瀑水落，又见古木饥鼯愁。变化纵横出新意，眼看一字千金贵。忆昔谢安问献之，时人虽见那得知。","dynasty":"唐代","title":"马秀才草书歌（大理马正之二）"}
{"author":"权德舆","content":"黄叶从风散，暗嗟时节换。忽见鬓边霜，勿辞林下觞。躬行君子道，身负芳名早。帐殿汉官仪，巾车塞垣草。交情剧断金，文律每招寻。始知蓬山下，如见古人心。","dynasty":"唐代","title":"离合诗赠张监阁老（一作以离合诗赠秘书监张荐）"}
{"author":"权德舆","content":"覆露雍熙运，澄清教化源。赓歌凝庶绩，羽舞被深恩。纂业光文祖，贻谋属孝孙。恭闻留末命，犹是爱元元。梯航来万国，玉帛庆三朝。湛露恩方浃，薰风曲正调。晏车悲卤簿，广乐遏箫韶。最怆号弓处，龙髯上紫霄。常时柏梁宴，今日谷林归。玉斝恩波遍，灵輼烟雨霏。乔山森羽骑，渭水拥旌旂。仙驭何由见，耘田鸟自飞。","dynasty":"唐代","title":"德宗神武孝文皇帝挽歌词三首"}
{"author":"权德舆","content":"十叶开昌运，三辰丽德音。荐功期瘗玉，昭俭每捐金。解泽皇风遍，虞泉白日沈。仍闻起居注，焚奏感人心。孝理本忧勤，玄功在啬神。睿图传上嗣，寿酒比家人。仙驭三清远，行宫万象新。小臣司吉从，还扈属车尘。候晓传清跸，迎风引彩旒。共瞻宫辂出，遥想望陵愁。弓剑随云气，衣冠奉月游。空馀驾龙处，摇落鼎湖秋。","dynasty":"唐代","title":"顺宗至德大安孝皇帝挽歌三首（时充卤簿使）"}
{"author":"权德舆","content":"筮水灵源濬，因山祔礼崇。从龙开ek路，合璧向方中。殿帐金根出，廞衣玉座空。唯馀文母化，阴德满公宫。配礼归清庙，灵仪出直城。九虞宁厚载，一惠易尊名。晓漏铜壶涩，秋风羽翣轻。容车攀望处，孺慕切皇情。哀笳出长信，宝剑入延津。呜咽宫车进，凄凉祠殿新。青乌灵兆久，白燕瑞书频。从此山园夕，金波照玉尘。","dynasty":"唐代","title":"大行皇太后挽歌词三首（王氏）"}
{"author":"权德舆","content":"前星落庆霄，薤露逐晨飙。宫仗黄麾出，仙游紫府遥。空嗟凤吹去，无复鸡鸣朝。今夜西园月，重轮更寂寥。东朝闻楚挽，羽翿依稀转。天归京兆新，日与长安远。兰芳落故殿，桂影销空苑。骑吹咽不前，风悲九旗卷。","dynasty":"唐代","title":"惠昭皇太子挽歌词二首"}
{"author":"权德舆","content":"盘石公封重，瑶山赠礼尊。归全荣备物，乐善积深恩。雁沼寒波咽，鸾旌夕吹翻。唯馀西靡树，千古霸陵原。铜壶晓漏初，羽翣拥涂车。方外留鸿宝，人间得善书。清笳悲画绶，朱邸散长裾。还似缑山驾，飘飘向碧虚。","dynasty":"唐代","title":"赠文敬太子挽歌词二首"}
{"author":"权德舆","content":"追饰崇汤沐，遗芳蔼禁闱。秋原森羽卫，夜壑掩容辉。睿藻悲难尽，公宫望不归。笳箫向烟雾，疑是彩鸾飞。旧馆闭平阳，容车启寿堂。霜凝蕣英落，风度薤歌长。淑德图书在，皇慈礼命彰。凄凉霸川曲，垄树已成行。","dynasty":"唐代","title":"赠郑国庄穆公主挽歌二首"}
{"author":"权德舆","content":"穷年路岐客，西望思茫茫。积水曾南渡，浮云失旧乡。海边寻别墅，愁里见重阳。草露荷衣冷，山风菊酒香。独谣看坠叶，远目遍秋光。更羡登攀处，烟花满练塘。","dynasty":"唐代","title":"嘉兴九日寄丹阳亲故"}
{"author":"权德舆","content":"萧飒秋声楼上闻，霜风漠漠起阴云。不见携觞王太守，空思落帽孟参军。风吟蟋蟀寒偏急，酒泛茱萸晚易醺。心忆旧山何日见，并将愁泪共纷纷。","dynasty":"唐代","title":"九日北楼宴集"}
{"author":"权德舆","content":"龙沙重九会，千骑驻旌旗。水木秋光净，丝桐雅奏迟。烟芜敛暝色，霜菊发寒姿。今日从公醉，全胜落帽时。","dynasty":"唐代","title":"奉陪李大夫九日龙沙宴会（迟字）"}
{"author":"权德舆","content":"帘外寒江千里色，林中樽酒七人期。宁知腊日龙沙会，却胜重阳落帽时。","dynasty":"唐代","title":"腊日龙沙会绝句"}
{"author":"权德舆","content":"绝顶耸苍翠，清湍石磷磷。先生晦其中，天子不得臣。心灵栖颢气，缨冕犹缁尘。不乐禁中卧，却归江上春。潜驱东汉风，日使薄者醇。焉用佐天子，特此报故人。人知大贤心，不独私其身。弛张有深致，耕钓陶天真。奈何清风后，扰扰论屈伸。交情同市道，利欲相纷纶。我行访遗台，仰古怀逸民。矰缴鸿鹄远，雪霜松桂新。江流去不穷，山色凌秋旻.人世自今古，清辉照无垠。","dynasty":"唐代","title":"严陵钓台下作"}
{"author":"权德舆","content":"清晨策羸车，嘲唽闻村鸡。行将骑吏亲，日与情爱暌。东风变林樾，南亩事耕犁。青菰冒白水，方塘接广畦。杂英被长坂，野草蔓幽蹊。泻卤成沃壤，枯株发柔荑。芳树莺命雏，深林麏引麑。杳杳途未极，团团日已西。哲士务缨弁，鄙夫恋蓬藜。终当税尘驾，盥濯依春溪。","dynasty":"唐代","title":"晓发武阳馆即事书情"}
{"author":"权德舆","content":"龙剑昔未发，泥沙相晦藏。向非张茂先，孰辨斗牛光。神物不自达，圣贤亦彷徨。我行丰城野，慷慨心内伤。","dynasty":"唐代","title":"丰城剑池驿感题"}
{"author":"权德舆","content":"细柳肃军令，条侯信殊伦。棘门乃儿戏，从古多其人。神武今不杀，介夫如搢绅。息驾幸兹地，怀哉悚精神。","dynasty":"唐代","title":"细柳驿"}
{"author":"权德舆","content":"吕叟年八十，皤然持钓钩。意在静天下，岂唯食营丘。师臣有家法，小白犹尊周。日暮驻征策，爱兹清渭流。","dynasty":"唐代","title":"渭水"}
{"author":"权德舆","content":"一路斜分古驿前，阴风切切晦秋烟。铅华新旧共冥寞，日暮愁鸱飞野田。","dynasty":"唐代","title":"宫人斜绝句"}
{"author":"权德舆","content":"空见水名敷，秦楼昔事无。临风驻征骑，聊复捋髭须。","dynasty":"唐代","title":"敷水驿"}
{"author":"权德舆","content":"缭垣复道上层霄，十月离宫万国朝。胡马忽来清跸去，空馀台殿照山椒。","dynasty":"唐代","title":"朝元阁"}
{"author":"权德舆","content":"石瓮灵泉胜宝井，汲人回挂青丝绠。厨烟半逐白云飞，当昼老僧来灌顶。","dynasty":"唐代","title":"石瓮寺"}
{"author":"权德舆","content":"盘豆绿云上古驿，望思台下使人愁。江充得计太子死，日暮戾园风雨秋。","dynasty":"唐代","title":"盘豆驿"}
{"author":"权德舆","content":"返照满寒流，轻舟任摇漾。支颐见千里，烟景非一状。远岫有无中，片帆风水上。天清去鸟灭，浦迥寒沙涨。树晚叠秋岚，江空翻宿浪。胸中千万虑，对此一清旷。回首碧云深，佳人不可望。","dynasty":"唐代","title":"晚渡扬子江却寄江南亲故"}
{"author":"权德舆","content":"深潭与浅滩，万转出新安。人远禽鱼净，山深水木寒。啸起青蘋末，吟瞩白云端。即事遂幽赏，何心挂儒冠。","dynasty":"唐代","title":"新安江路"}
{"author":"权德舆","content":"孤舟漾暧景，独鹤下秋空。安流日正昼，净绿天无风。","dynasty":"唐代","title":"昼"}
{"author":"权德舆","content":"萧萧凉雨歇，境物望中闲。风际片帆去，烟中独鸟还。断桥通远浦，野墅接秋山。更喜陪清兴，尊前一解颜。","dynasty":"唐代","title":"陪包谏议湖墅路中举帆（同用山字）"}
{"author":"权德舆","content":"又入乱峰去，远程殊未归。烟萝迷客路，山果落征衣。欹石临清浅，晴云出翠微。渔潭明夜泊，心忆谢玄晖。","dynasty":"唐代","title":"富阳陆路"}
{"author":"权德舆","content":"晓出文昌宫，憩兹青莲宇。洁斋奉明祀，凭览伤夐古。秦为三月火，汉乃一抔土。诈力自湮沦，霸仪终莽卤。中南横峻极，积翠泄云雨。首夏谅清和，芳阴接场圃。仁祠閟严净，稽首洗灵府。虚室僧正禅，危梁燕初乳。通庄走声利，结驷乃旁午。观化复何如，刳心信为愈。盛时忽过量，弱质本无取。静永环中枢，益愧腰下组。尘劳期抖擞，陟降聊俯偻。遗韵留壁间，凄然感东武。","dynasty":"唐代","title":"早夏青龙寺致斋凭眺感物因书十四韵"}
{"author":"权德舆","content":"清秋寿原上，诏拜承吉卜。尝读贞观书，及兹幸斋沐。文皇昔潜耀，随季自颠覆。抚运斯顺人，救焚非逐鹿。神祇戴元圣，君父纳大麓。良将授兵符，直臣调鼎餗.无疆传庆祚，有截荷亭育。仙驭凌紫氛，神游弃黄屋。方祗护山迹，先正陪岩腹。杳杳九嵕深，沈沈万灵肃。鸟飞田已辟，龙去云犹簇。金气爽林峦，乾冈走崖谷。吾皇弘孝理，率土蒙景福。拥佑乃清夷，威灵谅回复。礼承三公重，心愧二卿禄。展敬何所伸，曾以斧山木。","dynasty":"唐代","title":"仲秋朝拜昭陵"}
{"author":"权德舆","content":"元礼门前劳引望，句龙坛下阻欢娱。此时对局空相忆，博进何人更乐输。","dynasty":"唐代","title":"和王祭酒太社宿斋，不得赴李尚书宅会，戏书见寄"}
{"author":"权德舆","content":"凉夜清秋半，空庭皓月圆。动摇随积水，皎洁满晴天。多病嘉期阻，深情丽曲传。偏怀赏心处，同望庾楼前。","dynasty":"唐代","title":"酬裴端公八月十五日夜对月见怀"}
{"author":"权德舆","content":"紫禁宿初回，清明花乱开。相招直城外，远远上春台。谏曹将列宿，几处期子玉。深竹与清泉，家家桃李鲜。折芳行载酒，胜赏随君有。愁疾自无悰，临风一搔首。","dynasty":"唐代","title":"奉和崔阁老清明日候许阁老交直之际…独行口号因以简赠"}
{"author":"权德舆","content":"二贤同载笔，久次入新年。焚草淹轻秩，藏书厌旧编。竹风晴翠动，松雪瑞光鲜。庆赐行春令，从兹伫九迁。","dynasty":"唐代","title":"和张秘监阁老献岁过蒋大拾遗因呈两省诸公并见示"}
{"author":"权德舆","content":"令节一阳新，西垣宿近臣。晓光连凤沼，残漏近鸡人。白雪飞成曲，黄钟律应均。层霄翔迅羽，广陌驻归轮。清切晨趋贵，恩华夜直频。辍才时所重，分命秩皆真。左掖期连茹，南宫愧积薪。九年叨此地，回首倍相亲。","dynasty":"唐代","title":"酬崔舍人阁老冬至日宿直省中奉简两掖阁老并见示"}
{"author":"权德舆","content":"万里烟尘合，秦吴遂渺然。无人来上国，洒泪向新年。世故看风叶，生涯寄海田。屠苏聊一醉，犹赖主人贤。","dynasty":"唐代","title":"甲子岁元日呈郑侍御明府"}
{"author":"权德舆","content":"随风柳絮轻，映日杏花明。无奈花深处，流莺三数声。兰桡画舸转花塘，水映风摇路渐香。任兴不知行近远，更怜微月照鸣榔。檐前晓色惊双燕，户外春风舞百花。粉署可怜闲对此，唯令碧玉泛流霞。枕上觉，窗外晓。怯朝光，惊曙鸟。花坠露，满芳沼。柳如丝，风袅袅。佳期远，相见少。试一望，魂杳渺。闲庭无事，独步春辉。韶光满目，落蕊盈衣。芳树交柯，文禽并飞。婉彼君子，怅然有违。对酒不饮，横琴不挥。不挥者何，知音诚稀。江春好游衍，处处芳菲积。彩舫入花津，香车依柳陌。绿杨烟袅袅，红蕊莺寂寂。如何愁思人，独与风光隔。曙月渐到窗前，移尊更就芳筵。轻吹乍摇兰烛，春光暗入花钿。丝竹偏宜静夜，绮罗共占韶年。不遣通宵尽醉，定知辜负风烟。露洗百花新，帘开月照人。绿窗销暗烛，兰径扫清尘。双燕频惊梦，三桃竞报春。相思寂不语，珠泪洒红巾。雨歇风轻一院香，红芳绿草接东墙。春衣试出当轩立，定被邻家暗断肠。春风半，春光遍。柳如丝，花似霰。归心劳梦寐，远目伤游眄。可惜长安无限春，年年空向江南见。","dynasty":"唐代","title":"杂言和常州李员外副使春日戏题十首"}
{"author":"权德舆","content":"少小别潘郎，娇羞倚画堂。有时裁尺素，无事约残黄。鹊语临妆镜，花飞落绣床。相思不解说，明月照空房。","dynasty":"唐代","title":"相思曲（一作长相思）"}
{"author":"权德舆","content":"风光澹荡百花吐，楼上朝朝学歌舞。身年二八婿侍中，幼妹承恩兄尚主。绿窗珠箔绣鸳鸯，侍婢先焚百和香。莺啼日出不知曙，寂寂罗帏春梦长。","dynasty":"唐代","title":"古乐府"}
{"author":"权德舆","content":"秋江平，秋月明，孤舟独夜万里情。万里情，相思远，人不见兮泪满眼。渡秋江兮渺然，望秋月兮婵娟。色如练，万里遍，我有所思兮不得见。不得见兮露寒水深，耿遥夜兮伤心。","dynasty":"唐代","title":"渡江秋怨二首"}
{"author":"权德舆","content":"三五二八月如练，海上天涯应共见。不知何处玉楼前，乍入深闺玳瑁筵。露浓香径和愁坐，风动罗帏照独眠。初卷珠帘看不足。斜抱箜篌未成曲。稍映妆台临绮窗，遥知不语泪双双。此时愁望知何极，万里秋天同一色。霭霭遥分陌上光，迢迢对此闺中忆。早晚归来欢宴同，可怜歌吹月明中。此夜不堪肠断绝，愿随流影到辽东。","dynasty":"唐代","title":"秋闺月"}
{"author":"权德舆","content":"金兰同道义，琼简复芝田。平楚白云合，幽崖丹桂连。松峰明爱景，石窦纳新泉。冀永南山寿，欢随万福延。","dynasty":"唐代","title":"州名诗寄道士"}
{"author":"权德舆","content":"金谷盛繁华，凉台列簪组。石崇留客醉，绿珠当座舞。丝泪可销骨，冶容竟何补。竹林谅贤人，满酌无所苦。匏居容宴豆，儒室贵环堵。土鼓与污尊，颐神则为愈。革道当在早，谦光斯可取。木雁才不才，吾知养生主。","dynasty":"唐代","title":"八音诗"}
{"author":"权德舆","content":"建节出王都，雄雄大丈夫。除书加右职，骑吏拥前驱。满月张繁弱，含霜耀鹿卢。平明跃騕褭，清夜击珊瑚。定远功那比，平津策乃迂。执心思报国，效节在忘躯。破胆销丹浦，颦蛾舞绿珠。危冠徒自爱，长毂事应殊。成绩封千室，畴劳使五符。收功轻骠卫，致埋迈黄虞。开济今如此，英威古不侔。闭关草玄者，无乃误为儒。","dynasty":"唐代","title":"建除诗"}
{"author":"权德舆","content":"金罍映玉俎，宾友纷宴喜。木兰泛方塘，桂酒启皓齿。水榭临空迥，酣歌当座起。火云散奇峰，瑶瑟韵清徵。土梗乃虚论，康庄有逸轨。穀成一编书，谈笑佐天子。","dynasty":"唐代","title":"六府诗"}
{"author":"权德舆","content":"大妇刺绣文，中妇缝罗裙。小妇无所作，娇歌遏行云。丈人且安坐，金炉香正薰。","dynasty":"唐代","title":"三妇诗"}
{"author":"权德舆","content":"岩岩五岳镇方舆，八极廓清氛祲除。挥金得谢归里闾，象床角枕支体舒。","dynasty":"唐代","title":"安语"}
{"author":"权德舆","content":"被病独行逢乳虎，狂风骇浪失棹橹。举人看榜闻晓鼓，孱夫孽子遇妒母。","dynasty":"唐代","title":"危语"}
{"author":"权德舆","content":"华嵩为佩河为带，南交北朔跬步内。搏鹏作腊巨鳌鲙，伸舒轶出元气外。","dynasty":"唐代","title":"大言"}
{"author":"权德舆","content":"醯鸡伺晨驾蚊翼，毫端棘刺分畛域。蛛丝结构聊荫息，蚁垤崔嵬不可陟。","dynasty":"唐代","title":"小言"}
{"author":"权德舆","content":"婉彼嬴氏女，吹箫偶萧史。彩鸾驾非烟，绰约两仙子。神期谅交感，相顾乃如此。岂比成都人，琴心中夜起。阳台巫山上，风雨忽清旷。朝云与游龙，变化千万状。魂交复目断，缥缈难比况。兰泽不可亲，凝情坐惆怅。淇水春正绿，上宫兰叶齐。光风两摇荡，鸣珮出中闺。一顾授横波，千金呈瓠犀。徒然路傍子，怳怳复凄凄。碧树泛鲜飙，玉琴含妙曲。佳人掩鸾镜，婉婉凝相瞩。文袿映束素，香黛宜fT绿。寂寞远怀春，何时来比目。含颦倚瑶瑟，丹慊结繁虑。失身不自还，万恨随玉箸。蘼芜山下路，团扇秋风去。君看心断时，犹在目成处。","dynasty":"唐代","title":"杂诗五首"}
{"author":"权德舆","content":"广陵实佳丽，隋季此为京。八方称辐凑，五达如砥平。大旆映空色，笳箫发连营。层台出重霄，金碧摩颢清。交驰流水毂，迥接浮云甍。青楼旭日映，绿野春风晴。喷玉光照地，颦蛾价倾城。灯前互巧笑，陌上相逢迎。飘飘翠羽薄，掩映红襦明。兰麝远不散，管弦闲自清。曲士守文墨，达人随性情。茫茫竟同尽，冉冉将何营。且申今日欢，莫务身后名。肯学诸儒辈，书窗误一生。","dynasty":"唐代","title":"广陵诗"}
{"author":"权德舆","content":"辛苦事行役，风波倦晨暮。摇摇结遐心，靡靡即长路。别来如昨日，每见缺蟾兔。潮信催客帆，春光变江树。宦游岂云惬，归梦无复数。愧非超旷姿，循此跼促步。笑言思暇日，规劝多远度。鹑服我久安，荆钗君所慕。伊予多昧理，初不涉世务。适因拥肿材，成此懒慢趣。一身常抱病，不复理章句。胸中无町畦，与物且多忤。既非大川楫，则守南山雾。胡为出处间，徒使名利污。羁孤望予禄，孩稚待我餔.未能即忘怀，恨恨以此故。终当税鞿鞅，岂待毕婚娶。如何久人寰，俯仰学举措。衡茅去迢递，水陆两驰骛。晰晰窥晓星，涂涂践朝露。静闻田鹤起，远见沙鸨聚。怪石不易跻，急湍那可溯。渔商闻远岸，烟火明古渡。下碇夜已深，上碕波不驻。畏途信非一，离念纷难具。枕席有馀清，壶觞无与晤。南方出兰桂，归日自分付。北窗留琴书，无乃委童孺。春江足鱼雁，彼此勤尺素。早晚到中闺，怡然两相顾。","dynasty":"唐代","title":"祗役江西路上以诗代书寄内"}
{"author":"权德舆","content":"节变忽惊春，临风骋望频。支颐倦书幌，步履整山巾。时鸟渐成曲，杂芳随意新。曙霞连观阙，绮陌丽咸秦。天地今交泰，云雷背遘屯。中孚谅可乐，书此示家人。","dynasty":"唐代","title":"卦名诗"}
{"author":"权德舆","content":"黯离堂兮日晚，俨壶觞兮送远。远水霁兮微明，杜蘅秀兮白芷生。波泫泫兮烟幂幂，凝暮色于空碧。纷离念兮随君，溯九江兮经七泽。君之去兮不可留，五彩裳兮木兰舟。","dynasty":"唐代","title":"杂言同用离骚体送张评事襄阳觐省"}
{"author":"权德舆","content":"猿声到枕上，愁梦纷难理。寂寞深夜寒，青霜落秋水。","dynasty":"唐代","title":"夜"}
{"author":"权德舆","content":"下马荒阶日欲曛，潺潺石溜静中闻。鸟啼花落人声绝，寂寞山窗掩白云。","dynasty":"唐代","title":"题柳郎中茅山故居（一作柳谷汧故居）"}
{"author":"权德舆","content":"淮水源流远，涂山礼命升。往年求故剑，今夕祔初陵。鸾镜金波涩，翚衣玉彩凝。千年子孙庆，孝理在蒸蒸。","dynasty":"唐代","title":"昭德皇后挽歌词"}
{"author":"权德舆","content":"酒杯春醉好，飞雪晚庭闲。久忆同前赏，中林对远山。","dynasty":"唐代","title":"春日雪酬潘孟阳回文"}
{"author":"权德舆","content":"璿枢无停运，四序相错行。寄言赫曦景，今日一阴生。","dynasty":"唐代","title":"夏至日作"}
{"author":"权德舆","content":"七泽兰芳千里春，潇湘花落石磷磷。有时浪白微风起，坐钓藤阴不见人。","dynasty":"唐代","title":"药名诗"}
{"author":"权德舆","content":"藩宣秉戎寄，衡石崇势位。年纪信不留，弛张良自愧。樵苏则为惬，瓜李斯可畏。不顾荣官尊，每陈丰亩利。家林类岩巘，负郭躬敛积。忌满宠生嫌，养蒙恬胜智。疏钟皓月晓，晚景丹霞异。涧谷永不谖，山梁冀无累。颇符生肇学，得展禽尚志。从此直不疑，支离疏世事。","dynasty":"唐代","title":"古人名诗"}
{"author":"权德舆","content":"重九共游娱，秋光景气殊。他日头似雪，还对插茱萸。","dynasty":"唐代","title":"酬九日"}
{"author":"权德舆","content":"栖鸟向前林，暝色生寒芜。孤舟去不息，众感非一途。川程方浩淼，离思方郁纡。转枕眼未熟，拥衾泪已濡。窘然风水上，寝食疲朝晡。心想洞房夜，知君还向隅。","dynasty":"唐代","title":"夜泊有怀"}
{"author":"权德舆","content":"东南江路旧知名，惆怅春深又独行。新妇山头云半敛，女儿滩上月初明。风前荡飏双飞蝶，花里间关百啭莺。满目归心何处说，欹眠搔首不胜情。","dynasty":"唐代","title":"自桐庐如兰溪有寄"}
{"author":"权德舆","content":"家寄江东远，身对江西春。空见相思树，不见相思人。","dynasty":"唐代","title":"相思树"}
{"author":"权德舆","content":"知向巫山逢日暮，轻袿玉佩暂淹留。晓随云雨归何处，还是襄王梦觉愁。","dynasty":"唐代","title":"赠友人（时友人新有别恨者）"}
{"author":"权德舆","content":"月入孤舟夜半晴，寥寥霜雁两三声。洞房烛影在何处，欲寄相思梦不成。","dynasty":"唐代","title":"舟行见月"}
{"author":"权德舆","content":"斗子滩头夜已深，月华偏照此时心。春江风水连天阔，归梦悠扬何处寻。","dynasty":"唐代","title":"斗子滩"}
{"author":"权德舆","content":"驱车振楫越山川，候晓通宵冒烟雨。青枫浦上魂已销，黄檗馆前心自苦。","dynasty":"唐代","title":"黄檗馆"}
{"author":"权德舆","content":"自叹清明在远乡，桐花覆水葛溪长。家人定是持新火，点作孤灯照洞房。","dynasty":"唐代","title":"清明日次弋阳"}
{"author":"权德舆","content":"通籍在金闺，怀君百虑迷。迢迢五夜永，脉脉两心齐。步履疲青琐，开缄倦紫泥。不堪风雨夜，转枕忆鸿妻。","dynasty":"唐代","title":"中书夜直寄赠"}
{"author":"权德舆","content":"愚夫何所任，多病感君深。自谓青春壮，宁知白发侵。寝兴劳善祝，疏懒愧良箴。寂寞闻宫漏，那堪直夜心。","dynasty":"唐代","title":"病中寓直代书题寄"}
{"author":"权德舆","content":"闲庭无事，独步春辉。韶光满目，落蕊盈衣。芳树交柯，文禽并飞。婉彼君子，怅然有违。对酒不饮，横琴不挥。不挥者何，知音诚稀。","dynasty":"唐代","title":"杂言和常州李员外副使春日戏题十首其九"}
{"author":"权德舆","content":"还归柳市去，远远出人群。苔甃桐花落，山窗桂树薰。引泉通绝涧，放鹤入孤云。幸许宗雷到，清谈不易闻。","dynasty":"唐代","title":"送映师归本寺"}
{"author":"权德舆","content":"追饰崇汤沐，遗芳蔼禁闱。秋原森羽卫，夜壑掩容辉。睿藻悲难尽，公宫望不归。笳箫向烟雾，疑是彩鸾飞。旧馆闭平阳，容车启寿堂。霜凝蕣英落，风度薤歌长。淑德图书在，皇慈礼命彰。凄凉霸川曲，垄树已成行。","dynasty":"唐代","title":"赠郑国庄穆公主挽歌二首"}
{"author":"权德舆","content":"通籍在金闺，怀君百虑迷。迢迢五夜永，脉脉两心齐。步履疲青琐，开缄倦紫泥。不堪风雨夜，转枕忆鸿妻。","dynasty":"唐代","title":"中书夜直寄赠"}
{"author":"权德舆","content":"夙驾趋北阙，晓星启东方。鸣驺分骑吏，列烛散康庄。照灼华簪并，逶迤绮陌长。腰金初辨色，喷玉自生光。献替均三壤，贞明集百祥。下才叨接武，空此愧文昌。","dynasty":"唐代","title":"奉和度支李侍郎早朝"}
{"author":"权德舆","content":"萧萧落叶送残秋，寂寞寒波急暝流。今夜不知何处泊，断猿晴月引孤舟。","dynasty":"唐代","title":"舟行夜泊"}
{"author":"权德舆","content":"广陵实佳丽，隋季此为京。八方称辐凑，五达如砥平。大旆映空色，笳箫发连营。层台出重霄，金碧摩颢清。交驰流水毂，迥接浮云甍。青楼旭日映，绿野春风晴。喷玉光照地，颦蛾价倾城。灯前互巧笑，陌上相逢迎。飘飘翠羽薄，掩映红襦明。兰麝远不散，管弦闲自清。曲士守文墨，达人随性情。茫茫竟同尽，冉冉将何营。且申今日欢，莫务身后名。肯学诸儒辈，书窗误一生。","dynasty":"唐代","title":"广陵诗"}
{"author":"权德舆","content":"𥗤露宗通法已传，麻衣筇杖去悠然。扬州后学应相待，遥想幡花古寺前。","dynasty":"唐代","title":"送浚上人归扬州禅智寺"}
{"author":"权德舆","content":"共嗟王粲滞荆州，才子为郎忆旧游。凉夜偏宜粉署直，清言远待玉人酬。风生北渚烟波阔，露下南宫星汉秋。早晚得为同舍侣，知君两地结离忧。","dynasty":"唐代","title":"和司门殷员外早秋省中书直夜，寄荆南卫象端公"}
{"author":"权德舆","content":"闲卧藜床对落晖，翛然便觉世情非。漠漠稻花资旅食，青青荷叶制儒衣。山僧相访期中饭，渔父同游或夜归。待学尚平婚嫁毕，渚烟溪月共忘机。","dynasty":"唐代","title":"田家即事"}
{"author":"权德舆","content":"外馆嫔仪贵，中参睿渥深。初笄横白玉，盛服镂黄金。风度箫声远，河低婺彩沈。夜台留册谥，凄怆即徽音。杳霭异湘川，飘飖驾紫烟。凤楼人已去，鸾镜月空悬。雾湿汤沐地，霜凝脂粉田。音容无处所，应在玉皇前。","dynasty":"唐代","title":"赠梁国惠康公主挽歌词二首"}
{"author":"权德舆","content":"耿耿离念繁，萧萧凉叶脱。缁尘素衣敝，风露秋江阔。想得读书窗，岩花对巾褐。","dynasty":"唐代","title":"送别同用阔字（三韵）"}
{"author":"权德舆","content":"扣船不得寐，浩露清衣襟。弥伤孤舟夜，远结万里心。幽兴惜瑶草，素怀寄鸣琴。三奏月初上，寂寞寒江深。","dynasty":"唐代","title":"月夜江行"}
{"author":"权德舆","content":"移疾喜无事，卷帘松竹寒。稍知名是累，日与静相欢。蹇浅逢机少，迂疏应物难。只思闲夜月，共向沃州看。","dynasty":"唐代","title":"自杨子归丹阳初遂闲居聊呈惠公"}
{"author":"权德舆","content":"响深涧，思啼猿。闇入蘋洲暖，轻随柳陌暄。澹荡乍飘云影，芳菲遍满花源。寂寞春江别君处，和烟带雨送征轩。","dynasty":"唐代","title":"杂言赋得风送崔秀才归白田限三五六七言（暄字）"}
{"author":"权德舆","content":"乍听丝声似竹声，又疑丹穴九雏惊。金波露洗净于昼，寂寞不堪深夜情。","dynasty":"唐代","title":"杂兴五首其二"}
{"author":"权德舆","content":"华封西祝尧，贵寿多男子。二贤无主后，贫贱大壮齿。未成鸿鹄姿，遽顿骅骝趾。子渊将叔度，自古不得已。","dynasty":"唐代","title":"哭李晦群崔季文二处士"}
{"author":"权德舆","content":"清朝起藜床，雪霜对枯篱。家人来告予，今日无晨炊。鹾醯一已整，新炭固难期。厚生彼何人，工拙各异宜。间岁从使檄，亲宾苦川驰。虽非悖而入，与出常相随。吴门与南亩，颇亦持镃基。有时遇丰年，岁计犹不支。颜渊谅贤人，陋巷能自怡。中忆裴子野，泰然倾薄糜。愧非古人心，戚戚愁朝饥。近古犹不及，太上那可希。奈何时风扇，使我正性衰。巧智竞忧劳，展转生浇漓。吾观黄金印，未胜青松枝。粗令有鱼菽，岂复求轻肥。顾惭主家拙，甘使群下嗤。如何致一杯，醉后无所知。","dynasty":"唐代","title":"丙寅岁苦贫戏题"}
{"author":"权德舆","content":"彩仗列森森，行宫夜漏深。殳鋋方启路，钲鼓正交音。曙月思兰室，前山辨谷林。家人念行役，应见此时心。","dynasty":"唐代","title":"奉使丰陵职司卤簿，通宵涉路，因寄内"}
{"author":"权德舆","content":"白发今朝见，虚斋晓镜清。乍分霜简色，微映铁冠生。幕下多能事，周行挹令名。流年未可叹，正遇太阶平。","dynasty":"唐代","title":"和韩侍御白发"}
{"author":"权德舆","content":"家人强进酒，酒后能忘情。持杯未饮时，众感纷已盈。明月照我房，庭柯振秋声。空庭白露下，枕席凉风生。所思万里馀，水阔山纵横。佳期凭梦想，未晓愁鸡鸣。愿将一心人，当年欢乐平。长筵映玉俎，素手弹秦筝。fT睇呈巧笑，惠音激凄清。此愿良未果，永怀空如酲。","dynasty":"唐代","title":"古意"}
{"author":"权德舆","content":"一德承昌运，三公翊至尊。云龙谐理代，鱼水见深恩。别墅池塘晓，晴郊草木蕃。沟塍连杜曲，茅土盛于门。卜筑因登览，经邦每讨论。退朝鸣玉会，入室断金言。材俊依东阁，壶觞接后园。径深云自起，风静叶初翻。宰物归心匠，虚中即化源。巴人宁敢和，空此愧游藩。","dynasty":"唐代","title":"奉和于司空二十五丈新卜城南郊…奉献兼呈李裴相公"}
{"author":"权德舆","content":"人生天地间，瞥若七辔驰。夭寿既常数，奈何生别离。迹当中人域，正性日已衰。是非千万境，杳霭情尘滋。出门事何常，暂别亦难期。冉冉叹流景，悠悠限山陂。尽此一夕欢，华樽会前墀。鸡鸣东方曙，夙驾临通逵。欲出强移步，欲留难致辞。两情不得已，念此留何为。天明去已远，寂默居人归。入门复上堂，恍恍生惊疑。经履同游处，犹言常相随。览物或临盘，翻怪来何迟。乃知前日欢，本为今日悲。特此别后心，宁及未见时。则知交疏分，久久翻易持。报君未别后，别后当自知。","dynasty":"唐代","title":"古离别"}
{"author":"权德舆","content":"达士无外累，隐几依南郭。茅栋上江开，布帆当砌落。支颐散华发，欹枕曝灵药。入鸟不乱行，观鱼还自乐。何时金马诏，早岁建安作。往事尽筌蹄，虚怀寄杯杓。邦君驻千骑，清论时间酌。凭槛出烟埃，振衣向寥廓。心源齐彼是，人境胜岩壑。何必栖冥冥，然为避矰缴。","dynasty":"唐代","title":"奉和李大夫题郑评事江楼"}
{"author":"权德舆","content":"秋风一夜至，吹尽后庭花。莫作经时别，西邻是宋家。","dynasty":"唐代","title":"玉台体十二首其七"}
{"author":"权德舆","content":"自叹清明在远乡，桐花覆水葛溪长。家人定是持新火，点作孤灯照洞房。","dynasty":"唐代","title":"清明日次弋阳"}
{"author":"权德舆","content":"栖鸟向前林，暝色生寒芜。孤舟去不息，众感非一途。川程方浩淼，离思方郁纡。转枕眼未熟，拥衾泪已濡。窘然风水上，寝食疲朝晡。心想洞房夜，知君还向隅。","dynasty":"唐代","title":"夜泊有怀"}
{"author":"权德舆","content":"三五二八月如练，海上天涯应共见。不知何处玉楼前，乍入深闺玳瑁筵。露浓香径和愁坐，风动罗帏照独眠。初卷珠帘看不足。斜抱箜篌未成曲。稍映妆台临绮窗，遥知不语泪双双。此时愁望知何极，万里秋天同一色。霭霭遥分陌上光，迢迢对此闺中忆。早晚归来欢宴同，可怜歌吹月明中。此夜不堪肠断绝，愿随流影到辽东。","dynasty":"唐代","title":"秋闺月"}
{"author":"权德舆","content":"寥寥深夜雪初晴，楼上云开月渐明。池中片影依稀见，帘外清光远近生。皎皎晴空疑破镜，广庭积素偏相映。珠帘卷却光更深，玉指持来色逾净。梦觉青楼最可怜，婵娟素魄满寒天。天地寥寥同一色，秦淮楚江无限极。归鸿断猿何处声，深闺旅馆遥相忆。长安五侯华阁开，嘉宾列坐倾金罍。赏明月，玩流雪，纤手蛾眉座中设，清歌一声无断绝。夜已央，乐未阑。狐裘兽炭不知寒，珠环翠珮声珊珊。履舄纷纭桂袖攒，朱颜倚醉尽君欢。人生少年全不久，相看且劝杯中酒。丈夫富贵自有期，映雪读书徒白首。","dynasty":"唐代","title":"旅馆雪晴，又睹新月，众兴所感，因成杂言"}
{"author":"权德舆","content":"晓风摇五两，残月映石壁。稍稍曙光开，片帆在空碧。","dynasty":"唐代","title":"晓"}
{"author":"权德舆","content":"蠹露宗通法已传，麻衣筇杖去悠然。扬州后学应相待，遥想幡花古寺前。","dynasty":"唐代","title":"送濬上人归扬州禅智寺"}
{"author":"权德舆","content":"何事年年恋隐沦，成名须遣及青春。明时早献甘泉去，若待公车却误人。","dynasty":"唐代","title":"戏赠表兄崔秀才"}
{"author":"权德舆","content":"崇饰山园孝理深，万方同感圣人心。已闻东阁招从事，每向西垣奉德音。公府从容谈婉婉，宾阶清切景沈沈。与君跬步如同舍，终日相期此盍簪。","dynasty":"唐代","title":"奉和张监阁老过八陵院题赠杜卿崔员外"}
{"author":"权德舆","content":"铜壶晓漏初，羽翣拥涂车。方外留鸿宝，人间得善书。清笳悲画绶，朱邸散长裾。还似缑山驾，飘飘向碧虚。","dynasty":"唐代","title":"赠文敬太子挽歌词二首其二"}
{"author":"权德舆","content":"年少一仙官，清羸驾彩鸾。洞宫云渺渺，花路水漫漫。岁计芝田熟，晨装月帔寒。遥知小山桂，五马待邀欢。","dynasty":"唐代","title":"送梁道士谒寿州崔大夫"}
{"author":"权德舆","content":"念尔强学殖，非贯早从师。温温禀义方，慥慥习书诗。计偕来上国，宴喜方怡怡。经术既修明，艺文亦葳蕤。伊予谅无取，琐质荷洪慈。偶来贰仪曹，量力何可支。废业固相受，避嫌诚自私。徇吾刺促心，婉尔康庄姿。古人贵直道，内讼乖坦夷。用兹处大官，无乃玷清时。羸车出门去，怅望交涕洟。琢磨贵分阴，岁月若飙驰。千里起足下，丰年系镃钅基。苟令志气坚，伫见缨珮随。斑斓五彩服，前路春物熙。旧游忆江南，环堵留蓬茨。湖水白于练，莼羹细若丝。别来十三年，梦寐时见之。宠荣忽逾量，荏苒不自知。晨兴愧华簪，止足为灵龟。遐路各自爱，大来行可期。青冥在目前，努力调羽仪。","dynasty":"唐代","title":"送别沅汎"}
{"author":"权德舆","content":"一德承昌运，三公翊至尊。云龙谐理代，鱼水见深恩。别墅池塘晓，晴郊草木蕃。沟塍连杜曲，茅土盛于门。卜筑因登览，经邦每讨论。退朝鸣玉会，入室断金言。材俊依东阁，壶觞接后园。径深云自起，风静叶初翻。宰物归心匠，虚中即化源。巴人宁敢和，空此愧游藩。","dynasty":"唐代","title":"奉和于司空二十五丈新卜城南郊…奉献兼呈李裴相公"}
{"author":"权德舆","content":"绝境殊不远，湖塘直吾庐。烟霞旦夕生，泛览诚可娱。慈颜俯见喻，辍尔诗与书。清旭理轻舟，嬉游散烦劬。宿雨荡残燠，惠风与之俱。心灵一开旷，机巧眇已疏。中流有荷花，花实相芬敷。田田绿叶映，艳艳红姿舒。繁香好风结，净质清露濡。丹霞无容辉，嫭色亦踟蹰。秾芳射水木，欹叶游龟鱼。化工若有情，生植皆不如。轻舟任沿溯，毕景乃踌躇。家人亦恬旷，稚齿皆忻愉。素弦激凄清，旨酒盈樽壶。寿觞既频献，乐极随歌呼。圆月初出海，澄辉来满湖。清光照酒酣，俯倾百虑无。以兹心目畅，敌彼名利途。轻肥何为者，浆藿自有馀。愿销区中累，保此湖上居。无用诚自适，年年玩芙蕖。","dynasty":"唐代","title":"侍从游后湖宴坐"}
{"author":"权德舆","content":"伯仲尽时贤，平舆与颍川。桂枝尝遍折，棣萼更相鲜。丹地晨趋并，黄扉夕拜联。岂如分侍从，来就凤池边。","dynasty":"唐代","title":"奉和史馆张阁老以许陈二阁长…南北省会于左掖因而有咏"}
{"author":"权德舆","content":"家人强进酒，酒后能忘情。持杯未饮时，众感纷已盈。明月照我房，庭柯振秋声。空庭白露下，枕席凉风生。所思万里馀，水阔山纵横。佳期凭梦想，未晓愁鸡鸣。愿将一心人，当年欢乐平。长筵映玉俎，素手弹秦筝。fT睇呈巧笑，惠音激凄清。此愿良未果，永怀空如酲。","dynasty":"唐代","title":"古意"}
{"author":"权德舆","content":"天子爱全才，故人雄外台。绿油登上将，青绶亚中台。亭障鸣笳入，风云转旆来。兰坊分杳杳，麦垄望莓莓。月向雕弓满，莲依宝剑开。行师齐鹤列，锡马尽龙媒。壮志征染甫，嘉招萃楚材。千寻推直干，百炼去纤埃。间阔劳相望，欢言幸早陪。每联花下骑，几泛竹间杯。芳讯双鱼远，流年两鬓催。何时介圭觐，携手咏康哉。","dynasty":"唐代","title":"奉和鄜州刘大夫麦秋出师遮虏有怀中朝亲故"}
{"author":"权德舆","content":"建节出王都，雄雄大丈夫。除书加右职，骑吏拥前驱。满月张繁弱，含霜耀鹿卢。平明跃騕褭，清夜击珊瑚。定远功那比，平津策乃迂。执心思报国，效节在忘躯。破胆销丹浦，颦蛾舞绿珠。危冠徒自爱，长毂事应殊。成绩封千室，畴劳使五符。收功轻骠卫，致埋迈黄虞。开济今如此，英威古不侔。闭关草玄者，无乃误为儒。","dynasty":"唐代","title":"建除诗"}
{"author":"权德舆","content":"中峰云暗雨霏霏，水涨花塘未得归。心忆琼枝望不见，几回虚湿薜萝衣。","dynasty":"唐代","title":"答韦秀才寄一首"}
{"author":"权德舆","content":"枯荄没古基，驳藓蔽丰碑。向晚微风起，如闻坐啸时。","dynasty":"唐代","title":"成南阳墓"}
{"author":"权德舆","content":"受氏自有殷，树功缅前秦。圭田接土宇，侯籍相纷纶。道义集天爵，菁华极人文。握兰中台并，折桂东堂春。祖德蹈前哲，家风播清芬。先公秉明义，大节逢艰屯。独立挺忠孝，至诚感神人。命书备追锡，迹远道不伸。小生谅无似，积庆遭昌辰。九年西掖忝，五转南宫频。司理因旷职，曲台仍礼神。愧非夔龙姿，忽佐尧舜君。内惟负且乘，徒以弱似仁。岂足议大政，所忧玷彝伦。叔父贞素履，含章穷典坟。百氏若珠贯，九流皆翚分。黄钟蕴声调，白玉那缁磷。清论坐虚室，长谣宜幅巾。开关接人祠，支策无俗宾。种杏当暑热，烹茶含露新。井径交碧藓，轩窗栖白云。飞沉禽鱼乐，芬馥兰桂薰。经术弘义训，息男茂嘉闻。筮仕就色养，宴居忘食贫。四方有翘车，上国有蒲轮。行当反招隐，岂得常退身。秦吴路杳杳，朔海望沄沄。侍坐驰梦寐，结怀积昏昕。发函捧新诗，慈诲情殷勤。省躬日三复，拜首书诸绅。","dynasty":"唐代","title":"伏蒙十七叔寄示喜庆感怀三十韵因献之"}
{"author":"权德舆","content":"避喧非傲世，幽兴乐郊园。好古每开卷，居贫常闭门。曙钟来古寺，旭日上西轩。稍与清境会，暂无尘事烦。静看云起灭，闲望鸟飞翻。乍问山僧偈，时听渔父言。体羸谙药性，事简见心源。冠带惊年长，诗书喜道存。小池泉脉凑，危栋燕雏喧。风入松阴静，花添竹影繁。灌园输井税，学稼奉晨昏。此外知何有，怡然向一樽。","dynasty":"唐代","title":"暮春闲居示同志"}
{"author":"权德舆","content":"淳化洽声明，殊方均惠养。计书重译至，锡命双旌往。星辞北极远，水泛东溟广。斗柄辨宵程，天琛宜昼赏。孤光洲岛迥，净绿烟霞敞。展礼盛宾徒，交欢觌君长。经途劳视听，怆别萦梦想。延颈旬岁期，新恩在归鞅。","dynasty":"唐代","title":"送韦中丞奉使新罗（往字）"}
{"author":"权德舆","content":"马足早尘深，飘缨又满襟。吾师有甘露，为洗此时心。","dynasty":"唐代","title":"马上赠虚公"}
{"author":"权德舆","content":"威凤翔紫气，孤云出寥天。奇采与幽姿，缥缈皆自然。尝闻陶唐氏，亦有巢由全。以此耸风俗，岂必效羁牵。大君遂群方，左史蹈前贤。振衣去朝市，赐告归林泉。滑和固难久，循性得所便。有名皆畏途，无事乃真筌。旧壑穷杳窕，新潭漾沦涟。岩花落又开，山月缺复圆。轻策逗萝径，幅巾凌翠烟。机闲鱼鸟狎，体和芝朮鲜。四皓本违难，二疏犹待年。况今寰海清，复此鬓发玄。顾惭缨上尘，未绝区中缘。齐竽终自退，心寄嵩峰巅。","dynasty":"唐代","title":"奉送韦起居老舅百日假满归嵩阳旧居"}
{"author":"权德舆","content":"九派寻阳郡，分明似画图。秋光连瀑布，晴翠辨香炉。才子厌兰省，邦君荣竹符。江城多暇日，能寄八行无。","dynasty":"唐代","title":"送孔江州"}
{"author":"权德舆","content":"春光深处曲江西，八座风流信马蹄。鹤发杏花相映好，羡君终日醉如泥。","dynasty":"唐代","title":"酬赵尚书杏园花下醉后见寄（时为太常卿）"}
{"author":"权德舆","content":"黄叶从风散，暗嗟时节换。忽见鬓边霜，勿辞林下觞。躬行君子道，身负芳名早。帐殿汉官仪，巾车塞垣草。交情剧断金，文律每招寻。始知蓬山下，如见古人心。","dynasty":"唐代","title":"离合诗赠张监阁老（一作以离合诗赠秘书监张荐）"}
{"author":"权德舆","content":"回合千峰里，晴光似画图。征车随反照，候吏映寒芜。石濑侵行径，溪云拂路隅。未酬知己分，宁敢学潜夫。","dynasty":"唐代","title":"石塘路有怀院中诸公"}
{"author":"权德舆","content":"客心宜静夜，月色澹新秋。影落三湘水，诗传八咏楼。何穷对酒望，几处捲帘愁。若问相思意，随君万里游。","dynasty":"唐代","title":"新秋月夜"}
{"author":"权德舆","content":"见尔府中趋，初官足慰吾。老牛还舐犊，凡鸟亦将雏。喜至翻成感，痴来或欲殊。因惭玉润客，应笑此非夫。","dynasty":"唐代","title":"璩授京兆府参军戏书以示兼呈独孤郎"}
{"author":"权德舆","content":"石瓮灵泉胜宝井，汲人回挂青丝绠。厨烟半逐白云飞，当昼老僧来灌顶。","dynasty":"唐代","title":"石瓮寺"}
{"author":"权德舆","content":"碧树泛鲜飙，玉琴含妙曲。佳人掩鸾镜，婉婉凝相瞩。文袿映束素，香黛宜𥊑绿。寂寞远怀春，何时来比目。","dynasty":"唐代","title":"杂诗五首其四"}
{"author":"权德舆","content":"三接履声退，东亭斯旷然。风流披鹤氅，操割佩龙泉。云卷岩巘叠，雨馀松桂鲜。岂烦禽尚游，所贵天理全。","dynasty":"唐代","title":"和兵部李尚书东亭诗"}
{"author":"权德舆","content":"里仁无外事，徐步一开颜。荆玉收难尽，齐竽喜暂闲。秋风倾菊酒，霁景下蓬山。不用投车辖，甘从倒载还。","dynasty":"唐代","title":"过张监阁老宅对酒奉酬见赠（其年停贡举）"}
{"author":"权德舆","content":"泥泥露凝叶，骚骚风入林。以兹皓月圆，不厌良夜深。列坐屏轻箑，放怀弦素琴。儿女各冠笄，孙孩绕衣襟。乃知大隐趣，宛若沧洲心。方结偕老期，岂惮华发侵。笑语向兰室，风流传玉音。愧君袖中字，价重双南金。","dynasty":"唐代","title":"新月与儿女夜坐听琴举酒"}
{"author":"权德舆","content":"桑门许辩才，外学接宗雷。护法麻衣净，翻经贝叶开。宗通知不染，妄想自堪哀。或结西方社，师游早晚回。","dynasty":"唐代","title":"送文畅上人东游"}
{"author":"权德舆","content":"少小别潘郎，娇羞倚画堂。有时裁尺素，无事约残黄。鹊语临妆镜，花飞落绣床。相思不解说，明月照空房。","dynasty":"唐代","title":"相思曲（一作长相思）"}
{"author":"权德舆","content":"旌旆翩翩拥汉官，君行常得远人欢。分职南台知礼重，辍书东观见才难。金章玉节鸣驺远，白草黄云出塞寒。欲散别离唯有醉，暂烦宾从驻征鞍。","dynasty":"唐代","title":"送张阁老中丞持节册吊回鹘"}
{"author":"权德舆","content":"还归柳市去，远远出人群。苔甃桐花落，山窗桂树薰。引泉通绝涧，放鹤入孤云。幸许宗雷到，清谈不易闻。","dynasty":"唐代","title":"送映师归本寺"}
{"author":"权德舆","content":"下马荒阶日欲曛，潺潺石溜静中闻。鸟啼花落人声绝，寂寞山窗掩白云。","dynasty":"唐代","title":"题柳郎中茅山故居（一作柳谷汧故居）"}
{"author":"权德舆","content":"风雨竦庭柯，端忧坐空堂。多病时节换，所思道里长。故人朱两轓，出自尚书郎。下车今几时，理行远芬芳。琼瑶览良讯，芣苡满素囊。结根在贵州，蠲疾传古方。探撷当五月，殷勤逾八行。深情婉如此，善祝何可忘。复有金玉音，焕如龙凤章。一闻灵洞说，若睹群仙翔。三清飞庆霄，百汰成雄铓。体物信无对，洒心愿相将。昔年同旅食，终日窥文房。春风眺芜城，秋水渡柳杨。君为太史氏，弱质羁楚乡。今来忝司谏，千骑遥相望。归云夕鳞鳞，圆魄夜苍苍。远思结铃阁，何人交羽觞。伫见征颍川，无为薄淮阳。政成看再入，列侍炉烟傍。","dynasty":"唐代","title":"唐开州文编远寄新赋累惠良药咏叹仰佩…聊书还答"}
{"author":"权德舆","content":"暂来城市意何如，却忆葛阳溪上居。不惮薄田输井税，自将嘉句著州闾。波翻极浦樯竿出，霜落秋郊树影疏。想到家山无俗侣，逢迎只是坐篮舆。","dynasty":"唐代","title":"送李处士归弋阳山居（限姓名中用韵）"}
{"author":"权德舆","content":"东朝闻楚挽，羽翿依稀转。天归京兆新，日与长安远。兰芳落故殿，桂影销空苑。骑吹咽不前，风悲九旗卷。","dynasty":"唐代","title":"惠昭皇太子挽歌词二首其二"}
{"author":"权德舆","content":"摄山标胜绝，暇日谐想瞩。萦纡松路深，缭绕云岩曲。重楼回树杪，古像凿山腹。人远水木清，地深兰桂馥。层台耸金碧，绝顶摩净绿。下界诚可悲，南朝纷在目。焚香入古殿，待月出深竹。稍觉天籁清，自伤人世促。宗雷此相遇，偃放从所欲。清论松枝低，闲吟茗花熟。一生如土梗，万虑相桎梏。永愿事潜师，穷年此栖宿。偶来人境外，心赏幸随君。古殿烟霞夕，深山松桂薰。岩花点寒溜，石磴扫春云。清净诸天近，喧尘下界分。名僧康宝月，上客沈休文。共宿东林夜，清猿彻曙闻。","dynasty":"唐代","title":"与沈十九拾遗同游栖霞寺上方于亮上人院会宿二首"}
{"author":"权德舆","content":"鸾啼兰已红，见出凤城东。粉汗宜斜日，衣香逐上风。情来不自觉，暗驻五花骢。婵娟二八正娇羞，日暮相逢南陌头。试问佳期不肯道，落花深处指青楼。隐映罗衫薄，轻盈玉腕圆。相逢不肯语，微笑画屏前。知向辽东去，由来几许愁。破颜君莫怪，娇小不禁羞。楼上吹箫罢，闺中刺绣阑。佳期不可见，尽日泪潺潺。泪尽珊瑚枕，魂销玳瑁床。罗衣不忍著，羞见绣鸳鸯。君去期花时，花时君不至。檐前双燕飞，落妾相思泪。空闺灭烛后，罗幌独眠时。泪尽肠欲断，心知人不知。秋风一夜至，吹尽后庭花。莫作经时别，西邻是宋家。独自披衣坐，更深月露寒。隔帘肠欲断，争敢下阶看。昨夜裙带解，今朝蟢子飞。铅华不可弃，莫是藁砧归。万里行人至，深闺夜未眠。双眉灯下扫，不待镜台前。","dynasty":"唐代","title":"玉台体十二首"}
{"author":"权德舆","content":"累抗气身章，湛恩比上庠。宾筵征稷嗣，家法自扶阳。簪组欢言久，琴壶雅兴长。阴岚冒苔石，轻籁韵风篁。佩玉三朝贵，挥金百虑忘。因知卧商洛，岂胜白云乡。","dynasty":"唐代","title":"韦宾客宅与诸博士宴集"}
{"author":"权德舆","content":"忆昔溴梁会，岂伊无诸侯。群臣自盟歃，君政如赘旒。有力则宗楚，何人复尊周。空文徒尔贬，见此眦血流。","dynasty":"唐代","title":"读谷梁传二首其二"}
{"author":"权德舆","content":"言之或未行，前哲所不取。方寸虽浩然，因之三缄口。","dynasty":"唐代","title":"诫言"}
{"author":"权德舆","content":"和静有真质，斯人称最灵。感物惑天性，触里纷多名。祸机生隐微，智者鉴未形。败礼因近习，哲人自居贞。当令念虑端，鄙嫚不能萌。苟非不逾矩，焉得遂性情。谨之在事初，动用各有程。千里起步武，彗云自纤茎。心源一流放，骇浪奔长鲸。渊木苟端深，枝流则贞清。和理通性术，悠久方昭明。先师留中庸，可以导此生。","dynasty":"唐代","title":"书绅诗"}
{"author":"权德舆","content":"黄叶从风散，暗嗟时节换。忽见鬓边霜，勿辞林下觞。躬行君子道，身负芳名早。帐殿汉官仪，巾车塞垣草。交情剧断金，文律每招寻。始知蓬山下，如见古人心。","dynasty":"唐代","title":"离合诗赠张监阁老（一作以离合诗赠秘书监张荐）"}
{"author":"权德舆","content":"弱植素寡偶，趋时非所任。感恩再登龙，求友皆断金。彪炳睹奇采，凄锵闻雅音。适欣佳期接，遽叹离思侵。靡靡遵远道，忡忡劳寸心。难成独酌谣，空奏伐木吟。泬寥清冬时，萧索白昼阴。交欢谅如昨，滞念纷在今。因风试矫翼，倦飞会归林。向晚清淮驶，回首楚云深。","dynasty":"唐代","title":"祗命赴京，途次淮口，因书所怀"}
{"author":"权德舆","content":"绝顶耸苍翠，清湍石磷磷。先生晦其中，天子不得臣。心灵栖颢气，缨冕犹缁尘。不乐禁中卧，却归江上春。潜驱东汉风，日使薄者醇。焉用佐天子，特此报故人。人知大贤心，不独私其身。弛张有深致，耕钓陶天真。奈何清风后，扰扰论屈伸。交情同市道，利欲相纷纶。我行访遗台，仰古怀逸民。矰缴鸿鹄远，雪霜松桂新。江流去不穷，山色凌秋旻.人世自今古，清辉照无垠。","dynasty":"唐代","title":"严陵钓台下作"}
{"author":"权德舆","content":"深潭与浅滩，万转出新安。人远禽鱼净，山深水木寒。啸起青蘋末，吟瞩白云端。即事遂幽赏，何心挂儒冠。","dynasty":"唐代","title":"新安江路"}
{"author":"权德舆","content":"今日云輧渡鹊桥，应非脉脉与迢迢。家人竞喜开妆镜，月下穿针拜九霄。","dynasty":"唐代","title":"七夕"}
{"author":"权德舆","content":"蠹露宗通法已传，麻衣筇杖去悠然。扬州后学应相待，遥想幡花古寺前。","dynasty":"唐代","title":"送濬上人归扬州禅智寺"}
{"author":"权德舆","content":"美酒步兵厨，古人尝宦游。赤城临海峤，君子今督邮。吏隐丰暇日，琴壶共冥搜。新诗寒玉韵，旷思孤云秋。志士诚勇退，鄙夫自包羞。终当就知己，莫恋潺湲流。","dynasty":"唐代","title":"寄临海郡崔稚璋"}
{"author":"权德舆","content":"达人旷迹通出处，每忆安居旧山去。乞身已见抗疏频，优礼新闻诏书许。家法遥传阙里训，心源早逐嵩丘侣。南史编年著盛名，东朝侍讲常虚伫。角巾华发忽自遂，命服金龟君更与。白云出岫暂逶迤，鸿鹄入冥无处所。归路依依童稚乐，都门蔼蔼壶觞举。能将此道助皇风，自可殊途并伊吕。","dynasty":"唐代","title":"奉送孔十兄宾客承恩致政归东都旧居"}
{"author":"权德舆","content":"里仁无外事，徐步一开颜。荆玉收难尽，齐竽喜暂闲。秋风倾菊酒，霁景下蓬山。不用投车辖，甘从倒载还。","dynasty":"唐代","title":"过张监阁老宅对酒奉酬见赠"}
{"author":"权德舆","content":"令节一阳新，西垣宿近臣。晓光连凤沼，残漏近鸡人。白雪飞成曲，黄钟律应均。层霄翔迅羽，广陌驻归轮。清切晨趋贵，恩华夜直频。辍才时所重，分命秩皆真。左掖期连茹，南宫愧积薪。九年叨此地，回首倍相亲。","dynasty":"唐代","title":"酬崔舍人阁老，冬至日宿直省中，奉简两掖阁"}
{"author":"权德舆","content":"雨歇风轻一院香，红芳绿草接东墙。春衣试出当轩立，定被邻家暗断肠。","dynasty":"唐代","title":"杂言和常州李员外副使春日戏题十首其四"}
{"author":"权德舆","content":"穷年路歧客，西望思茫茫。积水曾南渡，浮云失旧乡。海边寻别墅，愁里见重阳。草露荷衣冷，山风菊酒香。独谣看坠叶，远目遍秋光。更羡登攀处，烟花满练塘。","dynasty":"唐代","title":"嘉兴九日寄丹阳亲故"}
{"author":"权德舆","content":"巫山云雨洛川神，珠襻香腰稳称身。惆怅妆成君不见，含情起立问傍人。","dynasty":"唐代","title":"杂兴五首其五"}
{"author":"权德舆","content":"含颦倚瑶瑟，丹慊结繁虑。失身不自还，万恨随玉箸。蘼芜山下路，团扇秋风去。君看心断时，犹在目成处。","dynasty":"唐代","title":"杂诗五首其五"}
{"author":"权德舆","content":"阳台巫山上，风雨忽清旷。朝云与游龙，变化千万状。魂交复目断，缥缈难比况。兰泽不可亲，凝清坐惆怅。","dynasty":"唐代","title":"杂诗五首其二"}
{"author":"权德舆","content":"璿枢无停运，四序相错行。寄言赫曦景，今日一阴生。","dynasty":"唐代","title":"夏至日作"}
{"author":"权德舆","content":"石楠红叶透帘春，忆得妆成下锦茵。试折一枝含万恨，分明说向梦中人。","dynasty":"唐代","title":"石楠树"}
{"author":"权德舆","content":"寥寥深夜雪初晴，楼上云开月渐明。池中片影依稀见，帘外清光远近生。皎皎晴空疑破镜，广庭积素偏相映。珠帘卷却光更深，玉指持来色逾净。梦觉青楼最可怜，婵娟素魄满寒天。天地寥寥同一色，秦淮楚江无限极。归鸿断猿何处声，深闺旅馆遥相忆。长安五侯华阁开，嘉宾列坐倾金罍。赏明月，玩流雪，纤手蛾眉座中设，清歌一声无断绝。夜已央，乐未阑。狐裘兽炭不知寒，珠环翠珮声珊珊。履舄纷纭桂袖攒，朱颜倚醉尽君欢。人生少年全不久，相看且劝杯中酒。丈夫富贵自有期，映雪读书徒白首。","dynasty":"唐代","title":"旅馆雪晴，又睹新月，众兴所感，因成杂言"}
{"author":"权德舆","content":"鸾啼兰已红，见出凤城东。粉汗宜斜日，衣香逐上风。情来不自觉，暗驻五花骢。婵娟二八正娇羞，日暮相逢南陌头。试问佳期不肯道，落花深处指青楼。隐映罗衫薄，轻盈玉腕圆。相逢不肯语，微笑画屏前。知向辽东去，由来几许愁。破颜君莫怪，娇小不禁羞。楼上吹箫罢，闺中刺绣阑。佳期不可见，尽日泪潺潺。泪尽珊瑚枕，魂销玳瑁床。罗衣不忍著，羞见绣鸳鸯。君去期花时，花时君不至。檐前双燕飞，落妾相思泪。空闺灭烛后，罗幌独眠时。泪尽肠欲断，心知人不知。秋风一夜至，吹尽后庭花。莫作经时别，西邻是宋家。独自披衣坐，更深月露寒。隔帘肠欲断，争敢下阶看。昨夜裙带解，今朝蟢子飞。铅华不可弃，莫是藁砧归。万里行人至，深闺夜未眠。双眉灯下扫，不待镜台前。","dynasty":"唐代","title":"玉台体十二首"}
{"author":"权德舆","content":"言之或未行，前哲所不取。方寸虽浩然，因之三缄口。","dynasty":"唐代","title":"诫言"}
{"author":"权德舆","content":"候晓起徒驭，春江多好风。白波连青云，荡漾晨光中。四望浩无际，沉忧将此同。未离奔走途，但恐成悲翁。俯见触饵鳞，仰目凌霄鸿。缨尘日已厚，心累何时空。区区此人世，所向皆樊笼。唯应杯中物，醒醉为穷通。故人悬圃姿，琼树纷青葱。终当此山去，共结兰桂丛。","dynasty":"唐代","title":"早发杭州泛富春江寄陆三十一公佐"}
{"author":"权德舆","content":"光风澹荡百花吐，楼上朝朝学歌舞。身年二八婿侍中，幼妹承恩兄尚主。绿窗珠箔绣鸳鸯，侍婢先焚百和香。莺啼日出不知曙，寂寂罗帏春梦长。","dynasty":"唐代","title":"杂曲歌辞。乐府"}
{"author":"权德舆","content":"锡宴朝野洽，追欢尧舜情。秋堂丝管动，水榭烟霞生。黄花媚新霁，碧树含馀清。同和六律应，交泰万宇平。春藻下中天，湛恩阐文明。小臣谅何以，亦此摽华缨。","dynasty":"唐代","title":"奉和圣制九月十八日赐百寮追赏因书所怀"}
{"author":"权德舆","content":"春光深处曲江西，八座风流信马蹄。鹤发杏花相映好，羡君终日醉如泥。","dynasty":"唐代","title":"酬赵尚书杏园花下醉后见寄（时为太常卿）"}
{"author":"权德舆","content":"忽惊西江侣，共作南宫郎。宿昔芝兰室，今兹鸳鹭行。子猷美风味，左户推公器。含毫白雪飞，出匣青萍利。子云尝燕居，作赋似相如。闲成考课奏，别贡贤良书。子玉谅贞实，持刑慎丹笔。秋天鸿鹄姿，晚岁松筠质。伊予诚薄才，何幸复趋陪。偶来尘右掖，空此忆中台。时节东流驶，悲欢追往事。待月登庾楼，排云上萧寺。盍簪莲府宴，落帽龙沙醉。极浦送风帆，灵山眺烟翠。解颐通善谑，喻指穷精义。搦管或飞章，分曹时按吏。雨散与蓬飘，秦吴两寂寥。方期全拥肿，岂望蹑扶摇。夜直分三署，晨趋共九霄。外庭时接武，广陌更连镳。北极星辰拱，南薰气序调。欣随众君子，并立圣明朝。","dynasty":"唐代","title":"户部王曹长杨考功崔刑部二院长…因书所怀且叙所知"}
{"author":"权德舆","content":"文行蕴良图，声华挹大巫。抡才超粉署，驳议在黄枢。自得环中辨，偏推席上儒。八音谐雅乐，六辔骋康衢。密侍仝锵珮，雄才本弃繻.炉烟霏琐闼，宫漏滴铜壶。旧友双鱼至，新文六义敷。断金挥丽藻，比玉咏生刍。交辟尝推重，单辞忽受诬。风波疲贾谊，岐路泣杨朱。溟涨前程险，炎荒旅梦孤。空悲鸢跕水，翻羡雁衔芦。故国方迢递，羁愁自郁纡。远猷来象魏，霈泽过番禺。尽室扁舟客，还家万里途。索居因仕宦，著论拟潜夫。帆席来应驶，郊园半已芜。夕阳寻古径，凉吹动纤枯。忆昔同驱传，忘怀或据梧。幕庭依古刹，缗税给中都。瓜步经过惯，龙沙眺听殊。春山岚漠漠，秋渚露涂涂。孰谓原思病，非关宁武愚。方看簪獬豸，俄叹絷騊駼.芳讯风情在，佳期岁序徂。二贤欢最久，三益义非无。柏悦心应尔，松寒志不渝。子将陪禁掖，亭伯限江湖。交分终推毂，离忧莫向隅。分曹日相见，延首忆田苏。","dynasty":"唐代","title":"奉和许阁老酬淮南崔十七端公见寄"}
{"author":"权德舆","content":"一德承昌运，三公翊至尊。云龙谐理代，鱼水见深恩。别墅池塘晓，晴郊草木蕃。沟塍连杜曲，茅土盛于门。卜筑因登览，经邦每讨论。退朝鸣玉会，入室断金言。材俊依东阁，壶觞接后园。径深云自起，风静叶初翻。宰物归心匠，虚中即化源。巴人宁敢和，空此愧游藩。","dynasty":"唐代","title":"奉和于司空二十五丈新卜城南郊居接司徒公别"}
{"author":"权德舆","content":"仲月当南吕，晨装拜古林。逢君在东观，不得话离襟。策马缘云路，开缄扣玉音。还期才浃日，里社酒同斟。","dynasty":"唐代","title":"拜昭陵出城，与张秘监阁老同里，临行别承在"}
{"author":"权德舆","content":"驱车振楫越山川，候晓通宵冒烟雨。青枫浦上魂已销，黄檗馆前心自苦。","dynasty":"唐代","title":"黄檗馆"}
{"author":"权德舆","content":"仲春蔼芳景，内庭宴群臣。森森列干戚，济济趋钩陈。大乐本天地，中和序人伦。正声迈咸濩，易象含羲文。玉俎映朝服，金钿明舞茵。韶光雪初霁，圣藻风自薰。时泰恩泽溥，功成行缀新。赓歌仰昭回，窃比华封人。","dynasty":"唐代","title":"奉和圣制中春麟德殿会百僚观新乐"}
{"author":"权德舆","content":"元礼门前劳引望，句龙坛下阻欢娱。此时对局空相忆，博进何人更乐输。","dynasty":"唐代","title":"和王祭酒太社宿斋，不得赴李尚书宅会，戏书见寄"}
{"author":"权德舆","content":"洞真善救世，守夜看仙经。俾我外持内，当兹申配庚。斋心已恬愉，澡身自澄明。沉沉帘帏下，霭霭灯烛清。四支动有息，一室虚白生。收视忘趋舍，叩齿集神灵。伊予嗜欲寡，居常痾恙轻。三尸既伏窜，九藏乃和平。无令耳目胜，则使性命倾。窅然深夜中，若与元气并。释宗称定慧，儒师著诚明。派分示三教，理诣无二名。吉祥能止止，委顺则生生。视履苟无咎，天祐期永贞。应物智不劳，虚中理自冥。岂资金丹术，即此驻颓龄。","dynasty":"唐代","title":"与道者同守庚申"}
{"author":"权德舆","content":"五杂组，旗亭客。往复还，城南陌。不得已，天涯谪。","dynasty":"唐代","title":"五杂组"}
{"author":"权德舆","content":"知向巫山逢日暮，轻袿玉佩暂淹留。晓随云雨归何处，还是襄王梦觉愁。","dynasty":"唐代","title":"赠友人（时友人新有别恨者）"}
{"author":"权德舆","content":"下马荒阶日欲曛，潺潺石溜静中闻。鸟啼花落人声绝，寂寞山窗掩白云。","dynasty":"唐代","title":"题柳郎中茅山故居（一作柳谷汧故居）"}
{"author":"权德舆","content":"九派寻阳郡，分明似画图。秋光连瀑布，晴翠辨香炉。才子厌兰省，邦君荣竹符。江城多暇日，能寄八行无。","dynasty":"唐代","title":"送孔江州"}
{"author":"权德舆","content":"春风半，春光遍。柳如丝，花似霰。归心劳梦寐，远目伤游眄。可惜长安无限春，年年空向江南见。","dynasty":"唐代","title":"杂言和常州李员外副使春日戏题十首其八"}
{"author":"权德舆","content":"泥泥露凝叶，骚骚风入林。以兹皓月圆，不厌良夜深。列坐屏轻箑，放怀弦素琴。儿女各冠笄，孙孩绕衣襟。乃知大隐趣，宛若沧洲心。方结偕老期，岂惮华发侵。笑语向兰室，风流传玉音。愧君袖中字，价重双南金。","dynasty":"唐代","title":"新月与儿女夜坐听琴举酒"}
{"author":"权德舆","content":"一区扬雄宅，恬然无所欲。二顷季子田，岁晏常自足。三端固为累，事物反徽束。四体苟不勤，安得丰菽粟。五侯诚暐晔，荣甚或为辱。六翮未骞翔，虞罗乃相触。七人称作者，杳杳有遐躅。八桂挺奇姿，森森照初旭。九歌伤泽畔，怨思徒刺促。十翼有格言，幽贞谢浮俗。","dynasty":"唐代","title":"数名诗"}
{"author":"权德舆","content":"猿声到枕上，愁梦纷难理。寂寞深夜寒，青霜落秋水。","dynasty":"唐代","title":"夜"}
{"author":"权德舆","content":"念尔强学殖，非贯早从师。温温禀义方，慥慥习书诗。计偕来上国，宴喜方怡怡。经术既修明，艺文亦葳蕤。伊予谅无取，琐质荷洪慈。偶来贰仪曹，量力何可支。废业固相受，避嫌诚自私。徇吾刺促心，婉尔康庄姿。古人贵直道，内讼乖坦夷。用兹处大官，无乃玷清时。羸车出门去，怅望交涕洟。琢磨贵分阴，岁月若飙驰。千里起足下，丰年系镃dQ.苟令志气坚，伫见缨珮随。斑斓五彩服，前路春物熙。旧游忆江南，环堵留蓬茨。湖水白于练，莼羹细若丝。别来十三年，梦寐时见之。宠荣忽逾量，荏苒不自知。晨兴愧华簪，止足为灵龟。遐路各自爱，大来行可期。青冥在目前，努力调羽仪。","dynasty":"唐代","title":"送别沅泛"}
{"author":"权德舆","content":"玉醴宴嘉节，拜恩欢有馀。煌煌菊花秀，馥馥萸房舒。白露秋稼熟，清风天籁虚。和声度箫韶，瑞气深储胥。百辟皆醉止，万方今宴如。宸衷在化成，藻思焕琼琚。微臣徒窃抃，岂足歌唐虞。","dynasty":"唐代","title":"奉和圣制重阳日中外同欢以诗言志因示百僚"}
{"author":"权德舆","content":"欹枕直庐暇，风蝉迎早秋。沈沈玉堂夕，皎皎金波流。对掌喜新命，分曹谐旧游。相思玩华彩，因感庾公楼。","dynasty":"唐代","title":"初秋月夜中书宿直因呈杨阁老"}
{"author":"权德舆","content":"儒衣两少年，春棹毂溪船。湖月供诗兴，岚风费酒钱。上帆涵浦岸，欹枕傲晴天。不用愁羁旅，宣城太守贤。","dynasty":"唐代","title":"送张周二秀才谒宣州薛侍郎"}
{"author":"权德舆","content":"愚夫何所任，多病感君深。自谓青春壮，宁知白发侵。寝兴劳善祝，疏懒愧良箴。寂寞闻宫漏，那堪直夜心。","dynasty":"唐代","title":"病中寓直代书题寄"}
{"author":"权德舆","content":"子城风暖百花初，楼上龟兹引导车。曲罢卿卿理驺驭，细君相望意何如。","dynasty":"唐代","title":"朝回阅乐寄绝句"}
{"author":"权德舆","content":"专城书素至留台，忽报张纲揽辔回。共看昨日蝇飞处，并是今朝鹊喜来。鹤发州民拥使车，人人自说受恩初。如今天下无冤气，乞为邦君雪谤书。众人哺啜喜君醒，渭水由来不杂泾。遮莫雪霜撩乱下，松枝竹叶自青青。","dynasty":"唐代","title":"同陆太祝鸿渐崔法曹载华见萧侍御留后…喜而有作三首"}
{"author":"权德舆","content":"春光深处曲江西，八座风流信马蹄。鹤发杏花相映好，羡君终日醉如泥。","dynasty":"唐代","title":"酬赵尚书杏园花下醉后见寄（时为太常卿）"}
{"author":"权德舆","content":"转枕挑灯候晓鸡，相君应叹太常妻。长年多病偏相忆，不遣归时醉似泥。","dynasty":"唐代","title":"太常寺宿斋有寄"}
{"author":"权德舆","content":"良辰当五日，偕老祝千年。彩缕同心丽，轻裾映体鲜。寂寥斋画省，款曲擘香笺。更想传觞处，孙孩遍目前。","dynasty":"唐代","tags":"端午节","title":"端午日礼部宿斋有衣服彩结之贶以诗还答"}
{"author":"权德舆","content":"前星落庆霄，薤露逐晨飙。宫仗黄麾出，仙游紫府遥。空嗟凤吹去，无复鸡鸣朝。今夜西园月，重轮更寂寥。东朝闻楚挽，羽翿依稀转。天归京兆新，日与长安远。兰芳落故殿，桂影销空苑。骑吹咽不前，风悲九旗卷。","dynasty":"唐代","title":"惠昭皇太子挽歌词二首"}
{"author":"权德舆","content":"杖策出蓬荜，浩歌秋兴长。北风吹荷衣，萧飒景气凉。通逵抵山郭，里巷连湖光。孤云净远峰，绿水溢芳塘。鱼鸟乐天性，杂英互芬芳。我心独何为，万虑萦中肠。履道身未泰，主家谋不臧。心为世教牵，迹寄翰墨场。出处两未定，羁羸空自伤。沈忧不可裁，伫立河之梁。晚归茅檐下，左右陈壶觞。独酌复长谣，放心游八荒。得丧同一域，是非亦何常。胡为苦此生，矻矻徒自强。乃知杯中物，可使忧患忘。因兹谢时辈，栖息无何乡。","dynasty":"唐代","title":"浩歌"}
{"author":"权德舆","content":"淇水春正绿，上宫兰叶齐。光风两摇荡，鸣佩出中闺。一顾授横波，千金呈瓠犀。徒然路傍子，恍恍复悽悽。","dynasty":"唐代","title":"杂诗五首其三"}
{"author":"权德舆","content":"靡靡南轩蕙，迎风转芳滋。落落幽涧松，百尺无附枝。世物自多故，达人心不羁。偶陈幕中画，未负林间期。感恩从慰荐，循性难絷维。野鹤无俗质，孤云多异姿。清泠松露泫，照灼岩花迟。终当税尘驾，来就东山嬉。","dynasty":"唐代","title":"寄侍御从舅"}
{"author":"权德舆","content":"杜城韦曲遍寻春，处处繁花满目新。日暮归鞍不相待，与君同是醉乡人。","dynasty":"唐代","title":"酬赵尚书城南看花日晚先归见寄"}
{"author":"权德舆","content":"直城朱户相逦连，九逵丹毂声阗阗。春官自有花源赏，终日南山当目前。晨摇玉佩趋温室，莫入竹溪疑洞天。烟销雨过看不足，晴翠鲜飙逗深谷。独谣一曲泛流霞，闲对千竿连净绿。萦回疏凿随胜地，石磴岩扉光景异。虚斋寂寂清籁吟，幽涧纷纷杂英坠。家承麟趾贵，剑有龙泉赐，上奉明时事无事。人间方外兴偏多，能以簪缨狎薜萝。常通内学青莲偈，更奏新声白雪歌。风入松，云归栋，鸿飞灭处犹目送。蝶舞闲时梦忽成，兰台有客叙交情，返照中林曳履声。直为君恩催造膝，东方辨色谒承明。","dynasty":"唐代","title":"奉和礼部尚书酬杨著作竹亭歌"}
{"author":"权德舆","content":"寓宿春闱岁欲除，严风密雪绝双鱼。思君独步西垣里，日日含香草诏书。","dynasty":"唐代","title":"贡院对雪，以绝句代八行，奉寄崔阁老"}
{"author":"权德舆","content":"殊邻覆露同，奉使小司空。西候车徒出，南台节印雄。吊祠将渥命，导驿畅皇风。故地山河在，新恩玉帛通。塞云凝废垒，关月照惊蓬。青史书归日，翻轻五利功。","dynasty":"唐代","title":"送张曹长工部大夫奉使西番"}
{"author":"权德舆","content":"之子共乘轺，清秋拜上霄。曙霞迎夙驾，零雨湿回镳。甘谷行初尽，轩台去渐遥。望中犹可辨，耘鸟下山椒。","dynasty":"唐代","title":"酬冯监拜昭陵回途中遇雨见示"}
{"author":"权德舆","content":"还归柳市去，远远出人群。苔甃桐花落，山窗桂树薰。引泉通绝涧，放鹤入孤云。幸许宗雷到，清谈不易闻。","dynasty":"唐代","title":"送映师归本寺"}
{"author":"权德舆","content":"上国路绵绵，行人候晓天。离亭绿绮奏，乡树白云连。江露湿征袂，山莺宜泊船。春风若为别，相顾起尊前。","dynasty":"唐代","title":"送句容王少府簿领赴上都"}
{"author":"权德舆","content":"美酒步兵厨，古人尝宦游。赤城临海峤，君子今督邮。吏隐丰暇日，琴壶共冥搜。新诗寒玉韵，旷思孤云秋。志士诚勇退，鄙夫自包羞。终当就知己，莫恋潺湲流。","dynasty":"唐代","title":"寄临海郡崔稚璋"}
{"author":"权德舆","content":"上人远自西天竺，头陀行遍国朝寺。口翻贝叶古字经，手持金策声泠泠。护法护身唯振锡，石濑云溪深寂寂。乍来松径风更寒，遥映霜天月成魄。后夜空山禅诵时，寥寥挂在枯树枝。真法常传心不住，东西南北随缘路。佛川此去何时回，应真莫便游天台。","dynasty":"唐代","title":"锡杖歌送明楚上人归佛川"}
{"author":"权德舆","content":"美禄与贤人，相逢自可亲。愿将花柳月，尽赏醉乡春。","dynasty":"唐代","title":"醉后"}
{"author":"权德舆","content":"帘外寒江千里色，林中樽酒七人期。宁知腊日龙沙会，却胜重阳落帽时。","dynasty":"唐代","title":"腊日龙沙会绝句"}
{"author":"权德舆","content":"寥落留三径，柴扉对楚江。蟏蛸集暗壁，蜥蜴走寒窗。松盖欹书幌，苔衣上酒缸。平生断金契，到此泪成双。","dynasty":"唐代","title":"题亡友江畔旧居"}
{"author":"权德舆","content":"家风本钜儒，吏职化双凫。启事才方惬，临人政自殊。地雄韩上党，秩比鲁中都。拜首春郊夕，离杯莫向隅。","dynasty":"唐代","title":"送从翁赴任长子县令"}
{"author":"权德舆","content":"湖上荒亭临水开，龟文篆字积莓苔。曲江北海今何处，尽逐东流去不回。","dynasty":"唐代","title":"徐孺亭马上口号"}
{"author":"权德舆","content":"上人远自西天竺，头陁行遍国朝寺。口翻贝叶古字经，手持金策声泠泠。护法护身唯振锡，石濑云溪深寂寂。乍来松径风更寒，遥映霜天月成魄。后夜空山禅诵时，寥寥挂在枯树枝。真法常传心不住，东西南北随缘路。佛川此去何时回，应真莫便游天台。","dynasty":"唐代","title":"锡杖歌送明"}
{"author":"权德舆","content":"月旦继平舆，风流仕石渠。分曹向瀍洛，守职正图书。棣萼荣相映，琼枝色不如。宾朋争漉酒，徒御侍巾车。异日始离抱，维思烹鲤鱼。","dynasty":"唐代","title":"送许著作分司东都"}
{"author":"权德舆","content":"九派寻阳郡，分明似画图。秋光连瀑布，晴翠辨香炉。才子厌兰省，邦君荣竹符。江城多暇日，能寄八行无。","dynasty":"唐代","title":"送孔江州（一作送人之九江）"}
{"author":"权德舆","content":"今日云輧渡鹊桥，应非脉脉与迢迢。家人竞喜开妆镜，月下穿针拜九霄。","dynasty":"唐代","title":"七夕"}
{"author":"权德舆","content":"专城书素至留台，忽报张纲揽辔回。共看昨日蝇飞处，并是今朝鹊喜来。鹤发州民拥使车，人人自说受恩初。如今天下无冤气，乞为邦君雪谤书。众人哺啜喜君醒，渭水由来不杂泾。遮莫雪霜撩乱下，松枝竹叶自青青。","dynasty":"唐代","title":"同陆太祝鸿渐崔法曹载华见萧侍御留后…喜而有作三首"}
{"author":"权德舆","content":"光风澹荡百花吐，楼上朝朝学歌舞。身年二八婿侍中，幼妹承恩兄尚主。绿窗珠箔绣鸳鸯，侍婢先焚百和香。莺啼日出不知曙，寂寂罗帏春梦长。","dynasty":"唐代","title":"杂曲歌辞。乐府"}
{"author":"权德舆","content":"重九共游娱，秋光景气殊。他日头似雪，还对插茱萸。","dynasty":"唐代","title":"酬九日"}
{"author":"权德舆","content":"华封西祝尧，贵寿多男子。二贤无主后，贫贱大壮齿。未成鸿鹄姿，遽顿骅骝趾。子渊将叔度，自古不得已。","dynasty":"唐代","title":"哭李晦群崔季文二处士"}
{"author":"权德舆","content":"笑语欢今夕，烟霞怆昔游。清羸还对月，迟暮更逢秋。胜理方自得，浮名不在求。终当制初服，相与卧林丘。","dynasty":"唐代","title":"与故人夜坐道旧"}
{"author":"权德舆","content":"家风本钜儒，吏职化双凫。启事才方惬，临人政自殊。地雄韩上党，秩比鲁中都。拜首春郊夕，离杯莫向隅。","dynasty":"唐代","title":"送从翁赴任长子县令"}
{"author":"权德舆","content":"受氏自有殷，树功缅前秦。圭田接土宇，侯籍相纷纶。道义集天爵，菁华极人文。握兰中台并，折桂东堂春。祖德蹈前哲，家风播清芬。先公秉明义，大节逢艰屯。独立挺忠孝，至诚感神人。命书备追锡，迹远道不伸。小生谅无似，积庆遭昌辰。九年西掖忝，五转南宫频。司理因旷职，曲台仍礼神。愧非夔龙姿，忽佐尧舜君。内惟负且乘，徒以弱似仁。岂足议大政，所忧玷彝伦。叔父贞素履，含章穷典坟。百氏若珠贯，九流皆翚分。黄钟蕴声调，白玉那缁磷。清论坐虚室，长谣宜幅巾。开关接人祠，支策无俗宾。种杏当暑热，烹茶含露新。井径交碧藓，轩窗栖白云。飞沉禽鱼乐，芬馥兰桂薰。经术弘义训，息男茂嘉闻。筮仕就色养，宴居忘食贫。四方有翘车，上国有蒲轮。行当反招隐，岂得常退身。秦吴路杳杳，朔海望沄沄.侍坐驰梦寐，结怀积昏昕。发函捧新诗，慈诲情殷勤。省躬日三复，拜首书诸绅。","dynasty":"唐代","title":"伏蒙十六叔寄示喜庆感怀三十韵因献之"}
{"author":"权德舆","content":"三日韶光处处新，九华仙洞七香轮。老夫留滞何由往，珉玉相和正绕身。禊饮寻春兴有馀，深情婉婉见双鱼。同心齐体如身到，临水烦君便祓除。","dynasty":"唐代","title":"上巳日贡院考杂文不遂赴九华观祓禊之会以二绝句申赠"}
{"author":"权德舆","content":"广陵实佳丽，隋季此为京。八方称辐凑，五达如砥平。大旆映空色，笳箫发连营。层台出重霄，金碧摩颢清。交驰流水毂，迥接浮云甍。青楼旭日映，绿野春风晴。喷玉光照地，颦蛾价倾城。灯前互巧笑，陌上相逢迎。飘飘翠羽薄，掩映红襦明。兰麝远不散，管弦闲自清。曲士守文墨，达人随性情。茫茫竟同尽，冉冉将何营。且申今日欢，莫务身后名。肯学诸儒辈，书窗误一生。","dynasty":"唐代","title":"广陵诗"}
{"author":"权德舆","content":"韦曲冠盖里，鲜原郁青葱。公台睦中外，墅舍邻西东。驺驭出国门，晨曦正曈曨。燕居平外土，野服参华虫。疆畎分古渠，烟霞连灌丛。长幼序以齿，欢言无不同。忆昔全盛时，勋劬播休功。代业扩宇内，光尘蔼墟中。慨息多永叹，歌诗厚时风。小生忝瓜葛，慕义斯无穷。","dynasty":"唐代","title":"奉和韦曲庄言怀，贻东曲外族诸弟"}
{"author":"权德舆","content":"杖策出蓬荜，浩歌秋兴长。北风吹荷衣，萧飒景气凉。通逵抵山郭，里巷连湖光。孤云净远峰，绿水溢芳塘。鱼鸟乐天性，杂英互芬芳。我心独何为，万虑萦中肠。履道身未泰，主家谋不臧。心为世教牵，迹寄翰墨场。出处两未定，羁羸空自伤。沈忧不可裁，伫立河之梁。晚归茅檐下，左右陈壶觞。独酌复长谣，放心游八荒。得丧同一域，是非亦何常。胡为苦此生，矻矻徒自强。乃知杯中物，可使忧患忘。因兹谢时辈，栖息无何乡。","dynasty":"唐代","title":"浩歌"}
{"author":"权德舆","content":"常时柏梁宴，今日谷林归。玉斝恩波遍，灵辒烟雨霏。乔山森羽骑，渭水拥旌旂。仙驭何由见，耘田鸟自飞。","dynasty":"唐代","title":"德宗神武孝文皇帝挽歌词三首其三"}
{"author":"权德舆","content":"今日云軿渡鹊桥，应非脉脉与迢迢。家人竞喜开妆镜，月下穿针拜九霄。","dynasty":"唐代","title":"七夕"}
{"author":"权德舆","content":"夏云如火铄晨辉，款段羸车整素衣。知尔业成还出谷，今朝莫怆断行飞。","dynasty":"唐代","title":"送从弟广东归绝句"}
{"author":"权德舆","content":"汉制荣车服，周诗美肃雍。礼尊同姓主，恩锡大名封。外馆留图史，阴堂闭德容。睿词悲薤露，千古仰芳踪。秦楼晓月残，卤簿列材官。红绶兰桂歇，粉田风露寒。凝笳悲驷马，清镜掩孤鸾。愍册徽音在，都人雪涕看。","dynasty":"唐代","title":"赠魏国宪穆公主挽歌词二首"}
{"author":"权德舆","content":"君去期花时，花时君不至。檐前双燕飞，落妾相思泪。","dynasty":"唐代","title":"玉台体十二首其五"}
{"author":"权德舆","content":"深潭与浅滩，万转出新安。人远禽鱼净，山深水木寒。啸起青蘋末，吟瞩白云端。即事遂幽赏，何心挂儒冠。","dynasty":"唐代","title":"新安江路"}
{"author":"权德舆","content":"知君儒服贵，彩绣两相辉。婉婉成名后，翩翩拥传归。江深烟屿没，山暗雨云飞。共待酬恩罢，相将去息机。","dynasty":"唐代","title":"送穆侍御归东都"}
{"author":"权德舆","content":"闲庭无事，独步春辉。韶光满目，落蕊盈衣。芳树交柯，文禽并飞。婉彼君子，怅然有违。对酒不饮，横琴不挥。不挥者何，知音诚稀。","dynasty":"唐代","title":"杂言和常州李员外副使春日戏题十首其九"}
{"author":"权德舆","content":"芜城十年别，蓬转居不定。终岁白屋贫，独谣清酒圣。风尘韦带减，霜雪松心劲。何以浣相思，启元能尽性。","dynasty":"唐代","title":"酬蔡十二博士见寄四韵"}
{"author":"权德舆","content":"韦曲冠盖里，鲜原郁青葱。公台睦中外，墅舍邻西东。驺驭出国门，晨曦正曈昽。燕居平外土，野服参华虫。疆畎分古渠，烟霞连灌丛。长幼序以齿，欢言无不同。忆昔全盛时，勋劬播休功。代业扩宇内，光尘蔼墟中。慨息多永叹，歌诗厚时风。小生忝瓜葛，慕义斯无穷。","dynasty":"唐代","title":"奉和韦曲庄言怀贻东曲外族诸弟"}
{"author":"权德舆","content":"东朝闻楚挽，羽翿依稀转。天归京兆新，日与长安远。兰芳落故殿，桂影销空苑。骑吹咽不前，风悲九旗卷。","dynasty":"唐代","title":"惠昭皇太子挽歌词二首其二"}
{"author":"权德舆","content":"婵娟二八正娇羞，日暮相逢南陌头。试问佳期不肯道，落花深处指青楼。","dynasty":"唐代","title":"玉台体十二首其一"}
{"author":"权德舆","content":"欹枕直庐暇，风蝉迎早秋。沈沈玉堂夕，皎皎金波流。对掌喜新命，分曹谐旧游。相思玩华彩，因感庾公楼。","dynasty":"唐代","title":"初秋月夜中书宿直因呈杨阁老"}
{"author":"权德舆","content":"随牒忽离南北巷，解巾都吏有清风。巴城锁印六联静，尽日闲谣廨署中。","dynasty":"唐代","title":"春送十四叔赴任渝州录事绝句（中字）"}
{"author":"权德舆","content":"天子爱全才，故人雄外台。绿油登上将，青绶亚中台。亭障鸣笳入，风云转旆来。兰坊分杳杳，麦垄望莓莓。月向雕弓满，莲依宝剑开。行师齐鹤列，锡马尽龙媒。壮志征染甫，嘉招萃楚材。千寻推直干，百炼去纤埃。间阔劳相望，欢言幸早陪。每联花下骑，几泛竹间杯。芳讯双鱼远，流年两鬓催。何时介圭觐，携手咏康哉。","dynasty":"唐代","title":"奉和鄜州刘大夫麦秋出师遮虏有怀中朝亲故"}
{"author":"权德舆","content":"临风结烦想，客至传好音。白雪缄郢曲，朱弦亘蜀琴。泠泠响幽韵，款款寄遐心。岁晚何以报，与君期断金。","dynasty":"唐代","title":"崔四郎协律以诗见寄，兼惠蜀琴，因以酬赠"}
{"author":"权德舆","content":"外馆嫔仪贵，中参睿渥深。初笄横白玉，盛服镂黄金。风度箫声远，河低婺彩沈。夜台留册谥，凄怆即徽音。杳霭异湘川，飘飖驾紫烟。凤楼人已去，鸾镜月空悬。雾湿汤沐地，霜凝脂粉田。音容无处所，应在玉皇前。","dynasty":"唐代","title":"赠梁国惠康公主挽歌词二首"}
{"author":"权德舆","content":"帘外寒江千里色，林中樽酒七人期。宁知腊日龙沙会，却胜重阳落帽时。","dynasty":"唐代","title":"腊日龙沙会绝句"}
{"author":"权德舆","content":"万里行人至，深闺夜未眠。双眉灯下埽，不待镜台前。","dynasty":"唐代","title":"玉台体十二首其十"}
{"author":"权德舆","content":"十叶开昌运，三辰丽德音。荐功期瘗玉，昭俭每捐金。解泽皇风遍，虞泉白日沈。仍闻起居注，焚奏感人心。孝理本忧勤，玄功在啬神。睿图传上嗣，寿酒比家人。仙驭三清远，行宫万象新。小臣司吉从，还扈属车尘。候晓传清跸，迎风引彩旒。共瞻宫辂出，遥想望陵愁。弓剑随云气，衣冠奉月游。空馀驾龙处，摇落鼎湖秋。","dynasty":"唐代","title":"顺宗至德大安孝皇帝挽歌三首（时充卤簿使）"}
{"author":"权德舆","content":"芸阁为郎一命初，桐州寄傲十年馀。魂随逝水归何处，名在新诗众不如。蹉跎江浦生华发，牢落寒原会素车。更忆八行前日到，含凄为报秣陵书。","dynasty":"唐代","title":"哭张十八校书（数日前辱书，未及还答，俄承凶讣）"}
{"author":"权德舆","content":"共嗟王粲滞荆州，才子为郎忆旧游。凉夜偏宜粉署直，清言远待玉人酬。风生北渚烟波阔，露下南宫星汉秋。早晚得为同舍侣，知君两地结离忧。","dynasty":"唐代","title":"和司门殷员外早秋省中书直夜，寄荆南卫象端公"}
{"author":"权德舆","content":"建节出王都，雄雄大丈夫。除书加右职，骑吏拥前驱。满月张繁弱，含霜耀鹿卢。平明跃騕褭，清夜击珊瑚。定远功那比，平津策乃迂。执心思报国，效节在忘躯。破胆销丹浦，颦蛾舞绿珠。危冠徒自爱，长毂事应殊。成绩封千室，畴劳使五符。收功轻骠卫，致埋迈黄虞。开济今如此，英威古不侔。闭关草玄者，无乃误为儒。","dynasty":"唐代","title":"建除诗"}
{"author":"权德舆","content":"建节出王都，雄雄大丈夫。除书加右职，骑吏拥前驱。满月张繁弱，含霜耀鹿卢。平明跃騕褭，清夜击珊瑚。定远功那比，平津策乃迂。执心思报国，效节在忘躯。破胆销丹浦，颦蛾舞绿珠。危冠徒自爱，长毂事应殊。成绩封千室，畴劳使五符。收功轻骠卫，致埋迈黄虞。开济今如此，英威古不侔。闭关草玄者，无乃误为儒。","dynasty":"唐代","title":"建除诗"}
{"author":"权德舆","content":"兰桡画舸转花塘，水映风摇路渐香。任兴不知行近远，更怜微月照鸣榔。","dynasty":"唐代","title":"杂言和常州李员外副使春日戏题十首其二"}
{"author":"权德舆","content":"南宫烟景浓，平视中南峰。官闲似休沐，尽室来相从。日抱汉阴瓮，或成蝴蝶梦。树老欲连云，竹深疑入洞。欢言交羽觞，列坐俨成行。歌吟不能去，待此明月光。好逑蕴明识，内顾多惭色。不厌梁鸿贫，常讥伯宗直。予婿信时英，谏垣金玉声。男儿才弱冠，射策幸成名。偃放斯自足，翛然去营欲。散木固无堪，虚舟常任触。大隐本吾心，喜君流好音。相期悬车岁，此地即中林。","dynasty":"唐代","title":"酬南园新亭宴会璩新第慰庆之作，时任宾客"}
{"author":"权德舆","content":"龙沙重九会，千骑驻旌旗。水木秋光净，丝桐雅奏迟。烟芜敛暝色，霜菊发寒姿。今日从公醉，全胜落帽时。","dynasty":"唐代","title":"奉陪李大夫九日龙沙宴会（迟字）"}
{"author":"权德舆","content":"元侯重寄贞师律，三郡四封今静谧。丹毂常思阙下来，紫泥忽自天中出。军装喜气倍趋程，千骑鸣珂入凤城。周王致理称申甫，今日贤臣见明主。拜恩稽首纷无已，凝旒前席皇情喜。逢时自是山出云，献可还同石投水。昔岁褒衣梁甫吟，当时已有致君心。专城一鼓妖氛静，拥旆十年天泽深。日日披诚奉昌运，王人织路传清问。仙酝尝分玉斝浓，御闲更辍金羁骏。元正前殿朝君臣，一人负扆百福新。宫悬彩仗俨然合，瑞气炉烟相与春。万年枝上东风早，珮玉晨趋光景好。涂山已见首诸侯，麟阁终当画元老。温室沈沈漏刻移，退朝宾侣每相随。雄词乐职波涛阔，旷度交欢云雾披。自古全才贵文武，懦夫只解冠章甫。见公抽匣百炼光，试欲磨铅谅无助。","dynasty":"唐代","title":"奉和张仆射朝天行"}
{"author":"权德舆","content":"三日韶光处处新，九华仙洞七香轮。老夫留滞何由往，珉玉相和正绕身。禊饮寻春兴有馀，深情婉婉见双鱼。同心齐体如身到，临水烦君便祓除。","dynasty":"唐代","title":"上巳日贡院考杂文不遂赴九华观祓禊之会以二绝句申赠"}
{"author":"权德舆","content":"人生天地间，瞥若六辔驰。夭寿既常数，奈何生别离。迹当中人域，正性日已衰。是非千万境，杳霭情尘滋。出门事何常，暂别亦难期。冉冉叹流景，悠悠限山陂。尽此一夕欢，华樽会前墀。鸡鸣东方曙，夙驾临通逵。欲出强移步，欲留难致辞。两情不得已，念此留何为。天明去已远，寂默居人归。入门复上堂，怳怳生惊疑。经履同游处，犹言常相随。览物或临盘，翻怪来何迟。乃知前日欢，本为今日悲。特此别后心，宁及未见时。则知交疏分，久久翻易持。报君未别后，别后当自知。","dynasty":"唐代","title":"古离别（一作古别离）"}
{"author":"权德舆","content":"铜壶晓漏初，羽翣拥涂车。方外留鸿宝，人间得善书。清笳悲画绶，朱邸散长裾。还似缑山驾，飘飘向碧虚。","dynasty":"唐代","title":"赠文敬太子挽歌词二首其二"}
{"author":"权德舆","content":"知向东阳去，晨装见彩衣。客愁青眼别，家喜玉人归。漠漠水烟晚，萧萧枫叶飞。双溪泊船处，候吏拜胡威。","dynasty":"唐代","title":"送卢评事婺州省觐"}
{"author":"权德舆","content":"五驱龙虎节，一入凤皇池。令尹自无喜，羊公人不疑。天归京兆日，叶下洞庭时。湘水秋风至，凄凉吹素旗。","dynasty":"唐代","title":"湖南观察使故相国袁公挽歌二首其一"}
{"author":"权德舆","content":"行年未四十，已觉百病生。眼眩飞蝇影，耳厌远蝉声。甘辛败六藏，冰炭交七情。唯思曲肱枕，搔首掷华缨。","dynasty":"唐代","title":"多病戏书，因示长孺"}
{"author":"权德舆","content":"留连出关骑，斟酌临岐酒。旧业传一经，新官栽五柳。去去望行尘，青门重回首。","dynasty":"唐代","title":"送韦十二丈赴襄城令三韵（柳字）"}
{"author":"权德舆","content":"退朝此休沐，闭户无尘氛。杖策入幽径，清风随此君。琴觞恣偃傲，兰蕙相氛氲。幽赏方自适，林西烟景曛。","dynasty":"唐代","title":"竹径偶然作"}
{"author":"权德舆","content":"芳讯来江湖，开缄粲瑶碧。诗因乘黄赠，才擅雕龙格。深陈名教本，谅以仁义积。藻思成采章，雅音闻皦绎。清时左冯翊，贵士二千石。前日应星文，今兹敞华戟。谢公尝乞墅，宁氏终相宅。往岁疲草玄，忘年齐举白。酒酣吟更苦，夜艾谈方剧。枣巷风雨秋，石头烟水夕。多逢长者辙，不屑诸公辟。酷似仰牢之，雄词挹亭伯。老骥念千里，饥鹰舒六翮。叵能舍郊扉，来偶朝中客。","dynasty":"唐代","title":"奉和崔评事寄外甥刘同州…杨少尹、李侍御并见寄之作"}
{"author":"权德舆","content":"合卺交欢二十年，今朝比翼共朝天。风传漏刻香车度，日照旌旗彩仗鲜。顾我华簪鸣玉珮，看君盛服耀金钿。相期偕老宜家处，鹤发鱼轩更可怜。","dynasty":"唐代","title":"县君赴兴庆宫朝贺载之奉行册礼，因书即事"}
{"author":"权德舆","content":"秦楼晓月残，卤簿列材官。红绶兰桂歇，粉田风露寒。凝笳悲驷马，清镜掩孤鸾。悯册徽音在，都人雪涕看。","dynasty":"唐代","title":"赠魏国宪穆公主挽歌词二首其二"}
{"author":"权德舆","content":"儒衣风貌清，去抵汉公卿。宾贡年犹少，篇章艺已成。临流惜暮景，话别起乡情。离酌不辞醉，西江春草生。","dynasty":"唐代","title":"送裴秀才贡举"}
{"author":"权德舆","content":"璿枢无停连，四序相错行。寄言赫曦景，今日一阴生。","dynasty":"唐代","title":"夏至日作"}
{"author":"权德舆","content":"洞真善救世，守夜看仙经。俾我外持内，当兹申配庚。斋心已恬愉，澡身自澄明。沉沉帘帏下，霭霭灯烛清。四支动有息，一室虚白生。收视忘趋舍，叩齿集神灵。伊予嗜欲寡，居常痾恙轻。三尸既伏窜，九藏乃和平。无令耳目胜，则使性命倾。窅然深夜中，若与元气并。释宗称定慧，儒师著诚明。派分示三教，理诣无二名。吉祥能止止，委顺则生生。视履苟无咎，天祐期永贞。应物智不劳，虚中理自冥。岂资金丹术，即此驻颓龄。","dynasty":"唐代","title":"与道者同守庚申"}
{"author":"权德舆","content":"直城朱户相逦连，九逵丹毂声阗阗。春官自有花源赏，终日南山当目前。晨摇玉佩趋温室，莫入竹溪疑洞天。烟销雨过看不足，晴翠鲜飙逗深谷。独谣一曲泛流霞，闲对千竿连净绿。萦回疏凿随胜地，石磴岩扉光景异。虚斋寂寂清籁吟，幽涧纷纷杂英坠。家承麟趾贵，剑有龙泉赐，上奉明时事无事。人间方外兴偏多，能以簪缨狎薜萝。常通内学青莲偈，更奏新声白雪歌。风入松，云归栋，鸿飞灭处犹目送。蝶舞闲时梦忽成，兰台有客叙交情，返照中林曳履声。直为君恩催造膝，东方辨色谒承明。","dynasty":"唐代","title":"奉和礼部尚书酬杨著作竹亭歌"}
{"author":"权德舆","content":"常寮几处伏明光，新诏联翩夕拜郎。五夜漏清天欲曙，万年枝暖日初长。分曹列侍登文石，促膝闲谣接羽觞。共说汉朝荣上赏，岂令三友滞冯唐。","dynasty":"唐代","title":"奉和李给事省中书情寄刘苗崔三曹长因呈许陈二阁老"}
{"author":"权德舆","content":"令节在丰岁，皇情喜乂安。丝竹调六律，簪裾列千官。烟霜暮景清，水木秋光寒。筵开曲池上，望尽终南端。天文丽庆霄，墨妙惊飞鸾。愿言黄花酒，永奉今日欢。","dynasty":"唐代","title":"奉和圣制九日言怀赐中书门下及百寮"}
{"author":"权德舆","content":"玉醴宴嘉节，拜恩欢有馀。煌煌菊花秀，馥馥萸房舒。白露秋稼熟，清风天籁虚。和声度箫韶，瑞气深储胥。百辟皆醉止，万方今宴如。宸衷在化成，藻思焕琼琚。微臣徒窃抃，岂足歌唐虞。","dynasty":"唐代","title":"奉和圣制重阳日中外同欢以诗言志因示百僚"}
{"author":"权德舆","content":"仲春蔼芳景，内庭宴群臣。森森列干戚，济济趋钩陈。大乐本天地，中和序人伦。正声迈咸濩，易象含羲文。玉俎映朝服，金钿明舞茵。韶光雪初霁，圣藻风自薰。时泰恩泽溥，功成行缀新。赓歌仰昭回，窃比华封人。","dynasty":"唐代","title":"奉和圣制中春麟德殿会百寮观新乐"}
{"author":"权德舆","content":"万方庆嘉节，宴喜皇泽均。晓开蓂叶初，景丽星鸟春。藻思贞百度，著明并三辰。物情舒在阳，时令弘至仁。衢酒和乐被，薰弦声曲新。赓歌武弁侧，永荷玄化醇。","dynasty":"唐代","title":"奉和圣制中和节赐百官宴集因示所怀"}
{"author":"权德舆","content":"季子乏二顷，扬雄才一廛。伊予此南亩，数已逾前贤。顷岁辱明命，铭勋镂贞坚。遂兹操书致，内顾增缺然。乃葺场圃事，迨今三四年。适因昭陵拜，得抵咸阳田。田夫竞致辞，乡耋争来前。村盘既罗列，鸡黍皆珍鲜。古称禄代耕，人以食为天。自惭廪给厚，谅使井税先。涂涂沟塍雾，漠漠桑柘烟。荒蹊没古木，精舍临秋泉。池笼岂所安，樵牧乃所便。终当解缨络，田里谐因缘。","dynasty":"唐代","title":"拜昭陵过咸阳墅"}
{"author":"权德舆","content":"避喧非傲世，幽兴乐郊园。好古每开卷，居贫常闭门。曙钟来古寺，旭日上西轩。稍与清境会，暂无尘事烦。静看云起灭，闲望鸟飞翻。乍问山僧偈，时听渔父言。体羸谙药性，事简见心源。冠带惊年长，诗书喜道存。小池泉脉凑，危栋燕雏喧。风入松阴静，花添竹影繁。灌园输井税，学稼奉晨昏。此外知何有，怡然向一樽。","dynasty":"唐代","title":"暮春闲居示同志"}
{"author":"权德舆","content":"一德承昌运，三公翊至尊。云龙谐理代，鱼水见深恩。别墅池塘晓，晴郊草木蕃。沟塍连杜曲，茅土盛于门。卜筑因登览，经邦每讨论。退朝鸣玉会，入室断金言。材俊依东阁，壶觞接后园。径深云自起，风静叶初翻。宰物归心匠，虚中即化源。巴人宁敢和，空此愧游藩。","dynasty":"唐代","title":"奉和于司空二十五丈新卜城南郊…奉献兼呈李裴相公"}
{"author":"权德舆","content":"独酌复独酌，满盏流霞色。身外皆虚名，酒中有全德。风清与月朗，对此情何极。","dynasty":"唐代","title":"独酌"}
{"author":"权德舆","content":"名教自可乐，搢绅贵行道。何必学狂歌，深山对丰草。","dynasty":"唐代","title":"知非"}
{"author":"权德舆","content":"回合千峰里，晴光似画图。征车随反照，候吏映寒芜。石濑侵行径，溪云拂路隅。未酬知己分，宁敢学潜夫。","dynasty":"唐代","title":"石塘路有怀院中诸公"}
{"author":"权德舆","content":"上国路绵绵，行人候晓天。离亭绿绮奏，乡树白云连。江露湿征袂，山莺宜泊船。春风若为别，相顾起尊前。","dynasty":"唐代","title":"送句容王少府簿领赴上都"}
{"author":"权德舆","content":"知向辽东去，由来几许愁。破颜君莫怪，娇小不禁羞。","dynasty":"唐代","title":"玉台体十二首其三"}
{"author":"权德舆","content":"随风柳絮轻，映日杏花明。无奈花深处，流莺三数声。兰桡画舸转花塘，水映风摇路渐香。任兴不知行近远，更怜微月照鸣榔。檐前晓色惊双燕，户外春风舞百花。粉署可怜闲对此，唯令碧玉泛流霞。枕上觉，窗外晓。怯朝光，惊曙鸟。花坠露，满芳沼。柳如丝，风袅袅。佳期远，相见少。试一望，魂杳渺。闲庭无事，独步春辉。韶光满目，落蕊盈衣。芳树交柯，文禽并飞。婉彼君子，怅然有违。对酒不饮，横琴不挥。不挥者何，知音诚稀。江春好游衍，处处芳菲积。彩舫入花津，香车依柳陌。绿杨烟袅袅，红蕊莺寂寂。如何愁思人，独与风光隔。曙月渐到窗前，移尊更就芳筵。轻吹乍摇兰烛，春光暗入花钿。丝竹偏宜静夜，绮罗共占韶年。不遣通宵尽醉，定知辜负风烟。露洗百花新，帘开月照人。绿窗销暗烛，兰径扫清尘。双燕频惊梦，三桃竞报春。相思寂不语，珠泪洒红巾。雨歇风轻一院香，红芳绿草接东墙。春衣试出当轩立，定被邻家暗断肠。春风半，春光遍。柳如丝，花似霰。归心劳梦寐，远目伤游眄。可惜长安无限春，年年空向江南见。","dynasty":"唐代","title":"杂言和常州李员外副使春日戏题十首"}
{"author":"权德舆","content":"缭垣复道上层霄，十月离宫万国朝。胡马忽来清跸去，空馀台殿照山椒。","dynasty":"唐代","title":"朝元阁"}
{"author":"权德舆","content":"一杯宜病士，四体委胡床。暂得遗形处，陶然在醉乡。","dynasty":"唐代","title":"跌伤伏枕，有劝醲酒者暂忘所苦，因有一绝"}
{"author":"权德舆","content":"万里行人至，深闺夜未眠。双眉灯下埽，不待镜台前。","dynasty":"唐代","title":"玉台体十二首其十"}
{"author":"权德舆","content":"寓直久叨荣，新恩倍若惊。风清五夜永，节换一阳生。潘鬓年空长，齐竽艺本轻。常时望连茹，今日剧悬旌。枉步欢方接，含毫思又萦。烦君白雪句，岁晏若为情。","dynasty":"唐代","title":"奉酬张监阁老雪后过中书见赠加两韵简南省僚旧"}
{"author":"权德舆","content":"月中有桂树，无翼难上天。海底有龙珠，下隔万丈渊。人生大限虽百岁，就中三十称一世。晦明乌兔相推迁，雪霜渐到双鬓边。沉忧戚戚多浩叹，不得如意居太半。一气暂聚常恐散，黄河清兮白石烂。","dynasty":"唐代","title":"古兴"}
{"author":"权德舆","content":"缄题桂阳印，持寄朗陵兄。刺举官犹屈，风谣政已成。行看换龟纽，奏最谒承明。","dynasty":"唐代","title":"郴州换印缄遣之际率成三韵，因寄李二兄员外使君"}
{"author":"权德舆","content":"扣船不得寐，浩露清衣襟。弥伤孤舟夜，远结万里心。幽兴惜瑶草，素怀寄鸣琴。三奏月初上，寂寞寒江深。","dynasty":"唐代","title":"月夜江行"}
{"author":"权德舆","content":"独酌复独酌，满盏流霞色。身外皆虚名，酒中有全德。风清与月朗，对此情何极。","dynasty":"唐代","title":"独酌"}
{"author":"权德舆","content":"一德承昌运，三公翊至尊。云龙谐理代，鱼水见深恩。别墅池塘晓，晴郊草木蕃。沟塍连杜曲，茅土盛于门。卜筑因登览，经邦每讨论。退朝鸣玉会，入室断金言。材俊依东阁，壶觞接后园。径深云自起，风静叶初翻。宰物归心匠，虚中即化源。巴人宁敢和，空此愧游藩。","dynasty":"唐代","title":"奉和于司空二十五丈新卜城南郊居接司徒公别"}
{"author":"权德舆","content":"五驱龙虎节，一入凤皇池。令尹自无喜，羊公人不疑。天归京兆日，叶下洞庭时。湘水秋风至，凄凉吹素旗。","dynasty":"唐代","title":"湖南观察使故相国袁公挽歌二首其一"}
{"author":"权德舆","content":"紫垣宿清夜，蔼蔼复沈沈。圆月衡汉净，好风松涤深。轩窗韵虚籁，兰雪怀幽音。珠露销暑气，玉徽结遐心。盛才本殊伦，雅诰方在今。伫见舒彩翮，翻飞归凤林。","dynasty":"唐代","title":"奉和张舍人阁老阁中直夜思闻雅琴因以书事通简僚友"}
{"author":"权德舆","content":"达士无外累，隐几依南郭。茅栋上江开，布帆当砌落。支颐散华发，欹枕曝灵药。入鸟不乱行，观鱼还自乐。何时金马诏，早岁建安作。往事尽筌蹄，虚怀寄杯杓。邦君驻千骑，清论时间酌。凭槛出烟埃，振衣向寥廓。心源齐彼是，人境胜岩壑。何必栖冥冥，然为避矰缴。","dynasty":"唐代","title":"奉和李大夫题郑评事江楼"}
{"author":"权德舆","content":"筮水灵源濬，因山祔礼崇。从龙开ek路，合璧向方中。殿帐金根出，廞衣玉座空。唯馀文母化，阴德满公宫。配礼归清庙，灵仪出直城。九虞宁厚载，一惠易尊名。晓漏铜壶涩，秋风羽翣轻。容车攀望处，孺慕切皇情。哀笳出长信，宝剑入延津。呜咽宫车进，凄凉祠殿新。青乌灵兆久，白燕瑞书频。从此山园夕，金波照玉尘。","dynasty":"唐代","title":"大行皇太后挽歌词三首（王氏）"}
{"author":"权德舆","content":"旌旆翩翩拥汉官，君行常得远人欢。分职南台知礼重，辍书东观见才难。金章玉节鸣驺远，白草黄云出塞寒。欲散别离唯有醉，暂烦宾从驻征鞍。","dynasty":"唐代","title":"送张阁老中丞持节册吊回鹘"}
{"author":"权德舆","content":"光风澹荡百花吐，楼上朝朝学歌舞。身年二八婿侍中，幼妹承恩兄尚主。绿窗珠箔绣鸳鸯，侍婢先焚百和香。莺啼日出不知曙，寂寂罗帏春梦长。","dynasty":"唐代","title":"杂曲歌辞。乐府"}
{"author":"权德舆","content":"嘉节在阳数，至欢朝野同。恩随千钟洽，庆属五稼丰。时菊洗露华，秋池涵霁空。金丝响仙乐，剑舄罗宗公。天道光下济，睿词敷大中。多惭击壤曲，何以答尧聪。","dynasty":"唐代","title":"奉和圣制重阳日即事六韵"}
{"author":"权德舆","content":"恩沾长寿酒，归遗同心人。满酌共君醉，一杯千万春。","dynasty":"唐代","title":"敕赐长寿酒因口号以赠"}
{"author":"权德舆","content":"月帔飘飖摘杏花，相邀洞口劝流霞。半酣乍奏云和曲，疑是龟山阿母家。","dynasty":"唐代","title":"戏赠张炼师"}
{"author":"权德舆","content":"嘉节在阳数，至欢朝野同。恩随千钟洽，庆属五稼丰。时菊洗露华，秋池涵霁空。金丝响仙乐，剑舄罗宗公。天道光下济，睿词敷大中。多惭击壤曲，何以答尧聪。","dynasty":"唐代","title":"奉和圣制重阳日即事六韵"}
{"author":"权德舆","content":"深潭与浅滩，万转出新安。人远禽鱼净，山深水木寒。啸起青蘋末，吟瞩白云端。即事遂幽赏，何心挂儒冠。","dynasty":"唐代","title":"新安江路"}
{"author":"权德舆","content":"筮水灵源浚，因山祔礼崇。从龙开𡑞路，合璧向方中。殿帐金根出，廞衣玉座空。唯馀文母化，阴德满公宫。","dynasty":"唐代","title":"大行皇太后挽歌词三首"}
{"author":"权德舆","content":"桑门许辩才，外学接宗雷。护法麻衣净，翻经贝叶开。宗通知不染，妄想自堪哀。或结西方社，师游早晚回。","dynasty":"唐代","title":"送文畅上人东游"}
{"author":"权德舆","content":"今日云軿渡鹊桥，应非脉脉与迢迢。家人竞喜开妆镜，月下穿针拜九霄。","dynasty":"唐代","title":"七夕"}
{"author":"权德舆","content":"少小别潘郎，娇羞倚画堂。有时裁尺素，无事约残黄。鹊语临妆镜，花飞落绣床。相思不解说，明月照空房。","dynasty":"唐代","title":"相思曲（一作长相思）"}
{"author":"权德舆","content":"外馆嫔仪贵，中参睿渥深。初笄横白玉，盛服镂黄金。风度箫声远，河低婺彩沈。夜台留册谥，凄怆即徽音。杳霭异湘川，飘飖驾紫烟。凤楼人已去，鸾镜月空悬。雾湿汤沐地，霜凝脂粉田。音容无处所，应在玉皇前。","dynasty":"唐代","title":"赠梁国惠康公主挽歌词二首"}
{"author":"权德舆","content":"昼漏沈沈倦琐闱，西垣东观阅芳菲。繁花满树似留客，应为主人休浣归。","dynasty":"唐代","title":"奉和陈阁老寒食初假当直从东省往集贤…寄张蒋二阁老"}
{"author":"权德舆","content":"石路泉流两寺分，寻常钟磬隔山闻。山僧半在中峰住，共占青峦与白云。","dynasty":"唐代","title":"戏赠天竺灵隐二寺寺主"}
{"author":"权德舆","content":"命驾相思不为名，春风归骑出关程。离堂莫起临岐叹，文举终当荐祢衡。","dynasty":"唐代","title":"送正字十九兄归江东醉后绝句"}
{"author":"权德舆","content":"芜城陌上春风别，干越亭边岁暮逢。驱车又怆南北路，返照寒江千万峰。","dynasty":"唐代","title":"馀干赠别张二十二侍御（一作馀干别张侍御）"}
{"author":"权德舆","content":"仲月当南吕，晨装拜穀林。逢君在东观，不得话离襟。策马缘云路，开缄扣玉音。还期才浃日，里社酒同斟。","dynasty":"唐代","title":"拜昭陵出城与张秘监阁老同里临行别…归寻辱清辞辄酬之"}
{"author":"权德舆","content":"计偕十上竟无成，忽忆岩居便独行。志业尝探绝编义，风尘虚作弃繻生。岁储应叹山田薄，里社时逢野酝清。惆怅中年群从少，相看欲别倍关情。","dynasty":"唐代","title":"送殷卿罢举归淮南旧居"}
{"author":"权德舆","content":"不嫌临海远，微禄代躬耕。古郡纪纲职，扁舟山水程。诗因琪树丽，心与瀑泉清。盛府知音在，何时荐政成。","dynasty":"唐代","title":"送台州崔录事"}
{"author":"权德舆","content":"儒衣两少年，春棹毂溪船。湖月供诗兴，岚风费酒钱。上帆涵浦岸，欹枕傲晴天。不用愁羁旅，宣城太守贤。","dynasty":"唐代","title":"送张周二秀才谒宣州薛侍郎"}
{"author":"权德舆","content":"丛鬓愁眉时势新，初笄绝代北方人。一颦一笑千金重，肯似成都夜失身。乍听丝声似竹声，又疑丹穴九雏惊。金波露洗净于昼，寂寞不堪深夜情。琥珀尊开月映帘，调弦理曲指纤纤。含羞敛态劝君住，更奏新声刮骨盐。乳燕双飞莺乱啼，百花如绣照深闺。新妆对镜知无比，微笑时时出瓠犀。巫山云雨洛川神，珠襻香腰稳称身。惆怅妆成君不见，含情起立问傍人。","dynasty":"唐代","title":"杂兴五首"}
{"author":"权德舆","content":"夕阳不驻东流急，荣名贵在当年立。青春虚度无所成，白首衔悲亦何及。拂衣西笑出东山，君臣道合俄顷间。一言一笑玉墀上，变化生涯如等闲。朱门杳杳列华戟，座中皆是王侯客。鸣环动珮暗珊珊，骏马花骢白玉鞍。十千斗酒不知贵，半醉留宾邀尽欢。银烛煌煌夜将久，侍婢金罍泻春酒。春酒盛来琥珀光，暗闻兰麝几般香。乍看皓腕映罗袖，微听清歌发杏梁。双鬟美人君不见，一一皆胜赵飞燕。迎杯乍举石榴裙，匀粉时交合欢扇。未央钟漏醉中闻，联骑朝天曙色分。双阙烟云遥霭霭，五衢车马乱纷纷。罢朝鸣珮骤归鞍，今日还同昨日欢。岁岁年年恣游宴，出门满路光辉遍。一身自乐何足言，九族为荣真可羡。男儿称意须及时，闭门下帷人不知。年光看逐转蓬尽，徒咏东山招隐诗。","dynasty":"唐代","title":"放歌行"}
{"author":"权德舆","content":"古树夕阳尽，空江暮霭收。寂寞扣船坐，独生千里愁。","dynasty":"唐代","title":"晚"}
{"author":"权德舆","content":"家人强进酒，酒后能忘情。持杯未饮时，众感纷已盈。明月照我房，庭柯振秋声。空庭白露下，枕席凉风生。所思万里馀，水阔山纵横。佳期凭梦想，未晓愁鸡鸣。愿将一心人，当年欢乐平。长筵映玉俎，素手弹秦筝。fT睇呈巧笑，惠音激凄清。此愿良未果，永怀空如酲。","dynasty":"唐代","title":"古意"}
{"author":"权德舆","content":"清昼开帘坐，风光处处生。看花诗思发，对酒客愁轻。社日双飞燕，春分百啭莺。所思终不见，还是一含情。","dynasty":"唐代","title":"二月二十七日社兼春分端居有怀简所思者"}
{"author":"权德舆","content":"清斋四体泰，白昼一室空。摧颓有古树，骚屑多悲风。","dynasty":"唐代","title":"詹事府宿斋绝句"}
{"author":"权德舆","content":"人生天地间，瞥若六辔驰。夭寿既常数，奈何生别离。迹当中人域，正性日已衰。是非千万境，杳霭情尘滋。出门事何常，暂别亦难期。冉冉叹流景，悠悠限山陂。尽此一夕欢，华樽会前墀。鸡鸣东方曙，夙驾临通逵。欲出强移步，欲留难致辞。两情不得已，念此留何为。天明去已远，寂默居人归。入门复上堂，怳怳生惊疑。经履同游处，犹言常相随。览物或临盘，翻怪来何迟。乃知前日欢，本为今日悲。特此别后心，宁及未见时。则知交疏分，久久翻易持。报君未别后，别后当自知。","dynasty":"唐代","title":"古离别（一作古别离）"}
{"author":"权德舆","content":"晓风摇五两，残月映石壁。稍稍曙光开，片帆在空碧。","dynasty":"唐代","title":"晓"}
{"author":"权德舆","content":"佳期人不见，天上喜新秋。玉珮沾清露，香车渡浅流。东西一水隔，迢递两年愁。别有穿针处，微明月映楼。","dynasty":"唐代","title":"七夕"}
{"author":"权德舆","content":"五杂组，旗亭客。往复还，城南陌。不得已，天涯谪。","dynasty":"唐代","title":"五杂组"}
{"author":"权德舆","content":"寥落留三径，柴扉对楚江。蟏蛸集暗壁，蜥蜴走寒窗。松盖欹书幌，苔衣上酒缸。平生断金契，到此泪成双。","dynasty":"唐代","title":"题亡友江畔旧居"}
{"author":"权德舆","content":"汉制荣车服，周诗美肃雍。礼尊同姓主，恩锡大名封。外馆留图史，阴堂闭德容。睿词悲薤露，千古仰芳踪。秦楼晓月残，卤簿列材官。红绶兰桂歇，粉田风露寒。凝笳悲驷马，清镜掩孤鸾。愍册徽音在，都人雪涕看。","dynasty":"唐代","title":"赠魏国宪穆公主挽歌词二首"}
{"author":"权德舆","content":"湖上荒亭临水开，龟文篆字积莓苔。曲江北海今何处，尽逐东流去不回。","dynasty":"唐代","title":"徐孺亭马上口号"}
{"author":"权德舆","content":"子春伤足日，况有寝门哀。元伯归全去，无由白马来。笳箫里巷咽，龟筮墓田开。片石潺湲泪，含悲叙史才。","dynasty":"唐代","title":"工部发引日属伤足卧疾不遂执绋"}
{"author":"权德舆","content":"小年尝读桃源记，忽睹良工施绘事。岩径初欣缭绕通，溪风转觉芬芳异。一路鲜云杂彩霞，渔舟远远逐桃花。渐入空濛迷鸟道，宁知掩映有人家。庞眉秀骨争迎客，凿井耕田人世隔。不知汉代有衣冠，犹说秦家变阡陌。石髓云英甘且香，仙翁留饭出青囊。相逢自是松乔侣，良会应殊刘阮郎。内子闲吟倚瑶瑟，玩此沈沈销永日。忽闻丽曲金玉声，便使老夫思阁笔。","dynasty":"唐代","title":"桃源篇"}
{"author":"权德舆","content":"五色金光鸾凤飞，三川墨妙巧相辉。尊崇善祝今如此，共待曾玄捧翟衣。","dynasty":"唐代","title":"河南崔尹即安喜从兄宜于室家四十馀岁…因成绝句"}
{"author":"权德舆","content":"转枕挑灯候晓鸡，相君应叹太常妻。长年多病偏相忆，不遣归时醉似泥。","dynasty":"唐代","title":"太常寺宿斋有寄"}
{"author":"权德舆","content":"一德承昌运，三公翊至尊。云龙谐理代，鱼水见深恩。别墅池塘晓，晴郊草木蕃。沟塍连杜曲，茅土盛于门。卜筑因登览，经邦每讨论。退朝鸣玉会，入室断金言。材俊依东阁，壶觞接后园。径深云自起，风静叶初翻。宰物归心匠，虚中即化源。巴人宁敢和，空此愧游藩。","dynasty":"唐代","title":"奉和于司空二十五丈新卜城南郊居接司徒公别墅即事书情奉献兼呈李裴相公"}
{"author":"权德舆","content":"笑语欢今夕，烟霞怆昔游。清羸还对月，迟暮更逢秋。胜理方自得，浮名不在求。终当制初服，相与卧林丘。","dynasty":"唐代","title":"与故人夜坐道旧"}
{"author":"权德舆","content":"耒水波纹细，湘江竹叶轻。（耒口，见《衡州名胜志》）。古时楼上清明夜，月照楼前撩乱花。今日成阴复成子，可怜春尽未归家。（见《野客从谈》）新妇矶头云半敛，女儿滩畔月初明。（见《野客丛谈》）回合千峰里，晴光似画图。征车随反照，候吏映白云。（《石塘路有怀院中诸公》）","dynasty":"唐代","title":"句"}
{"author":"权德舆","content":"五辂导灵辒，千夫象缭垣。行宫移晓漏，綵杖下秋原。莫究希夷理，空怀涣汗恩。颐神方蹈道，传圣乃尊尊。共祝如山寿，俄惊凭几言。遐荒七月会，肸蚃百灵奔。豹尾从风直，鸾旗映日翻。涂刍联法从，营骑肃旌门。杳霭虞泉夕，凄清楚挽喧。不堪程尽处，呜咽望文园。","dynasty":"唐代","title":"奉和郑宾客相公摄官丰陵扈从之作"}
{"author":"权德舆","content":"穷年路歧客，西望思茫茫。积水曾南渡，浮云失旧乡。海边寻别墅，愁里见重阳。草露荷衣冷，山风菊酒香。独谣看坠叶，远目遍秋光。更羡登攀处，烟花满练塘。","dynasty":"唐代","title":"嘉兴九日寄丹阳亲故"}
{"author":"权德舆","content":"累抗乞身章，湛恩比上庠。宾筵徵稷嗣，家法自扶阳。簪组欢言久，琴壶雅兴长。阴岚冒苔石，轻籁韵风篁。佩玉三朝贵，挥金百虑忘。因知卧商洛，岂胜白云乡。","dynasty":"唐代","title":"韦宾客宅与诸博士宴集"}
{"author":"权德舆","content":"荀寅士吉射，诚乃蔽聪明。奈何赵志父，专举晋阳兵。下令汉七国，借此以为名。吾嘉徙薪智，祸乱何由生。","dynasty":"唐代","title":"读谷梁传二首其一"}
{"author":"权德舆","content":"忆昔溴梁会，岂伊无诸侯。群臣自盟歃，君政如赘旒。有力则宗楚，何人复尊周。空文徒尔贬，见此眦血流。","dynasty":"唐代","title":"读谷梁传二首其二"}
{"author":"权德舆","content":"养拙方去諠，深居绝人事。返耕忘帝力，乐道疏代累。翛然衡茅下，便有江海意。宁知肉食尊，自觉儒衣贵。烟霜当暮节，水石多幽致。三径日闲安，千峰对深邃。策藜出村渡，岸帻寻古寺。月魄清夜琴，猿声警朝寐。地偏芝桂长，境胜烟霞异。独鸟带晴光，疏篁净寒翠。窗前风叶下，枕上溪云至。散发对农书，斋心看道记。清言覈名理，开卷穷精义。求誉观朵颐，危身陷芳饵。纷吾守孤直，世业常恐坠。就学缉韦编，铭心对欹器。元和畅万物，动植咸使遂。素履期不渝，永怀丘中志。","dynasty":"唐代","title":"郊居岁暮因书所怀"}
{"author":"权德舆","content":"韦曲冠盖里，鲜原郁青葱。公台睦中外，墅舍邻西东。驺驭出国门，晨曦正曈昽。燕居平外土，野服参华虫。疆畎分古渠，烟霞连灌丛。长幼序以齿，欢言无不同。忆昔全盛时，勋劬播休功。代业扩宇内，光尘蔼墟中。慨息多永叹，歌诗厚时风。小生忝瓜葛，慕义斯无穷。","dynasty":"唐代","title":"奉和韦曲庄言怀贻东曲外族诸弟"}
{"author":"权德舆","content":"芊芊远郊外，杳杳春嵓曲。愁处映微波，望中连净绿。日暮藉离觞，折芳心断续。","dynasty":"唐代","title":"送薛十九丈授将作主簿分司东都赋得春草"}
{"author":"权德舆","content":"念尔强学殖，非贯早从师。温温禀义方，慥慥习书诗。计偕来上国，宴喜方怡怡。经术既修明，艺文亦葳蕤。伊予谅无取，琐质荷洪慈。偶来贰仪曹，量力何可支。废业固相受，避嫌诚自私。徇吾刺促心，婉尔康庄姿。古人贵直道，内讼乖坦夷。用兹处大官，无乃玷清时。羸车出门去，怅望交涕洟。琢磨贵分阴，岁月若飙驰。千里起足下，丰年系镃䥓。苟令志气坚，伫见缨佩随。斑斓五綵服，前路春物熙。旧游忆江南，环堵留蓬茨。湖水白于练，莼羹细若丝。别来十三年，梦寐时见之。宠荣忽踰量，荏苒不自知。晨兴愧华簪，止足为灵龟。遐路各自爱，大来行可期。青冥在目前，努力调羽仪。","dynasty":"唐代","title":"送别沅"}
{"author":"权德舆","content":"璿枢无停连，四序相错行。寄言赫曦景，今日一阴生。","dynasty":"唐代","title":"夏至日作"}
{"author":"权德舆","content":"偶来人境外，心赏幸随君。古殿烟霞夕，深山松桂薰。岩花点寒溜，石磴扫春云。清净诸天近，喧尘下界分。名僧康宝月，上客沈休文。共宿东林夜，清猿彻曙闻。","dynasty":"唐代","title":"与沈十九拾遗同游栖霞寺上方于亮上人院会宿二首其二"}
{"author":"权德舆","content":"东朝闻楚挽，羽翿依稀转。天归京兆新，日与长安远。兰芳落故殿，桂影销空苑。骑吹咽不前，风悲九旗卷。","dynasty":"唐代","title":"惠昭皇太子挽歌词二首其二"}
{"author":"权德舆","content":"上人远自西天竺，头陁行遍国朝寺。口翻贝叶古字经，手持金策声泠泠。护法护身唯振锡，石濑云溪深寂寂。乍来松径风更寒，遥映霜天月成魄。后夜空山禅诵时，寥寥挂在枯树枝。真法常传心不住，东西南北随缘路。佛川此去何时回，应真莫便游天台。","dynasty":"唐代","title":"锡杖歌送明"}
{"author":"权德舆","content":"阳台巫山上，风雨忽清旷。朝云与游龙，变化千万状。魂交复目断，缥缈难比况。兰泽不可亲，凝清坐惆怅。","dynasty":"唐代","title":"杂诗五首其二"}
{"author":"权德舆","content":"淇水春正绿，上宫兰叶齐。光风两摇荡，鸣佩出中闺。一顾授横波，千金呈瓠犀。徒然路傍子，恍恍复悽悽。","dynasty":"唐代","title":"杂诗五首其三"}
{"author":"权德舆","content":"碧树泛鲜飙，玉琴含妙曲。佳人掩鸾镜，婉婉凝相瞩。文袿映束素，香黛宜𥊑绿。寂寞远怀春，何时来比目。","dynasty":"唐代","title":"杂诗五首其四"}
{"author":"权德舆","content":"含颦倚瑶瑟，丹慊结繁虑。失身不自还，万恨随玉箸。蘼芜山下路，团扇秋风去。君看心断时，犹在目成处。","dynasty":"唐代","title":"杂诗五首其五"}
{"author":"权德舆","content":"枕上觉，窗外晓。怯朝光，惊曙鸟。花坠露，满芳沼。柳如丝，风袅袅。佳期远，相见少。试一望，魂杳渺。","dynasty":"唐代","title":"杂言和常州李员外副使春日戏题十首其六"}
{"author":"权德舆","content":"江春好游衍，处处芳菲积。綵舫入花津，香车依柳陌。绿杨烟袅袅，红蕊莺寂寂。如何愁思人，独与风光隔。","dynasty":"唐代","title":"杂言和常州李员外副使春日戏题十首其七"}
{"author":"权德舆","content":"春风半，春光遍。柳如丝，花似霰。归心劳梦寐，远目伤游眄。可惜长安无限春，年年空向江南见。","dynasty":"唐代","title":"杂言和常州李员外副使春日戏题十首其八"}
{"author":"权德舆","content":"渡秋江兮渺然，望秋月兮婵娟。色如练，万里遍，我有所思兮不得见。不得见兮露寒水深，耿遥夜兮伤心。","dynasty":"唐代","title":"渡江秋怨二首其二"}
{"author":"权德舆","content":"莺啼兰已红，见出凤城东。粉汗宜斜日，衣香逐上风。情来不自觉，暗驻五花骢。","dynasty":"唐代","title":"玉台体十二首其十一"}
{"author":"权德舆","content":"闲庭无事，独步春辉。韶光满目，落蕊盈衣。芳树交柯，文禽并飞。婉彼君子，怅然有违。对酒不饮，横琴不挥。不挥者何，知音诚稀。","dynasty":"唐代","title":"杂言和常州李员外副使春日戏题十首其九"}
{"author":"郑南金","content":"重阳玉律应，万乘金舆出。风起韵虞弦，云开吐尧日。菊花浮圣酒，茱香挂衰质。欲知恩煦多，顺动观秋实。","dynasty":"唐代","title":"奉和九日幸临渭亭登高应制得日字"}
{"author":"赵冬曦","content":"抑郁何以欢，阴氛亦登望。孤岛轻雾里，行舟白波上。目劳西北云，心醉东南嶂。昔日青谿子，胡然此无状。","dynasty":"唐代","title":"陪张燕公登南楼"}
{"author":"赵冬曦","content":"纶綍有成命，旌麾不可攀。湘川朝目断，荆阙夕波还。果枉东瞻唱，兴言夕放闲。携琴仙洞中，置酒灉湖上。芳景恣行乐，谪居忽如忘。聚散本相因，离情自悲怅。鸾翮非常戢，鹏天会昭旷。永怀宛洛游，曾是弹冠望。","dynasty":"唐代","title":"酬燕公出湖见寄"}
{"author":"赵冬曦","content":"方曙跻南楼，凭轩肆遐瞩。物华荡暄气，春景媚晴旭。川霁湘山孤，林芳楚郊缛。列岩重叠翠，远岸逶迤绿。风帆摩天垠，鱼艇散弯曲。鸿归鹤舞送，猿叫莺声续。群动皆熙熙，噫予独羁束。常钦才子意，忌鵩伤踡跼.雅尚骚人文，怀沙何迫促。未知二贤意，去矣从所欲。","dynasty":"唐代","title":"奉和张燕公早霁南楼"}
{"author":"赵冬曦","content":"三湖返入两山间，畜作灉湖弯复弯。暑雨奔流潭正满，微霜及潦水初还。水还波卷溪潭涸，绿草芊芊岸崭岝。适来飞棹共回旋，已复扬鞭恣行乐。道旁耆老步跹跹，楚言兹事不知年。试就湖边披草径，莫疑东海变桑田。君讶今时尽陵陆，我看明岁更沦涟。来今自昔无终始，人事回环常若是。应思阙下声华日，谁谓江潭旅游子。初贞正喜固当然，往蹇来誉宜可俟。盈虚用舍轮舆旋，勿学灵均远问天。","dynasty":"唐代","title":"灉湖作"}
{"author":"赵冬曦","content":"为吏恩犹旧，投沙惠此蒙。江边悠尔处，泗上宛然同。访道精言合，论经大义通。鸣琴有真气，况已沐清风。","dynasty":"唐代","title":"和燕公岳州山城"}
{"author":"赵冬曦","content":"政理常多暇，方舟此溯洄。吹笙虚洞答，举楫便风催。山暗云犹辨，潭幽月稍来。清溪无数曲，未尽莫先回。烟霭夕微蒙，幽湾赏未穷。舣舟待初月，褰幌招远风。鹤声聒前浦，渔火明暗丛。东山云壑意，不谓尔来同。","dynasty":"唐代","title":"和尹懋秋夜游灉湖二首"}
{"author":"赵冬曦","content":"江外多山水，招要步马来。琴将天籁合，酒共鸟声催。岩坐攀红药，溪行爱绿苔。所怀非此地，游望亦裴回。","dynasty":"唐代","title":"陪燕公游灉湖上寺"}
{"author":"赵冬曦","content":"美酒值芳春，醒馀气益真。降欢时倒履，乘兴偶翻巾。徐榻思方建，左车理自均。傲然歌一曲，一醉濯缨人。","dynasty":"唐代","title":"答张燕公翻著葛巾见呈之作"}
{"author":"赵冬曦","content":"语别意凄凄，零陵湘水西。佳人金谷返，爱子洞庭迷。旧馆逢花发，他山值鸟啼。江天千里望，谁见绿蘋齐。","dynasty":"唐代","title":"奉答燕公"}
{"author":"赵冬曦","content":"爽垲三秦地，芳华二月初。酺承奠璧罢，宴是合钱馀。柳翠垂堪结，桃红卷欲舒。从容会鹓鹭，延曼戏龙鱼。喜气流云物，欢声浃里闾。圣恩将报厚，请述记言书。","dynasty":"唐代","title":"奉和圣制同二相已下群官乐游园宴"}
{"author":"赵冬曦","content":"轩辕应顺动，力牧正趋陪。道合殷为砺，时行楚有材。省方西礼设，振旅北京回。地理分中壤，天文照上台。寒依汾谷去，春入晋郊来。窃比康衢者，长歌仰大哉。","dynasty":"唐代","title":"奉和圣制答张说扈从南出雀鼠谷"}
{"author":"赵冬曦","content":"浅术方观海，深恩忽见天。学开丹殿籍，名与石渠贤。良辅膺休命，微生谬采甄。春馀仍哢鸟，夏近未舒莲。笺札来宸禁，衣冠集诏筵。史臣知醉德，欲记升中年。","dynasty":"唐代","title":"奉和圣制送张说上集贤学士赐宴赋得莲字"}
{"author":"赵冬曦","content":"谁道零陵守，东过此地游。友僚同省阁，昆弟接荆州。我逐江潭雁，君随海上鸥。屡伤神气阻，久别鬓毛秋。疑岭春应遍，阳台雨欲收。主人情未尽，高驾少淹留。","dynasty":"唐代","title":"奉答燕公"}
{"author":"赵冬曦","content":"良臣乃国宝，麾守去承明。外户人无闭，浮江兽已行。随来晋盗逸，民化蜀风清。郛郭从彝典，州闾荷德声。小人投天涯，流落巴丘城。所赖中和作，优游凿与耕。","dynasty":"唐代","title":"陪张燕公行郡竹篱"}
{"author":"赵冬曦","content":"南湖美泉石，君子玩幽奇。湾澳陪临泛，岩峿共践窥。秋风赪桂竦，春景绿杨垂。郢路委分竹，湘滨拥去麾。枉帆怀胜赏，留景惜差池。水木且不弃，情由良可知。","dynasty":"唐代","title":"和燕公别灉湖"}
{"author":"赵冬曦","content":"穷鸟婴笼缀，孤飞任播迁。鹪鹩王佐用，复此挫冲天。楚云何掩郁，湘水亦回邅。怀哉愧木雁，忽尔枉兰荃。愈疾同枚叔，销忧比仲宣。归途书可畏，弱操石犹坚。覆载虽云广，涔阳直块然。","dynasty":"唐代","title":"奉酬燕公见归田赋垂赠之作"}
{"author":"赵冬曦","content":"上月今朝减，流传耗磨辰。还将不事事，同醉俗中人。春来半月度，俗忌一朝闲。不酌他乡酒，无堪对楚山。","dynasty":"唐代","title":"和张燕公耗磨日饮（一作张说诗）"}
{"author":"赵冬曦","content":"江上多山水，招要步马来。琴将天籁合，酒共鸟声催。岩坐攀红药，溪行爱绿苔。所怀非此地，游望亦裴回。","dynasty":"唐代","title":"陪燕公游㴩湖上寺"}
{"author":"赵冬曦","content":"春来半月度，俗忌一朝闲。不酌他乡酒，无堪对楚山。","dynasty":"唐代","title":"和张燕公耗磨日饮其二"}
{"author":"赵冬曦","content":"甲负石兮空自奇，客乘查兮何远为。君不见虚舟之泛泛，浩浩乘流而不羁。","dynasty":"唐代","title":"三门赋附歌"}
{"author":"赵冬曦","content":"烟霭夕微蒙，幽湾赏未穷。舣舟待初月，褰幌招远风。鹤声聒前浦，渔火明暗丛。东山云壑意，不谓尔来同。","dynasty":"唐代","title":"和尹懋秋夜游㴩湖二首其二"}
{"author":"林概","content":"尉佗尺檄黄关闭，天欲亡秦盛汉家。一日将军通战棹，何曾五岭限中华。","dynasty":"宋代","title":"伏波将军庙"}
{"author":"林概","content":"退之皆负□□志，作邑当年来此中。谩道阳山是穷处，先生于道未尝穷。","dynasty":"宋代","title":"韩退之庙"}
{"author":"林概","content":"湖光如鉴月如珪，月下湖中两桨飞。鹤氅四垂冰骨爽，夜深疑自广寒归。","dynasty":"宋代","title":"鉴湖月夜行舟"}
{"author":"林概","content":"密树芳秾碧草齐，春华微度绿阴低。溪连嵊水兴何尽，路接仙源人自迷。落絮有情风上下，好花无语日东西。故园桃李经年别，一望归心绕翠蹊。","dynasty":"宋代","title":"剡郊野思"}
{"author":"林概","content":"胜绝千岩地，清涵一水滨。石泉寒绕涧，山木翠和春。秀人壶中望，幽凝物外身。贤侯足真赏，王谢有芳尘。","dynasty":"宋代","title":"题曲水阁"}
{"author":"林概","content":"越绝烟光隐翠微，兰亭春色送行衣。风清汉相鸣樵径，台古任公落钓矶。绣被歌残人竟远，桃花源静客忘归。凭君莫上秦山望，千古骊宫对夕晖。","dynasty":"宋代","title":"越中五咏"}
{"author":"林概","content":"何处骊驹杂楚歌，楚人归思吒云萝。河阳望竟妾心远，金谷别来郎恨多。往事一春空物态，闲情千里旧风波。归时莫听陇头水，肠断不禁年少何。","dynasty":"宋代","title":"越中五咏·离席"}
{"author":"林概","content":"绿郊凝望久徘徊，落日川原映古台。江上晚风三弄笛，陇头春信一枝梅。东西陌外烟光度，紫翠峰前霁色开。不是罗敷莫迥首，城南五马使君来。","dynasty":"宋代","title":"越中五咏·西村"}
{"author":"林概","content":"漠漠横塘一水通，霏霏轻蔼夕阳中。吴娘晚唱穿菱叶，楚客春心吒蕙丛。烟外蒹葭间倚路，波间舴艋半凌风。江南景好游人去，二月大埋花艳红。","dynasty":"宋代","title":"越中五咏·野塘"}
{"author":"林概","content":"碧树阴浓曲沼滨，赏心何处乐游频。东吴景物兰亭晚，西洛烟光梓泽春。香散落梅忘怨笛，绿铺幽草妒芳茵。风云流散苦无定，且学阳池倒载身。","dynasty":"宋代","title":"越中五咏·野无讌集"}
{"author":"郑蜀宾","content":"畏途方万里，生涯近百年。不知将白首，何处入黄泉。","dynasty":"唐代","title":"别亲朋"}
{"author":"鲍至","content":"望园光景暮，林观歇雰埃。荷疏不碍楫，石浅好萦苔。风光逐榜转，山望向桥开。树交楼影没，岸暗水光来。","dynasty":"南北朝","title":"山池应令诗"}
{"author":"鲍至","content":"神心眷物序，访道绝尘嚣。林疏盖影出，风去管声遥。息徒依胜境，税驾上山椒。年还节已仲，野绿气方韶。短叶生乔树，疏花发早条。远峰带云没，流烟杂雨飘。复兹承乏者，颁名厕末僚。愿藉连河涧，庶影慧灯昭。一知衣内宝，衣惭兹地辽。","dynasty":"南北朝","title":"奉和往虎窟山寺诗"}
{"author":"长善","content":"一年一度按巡边，蓟北渔阳九月天。叠叠乱云迷战垒，荒荒古道入溪烟。貔貅列戍资专阃，台障经营仰昔贤。好趁高秋勤肄武，关河快著祖生鞭。","dynasty":"清代","title":"巡边其一"}
{"author":"长善","content":"大漠穷秋草正肥，健儿队队马如飞。千旌耀日争前导，羽扇临风效一挥。极塞黄尘消客鬓，满山红叶扑征衣。建昌东望挑林口，落照长河且驻騑。","dynasty":"清代","title":"巡边其二"}
{"author":"长善","content":"去年枹鼓报仓黄，驿骑喧腾羽檄忙。稍喜从天下飞将，更闻清野到穷乡。数声晓角高峰月，万帐平沙午夜霜。自古筹边须善策，令严刁斗重周防。","dynasty":"清代","title":"巡边其三"}
{"author":"长善","content":"柳营迤逦过三屯，见说登坛上将尊。绝代勋名埋断碣，多时峰火黯荒村。军门已献辽河捷，野戍犹惊旅梦魂。三十一关东去远，掌中形胜有谁论。","dynasty":"清代","title":"巡边其四"}
{"author":"长善","content":"短衣匹马忆东征，早岁曾经古北平。此日扬扬持使节，重来屑屑笑儒生。车铃替戾卢龙塞，烟水空濛孤竹城。且喜风尘洽亲故，金樽银烛共相迎。","dynasty":"清代","title":"巡边其五"}
{"author":"长善","content":"草窃狐鸣剽市阛，团民杀贼诏频颁。朝歌设策求才少，魏国忧时刺勇艰。岂有萑苻终梗化，尽闻刀笔擅容奸。苍茫不尽关山感，又逐燕鸿自往还。","dynasty":"清代","title":"巡边其六"}
{"author":"傅雱","content":"半淡半浓资眺望，似明似晦喜登临。","dynasty":"宋代","title":"句"}
{"author":"韦安石","content":"重九开秋节，得一动宸仪。金风飘菊蕊，玉露泫萸枝。睿览八纮外，天文七曜披。临深应在即，居高岂忘危。","dynasty":"唐代","tags":"重阳节，登高，写景，抒情","title":"奉和九日幸临渭亭登高应制得枝字"}
{"author":"韦安石","content":"蜂蚁屯夷落，熊罴逐汉飞。忘躯百战后，屈指一年归。厚眷纾天藻，深慈解御衣。兴酣歌舞出，朝野叹光辉。","dynasty":"唐代","title":"侍宴旋师喜捷应制"}
{"author":"韦安石","content":"梁园开胜景，轩驾动宸衷。早荷承湛露，修竹引薰风。九酝倾钟石，百兽协丝桐。小臣陪宴镐，献寿奉维嵩。","dynasty":"唐代","title":"梁王宅侍宴应制同用风字"}
{"author":"陈枢才","content":"耆旧襄阳传，风流月旦评。此翁尤间出，当代总销声。遇事皆迎刃，游谈可伐兵。孰知死诸葛，英气凛如生。","dynasty":"宋代","title":"挽薛艮斋"}
{"author":"陈枢才","content":"晁董科名累，向雄利禄儒。惟公传洛学，处世类齐竽。湖外严兵戍，神畿析使符。恍然成昨梦，一吊束徐刍。","dynasty":"宋代","title":"挽薛艮斋"}
{"author":"王琼","content":"危楼百尺跨长城，雉堞秋高气肃清。绝塞平川开堑垒，排空斥堠扬旗旌。已闻胡出河南境，不用兵屯细柳营。极喜御戎全上策，倚栏长啸晚烟横。","dynasty":"明代","tags":"重阳节，赞颂，长城","title":"九日登长城关楼"}
{"author":"王琼","content":"白池青草古盐州，倚啸高城豁望眸。河朔毡庐千里迥，泾原旌节隔年留。辕门菊酒生豪兴，雁塞风云惬壮游。诸将至今多卫霍，伫看露布上龙楼。","dynasty":"明代","tags":"重阳节，登楼，饮酒","title":"九日登花马池城"}
{"author":"陈士廉","content":"被发翩然下大荒，黄尘四塞日生芒。人间历尽无量劫，亿万千年心不殇。","dynasty":"清代","title":"春日杂诗其一"}
{"author":"陈士廉","content":"痛哭陈书累万言，兰呻蕙叹诉烦冤。君王爱老臣年少，合托湘流吊屈原。","dynasty":"清代","title":"春日杂诗其二"}
{"author":"陈士廉","content":"偶控茅龙谒紫微，汉家故事已全非。羊头烂贱通侯贵，愿借天钱十万归。","dynasty":"清代","title":"春日杂诗其三"}
{"author":"陈士廉","content":"璇机玉杼日纷纷，争向天孙乞锦雯。新络冰丝千万缕，可能持赠沈休文。","dynasty":"清代","title":"春日杂诗其四"}
{"author":"陈士廉","content":"七宝庄严妙道参，敕书初拜紫囊函。淮王何意私鸡犬，得附青云自不凡。","dynasty":"清代","title":"春日杂诗其五"}
{"author":"陈士廉","content":"浊世翩翩署雁衔，珠冠玉佩两当衫。而今始识优旃乐，舞罢回渡奏阮咸。","dynasty":"清代","title":"春日杂诗其六"}
{"author":"邓旭","content":"万绿藏深壑，苔龛路几层。侧身同蚁进，牵臂学猿腾。累重缘留发，栖幽欲妒僧。半生迟引退，应悔镂春冰。","dynasty":"明代","title":"赠凤凰山咸庵禅丈，庵名凰巢"}
{"author":"邓旭","content":"夜发富春江，午缆钱塘岸。不见当时射潮者，天际烟波空浩瀚。须臾海门走匹练，白虹蜿蜿吐长线。渐看鳌背负山来，汹涌顿令天地变。龙吹笛，鼍击鼓，冯夷天吴江上舞。万斛舳舻如败叶，怒涛一卷送平浦。伊昔惟闻东流之水无尽期，沃焦澒洞为漏卮。云何已逝壑，而有还源时。应是伍胥文种恨不灭，无路叩天气填咽。故教雪浪排长空，古今嘘吸无时绝。","dynasty":"明代","title":"钱塘看潮"}
{"author":"金真德","content":"大唐开鸿业，巍巍皇猷昌。止戈戎衣定，修文继百王。统天崇雨施，理物体含章。深仁谐日月，抚运迈时康。幡旗既赫赫，钲鼓何锽锽.外夷违命者，翦覆被大殃。和风凝宇宙，遐迩竞呈祥。四时调玉烛，七曜巡万方。维岳降宰辅，维帝用忠良。三五咸一德，昭我皇家唐。","dynasty":"唐代","title":"太平诗"}
{"author":"纪映淮","content":"栖鸦流水点秋光，爱此萧疏树几行。不与行人绾离别，赋成谢女雪飞香。","dynasty":"清代","tags":"咏物，柳树，抒情","title":"咏秋柳"}
{"author":"纪映淮","content":"清溪有桃叶，流水载佳人。名以王郎久，花犹古渡新。楫摇秦代月，枝带晋时春。莫谓供凭览，因之可结邻。","dynasty":"明代","title":"桃叶歌"}
{"author":"纪映淮","content":"细竹深阴覆碧纱，石床书帙昼抛斜。半帘细润侵寒雨，一衲孤馨染落花。流水穿林寻野鹤，夕阳归树护栖鸦。春山淡漠无人共，遥倩诗囊贮乱霞。","dynasty":"明代","title":"春日幽居"}
{"author":"纪映淮","content":"李花一孤村，流水数间屋。夕阳不见人，牯牛麦中宿。","dynasty":"明代","title":"即景"}
{"author":"纪映淮","content":"萧瑟幽闺更漏长，庭前丛桂发、暗飘香。月明露白渐生凉，轻风起、时拂郁金裳。远雁一行行，相看还伫立、怯空房。幽怀几许总难量，兰缸灺、花影欲窥窗。","dynasty":"明代","title":"小重山秋闺"}
{"author":"纪映淮","content":"翠菊娇秋色，金蓉衬晚霞。倦来无力倚红纱。恨杀孤鸿一点、叫天涯。","dynasty":"明代","title":"南歌子秋思"}
{"author":"纪映淮","content":"楼前花逐东风舞。惟有杨花堪妒。一味入帘穿户。不管愁人顾。枝头杜宇声偏苦。叫得斜阳欲暮。门外残红无数。零落横塘路。","dynasty":"明代","title":"桃源忆故人暮春"}
{"author":"纪映淮","content":"疏帘不捲早春寒。残梅倚石栏。碧天无际路漫漫。孤云独去闲。丝添鬓，意阑珊。频将双泪弹。中庭明月又团团。愁人不要看。","dynasty":"明代","title":"醉桃源早春"}
{"author":"纪映淮","content":"落尽红香绿满枝。韶光如驶去难追。春归过去鹃啼血，小阁帘垂乳燕窥。情脉脉，意孜孜。无言常自费寻思。连天草色和烟碧，何事东风着意吹。","dynasty":"明代","title":"鹧鸪天有感"}
{"author":"纪映淮","content":"闲窗独坐病馀身。惊闻画鼓闹，在河津。始知节届佩符辰。彩丝系，输与少年人。一岁一番新。年光催短鬓。暗伤神。感时怀古欲沾巾。湘江渺，何处吊灵均。","dynasty":"明代","title":"小重山端午"}
{"author":"纪映淮","content":"疏梅枝上，昨夜又经春雪。依依窗外，恰对人寥寂。冷淡孤芳，一种幽情殊绝。休吹长笛，好留馀馝。瘦影横斜，正冰蟾好时节。乱点苍苔，无奈东风劣。梦断高楼，有恨无言可说。早听帘际，莺调新舌。","dynasty":"明代","title":"传言玉女咏残梅"}
{"author":"赵壹","content":"　　伊五帝之不同礼，三王亦又不同乐。数极自然变化，非是故相反。德政不能救世溷乱，赏罚岂足惩时清浊？春秋时祸败之始，战国逾增其荼毒。秦汉无以相踰越，乃更加其怨酷。宁计生民之命？为利己而自足。　　于兹迄今，情伪万方。佞诌日炽，刚克消亡。舐痔结驷，正色徒行。妪名势，抚拍豪强。偃蹇反俗，立致咎殃。捷慑逐物，日富月昌。浑然同惑，孰温孰凉？邪夫显进，直士幽藏。　　原斯瘼之所兴，实执政之匪贤。女谒掩其视听兮，近习秉其威权。所好则钻皮出其毛羽，所恶则洗垢求其瘢痕。虽欲竭诚而尽忠，路绝险而靡缘。九重既不可启，又群吠之狺狺。安危亡于旦夕，肆嗜慾于目前。奚异涉海之失柁，坐积薪而待然？荣纳由于闪榆，孰知辨其蚩妍？故法禁屈橈于势族，恩泽不逮于单门。宁饥寒于尧舜之荒岁兮，不饱暖于当今之丰年。乘理虽死而非亡，违义虽生而匪存。　　有秦客者，乃为诗曰：河清不可俟，人命不可延。顺风激靡草，富贵者称贤。文籍虽满腹，不如一囊钱。伊优北堂上，抗髒依门边。　　鲁生闻此辞，紧而作歌曰：势家多所宜，咳唾自成珠；被褐怀金玉，兰蕙化为刍。贤者虽独悟，所困在群愚。且各守尔分，勿复空驰驱。哀哉复哀哉，此是命矣夫！","dynasty":"两汉","tags":"辞赋精选，抒情","title":"刺世疾邪赋"}
{"author":"赵壹","content":"河清不可恃，人寿不可延。顺风激靡草，富贵者称贤。文籍虽满腹，不如一囊钱。伊优北堂上，肮脏倚门边。势家多所宜，咳唾自成珠。被褐怀金玉，兰蕙化为刍。贤者虽独悟，所困在群愚。且各守尔分，勿复空驰驱。哀哉复哀哉，此是命矣夫！","dynasty":"两汉","tags":"揭露，社会，黑暗","title":"疾邪诗二首"}
{"author":"赵壹","content":"河清不可恃，人命不可延。顺风激靡草，富贵者称贤。文籍虽满腹，不如一囊钱。伊优北堂上，肮脏倚门边。","dynasty":"两汉","title":"疾邪诗"}
{"author":"赵壹","content":"势家多所宜，咳唾自成珠。被褐怀金玉，兰蕙化为刍。贤者虽独悟，所困在群愚。且各守尔分，勿复空驰驱。哀哉复哀哉，此是命矣夫！","dynasty":"两汉","title":"疾邪诗"}
{"author":"戴镐","content":"共说龙兴寺，何来石佛奇？灵光从古井，澍雨得良医。草长袍争妒，门开雀见疑。百年崇信士，孰肯坐题诗。","dynasty":"清代","title":"游石佛寺"}
{"author":"陈大震","content":"海滨推老大，粹行比珩璜。","dynasty":"宋代","title":"句"}
{"author":"陈大震","content":"有湖光处有山多，独此平坡玉一窝。天下比来几西子，水中曾见百东坡。不随巨浸熏为瘴，肯为飞廉鼓作波。莫作无根潢潦看，两支流出万囷禾。","dynasty":"宋代","title":"西湖"}
{"author":"郑嵎","content":"津阳门北临通逵，雪风猎猎飘酒旗。泥寒款段蹶不进，疲童退问前何为。酒家顾客催解装，案前罗列樽与卮。青钱琐屑安足数，白醪软美甘如饴。开垆引满相献酬，枯肠渴肺忘朝饥。愁忧似见出门去，渐觉春色入四肢。主翁移客挑华灯，双肩隐膝乌帽欹。笑云鲐老不为礼，飘萧雪鬓双垂颐。问余何往凌寒曦，顾翁枯朽郎岂知。翁曾豪盛客不见，我自为君陈昔时。时平亲卫号羽林，我才十五为孤儿。射熊搏虎众莫敌，弯弧出入随佽飞。此时初创观风楼，檐高百尺堆华榱。楼南更起斗鸡殿，晨光山影相参差。其年十月移禁仗，山下栉比罗百司。朝元阁成老君见，会昌县以新丰移。幽州晓进供奉马，玉珂宝勒黄金羁。五王扈驾夹城路，传声校猎渭水湄。羽林六军各出射，笼山络野张罝维。雕弓绣韣不知数，翻身灭没皆蛾眉。赤鹰黄鹘云中来，妖狐狡兔无所依。人烦马殆禽兽尽，百里腥膻禾黍稀。暖山度腊东风微，宫娃赐浴长汤池。刻成玉莲喷香液，漱回烟浪深逶迤。犀屏象荐杂罗列，锦凫绣雁相追随。破簪碎钿不足拾，金沟残溜和缨緌.上皇宽容易承事，十家三国争光辉。绕床呼卢恣樗博，张灯达昼相谩欺。相君侈拟纵骄横，日从秦虢多游嬉。朱衫马前未满足，更驱武卒罗旌旗。画轮宝轴从天来，云中笑语声融怡。鸣鞭后骑何躞蹀，宫妆襟袖皆仙姿。青门紫陌多春风，风中数日残春遗。骊驹吐沫一奋迅，路人拥篲争珠玑。八姨新起合欢堂，翔鹍贺燕无由窥。万金酬工不肯去，矜能恃巧犹嗟咨。四方节制倾附媚，穷奢极侈沽恩私。堂中特设夜明枕，银烛不张光鉴帷。瑶光楼南皆紫禁，梨园仙宴临花枝。迎娘歌喉玉窈窕，蛮儿舞带金葳蕤。三郎紫笛弄烟月，怨如别鹤呼羁雌。玉奴琵琶龙香拨，倚歌促酒声娇悲。饮鹿泉边春露晞，粉梅檀杏飘朱墀。金沙洞口长生殿，玉蕊峰头王母祠。禁庭术士多幻化，上前较胜纷相持。罗公如意夺颜色，三藏袈裟成散丝。蓬莱池上望秋月，无云万里悬清辉。上皇夜半月中去，三十六宫愁不归。月中秘乐天半间，丁珰玉石和埙篪。宸聪听览未终曲，却到人间迷是非。千秋御节在八月，会同万国朝华夷。花萼楼南大合乐，八音九奏鸾来仪。都卢寻橦诚龌龊，公孙剑伎方神奇。马知舞彻下床榻，人惜曲终更羽衣。禄山此时侍御侧，金鸡画障当罘罳.绣do衣褓日屃赑，甘言狡计愈娇痴。诏令上路建甲第，楼通走马如飞翚。大开内府恣供给，玉缶金筐银簸箕。异谋潜炽促归去，临轩赐带盈十围。忠臣张公识逆状，日日切谏上弗疑。汤成召浴果不至，潼关已溢渔阳师。御街一夕无禁鼓，玉辂顺动西南驰。九门回望尘坌多，六龙夜驭兵卫疲。县官无人具军顿，行宫彻屋屠云螭。马嵬驿前驾不发，宰相射杀冤者谁。长眉鬓发作凝血，空有君王潜涕洟。青泥坂上到三蜀，金堤城边止九旂。移文泣祭昔臣墓，度曲悲歌秋雁辞。明年尚父上捷书，洗清观阙收封畿。两君相见望贤顿，君臣鼓舞皆歔欷。宫中亲呼高骠骑，潜令改葬杨真妃。花肤雪艳不复见，空有香囊和泪滋。銮舆却入华清宫，满山红实垂相思。飞霜殿前月悄悄，迎春亭下风飔飔.雪衣女失玉笼在，长生鹿瘦铜牌垂。象床尘凝罨飒被，画檐虫网颇梨碑。碧菱花覆云母陵，风篁雨菊低离披。真人影帐偏生草，果老药堂空掩扉。鼎湖一日失弓剑，桥山烟草俄霏霏。空闻玉碗入金市，但见铜壶飘翠帷。开元到今逾十纪，当初事迹皆残隳。竹花唯养栖梧凤，水藻周游巢叶龟。会昌御宇斥内典，去留二教分黄缁。庆山污潴石瓮毁，红楼绿阁皆支离。奇松怪柏为樵苏，童山眢谷亡嶮巇，烟中壁碎摩诘画，云间字失玄宗诗。石鱼岩底百寻井，银床下卷红绠迟。当时清影荫红叶，一旦飞埃埋素规。韩家烛台倚林杪，千枝灿若山霞摛。昔年光彩夺天月，昨日销熔当路岐。龙宫御榜高可惜，火焚牛挽临崎峗.孔雀松残赤琥珀，鸳鸯瓦碎青琉璃。今我前程能几许，徒有馀息筋力羸。逢君话此空洒涕，却忆欢娱无见期。主翁莫泣听我语，宁劳感旧休吁嘻。河清海宴不难睹，我皇已上升平基。湟中土地昔湮没，昨夜收复无疮痍。戎王北走弃青冢，虏马西奔空月支。两逢尧年岂易偶，愿翁颐养丰肤肌。平明酒醒便分首，今夕一樽翁莫违。","dynasty":"唐代","title":"津阳门诗"}
{"author":"申时行","content":"紫宸朝罢听传餐，玉饵琼肴出大官。斋日未成三爵礼，早春先试五辛盘。回风入仗旌旗暖，融雪当筵七箸寒。调鼎十年空伴食，君恩一饭报犹难。","dynasty":"明代","title":"立春日赐百官春饼"}
{"author":"申时行","content":"群芳烂熳吐春辉，双燕差池雪羽飞。玳瑁梁间寒色莹，水晶帘外曙光微。轻翻玉剪穿花过，试舞霓裳带月归。一自衔恩金屋里，年年送喜傍慈闱。","dynasty":"明代","title":"应制题扇"}
{"author":"申时行","content":"风袭帘帷炬色寒，鲛珠错落泻银盘。红绡半湿金莲吐，紫焰微销玉箸残。传蜡汉宫春厌浥，绝缨楚馆夜阑干。须知归院承恩日，涓滴还将雨露看。","dynasty":"明代","title":"烛泪"}
{"author":"申时行","content":"春风吹老夕阳斜，一笑嫣然度岁华。暂与名园敷锦绣，终怜幻质委泥沙。白头吟罢空相忆，红颊啼残转自嗟。疑是瞿昙新说法，故教天女散空花。","dynasty":"明代","title":"落花八首"}
{"author":"申时行","content":"暂尔无推择，居然一隐沦。才高应不贱，禄厚岂长贫。缓带闻羊祐，投壶识祭遵。他年传儒将，君肯后斯人。","dynasty":"明代","title":"赠张左虞都尉"}
{"author":"申时行","content":"宛转随高阜，青葱结茂林。团云低盖影，挟雨送涛音。节抱风霜苦，根盘岁月深。亦知弘㬌意，山阁助清吟。","dynasty":"明代","title":"松"}
{"author":"申时行","content":"坊开裴野锦，花发董林株。望欲迷琼苑，栽宜近白榆。微风舒露脸，小雨湿烟须。春意枝头闹，从教醉玉壶。","dynasty":"明代","title":"杏花"}
{"author":"申时行","content":"岩壑同栖处，风霜独秀时。暗飘灵隐粟，高擢广寒姿。露气侵衣袂，天香扑酒卮。桂丛吾自密，不负小山期。","dynasty":"明代","title":"咏桂"}
{"author":"申时行","content":"碧沼渟寒玉，红蕖映绿波。妆凝朝日丽，香逐晚风多。游戏金鳞出，飞扬翠羽过。纳凉依水榭，还续采莲歌。","dynasty":"明代","title":"莲花"}
{"author":"申时行","content":"诛茅疏野径，种菊拟山家。秀擢三秋干，奇分五色葩。凌霜留晚节，殿岁夺春华。为道餐英好，东篱兴独赊。","dynasty":"明代","title":"菊"}
{"author":"申时行","content":"筑圃双林畔，看花百卉先。含春俱绰约，缀雪暂清妍。景弄孤山月，香分庾岭天。任教催白发，索笑自年年。","dynasty":"明代","title":"缺题"}
{"author":"申时行","content":"分得元都种，依然玉洞春。逶迤成曲径，烂漫及芳辰。锦叠溪边浪，红销雨后尘。武陵差可拟，吾岂避秦人。","dynasty":"明代","title":"桃溪"}
{"author":"申时行","content":"洛中移小景，亭北倚新妆。题处皆名品，开时正艳阳。露凝酣酒色，风度返魂香。解道称姚魏，繁华压众芳。","dynasty":"明代","title":"适适园牡丹亭"}
{"author":"申时行","content":"铜台金谷总堪伤，昔日繁华已就荒。香入燕泥添旧垒，影归鸾镜作残妆。帘栊飞絮随春老，庭院游丝共日长。闻说仙葩能不谢，谁从海外觅奇方。","dynasty":"明代","title":"落花八首其一"}
{"author":"申时行","content":"名园佳卉剧堪怜，玉褪香消倍黯然。旖旎不禁含雨堕，轻扬无奈逐风颠。汉宫憔悴悲颜色，韦曲萧条感岁年。春去春来如有限，试将圆缺问婵娟。","dynasty":"明代","title":"落花八首其二"}
{"author":"申时行","content":"扑面窥帘故恼人，秾华能得几回新。漂摇逐浪浑无赖，澹荡随风似有因。青鸟衔来沾绮席，紫骝嘶去踏红尘。呼童扫径还教住，醉客何妨吐锦茵。","dynasty":"明代","title":"落花八首其三"}
{"author":"申时行","content":"繁华过眼若为情，独倚雕栏数落英。朱户月来虚弄影，玉阶星陨不闻声。惊鸿雒浦游魂远，飞燕朝阳舞态轻。几日啼将春色换，教人错恨树头莺。","dynasty":"明代","title":"落花八首其四"}
{"author":"申时行","content":"剩紫残红惨不禁，狂蜂醉蝶杳难寻。闲阶半蚀苔痕浅，曲径全埋草色深。游子骤惊风雨梦，美人长抱岁时心。枝头取次成青子，且共携尊坐绿阴。","dynasty":"明代","title":"落花八首其五"}
{"author":"申时行","content":"香阁缤纷可自由，艳姿狼藉倩谁收。铅华有恨空辞辇，罗绮无情宛堕楼。流出御沟春脉脉，迷来仙洞水悠悠。风光递转寻常事，可奈年年送白头。","dynasty":"明代","title":"落花八首其六"}
{"author":"申时行","content":"残英片片入埃尘，芳径迢迢遍草莱。野鹿衔将溪畔过，杜鹃啼向月中来。偶经别院飘歌扇，忽舞前檐送酒杯。不似无情东逝水，明年还逐艳阳开。","dynasty":"明代","title":"落花八首其七"}
{"author":"申时行","content":"芃芃秀色挺来牟，片片黄云似水流。风作跳波时隐见，雨添新涨乍沈浮。晴畦锦漾千层瀫，寒垄涛生四月秋。却怪狂澜频起陆，漫教文伟赋中愁。","dynasty":"明代","title":"麦"}
{"author":"申时行","content":"泥融沙涨雪痕消，到处芳菲著旧条。隔水半藏青雀舫，迎风斜倚赤栏桥。楼头人醉初横笛，灞口春阴不上潮。陶令柴桑归去久，五株门外已飘摇。","dynasty":"明代","title":"柳"}
{"author":"申时行","content":"万山回合似天台，二月桃花已遍开。映水却疑乘浪煖，缘崖故是倚云栽。乱红飞雨沾衣袂，碎锦分霞入酒杯。漫道武陵仙路远，探奇有客问津来。","dynasty":"明代","title":"桃花"}
{"author":"申时行","content":"招隐曾缘桂树留，追欢仍爱小山幽。尊前露气浮清汉，云里天香散碧秋。老干已分蟾窟种，良宵堪续兔园游。灵椿晚岁能相傍，花底何妨醉白头。","dynasty":"明代","title":"桂"}
{"author":"申时行","content":"奇葩竞吐汉宫春，日日含香送紫宸。千叶能随蓂荚荗，四时常应桂轮新。乍疑胜里金花巧，却讶枝间翠凤驯。愿以长春歌圣寿，还将解网颂皇仁。","dynasty":"明代","title":"月季花翠雀"}
{"author":"申时行","content":"花萼楼前过鹡鸰，群飞相逐总含情。非关原上秋声急，自傍林间淑景鸣。影散瑶阶葵日午，音调玉管蕙风清。当时集木称奇瑞，何似仪庭应圣明。","dynasty":"明代","title":"题御扇所画鹡鸰葵兰"}
{"author":"申时行","content":"庾岭春姿占早芳，梁园夜色转辉光。毰毸已见花如霰，莹洁还疑玉有香。积处寒侵姑射骨，融来暗洗寿阳妆。此时独对遥相忆，吹笛关山总断肠。","dynasty":"明代","title":"梅花"}
{"author":"申时行","content":"新除药圃结亭台，倾国奇葩忽自开。霜后著花还傲菊，春前破萼𡧓输梅。韶华岂为三冬借，阳气真从九地回。敢谓青皇私绿野，名园桃李暗相猜。","dynasty":"明代","title":"小园初植牡丹结亭垂就忽放一花时逼长至"}
{"author":"申时行","content":"西园试咏邺中词，正及朱华冒绿池。绰约偏多临水态，逍遥独抱拒霜姿。吴姬晓镜临妆早，楚客霞裳集锦迟。最爱秋江留晚色，尽教白首醉琼卮。","dynasty":"明代","title":"小园看芙蓉"}
{"author":"申时行","content":"独坐高斋汎羽觞，且看丛菊媚重阳。繁英乍吐丹霞色，冷艳全分白雪香。好共清幽矜晚节，偏从摇落殿秋光。疏花短发能相倚，三径犹怜岁月长。","dynasty":"明代","title":"对菊"}
{"author":"申时行","content":"一水能通贯月槎，九秋偏赠傲霜花。琼枝濯濯深含露，紫艳丛丛细吐霞。开傍松轩成晚节，分来蓬岛是仙葩。试论禁苑追陪日，何似园林乐事赊。","dynasty":"明代","title":"娄东荆石公饷菊赋谢"}
{"author":"申时行","content":"小结茅斋掩荜门，翛然风物似山村。一丘高卧身仍健，三径新锄菊尚存。丽色盈盈开锦障，幽香冉冉注清尊。谁知摇落风霜候，偏荷栽培雨露恩。","dynasty":"明代","title":"茅亭看菊"}
{"author":"申时行","content":"上林佳处午桥边，半染赪霞半著烟。记得曲江春日里，一枝曾占百花先。","dynasty":"明代","title":"杏花"}
{"author":"申时行","content":"九疑山下分奇种，百子房中吐瑞姿。朵朵黄云团羽盖，为迎金母下瑶池。","dynasty":"明代","title":"应制题黄台莲二首其一"}
{"author":"申时行","content":"芙蓉为𢃄菊为裳，高结重台散异香。见说君王频问寝，名花长映御袍黄。","dynasty":"明代","title":"应制题黄台莲二首其二"}
{"author":"申时行","content":"冷艳疏枝擢素秋，结茅相对转清幽。摘来自喜簪蓬鬓，只恐黄花笑白头。","dynasty":"明代","title":"缺题"}
{"author":"申时行","content":"梁苑驯游日，周京率舞时。重阴符水德，千载表宸禧。似与阳乌并，还将雾豹疑。玉衡光乍掩，县圃色全移。𢷬药参神鼎，开罝赖圣慈。干城犹在野，应诵国风诗。","dynasty":"明代","title":"恭题黑兔图应制"}
{"author":"申时行","content":"群芳摇落后，秋色在林塘。艳态偏临水，幽姿独拒霜。汉皋霞作佩，湘曲锦为裳。白首沧江上，相看醉夕阳。","dynasty":"明代","title":"芙蓉"}
{"author":"申时行","content":"水榭临文漪，晨㬢出旸谷。宛彼芙蕖花，嫣然媚初旭。焕若丹霞敷，晔如锦云簇。秾艳复芬馡，可以娱心目。须臾日渐中，敛华閟清馥。匪乏倾阳姿，将无避炎燠。舒卷固有时，昕晡递相续。努力爱朝晖，寸阴如尺玉。","dynasty":"明代","title":"晨起观荷花"}
{"author":"辜兰凰","content":"入帘双燕傍人飞，二月香巢语尚微。架上落花红点袂，墙东飞柳绿侵衣。琴书难了平生愿，铅粉偏于世俗违。无限凭栏一凝眺，不堪芳草载斜晖。","dynasty":"明代","title":"春闺"}
{"author":"边大绶","content":"三十年来岁月虚，偶因烽火过禅庐。白云不断人行路，消受松风一夜余。","dynasty":"清代","title":"过方山"}
{"author":"程同文","content":"隐隐雷声大道车，飘飘蜀锦远山霞。荒村桥畔客沽酒，高柳路旁人卖花。来往无端同过鸟，公私何处问池蛙。谁言白发能公道，只有愁人鬓早华。","dynasty":"清代","title":"任丘题壁"}
{"author":"程同文","content":"春风吹客又天涯，帆转青山一叶斜。日暮愁生江水急，荒亭细雨湿梅花。","dynasty":"清代","title":"桐庐道中杂诗其一"}
{"author":"程同文","content":"江边艇子小于棱，雪洒乌蓬白渐多。水浅更无鱼可网，老渔昼卧抱寒蓑。","dynasty":"清代","title":"桐庐道中杂诗其二"}
{"author":"程同文","content":"碧天四幕群山俯，猎猎阴风苍藓古。一片边城万里沙，朵云吹落神霄府。神霄帝君昔持世，四海升平日无事。功业高垂党籍碑，余事林泉写清閟。寿山艮岳真蓬壶，成纲花石东南输。一丛翠竹穿牛领，三本黄杨急羽符。诸峰括尽九州秀，不但品评皱透瘦。官家天纵精六法，化出烟峦与云岫。就中独立谁第一，神应昭功世无右。此石当年亦其亚，诏求早被黄封帕。万夫缒取吴越创，千里挽供淮汴跨。萼绿华堂小洞天，位置深深花木罅。临风缥缈仙袂飞，堕地絪缦妙鬘卸。卿云万熊之奇峰，矜宠佳名帝所借。左元仙伯玉真妃，拂拭云根定清暇。可怜费尽移山手，夜半俄为大力负。作炮难施墨守功，挥鞭已劫秦灰走。是谁尤物珍区区，北来辇致包氍毹。成周石鼓殷玉钺，等是当时胜国俘。悠悠辽水日东注，指点金源北京路，摩挲遗物识宣和，斜阳下马行人驻。坚牢阅世幻云烟，小劫匆匆六百年。回头五国城南道，石不能言亦黯然。","dynasty":"清代","title":"卿云万熊奇峰歌"}
{"author":"南巨川","content":"抱玉将何适，良工正在斯。有瑕宁自掩，匪石幸君知。雕琢嗟成器，缁磷志不移。饰樽光宴赏，入珮奉威仪。象德曾留记，如虹窃可奇。终希逢善价，还得桂林枝。","dynasty":"唐代","title":"美玉"}
{"author":"姚系","content":"蝉鸣一何急，日暮秋风树。即此不胜愁，陇阴人更去。相逢与相失，共是亡羊路。","dynasty":"唐代","title":"京西遇旧识兼送往陇西"}
{"author":"姚系","content":"悠然云间月，复此照池塘。泫露苍茫湿，沉波澹滟光。应门当未曙，歌吹满昭阳。远近徒伤目，清辉霭自长。","dynasty":"唐代","title":"野居池上看月"}
{"author":"姚系","content":"袅袅柳杨枝，当轩杂珮垂。交阴总共密，分条各自宜。因依似永久，揽结更伤离。爱此阳春色，秋风莫遽吹。","dynasty":"唐代","title":"庭柳"}
{"author":"姚系","content":"凉风已袅袅，露重木兰枝。独上高楼望，行人远不知。轻寒入洞户，明月满秋池。燕去鸿方至，年年是别离。","dynasty":"唐代","title":"杂曲歌辞。古离别"}
{"author":"姚系","content":"倦客易相失，欢游无良辰。忽然一夕间，稍慰阖家贫。白露下庭梧，孤琴始悲辛。回风入幽草，虫响满四邻。会遇更何时，持杯重殷勤。","dynasty":"唐代","title":"秋夕会友"}
{"author":"姚系","content":"宿昔山水上，抱琴聊踯躅。山远去难穷，琴悲多断续。岩重丹阳树，泉咽闻阴谷。时下白云中，淹留秋水曲。秋水石栏深，潺湲如喷玉。杂芳被阴岸，坠露方消绿。恣此平生怀，独游还自足。","dynasty":"唐代","title":"荆山独往"}
{"author":"姚系","content":"云观此山北，与君携手稀。林端涉横水，洞口入斜晖。颇觉鸾鹤迩，忽为烟雾飞。故人清和客，默会琴心微。丹术幸可授，青龙当未归。悠悠平生意，此日复相违。","dynasty":"唐代","title":"五老峰大明观赠隐者"}
{"author":"姚系","content":"早蝉望秋鸣，夜琴怨离声。眇然多异感，值子江山行。由来重义人，感激事纵横。往复念遐阻，淹留慕平生。晨奔九衢饯，暮始万里程。山驿风月榭，海门烟霞城。易绡泉源近，拾翠沙溆明。兰蕙一为赠，贫交空复情。","dynasty":"唐代","title":"送周愿判官归岭南"}
{"author":"姚系","content":"山中眇然意，此意乃平生。常日望鸣皋，遥对洛阳城。故人吏为隐，怀此若蓬瀛。夕气冒岩上，晨流泻岸明。存亡区中事，影响羽人情。溪寂值猿下，云归闻鹤声。及兹春始暮，花葛正明荣。会有携手日，悠悠去无程。","dynasty":"唐代","title":"送陆浑主簿赵宗儒之任"}
{"author":"姚系","content":"秋云冒原隰，野鸟满林声。爱此田舍事，稽君车马程。离堂惨不喧，脉脉复盈盈。兰叶一经霜，香销为赠轻。灯光耿方寂，虫思隐馀清。相望忽无际，如含江海情。","dynasty":"唐代","title":"杨参军庄送宇文邈"}
{"author":"杜玺","content":"秋高暑气清，微云澹无滓。复来方外游，偃息空山里。夫岂慕禅寂，心定似水止。此中有真趣，且住为佳耳。盈盈月半规，的的花含蕊。薄醉昵清酣，楼角钟声起。","dynasty":"清代","title":"中秋前七日再宿觉林寺次张婿东生韵"}
{"author":"王同祖","content":"一帘疏雨细于尘。春寒愁杀人。桐花庭守近清明。新烟浮旧城。寻蝶梦，怯莺声。柳丝如妾情。丙丁贴子画教成。妆台求晚晴。","dynasty":"宋代","title":"阮郎归"}
{"author":"王同祖","content":"记年时、荔枝香里，深红一片成阵。迎风浴露精神爽，谁似阿娇丰韵。黄昏近。望翠幕玳席，粉面云鬟映。娇波微瞬。向烛影交相，歌声间绕，私语画阑并。佳期事，好处天还慳吝。莺啼燕语无定。一轮明月人千里，空梦云温雨润。萧郎病。恨天阔鸿稀，杳杳沈芳讯。日长人静。但时把好山，学他媚妩，偷就眉峰印。","dynasty":"宋代","title":"摸鱼儿"}
{"author":"王同祖","content":"往事星移物换，旧游雨冷云沈。真娘墓草几回青，问著寒潮不应。何处芙蓉别馆，依前杨柳离亭。东风吹泪入重局。为唤香魂教醒。","dynasty":"宋代","title":"西江月"}
{"author":"王同祖","content":"记年时、荔枝香里，深红一片成阵。迎风浴露精神爽，谁似阿娇丰韵。黄昏近。望翠幕玳席，粉面云鬟映。娇波微瞬。向烛影交相，歌声闲绕，私语画阑并。佳期事，好处天还悭吝。莺啼燕语无定。一轮明月人千里，空梦云温雨润。萧郎病。恨天阔鸿稀，杳杳沈芳讯。日长人静。但时把好山，学他媚妩，偷就眉峰印。","dynasty":"宋代","title":"摸鱼儿·记年时"}
{"author":"王同祖","content":"晚趁凉飔上小楼，忽看梧叶始惊秋。悲怀无奈狂风雨，数尺归鸦懒转头。","dynasty":"宋代","title":"初秋"}
{"author":"王同祖","content":"迢迢清夜静无哗，月色千门噪乱鸦。坐久忽惊寒力重，不知残雪在梅花。","dynasty":"宋代","title":"春日杂兴"}
{"author":"王同祖","content":"粉墙红杏半离披，春满人间花自知。幽鸟不言如有思，等闲飞上海棠枝。","dynasty":"宋代","title":"春日杂兴"}
{"author":"王同祖","content":"轻寒漠漠雨霏霏，春院人闲半掩扉。风力不知多几许，出门只见杏花飞。","dynasty":"宋代","title":"春日杂兴"}
{"author":"王同祖","content":"百花时节燕莺忙，书日如年懒课香。午枕梦回人悄悄，一声啼鸟傍斜阳。","dynasty":"宋代","title":"春日杂兴"}
{"author":"王同祖","content":"清明过了柳花飞，帘外萋萋草正肥。唤起惜春情绪处，空山残月杜鹃啼。","dynasty":"宋代","title":"春日杂兴"}
{"author":"王同祖","content":"小立危楼望眼遥，晚烟淡处见湖桥。梅花落尽寒犹力，留得东风候柳条。","dynasty":"宋代","title":"小立"}
{"author":"王同祖","content":"万水千山霁色新，临风一苇捷於神。羊裘滩下休停棹，闻说狂奴解笑人。","dynasty":"宋代","title":"严陵舟中"}
{"author":"王同祖","content":"静夜孤灯人未眠，等闲行过内门前。一声唱彻连珠喏，珠月朱栏绿柳边。","dynasty":"宋代","title":"夜步内门"}
{"author":"王同祖","content":"独对寒灯客梦孤，数声征雁下平芜。古今多少难言事，笑指梅花解语无。","dynasty":"宋代","title":"夜坐"}
{"author":"王同祖","content":"坐到中宵未忍眠，祗到身世两茫然。悲欢转眼俱陈迹，休对寒灯说旧年。","dynasty":"宋代","title":"夜坐"}
{"author":"王同祖","content":"恰则晴明天又阴，霜风如剑二毛侵。淮城夜雪深多少，不见擒吴奏捷音。","dynasty":"宋代","title":"阴夕"}
{"author":"王同祖","content":"明日须知子遂行，一灯对语过三更。离魂已逐歌声断，清梦空随夜雨生。","dynasty":"宋代","title":"与月船周君话别"}
{"author":"王同祖","content":"鸭炉雨冷夜窗寒，着尽冬衣尚怯惮。忽忆故人千里别，雁赍芳恨度扶栏。","dynasty":"宋代","title":"与月船周君话别"}
{"author":"王同祖","content":"春愁如织雨如麻，倦倚吟窗拾落花。坐不忍眠心似醉，悠悠身世在天涯。","dynasty":"宋代","title":"雨意"}
{"author":"王同祖","content":"噎噎重阴书不分，归鸦林裹认黄昏。人间春信知多少，但觉轻寒入梦魂。","dynasty":"宋代","title":"雨意"}
{"author":"王同祖","content":"一夜东风换斗杓，千门晓色雪初清。君王已奏平淮雅，犹自谦冲免会朝。","dynasty":"宋代","title":"元日"}
{"author":"王同祖","content":"云集衣冠拜紫宸，榻前除目报来真。君恩先到宫门柳，占得人间第一春。","dynasty":"宋代","title":"元日"}
{"author":"王同祖","content":"鼓吹喧喧月色新，天街灯火夜通晨。玉皇不赐传柑宴，散与千门万户春。","dynasty":"宋代","title":"京城元夕"}
{"author":"王同祖","content":"偶出城来日未西，百花丛底草萋萋。游人过尽归来晚，行遍苏公十里堤。","dynasty":"宋代","title":"湖上其二"}
{"author":"王同祖","content":"金殿重重昼不开，盘窠苍柏两行栽。角门东畔瞻宸几，仙仗曾迎翠辇来。","dynasty":"宋代","title":"太乙宫即事其一"}
{"author":"王同祖","content":"绿阴密处著危亭，佳气葱葱王武林。一片红尘飞不入，杜鹃啼处白云深。","dynasty":"宋代","title":"太乙宫即事其二"}
{"author":"王同祖","content":"世变无穷客恨长，栏干遍倚怕斜阳。满篱黄菊无心看，付与游蜂自在忙。","dynasty":"宋代","title":"晚秋"}
{"author":"王同祖","content":"中辛㫝吉建斋坛，宰相前期誓百官。尊祖敬宗天子孝，仪文莫作等闲看。","dynasty":"宋代","title":"明堂观礼杂咏十三首尚书省观涖誓"}
{"author":"王同祖","content":"两边黄幕护朱檐，中贵当头候捲帘。扶起金鸡争抢取，要教天表庶民瞻。","dynasty":"宋代","title":"明堂观礼杂咏十三首其二端门观习肆赦仪"}
{"author":"王同祖","content":"圣皇宗祀怀多福，恭谢回来看带花。柷敔笙镛齐合奏，举头更见日光华。","dynasty":"宋代","title":"明堂观礼杂咏十三首其一观景灵宫恭谢"}
{"author":"王同祖","content":"两行卫士锦宫袍，万岁声长彻九皋。过尽羽旄风细细，彩云不动御炉高。","dynasty":"宋代","title":"明堂观礼杂咏十三首其二回龙桥望驾"}
{"author":"王同祖","content":"读罢黄庭倦倚楼，乱云挟雨过湖头。年来无复登临思，闲撚黄花送暮秋。","dynasty":"宋代","title":"晚秋登楼其二"}
{"author":"王同祖","content":"鸭炉烟冷夜窗寒，著尽冬衣尚怯单。忽忆故人千里别，雁赍芳恨度扶栏。","dynasty":"宋代","title":"与月船周君话别其二"}
{"author":"王同祖","content":"风收云捲月当天，独立中庭思悄然。市井不知边塞事，呜呜鼓吹乐新年。","dynasty":"宋代","title":"寒夜其二"}
{"author":"王同祖","content":"曀曀重阴昼不分，归鸦林里认黄昏。人间春信知多少，但觉轻寒入梦魂。","dynasty":"宋代","title":"雨意其二"}
{"author":"王同祖","content":"粉墙红杏半离披，春满人间花自知。幽鸟不言如有思，等闲飞上海棠枝。","dynasty":"宋代","title":"春日杂兴其二"}
{"author":"王同祖","content":"百花时节燕莺忙，昼日如年懒课香。午枕梦回人悄悄，一声啼鸟傍斜阳。","dynasty":"宋代","title":"春日杂兴其四"}
{"author":"王同祖","content":"破午幽禽惊客梦，隔窗疏雨唤离愁。浮云得丧知何益，早悟庄周蝶梦休。","dynasty":"宋代","title":"午窗"}
{"author":"王同祖","content":"终日长廊独自行，幻身未信一丝轻。自家心绪忡忡急，枉恨邻墙捣练声。","dynasty":"宋代","title":"独行"}
{"author":"王同祖","content":"晚驱羸马出东城，过尽三岗路却平。村店夜深人语静，隔桥风递暗潮声。","dynasty":"宋代","title":"晚出升州门"}
{"author":"王同祖","content":"早来留得气清明，吏捧军书课日程。秉烛搀先书押了，闲攲凉枕数残更。","dynasty":"宋代","title":"夏日金陵制幕即事其二"}
{"author":"王同祖","content":"掩昼娇春敛恨浓，莲包欲实又成空。都缘不肯为云雨，开落非关一夜风。","dynasty":"宋代","title":"郡圃观白莲其三"}
{"author":"王同祖","content":"满目凄凉只自知，閒将心事寄琴徽。无情梁上双双燕，带取秋光一半归。","dynasty":"宋代","title":"秋闺其二"}
{"author":"王同祖","content":"督制堂堂两重臣，驻师移府夹江滨。资粮屝屦多多办，更有舟车乞与邻。","dynasty":"宋代","title":"冬日金陵制幕书事其一"}
{"author":"王同祖","content":"薄晚官军得胜归，家家户户挂旌旗。阵前纪律明于日，师入城来半不知。","dynasty":"宋代","title":"冬日金陵制幕书事其四"}
{"author":"王同祖","content":"三五同寮出幕迟，公馀终日意怡怡。归来又被梅花恼，拨冗铜彝插数枝。","dynasty":"宋代","title":"冬日金陵制幕书事其五"}
{"author":"王同祖","content":"记年时、荔枝香里，深红一片成阵。迎风浴露精神爽，谁似阿娇丰韵。黄昏近。望翠幕玳席，粉面云鬟映。娇波微瞬。向烛影交相，歌声闲绕，私语画阑并。佳期事，好处天还悭吝。莺啼燕语无定。一轮明月人千里，空梦云温雨润。萧郎病。恨天阔鸿稀，杳杳沈芳讯。日长人静。但时把好山，学他媚妩，偷就眉峰印。","dynasty":"宋代","title":"摸鱼儿"}
{"author":"王同祖","content":"破龙回绝涧，灵鹫倚修林。绀宇烟霞静，苍崖松柏深。虚无侵海色，云住引禅心。日夕山风冷，幽禽空好音。","dynasty":"明代","title":"破龙涧"}
{"author":"王同祖","content":"廉纤雾雨四山昏，寂寂茅檐半掩门。客裹不知今日社，偶过野庙见分膰。","dynasty":"宋代","title":"春社"}
{"author":"王同祖","content":"断桥流水涵虚碧，远岸空山锁晚青。勒马为看溪畔景，森森古木暗长汀。","dynasty":"宋代","title":"道间晚景"}
{"author":"王同祖","content":"督制堂常两重臣，驻师移府夹江滨。资粮扉屦多多办，更有舟车乞与邻。","dynasty":"宋代","title":"冬日金陵制幕书事"}
{"author":"王同祖","content":"官军闻说定庐州，破虏功成一滴油。智勇功名付元凯，王三锡命到康侯。","dynasty":"宋代","title":"冬日金陵制幕书事"}
{"author":"王同祖","content":"城中守将方投死，阵面将军已卖降。版筑纷纷成底事，那知靠后是长江。","dynasty":"宋代","title":"冬日金陵制幕书事"}
{"author":"王同祖","content":"薄晚官军得胜归，家家户户挂旌旗。阵前纪律明於日，师入城来半不知。","dynasty":"宋代","title":"冬日金陵制幕书事"}
{"author":"王同祖","content":"三五同寮出幕迟，公余终日意怡怡。归来又被梅花恼，拨冗铜彝插数枝。","dynasty":"宋代","title":"冬日金陵制幕书事"}
{"author":"王同祖","content":"终日长廓独自行，幻身未信一丝轻。自家心绪忡忡急，枉恨邻墙捣练声。","dynasty":"宋代","title":"独行"}
{"author":"王同祖","content":"中使传宣内裹来，辅臣拜饮九霞杯。君王万岁三边静，寿域先从塞北开。","dynasty":"宋代","title":"观锡宴宣劝"}
{"author":"王同祖","content":"萧萧疏雨逐斜风，三两归鸦暮霭中。看到菊花无可看，一年秋事又成空。","dynasty":"宋代","title":"观雨"}
{"author":"王同祖","content":"五更三点内门开，御路传呼宰相来。天子未明思政理，退朝常是过辰牌。","dynasty":"宋代","title":"观宰相早期"}
{"author":"王同祖","content":"匝地阴风黯淡天，怯寒时候只宜眠。毡裘羔酒非吾事，自碾新茶和雪煎。","dynasty":"宋代","title":"寒夜"}
{"author":"王同祖","content":"风收云卷月当天，独立中庭思悄然。市井不知边塞事，呜呜鼓吹乐新年。","dynasty":"宋代","title":"寒夜"}
{"author":"王同祖","content":"湖头春水千丈碧，湖堤嫋柳不盈尺。唱歌女儿棹船回，惊起沙鸥对对立。","dynasty":"宋代","title":"湖上"}
{"author":"王同祖","content":"长安三月又三日，绣毂狨鞍富贵家。笙鼓喧天兰棹隐，卖花声裹夕阳斜。","dynasty":"宋代","title":"湖上"}
{"author":"王同祖","content":"偶出城来日未西，百花丛底草萋萋。游人过尽归来晚，行过苏公十里堤。","dynasty":"宋代","title":"湖上"}
{"author":"王同祖","content":"钱塘门外买湖船，雾气冲云水接天。只有苏堤金线柳，半笼早日半笼烟。","dynasty":"宋代","title":"湖上早行"}
{"author":"王同祖","content":"忆君夜夜看灯花，暗数归期未到家。儿女团栾生计足，还知边塞走胡沙。","dynasty":"宋代","title":"寄新人"}
{"author":"王同祖","content":"恰回午枕自华胥，忽得周郎一纸书。江上春风能几日，莫教门外柳萧疏。","dynasty":"宋代","title":"寄新人"}
{"author":"王同祖","content":"牧牛童子坐田头，摘草簪花两两讴。路绕青山山绕涧，残蝉夕照澹於秋。","dynasty":"宋代","title":"郊行"}
{"author":"王同祖","content":"火云散尽晚风凉，曲涧流空草自长。蚕箔成丝秧贴水，数声布谷为谁忙。","dynasty":"宋代","title":"郊行"}
{"author":"王同祖","content":"鼓吹喧喧月色新，天街灯火夜通晨。玉皇不赐传柑宴，散与千门万户春。","dynasty":"宋代","title":"京城元夕"}
{"author":"王同祖","content":"晚风来候过淮舟，闲上南徐多景楼。落日寒城伴荒草，江南人指是瓜洲。","dynasty":"宋代","title":"京口"}
{"author":"王同祖","content":"翠盖亭亭映玉裳，临风{棹左换彳}彴暗飘香。六郎正被繁华困，不爱浓妆爱淡妆。","dynasty":"宋代","title":"郡圃观白莲"}
{"author":"王同祖","content":"娇羞处子临妆后，淡净佳人出浴时。无语倚栏如有恨，生嫌别岸污臙脂。","dynasty":"宋代","title":"郡圃观白莲"}
{"author":"王同祖","content":"掩书娇春歛恨深，莲包欲实又成空。都缘不肯为云雨，开落非关一夜风。","dynasty":"宋代","title":"郡圃观白莲"}
{"author":"王同祖","content":"泰华根株本一同，何分白白与红红。半池只怕霜风倒，输与苍颜百丈松。","dynasty":"宋代","title":"郡圃观白莲"}
{"author":"王同祖","content":"采菱人散夕阳收，冷落西溪风露头。飞入白鸥花一色，暗香来处月如钩。","dynasty":"宋代","title":"郡圃观白莲"}
{"author":"王同祖","content":"萧萧疏雨点孤蓬，舟子招呼语顺风。小麦青青春恰半，一犁江上看田翁。","dynasty":"宋代","title":"庙山道中"}
{"author":"王同祖","content":"金甲重矛两内臣，阶前对立气英英。巡更场内知谁问，听得传呼宰相名。","dynasty":"宋代","title":"明堂观礼杂咏十三首·车贺宿太庙"}
{"author":"王同祖","content":"瑞霭祥云傍晓开，九重法驾太宫回。一声静跸千官肃，卫士传呼御座来。","dynasty":"宋代","title":"明堂观礼杂咏十三首·车驾回太庙"}
{"author":"王同祖","content":"百官常服拱端门，丹凤衔书下九阍。宰相近前宣授了，齐班舞蹈谢君恩。","dynasty":"宋代","title":"明堂观礼杂咏十三首·端门观习肆赦仪"}
{"author":"王同祖","content":"两边共幕护朱檐，中贵当头候卷帘。扶起金鸡争抢取，要教天表庶民瞻。","dynasty":"宋代","title":"明堂观礼杂咏十三首·端门观习肆赦仪"}
{"author":"王同祖","content":"圣皇宗祀怀多福，恭回来看带花。柷敔笙镛齐合奏，举头更见日光华。","dynasty":"宋代","title":"明堂观礼杂咏十三首·观景灵宫恭谢"}
{"author":"王同祖","content":"膳羞进彻静无哗，宰执斋宫坐赐花。不比常朝添覆奏，报来除目十余家。","dynasty":"宋代","title":"明堂观礼杂咏十三首·观景灵宫恭谢"}
{"author":"王同祖","content":"星斗中天夜向晨，寸云不点月华明。六飞过尽灯如昼，宫漏迟迟报五更。","dynasty":"宋代","title":"明堂观礼杂咏十三首·和宁门观驾"}
{"author":"王同祖","content":"回龙桥上望龙颜，毅采英英仰视难。须信吾皇自神武，何忧中国不尊安。","dynasty":"宋代","title":"明堂观礼杂咏十三首·回龙桥望驾"}
{"author":"王同祖","content":"两行卫士锦宫袍，成岁声长彻九皋。过尽羽旄风细细，彩云不动御炉高。","dynasty":"宋代","title":"明堂观礼杂咏十三首·回龙桥望驾"}
{"author":"王同祖","content":"青帷朱簴柳阴旁，玉磬金锺列两行。辇路旋添泥细细，鸡竿揭处瑞云黄。","dynasty":"宋代","title":"明堂观礼杂咏十三首·内前"}
{"author":"王同祖","content":"中辛{左日右氐}吉建斋坛，宰相前期誓百官。尊祖敬宗天子孝，仪文莫作等闲看。","dynasty":"宋代","title":"明堂观礼杂咏十三首·尚书省观涖誓"}
{"author":"王同祖","content":"九重夙夜畏天威，何事晴明一夕非。不放明堂大朝贺，尽抛坊乐独行归。","dynasty":"宋代","title":"明堂观礼杂咏十三首·肆赦"}
{"author":"王同祖","content":"风不停云月更清，千门绣幕笑歌声。御营巡检无拘束，走马天街夜达明。","dynasty":"宋代","title":"明堂观礼杂咏十三首·天街夜步"}
{"author":"王同祖","content":"两桁垂杨护九重，翠眉羞画旧隋宫。柔知似怕君恩重，低指朱栏舞晓风。","dynasty":"宋代","title":"内前"}
{"author":"王同祖","content":"丽正门开晓色鲜，万丝绿柳御沟边。禁中恐中题红怨，不放涓流出内前。","dynasty":"宋代","title":"内前"}
{"author":"王同祖","content":"西风昨夜到庭梧，晓看窗前一叶无。秋月照人眠不得，等闲拈弄绣工夫。","dynasty":"宋代","title":"秋闺"}
{"author":"王同祖","content":"满目凄凉只自知，间将心事寄琴徽。无情梁上双双燕，带取秋光一半归。","dynasty":"宋代","title":"秋闺"}
{"author":"王同祖","content":"入秋情思可曾忺，深琐朱扉怯卷帘。书几无人尘不扫，一钩蛛网挂牙签。","dynasty":"宋代","title":"秋闺"}
{"author":"王同祖","content":"江南贾客去忘归，扑面边尘自在飞。想得那边寒较早，夜来密地翦征衣。","dynasty":"宋代","title":"秋闺"}
{"author":"王同祖","content":"零露瀼瀼夜气浮，嫩寒差力五更头。邻鸡啼破交加梦，冷浸梧桐月一钩。","dynasty":"宋代","title":"秋闺"}
{"author":"王同祖","content":"幕府秋来事更多，夜深犹自拟诸窠。平安号火新来急，虏骑连宵已渡河。","dynasty":"宋代","title":"秋日金陵制幕书事"}
{"author":"王同祖","content":"点尽官军点到民，三千新遣殿司兵。流移更讲关防策，预结强丁戍列营。","dynasty":"宋代","title":"秋日金陵制幕书事"}
{"author":"王同祖","content":"哨马纷纷一水间，渡头分戍要防奸。可怜生计渔舟者，官给旗牌禁往还。","dynasty":"宋代","title":"秋日金陵制幕书事"}
{"author":"王同祖","content":"元帅谦谦尽下情，麟堂垂晚更延宾。遇风尽是同舟客，肯把秦人视越人。","dynasty":"宋代","title":"秋日金陵制幕书事"}
{"author":"王同祖","content":"明朝玉帐过江边，骑卒行营一日先。出得公庭天向夜，通宵又散起家钱。","dynasty":"宋代","title":"秋日金陵制幕书事"}
{"author":"王同祖","content":"壮心如铁气填膺，万里中原尚虏尘。一枕西风两行泪，封疆谁是死绥人。","dynasty":"宋代","title":"时事感慨"}
{"author":"王同祖","content":"羽书昨夜下长安，胡骑骎骎犯蜀关。愁杀闺中年少妇，朝朝空望戍夫还。","dynasty":"宋代","title":"时事感慨"}
{"author":"王同祖","content":"襄州蹀血荆州乱，千里金汤狐兔凭。未定攀城关羽死，汉民何日见中兴。","dynasty":"宋代","title":"时事感慨"}
{"author":"王同祖","content":"蜀又交侵淮又危，江湖风浪沸潢池。连朝云气浓於墨，想是英雄血战时。","dynasty":"宋代","title":"时事感慨"}
{"author":"王同祖","content":"一夜霜风动地寒，塞垣火未报平安。嫦娥亦带伤心色，为照征人尚抱鞍。","dynasty":"宋代","title":"霜风"}
{"author":"王同祖","content":"千金难买是心知，谁遣相亲又语违。杨柳若和行客恨，不教飞絮扑春义。","dynasty":"宋代","title":"送客"}
{"author":"王同祖","content":"岁云暮矣始成行，珍重刘公半月程。四海干戈风物改，乱离时节别离轻。","dynasty":"宋代","title":"送刘方石归旴江"}
{"author":"王同祖","content":"昨日新闻未忍听，忧时赢得鬓毛星。归休高卧西江上，祗恐川原草木腥。","dynasty":"宋代","title":"送刘方石归旴江"}
{"author":"王同祖","content":"矻矻穷年漫逐名，不知七日换新正。困人天气浓於酒，赖有梅花唤眼醒。","dynasty":"宋代","title":"岁晚即事"}
{"author":"王同祖","content":"拨尽寒灰恨转添，不知片雪点疏帘。梅花帐冷炉烟歇，架上黄庭信手拈。","dynasty":"宋代","title":"岁晚杂兴"}
{"author":"王同祖","content":"时势危棋局转低，丈夫有志意何为。优游输与田家乐，问看朝廷事不知。","dynasty":"宋代","title":"岁晚杂兴"}
{"author":"王同祖","content":"雨雪霏霏岁又除，鲤庭目断数行书。销金帐下羊羔酒，便学粗人也不如。","dynasty":"宋代","title":"岁晚杂兴"}
{"author":"王同祖","content":"金殿重重画不开，盘窠苍柏两行栽。角门东畔瞻宸几，仙仗曾迎翠辇来。","dynasty":"宋代","title":"太乙宫即事"}
{"author":"王同祖","content":"绿阴密处着危亭，佳气葱葱王武林。一片红尘飞不入，杜鹃啼处白云深。","dynasty":"宋代","title":"太乙宫即事"}
{"author":"王同祖","content":"匆匆岁月为谁忙，静倚梅窗到夕阳。老菊不知秋已去，晚风时送短篱香。","dynasty":"宋代","title":"题郑云谷梅窗"}
{"author":"王同祖","content":"爱梅来访小春花，闲卧云房避俗哗。唤醒昏昏尘世梦，旋移石鼎煮新茶。","dynasty":"宋代","title":"题郑云谷梅窗"}
{"author":"王同祖","content":"行阙千重锁暮烟，山如洛邑水如瀍。黄尘障断中原路，忍立桥头听杜鹃。","dynasty":"宋代","title":"天津桥"}
{"author":"王同祖","content":"晚驱赢马出东城，过尽三岗路却平。村店夜深人语静，隔桥风递暗潮声。","dynasty":"宋代","title":"晚出升州门"}
{"author":"王同祖","content":"西风吹和上层楼，千载兴亡逝水流。数点鸦归江浦晚，一声雁过塞垣秋。","dynasty":"宋代","title":"晚登层楼"}
{"author":"王同祖","content":"独上危楼望落晖。昏鸦归处远烟微。湖光洗得秋容净，争奈江南雁又飞。","dynasty":"宋代","title":"晚秋登楼"}
{"author":"王同祖","content":"破千幽禽惊客梦，隔窗疏雨唤离愁。浮云行丧知何益，早悟庄周蝶梦休。","dynasty":"宋代","title":"午窗"}
{"author":"王同祖","content":"五更三点造辕门，了却文书日欲昏。出入戴星吾岂禅，要须一饭不忘恩。","dynasty":"宋代","title":"夏日金陵制幕即事"}
{"author":"王同祖","content":"早来留得气清明，吏振军书课日程。秉烛搀先书押了，闲欹凉枕数残更。","dynasty":"宋代","title":"夏日金陵制幕即事"}
{"author":"王同祖","content":"荷花池畔竹凉床，一枕闲消夏日长。燎过水沉天正午，旋移小艇采莲房。","dynasty":"宋代","title":"夏日金陵制幕即事"}
{"author":"王同祖","content":"幕府人才不在多，同寅难得是恭和。一堂宾主春风裹，剩有工夫到切磋。","dynasty":"宋代","title":"夏日金陵制幕即事"}
{"author":"王同祖","content":"入夏边烽渐报安，不妨拄笏共观山。西风易把江涛涌，整暇规摹肯放闲。","dynasty":"宋代","title":"夏日金陵制幕即事"}
{"author":"陈洸","content":"垒石为桥数百春，恍疑乌鹊驾河津。尘中车马经行古，舆上规模制作新。得意共称题柱客，怜才谁识授书人。清宵惟有桓伊笛，三弄梅花月下频。","dynasty":"明代","title":"官桥秋笛"}
{"author":"陈洸","content":"海外浓烟忽渐收，扁舟一叶泛中流。落霞孤鹜齐飞处，极浦遥天一色秋。断续棹歌风里发，高低渔唱月中酬。细看渭上鹰扬者，岂肯埋名到白头。","dynasty":"明代","title":"南海歌渔"}
{"author":"陈洸","content":"灵威恒著万年容，香火于今尚爇红。死节睢阳人有几，效忠唐室世难同。云雷百战须眉壮，安史千军瘴疠空。古庙已昭山麓上，不辞杯酒酹英风。","dynasty":"明代","title":"双忠庙"}
{"author":"刘坦","content":"金殿试回新折桂，将军留辟向江城。思量一醉犹难得，辜负扬州管记名。","dynasty":"唐代","title":"书从事厅屏上"}
{"author":"甘日懋","content":"袖拂刚风倚天阙，忽见龙蛇气蓬勃。君从三十六峰来，独上莲花揽明月。自是君身有仙骨，放歌长向烟霞窟。回头却笑韩退之，痛哭苍龙岭上时。","dynasty":"清代","title":"华顶道院见三十六峰老农吴青霞题诗壁间寄赠"}
{"author":"高吉","content":"谁为栖栖鲁孔丘，辙环天下果何求。爱人学道行吾志，束带何伤见督邮。","dynasty":"宋代","title":"读渊明传"}
{"author":"高吉","content":"客从暑中来，清风入我户。佩带楚兰香，囊癯湘蓠句。一笑忘形骸，百年示肺腑。烹鲤唤麹生，劳苦竹学处。远游焉伥伥，归梦应栩栩。回首白云飞，下有白发母。白发不堪剪，儿去定何所。频频占鹊喜，嗷嗷待鸟哺。去时萱始华，执手泪如雨。萱华几飘风，月落啼杜宇。","dynasty":"宋代","title":"胡不归二首"}
{"author":"高吉","content":"茕茕荡子妻，空房守幽独。缠绵心绪长，吞声忍夜哭。背灯耿孤影，香冷云幕低。绝怜屋上乌，替人呜呜啼。","dynasty":"宋代","title":"胡不归二首"}
{"author":"高吉","content":"参透诸方向上机，瘦藤靠壁倦游时。充然有得机之外，口不能言心自知。","dynasty":"宋代","title":"倦游"}
{"author":"高吉","content":"不跨扬州鹤，来寻快阁鸥。澄江依旧月，落木几番秋。山色横青眼，交情叹白头。一声何处笛，我欲理归舟。","dynasty":"宋代","title":"快阁"}
{"author":"高吉","content":"金粟如来佛，拈花微笑时。烦君修月斧，分我占秋枝。且约黄香住，莫令青女知。夜窗清不寐，剩读几篇诗。","dynasty":"宋代","title":"觅桂花"}
{"author":"高吉","content":"识破宫妆色是空，香魂分付与东风。黑云泼眼催诗急，着我江头春暗中。","dynasty":"宋代","title":"墨梅"}
{"author":"高吉","content":"月郎众星稀，天高万籁息。草露湿秋虫，悲凄声唧唧。隔窗听鸣机，寒光曙犹织。微物固催人，尤为贫女惜。","dynasty":"宋代","title":"秋窗杂兴"}
{"author":"高吉","content":"塞南月冷乌夜飞，茫茫旷野无枝栖。防边夜歌大风起，铁衣如冰冻不死。功成那忍乞爱卿，叫阍已献龟形绮。钱塘江边乌欲栖，小卿醉软红玉肌。亸云溜簪困未醒，山头赤乌啄金饼。春宵恨不长如年，无情银漏何溅溅，起来一笑花嫣然。","dynasty":"宋代","title":"塞南"}
{"author":"高吉","content":"墨卿溯源流，甄陶何远矣。系出五大夫，杀身成人美。策勋凌烟阁，繇此著姓氏。开国从胶东，裂土封黑水。平生好太玄，握手忘汝尔。一笑吐奇芬，熏透诗人髓。磨礲去寺角，耐久坚莫比。朋来自远方，陶泓管城子。传文章心印，千古尽在是。我老久绝交，未忘抄录耳。种树书一编，养生论盈纸。烦卿为记之，岁晚吾事已。","dynasty":"宋代","title":"试长沙胡邦明墨"}
{"author":"高吉","content":"嘶骑随鞭尾，诗囊挂杖头。好风吹客去，落日启予愁。涉水搴沅芷，邀春醉楚楼。故人如问讯，云卧懒如鸥。","dynasty":"宋代","title":"送客之楚"}
{"author":"高吉","content":"巫峡秋深景最幽，山岚泼翠淡烟浮。看来不复成云雨，空锁襄王旧日愁。","dynasty":"宋代","title":"巫秀丽为四川之奇观其一晴"}
{"author":"高吉","content":"竹好无多个，江清不觉深。余香随去蝶，软语爱幽禽。美景翻成恨，经年不寄音。长沙一樽酒，得共几回斟。","dynasty":"宋代","title":"忆潇湘故人"}
{"author":"高吉","content":"上山采芳桂，不盈一掬金。金色容易变，零落伤我心。欲以遗所思，山遥水沈沈。微物岂足贵，但感岁月沈。","dynasty":"宋代","title":"有所思"}
{"author":"高吉","content":"雨肥蔬解甲，坡暖竹添丁。物熊俱自得，人痴终不醒。独行宁愧影，真懒遂忘形。巢燕归何晚，柴门风为扃。","dynasty":"宋代","title":"雨肥"}
{"author":"高吉","content":"庾公陈迹已悠悠，春到江南天尽头。依旧冰芬照行客，瘴烟原不犯清流。","dynasty":"宋代","title":"庾岭"}
{"author":"高吉","content":"江水悠悠去莫追，个中造道有深机。我来岂为观鱼说，人笑无钩钓傍矶。","dynasty":"宋代","title":"庾岭"}
{"author":"高吉","content":"月朗众星稀，天高万籁息。草露湿秋虫，悲悽声唧唧。隔窗听鸣机，寒光曙犹织。微物固催人，尤为贫女惜。","dynasty":"宋代","title":"秋窗杂兴"}
{"author":"韩非","content":"宋有富人，天雨墙坏。其子曰：“不筑，必将有盗。”其邻人之父亦云。暮而果大亡其财，其家甚智其子，而疑邻人之父。","dynasty":"先秦","tags":"初中文言文，哲理，故事","title":"智子疑邻"}
{"author":"韩非","content":"　　郑人有欲买履者，先自度其足，而置之其坐。至之市，而忘操之。已得履，乃曰：“吾忘持度。”反归取之。及反，市罢，遂不得履。人曰：“何不试之以足?”曰：“宁信度,无自信也。”","dynasty":"先秦","tags":"小学文言文，寓理，故事，讽刺","title":"郑人买履"}
{"author":"韩非","content":"　　齐宣王使人吹竽，必三百人。南郭处士请为王吹竽，宣王说之，廪食以数百人。宣王死，湣王立，好一一听之，处士逃。","dynasty":"先秦","tags":"小学文言文，寓理，故事","title":"滥竽充数"}
{"author":"韩非","content":"　　扁鹊见蔡桓公，立有间，扁鹊曰：“君有疾在腠理，不治将恐深。”桓侯曰：“寡人无疾。”扁鹊出，桓侯曰：“医之好治不病以为功！”　　居十日，扁鹊复见，曰：“君之病在肌肤，不治将益深。”桓侯不应。扁鹊出，桓侯又不悦。　　居十日，扁鹊复见，曰：“君之病在肠胃，不治将益深。”桓侯又不应。扁鹊出，桓侯又不悦。　　居十日，扁鹊望桓侯而还走。桓侯故使人问之，扁鹊曰：“疾在腠理，汤熨之所及也；在肌肤，针石之所及也；在肠胃，火齐之所及也；在骨髓，司命之所属，无奈何也。今在骨髓，臣是以无请也。”　　居五日，桓侯体痛，使人索扁鹊，已逃秦矣。桓侯遂死。","dynasty":"先秦","tags":"初中文言文，寓理，故事","title":"扁鹊见蔡桓公"}
{"author":"韩非","content":"　　曾子之妻之市，其子随之而泣。其母曰：“汝还，顾反为女杀彘。”妻适市来，曾子欲捕彘杀之。妻止之曰：“特与婴儿戏耳。”曾子曰：“婴儿非与戏也。婴儿非有知也，待父母而学者也，听父母之教。今子欺之，是教子欺也。母欺子，子而不信其母，非所以成教也。”遂烹彘也。","dynasty":"先秦","tags":"小学文言文，教育，寓理，故事","title":"曾子杀彘/曾子烹彘"}
{"author":"韩非","content":"晋平公与群臣饮，饮酣，乃喟然叹曰：“莫乐为人君！惟其言而莫之违。”师旷侍坐于前，援琴撞之。公被衽而避，琴坏于壁。公曰：“太师谁撞？”师旷曰：“今者有小人言于侧者，故撞之。”公曰：“寡人也。”师旷曰：“哑！是非君人者之言也。”左右请除之。公曰：“释之，以为寡人戒。”","dynasty":"先秦","tags":"小学文言文，故事，励志，哲理","title":"师旷撞晋平公"}
{"author":"韩非","content":"　　楚人有鬻盾与矛者，誉之曰：“吾盾之坚，物莫能陷也。”又誉其矛曰：“吾矛之利，于物无不陷也。”或曰：“以子之矛，陷子之盾，何如？”其人弗能应也。夫不可陷之盾与无不陷之矛，不可同世而立。","dynasty":"先秦","tags":"小学文言文，哲理，故事","title":"矛与盾"}
{"author":"韩非","content":"　　曾子之妻之市，其子随之而泣。其母曰：“女还，顾反为女杀彘。”妻适市来，曾子欲捕彘杀之。妻止之曰：“特与婴儿戏耳。”曾子曰：“婴儿非与戏也。婴儿非有知也，待父母而学者也，听父母之教。今子欺之，是教子欺也。母欺子，子而不信其母，非所以成教也。”遂烹彘也。　　（选自《韩非子．外储说左上》）","dynasty":"先秦","tags":"教育，哲理","title":"曾参烹彘"}
{"author":"韩非","content":"　　燕王好微巧，卫人请以棘刺之端为母猴。燕王说之，养之以五乘之奉。王曰：“吾视观客为棘刺之母猴。”客曰：“人主欲观之，必半岁不入宫，不饮酒食肉，雨霁日出，视之晏阴之间，而棘刺之母猴乃可见也。”燕王因养卫人，不能观其母猴。郑有台下之冶者，谓燕王曰：“臣为削者也，诸微物必以削削之，而所削必大于削。今棘刺之端不容削锋，难以治棘刺之端。王试观客之削，能与不能可知也。”王曰：“善。”谓卫人曰：“客为棘刺之母猴也，何以治之？”曰：“以削。”王曰：“吾欲观见之。”客曰：“臣请之舍取之。”因逃。　　（选自《韩非子·外储说左上》）","dynasty":"先秦","tags":"哲理，故事","title":"棘刺雕猴"}
{"author":"龚润森","content":"语溪春酒别同袍，三载相思首重搔。江汉水趋吴地远，东南云阻越山高。重来感事凋双鬓，何处逢君醉浊醪。闻道传经多胜概，未妨垂白卧蓬蒿。","dynasty":"清代","title":"寄怀宁海王香坪明经"}
{"author":"崔桐","content":"亭台帘幕锁重重，韶景又东风。竹床习懒闲春梦，唤莺声、醒眼犹慵。短发乌巾斜裹，寻幽日傍花丛。碧流桥外小桃红，徙倚画栏东。银鲦玉笋新来美，好情怀、尽付杯中。莫笑海翁醉也，醉时百感成空。","dynasty":"明代","title":"风入松闲居"}
{"author":"程兆熊","content":"隘巷春风少，蓬门细雨多。病增愁毋觉，酒尽愧朋过。短发输芳草，流光逐逝波。自惭生计拙，终岁任蹉跎。","dynasty":"清代","title":"苦雨"}
{"author":"程兆熊","content":"高士沦亡久，书堂剩落晖。空怜芳草路，祇有白鸥飞。怅望春江晚，萧条过客稀。年年桥畔柳，犹自拂人衣。","dynasty":"清代","title":"柳青桥访潘江如先生故居"}
{"author":"程兆熊","content":"柳色初黄花未飞，春光正好又言归。客囊羞涩惟诗卷，故里荒凉剩竹扉。庑下赁舂身欲老，江边把钓事全非。可知去住皆无著，莫怪临歧泪共挥。","dynasty":"清代","title":"早春送殷芷溪返吴门"}
{"author":"李梦阳","content":"中山孺子倚新妆，郑女燕姬独擅场。齐唱宪王春乐府，金梁桥外月如霜。","dynasty":"明代","tags":"元宵节，杂剧，表演","title":"汴京元夕"}
{"author":"李梦阳","content":"俯首元齐鲁，东瞻海似杯。斗然一峰上，不信万山开。日抱扶桑跃，天横碣石来。君看秦始后，仍有汉皇台。","dynasty":"明代","title":"泰山"}
{"author":"李梦阳","content":"黄河水绕汉宫墙，河上秋风雁几行。客子过壕追野马，将军弢箭射天狼。黄尘古渡迷飞挽，白月横空冷战场。闻道朔方多勇略，只今谁是郭汾阳。","dynasty":"明代","tags":"秋天，边塞，写景，忧国忧民","title":"秋望"}
{"author":"李梦阳","content":"船板胡在兹，而我寝其上。情知非江湖，梦寐亦风浪。","dynasty":"明代","tags":"古诗三百首，生活，抒怀","title":"船板床"}
{"author":"李梦阳","content":"河外孤城枕草莱，绝边风雨送愁来。一秋穿堑兵多死，十月烧荒将未回。往事空馀元昊骨，壮心思上李陵台。朝庭遣使吾何补，白面渐非济世才。","dynasty":"明代","tags":"感伤，往事","title":"夏城坐雨"}
{"author":"李梦阳","content":"清风店南逢父老，告我己巳年间事。店北犹存古战场，遗镞尚带勤王字。忆昔蒙尘实惨怛，反覆势如风雨至。紫荆关头昼吹角，杀气军声满幽朔。胡儿饮马彰义门，烽火夜照燕山云。内有于尚书，外有石将军。石家官军若雷电，天清野旷来酣战。朝廷既失紫荆关，吾民岂保清风店。牵爷负子无处逃，哭声震天风怒号。儿女床头伏鼓角，野人屋上看旌旄。将军此时挺戈出，杀敌不异草与蒿。追北归来血洗刀，白日不动苍天高。万里烟尘一剑扫，父子英雄古来少。单于痛哭倒马关，羯奴半死飞狐道。处处欢声噪鼓旗，家家牛酒犒王师。休夸汉室嫖姚将，岂说唐家郭子仪。沉吟此事六十春，此地经过泪满巾。黄云落日古骨白，沙砾惨淡愁行人。行人来折战场柳，下马坐望居庸口。却忆千官迎驾初，千乘万骑下皇都；乾坤得见中兴主，日月重开载造图。枭雄不数云台士，杨石齐名天下无！呜呼杨石今已无，安得再生此辈西备胡。","dynasty":"明代","tags":"叙事，抒怀，忧国忧民","title":"石将军战场歌"}
{"author":"李梦阳","content":"东南自有匡庐山，遂与天地增篱卫。山根插入彭蠡湖，峥嵘背杀三江势。地因人胜古有语，於乎万物随兴废。学馆林宫客不栖，千岩万壑堪流涕。文采昔贤今尚存，讲堂寂寞对松门。松门桂华秋月圆，拄杖高寻万古源。梅岭古色照石镜，扶桑丹霞迎我轩。绝顶坐歌霜月静，石潭洗足芝草繁。更有冠者五六人，峭崖穷嶂同攀搴。草行有时闻过虎，旦暮时复啼清猿。我今胡为公务牵，蟋蟀在户难久延。出山车马走相送，落日遂上鄱阳船。生徒绻恋集涯浒，孤帆月照仍留连。情深过厚亦其礼，谫薄窃劳诸贤。明朝伐鼓凌浩荡，五峰双剑生秋烟。","dynasty":"明代","title":"白鹿洞别诸生"}
{"author":"李梦阳","content":"季秋凋群木，寒潦滥中轨。笳鼓济方舟，轩车匝河涘。攀德惜遥迈，怅分睇驰晷。采兰徒情结，把菊为谁美。愿子厚衣襦，霜露自兹始。","dynasty":"明代","title":"赠青石子（二首）"}
{"author":"李梦阳","content":"朝离傍罗浦，东至龙潭宿。戢枻候明发，独寤守空曲。宵昼有常理，欲往不获速。多虑良搅眠，强置复攒触。起立万动寂，湍响应鸣谷。惊风临岸激，高月散春木。絮云吐岑岫，玉绳低以属。慨哉复奚道，徘徊至天旭。","dynasty":"明代","title":"自南昌往广信述怀"}
{"author":"李梦阳","content":"自闻鹈晙鸣，于心怀忧伤。阴气驯以厉，庭草陨繁霜。皋兰萎不荣，瑟风游素商。浮云昼易冥，白日时漏光。登山期所思，反见高鸟翔。蹀躞岂规步，讹言倘夬张。挥袂层霄间，抚剑增慨慷。","dynasty":"明代","title":"杂诗（二首）"}
{"author":"李梦阳","content":"虚亭盖树杪，四顾果平芜。嵩岳杯前出，浊河窗外纡。寺杉时送响，塔鹳每来乎。一约朋知饮，归车醉每扶。","dynasty":"明代","title":"高远亭"}
{"author":"李梦阳","content":"局蹐岂吾事，郊游惟独行。风回疑引骑，雪落故连城。塔树凝先白，台云曳未平。感时侵岁晚，白发暗心惊。","dynasty":"明代","title":"诣别业"}
{"author":"李梦阳","content":"中湖果奇绝，逾岭复南湖。石磴回相倚，岩泉有乍无。开窗众壑积，当殿一峰孤。更览千林竹，因怀长啸徒。","dynasty":"明代","title":"南湖"}
{"author":"李梦阳","content":"乱山上云气，孤客发西岑。徒瞻北湖寺，其如东路心。岭猿愁瞑雨，岩鸟下空阴。回首太行麓，萧萧松橡林。","dynasty":"明代","title":"北望畏雨不至"}
{"author":"李梦阳","content":"龙象何年地，千岩一涧回。我来寻石镜，隔竹望香台。树绕啼猿入，人从鸟道来。坐飧霞气晚，只拟是天台。","dynasty":"明代","title":"中湖寺二首其一"}
{"author":"李梦阳","content":"陟崄扣岩扉，一钟鸣翠微。丹崖森竹树，雪壁映花飞。屋隙鸣泉写，山昏麋鹿归。松风高壑起，云卧欲沾衣。","dynasty":"明代","title":"中湖寺二首其二"}
{"author":"李梦阳","content":"晓行云梦泽，云起失湖村。历历横江雨，冥冥远岫昏。鼋鼍当马吼，鸥鹭背人翻。欲拟浮湘作，吾生异楚魂。","dynasty":"明代","title":"晓行云梦泽"}
{"author":"李梦阳","content":"匹马淮山尽，孤舟渐楚歌。远商吴蜀杂，新雨汉江波。骄雁斜斜下，轻鸥片片过。整帆迟明发，天色定如何。","dynasty":"明代","title":"刘家隔"}
{"author":"李梦阳","content":"杳杳向前城，杨船浮汉行。水闻天上转，色出雨中明。已近鸣鵙月，长看龙雾生。陈诗叹秣马，风浪独含情。","dynasty":"明代","title":"浮汉"}
{"author":"李梦阳","content":"浮江晴放舸，挂席晓须风。日倒明波底，天平落镜中。开窗问赤壁，捩柁失吴宫。万古滔滔意，浔阳更向东。","dynasty":"明代","title":"浮江"}
{"author":"李梦阳","content":"九江江九流，庐岳负江州。世代催前浪，图书羡上游。城孤落日映，虎去暮天幽。夜笛邻舟送，曲终无限愁。","dynasty":"明代","title":"九江"}
{"author":"李梦阳","content":"已发南风盛，须时且复停。岸沙延系缆，竹色隐回汀。行待江水稳，卧看庐阜青。此生谁固料，湖海一浮萍。","dynasty":"明代","title":"发九江"}
{"author":"李梦阳","content":"地气南逾热，僧林晚暂栖。云开一江去，日在万山西。修竹凉风至，昏鸦古木齐。凭高忽洒泪，清世有征鼙。","dynasty":"明代","title":"丰安庄"}
{"author":"李梦阳","content":"岩扉邻虎穴，淹坐面猴江。山动云生服，风回雨入窗。渐交松际响，蓦斗石间泷。铃磬烟萝外，高峰只自双。","dynasty":"明代","title":"圆通寺阻雨"}
{"author":"李梦阳","content":"石门雨断桥，途阻虎溪遥。仄想远公室，秋莲应尽飘。愁猿吟雾里，落叶重林腰。更有天池望，岩岩向碧霄。","dynasty":"明代","title":"圆通寺阻雨闻石门涧桥断水涌阻往东林"}
{"author":"李梦阳","content":"东南涛浪吞，五老古今存。秀色彭湖浴，诸峰庐岳尊。中宵见海日，南斗豁天门。霜雪颜常静，云烟解变魂。","dynasty":"明代","title":"五老峰"}
{"author":"李梦阳","content":"昔别秋色苦，今游风涧清。穿石竹犹活，雨过泉自生。礼殿古门换，钓台新路平。独来谁每见，云日此峰情。","dynasty":"明代","title":"再至洞院"}
{"author":"李梦阳","content":"亭高山尽入，回首见鄱阳。天地开吴楚，弦歌有宋唐。峰云低栋白，湖日倒碑黄。六月吾来此，凉风不可当。","dynasty":"明代","title":"回流山亭"}
{"author":"李梦阳","content":"折桂何朝院，开基分翠峰。窗明五老雪，门掩半崖松。泉瀑飞人过，香台印虎踪。千岩谁得到，百里但闻钟。","dynasty":"明代","title":"折桂寺"}
{"author":"李梦阳","content":"团山当县口，石壁对朝饶。日静湖波敛，天低岛色遥。风云馀霸气，吴楚混前朝。秋水年年落，英雄恨不消。","dynasty":"明代","title":"团山登望"}
{"author":"李梦阳","content":"吴楚分何代，乾坤此郡孤。江从树里断，山入雨中无。战斗名空在，英雄世与徂。酒酣抚长剑，极目尽重湖。","dynasty":"明代","title":"芝山望"}
{"author":"李梦阳","content":"偶到芝山寺，遥伤荐福碑。霜雷十月动，秋战万家悲。凉入丹枫堕，崖高黄葛垂。洪钧融万物，黔首独旌旗。","dynasty":"明代","title":"芝山寺感事"}
{"author":"李梦阳","content":"立壁有天地，浮云无古今。仲冬诸客到，落日乱峰阴。峭峡通人过，危岩把酒唫。奇多看不彻，昏黑更登临。","dynasty":"明代","title":"龟峰"}
{"author":"李梦阳","content":"官舟商泊同，城近月濛濛。戍鼓夜长击，渔灯时自红。乌鹊枝难稳，豺狼穴易空。向来论大树，心切古人风。","dynasty":"明代","title":"泊安仁"}
{"author":"李梦阳","content":"山水交闽越，东南古县闻。一峰晴冒雪，雨水昼蒸云。石井鹅湖倚，车盘鸟道分。儒宫荆棘里，寒叶痛纷纷。","dynasty":"明代","title":"铅山"}
{"author":"李梦阳","content":"贡院初开阁，春阴独倚栏。柳边千舰聚，花里万家残。风雨江声壮，兵戈地色寒。断肠沙雁北，群起向长安。","dynasty":"明代","title":"明远楼春望"}
{"author":"李梦阳","content":"此夜章江月，无端照独舟。人生真梗泛，岁暮且帆游。腊逼寒灯焰，波吞霁雪流。坐吟风雁起，渔笛满前洲。","dynasty":"明代","title":"市汊夜泊"}
{"author":"李梦阳","content":"夏至北风至，晚清凉意增。江船逼新月，沙色乱疏灯。暗桨故相拨，浮阳还自蒸。倚樯看剑气，仍见斗间曾。","dynasty":"明代","title":"丰城夜泊"}
{"author":"李梦阳","content":"直岸含风细，中江放舸安。地随帆席转，风进晚潮残。霞树迎窗过，晴山卷帽看。遥惊双浴鹭，色举向云湍。","dynasty":"明代","title":"舟往临江即事"}
{"author":"李梦阳","content":"古岸花层湿，阴江鸥半飞。波回撼船重，雨侧入帘微。潭爱金华涌，亭伤宝气稀。二年三历此，肠断北舟归。","dynasty":"明代","title":"雨泊丰城"}
{"author":"李梦阳","content":"灯火遵山闪，旌旗折路频。仙坛沓不见，片月故须亲。土俗渐异楚，人言多杂闽。岂无嚚不足，讼简爱吾民。","dynasty":"明代","title":"夜行旰江"}
{"author":"李梦阳","content":"露树且乌啼，孤舟晨向西。萧滩千百转，昏暮到罗溪。古驿屯云密，平沙没日低。扬帆更前去，月夜不须迷。","dynasty":"明代","title":"赴新喻"}
{"author":"李梦阳","content":"炎域霜何厉，寒泉木欲稀。肩舆随落叶，晨日上征衣。路势东南转，北风鸿雁归。东乡新血战，巢破鸟犹飞。","dynasty":"明代","title":"自进贤趋抚州"}
{"author":"李梦阳","content":"渡古云山积，江明日色饶。霜融木更落，野静路堪遥。冠盖行相望，干戈气未消。伤心弄兵者，汝业本渔樵。","dynasty":"明代","title":"云山渡"}
{"author":"李梦阳","content":"暑泊无风夜，江船深自凉。云纤沾葛细，月涌去波长。古峡衔孤驿，名山引玉梁。前途堪跃马，旦发问仙乡。","dynasty":"明代","title":"玉峡驿夜泊"}
{"author":"李梦阳","content":"沙古幽幽白，江新泯泯清。水衔村作国，山绕驿为城。万里将南徼，孤槎且暮征。壮心与落日，的的向波明。","dynasty":"明代","title":"白沙驿"}
{"author":"李梦阳","content":"古州图记见，今望临高台。人倚楚天尽，风驱湘色来。密云生晓瞑，远水上春雷。尚有干戈泪，冯轩眼倦开。","dynasty":"明代","title":"宜春台春望"}
{"author":"李梦阳","content":"朔日送客返，慨然登郁孤。悲歌为闽广，指顾尽江湖。南俗羌夷杂，北流章贡俱。兵舸尚满眼，绎绎诣饶都。","dynasty":"明代","title":"郁孤台"}
{"author":"李梦阳","content":"湖夜乘风过，天明见驿楼。数家依独树，落日隐春洲。日抱越峰上，江奔吴徼流。姚源东水外，兵甲气还浮。","dynasty":"明代","title":"晓至邬子驿"}
{"author":"李梦阳","content":"三月赴安城，遥攀岭路行。前驱真避虎，绝壁亦啼莺。周览物色换，极高云气迎。俯看南赣路，孤舸会将征。","dynasty":"明代","title":"涧富岭赴安福二首其一"}
{"author":"李梦阳","content":"山行忽百里，步步山情新。萝拥千盘透，花齐万谷春。寒暄不异地，忧喜暂随人。默诵垂堂戒，私嗟名利身。","dynasty":"明代","title":"涧富岭赴安福二首其二"}
{"author":"李梦阳","content":"龙沙欣自昔，久泊遂今期。雨露新松大，丹青旧殿移。岸云通绣栱，江日抱金池。欲倚门东阁，愁看日暮时。","dynasty":"明代","title":"再至玉虚观"}
{"author":"李梦阳","content":"仙楼忽欲暝，钟鼓下江烟。独坐一烛秉，当门新月悬。石寒坛近斗，沙静树浮天。半夜朝群帝，珊珊羽节还。","dynasty":"明代","title":"仙楼"}
{"author":"李梦阳","content":"百战江山在，吾来草木秋。孤城洞口落，襄水席边流。去国双王灿，题岩只谢侯。醉归忆山简，飞兴习池头。","dynasty":"明代","title":"谢岩秋日始集"}
{"author":"李梦阳","content":"蝶戏犹馀蕊，蝉吟已怯枝。乾坤入汉日，霜露望乡时。屈子偏生楚，王通不负隋。晚风江更苦，莫上岘山祠。","dynasty":"明代","title":"秋望"}
{"author":"李梦阳","content":"阴阴日欲暮，迢迢春望稀。野色吹寒立，林鸦逆雨归。孤城还麦秀，白首且花飞。临路长杨袅，前朝今是非。","dynasty":"明代","title":"古城春望"}
{"author":"李梦阳","content":"台上一钟鸣，登台万里平。蒹葭天正远，云气暮还生。饥雀喧空泽，黄蒿断古城。不堪临眺屡，况是感秋情。","dynasty":"明代","title":"上方寺钟楼"}
{"author":"李梦阳","content":"久说东陂好，今陪上客游。绮筵开画舫，哀笛奋中流。舞每低轻燕，歌先起白鸥。稍前休更进，吾爱荻花洲。","dynasty":"明代","title":"东陂秋汎三首其一"}
{"author":"李梦阳","content":"水寺通人少，松亭隔芰荷。问僧舟暂舣，登岸酒同过。草木秋风入，湖山晚色和。返桡须痛饮，前路满渔歌。","dynasty":"明代","title":"东陂秋汎三首其二"}
{"author":"李梦阳","content":"进艇晨烟碧，回槔晚日黄。宿禽喧乱苇，饥獭窜空梁。放浪形骸得，牵缠世路忙。要君待明月，此水是沧浪。","dynasty":"明代","title":"东陂秋汎三首其三"}
{"author":"李梦阳","content":"危阁秋登霁，寒烟晚坐重。长风欲动地，落日故衔峰。苇飐腾双鹜，云拖挂一龙。此怀吾不浅，怪尔暮鸣钟。","dynasty":"明代","title":"上方寺钟楼晚登"}
{"author":"李梦阳","content":"库部平生友，湖山百代心。追思宫阙地，芜没水云深。连马穿芦入，群鸥坐石吟。谁能堪落日，莽莽古城阴。","dynasty":"明代","title":"与骆子游三山陂三首其一"}
{"author":"李梦阳","content":"岳壑胸应满，乾坤眼独真。扬鞭指河洛，立马说周秦。古墓笙歌地，前朝战伐尘。秋风飒飒起，白草正愁人。","dynasty":"明代","title":"与骆子游三山陂三首其二"}
{"author":"李梦阳","content":"日扇逢林却，风旗改路回。悲凉元此岳，攀陟复何台。云破远峰出，天秋孤雁来。明朝异南北，归骑莫教催。","dynasty":"明代","title":"与骆子游三山陂三首其三"}
{"author":"李梦阳","content":"寺僻春还丽，人闲午任游。行随碧草远，话为老僧留。池竹晴常润，龛花晚更幽。塔端两巢鹤，怪尔亦优游。","dynasty":"明代","title":"春日台寺"}
{"author":"李梦阳","content":"野阔爱春幽，新晴觅寺游。立僧当径望，融雪向门流。净色悲诸界，浮生哂一丘。怜君厌嚣俗，行处即沧洲。","dynasty":"明代","title":"春晴野寺和李大"}
{"author":"李梦阳","content":"散步郊南望，雏鸦款款飞。园林惟草色，时序巳絺衣。试粉莲初腻，残香栋乍稀。亦思河朔饮，无柰赏心违。","dynasty":"明代","title":"城南夏望和王相国"}
{"author":"李梦阳","content":"浮云悲故国，积水起鸣雷。不见长安日，愁登古吹台。故人三月别，天上一书来。欲问经行处，山中杜若开。","dynasty":"明代","title":"酬京师友人见寄"}
{"author":"李梦阳","content":"梁国秋砧满，范阳风叶稀。如何故人去，不与雁同飞。北路蓟门古，寒天易水微。君行莫怨雾，霜日指南辉。","dynasty":"明代","title":"送秦子"}
{"author":"李梦阳","content":"几日栖东屿，昔林今若何。主人能醉客，世事且狂歌。黄鸟晴吟竹，红蕖晚出波。自怜门士末，眠病阻呜珂。","dynasty":"明代","title":"闻李公寓郊园寄赠"}
{"author":"李梦阳","content":"异地同为客，看花更属秋。云连去国目，雁引望乡愁。陇树迷关道，吴山蔽驿楼。忍将宋玉恨，还共李膺舟。","dynasty":"明代","title":"繁台饯秦子二首其一"}
{"author":"李梦阳","content":"万里游燕客，十年归此台。只今秋色里，忍为菊花来。霜露凝秦望，衣冠饯楚材。不堪分袂苦，落日一鸿哀。","dynasty":"明代","title":"繁台饯秦子二首其二"}
{"author":"李梦阳","content":"古县垂新柳，独吟酬好春。琴清山在眼，花碧酒随人。柰此河阳少，曾于汉署亲。邮筒定不惜，有句念沉沦。","dynasty":"明代","title":"答殷伊阳见寄"}
{"author":"李梦阳","content":"只期横直上，岂料戢鳞归。抱玉终难掩，投珠安所希。秋风吹独马，落日照征衣。南到江亭上，还瞻北雁飞。","dynasty":"明代","title":"送鲍生下第南归"}
{"author":"李梦阳","content":"国难逢骄虏，时危惜俊才。盐车在泥淖，骐骥亦悲衰。片月清秋照，商风一夜来。思君不相见，惆怅对西台。","dynasty":"明代","title":"杭刑部东卿谈其师鼒"}
{"author":"李梦阳","content":"自枉去年札，约为嵩少行。梦常飞洛水，诗屡到伊城。萝殿王乔舄，花台子晋笙。君行奋双翮，吾此学长生。","dynasty":"明代","title":"寄殷伊阳二首其一"}
{"author":"李梦阳","content":"可怪伊阳尹，冬来不寄诗。从怀白雪调，况逼暮云时。日落山城黑，风鸣邑树悲。身危属抚字，为尔一凄其。","dynasty":"明代","title":"寄殷伊阳二首其二"}
{"author":"李梦阳","content":"楚楚张公子，悲吟度岁华。弃官临野寺，服习向山家。石髓遇不识，黄精春始花。洞中日月秘，强食胜丹砂。","dynasty":"明代","title":"张子抱疴避諠山寺阔别旬月作此怀寄"}
{"author":"李梦阳","content":"雪时挥袂别，见雪即怀君。河馆冬难暮，沙洲晚更云。清为苍水使，静对白鸥群。昨夜寻君梦，微茫路不分。","dynasty":"明代","title":"寄钱水部世恩"}
{"author":"李梦阳","content":"严冬万卉寂，苜吹迥添愁。岭日微含照，川云半逆流。频斋忘肉味，乍冷觅羔裘。差胜山阴夜，能孤访戴游。","dynasty":"明代","title":"风夕柬徐子"}
{"author":"李梦阳","content":"天涯逼除夕，念尔独归人。夜宿芦沟雪，朝逢易水春。为驹先污血，藏剑莫愁身。到及张灯候，遥知戏彩频。","dynasty":"明代","title":"送舍侄木还汴"}
{"author":"李梦阳","content":"及遇荆门信，洞庭秋巳凄。湘江饶苦竹，几听鹧鸪啼。马援留铜柱，王褒祀碧鸡。向南冲瘴疠，药物去曾携。","dynasty":"明代","title":"得何子过湖南消息"}
{"author":"李梦阳","content":"忆尔辞京日，余歌万里行。经秋无过雁，索处若为情。去巳穷滇海，归应滞岳城。凤凰池上草，春到为谁生。","dynasty":"明代","title":"忆何子"}
{"author":"李梦阳","content":"醉折荷花别，宁期花复开。川原一回首，云日共徘徊。知向百蛮去，云从三峡来。进舟虽一赋，胡弃楚阳台。","dynasty":"明代","title":"何子至自滇"}
{"author":"李梦阳","content":"寂寂鸣禽变，阴阴弱絮飞。烟花从客久，风雨会春归。且尽退随饮，休伤节序违。无端临暮景，番忆谢玄晖。","dynasty":"明代","title":"春归柬谢员外"}
{"author":"李梦阳","content":"塔日微微堕，禅居隐隐凉。轩开惟有竹，坐定始闻香。万古风尘地，三生水月乡。频来寻白社，不为礼空王。","dynasty":"明代","title":"晚过序上人"}
{"author":"李梦阳","content":"岁巳残冬逼，月馀今夜圆。光侵僧磬发，清傍佛楼悬。鸣鸟疑深树，高云静暮天。夙心如解此，更欲问何禅。","dynasty":"明代","title":"再过序公月夜"}
{"author":"李梦阳","content":"中秋镜阁临，向晚过西林。月自湖间动，鹊翻袛树深。静宜钟磬发，寒更塔廊阴。万物辉今夕，悠悠尘外心。","dynasty":"明代","title":"晚过定上人"}
{"author":"李梦阳","content":"便静寻丹侣，飞梁度赤城。洞花含雨落，阶鹤下松迎。云雾生仙袂，秋寒咽凤笙。余情会浩荡，先品步虚声。","dynasty":"明代","title":"秋雨访李鍊师"}
{"author":"李梦阳","content":"世事风波远，悠悠素发新。乾坤万里色，江海独归人。岸柳牵行舫，汀花照暮春。山中采芳杜，好荐北堂亲。","dynasty":"明代","title":"送鲍光雄南归"}
{"author":"李梦阳","content":"南客招延屡，东游野兴高。乾坤侵肃杀，云木半萧骚。暖泽喧饥雀，冬林秀晚桃。时清还浪迹，痛饮笑吾曹。","dynasty":"明代","title":"庚午十月佘氏东庄"}
{"author":"李梦阳","content":"花林吾自酌，见觅尔情亲。转觉花饶笑，番惊蝶趁人。百年秦地客，万里宋宫春。酒罢烟城暮，无言对怆神。","dynasty":"明代","title":"田生闻余浩然访于东郭花下酒集二首其一"}
{"author":"李梦阳","content":"令兄真国土，吾子更超然。同住孤城里，相邀东郭前。攀桃映落日，折柳向春天。更有梁台约，风尘入暮烟。","dynasty":"明代","title":"田生闻余浩然访于东郭花下酒集二首其二"}
{"author":"李梦阳","content":"见君驱去马，忽起望乡思。华岳寒逾峻，泾河绕自迟。躬耕为谷口，把钓忆皇陂。何日一尊酒，南山对不移。","dynasty":"明代","title":"送人还关中"}
{"author":"李梦阳","content":"无端二月至，不分百花开。林坐斜阳入，郊暄沙色来。秾葩偏近牖，弱柳故临杯。共是天涯客，无辞酩酊回。","dynasty":"明代","title":"佘氏园庄二首其一"}
{"author":"李梦阳","content":"百年吾不醉，一岁几何春。况接桃花暮，难禁柳色新。君为避世客，余是放歌人。烂熳题诗遍，林莺莫漫嗔。","dynasty":"明代","title":"佘氏园庄二首其二"}
{"author":"李梦阳","content":"城市怜余独，乡居见尔稀。年华仍雪树，疾病有柴扉。烟起浦欲暝，沙寒鸿自饥。一身固不保，万事莫嗔违。","dynasty":"明代","title":"寄赠内弟玉园居"}
{"author":"李梦阳","content":"此地饶炎热，南中恐未然。有风番助暑，挥汗欲成泉。鸟避栖深叶，蝇喧集满筵。百忧吾共汝，流涕北风篇。","dynasty":"明代","title":"毒热在狱呈陈运使敩暨潘给事中希曾"}
{"author":"李梦阳","content":"珠阁晴逾丽，山林午自和。我来驱独马，笑尔溺双鹅。腊雪融楼薄，溪风傍竹多。虽非宛丘习，吾醉亦婆娑。","dynasty":"明代","title":"延庆观访陈州王君"}
{"author":"李梦阳","content":"秋林风色暮，游子念征衣。鸿雁俱高起，江山独未归。月临莲室静，萤傍竹林微。喜对离群友，吾生本息机。","dynasty":"明代","title":"徙泰公方丈秋夜"}
{"author":"李梦阳","content":"梦寐关中好，连年未得归。侧闻武功胜，佳兴益翻飞。水绕褒斜出，山从盩厔围。因君觅水竹，为买钓鱼矶。","dynasty":"明代","title":"康状元话武功山水"}
{"author":"李梦阳","content":"旭日清霜丽，关河独雁飞。征蓬各自远，会面后应稀。渭水萦秦塞，南山绕汉畿。料君乡思切，只恐未能归。","dynasty":"明代","title":"发京吕状元送出城"}
{"author":"李梦阳","content":"水落移舟稳，山行酒暂随。寺高垂路细，林密见僧迟。楼阁登临日，江淮独去时。不应聊驻此，愈重白云思。","dynasty":"明代","title":"贤隐寺集赠"}
{"author":"李梦阳","content":"伊汝投簪日，怜余罥网罗。江湖鸿雁绝，道路虎狼多。万死还乡井，潜身葺薜萝。天涯岁仍晚，无路觅羊何。","dynasty":"明代","title":"答何子问讯三首其一"}
{"author":"李梦阳","content":"仲夏辞梁地，中秋出夏台。醉行燕市月，留滞菊花杯。日暮千行泪，天寒一雁来。亦知张季子，不为食鲈回。","dynasty":"明代","title":"答何子问讯三首其二"}
{"author":"李梦阳","content":"弱冠真怜汝，投闲更可哀。山高桐柏观，水曲范滂台。假寐凭岩桂，潜行倚岸梅。此时谁借问，日短暮寒催。","dynasty":"明代","title":"答何子问讯三首其三"}
{"author":"李梦阳","content":"白日云犹动，青山雨忽来。计程今夜会，策马出村回。月对荆门上，天从梦泽开。旅灯依港宿，吟苦独徘徊。","dynasty":"明代","title":"阻雨明港寄何子二首其一"}
{"author":"李梦阳","content":"微微山日舒，彼美碧山隅。信宿犹难遣，经年秪重吁。花含明日艳，月助此宵孤。久拟申城醉，香醪语尔沽。","dynasty":"明代","title":"阻雨明港寄何子二首其二"}
{"author":"李梦阳","content":"君为薇省使，几度紫薇开。发以忧时白，舟巡累月回。汉川惊会面，江南助停杯。巳约同船下，安能晓霁来。","dynasty":"明代","title":"赠钟子汉上"}
{"author":"李梦阳","content":"孤亭瞰巨壑，五老对衔卮。日出峰烟起，风凉谷树悲。石泉秋听急，山路晚归迟。异日东南赏，应深庐岳思。","dynasty":"明代","title":"独对亭赠人过访"}
{"author":"李梦阳","content":"都昌县南乾沙上，射雁者谁三五群。毡帽红裘黄战裙，云是解酋官达军。沙下北风吹舰旗，边军观喜家军悲。朝廷日夜望俘至，雪冻酋船犹住兹。县官逃走驿官啼，要钱勒酒仍要鸡。姚源遗孽尚反覆，尔曹不得夸辽西。","dynasty":"明代","title":"解酋行"}
{"author":"李梦阳","content":"豫章城楼饥啄乌，黄狐跳踉追赤狐。北风北来江怒涌，土兵攫人人叫呼。城外之民徙城内，尘埃不见章江途。花裙蛮奴逐妇女，白夺钗环换酒沽。父老向前语蛮奴：“慎勿横行王法诛。华林桃源诸贼徒，金帛子女山不如。汝能破之惟汝欲，犒赏有酒牛羊猪，大者升官佩绶趋。”蛮奴怒言：“万里入尔都，尔生我生屠我屠！”劲弓毒矢莫敢何，意气似欲无彭湖。彭湖翩翩飘白旟，轻舸蔽水陆走车。黄云掩地春草死，烈火谁分瓦与珠。寒崖日月岂尽照，大邦鬼魅难久居。天下有道四夷守，此辈可使亦可虞。何况土官妻妾俱，美酒大肉吹笙竽。","dynasty":"明代","title":"土兵行"}
{"author":"李梦阳","content":"朝饮马，夕饮马，水咸草枯马不食，行人痛哭长城下。城边白骨借问谁？云是今年筑城者。但道辞家别六亲，宁知九死无还身。不惜身为城下土，所恨功成赏别人。去年贼掠开山县，黑山血迸单于箭。万里黄尘哭震天，城门昼闭无人战。今年下令修筑边，丁夫半死长城前。城南城北秋草白，愁云日暮鸣胡鞭。","dynasty":"明代","title":"朝饮马送陈子出塞"}
{"author":"李梦阳","content":"冬十二月胡马来，白草飒飒黄云开。沿边十城九城闭，贺兰之山安在哉？传闻清水不复守，游兵早扼黄河口。即看烽火入甘泉，已诏将军屯细柳。去年穿堑长城里，万人齐出千人死。陆海无毛杀气蒸，五月零冰冻河水。当时掘此云备胡，胡人履之犹坦途。闻道南侵更西下，韦州固原今有无？从来贵德不贵险，英雄岂可轻为谟。尚书号令速雷电，抱玉谁敢前号呼。遂令宵旰议西讨，兹咎只合归吾徒。我师如貔将如虎，九重按剑赫师怒。惜哉尚书谢归早，不睹将军报平虏。","dynasty":"明代","title":"胡马来再赠陈子"}
{"author":"李梦阳","content":"水店回冈抱，春湍滚白沙。战场犹傍柳，遗庙只栖鸦。万古关河泪，孤村日暮笳。向来戎马志，辛苦为中华。","dynasty":"明代","title":"朱仙镇"}
{"author":"李梦阳","content":"宋墓莽岑寂，岳宫今在兹。风霜留桧柏，阴雨见旌旗。百战回戈地，中原左衽时。土人严伏腊，偏护向南枝。","dynasty":"明代","title":"朱仙镇庙"}
{"author":"李梦阳","content":"泯泯春犹早，行行赏不违。柳黄沙际见，草色雪中归。积水生云气，孤城下夕晖。谁禁台寺望，北雁又将飞。","dynasty":"明代","title":"早春繁台"}
{"author":"李梦阳","content":"檐景栖栖落，台居黯黯幽。鼠缘争果坠，萤过隔衣流。幸窃余光照，那蠲多穴愁。亦知广川子，局蹐为春秋。","dynasty":"明代","title":"狱夜"}
{"author":"李梦阳","content":"十载宋梁间，鸡鸣望四关。月来天似水，云起树为山。朝市今何处，流波去不还。高秋未归客，肠断浊泾湾。","dynasty":"明代","title":"秋兴"}
{"author":"李梦阳","content":"东阁能留第，南人暂亦居。琴书迁卧内，骑马到堂除。残树喧巢鹊，微风走壁鱼。追思秉钧日，冠盖烂盈闾。","dynasty":"明代","title":"南阳宅访徐祯卿"}
{"author":"李梦阳","content":"旌旗飞近邑，鼓吹送前舟。礼饯诸生侍，英寮并节游。长风驱瞑色，密霰响寒洲。见月帆犹进，山阴恨子猷。","dynasty":"明代","title":"发贵溪高子辈舟送"}
{"author":"李梦阳","content":"三年牧夷邵，万里竟归舟。瘴离程番雨，雪乘江汉流。琴书顿县邑，五马向山楼。棠树苗民种，清阴应旧州。","dynasty":"明代","title":"赠何君辞官归里"}
{"author":"李梦阳","content":"一水相望隔，飘飘楚越身。北风犹送雨，南国暗增春。云入金山接，波添彭泽新。妙高峰上酒，对酌是何辰。","dynasty":"明代","title":"立春寄杨君京口"}
{"author":"李梦阳","content":"锦水啼莺起，巴山春望微。干戈满眼急，江汉一舟归。花送琴书色，霜留斧钺威。所伤豺虎乱，公也息鸥机。","dynasty":"明代","title":"寄赠林都御史二首其一"}
{"author":"李梦阳","content":"诸葛能安蜀，穰苴本善兵。向来优起诏，番作急流行。老益丹心壮，忧惟白发惊。秪怜川父老，涕泣挽归旌。","dynasty":"明代","title":"寄赠林都御史二首其二"}
{"author":"李梦阳","content":"故旧日益远，寸心奚所安。雨留杯酒暂，明发楚途漫。炎暑百蛮尽，风霜五月寒。知君近南斗，时倚镆铘看。","dynasty":"明代","title":"新喻遇薛子送赠二首其一"}
{"author":"李梦阳","content":"解剑别此水，怜君向桂林。徒持一杯酒，其柰故人心。瘴疠秋行霁，沅湘马度深。衡阳虽更远，莫遣雁书沉。","dynasty":"明代","title":"新喻遇薛子送赠二首其二"}
{"author":"李梦阳","content":"不入襄阳府，秋山每自来。那知楚峰上，还共菊花杯。帽落层云迥，风生万壑开。却思羊叔子，岘首独悲哀。","dynasty":"明代","title":"九日楚山太华君同登"}
{"author":"李梦阳","content":"楚城悲远望，君去更悠悠。十月逢南雁，章江兄北流。寒沙带宿莽，霜日下孤舟。明发湘东路，应添吊屈愁。","dynasty":"明代","title":"顾子谪全州赠二首其一"}
{"author":"李梦阳","content":"苍梧遗舜迹，白云秋气愁。君得人文地，相传是此州。山连夜郎密，瘴入桂林收。独有思亲泪，非缘逐客流。","dynasty":"明代","title":"顾子谪全州赠二首其二"}
{"author":"李梦阳","content":"异乡异景客中身，秋雨秋烟无那春。梁园八月如三月，笑杀桃花更笑人。","dynasty":"明代","title":"异景"}
{"author":"李梦阳","content":"此日故乡酒，应怜千里违。是处萋萋草，王孙归不归。","dynasty":"明代","title":"南康元日"}
{"author":"李梦阳","content":"省客新乘卿士车，寻盟特别水云居。还朝贾谊元前席，去国虞生合著书。贪顾休轻冀野马，祖行亲钓汴河鱼。虚疑厄闰春情晚，驿路群花宛宛舒。","dynasty":"明代","title":"赠何君迁太仆少卿"}
{"author":"李梦阳","content":"父母爱少女，女是聪明子。生不识鸳鸯，绣出鸳鸯是。","dynasty":"明代","title":"艳曲二首其二"}
{"author":"李梦阳","content":"古人种桃李，不为搴其花。君子振英芬，岂在文与华。炎阳赫晴彩，百卉流丹霞。蕡彼东园实，累累一何嘉。采者自成蹊，举世徒咨嗟。","dynasty":"明代","title":"赠孙生"}
{"author":"李梦阳","content":"霞明鸟声起，行人语中路。微微林下风，泫泫花上露。","dynasty":"明代","title":"村夜三首其三"}
{"author":"李梦阳","content":"穆张亦是枭雄将，胶柱谈兵实可怜。力屈杀身同一地，丧师辱国在今年。","dynasty":"明代","title":"诸将八首其一"}
{"author":"李梦阳","content":"自汝谪东县，朝朝看海头。书才一纸到，别巳十年周。日就晚潮落，城浮淮水流。知君负楚调，激烈向清秋。","dynasty":"明代","title":"寄王赣榆"}
{"author":"李梦阳","content":"壮时掉尘鞅，老乃即农务。值兹田事终，怛然感霜露。原萋日以敛，林华不守故。严霜净游气，翔鹄在天路。鴳雀跃蓬蒿，啄食不满嗉。而予竟何言，饭牛发今素。","dynasty":"明代","title":"田园杂诗五首其四"}
{"author":"李梦阳","content":"贝阙昆崙外，浮生此路疑。蓬莱移禁国，尘世出瑶池。蕞尔双仙迹，飞腾后晋时。论功竟恍惚，谶兆且逶迤。怂恿精灵托，呼嘘霹雳随。先皇亲议号，继圣必修辞。爵陟王侯上，尊同帝者师。龙襦分内锦，宫女准昭仪。雨露宫城切，星辰天仗移。琳琅摇绣栱，松柏荫丹墀。瓶内金花踊，龛前紫凤垂。晴还日月秘，暝则鬼神悲。玉鼎推龙虎，瑶编述姹儿。汉惟栾大显，秦竟羡门欺。五帝非无术，千龄今见谁。累朝盟誓册，玉匮少人知。","dynasty":"明代","title":"冬日灵济宫十六韵"}
{"author":"李梦阳","content":"竹亭高宴雪霜残，柏坞移尊月色宽。驯鹤自知迎客舞，绝琴今拟向君弹。醉来箕踞仍呼酒，老去留宾不著冠。解道冥鸿能万里，肯输乌鹊一枝安。","dynasty":"明代","title":"冬霁宴丘翁林亭"}
{"author":"李梦阳","content":"识汝尘埃际，飞腾步步高。许身元稷契，努力更风骚。暂亦游香署，终能夺锦袍。仲言应过数，万里两鸿毛。","dynasty":"明代","title":"寄李濂兼呈何子"}
{"author":"李梦阳","content":"太白今宵见，光芒何太明。经天复昼见，国茌且胡兵。度影休衔阙，低空幸隐城。天高听亦下，人胜运须更。避殿惟皇切，推轮遣将诚。羯奴行就缚，飞慰谅闇情。","dynasty":"明代","title":"纪变二首其二"}
{"author":"李梦阳","content":"冒险探深云雾收，麻姑山水冠南州。潭深自激风雷黑，谷迥谁群鹿豕游。仙女石坛残欲没，鲁公碑版断仍留。可怜踪迹俱尘土，两瀑云霄万古流。","dynasty":"明代","title":"麻姑山"}
{"author":"李梦阳","content":"马上城中见雪山，白云苍雾满燕关。蓬莱只尺无人到，松柏黄昏有鹤还。当日翠华游物外，百年金殿锁人间。浮尘扰扰江湖远，怅望岩栖不可攀。","dynasty":"明代","title":"雪后朝天宫"}
{"author":"李梦阳","content":"猗嗟我凤生三雏，二雏成立少者殂。为巢抱卵两不易，自挺独立身羁孤。兄既躬耕浊河岸，弟亦塌翅青云途。儿长女大愿各足，鸡肥酒熟时相呼。仲氏吹篪埙者伯，兄今六十我半百。敢言意气激隤俗，要使纷纷睹标格。大梁张路固好手，湖州生绢照眼白。当堂掉臂扫丹墨，倏忽老面开生色。盘松葳蕤杂花远，云屏石几文茵软。灵芝底出琅玕瓶，蟠桃突磊琉璃椀。鹤行昂藏疑欲啄，复缀山麋意逾宛。大公乌纱微俯身，中心爱弟爱复亲。次公氅服青罗巾，傍兄袛顺情性真。壶陈爵设即未举，俨如酬劝言辞谆。其言伊何怀二人，飘风烈烈吹三秦。衔悽西望道路阻，高丘莽杳狐兔邻。又如自叙伤夙昔，衰暮安宁思苦辛。季冬十日兄生日，今日天开皎日出。长裾珠履坐上满，剥羜椎牛酒盈室。此时此图挂之壁，观者嗟咨黯如失。二公揖逊恰相向，回看乃在画图上。骨法形神各不疑，舆台缉御俱惆怅。逶迤拂拭诸欲动，展转顾惜嗟宗匠。瓶中梅菊谁致女，倒映芝挑故相荡。韡灼真回绮席春，芳香解溢金罍鬯。兄今健饭犹廉颇，丹砂我炼寻黄婆。复闻张生善山水，买绢请扫青嵯峨。嵯峨一扫一千幅，一年一幅南山歌。","dynasty":"明代","title":"寿兄图歌"}
{"author":"李梦阳","content":"黑帽健儿黄貉裘，匹马追胡紫塞头。相逢不肯通名姓，但称家住古云州。","dynasty":"明代","title":"云中曲（二首）"}
{"author":"李梦阳","content":"雪山天地外，经夏雪难消。气冷三城戌，光通万里桥。谁言州不好，汝去蹃宁遥。纵使胡笳夜，犹能梦入朝。","dynasty":"明代","title":"送甥嘉之茂州次玉溪侍御韵三首其三"}
{"author":"李梦阳","content":"暄阳入广墟，平阡暧烟芜。税鞅寻高禅，陟丘眺袖都。白日丽中衢，青霏蔼林岨。碧草一何萋，丛葩亦已敷。累累谁氏坟，崷崒三浮屠。凿石锢九泉，雄构耀城隅。舆台盗绮衣，苔藓封丹枢。矫首视天宇，剡剡浮云徂。崇名古所钦，多藏秪区区。","dynasty":"明代","title":"春日洪法寺后冈"}
{"author":"李梦阳","content":"贤兄巳上苍龙阁，令弟犹甘饱藜藿。膝下虽无一寸绶，腰间常吼千金锷。骑驴狂走长安市，酣歌击缶白日落。黄金不成徒自叹，乌裘脱尽那堪著。道逢石室举鞭揖，谓尔骨相殊不恶。终南鄠杜豪侠窟，从来意气无京洛。归家早铸双玉龙，提携来献明光宫。","dynasty":"明代","title":"送王子归鄠杜"}
{"author":"李梦阳","content":"豫章八月江势轻，水关行马沙觜平。闻君缆舟挽君往，向夕恶风银浪生。顷时收帆万船集，波颠石倒蛟龙立。中流艓子独何意，欹反犹摇双浆入。天清未风君巳回，帆色诏迢万里来。拂衣汉口凫雁乱，击榜南浦芙蓉开。汉口逢君又南浦，人生聚散风中雨。黄石公赤松子在何所，君今抽簪我簪组。","dynasty":"明代","title":"豫章遇钟子送赠"}
{"author":"李梦阳","content":"中坛日月照天门，上帝龙行羽卫屯。烟里桂花旋玉兔，火开三尺抱金盆。","dynasty":"明代","title":"正德元年郊祀歌十首其四"}
{"author":"李梦阳","content":"子游昔宰邑，邑有澹台公。非公不见宰，不径垂无穷。身殁埋豫章，豫章乃城中。长松何寥寥，石墓坚且崇。崩馆昼常阴，古树多悲风。丸丸拥基藤，垂垂网户虫。喧寂本异感，慨惋当何同。道伸固难灭，瞻睇摇晴虹。","dynasty":"明代","title":"澹台灭明墓"}
{"author":"李梦阳","content":"独立台上阁，俯兹城下湖。为问黄金鱼，径尺今有无。愚者人尽笑，贤之乃谤诬。二者吾适从，不如乘海桴。","dynasty":"明代","title":"寺游别熊子四首其四"}
{"author":"李梦阳","content":"恋别当炎暑，淹留到夕晖。徵书昨日下，循吏古人稀。风树凉移席，庭萱晚就衣。明朝五云里，争看两凫飞。","dynasty":"明代","title":"送刘尹赴徵"}
{"author":"李梦阳","content":"独处忽不怿，揽衣循东厢。树木何修修，春风起飘扬。我友驾在门，告言适江湘。仓皇挈玉壶，追送临河阳。顾瞻两飞凫，并戏水中央。翩翩厉羽翮，鸣声一何长。柰何游客子，一别永相望。时泽亮有周，天命固其当。薄终义所劣，别离庸讵伤。懿彼回路赠，慷慨由此章。","dynasty":"明代","title":"赠徐祯卿"}
{"author":"李梦阳","content":"谒帝华盖侧，沐发咸池旁。岩岩云中楼，文杏袅为梁。黄金走阑干，银阙前相望。耸身若轻翼，登之穷四洋。四洋北荒沕，波澜浩杨杨。九州一何拘，敛颜归洞房。屑玉炼精魄，用神无何乡。万年永福昌，寤言莫相忘。","dynasty":"明代","title":"仙人好楼居三首其二"}
{"author":"李梦阳","content":"银山倚铁壁，天外削三峰。下见林中寺，来闻午后钟。僧徒住石屋，雷雨拔门松。西望诸陵接，云成五色龙。","dynasty":"明代","title":"银山寺"}
{"author":"李梦阳","content":"晚坐移花酒并移，几镫窗月转春姿。情真解缆争侵夜，意不怜香岂尽卮。汹汹野风諠树恼，冥冥波浪去途疑。亦知仙种贪行豸，醉听邻鸡是别期。","dynasty":"明代","title":"看牡丹晚移席草堂再赠许君"}
{"author":"李梦阳","content":"年今四十身千里，生日登临寓此中。忧国未收南望泪，思家犹阻北来鸿。寒冬白雾峰峦隐，车马深山道路通。学海久伤青鬓改，振衣真愧玉岩风。","dynasty":"明代","title":"初度怀玉山有感"}
{"author":"李梦阳","content":"及遇荆门信，洞庭秋巳凄。湘江饶苦竹，几听鹧鸪啼。马援留铜柱，王褒祀碧鸡。向南冲瘴疠，药物去曾携。","dynasty":"明代","title":"得何子过湖南消息"}
{"author":"李梦阳","content":"峰晴堆夜岚，晨炊翠犹湿。但闻山鸟鸣，不见鸟出入。","dynasty":"明代","title":"渔村夕照其八山市晴岚"}
{"author":"李梦阳","content":"黄家新堂逼春起，紫燕寻巢时自来。久阴烟云眼底豁，乍晴河岳窗中开。物情野色且幽寂，日光人意能徘徊。持杯布席就芳草，醉深同卧林边苔。","dynasty":"明代","title":"春日过黄公新堂"}
{"author":"李梦阳","content":"仙楼忽欲暝，钟鼓下江烟。独坐一烛秉，当门新月悬。石寒坛近斗，沙静树浮天。半夜朝群帝，珊珊羽节还。","dynasty":"明代","title":"仙楼"}
{"author":"李梦阳","content":"生为海南客，几度登罗浮。天清众岛出，万水朝宗流。乘桴圣者叹，望洋游子愁。明珠与翡翠，岁岁到神州。","dynasty":"明代","title":"赠程生之南海"}
{"author":"李梦阳","content":"西山西望自堪愁，耐可源泉向北流。不见玉台歌舞处，可怜昔日帝王州。","dynasty":"明代","title":"归途览咏古迹并追记百泉游事八首其四"}
{"author":"李梦阳","content":"伊昔谢衔归，志颇谐纶钓。甘追河上迹，切慕蓬池啸。孰知紫芝虑，竟荷青云耀。值秋历江郡，弭节登庐峤。沉深九叠秀，峻极千峰峭。锦绣乱岑㟧，晨夕改观眺。晶晶游气敛，皓皓寒日曜。飞瀑信雷迈，奔峡还龙跳。耽游遽忘归，久住轻时诮。天池绝亦扪，石镜扳可照。矧兹二三子，芬馥含清妙。霜岚澄西夕，从歌效希调。","dynasty":"明代","title":"陟峤"}
{"author":"李梦阳","content":"高鸟有违群，离兽多悲音。懿彼婉㜻子，怅焉分此襟。朝发南河隅，夕暮乃北岑。玄云既无极，黄波浩且深。君其四海翔，无言还旧林。","dynasty":"明代","title":"赠青石子二首其一"}
{"author":"李梦阳","content":"嗟崒崒是何峰攒兮，下则无底之壑。血瀄滵潺兮，猛兽食人。岑岑禽鸟，竦峙鸱鸢。不可以为凤枉尔饲兮，我闻不敢以言。举火来白刃，帐下离哉翻。县官走，前夺驴，后叫狗。","dynasty":"明代","title":"姚源歌"}
{"author":"李梦阳","content":"斗酒重阳后，危楼万里前。停云忽蔽地，起鹤故横天。斜日留倾盖，疏花影别筵。忍看骢马使，遥向碧鸡边。","dynasty":"明代","title":"繁台院阁饯沈子之云南拜怀刘子二首其一"}
{"author":"李梦阳","content":"晨步城西冈，遥望终南岑。荆棘高蔽天，白曜翳以阴。鸡食鸾凤饥，蛾眉谗妒深。葑菲遗下体，一别成飞沉。出门眺四郊，莽莽悲风吟。海水有可测，伤哉谁谅心。","dynasty":"明代","title":"赠康修撰二首其一"}
{"author":"李梦阳","content":"湖夜乘风过，天明见驿楼。数家依独树，落日隐春洲。日抱越峰上，江奔吴徼流。姚源东水外，兵甲气还浮。","dynasty":"明代","title":"晓至邬子驿"}
{"author":"李梦阳","content":"男儿三十骨格成，贫贱富贵皆天生。张生广额日月角，自幼勤书饱文学。十年雌伏人不知，一日雄飞动河岳。君不见宋朝宰臣云姓周，少时坎坷风尘游。偶然夜梦更美须，泥蟠遽尔行天衢。","dynasty":"明代","title":"赠张生"}
{"author":"李梦阳","content":"昔时贤达或未遇，途路坎坷常固穷。盐车骐骥亦抛弃，人生岂得无西东。君年五十犹未通，江湖去住随飞鸿。黄山紫阳日索寞，题诗蚤向轩辕宫。","dynasty":"明代","title":"送鲍滶还歙"}
{"author":"李梦阳","content":"静居百虑屏，孤树乃墙隅。奄兹华叶更，搔首睇淹如。时云布灵谷，天令震高衢。霖潦灌百川，万壑寡安鱼。东京构党祸，郭子逝于于。伊匪四顾勤，孰崛南阳庐。京燠非力排，裘葛从所须。龙蛇翳厥身，孔赞宁我谀。","dynasty":"明代","title":"自南康往广信完卷述怀十首其八"}
{"author":"李梦阳","content":"此地饶炎热，南中恐未然。有风番助暑，挥汗欲成泉。鸟避栖深叶，蝇喧集满筵。百忧吾共汝，流涕北风篇。","dynasty":"明代","title":"毒热在狱呈陈运使敩暨潘给事中希曾"}
{"author":"李梦阳","content":"海凉秋水净芙蓉，青天倒悬五老峰。眼见排风生羽翼，行空那辨有真龙。","dynasty":"明代","title":"赠丁生"}
{"author":"李梦阳","content":"老为春怜酒，閒将客问花。槛杨晴故雪，阶药晚能霞。地与歌莺转，人争舞燕斜。但来须共醉，莫使负韶华。","dynasty":"明代","title":"春日宴昆崙王子园池二首其二"}
{"author":"李梦阳","content":"当年五郡乘轺过，此日千城揽辔游。封事几腾天北极，筹边真历地西头。昆崙壮压胡尘断，弱水清翻汉月流。若使巡行皆汝辈，远夷那系庙堂忧。","dynasty":"明代","title":"熊监察至自河西喜而有赠"}
{"author":"李梦阳","content":"露树且乌啼，孤舟晨向西。萧滩千百转，昏暮到罗溪。古驿屯云密，平沙没日低。扬帆更前去，月夜不须迷。","dynasty":"明代","title":"赴新喻"}
{"author":"李梦阳","content":"华山中断浊河开，浪打雷门势莫回。巳铲潼关为汉垒，更分仙掌作秦台。","dynasty":"明代","title":"归途览咏古迹并追记百泉游事八首其二"}
{"author":"李梦阳","content":"万里严程此一州，问亲娱舅尔须留。迁人宾客休顷户，僦屋炎蒸幸有楼。穿槛笋高犹足采，戏池鱼美更何求。馆甥旧地花仍好，得暇频来看海榴。","dynasty":"明代","title":"甥嘉谪官过汴僦舍而居以时炎热"}
{"author":"李梦阳","content":"暄阳入广墟，平阡暧烟芜。税鞅寻高禅，陟丘眺袖都。白日丽中衢，青霏蔼林岨。碧草一何萋，丛葩亦已敷。累累谁氏坟，崷崒三浮屠。凿石锢九泉，雄构耀城隅。舆台盗绮衣，苔藓封丹枢。矫首视天宇，剡剡浮云徂。崇名古所钦，多藏秪区区。","dynasty":"明代","title":"春日洪法寺后冈"}
{"author":"李梦阳","content":"苍梧遗舜迹，白云秋气愁。君得人文地，相传是此州。山连夜郎密，瘴入桂林收。独有思亲泪，非缘逐客流。","dynasty":"明代","title":"顾子谪全州赠二首其二"}
{"author":"李梦阳","content":"岧峣玉殿逐秋开，迤逦金风触酒回。宾客百年梁氏苑，河山双鬓李仙杯。露凋梧叶浮龙井，月引箫声出凤台。莫羡同舟流逆调，须知雅乐是真才。","dynasty":"明代","title":"秋日饮王子之第"}
{"author":"李梦阳","content":"七日北风阻，野滩舟不行。仆奴增饿色，妻子话征情。疏霰欺帘入，流澌逐浪生。独吟江更苦，诗罢欲三更。","dynasty":"明代","title":"徐汊阻舟七日"}
{"author":"李梦阳","content":"日落清江远，光摇赤壁山。无人说吴魏，来往钓丹闲。","dynasty":"明代","title":"黄州二首其二"}
{"author":"李梦阳","content":"天水本自空，圆月况秋映。皛皛起霜色，千里一悬镜。","dynasty":"明代","title":"渔村夕照其五洞庭秋月"}
{"author":"李梦阳","content":"后代自今代，今人即古人。空传歌舞地，不见绮罗春。宋岳饶寒草，梁台起暮尘。苍茫白鹭渚，潇洒类闲身。","dynasty":"明代","title":"河上秋兴十首其五"}
{"author":"李梦阳","content":"南内夕烟敛，玉楼春望空。禁籞年年锁，园禽巢殿中。","dynasty":"明代","title":"望南城"}
{"author":"李梦阳","content":"怨违情有悲，欢聚理无欺。欢怨非中则，感离难重持。才见春华交，倏巳晨露滋。秋风吹罗袂，团扇不复施。团扇与罗袂，用舍各有时。炎寒启迭运，超旷多远期。勿徒叹捐弃，恩爱倘中移。","dynasty":"明代","title":"怨歌行"}
{"author":"李梦阳","content":"母之生我日初赫，缺突无烟榻无席。是时家难金铁鸣，佁皇抱予走且匿。艾当灼脐无处乞，邻里相引失颜色。男儿有亲生不封，万钟于我乎何益。高天苍苍白日冻，今辰何辰夕何夕。呜呼二歌兮歌思长，吾亲俨在孤儿傍。","dynasty":"明代","title":"弘治甲子届我初度追念往事死生骨肉怆然动怀拟杜七歌用抒抱云耳其二"}
{"author":"李梦阳","content":"孟夏草木长，垂云一何凄。零雨宵始歇，西山朝复隮。兀然坐高舂，时闻鹁鸠啼。逢辰寡宿欢，履运伤前迷。既无杯中物，何以写我悽。","dynasty":"明代","title":"述愤一十七首弘治乙丑年四月作是时坐劾寿宁侯逮诏狱其六"}
{"author":"李梦阳","content":"巾山何似岘山游，云岛长和海色幽。定有儿童笑山简，君今孰与郑台州。","dynasty":"明代","title":"寄顾台州二首其一"}
{"author":"李梦阳","content":"环县城边灵武台，肃宗曾此辟蒿莱。二仪高下皇舆建，三极西南玉玺来。衣白山人经国计，朔方孤将出群才。可怜一代风云际，不劝君王驾鹤回。","dynasty":"明代","title":"灵武台"}
{"author":"李梦阳","content":"汉主十离宫，凉至花尽歇。面面窗玲珑，烟纱印秋月。天公顾我笑，手弄双玉玦。但笑不肯留，去若流云没。忧来抱团扇，扬颦望丹阙。","dynasty":"明代","title":"怨歌行"}
{"author":"李梦阳","content":"汉京临帝极，复道众星罗。烟花开甸服，锦绣列山河。山河自古称佳丽，城中半是王侯第。峻阁重楼夹道悬，云房雾殿森亏蔽。牧豚卖珠登要津，樊侯亦是鼓刀人。时来叱咤生风雨，奄见吹嘘走鬼神。平津结兄盖侯弟，杯酒相看何意气。执鞭尽是虎贲郎，守门不说长安尉。长安烽火入边城，挺剑辞君万里行。去日千官遮马饯，归来天子降阶迎。朱弓尚抱流沙月，宝铗常飞翰海星。不分燕然先勤石，直教麟阁后标名。岂知盛满多仇忌，可惜荣华如梦寐。第宅田园夺与人，丹书铁券成何事。霍氏门墙狐夜号，魏其池馆长蓬蒿。三千剑客今谁在，十二珠楼空复高。后车不戒前车覆，又破黄金买金谷。洛阳亭榭与山齐，北邙车马如云逐。阴郭豪华真可怜，云台将相珥貂连。当时却怪桐江叟，独著羊裘伴帝眠。","dynasty":"明代","title":"汉京篇"}
{"author":"李梦阳","content":"行不得哥哥。东有木公西王婆，南面设曾北张罗。行不得哥哥。","dynasty":"明代","title":"禽言六首其二"}
{"author":"李梦阳","content":"伊予解组归，汝也美少年。骏马臂两弓，射猎梁王川。感子重意气，授之黄金鞭。万里不易致，悲鸣为谁前。","dynasty":"明代","title":"赠郑生三首其二"}
{"author":"李梦阳","content":"腊朝筵向雪边开，倚阁风从万里回。枯树故当看处湿，飞花偏堕掌中杯。山河文物他年赋，今古衣冠异地材。举目萧萧改天色，玉梯扶醉更登台。","dynasty":"明代","title":"雪日繁台院阁酒集"}
{"author":"李梦阳","content":"君不见庭中树，今冬憔悴春作花。君不见桑上草，含阳籍上抽紫葩。富贵讵有种，贫贱岂无涯。君今身为指南车，何不留之殿京华，北游汉水南长沙。君虽在汉水与长沙，高不愁虎卑无蛇。","dynasty":"明代","title":"君不见赠马佥事应祥"}
{"author":"李梦阳","content":"亦知蹋翼鸟，岂意罻罗求。万里劳明主，孤臣泪暗流。临京花更苦，近苑柳偏愁。愧尔云间雁，衔泥向玉楼。","dynasty":"明代","title":"被絷国境眺望"}
{"author":"李梦阳","content":"有兔有兔，其来𧽢𧽢。有罿𣬐𣬐，虞人之缚。有兔绥绥，瞻子伤悲。岂女有母，我子无所。尔粟尔糜，尔有猫狸，云胡乐而。","dynasty":"明代","title":"有兔"}
{"author":"李梦阳","content":"尔生之辰，尔子遄驰。何以献之，玉斗金卮。春华在殷，舞衣斓斑。庭树青葱，鸟鸣关关。","dynasty":"明代","title":"归寿其二"}
{"author":"李梦阳","content":"午晴发丰邑，挂席溯修濑。潮起果谐志，风助利击汰。棹歌落日上，游目波峤外。巨川信易涉，贞固乃宜戒。","dynasty":"明代","title":"发丰城属江涨风便"}
{"author":"李梦阳","content":"阳鸟攸居，于渚于野。饮啄纡徐，行步闲雅。我舟触惊，振翰若云。飞之有序，还集成群。阳生豫知，延颈跂望。举翼万里，云罗空想。","dynasty":"明代","title":"阳鸟篇"}
{"author":"李梦阳","content":"新晴借庙张公鼓，旧约铺筵集缙绅。气早冷随云雨入，地幽人与竹松邻。时来拜命防秋将，老去狂歌避世身。醉别赠君双玉剑，持将西北扫风尘。","dynasty":"明代","title":"于公庙会王帅以其防秋北行"}
{"author":"李梦阳","content":"昔余曳鸣佩，谒帝扣天阊。圣人垂衮衣，赓歌庶事康。鼎成不我顾，奄忽驱龙翔。生死变化理，反覆开存亡。荣华有销落，连茹切微霜。晨朝在须臾，返车栖扶桑。","dynasty":"明代","title":"杂诗三十二首其四"}
{"author":"李梦阳","content":"智者尚高契，达人慕希声。旷世有相感，同时怅难并。烈风起玄朔，百卉忽以零。登高望所思，慨焉念徂征。鸿雁序翅飞，麋鹿呦呦鸣。为言明馨子，盍簪终有成。","dynasty":"明代","title":"寄赠端溪子二首其二"}
{"author":"李梦阳","content":"双燕来故室，不见阿母语。穿窗入幕寻阿母，哀鸣欲栖还复举。喃喃止翠桁，徘徊拂素帏。浮尘积玉珈，断藓生画衣。双燕年年春社来，阿母阿母何时归。","dynasty":"明代","title":"双燕篇"}
{"author":"李梦阳","content":"此夜门还闭，中天月自看。春催桂应发，雪映兔犹寒。儿女添镫闹，邻家品笛残。少时思可笑，走马向更阑。","dynasty":"明代","title":"巳卯元夕"}
{"author":"李梦阳","content":"万蕊千葩枉自奇，海棠临牖独专姿。今人尽仗繁枝叶，国色纷纷却未知。","dynasty":"明代","title":"东园遣兴再赋十绝句其三"}
{"author":"李梦阳","content":"群鸦竞时食，孤鸿独高翔。丈夫四海心，谁能安旧疆。杖剑辞所亲，策马登前冈。岁晏霜露繁，原野何茫茫。草枯禽兽饥，潢潦浩以长。感吟悲蒹葭，试鸣候朝阳。勖哉树名勋，念兹西颓光。","dynasty":"明代","title":"送侄木北上"}
{"author":"李梦阳","content":"街北小堂卜筑深，离离竹槛称幽吟。不争鹅鸭嫌邻舍，旋置琴尊见客心。呼两乳鸠仍暂止，定巢新燕故相寻。曾轩更许消清暑，露顶同依嘉树林。","dynasty":"明代","title":"访何职方新居二首其二"}
{"author":"李梦阳","content":"尉氏陈留雷雨深，大梁犹系望霓心。当阶蝼蚁亦愁思，对面班鸠空好音。河朔楼台安避暑，塞垣金鼓助沾襟。江蓠憔悴黄尘满，寂寞鱼龙何处吟。","dynasty":"明代","title":"闻旁郡雷雨"}
{"author":"李梦阳","content":"忽吟水宿淹晨暮，七日窑头行路难。拚美碧波消北雪，岂期苍鬓且南冠。","dynasty":"明代","title":"徐汊即事四首其四"}
{"author":"李梦阳","content":"暇即来游困即眠，玉杯长醉彩云前。春风暮起杨花乱，疑是梁园雪里天。","dynasty":"明代","title":"暮春佘庄"}
{"author":"李梦阳","content":"北风号外野，五月知天寒。海水昼夜翻，南山石烂烂。丈夫轻赴死，妇女多忧患。中言吐不易，拊膺但长叹。永夜步中庭，北斗何阑干。裂我红罗裙，为君备晨餐。车动不可留，伫立泪汍澜。愿为云中翼，阻绝伤肺肝。","dynasty":"明代","title":"离愤五首正德戊辰年五月作是时阉瑾知劾章出我手矫旨收诣诏狱其三"}
{"author":"李梦阳","content":"梁园千古见风流，醉上任楼复谢楼。相遇片言心便倒，腰间含笑解吴钩。","dynasty":"明代","title":"送人之南郡三首其一"}
{"author":"李梦阳","content":"浮云悲故国，积水起鸣雷。不见长安日，愁登古吹台。故人三月别，天上一书来。欲问经行处，山中杜若开。","dynasty":"明代","title":"酬京师友人见寄"}
{"author":"李梦阳","content":"天涯春又至，游子近如何。病久诗难减，乡遥梦易多。药苗春尚雪，舟楫海初波。旧业方山下，东风遍绿莎。","dynasty":"明代","title":"立春柬郑生问其愁病"}
{"author":"李梦阳","content":"贝阙昆仑外，浮生此路疑。蓬莱移旧国，尘世出瑶池。蕞尔双仙迹，飞腾后晋时。论功竟恍惚，谶兆且逶迤。怂恿精灵托，呼嘘霹雳随。先皇亲议号，继圣必修辞。爵陟王侯上，尊同帝者师。龙襦分内锦，宫女准昭仪。雨露宫城切，星辰天仗移。琳琅摇绣栱，松柏荫丹墀。瓶内金花踊，龛前紫凤垂。晴还日月秘，暝则鬼神悲。玉鼎推龙虎，瑶编述姹儿。汉惟栾大显，秦竟羡门欺。五帝非无术，千龄今见谁。累朝盟誓册，玉柜少人知。","dynasty":"明代","title":"冬日灵济宫（十六韵）"}
{"author":"李梦阳","content":"大同宣府羽书同，莫道居庸设险功。安得昔时白马将，横行早破黑山戎。书生误国空谈里，禄食惊心旅病中。女直外连忧不细，急将兵马备辽东。","dynasty":"明代","title":"秋怀（二首）"}
{"author":"李梦阳","content":"朱门美菊采先芳，玉圃新橙摘早霜。传送满盘真斗色，分看随手各矜香。深怜便合移樽酹，暂贮应须得蟹尝。独醉秋堂卧风物，一年晴雨任重阳。","dynasty":"明代","title":"九日南陵送橙菊"}
{"author":"李梦阳","content":"禁垣春日紫烟重，子昔为云我作龙。有酒每邀东省月，退朝曾对掖门松。十年放逐同梁苑，中夜悲歌泣孝宗。老体幸强黄犊健，柳吟花醉莫辞从。","dynasty":"明代","title":"限韵赠黄子"}
{"author":"李梦阳","content":"遥阡无计扫春莱，絮酒何因到夜台。西客两年和泪到，北风千里共愁来。田园树大身先葬，书画楼成昼不开。殁后外孙今五尺，百年遗恨使人哀。","dynasty":"明代","title":"自关西回展外舅大夫之墓用前韵"}
{"author":"李梦阳","content":"黄河水绕汉边墙，河上秋风雁几行。客子过壕追野马，将军韬箭射天狼。黄尘古渡迷飞挽，白月横空冷战场。闻道朔方多勇略，只今谁是郭汾阳。","dynasty":"明代","title":"出使云中作"}
{"author":"李梦阳","content":"杨柳南城道，芙蓉小苑通。内使来调马，君王敕射熊。","dynasty":"明代","title":"晚出禁闼"}
{"author":"李梦阳","content":"银瓮烂生光，盘龙绣袱香。但知从内出，不省赐何王。","dynasty":"明代","title":"东华门偶述"}
{"author":"李梦阳","content":"浩浩长江水，黄州那个边。岸回山一转，船到堞楼前。","dynasty":"明代","title":"黄州"}
{"author":"李梦阳","content":"天设居庸百二关，祈年更隔万重山。不知谁放呼延入，昨日杨河大战还。","dynasty":"明代","title":"经行塞上二首其二"}
{"author":"李梦阳","content":"三月廿日生汝辰，三十三回全盛春。流放一官今起诏，艰难万里昨归身。自从结发朝明主，每向弹冠□古人。努力无念悲老大，凤凰台侧有麒麟。","dynasty":"明代","title":"赠甥嘉生日"}
{"author":"李梦阳","content":"雷奋龙犹卧，云俱鹤自闲。一杯莘野月，双屐谢公山。贵客常辞避，田夫数往还。桂庭秋偃蹇，公醉拉谁攀。","dynasty":"明代","title":"酬赠阁老刘公四首其一"}
{"author":"李梦阳","content":"风餐凉雨过，露坐晚林幽。汝对梁园月，孰如金齿秋。常星皆北拱，滇海独西流。万里清光在，应怀今夜游。","dynasty":"明代","title":"月下柬张含"}
{"author":"李梦阳","content":"率尔高阳饮博徒，酣歌击剑胆何粗。金门贵客如相许，径脱鹴裘付酒垆。","dynasty":"明代","title":"月夜过访王子"}
{"author":"李梦阳","content":"六苑中丞府，三边大将旗。先皇亲授钺，报主独搴帷。朔漠威名壮，风霜鬓发衰。功高元避赏，道大不容时。丞史轻周勃，朝廷重子仪。未论遭鵩鸟，先巳纵涂龟。北固潜夫早，东山起谢迟。蛟龙没海阔，日月倒江垂。杖屦金山寺，文章铁瓮碑。终颁陆贽诏，四海渐疮痍。","dynasty":"明代","title":"在狱闻余师杨公诬逮获释踊跃成咏十韵"}
{"author":"李梦阳","content":"往岁沾宫扇，含香拜玉墀。只今飘白发，刈麦向东菑。树树鸣蜩日，家家望雨时。万方多难意，谁达圣明知。","dynasty":"明代","title":"巳丑五日"}
{"author":"李梦阳","content":"旧说穷源使，人今出武威。蒲萄应啖足，沙枣故携归。燧火真憔面，胡尘尚黯衣。问君春塞雁，曾过玉门飞。","dynasty":"明代","title":"熊子河西使回三首其三"}
{"author":"李梦阳","content":"朝餐赤城气，暮揽罗浮色。常有瑶草花，寒至不曾识。","dynasty":"明代","title":"紫霞洞主歌五首其四"}
{"author":"李梦阳","content":"峭石嵷巃木相樛，孤松拄日崖光幽。朔风北来霜雪暗，山深草黄途路修。此时亭亭见松意，排空柯干流云气。大厦倾时梁栋急，君看此物终难弃。","dynasty":"明代","title":"崖松行"}
{"author":"李梦阳","content":"烟和日翠且重楼，汹汹绮罗悲此州。碧草可容漳浦卧，官梅真忆广陵游。来鸿去燕催今昔，柏叶薇花阻倡酬。兴发春山能约往，冰开仙楫拟乘流。","dynasty":"明代","title":"乙亥元日柬台省何边二使君边病卧久"}
{"author":"李梦阳","content":"月如日，光如轮。轮五色，缤哉纷。贯紫霓，扬风翎。抶太乙，侵紫庭。化为白气干天经。张我弧，挟我矢。袪祲灭妖天下理。","dynasty":"明代","title":"月如日"}
{"author":"李梦阳","content":"桂殿芝房曙色通，垂垂苑柳绿烟中。桑乾斜映千门月，碣石长吹万里风。巳有金吾严御陌，遥传王辂下斋宫。侍臣鹄立松阴里，时倚红云望碧空。","dynasty":"明代","title":"桂殿"}
{"author":"李梦阳","content":"南山郁幽幽，丰水白浩浩。乌啼汉城树，尘起咸阳道。骢马东方来，长鸣翻玉蹄。春风吹绿草，明月满关西。","dynasty":"明代","title":"送友人入关"}
{"author":"李梦阳","content":"蓬池有啸台，夷门有吹台。二台突兀眼前一抔土，英雄落莫成今古。我今有台不啸复不歌，月高霜白如夜何。临洪河，望四海，山川悲，月不改。昔日芒砀五色气，烟销浪灭今安在。","dynasty":"明代","title":"十四夜翛然台二首其二"}
{"author":"李梦阳","content":"唧唧复唧唧，当户鸣促织。月中何所有，云是山桂枝。此桂开花复结子，安得夜夜常不亏。君不见梁园酒一斗，钱十千，昔时信陵有宾客，不饮岂足称豪贤。直须酩酊卧草泽，明日射猎睢阳川。","dynasty":"明代","title":"十六夜"}
{"author":"李梦阳","content":"回车太行谷，结辔登羊肠。羊肠何崔嵬，俯视见大江。大江日东注，游子悲故乡。故乡复迢递，欲济河无梁。晨起振我缨，驾言行朔方。丈夫贵荣名，临路徒离伤。","dynasty":"明代","title":"赠刘元瑞五首其五"}
{"author":"李梦阳","content":"咸东天险设重关，闪日旌旗虎豹閒。隘地黄河吞渭水，焱天白雪压秦山。旧京想像千官入，馀恨逡巡六国还。满眼非无弃繻者，寄言军吏莫嗔颜。","dynasty":"明代","title":"潼关"}
{"author":"李梦阳","content":"豫章古城牙城南，何年凿井置铁柱。井深江通没不见，时寒水涸始一露。玩之非石亦非铁，孤立差牙若枯树。人言旌阳锁水母，此语荒唐奚所据。或云藉此压江涛，兹理或有谁者劳。顾今伏腊尽奔走，归美真君瑶殿高。金灯翠旗日来御，雕阑玉槛围周遭。俗论纷纷不须辨，秋风日暮尘满县。","dynasty":"明代","title":"铁柱引"}
{"author":"李梦阳","content":"巳严蓬池驾，遽返夷门歇。商风动荣草，檐雨鸣不绝。客病良易积，况值变华节。悠悠城西馆，倏尔双经月。昔玉体流汗，莎鸡傍户聒。子也苟宁志，川广岂难越。","dynasty":"明代","title":"赠张含二首其一"}
{"author":"李梦阳","content":"城外清江城内湖，水门通贯古名都。鱼跳浪阔终难网，鸟立沙长岂得呼。","dynasty":"明代","title":"漫兴二首其一"}
{"author":"李梦阳","content":"叶落归故根，孤云有时还。凶年闾里尽，谁门今幸全。全者自何归，皮肤半不完。百租丛其身，欲诉谁见怜。吾家十八军，独我犹从战。昨当战交河，左髀贯双箭。本不识犁锄，况复千亩租。三诉吏不语，锁颈投囹圄。","dynasty":"明代","title":"屯田二首其一"}
{"author":"李梦阳","content":"昔游东山日，览古肇新宫。徐令实经营，弦诵溢其中。阅兹奄三年，离滞心莫同。我舟非不维，柰此西逝风。乃子胡德余，于迈远从公。朝旦发龙津，暮栖依瑞洪。湖山没如拳，波途浩难穷。伫瞻有深怀，贻谣勤坚崇。","dynasty":"明代","title":"广狱成还南昌候子十首其五"}
{"author":"李梦阳","content":"反侧须开县，安危亦仗兵。饶山夹岸密，鄱水向秋清。部使轻裘入，馀黎里饭迎。怪来服从易，为惧靖南名。","dynasty":"明代","title":"寄王宪使二首其一"}
{"author":"李梦阳","content":"先皇乘龙去不返，悲风惨淡吹宸极。四海哭若丧慈母，百官狂走天为黑。忆昨临危坐御床，手挈神器归今皇。密语丁宁肺腑裂，三老亲闻眼流血。金縢立剖石室秘，此事难从外人说。我君谦让不可得，割哀践阼弘祖烈。日月重悬万国朝，雷雨赦过群方悦。越南海北霹雳动，蛮夷尽奉王正月。此时九道使臣出，舍人亦辍螭头笔。白马朝腾蓟北云，锦帆暮闪江沱日。江沱秋交多裂风，洞庭云梦俱眼空。巴陵县令舍人兄，接诏会弟西楼中。童年题诗在高壁，六载不到纱为笼。南岳以南惟峻山，苦蒸毒雾何盘盘。天王新令雷电掣，妖蛇不敢啼林端。五溪官长喘喙拜，黔州父老垂泪看。却瞻苍梧云气黑，斑竹临江怨幽色。翠华缥缈空冥间，此时此恨谁知得。君不见马援拄孔，明碑剥落黄蒿里。千年莓苔待君洗，万里之行自此始，归来何以献天子。","dynasty":"明代","title":"送何舍人赍诏南纪诸镇"}
{"author":"李梦阳","content":"将军堂堂七尺躯，虎头昂藏紫虬须。据鞍笑撚金朴姑，弦鸣仰堕双飞乌。南平川汉北歼胡，蛇矛卧地刀剑芜。朔风吹霜塞草落，马腾士奋于狩作。将军夜令晨步同，碛沙黄黄日色薄。部下游击五千人，竞时争能各有神。驱飞翼走入我网，千队万队何駪駪。气酣前赴逞一决，零乱旌旗倏明灭。杀气上回灵武云，火烈直透天山雪。张公觏此番逡巡，红衣白马如神人。衣也蟠蟒金麒麟，朝廷所赐荣功臣。拦头报捷者谁子，手提禽兽血满身。生截罴豹累雉鹑，中军小校额抹巾，见之一骑风起尘。左射奔鹿右毙豕，更追狡兔趫穷榛。张曰于乎奚用是，昊天肃杀存至仁。摐金按节止中野，燖腯炰鲜燕蒐者。礼乐行军分自严，赏罚正簿谁能假。何地真收吐谷驼，一卒乃获大宛马。长城窟冰胡雁稀，轻鼙缓吹诸部归。悬戟惨淡鸦鸟委，垂鞍碨礧熊兕肥。少年犹忿杀获微，翻身彀弩追云飞。我闻蒐狩古侯礼，三驱六御今何以。缵武虽存于貉文，戒荒合避长扬侈。将军抹马厉部士，为防西北烽烟起。","dynasty":"明代","title":"张将军塞猎歌"}
{"author":"李梦阳","content":"名都郁垝垒，浮云荫孤台。宿昔与丈人，揽袂凌崔嵬。延眺殊未已，明月从东来。俯身览九陌，车马何諠豗。朱门竞笙竽，钟鼓趣行杯。讵知前代人，寒隧生青苔。金珠委瓦砾，铅华安在哉。沉冥日云富，感激人心哀。丈人方岳裔，夙质谢尘埃。婚嫁慕向子，幽栖放颜坏。七十尚蛇蛰，白衣潜草莱。嗟余纠簪绂，俛仰阻沿洄。逝将亲逸躅，荣盛等浮灰。","dynasty":"明代","title":"京师元夕有怀丘子兼忆旧游而作"}
{"author":"李梦阳","content":"仄岩泉流石无数，素壁濛濛起烟雾。君家屋宇在城市，何以堂上生松树。侧闻江夏生，气酣扫毫素。绝笔风雷拔地起，意匠凿天天为怒。泰山古根生眼前，俄顷缩出徂徕山。悬萝挂薜袅袅里，复有草舍松之间。窗间老人鬓发秃，羊翻一编周易读。空山瑟瑟翠涛激，长干冥冥暮花扑。远知既巳死，希夷不复作。青丘石室杳何许，恍然置我此溪壑。翻愁一夕雷电入，六丁追书上廖廓。又画石下根，屈曲如老龙，胡奴暝踏孤岩菘。蓬头赤脚露两肘，月明汲泉山涧中。却忆前年召画师，江夏吴生亦与之。短褐垢脸见天子，礼貌虽村骨格奇。帝令待召仁智殿，有时半酣被召见。跪翻墨汁信手涂，白日惨澹风云变。至尊含笑中官羡，五侯七贵争看面。请观此幅松舍图，黄金失价连城贱。吴生吴生太气岸，一言不合辄投砚。","dynasty":"明代","title":"吴伟松窗读易图歌"}
{"author":"李梦阳","content":"孤月上东岫，白鹤激秋泪。凉风振溪壑，林影飒摇泄。山居本深静，夜气复澄霁。冥心向千古，眇焉托真契。","dynasty":"明代","title":"山夜"}
{"author":"李梦阳","content":"五更月微含素波，飞雾英英没绛河。桂宫兰室栖玉娥，外极金鳌万象罗。万人齐和一人歌，生丁福运民太和，竟日为欢岂足多。","dynasty":"明代","title":"白纻词三首其三"}
{"author":"李梦阳","content":"十年不到将军第，一日重来令尹偕。春色不改延客阁，芳树尽覆弹琴斋。寻香槛蝶娟娟逐，竞暖池鱼宛宛皆。晚步鹿葱惊欲放，续游无吝玉为牌。","dynasty":"明代","title":"春日过遂平将军第同李尹"}
{"author":"李梦阳","content":"火多常病热，残暑特相欺。今日凉风至，飒然竹林披。闻鸡每起早，省稼独归迟。天地萧条意，何须一叶知。","dynasty":"明代","title":"丁亥立秋"}
{"author":"李梦阳","content":"冬月初圆夕，仓悲候辇东。阁门犹警跸，松柏已新宫。象卫悲风入，龙旂白雾中。有髯浑欲挽，云堕鼎湖弓。","dynasty":"明代","title":"候挽"}
{"author":"李梦阳","content":"昔访仙潭鲤，春阴阻独行。至今看绝顶，长日有云生。尔昨褰帷过，同深把钓情。何时掣金鬣，携手万峰晴。","dynasty":"明代","title":"许君话游感旧四首其四"}
{"author":"李梦阳","content":"云梦茫茫绕一州，滔滔江汉古今流。问俗不须乘五马，尽船箫鼓水乡游。","dynasty":"明代","title":"赠李沔阳二首其一"}
{"author":"李梦阳","content":"炳烛摇襄水，开门认楚山。风云惨淡曙，天地有无间。露益他乡白，秋随老鬓还。飞来何处鹘，逸翮绕江关。","dynasty":"明代","title":"早起"}
{"author":"李梦阳","content":"暑霁名王会，台成上客过。清秋疏草木，落日上笙歌。天地衔杯尽，风云傍槛多。圣明今御极，谁复虑干戈。","dynasty":"明代","title":"秋日王子台上"}
{"author":"李梦阳","content":"今年春色太无赖，千树万树花分明。便学少年出走马，更抛香弹打流莺。","dynasty":"明代","title":"东园花树下二首其二"}
{"author":"李梦阳","content":"季札坟边业，春申邑后山。一江平展镜，两港曲成环。不雨云烟拥，长春草木斑。隐君梯万丈，倘许世人攀。","dynasty":"明代","title":"寄题高子君山别业二首其二"}
{"author":"李梦阳","content":"岁巳残冬逼，月馀今夜圆。光侵僧磬发，清傍佛楼悬。鸣鸟疑深树，高云静暮天。夙心如解此，更欲问何禅。","dynasty":"明代","title":"再过序公月夜"}
{"author":"李梦阳","content":"自从黄帝破蚩尤，涿鹿云黄黑帝愁。盘石果然为碣石，幽州常作帝王州。","dynasty":"明代","title":"帝京篇十首其十"}
{"author":"李梦阳","content":"天霜草枯风波涛，思心恐惧贤心劳。群聚饥兽野鸣号，高飞路逆鸿嗷嗷。有狐河梁閒且得，冰行绥绥柰尔曹。","dynasty":"明代","title":"岁暮四篇其一"}
{"author":"李梦阳","content":"水缺沙乾燕只忙，交交莺羽闪无光。今辰底恁穿杨急，拍拍衔泥向我堂。","dynasty":"明代","title":"喜雨三首其三"}
{"author":"李梦阳","content":"吾家何处牡丹园，杨子冈西古宋原。忽有芳菲妍岸阁，岂期车马驻江村。怜香实怕青萝掩，在野虚愁蔓草繁。碧草春风筵席罢，何人道有国花存。","dynasty":"明代","title":"牡丹盛开群友来看"}
{"author":"李梦阳","content":"敕书新调蜀襄兵，汉北关南寇未轻。密迩千斤竹查岭，不闻满四石头城。秦州即易通王贡，栈道终难拔汉旌。安得较如曹相国，务农休甲贺升平。","dynasty":"明代","title":"盗贼"}
{"author":"李梦阳","content":"驱车重行行，前上西山陲。白日忽已冥，归鸟来何迟。飘风吹征衣，北逝方自兹。行路见我行，不行为嗟咨。苦称途路涩，君子莫何之。欲诉难竟陈，天命自有期。","dynasty":"明代","title":"离愤五首正德戊辰年五月作是时阉瑾知劾章出我手矫旨收诣诏狱其四"}
{"author":"李梦阳","content":"泉馆旧曾到，跳珠今若何。数年鱼不小，题壁客应多。照日输金浪，回风散锦涡。君今树菡萏，勿逼古龙窝。","dynasty":"明代","title":"许君话游感旧四首其二"}
{"author":"李梦阳","content":"涌金亭畔路，细雨不思回。独酌看流水，山花映酒杯。","dynasty":"明代","title":"泉上独酌二首其一"}
{"author":"李梦阳","content":"鼗响久不作，烈士常苦辛。魏裾已寂寞，汉褴空嶙峋。邈焉向千载，曶曶怀斯臣。皇心苟识察，百死宁一身。","dynasty":"明代","title":"述愤一十七首弘治乙丑年四月作是时坐劾寿宁侯逮诏狱其三"}
{"author":"李梦阳","content":"谁将一幅雪白绢，放笔横扫黄金殿。五云飞花白片片，李生胡此开生面。御河尘昏杨柳暮，彷佛初罢南宫宴。皇帝龙飞十二春，同时三百登要津。曹生李生余最亲，曹甥李也传经人。光耀虽云丈夫末，不闻致君须致身。自汝白手扣阊阖，想像紫陌行骐驎。曹留李归事亦变，李生意气图中见。醉归扶起杏林下，眼花熟人无识者。飞乌来窥进士巾，游丝故罥誇官马。即论此马亦有神，画出紫焰方瞳真。嚼勒齧膝如待人，长行大步不动尘。络头鞈𩉰纯用银，细巧似织翻江鳞。汝昔出门驴无骑，曹生共被甘盐齑。比许欲入周召列，成就耻与萧朱齐。于乎男儿一旦荣幸果如此，生不报国老空悔。","dynasty":"明代","title":"李进士醉归图歌"}
{"author":"李梦阳","content":"元年仲春，吉日维戊。天子肇修，于社式对。二后协于百辟，既袛既戒。其日丁已，三星彗彗。百辟至止，萃于皋门。三星在隅，乃辟乃阍。有渰其云，有零其雨。赤舄跄跄，于坛之所。八佾剡剡，百燎盈庭。左金右石，镛鼓孔行。帝命元臣，曰戎朕代。式虔式穆，厥维朕载。元臣受命，爰肃其躬。月出则光，三星在中。磬管喤喤，有万斯舞。爰配二辟，牺尊维俎。于神来格，殷殷番番。龙旂载杨，雷霆啍啍。明明对越，肃肃奔走。神既醉饱，锡辟之祐。遹皇缵业，配天于京。三辰允祯，曰雨曰旸。皇降嘉实，来牟黍杜。敷文戢戈，克绍冢上。","dynasty":"明代","title":"禋社六章章八句"}
{"author":"李梦阳","content":"卢生枕窍中，哀乐竟何用。我枕城砖卧，无窍亦无梦。","dynasty":"明代","title":"砖枕"}
{"author":"李梦阳","content":"登高散凉目，隤然日云暮。逃暑良巳恹，恋景复延顾。广野起暝色，层闉合昏雾。眷言楼中客，共此城上步。蚊虫扑面游，蝙蝠时自度。二仪但莽莽，一气黯回互。昼夜本定理，明晦非难悟。日入各言息，钟鸣复驰骛。崷崒宋帝阁，突兀信陵墓。往似宿沙禽，来如缀花露。徙倚千仞梯，长谣发悲愫。","dynasty":"明代","title":"登东城楼晚下楼作赠同游数子二首其一"}
{"author":"李梦阳","content":"大省文衡重，名师礼聘遥。阁云寒暑旆，栈月引星轺。古帝蚕丛国，今人驷马桥。好将杨马辈，收取贡清朝。","dynasty":"明代","title":"送吕广文四川衡聘"}
{"author":"李梦阳","content":"税车朝歌里，送子辉水阳。群雁起高飞，凌风各分翔。敦交多故怀，况乃忧故乡。征夫愁短日，去马知路长。童童孤生柏，结根南山旁。愿言采此柏，遗我心所当。良无白鹄翼，何以得高颃。","dynasty":"明代","title":"卫上别王子二首其二"}
{"author":"李梦阳","content":"翩翩谁家燕，衔泥向何所。避人花丛里，忽复梁间语。","dynasty":"明代","title":"春曲二首其二"}
{"author":"李梦阳","content":"天地疏秋色，楼台敞客歌。远江寒自白，落木晚堪多。月为衔杯出，鸿于鸣磬过。霜横不归去，吾意在烟萝。","dynasty":"明代","title":"九日上方寺二首其二"}
{"author":"李梦阳","content":"安仁古岸叉河滨，细柳浓烟密弄春。花发北山翻盗贼，眼昏南国且风尘。盘涡浴鹭缘谁喜，下濑双帆他自亲。破浪会看风万里，采薇应许毕闲身。","dynasty":"明代","title":"将至安仁"}
{"author":"李梦阳","content":"与君何处别，汴州金梁桥。下有古时水，遥接广陵潮。君摇锦帆去，万里上云霄。我掇金光草，方期白鹤招。","dynasty":"明代","title":"送友人之京三首其一"}
{"author":"李梦阳","content":"宦美庭闱隔，情深郡檄催。腊江舟自稳，暮日首频回。洞橘黄金摘，吴鱼白雪来。汝亲知更乐，愿展治邦才。","dynasty":"明代","title":"送李生还郡二首其一"}
{"author":"李梦阳","content":"日扇逢林却，风旗改路回。悲凉元此岳，攀陟复何台。云破远峰出，天秋孤雁来。明朝异南北，归骑莫教催。","dynasty":"明代","title":"与骆子游三山陂三首其三"}
{"author":"李梦阳","content":"河之杨，其叶幡幡。子之归矣，谁与我晤言。河之湍兮，我心慱兮，庶见子旋兮。","dynasty":"明代","title":"河之杨"}
{"author":"李梦阳","content":"书院佛堂边，颓垣岭谷连。四时僧酒扫，千古俨高贤。立壁东莱毅，悬河子静偏。众流终一海，流泪考亭前。","dynasty":"明代","title":"鹅湖书院"}
{"author":"李梦阳","content":"行不得哥哥。东有木公西王婆，南面设曾北张罗。行不得哥哥。","dynasty":"明代","title":"禽言六首其二"}
{"author":"李梦阳","content":"大雅流重译，殊方挺上才。批鳞书几上，塌翅首频回。白发南荒路，秋风北宋台。三杯邂逅地，为尔一徘徊。","dynasty":"明代","title":"送张生还金齿二首其二"}
{"author":"李梦阳","content":"诸将才猷岂尽奇，大都力战各乘时。黄毛近怕庄游击，黑面休誇李太师。","dynasty":"明代","title":"诸将八首其二"}
{"author":"李梦阳","content":"二月巳破三月来，山下碧桃春自开。半醒半醉游三日，并马今朝未拟回。","dynasty":"明代","title":"集古句凡五首其五香山"}
{"author":"李梦阳","content":"庐山随晚坐，江汉净秋襟。九日黄花雨，书堂红叶深。细云飘古帙，寒兕吼空林。不用风吹帽，尊前有静琴。","dynasty":"明代","title":"庐山九日"}
{"author":"李梦阳","content":"鸣镳踰广陌，执简谒彤闱。道逢相识问，倏如远行归。虎拜阁门下，龙颜霁晨辉。二后邈以诏，吾皇嗣其徽。从谏如转九，旁求炳先几。令闻洽四国，寿与南山齐。","dynasty":"明代","title":"述愤一十七首弘治乙丑年四月作是时坐劾寿宁侯逮诏狱其十六"}
{"author":"李梦阳","content":"学舞花将起，矜歌鸟自来。日筵随荫徙，风袂入香开。李白昭阳调，姚黄洛下杯。古今君莫问，且促醉轺回。","dynasty":"明代","title":"谭刘二子过赏牡丹二首其二"}
{"author":"李梦阳","content":"傅玄非侮世，陶令合辞官。客路青阳逼，归心白发宽。江城消雪送，春雁倚舟看。自此茫茫去，都门昨挂冠。","dynasty":"明代","title":"南康闻还山之报"}
{"author":"李梦阳","content":"明月出东方，徒行反家室。室人走相讯，问我何由出。明知非梦寐，欲辩仍自失。喜极双涕零，转面各衔恤。垂镫照缃卷，浮埃满朱瑟。愁言卒未倾，忽复见晨日。","dynasty":"明代","title":"述愤一十七首弘治乙丑年四月作是时坐劾寿宁侯逮诏狱其十五"}
{"author":"李梦阳","content":"百花丛里一茅堂，独坐时传百和香。隔帘谁放游蜂入，扑酒冲琴特恁狂。","dynasty":"明代","title":"东园遣兴再赋十绝句其四"}
{"author":"李梦阳","content":"出郭江南望，暮天云北飞。断蓬寒更转，长路几人归。","dynasty":"明代","title":"赠客"}
{"author":"李梦阳","content":"骄阴不可制，坚冰忧我衷。阳驭倏来返，玄律播阴风。譬彼昼与夜，循环固难穷。古人闲行旅，九市禁相通。阳升惧不力，静以收其功。养木当以萌，养德当以蒙。眇哉一丝微，柰此群阴攻。脉脉渊泉底，畴能拔潜龙。","dynasty":"明代","title":"潜龙篇"}
{"author":"李梦阳","content":"上主能容直，当言敢顾身。累朝传谏劄，万死作归人。古庙秾花晚，孤坟劲草春。从来汨没士，特笔在词臣。","dynasty":"明代","title":"读直道陈公祚遗事"}
{"author":"李梦阳","content":"陶生画菊石，老草有笔力。此石与此菊，今为序公得。两株徙倚石根前，古石苔藓屈连钱。复有馀株散在地，平坡杂草青烟绵，回株点缀花翩翩。含姿弄态不一足，背向纤秾皆可目。突如大家贵介女，珠翠虽摇气庄肃。近时名手计汝和，此生笔力方之过。江东徐霖学画石，效颦差胜王与何。亦知神品多冥契，下笔巉岩拓高势。石磊磊兮菊漫漫，清霜古路花斑斑，远意颇类东林山。东林昔筑莲花台，彭泽攒眉不肯来，归家对菊独衔杯。序公丛林号白足，不重莲花番重菊。终然画饼不充腹，何如种向西山麓。秋林寒芳采服食，煮石炼药亦为得。爱鹰爱马古有之，不独序公何太息。","dynasty":"明代","title":"观序上人所藏陶成画菊石歌"}
{"author":"李梦阳","content":"汝从京国传消息，屈指离吾几换年。当日应刘俱老健，朅来燕赵自风烟。阳回草木清霜后，岁暮宾朋醉眼前。别业旧台携手在，野鸿沙鸟日翩翩。","dynasty":"明代","title":"喜郑生至自京师传崔陆徐何诸人消息"}
{"author":"李梦阳","content":"七月七日河水发，康王城边秋可怜。买鱼沽酒此村口，打鼓鸣锣何处船。白昼蛟龙时一斗，中流日月晚双悬。纷纷估客休回首，渔子清歌会渺然。","dynasty":"明代","title":"河发登望"}
{"author":"李梦阳","content":"宝剑动连星，金鞍别马鸣。持将五色笔，夺取锦标名。","dynasty":"明代","title":"送人赴举"}
{"author":"李梦阳","content":"前赤凤，后双燕。头岑岑兮尾涎涎，组帻郎君夜相见。相见骑白马，惊起城上乌。城上乌，据巢姇儿夜相呼。","dynasty":"明代","title":"赤凤曲"}
{"author":"李梦阳","content":"半夜雷驱雨，清晨草映空。起看南仆树，知是北来风。宿雾笼初日，晴天灭断虹。剧心时序晚，遮莫傅岩功。","dynasty":"明代","title":"雨后朝望"}
{"author":"李梦阳","content":"城边水色静春茅，苑外莺啼拂露梢。万户烟花临复道，九天宫殿锁南郊。霓旌夜发清溪绕，彩仗晨飞碧树交。身到钧天浑不解，坐闻仙乐下云旓。","dynasty":"明代","title":"赴郊观宿"}
{"author":"李梦阳","content":"旧种丁香间石榴，花时榴叶未曾抽。试看赤艳倾阳日，乱萼繁英何处求。","dynasty":"明代","title":"东园遣兴再赋十绝句其六"}
{"author":"李梦阳","content":"从军日巳远，备兹途路艰。驱车太行道，北度雁门关。天寒雨雪冻，指堕曾冰间。登高望虏境，白沙浩漫漫。单于数百骑，飘飒猎西山。彀我乌玉弓，赫然热肺肝。安得奋长剑，一系名王还。","dynasty":"明代","title":"从军四首其二"}
{"author":"李梦阳","content":"百馀年来画禽鸟，后有吕纪前边昭。二子工似不工意，吮笔决眦分毫毛。林良写鸟秪用墨，开缣半扫风云黑。水禽陆禽各臻妙，挂出满堂皆动色。空山古林江怒涛，两鹰突出霜崖高。整骨刷羽意势动，四壁六月生秋䬞。一鹰下视睛不转，已知两眼无秋毫。一鹰掉颈复欲下，渐觉飒飒开风毛。匹绢虽惨澹，杀气不可灭。戴角森森爪拳铁，迥如愁胡眦欲裂。朔云吹沙秋草黄，安得臂尔骑四驖。草间妖鸟尽击死，万里晴空洒毛血。我闻宋徽宗亦善貌此鹰，后来失天子，饿死五国城。乃知图写小人艺，工意工似皆虚名。狡猎驰骋亦未事，外作禽荒古有经。今皇恭默罢游燕，讲经日御文华殿。南海西湖驰道荒，猎师虞长俱贫贱。吕纪白首金炉边，日暮还家无酒钱。从来上智不贵物，淫巧岂敢陈王前。良乎良乎宁使尔画不直钱，无令后世好画兼好畋。","dynasty":"明代","title":"林良画两角鹰歌"}
{"author":"李梦阳","content":"清晨客叩门，投我一书札。开缄锦云烂，铿然玉相戛。问客何方来，新下黄金台。扬鞭指河洛，回旆陵高崖。选珍掇琪草，探美收与瑰。路逢赤松子，并举收氛埃。道同心乃冥，神投谊难垂。古人重良契，岂必声影偕。行行报嘉绩，贡此明堂材。","dynasty":"明代","title":"相逢行赠袁永之"}
{"author":"李梦阳","content":"蹈虎看贤达，攀龙几奋飞。长歌百年内，惨淡万情归。种竹从过槛，栽桑不虑衣。神交古有在，莫遣北鸿稀。","dynasty":"明代","title":"酬唐礼部见寄二首其二"}
{"author":"李梦阳","content":"旅馆经花夕，哀鸿时一闻。孤鸣元趁侣，乱语欲惊群。渐起随边角，遥传隔塞云。更深何处落，斜月转纷纷。","dynasty":"明代","title":"雁"}
{"author":"李梦阳","content":"税车朝歌里，送子辉水阳。群雁起高飞，凌风各分翔。敦交多故怀，况乃忧故乡。征夫愁短日，去马知路长。童童孤生柏，结根南山旁。愿言采此柏，遗我心所当。良无白鹄翼，何以得高颃。","dynasty":"明代","title":"卫上别王子二首其二"}
{"author":"李梦阳","content":"沙岭群峰会，黄花一径穿。临崖防马骇，枯木有蛇悬。锁钥关门壮，星辰陵阙连。旧驱悲虏贼，得失岂皇天。","dynasty":"明代","title":"经长陵诣黄花镇"}
{"author":"李梦阳","content":"逸响缘云起，清砧入暮繁。秋风吹落叶，万户更千门。宁知寄远意，不尽捣衣魂。早晚逢西使，流沙隔塞垣。","dynasty":"明代","title":"闻砧"}
{"author":"李梦阳","content":"散眸七宝地，觞尔孤云台。一望碧云合，四面清风来。流影荡我前，炎树生秋哀。一笑问天地，劫灰安在哉。","dynasty":"明代","title":"寺游别熊子四首其三"}
{"author":"李梦阳","content":"中州可以望天地，黄河之水何恍忽。为此筑台临其涯，坐看月生复月没。今年中秋地无云，绿烟溟濛海月发。金流水波贝宫涌，蛟龙出游争海月。我欲乘槎捉蛟龙，浪高力微惧灭殁。呜呼灭殁不足惜，只恐竟无益。","dynasty":"明代","title":"十四夜翛然台二首其一"}
{"author":"李梦阳","content":"弱冠真怜汝，投闲更可哀。山高桐柏观，水曲范滂台。假寐凭岩桂，潜行倚岸梅。此时谁借问，日短暮寒催。","dynasty":"明代","title":"答何子问讯三首其三"}
{"author":"李梦阳","content":"不睹空王宇，谁兴浩劫心。散花疑白象，布地果黄金。水雾飞梁洒，夕阳迥殿阴。独嗤簪绂客，游赏托云林。","dynasty":"明代","title":"寺"}
{"author":"李梦阳","content":"岂料吾刘沈，提刑继入滇。经过此台上，共醉菊花筵。日落杯光动，楼空海色连。无论即万里，身世转蓬前。","dynasty":"明代","title":"繁台院阁饯沈子之云南拜怀刘子二首其二"}
{"author":"李梦阳","content":"晴游番幸雨，午出更便风。柳重陶潜宅，花沾御史骢。达人元野性，浊酒本村翁。酌罢桑麻晚，归灯一径红。","dynasty":"明代","title":"王豸使至"}
{"author":"李梦阳","content":"岁晚湖间阁，秋临共尔曹。路疑银汉上，身近紫宸高。霜色诸天镜，窗风四海涛。别离谁复此，槛望独挥毫。","dynasty":"明代","title":"酬寄徐子秋日登镜光阁见忆"}
{"author":"李梦阳","content":"晨游憩阳馆，夕宴戏风台。盈盈掌上舞，飞飞素雪回。","dynasty":"明代","title":"掌上舞"}
{"author":"李梦阳","content":"迎送山相似，舟移迷北南。回看皂口日，已照石华潭。","dynasty":"明代","title":"江行杂诗（二首）"}
{"author":"李梦阳","content":"日出青蘋湿，江浑路不分。昨宵驱雨至，知是海南云。","dynasty":"明代","title":"江行杂诗（二首）"}
{"author":"李梦阳","content":"颇讶枫林赤，无风叶自鸣。来人与归客，同听不同情。","dynasty":"明代","title":"送人"}
{"author":"李梦阳","content":"柳条宛转结，蕉心日夜卷。不是无舒时，待郎手自展。","dynasty":"明代","title":"子夜四时歌（二首）"}
{"author":"李梦阳","content":"春风度山阁，凭轩望江路。帘动时有香，不见花开处。","dynasty":"明代","title":"春曲（二首）"}
{"author":"李梦阳","content":"翩翩谁家燕？衔泥向何所？避人花丛里，忽复梁间语。","dynasty":"明代","title":"春曲（二首）"}
{"author":"李梦阳","content":"宁唱采菱曲，休歌杨白花。菱生犹有蒂，花去落谁家。","dynasty":"明代","title":"杨白花"}
{"author":"李梦阳","content":"美人罗带长，风吹不到地。低头采玉簪，头上玉簪坠。","dynasty":"明代","title":"相和歌"}
{"author":"李梦阳","content":"月出东方高，刺刺灯下语。漂摇林中箨，淅淅如寒雨。","dynasty":"明代","title":"月夜吟"}
{"author":"李梦阳","content":"瀑布半天上，飞响落人间。莫言此潭小，摇动匡庐山。","dynasty":"明代","title":"开先寺"}
{"author":"李梦阳","content":"江草唤愁生，思君黄鸟鸣。遥心将夜月，同满阖闾城。","dynasty":"明代","title":"寄都主事穆"}
{"author":"李梦阳","content":"出郭江南望，暮天云北飞。断蓬寒更转，长路几人归。","dynasty":"明代","title":"赠客"}
{"author":"李梦阳","content":"君家百瓮酒，留连胡不饮。花月我自来，醉即花间寝。","dynasty":"明代","title":"赠王左史"}
{"author":"李梦阳","content":"朝散午门西，春风起御堤。上林花半发，几处早莺啼。","dynasty":"明代","title":"送王生北行"}
{"author":"李梦阳","content":"细雨春灯夜色新，酒楼花市不胜春。和风欲动千门月，醉杀东西南北人。","dynasty":"明代","title":"汴中元夕（二首）"}
{"author":"李梦阳","content":"紫宫华宴敞春风，密树初花日映红。向暮酒阑香不断，始知春在绮罗中。","dynasty":"明代","title":"春日宴王孙之第"}
{"author":"李梦阳","content":"黑帽健儿黄貉裘，匹马追胡紫塞头。相逢不肯通名姓，但称家住古云州。","dynasty":"明代","title":"云中曲（二首）"}
{"author":"李梦阳","content":"白登山寒低朔云，野马黄羊各一群。冒顿曾围汉天子，胡儿惟说李将军。","dynasty":"明代","title":"云中曲（二首）"}
{"author":"李梦阳","content":"天设居庸百二关，祁连更隔万重山。不知谁放呼延入，昨日杨河大战还。","dynasty":"明代","title":"塞上"}
{"author":"李梦阳","content":"黄鹤楼前日欲低，汉阳城树乱乌啼。孤舟夜泊东游客，恨杀长江不向西。","dynasty":"明代","title":"夏口夜泊别友人"}
{"author":"李梦阳","content":"宣宗昔游幸，游戏玉泉傍。立宇表嵲，开池荷芰香。波楼递蹙沓，风松奏笙簧。百灵具来朝，落日锦帆张。万乘雷霆动，千岸灭流光。绮绣错展转，翠旗沓低昂。法眷撞钟鼓，宫女拭御床。笙镛沸两序，星斗宿岩廊。至尊奉太后，国事付三杨。六军各晏眠，百官守旧章。巡非瑶水远，迹岂玉台荒。呜呼百年来，回首一慨伤。凤腾赤霄暮，龙归竟茫茫。山风撼网户，紫殿生夜霜。退朝直休沐，我行暂翱翔。娟娟登崖林，惨惨度石梁。废道哀湍写，松柏间成行。启钥肃览历，过位增悲凉。积久洒扫缺，乳鸽鸣膳堂。旧时琉璃井，倒树如人长。神已佐上帝，教岂托空王。铃磬飒鸣戛，晨昏礼相将。盘游非圣理，操踪在先皇。至今朝廷上，不改旧纪纲。","dynasty":"明代","title":"功德寺"}
{"author":"李梦阳","content":"忆昔蕤宾初，皇疾辍临仗。维日白气亘，黑风复排踢。俄传天柱折，忽若慈母丧。帝本尧舜姿，末履转清伉。敛衽接耆硕，高出文景上。两宫悦孝子，九庙歆流鬯。毅然整六师，霹雳无前向。犬羊遁朔漠，鲸鲵蛰溟涨。渊冲不凝寿，日表空殊相。蜿蜿湖中龙，一夕拔惊浪。回首哭苍梧，魂断湘南瘴。念昨下明纶，臣也诚无状。誓死叫阊阖，伸颈甘砧盎。梁窦势如灼，汉廷色惆怅。皇乃西园游，召彼侍供帐。从容杯酒间，似让还非让。未剖青琐封，已下金鸡放。臣微讵足惜，统体关衰王。历数古明辟，圣节畴能尚。逝欲碎臣骨，吁帝不得尫。攀髯眇莫及，痛哭桥山葬。玉光动前星，朱符阐灵贶。主器难久虚，勉起答群望。金木欻为祟，太白昼相抗。羯胡敢余侮，吾徒尽乘障。呜呼榆台役，弃我六千壮。踉跄战士骨，躐趿将军韔。二竖固轻率，腐尸亦云当。所恨国威辱，北鄙气凄怆。钲鼓疑皇情，何以慰宸况。凄凄建未月，临门遣征将。纨曌作元戎，京军欲浮宕。翻使沿边卒，束手遭棰掠。揭嶭云中城，谁复扼其吭。胡来风雨声，胡去横拍唱。千村与万落，人烟奔漂荡。婴儿贯高槊，志妇经衣桁。狐狸叫破垒，落日悄苍漭。此辈诚鼠窃，反覆亦难量。骐骥驾盐车，虚名缚肮脏。世岂乏颇牧，贱或执鞭杖。琐琐登坛子，饱之则飞扬。吁此良太枉，国忾何由畅。水旱而秋雷，阴阳迭骄亢。皇天虽至公，视之但坱々。臣当历服始，谬进大夫行。退朝实愤切，欲吐畏官谤。武王秉黄钺，师事太公望。列圣构梁栋，驾驭亦英匠。先帝升遐日，临榻召三相。","dynasty":"明代","title":"乙丑除夕追往愤五百字"}
{"author":"李梦阳","content":"东山有草堂，缥缈云峤孤。前对祝融峰，下瞰巴陵湖。明公昔时此堂居，麋鹿熊豕当窗趋。洞庭日落风浪涌，倒影射堂堂欲动。惨淡谁闻紫芝曲，独善不救苍生哭。先帝亲裁五色诏，老臣曾受三朝禄。此时边徼多战声，曳履谒帝登承明。谢安笑却淮淝敌，魏相坐测单于兵。九重移榻数召见，夹城日高未下殿。英谋密语人不知，左右微闻至尊羡。自从龙去不可攀，公亦卧病思东山。湘娥含笑倚竹立，山鬼窈窕堂之侧。上书苦死只欲归，圣旨优容意凄恻。内府盘螭缕金织，赐出倾朝皆动色。白金之铤红票记，宝钞生硬鸦翎黑。崇文城门水云白，是日观者涂路塞。城中冠盖尽追送，尘埃不见长安陌。人生富贵岂有极，男儿要在能死国，不尔抽身早亦得。君不见汉二疏，千载想慕传画图。即如草堂何处无，禄食匋窃胡为乎？乃知我公真丈夫！呜呼，乃知我公真丈夫！","dynasty":"明代","title":"奉送大司马刘公归东山草堂歌"}
{"author":"李梦阳","content":"人日过仙院，春霞缈缈分。碧回瑶泽草，红绽蕊宫云。独处依松树，清斋对鹤群。桃源知并入，惆怅不逢君。","dynasty":"明代","title":"郊观斋居柬边乔二太常"}
{"author":"李梦阳","content":"凤辇连宵发，鸡鸣雪满畿。严随黄钺至，清绕翠华飞。伏谒深沾佩，朝回半湿衣。悬知清切地，冲默迓天威。","dynasty":"明代","title":"郊坛值雪"}
{"author":"李梦阳","content":"瑶坛暮雪尽，月出禁门西。地静鸣珂碎，沙寒簇仗低。台官移斗柄，卫士扫云梯。遥识龙文气，争传法驾齐。","dynasty":"明代","title":"西天门候祀"}
{"author":"李梦阳","content":"端月温风至，圆丘瑞雾多。开坛洽百礼，伏枕想登歌。日月春旂闪，雷霆昼辇过。年年觐上帝，只为乞民和。","dynasty":"明代","title":"郊祀以病不与"}
{"author":"李梦阳","content":"霁夕开芳甸，祠官怅独游。银潢横殿落，壁月抱坛流。汉畤饶烟雾，秦城逼斗牛。甘泉词调绝，疫病若为酬。","dynasty":"明代","title":"卧病酬边君天坛步月见怀之作"}
{"author":"李梦阳","content":"冬月初圆夕，仓悲候辇东。阁门犹警跸，松柏已新宫。象卫悲风入，龙旂白雾中。有髯浑欲挽，云堕鼎湖弓。","dynasty":"明代","title":"候挽"}
{"author":"李梦阳","content":"昔临围西内，悲风入紫冥。今来松柏望，夕日泰陵青。殿起云烟入，龙游剑玺扃。万国今多难，孤臣涕倍零。","dynasty":"明代","title":"望泰陵"}
{"author":"李梦阳","content":"午门朝遂罢，西殿临真哀。泪满乾坤暮，日黄风雨来。虎贲犹宿卫，龙驭几时回。莫测皇天意，中崩帝业摧。","dynasty":"明代","title":"大行皇帝挽诗三首"}
{"author":"李梦阳","content":"大训文华践，英谋武范遗。先朝无顾命，大渐问班师。上食金舆备，移宫素幔垂。向来激切疏，优渥小臣知。","dynasty":"明代","title":"大行皇帝挽诗三首其二"}
{"author":"李梦阳","content":"元老烱仍在，退朝无昔呼。閒阶惟玉辂，夕日已金铺。望幸霓旌远，埋灵山殿孤。君看霜露节，冠冕灞陵趋。","dynasty":"明代","title":"大行皇帝挽诗三首其三"}
{"author":"李梦阳","content":"端笏陪朝列，时禋谒圣林。戟门留石鼓，春殿静珠琴。奎府星连切，璧池龙跃深。诜诜趋国子，早晚翠华临。","dynasty":"明代","title":"谒孔庙"}
{"author":"李梦阳","content":"斋居新宴合，桂里戟门开。雁趁龙旌到，蛩喧羯鼓催。松筠分曙色，剑佩接行杯。日上云霞散，骖驔羽骑回。","dynasty":"明代","title":"坛祀酒会"}
{"author":"李梦阳","content":"宪宗王十子，益府实称贤。体统朝廷半，敦崇德业全。书堂斜昼日，琴殿净秋烟。问寝还英嗣，时研世子篇。","dynasty":"明代","title":"益王颂"}
{"author":"李梦阳","content":"绣岭花仍绣，汤泉满故宫。禁池人自浴，新月古应同。玉殿兴亡后，青山涕泪中。千岩歌吹入，犹想翠华东。","dynasty":"明代","title":"骊山"}
{"author":"李梦阳","content":"青宫栖古岑，白露静松林。忽下乌号泪，遥悲龙去深。衣冠万国后，辙迹四方心。一气流群帝，哀哉笙凤音。","dynasty":"明代","title":"桥山"}
{"author":"李梦阳","content":"沈璧馀瓠子，横汾怀帝歌。波涛满眼送，城郭没年多。虎战仍三晋，龙游失九河。宋人饶事迹，今望亦滂沱。","dynasty":"明代","title":"瓠子"}
{"author":"李梦阳","content":"大名终不灭，堕泪此山碑。后进才非乏，风流尔足师。古堂阴汉水，新路改城池。回首隆中接，秋云两处垂。","dynasty":"明代","title":"岘山"}
{"author":"李梦阳","content":"庞公真汉陇，孟子复唐诗。旧宅新秋叶，孤坟千载遗。泉袅石穴细，葛倚松门垂。望望青峰近，君襟旷尔期。","dynasty":"明代","title":"鹿门山"}
{"author":"李梦阳","content":"国初抡秀妪，分遣入周宫。但睹丘坟郁，宁知乳哺同。后王忘昔日，颓屋锁春风。寒食莺啼切，林花落自红。","dynasty":"明代","title":"令婆坟"}
{"author":"李梦阳","content":"庙古傍湖偏，春行更可怜。楚城芳草遍，红日此堂悬。榻想陈公后，时悲孝献前。亦知遗像误，瞻拜泪油然。","dynasty":"明代","title":"始谒徐祠"}
{"author":"李梦阳","content":"寂寞何王殿，遗坟此径孤。玉阶番雪草，野日自金铺。庑暝牛羊聚，林风鸟雀呼。白头香火者，犹护赤龙符。","dynasty":"明代","title":"冬日过故王坟二首其一"}
{"author":"李梦阳","content":"二冢累累接，聊城复定安。情哀宫独盛，世异柏同残。久雨石门塌，新霜帷殿寒。西陵时节望，谁见绮罗叹。","dynasty":"明代","title":"冬日过故王坟二首其二"}
{"author":"李梦阳","content":"不读南州传，谁知高士心。江城遗冢在，春日古祠深。竹鸟嘤嘤合，松墙靡靡阴。曲江千载碣，书罢泪盈襟。","dynasty":"明代","title":"徐墓书张相国碑铭"}
{"author":"李梦阳","content":"可讶司徒庙，偏邻孺子坟。哲人堪一哭，汉鼎竟三分。门引江畔草，榻留松上云。纷纷车马客，谁此荐清芬。","dynasty":"明代","title":"陈祠在徐墓东"}
{"author":"李梦阳","content":"袁州山在城，韩庙倚山清。冕服前朝貌，文章百代名。石苔犹马路，春竹自莺声。立望潮阳近，翻翻海气征。","dynasty":"明代","title":"韩文公祠"}
{"author":"李梦阳","content":"惠爱前人迹，追思后代心。洪都观察庙，香火古江浔。白日江山过，青松霜露深。亦知精爽异，应厌鼓鼙音。","dynasty":"明代","title":"武阳郡公祠"}
{"author":"李梦阳","content":"孺子真高特，云卿崛后先。挥锄傲汉冕，捆屦卧江烟。宁饫糟糠毕，耻同贪浊全。凄凉百代宇，怅望一潸然。","dynasty":"明代","title":"徐苏二祠"}
{"author":"李梦阳","content":"书院佛堂边，颓垣岭谷连。四时僧酒扫，千古俨高贤。立壁东莱毅，悬河子静偏。众流终一海，流泪考亭前。","dynasty":"明代","title":"鹅湖书院"}
{"author":"李梦阳","content":"沙岭群峰会，黄花一径穿。临崖防马骇，枯木有蛇悬。锁钥关门壮，星辰陵阙连。旧驱悲虏贼，得失岂皇天。","dynasty":"明代","title":"经长陵诣黄花镇"}
{"author":"李梦阳","content":"黄花城压岑，山合昼多阴。坐见五陵雾，来为九月霖。泥生剑戟涩，寒重鼓鼙沉。寂寞松林外，那传孤雁音。","dynasty":"明代","title":"至黄花"}
{"author":"李梦阳","content":"银山倚铁壁，天外削三峰。下见林中寺，来闻午后钟。僧徒住石屋，雷雨拔门松。西望诸陵接，云成五色龙。","dynasty":"明代","title":"银山寺"}
{"author":"李梦阳","content":"西人习鞍马，而我惮孤征。水抱琵琶寨，山衔本钵城。裹疮新罢战，插羽又徵兵。不到穷边处，那知远戍情。","dynasty":"明代","title":"环县道中"}
{"author":"李梦阳","content":"不睹空王宇，谁兴浩劫心。散花疑白象，布地果黄金。水雾飞梁洒，夕阳迥殿阴。独嗤簪绂客，游赏托云林。","dynasty":"明代","title":"寺"}
{"author":"李梦阳","content":"胡蔓黄河限，秦亡紫塞存。碛沙浮落日，寒雾宿疏墩。哨马三边动，烧荒千里昏。将军拜金印，白骨不曾论。","dynasty":"明代","title":"出塞二首其一"}
{"author":"李梦阳","content":"碛日淡无晖，胡沙惊自飞。望烟寻戊垒，闻雁忽沾衣。大将搜河套，游兵出武威。贺兰山下战，昨日几人归。","dynasty":"明代","title":"出塞二首其二"}
{"author":"李梦阳","content":"野旷孤烟静，高台独望时。地残隋氏苑，天阔禹王祠。晚日云争白，阴崖花自迟。目断南来雁，萧然故国思。","dynasty":"明代","title":"繁台春望"}
{"author":"李梦阳","content":"地亦因台峻，天能纵屋高。宋朝四帝国，禹庙九河涛。上下见陵墓，风烟含野蒿。昔人闻醉此，简懒愧吾豪。","dynasty":"明代","title":"繁台别业"}
{"author":"何梦桂","content":"伤离别。江南雁断音书绝。音书绝。两行珠泪，寸肠千结。伤心长记中秋节。今年还似前年月。前年月。那知今夜，月圆人缺。","dynasty":"宋代","tags":"离别｜抒情｜伤感｜怀人","title":"忆秦娥·伤离别"}
{"author":"何梦桂","content":"记年时、人人何处，长亭曾共杯酒。酒阑归去行人远，折不尽长亭柳。渐白首。待把酒送君，恰又清明后。青条似旧，问江北江南，离愁如我，还更有人否。留不住，强把蔬盘瀹韭。行舟又报潮候。风急岸花飞尽也，一曲啼红满袖。春波皱。青草外、人间此恨年年有。留连握手。数人世相逢，百年欢笑，能得几回又。","dynasty":"宋代","tags":"婉约，追忆，送别，怀人","title":"摸鱼儿·记年时人人何处"}
{"author":"何梦桂","content":"吹断笙箫春梦寒。倚楼思往事，泪偷弹。别时容易见时难。相看处，惟有玉连环。人在万重山。近来应不似，旧时颜。重门深院柳阴间。曾携手，休去倚危阑。","dynasty":"宋代","title":"小重山"}
{"author":"何梦桂","content":"风信花残吹柳絮。柳外池塘，乳燕时飞度。漠漠轻云山约住。半村烟树鸠呼雨。竹院深深深几许。深处人闲，谁识闲中趣。弹彻瑶琴移玉柱。苍苔满地花阴午。","dynasty":"宋代","title":"蝶恋花（即景）"}
{"author":"何梦桂","content":"银汉无声玉漏沉，楼高风露入衣襟。洞龙睡熟云归岫，枝鹊啼干月满林。瓮里故书前尘梦，匣中孤剑少年心。征鸿目断阑干角，吹尽参差到夜深。","dynasty":"宋代","title":"夜坐有感"}
{"author":"何梦桂","content":"犹记春风庭院，柳阴深锁帘帷。东君去后雨丝丝。空认紫骝嘶处。梦断箫台无据，十年往事休追。忽然拈起旧来书。依旧长亭双泪。","dynasty":"宋代","title":"西江月"}
{"author":"何梦桂","content":"更静钟初定。卷珠帘、人人独立，怨怀难忍。欲拨金猊添沈水，病力厌厌不任。任蝶粉、蜂黄消尽。亭北海棠还开否，纵金钗、犹在成长恨。花似我，瘦应甚。凄凉无寐闲衾枕。看夜深、紫垣华盖，低摇杠柄。重拂罗裳蹙金线，尘满双鸳花胜。孤负我、花期春令。不怕镜中羞华发，怕镜中、舞断孤鸾影。天尽处，悠悠兴。","dynasty":"宋代","title":"贺新郎（三用韵寄旧宫怨）"}
{"author":"何梦桂","content":"人间六月。好是王母瑶池，吹下冰雪。一片清凉，仙界蕊宫珠阙。金猊水沈未冷，看瑶阶、九开蓂荚。尚记得，那年时手种，蟠桃千叶。庭下阿儿痴绝。争戏舞、绿袍环玦。笑捧金卮，满砌兰芽初茁。七十古来稀有，且高歌、万事休说。天未老，尚看他、儿辈事业。","dynasty":"宋代","title":"声声慢（寿何思院母夫人）"}
{"author":"何梦桂","content":"对芙蓉峰晓，雪初消、云□霭烟霏。是阿谁寿母，紫鸾笙里，玉液琼枝。元是云翘仙子，珥节度瑶池。手种碧莲子，长记年时。此地神仙宫阙，几花封玉诰，金帔霞衣。但寿星堂上，七十古来稀。捧寿觞、莫辞满饮，愿年年、对鹤发蛾眉。年年有，麻姑麟脯，王母玄梨。","dynasty":"宋代","title":"八声甘州（寿徐信甫母夫人七秩）"}
{"author":"何梦桂","content":"至旦再期矣。夹谷按察签事行部，识拔于稠众人中，使下六邑，按问脏状，阅实以闻，自此声誉猎猎如日起。壬午秋，省台檄交至，君奉命以往，阅岁而后归，归则诸公已列剡交荐矣。C42F麾载道，凡六七年间，蒙被休泽，而歌颂勋德于祖帐之下，骈肩累迹，不特如老书生一人而已。酌钓濑之泉，磨锦峰之石，固不足以形容伟绩。濡毫染茧，为赋八声甘州，姑记其际遇之私，依恋之情云尔。试使善歌者为我歌之，当使送君短长亭下者，皆为君堕泪也。对千峰未晓，听西风、吹角下谯楼。拥貔貅千骑，旌E754十里，送客芳洲。曾是灯棋月柝，赞画坐清油。折尽长亭柳，莫系行舟。忆昔相逢何处，看飞鸿雪迹，休更回头。百年心事，长逐水东流。愿君如游龙万里，我如云、终泊此林丘。相思梦，明年雁到，尚讯南州。","dynasty":"宋代","title":"八声甘州"}
{"author":"何梦桂","content":"南山有高楼，青云可俯践。楼上有佳人，当年惯识面。忽觉在他乡，绰约思目见。绿绮无知音，心长曲未遍。青云在山头，将去还复恋。人生不如云，欲见云里远。恃有青铜镜，与君各分半。忽来双鲤鱼。白璧何足羡。","dynasty":"宋代","title":"和徐榷院唐佐见寄七首"}
{"author":"何梦桂","content":"望有玉山果，细实如房蜂。世味羞桃李，弃此盘盎巾。肤顽味更涩，仅能杀三虫。赖以著微绩，始袭炎帝封。不意得君采，致身原相从。","dynasty":"宋代","title":"和徐榷院唐佐见寄七首"}
{"author":"何梦桂","content":"人怀千岁忧，常苦非年速。千岁与百年，黄泉总相逐。漆园何诞妄，养生托缘督。邯郸非渺茫，梦觉惊黍熟。生死如彼何，爱恶亦徒欲。挽仰宇宙间，吾姑抱吾独。","dynasty":"宋代","title":"和徐榷院唐佐见寄七首"}
{"author":"何梦桂","content":"天上琼楼一夜开，云林先约意徘徊。灵河剪水急飞落，色界凭风缓下来。霓舞未阑离月殿，蛾妆初试度阳台。自矜颜色难为偶，嫁得梅花却占魁。","dynasty":"宋代","title":"和雪"}
{"author":"何梦桂","content":"阿滕试手下祥霙，散入郊原一尺盈。春近园林先富贵，夜深天地更分明。懒随柳絮夸安石，浪入梅花妒广平。明日诗坛期白战，莫将点墨污瑶玉。","dynasty":"宋代","title":"和毅斋喜雪"}
{"author":"何梦桂","content":"昆明灰出海扬尘，老去英雄白发新。宫阙崔嵬千里月，楼台牢落十年春。血流杜宇悲游子，梦断梅花忆故人。立尽断桥寒日薄，回头何处望天津。","dynasty":"宋代","title":"和岳文二公西湖韵"}
{"author":"何梦桂","content":"谩道无丹蜕骨凡，绣襦不换嫁时衫。老天倘未忘周孔，巫鬼何须问抵咸。身健加餐亲鼎饪，眼明减药认囊椷。山中吠犬千年杞，采采犹堪餍吻馋。","dynasty":"宋代","title":"和韵问魏石川疾"}
{"author":"何梦桂","content":"冰是尘中骨相凡，蓉裳蕙带芰荷衫。勿疑有疾淫成虫，须信无心感是咸。裹药曾经丹灶火，裁书只欠土区椷。病余努力加蔬饭，莫笑筼筜太守馋。","dynasty":"宋代","title":"和韵问魏石川疾"}
{"author":"何梦桂","content":"灵山保许问巫凡，狭地知难旋舞衫。枕上病虽忧白传，床前教肯愧陈咸。君宜借力宽诗课，我亦埋头事药椷。种术养凫随分足，岂因富贵堕涎馋。","dynasty":"宋代","title":"和韵问魏石川疾"}
{"author":"何梦桂","content":"钱塘日夜水东流，回首孤山绿尚稠。千载老仙随鹤去，百年此地少人游。相逢柳色还青眼，说着梅花总白头。身后閒名推不去，当年误识薛杭州。","dynasty":"宋代","title":"和张按察秋山二首·赋孤山"}
{"author":"何梦桂","content":"三百余年卧甲兵，天低雨露此生成。万家都会楼台矗，千顷平湖舸舰轻。环佩玉堂人楚楚，靓妆珠箔女盈盈。回头万事俱尘土，惟有湖痕岁岁平。","dynasty":"宋代","title":"和张按察秋山二首·赋杭州"}
{"author":"何梦桂","content":"飘零短翅叹谁同，犹记当年系足红。人事合离梦槐国，岁时来去旅新丰。新楼绿幕无巢地，故国乌衣隔海风。说尽兴亡人不识，春风双泪白须翁。","dynasty":"宋代","title":"和昭德孙燕子韵"}
{"author":"何梦桂","content":"说著兴亡事不同，且斟玄玉驻颜红。云轩梦断宫花逝，采缕盟寒墓草丰。处处社时茅屋雨，年年春后楝花风。人间不是无栖处，要认当年旧媪翁。","dynasty":"宋代","title":"和昭德孙燕子韵"}
{"author":"何梦桂","content":"富贵朱门盖里闾，先生斸石此山居。一区自足子云宅，三径何妨靖节庐。万壑风云生几席，四山花木入庭除。乾淳岂少高官爵，自是寒泉要著书。","dynasty":"宋代","title":"贺蛟峰先生入宅"}
{"author":"何梦桂","content":"四十生儿得宁馨，试教啼看是真英。五文凤自云间落，一角麟从天上生。积善家应长孙子，读书种定作公卿。他年大耋还推子，谩道同年我是兄。","dynasty":"宋代","title":"贺徐提管可大得子"}
{"author":"何梦桂","content":"闻说南山孕凤雏，崭然头角嵚{上山下欺}。月宫仙桂托根异，海岛蟠桃生子迟。七秩高年堂上父，一生足事膝间儿。朱颜白发方强壮，要看梧孙长碧枝。","dynasty":"宋代","title":"贺中斋黄大卿得子"}
{"author":"何梦桂","content":"世春谁家屋上乌，重来犹认旧西湖。风帘隔岸自高下，烟寺前山半有无。野水菰蒲飞属玉，夕阳栏槛唤提壶。十年不记梅花梦，试向孤山问老逋。","dynasty":"宋代","title":"己卯春过西湖"}
{"author":"何梦桂","content":"括田驰檄遍封提，分得清官照锦衣。百里春风生几案，千村甘雨自锄犁。江南地狭人民夥，燕北天遥日月低。归觐九重如雇问，尚歌云汉劳遗黎。","dynasty":"宋代","title":"寄淳安括田省贾都事"}
{"author":"何梦桂","content":"欲扣玄关访偓佺，人间无路铁鞋穿。郎邪旧约惊千载，嵩岳新来下二仙。肯把丹砂分药鼎，便将白玉种芝田。瓣香欲谢双岩过，却道龙溪合受拳。","dynasty":"宋代","title":"寄方龙溪"}
{"author":"何梦桂","content":"莫向扬州唱竹西，枯桑海水自相知。笼中老鹤千年翅，冰下寒蚕五色丝。官小暂淹山谷驾，庭閒好和老坡诗。凌风更上丹山顶，应笑人间蚁垤卑。","dynasty":"宋代","title":"寄和竹所叔摄慈溪税官二首"}
{"author":"何梦桂","content":"半夜愚翁挟北山，头衔休系旧时官。风云失手剑光冷，霜雪满头衣带宽。归去荒园三径菊，相期晏岁九皋兰。年年江上风涛恶，不上严陵七里滩。","dynasty":"宋代","title":"寄和竹所叔摄慈溪税官二首"}
{"author":"何梦桂","content":"巅崖一落费攀跻，汲绠千寻重挈提。往事雪中鸿印迹，旧恩堂上燕衔泥。钱塘东去江涛远，银汉西流斗柄低。天地秋风黄叶老，年年春在故桃溪。","dynasty":"宋代","title":"寄夹谷书隐"}
{"author":"何梦桂","content":"当年曾忆赋高唐，回首邯郸事渺茫。黄阁故人千里月，青山老我半头霜。交情脉脉园中柳，忧思悠悠陌上桑。吹断参差天欲暮，薄言兰芷寄衡湘。","dynasty":"宋代","title":"寄夹谷书隐"}
{"author":"何梦桂","content":"尊酒长飞亭忆离，参差吹断竟谁思。我怀知己惭鬷蔑，公喜逢人说项斯。一坞烟霞双鬓老，数椽风雨二天私。钱塘日暮飞江阔，薄撷芳馨结桂枝。","dynasty":"宋代","title":"寄田察使"}
{"author":"何梦桂","content":"歌尽骊驹落日寒，相思无处问平安。客愁白发三千丈，世路青泥百八盘。夜月梅花频入梦，秋风菰米强加餐。高山如故丝弦在，懒向旁人取次弹。","dynasty":"宋代","title":"寄王南叟寓江乡"}
{"author":"何梦桂","content":"地到偏方苦雪霜，苍生寒谷望春阳。一麾使节来天上，万口行碑在路傍。里役庄成民弛担，关征法简旅行粮。只今骑鹤扬州去，剩得新诗富锦囊。","dynasty":"宋代","title":"寄王提举"}
{"author":"何梦桂","content":"粤从太极分，大块溟涬洩。人生於其间，三才位成列。人极苟不立，清宁将竭裂。厥初始断鳌，万古功卓绝。谁触不周山，地摧天柱折。娲皇不炼石，方圆成陷缺。九载困怀襄，东柱至西碣。乘载微司空，斯民化鱼鳖。上下三千年，世变几更迭。谁与持风轮，不至人类灭。鲁庙祠太牢，汉庭定绵绝蕝泽国访羊裘，东都树名节。斯道无存亡，惟人善显设。先后虽殊途，彼此有同辙。山冢摧且倾，川流沸将竭。托身止傍徨，劳心苦忡惙。时无武城偃，谁知堂下蔑。吏来方叫嚣，我行方蹩躠。宾主成寇雠，樽俎化缧符理司臬。令出风霆行，章分云汉抉。垂光烛幽壤，万里悉昭晰。汲绠出深渊，千仞藉提挈。自雇此身微，天地一瓮蠛。自笑往事非，古今一剑叫吷。鸟卵来仪羽，骏骨致汗血。犁然心自孚，难以口腾说。衣冠出藻色，诗书响木舌。从此公道开，起我庶士揭。不图老辕申，复见人稷莴。苍生在巅崖，寄命方杌陧。山下豺狼多，况复昼噬啮。皇皇倘无归，惸惸靡遗孑。四海望公来，久旱望霓切。惟有此西人，谓私我西浙。永言誓澄清，且为活焦热。次第雨八荒，宁久民望觖。严濑有男子，苦心头半雪。受恩口难言，寤叹惟契契。延伫羌思君，解佩原遗玦。","dynasty":"宋代","title":"寄谢夹谷书隐先生四十四韵"}
{"author":"何梦桂","content":"玉节星轺御史冠，邦人多少路旁观。半空寒月千峰榭，一歃清泉七里滩。天地鸢鱼春鼓舞，山林难犬夜平安。好须借得长年住，截断车轮挽佩珊。","dynasty":"宋代","title":"见田察使"}
{"author":"何梦桂","content":"雪月堂前冷掾廳，况如此邑甚於冰。行移太白西边次，去占高青最上层。冷不然官舍烛，俸凉自糴太仓升。诗书莫道同刍狗，尚见宫墙践豆登。","dynasty":"宋代","title":"饯何君元赴汾阳儒谕"}
{"author":"何梦桂","content":"正好山中赋草堂，老龙谁唤起南阳。青衫华发剑三尺，白犬丹难酒一觞。尘世功名蕉下鹿，半生爵禄梦中羊。年来处处波涛险，莫趁风帆上海艎。","dynasty":"宋代","title":"饯竹所叔赴庆元征官和韵"}
{"author":"何梦桂","content":"生物具角齿，每每与物抗。蹈阱虎以刚，触籓羊以壮。世间怪物有蛟龙，三百六十虫之长。神灵出嘘吸，变化互来往。布抓层云兴，鼓鬐欻电放。无欲不受刘累驯，假形岂被叶公诳。时飞则潜则潜，所以随时知得丧。莫道鱼暇性不灵，相依喣沫岂敢嗔。江濆鳣鲸久失水，闻此鼓舞咸相亲。世无刑醢受，时非法纲秦。然匪藉余荫，安能逃世人。亡象齿与革，亡猩血与脣。有身即有患，谁能无其身。安得此身化为云，随龙上下云无心。","dynasty":"宋代","title":"蛟龙歌"}
{"author":"何梦桂","content":"鲁语诲时羽，商书称时敏。一字该二义，学者盍重省。又日新其德，成汤常自儆。三月不违仁，颜子独深领。今日或因循，明日澡即新。前月或断续，此月或断续，此月复即仁。圣贤惜分阴，於此犹克克。学者能用力，其名曰竞辰。人有一大时，一去不复仍。十五入大学，明德与新民。二十日弱冠，既冠责成人。勤怠只数年，贤愚系终身。过此为失时，人不再青春。譬之农力穑，春耕而夏耘。耕耘苟失进，无复望秋成。父母上俱存，兄弟下无故。饱食无用心，白日任虚度。幼壮老复至，一朝忽反雇。对人语不了，握笔书辄误。龙鳞映犬豕，面目可憎恶。哀哉复哀哉，追悔已迟暮。及此尚可图。","dynasty":"宋代","title":"诫子"}
{"author":"何梦桂","content":"庭隅堕缺月，慈乌惊夜啼。哀啼心独苦，抱雏耿孤栖。孤栖不自恤，怀人在中闺。嫠纬织不成，抚杼羌憯凄。{上艹下迅去辶}{上艹下迅去辶}守孤儿，覆额发未齐。矢心负螟蠃，两手各持携。廪粟不自富，岁以粒遗黎。大火化劫运，终然完白圭。邅回蹇吾道，三纲坠涂泥。须眉众妇女，愧死一寡妻。徽名表贞节，乐队彩生门题。斲雪灵山山，濯清沙溪溪。三唱卫柏舟，天横斗柄低。","dynasty":"宋代","title":"旌表陈节妇古意"}
{"author":"何梦桂","content":"饭山吟瘦带围宽，过得秋来一日欢。谩道高风怜破帽，还应衰发恋南冠。黄花几度今人老，蓝水千年时梦寒。日暮归来成醉倒，南山风雨不堪看。","dynasty":"宋代","title":"九日偕府城诸贵人游南山寺分韵和杜工部九日"}
{"author":"何梦桂","content":"蚕业凿灵两丘土，玉垒灵关一荒莽。杜鹃衔哀诉千古，万里游魂腥血污。冤声无路叫天公，吻血洒地花为红。巴江东下流无极，目断巴山归不得。此身岂是无羽翰，天梯石栈云漫漫。落花冉冉江城暮，年年客梦乡关路。丈夫志气笑沐猴，安知狐死还首丘。沛公击筑歌汤沐，钱王锦衣衣林木。寄巢生子傍他谁，众鸟虽怜只自悲。哀号力飞毛不归，老尽遗民城郭非。","dynasty":"宋代","title":"鹃啼曲"}
{"author":"何梦桂","content":"百年弓剑入桥陵，岂料三泉化劫尘。空有鱼灯照荒土，忍将玉轴问遗民。苍梧日落啼丹雀，金粟云深卧石麟。寒食家家上后冢，六宗盂饭属何人。","dynasty":"宋代","title":"哭桥陵"}
{"author":"何梦桂","content":"真乐攻心无奈何，自行自坐自讴歌。云收净天千无滓，月朗渊澄水不波。更把新诗勾野兴，时将浊酒发天和。傍人笑我荒唐甚，真乐攻心无奈何。","dynasty":"宋代","title":"乐意"}
{"author":"何梦桂","content":"海南觅得古藤枝，持与诗人杜牧之。紫贝斑文鞭更烂，赤龙苍骨蜕尤奇。路无夷险终全节，用有行藏一任时。非但与君扶脚力，鏦蛟剸虎要支持。","dynasty":"宋代","title":"李郎中有诗谢寄藤杖仍次韵答之"}
{"author":"何梦桂","content":"曾向孤山劚薜萝，根株栗栉试摩挲。持身惯历风波路，回首还怜雪月坡。铁骨自将惟世用，赤心不偶奈时何。会寻苍竹成龙去，莫向葛陂深处过。","dynasty":"宋代","title":"梅杖诗"}
{"author":"何梦桂","content":"本落不离根，菊槁不离枝。我怀父母心，岂原生别离。皇路謇幽蔽，民用婴百罹。南枝栖越鸟，忍逐北风飞。北风藐万里，分此无回期。骨配化为尘，魂魄将南归。","dynasty":"宋代","title":"拟古五首"}
{"author":"何梦桂","content":"生为结发婚，死为同穴鬼。岂意冰上缘，沦没隔万里。半镜随尘沙，嫁衣在巾笥。红丝倘未绝，白首高归止。心随碣石云，泪落铜盘水。云飞会南来，水流还北注。此生不可期，心期勖来世。","dynasty":"宋代","title":"拟古五首"}
{"author":"何梦桂","content":"万马萧萧来，万矢的的鸣。蛾眉逐羁馽，泪尽眦血零。偷生愧夫天，宁死化鬼燐。昭质誓不污，九死志靡徵。红玉随剑光，晶荧贯列星。遗胔葬蝼蚁，冢墓高娲陵。","dynasty":"宋代","title":"拟古五首"}
{"author":"何梦桂","content":"封狼藐万里，风雪饶阴山。地荒走蛇豕，俘絷去不还。高门谁氏子，受驱牧猳犍。去时纨夸敝，毡毳不蔽寒。夜夜望北斗，不逐南箕旋。父母生我初，拊我掌股间。岂意越在兹，抚身空自怜。","dynasty":"宋代","title":"拟古五首"}
{"author":"何梦桂","content":"杞国天柱倾，哀我鞠子疚。苍鹅飞冲天，妖星大如斗。帘下玉床称，山摧石鳌负。河南吊遗黎，原野骨未朽。北邙望孤陵，古木叫猿狖。朔风吹尘沙，天寒薄翠袖。南云山万重，去去莫回首。","dynasty":"宋代","title":"拟古五首"}
{"author":"何梦桂","content":"一卷南华一炷香，身閒随处是仙乡。竹声侵户朝眠觉，花影移阶昼坐忘。杜曲自耕贫亦乐，柴桑可葬死何妨。悠悠往事俱尘土，剩得头颅上雪霜。","dynasty":"宋代","title":"偶成"}
{"author":"何梦桂","content":"沉水烟销宝鸭香，山窝人在水云乡。鱼非惠子同鱼乐，蝶化庄周并蝶忘。心了固知身是寄，物齐宁与道相妨。清明即是神仙界，不用丹炉炼玉霜。","dynasty":"宋代","title":"偶成"}
{"author":"何梦桂","content":"休休万事总归休，犹占青山对白头。籁寂乾坤机落落，境忘身世梦悠悠。孤云野水辽天鹤，明月清风露地牛。此意不知谁会得，一声铁笛万山秋。","dynasty":"宋代","title":"偶成寄王德甫"}
{"author":"何梦桂","content":"白石兮磷磷，清泉兮泠泠。岸有蒲兮水有芹。敲竹筇兮金石声，长啸歌兮惊鬼神。世间岂无宦海之可航，仕路之可骋兮，不如此壑之安且平。鱼自泳兮鸟自鸣，花自开兮木自荣。任我心兮流水，等世事兮浮萍。上下天地兮，吾并忘乎吾身。","dynasty":"宋代","title":"偶书塔坞水中石"}
{"author":"何梦桂","content":"狙公穷四三，羸马疲钩百。归来南山南，扫门谢俗客。有客扣我扃，猿鹤惊褫魄。行行杖青藜，吹烟照琴册。双頄凝丹霞，秋水入瞳碧。极谈造玄玄，对坐忘岸帻。山巅有老杞，枯槁无液泽。夜半出精怪，尚或闻犬咋。只今吾丧我，谁能逐辙迹。一笑客出门，山空霜月白。","dynasty":"宋代","title":"钱于高士"}
{"author":"何梦桂","content":"屏翳盗天权，丰隆据天宇。沴阴抗六阳，入夏苦旬雨。练石无娲皇，天漏谁与补。羲和驾赤轮，倏睹朝旭吐。泥虫起踯躅，淖羽鼓掀舞。倚杖拟郊行，脱屣始出户。喜气薄林峦，生意溢蘅杜。天公本无心，造物谁实主。今昔倏变化，阴晴孰吹煦。我欲叫苍苍，叩阍挝天鼓。苍生在巅崖，何时脱辛苦。","dynasty":"宋代","title":"入夏初晴"}
{"author":"何梦桂","content":"燕子芹干，龙孙箨老，绿阴深锁林塘。午风庭院，人试薄罗裳。数尽落红飞絮，摘青梅、煮酒初尝。重门静，一帘疏雨，消尽水沈香。把当年团扇，恩情犹在，未是相忘。笑衰公鬓发，早已苍苍。说与乘鸾彩女，看世间、多少炎凉。都休怨，百年一梦，且共醉霞觞。","dynasty":"宋代","title":"满庭芳（初夏）"}
{"author":"何梦桂","content":"夜月楼台，夕阳庭院。都将前事思量遍。当初识面待寻常，争知识后情如线。只怕梅梢，参横斗转。催人归去天涯远。断肠当在别离时，未曾说著肠先断。","dynasty":"宋代","title":"踏莎行"}
{"author":"何梦桂","content":"记年时、人人何处，长亭曾共尊酒。酒兰归去行人远，折不尽长亭柳。渐白首。待把酒送君，恰又清明后。青条似旧。问江北江南，离愁如我，还更有人否。留不住，强把蔬盘氵龠韭。行舟又报潮候。风急岸花飞尽也，一曲啼红满袖。春波皱。青草外，人间此恨年年有。留连握手。叹人世相逢，百年欢笑，能得几回又。","dynasty":"宋代","title":"摸鱼儿"}
{"author":"何梦桂","content":"把人间、古今勋业，一时都付杯酒。青山行遍人华发，老尽门前青柳。试回首。记晓雨征衫，又过年时后。相逢故旧。浪说南楼北，亭花纵好、能似少年否。还自笑，应是山林厌韭。忘却儿童迎候。兴来谩学长沙舞，要舞更无长袖。眉休皱。欢笑外，风涛世上时时有。共君握手。且尽日尊前，相拌一醉，醉后明朝又。","dynasty":"宋代","title":"摸鱼儿"}
{"author":"何梦桂","content":"留春不住。又早是清明，杨花飞絮。杜宇声声，黄昏庭院，那更半帘风雨。劝春且休归去。芳草天涯无路。悄无语。倚阑干立尽，落红无数。谁诉。长门事，记得当年，曾趁梨园舞。霓羽香消，梁州声歇，昨梦转头今古。金屋玉楼何在，尚有花钿尘土。君不顾。怕伤心，休上危楼高处。","dynasty":"宋代","title":"喜迁莺"}
{"author":"何梦桂","content":"春色三分，怎禁得、几番风力。又早见、亭台绿水，柳摇金色。满眼春愁无著处，知心惟有幽禽识。望青山、目断夕阳边，孤云隔。琴酒我，成三一。湖外舫，山头屐。且莫教春去，乱红堆积。记得年时陪宴赏，重门深处桃花碧。待修书、欲寄楚天遥，无行客。","dynasty":"宋代","title":"满江红"}
{"author":"何梦桂","content":"如此光阴冉冉何，青萍失手意蹉跎。门前流水溪山在，帘外落花风雨多。百岁身名头半雪，十年世事泪悬河。相逢莫问升沉事，且对尊前听浩歌。","dynasty":"宋代","title":"吊岳文二公二首"}
{"author":"何梦桂","content":"风吹苦栋结经寒，乾石青精屋半间。泼火雨收春树绿，踏青人出画帘閒。红颜白发悲欢事，旧日新年梦觉关。满地落花啼鸟急，天涯游子几时还。","dynasty":"宋代","title":"丁亥清明和昭德侄孙韵"}
{"author":"何梦桂","content":"朝饭牛，饭牛原上草。夜饭牛，饭牛霜下藁。草香藁软牛饱肥，黄犊跳梁犍卧噍。烟蓑雨笠犊鼻裈，髫龀饭牛今已老。有时扣角苦劳碌，人世触蛮等双角。古今名利成战场，不似倒骑牛背乐。君不见齐甯戚，长夜饭牛歌白石。漫漫待旦骭衣单，待旦示明何嗟及。又不见百里奚未遇时，示遇饭牛人不知。平生爵禄不入心，何故要秦五羊皮。老翁牵牛傍流水，水不饮牛宁洗耳。入去山中深更深，芦管一声千古意。乾坤旦暮不曾知，那间人间荣辱事。","dynasty":"宋代","title":"饭牛歌为胡子徽作"}
{"author":"何梦桂","content":"骈拇不碍履，枝指不害持。两者各自适，意其天所为。決之足反蹇，齕之手反萎。万物固有命，劝君休说醫。","dynasty":"宋代","title":"方钓隐挟星学求诗且业醫"}
{"author":"何梦桂","content":"君不见当年原上武陵家，有人随水觅桃花。桃花未落君归去，到得重来无觅处。又不见石室山中一局棋，有谁采樵不知归。斧何烂尽俗缘起，归到人间长孙子。君今采药入山中，一笑相逢樽酒同。鸟啼花落隔人世，不知世上谁雌雄。令威千年化作鹤，回头犹念旧城郭。城郭虽故人民非，归去归去遄高飞。","dynasty":"宋代","title":"汾阳徐祥英还家"}
{"author":"何梦桂","content":"富贵男儿昼锦衣，天涯漂泊众心违。人情钩饵惊鱼去，世界瓶羅碍雀飞。隐去甘从山鬼唤，狎游宁堕海翁机。草堂犹在终归去，只恐风尘白发微。","dynasty":"宋代","title":"汾阳诸公招徐祥叔归代之答谢"}
{"author":"何梦桂","content":"涧陵望断忆玄晖，一片春云渭水涯。洞里桃开成隔世，山中柯烂忘来时。归休曲应无赖，隐去玄真那有诗。松菊相逢如见间，此心欲寄已忘辞。","dynasty":"宋代","title":"汾阳诸公招徐祥叔归代之答谢"}
{"author":"何梦桂","content":"玄化浩无极，岂为万物私。燕坐观物化，荣悴故有时。春林著寒葩，犹记去年枝。日暮还复殒，委运不可羁。天机自高下，时命非所知。变化纷万感，逝者长如斯。谁能渺独立，终古以为期。大钧播万物，静观自森著。倏见朝华荣，夕殒亦何遽。升沈信天机，高下两无据。世眼空纷籍，往事逐飞絮。今年花上枝，去年花落处。开落无常期，年来复年去。","dynasty":"宋代","title":"赋风花"}
{"author":"何梦桂","content":"幽人癖好山，结屋山北方。於兔出绕屋，宁复劬秃当。岩溜晴霡霂，野烧夕燉煌。疗饥采紫芝，不救病发苍。何人赋小山，静听心茫茫。倚歌和招隐，意长曲未央。夜梦衣云锦，乘虬朝帝旁。钧天听未了，玄运不可常。百年少壮心，时醉歌并凉。层城闭青蛾，无处觅玄霜。亡羊两得失，奚择谷与臧。齿舌谁堕在，宁计彼软刚。千古云山高，歃泉酹严光。","dynasty":"宋代","title":"感怀再和山房韵"}
{"author":"何梦桂","content":"寒冰不附炭，圆枘岂纳方。心同媒易合，分隔意难当。膏火不昼耀，夕暮长煌煌。松柏无春华，霜雪自苍苍。万物何定极，百切终混茫。瞻彼巢林隼，胡为水中央。夜梦衣云锦，乘虬朝帝旁。钧天听未了，玄运不可常。百年少壮心，时醉歌并凉。层城闭青蛾，无处觅玄霜。亡羊两得失，奚择谷与臧。齿舌谁堕在，岂计彼软刚。千年青铜镜，宁为垢损光。","dynasty":"宋代","title":"感怀追和前韵"}
{"author":"何梦桂","content":"剩得田园归去来，江南两度见黄梅。轩窗有侣余松竹，墙壁无人半藓苔。独抱丹心徒自苦，相逢白首不须哀。人间万事不可极，一梦蘧蘧心已灰。","dynasty":"宋代","title":"感兴"}
{"author":"何梦桂","content":"坐断乾坤老一窝，修篁翠袖自婆娑。半生梦觉青山在，万世期长白日过。云影对人閒里好，禽声入耳静边多。舞雩不是真狂者，乐上心来可奈何。","dynasty":"宋代","title":"感兴"}
{"author":"何梦桂","content":"拟将物化问渔樵，妙里无形本寂寥。大地云生千嶂雨，中天月上九溟潮。山河劫运九中化，世界尘缘座上销。此意到头谁会得，任他人道似逍遥。","dynasty":"宋代","title":"感兴"}
{"author":"何梦桂","content":"西风落日怕登楼，倚遍阑干万古愁。衰汉竟成三国误，秣陵不盖六朝羞。江山有恨留青史，天地无情送白头。击碎唾壶歌不尽，荒台残雨梦扬州。","dynasty":"宋代","title":"感寓二首"}
{"author":"何梦桂","content":"试向昆明问劫灰，几看麋上苏台。閒中历日生青草，梦里乾坤化大块。塞雁南归春又去，江潮东下暮还来。临平山尽啼鹃歇，可是征人唤不回。","dynasty":"宋代","title":"感寓二首"}
{"author":"何梦桂","content":"闲丞八品一官卑，许赞男邦问便宜。议论是非晴雨异，刑囚出入重轻疑。案头涉笔余心愧，松下哦诗官事隳。丞得君来真不负，只应百姓与天知。","dynasty":"宋代","title":"高县丞不负堂诗"}
{"author":"何梦桂","content":"沧溟陵陆起黄埃，荐福碑惊半夜雷。玄鹤归迟生墓草，白鸥飞尽上矶苔。寒泉辱井留脂水，黑土夷陵出烬灰。往事兴亡浑一梦，高名千古党碑魁。","dynasty":"宋代","title":"赓曾省斋旧题凤翔空壁"}
{"author":"何梦桂","content":"有鸟有鸟名慈乌，群儿哑哑争相呼。羽毛甫集思反哺，为报父母恩劳劬。民彝天理久沦斁，闻此肝胆为昭苏。禽虫微物岂知义，乌性至孝由中孚。枭獍雏成躯为裂，伯劳雏长肉已刳。天地生物无不仁，何至善恶相悬殊。禽中孝子尔乌是，世上逆子彼二雏。父母爱子恩罔极，子心能似父母无。人生谁实空桑出，为感物类长嗟吁。嗟吁不足日云暮，老乌抱雏宿夜树。","dynasty":"宋代","title":"观慈乌反哺"}
{"author":"何梦桂","content":"父母人心物岂无，静观禽鸟见中孚。自来择木心劳瘁，到得成巢口卒瘏。囝翅渐长郎罢短，人间恩义尚如此，几个林中反哺鸟。","dynasty":"宋代","title":"观禽鸟哺雏有感赋诗三首示诸子侄"}
{"author":"何梦桂","content":"考叔分羹我独无，不如鸣鹤自相孚。世途跋涉牛先喘，仕路驰驱马已瘏。弗逮子舆三釜养，空余颜氏一箪癯。蓼莪诗废遗躯在，愧死林中孝义乌。","dynasty":"宋代","title":"观禽鸟哺雏有感赋诗三首示诸子侄"}
{"author":"何梦桂","content":"万事空花过眼无，到无言处自心孚。践头苏爨刍何用，垂耳盐车马以瘏。野鹤不须惊客去，山雌一任笑人癯。他年史氏求遗稿，幸免台中道噤乌。","dynasty":"宋代","title":"观禽鸟哺雏有感赋诗三首示诸子侄"}
{"author":"何梦桂","content":"石田归去醉时歌，白日飞帆送客过。舞袖低旋兼地狭，出门长啸觉天多。子卿朔漠知存否，武帝秋风奈老何。极目西陵台下路，漳河东去复来么。","dynasty":"宋代","title":"归途再得八句并寄"}
{"author":"何梦桂","content":"日暮归来弹铗歌，诗筒何处又相过。人生百岁乐时少，春色三分尘土多。愧乏丹砂修浑沌，且拚樽酒醉梦无。莫向延秋门上叫，门楼无数白头鸟。","dynasty":"宋代","title":"何逢原寄和章再和前韵"}
{"author":"何梦桂","content":"吁嗟世事落黄间，倦矣人间行路难。流水随钟子乐老，仙舟徒羡李膺观。从来豪杰为时出，到底功名耐久看。大厦将成要梁栋，雪深方见玉龙寒。","dynasty":"宋代","title":"和抱瓮冯提学二首"}
{"author":"何梦桂","content":"山人日卧岭云长，扣户诗书枉纪纲。多病半生双白鬓，相思一日九回肠。人情取舍成刍狗，世事兴亡化石羊。明日相逢且拚醉，转头三万六千场。","dynasty":"宋代","title":"和抱瓮冯提学二首"}
{"author":"何梦桂","content":"老去庄陵一钓竿，钓鱼犹胜乞粗官。十年事业閒中过，千载功名死后看。往事危枰休下着，交情枯木独知寒。相逢一笑双蓬鬓，还倩何人斲鼻端。","dynasty":"宋代","title":"和方大山寄韵"}
{"author":"何梦桂","content":"世路悠悠水不萍，相看谁与眼长青。千年彝鼎观动业，一代图球见典型。谩道石能生白璧，自知竹已化青宁。绝怜驿路梅花句，肯落空江杜若汀。","dynasty":"宋代","title":"和方山房韵寄李郎中"}
{"author":"何梦桂","content":"世事兴亡转脚跟，长安处处战场尘。种桃一去非秦世，采菊犹传有晋人。已矣覆蕉成梦鹿，谁欤被发趁骑麟。千年尚记辽东路，肯向城头访旧民。","dynasty":"宋代","title":"和方耜岩见寄"}
{"author":"何梦桂","content":"世界归大壑，人事如奔淙。浮生萃草木，万变成飘风。触蛮两蜗国，王侯一蚁对。下观黔首愚，咄嗟书虚空。怒攘亦蠢蠢，群飞何梦梦。失手弄刀剑，转眼生兵戎。万骑彀弓矢，千夫驾临冲。原野肆尸血，道路哀离鸿。帅师有丈人，在师得师中。不辜多全活，不与群丑同。师克未为绩，不杀真肤公。乾坤一胞与，感此重戚容。涿鹿始争战，千古开武功。春秋书战伐，三复为涰忡。南风鼓虞氏，吾谁与王通。击磬斯已矣，荷蒉犹可宗。无用愧社栎，浪出羞涧松。君谓叔孙智，人笑郦生庸。未能半分补，政堕一动凶。归来友石友，相对仲与翁。抱神慎守一，吾欲师崆峒。","dynasty":"宋代","title":"和何逢原寄韵"}
{"author":"何梦桂","content":"一曲樽前浩浩歌，流年容易隙驹过。眼前白发故人少，郭外表枫古冢多。流水不弹嗟老矣，雍门欲听奈愁何。回头城阙应非昔，还记千年老鹤么。","dynasty":"宋代","title":"和何宁谷韵"}
{"author":"何梦桂","content":"平生浪说齐谐志，杞国有天惊堕地。不周摧折天柱倾，咄咄古今真怪事。元气不死桥运兴，千古日月长悬奔。照见可庵一片心脾真肆兀，挥斥八极游天根。两眼痴蟆不能食，坐观蝡动自形色。独吸泠风饮沆瀣，去向南溟六月息。不学神仙慕安期，陶潜旷达其庶机。卜筑前窀从与老，太行世路从颠危。桓{左鬼右隹}槨嘻未达，昭陵玉匣荒丘垤。东门树槚四时青，独对青山问明月。孤山梅，逋仙一去唤不回。三迳竹，空怀二仲人如玉。处士松，世无郑老遗高风。何如及今收拾千岩万壑秀，飞廉道前丰隆后。美人服薜带女萝，自起傞傞舞长袖。得时为鸣凤，朱时为卧龙，且问君王气三峰。百年三万六千日，倏忽起灭天际虹。散发披襟任坦率，时浇磊磈斟寒碧。眼高一世四海空，婢膝奴颜死人役。君不见乌栖曲、白紵歌，长绳不系白日梭，时耶命耶将奈何。前有香山翁，后有洛阳老。嘉会不数逢，千载谁复道。蛟翁此来游，三珠烱相照。凭谁画作五老图，著我坐隅添一笑。","dynasty":"宋代","title":"和寄可庵卢教谕"}
{"author":"何梦桂","content":"堪舆运玄化，万物品彙分。狉狉鹿豕群，中吸五色麟。圣哲不出世，郊囿可能驯。粤从光岳分，鸿灵咸纠纷。征役石渐渐，战伐车辚辚。诗亡春秋作，三叹悲圣人。西狩折其足，反袂那能闻。而况千载下，遗轶已绝尘。木铎响不振，安能此身亲。冥冥晦暮夜，高燎谁炀晨。纵横纷季子，法律渗商君。吾道成说辐，君子叹伐轮。时无郢人鼻，谁运匠石斤。世丧道未丧，气盛化自神。无道固耻谷，有道亦耻贫。蛟翁世耆俊，皇华重诹询。次公早识面，次第以礼宾。迺闻抗高谊，木石将终身。云间有山峡，劫火不得焚。石间有书室，雪迹犹未陈。当路风诗书，出此屋壁文。青青集衿风，勖尔小子勤。斯道未坠地，百世知所因。苞苞集周鸨，白茅尚包麇。终期人皋稷，相与帝华动。中立天地极，再还风俗淳。原言放巢许，使得老辕申。吾为混沌氏，抑为葛天民。俯仰概今古，悠悠秋复春。夜半舟壑移，故者谁其新。","dynasty":"宋代","title":"和夹谷书隐先生寄题蛟峰石峡书院三十韵"}
{"author":"何梦桂","content":"幕苍天，席大地，睡去不知人世事。觉来榻上总埃尘，口不能言睡中义。古今万事昼夜同，万八千年只一寐。荣辱事，真梦里，黄梁一枕邯郸市。北窗谩说晋朝臣，周公不见吾衰矣。日高丈五闭柴门，不知身世华胥氏。不毡不被老希夷，山上白云霞流水。得失事，真梦里，鹿焦翻覆终成戏。人言夜半息如雷，我纵行行还美睡。","dynasty":"宋代","title":"和蛟峰先生熟睡吟"}
{"author":"何梦桂","content":"白水轻烟古辋川，满山红叶稻平田。悠悠客梦孤云外，落落诗情夕照边。天阔风高黄鹤影，江空岁暮白鸥缘。推敲不任骑驴去，却讶昌黎识浪仙。","dynasty":"宋代","title":"和李经历见寄韵"}
{"author":"何梦桂","content":"诗书无用戏侏儒，两序今犹见璧图。末路弟兄知己少，中原人物似君无。曲终湘水丝绳绝，书入昭陵笔砚芜。珍重江南春信早，暗随梅萼到西湖。","dynasty":"宋代","title":"和郦佥事见寄韵"}
{"author":"何梦桂","content":"半世虚名我误儒，樊中短翅倦南图。英尘世千少年改，白发心期四海无。绩纺妇慵麻褐短，耕锄儿懦豆田芜。老来万事心灰尽，只原君王赐镜湖。","dynasty":"宋代","title":"和郦佥事见寄韵"}
{"author":"何梦桂","content":"那有贤贰车，抗节今无侪。拄笏看千峰，冷风散虚斋。庄陵一丝绝，白云锁双崖。曷时从君游，聊以纾余怀。","dynasty":"宋代","title":"和刘府判寄诗"}
{"author":"何梦桂","content":"秋风来庭际，奄忽老蓐收。夜寒耿无寐，起坐焚膏油。孤灯照我影，对坐自倡酬。偈参意未竟，参横转西楼。","dynasty":"宋代","title":"和虑可庵悲秋十首"}
{"author":"何梦桂","content":"秋风来高楼，楼上栋云飞。登楼杳西望，阴阻天云垂。天阔渺无极，游子去不归。不归在何许，意采南山芝。","dynasty":"宋代","title":"和虑可庵悲秋十首"}
{"author":"何梦桂","content":"秋风业户牖，出户天地宽。俯仰何跼蹐，天地犹盘盘。况复中间人。机险一黄间。毋怀千岁忧，且尽百年欢。","dynasty":"宋代","title":"和虑可庵悲秋十首"}
{"author":"何梦桂","content":"秋风来木末，忽忽吹晚晴。木落雁南归，呖呖多悲声。少壮老复至，岁月方遄奔。我欲歌秋风，愁听箫鼓鸣。","dynasty":"宋代","title":"和虑可庵悲秋十首"}
{"author":"何梦桂","content":"秋风来万壑，蜴晰吐冰雹。雷吼弹丸飞，四海沍阴浊。谁能弯天弧，与我一矢落。奈何山岳移，回头已非昨。","dynasty":"宋代","title":"和虑可庵悲秋十首"}
{"author":"何梦桂","content":"秋风来岩谷，万竅生寂虚。畏隹忽怒号，披拂其谁居。天地等一马，逝者无停车。君看郭外冢，荒丘无人锄。","dynasty":"宋代","title":"和虑可庵悲秋十首"}
{"author":"何梦桂","content":"秋负来江皋，槌鼓谁载酒。徒羡谪仙人，百篇醉一斗。将军告身在，尚可易醇酎。万事休皱眉，一笑且开口。","dynasty":"宋代","title":"和虑可庵悲秋十首"}
{"author":"何梦桂","content":"秋风来天河，天河浅且清。天孙抚机杼，终日织不成。自从夫君去，听尽金鸡鸣。妾身倘未死，妾心百炼精。","dynasty":"宋代","title":"和虑可庵悲秋十首"}
{"author":"何梦桂","content":"秋风来大地，万里成丘墟。床头何所有，惟有一卷书。曳综朗长诵，环堵乐有余。自笑饭颗山，少陵真腐儒。","dynasty":"宋代","title":"和虑可庵悲秋十首"}
{"author":"何梦桂","content":"秋风来太虚，逍遥浮大庭。吾身与大地，等如水上萍。弄丸閒往来，意行还微吟。吟尽无人听，惟遗空外音。","dynasty":"宋代","title":"和虑可庵悲秋十首"}
{"author":"何梦桂","content":"未能生翼化鲲鱼，谁御泠风问太初。十载青衫关洛客，半生白首楚桥书。蹇驴岂解思长道，病鹤徒知恋旧庐。世有二程精说易，皋比何事到横渠。","dynasty":"宋代","title":"和梅镜寄韵"}
{"author":"何梦桂","content":"谩学狂吟试笔毡，惭无风度似僧虔。五车不作黄金屋，方寸犹存白玉田。万事混茫随梦境，一关玄牝透真筌。北窗人在羲皇上，占得清风一榻眠。","dynasty":"宋代","title":"和勉斋侄二首"}
{"author":"何梦桂","content":"有鸟千年不归，归来沧海劫尘飞。白杨北郭行人少，青草中原战马肥。喑噫阴阳成物累，浮游天地寄身微。老来尽弃人间事，犹占江头白鹭矶。","dynasty":"宋代","title":"和勉斋侄二首"}
{"author":"何梦桂","content":"猛拍阑干赋感伤，十年往事几回肠。宁能璧与头俱碎，安得车将臂怒当。太傅长沙悲鹏鸟，中郎北海牧羝羊。天荒地老英雄尽，万古青山只故常。","dynasty":"宋代","title":"和闽人龚玉峰韵"}
{"author":"何梦桂","content":"病鹤衰翎叹折伤，惟余芝草疗肠。阵图死不忘鱼复，江舰生难候马当。自分无帷埋畜狗，尚怜有肆返屠羊。头颅老尽心犹在，夜半钧天梦太常。","dynasty":"宋代","title":"和闽人龚玉峰韵"}
{"author":"何梦桂","content":"高堂突兀生崇冈，於菟眼电牙磨霜。古言市虎人不信，谁信挟一来座傍。众犬僵仆儿辈走，猛士腰弩成蹶张。老翁卒见亦惊怪，便欲骑取参西皇。乾坤戾气产尤物，谁为驱雷入神笔。古树萧萧风刁刁，阴崖幽幽云墨墨。横行屭贔不畏人，弄子庭除成穴窟。蓝田饮羽惊夜行，今乃捋须当白日。画图画虎心自知，触目或疑犹喘息。世间多少涪村民，毛扑完心已泉易。","dynasty":"宋代","title":"和南山弟虎图行"}
{"author":"何梦桂","content":"白首相逢叹暮年，楝花风后草连天。单车载月夹林下，樽酒移春入座边。野老争持寒涧水，山灵尽扫暮庭烟。从君去后柴门闭，惟有云閒绕屋椽。","dynasty":"宋代","title":"和牛知事"}
{"author":"何梦桂","content":"乾坤不固夜舟藏，去跨青鸾觅玉霜。东野诗随山月堕，龙门洒落冢泥香。生传嘉佑皇储疏，死葬贞元绿绶章。九些招魂招不返，黄昏豺虎啸山墙。","dynasty":"宋代","title":"和青露石庵韵"}
{"author":"何梦桂","content":"一家南北混车书，谁使斯民耳目涂。昔日簪缨今役户，朝时弦诵暮征夫。迩来风雨无完屋，何处乾坤着腐儒。不意斯文天示丧，凤凰来后见河图。","dynasty":"宋代","title":"和山房夹谷佥事韵二首"}
{"author":"何梦桂","content":"苍生下土望天仙，乞得君恩易地然。绣斧聿来霄汉上，丹书先到浙江边。学徒免隶夫征法，官品宁输户役钱。愧死支离疑效报，不妨鼓筴乐天年。","dynasty":"宋代","title":"和山房夹谷佥事韵二首"}
{"author":"何梦桂","content":"金沙开遍牡丹忙，更簇酴醾上架芳。霞绮罗纨围国色，玉堂金屋拥君王。妆成三月春光富，留得一年花事长。昨夜紫药红里，诏君题品是谁香。","dynasty":"宋代","title":"和石庵洪府理金沙酴醾牡丹二首"}
{"author":"何梦桂","content":"洛茶欲放趁春忙，一架花添两样芳。倚槛白红多侍女，临轩黄紫是真王。只愁吴苑馆娃老，无奈唐宫春恨长。说与天公须爱惜，莫教风雨委泥香。","dynasty":"宋代","title":"和石庵洪府理金沙酴醾牡丹二首"}
{"author":"何梦桂","content":"三釜养弗违，五斗腹已餍。归无买山银，聊占白石崦。崦西有斗室，草色青入帘。有时独悲歌，白云低覆檐。心劳发成丝，不敢开镜奁。纯钩未曾试，敢谓铅刀铦。行行行复止，恐为世猜嫌。俯仰宇宙窄，吾姑养吾恬。濯发餐沉瀣，载魄吞玉蟾。世味纷浊浊，食鱼谁溉鬵。君来此山中，相逢一掀髯。议论不苟同，咸酸惟梅盐。探索卦多赜，抉发天地潜。君思方浩浩，我足愧沾沾。未竟先天奥，已报归邮笺。重来诘玄秘，试与君一拈。精神寄四圣，后学未易觇。堪舆物最巨，蝡动物至纤。雷震与负行，水润复火炎。孰匪阴阳用，岂待蓍策占。吾身亦具足，谁能减与添。六画无一辞，三才道已兼。大象不可名，小言徒詹詹。九师易已病，安得恶石砭。况复坐井窞，周旋类鮧鲇。独以嗜成癖，食苦自谓甜。方此愧施孟，敢自比伊濂。雄玄倘犹白，墨突空不黔。阿谁登负丘，赤手捕长蚺。泠然御风至，瞪目不可瞻。大声忽挥绰，皇荂俱口箝。窃意吾道孤，四海谋无佥。安知太皞虚，前奔有飞廉。参同合左契，机迅留无淹。忆昔世道衰，九侯已醢醃。作易为忧患，九卦首履谦。子云卒投阁，拟易空噞噞。君子观遯象，恶在不恶严。心易写不尽，恨无千丈缣。书空只一画，自向笔端粘。君如会此意，此节真鎚钳。君肯来南山，相从效比鹣。","dynasty":"宋代","title":"和耜岩赞易传来韵"}
{"author":"何梦桂","content":"圯上编书未出奇，有来相问重相规。桑蓬自笑平生志，泡露谁能万世基。閒去带鉏编露术，醉来呼酒赋江蓠。青门待得瓜成熟，不似西山老伯夷。","dynasty":"宋代","title":"和宋英叟二首"}
{"author":"何梦桂","content":"不堪血泪望长陵，回首松楸又几春。荒垅牛眠何处是，古经狐首伪邪真。固知迁墓疑非礼，幸有周棺可芘身。若向防丘逢孔父，尚遗马鬣诏今人。","dynasty":"宋代","title":"和宋英叟二首"}
{"author":"何梦桂","content":"谁表新阡瞰石关，要将孝义轨人寰。千年永宅归元亮，百尺丰碑葬鲁山。旌旐尚存青槚外，亭台半在白云间。儿孙自是骅骝种，早入君王十二闲。","dynasty":"宋代","title":"和宋英叟先茔建亭作"}
{"author":"何梦桂","content":"玄白纷纷老子云，那从覆瓿觅遗文。六爻本自画前具，三极都从心上分。示许诸儒将见见，只应四圣自闻闻。浪谈正堕负苓笑，况敢持芹更献君。","dynasty":"宋代","title":"和汪子雨问易"}
{"author":"何梦桂","content":"百年閒梦寄山窝，世态人情任唯阿。竹里贞心经岁老，梅开白眼看人多。身从野叟分樵牧，莫遣山灵扫桂萝。黄阁朱崖身外事，一蓑牛背夕阳歌。","dynasty":"宋代","title":"和王德甫见寿二律"}
{"author":"何梦桂","content":"灶堕丹飞昔未仙，重来人世了前缘。自怜白发随孤影，空抚青萍忆少年。黄菊秋余花尚耐，玄梨霜后果初圆。问君何以为翁寿，但育黄庭内外篇。","dynasty":"宋代","title":"和王德甫见寿二律"}
{"author":"何梦桂","content":"鸮林何处听遗音，三叹斯文试共论。梁木梦非千圣往，瓜丘烟断六经存。悠悠沧海东流远，耿耿中天北极尊。吾道未亡邹鲁在，肯教失脚落他门。","dynasty":"宋代","title":"和王石涧儒免韵"}
{"author":"何梦桂","content":"梅仙贵介出侯门，庭砌犹传有紫荆。黄绶铜章官小试，青溪花县室初成。公衙好作三年计，少府香留百代名。田野近闻多犬吠，夜深刁鼓要分明。","dynasty":"宋代","title":"和尉衙落成赠阮梅仙"}
{"author":"何梦桂","content":"坐对烟煤冷麝脐，一窗风雨懒幽栖。蚕业国破鹃啼血，王谢堂空燕落泥。华表有时归老鹤，桃都何处听天鸡。十年往事俱尘土，莫上扬州唱竹西。","dynasty":"宋代","title":"和文山先生"}
{"author":"何梦桂","content":"当年只鹤扬州去，羽衣虹裳灭烟雾。千年华表不归来，来时忘却邯郸路。短篷月白起酸风，天阴鬼哭战场空。黄昏欲望城西东，乱山青处白云中。谁解歌离骚，我自斟酌酒。一醉醉百年，无梦到浙右。插我羽翼两臂间，顶丹蜕尽毛骨凡。下天上天随君去，不与人世同悲欢。星星有语说未已，夕阳西去东流水。一声嘹唳入苍冥，青冢累累呼不起。","dynasty":"宋代","title":"和仙诗友鹤吟"}
{"author":"何梦桂","content":"苒苒岁月晚，悠悠美人思。皎皎在天月，娟娟落水涯。相思何所寄，日莫折琼枝。哀鸿翅翎短，苦为稻粱縻。原言化为云，长与龙相随。","dynasty":"宋代","title":"和徐榷院唐佐见寄七首"}
{"author":"何梦桂","content":"白云古树杪，下有山人家。与君曾读易，探索入圣涯，盘桓坐白石，汲泉烧鼎茶。至今山中儿，羡我两客嘉。客去不复来，屋上凝朝霞。有时抚孤琴，猿鹤听无哗。何当赋招隐，共驾青牛车。","dynasty":"宋代","title":"和徐榷院唐佐见寄七首"}
{"author":"何梦桂","content":"月冷岸葭苍，风劲山木震。捣砧谁家妇，声急心绪紊。为问声何哀，声声怨时运。何许从英皇，苍梧叫虞舜。","dynasty":"宋代","title":"和徐榷院唐佐见寄七首"}
{"author":"何梦桂","content":"孟冬寒气至，蟋蟀入床下。我早索衣裘，妇尚系裙布。时序倏改变，凄惨感霜露。姑老远行役，鞠子谁乳哺。夜半山壑移，人生况旅寓。伤心重伤心，江空岁华暮。","dynasty":"宋代","title":"和徐榷院唐佐见寄七首"}
{"author":"刘子翚","content":"辇毂繁华事可伤，师师垂老过湖湘。缕衣檀板无颜色，一曲当时动帝王。","dynasty":"宋代","tags":"古诗三百首，咏史怀古","title":"汴京纪事"}
{"author":"刘子翚","content":"二年寄迹闽山寺，一笑翻然向浙江。明月不知君已去，夜深还照读书窗。","dynasty":"宋代","tags":"朋友，离别","title":"绝句送巨山"}
{"author":"刘子翚","content":"空嗟覆鼎误前朝，骨朽人间骂未销。夜月池台王傅宅，春风杨柳太师桥。","dynasty":"宋代","title":"汴京纪事二十首其七"}
{"author":"刘子翚","content":"帝城王气杂妖氛，胡虏何知屡易君。犹有太平遗老在，时时洒泪向南云。","dynasty":"宋代","title":"汴京纪事二十首其一"}
{"author":"刘子翚","content":"玉玺相传舜如尧，壶春堂上独逍遥。唐虞盛事今寥落，尽卷清风入圣朝。","dynasty":"宋代","title":"汴京纪事二十首其二"}
{"author":"刘子翚","content":"圣君尝胆愤艰难，双跸无因日问安。汉节凋零胡地阔，北州何处是通汗。","dynasty":"宋代","title":"汴京纪事二十首其三"}
{"author":"刘子翚","content":"朝廷植党互相挺，政事纷更属纪年。曾读上皇哀痛诏，责躬犹是禹汤贤。","dynasty":"宋代","title":"汴京纪事二十首其四"}
{"author":"刘子翚","content":"联翩漕舸入神州，梁主经营摇宋休。一自胡儿来饮马，春波惟见断冰流。","dynasty":"宋代","title":"汴京纪事二十首其五"}
{"author":"刘子翚","content":"内苑珍林蔚绛霄，围城不复禁刍荛。舳舻岁岁衔清汴，才足都人几炬烧。","dynasty":"宋代","title":"汴京纪事二十首其六"}
{"author":"刘子翚","content":"御路丹花映绿槐，瞳瞳日照五门开。五皇欲与民同乐，不惜千金筑露台。","dynasty":"宋代","title":"汴京纪事二十首其八"}
{"author":"刘子翚","content":"蒙庄叹隙驹，孔圣悲逝川。百年生有涯，万感情无边。贤愚真唯阿，系心同一缘。内热蛊其中，伊谁肯求痊。乐哉今日游，众宾肃初筵。社樗间群材，嫫母参众妍。谑弄既莞尔，献酬亦颓然。胡为发争端，咄咄论深禅。击水但增波，止薪自无烟。便应三宜休，敢论四不迁。公如高车驰，扬尘绝通廛。我如驭小驷，交绥已回旋。初谋不自量，取困大敌前。金化质不亡，冰融水非坚。市门有真楼，相从待他年。","dynasty":"宋代","title":"次韵李汉老诗"}
{"author":"刘子翚","content":"闻说星郎隐翠峰，鵷鸾回首大明宫。倦游壮岁抛朝绂，归梦清江忆钓筒。贤圣相期黄卷裹，是非都付浊醪中。更闻莲社多幽侣，我欲时来问苦空。","dynasty":"宋代","title":"次韵林吉甫游天宫"}
{"author":"刘子翚","content":"吾宗三凤久心降，一见端如渴饮江。好客襟怀直绝倒，封侯骨相自耆庞。知名夙昔惭惊座，袖手雍容笑斲窗。岂谓诗盟容我辈，哑钟无韵若为撞。","dynasty":"宋代","title":"次韵刘宪诗二首"}
{"author":"刘子翚","content":"已筑高城受虏降，盟言端的有如江。翠华回跸清驰道，绣指观风绝犬庞。凯奏花卿初卷甲，诗成草圣屡题窗。还朝有策裨聪明，纳谏那忧以杖撞。","dynasty":"宋代","title":"次韵刘宪诗二首"}
{"author":"刘子翚","content":"桃花偏傍谪仙居，点缀高岩今几株。力士铛边欠何物，着鞭跨马是狂图。","dynasty":"宋代","title":"次韵六四叔村居即事十二绝"}
{"author":"刘子翚","content":"饭了呼童叠石门，雨余幽事不胜繁。花残不用深惆怅，梧竹新阴又满园。","dynasty":"宋代","title":"次韵六四叔村居即事十二绝"}
{"author":"刘子翚","content":"偶随流水到僧家，身世浑如焦谷芽。午梦不如缘底破，篆烟烧遍一盘花。","dynasty":"宋代","title":"次韵六四叔村居即事十二绝"}
{"author":"刘子翚","content":"闻道清湖别有春，花边玉笋想长身。怪来几日诗筒少，尽写瑰奇赋洛神。","dynasty":"宋代","title":"次韵六四叔村居即事十二绝"}
{"author":"刘子翚","content":"潭边春水碧於苔，为听泠泠溪畔来。不耐颠风阻人兴，渔舟欲上又吹开。","dynasty":"宋代","title":"次韵六四叔村居即事十二绝"}
{"author":"刘子翚","content":"蠲病惟应一日晴，小窗萤度暗还明。韦编读罢闻幽鸟，演出精微是此声。","dynasty":"宋代","title":"次韵六四叔村居即事十二绝"}
{"author":"刘子翚","content":"酒恶时来漱浅溪，玉池汩汩自生肥。游鲦岂解吾曹意，聊复蓬头坐钓矶。","dynasty":"宋代","title":"次韵六四叔村居即事十二绝"}
{"author":"刘子翚","content":"春来太半在农畴，邂逅相逢皆饮流。贪看暮烟驰万柳，不知明月上前洲。","dynasty":"宋代","title":"次韵六四叔村居即事十二绝"}
{"author":"刘子翚","content":"庾郎食事惟三九，适口方知味味珍。拟欲招邀无此客，虎头不是个中人。","dynasty":"宋代","title":"次韵六四叔村居即事十二绝"}
{"author":"刘子翚","content":"辽鹤归来本姓丁，咿哑几见弄文绷。人间过眼事如许，何用封侯羡戛羹。","dynasty":"宋代","title":"次韵六四叔村居即事十二绝"}
{"author":"刘子翚","content":"屋角仙洲入眼明，清风澡涤醉魂醒。麻姑未必堪搔背，薄相由来是蔡经。","dynasty":"宋代","title":"次韵六四叔村居即事十二绝"}
{"author":"刘子翚","content":"几许椎埋尽把耡，而今户户偃犀渠。太平无象从何见，一夜春风长碧蔬。","dynasty":"宋代","title":"次韵六四叔村居即事十二绝"}
{"author":"刘子翚","content":"疏疏绿发覆清浔，漠漠微香起夕阴。无复风流追九畹，空余烟雨暗深林。谁分秀色来幽室，独写遗声入素琴。还似高人远尘俗，争辉玉树亦何心。","dynasty":"宋代","title":"次韵六四叔兰诗"}
{"author":"刘子翚","content":"六花初逐晓风繁，五裤那忧岁晚寒。杖屦客迷村径远，笙歌人在小楼看。也知近郭梅将动，只恐行春路未乾。授简梁园林惜醉，银台列烛妓围宽。","dynasty":"宋代","title":"次韵卢赞元喜雪"}
{"author":"刘子翚","content":"史君新诗来不绝，灿灿珠星联璧月。黄堂旌旆晓排衙，喜见宾僚重贺雪。寒儒茅屋补更穿，雪余仍值江风颠。拟招邻叟共一醉，斗酒十千愁费钱。南枝又见新梅萼，试熨春衫冷难著。飘零节物易惊心，常恐星星侵鬓脚。东阁何当呼侍儿，蟹螯不妨左手持。参陪后乘尽珠履，谁赋刘叉冰柱诗。","dynasty":"宋代","title":"次韵卢赞元再喜雪"}
{"author":"刘子翚","content":"大儿行文学苏黄，暗潮无声走茫茫。小儿分题拟甫白，手抉蟆颐取冰魄。自成机杼谁如君，悲歌乃有可怜色。晓来春归荠叶新，青女摧之良不仁。那知妙龄气如许，一睨辟易惊千人。我亦归为村衰翁，接花成条欹屋红。跣行肯追蹀躞步，杯饮不羡琉璃锺。相逢他事不发语，醉面彻日承溪风。君不见丰碑模糊立岘首。又不见繐帷虚斟百眉侑。何如吾侪见在身，有口犹堪著醇酎。陶陶兀兀未全非，赫赫炎炎岂长有。砚峰绝顶抚孤松，伊谁及此苍髯寿。","dynasty":"宋代","title":"次韵茂元独速歌"}
{"author":"刘子翚","content":"翠叶光如沃，冰葩淡不妆。一番秋早秀。彻日坐傍香。色照祗园静，清回瘴海凉。傥堪纫作佩，老子欲浮湘。","dynasty":"宋代","title":"次韵茂元茉莉花诗二首"}
{"author":"刘子翚","content":"三尺婆娑树，千英一律妆。眼孤犹眩彩，鼻熟不知香。向月资清润，承风发素凉。众芳如不忌，移植近潇湘。","dynasty":"宋代","title":"次韵茂元茉莉花诗二首"}
{"author":"刘子翚","content":"祝融散仙在西溪，此老平生无町畦。一日不见十日恨，绿稻渺渺吞幽思。细红时浇垒块胸，跣行笑逆泠然风。意消万事如燎发，小醉扶头须半月。叩梧林谷为呼号，隐几乾坤有超越。自怜顽钝不可鞭，挽之欲置名流边。长言为我澡袢暑，洒目万线琮琤悬。","dynasty":"宋代","title":"次韵明仲畦字韵诗"}
{"author":"刘子翚","content":"醉毫叵我落乌丝，况是桃源乍入时。祗恐升平要华藻，赐笺春动万年枝。","dynasty":"宋代","title":"次韵明仲幽居春来十首"}
{"author":"刘子翚","content":"幽居十绝巧凌春，我亦刳肠强效颦。忧乐悬知不同调，山南山北寂寥人。","dynasty":"宋代","title":"次韵明仲幽居春来十首"}
{"author":"刘子翚","content":"一幅乌巾雪发盈，村深时听{缀纟换右边鸟}刀声。浪将兰艾评春事，我自平生小屈平。","dynasty":"宋代","title":"次韵明仲幽居春来十首"}
{"author":"刘子翚","content":"归来十六巾新元，种得黄楠绕旧村。岂是翛然便遗物，吾衰不复梦修门。","dynasty":"宋代","title":"次韵明仲幽居春来十首"}
{"author":"刘子翚","content":"蒲团宴坐若还家，罗縠如空了不庶。可春风摇得我，兰芳轻噀淡黄芽。","dynasty":"宋代","title":"次韵明仲幽居春来十首"}
{"author":"刘子翚","content":"莫遣潇湘双鲤来，归心生怕晓禽催。咄嗟新转渠渠屋，寒士欢颜正尔开。","dynasty":"宋代","title":"次韵明仲幽居春来十首"}
{"author":"刘子翚","content":"{左足右戚}{左足右戚}鸣山筇一枝，逢春聊复咏歌之。故园风光本具足，浪蕊浮花莫作迷。","dynasty":"宋代","title":"次韵明仲幽居春来十首"}
{"author":"刘子翚","content":"蓬松衰发倦重簪，一榻惟便独寝甘。却忆少陵诗句好，依然云林晓相参。","dynasty":"宋代","title":"次韵明仲幽居春来十首"}
{"author":"刘子翚","content":"近邻分得续随栽，准拟新晴手自培。不奈余寒侵病骨，耡耰无味却归来。","dynasty":"宋代","title":"次韵明仲幽居春来十首"}
{"author":"刘子翚","content":"岂惭辛苦把渔竿，犹有机心傍钓滩。文定书堂最深稳，何如袖手试观澜。","dynasty":"宋代","title":"次韵明仲幽居春来十首"}
{"author":"刘子翚","content":"云岩藏胜绝，何路不潜通。信步迷时远，冥心乐处同。乱松风索索，悬瀑雨蒙蒙。陶谢多清兴，招邀有远公。","dynasty":"宋代","title":"次韵明仲游北岩"}
{"author":"刘子翚","content":"乐哉今日游，结友尽英秀。山灵欣客来，阁雨开云岫。步屣出烟岚，声呼答岩窦。轻生快险奇，一坠那复捄。崇林蓊地幽，长湍泻天漏。精庐记旧经，密径迷新簉。将军隐高寒，古井余荒甃。当年百战疲，虮虱生戎胄。心存巢许间，功岂韩彭后。慨然望中原，毒子方交斗。曷不生斯辰，天骄过难宥。妖氛六合昏，长夜何时昼。尊周感获麟，怀楚歌啼狖。世变莽难如，如瞽窥篆籀。置之勿重论，大白引醇酎。幽禽静一闻，寒芳晚三嗅。方虚接胜怀，日毂转何骤。山南山北奇，脚力倦寻究。良游易蹉跎，澹境难宿留。诗囊归倒悬，琼琚羡君富。","dynasty":"宋代","title":"次韵明仲游将军岩"}
{"author":"刘子翚","content":"溪山步步开图障，山影更随溪荡漾。回环两县烟雨奇，一目尽奄长桥上。乾枫枯柳澹不春，欢伯为解愁城屯。书空咄咄亦良苦，抵掌呜呜聊任真。山房竹阴生晚寂，客醉忘归主忘客。沉机已寄谢安棋，逸兴何惭阮孚屐。道人栖云乐其天，孰知为仙孰为禅。定应风蜩足枯槁，绝胜磨蚁争回旋。","dynasty":"宋代","title":"次韵明仲游栖云阁"}
{"author":"刘子翚","content":"平生一笑轻离别，林下相从各壮年。绝爱步兵胸垒块，更欣阿大语蝉连。杖藜只作寻常出，卮酒何辞一再传。燕颔虎头经赏识，定应接武向甘泉。","dynasty":"宋代","title":"次韵明仲赠六四叔之作"}
{"author":"刘子翚","content":"鞭粳红入臼，剪菜玉登盘。是处喜相挽，我来如许难。沙清才{左氵右虢}{左氵右虢}，陟翠入磻磻。勃窣乾坤裹，伊谁不自安。","dynasty":"宋代","title":"次韵上梅岭"}
{"author":"刘子翚","content":"客舍愁分袂，梅花小雪前。夜看牛渚月，春别剡溪船。丽句光行色，悲歌惨别筵。后期相约处，双阙五云天。","dynasty":"宋代","title":"次韵士特赠别"}
{"author":"刘子翚","content":"拂衣归去隐岩扃，世事悠悠亦饱经。午梦溪声摇户牖，夜吟花影转厢营。已甘衰病安尧壤，岂有声名动汉廷。好事髯翁每相过，幅巾藜杖喜逢迎。","dynasty":"宋代","title":"次韵温其见寄长句"}
{"author":"刘子翚","content":"侵凌腊尾近春前，冻色冥冥不见天。一洗氛埃终自洁，暗催花柳为谁妍。单衣窭巷无朝爨，垂箔高门有醉眠。闻道江头消息好，玉旌瑶帜满楼船。","dynasty":"宋代","title":"次韵温其雪"}
{"author":"刘子翚","content":"晓来飞雨挟风颠，洗出韶容换故年。花动一红明屋角，山寒乱碧到樽前。病如夜鹤孤还警，老似春蚕饱即眠。赖有故人开寂寞，锦囊诗句许时传。","dynasty":"宋代","title":"次韵温其元日诗"}
{"author":"刘子翚","content":"种竹应须我辈人，茅檐对此可忘贫。欹风带雨看无厌，淡夜寒绡画不真。青女侵凌余瘦节，箨龙盘屈更分身。会裁一管招鸣凤，千亩何须羡渭滨。","dynasty":"宋代","title":"次韵温其种竹诗"}
{"author":"刘子翚","content":"小雨贻新句，端如印印泥。凝眸方过鸟，倚杖忽横溪。老态犹堪强，真豪已觉低。钟声隔林寺，惭愧有幽栖。","dynasty":"宋代","title":"次韵文殊五言"}
{"author":"刘子翚","content":"芒鞋竹杖日随身，所向逍遥乐任真。强健挂冠非矫俗，荣华得路转迷人。爱山兀兀常心醉，与世悠悠只貌亲。最晚论交欣得子，一樽犹足慰漂沦。","dynasty":"宋代","title":"次韵吴教授题子应山斋"}
{"author":"刘子翚","content":"腊裹天公未得閒，重阴先殿晚来寒。数丝绰约流空际，一阵缤纷糁夜阑。已傍余光窥蠹简，更消清液试龙团。杜门自觉心神莹，老去追随只强欢。","dynasty":"宋代","title":"次韵新乡诸公雪诗二首"}
{"author":"刘子翚","content":"贪行璀璨意无寒，不管飞花著鬓斑。一段清光贻老境，十年胜览在家山。遥知物外徜徉乐，肯放毫端造化閒。寸铁不携当百战，欲申前令愧辞艰。","dynasty":"宋代","title":"次韵新乡诸公雪诗二首"}
{"author":"刘子翚","content":"只今漂荡贾长沙，来往三山蹑纬霞。马上新诗犹忆友，枕边幽梦不离家。风惊枯苇连汀雨，霜着寒枫满树花。却记梁园初识面，干戈岂料落天涯。","dynasty":"宋代","title":"次韵熊叔雅七言"}
{"author":"刘子翚","content":"鹤驾腾空春复秋，淡烟寒日锁林丘。夕郎自是金门客，莫更临风思远游。","dynasty":"宋代","title":"次韵挹山亭张子猷绝句"}
{"author":"刘子翚","content":"贵贱营营各有求，柴门昼掩静幽幽。读书无效空千卷，学稼虽勤少一丘。感慨旧余王粲赋，栖迟今仙长卿游。幔亭莫失春风约，我亦身如不系舟。","dynasty":"宋代","title":"次韵原仲幽居"}
{"author":"刘子翚","content":"夕烟浮野圃，春竹过邻墙。石涧深深影，风轩远远凉。禅心敲有韵，翠袖倚生香。不有冰霜劲，蒿莱到汝长。","dynasty":"宋代","title":"次韵原仲竹"}
{"author":"刘子翚","content":"松根系马望巑屼，乘兴攀跻不作难。日出渐看林雾散，潮来先觉海风寒。遥连钓石多红树，半出僧垣尽绿竿。不见双旌来视稼，忆君对酒岂能欢。","dynasty":"宋代","title":"次韵张守壶山诗"}
{"author":"刘子翚","content":"把酒酬佳节，遨头乐未央。池冰犹涩舫，岸柳已笼墙。晓院帘帏卷，春盘饼饵香。殷勤分彩胜，为掩鬓边霜。","dynasty":"宋代","title":"次韵张守立春"}
{"author":"刘子翚","content":"草棘萧萧野岸隈，暗香消息已传梅。雪欺篱落遥难认，暖入枝条并欲开。愁向天涯今度见，老随春色暗中来。似闻诗社多何逊，盍试招邀共一杯。","dynasty":"宋代","title":"次韵张守梅诗"}
{"author":"刘子翚","content":"破雪梅初动，南枝更北枝。傍墙应折尽，背日较开迟。晓角惊残角，春愁占两眉。狂风将落蕊，故入画楼吹。","dynasty":"宋代","title":"次韵张守梅诗"}
{"author":"刘子翚","content":"杖藜乘兴出，佳处每关情。白石溪流浅，黄花篱落清。林烟经雨薄，野日傍山明。赖有杯中物，愁怀得暂平。","dynasty":"宋代","title":"次韵张守秋怀四首"}
{"author":"刘子翚","content":"徙倚山堂晚，悲秋万古情。雨蔬犹擢秀，风沼自扬清。野迥归牛小，沙寒白鸟明。凄凄枫柳树，汝意亦难平。","dynasty":"宋代","title":"次韵张守秋怀四首"}
{"author":"刘子翚","content":"失计萦尘网，栖栖厌不情。兴随凫舄远，官比绮曹清。大案韦编古，深房纸瓦明。圣贤聊晤对，事业只平平。","dynasty":"宋代","title":"次韵张守秋怀四首"}
{"author":"刘子翚","content":"岁事何仓卒，微吟寄各情。野耕方刈熟，邻酿已沽清。归雁年年急，寒烽处处明。予衰倦流转，梦想玉阶平。","dynasty":"宋代","title":"次韵张守秋怀四首"}
{"author":"刘子翚","content":"避地漂流更海隅，一身难料岂知余。晚楼独上非吾里，几日西来绝羽书。虏未息兵由运数，力难康世昧孤虚。郡侯恺梯忧民切，鲁史无因讽失鱼。","dynasty":"宋代","title":"次韵张守述怀"}
{"author":"刘子翚","content":"浅水荷花开傍桥，晚钟楼殿碧山椒。林松绕路行不彻，野鸟避人飞更遥。喜有高情共捕壑，应须长啸混渔樵。老僧好事能延客，未觉山房苦寂寥。","dynasty":"宋代","title":"次韵张守同往华严"}
{"author":"刘子翚","content":"荣华休羡黑头公，且对芳辰赏丽丛。十万青条寒挂雨，三千粉面笑临风。莫将拟雪才情赋，盍与观梅兴味同。只恐春归有遗恨，典刑犹在浊醪中。","dynasty":"宋代","title":"次韵张守酴醾二首"}
{"author":"刘子翚","content":"退食黄堂喜自公，不妨幽兴嘱芳丛。双旌不出閒春昼，大笔微吟缀祖风。老矣交朋今日少，飘然游宦异乡同。杖藜约我过南浦，贤圣时时为一中。","dynasty":"宋代","title":"次韵张守酴醾二首"}
{"author":"刘子翚","content":"石磴云房隐涧阴，昔年清献此清吟。凤池人物终难继，花县风流直到今。三尺翠碑遗墨在，一林寒竹暮烟深。平生景仰高名久，敢负它时直爱心。","dynasty":"宋代","title":"次韵赵清献阴字诗"}
{"author":"刘子翚","content":"酒香浑若过新丰，心事悠悠冷笑中。彻夜道傍栀叶雨，几年马上桂枝风。高情未许愁心挽，归意惟应梦可通。准拟今秋剩追逐，暗泉锵佩月潭东。","dynasty":"宋代","title":"次韵栀杭七言"}
{"author":"刘子翚","content":"春风摇溪溪摇天，刘郎诗思如涌泉。已怜飞花太狼籍，却爱芳草长芊绵。痴儿了事从渠了，万古寒空没飞鸟。北海樽中兴味长，邯郸枕裹功名小。南山北山云崔嵬，君胡不歌归去来。山中交游苦相忆，玉柱瑶瑟生浮埃。","dynasty":"宋代","title":"次韵致明七言"}
{"author":"刘子翚","content":"病翁不咄咄，琅然寄枯琴。倘无枯琴寄，孰表吾之心。形忘岂知病，道在宁复今。龙蟠老樟下，觱发摇长音。","dynasty":"宋代","title":"次韵致明听琴"}
{"author":"刘子翚","content":"已爱云山信脚行，撩人诗句更增情。直须吏部寻盟日，急遣双鱼一寄声。","dynasty":"宋代","title":"次韵朱乔年送山老住三峰二首"}
{"author":"刘子翚","content":"平生耳裹三峰寺，况识峰头新主人。借我一筇扶病去，月林松吹度纶巾。","dynasty":"宋代","title":"次韵朱乔年送山老住三峰二首"}
{"author":"刘子翚","content":"久分闽郡竹，屡赐汉庭金。才刃硎新发，恩波海并深。冠销乘间祸，民有不欺心。祗恐锋车起，云霄路莫寻。","dynasty":"宋代","title":"次张守韵四首"}
{"author":"刘子翚","content":"促席山堂夜，寒灯吐碎金。酒分邻瓮美，栗爆地炉深。疏懒难堪事，纷华易坏心。自惟贪寸禄，双鬓老侵寻。","dynasty":"宋代","title":"次张守韵四首"}
{"author":"刘子翚","content":"瓦白霜封缟，波清月漾金。柝沈秋垒静，人语夜堂深。故国归何日，寒衾事满心。庭松怜手植，擢干已弥寻。","dynasty":"宋代","title":"次张守韵四首"}
{"author":"刘子翚","content":"泣怀三献玉，谦拒四知金。势利焚和猛，诗书汲古深。贵无长得意，闲有自由心。岣嵝丹砂在，盟寒傥可寻。","dynasty":"宋代","title":"次张守韵四首"}
{"author":"刘子翚","content":"天怀迥与尘器背，蓬莱屡踏金鳌背。闲披白袷过清湖，爽气涵空渺无外。澹然爱此一泓奇，散发逍遥漱华滋。尚嫌林影太凋薄，斜阳射破碧琉璃。遥知宣室虚前席，良裘固非一狐腋。他时归梦想南飞，环词已为磨崖石。","dynasty":"宋代","title":"次致明泉石轩诗韵"}
{"author":"刘子翚","content":"西溪观鱼仍开樽，鸣榔隐隐沈烟村。吾人岂有竭泽意，澒洞四际鱼龙奔。惊潜初见穿乱藻，亟遁转觉迷深源。向非驱迫群党聚，罩{上四下鹿}徒使波涛浑。巨鳞足供数客饱，银马琐碎不足论。吁嗟神物未变化，暴骨砧机宁非冤。江湖万里厌游泳，失地斗水能为恩。临流解网意亦厚，诱以芳饵仍争吞。因悲摇尾向数罟，岂异俯首縻华轩。慨然投箸起太息，归思已逐冥鸿骞。","dynasty":"宋代","title":"打鱼歌"}
{"author":"刘子翚","content":"画沙笔妙言犹在，折角巾欹兴已穷。不见此豪春色晚，至今遗恨雨声中。词华端是补天手，谑浪故存高世风。闻欲寻盟石峰下，人生能费几枝筇。","dynasty":"宋代","title":"大年三月书来许访敝庐继闻阻雨已归近闻复有"}
{"author":"刘子翚","content":"厌旱讼风伯，苦雨诛云师。天公良独难，尔民多怨咨。夏潦包原隰，苗端涨清漪。冬暄但流尘，土坚不衔犁。阴阳有乘除，此理固可推。惟神执天权，悯物思济之。穴泉类蹄涔，幽灵隐其涯。仿佛小双螯，控御蛟龙随。名居列曜尊，箕毕可指撝。顾匪郭索伦，尝辱左手持。滂沱为一纵，岂惟润东菑。灏灏燠气清，浮浮瘴烟披。将闻鼓腹谣，它求折肱医。寸泽垂二惠，此功神所尸。遥知青青麦，春风满陵陂。吾侪饱汤饼，敢后椒浆期。","dynasty":"宋代","title":"祷雨蟹泉"}
{"author":"刘子翚","content":"选拔由亲卫，时危远出征。气骁尝忽敌，身殁始知名。故妾辞空帐，残兵隶别营。伤心豺虎窟，冒险尔何轻。","dynasty":"宋代","title":"悼李奉"}
{"author":"刘子翚","content":"微风收宿霭，细路绕平皋。石乱春溪急，山寒晓月高。鸟声时出树，花气欲侵袍。行役兼清赏，驱驰未觉劳。","dynasty":"宋代","title":"道中"}
{"author":"刘子翚","content":"几年归梦水云间，猿鹤重寻已厚颜。惭愧君恩犹窃禄，官衔新带武夷山。","dynasty":"宋代","title":"得沖佑命"}
{"author":"刘子翚","content":"奉祠得请向天台，清梦先寻紫翠堆。借问刘晨今在否，云间应见耳孙来。","dynasty":"宋代","title":"得天台命二首"}
{"author":"刘子翚","content":"暖风环佩满芳洲，贝阙珠宫忆旧游。此日刘郎心似水，桃花空绕暮溪流。","dynasty":"宋代","title":"得天台命二首"}
{"author":"刘子翚","content":"偶向妙峰亭上望，一襟寒色近春分。晴风吹放天全露，吹尽江南江北云。","dynasty":"宋代","title":"登鹅湖妙峰亭次韵"}
{"author":"刘子翚","content":"茅檐聊徙倚，落日见樵苏。过雁飞何急，寒山远欲无。剧谈容谩叟，逸兴慕潜夫。寸禄甘华发，人生底事愚。","dynasty":"宋代","title":"登原仲茅亭"}
{"author":"刘子翚","content":"禽殚繁弱弃，免尽韩卢烹。英雄起乘时，时徂力难争。精魂闭尽穴，壮骨扬飞尘。凄凉千载下，闻风凛如生。嬴秦失其鹿，图王各峥嵘。斯人顾眄间，汉楚分重轻。臣虽替末路，君亦寒初盟。岂不念畴昔，百战同艰辛。谁云汉网疏，豪俊屡拂索。高蹈欣系解，括囊闻饮醇。","dynasty":"宋代","title":"吊史"}
{"author":"刘子翚","content":"益遣归心快，愁霖喜乍晴。树阴迎马合，波影照人清。不见云山路，时闻樵斧声。暮云偏有意，相伴隔溪行。","dynasty":"宋代","title":"叠嶂"}
{"author":"刘子翚","content":"诗人零落叹才难，二妙风流压建安。已见词锋推晋楚，定应臭味等芝兰。鸿轩意气惭交吕，凤跃声华敢望韩。咫尺烟尘不相见，它时惆怅隔金銮。","dynasty":"宋代","title":"读韩子苍吕居仁近诗"}
{"author":"刘子翚","content":"英姿直节想堂堂，不忍偷生向扰攘。二帝蒙尘方幸虏，六臣奉玺更朝梁。身轻欲抗豺狼怒，名在终同日月光。曾与先君共褒录，拊编交感泪浪浪。","dynasty":"宋代","title":"读李忠愍文集"}
{"author":"刘子翚","content":"官侯凿平剑浦滩，游子不歌行路难。李公作铭垂不刊，峻峰激流生笔端。斯文岂但夸雄观，寓理之奥开聋眢。惟人性天同广胖，横目立见分庭坛。纷敷蔽翳榛苇萑，腾逃郁屈猿蛇蚖。铦剡猎利剑戟攒，离睽截裂赵魏韩。千崖百濑中绕蟠，覆溺嵬岸糜坚完。胡为气舒貌颟顸，旁观已洞其肺肝。浮思一纵坂走丸，不极不止巧九殚。涂膏然萁卒焦乾，万古乾坤元自安。堂堂灵君司五官，乍臣乍叛劳控搏。日渐月磨如印刓，壮哉情卉牢盘还。躁谋欲骤加雕剜，惨若萧斧临髀髋。自腥夷之良可叹，何如含垢休索瘢。洒洒落落从中看，豁然四通裂囊箪。有如滩流平不湍，鉴静天空秋月寒。疗性此是言中丹，至味淡薄谁能餐。我昔蒙公分剩残，桐花城西路漫漫，裁笺屡唤南飞翰，何当澡瀹纫椒兰。厚地为屦天为冠，从公上征鞭龙鸾。访瞿追孔聊游般，物外虚明如许宽。脚底日转红团栾，瑶池簉席一笑阑。春著万象流余欢，北游未遂心传传。吟余北窗睡长鼾，清风时来撼琅玕。","dynasty":"宋代","title":"读平险铭寄李汉老"}
{"author":"刘子翚","content":"谁将家集到书帷，故喜风骚擅一时。快读祗愁雌霓误，流传不但落枫奇。唱酬滥许联东野，叙引仍欣得牧之。生死穷途天不恤，虚名安用日星垂。","dynasty":"宋代","title":"读士特诗集"}
{"author":"刘子翚","content":"携锄引荒泉，偶步松岗北。泠然毛骨清，楚尾见秋色。稻气馥初凉，柽阴澹微日。缅怀小斋居，棂槛增岑寂。旷度灭知闻，微吟数峰碧。若人端好修，珍驾动无迹。深穷伊水源，峻陟衡山极。终焉憩孔林，所乐惟自得。延和数酌醪，侑静一编易。向来辱倾输，洞见胸中白。思亲道匪侔，既远情不怿。矧余质冥顽，固未易刻画。尊生有遐心，克已无全力。以兹畏所知，负负常夕惕。余波傥时渐，玉汝天其或。","dynasty":"宋代","title":"读曾吉甫横碧斋诗"}
{"author":"刘子翚","content":"独坐高堂上，游观思无极。重门虽昼关，远岫如不隔。长林叶布阴，浅涧流波激。欣欣物态荣，淑气生原隰。幽禽感时鸣，绕树飞还集。常恐逐惊飙，无阶恋俦匹。兴怀念良游，岁月更相及。佳人独弃余，何以慰岑寂。褰裳迷所向，望远时伫立。心知徒百忧，沈思不能释。","dynasty":"宋代","title":"独坐"}
{"author":"刘子翚","content":"鸣鼙渡长淮，霏烟散清晨。皎皎初日光，照辉草木新。横林渡余碧，叠嶂开嶙峋。移桡失向背，烟波浩无垠。儿童相橹歌，余心亦欣欣。轻帆轻相逾，画鷁映流津。徘徊望洲渚，悠然独怀人。樵渔有栖遁，寂寞谁问邻。暮风翻洪涛，鱼虾亦有神。四顾天地墨，孤舟恐漂沦。","dynasty":"宋代","title":"渡淮"}
{"author":"刘子翚","content":"君不见咸阳之原，泾渭之间。灵苗丛生绿芊绵，春风莽莽胶晴烟。天马嚼齕黄金涎，渴喷清流香浮川。年深骏足宵腾迈，目有神光破昏昧。方经夸异傥不诬，伊人服之功必倍。君空种药南山隅，紫花褐实连庭除。长鑱斸掘动云壤，婉婉尽拔生龙须。饮之清醥观其德，宛如君子弥温克。浮沈讵恤世论量，蒸曝益见中腴泽。我年三十号病翁，空斋药杵声珑冬。未能医国惭君赐，旧书且读蝇头字。","dynasty":"宋代","title":"鹅峰居士以地黄遗病翁因为作引"}
{"author":"刘子翚","content":"我识今朝李翰林，十年隔绝飞寸心。素书每逢双鲤得，云路欲倚长梯寻。翰林昔参建炎政，想见中兴人物盛。方圆龃龉不足论，角巾雅有江湖兴。玉堂草诏褫凶魄，丹陆陈谟发天听。介圭便合趣公还，只今密勿才稀并。自怜随牒东南奔，假道因得登龙门。怪余髯面益老矣，一笑问劳情弥敦。僧坊萧萧远闤闠，岂料飘零获清对。牛行尚忆王相宅，曩日交游几人在。浊酒青灯梦寐间，九州西海烟尘内。区区王事今有程，暂见复别难为情。长亭唤马一凄断，璧月晓堕桐花城。","dynasty":"宋代","title":"法石见李汉老参政"}
{"author":"刘子翚","content":"朝来杀气秋，千里无立草。翩翩黑帜飞，结垒天长道。猎罢楚天寒，黄云淡如扫。","dynasty":"宋代","title":"防江行五首"}
{"author":"刘子翚","content":"汉家飞将雄，夜战芜战北。双刀斫尽刓，月暗穿围出。低头拔胡箭，却向胡军射。","dynasty":"宋代","title":"防江行五首"}
{"author":"刘子翚","content":"寒烽隔水明，虏意犹叵测。君王自临戎，万骑随清跸。士气薄层霄，欃枪夜无色。","dynasty":"宋代","title":"防江行五首"}
{"author":"刘子翚","content":"江边五色旗，分总期门士。惊砂杂雪飞，日暮孤城闭。寂寥良将风，谁识投醪意。","dynasty":"宋代","title":"防江行五首"}
{"author":"刘子翚","content":"楼船动沧江，江晴鼓声发。男儿取封侯，赴敌如饥渴。腰悬孛堇头，长歌献金阙。","dynasty":"宋代","title":"防江行五首"}
{"author":"刘子翚","content":"神霄宫殿五云间，羽服黄冠缀晓班。诏许群臣亲受籙，步虚声裹认龙颜。","dynasty":"宋代","title":"汴京纪事二十首其九"}
{"author":"刘子翚","content":"宫娃控马紫茸袍，笑捻金丸弹翠毛。凤辇北游今未返，蓬蓬艮岳内中高。","dynasty":"宋代","title":"汴京纪事二十首其十"}
{"author":"刘子翚","content":"笃耨清香步障遮，并桃冠子玉簪斜。一时风物堪魂断，机女犹挑韵字纱。","dynasty":"宋代","title":"汴京纪事二十首其十一"}
{"author":"刘子翚","content":"万炬银花锦绣围，景龙门外软红飞。凄凉但有支头月，曾照当时步辇归。","dynasty":"宋代","title":"汴京纪事二十首其十二"}
{"author":"刘子翚","content":"云芝九干麦双岐，盍有嘉生瑞圣时。玉殿称觞闻好语，时教张补撰宫词。","dynasty":"宋代","title":"汴京纪事二十首其十三"}
{"author":"刘子翚","content":"桥上游人度镜光，五花殿裹奏笙簧。日曛未放龙舟泊，中使传宣趣郓王。","dynasty":"宋代","title":"汴京纪事二十首其十四"}
{"author":"刘子翚","content":"天厩龙媒十万蹄，春池蹴踏浪花飞。路人争看萧衙内，月下亲调御马归。","dynasty":"宋代","title":"汴京纪事二十首其十五"}
{"author":"刘子翚","content":"盘石曾闻受国封，承恩不与幸臣同。时危运作高城砲，犹解捐躯立战功。","dynasty":"宋代","title":"汴京纪事二十首其十六"}
{"author":"刘子翚","content":"梁园歌舞足风流，美酒如刀解断愁，忆得少年多乐事，夜深灯火上樊楼。","dynasty":"宋代","title":"汴京纪事二十首其十七"}
{"author":"刘子翚","content":"仓黄禁陌放飞戈，南去我稀北去多。自古胡沙埋皓齿，不堪重唱蓬蓬歌。","dynasty":"宋代","title":"汴京纪事二十首其十八"}
{"author":"刘子翚","content":"闻道归舟泊浅沙，篮舆出郭日初斜。新传赋咏来梁苑，旧识芝兰向谢家。遣兴只凭樽有酒，感时愁见树飞花。相逢未款还相别，回首长亭鬓欲华。","dynasty":"宋代","title":"访士特举和六四叔诗因次韵"}
{"author":"刘子翚","content":"布及自昔有遗才，白首穷经隐涧隈。门掩青山朝暮色，客来浊酒两三杯。鸿冥岂复惊尘网，鹗荐虚闻达帝台。我亦放情依一壑，云间杖屐喜相陪。","dynasty":"宋代","title":"访原仲"}
{"author":"刘子翚","content":"寂寂临湖屋，湖风为掩门。鸟声幽谷树，山影夕阳村。好事长留客，虽贫亦置樽。平生枯淡意，去此欲谁论。","dynasty":"宋代","title":"访原仲山居"}
{"author":"刘子翚","content":"梦裹壶山寻二妙，不因荔子鬓丝华。聊分茗碗应年例，故有筠笼来海涯。鲜苞尚想妃子笑，槁面何取西施羓。老馋惟作耐久计，一瞬红紫真空花。","dynasty":"宋代","title":"分花公美子应预为白曬之约"}
{"author":"刘子翚","content":"风韵飕飕远更清，苍髯瘦甲耸亭亭。连根欲斗岩峦力，一盖常涵雨露背。曾映月明留鹤宿，近经雷霹带龙腥。衰残愧我无仙骨，愿采流膏慰暮龄。","dynasty":"宋代","title":"分韵赋古松得青字"}
{"author":"刘子翚","content":"少日胸怀辄自奇，与君谈笑叩天扉。南宫试艺联裾出，上苑寻芳结骑归。乱后交游今孰在，向来心事已多违。双鱼忽得平安信，回首家乡梦欲飞。","dynasty":"宋代","title":"奉酬少稷道旧之什"}
{"author":"刘子翚","content":"夜宴芙蓉苑，华榱烛影光。史君频会客。侍女惯新妆。剧饮不胜醉，论诗非所长。倚栏霄汉近，宫殿郁相望。","dynasty":"宋代","title":"府会次士特韵"}
{"author":"刘子翚","content":"宵寒卧增裯，昼寒起增衣。何如负暄乐，高堂日晖晖。引光扉尽辟，追影榻屡移。妙趣久乃酣，瞑目潜自知。初如拥红炉，冻粟消顽肌。渐如饮醇醪，暖力中融怡。欠神百骸舒，爬搔随意为。稍回骄佚气，顿改酸寒姿。薰然沐慈仁，天恩岂余私。愿披横空云，四海同熙熙。矫首望扶桑，倾心效园葵。","dynasty":"宋代","title":"负暄"}
{"author":"刘子翚","content":"雄观今古快幽情，突兀层楼出市甍。二水交流何处尽，孤舟不见乱山横。丹炉寂寞仙游远，剑气萧条和恨盈。向晚移樽话流落，可堪时听鼓鼙声。","dynasty":"宋代","title":"赋双溪阁用蔡君谟诗声字韵"}
{"author":"刘子翚","content":"儿时坐涧石，散发如浮烟。风惊绿鬅鬙，意谷凌飞仙。那知二毛见，倏忽到老边。蒙纱犹铲彩，猎鬓强呈鲜。星星傥未已，遂恐华吾颠。骑省叹遇合，郎潜感迍邅。万古寄一辙，长歌悲昔贤。流光不假借，志抱何由宣。余龄事可知，已矣宁非天。穷通各有待，憔悴孰使然。凄其槁梧畔，惕若明镜前。灵膏讵能涅，{左女右蓐}拂事可怜。惟应幽室处，一猛放万缘。尝闻卫生要，心白发自玄。","dynasty":"宋代","title":"感白发"}
{"author":"刘子翚","content":"石濑分流小，霜林间树红。暮桥横隐约，寒锻响丁东。","dynasty":"宋代","title":"晚宿"}
{"author":"刘子翚","content":"一径联镳去，身疑在画图。林阴穿欲尽，山霭近还无。下榻聊盘礴，裁诗屡嗫嚅。道人留客意，片月出云孤。","dynasty":"宋代","title":"过天竺寺"}
{"author":"刘子翚","content":"呼儿急走送筠篮，敌暑惟应此物堪。一握青瑶含秀润，满襟寒雪沍清甘。搔园底用修邻怨，剪棘聊应益盗惭。它日傥收遗瓣种，离离虎掌遍山南。","dynasty":"宋代","title":"送瓜与胡原仲"}
{"author":"刘子翚","content":"森沈径易迷，支筇为徘徊。何处春光多，时登百花台。主人澹无情，林花为谁开。","dynasty":"宋代","title":"续赋家园七咏其五百花台"}
{"author":"刘子翚","content":"日昃无全照，南迁事仓忙。龙谣方协瑞，星衲已告亡。凌迟百年运，凛凛危莫将。向来问鼎人，项背常相望。环宫白羽列，面阙鸣弦张。膺图未跻泰，卜世岂有长。独怜短辕公，推刃杀忠良。百身嗟莫赎，一恸鬓成苍。时移事亦更，为宋复为梁。惟有采石潮，年年到前岗。","dynasty":"宋代","title":"建康六感·晋"}
{"author":"刘子翚","content":"橙齑细缕风韵胜，我不痛饮那知音。何如金丸走衾枕，三月梦游薝卜林。","dynasty":"宋代","title":"橙子四首其二"}
{"author":"刘子翚","content":"粲粲来禽味独香，孤根谁徙向天涯。好寻青李相遮映，风味应同逸少家。","dynasty":"宋代","title":"和士特栽果十首·来禽"}
{"author":"刘子翚","content":"羞貌丹青斗丽颜，为君一笑静天山。西京自有麒麟阁，画向功臣卫霍间。","dynasty":"宋代","title":"明妃出塞"}
{"author":"刘子翚","content":"书生赋分合穷愁，官与休辰不肯休。清晓犯寒开省户，谁家见雪似瀛洲。烂银宫阙云端见，素奈园林月下游。说与南湖张祠阁，速来同直道山头。","dynasty":"宋代","title":"馆中简张约斋"}
{"author":"刘子翚","content":"莽莽荒茨岸，回回乱石滩。雨寒收市早，风急泊舟难。宇县兵犹斗，乾坤网正宽。殷勤嘱龙剑，莫久卧波澜。","dynasty":"宋代","title":"泊舟"}
{"author":"刘子翚","content":"屯田词，考功诗，白水之白锺此奇。钩章棘句凌万象，逸兴高情俱一时。耆卿骨朽士特死，涧谷错莫无晶辉。后生俊秀何其寡，吾宗喜有莱孙者。双瞳点漆面如水，一见使我心神写。读书已通经，学赋已知律。只今年十三，吐气成五色。骊珠出海夜生光，突笴流弦追莫及。人材有价谁能私，不妨乃翁聊誉儿。囊中彩笔今付汝，往继二妙声名驰。","dynasty":"宋代","title":"莱孙歌"}
{"author":"刘子翚","content":"病身偏与静相宜，著意悠悠定自痴。兀坐南窗了无语，篆花索处一星移。","dynasty":"宋代","title":"游密庵三首"}
{"author":"刘子翚","content":"扰扰椎埋遍九原，因山独有霍陵存。孝文俭德虽天纵，亦赖忠臣效一言。","dynasty":"宋代","title":"张释之谏文帝"}
{"author":"刘子翚","content":"林间幽鸟吸枯槎，落尽寒潮一涧沙。独林桥西游子宿，酒旗斜日两三家。","dynasty":"宋代","title":"寒涧"}
{"author":"刘子翚","content":"风急胡尘暗九州，岸巾长啸一登楼。故园却忆桐孙在，薄宦端为荔子留。湖海以南兵尚斗，犬戎不死祸难休。似闻推毂皆飞将，盍有清谈谢傅流。","dynasty":"宋代","title":"偶书"}
{"author":"刘子翚","content":"空原悲风吹苜蓿，胡儿饮马桑乾曲。谁家女子在氇城，呜呜夜看星河哭。黄金为闺主为宇，平生不出人稀睹。父怜母惜呼小名，择对华门未轻许。干戈漂荡身如寄，绿鬓朱颜反为累。朝从猎骑草边游，暮逐戎王沙上醉。西邻小姑亦被虏，贫贱思家心更苦。随身只有嫁时衣，生死同为泉下土。出门有路归无期，不归长愁归亦悲。女身如弱难自主，壮士从姑不如女。","dynasty":"宋代","title":"怨女曲"}
{"author":"刘子翚","content":"密壤深根蒂，风霜已饱经。如何纯白质，近蒂染微青。","dynasty":"宋代","title":"园蔬十咏其九萝卜"}
{"author":"刘子翚","content":"粤人多悍骄，风声亦惟旧。儿童仅胜衣，挟箠相格斗。艺精气益横，质化心忘陋。家饶喜称侠，世乱甘为寇。岂伊天性然，习俗所成就。吾闻互乡童，翱翔圣贤囿。隐豺弄斓斑，攻驹发驰骤。佩觽尔何知，义方得无谬。","dynasty":"宋代","title":"论俗十二首"}
{"author":"刘子翚","content":"暇日宾朋集，投壶雅戏同。傍观惊妙手，一失废前功。礼盛周垂宪，词誇晋起戎。区区论胜负，转眼事还空。","dynasty":"宋代","title":"投壶"}
{"author":"刘子翚","content":"蒲团宴坐若还家，罗縠如空了不庶。可春风摇得我，兰芳轻噀淡黄芽。","dynasty":"宋代","title":"次韵明仲幽居春来十首"}
{"author":"刘子翚","content":"寒声萧萧霜叶秋，石路硗确穿林幽。云横远岫若平断，风约小溪如倒流。偶经名蓝亦终日，喜有胜士同兹游。移床果茗咄嗟办，曳杖欲归仍更留。","dynasty":"宋代","title":"同原仲成元致和入开善"}
{"author":"刘子翚","content":"策杖农家去，萧条绝四邻。空田依垅峻，断藁布窠匀。地薄惟供税，年丰尚苦贫。平地饱官粟，愧尔力耕人。","dynasty":"宋代","title":"策杖"}
{"author":"刘子翚","content":"不复青铜照瘁颜，耄荒从谏若移山。只将女子论贤否，陶母当时亦翦鬟。","dynasty":"宋代","title":"明皇览镜妃子剪鬟"}
{"author":"刘子翚","content":"寒烽隔水明，虏意犹叵测。君王自临戎，万骑随清跸。士气薄层霄，欃枪夜无色。","dynasty":"宋代","title":"防江行五首"}
{"author":"刘子翚","content":"幽行已办百枝扶，况有溪山近故庐。水碧山光都几许，道人著眼恰无余。","dynasty":"宋代","title":"詹君则赋光壁堂诗拉余同作"}
{"author":"刘子翚","content":"寂寂家园草覆阶，乱兵飞箭入楼台。丁宁莫斫湖边柳，尽是刘郎手自栽。","dynasty":"宋代","title":"送杜季习四首"}
{"author":"刘子翚","content":"禽殚繁弱弃，免尽韩卢烹。英雄起乘时，时徂力难争。精魂闭尽穴，壮骨扬飞尘。凄凉千载下，闻风凛如生。嬴秦失其鹿，图王各峥嵘。斯人顾眄间，汉楚分重轻。臣虽替末路，君亦寒初盟。岂不念畴昔，百战同艰辛。谁云汉网疏，豪俊屡拂索。高蹈欣系解，括囊闻饮醇。","dynasty":"宋代","title":"吊史"}
{"author":"刘子翚","content":"君不见钟繇学书夜不眠，以指画字衣皆穿。当时尺牍来邺下，锦标玉轴争流传。又不见鲁公得法屋漏雨，意象咄咄凌千古。断碑零落翠苔封，直气英风犹可睹。元常独步黄初际，清臣后出今无继。风神迥处本天资，巧力亦自精勤至。羡君好尚何高奇，寒窗弄笔手生胝。向来失计堕尘网，锐气直欲摩云飞。男儿舌在心何怍，却拟临池寻旧学。要须笔外见钟颜，会自蛟龙生掌握。银钩石刻余何爱，劝以短歌君勿怠。他时八体妙有馀，此歌傥可君绅书。","dynasty":"宋代","title":"临池歌"}
{"author":"刘子翚","content":"出山曾几时，桂露飒已秋。兴来任两屐，散此默默忧。岚光近仍灭，鸟语静忽流。新亭迥临危，急润循岩陬。上有独树荫，下有鸣湍幽。长飙一振荡，俯仰闻飕飕。平生尘累心，净尽迥此游。徘徊啸咏发，瞻眺穷林丘。天寒云已归，山好客自留，悠然百不知，日月过则休。人生乐在我，何必遂所求。","dynasty":"宋代","title":"同胡原仲吴公路游清湍亭赋诗得流字"}
{"author":"刘子翚","content":"积雨生秋意，浮阴放晚晴。钟声寒野迥，桥影小溪清。","dynasty":"宋代","title":"杂题四首"}
{"author":"刘子翚","content":"布衣自昔有遗才，白首穷经隐涧隈。门掩青山朝暮色，客来浊酒两三杯。鸿冥岂复惊尘网，鹗荐虚闻达帝台。我亦放情依一壑，云间杖屦喜相陪。","dynasty":"宋代","title":"访原仲"}
{"author":"刘子翚","content":"老坡文中哮阚声，凛凛常如对英峙。琅然讽咏兴凌云，瞠若追攀颡流泚。玉山妙唱久寂寥，可与言计有之子。裁笺远饷风露新，坐我千尺黄山底。初挼玄縠出冰霜，小嚼清香泛窗几。已轻魏帝昵蒲桃，肯许唐贤魁绿李。极知人口无正味，苦谈甘酸各务美。不经真识为品题。此物初筵几不齿。青菁有用拔蒿莱，白粲无酬腐糠秕。士怀环玮勿自神，邂逅飞沈同一理。子才超矣会晔然，外泽中真期是以。味果固已驱烦邪，味道更须沦骨髓。","dynasty":"宋代","title":"行夫寄黄山榧子有诗因同来韵"}
{"author":"刘子翚","content":"杳杳尽寒色，乘高望更迷。晓晴山气上，春涨野桥低。幽鸟啼无伴，閒花发欲齐。几多沈寂景，醉笔为提撕。","dynasty":"宋代","title":"春望"}
{"author":"刘子翚","content":"森沈径易迷，支筇为徘徊。何处春光多，时登百花台。主人澹无情，林花为谁开。","dynasty":"宋代","title":"续赋家园七咏其五百花台"}
{"author":"刘子翚","content":"浮云匿晨晖，雨雹惊春昼。天公号令乖，阴晴变何骤。小径践芳泥，通渠走寒溜。风颠万木偃，气凛重帏透。鵷鸾护巢翔，奈此群雏幼。拥炉乌薪然，双手慵出袖。褰帏望空明，屋角见遥岫。良朋不可招，块处惭孤陋。青青桃叶长，奕奕兰花秀。长吟曷咨嗟，佳辰去难又。","dynasty":"宋代","title":"春寒偶书"}
{"author":"刘子翚","content":"梦裹壶山寻二妙，不因荔子鬓丝华。聊分茗碗应年例，故有筠笼来海涯。鲜苞尚想妃子笑，槁面何取西施羓。老馋惟作耐久计，一瞬红紫真空花。","dynasty":"宋代","title":"分花公美子应预为白曬之约"}
{"author":"刘子翚","content":"宾榻勤初设，诗筒辱屡传。一嗟云雾隔，坐阅岁时迁。埋玉俄成恨，乘风想已仙。终当挽行绋，长恸繐帷前。","dynasty":"宋代","title":"李丞相挽诗三首"}
{"author":"刘子翚","content":"已把重阳菊，吟怀不为秋。江湖三俊远，天地一翁愁。日近书来少，宵长梦不休。吴云犹可望，时上堇峰头。","dynasty":"宋代","title":"寄行夫兼怀如愚珙"}
{"author":"刘子翚","content":"分房圆戢戢，弄色翠娟娟。摘实怜空的，方知雨露偏。","dynasty":"宋代","title":"池莲四咏分韵·子"}
{"author":"刘子翚","content":"秋林黄叶晚霜严，熟蒂甘香味独兼。火伞頳虬浪褒拂，风标那似邑中黔。","dynasty":"宋代","title":"和士特栽果十首·椑柿"}
{"author":"刘子翚","content":"圣君尝胆愤艰难，双跸无因日问安。汉节凋零胡地阔，北州何处是通汗。","dynasty":"宋代","title":"汴京纪事二十首其三"}
{"author":"刘子翚","content":"密壤深根蒂，风霜已饱经。如何纯白质，近蒂染微青。","dynasty":"宋代","title":"园蔬十咏其九萝卜"}
{"author":"刘子翚","content":"种竹应须我辈人，茅檐对此可忘贫。欹风带雨看无厌，淡夜寒绡画不真。青女侵凌余瘦节，箨龙盘屈更分身。会裁一管招鸣凤，千亩何须羡渭滨。","dynasty":"宋代","title":"次韵温其种竹诗"}
{"author":"刘子翚","content":"半参樵径绕危岑，仿佛精庐若可寻。怪底扶筇箸力健，暖风晴日送登临。","dynasty":"宋代","title":"游密庵三首"}
{"author":"刘子翚","content":"分携六换禁城烟，梦也慵飞到日边。采笔尚怀貂可续，冰衔时许雁遥传。紫薇院静君宵直，绿苎村深我昼眠。会身急流归亦好，双筇同访幔亭仙。","dynasty":"宋代","title":"寄巨山"}
{"author":"刘子翚","content":"蜡封泥印了不勤，索居十载常念群。恋乡宁饮建溪水，怀友忽梦龟山云。閒中意度不沾俗，老去词华全付君。阿戎来归得新语，戏笔报谢非夸文。","dynasty":"宋代","title":"次李巽伯韵"}
{"author":"刘子翚","content":"远信殷勤到草庵，却惭衰病岂能堪。聊将佛日三端布，为造青州一领衫。","dynasty":"宋代","title":"径山寄生子作道服三首"}
{"author":"刘子翚","content":"襆被重来宿，山堂故宛然。池清秋过月，林静晚生烟。仙李朝双阙，诗翁閟九泉。无罪访存殃，搔首暮山前。","dynasty":"宋代","title":"宿士特山堂怀似表"}
{"author":"刘子翚","content":"又见庭梧一叶飞，物华心事两差池。百年未半老相逼，四序平分秋独悲。过岸山川云漠漠，残灯院落雨丝丝。客怀料理须杯酒，哭向穷途定自痴。","dynasty":"宋代","title":"秋意"}
{"author":"刘子翚","content":"蛎房生海堧，坚顽宛如石。其中储可欲，虽固必生隙。嵌嵒各包藏，碨{左石右亚}相附积。终逢霹雳手，妙若启扃鐍。鑽灼谅难堪，曷不吐余沥。南庖富腥盘，岂惟此称特。吞航大绝伦，梯脔万夫食。针鳞九牛毛，水嚼逾千百。光螺晕紫斑，{上节下虫}膏湛金色。水母脆鸣牙，章举悬疣密。乌黏力排奡，贴石不可索。妾鱼戏浮波，媚鲘雌雄匹。蟹躁辄磺骛，鳖缩常畏出。车螯不服箱，马鲛非骏迹。江瑶贵一柱，嗟岂栋梁质。骨柔竞爱{左鱼右戈}，多鲠鯯乃斥。蚶虹鲑赤文，肉黑鱼之贼。鲦鱨鰋鲤鳗，鱣鲔鳅鲂鲫。鳙庸而魦，琐冗难尽述。包涵知海量，长养荷天德。贪生族类繁，失地波涛窄。网{上四下毕}人创祸，甘鲜已为厄。纷然均可口，流品当别白。微物倘见知，捐躯不足惜。","dynasty":"宋代","title":"食蛎房"}
{"author":"刘子翚","content":"化工吝幽香，斑斑被花木。氤氲寒岩桂，高韵盖群馥。无人尽日芳，守志何幽独。士介耻求知，女贞惭自鬻。凄凉楚山秋，樛枝吐金粟。浅水映轻明，微飙发含蓄。楼端静忽闻，马上遥相逐。踟蹰为延伫，但见林峦绿。瓶罂谁折赠，清芬閟庐屋。久处不自知，乍至弥郁郁。客悲芳岁暮，梦绕寒溪曲。长吟小山词，古意恐难复。","dynasty":"宋代","title":"木犀古风"}
{"author":"刘子翚","content":"玲珑岩穴巧如刳，中贮沧浪百斛余。衰懒自怜游世人，襟怀未及汝常虚。","dynasty":"宋代","title":"题石井二首"}
{"author":"刘子翚","content":"旧闻通印名，海错珍莫逾。火气烁鳞鬣，卤香泛庖厨。泥泥子盈胞，鲜美祸所区。生如粒芥微，多若囊粟储。他年想吞舟，勿轻此锱铢。一咀命千百，虽甘汝安无。穷冬孚乳时，罩{上四下鹿}海为虚。含冻体犹僵，得潟味已渝。虐戏等刳孕，淫刑几戮孥。人深襁褓恩，在物爱岂殊。闽风易杀子，盥水沈其躯。讵有恻怛心，旁推及豚鱼。相残人兽均，自残兽不如。哦诗化蛮獠，因警饕餮徒。","dynasty":"宋代","title":"子鱼"}
{"author":"刘子翚","content":"雨余陂水平，徙倚聊一望。归云淡欲无，宇宙何清旷。吾心游太虚，聊寄此亭上。","dynasty":"宋代","title":"续赋家园七咏·意远亭"}
{"author":"刘子翚","content":"扇马严内仗，貂珰侍宸阍。哀哉里闾间。刀阉逮鸡豚。放麑识忠荩，毋卵著格言。矧利肥甘躯，绝其孳息源。难销爱欲心，物物天性存。逆情气必戾，顺化生乃蕃。谁开口腹谋，无乃伤仁恩。","dynasty":"宋代","title":"论俗十二首"}
{"author":"刘子翚","content":"漂流今海角，胡骑忽秋风。旧隐怀空翠，征途厌软红。时平犹倦仕，力小况从戎。欲遣愁城破，须论酒子功。","dynasty":"宋代","title":"张守唱和红字韵诗八首其三"}
{"author":"刘子翚","content":"羽檄西来趣会兵，秋风胡虏更纵横。烽火石岭塞垣迥，马渡分河波浪生。使者漫传苏武节，君王频幸亚夫营。百年信誓明如日，何事纷纷起战争。","dynasty":"宋代","title":"会兵"}
{"author":"刘子翚","content":"我车南，君车北，相逢总是天涯客。拥炉谈笑一灯残，出门风雨千山隔。","dynasty":"宋代","title":"赠宗周宾"}
{"author":"刘子翚","content":"晨兴访萧寺，爽气清如沐。坐看雨离山，飞阴断平陆。归途阻夕涨，伫立惊幽独。曳杖听残钟，却寄僧坊宿。","dynasty":"宋代","title":"晨兴"}
{"author":"刘子翚","content":"手种桃花满北山，花红艳艳照春湾。不知何代儿孙老，却见渔舟乍往还。","dynasty":"宋代","title":"和士特栽果十首·桃"}
{"author":"刘子翚","content":"天庭吐气作静红，警逻犹烦小试中。政使著鞭无暇日，惟应读易有清风。昼评一卦纷然异，夜梦三爻廓尔通。闻说新笺极玄妙，可无残剩到衰翁。","dynasty":"宋代","title":"次翁来借诸家易解闻已有新说以诗借观"}
{"author":"刘子翚","content":"沙头鸂鶒寒相傍，老树槃跚枝拂浪。前村急雨涨滩流，日暮渔舟撑不上。","dynasty":"宋代","title":"沙头"}
{"author":"刘子翚","content":"愚氓扰潢池，囏难亦常态。簪绅有包藏，事异吁可怪。豺声久伺乱，鲸戮终何悔。游言张凶焰，巧谍移机会。初如孵壳微，跐践悉糜碎。养成羽翮雄，飞掣鞲绳外。剪锄淹岁月，螫毒弥疆界。向来诘端由，罪白不容盖。南冠囚载路，东市诛其最。隆宽俗与新，侥幸汝勿再。","dynasty":"宋代","title":"论俗十二首"}
{"author":"刘子翚","content":"道经兰若偶停鞭，客裹逢幽意惘然。一把绿萝蒙石窦，梦魂翻愤醒心泉。","dynasty":"宋代","title":"题石井二首"}
{"author":"刘子翚","content":"青丛馥郁早抽芽，金蕊斓斑晚著花。秋意祗应宜淡泊，化工可是惜铅华。轻烟细雨重阳节，曲槛疏篱五柳家。暮醉朝吟供采摘，更怜寒蝶共生涯。","dynasty":"宋代","title":"菊"}
{"author":"刘子翚","content":"我车南，君车北，相逢总是天涯客。拥炉谈笑一灯残，出门风雨千山隔。","dynasty":"宋代","title":"赠宗周宾"}
{"author":"刘子翚","content":"梦里壶山寻二妙，不因荔子鬓丝华。聊分茗碗应年例，故有筠笼来海涯。鲜苞尚想妃子笑，槁面何取西施羓。老馋惟作耐久计，一瞬红紫真空花。","dynasty":"宋代","title":"分茶公美子应预为白晒之约"}
{"author":"刘子翚","content":"世绪风流远，乡评誉望清。苦心几传癖，老笔擅诗名。已讶祥占鹏，终怜梦泣琼。五峰云外碧，一恸见交情。","dynasty":"宋代","title":"哭士特二首"}
{"author":"刘子翚","content":"风急尘埃满汉关，送君行处路漫漫。不知争战几时定，常恐别离相见难。三径旧游松竹老，五湖新隐水云宽。交朋日觉知音少，绿绮从今莫浪弹。","dynasty":"宋代","title":"送原仲之荆南"}
{"author":"刘子翚","content":"数丛修竹拥斋居，兴味翛然乐有余。午枕睡酣窗寂寂，清风来去自翻书。","dynasty":"宋代","title":"题王岩起乐斋三首"}
{"author":"刘子翚","content":"野客分花入户间，此心今合付翛然。平生费尽金鸦嘴，不负幽芳十七年。","dynasty":"宋代","title":"祝道人日供梅兰偶成小诗二首"}
{"author":"刘子翚","content":"清霜一夜倒蒹葭，放出湖光彻远沙。漠漠浮烟收欲尽，晚风轻浪蹴银花。","dynasty":"宋代","title":"悠然堂和致明绝句"}
{"author":"刘子翚","content":"弱渌才胜舫，危青更著楼。管弦非老伴，风雨定花仇。兀坐还无味，微竹却自由。只嫌诗作崇，呫呫不能休。","dynasty":"宋代","title":"春兴"}
{"author":"刘子翚","content":"跨海飞梁叠石成，晓风十里度瑶琼。雄知建业牙城峙，势若常山蛇陈横。脚底波涛时汹涌，望中烟屿晚分明。往来利涉歌遗爱，谁复题桥继长卿。","dynasty":"宋代","title":"洛阳桥"}
{"author":"刘子翚","content":"幔亭隐沦翁，作庵更名懒，纷纭万念繁，要以一理遣。我衰百无长，此兴复不浅。他时傥卜邻，心赏符二阮。","dynasty":"宋代","title":"题懒庵二首"}
{"author":"刘子翚","content":"孔林黄玉花飞埃，一派渊源有自林。具体好时心似谷，厉辞传处口如雷。闻声尽是缁帷客，见色无非古市槐。却讶文公迷圣户，不知灵钥有人开。","dynasty":"宋代","title":"无诸策题问颜亡绝好轲没无传"}
{"author":"刘子翚","content":"短褐沉潜不近名，只今长乐郑康成。酒中贤圣无多酌，琴裹宫商一再行。翰墨放怀新水石，烽烟回首旧蓬瀛。四愁不为思君作，怀抱何因得暂平。","dynasty":"宋代","title":"长句寄尚明学士"}
{"author":"刘子翚","content":"朝来杀气秋，千里无立草。翩翩黑帜飞，结垒天长道。猎罢楚天寒，黄云淡如扫。","dynasty":"宋代","title":"防江行五首"}
{"author":"刘子翚","content":"夜窗把酒对鹅峰，分手悠悠各转蓬。舣棹相逢烟浪际，有家皆在乱离中。胡儿久占清河地，壮士谁收赤壁功。它日着鞭先后耳，飘零不用叹途穷。","dynasty":"宋代","title":"剑潭赠李似表"}
{"author":"刘子翚","content":"老矣张平子，飘零客此州。清樽如有伴，白发不知愁。雨燕捎帘入，风花拥槛浮。梦中家在否，归兴莫悠悠。","dynasty":"宋代","title":"寄张子平"}
{"author":"刘子翚","content":"偶步忘归远，心闲逸兴增。山深知有寺，路尽不逢僧。","dynasty":"宋代","title":"偶步"}
{"author":"刘子翚","content":"江左欣初见，倾输便豁然。挽留尝一粥，契阔已三年。老去无新得，书来每自鞭。幽明虽永绝，凛若在吾前。","dynasty":"宋代","title":"吕居仁挽词三首其三"}
{"author":"刘子翚","content":"松底柴门尽日关，主人西去几时还。长鑱委地黄精老，时有寒猿啸砚山。","dynasty":"宋代","title":"有怀十首"}
{"author":"刘子翚","content":"吾初读七篇，未领跃如义。晚而窥大易，稍解寂然意。乃知平放著，的的目前事。尽心则无余，穷神忽超诣。以斯印群书，拈出句句是。君臣父子间，运量周旋际。体之则光明，杂物了无累。伟哉此陈编，孔孟心所寄。有如撞洪钟，合响入迢递。言高听者聩，不绝仅如缀。幸北良友集，一发万古祠。真长富辞原，百折无留势。文通秉文均，裁度取中制。宛丘坐忘言，袖手岂深闭。鄙怀顿为空，快若扫长篲。旁观二三子，耳剽咸愕眙。诱之循循然，活处鱍鱍地。气质虽有拘，学问欲如蜕。时乎不再来，过此恐少味。大书鑱坐隅，以起衰惰气。","dynasty":"宋代","title":"刘道祖江程万丘顺甫讲易孟子拾其意为二十韵"}
{"author":"刘子翚","content":"秋风吹折碧，削玉如芳根。应傍鹅池发，中怀洒墨痕。","dynasty":"宋代","title":"园蔬十咏·茭白"}
{"author":"刘子翚","content":"南邻袖手只如愚，东里谈玄亦甚都。可是据鞍方矍铄，须防鬻璞得卢胡。春空潮响来何自，秋浦天容落欲无。万古西江只如许，何烦呼吸费工夫。","dynasty":"宋代","title":"奇仲和诗有吸尽西江说是公之句"}
{"author":"刘子翚","content":"南山北山旧经行，诸刘相看如弟兄。一枰围棋果敌国，五字琢句真长城。浊醪粗饭有余乐，小几疏帘何太清。我来径醉未归得，卧对屋角岩泉倾。","dynasty":"宋代","title":"入白水次韵刘漫其诗"}
{"author":"刘子翚","content":"内苑珍林蔚绛霄，围城不复禁刍荛。舳舻岁岁衔清汴，才足都人几炬烧。","dynasty":"宋代","title":"汴京纪事二十首其六"}
{"author":"刘子翚","content":"几年归梦水云间，猿鹤重寻已厚颜。惭愧君恩犹窃禄，官衔新带武夷山。","dynasty":"宋代","title":"得沖佑命"}
{"author":"刘子翚","content":"错落双刀合，晶荧百鍊光。剪裁皆在手，终不露锋铓。","dynasty":"宋代","title":"书斋十咏其二剪刀"}
{"author":"刘子翚","content":"河汉如云扫泬寥，登东寒铁响清宵。竹窗惊破高人梦，门外骎骎万马朝。","dynasty":"宋代","title":"汴京纪事二十首其十九"}
{"author":"刘子翚","content":"煌煌海棠洲，锦树临清湾。常恨湾头风，吹花走潺湲。潺湲去不息，花亦无由还。","dynasty":"宋代","title":"潭溪十咏·海棠洲"}
{"author":"刘子翚","content":"茅檐入竹低，旷野时寓目。寂寂农家春，新秧满田绿。何时稻登场，秋山响蓬朴。","dynasty":"宋代","title":"潭溪十咏·怀新亭"}
{"author":"刘子翚","content":"木奴困新移，憔悴雪霜侵。呼童翦其颠，割爱虑已深。会待春气回，青枝补故林。","dynasty":"宋代","title":"潭溪十咏·橘林"}
{"author":"刘子翚","content":"莲池一亩余，瀰瀰吞众流。花繁不近堤，欲往无方舟。不及池中鱼，随波自沈浮。","dynasty":"宋代","title":"潭溪十咏·莲池"}
{"author":"刘子翚","content":"北窗何所见，疏竹杂遥岑。凉飙思有无，虚檐动萧森。此兴何由尽，移床入翠阴。","dynasty":"宋代","title":"潭溪十咏·凉阴轩"}
{"author":"刘子翚","content":"聊为溪上游，一步一回顾。悠悠出山水，浩浩无停注。惟有旧溪声，万古流不去。","dynasty":"宋代","title":"潭溪十咏·南溪"}
{"author":"刘子翚","content":"春林绕舍青，门馆终日静。吾心乐有余，所寓皆胜境。更凿庭下池，溶溶浸山影。","dynasty":"宋代","title":"潭溪十咏·山馆"}
{"author":"刘子翚","content":"藤萝拨不开，石窦一镜明。携瓢酌清甘，漻然莹心神。我病不能酌，时来听泠泠。","dynasty":"宋代","title":"潭溪十咏·醒心泉"}
{"author":"刘子翚","content":"青青梯树林，下荫苍鲜石。幽人宴坐时，怀抱忘其迁。不见暮樵归，寒山雨中碧。","dynasty":"宋代","title":"潭溪十咏·宴坐岩"}
{"author":"刘子翚","content":"山馆春来特地幽，岸巾何日不同游。花随石壁高低发，水绕茅檐左右流。叵我三杯真性适，咍台一枕万缘休。山中乐事端如许，为底周郎不肯留。","dynasty":"宋代","title":"周元仲将出山有愁别园林后夜春之句因作此诗"}
{"author":"刘子翚","content":"校书兰台昔名士，怀□会稽今望郎。忽惊风采照户牖，便觉肺腑流冰霜。手谈逼剥屡争局，眼食咍台时对床。山林情话政可乐，只恐云路双雕翔。","dynasty":"宋代","title":"朱乔年同傅茂元见访"}
{"author":"刘子翚","content":"逐鹿营营一梦惊，事随流水去无声。黄沙日傍荒台落，绿树入穿废苑行。遗恨分香怜晚节，胜游飞盖想高情。我来不暇论兴废，一点西山入眼明。","dynasty":"宋代","title":"过邺中"}
{"author":"刘子翚","content":"慎□重调鼎，宣威屡干方。夷吾欣在晋，尚父果兴唐。剑佩凌烟阁，笙歌逸老堂。犹闻病乘驲，遗恨隔清光。","dynasty":"宋代","title":"吕丞相挽诗二首其二"}
{"author":"刘子翚","content":"玉骨绡裳韵太孤，天教飞雪伴清癯，林寒疏蕊半开落，野迥暗香疑有无。庾岭风光仍似旧，汉宫铅粉莫相污。惊心不必临空树，一白流空春便徂。","dynasty":"宋代","title":"梅花"}
{"author":"刘子翚","content":"夜雨歇清晓，山椒云气昏。驾言聊出游，窈窕穷川原。侧帽避横篠，扬祛障晴暾。春泉散石壁，细草罗丘园。陟峻已逾岭，窥深更缘源。乔松傍涧折，垂柯激潺湲。过籁寒惨惨，惊林白翻翻。造幽景寥閴，胜绝难具论。仆夫知余乐，踟蹰为停轩。惜无徙倚地，时来此开樽。暮投鹅峰宿，青灯耿柴门。相从二三子，交情久弥敦。谈玄测彖象，揽佩纫兰荪。愿言固所怀，丘壑吾道尊。","dynasty":"宋代","title":"入白水访刘致中昆仲"}
{"author":"刘子翚","content":"梅梢破白香清切，清雨含春不成雪。瑶池仿佛万妃游，缟裙练帨何鲜洁。凌晨灿烂忽惊眼，客中又过嘉平月。年年见梅非昔地，海角寻芳更愁绝。多情欲伴晓云飞，有恨只教啼鸟说。兵厨况是酒如渑，东阁喜听谈吐屑。飘零使我欢意尽，山诚暮角声呜咽。庭边一树春最晚，照影遥怜水方折。暂忙不到今几时，南北枝头开又歇。新辞婉媚发春妍，未害广平心似铁。","dynasty":"宋代","title":"次韵蔡学士梅诗"}
{"author":"刘子翚","content":"缅甸实如瓜，垂金粲秋色。谁刻紫琼瑶，玲珑投远客。","dynasty":"宋代","title":"缺题"}
{"author":"刘子翚","content":"未合沧溟势不休，喷云啮石几经秋。雄心戏欲相吞吐，一纵词澜笔下流。","dynasty":"宋代","title":"寄题观澜亭二首"}
{"author":"刘子翚","content":"平生耳里三峰寺，况识峰头新主人。借我一筇扶病去，月林松吹度纶巾。","dynasty":"宋代","title":"次韵朱乔年送山老住三峰二首其二"}
{"author":"刘子翚","content":"漂流今海角，胡骑忽秋风。旧隐怀空翠，征途厌软红。时平犹卷仕，力小况从戎。欲遣愁城破，须论酒子功。","dynasty":"宋代","title":"张守唱和红字韵诗八首"}
{"author":"刘子翚","content":"梦觉残夜永，山寒气逾清。林幽万籁息，月出虚堂明。披衣坐复起，怀人思空盈。经时不对面，素榻浮埃生。遥知念盍赞，临风亦关情。褰帏望岐路，慨然欲宵征。无人导我先，何因识门庭。仰凭鸿雁飞，书词写深诚。词多意莫宣，益遣幽恨并。","dynasty":"宋代","title":"怀致中"}
{"author":"刘子翚","content":"双鱼来自瘴江滨，一读家书一怆神。见说炎荒风土恶，可无神物护忠臣。","dynasty":"宋代","title":"绝句五首"}
{"author":"刘子翚","content":"兹乡山水佳，昔乃为盗窟。吾卢已煨烬，荒草墙兀兀。墙东大梨树，惟此为旧物。火烧枝叶尽，老本更奇崛。众鸟罢高栖，空庭失清樾。邻儿利薪爨，往往肆戕伐。岂知昂霄势，长养自毫末。寒堤孤碓在，废圃鸣泉出。衡茅且经营，霜霰昔仓猝。","dynasty":"宋代","title":"论俗十二首"}
{"author":"刘子翚","content":"小市犹依海，横桥欲跨汀。雨余榕径冷，春晚苎田青。薄宦低豪气，浮生惜壮龄。急流归亦好，忧患饱曾经。","dynasty":"宋代","title":"途中"}
{"author":"刘子翚","content":"选拔由亲卫，时危远出征。气骁尝忽敌，身殁始知名。故妾辞空帐，残兵隶别营。伤心豺虎窟，冒险尔何轻。","dynasty":"宋代","title":"悼李奉"}
{"author":"刘子翚","content":"破雪梅初动，南枝更北枝。傍墙应折尽，背日较开迟。晓角惊残角，春愁占两眉。狂风将落蕊，故入画楼吹。","dynasty":"宋代","title":"次韵张守梅诗"}
{"author":"刘子翚","content":"运属宣和末，干戈变故仍。倦勤修内禅，流泽启中兴。睢水千麾集，胡沙八骏腾。尺书传讳日，寰宇泪如渑。","dynasty":"宋代","title":"有感三首"}
{"author":"刘子翚","content":"吾庐犹未完，作意创此堂。悠然见南山，高风邈相望。宾至聊共娱，无宾自徜徉。","dynasty":"宋代","title":"潭溪十咏·悠然堂"}
{"author":"刘子翚","content":"新芽肌理腻，映日净如空。恰似匀妆指，柔尖带浅红。","dynasty":"宋代","title":"园蔬十咏·子姜"}
{"author":"刘子翚","content":"青山锁连环，白间走鸣濑。迷津毫发间，舟与危石会。回渊聚浮沫，断壁余澎湃。玩奇心若惊，览景自不逮。悠然一回首，孤驿已茫昧。停桡念经历，履地犹旋愦。悲风啸枯林，暮野云相盖。隔船闻和歌，沽酒慰疲怠。","dynasty":"宋代","title":"下滩作"}
{"author":"刘子翚","content":"橘柚垂红古观秋，归途邂逅得寻幽。晴沙散策随山远，夜月回船信水流。胜处无诗端可恨，它时有酒更来游。相陪二妙平生友，老矣襟期共一丘。","dynasty":"宋代","title":"同詹明诚傅茂元游晞真馆有诗因次其韵"}
{"author":"刘子翚","content":"汉家飞将雄，夜战芜战北。双刀斫尽刓，月暗穿围出。低头拔胡箭，却向胡军射。","dynasty":"宋代","title":"防江行五首"}
{"author":"刘子翚","content":"小瓶防砚渴，埏埴自良工。怀抱清谁儿，聊凭一滴通。","dynasty":"宋代","title":"书斋十咏·砚瓶"}
{"author":"刘子翚","content":"斑斑心点紫，叠叠萼承冰。除却横枝韵，群芳尽与能。","dynasty":"宋代","title":"酴醾四首"}
{"author":"刘子翚","content":"南来瓯粤无平陆，林峦起翠波腾绿。扶舆政恐犯霜露，买舟傥可休僮仆。清滩白昼雷霆作，乱石惊湍犬牙错。平生珍重千金躯，舟子一篙那可托。飘摇叶漾势转急，釜灶倾颓不能立。眼看白浪散银山，蛟螭百怪堂堂出。人皆乘险欲趋利，我不安行悔可及。吁嗟世路风波猛，巧阱危机暗驰骋。江湖溺舟犹自戒，势利溺人终莫省。矫情镇物未足言，书此聊为后来警。","dynasty":"宋代","title":"湆淡滩"}
{"author":"刘子翚","content":"长春殿古生荆荟，犹有前朝遗物在。锦囊珍重出玄圭，双虬刻作蜿蜒态。枯皮剥制弄几刓，断玦精坚磨不杀。吾闻李氏据江左，文彩风流高一代。当时好玩不独此，器用往往穷奢汰。徵工选技填御府，不惜千金为赏赍。治兵唐推英卫精，治民汉许龚黄最。惜哉取士不知术，妙手独得庭邽辈。真主驱驰八极中，荒王逸乐孤城内。汗青得失更谁论，尤物竞为人宝爱。嗟余视此真粪土，事有至微犹足戒。投文欲往吊江流，幽魂未泯应惭悔。","dynasty":"宋代","title":"兼道携古墨来墨面龙纹墨背识云保大九年奉敕"}
{"author":"刘子翚","content":"了无胜负著胸中，三百枯棋破老慵。云陈春收花脱树，雹声夜碎月衔峰。危机每惮张颐虎，窘步休誇独眼龙。无复漳州赏新妙，只应公论付吾宗。","dynasty":"宋代","title":"致中手谈见知胡漳州而奇仲未有定论"}
{"author":"刘子翚","content":"联翩漕舸入神州，梁主经营摇宋休。一自胡儿来饮马，春波惟见断冰流。","dynasty":"宋代","title":"汴京纪事二十首其五"}
{"author":"刘子翚","content":"漂泊分携后，囏难会面时。夜灯初献酒，春草旧题诗。游宦君虽厌，才名众所期。不应和倦翼，寂寞恋南枝。","dynasty":"宋代","title":"叶集之举士特唱和因次韵"}
{"author":"刘子翚","content":"一卮那惜醉，引剑坐生风。怒发冠冲绿，忧颜镜损红。莫轻秦黩武，旧耻汉和戎。慷慨今贤守，燕然拟勒功。","dynasty":"宋代","title":"张守唱和红字韵诗八首其二"}
{"author":"刘子翚","content":"远信慇勤到草庵，却惭衰病岂能堪。聊将佛日三端布，为造青州一领衫。","dynasty":"宋代","title":"径山寄生子作道服三首其二"}
{"author":"刘子翚","content":"盘石轮囷隐涧幽，烟笼月照几经秋。可怜琢作团团磨，终日随人转不休。","dynasty":"宋代","title":"石磨"}
{"author":"刘子翚","content":"暇日宾月集，投壶雅戏同。傍观惊妙手，一失废前功。礼盛周垂宪，词夸晋起戎。区区论胜负，转眼事还空。","dynasty":"宋代","title":"投壶"}
{"author":"刘子翚","content":"寒声晚移林，残腊无几日。高人拥楮眠，脔卷意自适。素风含混沌，春煦回呼吸。余温偶见分，来自芝兰室。乍舒魄流辉，忽卷潮无迹。未能澡余心，愧此一衾白。尝闻旴江藤，苍崖走虬屈。斩之霜露秋，沤以沧浪色。粉身从澼絖，蜕骨齐丽密。乃知莹然姿，故自惭陶出。治物犹贵精，治心岂宜逸。平生感交游，耳剽非无得。精神随事分，内省殊未力。寸阴捐已多，老矣将何及。自从得此衾，梦觉常惕惕。清如夷齐邻，粹若渊骞觌。独警发铿鍧，邪思戢毫忽。勿谓绝知闻，虚闱百灵集。鼎鬴或存戒，韦弦亦规失。则知君子所，惠以励蒙塞。","dynasty":"宋代","title":"吕居仁惠建昌纸被"}
{"author":"刘子翚","content":"鼋鼎从渠染指，麯车绝念流涎。犹有清馋未已，茶瓯日食万钱。","dynasty":"宋代","title":"寄题郑尚明煮茶轩三首"}
{"author":"刘子翚","content":"扰扰椎埋遍九原，因山独有霍陵存。孝文俭德虽天纵，亦赖忠臣效一言。","dynasty":"宋代","title":"张释之谏文帝"}
{"author":"刘子翚","content":"马首成南渡，西风木叶疏。去程烟雨外，孤馆别离初。未试平戎策，空怀逐客书。汉皇方问赋，谁复荐相如。","dynasty":"宋代","title":"送曾彦思减罢赴阙"}
{"author":"刘子翚","content":"燕子何光彩，飞飞引众雏。营巢终老章，解语只含胡。贺厦恩非浅，焚宫祸亦殊。寥寥鸿鹄志，嗟汝岂能俱。","dynasty":"宋代","title":"燕子"}
{"author":"刘子翚","content":"一卮那惜醉，引剑坐生风。怒发冠冲绿，忧颜镜损红。莫轻秦黩武，旧耻汉和戎。慷慨今贤守。燕然拟勒功。","dynasty":"宋代","title":"张守唱和红字韵诗八首"}
{"author":"刘子翚","content":"贵贱营营各有求，柴门昼掩静幽幽。读书无效空千卷，学稼虽勤少一丘。感慨旧余王粲赋，栖迟今仙长卿游。幔亭莫失春风约，我亦身如不系舟。","dynasty":"宋代","title":"次韵原仲幽居"}
{"author":"刘子翚","content":"风吹原上苗，青青入无边。发生赖阳和，秀润滋澄涟。游车走道旁，忽之如浮烟。那知丁黄愁，枵腹望果然。农功日夜急，地产东南偏。飞霜皓盈畴，丰穗垂连颠。盘盂荐新尝，琼糜失辉鲜。物生为世用，岂较成后先。群芳红打围，从渠争春妍。","dynasty":"宋代","title":"必源以古风见投词意甚远因为赋风吹原上苗勉"}
{"author":"刘子翚","content":"微风净郊原，暮色含清夏。层巅月欲上，炯炯木叶罅。丰姿一发亏，爽气千毫射。流光不著地，黄抹溪西舍。翩然释峤飞，云流鳞鳞化。常恐螺髻青，失此骊珠挂。奇观天所吝，老眼得屡借。不嫌神太清，跣立高梧下。故人肯留连，一笑偶良夜。浊醪勿虚杯，庭缟醉可藉。","dynasty":"宋代","title":"同范智闻五月十四日夜赏月"}
{"author":"刘子翚","content":"凉飔振远村，寂寞度清芬。山路不知处，月窗时夜闻。孤根寒抱石，落子半飘云。袖手空延伫，无才可赋君。","dynasty":"宋代","title":"岩桂"}
{"author":"刘子翚","content":"汉家飞将雄，夜战芜战北。双刀斫尽刓，月暗穿围出。低头拔胡箭，却向胡军射。","dynasty":"宋代","title":"防江行五首"}
{"author":"刘子翚","content":"退食黄堂喜自公，不妨幽兴嘱芳丛。双旌不出閒春昼，大笔微吟缀祖风。老矣交朋今日少，飘然游宦异乡同。杖藜约我过南浦，贤圣时时为一中。","dynasty":"宋代","title":"次韵张守酴醾二首"}
{"author":"刘子翚","content":"错落双刀合，晶荧百练光。剪裁皆在手，终不露锋芒。","dynasty":"宋代","title":"书斋十咏·剪刀"}
{"author":"刘子翚","content":"老矣张平子，飘零客此州。清樽如有伴，白发不知愁。雨燕捎帘入，风花拥槛浮。梦中家在否，归兴莫悠悠。","dynasty":"宋代","title":"寄张子平"}
{"author":"刘子翚","content":"豪气无根老自摧，尚留余习爱寻梅。苦寒扶病也须去，薄暮微吟垂欲开。静纳长芬风外坞，醉临高白水边台。无言自得幽贞意，莫吐肝肠锦绣才。","dynasty":"宋代","title":"次韵白水雪梅二诗"}
{"author":"刘子翚","content":"拂儿虽草创，日用最相亲。莫遣维摩室，潜生庾亮尘。","dynasty":"宋代","title":"书斋十咏·纸佛"}
{"author":"刘子翚","content":"书成痴，传成癖，平生识字真无益。笔扛鼎，思涌泉，何如蹶张强弩弦。管城雅贶情虽重，感此囏难拙於用。君不见翠华南渡江，江路八百里。胡儿饮马镜湖边，不逢汉兵胡自止。只今城阙多旌旗，报国拟将雕面儿。长星吐彗南扫北，转祸为福须乘时。虎头心事不能已，劝君勿弄毛锥子。","dynasty":"宋代","title":"士特赠笔"}
{"author":"刘子翚","content":"抄书防纵逸，界墨作遮兰。妙用谁能识，心端笔自端。","dynasty":"宋代","title":"书斋十咏·界方"}
{"author":"刘子翚","content":"长空淡淡如云扫，暮过田家风物好。耕犁倚户寂无人，饥牛卧啮墙根草。","dynasty":"宋代","title":"田家"}
{"author":"刘子翚","content":"昔在贤关日，雄飞接俊髦。家因登第起，名为谏君高。荷橐论思旧，牙旗出入劳，伤心淝水变，遗恨激秋涛。","dynasty":"宋代","title":"吕尚书挽诗二首"}
{"author":"刘子翚","content":"建水日夜浅，清滩自迢迢。渔舠愕已无，忽点净练遥。老身寄其上，兀若栖危苕。松风知我狂，随舷助倾摇。探幽神益新，得快意自消。长林翠洞口，微云粉山腰。那知碧虚远，一苇卧可超。不须换吾骸，吾慵登焦嶢。病中追余观，所得绝富饶。","dynasty":"宋代","title":"病中追赋游武夷"}
{"author":"刘子翚","content":"君不见咸阳之原，泾渭之间。灵苗丛生绿芊绵，春风莽莽胶晴烟。天马嚼齕黄金涎，渴喷清流香浮川。年深骏足宵腾迈，目有神光破昏昧。方经夸异傥不诬，伊人服之功必倍。君空种药南山隅，紫花褐实连庭除。长鑱斸掘动云壤，婉婉尽拔生龙须。饮之清醥观其德，宛如君子弥温克。浮沈讵恤世论量，蒸曝益见中腴泽。我年三十号病翁，空斋药杵声珑冬。未能医国惭君赐，旧书且读蝇头字。","dynasty":"宋代","title":"鹅峰居士以地黄遗病翁因为作引"}
{"author":"刘子翚","content":"岚光近却无，一径缘崖断。危亭势欲飞，翠石云中乱。小山閟清游，怀人发长叹。","dynasty":"宋代","title":"续赋家园七咏·万石亭"}
{"author":"刘子翚","content":"种竹应须我辈人，茅檐对此可忘贫。欹风带雨看无厌，淡夜寒绡画不真。青女侵凌余瘦节，箨龙盘屈更分身。会裁一管招鸣凤，千亩何须羡渭滨。","dynasty":"宋代","title":"次韵温其种竹诗"}
{"author":"刘子翚","content":"委质艰难际，精忠日月昭。引裾尧浸缩，断鞅虏氛消。顾眄安诸夏，风声动一朝。南迁谁辨谤，公论付刍尧。","dynasty":"宋代","title":"李丞相挽诗三首"}
{"author":"刘子翚","content":"青山锁连环，白间走鸣濑。迷津毫发间，舟与危石会。回渊聚浮沫，断壁余澎湃。玩奇心若惊，览景自不逮。悠然一回首，孤驿已茫昧。停桡念经历，履地犹旋愦。悲风啸枯林，暮野云相盖。隔船闻和歌，沽酒慰疲怠。","dynasty":"宋代","title":"下滩作"}
{"author":"刘子翚","content":"君不见咸阳之原，泾渭之间。灵苗丛生绿芊绵，春风莽莽胶晴烟。天马嚼齕黄金涎，渴喷清流香浮川。年深骏足宵腾迈，目有神光破昏昧。方经夸异傥不诬，伊人服之功必倍。君空种药南山隅，紫花褐实连庭除。长鑱斸掘动云壤，婉婉尽拔生龙须。饮之清醥观其德，宛如君子弥温克。浮沈讵恤世论量，蒸曝益见中腴泽。我年三十号病翁，空斋药杵声珑冬。未能医国惭君赐，旧书且读蝇头字。","dynasty":"宋代","title":"鹅峰居士以地黄遗病翁因为作引"}
{"author":"刘子翚","content":"寒山远欲无，春在冥蒙处。何如扫浮阴，尽放焦嶢露。","dynasty":"宋代","title":"和熊叔雅四咏·石峰春霭"}
{"author":"刘子翚","content":"山寒古寺清，断续春朝雨。遥怜远客情，寂寞谁晤语。平生气轩昂，失意今易与。有酒即佳晨，无兵皆乐土。微吟对节物，林静幽花吐，悠悠念乡邑，耿耿悲豺虎。知有济时才，从横在谈尘。功名恐未迟，老翮期更举。","dynasty":"宋代","title":"和李巽伯春怀"}
{"author":"刘子翚","content":"叶叶风鸣幕，梢梢雨打窗。烟销寒宝鸭，膏浅侧银缸。","dynasty":"宋代","title":"春夜二首"}
{"author":"刘子翚","content":"云岩藏胜绝，何路不潜通。信步迷时远，冥心乐处同。乱松风索索，悬瀑雨蒙蒙。陶谢多清兴，招邀有远公。","dynasty":"宋代","title":"次韵明仲游北岩"}
{"author":"刘子翚","content":"腊裹天公未得閒，重阴先殿晚来寒。数丝绰约流空际，一阵缤纷糁夜阑。已傍余光窥蠹简，更消清液试龙团。杜门自觉心神莹，老去追随只强欢。","dynasty":"宋代","title":"次韵新乡诸公雪诗二首"}
{"author":"刘子翚","content":"聊为溪上游，一步一回顾。悠悠出山水，浩浩无停注。惟有旧溪声，万古流不去。","dynasty":"宋代","title":"潭溪十咏其十南溪"}
{"author":"刘子翚","content":"石堤蟠素虬，捍此百尺湾。临湾唤客饮，四座摇潺湲。残歊红荡析，凛若超尘寰。却愁凉吹多，夺我酣醉颜。时方雨声断，草木凄余潸。润气腾晚水，浮岚扑秋山。领略得妙趣，心游胜跻攀。那知百年忧，共乐此日闲。篝灯夜分归，危塍转弯环。芊芊稻苗风，绿乱不可删。不碍一月流，冰丸走其间。殷勤傍扶舆，宛若送我还。","dynasty":"宋代","title":"十七日集清湖"}
{"author":"刘子翚","content":"寄奴真伟人，落拓龙潜地。据筵呼五木，已有吞世气。世期值阳九，天纲日沦夫。偏邦可跨州，卑号犹称帝。匪乘艰棘运，英姿畴能济。南戡奠番禺，西狩澄泾渭。功虽与世隆，道亦因人废。缅怀揖让风，黄屋身如寄。颓波日奔迫，夜壑迁神器。巢由独贤哉，高纵貌难继。","dynasty":"宋代","title":"建康六感·宋"}
{"author":"刘子翚","content":"平生一笑轻离别，林下相从各壮年。绝爱步兵胸垒块，更欣阿大语蝉连。杖藜只作寻常出，卮酒何辞一再传。燕颔虎头经赏识，定应接武向甘泉。","dynasty":"宋代","title":"次韵明仲赠六四叔之作"}
{"author":"刘子翚","content":"浦树冥茫茫，云山浅淡中。客愁生远望，春意入晴空。酒忆相如病，途怜阮籍穷。殷勤桃叶句，欲和愧难工。","dynasty":"宋代","title":"和李巽伯"}
{"author":"刘子翚","content":"开图属英睿，失国由昏懦。斯人异前修，拨乱旋致乱。轻刑下益肆，厚爵臣弥叛。聪明驰万机，精苦徒宵旰。凤冕敬方袍，鸾旗游彼岸。悠然弃从怀，临机复难断。那知千佛力，不纾一寇难。酒色覆商周，神仙荡秦汉。趋亡固多轨，荒迷卒同贯。微圣常鲜终，抚岫三慨叹。","dynasty":"宋代","title":"建康六感·梁"}
{"author":"刘子翚","content":"仓黄禁陌放飞戈，南去我稀北去多。自古胡沙埋皓齿，不堪重唱蓬蓬歌。","dynasty":"宋代","title":"汴京纪事二十首其十八"}
{"author":"刘子翚","content":"君不见长安公侯家，六月不如暑。扇车起长风，冰槛沥寒雨。重櫩邃屋昼生阴，反易天时在谈吐。又不见五陵富豪儿，炎天多快意。雪谷曳轻明，珍槃嚼甘脆。蛾眉皓齿发清歌，洒酒筠枝集蝇蚋。何如野客歌沧浪，万事不理心清凉。流金铄石未为苦，势利如火焚中肠。","dynasty":"宋代","title":"夏日吟"}
{"author":"刘子翚","content":"天怀迥与尘器背，蓬莱屡踏金鳌背。闲披白袷过清湖，爽气涵空渺无外。澹然爱此一泓奇，散发逍遥漱华滋。尚嫌林影太凋薄，斜阳射破碧琉璃。遥知宣室虚前席，良裘固非一狐腋。他时归梦想南飞，环词已为磨崖石。","dynasty":"宋代","title":"次致明泉石轩诗韵"}
{"author":"刘子翚","content":"桥上游人度镜光，五花殿裹奏笙簧。日曛未放龙舟泊，中使传宣趣郓王。","dynasty":"宋代","title":"汴京纪事二十首其十四"}
{"author":"刘子翚","content":"有客携家酿，敲门访病翁。一春寒食过，幽寺晚晴中。嫩竹扶檐绿，残花盖地红。牢愁赖君破，归意莫匆匆。","dynasty":"宋代","title":"致明携酒来云际"}
{"author":"刘子翚","content":"有客传归信，愁怀得暂宽。儿童占鹊喜，邻里借书看。离蜀秋方半，浮湘岁欲阑。柴门频洒扫，梦想见征鞍。","dynasty":"宋代","title":"寄蜀二首"}
{"author":"刘子翚","content":"微风净郊原，暮色含清夏。层巅月欲上，炯炯木叶罅。丰姿一发亏，爽气千毫射。流光不著地，黄抹溪西舍。翩然释峤飞，云流鳞鳞化。常恐螺髻青，失此骊珠挂。奇观天所吝，老眼得屡借。不嫌神太清，跣立高梧下。故人肯留连，一笑偶良夜。浊醪勿虚杯，庭缟醉可藉。","dynasty":"宋代","title":"同范智闻五月十四日夜赏月"}
{"author":"刘子翚","content":"怪底愁端生不已，劳心逐事事无穷。陶然一点冲融趣，只在清虚淡泊中。","dynasty":"宋代","title":"题王岩起乐斋三首"}
{"author":"刘子翚","content":"弱渌才胜舫，危青更著楼。管弦非老伴，风雨定花仇。兀坐还无味，微竹却自由。只嫌诗作崇，呫呫不能休。","dynasty":"宋代","title":"春兴"}
{"author":"刘子翚","content":"局上深机未足穷，玄中一著若为通。五宗惟明不是物，三语孰解将无同。常恨老怀多愦愦，每逢益友太匆匆。金篦刮眼宁无赖，况是墙西有德公。","dynasty":"宋代","title":"奇仲和致中棋诗有玄中一著是吾宗之句"}
{"author":"刘子翚","content":"南来瓯粤无平陆，林峦起翠波腾绿。扶舆政恐犯霜露，买舟傥可休僮仆。清滩白昼雷霆作，乱石惊湍犬牙错。平生珍重千金躯，舟子一篙那可托。飘摇叶漾势转急，釜灶倾颓不能立。眼看白浪散银山，蛟螭百怪堂堂出。人皆乘险欲趋利，我不安行悔可及。吁嗟世路风波猛，巧阱危机暗驰骋。江湖溺舟犹自戒，势利溺人终莫省。矫情镇物未足言，书此聊为后来警。","dynasty":"宋代","title":"湆淡滩"}
{"author":"刘子翚","content":"森沈径易迷，支筇为徘徊。何处春光多，时登百花台。主人澹无情，林花为谁开。","dynasty":"宋代","title":"续赋家园七咏其五百花台"}
{"author":"刘子翚","content":"道经兰若偶停鞭，客裹逢幽意惘然。一把绿萝蒙石窦，梦魂翻愤醒心泉。","dynasty":"宋代","title":"题石井二首"}
{"author":"刘子翚","content":"橘柚垂红百观秋。归途邂逅得寻幽。晴沙散策随山远，夜月回船信水流。胜处无诗端可恨，它时有酒更来游。相陪二妙平生友，老矣襟期共一丘。","dynasty":"宋代","title":"同詹明诚传茂元游晞真馆有诗因次其韵"}
{"author":"刘子翚","content":"傍舍植柔蔬，携锄理荒秽。桔槔勤俯仰，一雨功百倍。翰来绿映土，新叶摇肺肺。牛羊勿践畦，肉食屠尔辈。","dynasty":"宋代","title":"种菜"}
{"author":"刘子翚","content":"密蕴罗文细，明含玉色清。冰盘时荐美，刀惹断丝轻。","dynasty":"宋代","title":"池莲四咏分韵·藕"}
{"author":"刘子翚","content":"庾郎食事惟三九，适口方知味味珍。拟欲招邀无此客，虎头不是个中人。","dynasty":"宋代","title":"次韵六四叔村居即事十二绝"}
{"author":"刘子翚","content":"几许椎埋尽把锄，而今户户偃犀渠。太平无象从何见，一夜春风长碧蔬。","dynasty":"宋代","title":"次韵六四叔村居即事十二绝其十二"}
{"author":"刘子翚","content":"瞑目荒山裹，携家万里来。旅茔犹借地，儿哭不胜哀。裂甑妖难测，藏舟事可猜。大贤应有后，天道信悠哉。","dynasty":"宋代","title":"哭吕粹"}
{"author":"刘子翚","content":"山横晓色中，线路穷崎岖。何年贯日虹，飘然堕秋虚。晴晖发灿烂，阴飙助倾输。淙深粉雪沸，注险龙蛇趋。平生浩荡胸，对此聊一舒。苍苍古澄潭，仿佛幽灵居。奇观付豪逸，余润分膏腴。来游今七贤，贱迹欣与俱。扶筇却轩轾，坐石安氍毹。壁阴生小寒，赏澹乐有余。诗魔久为降，幽事复起予。为言玉堂人，五字不可无。","dynasty":"宋代","title":"柳源观瀑戏明仲"}
{"author":"刘子翚","content":"翁侯满腹是精神，三谒金门计未成。却跨蹇驴游霅上，秋风雄剑匣中鸣。","dynasty":"宋代","title":"有怀十首"}
{"author":"刘子翚","content":"几许椎埋尽把锄，而今户户偃犀渠。太平无象从何见，一夜春风长碧蔬。","dynasty":"宋代","title":"次韵六四叔村居即事十二绝其十二"}
{"author":"刘子翚","content":"客路经春雨，淹留未得归。径泥黄染屦，林雾白侵衣。直气何由吐，愁心只欲飞。东风如解事，吹梦落渔矶。","dynasty":"宋代","title":"客路"}
{"author":"刘子翚","content":"藤萝拨不开，石窦一镜明。携瓢酌清甘，漻然莹心神。我病不能酌，时来听泠泠。","dynasty":"宋代","title":"潭溪十咏·醒心泉"}
{"author":"刘子翚","content":"颠风急雨退花晨，翠叶银苞照眼新。高架攀缘虽得地，长条盘屈总由人。横钗素朵开犹小，扑酒余香韵绝伦。唯有金沙颜色好，年年相伴殿残春。","dynasty":"宋代","title":"酴醾"}
{"author":"刘子翚","content":"桃花偏傍谪仙居，点缀高岩今几株。力士铛边欠何物，着鞭跨马是狂图。","dynasty":"宋代","title":"次韵六四叔村居即事十二绝"}
{"author":"刘子翚","content":"霖雨遂兼旬，瘴雾盈川谷。霏阴入户浮，涧气滋帷褥。溟蒙飞泽远，散漫何时足。骤响决流渠，惊洪发平陆。翔禽困滞翼，穴兽思冯木，衡茅日萎坏，环堵无完筑。眬匆晚色霁，草树晞华沐。长雷夜复兴，濯濯鸣高屋。抚枕不能寐，沈忧萃心曲。","dynasty":"宋代","title":"霖雨"}
{"author":"刘子翚","content":"朝廷植党互相挺，政事纷更属纪年。曾读上皇哀痛诏，责躬犹是禹汤贤。","dynasty":"宋代","title":"汴京纪事二十首其四"}
{"author":"刘子翚","content":"吾庐犹未完，作意创此堂。悠然见南山，高风邈相望。宾至聊共娱，无宾自徜徉。","dynasty":"宋代","title":"潭溪十咏·悠然堂"}
{"author":"刘子翚","content":"策杖农家去，萧条绝四邻。空田依垅峻，断藁布窠匀。地薄惟供税，年丰尚苦贫。平地饱官粟，愧尔力耕人。","dynasty":"宋代","title":"策杖"}
{"author":"刘子翚","content":"江上潮来浪薄天，隔江寒树晚生烟。北风三日无人渡，寂寞沙头一族船。","dynasty":"宋代","title":"江上"}
{"author":"刘子翚","content":"去年看梅时，中郎共开樽。今年看梅时，独招中郎魂。悲欢聚散谁作恼，拟欲问春春不言。","dynasty":"宋代","title":"白水见梅忆士特"}
{"author":"刘子翚","content":"雁起平沙晚角哀，北风回首恨难裁。淮山已隔胡尘断，汴水犹穿故苑来。紫色蛙声真倔强，翠华龙衮暂徘徊。庙堂此日无遗策，可是忧时独草莱。","dynasty":"宋代","title":"北风"}
{"author":"刘子翚","content":"风吹原上苗，青青入无边。发生赖阳和，秀润滋澄涟。游车走道旁，忽之如浮烟。那知丁黄愁，枵腹望果然。农功日夜急，地产东南偏。飞霜皓盈畴，丰穗垂连颠。盘盂荐新尝，琼糜失辉鲜。物生为世用，岂较成后先。群芳红打围，从渠争春妍。","dynasty":"宋代","title":"必源以古风见投词意甚远因为赋风吹原上苗勉"}
{"author":"刘子翚","content":"参差歌吹动离舟，宫女张帆信浪流。转尽柳堤三百曲，夜桥灯火看扬州。","dynasty":"宋代","title":"汴堤"}
{"author":"刘子翚","content":"空嗟覆鼎误前朝，骨配人间骂未销。夜月池台王傅宅，春风杨柳太师桥。","dynasty":"宋代","title":"汴京纪事二十首"}
{"author":"刘子翚","content":"得酒犹堪尉倦游，长亭直为故人留，烟尘几处兵犹斗，风雨一年春又休。尚记虎头初掷笔，终怜猿臂未封侯。离歌唱落榆关月，可是君心耐得愁。","dynasty":"宋代","title":"别安子允"}
{"author":"刘子翚","content":"梅边无与谈，赖有之子至。荒寒一点香，足以酬天地。天地亦无心，受之自人意。韬白任新和，风味要如此。","dynasty":"宋代","title":"病中赏梅赠元晦老友"}
{"author":"刘子翚","content":"浮暑熏人只欲狂，秋声未肯抹横塘。倦看黄奶浑无味，醉着白練如许凉。扫砌政须修竹舞，荫花绝爱巨荷张。紫髯不是轻风景，更拟回鞭向葛强。","dynasty":"宋代","title":"次明仲凉字韵"}
{"author":"刘子翚","content":"周郎爱晚菘，对客蒙称赏。今晨喜荐新，小嚼冰霜响。","dynasty":"宋代","title":"园蔬十咏其六菘"}
{"author":"刘子翚","content":"风韵飕飕远更清，苍髯瘦甲耸亭亭。连根欲斗岩峦力，一盖常涵雨露背。曾映月明留鹤宿，近经雷霹带龙腥。衰残愧我无仙骨，愿采流膏慰暮龄。","dynasty":"宋代","title":"分韵赋古松得青字"}
{"author":"刘子翚","content":"拂儿虽草创，日用最相亲。莫遣维摩室，潜生庾亮尘。","dynasty":"宋代","title":"书斋十咏·纸佛"}
{"author":"刘子翚","content":"几许椎埋尽把锄，而今户户偃犀渠。太平无象从何见，一夜春风长碧蔬。","dynasty":"宋代","title":"次韵六四叔村居即事十二绝其十二"}
{"author":"刘子翚","content":"刘侯好猎亲驰逐，指呼双犬如奴仆。朝卫唐石乱云来，暮听潭溪流水宿。何如著鞭走大梁，我亦与子同翱翔。今年猎叛醢彭赵，明年猎胡羓德光。","dynasty":"宋代","title":"刘兼道猎"}
{"author":"刘子翚","content":"辽鹤归来本姓丁，咿哑几见弄文绷。人间过眼事如许，何用封侯羡戛羹。","dynasty":"宋代","title":"次韵六四叔村居即事十二绝"}
{"author":"刘子翚","content":"饥鼠缘条殊果堕，舍如蜗牛足高卧。无心虎殿逐群英，尚想兔园倾一坐。同年我又蓑龙锺，夔蛇相怜宁有穷。马革战场空白骨，羊裘钓濑余清风。棘端造猴巧难学，且赴茅檐鸡黍约。云深杞狗夜可寻，已办猪靴走硗确。","dynasty":"宋代","title":"再和六四叔所赋十二相属诗"}
{"author":"刘子翚","content":"夜宴芙蓉苑，华榱烛影光。史君频会客。侍女惯新妆。剧饮不胜醉，论诗非所长。倚栏霄汉近，宫殿郁相望。","dynasty":"宋代","title":"府会次士特韵"}
{"author":"刘子翚","content":"已把重阳菊，吟怀不为秋。江湖三俊远，天地一翁愁。日近书来少，宵长梦不休。吴云犹可望，时上堇峰头。","dynasty":"宋代","title":"寄行夫兼怀如愚珙"}
{"author":"刘子翚","content":"地偏宾至稀，昼静门常掩。深房纸瓦明，宴坐薄团稳。庭花落未扫，径草繁不剪。林泉倦出游，况乃市朝远。","dynasty":"宋代","title":"题懒庵二首"}
{"author":"刘子翚","content":"闻道清湖别有春，花边玉笋想长身。怪来几日诗筒少，尽写瑰奇赋洛神。","dynasty":"宋代","title":"次韵六四叔村居即事十二绝"}
{"author":"刘子翚","content":"浮云匿晨晖，雨雹惊春昼。天公号令乖，阴晴变何骤。小径践芳泥，通渠走寒溜。风颠万木偃，气凛重帏透。鵷鸾护巢翔，奈此群雏幼。拥炉乌薪然，双手慵出袖。褰帏望空明，屋角见遥岫。良朋不可招，块处惭孤陋。青青桃叶长，奕奕兰花秀。长吟曷咨嗟，佳辰去难又。","dynasty":"宋代","title":"春寒偶书"}
{"author":"刘子翚","content":"一树含桃火烁空，而今春献隔离宫。只应壮士忧时泪，洒向枝头点点红。","dynasty":"宋代","title":"和士特栽果十首其五樱桃"}
{"author":"刘子翚","content":"鄱江细壤如凝脂，陶成小炉圆净姿。色含三秋玉沆瀣，韵压六尺金狻猊。明窗澹澹浮薰起，故人警余良有以。心清闻妙游无方，万石只在吾家傍。","dynasty":"宋代","title":"向元伯寄爇香陶炉有心清闻妙之语"}
{"author":"刘子翚","content":"徙倚山堂晚，悲秋万古情。雨蔬犹擢秀，风沼自扬清。野迥归牛小，沙寒白鸟明。凄凄枫柳树，汝意亦难平。","dynasty":"宋代","title":"次韵张守秋怀四首"}
{"author":"刘子翚","content":"谁将家集到书帷，故喜风骚擅一时。快读祗愁雌霓误，流传不但落枫奇。唱酬滥许联东野，叙引仍欣得牧之。生死穷途天不恤，虚名安用日星垂。","dynasty":"宋代","title":"读士特诗集"}
{"author":"刘子翚","content":"小冻犹残柳雪，新□□□□□。□□□□□□，□酒时须一中。","dynasty":"宋代","title":"春圃六言三首"}
{"author":"刘子翚","content":"疏疏绿发覆清浔，漠漠微香起夕阴。无复风流追九畹，空余烟雨暗深林。谁分秀色来幽室，独写遗声入素琴。还似高人远尘俗，争辉玉树亦何心。","dynasty":"宋代","title":"次韵六四叔兰诗"}
{"author":"刘子翚","content":"平生老子兴，浑奇幽绝处。宁嫌一坡远，甘作十歇去。至今清梦狂，时走松阴路。心忻自吟哦，技疗辄披露。那知菅蒯微，辱报瑶琼树。胸中万斛清，忽向毫端雨。援桴未敢再，破的已惊屡。病身得所便，一阅神气聚。淇竹秋棱栾，洛花春布濩。真机不可藏，文亦肖风度。乐哉精庐游，愧我不常与。陋乡岂无奇，乏此追陪故。翻然卜邻心，几逐长风翥。但分茅半檐，不假牛十具。刘郎个中人，幽期乃愆素。曾无负负言，直委茫茫数。移广太遽生，恐未明深膆。君看旋磨蚁，琐屑安故步。何如骥突云，轩豁随长驭。集枯岂小欤，动者中不惊。","dynasty":"宋代","title":"竹源之集奇仲不赴萧屯以诗嘲之再用原韵"}
{"author":"刘子翚","content":"侵凌腊尾近春前，冻色冥冥不见天。一洗氛埃终自洁，暗催花柳为谁妍。单衣窭巷无朝爨，垂箔高门有醉眠。闻道江头消息好，玉旌瑶帜满楼船。","dynasty":"宋代","title":"次韵温其雪"}
{"author":"刘子翚","content":"闽雪少曾栖瓦白，怪来浩浩拥寒滨。严威故作敝裘厄，淡彩潜催幽幌晨。眼观醉中迷有色，心华净处照无垠。摇松旋拾晶荧煮，已觉肥生齿颊津。","dynasty":"宋代","title":"次韵白水雪梅二诗"}
{"author":"刘子翚","content":"书成痴，传成癖，平生识字真无益。笔扛鼎，思涌泉，何如蹶张强弩弦。管城雅贶情虽重，感此囏难拙於用。君不见翠华南渡江，江路八百里。胡儿饮马镜湖边，不逢汉兵胡自止。只今城阙多旌旗，报国拟将雕面儿。长星吐彗南扫北，转祸为福须乘时。虎头心事不能已，劝君勿弄毛锥子。","dynasty":"宋代","title":"士特赠笔"}
{"author":"刘子翚","content":"莲池一亩余，瀰瀰吞众流。花繁不近堤，欲往无方舟。不及池中鱼，随波自沈浮。","dynasty":"宋代","title":"潭溪十咏·莲池"}
{"author":"刘子翚","content":"尚怀细雨初移日，著子已见清霜潸。绝怜面有贵人色。偶致吾侪樽俎间。","dynasty":"宋代","title":"橙子四首"}
{"author":"刘子翚","content":"疾雨狂风恨若何，芳晨坐觉寺闲过。惜花意欲春长在，对酒年来饮不多。雅会欣闻珠履集，新词好付雪儿歌。风流阁老推前辈，喜客温颜似醉酡。","dynasty":"宋代","title":"次韵陈成季郡会"}
{"author":"刘子翚","content":"怪底愁端生不已，劳心逐事事无穷。陶然一点冲融趣，只在清虚淡泊中。","dynasty":"宋代","title":"题王岩起乐斋三首"}
{"author":"刘子翚","content":"偶临沙岸立多时，淡淡烟村日向低。幽事挽人归不得，一枝梅影浸澄溪。","dynasty":"宋代","title":"约致明入开善不至二首"}
{"author":"刘子翚","content":"岁事何仓卒，微吟寄客情。野耕方刈熟，邻酿已沽清。归雁年年急，寒烽处处明。予衰倦流转，梦想玉阶平。","dynasty":"宋代","title":"次韵张守秋怀四首其四"}
{"author":"刘子翚","content":"炎蒸午枕梦沧浪，落落星苞喜乍尝。笔下丹青千品色，钗头风露一枝香。鸡冠借谕何轻许，马乳争名固不量。直待当时妃子笑，骊山千古事凄凉。","dynasty":"宋代","title":"荔子"}
{"author":"刘子翚","content":"赞皇吟毫不可掣，交游酬答被恼深。赠言排拫入吾里，以邻为壑君何心。","dynasty":"宋代","title":"李佐国携致中赠别诗来戏成二首"}
{"author":"刘子翚","content":"怪底愁端生不已，劳心逐事事无穷。陶然一点冲融趣，只在清虚淡泊中。","dynasty":"宋代","title":"题王岩起乐斋三首"}
{"author":"刘子翚","content":"孝感柔强敌，和盟定一朝。龙輴来瀚海，鹤驾返神霄，歌吹仍祠禹，羹墙若见尧。稽山同峻极，从此百神朝。","dynasty":"宋代","title":"有感三首"}
{"author":"刘子翚","content":"红绡千树桃，雪谷万株李，柘叶青青如鼠耳。横山渡品浪成堆，认得刘郎般子来。物情时事不须说，且喜新岁同衔杯。少年鼻哂轻流俗，敛锐收豪今碌碌。敝裘常带客尘缁，双鬓不如春草绿。东风吹愁入我心，使我啸叹成悲吟。问君底事久留此，曷不联镳归故林。","dynasty":"宋代","title":"云际会刘致中"}
{"author":"刘子翚","content":"回薄湍流漾翠岑，夷犹一舸纵幽寻。幔亭落日笙箫远，毛竹连云洞府深。似有碧鸡翔木杪，谁将丹鹤写岩阴。神仙可学非身外，多少游人浪苦心。","dynasty":"宋代","title":"游武夷山"}
{"author":"刘子翚","content":"泣怀三献玉，谦拒四知金。势利焚和猛，诗书汲古深。贵无长得意，闲有自由心。岣嵝丹砂在，盟寒傥可寻。","dynasty":"宋代","title":"次张守韵四首"}
{"author":"刘子翚","content":"冻岫立高白，晓寒生太虚。闭门翻巾幐，偶见良友书。书中有长句，别怀陈郁纡。吐凤词既绝，续貂理难如。起望新乡云，一读三卷舒。繁思揽中扃，赖此豁欲无。鹄鸡有潜化，蓬麻岂资扶。吾人交义深，不恨相见疏。但恐德不修，心期愧非初。","dynasty":"宋代","title":"寄彭子静"}
{"author":"刘子翚","content":"之子词锋孰敢争，它时云路定飞腾。客怀未免悲弹铗，文社遥知喜得朋。旧隐生涯三径菊，夜窗弦诵十年灯。长篇寄人情何厚，欲和阳春愧未曾。","dynasty":"宋代","title":"赠詹朝倚"}
{"author":"刘子翚","content":"忆昔寻春西洛桥，酴醾结洞横朱架。翠帷银网一番新，百万花头相枕籍。飘摇羽客静疑仙，窈窕素娥娇欲嫁。细蕤摘贮绛纱囊，扑鼻清香夺兰麝。论花每恨流品杂，韵绝江梅此其亚。纷纷红紫已空条，耿耿冰霜犹照夜。只今漂泊一身存，海角逢春足悲咤。银苞翠蔓宛如昨，瘦骨苍颜忽惊乍。当时我最推少年，想见同游更衰谢。洛阳园苑狐兔生，虏骑时来北邙下。浮生荣悴均有老，万古兴衰那足讶。南邻地主好襟怀，官事稍闲须命驾。急须唤酒赏余研，恶雨狂风不相借。","dynasty":"宋代","title":"郡圃观酴醾"}
{"author":"刘子翚","content":"一树含桃火烁空，而今春献隔离宫。只应壮士忧时泪，洒向枝头点点红。","dynasty":"宋代","title":"和士特栽果十首·樱桃"}
{"author":"刘子翚","content":"蓬门久闭谢来车，畏暑尤便小阁虚。青引嫩苔留鸟篆，绿垂残叶带虫书。寒泉出井功何有，白羽邀凉计已疏。忍待西风一萧飒，碧鲈银脍意何如。","dynasty":"宋代","title":"和晁应之大暑书事"}
{"author":"刘子翚","content":"懒逐交游户昼扃，客来曳履亦逢迎。旧知吾里多豪隽，亲识君家好弟兄。瓜芋满畦聊卒岁，琴书一榻寄平生。骅骝历块终千里，俗眼悠悠未可轻。","dynasty":"宋代","title":"伯胜文本袖诗见访辄成长句奉酬盛意"}
{"author":"刘子翚","content":"月高夜鸣筝，声从绮窗来。随风更迢递，萦云暂徘徊。余音若可玩，繁弦互相催。不见理筝人，遥知心所怀。宁悲旧宠弃，岂念新期乖。含情郁不发，寄曲宣余哀。一弹飞霜零，再抚流光颓。每恨听者稀，银甲生浮埃。幽幽孤凤吟，众鸟声难谐。盛年嗟不偶，况乃容华衰。道同符片诺，志异劳百媒。栖栖墙东客，亦抱凌云才。","dynasty":"宋代","title":"闻筝作"}
{"author":"刘子翚","content":"然松煮鼎山泉冽，枪旗一水分优劣。凤饼推开雪照人，花瓷啜罢甘潮舌。大刘谈天紫髯张，小刘逃禅清兴长。会须酌此同翱翔，或凌刚风九天上，或泛弱水三山傍。","dynasty":"宋代","title":"寄茶与二刘"}
{"author":"刘子翚","content":"无复连云战鼓悲，英风凛凛在双祠。气吞骄虏方张日，恨满孤城欲破时。幽鸟自啼檐际树，夕阳空照路傍碑。平生不作脂韦意，倚棹哀吟两鬓丝。","dynasty":"宋代","title":"双庙"}
{"author":"刘子翚","content":"一树含桃火烁空，而今春献隔离宫。只应壮士忧时泪，洒向枝头点点红。","dynasty":"宋代","title":"和士特栽果十首其五樱桃"}
{"author":"刘子翚","content":"相别梦悠悠，相逢欢草草。送君跃马临长道。十年憔悴向尘埃，一段精神摧不老。","dynasty":"宋代","title":"送谢中莹"}
{"author":"刘子翚","content":"荣华休羡黑头公，且对芳辰赏丽丛。十万青条寒挂雨，三千粉面笑临风。莫将拟雪才情赋，盍与观梅兴味同。只恐春归有遗恨，典刑犹在浊醪中。","dynasty":"宋代","title":"次韵张守酴醾二首"}
{"author":"刘子翚","content":"天庭吐气作青红，警逻犹烦小试中。政使著鞭无暇日，惟应读易有清风。昼评一卦纷然异，夜梦三爻廓尔通。闻说新笺极玄妙，可无残剩到衰翁。","dynasty":"宋代","title":"次翁来借诸家易解"}
{"author":"刘子翚","content":"俭约身为率，忧勤寿岂延。钟残长乐夜，日断泰陵烟。归驭应奔月，余勋赖补天。伤心南渡日，一棹赣江船。","dynasty":"宋代","title":"隆佑太后挽歌辞三首"}
{"author":"刘子翚","content":"漂流今海角，胡骑忽秋风。旧隐怀空翠，征途厌软红。时平犹卷仕，力小况从戎。欲遣愁城破，须论酒子功。","dynasty":"宋代","title":"张守唱和红字韵诗八首"}
{"author":"刘子翚","content":"长春殿古生荆荟，犹有前朝遗物在。锦囊珍重出玄圭，双虬刻作蜿蜒态。枯皮剥制弄几刓，断玦精坚磨不杀。吾闻李氏据江左，文彩风流高一代。当时好玩不独此，器用往往穷奢汰。徵工选技填御府，不惜千金为赏赍。治兵唐推英卫精，治民汉许龚黄最。惜哉取士不知术，妙手独得庭邽辈。真主驱驰八极中，荒王逸乐孤城内。汗青得失更谁论，尤物竞为人宝爱。嗟余视此真粪土，事有至微犹足戒。投文欲往吊江流，幽魂未泯应惭悔。","dynasty":"宋代","title":"兼道携古墨来墨面龙纹墨背识云保大九年奉敕"}
{"author":"刘子翚","content":"乱后惟忧死，无心问岁华。故园依草莽，今日见梅花。闽俗尝三饭，僧房但一茶。海濒犹未稳，更拟访仙槎。","dynasty":"宋代","title":"杖藜"}
{"author":"刘子翚","content":"北窗何所见，疏竹杂遥岑。凉飙思有无，虚檐动萧森。此兴何由尽，移床入翠阴。","dynasty":"宋代","title":"潭溪十咏·凉阴轩"}
{"author":"刘子翚","content":"粲粲来禽味独香，孤根谁徙向天涯。好寻青李相遮映，风味应同逸少家。","dynasty":"宋代","title":"和士特栽果十首·来禽"}
{"author":"刘子翚","content":"吾家小步兵，辞林独辉映。携诗过山堂，句挟风云润。思嵇远命驾，访戴屡乘兴。订古释群疑，谈玄发清听。年均愧质滞，禀异惊闭峻。赖兹时发挥，药石攻余病。提携兰畹曲，笑语柴门静。归轩鹜急响，行炬飘遗炉。平生共飘流，晚岁风栖遁。语言聊写怀，补缀酬斯咏。","dynasty":"宋代","title":"次四六叔韵"}
{"author":"刘子翚","content":"苒苒寒生水面烟，吴歌唱罢月微偏。停桡又向湾前宿，一夜西风浪打船。","dynasty":"宋代","title":"新湾"}
{"author":"刘子翚","content":"楼船动沧江，江晴鼓声发。男儿取封侯，赴敌如饥渴。腰悬孛堇头，长歌献金阙。","dynasty":"宋代","title":"防江行五首"}
{"author":"刘子翚","content":"莲池一亩余，瀰瀰吞众流。花繁不近堤，欲往无方舟。不及池中鱼，随波自沈浮。","dynasty":"宋代","title":"潭溪十咏·莲池"}
{"author":"刘子翚","content":"奕叶论深契，平生仰大儒。淹留趋绛帐，寂寞奠生刍。忍见摧梁木，悲歌碎玉壶。尺书垂奖意，提耳愧朱愚。","dynasty":"宋代","title":"胡文定公挽诗三首"}
{"author":"刘子翚","content":"悬墙挂德音，尽弛今年租。旄倪发欢谣，助达和气舒。皇恩施甚厚，疲瘵望少苏。吁嗟吏舞文，诏纸墨未渝。借贷尽白著，勾稽穷宿逋。掊克傥归公，民贫犹乐输。量权徵倍耗，夤缘窃其馀。宁逢盗剽攘，厌闻吏追呼。盗奸久必戢，吏奸无由锄。雷霆不言威，肉食忍自诬。故态勿狃习，穷阎勿侵渔。勿谓天听高，勿谓黔首愚。","dynasty":"宋代","title":"谕俗其十二"}
{"author":"刘子翚","content":"漂流今海角，胡骑忽秋风。旧隐怀空翠，征途厌软红。时平犹倦仕，力小况从戎。欲遣愁城破，须论酒子功。","dynasty":"宋代","title":"张守唱和红字韵诗八首其三"}
{"author":"刘子翚","content":"秋林黄叶晚霜严，熟蒂甘香味独兼。火伞頳虬浪褒拂，风标那似邑中黔。","dynasty":"宋代","title":"和士特栽果十首·椑柿"}
{"author":"刘子翚","content":"莫遣潇湘双鲤来，归心生怕晓禽催。咄嗟新转渠渠屋，寒士欢颜正尔开。","dynasty":"宋代","title":"次韵明仲幽居春来十首"}
{"author":"刘子翚","content":"悬墙挂德音，尽驰今年租。旄倪发欢谣，助达和气舒。皇恩施甚厚，疲疗望少苏。吁嗟吏舞文，诏纸墨未渝。借贷尽白著，勾稽穷宿逋。掊克傥归公，民贫犹乐输。量权徵倍耗，夤缘窃其余。宁逢盗剽攘，厌闻吏追呼。盗奸久必戢，吏奸无由锄，雷霆不言威，肉食忍自诬。故态勿狃习，穷阎勿侵渔。勿谓天听高，勿谓黔首愚。","dynasty":"宋代","title":"论俗十二首"}
{"author":"刘子翚","content":"倦游曾向洛阳城，几见芳菲照眼新。载酒屡穿卿相圃，傍花时值绮罗人。十年客路惊华发，回首中原隔战尘。今日寻芳意萧索，山房数朵弄残春。","dynasty":"宋代","title":"山寺见牡丹"}
{"author":"刘子翚","content":"吾庐犹未完，作意创此堂。悠然见南山，高风邈相望。宾至聊共娱，无宾自徜徉。","dynasty":"宋代","title":"潭溪十咏·悠然堂"}
{"author":"刘子翚","content":"猗猗映门树，团团若双盖。微风薄层霄，仿佛斗清籁。逍遥步其下，秀色吾所爱。秋来霜叶红，飘落不相待。","dynasty":"宋代","title":"双树"}
{"author":"刘子翚","content":"翠合初疑无路往，停鞭邂逅成清赏。僧炉坐稳纸窗明，细雨忽来山竹响。","dynasty":"宋代","title":"题灵鹫窗"}
{"author":"刘子翚","content":"霜蕤薰碧醥，气味已相传。终以香为累，无人解倒悬。","dynasty":"宋代","title":"酴醾四首其四"}
{"author":"刘子翚","content":"呼儿急走送筠篮，敌暑惟应此物堪。一握青瑶含秀润，满襟寒雪沍清甘。搔园底用修邻怨，剪棘聊应益盗惭。它日傥收遗瓣种，离离虎掌遍山南。","dynasty":"宋代","title":"送瓜与胡原仲"}
{"author":"刘子翚","content":"梦裹壶山寻二妙，不因荔子鬓丝华。聊分茗碗应年例，故有筠笼来海涯。鲜苞尚想妃子笑，槁面何取西施羓。老馋惟作耐久计，一瞬红紫真空花。","dynasty":"宋代","title":"分花公美子应预为白曬之约"}
{"author":"刘子翚","content":"并溪取次得奇观，更舞新甍翠木端。政喜閒身时可到，忽惊醉眼晚来宽。故添山色浮岚润，不逐湍流独月寒。散帙南窗更清绝，兴来直欲跨飞翰。","dynasty":"宋代","title":"题慎仪余清阁"}
{"author":"刘子翚","content":"筠州喜陪笑语新，銮坡自来清湖滨。更招明月作三客，此外正复难其人。瑶觞十飞才小醉，追逐牢愁出肝肺。吾侪邂逅非作豪，常恐真欢来不继。更兰已番四叠歌，却唤轻舟浮绮罗。一声横笛不知处，荷气苒苒风头多。玉山未倒谁之耻，霜露沾衣聊且已。维舟落月界平潭，翠乱红披扶不起。","dynasty":"宋代","title":"胡明仲罗养蒙为悠然集追用前四叠之韵"}
{"author":"刘子翚","content":"两焙春风一塍隔，玉尺银槽分细色。解苞难辨邑中黔，瀹盏方知天下白。岸巾小啜横碧斋，真味从底倾输来。曩归畀余一语妙，三岁暗室鹜轰雷。","dynasty":"宋代","title":"寄茶与曾吉甫"}
{"author":"刘子翚","content":"分房圆戢戢，弄色翠娟娟。摘实怜空的，方知雨露偏。","dynasty":"宋代","title":"池莲四咏分韵·子"}
{"author":"刘子翚","content":"朝来杀气秋，千里无立草。翩翩黑帜飞，结垒天长道。猎罢楚天寒，黄云淡如扫。","dynasty":"宋代","title":"防江行五首"}
{"author":"刘子翚","content":"夕烟浮野圃，春竹过邻墙。石涧深深影，风轩远远凉。禅心敲有韵，翠袖倚生香。不有冰霜劲，蒿莱到汝长。","dynasty":"宋代","title":"次韵原仲竹"}
{"author":"刘子翚","content":"琱盘一卵宁论价，新带中原雨露来。却忆春行梁宋野，雪花琼蕊数程开。","dynasty":"宋代","title":"食鹅梨三首"}
{"author":"刘子翚","content":"局上深机未足穷，玄中一著若为通。五宗惟明不是物，三语孰解将无同。常恨老怀多愦愦，每逢益友太匆匆。金篦刮眼宁无赖，况是墙西有德公。","dynasty":"宋代","title":"奇仲和致中棋诗有玄中一著是吾宗之句"}
{"author":"刘子翚","content":"西溪观鱼仍开樽，鸣榔隐隐沈烟村。吾人岂有竭泽意，澒洞四际鱼龙奔。惊潜初见穿乱藻，亟遁转觉迷深源。向非驱迫群党聚，罩{上四下鹿}徒使波涛浑。巨鳞足供数客饱，银马琐碎不足论。吁嗟神物未变化，暴骨砧机宁非冤。江湖万里厌游泳，失地斗水能为恩。临流解网意亦厚，诱以芳饵仍争吞。因悲摇尾向数罟，岂异俯首縻华轩。慨然投箸起太息，归思已逐冥鸿骞。","dynasty":"宋代","title":"打鱼歌"}
{"author":"刘子翚","content":"一卮那惜醉，引剑坐生风。怒发冠冲绿，忧颜镜损红。莫轻秦黩武，旧耻汉和戎。慷慨今贤守。燕然拟勒功。","dynasty":"宋代","title":"张守唱和红字韵诗八首"}
{"author":"刘子翚","content":"辇毂繁华事可伤，师师垂老过湖湘。缕衣檀板无颜色，一曲当时动帝王。","dynasty":"宋代","tags":"古诗三百首，咏史怀古","title":"汴京纪事"}
{"author":"刘子翚","content":"已筑高城受虏降，盟言端的有如江。翠华回跸清驰道，绣指观风绝犬庞。凯奏花卿初卷甲，诗成草圣屡题窗。还朝有策裨聪明，纳谏那忧以杖撞。","dynasty":"宋代","title":"次韵刘宪诗二首"}
{"author":"刘子翚","content":"袖刺谒诸邻，徘徊寄心赏。潭潭广厦深，咳唾生余响。兹邦怀地宝，比屋夸雄敞。如何蓬庐士，贫贱安所养。","dynasty":"宋代","title":"袖刺"}
{"author":"刘子翚","content":"空嗟覆鼎误前朝，骨朽人间骂未销。夜月池台王傅宅，春风杨柳太师桥。","dynasty":"宋代","title":"汴京纪事二十首其七"}
{"author":"刘子翚","content":"黄发三朝老，勤劳险阻中。十年流马策，一日断鳌功。汛扫乾坤静，扶持庙社隆。璜溪今寂寞，仿佛见英风。","dynasty":"宋代","title":"吕丞相挽诗二首"}
{"author":"刘子翚","content":"招提聊驻屐，却去白云堆。老眼看山仙，余怀向酒开。晚凉微雨送，秋意一蝉催。醉裹挥犀妙，方知有逸才。","dynasty":"宋代","title":"晚饮"}
{"author":"刘子翚","content":"浮云匿晨晖，雨雹惊春昼。天公号令乖，阴晴变何骤。小径践芳泥，通渠走寒溜。风颠万木偃，气凛重帏透。鵷鸾护巢翔，奈此群雏幼。拥炉乌薪然，双手慵出袖。褰帏望空明，屋角见遥岫。良朋不可招，块处惭孤陋。青青桃叶长，奕奕兰花秀。长吟曷咨嗟，佳辰去难又。","dynasty":"宋代","title":"春寒偶书"}
{"author":"刘子翚","content":"饥鼠缘条残果堕，舍如蜗牛足高卧。无心虎殿逐群英，尚想兔园倾一坐。同年我又衰龙钟，夔蛇相怜宁有穷。马革战场空白骨，羊裘钓濑馀清风。棘端造猴巧难学，且赴茅檐鸡黍约。云深杞狗夜可寻，已办猪靴走硗确。","dynasty":"宋代","title":"再和六四叔所赋十二相属诗"}
{"author":"刘子翚","content":"病翁痴绝端可笑，文墨骫骳谁得称。故人分甘聊尔耳，更向诗流说我能。","dynasty":"宋代","title":"谢刘致中瓜二首"}
{"author":"刘子翚","content":"二年寄迹闽山寺，一笑翻然向浙江。明月不知君已去，夜深还照读书窗。","dynasty":"宋代","tags":"朋友，离别","title":"绝句送巨山"}
{"author":"刘子翚","content":"寒声晚移林，残腊无几日。高人拥楮眠，脔卷意自适。素风含混沌，春煦回呼吸。余温偶见分，来自芝兰室。乍舒魄流辉，忽卷潮无迹。未能澡余心，愧此一衾白。尝闻旴江藤，苍崖走虬屈。斩之霜露秋，沤以沧浪色。粉身从澼絖，蜕骨齐丽密。乃知莹然姿，故自惭陶出。治物犹贵精，治心岂宜逸。平生感交游，耳剽非无得。精神随事分，内省殊未力。寸阴捐已多，老矣将何及。自从得此衾，梦觉常惕惕。清如夷齐邻，粹若渊骞觌。独警发铿鍧，邪思戢毫忽。勿谓绝知闻，虚闱百灵集。鼎鬴或存戒，韦弦亦规失。则知君子所，惠以励蒙塞。","dynasty":"宋代","title":"吕居仁惠建昌纸被"}
{"author":"刘子翚","content":"密蕴罗文细，明含玉色清。冰盘时荐美，刀惹断丝轻。","dynasty":"宋代","title":"池莲四咏分韵·藕"}
{"author":"刘子翚","content":"密壤深根蒂，风霜已饱经。如何纯白质，近蒂染微青。","dynasty":"宋代","title":"园蔬十咏其九萝卜"}
{"author":"刘子翚","content":"南溪抱山流，润气滋林麓。平生归欤心，寄老一堂足。梦破午窗阴，清风在寒竹。","dynasty":"宋代","title":"续赋家园七咏·早赋堂"}
{"author":"刘子翚","content":"擢秀词林少也奇，星轺荣耀更分麾。世传清德名方盛，生不长年理可疑。苏晋逃禅心淡泊。孔融好客酒淋漓。眼看玉树埋尘土，零落交游我独悲。","dynasty":"宋代","title":"蔡子强挽章"}
{"author":"刘子翚","content":"叶实抱芳辛，气烈消烦滞。登俎效微劳，乍食惊频嚏。","dynasty":"宋代","title":"园蔬十咏·芥"}
{"author":"刘子翚","content":"扇马严内仗，貂珰侍宸阍。哀哉里闾间。刀阉逮鸡豚。放麑识忠荩，毋卵著格言。矧利肥甘躯，绝其孳息源。难销爱欲心，物物天性存。逆情气必戾，顺化生乃蕃。谁开口腹谋，无乃伤仁恩。","dynasty":"宋代","title":"论俗十二首"}
{"author":"刘子翚","content":"雨余陂水平，徙倚聊一望。归云淡欲无，宇宙何清旷。吾心游太虚，聊寄此亭上。","dynasty":"宋代","title":"续赋家园七咏·意远亭"}
{"author":"刘子翚","content":"建水日夜浅，清滩自迢迢。渔舠愕已无，忽点净练遥。老身寄其上，兀若栖危苕。松风知我狂，随舷助倾摇。探幽神益新，得快意自消。长林翠洞口，微云粉山腰。那知碧虚远，一苇卧可超。不须换吾骸，吾慵登焦嶢。病中追余观，所得绝富饶。","dynasty":"宋代","title":"病中追赋游武夷"}
{"author":"刘子翚","content":"懒逐交游户昼扃，客来曳履亦逢迎。旧知吾里多豪隽，亲识君家好弟兄。瓜芋满畦聊卒岁，琴书一榻寄平生。骅骝历块终千里，俗眼悠悠未可轻。","dynasty":"宋代","title":"伯胜文本袖诗见访辄成长句奉酬盛意"}
{"author":"刘子翚","content":"莽莽荒茨岸，回回乱石滩。雨寒收市早，风急泊舟难。宇县兵犹斗，乾坤网正宽。殷勤嘱龙剑，莫久卧波澜。","dynasty":"宋代","title":"泊舟"}
{"author":"刘子翚","content":"擢秀词林少也奇，星轺荣耀更分麾。世传清德名方盛，生不长年理可疑。苏晋逃禅心淡泊。孔融好客酒淋漓。眼看玉树埋尘土，零落交游我独悲。","dynasty":"宋代","title":"蔡子强挽章"}
{"author":"刘子翚","content":"短褐沉潜不近名，只今长乐郑康成。酒中贤圣无多酌，琴裹宫商一再行。翰墨放怀新水石，烽烟回首旧蓬瀛。四愁不为思君作，怀抱何因得暂平。","dynasty":"宋代","title":"长句寄尚明学士"}
{"author":"刘子翚","content":"江晚潮风应，萧萧百里秋。寒声初战峡，怒力暗移洲。卷岸舟航尽，涵空日月浮。吴儿轻逐利，亡命雪山头。","dynasty":"宋代","title":"潮"}
{"author":"刘子翚","content":"晨兴访萧寺，爽气清如沐。坐看雨离山，飞阴断平陆。归途阻夕涨，伫立惊幽独。曳杖听残钟，却寄僧坊宿。","dynasty":"宋代","title":"晨兴"}
{"author":"刘子翚","content":"停车莽苍认孤坟，烈烈英标尚想存。已脱遗孤安赵氏，更轻一死报公孙。荒林雀噪风常急，古道人稀日自昏。惆怅九原如可作，欲凭楚些为招魂。","dynasty":"宋代","title":"程婴墓"}
{"author":"刘子翚","content":"尚怀细雨初移日，著子已见清霜潸。绝怜面有贵人色。偶致吾侪樽俎间。","dynasty":"宋代","title":"橙子四首"}
{"author":"刘子翚","content":"橙虀细缕风韵胜，我不痛饮那知音。何如金丸走衾枕，三月梦游檐卜林。","dynasty":"宋代","title":"橙子四首"}
{"author":"刘子翚","content":"幽居十绝巧凌春，我亦刳肠强效颦。忧乐悬知不同调，山南山北寂寥人。","dynasty":"宋代","title":"次韵明仲幽居春来十首"}
{"author":"刘子翚","content":"倦憩春桥午，回环翠碧重。乱溪流背海，新柳色欺松。厌市常思野，为官不及农。喜逢湖上客，谈话得从容。","dynasty":"宋代","title":"与原仲至交溪桥"}
{"author":"刘子翚","content":"筠州喜陪笑语新，銮坡自来清湖滨。更招明月作三客，此外正复难其人。瑶觞十飞才小醉，追逐牢愁出肝肺。吾侪邂逅非作豪，常恐真欢来不继。更兰已番四叠歌，却唤轻舟浮绮罗。一声横笛不知处，荷气苒苒风头多。玉山未倒谁之耻，霜露沾衣聊且已。维舟落月界平潭，翠乱红披扶不起。","dynasty":"宋代","title":"胡明仲罗养蒙为悠然集追用前四叠之韵"}
{"author":"刘子翚","content":"园清无瑕二三月，时见游丝转空阔。谁人写此一段奇，著纸春风吹不脱。纷纭纠结疑非书，安得龙蛇如许癯。神纵政喜索不断，老眼只愁看若无。定知苗裔出飞白，古人妙处君潜得。勿轻漠漠一缕浮，力道可罣千钧石。睠予弟兄情不忘，轴之远寄悠然堂。谢公遗髯凛若活，卫后落鬓摇人光。翻思长安夜飞盖，醉哦声落南山外。乱离契阔三十秋，笔意与人俱老大。政成著脚明河津，外家风流今绝伦。文章固自有机杼，戏事岂足劳心神。","dynasty":"宋代","title":"吴传朋游丝帖歌"}
{"author":"刘子翚","content":"青青梯树林，下荫苍鲜石。幽人宴坐时，怀抱忘其迁。不见暮樵归，寒山雨中碧。","dynasty":"宋代","title":"潭溪十咏·宴坐岩"}
{"author":"刘子翚","content":"故山归路岂云赊，忆对春风饯物华。尚口乃穷怜反舌，以年当废惜残花。勤渠载酒传非误，仓卒回舆事偶差。今日重来绿槐夏，已拚缬面醉君家。","dynasty":"宋代","title":"寄致中因温前约"}
{"author":"刘子翚","content":"傍舍植柔蔬，携锄理荒秽。桔槔勤俯仰，一雨功百倍。翰来绿映土，新叶摇肺肺。牛羊勿践畦，肉食屠尔辈。","dynasty":"宋代","title":"种菜"}
{"author":"刘子翚","content":"刘侯好猎亲驰逐，指呼双犬如奴仆。朝卫唐石乱云来，暮听潭溪流水宿。何如著鞭走大梁，我亦与子同翱翔。今年猎叛醢彭赵，明年猎胡羓德光。","dynasty":"宋代","title":"刘兼道猎"}
{"author":"刘子翚","content":"竹绕茅檐水绕阶，东风渐欲放春回。丁宁红紫休争发，待取山南刺史来。","dynasty":"宋代","title":"绝句五首"}
{"author":"刘子翚","content":"凉颸振远村，寂寞度清芬。山路不知处，月窗时夜闻。孤根寒抱石，落子半飘支。袖手空延伫，无才可赋君。","dynasty":"宋代","title":"岩桂"}
{"author":"刘子翚","content":"倦憩春桥午，回环翠碧重。乱溪流背海，新柳色欺松。厌市常思野，为官不及农。喜逢湖上客，谈话得从容。","dynasty":"宋代","title":"与原仲至交溪桥"}
{"author":"刘子翚","content":"分得蹲鸱种，连根占地腴。晓吹黏玉糁，深碗啖模糊。","dynasty":"宋代","title":"园蔬十咏·芋"}
{"author":"刘子翚","content":"结束拟从戎，秋堂试宝弓。角寒开拒手，弦劲响流空。巧羽穿杨技，神夸饮羽功。挽强吾有待，狐兔莫争雄。","dynasty":"宋代","title":"试弓"}
{"author":"刘子翚","content":"秋林黄叶晚霜严，熟蒂甘香味独兼。火伞頳虬浪褒拂，风标那似邑中黔。","dynasty":"宋代","title":"和士特栽果十首·椑柿"}
{"author":"刘子翚","content":"庭榴结实垫芳丛，一夜飞霜染茜容。万子风胞无异质，金房玉隔谩重重。","dynasty":"宋代","title":"和士特栽果十首·石榴"}
{"author":"刘子翚","content":"从宾会高堂，嘉鱼脱重渊。霜鳃尚呀呷，绿藻仍牵连。厨人起揎袖，刀机鸣铿然。断尾頳縠碎，批鳞玉花翩。云雷蓊深釜，清香已遥传。投葱裂素丝，裁姜落金钱。陶瓯举筠箸，更觉真味全。细纹松江鲈，缩颈槎头鳊。吾侪但知饱，美恶无弃捐。何论调羹手，聊复试小鲜。","dynasty":"宋代","title":"与纯臣原仲温其煮鱼羹"}
{"author":"刘子翚","content":"结茅同隐水云间，何日柴车不往还。忆得松林长啸罢，归时明月遍秋山。","dynasty":"宋代","title":"有怀十首"}
{"author":"刘子翚","content":"局上深机未足穷，玄中一著若为通。五宗惟明不是物，三语孰解将无同。常恨老怀多愦愦，每逢益友太匆匆。金篦刮眼宁无赖，况是墙西有德公。","dynasty":"宋代","title":"奇仲和致中棋诗有玄中一著是吾宗之句"}
{"author":"刘子翚","content":"偶向妙峰亭上望，一襟寒色近春分。晴风吹放天全露，吹尽江南江北云。","dynasty":"宋代","title":"登鹅湖妙峰亭次韵"}
{"author":"刘子翚","content":"近湖黯黯气常寒，指点宫亭渺莽间。素色夜浮全楚月，绿光春浸十州山。醉思天末骑鲸去，老怯风头听雁还。柔橹声中知禹烈，愧无椽笔画孱颜。","dynasty":"宋代","title":"宫亭湖"}
{"author":"刘子翚","content":"清湖嵇玉山，缥缈飞双屐。泠风随处流，三伏无赫赫。未成玄圃游，聊醉端州宅。忆昨陪初筵，杯摇剑峰脊。杉篁漏疏棂，云气萦长帟。主人意弥厚，不吝园蔬摘。我亦洞幽怀，涸此一泓碧。至欢召融融，丛虑消刺否则。听君诵九流，浩若昆仑擘。摩天俊鸢悄，响涧惊鱼掷。分携今几时，浮埃翳瑶席。有如烂柯翁，万古逢一奕。醉乡梯磴坐，坐觉乾坤窄。兹行不果从，兀兀恨滋剧。未应柳源近，终作桃源隔。留诗友石台，光动嶙峋石。正令谪仙来，著语无以易。强吟意悠哉，追风了无迹。","dynasty":"宋代","title":"次友石台诗韵"}
{"author":"刘子翚","content":"代木收奇干，安灯创小檠。勿夸能自照，得助益高明。","dynasty":"宋代","title":"书斋十咏·灯檠"}
{"author":"刘子翚","content":"蔗浆溜溜香浮玉，苏水沉沉色弄金。那似甘瓜能破渴，一盘霜雪沍清襟。","dynasty":"宋代","title":"致中惠瓜因成二绝句"}
{"author":"刘子翚","content":"辽鹤归来本姓丁，咿哑几见弄文绷。人间过眼事如许，何用封侯羡戛羹。","dynasty":"宋代","title":"次韵六四叔村居即事十二绝"}
{"author":"刘子翚","content":"傍舍植柔蔬，携锄理荒秽。桔槔勤俯仰，一雨功百倍。翰来绿映土，新叶摇肺肺。牛羊勿践畦，肉食屠尔辈。","dynasty":"宋代","title":"种菜"}
{"author":"刘子翚","content":"柴椽百枝荫方塘，高梧老柳著两行。轻烟曳组适寒碧，芙蕖酿出秋风香。宿酲萦胸殊未快，冲之欲引天潢派。戏投小饵向深渊，锦鳞忽见空中挂。篘清脍雪更作豪，坐客狼狈已半逃。呜呜丛歌犹未彻，兀睡听作蜩蝉号。","dynasty":"宋代","title":"早饮"}
{"author":"刘子翚","content":"何年老鸟龙，排山折其角。渔人网得之，澄渊起雷雹。异物世常猜，神光夜潜觉。流传岁月深，质槁纹斑剥。漆简射晶荧，玄圭靡雕琢。孰谓乔松烟，能成此坚确。晴窗试墨池，云雾生掌握。只恐化蜿蜒，飞腾入冥邈。莱孙真可儿，句法有家学。赠汝囊中珍，惭余鼻端斲。","dynasty":"宋代","title":"莱孙求墨并以诗与之"}
{"author":"刘子翚","content":"小冻犹残柳雪，新□□□□□。□□□□□□，□酒时须一中。","dynasty":"宋代","title":"春圃六言三首"}
{"author":"刘子翚","content":"知有名香出海隅，幽人得得寄吾庐。明窗小爇跏趺坐，更觉胸怀一事无。","dynasty":"宋代","title":"邃老寄龙涎香二首"}
{"author":"刘子翚","content":"何年老乌龙，排山折其角。渔人网得之，澄渊起雷雹。异物世常猜，神光夜潜觉。流传岁月深，质槁纹斑剥。漆简射晶荧，玄圭靡雕琢。孰谓乔松烟，能成此坚确。晴窗试墨池，云雾生掌握。只恐化蜿蜒，飞腾入冥邈。莱孙真可儿，句法有家学。赠汝囊中珍，惭余鼻端斲。","dynasty":"宋代","title":"莱孙求墨并以诗与之"}
{"author":"刘子翚","content":"梦觉残夜永，山寒气逾清。林幽万籁息，月出虚堂明。披衣坐复起，怀人思空盈。经时不对面，素榻浮埃生。遥知念盍赞，临风亦关情。褰帏望岐路，慨然欲宵征。无人导我先，何因识门庭。仰凭鸿雁飞，书词写深诚。词多意莫宣，益遣幽恨并。","dynasty":"宋代","title":"怀致中"}
{"author":"刘子翚","content":"旋剪荆榛出旧蹊，架岩凿壁启幽栖。已通邻圃尽栽竹，更搭飞桥南过溪。莲社昔夸庐阜胜，渔舟空向武陵迷。宦游若胜归田乐，肯把轩裳换一犁。","dynasty":"宋代","title":"筑室"}
{"author":"刘子翚","content":"月高夜鸣筝，声从绮窗来。随风更迢递，萦云暂徘徊。余音若可玩，繁弦互相催。不见理筝人，遥知心所怀。宁悲旧宠弃，岂念新期乖。含情郁不发，寄曲宣余哀。一弹飞霜零，再抚流光颓。每恨听者稀，银甲生浮埃。幽幽孤凤吟，众鸟声难谐。盛年嗟不偶，况乃容华衰。道同符片诺，志异劳百媒。栖栖墙东客，亦抱凌云才。","dynasty":"宋代","title":"闻筝作"}
{"author":"刘子翚","content":"已爱云山信脚行，撩人诗句更增情。直须吏部寻盟日，急遣双鱼一寄声。","dynasty":"宋代","title":"次韵朱乔年送山老住三峰二首"}
{"author":"刘子翚","content":"南北由来地气偏，凌寒松柏但苍然。逾淮种橘今为枳，岂比中人性易迁。","dynasty":"宋代","title":"和士特栽果十首·橘"}
{"author":"刘子翚","content":"双径山中一衲衣，曳筇远远叩岩扉。愧无白璧黄金赠，携取清风满袖归。","dynasty":"宋代","title":"赠总上人兼简无求居士二首"}
{"author":"刘子翚","content":"杳杳尽寒色，乘高望更迷。晓晴山气上，春涨野桥低。幽鸟啼无伴，閒花发欲齐。几多沈寂景，醉笔为提撕。","dynasty":"宋代","title":"春望"}
{"author":"刘子翚","content":"双童肩竹舆，兀兀如乘舟。及兹朝暑微，远访招提幽。苍山望中横，清泉脚底流。所历已殊胜，况乃穷林丘。僧房在在凉，逢迎足茶瓯。岸帻幽鸟鸣，横琴素烟浮。倦借一榻眠，吾生复何求。薰风溪上来，虚檐散飕飕。开怀若倾倒，忽去不可留。人间苦炎热，物外常清秋。或名非所期，聊寻赤松游。","dynasty":"宋代","title":"入开善"}
{"author":"刘子翚","content":"岁事何仓卒，微吟寄客情。野耕方刈熟，邻酿已沽清。归雁年年急，寒烽处处明。予衰倦流转，梦想玉阶平。","dynasty":"宋代","title":"次韵张守秋怀四首其四"}
{"author":"刘子翚","content":"微风净郊原，暮色含清夏。层巅月欲上，炯炯木叶罅。丰姿一发亏，爽气千毫射。流光不著地，黄抹溪西舍。翩然释峤飞，云流鳞鳞化。常恐螺髻青，失此骊珠挂。奇观天所吝，老眼得屡借。不嫌神太清，跣立高梧下。故人肯留连，一笑偶良夜。浊醪勿虚杯，庭缟醉可藉。","dynasty":"宋代","title":"同范智闻五月十四日夜赏月"}
{"author":"刘子翚","content":"吾闻沧溟深，浸灌东南维。长风一荡潏，莽苍天为低。中藏百怪珍，文彩光陆离。潜鲲尽鹏材，游鱼悉龙资。罔象溯波浮，天吴跃空飞。蚌虽辱泥涂，犹能吐珠玑。地灵物固然，在人必多奇。英英方家郎，秀发如琼枝。装怀素王书，落笔幼妇词。我昔官壶山，邂逅初见之。宾筵为劝驾，一武登云梯。鸿鶱九霄快，骥骋天路夷。似闻东诸侯，辟书已交驰。惠然访吾庐，窈窕穷山溪。夜灯一笑欢，愁抱忽若遗。语妙时脱尘，饮豪屡反卮。领新意自失，佳处昔未窥。胡为遽改辕，归袂风披披。上祈养德业，下祝慎鼎帏。敬言崇道公，久别良伫思。","dynasty":"宋代","title":"谢方德顺古风"}
{"author":"刘子翚","content":"炎熇气如焚，块坐惟兀兀。刘侯惠甘瓜，胸资助次泻渤。丰肤素浪浮，翠理霜刀刜。因思少年时，窥园步清樾。百金酬地主，熟蒂香可揭。鄙怀须一快，聊效野人齕。种瓜虽贱工，爱护渠敢忽。{左女右蓐}芸治其烦，灌溉滋其竭。自然子母繁，翠蔓相连结。种瓜诚有道，养民岂无术。噫余夙昔知，此意未及物。","dynasty":"宋代","title":"刘致中惠瓜"}
{"author":"刘子翚","content":"江左欣初见，倾输便豁然。挽留尝一粥，契阔已三年。老去无新得，书来每自鞭。幽明虽永绝，凛若在吾前。","dynasty":"宋代","title":"吕居仁挽词三首"}
{"author":"刘子翚","content":"不可无诗绝盍簪，杂然嘲玩寄嘉首，唯阿似是摸棱手，虚静初无照物心。莲荡远阴波面合，堇峰横翠雨中深。颇能逐胜此来否，一笑又成染甫吟。","dynasty":"宋代","title":"奇仲德华第二转语皆有旨趣致中乃谓仆操两可"}
{"author":"刘子翚","content":"楼迥星河转，宵残鼓角催。重门和月锁，寒梦绕花回。","dynasty":"宋代","title":"春夜二首"}
{"author":"刘子翚","content":"几年归梦水云间，猿鹤重寻已厚颜。惭愧君恩犹窃禄，官衔新带武夷山。","dynasty":"宋代","title":"得沖佑命"}
{"author":"刘子翚","content":"瓦白霜封缟，波清月漾金。柝沈秋垒静，人语夜堂深。故国归何日，寒衾事满心。庭松怜手植，擢干已弥寻。","dynasty":"宋代","title":"次张守韵四首"}
{"author":"刘子翚","content":"贪行璀璨意无寒，不管飞花著鬓斑。一段清光贻老境，十年胜览在家山。遥知物外徜徉乐，肯放毫端造化閒。寸铁不携当百战，欲申前令愧辞艰。","dynasty":"宋代","title":"次韵新乡诸公雪诗二首"}
{"author":"刘子翚","content":"青青榹树林，下荫苍藓石。幽人宴坐时，怀抱忘其适。不见暮樵归，寒山雨中碧。","dynasty":"宋代","title":"潭溪十咏其五宴坐岩"}
{"author":"刘子翚","content":"山前有老农，给我薪水役。得钱径沽酒，醉卧山日夕。忘形与之语，妙理时见益。志士多隐沦，欲言惭未识。","dynasty":"宋代","title":"老农"}
{"author":"刘子翚","content":"平沙月转旌旗影，擐甲为衾戈作枕。此时饮恨念銮舆，玉体能胜暴露无。问安使者空相继，清跸不回宫殿闭。请缨傥未缚酋渠，我榻虽安保忍寐。","dynasty":"宋代","title":"四不忍"}
{"author":"刘子翚","content":"兹乡山水佳，昔乃为盗窟。吾卢已煨烬，荒草墙兀兀。墙东大梨树，惟此为旧物。火烧枝叶尽，老本更奇崛。众鸟罢高栖，空庭失清樾。邻儿利薪爨，往往肆戕伐。岂知昂霄势，长养自毫末。寒堤孤碓在，废圃鸣泉出。衡茅且经营，霜霰昔仓猝。","dynasty":"宋代","title":"论俗十二首"}
{"author":"刘子翚","content":"南游会稽今十年，重来风物皆依然。一时冠盖零落尽，故人独老空江边。西陵仓曹实冗散，出无车马众所怜，江亭曳履偶识面，凛凛瘦骨余双颧。谈兵自是一敌国，屡荐不用宁非天。胸中跧伏万貔虎，静若女子容娟娟。我家光禄新出塞，群彦入幕君宜先。自言衰发已种种，岂复有意仍腾骞。强饭廉颇思故国，据鞍马援忘华颠。只今左臂虽小病，尚想揽辔能周旋。兴来且酌杯中酒，边庭消息君知否。经天太一位临坎，干戈丧乱已经久。南关兵改上将戮，太原城破群胡守。呜呼国步危若此，每惜壮士时难偶。猝嗟未是真英雄，纶巾羽扇聊从容。何当矍铄渡河去，一洗塞北烟尘空。","dynasty":"宋代","title":"醉歌赠金元白"}
{"author":"刘子翚","content":"青藜不复来人世，好学如君自少双。赖有羲和鞭日毂，晓红常照读书窗。","dynasty":"宋代","title":"寄题黄应亨东明斋二首"}
{"author":"刘子翚","content":"仓黄禁陌夜飞戈，南去人稀北去多。自古胡沙埋皓齿，不堪重唱蓬蓬歌。","dynasty":"宋代","title":"汴京纪事二十首其十八"}
{"author":"刘子翚","content":"幽姿淑态弄春晴，梅借风流柳借轻。初种直教围野水，半开长是近清明。几经夜雨香犹在，染尽烟脂画不成。诗老无心为题拂，至今惆怅似含情。","dynasty":"宋代","title":"海棠花"}
{"author":"刘子翚","content":"吾庐犹未完，作意创此堂。悠然见南山，高风邈相望。宾至聊共娱，无宾自徜徉。","dynasty":"宋代","title":"潭溪十咏·悠然堂"}
{"author":"刘子翚","content":"鄱江细壤如凝脂，陶成小炉圆净姿。色含三秋玉沆瀣，韵压六尺金狻猊。明窗澹澹浮薰起，故人警余良有以。心清闻妙游无方，万石只在吾家傍。","dynasty":"宋代","title":"向元伯寄爇香陶炉有心清闻妙之语"}
{"author":"刘子翚","content":"禽殚繁弱弃，免尽韩卢烹。英雄起乘时，时徂力难争。精魂闭尽穴，壮骨扬飞尘。凄凉千载下，闻风凛如生。嬴秦失其鹿，图王各峥嵘。斯人顾眄间，汉楚分重轻。臣虽替末路，君亦寒初盟。岂不念畴昔，百战同艰辛。谁云汉网疏，豪俊屡拂索。高蹈欣系解，括囊闻饮醇。","dynasty":"宋代","title":"吊史"}
{"author":"刘子翚","content":"今代淮阴将，宣威瘴海东。夜营兵气黑，寒啧战声雄。有冠常亲讨，无官可赏功。屹然沈鸷貌，识汝未侯中。","dynasty":"宋代","title":"闻韩侯至"}
{"author":"刘子翚","content":"温其题诗新历寺，落笔风雨惊长林。眼高一世常欲骂，想见掀髯坐岩阴。致中题诗新兴寺，坏壁岁久莓苔侵。山僧好事亦可喜，解诵鸟啼春意深。我来经览浑如昨，玉友金昆念离索。投林倦翼不同栖，况复分飞在寥廓。故山终胜他山好，新交不如旧交乐。何况把酒问鸥盟，卧听松风同一壑。","dynasty":"宋代","title":"观二刘题壁"}
{"author":"刘子翚","content":"一点春回枯蘖，万家噪动寒墟。凤饼龙团玉食，伤心半入穹庐。","dynasty":"宋代","title":"寄题郑尚明煮茶轩三首其三"}
{"author":"刘子翚","content":"微风收宿霭，细路绕平皋。石乱春溪急，山寒晓月高。鸟声时出树，花气欲侵袍。行役兼清赏，驱驰未觉劳。","dynasty":"宋代","title":"道中"}
{"author":"刘子翚","content":"韦经传素业，汉策射巍科。史擅三长誉，书仇九写讹。甑尘终寂寞，云路久蹉跎。迅景崦嵫迫，知君恨独多。","dynasty":"宋代","title":"徐大著挽诗二首"}
{"author":"刘子翚","content":"忆昔寻春西洛桥，酴醾结洞横朱架。翠帷银网一番新，百万花头相枕籍。飘摇羽客静疑仙，窈窕素娥娇欲嫁。细蕤摘贮绛纱囊，扑鼻清香夺兰麝。论花每恨流品杂，韵绝江梅此其亚。纷纷红紫已空条，耿耿冰霜犹照夜。只今漂泊一身存，海角逢春足悲咤。银苞翠蔓宛如昨，瘦骨苍颜忽惊乍。当时我最推少年，想见同游更衰谢。洛阳园苑狐兔生，虏骑时来北邙下。浮生荣悴均有老，万古兴衰那足讶。南邻地主好襟怀，官事稍闲须命驾。急须唤酒赏余研，恶雨狂风不相借。","dynasty":"宋代","title":"郡圃观酴醾"}
{"author":"刘子翚","content":"此郎守节固堪论，汉玺飘飘亦仅存。周勃取将迎代邸，霍光持去授皇孙。","dynasty":"宋代","title":"李伯时画十古图郑尚明作诗诗辞多振绝因为同"}
{"author":"刘子翚","content":"南邻袖手只如愚，东里谈玄亦甚都。可是据鞍方矍铄，须防鬻璞得卢胡。春空潮响来何自，秋浦天容落欲无。万古西江只如许，何烦呼吸费工夫。","dynasty":"宋代","title":"奇仲和诗有吸尽西江说是公之句"}
{"author":"刘子翚","content":"水色兼山影，漂摇小阁西。风来幽啭活，雨过万红低。炯炯杯中趣，喧喧枕裹学。新年一声笑，四友在潭溪。","dynasty":"宋代","title":"时中良弼茂元慎仪集水阁"}
{"author":"刘子翚","content":"失计萦尘网，栖栖厌不情。兴随凫舄远，官比绮曹清。大案韦编古，深房纸瓦明。圣贤聊晤对，事业只平平。","dynasty":"宋代","title":"次韵张守秋怀四首"}
{"author":"刘子翚","content":"两焙春风一塍隔，玉尺银槽分细色。解苞难辨邑中黔，瀹盏方知天下白。岸巾小啜横碧斋，真味从底倾输来。曩归畀余一语妙，三岁暗室鹜轰雷。","dynasty":"宋代","title":"寄茶与曾吉甫"}
{"author":"刘子翚","content":"楼船动沧江，江晴鼓声发。男儿取封侯，赴敌如饥渴。腰悬孛堇头，长歌献金阙。","dynasty":"宋代","title":"防江行五首"}
{"author":"刘子翚","content":"婕妤下辇辞荣日，冯媛当熊效死时。带砺称忠惟一传，宫闱著节有双姬。","dynasty":"宋代","title":"李伯时画十古图郑尚明作诗诗辞多振绝因为同"}
{"author":"刘子翚","content":"春风摇溪溪摇天，刘郎诗思如涌泉。已怜飞花太狼籍，却爱芳草长芊绵。痴儿了事从渠了，万古寒空没飞鸟。北海樽中兴味长，邯郸枕裹功名小。南山北山云崔嵬，君胡不歌归去来。山中交游苦相忆，玉柱瑶瑟生浮埃。","dynasty":"宋代","title":"次韵致明七言"}
{"author":"刘子翚","content":"慎□重高鼎，宣威屡干方。夷吾欣在晋，尚父果兴唐。剑佩凌烟阁，笙歌逸老堂。犹闻病乘馹，遗恨隔清光。","dynasty":"宋代","title":"吕丞相挽诗二首"}
{"author":"刘子翚","content":"温温文定公，至道夙所钦。神超虽缅邈，余英壮儒林。正容阅真翰，默默流至音。不事八法奇，天成写幽襟。有如瀚海鸿，随波自浮沉。又如太虚云，舒卷杳莫寻。乃知晋魏还，笔端有哇淫。弃藁竞韬藏，非将玩球琳。庶几字画间，可以求其心。清伊一派流，汇作万太深。沟渠有暴盈，淟涊时见侵。投胶了不难，公以独力任。我惭步趋晚，悠然寄孤吟。流风在目前，著鞭要骎骎。愿分墨本余，刻之苍岸阴。大块有动摇，斯文无古今。","dynasty":"宋代","title":"观胡文定公手墨因求别本"}
{"author":"刘子翚","content":"近邻分得续随栽，准拟新晴手自培。不奈余寒侵病骨，耡耰无味却归来。","dynasty":"宋代","title":"次韵明仲幽居春来十首"}
{"author":"刘子翚","content":"枨橘甘酸各效能，南苞锡贡不同升。果中亦抱遗才叹，有客攀条气拂膺。","dynasty":"宋代","title":"和士特栽果十首·枨"}
{"author":"刘子翚","content":"已爱云山信脚行，撩人诗句更增情。直须吏部寻盟日，急遣双鱼一寄声。","dynasty":"宋代","title":"次韵朱乔年送山老住三峰二首"}
{"author":"刘子翚","content":"乔松翠竹锁禅关，乘兴时来兴尽还。懊恨刘郎招不得，瘦筇独自入寒山。","dynasty":"宋代","title":"约致明入开善不至二首"}
{"author":"刘子翚","content":"岁事何仓卒，微吟寄各情。野耕方刈熟，邻酿已沽清。归雁年年急，寒烽处处明。予衰倦流转，梦想玉阶平。","dynasty":"宋代","title":"次韵张守秋怀四首"}
{"author":"刘子翚","content":"寒烽隔水明，虏意犹叵测。君王自临戎，万骑随清跸。士气薄层霄，欃枪夜无色。","dynasty":"宋代","title":"防江行其三"}
{"author":"刘子翚","content":"射殿遥闻驻六飞，天颜咫尺引儒衣。吾家亦有胪传喜，叔侄联名赐第归。","dynasty":"宋代","title":"寄如愚珙二首"}
{"author":"刘子翚","content":"{左足右戚}{左足右戚}鸣山筇一枝，逢春聊复咏歌之。故园风光本具足，浪蕊浮花莫作迷。","dynasty":"宋代","title":"次韵明仲幽居春来十首"}
{"author":"刘子翚","content":"空嗟覆鼎误前朝，骨配人间骂未销。夜月池台王傅宅，春风杨柳太师桥。","dynasty":"宋代","title":"汴京纪事二十首"}
{"author":"刘子翚","content":"拂拂鹅黄初借色，涓涓蜜醴为输津。泠然一涤心渊净，热恼无因著莫人。","dynasty":"宋代","title":"食鹅梨三首"}
{"author":"刘子翚","content":"良宵乐未央，促席团栾坐。佳人意殷勤，唱歌属余和。幽期贵阔略，醉语多丛脞。沈沈玉卮酒，量浅难负荷。岂不怀极欢，恐重宾友过。褰惟望明河，山朋衔半破。回轩互追奔，伞指檐瓦堕。","dynasty":"宋代","title":"夜饮"}
{"author":"刘子翚","content":"野步忘归远，春心不自休。管弦非老伴，风雨定花仇。柳暗深深路，溪寒小小楼。谢娘歌白伫，此意可忘忧。","dynasty":"宋代","title":"野步"}
{"author":"刘子翚","content":"祝融散仙在西溪，此老平生无町畦。一日不见十日恨，绿稻渺渺吞幽思。细红时浇垒块胸，跣行笑逆泠然风。意消万事如燎发，小醉扶头须半月。叩梧林谷为呼号，隐几乾坤有超越。自怜顽钝不可鞭，挽之欲置名流边。长言为我澡袢暑，洒目万线琮琤悬。","dynasty":"宋代","title":"次韵明仲畦字韵诗"}
{"author":"刘子翚","content":"杖策到丹峰，开轩对绿丛。禅心清似水，客鬓乱如蓬。鼓有谯门日，莺花上巳风。逢人相借问，何地隐庞翁。","dynasty":"宋代","title":"过丹峰庵"}
{"author":"刘子翚","content":"手植知何代，枞枞万盖齐。韵清琴易写，干直鸟难栖。惨淡连云坞，鬅鬙荫石溪。刳明虽小用，曾照路人迷。","dynasty":"宋代","title":"古松"}
{"author":"刘子翚","content":"刘侯好猎亲驰逐，指呼双犬如奴仆。朝卫唐石乱云来，暮听潭溪流水宿。何如著鞭走大梁，我亦与子同翱翔。今年猎叛醢彭赵，明年猎胡羓德光。","dynasty":"宋代","title":"刘兼道猎"}
{"author":"刘子翚","content":"声色家有阱，轩裳仕之囚。冥行不知迷，今将返吾辀。爱慕洗余习，清虚乐孤游。亭亭隐仙岩，迎人入双眸。稻色黄莽莽，溪光碧油油。佳树残照满，高穹乱云流。乍参樵牧群，辞气不婉柔。性有书史癖，时逢甲兵休。斯怀傥遂全，曩志不必酬。","dynasty":"宋代","title":"归田"}
{"author":"刘子翚","content":"清秋聊命驾，细雨独行山。浅淡烟云裹，回还紫翠间。病多新觉老，心懒旧能閒。宿遍山南寺，何曾兴尽还。","dynasty":"宋代","title":"宿回向寺"}
{"author":"刘子翚","content":"公才凛若干将铸，胆落诗流失以倨。弄毫邂逅即挥奇，造化玄机悉披露。凌晨访客忽飞筇，双涧徐穿碧交互。笑声只在竹林东，梦破急追无复处。是时秋雾正涵空，润气一解骄阳怒。霏霏半掩景贤峰，翳翳全没屯中树。初疑争先摩玉垒，惊尘漠漠桑乾渡。又如怀渴望梅林，细雨蒙蒙江左路。烦公一吐胸中豪，与此氤氲角驰鹜。可怜南山玄豹姿，终以班班作身误。何如雾隐长暗然，岂用毛采夸夭嫮。沾濡稻垄更潸珠，联络松岗尚横素。南箕忽哆遂雄吞，顾视怳若南柯寤。向来昧昧六合间，日月山河但如故。世缘所遇孰非虚，不具真眼那能觑。醯鸡瓮裹有全痴，陷虎机中惟一悟。我虽不获从斯游。兀坐深观亦同趣。况知陶令有名酒，未觉许询无胜具。便思追膛胡公墩，恐激长言又生怖。愿低笔力许我陪，韩孟才悬亦联句。","dynasty":"宋代","title":"晓起闻明仲谒空叔尝过门追已无及继读观雾长"}
{"author":"刘子翚","content":"山前有老农，给我薪水役。得钱径沽酒，醉卧山日夕。忘形与之语，妙理时见益。志士多隐沦，欲言惭未识。","dynasty":"宋代","title":"老农"}
{"author":"刘子翚","content":"联翩漕舸入神州，梁主经营摇宋休。一自胡儿来饮马，春波惟见断冰流。","dynasty":"宋代","title":"汴京纪事二十首其五"}
{"author":"刘子翚","content":"渊然推量德为循，酷爱收书定可人。刘向讨论称好古，退之学问美藏身。箕裘有子能传业，俎豆於今叹不辰。我亦平生识传癖，可怜朱墨费精神。","dynasty":"宋代","title":"次韵方学士万卷楼"}
{"author":"刘子翚","content":"梦裹壶山寻二妙，不因荔子鬓丝华。聊分茗碗应年例，故有筠笼来海涯。鲜苞尚想妃子笑，槁面何取西施羓。老馋惟作耐久计，一瞬红紫真空花。","dynasty":"宋代","title":"分花公美子应预为白曬之约"}
{"author":"刘子翚","content":"益遣归心快，愁霖喜乍晴。树阴迎马合，波影照人清。不见云山路，时闻樵斧声。暮云偏有意，相伴隔溪行。","dynasty":"宋代","title":"叠嶂"}
{"author":"刘子翚","content":"结庐空谷抱沉忧，底事轩车肯为留。千里问涂良独苦，似君须向古人求。","dynasty":"宋代","title":"送杜季习四首"}
{"author":"刘子翚","content":"自从天籞守吏散，老树零落烟云凄。今朝我为作知已，小摘秋风黄欲齐。","dynasty":"宋代","title":"橙子四首"}
{"author":"刘子翚","content":"花瓷泛蜜小剂供，极有痛快鏖邪功。生枝滋味虽可口，流品故应甘下风。","dynasty":"宋代","title":"橙子四首"}
{"author":"刘子翚","content":"孤红低映岸，并艳远连汀。露浥层层展，风披叶叶零。","dynasty":"宋代","title":"池莲四咏分韵·花"}
{"author":"刘子翚","content":"密蕴罗文细，明含玉色清。冰盘时荐美，刀惹断丝轻。","dynasty":"宋代","title":"池莲四咏分韵·藕"}
{"author":"刘子翚","content":"郁烈香浮雨，团栾绿荫波，近堤千叶乱，知有画船过。","dynasty":"宋代","title":"池莲四咏分韵·叶"}
{"author":"刘子翚","content":"分房圆戢戢，弄色翠娟娟。摘实怜空的，方知雨露偏。","dynasty":"宋代","title":"池莲四咏分韵·子"}
{"author":"刘子翚","content":"出郭篮舆载酒随，林边萧寺趁幽期。云依石度遥看久，路绕田分欲去疑。落日悲风沧海外，黄化翠竹晚秋时。凭诗一写登临胜，为报壶山太守知。","dynasty":"宋代","title":"出郭诗呈张守"}
{"author":"刘子翚","content":"路转囊山北，扶舆忆旧过。乾坤征战久，游宦别离多。瘴树余红叶，春江又绿波。平生豪横气，未老半消磨。","dynasty":"宋代","title":"出郊"}
{"author":"刘子翚","content":"浮云匿晨晖，雨雹惊春昼。天公号令乖，阴晴变何骤。小径践芳泥，通渠走寒溜。风颠万木偃，气凛重帏透。鵷鸾护巢翔，奈此群雏幼。拥炉乌薪然，双手慵出袖。褰帏望空明，屋角见遥岫。良朋不可招，块处惭孤陋。青青桃叶长，奕奕兰花秀。长吟曷咨嗟，佳辰去难又。","dynasty":"宋代","title":"春寒偶书"}
{"author":"刘子翚","content":"候骑不侵南海，好山多近吾庐。醒歌醉眠任我，朝奏暮召从渠。","dynasty":"宋代","title":"春圃六言三首"}
{"author":"刘子翚","content":"{左足右戚}{左足右戚}鸣山筇一枝，逢春聊复咏歌之。故园风光本具足，浪蕊浮花莫作迷。","dynasty":"宋代","title":"次韵明仲幽居春来十首"}
{"author":"刘子翚","content":"林间幽鸟吸枯槎，落尽寒潮一涧沙。独林桥西游子宿，酒旗斜日两三家。","dynasty":"宋代","title":"寒涧"}
{"author":"刘子翚","content":"只今漂荡贾长沙，来往三山蹑纬霞。马上新诗犹忆友，枕边幽梦不离家。风惊枯苇连汀雨，霜着寒枫满树花。却记梁园初识面，干戈岂料落天涯。","dynasty":"宋代","title":"次韵熊叔雅七言"}
{"author":"刘子翚","content":"海内群雄逐鹿时，虬髯一见识英姿。牖窥已叹尚书妇，野拜仍惊柱国儿。","dynasty":"宋代","title":"李密迓太宗"}
{"author":"刘子翚","content":"吾家小步兵，辞林独辉映。携诗过山堂，句挟风云润。思嵇远命驾，访戴屡乘兴。订古释群疑，谈玄发清听。年均愧质滞，禀异惊闭峻。赖兹时发挥，药石攻余病。提携兰畹曲，笑语柴门静。归轩鹜急响，行炬飘遗炉。平生共飘流，晚岁风栖遁。语言聊写怀，补缀酬斯咏。","dynasty":"宋代","title":"次四六叔韵"}
{"author":"刘子翚","content":"尖萼破微霜，明犀透清暾。不有朱紫繁，那知中色尊。","dynasty":"宋代","title":"张巨山赋蜡梅因成四首"}
{"author":"刘子翚","content":"蔗浆溜溜香浮玉，苏水沉沉色弄金。那似甘瓜能破渴，一盘霜雪沍清襟。","dynasty":"宋代","title":"致中惠瓜因成二绝句"}
{"author":"刘子翚","content":"宿雁犹惊渚，昏鸦已著林。野平云散乱，江动月浮沈。","dynasty":"宋代","title":"杂题四首其四"}
{"author":"刘子翚","content":"共造中郎室，明窗玩好奇。砚珍镌子石，琴古斲孙枝。篆鼎飘香远，茶瓯转味迟。自惭尘土累，清话得移时。","dynasty":"宋代","title":"同张守谒蔡子强观砚论琴偶书"}
{"author":"刘子翚","content":"密壤穿根蒂，风霜亦饱经。如何纯白质，近蒂却微青。","dynasty":"宋代","title":"萝菔"}
{"author":"刘子翚","content":"不梦清淮鬓欲凋，因君行色意飘飘。铁头船子旧游处，三尺霜鳞镜面跳。","dynasty":"宋代","title":"送致明之高沙三首"}
{"author":"刘子翚","content":"吾闻沧溟深，浸灌东风维。开风一荡潏，莽苍天为低。中藏百怪珍，文彩光陆离。潜鲲尽鹏材，游鱼悉龙资。罔象溯波浮，天吴跃空飞。蚌虽辱泥涂，犹能吐珠玑。地灵物固然，在人必多奇。英英方家郎，秀发如琼枝。装怀素王书，落笔幼妇词。我昔官壶山，邂逅初见之。宾筵为劝驾。一武登云梯。鸿骞九霄快，骥骋天路夷。似闻东诸侯，辟书已交驰。惠然访吾庐，窈窕穷山溪。夜灯一笑欢，愁抱忽若遗。语妙时脱尘，饮豪屡反卮。领新意自失，佳处昔未窥。胡为遽改辕，归袂风披披。上祈养德业，下祝慎鼎帏。敬言崇道公，久别良伫思。","dynasty":"宋代","title":"谢方德顺古风"}
{"author":"刘子翚","content":"尖萼破微霜，明犀透清暾。不有朱紫繁，那知中色尊。","dynasty":"宋代","title":"张巨山赋蜡梅因成四首"}
{"author":"刘子翚","content":"老坡文中哮阚声，凛凛常如对英峙。琅然讽咏兴凌云，瞠若追攀颡流泚。玉山妙唱久寂寥，可与言计有之子。裁笺远饷风露新，坐我千尺黄山底。初挼玄縠出冰霜，小嚼清香泛窗几。已轻魏帝昵蒲桃，肯许唐贤魁绿李。极知人口无正味，苦谈甘酸各务美。不经真识为品题。此物初筵几不齿。青菁有用拔蒿莱，白粲无酬腐糠秕。士怀环玮勿自神，邂逅飞沈同一理。子才超矣会晔然，外泽中真期是以。味果固已驱烦邪，味道更须沦骨髓。","dynasty":"宋代","title":"行夫寄黄山榧子有诗因同来韵"}
{"author":"刘子翚","content":"创始人何在，空堂草棘侵。冲门狐窜急，穴柱蠹藏深。羽化王乔舄，尘昏子贱琴。独嗟民困甚，谁继昔贤心。","dynasty":"宋代","title":"思贤堂怀薛令"}
{"author":"刘子翚","content":"出郭篮舆载酒随，林边萧寺趁幽期。云依石度遥看久，路绕田分欲去疑。落日悲风沧海外，黄化翠竹晚秋时。凭诗一写登临胜，为报壶山太守知。","dynasty":"宋代","title":"出郭诗呈张守"}
{"author":"刘子翚","content":"蔗浆溜溜香浮玉，苏水沉沉色弄金。那似甘瓜能破渴，一盘霜雪沍清襟。","dynasty":"宋代","title":"致中惠瓜因成二绝句"}
{"author":"刘子翚","content":"天庭吐气作青红，警逻犹烦小试中。政使著鞭无暇日，惟应读易有清风。昼评一卦纷然异，夜梦三爻廓尔通。闻说新笺极玄妙，可无残剩到衰翁。","dynasty":"宋代","title":"次翁来借诸家易解"}
{"author":"刘子翚","content":"回薄湍流漾翠岑，夷犹一舸纵幽寻。幔亭落日笙箫远，毛竹连云洞府深。似有碧鸡翔木杪，谁将丹鹤写岩阴。神仙可学非身外，多少游人浪苦心。","dynasty":"宋代","title":"游武夷山"}
{"author":"刘子翚","content":"云芝九干麦双岐，盍有嘉生瑞圣时。玉殿称觞闻好语，时教张补撰宫词。","dynasty":"宋代","title":"汴京纪事二十首其十三"}
{"author":"刘子翚","content":"叶叶风鸣幕，梢梢雨打窗。烟销寒宝鸭，膏浅侧银缸。","dynasty":"宋代","title":"春夜二首"}
{"author":"刘子翚","content":"园林渐见绿阴浓，漠漠轻烟细雨中。底事望梅能止渴，惟应万想先来空。","dynasty":"宋代","title":"和士特栽果十首·梅"}
{"author":"刘子翚","content":"运属宣和末，干戈变故仍。倦勤修内禅，流泽启中兴。睢水千麾集，胡沙八骏腾。尺书传讳日，寰宇泪如渑。","dynasty":"宋代","title":"有感三首"}
{"author":"刘子翚","content":"春风摇溪溪摇天，刘郎诗思如涌泉。已怜飞花太狼籍，却爱芳草长芊绵。痴儿了事从渠了，万古寒空没飞鸟。北海樽中兴味长，邯郸枕裹功名小。南山北山云崔嵬，君胡不歌归去来。山中交游苦相忆，玉柱瑶瑟生浮埃。","dynasty":"宋代","title":"次韵致明七言"}
{"author":"刘子翚","content":"漂泊分携后，囏难会面时。夜灯初献酒，春草旧题诗。游宦君虽厌，才名众所期。不应和倦翼，寂寞恋南枝。","dynasty":"宋代","title":"叶集之举士特唱和因次韵"}
{"author":"刘子翚","content":"梦里壶山寻二妙，不因荔子鬓丝华。聊分茗碗应年例，故有筠笼来海涯。鲜苞尚想妃子笑，槁面何取西施羓。老馋惟作耐久计，一瞬红紫真空花。","dynasty":"宋代","title":"分茶公美子应预为白晒之约"}
{"author":"刘子翚","content":"弱渌才胜舫，危青更著楼。管弦非老伴，风雨定花仇。兀坐还无味，微竹却自由。只嫌诗作崇，呫呫不能休。","dynasty":"宋代","title":"春兴"}
{"author":"刘子翚","content":"蓬门久闭谢来车，畏暑尤便小阁虚。青引嫩苔留鸟篆，绿垂残叶带虫书。寒泉出井功何有，白羽邀凉计已疏。忍待西风一萧飒，碧鲈银脍意何如。","dynasty":"宋代","title":"和晁应之大暑书事"}
{"author":"刘子翚","content":"退食黄堂喜自公，不妨幽兴嘱芳丛。双旌不出閒春昼，大笔微吟缀祖风。老矣交朋今日少，飘然游宦异乡同。杖藜约我过南浦，贤圣时时为一中。","dynasty":"宋代","title":"次韵张守酴醾二首"}
{"author":"刘子翚","content":"道醇泮宫识面，德润梓里知名。相从固应未晚，畏君难弟难兄。","dynasty":"宋代","title":"寄题陈良臣颐轩四首其四"}
{"author":"刘子翚","content":"冻色沈万象，晴巅露皑皑。通宵月观梦，梦破东风来。小立值芳气，微寻见寒肧。我病亦呼客，沙边久徘徊。恍然惊老眼，一枝印清杯。应知尘意尽，故向癯儒开。谪仙爱逃禅，兹心政难灰。觇新不待晨，烧烛寒岩隈。草木有含章，发挥要天才。赖公管领春，笔端起潜雷。","dynasty":"宋代","title":"和李似之秉烛观梅诗"}
{"author":"刘子翚","content":"哀哀孤飞禽，声鸣何悲酸。含情若有诉，口讷无由宣。瞻云忆旧侣，悠悠隔山川。勿言异类微，聚散同悲欢。零霜解叠翼，错采销文翰。殒身未足辞，失意诚可怜。群飞尽投林，凌空独翩翩。岂无栖巢枝，托迹常不安。啄食朝竞场，流饮暮争源。鸣弦应机发，薄命当其先。长翮易奋飞，穷途少周旋。风云肯借便，一举谁能攀。","dynasty":"宋代","title":"孤翼吟"}
{"author":"刘子翚","content":"庭榴结实垫芳丛，一夜飞霜染茜容。万子风胞无异质，金房玉隔谩重重。","dynasty":"宋代","title":"和士特栽果十首·石榴"}
{"author":"刘子翚","content":"未合沧溟势不休，喷云啮石几经秋。雄心戏欲相吞吐，一纵词澜笔下流。","dynasty":"宋代","title":"寄题观澜亭二首"}
{"author":"刘子翚","content":"景阳钟动晓寒清，度柳穿花隐隐声。三十六宫梳洗罢。却吹残烛待天明。","dynasty":"宋代","title":"景阳钟二首"}
{"author":"刘子翚","content":"何年老鸟龙，排山折其角。渔人网得之，澄渊起雷雹。异物世常猜，神光夜潜觉。流传岁月深，质槁纹斑剥。漆简射晶荧，玄圭靡雕琢。孰谓乔松烟，能成此坚确。晴窗试墨池，云雾生掌握。只恐化蜿蜒，飞腾入冥邈。莱孙真可儿，句法有家学。赠汝囊中珍，惭余鼻端斲。","dynasty":"宋代","title":"莱孙求墨并以诗与之"}
{"author":"刘子翚","content":"平生耳里三峰寺，况识峰头新主人。借我一筇扶病去，月林松吹度纶巾。","dynasty":"宋代","title":"次韵朱乔年送山老住三峰二首其二"}
{"author":"刘子翚","content":"庾郎食事惟三九，适口方知味味珍。拟欲招邀无此客，虎头不是个中人。","dynasty":"宋代","title":"次韵六四叔村居即事十二绝"}
{"author":"刘子翚","content":"月高夜鸣筝，声从绮窗来。随风更迢递，萦云暂徘徊。余音若可玩，繁弦互相催。不见理筝人，遥知心所怀。宁悲旧宠弃，岂念新期乖。含情郁不发，寄曲宣余哀。一弹飞霜零，再抚流光颓。每恨听者稀，银甲生浮埃。幽幽孤凤吟，众鸟声难谐。盛年嗟不偶，况乃容华衰。道同符片诺，志异劳百媒。栖栖墙东客，亦抱凌云才。","dynasty":"宋代","title":"闻筝作"}
{"author":"刘子翚","content":"稚刘於我最多情，此日诗筒不绝声。孤雁相依真得地，早梅一粲又倾城。向来兰好知谁许，病后霜林懒独行。小几清香慰临别，极知了了万缘轻。","dynasty":"宋代","title":"寄致明并纪惠雁观梅之旧"}
{"author":"刘子翚","content":"平生耳里三峰寺，况识峰头新主人。借我一筇扶病去，月林松吹度纶巾。","dynasty":"宋代","title":"次韵朱乔年送山老住三峰二首其二"}
{"author":"刘子翚","content":"潭边春水碧於苔，为听泠泠溪畔来。不耐颠风阻人兴，渔舟欲上又吹开。","dynasty":"宋代","title":"次韵六四叔村居即事十二绝"}
{"author":"刘子翚","content":"万斛金凡缀树稠，遗根汉苑识风流。也知不作清时瑞，朽腐那关故主忧。","dynasty":"宋代","title":"和士特栽果十首·枇杷"}
{"author":"刘子翚","content":"赤藤表珍奇，桃竹寄吟玩。高情在丘壑，微物怀深睠。徽工匝远林，弥山选一干。云根傍岸蹙，椹色涵霜变。匪凭精刃挥。根柢难立断，殷勤为摩抚。烨烨光浮烂。触石声含锺，撢波影摇电。矧余疲曳资，假力斯过半。皇皇驷马威，秦赵昔临按。胡为步槃跚，猥逐渔樵伴。千金一顾重，朽质增华焕。不经提携手，弃掷亦何算。夙怀用舍情，感兹发长叹。","dynasty":"宋代","title":"和安汝功采紫竹杖篇"}
{"author":"刘子翚","content":"聊为溪上游，一步一回顾。悠悠出山水，浩浩无停注。惟有旧溪声，万古流不去。","dynasty":"宋代","title":"潭溪十咏其十南溪"}
{"author":"刘子翚","content":"策杖农家去，萧条绝四邻。空田依垅峻，断藁布窠匀。地薄惟供税，年丰尚苦贫。平地饱官粟，愧尔力耕人。","dynasty":"宋代","title":"策杖"}
{"author":"刘子翚","content":"手种桃花满北山，花红艳艳照春湾。不知何代儿孙老，却见渔舟乍往还。","dynasty":"宋代","title":"和士特栽果十首其一桃"}
{"author":"刘子翚","content":"翁侯满腹是精神，三谒金门计未成。却跨蹇驴游霅上，秋风雄剑匣中鸣。","dynasty":"宋代","title":"有怀十首"}
{"author":"刘子翚","content":"闻说星郎隐翠峰，鵷鸾回首大明宫。倦游壮岁抛朝绂，归梦清江忆钓筒。贤圣相期黄卷裹，是非都付浊醪中。更闻莲社多幽侣，我欲时来问苦空。","dynasty":"宋代","title":"次韵林吉甫游天宫"}
{"author":"刘子翚","content":"世情事虚文，十幅了一书。片言倒肺腑，子独不佞予。班班眼中秀，学胆谁似渠。平生几两屩，踏破牛斗墟。小言谒侯门，大言叫天都。归来辟存室，默坐追亡逋。床头著韦编，盘礴万古初。时拈纸上语，破的妙有余。已甘酬对难，舌本噤不舒。矧予在半流，所见方模糊。蜗涎不自润，讵敢相沾濡。人生强多知，於已固已疏。睫边遗太极，意上町六虚。狞猿絷尚跳，况乃拊槛呼。是神非吾神，滓秽政可奴。尝闻不远复，佩作三字符。煌煌杏坛春，一枝明清湖。蜂蝶未全知，佳处自不孤，惟予先著眼，时来采芳腴。何法共叩微，归性有顺涂。","dynasty":"宋代","title":"寄魏元履"}
{"author":"刘子翚","content":"昔在贤关日，雄飞接俊髦。家因登第起，名为谏君高。荷橐论思旧，牙旗出入劳，伤心淝水变，遗恨激秋涛。","dynasty":"宋代","title":"吕尚书挽诗二首"}
{"author":"刘子翚","content":"斋居雅意与谁论，会见依光沐宠恩。惭愧野人欺我懒，相招炙背坐松根。","dynasty":"宋代","title":"寄题黄应亨东明斋二首"}
{"author":"刘子翚","content":"聊为溪上游，一步一回顾。悠悠出山水，浩浩无停注。惟有旧溪声，万古流不去。","dynasty":"宋代","title":"潭溪十咏·南溪"}
{"author":"刘子翚","content":"山横晓色中，线路穷崎岖。何年贯日虹，飘然堕秋虚。晴晖发灿烂，阴飙助倾输。淙深粉雪沸，注险龙蛇趋。平生浩荡胸，对此聊一舒。苍苍古澄潭，仿佛幽灵居。奇观付豪逸，余润分膏腴。来游今七贤，贱迹欣与俱。扶筇却轩轾，坐石安氍毹。壁阴生小寒，赏澹乐有余。诗魔久为降，幽事复起予。为言玉堂人，五字不可无。","dynasty":"宋代","title":"柳源观瀑戏明仲"}
{"author":"刘子翚","content":"不用为鼠何数奇，饭牛南山聊自怡。探穴取虎有奇祸，守株伺兔非全痴。文成雕龙盈卷轴，画蛇失杯坐添足。走马章台忆旧游，岁月才惊羊胛熟。六窗要自息猕猴，黄鸡无应心日休。白衣苍狗变化易，世事何殊牧猪戏。","dynasty":"宋代","title":"少稷赋十二相属诗戏赠一篇"}
{"author":"刘子翚","content":"错落双刀合，晶荧百鍊光。剪裁皆在手，终不露锋铓。","dynasty":"宋代","title":"书斋十咏其二剪刀"}
{"author":"刘子翚","content":"笑语北潭晚，微寒入绮疏。雨声留篆雾，灯影跃潜鱼。病间欲疏酒，老便惟读书。喜君新隐地，山翠切吾庐。","dynasty":"宋代","title":"致中晚集"}
{"author":"刘子翚","content":"老矣惟书爱未消，喜闻新塾出尘嚣。轩窗近水来无厌，弦诵因风听忽遥。游艺定知轻拾芥，正心端欲似耘苗。一经教子诚为乐，家世从今未寂寥。","dynasty":"宋代","title":"题吴若愚一经堂"}
{"author":"刘子翚","content":"路穷岩瀑挂，爽气净尘纷。溜险时依壁，源高半隔云。入池惊练尽，触石听雷分。接胜多幽侣，筇声破藓纹。","dynasty":"宋代","title":"瀑布"}
{"author":"刘子翚","content":"公才凛若干将铸，胆落诗流失以倨。弄毫邂逅即挥奇，造化玄机悉披露。凌晨访客忽飞筇，双涧徐穿碧交互。笑声只在竹林东，梦破急追无复处。是时秋雾正涵空，润气一解骄阳怒。霏霏半掩景贤峰，翳翳全没屯中树。初疑争先摩玉垒，惊尘漠漠桑乾渡。又如怀渴望梅林，细雨蒙蒙江左路。烦公一吐胸中豪，与此氤氲角驰鹜。可怜南山玄豹姿，终以班班作身误。何如雾隐长暗然，岂用毛采夸夭嫮。沾濡稻垄更潸珠，联络松岗尚横素。南箕忽哆遂雄吞，顾视怳若南柯寤。向来昧昧六合间，日月山河但如故。世缘所遇孰非虚，不具真眼那能觑。醯鸡瓮裹有全痴，陷虎机中惟一悟。我虽不获从斯游。兀坐深观亦同趣。况知陶令有名酒，未觉许询无胜具。便思追膛胡公墩，恐激长言又生怖。愿低笔力许我陪，韩孟才悬亦联句。","dynasty":"宋代","title":"晓起闻明仲谒空叔尝过门追已无及继读观雾长"}
{"author":"刘子翚","content":"夜雨歇清晓，山椒云气昏。驾言聊出游，窈窕穷川原。侧帽避横篠，扬祛障晴暾。春泉散石壁，细草罗丘园。陟峻已逾岭，窥深更缘源。乔松傍涧折，垂柯激潺湲。过籁寒惨惨，惊林白翻翻。造幽景寥閴，胜绝难具论。仆夫知余乐，踟蹰为停轩。惜无徙倚地，时来此开樽。暮投鹅峰宿，青灯耿柴门。相从二三子，交情久弥敦。谈玄测彖象，揽佩纫兰荪。愿言固所怀，丘壑吾道尊。","dynasty":"宋代","title":"入白水访刘致中昆仲"}
{"author":"刘子翚","content":"炎方橄榄佳，馀柑岂苗裔。风姿虽小殊，气韵乃酷似。骍颜涩吻馀，彷佛清甘至。侯门收寸长，粉骨成珍剂。犹闻杂蜜草，少转森严味。奇才用不专，虽用何殊弃。端如效苦言，逆耳多嫌忌。弃果事何伤，违言德之累。悦口易逢知，感兹发长喟。","dynasty":"宋代","title":"馀柑"}
{"author":"刘子翚","content":"周郎爱晚菘，对客蒙称赏。今晨喜荐新，小嚼冰霜响。","dynasty":"宋代","title":"园蔬十咏·菘"}
{"author":"刘子翚","content":"闽雪少曾栖瓦白，怪来浩浩拥寒滨。严威故作敝裘厄，淡彩潜催幽幌晨。眼观醉中迷有色，心华净处照无垠。摇松旋拾晶荧煮，已觉肥生齿颊津。","dynasty":"宋代","title":"次韵白水雪梅二诗"}
{"author":"刘子翚","content":"客浦舟凝滞，凭高识楚乡。有愁关眺览，何地不凄凉。草木词人怨，江山霸主亡。悠然独搔首，暮霭一星光。","dynasty":"宋代","title":"望楚"}
{"author":"刘子翚","content":"今代儒林伯，声名旧蔼如。不为簪绂累，常乐燕閒居。悟主承三接，尊王著一书。天胡夺杨绾，素业未全摅。","dynasty":"宋代","title":"胡文定公挽诗三首"}
{"author":"刘子翚","content":"啼鹃底用流血，渴水犹贪饮河。勿谓山雷象浅，人生口祸常多。","dynasty":"宋代","title":"寄题陈良臣颐轩四首"}
{"author":"刘子翚","content":"老坡文中哮阚声，凛凛常如对英峙。琅然讽咏兴凌云，瞠若追攀颡流泚。玉山妙唱久寂寥，可与言计有之子。裁笺远饷风露新，坐我千尺黄山底。初挼玄縠出冰霜，小嚼清香泛窗几。已轻魏帝昵蒲桃，肯许唐贤魁绿李。极知人口无正味，苦谈甘酸各务美。不经真识为品题。此物初筵几不齿。青菁有用拔蒿莱，白粲无酬腐糠秕。士怀环玮勿自神，邂逅飞沈同一理。子才超矣会晔然，外泽中真期是以。味果固已驱烦邪，味道更须沦骨髓。","dynasty":"宋代","title":"行夫寄黄山榧子有诗因同来韵"}
{"author":"刘子翚","content":"平生老子兴，浑奇幽绝处。宁嫌一坡远，甘作十歇去。至今清梦狂，时走松阴路。心忻自吟哦，技疗辄披露。那知菅蒯微，辱报瑶琼树。胸中万斛清，忽向毫端雨。援桴未敢再，破的已惊屡。病身得所便，一阅神气聚。淇竹秋棱栾，洛花春布濩。真机不可藏，文亦肖风度。乐哉精庐游，愧我不常与。陋乡岂无奇，乏此追陪故。翻然卜邻心，几逐长风翥。但分茅半檐，不假牛十具。刘郎个中人，幽期乃愆素。曾无负负言，直委茫茫数。移广太遽生，恐未明深膆。君看旋磨蚁，琐屑安故步。何如骥突云，轩豁随长驭。集枯岂小欤，动者中不惊。","dynasty":"宋代","title":"竹源之集奇仲不赴萧屯以诗嘲之再用原韵"}
{"author":"刘子翚","content":"檐溜停清泻，林声息怒号。水浮秋色远，山带夕阳高。","dynasty":"宋代","title":"杂题四首"}
{"author":"刘子翚","content":"浑疑蜡作花，貌野中抱幽。冷香不盈阶，意尽仍一流。","dynasty":"宋代","title":"张巨山赋蜡梅因成四首其二"}
{"author":"刘子翚","content":"仙枝移傍小岩幽，答遝名推第一流。曾向清波沈寒碧，甘瓜五色但轻浮。","dynasty":"宋代","title":"和士特栽果十首其二李"}
{"author":"刘子翚","content":"霖雨遂兼旬，瘴雾盈川谷。霏阴入户浮，涧气滋帷褥。溟蒙飞泽远，散漫何时足。骤响决流渠，惊洪发平陆。翔禽困滞翼，穴兽思冯木，衡茅日萎坏，环堵无完筑。眬匆晚色霁，草树晞华沐。长雷夜复兴，濯濯鸣高屋。抚枕不能寐，沈忧萃心曲。","dynasty":"宋代","title":"霖雨"}
{"author":"刘子翚","content":"林间幽鸟吸枯槎，落尽寒潮一涧沙。独林桥西游子宿，酒旗斜日两三家。","dynasty":"宋代","title":"寒涧"}
{"author":"刘子翚","content":"出山曾几时，桂露飒已秋。兴来任两屐，散此默默忧。岚光近仍灭，鸟语静忽流。新亭迥临危，急润循岩陬。上有独树荫，下有鸣湍幽。长飙一振荡，俯仰闻飕飕。平生尘累心，净尽迥此游。徘徊啸咏发，瞻眺穷林丘。天寒云已归，山好客自留，悠然百不知，日月过则休。人生乐在我，何必遂所求。","dynasty":"宋代","title":"同胡原仲吴公路游清湍亭赋诗得流字"}
{"author":"刘子翚","content":"幽姿淑态弄春晴，梅借风流柳借轻。初种直教围野水，半开长是近清明。几经夜雨香犹在，染尽烟脂画不成。诗老无心为题拂，至今惆怅似含情。","dynasty":"宋代","title":"海棠花"}
{"author":"刘子翚","content":"燕子营巢得所依，衔泥辛苦傍人飞。秋风一夜惊桐叶，不恋雕梁万里归。","dynasty":"宋代","title":"燕子"}
{"author":"刘子翚","content":"三尺婆娑树，千英一律妆。眼孤犹眩彩，鼻熟不知香。向月资清润，承风发素凉。众芳如不忌，移植近潇湘。","dynasty":"宋代","title":"次韵茂元茉莉花诗二首"}
{"author":"刘子翚","content":"山暝雨连夕，今晨天气清。遥怀懒庵人，高卧掩柴荆。幽寂性所嗜，萧然寄平生。惟应田叟来，对床话躬耕。","dynasty":"宋代","title":"寄懒庵"}
{"author":"刘子翚","content":"林间幽鸟啄枯槎，落尽寒潮一涧沙。独木桥西游子宿，酒旗斜日两三家。","dynasty":"宋代","title":"寒涧"}
{"author":"刘子翚","content":"江左欣初见，倾输便豁然。挽留尝一粥，契阔已三年。老去无新得，书来每自鞭。幽明虽永绝，凛若在吾前。","dynasty":"宋代","title":"吕居仁挽词三首其三"}
{"author":"刘子翚","content":"旋裁山茧作山衣，更著芒鞋白接䍦。自笑支离风貌野，纡朱纡紫不相宜。","dynasty":"宋代","title":"径山寄生子作道服三首其一"}
{"author":"刘子翚","content":"豺狼已烟销，言归省先茔。岂无消息至，怵惕意自惊。兵戈道孔由，不折寸草径。神物阴有护，凶威肃其狞。敬瞻垅阙云，堕泪眶睫盈。如承慈穆颜，如闻謦咳声。道余孤风存，泽本遗爱成。昔我罹祸苦，结庐傍佳城。哀慕宁有极，忽忽时序更。惭愧旧巢鸟，常绕松柏鸣。","dynasty":"宋代","title":"省拱辰山"}
{"author":"刘子翚","content":"匠余留片木，楮案定欹倾。不是乖绳墨，人间地少平。","dynasty":"宋代","title":"书斋十咏·楮案木"}
{"author":"刘子翚","content":"年衰渐涸玉池津，拟丐明窗一匕尘。底用趋风防六耳，须知对影已三人。高情政喜追灵运，饱学那容欠大春。右挈左提俱有赖，应怜怀抱久倾囷。","dynasty":"宋代","title":"致中相拉游武夷有六耳不同谋之语原仲和章意"}
{"author":"刘子翚","content":"雄观今古快幽情，突兀层楼出市甍。二水交流何处尽，孤舟不见乱山横。丹炉寂寞仙游远，剑气萧条和恨盈。向晚移樽话流落，可堪时听鼓鼙声。","dynasty":"宋代","title":"赋双溪阁用蔡君谟诗声字韵"}
{"author":"刘子翚","content":"朝廷植党互相挻，政事纷更属纪年。曾读上皇哀痛诏，责躬犹是禹汤贤。","dynasty":"宋代","title":"汴京纪事二十首其四"}
{"author":"刘子翚","content":"寒烽夜灭楚淮长，客舸轻摇度碧光。北果初来珍重意，层层般纸透清香。","dynasty":"宋代","title":"食鹅梨三首"}
{"author":"刘子翚","content":"怪底愁端生不已，劳心逐事事无穷。陶然一点冲融趣，只在清虚淡泊中。","dynasty":"宋代","title":"题王岩起乐斋三首"}
{"author":"刘子翚","content":"布及自昔有遗才，白首穷经隐涧隈。门掩青山朝暮色，客来浊酒两三杯。鸿冥岂复惊尘网，鹗荐虚闻达帝台。我亦放情依一壑，云间杖屐喜相陪。","dynasty":"宋代","title":"访原仲"}
{"author":"刘子翚","content":"翁刘异氏居同里，奕叶论交今久矣。陇西京兆实姻连，我既识翁因识李。巽卿自洛始迁闽，寄食僧房仍密迩。盍簪雅好有新旧，倾盖高情无彼此。酣歌掷剑悲群公，胡为局促荒山中。曲肱放浪虽所乐，乐此亦知吾道穷。自闻胡马再南牧，九州何地无兵戎。世衰成改不以正，奸宄得意为英雄。儒生守经昧时变，愤切气欲摩苍穹。斯言拨弃勿复理，把酒论诗差可喜。围炉夜语忘刻漏，吹灯晓色盈窗几。归涂草棘索风袍，主人谢客仆御劳。云山怅望一回首，虎豹出穴哀猿号。","dynasty":"宋代","title":"同翁士特李似表谒巽伯少卿因作醉歌"}
{"author":"刘子翚","content":"意根如乱苗，已薙仍复生。读君对月吟，知君怀未平。怀凄有丰恨，吟苦无和声。雄豪睨一世，失路鸿毛轻。所以达观士，荣枯两忘情。苍苍古松林，下有寒泉清。醉倒石上眠，山禽唤人耕。","dynasty":"宋代","title":"和温其对月之什"}
{"author":"刘子翚","content":"鼋鼎从渠染指，麯车绝念流涎。犹有清馋未已，茶瓯日食万钱。","dynasty":"宋代","title":"寄题郑尚明煮茶轩三首"}
{"author":"刘子翚","content":"小市犹依海，横桥欲跨汀。雨余榕径冷，春晚苎田青。薄宦低豪气，浮生惜壮龄。急流归亦好，忧患饱曾经。","dynasty":"宋代","title":"途中"}
{"author":"刘子翚","content":"藤萝拨不开，石窦一镜明。携瓢酌清甘，漻然莹心神。我病不能酌，时来听泠泠。","dynasty":"宋代","title":"潭溪十咏·醒心泉"}
{"author":"刘子翚","content":"林间幽鸟啄枯槎，落尽寒潮一涧沙。独木桥西游子宿，酒旗斜日两三家。","dynasty":"宋代","title":"寒涧"}
{"author":"刘子翚","content":"谷雨都无十日间，落红栖草已斑斑。晓烟未放屋头树，春涨欲浮天际山。翠盖萦风沉远坂，渔舟惊浪落前湾。钟声认得林边寺，岁岁篮舆独往还。","dynasty":"宋代","title":"宿云际偶题"}
{"author":"刘子翚","content":"水绕山堂竹映桥，偶来尘意已潜消。最怜晓日浮波影，满壁煌煌玉电摇。","dynasty":"宋代","title":"山馆偶题"}
{"author":"刘子翚","content":"闻说星郎隐翠峰，鵷鸾回首大明宫。倦游壮岁抛朝绂，归梦清江忆钓筒。贤圣相期黄卷裹，是非都付浊醪中。更闻莲社多幽侣，我欲时来问苦空。","dynasty":"宋代","title":"次韵林吉甫游天宫"}
{"author":"刘子翚","content":"郁烈香浮雨，团栾绿荫波，近堤千叶乱，知有画船过。","dynasty":"宋代","title":"池莲四咏分韵·叶"}
{"author":"刘子翚","content":"南堂面山已胜，北槛俯涧仍幽。千岩莫非石友，万壑总是清流。","dynasty":"宋代","title":"春圃六言三首"}
{"author":"刘子翚","content":"小冻犹残柳雪，新□□□□□。□□□□□□，□酒时须一中。","dynasty":"宋代","title":"春圃六言三首"}
{"author":"刘子翚","content":"杳杳尽寒色，乘高望更迷。晓晴山气上，春涨野桥低。幽鸟啼无伴，閒花发欲齐。几多沈寂景，醉笔为提撕。","dynasty":"宋代","title":"春望"}
{"author":"刘子翚","content":"弱渌才胜舫，危青更著楼。管弦非老伴，风雨定花仇。兀坐还无味，微竹却自由。只嫌诗作崇，呫呫不能休。","dynasty":"宋代","title":"春兴"}
{"author":"刘子翚","content":"叶叶风鸣幕，梢梢雨打窗。烟销寒宝鸭，膏浅侧银缸。","dynasty":"宋代","title":"春夜二首"}
{"author":"刘子翚","content":"楼迥星河转，宵残鼓角催。重门和月锁，寒梦绕花回。","dynasty":"宋代","title":"春夜二首"}
{"author":"刘子翚","content":"暝色春朝雨，滋荣喜及时。云昏遥莫辨，地渴久方知。柳岸游画歇，涛江钓舸移。拒寒须把酒，病骨况支离。","dynasty":"宋代","title":"春雨"}
{"author":"刘子翚","content":"是身如树槁穷冬，一点心华自闭封。久矣吹嘘存泛爱，偶於迟暮得相从。颇闻妙用纵横是，深愧真源左右逢。白云黄芽计虽下，可能无意起龙锺。","dynasty":"宋代","title":"次居仁韵"}
{"author":"刘子翚","content":"蜡封泥印了不勤，索居十载常念群。恋乡宁饮建溪水，怀友忽梦龟山云。閒中意度不沾俗，老去词华全付君。阿戎来归得新语，戏笔报谢非夸文。","dynasty":"宋代","title":"次李巽伯韵"}
{"author":"刘子翚","content":"写出吴中胜，平生历历经。露窥烟渚静，山入柁楼青。老气何由逸，奔晖不肯停。北潭摇梦否，渌面照轩棂。","dynasty":"宋代","title":"次六四叔青字韵"}
{"author":"刘子翚","content":"夜窗把酒对鹅峰，分手悠悠各转蓬。舣棹相逢烟浪际，有家皆在乱离中。胡儿久占清河地，壮士谁收赤壁功。它日着鞭先后耳，飘零不用叹途穷。","dynasty":"宋代","title":"剑潭赠李似表"}
{"author":"刘子翚","content":"偶临沙岸立多时，淡淡烟村日向低。幽事挽人归不得，一枝梅影浸澄溪。","dynasty":"宋代","title":"约致明入开善不至二首"}
{"author":"刘子翚","content":"梦里壶山寻二妙，不因荔子鬓丝华。聊分茗碗应年例，故有筠笼来海涯。鲜苞尚想妃子笑，槁面何取西施羓。老馋惟作耐久计，一瞬红紫真空花。","dynasty":"宋代","title":"分茶公美子应预为白晒之约"}
{"author":"刘子翚","content":"今代儒林伯，声名旧蔼如。不为簪绂累，常乐燕閒居。悟主承三接，尊王著一书。天胡夺杨绾，素业未全摅。","dynasty":"宋代","title":"胡文定公挽诗三首"}
{"author":"刘子翚","content":"红绡千树桃，雪谷万株李，柘叶青青如鼠耳。横山渡品浪成堆，认得刘郎般子来。物情时事不须说，且喜新岁同衔杯。少年鼻哂轻流俗，敛锐收豪今碌碌。敝裘常带客尘缁，双鬓不如春草绿。东风吹愁入我心，使我啸叹成悲吟。问君底事久留此，曷不联镳归故林。","dynasty":"宋代","title":"云际会刘致中"}
{"author":"刘子翚","content":"幔亭隐沦翁，作庵更名懒，纷纭万念繁，要以一理遣。我衰百无长，此兴复不浅。他时傥卜邻，心赏符二阮。","dynasty":"宋代","title":"题懒庵二首"}
{"author":"刘子翚","content":"炎言橄榄佳，余柑岂苗裔。风姿虽小殊，气韵乃酷似。骍颜涩吻余，仿佛清甘至。侯门收寸长，粉骨成珍剂。犹闻杂蜜草，少转森严味。奇才用不专，虽用何殊弃。端如效苦言，逆耳多嫌忌。弃果事何伤，违言德之累。悦口易逢知，感兹发长喟。","dynasty":"宋代","title":"余柑"}
{"author":"刘子翚","content":"平沙月转旌旗影，擐甲为衾戈作枕。此时饮恨念銮舆，玉体能胜暴露无。问安使者空相继，清跸不回宫殿闭。请缨傥未缚酋渠，我榻虽安保忍寐。","dynasty":"宋代","title":"四不忍"}
{"author":"刘子翚","content":"远信殷勤到草庵，却惭衰病岂能堪。聊将佛日三端布，为造青州一领衫。","dynasty":"宋代","title":"径山寄生子作道服三首"}
{"author":"刘子翚","content":"禹凿天门浪渺茫，游鯈也解化龙翔。风云得路誇头角，岁旱争寻窟穴藏。","dynasty":"宋代","title":"游鯈"}
{"author":"刘子翚","content":"一岭无情阻面谈，鸣翰忽堕得双函。抽黄对白虽云妙，刻朽嘘枯祗益惭。小转只缘官带右，雄飞无复梦图南。借留赖有天台侣，老矣真成七不堪。","dynasty":"宋代","title":"转秩奉词蒙朝佐子静庆以四六戏裁长句为谢"}
{"author":"刘子翚","content":"道经兰若偶停鞭，客裹逢幽意惘然。一把绿萝蒙石窦，梦魂翻愤醒心泉。","dynasty":"宋代","title":"题石井二首"}
{"author":"刘子翚","content":"濠乐亭前花已披，马军送酒故来迟。只愁风雨卷春去，红染芳效一径泥。","dynasty":"宋代","title":"次韵傅茂元二绝"}
{"author":"刘子翚","content":"蒙笼春幰顶，夭矫赤虬身。雨蓓犹缄暖，精神照晚春。","dynasty":"宋代","title":"酴醾四首"}
{"author":"刘子翚","content":"松根系马望巑屼，乘兴攀跻不作难。日出渐看林雾散，潮来先觉海风寒。遥连钓石多红树，半出僧垣尽绿竿。不见双旌来视稼，忆君对酒岂能欢。","dynasty":"宋代","title":"次韵张守壶山诗"}
{"author":"刘子翚","content":"雁塔蟾宫尽假途，要须行实副名誉。六经堂上归来日，饱读平生未见书。","dynasty":"宋代","title":"寄如愚珙二首"}
{"author":"刘子翚","content":"泣怀三献玉，廉拒四知金。势利焚和猛，诗书汲古深。贵无长得意，闲有自由心。岣嵝丹砂在，盟寒傥可寻。","dynasty":"宋代","title":"次张守韵四首其四"}
{"author":"刘子翚","content":"潭边春水碧于苔，为听泠泠溪畔来。不耐颠风阻人兴，渔舟欲上又吹开。","dynasty":"宋代","title":"次韵六四叔村居即事十二绝其五"}
{"author":"刘子翚","content":"野人厌羹藜，家有庖丁刀。徒夸批导手，肯念耕稼劳。隐然肉山雄，畏彼尺箠操。春泥卧寒野，夜月犁东皋。辛勤力已尽，觳觫祸岂逃。谁无恻隐心，鲜能胜贪饕。盖惧犹示恩，况异犬马曹。","dynasty":"宋代","title":"论俗十二首"}
{"author":"刘子翚","content":"啼鹃底用流血，渴水犹贪饮河。勿谓山雷象浅，人生口祸常多。","dynasty":"宋代","title":"寄题陈良臣颐轩四首"}
{"author":"刘子翚","content":"林间幽鸟啄枯槎，落尽寒潮一涧沙。独木桥西游子宿，酒旗斜日两三家。","dynasty":"宋代","title":"寒涧"}
{"author":"刘子翚","content":"晚岁多悲风，江湖浪峥嵘。扁舟渺无依，日暮犹孤征。重岗拥滞协，迥隰飘浮霙。系舟古岸边，缆断舟复横。天寒鸿雁稀，滞留知旅情。颓崖震林谷，客子心夜惊。披衣待清晓，缺月西南明。远游多所怀，益遣归思盈。","dynasty":"宋代","title":"阻风"}
{"author":"刘子翚","content":"病翁不咄咄，琅然寄枯琴。倘无枯琴寄，孰表吾之心。形忘岂知病，道在宁复今。龙蟠老樟下，觱发摇长音。","dynasty":"宋代","title":"次韵致明听琴"}
{"author":"刘子翚","content":"笑语北潭晚，微寒入绮疏。雨声留篆雾，灯影跃潜鱼。病间欲疏酒，老便惟读书。喜君新隐地，山翠切吾庐。","dynasty":"宋代","title":"致中晚集"}
{"author":"刘子翚","content":"飞梯百级转层峦，政喜登临著眼宽。海上波涛连阆苑，日边尘土暗长安。乱来世事终无定，春尽羁愁岂一端。赖有谪仙能喜客，时陪杖履得雄观。","dynasty":"宋代","title":"同李汉老登高斋"}
{"author":"刘子翚","content":"三年玉帛走稽山，万骑凌江稍北还。绝塞风烟连魏阙，千官戎服立朝班。皇图凤历讴歌裹，紫色蛙声倔强间。露布更传原上捷，王师早晚下潼关。","dynasty":"宋代","title":"书事"}
{"author":"刘子翚","content":"不用为鼠何数奇，饭牛南山聊自怡。探穴取虎有奇祸，守株伺兔非全痴。文成雕龙盈卷轴，画蛇失杯坐添足。走马章台忆旧游，岁月才惊羊胛熟。六窗要自息猕猴，黄鸡无应心日休。白衣苍狗变化易，世事何殊牧猪戏。","dynasty":"宋代","title":"少稷赋十二相属诗戏赠一篇"}
{"author":"刘子翚","content":"星郎绝笔版曹卧，懒翁病翁稀缀文。岂料诗坛今再鼓，萧屯赖有故将军。","dynasty":"宋代","title":"李佐国携致中赠别诗来戏成二首"}
{"author":"刘子翚","content":"何州无战争，闽粤祸未销。或言杀子因，厉气由此招。蛮陬地瘠狭，世业患不饶。生女奁分赀，生男野分苗。往往衣冠门，继嗣无双髫。前知饮啄定，妄以人力侥。三纲既自绝，余泽岂更遥。王化久淘漉，刑章亦昭昭。那无舐犊慈，恩勤愧鸱鸮。冤报且勿论，兹义古所标。","dynasty":"宋代","title":"论俗十二首"}
{"author":"刘子翚","content":"云岩市声中，竹源山色处。平生几两屐，惟乐取意去。晨光霁老春，飞盖双溪路。沙平水漫流，云散天全露。逶迤经浅坂，窈窕穿崇树。绿登方怒舒，红竟忽繁雨。斯焉得小休，境熟来已屡。徵君常主盟，呼吸名胜聚。子休心铁石，太叔语韶濩。鼎鼎吴刘陈，俱有不凡度。余衰气不华，清遨惭辄与。未渠推远之，政以枵然故。九宾既云集，一士乃鸿翥。毋多溷幽人，蔬茗烦草具。丛谈杂庄谑，泛阅披黄素。丰镌辨活笔，始画穷真数。解衣半日许，万古回胸膆。西窗引虚明，汛洒延晚步。懒身厌依随，静若超羁驭。博山真起予，浮烟一枝鹜。","dynasty":"宋代","title":"云岩竹源二禅俱与招客三月二十一日遂饭于竹"}
{"author":"刘子翚","content":"吾宗三凤久心降，一见端如渴饮江。好客襟怀直绝倒，封侯骨相自耆庞。知名夙昔惭惊座，袖手雍容笑斲窗。岂谓诗盟容我辈，哑钟无韵若为撞。","dynasty":"宋代","title":"次韵刘宪诗二首"}
{"author":"刘子翚","content":"广文挟书门户闭，广文置书尊罍开。但欣引人着胜地，岂暇问客从何来。走浪畦风初绿稻，屑尘村雨欲黄梅。十泓琥珀今余几，垒块非浇不可摧。","dynasty":"宋代","title":"原仲红酿甚佳尝有十壶之约小诗发一笑"}
{"author":"刘子翚","content":"肉食嘲三九，终怜气韵清。一畦春雨足，翠发剪还生。","dynasty":"宋代","title":"园蔬十咏·韭"}
{"author":"刘子翚","content":"短褐沉潜不近名，只今长乐郑康成。酒中贤圣无多酌，琴裹宫商一再行。翰墨放怀新水石，烽烟回首旧蓬瀛。四愁不为思君作，怀抱何因得暂平。","dynasty":"宋代","title":"长句寄尚明学士"}
{"author":"刘子翚","content":"青丛馥郁早抽芽，金蕊斓斑晚著花。秋意祗应宜淡泊，化工可是惜铅华。轻烟细雨重阳节，曲槛疏篱五柳家。暮醉朝吟供采摘，更怜寒蝶共生涯。","dynasty":"宋代","title":"菊"}
{"author":"刘子翚","content":"满空寒雨杂飞烟，湖上先生拥褐眠。借问茅斋容客否，夜灯相伴读韦编。","dynasty":"宋代","title":"有怀十首其一胡原仲"}
{"author":"刘子翚","content":"数丛修竹拥斋居，兴味翛然乐有余。午枕睡酣窗寂寂，清风来去自翻书。","dynasty":"宋代","title":"题王岩起乐斋三首"}
{"author":"刘子翚","content":"良宵乐未央，促席团栾坐。佳人意殷勤，唱歌属余和。幽期贵阔略，醉语多丛脞。沈沈玉卮酒，量浅难负荷。岂不怀极欢，恐重宾友过。褰惟望明河，山朋衔半破。回轩互追奔，伞指檐瓦堕。","dynasty":"宋代","title":"夜饮"}
{"author":"刘子翚","content":"吾闻沧溟深，浸灌东南维。长风一荡潏，莽苍天为低。中藏百怪珍，文彩光陆离。潜鲲尽鹏材，游鱼悉龙资。罔象溯波浮，天吴跃空飞。蚌虽辱泥涂，犹能吐珠玑。地灵物固然，在人必多奇。英英方家郎，秀发如琼枝。装怀素王书，落笔幼妇词。我昔官壶山，邂逅初见之。宾筵为劝驾，一武登云梯。鸿鶱九霄快，骥骋天路夷。似闻东诸侯，辟书已交驰。惠然访吾庐，窈窕穷山溪。夜灯一笑欢，愁抱忽若遗。语妙时脱尘，饮豪屡反卮。领新意自失，佳处昔未窥。胡为遽改辕，归袂风披披。上祈养德业，下祝慎鼎帏。敬言崇道公，久别良伫思。","dynasty":"宋代","title":"谢方德顺古风"}
{"author":"刘子翚","content":"把酒酬佳节，遨头乐未央。池冰犹涩舫，岸柳已笼墙。晓院帘帏卷，春盘饼饵香。殷勤分彩胜，为掩鬓边霜。","dynasty":"宋代","title":"次韵张守立春"}
{"author":"刘子翚","content":"郁烈香浮雨，团栾绿荫波，近堤千叶乱，知有画船过。","dynasty":"宋代","title":"池莲四咏分韵·叶"}
{"author":"刘子翚","content":"渡南渡北两山遥，隔岸行人手可招。日暮海门烟雨黑，一川舟檝趁归潮。","dynasty":"宋代","title":"西山"}
{"author":"刘子翚","content":"暇日宾月集，投壶雅戏同。傍观惊妙手，一失废前功。礼盛周垂宪，词夸晋起戎。区区论胜负，转眼事还空。","dynasty":"宋代","title":"投壶"}
{"author":"刘子翚","content":"茗碗深浇破别愁，掺裾犹得小迟留。不将流落遇知已，故向艰难作远游。春动闽山迎两屐，夜凉楚月趁孤舟。相逢应说庞翁笑，黑頞黄髯万念休。","dynasty":"宋代","title":"送暐侍者之湖南"}
{"author":"刘子翚","content":"溅溅小水暗通池，熠熠高花乱出篱。知有精庐潜寂寞，更忻蜡屐共襟期。茗芽未辨三汤试，麦饼先尝十字炊。几许幽奇待知已，品题政在一篇诗。","dynasty":"宋代","title":"游北岩"}
{"author":"刘子翚","content":"潭边春水碧於苔，为听泠泠溪畔来。不耐颠风阻人兴，渔舟欲上又吹开。","dynasty":"宋代","title":"次韵六四叔村居即事十二绝"}
{"author":"刘子翚","content":"饭了呼童叠石门，雨余幽事不胜繁。花残不用深惆怅，梧竹新阴又满园。","dynasty":"宋代","title":"次韵六四叔村居即事十二绝"}
{"author":"刘子翚","content":"䠞䠞鸣山筇一枝，逢春聊复咏歌之。故园风光本具足，浪蕊浮花莫作迷。","dynasty":"宋代","title":"次韵明仲幽居春来十首其七"}
{"author":"刘子翚","content":"飞梯百级转层峦，政喜登临著眼宽。海上波涛连阆苑，日边尘土暗长安。乱来世事终无定，春尽羁愁岂一端。赖有谪仙能喜客，时陪杖履得雄观。","dynasty":"宋代","title":"同李汉老登高斋"}
{"author":"刘子翚","content":"南溪抱山流，润气滋林麓。平生归欤心，寄老一堂足。梦破午窗阴，清风在寒竹。","dynasty":"宋代","title":"续赋家园七咏·早赋堂"}
{"author":"刘子翚","content":"高钟号月掩岩扉，遥想幽人不梦时。曾听微言知见妙，应怜懒我用功迟。帻疏种种宁相贷，窗静山山尚可疑。傥有一单容过客，眼中须接秀峰奇。","dynasty":"宋代","title":"寄秀峰忠老"}
{"author":"刘子翚","content":"懒逐交游户昼扃，客来曳履亦逢迎。旧知吾里多豪隽，亲识君家好弟兄。瓜芋满畦聊卒岁，琴书一榻寄平生。骅骝历块终千里，俗眼悠悠未可轻。","dynasty":"宋代","title":"伯胜文本袖诗见访辄成长句奉酬盛意"}
{"author":"刘子翚","content":"幽兴无边未遽穷，泉声随屐下寒空。一秋梦桂仙洲碧，盘礴才能半日中。","dynasty":"宋代","title":"游密庵三首"}
{"author":"刘子翚","content":"穷腊冰霜千里客，此行何事更间关。永怀契阔徒酸鼻。无力吹嘘祗厚颜。铅椠一囊身计拙，烽烟匝地世途艰。曳裾端向龙门去，清梦犹应忆故山。","dynasty":"宋代","title":"黄彦达之衡山有诗留别因次其韵"}
{"author":"刘子翚","content":"几许椎埋尽把锄，而今户户偃犀渠。太平无象从何见，一夜春风长碧蔬。","dynasty":"宋代","title":"次韵六四叔村居即事十二绝其十二"}
{"author":"刘子翚","content":"寒烽夜灭楚淮长，客舸轻摇度碧光。北果初来珍重意，层层般纸透清香。","dynasty":"宋代","title":"食鹅梨三首"}
{"author":"刘子翚","content":"青青榹树林，下荫苍藓石。幽人宴坐时，怀抱忘其适。不见暮樵归，寒山雨中碧。","dynasty":"宋代","title":"潭溪十咏其五宴坐岩"}
{"author":"刘子翚","content":"今代淮阴将，宣威瘴海东。夜营兵气黑，寒啧战声雄。有冠常亲讨，无官可赏功。屹然沈鸷貌，识汝未侯中。","dynasty":"宋代","title":"闻韩侯至"}
{"author":"刘子翚","content":"已把重阳菊，吟怀不为秋。江湖三俊远，天地一翁愁。日近书来少，宵长梦不休。吴云犹可望，时上堇峰头。","dynasty":"宋代","title":"寄行夫兼怀如愚珙"}
{"author":"刘子翚","content":"吾宗三凤久心降，一见端如渴饮江。好客襟怀直绝倒，封侯骨相自耆庞。知名夙昔惭惊座，袖手雍容笑斲窗。岂谓诗盟容我辈，哑钟无韵若为撞。","dynasty":"宋代","title":"次韵刘宪诗二首"}
{"author":"刘子翚","content":"溪流元自急，积雨更兼旬。曲渚方移棹，高城忽背人。艰难争避地，去住不由身。客食怜诗李，相期一问津。","dynasty":"宋代","title":"舟中寄似表"}
{"author":"刘子翚","content":"灿烂燕公笔，飘然迈祖风。高吟时举白，戏语或题红。讶繁文翻水，夸严律比戎。诗坛如第将，苏李谢前功。","dynasty":"宋代","title":"张守唱和红字韵诗八首"}
{"author":"刘子翚","content":"半参樵径绕危岑，仿佛精庐若可寻。怪底扶筇箸力健，暖风晴日送登临。","dynasty":"宋代","title":"游密庵三首"}
{"author":"刘子翚","content":"浑疑蜡作花，貌野中抱幽。冷香不盈阶，意尽仍一流。","dynasty":"宋代","title":"张巨山赋蜡梅因成四首其二"}
{"author":"刘子翚","content":"济难资长策，常怀国士风。秦强因将白，鲁弱更蒐红。叹已怀孤愤，忧时咏小戎。儒冠须勿溺，邂逅亦成功。","dynasty":"宋代","title":"张守唱和红字韵诗八首"}
{"author":"刘子翚","content":"梅梢破白香清切，清雨含春不成雪。瑶池仿佛万妃游，缟裙练帨何鲜洁。凌晨灿烂忽惊眼，客中又过嘉平月。年年见梅非昔地，海角寻芳更愁绝。多情欲伴晓云飞，有恨只教啼鸟说。兵厨况是酒如渑，东阁喜听谈吐屑。飘零使我欢意尽，山诚暮角声呜咽。庭边一树春最晚，照影遥怜水方折。暂忙不到今几时，南北枝头开又歇。新辞婉媚发春妍，未害广平心似铁。","dynasty":"宋代","title":"次韵蔡学士梅诗"}
{"author":"刘子翚","content":"拂儿虽草创，日用最相亲。莫遣维摩室，潜生庾亮尘。","dynasty":"宋代","title":"书斋十咏·纸佛"}
{"author":"刘子翚","content":"君不见长安公侯家，六月不如暑。扇车起长风，冰槛沥寒雨。重櫩邃屋昼生阴，反易天时在谈吐。又不见五陵富豪儿，炎天多快意。雪谷曳轻明，珍槃嚼甘脆。蛾眉皓齿发清歌，洒酒筠枝集蝇蚋。何如野客歌沧浪，万事不理心清凉。流金铄石未为苦，势利如火焚中肠。","dynasty":"宋代","title":"夏日吟"}
{"author":"刘子翚","content":"饭了呼童叠石门，雨馀幽事不胜繁。花残不用深惆怅，梧竹新阴又满园。","dynasty":"宋代","title":"次韵六四叔村居即事十二绝其二"}
{"author":"刘子翚","content":"有客传归信，愁怀得暂宽。儿童占鹊喜，邻里借书看。离蜀秋方半，浮湘岁欲阑。柴门频洒扫，梦想见征鞍。","dynasty":"宋代","title":"寄蜀二首"}
{"author":"刘子翚","content":"浮云匿晨晖，雨雹惊春昼。天公号令乖，阴晴变何骤。小径践芳泥，通渠走寒溜。风颠万木偃，气凛重帏透。鵷鸾护巢翔，奈此群雏幼。拥炉乌薪然，双手慵出袖。褰帏望空明，屋角见遥岫。良朋不可招，块处惭孤陋。青青桃叶长，奕奕兰花秀。长吟曷咨嗟，佳辰去难又。","dynasty":"宋代","title":"春寒偶书"}
{"author":"刘子翚","content":"我车南，君车北，相逢总是天涯客。拥炉谈笑一灯残，出门风雨千山隔。","dynasty":"宋代","title":"赠宗周宾"}
{"author":"刘子翚","content":"官侯凿平剑浦滩，游子不歌行路难。李公作铭垂不刊，峻峰激流生笔端。斯文岂但夸雄观，寓理之奥开聋眢。惟人性天同广胖，横目立见分庭坛。纷敷蔽翳榛苇萑，腾逃郁屈猿蛇蚖。铦剡猎利剑戟攒，离睽截裂赵魏韩。千崖百濑中绕蟠，覆溺嵬岸糜坚完。胡为气舒貌颟顸，旁观已洞其肺肝。浮思一纵坂走丸，不极不止巧九殚。涂膏然萁卒焦乾，万古乾坤元自安。堂堂灵君司五官，乍臣乍叛劳控搏。日渐月磨如印刓，壮哉情卉牢盘还。躁谋欲骤加雕剜，惨若萧斧临髀髋。自腥夷之良可叹，何如含垢休索瘢。洒洒落落从中看，豁然四通裂囊箪。有如滩流平不湍，鉴静天空秋月寒。疗性此是言中丹，至味淡薄谁能餐。我昔蒙公分剩残，桐花城西路漫漫，裁笺屡唤南飞翰，何当澡瀹纫椒兰。厚地为屦天为冠，从公上征鞭龙鸾。访瞿追孔聊游般，物外虚明如许宽。脚底日转红团栾，瑶池簉席一笑阑。春著万象流余欢，北游未遂心传传。吟余北窗睡长鼾，清风时来撼琅玕。","dynasty":"宋代","title":"读平险铭寄李汉老"}
{"author":"刘子翚","content":"风急胡尘暗九州，岸巾长啸一登楼。故园却忆桐孙在，薄宦端为荔子留。湖海以南兵尚斗，犬戎不死祸难休。似闻推毂皆飞将，盍有清谈谢傅流。","dynasty":"宋代","title":"偶书"}
{"author":"刘子翚","content":"兹乡山水佳，昔乃为盗窟。吾卢已煨烬，荒草墙兀兀。墙东大梨树，惟此为旧物。火烧枝叶尽，老本更奇崛。众鸟罢高栖，空庭失清樾。邻儿利薪爨，往往肆戕伐。岂知昂霄势，长养自毫末。寒堤孤碓在，废圃鸣泉出。衡茅且经营，霜霰昔仓猝。","dynasty":"宋代","title":"论俗十二首"}
{"author":"刘子翚","content":"满空寒寒杂飞烟，湖上先生拥褐眠。借问茅斋容客否，夜灯相伴读韦编。","dynasty":"宋代","title":"有怀十首"}
{"author":"刘子翚","content":"溪山步步开图障，山影更随溪荡漾。回环两县烟雨奇，一目尽奄长桥上。乾枫枯柳澹不春，欢伯为解愁城屯。书空咄咄亦良苦，抵掌呜呜聊任真。山房竹阴生晚寂，客醉忘归主忘客。沉机已寄谢安棋，逸兴何惭阮孚屐。道人栖云乐其天，孰知为仙孰为禅。定应风蜩足枯槁，绝胜磨蚁争回旋。","dynasty":"宋代","title":"次韵明仲游栖云阁"}
{"author":"刘子翚","content":"鼎食鼎烹谋拙，山南山北兴长。片梦彭{殊朱换伤右边}寿夭，一枰汉楚兴亡。","dynasty":"宋代","title":"六言二首"}
{"author":"刘子翚","content":"有约来何晚，行吟溯远风。老怀清似水，双鬓乱如蓬。晤晤非无得，疏慵政略同。秋来湖上集，只是欠单公。","dynasty":"宋代","title":"寄子静"}
{"author":"刘子翚","content":"肉食嘲三九，终怜气韵清。一畦春雨足，翠发剪还生。","dynasty":"宋代","title":"园蔬十咏·韭"}
{"author":"刘子翚","content":"笋舆沾汗每苍黄，今日追随得快凉。水落不知沙径改，风微如靳橘林香。我缘新病仍添懒，君不时来有底忙。只恐家山诮人去，十年秋兴在殊方。","dynasty":"宋代","title":"次六四叔韵"}
{"author":"刘子翚","content":"頖宫德厚仍信矼，北扉笔力谈笑扛。重圭叠璧凛群视，不使东瓯成陋邦。日边时见召仙李，林下那容栖老庞。故园此日成胜聚，归梦不泛潇湘江。万畦流泉裹云屋，一点远岫低吟窗。客来有酒辄均醉，长啸手拊高梧幢。挽蔬唯便玉本脆，碎鲤屡惜银鋋双。伊予於世真长物，扫迹自分逃崆{左山右亢}。骤揄扬之则过矣，岂有骨相当奇厖。左提右挈傥闻道，一了快若船下泷。极知鲁冲兄弟国，邾小尚许趋风降。峣峣岌岌正壁立，涛濑未敢轻舂撞。","dynasty":"宋代","title":"次明仲矼字韵诗"}
{"author":"刘子翚","content":"浮暑熏人只欲狂，秋声未肯抹横塘。倦看黄奶浑无味，醉着白練如许凉。扫砌政须修竹舞，荫花绝爱巨荷张。紫髯不是轻风景，更拟回鞭向葛强。","dynasty":"宋代","title":"次明仲凉字韵"}
{"author":"刘子翚","content":"苦无聊赖忆披云，曳杖宁知四体勤。握手便成忘适适，纵谈终愧自闻闻。浮蛆酿熟贻彭泽，斫脍图成想右军。莫为冷风发归兴，石峰秋月许平分。","dynasty":"宋代","title":"次明仲勤字韵"}
{"author":"刘子翚","content":"林下相从多胜友，谁如君子妙才华。曳裾所至成师席，射策由来有世家。意气胸中千里骏，文词笔下九光霞。邮亭一见倾怀抱，投分金兰不足夸。","dynasty":"宋代","title":"次彭资深韵"}
{"author":"刘子翚","content":"之子才非碌碌流，一官将母海滨游。妙齿意气看长剑，久客风霜叹敝裘。完璧有怀空慕兰，著鞭它日定先刘。岫窗故隐今何在，草棘连云淮楚秋。","dynasty":"宋代","title":"次施子韵"}
{"author":"刘子翚","content":"吾家小步兵，辞林独辉映。携诗过山堂，句挟风云润。思嵇远命驾，访戴屡乘兴。订古释群疑，谈玄发清听。年均愧质滞，禀异惊闭峻。赖兹时发挥，药石攻余病。提携兰畹曲，笑语柴门静。归轩鹜急响，行炬飘遗炉。平生共飘流，晚岁风栖遁。语言聊写怀，补缀酬斯咏。","dynasty":"宋代","title":"次四六叔韵"}
{"author":"刘子翚","content":"天庭吐气作静红，警逻犹烦小试中。政使著鞭无暇日，惟应读易有清风。昼评一卦纷然异，夜梦三爻廓尔通。闻说新笺极玄妙，可无残剩到衰翁。","dynasty":"宋代","title":"次翁来借诸家易解闻已有新说以诗借观"}
{"author":"刘子翚","content":"清湖嵇玉山，缥缈飞双屐。泠风随处流，三伏无赫赫。未成玄圃游，聊醉端州宅。忆昨陪初筵，杯摇剑峰脊。杉篁漏疏棂，云气萦长帟。主人意弥厚，不吝园蔬摘。我亦洞幽怀，涸此一泓碧。至欢召融融，丛虑消刺否则。听君诵九流，浩若昆仑擘。摩天俊鸢悄，响涧惊鱼掷。分携今几时，浮埃翳瑶席。有如烂柯翁，万古逢一奕。醉乡梯磴坐，坐觉乾坤窄。兹行不果从，兀兀恨滋剧。未应柳源近，终作桃源隔。留诗友石台，光动嶙峋石。正令谪仙来，著语无以易。强吟意悠哉，追风了无迹。","dynasty":"宋代","title":"次友石台诗韵"}
{"author":"刘子翚","content":"闽雪少曾栖瓦白，怪来浩浩拥寒滨。严威故作敝裘厄，淡彩潜催幽幌晨。眼观醉中迷有色，心华净处照无垠。摇松旋拾晶荧煮，已觉肥生齿颊津。","dynasty":"宋代","title":"次韵白水雪梅二诗"}
{"author":"刘子翚","content":"豪气无根老自摧，尚留余习爱寻梅。苦寒扶病也须去，薄暮微吟垂欲开。静纳长芬风外坞，醉临高白水边台。无言自得幽贞意，莫吐肝肠锦绣才。","dynasty":"宋代","title":"次韵白水雪梅二诗"}
{"author":"刘子翚","content":"梅梢破白香清切，清雨含春不成雪。瑶池仿佛万妃游，缟裙练帨何鲜洁。凌晨灿烂忽惊眼，客中又过嘉平月。年年见梅非昔地，海角寻芳更愁绝。多情欲伴晓云飞，有恨只教啼鸟说。兵厨况是酒如渑，东阁喜听谈吐屑。飘零使我欢意尽，山诚暮角声呜咽。庭边一树春最晚，照影遥怜水方折。暂忙不到今几时，南北枝头开又歇。新辞婉媚发春妍，未害广平心似铁。","dynasty":"宋代","title":"次韵蔡学士梅诗"}
{"author":"刘子翚","content":"才应摛藻大明宫，戏咏岩花属意工。酷爱清香凌鼻观，更欣佳句愈头风。","dynasty":"宋代","title":"次韵蔡学士岩桂"}
{"author":"刘子翚","content":"窜鼠惊残梦，萧萧老屋虚。风声传远濑，寒意入秋蔬。客路漂摇久，归身憔悴余。西窗满残照，仿佛似吾庐。","dynasty":"宋代","title":"次韵长汀壁间韵"}
{"author":"刘子翚","content":"疾雨狂风恨若何，芳晨坐觉寺闲过。惜花意欲春长在，对酒年来饮不多。雅会欣闻珠履集，新词好付雪儿歌。风流阁老推前辈，喜客温颜似醉酡。","dynasty":"宋代","title":"次韵陈成季郡会"}
{"author":"刘子翚","content":"渊然推量德为循，酷爱收书定可人。刘向讨论称好古，退之学问美藏身。箕裘有子能传业，俎豆於今叹不辰。我亦平生识传癖，可怜朱墨费精神。","dynasty":"宋代","title":"次韵方学士万卷楼"}
{"author":"刘子翚","content":"濠乐亭前花已披，马军送酒故来迟。只愁风雨卷春去，红染芳效一径泥。","dynasty":"宋代","title":"次韵傅茂元二绝"}
{"author":"刘子翚","content":"酒兴何如毕吏部，诗情已过鲍参军。醉吟自足了一世，肯羡飘飘出岫云。","dynasty":"宋代","title":"次韵傅茂元二绝"}
{"author":"刘子翚","content":"闻说催耕步涧幽，田家喜气共春浮。仁声似水潜潜物，不作惊人汹汹流。","dynasty":"宋代","title":"次韵黄宰一源亭二首"}
{"author":"刘子翚","content":"宾榻浮尘拂不开，胸中丰恨结崔嵬。幔亭云散天全露，犹想双凫化舄来。","dynasty":"宋代","title":"次韵黄宰一源亭二首"}
{"author":"高观国","content":"春风吹碧，春云映绿，晓梦入芳裀。软衬飞花，远连流水，一望隔香尘。萋萋多少江南恨，翻忆翠罗裙。冷落闲门，凄迷古道，烟雨正愁人。","dynasty":"宋代","tags":"宋词精选，离别","title":"少年游·草"}
{"author":"高观国","content":"何须急管吹云暝，高寒滟滟开金饼。今夕不登楼，一年空过秋。桂花香雾冷，梧叶西风影。客醉倚河桥，清光愁玉箫。","dynasty":"宋代","tags":"中秋节，赏月，赞美","title":"菩萨蛮·何须急管吹云暝"}
{"author":"高观国","content":"屈指数春来，弹指惊春去。檐外蛛丝网落花，也要留春住。几日喜春晴，几夜愁春雨。十二雕窗六曲屏，题遍伤心句。","dynasty":"宋代","tags":"婉约，伤春，惜春","title":"卜算子·泛西湖坐间寅斋同赋"}
{"author":"高观国","content":"水外轻阴，做弄得飞云，吹断晴絮。驻马桥西，还系旧时芳树。不见翠陌寻春，每问著、小桃无语。恨燕莺、不识闲情，却隔乱红飞去。少年曾识春风意，到如今、怨怀难诉。魂惊冉冉江南远，烟草愁如许。此意待写翠笺，奈断肠、都无新句。问甚时、舞凤歌鸾，花里再看仙侣。","dynasty":"宋代","tags":"春游，怀人","title":"玲珑四犯·水外轻阴"}
{"author":"高观国","content":"拥红妆，翻翠盖，花影暗南浦。波面澄霞，兰艇采香去。有人水溅红裙，相招晚醉，正月上、凉生风露。两凝伫。别后歌断云间，娇姿黯无语。魂梦西风，端的此心苦。遥想芳脸轻颦，凌波微步，镇输与、沙边鸥鹭。","dynasty":"宋代","tags":"咏物，荷花，相思","title":"祝英台近·荷花"}
{"author":"高观国","content":"小舫半帘山色，断桥两岸秋阴。芙蓉消息已愁深。红染云机翠锦。几度烟波共酌，半生风月关心。飞来鸥鹭是知音。一笑歌边醉醒。","dynasty":"宋代","title":"西江月"}
{"author":"高观国","content":"碧云阙处无多雨，愁与去帆俱远。倒苇沙闲，枯兰溆冷，寥落寒江秋晚。楼阴纵览。正魂怯清吟，病多依黯。怕挹西风，袖罗香自去年减。风流江左久客，旧游得意处，朱帘曾卷。载酒春情，吹箫夜约，犹忆玉娇香软。尘栖故苑，叹璧月空檐，梦云飞观。送绝征鸿，楚峰烟数点。","dynasty":"宋代","tags":"羁旅，思念","title":"齐天乐·碧云阙处无多雨"}
{"author":"高观国","content":"春风吹绿湖边草。春光依旧湖边道。玉勒锦障泥。少年游冶时。烟明花似绣。且醉旗亭酒。斜日照花西。归鸦花外啼。","dynasty":"宋代","title":"菩萨蛮"}
{"author":"高观国","content":"盘枝翦翠。叶叶西风意。吹上玉人云□底。无限新凉气味。飘萧露卷烟柔。绝怜不逐宫流。寄语多情宋玉，悲秋得似宜秋。","dynasty":"宋代","title":"清平乐（秋叶）"}
{"author":"高观国","content":"天外青鸾，几时常向人间住。断歌零舞。月上桐阴暮。憔悴潘郎，不解为花主。知何处。梦云愁雨。怕向西楼去。","dynasty":"宋代","title":"点绛唇"}
{"author":"高观国","content":"露条烟叶。惹长亭旧恨，几番风月。爱细缕、先窣轻黄，渐拂水藏鸦，翠阴相接。纤软风流，眉黛浅、三眠初歇。奈年华又晚，萦绊游蜂，絮飞晴雪。依依灞桥怨别。正千丝万绪，难禁愁绝。怅岁久、应长新条，念曾系花骢，屡停兰楫。弄影摇晴，恨闲损、春风时节。隔邮亭，故人望断，舞腰瘦怯。","dynasty":"宋代","tags":"婉约，咏物，柳树，怀人","title":"解连环·柳"}
{"author":"高观国","content":"洒虚阁。幂幂天垂似幕。春寒峭，吹断万丝，湿影和烟暗帘箔。清愁晚来觉。佳景愔愔过却。芳郊外，莺恨燕愁，不管秋千冷红索。行云楚台约。念今古凝情，朝暮如昨。啼红湿翠春情薄。谩一犁江上，半篙堤外，勾引轻阴趁暮角。正孤绪寂寞。斑驳。止还作。听点点檐声，沈沈春酌。只愁入夜东风恶。怕催教花放，趁将花落。冥冥烟草，梦正远，恨怎托。","dynasty":"宋代","title":"兰陵王（春雨）"}
{"author":"高观国","content":"梦湘云，吟湘月，吊湘灵。有谁见、罗袜尘生。凌波步弱，背人羞整六铢轻。娉娉袅袅，晕娇黄、玉色轻明。香心静，波心冷，琴心怨，客心惊。怕佩解、却返瑶京。杯擎清露，醉春兰友与梅兄。苍烟万顷，断肠是、雪冷江清。","dynasty":"宋代","tags":"咏物，写花，水仙","title":"金人捧露盘·水仙花"}
{"author":"高观国","content":"粉绡轻试，绿裙微褪，吴姬娇小。一点清香著芳魂，便添起、春怀抱。玉脸窥人舒浅笑。寄此情天渺。酒醒罗浮角声寒，正月挂、南枝晓。","dynasty":"宋代","title":"留春令"}
{"author":"高观国","content":"霜清水碧。冷浸红云湿。休说季伦锦帐，山南岸、更花密。露滴。空翠幂。两峰开霁色。不为秾妆一醉，西风帽、为谁侧。","dynasty":"宋代","title":"霜天晓角（九日苏堤）"}
{"author":"高观国","content":"玉肌轻衬碧霞衣。似争驾、翠鸾飞。羞问武陵溪，笑女伴、东风醉时。不飘红雨，不贪青子，冷澹却相宜。春晚涌金池，问一片、将愁寄谁。","dynasty":"宋代","title":"太常引"}
{"author":"高观国","content":"断霞低映，小桥流水，一川平远。柳影人家起炊烟，仿佛似、江南岸。马上东风吹醉面。问此情谁管。花里清歌酒边情，问何日、重相见。","dynasty":"宋代","title":"留春令（淮南道中）"}
{"author":"高观国","content":"旆拂西风，客应星汉，行参玉节征鞍。缓带轻裘，争看盛世衣冠。吟倦西湖风月，去看北塞关山。过离宫禾黍，故叠烟尘，有泪应弹。文章俊伟，颖露囊锥，名动万里呼韩。知素有、平戎手段，小试何难。情寄吴梅香冷，梦随陇雁霜寒。立勋未晚，归来依旧，酒社诗坛。","dynasty":"宋代","title":"雨中花"}
{"author":"高观国","content":"念瑶姬，翻瑶佩，下瑶池。冷香梦、吹上南枝。罗浮梦杳，忆曾清晓见仙姿。天寒翠袖，可怜是、倚竹依依。溪痕浅，云痕冻，月痕澹，粉痕微。江楼怨、一笛休吹。芳音待寄，玉堂烟驿两凄迷。新愁万斛，为春瘦、却怕春知。","dynasty":"宋代","title":"金人捧露盘（梅花）"}
{"author":"高观国","content":"西子湖边眉翠妩。魂冷孤山，谁是风烟主。相唤吟诗天欲雨。嫩凉不隔鸥飞处。移下天孙云锦渚。翠盖牵风，绰约凌波女。清约已成君记取。月明夜半鱼龙舞。","dynasty":"宋代","title":"凤栖梧（湖头即席，长翁同赋）"}
{"author":"高观国","content":"唤起一襟凉思，未成晚雨，先做秋阴。楚客悲残，谁解此意登临。古台荒、断霞斜照，新梦黯、微月疏砧。总难禁。尽将幽恨，分付孤斟。从今。倦看青镜，既迟勋业，可负烟林。断梗无凭，岁华摇落又惊心。想莼汀、水云愁凝，闲蕙帐、猿鹤悲吟。信沈沈。故园归计，休更侵寻。","dynasty":"宋代","title":"玉蝴蝶"}
{"author":"高观国","content":"平生似欠西湖债。每拼了、金貂解。妩媚烟云多变态。雕鞍来处，画船归去，花柳春风隘。玉京相接蓬壶界。入画遥山翠分黛。苏小不来时节改。一堤风月，六桥烟水，鹭约鸥盟在。","dynasty":"宋代","title":"青玉案"}
{"author":"高观国","content":"春笼云润香，露湿青蛟瘦。偷学汉宫妆，舞彻霓裳后。酥胸紫领巾，冰翦柔荑手。有意入罗囊，不肯成春酒。","dynasty":"宋代","title":"生查子（木香）"}
{"author":"高观国","content":"霁烟消处寒犹嫩。乍门巷、愔愔昼永。池塘芳草魂初醒。秀句吟春未稳。仙源阻、春风瘦损。又燕子、来无芳信。小桃也自知人恨。满面羞红难问。","dynasty":"宋代","title":"杏花天"}
{"author":"高观国","content":"远山学得修眉翠。看眉展、春愁无际。雨痕半湿东风外。不管梨花有泪。西园路、青鞋暗记。怕行入、秋千径里。一春多少相思意。说与新来燕子。","dynasty":"宋代","title":"杏花天"}
{"author":"高观国","content":"绿丛篱菊点娇黄。过重阳。转愁伤。风急天高，归雁不成行。此去郎边知近远，秋水阔，碧天长。郎心如妾妾如郎。两离肠。一思量。春到春愁，秋色亦凄凉。近得新词知怨妾，无处诉，泣兰房。","dynasty":"宋代","title":"江城子（代作）"}
{"author":"高观国","content":"袅袅天风响珮环。鹊桥有女夜乘鸾。也恨别多相见少，似人间。银浦无声云路渺，金风有信玉机闲。生怕河梁分袂处，晓光寒。","dynasty":"宋代","title":"摊破浣溪沙（七夕）"}
{"author":"高观国","content":"夜来曾跨青虬，海风袅袅吹襟袖。蓬莱误入，群仙争问，刘郎安否。玉尘冰壶，日庭星角，孕成奇秀。看丹分宝鼎，箓传秘箧，闻重寄、长生酒。归梦惊回晓漏。正长庚、辉躔南斗。祥开华旦，菊香秋杪，枨黄霜后。笔扫龙蛇，句裁螭锦，俊才谁右。看功勋绣衮，家声再振，数千龄寿。","dynasty":"宋代","title":"水龙吟（为梦庵寿）"}
{"author":"高观国","content":"翦翠衫儿稳四停。最怜一曲凤箫吟。同心罗帕轻藏素，合字香囊半影金。春思悄，昼窗深。谁能拘束少年心。莺来惊碎风流胆，踏动樱桃叶底铃。","dynasty":"宋代","title":"思佳客"}
{"author":"高观国","content":"春云粉色。春水和云湿。试问西湖杨柳，东风外、几丝碧。望极。连翠陌。兰桡双桨急。欲访莫愁何处，旗亭在、画桥侧。","dynasty":"宋代","title":"霜天晓角"}
{"author":"高观国","content":"西楼杨柳未胜烟。寒峭落梅天。东风渡头波晚，一棹木兰船。花态度，酒因缘。足春怜。屏开山翠，雨怯云娇，尽付愁边。","dynasty":"宋代","title":"诉衷情"}
{"author":"高观国","content":"粉娇曾隔翠帘看。横玉声寒。夜深不管柔荑冷，樱朱度、香喷云鬟。霜月摇摇吹落，梅花簌簌惊残。萧郎且放凤箫闲。何处骖鸾。静听三弄霓裳罢，魂飞断、愁里关山。三十六宫天近，念奴却在人间。","dynasty":"宋代","title":"风入松（闻邻女吹笛）"}
{"author":"高观国","content":"直柱倚冰弦。曾见胡儿马上弹。却笑琵琶风韵古，溅溅。想像湘妃水一帘。塞恨曲中传。两折琴丝费玉纤。不似江南风月好，厌厌。拍手齐看舞袖边。","dynasty":"宋代","title":"南乡子（赋十四弦）"}
{"author":"高观国","content":"轻痕浅晕。偷染春风面。恰似西施影儿现。拟新妆、临槛一段天真，闲态度，长恁香娇玉软。从今怀袖里，不暂相离，似笑如颦任舒卷。顾芳容不老，只似如今，娇不语、无奈情深意远。便雨隔云疏暂分携，也时展丹青，见伊一见。","dynasty":"宋代","title":"洞仙歌（题真）"}
{"author":"高观国","content":"翠拂晴波，烟垂古岸，灞桥春色。斜带鸦啼，乱萦莺梦，愁丝如织。为怜张绪风流，正瘦损、宫腰褪碧。绽绾同心，留连不住，天涯行客。","dynasty":"宋代","title":"柳梢青（柳）"}
{"author":"高观国","content":"翦水天风吹醉醒。高楼外、冻云愁凝。袖口香寒，歌喉春暖，不管雁边寒紧。琼屑瑶花飞碎影。应须待、玉田千顷。小约梅英，教吟柳絮，春在绣红鸳锦。","dynasty":"宋代","title":"夜行船"}
{"author":"高观国","content":"击碎空明，沧浪晚、棹歌飞入。西山外、紫霞吹断，赤尘无迹。飞上冰轮凉世界，唤回天籁清肌骨。看骊珠、影堕冷光斜，蛟龙窟。长啸外，纶巾侧。轻露下，纤絺湿。听洞箫声在，卧虹阴北。十万江妃留醉梦，二三沙鸟惊吟魄。任天河、落尽玉杯空，东方白。","dynasty":"宋代","title":"满江红"}
{"author":"高观国","content":"炉烟浥浥。花露蒸沈液。不用宝钗翻炷，闲窗下、袅轻碧。醉拍。罗袖惜。春风偷染得。占取风流声价，韩郎是、旧相识。","dynasty":"宋代","title":"霜天晓角"}
{"author":"高观国","content":"香波半窣深深院。正日上、花阴浅。青丝不动玉钩闲，看翠额、轻笼葱茜。莺声似隔，篆醒微度，爱横影、参差满。那回低挂朱阑畔。念闲损、无人卷。窥春偷倚不胜情，仿佛见、如花娇面。纤柔缓揭，瞥然飞去，不似春风燕。","dynasty":"宋代","title":"御街行（赋帘）"}
{"author":"高观国","content":"藤筠巧织花纹细。称稳步、如流水。踏青陌上雨初晴，嫌怕湿、文鸳双履。要人送上，逢花须住，才过处、香风起。裙儿挂在帘儿底。更不把、窗儿闭。红红白白族花枝，恰称得、寻春芳意。归来时晚，纱笼引道，扶下人微醉。","dynasty":"宋代","title":"御街行（赋轿）"}
{"author":"高观国","content":"钓月篷闲，载诗却向旗亭醉。翠蒲阴外。莫放双鸥起。水佩仙裳，洒落烟云意。来相试。玉绡新制。要写蓬壶记。","dynasty":"宋代","title":"点绛唇"}
{"author":"高观国","content":"水减堤痕，秋生屐齿。瘦筇唤起登高意。翠烟微冷梦凄凉，黄花香晚人憔悴。怀古风流，悲秋情味。紫萸劝入旗亭醉。玉人相见说新愁，可怜又湿西风泪。","dynasty":"宋代","title":"踏莎行（九日西山）"}
{"author":"高观国","content":"碧梧偷恋小窗阴。恨芭蕉、不展寸心。暗语近、阳台远，奈秋宵、砧断漏沈。月明欲教吹箫去。隔骖鸾、空留怨音。从此是、天涯阻，这一场、愁梦更深。","dynasty":"宋代","title":"恋绣衾"}
{"author":"高观国","content":"卷帘日日恨春阴。寒食新晴。马蹄只向南山去，长桥爱、花柳多情。红外风娇日暖，翠边水秀山明。杜郎歌酒过平生。到处蓬瀛。醉魂不入重城晚，秾欢寄、桃叶桃根。绣被嫩寒清晓，莺声唤醒春酲。","dynasty":"宋代","title":"风入松"}
{"author":"高观国","content":"不肯楼边著画船。载将诗酒入风烟。浪花溅白疑飞鹭，荷芰藏红似小莲。醒醉梦，唤吟仙。先秋一叶莫惊蝉。白云乡里温柔远，结得清凉世界缘。","dynasty":"宋代","title":"思佳客（立秋前一日西湖）"}
{"author":"高观国","content":"白玉楼台知几重。夜来望断广寒宫。一分乍阙婵娟影，二八尤宜冰雪容。云鬓露，玉钗风。水晶帘幕正玲珑。殷勤再为天香醉，可惜清光付晓钟。","dynasty":"宋代","title":"思佳客（中秋后一日借月意）"}
{"author":"高观国","content":"浅晕修蛾，脆痕红粉，犹记窥户。香断帘空，尘生砌冷，谁唤青鸾舞。春风花信，秋宵月约，历历此心曾许。衔芳恨、千年怨结，玉骨未应成土。木兰艇子，莫愁何在，谩系寒江烟树。事逐云沈，情随佩冷，短梦分今古。一杯遥夜，孤光难晓，多少碎人肠处。空凄黯、西风细雨，尽吹泪去。","dynasty":"宋代","title":"永遇乐（次韵吊青楼）"}
{"author":"高观国","content":"壶天不夜，宝炷生香，光风荡摇金碧。月滟冰痕，花外峭寒无力。歌传翠帘尽卷，误惊回、瑶台仙迹。禁漏促，拼千金一刻，未酬佳夕。卷地香尘不断，最得意、输他五陵狂客。楚柳吴梅，无限眼边春色。鲛绡暗中寄与，待重寻、行云消息。乍醉醒，怕南楼、吹断晓笛。","dynasty":"宋代","title":"声声慢（元夕）"}
{"author":"高观国","content":"银湾初霁暮雨。鹊赴秋期去。浅月窥清夜，凉生一天风露。纤巧云暗度。河桥路。缥缈乘鸾女。正容与。西厢旧约，玉娇谁见私语。柔情不尽，好似冰绡云缕。回首天涯又怨阻。无语。西风魂断机杼。","dynasty":"宋代","title":"隔浦莲（七夕）"}
{"author":"高观国","content":"入手西风意已羞。不须玉斧为重修。扑萤凉夜沈沈月，障面清歌澹澹秋。休弃置，且迟留。可怜又向箧中收。莫教暗损乘鸾女，汉殿凄凉万古愁。","dynasty":"宋代","title":"思佳客（秋扇）"}
{"author":"高观国","content":"有约湖山却解襟。昼眠占得一庭深。树边风色寒滋味，愁里年华雁信音。惊楚梦，听瑶琴。黄花尚可伴孤斟。断云万一成疏雨，却向湖边看晚阴。","dynasty":"宋代","title":"思佳客"}
{"author":"高观国","content":"遮坐银屏度水沈。障风罗幕皱泥金。日迟宫院静愔愔。繁杏半窥红日薄，小怜低唱绿窗深。试拈犀官写春心。","dynasty":"宋代","title":"浣溪沙"}
{"author":"高观国","content":"魂是湘云骨是兰。春风冰玉注芳颜。谁招仙子在人间。溅水裙儿香雾皱，唾花衫子碧云寒。洞箫声绝却骖鸾。","dynasty":"宋代","title":"浣溪沙"}
{"author":"高观国","content":"偷得韩香惜未烧。吹箫人在月明桥。草芳似待玉骢骄。吹絮绣帘春澹澹，隔香罗帐夜迢迢。楚魂须著楚词招。","dynasty":"宋代","title":"浣溪沙"}
{"author":"高观国","content":"一色烟云澹不消。两峰眉黛为谁娇。春寒犹占木兰桡。燕子似甘愁寂寞，海棠未肯醉妖娆。小园嫩约尚萧条。","dynasty":"宋代","title":"浣溪沙（题湖楼壁）"}
{"author":"高观国","content":"旧家心绪如云，乍舒乍卷初无定。西郊载雨，东城隔雾，还开晴景。爱恼花阴，喜移月地，朦胧清影。任无心有意，溶溶曳曳，萧散处、有谁问。朝暮如今难准。枉教他、惜春人恨。远峰依旧，前踪何在，有时愁凝。此兴飘然，不妨吹断，一川轻暝。待良宵，再入高唐梦里，觅巫阳信。","dynasty":"宋代","title":"水龙吟（云意）"}
{"author":"高观国","content":"别浦潮平，远村帆落烟江冷。征鸿相唤著行飞，不耐霜风紧。雪意垂垂未定。正惨惨、云横冻影。酒醒情绪，日晚登临，凄凉谁问。行乐京华，软红不断香尘喷。试将心事卜归期，终是无凭准。寥落年华将尽。误玉人、高楼凝恨。第一休负，西子湖边，江梅春信。","dynasty":"宋代","title":"烛影摇红"}
{"author":"高观国","content":"歌声间。兰舟只隔芙蓉湾。芙蓉湾。扇摇波影，风卷云鬟。余音袅袅留余欢。双鸳飞处传情难。传情难。曲终人去，愁寄湖山。","dynasty":"宋代","title":"忆秦娥（舟中书事）"}
{"author":"高观国","content":"野泉春吐芽，泥湿随飞燕。碧涧一杯羹，夜韭无人翦。玉钗和露香，鹅管随春软。野意重殷勤，持以君王献。","dynasty":"宋代","title":"生查子（咏芹）"}
{"author":"高观国","content":"芙蓉羞粉香，倚竹窥烟霁。眼带楚波寒，骨艳春风醉。谁传侧帽情，想解遗鞭意。红叶可怜秋，不寄相思字。","dynasty":"宋代","title":"生查子"}
{"author":"高观国","content":"蓬莱一捻云，彻骨龙涎染。风味韵而芳，笑语柔而婉。花娇绿鬓寒，酒凝清歌怨。翠幄已烟秾，银烛重休翦。","dynasty":"宋代","title":"生查子（史辅之席上歌者赠《云头香乞词》）"}
{"author":"高观国","content":"花凝露湿燕脂透。是彩笔、丹青染就。粉绡帕入班姬手。舒卷清寒时候。春禽静、来窥晴昼。问冷落、芳心知否。不愁院宇东风骤。日日娇红如旧。","dynasty":"宋代","title":"杏花天（题杏花春禽扇面挂轴）"}
{"author":"高观国","content":"玉坛消息春寒浅。露红玉、娇生靓艳。小怜鬓湿燕脂染。只隔粉墙相见。花阴外、故宫梦远。想未识、莺莺燕燕。飘零翠径红千点。桃李春风已晚。","dynasty":"宋代","title":"杏花天（杏花）"}
{"author":"高观国","content":"飞花澹澹风，破暖疏疏雨。香润玉阶尘，翠湿纱窗雾。钿筝离雁行，宝箧留钗股。惟有凤楼魂，夜夜江南路。","dynasty":"宋代","title":"生查子"}
{"author":"高观国","content":"香惊楚驿寒，瘦倚湘筠暮。一笛已黄昏，片月尤清楚。沈沈冰玉魂，漠漠烟云浦。酸泪不成弹，又向春心聚。","dynasty":"宋代","title":"生查子（梅次韵）"}
{"author":"高观国","content":"一窗闲，孤烬冷，独自个春睡。绣被熏香，不似旧风味。静听滴滴檐声，惊愁搅梦，更不管、庾郎心碎。念芳意。一并十日春寒，梅花煞憔悴。懒做新词，春在可怜里。几时挑菜踏青，云沈雨断，尽分付、楚天之外。","dynasty":"宋代","title":"祝英台近"}
{"author":"高观国","content":"春蒲雨湿。燕子低飞急。云压前山群翠失。烟水满湖轻碧。小莲相见湾头。清寒不到青楼。请上琵琶弦索，今朝破得春愁。","dynasty":"宋代","title":"清平乐"}
{"author":"高观国","content":"玉箫闲，清韵咽。人倚画阑愁绝。云恼月，月羞云。半溪梅影昏。恨春风，萧散后。夜夜数残更漏。情悄悄，思依依。天寒一雁飞。","dynasty":"宋代","title":"更漏子"}
{"author":"高观国","content":"玉洁生英，冰清孕秀，一枝天地春早。素盟江国芳寒，旧约汉宫梦晓。溪桥独步，看洒落、仙人风表。似妙句、何逊扬州，最惜细吟清峭。香暗度、照影波渺。春暗寄、付情云杳。爱随青女横陈，更怜素娥窈窕。调羹雅意，好赞助、清时廊庙。羡韵高、只有松筠，共结岁寒难老。","dynasty":"宋代","title":"东风第一枝（为梅溪寿）"}
{"author":"高观国","content":"钩帘翠湿。寒江上、雨晴风急。乱峰低处明残日。雁字成行，写破暮天碧。故人天外长为客。倚阑一望情何极。新来得个归消息。去棹回舟，数过几千双。","dynasty":"宋代","title":"醉落魄"}
{"author":"史九散人","content":"第一折(冲末扮蓬壶仙长上，云)莫瞒天地莫瞒心，心不瞒人祸不侵。十二时中行好事，灾星变作福星临。小圣乃蓬壶仙长是也。今有太白金星，传玉帝敕命，为因大罗神仙升玉京上清南华至德真君，在玉帝前见金童玉女，执幢幡宝盖，不觉失笑。玉帝怪怒，贬大罗神仙下方庄氏门中为男，名为庄周，游学将至杭州。此人深爱花酒，恐他迷失正道，差小圣领着风、花、雪、月四仙女，先到杭州内，化仙庄一所，卖酒为生。着四位仙女化为四个妓者，等侯庄周来时，先迷住他。待太白金星到时，自有点化处。(下)(生扮庄子上，云)窗前十载用殷勤，多少虚名枉误人。只为时乖心不遂，至今无路跳龙门。小生姓庄名周，字子休，祖贯山东曹州人氏。因天下大乱，跟先祖前来四川居住。我兄弟四人，父母俱亡。颇有些家赀，三水哥哥收掌。我在学中读书，晚上睡不着，便思想人有生死，不能逃的。小生前岁往岭南探亲，及至回家，与小生送别的朋友，一半死了。小生叹惜为人在世，会几个士大夫之人，死而无怨。小生但会朋友，便问那里好散心，都说杭州鱼米之地，小生因此一径的来到杭州，去城不远。小生平日爱的是花酒，不知怎么说？若是有弹唱的送酒，小生也吃不醉。远望见城边酒店中坐着个老者。试问他一声：卖酒的有酒么？(蓬壶上，云)是谁叫？有酒。(生云)好酒取二百文钱的来。(蓬壶云)先生一位客，缘何用二百文钱的酒？敢吃不了。(生云)你不认的，我是四川庄子休，我若用心吃，一千钱的酒，我也吃了。(蓬壶云)既如此，任从尊意。先生，我这杭州城，有几个唱的，在这庄西边。请他来同席，只费两壶酒，可也不可？(生云)甚好，老者你就去。(蓬壶下)(引四旦上)(见科)(生云)你这四位大姐，都是院里的？会甚么吹弹？(四旦云)所事都会。先生要甚杂剧，俺就扮来。(生云)好大话也。我说出来，你说不会，怎了？(四旦云)人会的，俺便会。人知道，俺便知道。(生云)既如此，您将乐器各作四句诗，都要有出处的言语。(一旦云)苍梧云气赤城霞，锦乐钧天帝子家。醉里忽逢王子晋，玉箫吹上碧桃花。(生云)妇人只知枕席之事，也晓的这等言语？(又一旦云)世人多虑我无忧，一片身心得自由。散诞清闲无个事，卧吹凤管月明秋。(生云)我学生会天下士大夫，止不过学而知之，似列位者，少有。(又一旦云)尘世飘飘万丈坑，暮去楼阁古今情。谁将羌管吹残月，白玉楼头第一声。(生云)又妙又妙。(又一旦云)非希非易亦非奇，音律轻歌韵正宜。说与君家如得悟，无忧无虑亦无疑。(生云)酒保，把前后门都关了，不要放一人进来，俺五个人直吃的尽醉方归。(做弹唱，送酒科)(生连饮科，云)我醉了。(做睡科)(末扮大白金星上，云)良苑仙家白锦袍，海山银阙宴蟠桃。三更月底鸾声远，万里风头鹤背高。小神乃太白金星是也。奉玉帝敕旨，下方点化大罗神仙。我先差蓬壶仙领四仙女，去杭州城南聚仙庄上迷住他，我来自有话说。(唱)【仙吕】【点绛唇】飞下天宫，将帝宣钦奉，因他宿缘重。但得相逢，是一枕蝴蝶梦。【混江龙】世俗迎送，都是些是非人我虎狼丛。流的紧黄河九曲，坐的稳华岳三峰。依旧春风人世所，黄河一去永无踪。生太素阴阳未判，辨清浊混沌初分。推物理三皇治世，定人伦五帝兴隆。宠女色夏桀无道，自荒淫太甲居桐。废殷祀纣辛失位，建周朝文武成功。为宰臣职居相府，作公侯禄厚千钟。名利似汤浇瑞雪，荣华如秉烛当风。度寒暑雁鸿南北，搬兴废乌兔西东。天地久消磨造化，黄尘老埋没英雄。人有限，事无穷。观二气，渐消溶。一会家叹干戈千载战争场，可怜人一枕南柯梦。恰开眼蜂衙蚁阵，转回头兔迹狐踪。(云)早到聚仙庄也。蓬壶仙何在？(蓬壶引四仙女跪科，云)上仙有何法旨？(末云)大罗仙在那里？(蓬壶云)见在房中，酒醉睡着了。(末云)既做神仙，怎生醉了？我试看者。(做看科，云)似此不如做神仙。(唱)【油葫芦】不如我跨凤乘鸾朝玉京，仙家日月永，你只待浩歌一曲酒千钟。见如今春秋七国刀兵动，不如我柳阴中一枕南柯梦。俺昆仑顶上人，比凌烟阁上臣。试看咸阳原上麒麟冢，都一般潇洒月明中。(云)自太极初分，到今春秋时，已经几万年了，日月好疾也。(唱)【天下乐】转首繁华扫地空，你看乾坤，造化功，笑凡大与吾心不同。我欲待说是西，他却来道做东。想尘埃谁识神仙种，空教我嘻笑不言中。(生醒科)(末自云)好仪表也。看他眉如秋月，目若朗星，真神仙也。我且躲在西房檐下。(做躲科)(生云)卖酒的老者。(蓬壶云)有。(生云)我教你前后门都闭了，俺五个人吃的尽醉方归，你妒何放进人来？(蓬壶云)此人原是杭州城里富户，十年前家赀巨富，我多受他恩来。如今艰难了，来问我要酒吃，先生休怪。(生云)你说十年前富贵，今日艰难了？我想富贵贫穷，流转不息，好伤感人也。老者，请他过来。这里有酒，教他吃些。(蓬壶请科)(末变艰难相貌，见科)(生云)老人家，饮一杯酒者。(四女跪下科)(生云)请起。(四旦云)这老人家，是我杭州在城恩府，怎敢不跪？(末向生云)庄先生，看你趁这等标致身躯，眉眼动荡，修行去罢。(生云)老人家，你若富贵，无这话说，如今穷了，有这异端之心。你自修行去。(末云)若先生功夫到了，便是神仙。似这等贪恋花酒，有什么好处？(唱)【那吒令】你恋酒呵，多败少成；你恋色呵，色即是空；你恋财呵，那财中隐凶。都因气送了人，到底成何用？谁知你有眼无瞳！(生云)你道门中有甚么好处？我甚么有眼无瞳？(末唱)【鹊踏枝】说起俺道门中，不与你世俗同。你爱的是雪月风花，我爱的是惰懒偎慵，四件事无毛大虫，再休与酒色财气相逢。(生云)你这老人家，我与你酒，全不会吃，都浇奠在地下。我与你不相识，你出去外边立去。(末出外科)(生云)你四个女子，唱一个曲儿，我吃一杯。(末云)他不认的我，教我出外边来。他若认的时，头也得他的。似此作欢，能得几时受用也。(唱)【寄生草】他只待两行排着红袖，二人捧着玉钟，数朝不离香醪瓮。我着你半霎抢入迷魂洞，犹兀自一杯未尽笙歌送。全不想无常迅速顷刻休，休倚仗三寸气在千般用。(生云)我又醉了。(睡科)(胡蝶仙子上)(舞一折，下)(生醒科，云)适梦中见胡蝶变化，好一个大胡蝶也。(末云)十分胡蝶大，我有个胡蝶词。(生云)你唱。(末唱)【醉中天】撑破庄周梦，两翅驾东风，五百处名园一扫一个空。难道风流种，唬杀寻芳蜜蜂。轻轻飞动，把一个卖花人，扇过桥东。(生云)谁想村庄上，遇此知音？老者，城中不知有多少贤士大夫？老者，请坐，请坐。(末云)我小人有一件物，还是比先收下的，因无人买的起，出不上银子，小人就不曾卖。(生云)值多少银子？(末云)值银一万两。(生云)甚么物件，值这些？(末云)小人有一花盆，能种花，顷刻结果，食用可充饥渴。(生云)情愿看一看。(末种花科)(结果科)(末云)先生食果。(庄食果科，云)好奇果也，甜如甘露。(末云)我再种一果，先生食用。(六次科)(末收盆科)(末垂泪悲科)(生云)老者如何烦恼？(末云)我悲这花开六遭，如流年相似。(唱)【金盏儿】恰春到百花红，早夏至绿阴浓，秋来不落园林空。呀！早霜寒十月过，春夏与秋冬。今日是一个青春年少子，明日做了白发老仙翁。岂不闻百年随尹过，万事转头空？(生云)当的烦恼，光阴瞬息，不觉的老了也。(末唱)【后庭花】想人生百岁翁，似花飞一阵风。人无有千日好，花无有百日红。(生云)神仙有生死无有？(末唱)何必你论穷通，你如何如痴如诤？恋酒的有甚功？爱色的有甚宠？贪财的只是凶，使气的不善终。若将我仙境通，豁开你心亡蒙。飞身到太华峰，看白莲开玉井，看白莲开玉井。【青哥儿】呀！学取那乘鸾跨凤，传与你伏虎降龙，呼吸风云在掌中。俺那里灵芝常种，蟠桃初红，云鹤翔空，白云迎送。五女金童，紫箫调弄，香霭澄澄，紫雾濛濛，瑞气腾腾。罩着这五云楼观日华东，俺那里有神仙洞。(生云)一会困上来，我再睡些。(睡科)(末云)我欲留下这四个女子，诚恐泄露天机，是我之过。你四人每人与我干一件事，我在空中等你。(唱)【赚煞】你与我只一片燕莺心，做半世胡蝶梦，扇粉翅殷勤建功，一指迷人大道中。不要你燕懒莺慵，不留停，岁月匆匆，都恋着柳绿花红春意浓，玳筵开一终。把布袍扇动，驾白云飞上建章宫。(下)(四仙女推庄生下涧科，下)楔子(生上醒科，云)怎生我在这里？两日茶饭不得，如何是好？(末扮道士闭眼上，云)贫道在这山修行多年，今日无事，闲游一回。(唱)【仙吕】【赏花时】剩水残云四五塌，野杏夭桃无数花。淡隐隐卧残霞，疏林自下，掩映着茅舍两三家。(生向前，云)先生作揖。(末云)有鬼。(生云)小生是人。(末云)我在这山中数十年，无人至此，因此我无忌惮，胡唱闲耍。你既要人，你在那里住？(生云)我住处远哩。(末云)远不在天上。地下到天上，也只三万余程，能有多远？(生云)小生四川成都府人氏，姓庄，名周，字子休。老先生睁眼看者。(末开眼科，云)庄先生，作揖了。我几番在各府州县，见先生与士大夫相处，我不敢近前。今日在此山中相逢，也是我穷先生万幸也。清问庄先生那里去？(生云)小生迷在此山中，不知地界，烦你指引与我道路，异日相谢。(末云)你出来做甚么？你若舍身，往万丈山涧里一跳下去，我寻着你，咱两个一处闲耍了罢。(生云)我学生出不的家。(末云)我着这朱顶鹤舞一会，你看。(唱)【端正好】你做神仙不能勾，出家人尤虑无忧。跨黄鹤径上虚空走，我把那肚事都参透。【滚绣球】闲来时山背后喂个水牛，闲来时把师父道德求。待做神仙，怎生能够，似这般无虑无忧。山中有火常沽酒，常言道：一日无常万事休，我自在地优游。(云)我去也。(末骑鹤上升科)(生云)那里走这个术士来哄人？我寻路出去。(做行科)(下)第二折(生上，云)呀！这前面一座大宅舍，一座牌楼，上写敕建李府尹宅。我素不认的李府尹，今在穷途，试叫门者。开门！开门！(旦上，云)是谁叫门？(生云)大姐作揖。(旦云)这汉子好无礼，见俺女人，又不回避。俺老爹在家倦出。好，揪进去打这厮。(生云)一个女人，这等不贤，他家男子，又不知怎么模样哩？(向旦云)小生乃四川成都府人，姓庄名周。迷路至此，望大姐可怜见，开门放小生进去。(旦慌出门跪下科，云)不知是庄子叔叔。俺老爷在家，常念叔叔。请叔叔进门来，我报去。(旦下)(未扮李府尹上，云)尘梦觉，荣辱升沉堪笑。蜗角虚名何足道，不须闲计较。莫恋五花官诰，莫爱七贤朝帽。惧祸忧谗何日了，几人能到老。小官李府尹是也，近新来故了妻室。我在房里睡着，只见使女来报说，四川庄子在门首。我想来，庄周是个白衣人，楚威王将重表里取他为官，他不肯出仕。他游遍天下，不知认的多少士大夫。我认的他，他不认的我。须索接见者。(做见科)(末云)庄先生请，请！(生云)学生不敢。(做入科)(见科)(末云)将酒来。(生云)赐饭足矣，小人酒上不明。(末云)不吃酒不是斯文。岂不闻白日莫闲过，青春不再来。今人不饮酒，古人安在哉！(唱)【南吕】【一枝花】且尽生前有限杯，莫思身外无穷事。窗外口光弹指过，席前花影坐间移。广设尊席，休惜千金醉。倒玉山，非自颓。尽君心，走斝飞觥，快我意追欢共喜。【梁州】我这里小才思施强弄会，老精神燕约莺期。(末哭科)(生云)大人这等大家当，缘何发悲烦恼？(末云)买不的生死。(唱)我哭这光阴急急如流水，青春才至，白发相催。百年身命，六道轮回。疾箭般兔走乌飞，转回头虎倦龙疲。起初时闹垓垓蝶急蜂忙，浓闹里笑欣欣莺甜燕美，下场头冷清清财散人离。怎知，就里。本是个神仙老子非凡体，待得来玉不琢不成器。保养心猿意马肥，有甚驱驰！(生云)老大人根前，小生不敢说。小生在杭州曾见一人，他会开顷刻花，小生曾吃花上果子。(末笑云)你不知，那花盆在我这山里出。(生云)大人哄我哩。(末云)那女子，你开了那书房门，把那花盆都搬出来，与你庄叔叔看。(生云)若结一个果了，我吃一钟酒，(末云)庄先生，咱往书房中看去。(做行到，见科)(生云)那里讨这些花果来？(末云)你若在我家住些时，我与你十数盆，到家送朋友。(生云)不敢，不敢。(未云)你把家中女子，都叫出来，见你叔叔一见，明日好行走。(女子应下)(生云)我不曾将人事来，每位大姐赠一首诗。(一旦携琴上，云)一寸光阴一寸金，持将此物寄知音。先生识破浮生梦，浑似南风一操琴。(生云)大姐如何不操琴？(旦云)先生戒一件物，方去操琴。(生云)戒甚么？(旦云)戒酒。伤人点水傍边酉，玉液琼浆不坚久。陷人风波万丈坑，人人送死皆因酒。(生云)敢问大姐甚么名字！(旦云)画楼西畔雨初睛，度柳穿花过一生。既是叔叔问名姓，妾身小字是莺莺。(末云)你说一个女子，送四句诗。(生云)将笔来。(写科)(念云)掷柳迁乔太有情，交交时作弄机声。洛阳三月春如锦，多少工夫织得成！(末云)这诗是旧的。(生云)再未做新的。(末唱)【牧羊关】住在这深山内，如今迁在乔木里，送行人几度别离。出入在柳影花阴，宿卧在枝头叶底。半生富在鸣珂巷，一声巧在画楼西。他也曾惊回玉锁窗前梦，浑似绿杨枝上啼。(又一旦将棋子上，云)满眼韶光似箭催，转头白发故人稀。荣枯枕上三更梦，成败尊前一局棋。(生云)又教我戒甚么？(旦云)戒色。败国亡家破吴越，蛾眉淡扫君王侧。快入迷恋翠红乡，个个身亡皆为色。(生云)敢问大姐甚么名字？(旦云)穿帘入户居宫殿，飞入乌衣寻不见。先生既问妾身名，旧时王谢堂前燕。(末云)先生作诗。(生云)有了。曾向乌衣看落花，春风吹影傍天涯。茅檐亦有安巢地，何必王家与谢家？(末唱)【幺篇】住画楼，居兰室，穿朱帘，入绣帏，听花言巧语偏疾。家住在王谢堂前，祖居在乌衣巷里。惊蛰罢三春至，秋社后一双归。休猜做沙暖鸳鸯睡，本是个泥融燕子飞。(又一女子捧书上，云)浮利浮名总是虚，泼天富贵待何如？若能参透诗中意，尽在玄元一卷书。(生云)又着我学生戒甚么？(旦云)戒财。白玉黄金是祸胎，钱多害己必为灾。劝君跳出风波险，丢了飘飘浮世财。(生云)敢问大姐甚么名字？（旦云)殷勤酿蜜苦于农，深有于人济世功。采芷寻芳平日事，花间叶底小游蜂。(末云)先生作诗。(生云)蜜口喧春好信通，为花评品嫁东风。香须惹得飞英去，疑是缠头利市红。(末唱)【幺篇】妙体态人多美，细腰肢舞更宜，多少人趋赴娇姿。他蜜又调成，花又得济。有礼数知王法，甜口儿不虚脾。因为我来于此，为谁人忙甚的？(又一女子把画上)(云)秦晋交欢皆为诈，荣华一笔都勾罢。龙争虎斗是非场，图成四幅丹青画。(生云)又教我戒甚么？(旦云)戒气。德重施仁唐虞治，谁强谁弱不都济。要入长生不死乡，休争三寸元阳气。(生云)敢问大姐甚么名字？(旦云)牡丹盈槛花开彻，两翅浓香惯风月。飞入君家梦里来，妾身本是花间蝶。(末云)先生作白胡蝶诗。(生云)银为须翅玉为衣，任意春风不解肥。桃李上林无分到，可怜只傍菜花飞。(末唱)【幺篇】肌柔腻如粉施，体轻盈称素衣，曲弯弯两道蛾眉。一生好采蕊寻芳，半世爱偎红倚翠。名虽担着风月，心上恋着芳菲。绕定这寻芳客身上舞，不若在卖花人头上飞。(云)庄先生，你记的这四个女子不记的？(生云)记的，他四个是莺燕蜂蝶，各人拿的是琴棋书画，戒我学生的酒色财气。(末云)这四件事戒的那几件？(生云)学生戒不的酒色，戒不的财气。(末云)将酒来。吾观庄先生言论，如长江大河，一泻千里。(生云)老大人谈吐如劈竹相似，数节之后，迎刃而解。(末起身，云)我今上洛阳做官，家中无人，兄弟怎生当一年半载家事？(生云)等我到家与哥哥说知，愿来与大人当家。(末云)等你到家再来，误了我的钦限。把这四个女子，留住在此服事你。有一个不用心的，休等我来，就打无论。(生云)这等，小生在此看家罢。(末谢，云)既如此，我就赴任去罢。(下)(生云)您四个女子，用心服事我。将酒来。(做饮科)(生醉睡科)(末上，云)某那里是李府尹，是太白金星一化，特来度脱大罗仙。这等醉生梦死，几时得正果朝元也！(唱)【骂玉郎】东君不管人憔悴，那里也酒病赖花医，顽涎尚有何时退？不带酒，撒腻滞，佯推醉。【感皇恩】你只管情荡心迷，废寝忘食。你只待弄轻盈，相嬉笑，放迷稀。贪恋着燕约莺期，蝶使蜂媒。只待要兴颠狂，花簇绕，酒淋漓。(四旦虚下)(生醒科)(哭云)女子每都那里去了？(末自云)他花情忒重也。(唱)【采茶歌】他怎么痛伤悲，怨别离？那里也有情何怕隔年期？海誓山盟君莫喜，你明日花残月缺悔时迟。(生复醉倒科)(末至前科，云)看这贪花恋酒的模样，我欲将四个女子留下，诚恐有别事情，就是我之过。庄子，你做神仙做人，随你。(唱)【煞尾】罢名缰收利锁，观两轮日月搬兴废。我与你拴意马系心猿，看一榻乾坤定是非。兴还浓，睡正美，猜呆禅，打哑谜。能参透，其中意，不贪财，不图利。作三生，过一世，惜花酒，恋财气。似残春，花乱飞，狂风飘，急雨催。尘中多，枝□稀，蜂倦游，蝶不戏。那时节，悔不及。直待的花残莺老春归，这的一枕胡蝶家万里。(下)(生醒云)四女子那里去了？我且后房歇息去者。(下)(末扮太白金星上，云)金风未动蝉先觉，暗送无常死不知。某太白金星是也，奉上帝命度脱大罗仙。因他花酒情重，不得正果。奏知玉帝，又令金母殿前再差四个仙女点化他去。教他酒中会得道，花里遇神仙。(下)(生上，云)某庄周是也。在这李府尹宅上，住了许久。有四个女子逐日相陪。近来不知那里去了，无处找寻。今日在此闲坐，看有甚么人来。(四仙女扮旦上，云)妾乃金母殿前春、夏、秋、冬四仙女，作为桃、柳、竹、石，着俺去下方，迷大罗神仙。可早来到他住所，咱过去见者。(做见科，云)庄先生万福。(生云)好东西也，是那里来的？又不数那莺、燕、蜂、蝶了。敢问列位因何至此？(一旦云)奉师父传法旨，差往西南山采药，炼九转仙丹，做不死之人。(生云)说这等大话。你是谁？(旦云)去年今日此门中，人面桃花相映红。人面不知何处去，桃花依旧笑春风。(生云)你实说，你姓甚名谁？(旦云)武陵溪畔是吾家，妖艳春深绽锦霞。既是先生问名姓，妾身小字是桃花。(生云)将桃花来插在头上，我饮酒三杯赏桃花。(饮科)(又一旦上，云)试看柳色黄金嫩，胜似梨花白雪香。不向玉楼巢翡翠，故来金殿锁鸳鸯。(生云)你是甚么名字？(旦云)压尽樱桃樊素口，纤腰偏称春葱手。先生既问妾身名，奴是一枝临路柳。(生云)将柳来插在头上，满饮三杯赏柳。(饮科)(又一旦上，云)千里好风清戛玉，一轮明月冷筛金。坚刚不屈中臣节，骨鲠还同列女心。(生云)老实说你名字。(旦云)湘江长就娥皇绿，洒泪成斑枝胜玉。岁寒三友有奴名，妾身是个梅间竹。(生云)将竹插在身上，酌酒三杯赏竹。(饮科)(又一旦上，云)清奇古怪世间稀，说与君家知不知？倚翠偎红花竹畔，亭亭曾见雨云期。(生云)你甚么名字？(旦云)万窍千穴花木主，玲珑剔透人皆许。风流可喜太湖石，曾伴投江浣纱女。(生云)你是太湖石，放在头上，敢使不的。我也吃三杯。(饮科)(生云)你四人听我说，你师父有甚真诀妙语，你说来共修仙道。(一旦唱)【南曲柳摇金】听吾所告，仙丹匪遥，八卦布周遭。保守的婴儿壮，相怜姹女娇。请一个黄婆，媒合离坎换中交。向西南采取，初生药苗。须调火候，火候须调。火侯须调，温养汞铅丹灶。(又一旦唱)【前腔】汞铅丹灶，能平善消，火候最难调。便诱的心猿顺，怎防着意马骄？奴不如金丹修炼，差误在分毫。把离爻换坎，乾坤怎交？须教采炼，采炼须教。采炼须教，说与洞房玄妙。(又一旦唱)【前腔】阴汞能飞走，阳铅会伏调。紧收拾顽猿劣马，休放半分毫。心如止水，情通九霄。坚牢温养，温养坚牢。温养坚牢，管取宝珠光耀。(生跪下科，云)你是神仙？地下无这等人。(旦唱)【前腔】委的是神仙来到，修真的至高，千岁宴蟠桃。金漏须金补，泥神用土包。参的透这些消息，总是话虚嚣。便存神运气，身心枉劳。金销石烂，石烂金销。石烂金销，惹得众仙讥笑。(生云)你四人既是仙侣，又明大丹之道，可能传授？(四旦云)若按子午，炼成还丹，自能了悟冲举也。(生云)咱后宅炼丹去来。(同下)　第三折(末扮太白金星上，云)某令桃、柳、竹、石四仙女，与大罗仙炼丹已成，当正果朝元。奏知玉帝，先差三曹官把四个女子捉将来，问他漏泄天机罪犯，然后引大罗仙朝元玉京去。(下)(末扮三曹官上，云)小圣三曹宫是也。奉玉帝敕旨，太白金星差委下方，捉拿四仙女去。不觉早到下方也。(唱)【正宫】【端正好】直向这采霞身，临凡世来追究，展双眸按落云头。到人间恰正黄昏后，大踏步冲鸳瓮。(生引四仙女上，云)大丹已成，你四人慢慢的递几杯酒我吃。(饮科)(生醉科)(末云)早到他宅中也。(唱)【滚绣球】亲蒙上帝差，疾将妖魅勾，对清风月华如昼，(做看科)(唱)把花园做了谢馆秦楼。只听的品龙笛吹风笙，斟云醪饮五瓯，列金钗不离了左右，天生就皓齿明眸。三重幔幕高烧烛，十二帘栊不上钩，受用也庄周。【倘秀才】对宝砌磨拳擦手，挨绿窗将身退抽。怎禁他狐魅精灵泼鬼头，挨亮桶，靠球楼，少走。(末云)疾。(风起科)(四旦云)好大风也。正然天色明朗，就昏暗了，唬杀人也。空中有神鬼之声，咱且回避者。(生醉睡科)(四旦下)(末云)小鬼头那里去！(唱)【滚绣球】银台上吹灭了灯，金杯中漾撒了酒，都藏在绣帏之后，我奉玉帝敕旨亲勾。你大胆休，吃剑头，都是你不君子的乔竹，太湖石那些儿玲珑剔透温柔。颠狂柳絮随风舞，轻薄桃花逐水流，自搅这一场闲愁。(末拿住四女科)(四旦告，云)上圣可怜见，俺初犯这遭。(末云)说甚么初犯，你这桃、柳、竹、石，罪犯多哩，你知也不知？桃精过来听我说。(唱)【倘秀才】第一遍天台山与刘晨配偶，第二遍谒浆处把崔护等候。如今和庄子惜玉怜香，又不知甚日休。逐朝期会约，每日效绸缪，今日来强口，(云)唤柳精过来。(唱)【滚绣球】灞陵桥任行人取决攀，章台街弄腰肢狂荡游。楚王宫饿的些美人纤瘦，汴河傍斜缆龙舟。你顽涎不肯收，旧病实是有。把一双诉离情翠眉频皱，休只待絮沾泥燕侣莺俦。春花秋月何时了，夜去明来早晚休，直等的叶落归秋。(竹旦云)上圣，我可是初犯。(末云)全是你的不是。(唱)【呆骨朵】你虚心冷气空儒愁，这罪犯怎肯干休？辱没杀竹林七贤，怎见的岁寒三友？娥皇泪君空洒，孟宗笋谁能勾？你无有化龙栖凤的心，今日要生枝上接头。(云)石精过来。志诚的是石头，今日也不好了。(唱)【倘秀才】老石头人难措手，乔孔窍玲珑剔透，跟着他倚翠偎红不识羞。三斧吹不就，一向去挡瘦，难容你陋丑。(生醒科)(跪云)上圣，小生在此，不过修真，万望可怜。(末云)你是读书人，这等负心。(生云)那里负心来？(末唱)【滚绣球】你把莺莺并不题，燕燕更不瞅，蜜蜂儿置之脑后，却不道恋胡蝶一梦庄周。你有了桃共柳，更和这石与竹，做得个迎新忘旧。(生云)他四个不知那里去了，干小生甚事？(末唱)他每躲是非及早归休。是非只为多开口，烦恼皆因强出头，悔又何尤？【煞尾】饱谙世事慵开口，会尽人情只点头。阴骘绵绵若旨修，福禄重重无了休。四个妖精尽皆有，庄子先生胞胎后。遥指白云天际头，望着那十二瑶台路儿上走。(下)(生云)不知甚么神道，把四个仙女捉将去了？我在这里，好闷人也。李府尹不知几时回来，怎生是好？只索宁奈则个。(下)第四折(末上，云)小圣太白金星是也。今有大罗仙，丹鼎已成，朝元有日。我今还为李府尹，问他索要家下人口房屋，看他说甚么？早来到也。试叫门者。(叫云)开门来，开门来。(生上，云)谁叫？(做相见科，末云)庄先生，还我家私房屋人口来。(生云)你做了几年官了？(末云)我做官干你甚么事？早知道做了三年官，你弄了我百年家当，我做甚么官？(唱)【双调】【新水令】这是我为虚名一去整三年，叹光阴甚如疾箭。更做道酒肠宽似海，常言道色胆大如天。闹起座宅院庭轩，把俺这佳人每厮挞贱。【驻马听】美满团圆，几度通宵置酒筵。不见了蜂蝶莺燕，一春常费买花钱。二年未了悟真篇，半生好看羲皇传。不必言，将人门外疾推转。(末云)不必逼勒你。庄子休，你省悟了不曾？(生跪下，云)我省悟了也。(末云)你认的我是谁？(生云)你是太白金星。(末云)你虽认的我，你不知你是谁？(生云)我是大罗神仙，后升玉京上清南花至德真君。因我笑执宝盖幢幡仙女，贬在下方。(末云)你怎生再得到天上？(生云)告星君可怜，奏准玉帝，领我玉京上清牌来，我自然就到天上。(末向空中，云)众仙不来等甚？(金童、玉女幡盖赍玉京牌上)(生跪受科)(东华仙上，云)大罗仙，你今日正果朝元，再有凡心，罚往下方，永失仙道。你回宫依旧管事。(生谢太白金星，云)多谢上仙。(末唱)【雁儿落】那里取笙歌夜月筵，那里取桃李春风面。这的是浮生梦一场，世态云千变。【得胜令】柳外绝人烟，花甲遇神仙。今日个跨凤游三岛，乘鸾上九天。驾个云轩，参拜在金阙辽阳殿。益寿千年，受东华五帝宣。(众仙云)都来与大罗仙庆喜者。大罗仙再不可思凡了。(末云)大罗仙，做仙好？下方为人好？(生云)凡人怎比神仙？(末云)你也晓的。(唱)【川拨棹】你与那太湖石结姻缘，他身上望心坚石也穿。趁着这小桃胡扇，翠柳枝边，月暗星全，亸袖垂肩。送了你痴呆的少年，今日个怨甚么天？(生云)我在下方，住了五六十年，上方几年了？(末云)上方三五个时辰。(生云)正是洞中方七日，世上几千年。四个女子与我在一处炼丹被三曹官捉去，如今不知在那里？(末云)你既无思凡的心，寻那四个女子做甚么？若上帝闻知，怎了？(唱)【梅花酒】刬的你牵缠顾恋鬼狐涎，却不道春风桃李闻莺燕。秦楼谢馆酒家眠，齐声唱彻阳关怨。【七弟兄】今日个列管弦，向席上尊前，柳影花边，做了无事的神仙。宿缘人末圆，桃柳丧黄泉，石竹却还元，莺燕怎留连？生拆散锦毛鸳，活分开并头莲。【收江南】呀，今日是花里遇神仙，快牢拴意马与心猿。岂知道洞中别有一重天，风如介犬，这的是庄周一梦六十年。(云)你本是大罗神仙，为思凡谪下人间。今日个功成行满，众神仙正果朝元。题目太白星三度燕莺忙正名老庄周一枕胡蝶梦","dynasty":"元代","title":"杂剧·老庄周一枕胡蝶梦"}
{"author":"李从周","content":"双燕立虹梁。东风外、烟雨湿流光。望芳草云连，怕经南浦，葡萄波涨，怎博西凉。空记省，浅妆眉晕敛，罥袖唾痕香。春满绮罗，小莺捎蝶，夜留弦索，么凤求凰。江湖飘零久，频回首、无奈触绪难忘。谁信温柔牢落，翻坠愁乡。仗玉笺铜爵，花间陶写，宝钗金镜，月底平章。十二主家楼苑，应念萧郎。","dynasty":"宋代","title":"风流子"}
{"author":"李从周","content":"梨花随月过中庭。月色冷如银。金闺平帖阳台路，恨酥雨、不扫行云。妆褪臂闲，髻慵簪卸，盟海浪花沉。洞箫清吹最关情。腔拍懒温寻。知音一去教谁听，再拈起、指法都生。天阔雁稀，帘空莺悄，相傍又春深。","dynasty":"宋代","title":"一丛花令"}
{"author":"李从周","content":"初拨琵琶，未肯信，知音真个稀少。尽日芳情，萦系玉人怀抱。须待化作杨花，特地过、旧家池沼。想绮窗、刺绣迟了，半缕茜茸微绕。旧时眉妩贪相恼。到春来、为谁浓扫。新归燕子都曾识，不敢教知道。长是倦出绣幕，向梦里、重谋一笑。怎得同携手，花阶月地，把愁勾了。","dynasty":"宋代","title":"玲珑四犯"}
{"author":"李从周","content":"风罥蔫红雨易晴。病花中酒过清明，绮窗幽梦乱于柳，罗袖泪痕凝似饧。冷地思量着，春色三停早二停。","dynasty":"宋代","title":"抛球乐"}
{"author":"李从周","content":"花似匝。两点翠蛾愁压。人又不来春且恰。谁留春一霎。消尽水沉金鸭。写尽杏笺红蜡。可奈薄情如此黠。寄书浑不答。","dynasty":"宋代","title":"谒金门"}
{"author":"李从周","content":"霜风连夜做冬晴。晓日千门。香葭暖透黄钟管，正玉台、彩笔书云。竹外南枝意早，数花开对清樽。香闺女伴笑轻盈。倦绣停针。花砖一线添红景，看从今、迄逦新春。寒食相逢何处，百单五个黄昏。","dynasty":"宋代","title":"风入松（冬至）"}
{"author":"李从周","content":"东风无用。吹得愁眉重。有意迎春无意送。门外湿云如梦。韶光九十慳慳。俊游回首关山。燕子可怜人去，海棠不分春寒。","dynasty":"宋代","title":"清平乐"}
{"author":"李从周","content":"绿色吴笺覆古苔。濡毫重拟赋幽怀。杏花帘外莺将老，杨柳楼前燕不来。倚玉枕，坠瑶钗。午窗轻梦绕秦淮。玉鞭何处贪游冶，寻遍春风十二街。","dynasty":"宋代","title":"鹧鸪天"}
{"author":"李从周","content":"初拨琵琶，未肯信，知音真个稀少。尽日芳情，萦系玉人怀抱。须待化作杨花，特地过、旧家池沼。想绮窗、刺绣迟了，半缕茜茸微绕。旧时眉妩贪相恼。到春来、为谁浓扫。新归燕子都曾识，不敢教知道。长是倦出绣幕，向梦里、重谋一笑。怎得同携手，花阶月地，把愁勾了。","dynasty":"宋代","title":"玲珑四犯·初拨琵琶"}
{"author":"李从周","content":"美人娇小。镜里容颜好。秀色侵人春帐晓。郎去几时重到。叮咛记取儿家。碧云隐映红霞。直下小桥流水，门前一树桃花。","dynasty":"宋代","title":"清平乐·美人娇小"}
{"author":"李从周","content":"径藓痕沿碧甃，檐花影压红阑。今年春事浑无几，游冶懒情悭。旧梦莺莺沁水，新愁燕燕长干。重门十二帘休卷，三月尚春寒。","dynasty":"宋代","title":"乌夜啼·径藓痕沿碧甃"}
{"author":"曹蔚文","content":"帆挂清江迥，连天秋水长。烟波千万里，何处是潇湘。","dynasty":"清代","title":"舟中"}
{"author":"曹蔚文","content":"小园何处堪閒眺，薄暮云峰锁断虹。几点鸦沈残柳日，数声蝉噪晚梧风。","dynasty":"清代","title":"小园晚眺"}
{"author":"储光羲","content":"垂钓绿湾春，春深杏花乱。潭清疑水浅，荷动知鱼散。日暮待情人，维舟绿杨岸。","dynasty":"唐代","tags":"春天，钓鱼，爱情","title":"钓鱼湾"}
{"author":"储光羲","content":"山中有流水，借问不知名。映地为天色，飞空作雨声。转来深涧满，分出小池平。恬澹无人见，年年长自清。","dynasty":"唐代","tags":"咏物，抒怀，山水","title":"咏山泉/山中流泉"}
{"author":"储光羲","content":"绿江深见底，高浪直翻空。惯是湖边住，舟轻不畏风。逐流牵荇叶，缘岸摘芦苗。为惜鸳鸯鸟，轻轻动画桡。日暮长江里，相邀归渡头。落花如有意，来去逐船流。隔江看树色，沿月听歌声。不是长干住，那从此路行。","dynasty":"唐代","tags":"组诗，山水，写人，爱情，生活","title":"江南曲四首"}
{"author":"储光羲","content":"一雁过连营，繁霜覆古城。胡笳在何处，半夜起边声。","dynasty":"唐代","title":"关山月"}
{"author":"储光羲","content":"高天风雨散，清气在园林。况我夜初静，当轩鸣绿琴。云开北堂月，庭满南山阴。不见长裾者，空歌游子吟。","dynasty":"唐代","title":"霁后贻马十二巽"}
{"author":"储光羲","content":"浅渚荇花繁，深潭菱叶疏。独往方自得，耻邀淇上姝。广江无术阡，大泽绝方隅。浪中海童语，流下鲛人居。春雁时隐舟，新萍复满湖。采采乘日暮，不思贤与愚。","dynasty":"唐代","title":"采莲词"}
{"author":"储光羲","content":"晋家南作帝，京镇北为关。江水中分地，城楼下带山。金陵事已往，青盖理无还。落日空亭上，愁看龙尾湾。山横小苑前，路尽大江边。此地兴王业，无如宋主贤。潮生建业水，风散广陵烟。直望清波里，只言别有天。城头落暮晖，城外捣秋衣。江水青云挹，芦花白雪飞。南州王气疾，东国海风微。借问商歌客，年年何处归。古木啸寒禽，层城带夕阴。梁园多绿柳，楚岸尽枫林。山际空为险，江流长自深。平生何以恨，天地本无心。京山千里过，孤愤望中来。江势将天合，城门向水开。落霞明楚岸，夕露湿吴台。去去无相识，陈皇安在哉。","dynasty":"唐代","title":"临江亭五咏"}
{"author":"储光羲","content":"寒亦不忧雪，饥亦不食人。人血岂不甘，所恶伤明神。太室为我宅，孟门为我邻。百兽为我膳，五龙为我宾。蒙马一何威，浮江亦以仁。彩章耀朝日，牙爪雄武臣。高云逐气浮，厚地随声振。君能贾馀勇，日夕长相亲。","dynasty":"唐代","title":"相和歌辞。猛虎行"}
{"author":"储光羲","content":"真人居阆风，时奏清商音。听者即王母，泠泠和瑟琴。坐对三花枝，行随五云阴。天长昆仑小，日久蓬莱深。上由玉华宫，下视首阳岑。神州亦清净，要自有浮沉。恻恻苦哉行，呱呱游子吟。庐山逢若士，思欲化黄金。雨雪没太山，谁能无归心。逍遥在云汉，可以来相寻。","dynasty":"唐代","title":"升天行贻卢六健"}
{"author":"储光羲","content":"新丰主人新酒熟，旧客还归旧堂宿。满酌香含北砌花，盈尊色泛南轩竹。云散天高秋月明，东家少女解秦筝。醉来忘却巴陵道，梦中疑是洛阳城。","dynasty":"唐代","title":"新丰主人"}
{"author":"储光羲","content":"梧桐荫我门，薜荔网我屋。迢迢两夫妇，朝出暮还宿。稼穑既自种，牛羊还自牧。日旰懒耕锄，登高望川陆。空山足禽兽，墟落多乔木。白马谁家儿，联翩相驰逐。","dynasty":"唐代","title":"田家杂兴八首其七"}
{"author":"储光羲","content":"种桑百馀树，种黍三十亩。衣食既有馀，时时会亲友。夏来菰米饭，秋至菊花酒。孺人喜逢迎，稚子解趋走。日暮闲园里，团团荫榆柳。酩酊乘夜归，凉风吹户牖。清浅望河汉，低昂看北斗。数瓮犹未开，明朝能饮否。","dynasty":"唐代","title":"田家杂兴八首其八"}
{"author":"储光羲","content":"玄鸟双双飞，杏林初发花。喣媮命僮仆，可以树桑麻。清旦理犁锄，日入未还家。","dynasty":"唐代","title":"田家即事答崔二东皋作四首其一"}
{"author":"储光羲","content":"有客山中至，言传故人讯。荡漾敷远情，飘飖吐清韵。猗欤春皋上，无乃成秋兴。","dynasty":"唐代","title":"田家即事答崔二东皋作四首其二"}
{"author":"储光羲","content":"念别求须臾，忽至嘤鸣时。菜田烧故草，初树养新枝。所寓非幽深，梦寐相追随。","dynasty":"唐代","title":"田家即事答崔二东皋作四首其三"}
{"author":"储光羲","content":"依依亲陇亩，寂寂无邻里。不闻鸡犬音，日见和风起。赖君遗掞藻，忧来散能弭。","dynasty":"唐代","title":"田家即事答崔二东皋作四首其四"}
{"author":"储光羲","content":"日入清风至，知君在西偏。车舆既成列，宾仆复能贤。迢递下墟坂，逍遥看井田。苍山起暮雨，极浦浮长烟。服义大如志，交欢数尽年。宁言十馀里，不见空来还。","dynasty":"唐代","title":"朝邑蔡主簿期不会二首其二"}
{"author":"储光羲","content":"大道直如发，春日佳气多。五陵贵公子，双双鸣玉珂。","dynasty":"唐代","title":"洛阳道五首献吕四郎中其三"}
{"author":"储光羲","content":"春风二月时，道傍柳堪把。上枝覆官阁，下枝覆车马。","dynasty":"唐代","title":"洛阳道五首献吕四郎中其四"}
{"author":"储光羲","content":"洛水照千门，千门碧空里。少年不得志，走马游新市。","dynasty":"唐代","title":"洛阳道五首献吕四郎中其五"}
{"author":"储光羲","content":"西行一千里，暝色生寒树。暗闻歌吹声，知是长安路。","dynasty":"唐代","title":"长安道其二"}
{"author":"储光羲","content":"逐流牵荇叶，缘岸摘芦苗。为惜鸳鸯鸟，轻轻动画桡。","dynasty":"唐代","title":"江南曲四首其二"}
{"author":"储光羲","content":"日暮长江里，相邀归渡头。落花如有意，来去逐船流。","dynasty":"唐代","title":"江南曲四首其三"}
{"author":"储光羲","content":"隔江看树色，沿月听歌声。不是长干住，那从此路行。","dynasty":"唐代","title":"江南曲四首其四"}
{"author":"储光羲","content":"竹吹留歌扇，莲香入舞衣。前溪多曲溆，乘兴莫先归。","dynasty":"唐代","title":"同武平一员外游湖"}
{"author":"储光羲","content":"山北天泉苑，山西凤女家。不言沁园好，独隐武陵花。","dynasty":"唐代","title":"玉真公主山居"}
{"author":"储光羲","content":"沧浪临古道，道上若成尘。自有沧浪峡，谁为无事人。","dynasty":"唐代","title":"沧浪峡（一作储嗣宗诗）"}
{"author":"储光羲","content":"真门迥向北，驰道直向西。为与天光近，云色成虹霓。","dynasty":"唐代","title":"奉真观"}
{"author":"储光羲","content":"西行陇上泣胡天，南向云中指渭川。毳幕夜来时宛转，何由得似汉王边。胡王知妾不胜悲，乐府皆传汉国辞。朝来马上箜篌引，稍似宫中闲夜时。日暮惊沙乱雪飞，傍人相劝易罗衣。强来前殿看歌舞，共待单于夜猎归。彩骑双双引宝车，羌笛两两奏胡笳。若为别得横桥路，莫隐宫中玉树花。","dynasty":"唐代","title":"明妃曲四首"}
{"author":"储光羲","content":"红荷碧筱夜相鲜，皂盖兰桡浮翠筵。舟中对舞邯郸曲，月下双弹卢女弦。青林碧屿暗相期，缓楫挥觥欲赋诗。借问高歌凡几转，河低月落五更时。朝来仙阁听弦歌，暝入花亭见绮罗。池边命酒怜风月，浦口回船惜芰荷。朦胧竹影蔽岩扉，淡荡荷风飘舞衣。舟寻绿水宵将半，月隐青林人未归。花潭竹屿傍幽蹊，画楫浮空入夜溪。芰荷覆水船难进，歌舞留人月易低。","dynasty":"唐代","title":"同武平一员外游湖五首时武贬金坛令"}
{"author":"储光羲","content":"华阳洞口片云飞，细雨濛濛欲湿衣。玉箫遍满仙坛上，应是茅家兄弟归。","dynasty":"唐代","title":"题茅山华阳洞"}
{"author":"储光羲","content":"西下长乐坂，东入新丰道。雨多车马稀，道上生秋草。太阴蔽皋陆，莫知晚与早。雷雨杳冥冥，川谷漫浩浩。诏书植嘉木，众言桃李好。自愧无此容，归从汉阴老。","dynasty":"唐代","title":"过新丰道中"}
{"author":"储光羲","content":"河洲多青草，朝暮增客愁。客愁惜朝暮，枉渚暂停舟。中宵大川静，解缆逐归流。浦溆既清旷，沿洄非阻修。登舻望落月，击汰悲新秋。倘遇乘槎客，永言星汉游。","dynasty":"唐代","title":"夜到洛口入黄河"}
{"author":"储光羲","content":"鸟雀知天雪，群飞复群鸣。原田无遗粟，日暮满空城。达士忧世务，鄙夫念王程。晨过弹筝峡，马足凌兢行。双壁隐灵曜，莫能知晦明。皑皑坚冰白，漫漫阴云平。始信古人言，苦节不可贞。","dynasty":"唐代","title":"使过弹筝峡作"}
{"author":"储光羲","content":"行子苦风潮，维舟未能发。宵分卷前幔，卧视清秋月。四泽蒹葭深，中洲烟火绝。苍苍水雾起，落落疏星没。所遇尽渔商，与言多楚越。其如念极浦，又以思明哲。常若千里馀，况之异乡别。","dynasty":"唐代","title":"泊舟贻潘少府"}
{"author":"储光羲","content":"方塘深且广，伊昔俯吾庐。环岸垂绿柳，盈泽发红蕖。上延北原秀，下属幽人居。暑雨若混沌，清明如空虚。此乡多隐逸，水陆见樵渔。废赏亦何贵，为欢良易摅。且言重观国，当此赋归欤。","dynasty":"唐代","title":"仲夏入园中东陂"}
{"author":"储光羲","content":"晨登凉风台，暮走邯郸道。曜灵何赫烈，四野无青草。大军北集燕，天子西居镐。妇人役州县，丁男事征讨。老幼相别离，哭泣无昏早。稼穑既殄绝，川泽复枯槁。旷哉远此忧，冥冥商山皓。东风吹大河，河水如倒流。河洲尘沙起，有若黄云浮。赪霞烧广泽，洪曜赫高丘。野老泣相语，无地可荫休。翰林有客卿，独负苍生忧。中夜起踯躅，思欲献厥谋。君门峻且深，踠足空夷犹。","dynasty":"唐代","title":"效古二首"}
{"author":"储光羲","content":"混沌本无象，末路多是非。达士志寥廓，所在能忘机。耕凿时未至，还山聊采薇。虎豹对我蹲，鸑鷟旁我飞。仙人空中来，谓我勿复归。格泽为君驾，虹蜺为君衣。西游昆仑墟，可与世人违。秋气肃天地，太行高崔嵬。猿狖清夜吟，其声一何哀。寂寞掩圭荜，梦寐游蓬莱。琪树远亭亭，玉堂云中开。洪崖吹箫管，玉女飘飖来。雨师既先后，道路无纤埃。鄙哉楚襄王，独好阳云台。","dynasty":"唐代","title":"杂诗二首"}
{"author":"储光羲","content":"世业江湖侧，郊原休沐处。独言五日归，未道千秋去。乡亭春水绿，昌阁寒光暮。昔为昼锦游，今成逝川路。归路秦城下，寒云惨平田。故园沧海边，绿柳覆平川。送客异他日，还舟殊昔年。华亭有明日，长向陇头悬。剑水千人石，荆江万里流。英英有君子，才德满中州。明道俟良佐，惟贤初薄游。生涯一朝尽，寂寞夜台幽。金堂策令名，仙掖居清位。鸣玉朝双阙，垂缨游两地。朝夕既论思，春秋仍书事。何言鲁声伯，忽下琼珠泪。令德弃人世，明朝降宠章。起居存有位，著作没为郎。寒水落南浦，月华虚北堂。松门一长想，仿佛见清扬。","dynasty":"唐代","title":"陆著作挽歌"}
{"author":"储光羲","content":"落叶满山砌，苍烟埋竹扉。远怀青冥士，书剑常相依。霜卧眇兹地，琴言纷已违。衡阳今万里，南雁将何归。出径惜松引，入舟怜钓矶。西林有明月，夜久空微微。","dynasty":"唐代","title":"山居贻裴十二迪"}
{"author":"储光羲","content":"冬暮久无乐，西行至长安。故人处东第，清夜多新欢。广庭竹阴静，华池月色寒。知音尽词客，方见交情难。","dynasty":"唐代","title":"秦中岁晏马舍人宅宴集"}
{"author":"储光羲","content":"神道本无已，成化亦自然。君居寥天上，德在玉华泉。真游践王豫，永日迟云仙。表微在营道，明祀将祈年。灵山俯新邑，松上生彩烟。岂知穆天子，远去瑶池边。","dynasty":"唐代","title":"荐玄德公庙"}
{"author":"储光羲","content":"覆舟无伯夷，覆车无仲尼。自咎失明义，宁由贝锦诗。松柏日已坚，桃李日以滋。顾己独暗昧，所居成蒺藜。大贤荐时文，丑妇用蛾眉。惕惕愧不已，岂敢论其私。方朔既有言，子建亦有诗。恻隐及先世，析薪成自悲。灵鸟酬德辉，黄雀报仁慈。若公庶伏罪，此事安能迟。","dynasty":"唐代","title":"上长史王公责躬"}
{"author":"储光羲","content":"秋山下映宫，宫色宜朝阳。迢递在半岭，参差非一行。燕息云满门，出游花隐房。二尊此成道，禅宇遥相望。凤铎天中鸣，岩梯松下长。山墟响信鼓，蘅薄生蕙香。起灭一以雪，往来亦诚亡。悲哉门弟子，要自知心长。","dynasty":"唐代","title":"至岳寺即大通大照禅塔上温上人"}
{"author":"储光羲","content":"暮春天气和，登岭望层城。朝日悬清景，巍峨宫殿明。圣君常临朝，达士复悬衡。道近无艮足，归来卧山楹。灵阶曝仙书，深室炼金英。春岩松柏秀，晨路鹍鸡鸣。羽化既有言，无然悲不成。中岁尚微道，始知将谷神。抗策还南山，水木自相亲。深林开一道，青嶂成四邻。平明去采薇，日入行刈薪。云归万壑暗，雪罢千崖春。始看玄鸟来，已见瑶华新。寄言搴芳者，无乃后时人。卜筑青岩里，云萝四垂阴。虚室若无人，乔木自成林。时有清风至，侧闻樵采音。凤凰鸣南冈，望望隔层岑。既言山路远，复道溪流深。偓佺空中游，虬龙水间吟。何当见轻翼，为我达远心。","dynasty":"唐代","title":"终南幽居献苏侍郎三首时拜太祝未上"}
{"author":"储光羲","content":"空中望小山，山下见馀雪。皎皎河汉女，在兹养真骨。登门骇天书，启籥问仙诀。池光摇水雾，灯色连松月。合砖起花台，折草成玉节。天鸡弄白羽，王母垂玄发。北有上年宫，一路在云霓。上心方向道，时复朝金阙。","dynasty":"唐代","title":"题应圣观"}
{"author":"储光羲","content":"太室三招提，其趣皆不同。不同非一趣，况是天游宫。双岭前夹门，阁道复横空。宝坊若花积，宛转不可穷。流泉自成池，清松信饶风。秋晏景气迥，皛明丹素功。将近隐者邻，远与西山通。大师假惠照，念以息微躬。","dynasty":"唐代","title":"至闲居精舍呈正上人（即天后故宫）"}
{"author":"储光羲","content":"校文在仙掖，每有沧洲心。况以北窗下，梦游清溪阴。春看湖水漫，夜入回塘深。往往缆垂葛，出舟望前林。山人松下饭，钓客芦中吟。小隐何足贵，长年固可寻。还车首东道，惠言若黄金。以我采薇意，传之天姥岑。","dynasty":"唐代","title":"酬綦毋校书梦耶溪见赠之作"}
{"author":"储光羲","content":"蒲叶日已长，杏花日已滋。老农要看此，贵不违天时。迎晨起饭牛，双驾耕东菑。蚯蚓土中出，田乌随我飞。群合乱啄噪，嗷嗷如道饥。我心多恻隐，顾此两伤悲。拨食与田乌，日暮空筐归。亲戚更相诮，我心终不移。","dynasty":"唐代","title":"田家即事"}
{"author":"储光羲","content":"仲夏日中时，草木看欲燋。田家惜工力，把锄来东皋。顾望浮云阴，往往误伤苗。归来悲困极，兄嫂共相譊.无钱可沽酒，何以解劬劳。夜深星汉明，庭宇虚寥寥。高柳三五株，可以独逍遥。北山种松柏，南山种蒺藜。出入虽同趣，所向各有宜。孔丘贵仁义，老氏好无为。我心若虚空，此道将安施。暂过伊阙间，晼晚三伏时。高阁入云中，芙蓉满清池。要自非我室，还望南山陲。野老本贫贱，冒暑锄瓜田。一畦未及终，树下高枕眠。荷蓧者谁子，皤皤来息肩。不复问乡墟，相见但依然。腹中无一物，高话羲皇年。落日临层隅，逍遥望晴川。使妇提蚕筐，呼儿榜渔船。悠悠泛绿水，去摘浦中莲。莲花艳且美，使我不能还。浮云在虚空，随风复卷舒。我心方处顺，动作何忧虞。但言婴世网，不复得闲居。迢递别东国，超遥来西都。见人乃恭敬，曾不问贤愚。虽若不能言，中心亦难诬。故乡满亲戚，道远情日疏。偶欲陈此意，复无南飞凫。草木花叶生，相与命为春。当非草木意，信是故时人。静念恻群物，何由知至真。狂歌问夫子，夫子莫能陈。凤凰飞且鸣，容裔下天津。清净无言语，兹焉庶可亲。黄河流向东，弱水流向西。趋舍各有异，造化安能齐。妾本邯郸女，生长在丛台。既闻容见宠，复想玄为妻。刻画尚风流，幸会君招携。逶迤歌舞座，婉娈芙蓉闺。日月方向除，恩爱忽焉暌。弃置谁复道，但悲生不谐。羡彼匹妇意，偕老常同栖。日暮登春山，山鲜云复轻。远近看春色，踟蹰新月明。仙人浮丘公，对月时吹笙。丹鸟飞熠熠，苍蝇乱营营。群动汩吾真，讹言伤我情。安得如子晋，与之游太清。耽耽铜鞮宫，遥望长数里。宾客无多少，出入皆珠履。朴儒亦何为，辛苦读旧史。不道无家舍，效他养妻子。冽冽玄冬暮，衣裳无准拟。偶然著道书，神人养生理。公卿时见赏，赐赉难具纪。莫问身后事，且论朝夕是。空山暮雨来，众鸟竟栖息。斯须照夕阳，双双复抚翼。我念天时好，东田有稼穑。浮云蔽川原，新流集沟洫。裴回顾衡宇，僮仆邀我食。卧览床头书，睡看机中织。想见明膏煎，中夜起唧唧。四邻竞丰屋，我独好卑室。窈窕高台中，时闻抚新瑟。狂飙动地起，拔木乃非一。相顾始知悲，中心忧且栗。蚩蚩命子弟，恨不居高秩。日入宾从归，清晨冠盖出。中庭有奇树，荣早衰复疾。此道犹不知，微言安可述。","dynasty":"唐代","title":"同王十三维偶然作十首"}
{"author":"储光羲","content":"啧啧野田雀，不知躯体微。闲穿深蒿里，争食复争飞。穷老一颓舍，枣多桑树稀。无枣犹可食，无桑何以衣。萧条空仓暮，相引时来归。邪路岂不捷，渚田岂不肥。水长路且坏，恻恻与心违。","dynasty":"唐代","title":"相和歌辞。野田黄雀行"}
{"author":"储光羲","content":"幽人下山径，去去夹青林。滑处莓苔湿，暗中萝薜深。春朝烟雨散，犹带浮云阴。","dynasty":"唐代","title":"杂咏五首。幽人居"}
{"author":"储光羲","content":"门外车马喧，门里宫殿清。行即翳若木，坐即吹玉笙。所喧既非我，真道其冥冥。","dynasty":"唐代","title":"题太玄观"}
{"author":"储光羲","content":"真人上清室，乃在中峰前。花雾生玉井，霓裳画列仙。念兹宫故宇，多此地新泉。松柏有清阴，薜萝亦自妍。一闻步虚子，又话逍遥篇。忽若在云汉，风中意泠然。","dynasty":"唐代","title":"至嵩阳观，观即天皇故宅"}
{"author":"储光羲","content":"精思莫知日，意静如空虚。三鸟自来去，九光遥卷舒。新池近天井，玉宇停云车。余亦苦山路，洗心祈道书。","dynasty":"唐代","title":"贻韦炼师"}
{"author":"储光羲","content":"浊水菱叶肥，清水菱叶鲜。义不游浊水，志士多苦言。潮没具区薮，潦深云梦田。朝随北风去，暮逐南风还。浦口多渔家，相与邀我船。饭稻以终日，羹莼将永年。方冬水物穷，又欲休山樊。尽室相随从，所贵无忧患。","dynasty":"唐代","title":"相和歌辞。采菱曲"}
{"author":"储光羲","content":"遐方献文犀，万里随南金。大邦柔远人，以之居山林。食棘无秋冬，绝流无浅深。双角前崭崭，三蹄下駸駸。朝贤壮其容，未能辨其音。有我衰鸟郎，新邑长鸣琴。陛阁飞嘉声，丘甸盈仁心。闲居命国工，作绘北堂阴。眈眈若有神，庶比来仪禽。昔有舞天庭，为君奏龙吟。","dynasty":"唐代","title":"述韦昭应画犀牛"}
{"author":"储光羲","content":"入与真主言，有骑天马来。但有华清宫，不用神明台。肃肃长自闲，门静无人开。","dynasty":"唐代","title":"献王威仪"}
{"author":"储光羲","content":"山北饶朽木，山南多枯枝。枯枝作采薪，爨室私自知。诘朝砺斧寻，视暮行歌归。先雪隐薜荔，迎暄卧茅茨。清涧日濯足，乔木时曝衣。终年登险阻，不复忧安危。荡漾与神游，莫知是与非。","dynasty":"唐代","title":"樵父词"}
{"author":"储光羲","content":"泽鱼好鸣水，溪鱼好上流。渔梁不得意，下渚潜垂钩。乱荇时碍楫，新芦复隐舟。静言念终始，安坐看沉浮。素发随风扬，远心与云游。逆浪还极浦，信潮下沧洲。非为徇形役，所乐在行休。","dynasty":"唐代","title":"渔父词"}
{"author":"储光羲","content":"曝暄理新翳，迎春射鸣雉。原田遥一色，皋陆旷千里。遥闻咿喔声，时见双飞起。幂zx疏蒿下，毰毸深丛里。顾敌已忘生，争雄方决死。仁心贵勇义，岂能复伤此。超遥下故墟，迢递回高畤。大夫昔何苦，取笑欢妻子。","dynasty":"唐代","title":"射雉词"}
{"author":"储光羲","content":"停车渭阳暮，望望入秦京。不见鹓鸾道，如闻歌吹声。乡魂涉江水，客路指蒲城。独有故楼月，今来亭上明。","dynasty":"唐代","title":"渭桥北亭作"}
{"author":"储光羲","content":"上在蓬莱宫，莫若居华清。朝朝礼玄阁，日日闻体轻。大圣不私己，精禋为群氓。上出蓬莱时，六龙俨齐首。长道舒羽仪，彤云映前后。天声殷宇宙，真气到林薮。昔在轩辕朝，五城十二楼。今我神泉宫，独在骊山陬。群方趋顺动，百辟随天游。正月开阳和，通门缉元化。穆穆睟容归，岂为明灯夜。高山大风起，肃肃随龙驾。上林神君宫，此地即明庭。山开鸿濛色，天转招摇星。三雪报大有，孰为非我灵。","dynasty":"唐代","title":"述华清宫五首"}
{"author":"储光羲","content":"盘石青岩下，松生盘石中。冬春无异色，朝暮有清风。五鬣何人采，西山旧两童。","dynasty":"唐代","title":"杂咏五首。石子松"}
{"author":"储光羲","content":"得从轩墀下，殊胜松柏林。生枝逐架远，吐叶向门深。何许答君子，檐间朝暝阴。","dynasty":"唐代","title":"杂咏五首。架檐藤"}
{"author":"储光羲","content":"五年一巡狩，西幸过东畿。周国易居守，周人多怨思。君王敷惠政，程作贵从时。大厦非一木，沉沉临九逵。庆云宿飞栋，嘉树罗青墀。疏屏宜朝享，方塘堪水嬉。云中仰华盖，桁下望春旗。天意知如此，星言归洛师。","dynasty":"唐代","title":"望幸亭"}
{"author":"储光羲","content":"天纪启真命，君生臣亦生。乃知赤帝子，复有苍龙精。神武建皇极，文昌开将星。超超渭滨器，落落山西名。画阃入受脤，凿门出扞城。戎人昧正朔，我有轩辕兵。陇路起丰镐，关云随旆旌。河湟训兵甲，义勇方横行。韩魏多锐士，蹶张在幕庭。大非四决轧，石堡高峥嵘。攻伐若振槁，孰云非神明。嘉谋即天意，骤胜由师贞。枯草被西陆，烈风昏太清。戢戈旄头落，牧马昆仑平。宾从俨冠盖，封山纪天声。来朝芙蓉阙，鸣玉飘华缨。直道济时宪，天邦遂轻刑。抗书报知己，松柏亦以荣。嘉命列上第，德辉照天京。在车持简墨，粲粲皆词英。顾我抢榆者，莫能翔青冥。游燕非骐骥，踯躅思长鸣。","dynasty":"唐代","title":"哥舒大夫颂德"}
{"author":"储光羲","content":"直道已三出，幸从江上回。新居茅茨迥，起见秋云开。十里次舟楫，二桥交往来。楚言满邻里，雁叫喧池台。鱼鳖乐仁政，浮沉亦至哉。小山宜大隐，要自望蓬莱。","dynasty":"唐代","title":"安宜园林献高使君"}
{"author":"储光羲","content":"伊昔好观国，自乡西入秦。往复万馀里，相逢皆众人。大君幸东岳，世哲扈时巡。予亦从此去，闲居清洛滨。稍稍寒木直，彩彩阳华新。迭宕孔文举，风流石季伦。妙年一相得，白首定相亲。重此虚宾馆，欢言冬及春。哲兄盛文史，出入驰高轨。令德本同人，深心重知己。绛衣朝圣主，纱帐延才子。伯淮与季江，清濬各孤峙。群芳趋泛爱，万物通情理。而我信空虚，提携过杞梓。夫君美声德，直道期终始。孰谓忽离居，优游郑东里。东里近王城，山连路亦平。何言相去远，闲言独凄清。万里鸿雁度，四邻砧杵鸣。其如久离别，重以霜风惊。","dynasty":"唐代","title":"秋庭贻马九"}
{"author":"储光羲","content":"全神不言命，所尚道家流。迨此远南楚，遂令思北游。先生秀衡岳，玉立居玄丘。门带江山静，房随瑶草幽。逍遥三花发，罔象五云浮。自有太清纪，曾垂华发忧。大年方橐籥，小智即蜉蝣。七日赤龙至，莫令余独留。","dynasty":"唐代","title":"题辛道士房"}
{"author":"储光羲","content":"朝出猛兽林，躨跜登高峰。僮仆履云雾，随我行太空。羲和舒灵晖，倏忽西极通。回首望泾渭，隐隐如长虹。九逵合苍芜，五陵遥瞳矇。鹿游大明殿，雾湿华清宫。网罗蠛蠓时，顾齿熊罴锋。失途走江汉，不能有其功。气逐招摇星，魂随阊阖风。惟言宇宙清，复使车书同。林木被繁霜，合沓连山红。鹏鹗励羽翼，俯视荆棘丛。誓将食鶬鸮，然后归崆峒。","dynasty":"唐代","title":"登秦岭作，时陷贼归国"}
{"author":"储光羲","content":"田家俯长道，邀我避炎氛。当暑日方昼，高天无片云。桑间禾黍气，柳下牛羊群。野雀栖空屋，晨昏不复闻。前登澳梁坂，极望温泉分。逆旅方三舍，西山犹未曛。","dynasty":"唐代","title":"行次田家澳梁作"}
{"author":"储光羲","content":"高位莫能舍，舍之世所贤。云车游日华，岂比龙楼前。寝疾乃就枕，情感唯灵仙。帝鸿思道宗，臣彭亦长年。天书加羽服，又许归东川。镜水涵太清，禹山朝上玄。诚亡真混沌，玉立方婵娟。素业作仙居，子孙当自传。门多松柏树，箧有逍遥篇。独往不可群，沧海成桑田。","dynasty":"唐代","title":"献八舅东归"}
{"author":"储光羲","content":"清晨登仙峰，峰远行未极。江海霁初景，草木含新色。而我任天和，此时聊动息。望乡白云里，发棹清溪侧。松柏生深山，无心自贞直。","dynasty":"唐代","title":"泛茅山东溪"}
{"author":"储光羲","content":"当昼暑气盛，鸟雀静不飞。念君高梧阴，复解山中衣。数片远云度，曾不蔽炎晖。淹留膳茶粥，共我饭蕨薇。敝庐既不远，日暮徐徐归。","dynasty":"唐代","title":"吃茗粥作"}
{"author":"储光羲","content":"十年别乡县，西云入皇州。此意在观国，不言空远游。九衢平若水，利往无轻舟。北洛反初路，东江还故丘。春山多秀木，碧涧尽清流。不见子桑扈，当从方外求。世业传儒行，行成非不荣。其如怀独善，况以闻长生。家近华阳洞，早年深此情。巾车云路入，理棹瑶溪行。天地朝光满，江山春色明。王庭有轩冕，此日方知轻。平生非作者，望古怀清芬。心以道为际，行将时不群。兹山在人境，灵贶久传闻。远势一峰出，近形千嶂分。冬春有茂草，朝暮多鲜云。此去亦何极，但言西日曛。昔贤居柱下，今我去人间。良以直心旷，兼之外视闲。垂纶非钓国，好学异希颜。落日登高屿，悠然望远山。溪流碧水去，云带清阴还。想见中林士，岩扉长不关。名岳征仙事，清都访道书。山门入松柏，天路涵空虚。南极见朝采，西潭闻夜渔。远心尚云宿，浪迹出林居。为己存实际，忘形同化初。此行良已矣，不乐复何如。","dynasty":"唐代","title":"游茅山五首"}
{"author":"储光羲","content":"一山尽天苑，一峰开道宫。道花飞羽卫，天鸟游云空。玉殿俯玄水，春旗摇素风。夹门小松柏，覆井新梧桐。自昔大仙下，乃知元化功。神皇作桂馆，此意与天通。","dynasty":"唐代","title":"述降圣观"}
{"author":"储光羲","content":"朝随秋云阴，乃至青松林。花阁空中远，方池岩下深。竹风乱天语，溪响成龙吟。试问真君子，游山非世心。","dynasty":"唐代","title":"题辨觉精舍"}
{"author":"储光羲","content":"精庐不住子，自有无生乡。过客知何道，裴回雁子堂。浮云归故岭，落月还西方。日夕虚空里，时时闻异香。","dynasty":"唐代","title":"题慎言法师故房"}
{"author":"储光羲","content":"自初宾上国，乃到邹人乡。曾点与曾子，俱升阙里堂。武皇恢大略，逸翮思寥廓。三居清宪台，两拜文昌阁。为道既贞信，处名犹謇谔。铁柱励风威，锦轴含光辉。夜闻持简立，朝看伏奏归。洞门清佩响，广路玉珂飞。骧首入丹掖，抟空趋太微。丝纶逢圣主，出入飘华组。愔愔宿帝梧，侃侃居文府。海内语三独，朝端谋六户。善计在弘羊，清严归仲举。侍郎跨方朔，中丞蔑周处。天眷择循良，惟贤降宠章。分符指聊摄，为政本农桑。籍籍歌五袴，祁祁颂千箱。随车微雨洒，逐扇清风飏.既以迁列国，复兹邻帝乡。褰帷乃仍旧，坐啸非更张。居敬物无扰，履端人自康。薄游出京邑，引领东南望。林晚鸟雀噪，田秋稼穑黄。成皋天地险，广武征战场。道丧苦兵赋，时来开井疆。霏霏渠门色，晻晻制岩光。徒念京索近，独悲溱洧长。大明潜照耀，淑慝自昭彰。昔岁幸西土，今兹归洛阳。同焉知郑伯，当辅我周王。","dynasty":"唐代","title":"晚次东亭献郑州宋使君文"}
{"author":"储光羲","content":"橘柚植寒陵，芙蓉蒂修坂。无言不得意，得意何由展。况我行且徒，而君往犹蹇。既伤人事近，复言天道远。薄暮入空亭，中夜不能饭。南听鸿雁尽，西见招摇转。千门汉王宫，百里周王苑。杲杲初景出，油油鲜云卷。会朝幸岁正，校猎从新獮。念君久京国，双涕如露泫。无人荐子云，太息竟谁辨。","dynasty":"唐代","title":"秋次霸亭寄申大"}
{"author":"储光羲","content":"曰予轻皎洁，坦率宾混元。忽乃异群萃，高歌信陵门。信陵好宾客，清夜开华轩。月光丽池阁，野气浮林园。偶坐烂明星，归志潜崩奔。漾舟清潭里，慰我别离魂。落日下西山，左右惨无言。萧条风雨散，窅霭江湖昏。秋荷尚幽郁，暮鸟复翩翻。纸笔亦何为，写我心中冤。","dynasty":"唐代","title":"舟中别武金坛"}
{"author":"储光羲","content":"北陵散寒鸟，西山照初日。婉娈晋阳京，踟蹰野人室。南轩草间去，后乘林中出。霭霭长路暖，迟迟狭路归。蜉蝣时蔽月，枳棘复伤衣。城上东风起，河边早雁飞。夏王纪冬令，殷人乃正月。涯口度新云，山阴留故雪。幸逢耆耋话，馀待亲邻别。总辔出丛薄，歇鞍登峻隅。春源既荡漭，伏战亦睢盱。未获遵平道，徒言信薄夫。","dynasty":"唐代","title":"巩城东庄道中作"}
{"author":"储光羲","content":"本自江海人，且无寥廓志。大明耀天宇，霭霭风雨被。迢递别荆吴，飘飖涉沂泗。广川俟舟楫，峻坂伤骐骥。蹭蹬失归道，崎岖从下位。西出太华阴，北走少梁地。葱茏墟落色，泱漭关河气。耻从侠烈游，甘为刀笔吏。宝剑茱萸匣，岂忘知音贵。大道且泛然，沉浮未云异。","dynasty":"唐代","title":"赴冯翊作"}
{"author":"储光羲","content":"五月黄梅时，阴气蔽远迩。浓云连晦朔，菰菜生邻里。落日烧霞明，农夫知雨止。几悲衽席湿，长叹垣墙毁。曭朗天宇开，家族跃以喜。涣汗发大号，坤元更资始。散衣出中园，小径尚滑履。池光摇万象，倏忽灭复起。嘉树如我心，欣欣岂云已。","dynasty":"唐代","title":"晚霁中园喜赦作"}
{"author":"储光羲","content":"北河旄星陨，鬼方獮林胡。群师舞弓矢，电发归燕墟。皇皇轩辕君，赞赞皋陶谟。方思壮军实，远近递生俘。车马践大逵，合沓成深渠。牧人过橐驼，校正引騊駼.烈风朝送寒，云雪霭天隅。草木同一色，谁能辨荣枯。四履封元戎，百金酬勇夫。大邦武功爵，固与炎皇殊。","dynasty":"唐代","title":"观范阳递俘"}
{"author":"储光羲","content":"鬼方生猃狁，时寇卢龙营。帝念霍嫖姚，诏发咸林兵。天星下文阁，简师临我城。三陌观勇夫，五饵谋长缨。雷野大车发，震云灵鼓鸣。太华色莽苍，清渭风交横。胡马悲雨雪，诗人歌旆旌。阏氏为女奴，单于作边氓。神皇麒麟阁，大将不书名。","dynasty":"唐代","title":"次天元十载华阴发兵，作时有郎官点发"}
{"author":"储光羲","content":"太史登观台，天街耀旄头。大君忽霆震，诏爵冠军侯。南必梁孙源，西将圉昆丘。河陇征击卒，虎符到我州。朝集咸林城，师言乱啁啾。杀气变木德，凛凛如高秋。元戎启神皇，庙堂发嘉谋。息兵业稼穑，归马复休牛。和风开阴雪，大耀中天流。欢声殷河岳，涵荡非烟浮。邦牧新下车，德礼彼甿讴。乾坤日交泰，吾亦遂优游。","dynasty":"唐代","title":"送丘健至州敕放作时任下邽县"}
{"author":"储光羲","content":"河水日夜流，客心多殷忧。维梢历宋国，结缆登商丘。汉皇封子弟，周室命诸侯。摇摇世祀怨，伤古复兼秋。鸣鸿念极浦，征旅慕前俦。太息梁王苑，时非牧马游。","dynasty":"唐代","title":"登商丘"}
{"author":"储光羲","content":"新宫骊山阴，龙衮时出豫。朝阳照羽仪，清吹肃逵路。群鸦随天车，夜满新丰树。所思在腐馀，不复忧霜露。河低宫阁深，灯影鼓钟曙。缤纷集寒枝，矫翼时相顾。冢宰收琳琅，侍臣尽鸳鹭。高举摩太清，永绝矰缴惧。兹禽亦翱翔，不以微小故。","dynasty":"唐代","title":"群鸦咏"}
{"author":"储光羲","content":"皇家有恒宪，斋祭崇明祀。严车伊洛间，受誓文昌里。沉沉云阁见，稍稍城乌起。曙色照衣冠，虚庭鸣剑履。裴回念私觌，怅望临清汜。点翰欲何言，相思从此始。","dynasty":"唐代","title":"尚书省受誓诫贻太庙裴丞"}
{"author":"储光羲","content":"东望春明门，驾言聊出游。南行小径尽，绿竹临清流。君出罢六安，居此澹忘忧。园林与城市，闾里随人幽。披颜辟衡闱，置酒登崇丘。山河临咫尺，宇宙穷寸眸。是时春载阳，佳气满皇州。宫殿碧云里，鸳鸯初命俦。良辰方在兹，志士安得休。成名苟有地，何必东陵侯。","dynasty":"唐代","title":"夏日寻蓝田唐丞登高宴集"}
{"author":"储光羲","content":"玄鸟双双飞，杏林初发花。喣媮命僮仆，可以树桑麻。清旦理犁锄，日入未还家。有客山中至，言传故人讯。荡漾敷远情，飘飖吐清韵。猗欤春皋上，无乃成秋兴。念别求须臾，忽至嘤鸣时。菜田烧故草，初树养新枝。所寓非幽深，梦寐相追随。依依亲陇亩，寂寂无邻里。不闻鸡犬音，日见和风起。赖君遗掞藻，忧来散能弭。","dynasty":"唐代","title":"田家即事答崔二东皋作四首"}
{"author":"储光羲","content":"大姬配胡公，位乃三恪宾。盛德百代祀，斯言良不泯。敬仲为齐卿，当国名益震。仲举登宰辅，太丘荣缙绅。武皇受瑶图，爵土封其新。繁祉既骤集，裔孙生贤臣。特达逾珪璋，节操方松筠。云汉一矫翼，天池三振鳞。曳裾朝赤墀，酌醴侍紫宸。大君锡车马，时复过平津。言则广台阶，道亦资天均。清秋忽高兴，震藻若有神。曜曜趋宫廷，洸洸迈徐陈。镐京既赐第，门巷交朱轮。方将袭伊皋，永以崇夏殷。宗党无远近，敬恭依仁人。雪尽宇宙暄，雁归沧海春。沉吟白华颂，帝闼降丝纶。驿骑及芜城，相逢在郊鄄。别离旷南北，谴谪罹苦辛。昼游还荆吴，迷方客咸秦。惟贤惠重义，男女期嘉姻。梧桐生朝阳，鶗鴂鸣萧晨。岂不畏时暮，坎壈无与邻。中夜凉风来，顾我阙音尘。琼瑶不遐弃，寤寐如日新。","dynasty":"唐代","title":"敬酬陈掾亲家翁秋夜有赠"}
{"author":"储光羲","content":"庆门叠华组，盛列钟英彦。贞信发天姿，文明叶邦选。为情贵深远，作德齐隐见。别业在春山，怀归出芳甸。逖听多时友，招邀及浮贱。朝沿霸水穷，暮瞩蓝田遍。百花照阡陌，万木森乡县。涧净绿萝深，岩暄新鸟转。依然造华薄，豁尔开灵院。淹留火禁辰，愉乐弦歌宴。肃肃列樽俎，锵锵引缨弁。天籁激微风，阳光轹奔箭。以兹小人腹，不胜君子馔。是日既低迷，中宵方眄眩。枕上思独往，胸中理交战。碧云暗雨来，旧原芳色变。欢然自此绝，心赏何由见。鸿濛已笑云，列缺仍挥电。忽与去人远，俄逢归者便。想像玉泉宫，依稀明月殿。峰峦若登陟，水木以游衍。息心幸自忘，点翰仍留眷。恨无荆文璧，以答丹青绚。","dynasty":"唐代","title":"苏十三瞻登玉泉寺峰入寺中见赠作"}
{"author":"储光羲","content":"故园至新浦，遥复未百里。北望是他邦，纷吾即游士。潮来津门启，罢楫信流水。客意乃成欢，舟人亦相喜。迟迟菱荇上，泛泛菰蒲里。渐闻商旅喧，犹见凫鹥起。市亭忽云构，方物如山峙。吴王昔丧元，隋帝又灭祀。停舻一以眺，太息兴亡理。秋苑故池田，宫门新柳杞。我行苦炎月，乃及清昊始。此地日逢迎，终思隐君子。莫言异舒卷，形音在心耳。","dynasty":"唐代","title":"贻余处士"}
{"author":"储光羲","content":"仆人理车骑，西出金光逵。苍苍白帝郊，我将游灵池。太阴连晦朔，雨与天根违。凄风披田原，横污益山陂。农畯尽颠沛，顾望稼穑悲。皇灵恻群甿，神政张天维。坤纪戮屏翳，元纲扶逶迤。回塘清沧流，大曜悬金晖。秋色浮浑沌，清光随涟漪。豫章尽莓苔，柳杞成枯枝。骤闻汉天子，征彼西南夷。伐棘开洪渊，秉旄训我师。震云灵鼍鼓，照水蛟龙旂。锐士千万人，猛气如熊罴。刑罚一以正，干戈自有仪。坐作河汉倾，进退楼船飞。羽发鸿雁落，桧动芙蓉披。峨峨三云宫，肃肃振旅归。恶德忽小丑，器用穷地赀。上兵贵伐谋，此道不能为。吁哉蒸人苦，始曰征伐非。穆穆轩辕朝，耀德守方陲。君臣日安闲，远近无怨思。石鲸既蹭蹬，女牛亦流离。猵獭游渚隅，葭芦生漘湄。坎埳四十里，填游今已微。江伯方翱翔，天吴亟往来。桑榆惨无色，伫立暮霏霏。老幼樵木还，宾从回鞿羁。帝梦鲜鱼索，明月当报时。","dynasty":"唐代","title":"同诸公秋日游昆明池思古"}
{"author":"储光羲","content":"直道时莫亲，起羞见谗口。舆人是非怪，西子言有咎。诬善不足悲，失听一何丑。大来敢遐望，小往且虚受。中夜囹圄深，初秋缧绁久。疏萤出暗草，朔风鸣衰柳。河汉低在户，蟏蛸垂向牖。雁声远天末，凉气生霁后。负户愁读书，剑光忿冲斗。哀哀害神理，恻恻伤慈母。妻子垂涕泣，家僮日奔走。书词苦人吏，馈食劳交友。寒服犹未成，繁霜渐将厚。吉凶问詹尹，倚伏信北叟。鬼哭知己冤，鸟言诚所诱。诸公深惠爱，朝夕相左右。束湿虽欲操，钩金庶无负。伤罗念摇翮，踠足思骧首。瑾瑜颇匿瑕，邦国方含垢。眷言出深阱，永日常携手。","dynasty":"唐代","title":"狱中贻姚张薛李郑柳诸公"}
{"author":"储光羲","content":"北伐昧天造，王师示有征。辕门统元律，帝室命宗英。灵威方首事，仗钺按边城。膏雨被春草，黄云浮太清。文儒托后乘，武旅趋前旌。出车发西洛，营军临北平。曰予深固陋，志气颇纵横。尝思骠骑幕，愿逐嫖姚兵。惟贤美无度，海内依扬声。河间旧相许，车骑日逢迎。折节下谋士，深心论客卿。忠言虽未列，庶以知君诚。","dynasty":"唐代","title":"贻鼓吹李丞，时信安王北伐，李公王之所器者也"}
{"author":"储光羲","content":"高高琅琊台，台下生菌簵。照车十二乘，光彩不足谕。既当少微星，复隐高山雾。金丘华阳下，仙伯养晦处。茅茨对三峰，梧桐开一路。神溪绕皋陆，樵牧自成趣。时登青冥游，若从天江度。墟里献薇蕨，群公致衣缕。深沉复清净，偃仰视太素。猛兽识宾仆，赪霞知早暮。峨峨云龙开，忽有方伯遇。达人无不可，壮志且驰骛。融泄长鸡鸣，縯纷大鹏翥。赤墀高崱屴，一见如三顾。礼服正邦祀，刑冠肃王度。三辰明昭代，光启玄元祚。章台收杞梓，太液满鹓鹭。丰泽耀纯仁，八方晏黔庶。沉沉阊阖起，殷殷蓬莱曙。旌戟俨成行，鸡人传发煦。翔翼一如鹗，百辟莫不惧。清庙奉烝尝，灵山扈銮辂。天街时蹴踘，直指宴梐枑。四月纯阳初，雷雨始奋豫，逆星孛皇极，鈇锧静天步。酆镐舒曜灵，干戈藏武库。析ds增广运，直道有好恶。回迹清宪台，传骑东南去。列城异畴昔，近饯寡徒御。缠绵西关道，婉娈新丰树。伊洛不敢息，淮河任沿溯。乡亭茱萸津，先后非疏附。炎时方怵惕，有若践霜露。惆怅长岑长，寂寞梁王傅。纷吾家延州，结友在童孺。岑阳沐天德，邦邑持民务。踯躅望朝阴，如何复沦误。牙旷三千里，击辕非所慕。秋涛联沧溟，舟楫凑北固。江汜日绵眇，朝夕空寐寤。中洞松栝新，东皋阡陌故。馀辉方焜耀，可以欢邑聚。南华在濠上，谁辩魏王瓠。登陟芙蓉楼，为我时一赋。","dynasty":"唐代","title":"贻王侍御出台掾丹阳"}
{"author":"储光羲","content":"夙驾出东城，城傍早霞散。初日照龙阙，峨峨在天半。壮哉丽百常，美矣崇两观。俯视趋朝客，簪珮何璀璨。而我送将归，裴回霸陵岸。北云去吴越，南雁离江汉。伊昔蹈丘园，翩翩理文翰。高谈闵仲叔，逸气刘公干。每言竹柏贞，尝轻朝市玩。山昼猿狖静，溪曛鱼鸟乱。宁止卧崆峒，直云期汗漫。圣君既理历，族士咸炳焕。矫首来天池，振羽泛漪澜。元淑命不达，伯鸾吟可叹。东去姑苏台，乃过陟阳馆。舍辔函关道，浮舟沧海畔。耳目旷暄凉，怀抱盈悲惋。沉沉青岁晚，霭霭秋云换。自言永遁栖，无复从羁绊。挥手谢知己，知己莫能赞。","dynasty":"唐代","title":"贻刘高士别"}
{"author":"储光羲","content":"天静终南高，俯映江水明。有若蓬莱下，浅深见澄瀛。群峰悬中流，石壁如瑶琼。鱼龙隐苍翠，鸟兽游清泠。菰蒲林下秋，薜荔波中轻。山戛浴兰阯，水若居云屏。岚气浮渚宫，孤光随曜灵。阴阴豫章馆，宛宛百花亭。大君及群臣，宴乐方嘤鸣。吾党二三子，萧辰怡性情。逍遥沧洲时，乃在长安城。","dynasty":"唐代","title":"同诸公秋霁曲江俯见南山"}
{"author":"储光羲","content":"昆明滨滇池，蠢尔敢逆常。天星耀鈇锧，吊彼西南方。冢宰统元戎，太守齿军行。囊括千万里，矢谟在庙堂。耀耀金虎符，一息到炎荒。蒐兵自交趾，茇舍出泸阳。群山高崭岩，凌越如鸟翔。封豕骤跧伏，巨象遥披攘。回溪深天渊，揭厉逾舟梁。玄武扫孤蜮，蛟龙除方良。雷霆随神兵，硼磕动穹苍。斩伐若草木，系缧同犬羊。馀丑隐弭河，啁啾乱行藏。君子恶薄险，王师耻重伤。广车设罝梁，太白收光芒。边吏静县道，新书行纪纲。剑关掉鞅归，武弁朝建章。龙楼加命服，獬豸拥秋霜。邦人颂灵旗，侧听何洋洋。京观在七德，休哉我神皇。","dynasty":"唐代","title":"同诸公送李云南伐蛮"}
{"author":"储光羲","content":"天卿小冢宰，道大名亦大。丑正在权臣，建旟千里外。楚山俯江汉，汴水连谯沛。两持方伯珪，再转诸侯盖。恬淡轻黜陟，优游邈千载。乾象变台衡，群贤尽交泰。聿徕股肱郡，河岳即襟带。盛德滋冀方，仁风清汾浍。四封尽高足，相府轺车最。超超青云器，婉婉竹林会。贱士敢知言，成颂文明代。燕雀依大厦，期之保贞悔。","dynasty":"唐代","title":"奉和韦判官献侍郎叔除河东采访使"}
{"author":"储光羲","content":"生理无不尽，念君在中年。游道虽未深，举世莫能贤。筮仕苦贫贱，为客少田园。膏腴不可求，乃在许西偏。四邻尽桑柘，咫尺开墙垣。内艰未及虞，形影随化迁。茅茨俯苫盖，双殡两楹间。时闻孤女号，迥出陌与阡。慈乌乱飞鸣，猛兽亦以跧.故人王夫子，静念无生篇。哀乐久已绝，闻之将泫然。太阳蔽空虚，雨雪浮苍山。迢递亲灵榇，顾予悲绝弦。处顺与安时，及此乃空言。","dynasty":"唐代","title":"同王十三维哭殷遥"}
{"author":"储光羲","content":"赫赫明天子，翘翘群秀才。昭昭皇宇广，隐隐云门开。摇曳君初起，联翩予复来。兹年不得意，相命游灵台。骅骝多逸气，琳琅有清响。联行击水飞，独影凌虚上。关河施芳听，江海徼新赏。敛衽归故山，敷言播天壤。云峰虽有异，楚越幸相亲。既别复游处，道深情更殷。下愚忝闻见，上德犹邅迍。偃仰东城曲，楼迟依水滨。脱巾从会府，结绶归海裔。亲知送河门，邦族迎江澨。夫子安恬淡，他人怅迢递。飞艎既眇然，洲渚徒亏蔽。人谋固无准，天德谅难知。高名处下位，逸翮栖卑枝。去去水中沚，摇摇天一涯。蓬壶不可见，来泛跃龙池。","dynasty":"唐代","title":"贻丁主簿仙芝别"}
{"author":"储光羲","content":"江上枫林秋，江中秋水流。清晨惜分袂，秋日尚同舟。落潮洗鱼浦，倾荷枕驿楼。明年菊花熟，洛东泛觞游。","dynasty":"唐代","title":"京口送别王四谊"}
{"author":"储光羲","content":"衡山法王子，慧见息诸苦。落发自南州，燕居在西土。养正不因晦，得中宁患旅。旷然长虚闲，即理寄行补。四句了自性，一音亦非取。橘柚故园枝，随人植庭户。我地少安住，念天时启处。宪卿文昌归，愉悦来晤语。车骑践香草，仆人沐花雨。长风散繁云，万里静天宇。起灭信易觉，清真知有所。逍遥高殿阴，六月无炎暑。微言发新偈，粲粲如悬圃。直心视惠光，在此大法鼓。","dynasty":"唐代","title":"同房宪部应旋"}
{"author":"储光羲","content":"万国朝天中，东隅道最长。吾生美无度，高驾仕春坊。出入蓬山里，逍遥伊水傍。伯鸾游太学，中夜一相望。落日悬高殿，秋风入洞房。屡言相去远，不觉生朝光。","dynasty":"唐代","title":"洛中贻朝校书衡，朝即日本人也"}
{"author":"储光羲","content":"天都分礼阁，肃肃临清渠。春山照前屏，高槐荫内除。惟贤尚廪禄，弟去兄来居。文雅更骧首，风流信有馀。中年幸从事，乃遇两吹嘘。何以知君子，交情复淡如。","dynasty":"唐代","title":"贻崔太祝"}
{"author":"储光羲","content":"春至鶬鹒鸣，薄言向田墅。不能自力作，黾勉娶邻女。既念生子孙，方思广田圃。闲时相顾笑，喜悦好禾黍。夜夜登啸台，南望洞庭渚。百草被霜露，秋山响砧杵。却羡故年时，中情无所取。众人耻贫贱，相与尚膏腴。我情既浩荡，所乐在畋渔。山泽时晦暝，归家暂闲居。满园植葵藿，绕屋树桑榆。禽雀知我闲，翔集依我庐。所愿在优游，州县莫相呼。日与南山老，兀然倾一壶。逍遥阡陌上，远近无相识。落日照秋山，千岩同一色。网罟绕深莽，鹰鹯始轻翼。猎马既如风，奔兽莫敢息。驻旗沧海上，犒士吴宫侧。楚国有夫人，性情本贞直。鲜禽徒自致，终岁竟不食。田家趋垄亩，当昼掩虚关。邻里无烟火，儿童共幽闲。桔槔悬空圃，鸡犬满桑间。时来农事隙，采药游名山。但言所采多，不念路险艰。人生如蜉蝣，一往不可攀。君看西王母，千载美容颜。平生养情性，不复计忧乐。去家行卖畚，留滞南阳郭。秋至黍苗黄，无人可刈获。稚子朝未饭，把竿逐鸟雀。忽见梁将军，乘车出宛洛。意气轶道路，光辉满墟落。安知负薪者，咥咥笑轻薄。楚山有高士，梁国有遗老。筑室既相邻，向田复同道。糗糒常共饭，儿孙每更抱。忘此耕耨劳，愧彼风雨好。蟪蛄鸣空泽，鶗鴂伤秋草。日夕寒风来，衣裳苦不早。梧桐荫我门，薜荔网我屋。迢迢两夫妇，朝出暮还宿。稼穑既自种，牛羊还自牧。日旰懒耕锄，登高望川陆。空山足禽兽，墟落多乔木。白马谁家儿，联翩相驰逐。种桑百馀树，种黍三十亩。衣食既有馀，时时会亲友。夏来菰米饭，秋至菊花酒。孺人喜逢迎，稚子解趋走。日暮闲园里，团团荫榆柳。酩酊乘夜归，凉风吹户牖。清浅望河汉，低昂看北斗。数瓮犹未开，明朝能饮否。","dynasty":"唐代","title":"田家杂兴八首"}
{"author":"储光羲","content":"舞鹤傍池边，水清毛羽鲜。立如依岸雪，飞似向池泉。江海虽言旷，无如君子前。","dynasty":"唐代","title":"杂咏五首。池边鹤"}
{"author":"储光羲","content":"浅渚荷花繁，深塘菱叶疏。独往方自得，耻邀淇上姝。广江无术阡，大泽绝方隅。浪中海童语，流下鲛人居。春雁时隐舟，新荷复满湖。采采乘日暮，不思贤与愚。","dynasty":"唐代","title":"相和歌辞。采莲曲"}
{"author":"储光羲","content":"洛水春冰开，洛城春水绿。朝看大道上，落花乱马足。剧孟不知名，千金买宝剑。出入平津邸，自言娇且艳。大道直如发，春日佳气多。五陵贵公子，双双鸣玉珂。春风二月时，道傍柳堪把。上枝覆官阁，下枝覆车马。洛水照千门，千门碧空里。少年不得志，走马游新市。","dynasty":"唐代","title":"洛阳道五首献吕四郎中"}
{"author":"储光羲","content":"河流有深曲，舟子莫能知。弭棹临沙屿，微吟西日驰。平明春色霁，两岸好风吹。去去川途尽，悠悠亲友离。汉宫成羽翼，伊水弄参差。为惜淮南子，如何攀桂枝。","dynasty":"唐代","title":"河中望鸟滩作贻吕四郎中"}
{"author":"储光羲","content":"渭水收暮雨，处处多新泽。宫苑傍山明，云林带天碧。君子耸高驾，英声邈今昔。锵佩出中台，彯缨入仙掖。夙心幸清鉴，晚志欣良觌。鸣盗非足征，愿言同下客。南国久为思，西都尝作宾。云开天地色，日照山河春。善听在知己，扬光唯达人。妙年弄柔翰，弱冠偶良晨。擢第文昌阁，还家沧海滨。寸心何所望，东掖有贤臣。","dynasty":"唐代","title":"秦中初霁献给事二首"}
{"author":"储光羲","content":"青枫江上沧浪吟，白月宫中鹦鹉林。非有净清心，同道同房若断金。离居忽有云山意，清韵遥转舟楫事。去时能忆竹园游，来时莫忘桃园记。","dynasty":"唐代","title":"酬李壶关奉使行县忆诸公"}
{"author":"储光羲","content":"袅袅长数寻，青青不作林。一茎独秀当庭心，数枝分作满庭阴。春日迟迟欲将半，庭影离离正堪玩。枝上莺娇不畏人，叶底蛾飞自相乱。秦家女儿爱芳菲，画眉相伴采葳蕤。高处红须欲就手，低边绿刺已牵衣。蒲萄架上朝光满，杨柳园中暝鸟飞。连袂踏歌从此去，风吹香气逐人归。","dynasty":"唐代","title":"蔷薇"}
{"author":"储光羲","content":"高第后归道，乃居玉华宫。逍遥人间世，不异浮丘公。甘寝何秉羽，出门忽从戎。方将游昆仑，又欲小崆峒。进退既在我，归来长安中。焚香东海君，侍坐西山童。善行无辙迹，吾亦安能穷。但见神色闲，中心如虚空。期之比天老，真德辅帝鸿。","dynasty":"唐代","title":"刘先生闲居"}
{"author":"储光羲","content":"泊舟伊川右，正见野人归。日暮春山绿，我心清且微。岩声风雨度，水气云霞飞。复有金门客，来参萝薜衣。","dynasty":"唐代","title":"寻徐山人遇马舍人"}
{"author":"储光羲","content":"春草生洞渚，春风入上林。春皋有黄鹤，抚翮未扬音。王屋尝嘉遁，伊川复陆沉。张弦鹍鸡弄，闭室蓬蒿深。避地歌三乐，游山赋九吟。大君思左右，无乃化黄金。","dynasty":"唐代","title":"贻王处士子文"}
{"author":"储光羲","content":"华山薄游者，玄发当青春。道德同仙吏，尊卑即丈人。县城俯京路，获见官舍里。淹留琼树枝，谑浪春泉水。昔余在天目，总角奉游从。寒暑递来往，今复莲花峰。别情无远近，道别方愁予。孰想古人言，乃知悲风雨。","dynasty":"唐代","title":"献华阴罗丞别"}
{"author":"储光羲","content":"薄游何所愧，所愧在闲居。亲故不来往，中园时读书。步栏滴馀雪，春塘抽新蒲。梧桐渐覆井，时鸟自相呼。悠然念故乡，乃在天一隅。安得如浮云，来往方须臾。","dynasty":"唐代","title":"闲居"}
{"author":"储光羲","content":"洛城本天邑，洛水即天池。君王既行幸，法子复来仪。虚室香花满，清川杨柳垂。乘闲道归去，远意谁能知。","dynasty":"唐代","title":"送恂上人还吴"}
{"author":"储光羲","content":"秋风陨群木，众草下严霜。复问子何如，自言之帝乡。岂无亲所爱，将欲济时康。握手别征驾，返悲岐路长。","dynasty":"唐代","title":"送周十一"}
{"author":"储光羲","content":"取胜小非用，来朝明光殿。东平不足先，梦出凤林间。梦还沧海阙，万里尽阴色。岂为我离别。马上吹笛起寒风，道傍舞剑飞春雪。男儿悬弧非一日，君去成高节。","dynasty":"唐代","title":"贻从军行"}
{"author":"储光羲","content":"清旦历香岩，岩径纡复直。花林开宿雾，游目清霄极。分明窗户中，远近山川色。金沙童子戏，香饭诸天食。叫叫海鸿声，轩轩江燕翼。寄言清净者，闾阎徒自踣。","dynasty":"唐代","title":"京口题崇上人山亭"}
{"author":"储光羲","content":"下位日趋走，久之宾会疏。空迟偶词赋，所愧比园庐。朝念池上酌，暮逢林下书。方将固封守，暂欲混畋渔。衰柳隐长路，秋云满太虚。遥遥望左右，日入未回车。日入清风至，知君在西偏。车舆既成列，宾仆复能贤。迢递下墟坂，逍遥看井田。苍山起暮雨，极浦浮长烟。服义大如志，交欢数尽年。宁言十馀里，不见空来还。","dynasty":"唐代","title":"朝邑蔡主簿期不会二首"}
{"author":"储光羲","content":"初年雨候迟，巩洛河流小。摇摇芳草岸，屡见春山晓。清露洗云林，轻波戏鱼鸟。唯言故人远，不念乡川眇。舟楫去潆回，湍溆行奔峭。寄书千里路，莫道南鸿少。","dynasty":"唐代","title":"巩城南河作寄徐三景晖"}
{"author":"储光羲","content":"春风摇杂树，言别还江汜。坚冰生绿潭，又客三千里。兆梦唯颜色，悬情乃文史。涤耳贵清言，披欢迟玉趾。秦城疑旧庐，伫立问焉如。稚子跪而说，还山将隐居。竹林既深远，松宇复清虚。迹迥事多逸，心安趣有馀。石门动高韵，草堂新著书。鶱飞久超绝，蹇足空踌躇。犹有昔时意，望君当照车。驱车当六国，何以须潜默。圣主常征贤，群公每举德。此时方独往，身志将何欲。愿谢山中人，回车首归躅。","dynasty":"唐代","title":"贻阎处士防卜居终南"}
{"author":"储光羲","content":"恍惚登高岭，裴回看落日。遥想仲长园，如亲幼安室。春渚菖蒲登，山中拨谷鸣。相思不道远，太息未知情。意君来此地，时复疏林薄。中夜扫闲门，迎晨闭菌阁。屣履清池上，家童奉信归。忧随落花散，目送归云飞。故交在天末，心知复千里。无人暂往来，独作中林士。","dynasty":"唐代","title":"山中贻崔六琪华"}
{"author":"储光羲","content":"中岁尚微道，始知将谷神。抗策还南山，水木自相亲。深林开一道，青嶂成四邻。平明去采薇，日入行刈薪。云归万壑暗，雪罢千崖春。始看玄鸟来，已见瑶华新。寄言搴芳者，无乃后时人。","dynasty":"唐代","title":"终南幽居献苏侍郎三首时拜太祝未上其二"}
{"author":"储光羲","content":"花潭竹屿傍幽蹊，画楫浮空入夜溪。芰荷覆水船难进，歌舞留人月易低。","dynasty":"唐代","title":"同武平一员外游湖五首时武贬金坛令其五"}
{"author":"储光羲","content":"青林碧屿暗相期，缓楫挥觥欲赋诗。借问高歌凡几转，河低月落五更时。","dynasty":"唐代","title":"同武平一员外游湖五首时武贬金坛令其二"}
{"author":"储光羲","content":"今之太守古诸侯，出入双旌垂七旒。朝览干戈时听讼，暮延宾客复登楼。西山漠漠崦嵫色，北渚沉沉江汉流。良宵清净方高会，绣服光辉联皂盖。鱼龙恍惚阶墀下，云雾杳冥窗户外。水灵慷慨行泣珠，游女飘飖思解佩。苍苍低月半遥城，落落疏星满太清。不分开襟悲楚奏，愿言吹笛退胡兵。轩后青丘埋猰貐，周王白羽扫欃枪。期君武节朝龙阙，余亦翱翔归玉京。","dynasty":"唐代","title":"同张侍御宴北楼"}
{"author":"储光羲","content":"明牧念行子，又言悲解携。初筵方落日，醉止到鸣鸡。过客来自北，大军居在西。丘家如讨逆，敢以庶盘溪。","dynasty":"唐代","title":"留别安庆李太守"}
{"author":"储光羲","content":"金堂策令名，仙掖居清位。鸣玉朝双阙，垂缨游两地。朝夕既论思，春秋仍书事。何言鲁声伯，忽下琼珠泪。","dynasty":"唐代","title":"陆著作挽歌其四"}
{"author":"储光羲","content":"遥山起真宇，西向尽花林。下见宫殿小，上看廊庑深。苑花落池水，天语闻松音。君子又知我，焚香期化心。","dynasty":"唐代","title":"石瓮寺"}
{"author":"储光羲","content":"西行一千里，暝色生寒树。暗闻歌吹声，知是长安路。","dynasty":"唐代","title":"长安道其二"}
{"author":"储光羲","content":"名岳徵仙事，清都访道书。山门入松柏，天路涵空虚。南极见朝采，西潭闻夜渔。远心尚云宿，浪迹出林居。为己存实际，忘形同化初。此行良已矣，不乐复何如。","dynasty":"唐代","title":"游茅山五首其五"}
{"author":"储光羲","content":"京山千里过，孤愤望中来。江势将天合，城门向水开。落霞明楚岸，夕露湿吴台。去去无相识，陈皇安在哉。","dynasty":"唐代","title":"临江亭五咏其五"}
{"author":"储光羲","content":"一山尽天苑，一峰开道宫。道花飞羽卫，天鸟游云空。玉殿俯玄水，春旗摇素风。夹门小松柏，覆井新梧桐。自昔大仙下，乃知元化功。神皇作桂馆，此意与天通。","dynasty":"唐代","title":"述降圣观"}
{"author":"储光羲","content":"河流有深曲，舟子莫能知。弭棹临沙屿，微吟西日驰。平明春色霁，两岸好风吹。去去川途尽，悠悠亲友离。汉宫成羽翼，伊水弄参差。为惜淮南子，如何攀桂枝。","dynasty":"唐代","title":"河中望鸟滩作贻吕四郎中"}
{"author":"储光羲","content":"仆人理车骑，西出金光逵。苍苍白帝郊，我将游灵池。太阴连晦朔，雨与天根违。凄风披田原，横污益山陂。农畯尽颠沛，顾望稼穑悲。皇灵恻群甿，神政张天维。坤纪戮屏翳，元纲扶逶迤。回塘清沧流，大曜悬金晖。秋色浮浑沌，清光随涟漪。豫章尽莓苔，柳杞成枯枝。骤闻汉天子，征彼西南夷。伐棘开洪渊，秉旄训我师。震云灵鼍鼓，照水蛟龙旂。锐士千万人，猛气如熊罴。刑罚一以正，干戈自有仪。坐作河汉倾，进退楼船飞。羽发鸿雁落，桧动芙蓉披。峨峨三云宫，肃肃振旅归。恶德忽小丑，器用穷地赀。上兵贵伐谋，此道不能为。吁哉蒸人苦，始曰征伐非。穆穆轩辕朝，耀德守方陲。君臣日安闲，远近无怨思。石鲸既蹭蹬，女牛亦流离。猵獭游渚隅，葭芦生漘湄。坎埳四十里，填游今已微。江伯方翱翔，天吴亟往来。桑榆惨无色，伫立暮霏霏。老幼樵木还，宾从回鞿羁。帝梦鲜鱼索，明月当报时。","dynasty":"唐代","title":"同诸公秋日游昆明池思古"}
{"author":"储光羲","content":"秋气肃天地，太行高崔嵬。猿狖清夜吟，其声一何哀。寂寞掩圭荜，梦寐游蓬莱。琪树远亭亭，玉堂云中开。洪崖吹箫管，玉女飘飖来。雨师既先后，道路无纤埃。鄙哉楚襄王，独好阳云台。","dynasty":"唐代","title":"杂诗二首其二"}
{"author":"储光羲","content":"洛城春雨霁，相送下江乡。树绿天津道，山明伊水阳。孤舟从此去，客思一何长。直望清波里，唯馀落日光。","dynasty":"唐代","title":"洛中送人还江东"}
{"author":"储光羲","content":"山中有流水，借问不知名。映地为天色，飞空作雨声。转来深涧满，分出小池平。恬澹无人见，年年长自清。","dynasty":"唐代","title":"咏山泉（一作题山中流泉）"}
{"author":"储光羲","content":"不言牧田远，不道牧陂深。所念牛驯扰，不乱牧童心。圆笠覆我首，长蓑披我襟。方将忧暑雨，亦以惧寒阴。大牛隐层坂，小牛穿近林。同类相鼓舞，触物成讴吟。取乐须臾间，宁问声与音。","dynasty":"唐代","title":"牧童词"}
{"author":"储光羲","content":"暮声杂初雁，夜色涵早秋。独见海中月，照君池上楼。山云拂高栋，天汉入云流。不惜朝光满，其如千里游。","dynasty":"唐代","title":"题陆山人楼"}
{"author":"储光羲","content":"越城临渤澥，晋国在河汾。仙绶两乡意，青郊一路分。野棠春未发，田雀暮成群。他日思吴会，尝因西北云。","dynasty":"唐代","title":"送姚六昆客任会稽何大蹇任孟县"}
{"author":"储光羲","content":"方塘深且广，伊昔俯吾庐。环岸垂绿柳，盈泽发红蕖。上延北原秀，下属幽人居。暑雨若混沌，清明如空虚。此乡多隐逸，水陆见樵渔。废赏亦何贵，为欢良易摅。且言重观国，当此赋归欤。","dynasty":"唐代","title":"仲夏入园中东陂"}
{"author":"储光羲","content":"高高琅琊台，台下生菌簵。照车十二乘，光彩不足谕。既当少微星，复隐高山雾。金丘华阳下，仙伯养晦处。茅茨对三峰，梧桐开一路。神溪绕皋陆，樵牧自成趣。时登青冥游，若从天江度。墟里献薇蕨，群公致衣缕。深沉复清净，偃仰视太素。猛兽识宾仆，赪霞知早暮。峨峨云龙开，忽有方伯遇。达人无不可，壮志且驰骛。融泄长鸡鸣，縯纷大鹏翥。赤墀高崱屴，一见如三顾。礼服正邦祀，刑冠肃王度。三辰明昭代，光启玄元祚。章台收杞梓，太液满鹓鹭。丰泽耀纯仁，八方晏黔庶。沉沉阊阖起，殷殷蓬莱曙。旌戟俨成行，鸡人传发煦。翔翼一如鹗，百辟莫不惧。清庙奉烝尝，灵山扈銮辂。天街时蹴踘，直指宴梐枑。四月纯阳初，雷雨始奋豫，逆星孛皇极，鈇锧静天步。酆镐舒曜灵，干戈藏武库。析ds增广运，直道有好恶。回迹清宪台，传骑东南去。列城异畴昔，近饯寡徒御。缠绵西关道，婉娈新丰树。伊洛不敢息，淮河任沿溯。乡亭茱萸津，先后非疏附。炎时方怵惕，有若践霜露。惆怅长岑长，寂寞梁王傅。纷吾家延州，结友在童孺。岑阳沐天德，邦邑持民务。踯躅望朝阴，如何复沦误。牙旷三千里，击辕非所慕。秋涛联沧溟，舟楫凑北固。江汜日绵眇，朝夕空寐寤。中洞松栝新，东皋阡陌故。馀辉方焜耀，可以欢邑聚。南华在濠上，谁辩魏王瓠。登陟芙蓉楼，为我时一赋。","dynasty":"唐代","title":"贻王侍御出台掾丹阳"}
{"author":"储光羲","content":"暮声杂初雁，夜色涵早秋。独见海中月，照君池上楼。山云拂高栋，天汉入云流。不惜朝光满，其如千里游。","dynasty":"唐代","title":"题陆山人楼"}
{"author":"储光羲","content":"圣君封太岳，十月建行旃。辇路开千里，寒云霁九天。故人多侍从，二子留伊川。河兖冰初合，关城月屡圆。暝过荥水上，闻说郑卿贤。材蔽行人右，名居东里先。制岩开别业，桑柘亦依然。待至金园侧，相将居一廛。","dynasty":"唐代","title":"荥阳马氏二子"}
{"author":"储光羲","content":"五年一巡狩，西幸过东畿。周国易居守，周人多怨思。君王敷惠政，程作贵从时。大厦非一木，沉沉临九逵。庆云宿飞栋，嘉树罗青墀。疏屏宜朝享，方塘堪水嬉。云中仰华盖，桁下望春旗。天意知如此，星言归洛师。","dynasty":"唐代","title":"望幸亭"}
{"author":"储光羲","content":"禅宫分两地，释子一为心。入道无来去，清言见古今。江寒池水绿，山暝竹园深。别有中天月，遥遥散夕阴。","dynasty":"唐代","title":"题虬上人房"}
{"author":"储光羲","content":"故园至新浦，遥复未百里。北望是他邦，纷吾即游士。潮来津门启，罢楫信流水。客意乃成欢，舟人亦相喜。迟迟菱荇上，泛泛菰蒲里。渐闻商旅喧，犹见凫鹥起。市亭忽云构，方物如山峙。吴王昔丧元，隋帝又灭祀。停舻一以眺，太息兴亡理。秋苑故池田，宫门新柳杞。我行苦炎月，乃及清昊始。此地日逢迎，终思隐君子。莫言异舒卷，形音在心耳。","dynasty":"唐代","title":"贻余处士"}
{"author":"储光羲","content":"他日曾游魏，魏家馀趾存。可怜宫殿所，但见桑榆繁。此去拜新职，为荣近故园。高阳八才子，况复在君门。","dynasty":"唐代","title":"饯张七琚任宗城即环之季也同产八人俱以才名知"}
{"author":"储光羲","content":"朝来仙阁听弦歌，暝入花亭见绮罗。池边命酒怜风月，浦口回船惜芰荷。","dynasty":"唐代","title":"同武平一员外游湖五首时武贬金坛令其三"}
{"author":"储光羲","content":"清旦历香岩，岩径纡复直。花林开宿雾，游目清霄极。分明窗户中，远近山川色。金沙童子戏，香饭诸天食。叫叫海鸿声，轩轩江燕翼。寄言清净者，闾阎徒自踣。","dynasty":"唐代","title":"京口题崇上人山亭"}
{"author":"储光羲","content":"野老本贫贱，冒暑锄瓜田。一畦未及终，树下高枕眠。荷蓧者谁子，皤皤来息肩。不复问乡墟，相见但依然。腹中无一物，高话羲皇年。落日临层隅，逍遥望晴川。使妇提蚕筐，呼儿榜渔船。悠悠泛绿水，去摘浦中莲。莲花艳且美，使我不能还。","dynasty":"唐代","title":"同王十三维偶然作十首其三"}
{"author":"储光羲","content":"神道本无已，成化亦自然。君居寥天上，德在玉华泉。真游践王豫，永日迟云仙。表微在营道，明祀将祈年。灵山俯新邑，松上生彩烟。岂知穆天子，远去瑶池边。","dynasty":"唐代","title":"荐玄德公庙"}
{"author":"储光羲","content":"下位日趋走，久之宾会疏。空迟偶词赋，所愧比园庐。朝念池上酌，暮逢林下书。方将固封守，暂欲混畋渔。衰柳隐长路，秋云满太虚。遥遥望左右，日入未回车。日入清风至，知君在西偏。车舆既成列，宾仆复能贤。迢递下墟坂，逍遥看井田。苍山起暮雨，极浦浮长烟。服义大如志，交欢数尽年。宁言十馀里，不见空来还。","dynasty":"唐代","title":"朝邑蔡主簿期不会二首"}
{"author":"储光羲","content":"北山种松柏，南山种蒺藜。出入虽同趣，所向各有宜。孔丘贵仁义，老氏好无为。我心若虚空，此道将安施。暂过伊阙间，晼晚三伏时。高阁入云中，芙蓉满清池。要自非我室，还望南山陲。","dynasty":"唐代","title":"同王十三维偶然作十首其二"}
{"author":"储光羲","content":"浊水菱叶肥，清水菱叶鲜。义不游浊水，志士多苦言。潮没具区薮，潦深云梦田。朝随北风去，暮逐南风还。浦口多渔家，相与邀我船。饭稻以终日，羹莼将永年。方冬水物穷，又欲休山樊。尽室相随从，所贵无忧患。","dynasty":"唐代","title":"相和歌辞。采菱曲"}
{"author":"储光羲","content":"城头落暮晖，城外捣秋衣。江水青云挹，芦花白雪飞。南州王气疾，东国海风微。借问商歌客，年年何处归。","dynasty":"唐代","title":"临江亭五咏其三"}
{"author":"储光羲","content":"青枫江上沧浪吟，白月宫中鹦鹉林。非有净清心，同道同房若断金。离居忽有云山意，清韵遥转舟楫事。去时能忆竹园游，来时莫忘桃园记。","dynasty":"唐代","title":"酬李壶关奉使行县忆诸公"}
{"author":"储光羲","content":"郊外亭皋远，野中岐路分。苑门临渭水，山翠杂春云。秦阁多遗典，吴台访阙文。君王思校理，莫滞清江濆。","dynasty":"唐代","title":"送沈校书吴中搜书"}
{"author":"储光羲","content":"圣主御青春，纶言命使臣。将修风伯祀，更福太平人。帟幕宵联事，坛场晓降神。帝心矜动物，非为属车人。","dynasty":"唐代","title":"祭风伯坛应张太祝作"}
{"author":"储光羲","content":"相送陇山头，东西陇水流。从来心胆盛，今日为君愁。暗雪迷征路，寒云隐戍楼。唯馀旌旆影，相逐去悠悠。","dynasty":"唐代","title":"陇头水送别"}
{"author":"储光羲","content":"门生故来往，知欲命浮觞。忽奉朝青阁，回车入上阳。落花满春水，疏柳映新塘。是日归来暮，劳君奏雅章。","dynasty":"唐代","title":"答王十三维"}
{"author":"储光羲","content":"故坛何肃肃，中野自无喧。烈火见陈信，飏言闻永存。房星隐曙色，朔风动寒原。今日歌天马，非关征大宛。","dynasty":"唐代","title":"和张太祝冬祭马步"}
{"author":"储光羲","content":"大夫沉楚水，千祀国人哀。习棹江流长，迎神雨雾开。标随绿云动，船逆清波来。下怖鱼龙起，上惊凫雁回。能令秋大有，鼓吹远相催。","dynasty":"唐代","title":"观竞渡"}
{"author":"储光羲","content":"相送陇山头，东西陇水流。从来心胆盛，今日为君愁。暗雪迷征路，寒云隐戍楼。唯馀旌旆影，相逐去悠悠。","dynasty":"唐代","title":"陇头水送别"}
{"author":"储光羲","content":"今之太守古诸侯，出入双旌垂七旒。朝览干戈时听讼，暮延宾客复登楼。西山漠漠崦嵫色，北渚沉沉江汉流。良宵清净方高会，绣服光辉联皂盖。鱼龙恍惚阶墀下，云雾杳冥窗户外。水灵慷慨行泣珠，游女飘飖思解佩。苍苍低月半遥城，落落疏星满太清。不分开襟悲楚奏，愿言吹笛退胡兵。轩后青丘埋猰貐，周王白羽扫欃枪。期君武节朝龙阙，余亦翱翔归玉京。","dynasty":"唐代","title":"同张侍御宴北楼"}
{"author":"储光羲","content":"君不见宋公仗钺诛燕后，英雄踊跃争趋走。小会衣冠吕梁壑，大征甲卒碻磝口。天门神武树元勋，九日茱萸飨六军。泛泛楼船游极浦，摇摇歌吹动浮云。居人满目市朝变，霸业犹存齐楚甸。泗水南流桐柏川，沂山北走琅琊县。沧海沉沉晨雾开，彭城烈烈秋风来。少年自古未得意，日暮萧条登古台。","dynasty":"唐代","title":"登戏马台作"}
{"author":"储光羲","content":"倾盖洛之滨，依然心事亲。龙门何以峻，曾是好词人。珥笔朝文陛，含章讽紫宸。帝城多壮观，被服长如春。天子俭为德，而能清约身。公卿尽虚位，天下自趣尘。如君物望美，令德声何已。高帝黜儒生，文皇谪才子。朝廷非不盛，谴谪良难恃。路出大江阴，川行碧峰里。斯言徒自玷，白玉岂为滓。希声尽众人，深识唯知己。知己怨生离，悠悠天一涯。寸心因梦断，孤愤为年移。花满芙蓉阙，春深朝夕池。空令千万里，长望白云垂。","dynasty":"唐代","title":"贻袁三拾遗谪作"}
{"author":"储光羲","content":"金祠起真宇，直上青云垂。地静我亦闲，登之秋清时。苍芜宜春苑，片碧昆明池。谁道天汉高，逍遥方在兹。虚形宾太极，携手行翠微。雷雨傍杳冥，鬼神中躨跜.灵变在倏忽，莫能穷天涯。冠上阊阖开，履下鸿雁飞。宫室低逦迤，群山小参差。俯仰宇宙空，庶随了义归。崱屴非大厦，久居亦以危。","dynasty":"唐代","title":"同诸公登慈恩寺塔"}
{"author":"储光羲","content":"烈风起江汉，白浪忽如山。方伯骤勤王，杞人亦忧天。酆镐顷霾晦，云龙召我贤。车骑北艰苦，艅艎西溯沿。水灵静湍濑，猛兽趋后先。龙楼开新阳，万里出云间。宇宙既焜耀，崇德济巨川。受命在神宗，振兵犹轩辕。煌煌逾涿鹿，穆穆更坤元。明王朝太阶，远迩望嘉言。游子淡何思，江湖将永年。","dynasty":"唐代","title":"奉别长史庾公太守徐公应召"}
{"author":"储光羲","content":"厥初游太学，相与极周旋。含采共朝暮，知言同古先。孟阳题剑阁，子云献甘泉。斯须旷千里，婉娩将十年。今来艳阳月，好鸟鸣翩翩。同声既求友，不肖亦怀贤。引领迟芳信，果枉瑶华篇。成颂非其德，高文徒自妍。声尘邈超越，比兴起孤绝。始信郢中人，乃能歌白雪。跂予北堂夜，摇笔酬明哲。绿竹动清风，层轩静华月。想像南山下，恬然谢朝列。犹恐鶗鴂鸣，坐看芳草歇。邀以青松色，同之白华洁。永愿登龙门，相将持此节。","dynasty":"唐代","title":"酬李处士山中见赠"}
{"author":"储光羲","content":"恍惚登高岭，裴回看落日。遥想仲长园，如亲幼安室。春渚菖蒲登，山中拨谷鸣。相思不道远，太息未知情。意君来此地，时复疏林薄。中夜扫闲门，迎晨闭菌阁。屣履清池上，家童奉信归。忧随落花散，目送归云飞。故交在天末，心知复千里。无人暂往来，独作中林士。","dynasty":"唐代","title":"山中贻崔六琪华"}
{"author":"储光羲","content":"暮声杂初雁，夜色涵早秋。独见海中月，照君池上楼。山云拂高栋，天汉入云流。不惜朝光满，其如千里游。","dynasty":"唐代","title":"题陆山人楼"}
{"author":"储光羲","content":"遥山起真宇，西向尽花林。下见宫殿小，上看廊庑深。苑花落池水，天语闻松音。君子又知我，焚香期化心。","dynasty":"唐代","title":"石瓮寺"}
{"author":"储光羲","content":"南阳隐居者，筑室丹溪源。溪冷惧秋晏，室寒欣景暾。山鸡鸣菌阁，水雾入衡门。东岭或舒啸，北窗时讨论。封君渭阳竹，逸士汉阴园。何必崆峒上，独为尧所尊。","dynasty":"唐代","title":"题崔山人别业"}
{"author":"储光羲","content":"主家隐溪口，微路入花源。数日朝青阁，彩云独在门。双楼夹一殿，玉女侍玄元。扶橑尽蟠木，步檐多画繙。新松引天籁，小柏绕山樊。坐弄竹阴远，行随溪水喧。石池辨春色，林兽知人言。未逐凤凰去，真宫在此原。","dynasty":"唐代","title":"昭圣观"}
{"author":"储光羲","content":"温泉作天邑，直北开新洲。未有菰蒲生，即闻凫雁游。六亭在高岸，数岛居中流。晦日望清波，相与期泛游。西道苦转毂，北堤疲行舟。清泠水木阴，才可适我忧。","dynasty":"唐代","title":"晦日任桥池亭"}
{"author":"储光羲","content":"不言牧田远，不道牧陂深。所念牛驯扰，不乱牧童心。圆笠覆我首，长蓑披我襟。方将忧暑雨，亦以惧寒阴。大牛隐层坂，小牛穿近林。同类相鼓舞，触物成讴吟。取乐须臾间，宁问声与音。","dynasty":"唐代","title":"牧童词"}
{"author":"储光羲","content":"真王清净子，燕居复行心。结宇邻居邑，寤言非远寻。丹青丈室满，草树一庭深。秀色玄冬发，交枝白日阴。江流映朱户，山鸟鸣香林。独住已寂寂，安知浮与沉。","dynasty":"唐代","title":"题眄上人禅居"}
{"author":"储光羲","content":"鸣鞭过酒肆，袨服游倡门。百万一时尽，含情无片言。西行一千里，暝色生寒树。暗闻歌吹声，知是长安路。","dynasty":"唐代","title":"长安道"}
{"author":"储光羲","content":"新林二月孤舟还，水满清江花满山。借问故园隐君子，时时来往住人间。","dynasty":"唐代","title":"寄孙山人"}
{"author":"储光羲","content":"山中有流水，借问不知名。映地为天色，飞空作雨声。转来深涧满，分出小池平。恬澹无人见，年年长自清。","dynasty":"唐代","title":"咏山泉（一作题山中流泉）"}
{"author":"储光羲","content":"精思莫知日，意静如空虚。三鸟自来去，九光遥卷舒。新池近天井，玉宇停云车。余亦苦山路，洗心祈道书。","dynasty":"唐代","title":"贻韦鍊师"}
{"author":"储光羲","content":"山横小苑前，路尽大江边。此地兴王业，无如宋主贤。潮生建业水，风散广陵烟。直望清波里，秪言别有天。","dynasty":"唐代","title":"临江亭五咏其二"}
{"author":"储光羲","content":"城头落暮晖，城外捣秋衣。江水青云挹，芦花白雪飞。南州王气疾，东国海风微。借问商歌客，年年何处归。","dynasty":"唐代","title":"临江亭五咏其三"}
{"author":"储光羲","content":"古木啸寒禽，层城带夕阴。梁园多绿柳，楚岸尽枫林。山际空为险，江流长自深。平生何以恨，天地本无心。","dynasty":"唐代","title":"临江亭五咏其四"}
{"author":"储光羲","content":"京山千里过，孤愤望中来。江势将天合，城门向水开。落霞明楚岸，夕露湿吴台。去去无相识，陈皇安在哉。","dynasty":"唐代","title":"临江亭五咏其五"}
{"author":"储光羲","content":"山中有流水，借问不知名。映地为天色，飞空作雨声。转来深涧满，分出小池平。恬澹无人见，年年长自清。","dynasty":"唐代","title":"咏山泉"}
{"author":"储光羲","content":"洛水春冰开，洛城春水绿。朝看大道上，落花乱马足。","dynasty":"唐代","title":"洛阳道五首献吕四郎中其一"}
{"author":"储光羲","content":"剧孟不知名，千金买宝剑。出入平津邸，自言娇且艳。","dynasty":"唐代","title":"洛阳道五首献吕四郎中其二"}
{"author":"储光羲","content":"胡王知妾不胜悲，乐府皆传汉国辞。朝来马上箜篌引，稍似宫中闲夜时。","dynasty":"唐代","title":"明妃曲四首其二"}
{"author":"储光羲","content":"彩骑双双引宝车，羌笛两两奏胡笳。若为别得横桥路，莫隐宫中玉树花。","dynasty":"唐代","title":"明妃曲四首其四"}
{"author":"储光羲","content":"青林碧屿暗相期，缓楫挥觥欲赋诗。借问高歌凡几转，河低月落五更时。","dynasty":"唐代","title":"同武平一员外游湖五首时武贬金坛令其二"}
{"author":"储光羲","content":"朝来仙阁听弦歌，暝入花亭见绮罗。池边命酒怜风月，浦口回船惜芰荷。","dynasty":"唐代","title":"同武平一员外游湖五首时武贬金坛令其三"}
{"author":"储光羲","content":"朦胧竹影蔽岩扉，淡荡荷风飘舞衣。舟寻绿水宵将半，月隐青林人未归。","dynasty":"唐代","title":"同武平一员外游湖五首时武贬金坛令其四"}
{"author":"储光羲","content":"花潭竹屿傍幽蹊，画楫浮空入夜溪。芰荷覆水船难进，歌舞留人月易低。","dynasty":"唐代","title":"同武平一员外游湖五首时武贬金坛令其五"}
{"author":"储光羲","content":"十年别乡县，西去入皇州。此意在观国，不言空远游。九衢平若水，利往无轻舟。北洛反初路，东江还故丘。春山多秀木，碧涧尽清流。不见子桑扈，当从方外求。","dynasty":"唐代","title":"游茅山五首其一"}
{"author":"储光羲","content":"世业传儒行，行成非不荣。其如怀独善，况以闻长生。家近华阳洞，早年深此情。巾车云路入，理棹瑶溪行。天地朝光满，江山春色明。王庭有轩冕，此日方知轻。","dynasty":"唐代","title":"游茅山五首其二"}
{"author":"储光羲","content":"平生非作者，望古怀清芬。心以道为际，行将时不群。兹山在人境，灵贶久传闻。远势一峰出，近形千嶂分。冬春有茂草，朝暮多鲜云。此去亦何极，但言西日曛。","dynasty":"唐代","title":"游茅山五首其三"}
{"author":"储光羲","content":"昔贤居柱下，今我去人间。良以直心旷，兼之外视闲。垂纶非钓国，好学异希颜。落日登高屿，悠然望远山。溪流碧水去，云带清阴还。想见中林士，岩扉长不关。","dynasty":"唐代","title":"游茅山五首其四"}
{"author":"储光羲","content":"名岳徵仙事，清都访道书。山门入松柏，天路涵空虚。南极见朝采，西潭闻夜渔。远心尚云宿，浪迹出林居。为己存实际，忘形同化初。此行良已矣，不乐复何如。","dynasty":"唐代","title":"游茅山五首其五"}
{"author":"储光羲","content":"南国久为思，西都尝作宾。云开天地色，日照山河春。善听在知己，扬光唯达人。妙年弄柔翰，弱冠偶良晨。擢第文昌阁，还家沧海滨。寸心何所望，东掖有贤臣。","dynasty":"唐代","title":"秦中初霁献给事二首其二"}
{"author":"储光羲","content":"綵服去江汜，白云生大梁。星辰动异色，羔雁成新行。日望天朝近，时忧郢路长。情言间薖轴，惠念及沧浪。松柏以之茂，江湖亦自忘。贾生方吊屈，岂敢比南昌。","dynasty":"唐代","title":"奉酬张五丈垂赠"}
{"author":"储光羲","content":"大夫沈楚水，千祀国人哀。习棹江流长，迎神雨雾开。标随绿云动，船逆清波来。下怖鱼龙起，上惊凫雁回。能令秋大有，鼓吹远相催。","dynasty":"唐代","title":"观竞渡"}
{"author":"储光羲","content":"上出蓬莱时，六龙俨齐首。长道舒羽仪，彤云映前后。天声殷宇宙，真气到林薮。","dynasty":"唐代","title":"述华清宫五首其二"}
{"author":"储光羲","content":"昔在轩辕朝，五城十二楼。今我神泉宫，独在骊山陬。群方趋顺动，百辟随天游。","dynasty":"唐代","title":"述华清宫五首其三"}
{"author":"储光羲","content":"正月开阳和，通门缉元化。穆穆睟容归，岂为明灯夜。高山大风起，肃肃随龙驾。","dynasty":"唐代","title":"述华清宫五首其四"}
{"author":"储光羲","content":"上林神君宫，此地即明庭。山开鸿濛色，天转招摇星。三雪报大有，孰为非我灵。","dynasty":"唐代","title":"述华清宫五首其五"}
{"author":"储光羲","content":"东风吹大河，河水如倒流。河洲尘沙起，有若黄云浮。赪霞烧广泽，洪曜赫高丘。野老泣相语，无地可荫休。翰林有客卿，独负苍生忧。中夜起踯躅，思欲献厥谋。君门峻且深，踠足空夷犹。","dynasty":"唐代","title":"效古二首其二"}
{"author":"储光羲","content":"秋气肃天地，太行高崔嵬。猿狖清夜吟，其声一何哀。寂寞掩圭荜，梦寐游蓬莱。琪树远亭亭，玉堂云中开。洪崖吹箫管，玉女飘飖来。雨师既先后，道路无纤埃。鄙哉楚襄王，独好阳云台。","dynasty":"唐代","title":"杂诗二首其二"}
{"author":"储光羲","content":"归路秦城下，寒云惨平田。故园沧海边，绿柳覆平川。送客异他日，还舟殊昔年。华亭有明月，长向陇头悬。","dynasty":"唐代","title":"陆著作挽歌其二"}
{"author":"储光羲","content":"剑水千人石，荆江万里流。英英有君子，才德满中州。明道俟良佐，惟贤初薄游。生涯一朝尽，寂寞夜台幽。","dynasty":"唐代","title":"陆著作挽歌其三"}
{"author":"储光羲","content":"金堂策令名，仙掖居清位。鸣玉朝双阙，垂缨游两地。朝夕既论思，春秋仍书事。何言鲁声伯，忽下琼珠泪。","dynasty":"唐代","title":"陆著作挽歌其四"}
{"author":"储光羲","content":"令德弃人世，明朝降宠章。起居存有位，著作没为郎。寒水落南浦，月华虚北堂。松门一长想，彷佛见清扬。","dynasty":"唐代","title":"陆著作挽歌其五"}
{"author":"储光羲","content":"中岁尚微道，始知将谷神。抗策还南山，水木自相亲。深林开一道，青嶂成四邻。平明去采薇，日入行刈薪。云归万壑暗，雪罢千崖春。始看玄鸟来，已见瑶华新。寄言搴芳者，无乃后时人。","dynasty":"唐代","title":"终南幽居献苏侍郎三首时拜太祝未上其二"}
{"author":"储光羲","content":"卜筑青岩里，云萝四垂阴。虚室若无人，乔木自成林。时有清风至，侧闻樵采音。凤皇鸣南冈，望望隔层岑。既言山路远，复道溪流深。偓佺空中游，虬龙水间吟。何当见轻翼，为我达远心。","dynasty":"唐代","title":"终南幽居献苏侍郎三首时拜太祝未上其三"}
{"author":"储光羲","content":"北山种松柏，南山种蒺藜。出入虽同趣，所向各有宜。孔丘贵仁义，老氏好无为。我心若虚空，此道将安施。暂过伊阙间，晼晚三伏时。高阁入云中，芙蓉满清池。要自非我室，还望南山陲。","dynasty":"唐代","title":"同王十三维偶然作十首其二"}
{"author":"储光羲","content":"野老本贫贱，冒暑锄瓜田。一畦未及终，树下高枕眠。荷蓧者谁子，皤皤来息肩。不复问乡墟，相见但依然。腹中无一物，高话羲皇年。落日临层隅，逍遥望晴川。使妇提蚕筐，呼儿榜渔船。悠悠泛绿水，去摘浦中莲。莲花艳且美，使我不能还。","dynasty":"唐代","title":"同王十三维偶然作十首其三"}
{"author":"储光羲","content":"浮云在虚空，随风复卷舒。我心方处顺，动作何忧虞。但言婴世网，不复得閒居。迢递别东国，超遥来西都。见人乃恭敬，曾不问贤愚。虽若不能言，中心亦难诬。故乡满亲戚，道远情日疏。偶欲陈此意，复无南飞凫。","dynasty":"唐代","title":"同王十三维偶然作十首其四"}
{"author":"储光羲","content":"草木花叶生，相与命为春。当非草木意，信是故时人。静念恻群物，何由知至真。狂歌问夫子，夫子莫能陈。凤皇飞且鸣，容裔下天津。清净无言语，兹焉庶可亲。","dynasty":"唐代","title":"同王十三维偶然作十首其五"}
{"author":"储光羲","content":"黄河流向东，弱水流向西。趋舍各有异，造化安能齐。妾本邯郸女，生长在丛台。既闻容见宠，复想玄为妻。刻画尚风流，幸会君招携。逶迤歌舞座，婉娈芙蓉闺。日月方向除，恩爱忽焉暌。弃置谁复道，但悲生不谐。羡彼匹妇意，偕老常同栖。","dynasty":"唐代","title":"同王十三维偶然作十首其六"}
{"author":"储光羲","content":"日暮登春山，山鲜云复轻。远近看春色，踟蹰新月明。仙人浮丘公，对月时吹笙。丹鸟飞熠熠，苍蝇乱营营。群动汩吾真，讹言伤我情。安得如子晋，与之游太清。","dynasty":"唐代","title":"同王十三维偶然作十首其七"}
{"author":"储光羲","content":"耽耽铜鞮宫，遥望长数里。宾客无多少，出入皆珠履。朴儒亦何为，辛苦读旧史。不道无家舍，效他养妻子。冽冽玄冬暮，衣裳无准拟。偶然著道书，神人养生理。公卿时见赏，赐赉难具纪。莫问身后事，且论朝夕是。","dynasty":"唐代","title":"同王十三维偶然作十首其八"}
{"author":"储光羲","content":"空山暮雨来，众鸟竟栖息。斯须照夕阳，双双复抚翼。我念天时好，东田有稼穑。浮云蔽川原，新流集沟洫。裴回顾衡宇，僮仆邀我食。卧览床头书，睡看机中织。想见明膏煎，中夜起唧唧。","dynasty":"唐代","title":"同王十三维偶然作十首其九"}
{"author":"储光羲","content":"四邻竞丰屋，我独好卑室。窈窕高台中，时闻抚新瑟。狂飙动地起，拔木乃非一。相顾始知悲，中心忧且慄。蚩蚩命子弟，恨不居高秩。日入宾从归，清晨冠盖出。中庭有奇树，荣早衰复疾。此道犹不知，微言安可述。","dynasty":"唐代","title":"同王十三维偶然作十首其十"}
{"author":"储光羲","content":"春至鸧鹒鸣，薄言向田墅。不能自力作，黾勉娶邻女。既念生子孙，方思广田圃。闲时相顾笑，喜悦好禾黍。夜夜登啸台，南望洞庭渚。百草被霜露，秋山响砧杵。却羡故年时，中情无所取。","dynasty":"唐代","title":"田家杂兴八首其一"}
{"author":"储光羲","content":"众人耻贫贱，相与尚膏腴。我情既浩荡，所乐在畋渔。山泽时晦暝，归家暂闲居。满园植葵藿，绕屋树桑榆。禽雀知我闲，翔集依我庐。所愿在优游，州县莫相呼。日与南山老，兀然倾一壶。","dynasty":"唐代","title":"田家杂兴八首其二"}
{"author":"储光羲","content":"逍遥阡陌上，远近无相识。落日照秋山，千岩同一色。网罟绕深莽，鹰鹯始轻翼。猎马既如风，奔兽莫敢息。驻旗沧海上，犒士吴宫侧。楚国有夫人，性情本贞直。鲜禽徒自致，终岁竟不食。","dynasty":"唐代","title":"田家杂兴八首其三"}
{"author":"储光羲","content":"田家趋垄亩，当昼掩虚关。邻里无烟火，儿童共幽闲。桔槔悬空圃，鸡犬满桑间。时来农事隙，采药游名山。但言所采多，不念路险艰。人生如蜉蝣，一往不可攀。君看西王母，千载美容颜。","dynasty":"唐代","title":"田家杂兴八首其四"}
{"author":"储光羲","content":"平生养情性，不复计忧乐。去家行卖畚，留滞南阳郭。秋至黍苗黄，无人可刈获。稚子朝未饭，把竿逐鸟雀。忽见梁将军，乘车出宛洛。意气轶道路，光辉满墟落。安知负薪者，咥咥笑轻薄。","dynasty":"唐代","title":"田家杂兴八首其五"}
{"author":"储光羲","content":"楚山有高士，梁国有遗老。筑室既相邻，向田复同道。糗糒常共饭，儿孙每更抱。忘此耕耨劳，愧彼风雨好。蟪蛄鸣空泽，鶗鴂伤秋草。日夕寒风来，衣裳苦不早。","dynasty":"唐代","title":"田家杂兴八首其六"}
{"author":"董绍","content":"走马山之阿，马渴饮黄河。宁谓胡关下，复闻楚客歌。","dynasty":"南北朝","title":"高平牧马诗"}
{"author":"韦元旦","content":"震维芳月季，宸极众星尊。珮玉朝三陛，鸣珂度九门。挈壶分早漏，伏槛耀初暾。北倚苍龙阙，西临紫凤垣。词庭草欲奏，温室树无言。鳞翰空为忝，长怀圣主恩。","dynasty":"唐代","title":"早朝"}
{"author":"韦元旦","content":"桐柏膺新命，芝兰惜旧游。鸣皋夜鹤在，迁木早莺求。传拥淮源路，尊空灞水流。落花纷送远，春色引离忧。","dynasty":"唐代","title":"饯唐州高使君赴任"}
{"author":"韦元旦","content":"云物开千里，天行乘九月。丝言丹凤池，旆转苍龙阙。灞水欢娱地，秦京游侠窟。欣承解愠词，圣酒黄花发。","dynasty":"唐代","title":"奉和九日幸临渭亭登高应制得月字"}
{"author":"韦元旦","content":"柔远安夷俗，和亲重汉年。军容旌节送，国命锦车传。琴曲悲千里，箫声恋九天。唯应西海月，来就掌珠圆。","dynasty":"唐代","title":"奉和送金城公主适西蕃应制"}
{"author":"韦元旦","content":"灞涘长安恒近日，殷正腊月早迎新。池鱼戏叶仍含冻，宫女裁花已作春。向苑云疑承翠幄，入林风若起青蘋.年年斗柄东无限，愿挹琼觞寿北辰。","dynasty":"唐代","title":"奉和立春游苑迎春应制"}
{"author":"韦元旦","content":"九重楼阁半山霞，四望韶阳春未赊。侍跸妍歌临灞涘，留觞艳舞出京华。危竿竞捧中街日，戏马争衔上苑花。景色欢娱长若此，承恩不醉不还家。","dynasty":"唐代","title":"奉和圣制春日幸望春宫应制"}
{"author":"韦元旦","content":"鸾凤旌旗拂晓陈，鱼龙角牴大明辰。青韶既肇人为日，绮胜初成日作人。圣藻凌云裁柏赋，仙歌促宴摘梅春。垂旒一庆宜年酒，朝野俱欢荐寿新。","dynasty":"唐代","title":"奉和人日宴大明宫恩赐彩缕人胜应制"}
{"author":"韦元旦","content":"银河南渚帝城隅，帝辇平明出九衢。刻凤蟠螭凌桂邸，穿池叠石写蓬壶。琼箫暂下钧天乐，绮缀长悬明月珠。仙榜承恩争既醉，方知朝野更欢娱。","dynasty":"唐代","title":"奉和幸安乐公主山庄应制"}
{"author":"韦元旦","content":"沧池漭沆帝城边，殊胜昆明凿汉年。夹岸旌旗疏辇道，中流箫鼓振楼船。云峰四起迎宸幄，水树千重入御筵。宴乐已深鱼藻咏，承恩更欲奏甘泉。","dynasty":"唐代","title":"兴庆池侍宴应制"}
{"author":"韦元旦","content":"主第新成银作榜，宾筵广宴玉为楼。壶觞既卜仙人夜，歌舞宜停织女秋。","dynasty":"唐代","title":"夜宴安乐公主宅"}
{"author":"韦元旦","content":"岩突金银台，登攀信美哉！白林丛万壑，珠缀结三台。应物尽标胜，冥心无去来。{汞夆/金}明巾铁柱，长欲助盐梅。","dynasty":"唐代","title":"五言奉和姚元崇相公过楼岩寺诗"}
{"author":"陈孔硕","content":"既全国色与天香，底用人间紫与黄。却喜骚人称第一，至今唤作百花王。","dynasty":"宋代","title":"牡丹"}
{"author":"陈孔硕","content":"北望非吾土，南来独此翁。孔颜当日意，杞宋百年风。与物阳春阔，随形镜影空。吾侪竟何罪，斯道合成穷。","dynasty":"宋代","title":"挽吕东莱先生"}
{"author":"陈孔硕","content":"语绝香奁坏，人非铁馨存。罢官空数日，挟策与谁论。丈室尘埃乱，层城草木昏。寸心无诉处，号绝向令原。","dynasty":"宋代","title":"挽吕东莱先生"}
{"author":"陈孔硕","content":"鸣鼓人皆可，弹琴今复谁。尽赊王媪酒，休赋大苏诗。","dynasty":"宋代","title":"无题"}
{"author":"陈孔硕","content":"腊雪逢春次第消，等閒著脚上溪桥。柳条毕竟带儿女，一夜东风眼便娇。","dynasty":"宋代","title":"杨柳"}
{"author":"陈孔硕","content":"语绝香奁坏，人非铁磬存。罢官空数日，挟策与谁论。丈室尘埃乱，层城草木昏。寸心无诉处，号绝向令原。","dynasty":"宋代","title":"挽吕东莱先生其二"}
{"author":"陈孔硕","content":"昔闻子元子，爱歌于蔿于。遣风今有继，此意古为徒。犊价踰刀剑，原饴变堇荼。闻弦知岂弟，连袂此欢呼。近事先苞篚，何人问牧刍。聚星亭涧好，容我受廛无。","dynasty":"宋代","title":"寄题刘潜夫于蔿于斋"}
{"author":"陈孔硕","content":"几树繁红一径深，春风裁剪锦成屏。花前莫作渊才恨，且看杨妃睡未醒。","dynasty":"宋代","title":"海棠"}
{"author":"陈孔硕","content":"昔闻子元子，爱歌于蒍于。遣风今有继，此意古为徒。犊价逾刀剑，原饴变堇荼。闻弦知岂弟，连袂此欢呼。近事先苞篚，何人问牧芻。聚星亭涧好，容我受廛无。","dynasty":"宋代","title":"寄题刘潜夫于蒍于斋"}
{"author":"陈孔硕","content":"南民何德辱公忧，六辔周遭死始休。","dynasty":"宋代","title":"句"}
{"author":"安扶","content":"云来本无心，云去亦无迹。要是莫逆交，更为不速客。","dynasty":"宋代","title":"白云亭"}
{"author":"蔡开","content":"瞰水地仍敞，开窗望不迷。良畴连远近，秀野混高低。晓起烟千树，春耕雨一犁。道人深乐此，坏衲且幽栖。","dynasty":"宋代","title":"平绿轩"}
{"author":"聂夷中","content":"二月卖新丝，五月粜新谷。医得眼前疮，剜却心头肉。我愿君王心，化作光明烛。不照绮罗筵，只照逃亡屋。","dynasty":"唐代","tags":"同情，农民","title":"咏田家/伤田家"}
{"author":"聂夷中","content":"父耕原上田，子劚山下荒。六月禾未秀，官家已修仓。","dynasty":"唐代","tags":"忧国忧民，讽刺","title":"田家"}
{"author":"聂夷中","content":"种花满西园，花发青楼道。花下一禾生，去之为恶草。","dynasty":"唐代","tags":"写人，讽刺","title":"公子家/公子行/长安花"}
{"author":"聂夷中","content":"日往无复见，秋堂暮仍学。玄发不知白，晓人寒铜觉。为材未离群，有玉犹在璞。谁把碧桐枝，刻作云门乐。","dynasty":"唐代","title":"秋夕"}
{"author":"聂夷中","content":"日月似有事，一夜行一周。草木犹须老，人生得无愁。一饮解百结，再饮破百忧。白发欺贫贱，不入醉人头。我愿东海水，尽向杯中流。安得阮步兵，同入醉乡游。","dynasty":"唐代","title":"杂曲歌辞。饮酒乐"}
{"author":"聂夷中","content":"萱草生堂阶，游子行天涯。慈亲倚门望，不见萱草花。","dynasty":"唐代","title":"游子行"}
{"author":"聂夷中","content":"莫言行路难，夷狄如中国。谓言骨肉亲，中门如异域。出处全在人，路亦无通塞。门前两条辙，何处去不得。","dynasty":"唐代","title":"杂曲歌辞。行路难"}
{"author":"聂夷中","content":"金刀翦轻云，盘用黄金缕。装束赵飞燕，教来掌上舞。舞罢飞燕死，片片随风去。","dynasty":"唐代","title":"杂曲歌辞。大垂手"}
{"author":"聂夷中","content":"两叶能蔽目，双豆能塞聪。理身不知道，将为天地聋。扰扰造化内，茫茫天地中。苟或有所愿，毛发亦不容。","dynasty":"唐代","title":"杂兴"}
{"author":"聂夷中","content":"金刀剪轻云，盘用黄金缕。装束赵飞燕，教来掌上舞。舞罢飞燕死，片片随风去。","dynasty":"唐代","title":"大垂手"}
{"author":"聂夷中","content":"念远心如烧，不觉中夜起。桃花带露泛，立在月明里。","dynasty":"唐代","title":"杂曲歌辞。起夜半"}
{"author":"聂夷中","content":"此地无驻马，夜中犹走轮。所以路旁草，少于衣上尘。","dynasty":"唐代","title":"横吹曲辞。长安道"}
{"author":"聂夷中","content":"八月木荫薄，十叶三堕枝。人生过五十，亦已同此时。朝出东郭门，嘉树郁参差。暮出西郭门，原草已离披。南邻好台榭，北邻善歌吹。荣华忽消歇，四顾令人悲。生死与荣辱，四者乃常期。古人耻其名，没世无人知。无言鬓似霜，勿谓发如丝。耆年无一善，何殊食乳儿。","dynasty":"唐代","title":"相和歌辞。短歌行"}
{"author":"聂夷中","content":"男儿徇大义，立节不沽名。腰间悬陆离，大歌胡无行。不读战国书，不览黄石经。醉卧咸阳楼，梦入受降城。更愿生羽翼，飞身入青冥。请携天子剑，斫下旄头星。自然胡无人，虽有无战争。悠哉典属国，驱羊老一生。","dynasty":"唐代","title":"相和歌辞。胡无人行"}
{"author":"聂夷中","content":"生在绮罗下，岂识渔阳道。良人自戍来，夜夜梦中到。渔阳万里远，近于中门限。中门逾有时，渔阳常在眼。良人昨日去，明日又不还。别时各有泪，零落青楼前。君泪濡罗巾，妾泪滴路尘。罗巾今在手，日得随妾身。路尘如因飞，得上君车轮。","dynasty":"唐代","title":"相和歌辞。杂怨三首"}
{"author":"聂夷中","content":"众鸟各归枝，乌乌尔不栖。还应知妾恨，故向绿窗啼。","dynasty":"唐代","title":"相和歌辞。乌夜啼"}
{"author":"聂夷中","content":"一雀入官仓，所食能损几。所虑往损频，官仓乃害尔。鱼网不在天，鸟网不在水。饮啄要自然，何必空城里。","dynasty":"唐代","title":"杂曲歌辞。空城雀"}
{"author":"聂夷中","content":"燕台累黄金，上欲招儒雅。贵得贤士来，更下于隗者。自然乐毅徒，趋风走天下。何必驰凤书，旁求向林野。燕台高百尺，燕灭台亦平。一种是亡国，犹得礼贤名。何似章华畔，空馀禾黍生。","dynasty":"唐代","title":"燕台二首"}
{"author":"聂夷中","content":"片玉一尘轻，粒粟山丘重。唐虞贵民食，只是勤播种。前圣后圣同，今人古人共。一岁如苦饥，金玉何所用。","dynasty":"唐代","title":"古兴"}
{"author":"聂夷中","content":"汉代多豪族，恩深益骄逸。走马踏杀人，街吏不敢诘。红楼宴青春，数里望云蔚。金缸焰胜昼，不畏落晖疾。美人尽如月，南威莫能匹。芙蓉自天来，不向水中出。飞琼奏云和，碧箫吹凤质。唯恨鲁阳死，无人驻白日。花树出墙头，花里谁家楼。一行书不读，身封万户侯。美人楼上歌，不是古凉州。","dynasty":"唐代","title":"公子行二首"}
{"author":"聂夷中","content":"八月木阴薄，十叶三堕枝。人生过五十，亦已同此时。朝出东郭门，嘉树郁参差。暮出西郭门，原草已离披。南邻好台榭，北邻善歌吹。荣华忽销歇，四顾令人悲。生死与荣辱，四者乃常期。古人耻其名，没世无人知。无言鬓似霜，勿谓事如丝。耆年无一善，何殊食乳儿。","dynasty":"唐代","title":"短歌"}
{"author":"聂夷中","content":"有京如在道，日日先鸡起。不离十二街，日行一百里。役役大块上，周朝复秦市。贵贱与贤愚，古今同一轨。白兔落天西，赤鸦飞海底。一日复一日，日日无终始。自嫌性如石，不达荣辱理。试问九十翁，吾今尚如此。","dynasty":"唐代","title":"住京寄同志"}
{"author":"聂夷中","content":"后达多晚荣，速得多疾倾。君看构大厦，何曾一日成。在暖须在桑，在饱须在耕。君子贵弘道，道弘无不亨。太阳垂好光，毛发悉见形。我亦二十年，直似戴盆行。荆山产美玉，石石皆坚贞。未必尽有玉，玉且间石生。精卫一微物，犹恐填海平。","dynasty":"唐代","title":"客有追叹后时者作诗勉之"}
{"author":"聂夷中","content":"先生五岳游，文焰灭金鼎。日下鹤过时，人间空落影。常言一粒药，不随死生境。何当列御寇，去问仙人请。","dynasty":"唐代","title":"访嵩阳道士不遇"}
{"author":"聂夷中","content":"微月东南明，双牛耕古城。但耕古城地，不知古城名。当昔置此城，岂料今日耕。蔓草已离披，狐兔何纵横。秋云零落散，秋风萧条生。对古良可叹，念今转伤情。古人已冥冥，今人又营营。不知马蹄下，谁家旧台亭。","dynasty":"唐代","title":"早发邺北经古城"}
{"author":"聂夷中","content":"市朝束名利，林泉系清通。岂知黄尘内，迥有白云踪。轻流逗密蓧，直干入宽空。高吟五君咏，疑对九华峰。我知种竹心，欲扇清凉风。我知决泉意，将明济物功。有琴不张弦，众星列梧桐。须知淡澹听，声在无声中。地非樵者路，武陵又何逢。只虑迷所归，池上日西东。","dynasty":"唐代","title":"题贾氏林泉"}
{"author":"聂夷中","content":"泉州五更鼓，月落西南维。此时有行客，别我孤舟归。上国身无主，下第诚可悲。","dynasty":"唐代","title":"送友人归江南"}
{"author":"聂夷中","content":"出门四顾望，此日何徘徊。终南旧山色，夫子安在哉。君诗如门户，夕闭昼还开。君名如四时，春尽夏复来。原野多丘陵，累累如高台。君坟须数尺，谁与夫子偕。","dynasty":"唐代","title":"哭刘驾博士"}
{"author":"聂夷中","content":"故乡归路隔高雷，见说年来事可哀。村落日中眠虎豹，田园雨后长蒿莱。海隅久已无春色，地底真成有劫灰。荆棘满山行不得，不知当日是谁栽。","dynasty":"唐代","title":"闻人说海北事有感"}
{"author":"聂夷中","content":"种花满西园，花发青楼道。花下一禾生，去之为恶草。","dynasty":"唐代","title":"公子家"}
{"author":"聂夷中","content":"燕台累黄金，上欲招儒雅。贵得贤士来，更下于隗者。自然乐毅徒，趋风走天下。何必驰凤书，旁求向林野。","dynasty":"唐代","title":"燕台二首其一"}
{"author":"聂夷中","content":"燕台高百尺，燕灭台亦平。一种是亡国，犹得礼贤名。何似章华畔，空馀禾黍生。","dynasty":"唐代","title":"燕台二首其二"}
{"author":"聂夷中","content":"灞上送行客，听唱行客歌。适来桥下水，已作渭川波。人间荣乐少，四海别离多。但恐别离泪，自成苦水河。劝尔一杯酒，所赠无馀多。","dynasty":"唐代","title":"劝酒二首其二"}
{"author":"聂夷中","content":"花树出墙头，花里谁家楼。一行书不读，身封万户侯。美人楼上歌，不是古凉州。","dynasty":"唐代","title":"公子行二首其二"}
{"author":"聂夷中","content":"父耕原上田，子斸山下荒。六月禾未秀，官家已修仓。","dynasty":"唐代","title":"田家二首其一"}
{"author":"聂夷中","content":"良人昨日去，明日又不还。别时各有泪，零落青楼前。","dynasty":"唐代","title":"相和歌辞杂怨三首其二"}
{"author":"聂夷中","content":"欲别牵郎衣，问郎游何处？不恨归日迟，莫向临邛去。","dynasty":"唐代","title":"杂曲歌辞古别离"}
{"author":"张载","content":"　　岩岩梁山，积石峨峨。远属荆衡，近缀岷嶓。南通邛僰，北达褒斜。狭过彭碣，高逾嵩华。　　惟蜀之门，作固作镇。是曰剑阁，壁立千仞。穷地之险，极路之峻。世浊则逆，道清斯顺。闭由往汉，开自有晋。　　秦得百二，并吞诸侯。齐得十二，田生献筹。矧兹狭隘，土之外区。一人荷戟，万夫趑趄。形胜之地，匪亲勿居。　　昔在武侯，中流而喜。山河之固，见屈吴起。兴实在德，险亦难恃。洞庭孟门，二国不祀。自古迄今，天命匪易。凭阻作昏，鲜不败绩。公孙既灭，刘氏衔璧。覆车之轨，无或重迹。勒铭山阿，敢告梁益。","dynasty":"魏晋","tags":"辞赋精选，抒情，地名","title":"剑阁铭"}
{"author":"张载","content":"欲驱残腊变春风，自有寒梅作选锋。莫把疏英轻门雪，好藏清艳月明中。","dynasty":"宋代","title":"诸宫观梅寄胡康侯"}
{"author":"张载","content":"重城结曲阿，飞宇起层楼。累栋出云表，峣𡾹临太虚。高轩启朱扉，回望畅八隅。西瞻岷山岭，嵯峨似荆巫。蹲鸱蔽地生，原隰殖嘉蔬。虽遇尧汤世，民食恒有馀。郁郁小城中，岌岌百族居。街术纷绮错，高甍夹长衢。借问杨子宅，想见长卿庐。程卓累千金，骄侈拟五侯。门有连骑客，翠带腰吴钩。鼎食随时进，百和妙且殊。披林采秋橘，临江钓春鱼。黑子过龙醢，果馔逾蟹蝑。芳茶冠六清，溢味播九区。人生苟安乐，兹土聊可娱。","dynasty":"魏晋","title":"登成都白菟楼诗"}
{"author":"张载","content":"畴昔协兰芳，缱绻在华年。嘉好结平素，分著寮友前。谓得终遐日，绸缪永周旋。吾子遭不造，遘闵丁忧艰。俾我失良朋，谁与吐话言。一日为三秋，岁况乃三年。离居一何阔，结思如回川。","dynasty":"魏晋","title":"赠虞显度诗"}
{"author":"张载","content":"出处虽殊途，居然有轻易。山林有悔恪，人间实多累。鹓雏翔穹冥，蒲且不能视。鹳鹭遵皋渚，数为矰所系。隐显虽在心，彼我共一地。不见巫山火，芝艾岂相离。去来捐时俗，超然辞世伪。得意在丘中，安事愚与智。","dynasty":"魏晋","title":"招隐诗"}
{"author":"张载","content":"北芒何垒垒。高陵有四五。借问谁家坟。皆云汉世主。恭文遥相望。原陵郁膴膴。季世丧乱起。贼盗如豺虎。毁壤过一抔。便房启幽户。珠柙离玉体。珍宝见剽虏。园寝化为墟。周墉无遗堵。蒙茏荆棘生。蹊径登童竖。狐兔窟其中。芜秽不复扫。颓陇并垦发。萌隶营农圃。昔为万乘君。今为丘中土。感彼雍门言。凄怆哀今古。","dynasty":"魏晋","title":"七哀诗二首其一"}
{"author":"张载","content":"秋风吐商气，萧瑟扫前林。阳鸟收和响，寒蝉无馀音。白露中夜结，木落柯条森。先光驰北陆，浮景忽西沈。顾望无所见，唯睹松柏阴。肃肃高桐枝，翩翩栖孤禽。仰听离鸿鸣，俯闻蜻蛚吟。哀人易感伤，触物增悲心。丘陇日已远，缠绵弥思深。忧来令发白，谁云愁可任。徘徊向长风，泪下沾衣襟。","dynasty":"魏晋","title":"七哀诗二首其二"}
{"author":"张载","content":"霏雨馀旬朔，濛昧日夜坠。何以解愁怀，置酒招亲类。啾啾丝竹作，伶人奏奇秘。悲歌结流风，逸响回秋气。","dynasty":"魏晋","title":"霖雨诗"}
{"author":"张载","content":"我所思兮在南巢，欲往从之巫山高。登崖远望涕泗交，我之怀矣心伤劳。佳人遗我筒中布，何以赠之流黄素。愿因飘风超远路，终然莫致增永慕。","dynasty":"魏晋","title":"拟四愁诗四首其一"}
{"author":"张载","content":"我所思兮在朔湄，欲往从之白雪霏。登崖永眺涕泗颓，我之怀矣心伤悲。佳人遗我云中翮，何以赠之连城璧。愿因归鸿超遐隔，终然莫致增永积。","dynasty":"魏晋","title":"拟四愁诗四首其二"}
{"author":"张载","content":"契重金兰屈指谁，偶然倾盖接英辉。疏慵唱和应嫌晚，久淡封题莫厌稀。致主每思烹鼎说，剪戎何日檄书飞。安仁久识儒家乐，老大情怀渐有依。","dynasty":"宋代","title":"契重"}
{"author":"张载","content":"日重光，天际翔，愿言贞明永瞻望。月重轮，淡溟渊，愿犹月之恒，协帝仪中天。","dynasty":"宋代","title":"日重光"}
{"author":"张载","content":"圣心难用浅心求，圣学须专礼法修。千五百年无孔子，尽因通变老优游。","dynasty":"宋代","title":"圣心"}
{"author":"张载","content":"病肺支离恰十春，病深樽俎久埃尘。人怜旧病新年减，不道新添别病深。","dynasty":"宋代","title":"诗上尧夫先生兼寄伯游正叔"}
{"author":"张载","content":"昌谷五月稻，平田垂青玑。遥峦相压叠，颓绿互蔽芾。竹香满凄寂，粉节涂生卉。攒虫锼古柳，芳径生红纬。莺唱子夜歌，瀑悬楚被翡。昭华寒不粟，贵嫔暑无疿。桂蕊女几簪，蕙花神娥扉。碧锦帖花柽，香衾事残贵。霞巘殷嵯峨，烟岚互叆叇。辟月舒窈斗，元云为仿佛。{上雨下矜}{上雨下昕}宛虹带，天空繁星衣。古桧拿屭贔，水华融觱沸。销声永薖轴，栖隐耽岑蔚。请事鸿宝元，至澹味无叶。悲歌激流风，逸响迥秋气。","dynasty":"宋代","title":"诗一首"}
{"author":"张载","content":"学易穷源示到时，便将虚寂眇心思。宛如童子攻词赋，用即无差问不知。","dynasty":"宋代","title":"诗一首"}
{"author":"张载","content":"书前有易不知易，玄上求玄恐未玄。白首纷如成底事，蠹鱼徒自老青编。","dynasty":"宋代","title":"书斋自儆"}
{"author":"张载","content":"秦弊于今未息肩，高萧从此法相沿。生无定业田疆坏，赤子存亡任自然。","dynasty":"宋代","title":"送苏修撰赴阙四首"}
{"author":"张载","content":"阖辟天机未始休，衫衣胝足两何求。巍巍只为苍生事，彼美何尝与九州。","dynasty":"宋代","title":"送苏修撰赴阙四首"}
{"author":"张载","content":"清湘庭下千竿竹，百尽斑斓耸苍玉。通轩轩外万顷陂，陂接南山天与齐。唐基一坏半禾黍，举目气象增愁思。我来正当摇落时，尘埃七日无人知。东平叔子信予友，问学不厌坚相随。叔子莫痛凤沼湮，又莫悲愁花萼堕。所忧圣道久榛塞，富贵浮云空点涴。","dynasty":"宋代","title":"宿兴庆池通轩示同志"}
{"author":"张载","content":"太平气象养高闲，宴赏诸公老致冠。朝野已闻亲相业，庙堂曾睹漆丹桓。形容杰出新图粲，德泽雄沾旧俗寒。一片忠心涵国史，桑田虽迹迥谟看。","dynasty":"宋代","title":"睢阳五老图"}
{"author":"张载","content":"陆轴呕哑麦上场，讴歌声韵满村坊。茅斋病叟安闲久，帝力民欢殆两忘。","dynasty":"宋代","title":"题北村六首"}
{"author":"张载","content":"求富诚非憎执鞭，安贫随分乐丘园。两间茅屋青山下，赢得浮生避世喧。","dynasty":"宋代","title":"题北村六首"}
{"author":"张载","content":"负郭吾庐二顷田，面山临水跨通川。苏秦妾妇无高识，盛诧腰间六印悬。","dynasty":"宋代","title":"题北村六首"}
{"author":"张载","content":"渭南泾北已三迁，水旱纵横数顷田。四十二年居陕右，老年生计似初年。","dynasty":"宋代","title":"题北村六首"}
{"author":"张载","content":"置心平易始通诗，逆志从容自解颐。文害可嗟高叟固，十年聊用勉经师。","dynasty":"宋代","title":"题解诗后"}
{"author":"张载","content":"土床烟足紬衾暖，瓦斧泉乾豆粥新。万事不思温饱外，漫然清世一闲人。","dynasty":"宋代","title":"土床"}
{"author":"张载","content":"我欲庭前木叶疏，病枝衰蔓手披除。从今燕坐无通塞，来往风烟任卷舒。","dynasty":"宋代","title":"我欲"}
{"author":"张载","content":"萱草花开十日余，花繁日日倍于初。朝开暮落终非计，栽活青松渐剪除。","dynasty":"宋代","title":"萱草"}
{"author":"张载","content":"小雅废兮，东山不作。哀我人斯，皇心不乐。烝哉斯人，胡然而天兮，王师于铄。","dynasty":"宋代","title":"燕歌行"}
{"author":"张载","content":"移疾谢华省，问耕还弊舍。扶持便疏慵，旷僻逃将迓。书棋莎径侧，暮粥梧阴下。久矣澄清心，永愧桑弧射。","dynasty":"宋代","title":"移疾"}
{"author":"张载","content":"有丧不免道终非，少为亲嫌老为衰。举世只知隆孝妣，功缌不见我心悲。","dynasty":"宋代","title":"有丧"}
{"author":"张载","content":"皇胡为兮西山之幽，翳长薄兮府清流。眇冀州兮何有，眷兹士兮淹留。皇之神兮如在，子我民兮不穷以爱。沛皇泽兮横流，畅威灵兮无外。洁尊兮肥俎，九歌兮拓舞。嗟莫报皇之佑。皇欲下兮俨相羊，烈风雷兮暮雨。虞之阳兮漓这浒，皇降集兮巫屡舞。桂酒淇兮瑶觞，皇之归兮何所。听驾兮天门，羽毛兮缤纷。俯故宫兮一慨，越宇宙兮无邻。无邻兮奈休，七政协兮群生嘉。信玄功兮不宰，犹仿佛兮山阿。","dynasty":"宋代","title":"虞帝庙乐歌辞"}
{"author":"张载","content":"我所思兮在陇原。欲往从之隔秦山。登崖远望涕泗连。我之怀矣心伤烦。佳人遗我双角端。何以赠之雕玉环。愿因行云超重峦。终然莫致增永叹。","dynasty":"魏晋","title":"拟四愁诗四首其三"}
{"author":"张载","content":"我所思兮在营州，欲往从之路阻修。登崖远望涕泗流，我之怀矣心伤忧。佳人遗我绿绮琴，何以赠之双南金。愿因流波超重深，终然莫致增永吟。","dynasty":"魏晋","title":"拟四愁诗四首其四"}
{"author":"张载","content":"灵象运天机，日月如激电。秋风兼夜戒，微霜凄旧院。嘉木殒兰圃，芳草悴之菀。嘤嘤南翔雁，翩翩辞归燕。玉肌随爪素，嘘气应口见。敛襟思轻衣，出入忘华扇。睹物识时移，顾已知节变。","dynasty":"魏晋","title":"诗"}
{"author":"张载","content":"白日随天回，皦皦圆如规。踊跃旸谷中，上登扶桑枝。","dynasty":"魏晋","title":"诗"}
{"author":"张载","content":"气力渐衰损，鬓发终以皓。昔为春月华，今为秋日草。","dynasty":"魏晋","title":"诗"}
{"author":"张载","content":"皇灵阐曜，流英敷醇。苞光含素，以授哲人。于赫洪烈，实子厥真。虑该道机，思穷妙神。汪穆其度，焕蔚其文。实茂成秋，华繁荣春。清藻既振，乃郁乃彬。德风云畅，休声响震。侔踪古昔，越轨曩朝。外骇方域，内冠皇僚。峨峨峻极，谁其能超。出莅宰守，播化丞苗。入毗帝猷，翼赞均陶。道殊颜孔，勋拟伊皋。太上立本，至虚是崇。猗欤清规，允迪斯冲。韬纳无方，以光徽融。嗟我昏曚，怀贤仰风。思存豫属，厕于末徒。沐浴芳源，仪形训模。重仞幽秘，愿陟其涂。彼海汤汤，涓流所归。鳞宗龙翔，鸟慕凤飞。瞻顾高景，曷云能违。未见君子，载渴载饥。","dynasty":"魏晋","title":"赠司隶傅咸诗"}
{"author":"张载","content":"太谷石榴，木滋之最。肤如凝脂，汁如清濑。江南都蔗，张掖丰柿。三巴黄甘，瓜州素柰。凡此数品，殊美绝快。渴者所思，铭之裳带。","dynasty":"魏晋","title":"诗"}
{"author":"张载","content":"跋涉山川，千里告辞。杨了哭歧，墨氏感丝。云乖雨绝，心乎怆而。","dynasty":"魏晋","title":"述怀诗"}
{"author":"张载","content":"善见理不拔，阐道播徽容。","dynasty":"魏晋","title":"送钟参军诗"}
{"author":"张载","content":"輶车运在轮，飞骨须六翮。","dynasty":"魏晋","title":"赠棘子琰诗"}
{"author":"张载","content":"春菰芽露碧，水荇叶连青。","dynasty":"魏晋","title":"泛湖诗"}
{"author":"张载","content":"孤宦殊方意自违，邻光兹幸托馀辉。人心识尽童心减，世事谙多乐事稀。直有岁寒甘柏说，终无春思惜花飞。岂同毛刺墦间客，向望他门卜所依。","dynasty":"宋代","title":"孤宦"}
{"author":"张载","content":"道大宁容小不同，颛愚何敢与机通。井疆师律三王事，请议成功器业中。","dynasty":"宋代","title":"送苏修撰赴阙四首其二"}
{"author":"张载","content":"阖辟天机未始休，袗衣胝足两何求。巍巍只为苍生事，彼美何尝与九州。","dynasty":"宋代","title":"送苏修撰赴阙四首其三"}
{"author":"张载","content":"出异归同禹与颜，未分黄阁与青山。事机爽忽秋毫上，聊验天心语默间。","dynasty":"宋代","title":"送苏修撰赴阙四首其四"}
{"author":"张载","content":"先生高卧洛城中，洛邑簪缨幸所同。顾我成年清渭上，并游无侣又春风。","dynasty":"宋代","title":"诗上尧夫先生兼寄伯淳正叔其一"}
{"author":"张载","content":"步虚声里八奇翁，八奇须信古英雄。宾朋未散山翁醉，听歌同入醉乡中。","dynasty":"宋代","title":"八翁吟十首其一"}
{"author":"张载","content":"老原原上卜年翁，感天功业地天聪。流言未信成王悟，悟成全得起禾风。","dynasty":"宋代","title":"八翁吟十首其四"}
{"author":"张载","content":"一身无碍竺乾翁，遍圆身世戒身同。船师从我乘桴去，顽空中与指真空。","dynasty":"宋代","title":"八翁吟十首其八"}
{"author":"张载","content":"褒斜谷口卧龙翁，量如江海风如虹。不应三顾逢先主，至今千载慕冥鸿。","dynasty":"宋代","title":"八翁吟十首其九"}
{"author":"张载","content":"学易穷源未到时，便将虚寂眇心思。宛如童子攻词赋，用即无差问不知。","dynasty":"宋代","title":"诗一首"}
{"author":"张载","content":"画前有易不知易，玄上求玄恐未玄。白首纷如成底事，蠹鱼徒自老青编。","dynasty":"宋代","title":"书斋自儆"}
{"author":"张载","content":"山前咫尺市朝赊，垣屋萧条似隐家。过客不须携鼓吹，野塘终日有鸣蛙。","dynasty":"宋代","title":"含云寺书事三"}
{"author":"张载","content":"帘捲晴空独倚阑，冥鸿点点无无间。秋风注目无人会，时与白云相对闲。","dynasty":"宋代","title":"刘阳归鸿阁"}
{"author":"张载","content":"求富诚非惮执鞭，安贫随分乐丘园。两间茅屋青山下，赢得浮生避世喧。","dynasty":"宋代","title":"题北村六首其二"}
{"author":"张载","content":"风泉盈耳鬓斑斑，林下幽窗对万山。妇子职修簟食足，病身何幸亦安闲。","dynasty":"宋代","title":"题北村六首其四"}
{"author":"张载","content":"不堪烦暑病荒城，六月翛然寓野亭。珍重南山且归去，再来相望雨中青。","dynasty":"宋代","title":"题北村六首其五"}
{"author":"张载","content":"白发千梳昼景暄，乌瓶一啜夜窗寒。庙堂勤苦茅斋静，不见人心是两般。","dynasty":"宋代","title":"白发"}
{"author":"张载","content":"二龙闲卧洛波清，今日都门独饯行。愿得贤人均出处，始知深意在苍生。","dynasty":"宋代","title":"赠司马君实"}
{"author":"张载","content":"日重光，天际翔，愿言贞明永瞻望。月重轮，淡溟渊。愿犹月之恒，协帝仪中天。","dynasty":"宋代","title":"古乐府日重光"}
{"author":"张载","content":"度关山，循九州，省耕宽徭询明幽。人为贵兮，哀我人斯敢予休。","dynasty":"宋代","title":"古乐府度关山"}
{"author":"张载","content":"鸡鸣嘐嘐兮台怀忧，兄弟表里兮台心求。黄金门，白玉堂。置酒恺乐，荣华有光。桃伤李僵，尔如或忘。","dynasty":"宋代","title":"古乐府鸡鸣"}
{"author":"张载","content":"古风出东门，我行乐巾綦。今歌东门行，牵衣强留甘餔糜。仗剑去，忽如遗，时清君去予心哀。","dynasty":"宋代","title":"古乐府东门行"}
{"author":"张载","content":"鞠歌胡然兮，邈予乐之不犹。宵耿耿其尚寐兮，日孜孜焉继予乎厥修。井行恻兮王收，曰曷贾不售兮，阻德音其幽幽。述空文以见志兮，庶感通乎来古。骞昔为之纯英兮，又申申其以告。鼓弗跃兮麾弗前，千五百年，寥哉寂焉。谓天实为兮，则吾岂敢，羌审己兮乾乾。","dynasty":"宋代","title":"古乐府鞠歌行"}
{"author":"张载","content":"牧牛儿，放牛莫放涧水西，涧水流急牛苦饥。放牛莫放青草畔，牛卧得草儿亦懒。儿懒随牛莫着鞭，几年力作无荒田。雨调风顺租税了，儿但放牛相对眠。","dynasty":"宋代","title":"牧牛儿"}
{"author":"张载","content":"若要居二宅，先须入礼门。","dynasty":"宋代","title":"句其二"}
{"author":"张载","content":"春菰牙露翠，水荇叶连青。","dynasty":"宋代","title":"句其八"}
{"author":"张载","content":"灵旗指，不庭方，大风泱泱天外扬。短箫歌，歌恺康。明廷万年，继明重光。曾孙稼，如茨梁。嘉与万邦，纯嘏有常。","dynasty":"宋代","title":"古乐府短歌行"}
{"author":"张载","content":"虞之阳兮漓之浒，皇降集兮巫屡舞。桂酒湛兮瑶觞，皇之归兮何所。听驾兮天门，羽毛兮缤纷。俯故宫兮一慨，越宇宙兮无邻。无邻兮奈何，七政协兮群生嘉。信玄功兮不宰，犹彷佛兮山阿。","dynasty":"宋代","title":"古乐府其二虞帝庙乐歌辞"}
{"author":"张载","content":"步虚声裹八奇翁，八奇须信古英雄。宾朋未散山翁醉，听歌同入醉乡中。","dynasty":"宋代","title":"八翁十首"}
{"author":"张载","content":"傅岩岩下筑岩翁，幽通心与帝心通。忧勤未感思贤梦，相霖何日见成功。","dynasty":"宋代","title":"八翁十首"}
{"author":"张载","content":"磻溪溪畔钓鱼翁，濯缨溪水听溪松。龟猷未告非熊兆，渔蓑堪笑老龙钟。","dynasty":"宋代","title":"八翁十首"}
{"author":"张载","content":"龟山山下感麟翁，麟翁知己几时逢。自从颜孟希踪后，几人今日更希踪。","dynasty":"宋代","title":"八翁十首"}
{"author":"张载","content":"青牛西去伯阳翁，当年夫子叹犹龙。立言为恐真风丧，岂知言立丧真风。","dynasty":"宋代","title":"八翁十首"}
{"author":"张载","content":"寓言豪诞漆园翁，夸谈名理浩无穷。早知悬解人间世，争知悬解不言中。","dynasty":"宋代","title":"八翁十首"}
{"author":"张载","content":"一身无碍竺乾翁，遍贺身世戒身同。船师从我乘桴去，顽空中与指真空。","dynasty":"宋代","title":"八翁十首"}
{"author":"张载","content":"褒斜谷口卧龙翁，遍圆身世戒身同。不应三顾逢先主，至今千载慕冥鸿。","dynasty":"宋代","title":"八翁十首"}
{"author":"张载","content":"篮舆多病八吟翁，云宾溪叟恣游从。清时无事青山醉，青山仍醉最青峰。","dynasty":"宋代","title":"八翁十首"}
{"author":"张载","content":"芭蕉心尽展新枝，新卷新心暗已随。愿学新心养新德，旋随新叶起新知。","dynasty":"宋代","title":"芭蕉"}
{"author":"张载","content":"白发千梳书景暄，鸟瓶一啜夜窗寒。庙堂勤苦茅斋静，不见人心是两般。","dynasty":"宋代","title":"白发"}
{"author":"张载","content":"贝母阶前蔓百寻，双桐盘绕叶森森。刚强顾我蹉跎甚，时欲低柔惊寸心。","dynasty":"宋代","title":"贝母"}
{"author":"张载","content":"九天宫殿郁岧峣，碧瓦参差逼绛霄。藜藿野心虽万里，不无忠恋向清朝。","dynasty":"宋代","title":"别馆中诸公"}
{"author":"张载","content":"篱鷃云鹏各有程，匆匆相别未忘情。恨君不在篷笼底，共听萧萧夜雨声。","dynasty":"宋代","title":"别后寄吕子进"}
{"author":"张载","content":"云霭浮空半雨晴，茅簷未忍扫残英。欲将春物飘零尽，只有黄鹂一两声。","dynasty":"宋代","title":"春晚"}
{"author":"张载","content":"度关山，循九州，省耕宽徭询明幽。人为贵兮，哀我人斯敢予休。","dynasty":"宋代","title":"度关山"}
{"author":"张载","content":"葛蔓青长谷鸟迁，女工兴记忆归安。不将贵盛骄门族，容使亲心得尽欢。","dynasty":"宋代","title":"葛覃解"}
{"author":"张载","content":"孤宦殊主意自违，邻光兹幸吒余辉。人心识尽童心灭，世事谙多乐事稀。直有岁寒甘柏说，终无春思惜花飞。岂同毛刺墦间客，向望他门卜所依。","dynasty":"宋代","title":"孤宦"}
{"author":"张载","content":"灵旗旨，不庭方，大风泱泱天外扬。短箫歌，歌恺康，明廷万年，继明重光。曾孙稼，如茨梁，嘉与万邦，纯蝦有常。","dynasty":"宋代","title":"古东府·短歌行"}
{"author":"张载","content":"山前咫尺市朝赊，坦屋萧条似隐家。过客不须携鼓吹，野塘终日有鸣蛙。","dynasty":"宋代","title":"合云寺书事三首"}
{"author":"张载","content":"夹屋青松长数围，午见摇影舞僛僛。幽禽叶度鸣相应，时引残声过别枝。","dynasty":"宋代","title":"合云寺书事三首"}
{"author":"张载","content":"几年烟浪掩遗踪，今意扶持古意同。簪笏每游高圣世，蓴鲈聊为快秋风。轻阴岛屿莓苔湿，夜雨蛟龙窟穴空。南浦云峰晴不乱，北窗溪木暗难通。春浓岸柳成行碧，日暖汀花取次红。岁月可悲唐废苑，山河终近汉离宫。归禽影转沙堤曲，处士居邻竹坞东。星斗已知天象富，菱蒲堪喜地毛丰。持竿幸有鱼充鼎，混俗须嗟鹤在笼。吏隐苟能游物外，江乡何必羡吴中。","dynasty":"宋代","title":"和薛伸国博漾陂"}
{"author":"张载","content":"林木南山荟蔚时，工斤樵斧竟朝侪。举知趋利青冥上，不念幽闺季女饥。","dynasty":"宋代","title":"候人"}
{"author":"张载","content":"鸡鸣嘐嘐兮台怀忧，兄弟表里兮台心求。黄金门，白玉堂，置酒恺乐，荣华有光。桃伤李僵，尔如或忘。","dynasty":"宋代","title":"鸡鸣"}
{"author":"张载","content":"小斋新创得新名，大笔标题字势轻。养勇所期戾孟子，动心那肯诧齐卿。川流有本源源听，月入容光处处明。此道几人能仿佛，浪言徒遣俗儒惊。","dynasty":"宋代","title":"集义斋"}
{"author":"张载","content":"轻风拂拂撼取柽，庭户萧然一室清。隔叶蝉鸣微欲断，又闻余韵结残声。","dynasty":"宋代","title":"间居书事"}
{"author":"张载","content":"一目全牛万隙开。","dynasty":"宋代","title":"句"}
{"author":"张载","content":"无疑菱荇香。","dynasty":"宋代","title":"句"}
{"author":"张载","content":"十载相从应学得，怕人知事莫萌心。","dynasty":"宋代","title":"句"}
{"author":"张载","content":"旭燕羁鸿共断魂，荻花枫叶泊孤村。","dynasty":"宋代","title":"句"}
{"author":"张载","content":"若厌尘沙随马足，却思风浪拍船头。","dynasty":"宋代","title":"句"}
{"author":"张载","content":"春菰牙露翠，水荇叶连青。","dynasty":"宋代","title":"句"}
{"author":"张载","content":"叵要居仁宅，先须入礼门。","dynasty":"宋代","title":"句"}
{"author":"张载","content":"闺阃诚难与国防，默嗟徒御困高冈。觥罍欲解痡瘏恨，采耳元因备酒浆。","dynasty":"宋代","title":"卷耳解"}
{"author":"张载","content":"两山南北雨冥冥，四牖东西万木青。面似骷髅头似雪，后生谁与属遗经。","dynasty":"宋代","title":"绝句"}
{"author":"张载","content":"君子防未然，见机天地先。开物象未形，弭灾忧患前。公旦立无方，不恤流言喧。将圣见乱人，天厌懲孤偏。窃攘岂予思，瓜李安足论。","dynasty":"宋代","title":"君子行"}
{"author":"张载","content":"克己工夫未肯加，吝骄封闭缩如蜗。试於中夜深思省，剖破藩篱好大家。","dynasty":"宋代","title":"克己复礼"}
{"author":"张载","content":"老大心思久退消，倒巾终日面岧峣。六年无限诗书乐，一种难忘是本朝。","dynasty":"宋代","title":"老大"}
{"author":"张载","content":"乐处加功勉处行，事无甘苦必心亨。絅衣容有文章在，低首时人莫怨争。","dynasty":"宋代","title":"乐处"}
{"author":"张载","content":"帘卷晴空独倚阑，冥鸿点点有无间。秋风注目无人会，时与白云相对间。","dynasty":"宋代","title":"刘阳归鸿阁"}
{"author":"张载","content":"秦市金悬鲁史修，措辞当日两难求。书传果在西迁后，锥口诸儒未必休。","dynasty":"宋代","title":"吕不韦春秋"}
{"author":"崇祐","content":"凉宵一雨快新晴，洗出江容万里清。天际帆樯秋自远，水边楼阁月初明。深溪风闪渔镫影，野寺云流佛磬声。俯仰无言人寂寂，小舟闲在藕塘横。","dynasty":"清代","title":"夜临湖上"}
{"author":"崇祐","content":"满天风雨促舟回，万顷波涛雪浪堆。半幅蒲帆两枝桨，诗人已自画中来。","dynasty":"清代","title":"泛舟遇雨"}
{"author":"陈宗石","content":"毵毵柳絮春刚去，细雨如丝绿欲流。喜得故人新酿熟，挑镫相对竹窗幽。","dynasty":"清代","title":"立夏后二日雨中答侯敷文见柬"}
{"author":"崔益铉","content":"佳色兼清馥，端宜处士培。羞同桃李节，迟向九秋开。","dynasty":"清代","title":"黄菊"}
{"author":"崔益铉","content":"皓首奋畎亩，草野愿忠心。乱贼人皆讨，何须问古今。","dynasty":"清代","title":"倡义"}
{"author":"崔益铉","content":"起瞻北斗拜琼楼，白首蛮衫愤涕流。万死不贪秦富贵，一生长读鲁春秋。","dynasty":"清代","title":"绝命诗"}
{"author":"陈骙","content":"壮兮沧溟跨蛟龙，丽兮霄汉垂螮蝀。疑若有神施磨砻，巩然不动如华崧。环瞻山幄凝翠空，俯睨溪纹织微风。夜半横浮沆瀣中，朝来掩映扶桑红。车马飒沓西复东，宏规硕利繄谁功。竞将大年寿我公，愿与此桥俱无穷。","dynasty":"宋代","title":"临川桥歌"}
{"author":"崔希逸","content":"天平四塞尽黄砂，塞冷三春少物华。忽见天山飞下雪，疑是前庭有落花。","dynasty":"唐代","title":"燕支行营其一"}
{"author":"崔希逸","content":"阳乌黯黯映山平，阴兔微微光渐生。戍楼往往云间没，烽火时时碛里明。","dynasty":"唐代","title":"燕支行营其二"}
{"author":"陈宝四","content":"白露犹沾草，晨光渐上时。乱云低欲堕，小雨暗相随。野色连修竹，秋花卧短篱。四围山尽瘦，寒溜正澌澌。","dynasty":"清代","title":"绵州早行"}
{"author":"陈宝四","content":"举步蹑朝霞，凌空越飞鸟。排天万仞高，极目青未了。中有巢凤处，一峰瘦更好。云岫互吐吞，几莫辨昏晓。飒然长风来，山深秋先老。","dynasty":"清代","title":"凤岭"}
{"author":"李弥逊","content":"陌上风光浓处。第一寒梅先吐。待得春来也，香消减，态凝伫。百花休漫妒。","dynasty":"宋代","tags":"婉约，赞美，梅花","title":"十样花·陌上风光浓处"}
{"author":"李弥逊","content":"江城烽火连三月。不堪对酒长亭别。休作断肠声。老来无泪倾。风高帆影疾。目送舟痕碧。锦字几时来。薰风无雁回。","dynasty":"宋代","title":"菩萨蛮·江城烽火连三月"}
{"author":"李弥逊","content":"翠箔阴阴笼画阁。昨夜东风恶。香迳漫春泥，南陌东郊，惆怅妨行乐。伤春比似年时觉。潘鬓新来薄。何处不禁愁，雨滴花腮，和泪胭脂落。","dynasty":"宋代","title":"醉花阴"}
{"author":"李弥逊","content":"曲径通幽，小亭依翠，春事才过。看笋成竿，等花著果，永昼供闲坐。苍苍晚色，临渊小立，引首暮鸥飞堕。悄无人，一溪山影，可惜被渠分破。百年似梦，一身如寄，南北去留皆可。我自知鱼，翛然濠上，不问鱼非我。隔篱呼取，举杯对影，有唱更凭谁和。知渊明，清流临赋，得似恁么。","dynasty":"宋代","title":"永遇乐（初夏独坐西山钓台新亭）"}
{"author":"李弥逊","content":"化工收拾芳菲，晕酥翦彩迎春禊。江山影里，泰阶星聚，重寻古意。曲水流觞，晚林张宴，竹边花外。倩飞英衬地，繁枝障日，游丝驻，羲和旆。云避清歌自止。放一钩、玉沈寒水。西园飞盖，东山携妓，古今无愧。闻道东君，商量花蕊，作明年计。待公归，独运丹青妙手，忆山阴醉。","dynasty":"宋代","title":"水龙吟（上巳）"}
{"author":"李弥逊","content":"龙涎染就，沈水薰成，分明乱屑琼瑰。一朵才开，人家十里须知。花儿大则不大，有许多、潇洒清奇。较量尽，诮胜如末利，赛过酴醿。更被秋光断送，微放些月照，著阵风吹。恼杀多情，猛拚沈醉酬伊。朝朝暮暮守定，尽忙时、也不分离。睡梦里，胆瓶儿、枕畔数枝。","dynasty":"宋代","title":"声声慢（木犀）"}
{"author":"李弥逊","content":"陌上风光浓处。第一寒梅先吐。待得春来也，香销减，态凝伫。百花休谩妒。陌上风光浓处。繁杏枝头春聚。艳态最娇娆，堪比并，东邻女。红梅何足数。陌上风光浓处。日暖山樱红露。结子点朱唇，花谢后，君看取。流莺偏嘱付。陌上风光浓处。忘却桃源归路。洞口水流迟，香风动，红无数。吹愁何处去。陌上风光浓处。最是海棠风措。翠袖衬轻红，盈盈泪，怨春去。黄昏微带雨。陌上风光浓处。自有花王为主。富艳压群芳，蜂蝶戏，燕莺语。东君都付与。陌上风光浓处。红药一番经雨。把酒绕芳丛，花解语。劝春住。莫教容易去。","dynasty":"宋代","title":"十样花"}
{"author":"李弥逊","content":"帘卷西风轻雨外。揖数峰横翠。楼上地行仙，压玉为醪，旋摘黄金蕊。一觞一阕千秋岁。不愿封侯贵。长伴紫髯翁，踏月吹箫，笑咏云山里。","dynasty":"宋代","title":"醉花阴（硕人生日）"}
{"author":"李弥逊","content":"不上长安道，霜鬓几惊秋。故人何在，时序欺我去如流。赏对洛滨仙伯，共说芗林佳致，魂梦与追游。更唱中秋句，得月上东楼。云岩底，秋香下，楚江头。十年笑傲、真是骑鹤上扬州。却忆金门联辔，晓殿催班同到，高拱翠云裘。明月今千里，何计缓离忧。","dynasty":"宋代","title":"水调歌头（再用前韵）"}
{"author":"李弥逊","content":"百尺游丝当绣户。不系春晖，只系闲愁住。拾翠归来芳草路。避人蝴蝶双飞去。因脸羞眉无意绪。陌上行人，记得清明否。消息未来池阁暮。濛濛一饷梨花雨。","dynasty":"宋代","title":"蝶恋花（拟古）"}
{"author":"李弥逊","content":"广平未拚心如铁。恨梅花、隔年别。化工翦水斗春风，似南枝和月。长鲸一饮宁论石。想高歌、醉瑶席。几时归去共尊罍，看寒花连陌。","dynasty":"宋代","title":"滴滴金·广平未拚心如铁"}
{"author":"李弥逊","content":"小雨丝丝欲网春，落花狼藉近黄昏。车尘不到张罗地，宿鸟声中自掩门。","dynasty":"宋代","title":"次韵春日即事"}
{"author":"李弥逊","content":"饭饱东岗晚杖藜，石染横渡绿秧畦。深行径险从牛后，小立台高出鸟棲。问舍谁人村远近，唤船别浦水东西。自怜头白江山里，回首中原正鼓鼙。","dynasty":"宋代","title":"东岗晚步"}
{"author":"李弥逊","content":"层林叠巘暗东西，山转岗回路更迷。望与游云奔落日，步随充水赴前溪。樵归野烧孤烟尽，牛卧春犁小麦低。独绕辋川图画里，醉扶白叟杖青藜。","dynasty":"宋代","title":"云门道中晚步"}
{"author":"李弥逊","content":"横枝当案雪未融，夜窗印月影若空。人怜太瘦不奈冷，自抱纲独无愁容。春风杂花岂不好，一知难与孤芳同。宁来作伴管城子，静炷沉水听号松。","dynasty":"宋代","title":"案上梅"}
{"author":"李弥逊","content":"飞鸣屋上乌，入我梦中听。迟明月未昃，平晓风更静。游云四山幕，止水万象镜。身如走空虚，南北了不定。","dynasty":"宋代","title":"白水寺"}
{"author":"李弥逊","content":"男儿死尔未应悲，可惜胸中尚有奇。绝域英声喧早岁，楚庭高议补明时。壮怀自感中流楫，旧受今存岘首碑。天独不能遗上老，盖棺两鬓未全丝。","dynasty":"宋代","title":"宝学连公挽诗二首"}
{"author":"李弥逊","content":"弱冠论交老更坚，平生风义想前贤。银峰告政一千里，雁塔联名四十年。漫许赤心酬雨露，终成白发傲林泉。酸风送子寒山暮，鸣壑摇松亦泫然。","dynasty":"宋代","title":"宝学连公挽诗二首"}
{"author":"李弥逊","content":"青松转路头，白塔枕山肋。锡飞归上方，杯渡空法迹。真源不可取，香火供晨夕。客至变忘言，荒庭秋草积。","dynasty":"宋代","title":"杯渡塔"}
{"author":"李弥逊","content":"山根山清泉，云自九天落。风潮带江腥，天黑鱼龙泊。何当寸云敷，一洒偏寥廓。沧浪勿复歌，吾缨久已濯。","dynasty":"宋代","title":"碧霄泉"}
{"author":"李弥逊","content":"霜髭病起叵相侵，销尽平生未了心。一事关身俱是梦，万缘弹指已非今。月林清影元无定，山路幽香不可寻。唤取汤休共清夜，静听帘雨写鸣琴。","dynasty":"宋代","title":"病后戏呈谟老禅师"}
{"author":"李弥逊","content":"病与老期推复来，十分春事苦相催。干戈四海少闲地，寒暑一生能几回。止酒尊罍成说食，空华风景乱真梅。晴明强理寻山屐，笑口逢君傥暂开。","dynasty":"宋代","title":"病卧一春无复少况蹈元顾为寻山之行以诗简之"}
{"author":"李弥逊","content":"老干疏枝不耐冬，喜闻芳信扰青红。应缘技痒争春力，不待铅华破晚风。","dynasty":"宋代","title":"病中初见梅花驰送季申枢密并以二绝"}
{"author":"李弥逊","content":"病眼逢药不忍窥，飞奴走送已嫌迟。定知着意怜纤瘦，不放春心落别枝。","dynasty":"宋代","title":"病中初见梅花驰送季申枢密并以二绝"}
{"author":"李弥逊","content":"曳杖循清池，浩歌理忧端。忧端不可解，遇酒即暂欢。联绵九嶷高。置我胸中蟠。一浇岂易得，橡栗无朝餐。赤鲤信久绝，白鸥盟亦寒。何人过子云，慰此风月闲。杯行不停手，共惜良夜阑。陶然竹根卧，衾枕天地间。","dynasty":"宋代","title":"才彦置酒筠溪明甫诗次期韵"}
{"author":"李弥逊","content":"楼头钟鼓晓催衙，吏散庭空日已斜。烽火望中常作客，簿书丛里偶成家。阴阴密叶榴重实，剪剪新荷藕结花。小立方塘一杯酒，又传归恨到天涯。","dynasty":"宋代","title":"采苹亭分韵得花字"}
{"author":"李弥逊","content":"独秀声名楚水东，妙年腾达俊游中。文昌寓直风云近，神武归来猿鹤同。居士人非禅板寂，少微星暗宝函空。知心不必悲生死，欲向何方觅是翁。","dynasty":"宋代","title":"蔡子应郎中挽诗二首"}
{"author":"李弥逊","content":"三生曾结在家因，半世相从渐老身。曲几团蒲分夜静，斜风细字寄情亲。伯牛命矣元非病，桑户嗟来已反真。我亦无心趁哀乐，每怀前事一伤神。","dynasty":"宋代","title":"蔡子应郎中挽诗二首"}
{"author":"李弥逊","content":"笋舆访古出秋原，山网重重护石田。水接桃花源上路，人行巫女峡中天。要令陶冶夸盘谷，何必丹青貌辋川。寄语能诗何不部，笔端应许见云烟。","dynasty":"宋代","title":"曹溪道中呈何公显"}
{"author":"李弥逊","content":"淑德嫔贤裔，宜家有令人。苹蘩寒更洁，茧织老犹亲。月馆虚陶客，云阡失孟邻。悲风猎丹旐，行路亦沾巾。","dynasty":"宋代","title":"陈氏太君挽诗二首"}
{"author":"李弥逊","content":"之子荣亲志，长缨万里归。如何昼锦地，不见老莱衣。谁谓松难老，俄成露易晞。平生三斧乐，空使雨心违。","dynasty":"宋代","title":"陈氏太君挽诗二首"}
{"author":"李弥逊","content":"漫游踪迹成浮家，一身四海惊年华。不禁草木竞时节，忽见霜干排新花。晓云生寒日未透，南枝半肥北枝瘦。就中一枝最先发，浪蕊浮花敢居右。山翁涉世如狼胡，功名日远凌霜须。与花同是江南客，一笑为解东阳臞。吟哦绕树正百匝，未放零落空残株。春风杂花尽明媚，此君风味悬知无。雨中着子尚不恶，可堪老叶繙虫书。","dynasty":"宋代","title":"丞厅后圃双梅一枝发和似表弟韵"}
{"author":"李弥逊","content":"蕙櫋兰橑湿青红，衡岳湘江一望通。晓日云烟随几杖，春风花草近房栊。赤松未结忘机伴，绿野聊从避俗翁。更欲将心何处尽，山河全露妙明中。","dynasty":"宋代","title":"丞相张公筑室湘江之上若欲远人间事尽心於山"}
{"author":"李弥逊","content":"庭前兰玉走斑衣，堂上埚篪乐寿卮。永昼牙签纷简帙，深庭豹尾卧旌旗。笑谈自有江山助，勋业从来草木知。许国尚馀忠鲠在，此心还与岁寒期。","dynasty":"宋代","title":"丞相张公筑室湘江之上若欲远人间事尽心於山"}
{"author":"李弥逊","content":"新成高屋碍云岚，下视诸方落二三。妙喜不从他界断，德云今向别峰参。按家便可超尘染，唤客何妨到酒酣。居士饱知名阁意，为言童子不须南。","dynasty":"宋代","title":"成父成士於普光明堂之东别建大阁榜日妙严将"}
{"author":"李弥逊","content":"宿雨洗苍骨，峰峦发新秀。寻幽蹑奇踪，腾踏众山囿。层林销岩隈，空兀见危构。空高望浮黎，静圣带灵鹫。我来风雨秋，白雾欲昏昼。但闻百川赴，鸣玉写寒窦。岳示必页峨，路绝不得簉。攀缘仰胁息，坐右俯长溜。带露摘山芎，披榛觅仙酎。山光晚逾清，云壑若相授。终期烂漫游，阳乌欲回咮。更约十日留，曾子缓蹄辏。","dynasty":"宋代","title":"承天寺"}
{"author":"李弥逊","content":"卷芦吹散一空云，天面明金挂侧盆。竹柏疏阴浮藻荇，山河清影落乾坤。习家池上酒初漉，越女溪边花正繁。我醉欲眠归未得，纷纷身外不须论。","dynasty":"宋代","title":"池上对月"}
{"author":"李弥逊","content":"轻雷不成雨，风砌旋搘床。山乱云行曲，楼高月路长。柴门非故国，戎马尚它乡。笳鼓悲清暝，关河思不忘。","dynasty":"宋代","title":"池亭待月二首"}
{"author":"李弥逊","content":"不寐池塘夜，萧萧夏木重。亭虚风趁客，水净月随侬。蛙喜鸣如吹，蝉饥语似蛩。一区真自足，何地肯相容。","dynasty":"宋代","title":"池亭待月二首"}
{"author":"李弥逊","content":"物华苒苒竞芳新，六月红蕖自作春。走马看花传好句，长梯摘实赖幽人。雨馀门巷无留客，月上池台绝过尘。为约龟鱼共清赏，酒香花气两相亲。","dynasty":"宋代","title":"池亭独坐"}
{"author":"李弥逊","content":"入寺又逢曦未来，草荒庭院几生埃。黄华翠竹无人问，只得僧房一梦回。","dynasty":"宋代","title":"崇安寺谒归云老大不遇"}
{"author":"李弥逊","content":"十年犹愧饱侏儒，却到淮山识旧途。一櫂轻於堂上芥，此身闲似不中凫。受风帆影随南北，弄日云容自有无。不用乘桴泛沧海，半生全欲老江湖。","dynasty":"宋代","title":"出汴过淮有作"}
{"author":"李弥逊","content":"白雾花烟昼不分，竹风梢雨乱纷纷。杖藜来往成何事，添我胸中一壑云。","dynasty":"宋代","title":"出山"}
{"author":"李弥逊","content":"投老身名信陆沉，欲将白发寄遥岑。赋诗未敢师彭泽。抱瓮真堪友汉阴。江面飞桥夸壮丽，山腰卧石必幽深。公才清绝参奇观，慰我和年去国心。","dynasty":"宋代","title":"初到连江和林公晔先辈"}
{"author":"李弥逊","content":"八尺茅茨老竹林，细偿南北故园心。一溪止水清涵月，三日行云薄酿霖。归计欲成犹恨晚，醉愁无赖正伤今。唤回柏子香中梦，屋角秋声乱翠阴。","dynasty":"宋代","title":"初归筠庄苏粹之以诗见贻次韵答之二首"}
{"author":"李弥逊","content":"它年同上楚江楼，花绕春城小谢州。翻手雨云人事改，跳丸日月岁光流。霜空暮落能鸣雁，秋水风移不击舟。偶筑一丘邻胜隐，杖筇冲雨亦来游。","dynasty":"宋代","title":"初归筠庄苏粹之以诗见贻次韵答之二首"}
{"author":"李弥逊","content":"围炉人散长寒煤，暖日还催墐户开。春近郊原思梦蝶，雪残池馆见真梅。客愁宛转凌双鬓，岁律侵寻寄一杯。试绕小栏寻翠甲，履痕犹占旧苍苔。","dynasty":"宋代","title":"春近风日渐佳与似表弟开小户维修不后庭"}
{"author":"李弥逊","content":"提壶唤新春，病客春思搅。茶瓯曲肱罢。联屐事幽讨。叩门探繁香，翠蔓花尚少。却携二三子，深行出飞鸟。羊肠走鸣泉，凤尾摇寒篠。俯窥万蟛烟，筇声响林杪。汤休真解事，煮饼禅坊悄。杯盘坐晚涧，落业风自扫。眼明玉华阴，桃枝露红小。更倾樽中馀，邀月下云表。澄江静可鉴，合嶂青未了。石梁接楼居，屋解挂参昂。谁知人间世，仿佛见三岛。烟尘暗中原，怀抱镇煎焰。一行瘴海头，岁月不知老。金兰有佳士，相见独不早。于蒿得长松，颇亦慰枯杭，春风正颠狂，日日被花恼。欢来即相觅，真处在草草。身名两姑置，有酒为君倒。","dynasty":"宋代","title":"春日奉陪子安诸公游石门"}
{"author":"李弥逊","content":"底急流光过眼频，斩新花蕊已成陈。手移红药东风里，着意流连背我春。","dynasty":"宋代","title":"春日书斋偶成五首"}
{"author":"李弥逊","content":"渐老追芳苦厌劳，团蒲欹坐首慵搔。解将一笑醒人眼，多谢红稠屋角桃。","dynasty":"宋代","title":"春日书斋偶成五首"}
{"author":"李弥逊","content":"柳花才落未成绵，海蕊初分半尚攀。鸭甲不鸣深院昼，一床真梦不论钱。","dynasty":"宋代","title":"春日书斋偶成五首"}
{"author":"李弥逊","content":"桃红半老杏红衰，乱委苍苔况是梅。不恨狂风取花去，一樽寒食为谁开。","dynasty":"宋代","title":"春日书斋偶成五首"}
{"author":"李弥逊","content":"清氛远俗推兰友，直节过人见竹君。慰我山城长寂寞，相期高卧敬亭云。","dynasty":"宋代","title":"春日书斋偶成五首"}
{"author":"李弥逊","content":"晴妍入遐瞻，佳处要林樾。归云纷卷舒，列岫互明灭。偶从青都行，遂与凡境绝。舆肩俯清阴，屐齿破苔滑。坡陀度崇冈，窈窕必真阙。烬馀见颓基，纸上得遗碣。红白抹花脸，嘲哳掉禽舌。伤列起孤愤，感物动深悦。稍罗肴核丰，共吊泉石咽。云冠俨臧获，霓骑想飞越。灵踪尚储休，爽气亦时发。散花步危坛，引蔓探幽穴。胎田倘可丹，石髓未成铁。却思棠棣篇，已换桃李节。雁书当解封，鹿驾定因辙。兹游约重寻，晚笋政堪撷。","dynasty":"宋代","title":"春日同伯氏游问政山门意似表弟旧题用其韵先"}
{"author":"李弥逊","content":"春江晓鼓收更鼍，笋舆催上西城坡。嵩阳散人蓝田吏，紫髯参军三语罗。机云兄弟更奇绝，杖藜杂沓行逶迤。孤芳冷蕊正明媚，却笑桃李空繁多。卑枝横路霭香阵，远树山林扬素波。石肠冷淡老眼暗，对此不忍空樽牺。四宾衮衮饮翻河，攀花覆盏自起歌。语剧嗔眉动轻皱，酒薰笑脸生微涡。跳丸背我何太急，谁为返旆追羲和。商量嫩蕊暂留住，后来载酒无蹉跎。","dynasty":"宋代","title":"春日同游梅花坡韵赋诗坡字"}
{"author":"李弥逊","content":"春到陵阳市，人家泊翠微。南烹甘入筹，北户暖生衣。花暗昭亭寺，鱼肥句水矶。乐游须结社，倒著接{上罒下离}归。","dynasty":"宋代","title":"春日杂咏九首"}
{"author":"李弥逊","content":"幽棲足春事，晴日苦相催。屐齿穿沙隐，筇须碍竹回。风光初转蕙，残雪欲欺梅。自是经过少，柴门日日开。","dynasty":"宋代","title":"春日杂咏九首"}
{"author":"李弥逊","content":"渐欲抛书卷，行藏任转蓬。负暄携稚子，抱良觅邻翁。接叶犹妨径，拳芽未着丛。主林真好事，为我结新红。","dynasty":"宋代","title":"春日杂咏九首"}
{"author":"李弥逊","content":"役役炎凉态，悠悠道路赊。情怀知老大，梦幻阅纷华。搅思云边树，供愁雨外花。生涯书一束，到处即为家。","dynasty":"宋代","title":"春日杂咏九首"}
{"author":"李弥逊","content":"忆昨金门侍，晨参玉佩声。解缨青琐闼，束载锦官城。日与长安远，春随上苑生。执鞭非所好，独抱峦轩情。","dynasty":"宋代","title":"春日杂咏九首"}
{"author":"李弥逊","content":"不作觚棱梦，长闲地角身。南冠欲从楚，西笑取怀秦。鸿雁犹千里，牛羊绝四邻。门罗今可设，更恐白头新。","dynasty":"宋代","title":"春日杂咏九首"}
{"author":"李弥逊","content":"懒慢嵇中散，宽闲得自怡。抱衾长恨晚，倒屐不嫌迟。网日蛛丝挂，梳烟柳发垂。朝来被花恼，浪走习家池。","dynasty":"宋代","title":"春日杂咏九首"}
{"author":"李弥逊","content":"二月忽已破，一春强半过。提壶工唤客，布谷巧当歌。得酒先愁尽，惜花翻恨多。逢辰不为乐，明日复如何。","dynasty":"宋代","title":"春日杂咏九首"}
{"author":"李弥逊","content":"轩冕真成寄，江山早见招。懒从春后觉，意别枕边消。竹色侵书静，松声落耳遥。妄心朝雾薄，乌鹊莫相撩。","dynasty":"宋代","title":"春日杂咏九首"}
{"author":"李弥逊","content":"天公善转物，剪爪不停轸。春工未削迹，秋事已张本。檀栾嘉菊丛，戢戢露奇蕴。枝分要及时，手植须着贤。清晨东篱下，畚插自畦轸。土膏入新萌，秀色来衮衮。归休顾衰兰，面目呈可悯。儿童互撏拿，奴仆恣嘲哂。敢望群萧艾，叶置等朝菌。即这粹而温，忍死子不愠。山翁饱经事，遇物辄思忖。理得心亦欣，为发一笑囅。向来芳深林，孤洁玉在韫。知音苦不多，况此香色陨。纫佩傥未遂，焚膏真可忍。爬梳墙角阴，树之罗九畹。好风动融恰，新雨洗寒窘。未甘五柳独，聊释三闾愤。炎凉循若环。荣谢平可准。春风行复来，万汇发幽隐。","dynasty":"宋代","title":"春日种菊东离顾丛半衰谢欲充之因取以植墙下"}
{"author":"李弥逊","content":"人生不合留飞黄，骊驹夜发生悲凉。马足着沙去莫挽，一日万里风云翔。月明霜枝挂秋香，桂宫高架辛夷梁。长梯摘日岂惮远，世上不数琼瑶光。我今官闲赋江海，老骥识路何由骧。昂霄气概看公等，金印入手真毫茫。更谋浊酒尽清夜，晓鼓径欲催行装。","dynasty":"宋代","title":"春送杨彦侯赴试建阳用曾南丰湖水碧韵"}
{"author":"李弥逊","content":"桑椹初生柳叶农，薰风咄咄逼春工。物华过眼真堪恨，缘发今成一老翁。","dynasty":"宋代","title":"春晚舟行三首"}
{"author":"李弥逊","content":"病眼看花似梦中，可堪红紫半成空。一年三月春馀几，枕上那闻昨夜风。","dynasty":"宋代","title":"春晚舟行三首"}
{"author":"李弥逊","content":"融融春日觉身闲，急水浮舟下石湾。此去知心唯杜宇，与君结伴老家山。","dynasty":"宋代","title":"春晚舟行三首"}
{"author":"李弥逊","content":"繁云初弄日，累霭渐韬霞。夜色连空迥，春英入望赊。白霓分羽卫，青女乱簪珈。栩栩思轻蝶，飞飞欲尽花。琼瑰才琐屑，龙凤忽交加。骋岁邀难驻，便轻去莫遮。似因风伯力，偏助水官夸。阔布漫天阵，低成匝地洼。升阶方浸润，投隙任欹斜。杂逻争排拶，纵横类攫拿。怙阴方汹汹，畏日尚哗哗。遇坎宁辞险，投荒忽匿瑕。谁能问轸域，何处辨隆窊。眺远眸增眩，惊深吻尽呀。势包夸海若，功盖补天娲。赋象随开巧，嘘枯与物华。黏枝拳宿鹭，折笔响翻鸦。迳没虫书藓，滩平鸟篆沙。冻池静凫鹜，衰草伏麋麚。弱柳封腰束，停莎老髻丫。圆方杂圭璧，牝牡失骊騧。砌走冯夷蚌，檐垂白帝蛇。趋明惊吏愕，唱晓误鸡哑。表沴愁交积，占丰信有涯。平施入穮蓘。馀润到蓬葭。获早车应稇，稌多垄看秅。沽帘迎路矗，赛鼓集祠挝。梁苑曾延客，蓝桥正忆家。剑歌悲杂缶，陶饮乐胜吁。更觅刘及伴，相从咏雪车。","dynasty":"宋代","title":"春雪"}
{"author":"李弥逊","content":"老去逢时祗自惊，春风三过小长汀。壮心更事已全白，短发耐愁犹半青。酿雨山云昏败屋，唤晴风竹响寒厅。干戈南北归无路，付与身随水上萍。","dynasty":"宋代","title":"春阳遣兴"}
{"author":"李弥逊","content":"枝上红残遍地香，沈郎瘦骨叹更长。东邻唤客竹歌闹，琥珀杯空夜未央。","dynasty":"宋代","title":"春夜信笔书"}
{"author":"李弥逊","content":"濛濛烟雨网春晖，南陌清明二月时。细草藏泥供燕子，好花藏蜜待蜂儿。","dynasty":"宋代","title":"春雨"}
{"author":"李弥逊","content":"时序惊人翻手云，不禁风雨破除春。岸容故故留花使，夜色明明助稼神。异县逢人思故旧，长年作客见疏亲。穷途自喜多闲日，虚费公家十束薪。","dynasty":"宋代","title":"春雨不止复用前韵书怀呈诸友"}
{"author":"李弥逊","content":"蕉上雨声无尽来，龙疲应困阿香催。竹萌出土囊锥见，燕觜得泥风鷁回。料峭侵衣犹带腊，廉纤昏昼已如梅。愁边酒盏都无力，更着浓阴拨不开。","dynasty":"宋代","title":"春雨久不止戏呈诸公"}
{"author":"李弥逊","content":"两公精意与神交，平地能令水满篙。云气远收明嶂合，雨声偏傍夜床高。辘轳未暇分甘井，舴艋应知避怒涛。愿受一廛须及早，秋成犹得饱儿曹。","dynasty":"宋代","title":"此见帅宪祷十甚虔枕上闻檐声为之不寐因成"}
{"author":"李弥逊","content":"饱知世路厌陈人，分得僧窗寄此身。戴月笋舆成独往，缘云藜杖与谁亲。足间优钵藏千界，掌上庵摩等一尘。赖得诗翁来着语，五松从此有知津。","dynasty":"宋代","title":"次韵邦直通判少尹题普现堂见简之什"}
{"author":"李弥逊","content":"归去田园好，春随人意和。竹根晴日卧，牛角晚风欹。漂梗空三迳，虚舟信一波。故人怜寂寞，千里问如何。","dynasty":"宋代","title":"次韵贲远归田四首"}
{"author":"李弥逊","content":"急雨翻盆破郁蒸，疏檐冰簟正关情。维摩示疾元非病，庚信裁诗老更清。游戏云生春浪势，吉祥风动夜潮声。麦秋未饱千畦润，更遣丰隆为一行。","dynasty":"宋代","title":"次韵毕裕之喜雨"}
{"author":"李弥逊","content":"偶脱尘缨百虑宽，更穷目力快遐观。旋谋浊酒招强伴，行拾落英供晚餐。树拥山根张密幄，云随雨脚走惊湍。试追健笔以何似，倒策驽骀上石峦。","dynasty":"宋代","title":"次韵才子曹溪道中"}
{"author":"李弥逊","content":"漫逐江鱼吊楚臣，风骚今见出吾闽。遗音思远冰霜淡，味语功深脍炙珍。一壑我曹方税驾，九霄公等政推轮。屏除堆案痴儿事，肯着青鞋伴散人。","dynasty":"宋代","title":"次韵陈蹈元见和之作"}
{"author":"李弥逊","content":"冶容多妩媚，劲节自高尚。绝知尤物美，宁似此君放。疏渠望修竹，凛凛丈人行。虽然合九奏，未必遗一唱。移根拂云姿，作伴满月相。客来与周旋，一洗眼中瘴。丞哉太丘徒，风味晋人上。五言落凡目，失喜狂欲恙。渭川植千亩，玉井开十丈。并吞罗心胸，出语还自状。我穷海滨卧，局促隐雾瘴。远公有佳招，子猷得真养。风庭散凫鹜，傥许共清旷。茗碗烦屡移，早秫行可酿。","dynasty":"宋代","title":"次韵陈蹈元种竹池上之什"}
{"author":"李弥逊","content":"阅世端如木偶人，不须离妄始逢真。功深夜鼎三时火，候转秋河万里银。可笑侏儒空饱粟，犹怜痀偻解凝神。它时应见鞭鸾凤，老去浮藜不夜辰。","dynasty":"宋代","title":"次韵陈君实先生二首"}
{"author":"李弥逊","content":"骑马长安漫踽凉，几番桃李艳晨妆。目官厌阅是非海，心地不闻知见香。九转未能超北陆，一廛终待老南塘。会令坚白消同异，世事秋棋玉石忙。","dynasty":"宋代","title":"次韵陈君实先生二首"}
{"author":"李弥逊","content":"月魄哉生望已几，豪华未厌老相随。放疏世故开黄卷，销心尘心对紫芝，急雨知寒催叶落，断云乘晚截山低。小槽早作酬春计，又是梅花结蕊时。","dynasty":"宋代","title":"次韵陈泰定见赠二首"}
{"author":"李弥逊","content":"偶语无人且复吞，昼晴饶睡憩榕根。鸟鸣幽谷何妨静，花发深林只有繁。逸思共怜居有竹，清阴谁伴酒盈尊。非关兴心回船急，剥啄那知客至门。","dynasty":"宋代","title":"次韵陈泰定见赠二首"}
{"author":"李弥逊","content":"青鞋布袜绕江湄，矫首山房送日西。小榼留人灯下觅，短筇邀我醉中携。峰峦过雨新涂泽，草木逢春自品题。投老归来同逆旅，好於此地斸愚溪。","dynasty":"宋代","title":"次韵陈颖仲晚步见山"}
{"author":"李弥逊","content":"柏子香中闭净坊，为君着屐弄秋阳。老来见事如无事，节里随乡且入乡。但可炊糜倾免褐，何妨撚菊泛鹅黄。九仙坐想群贤集，不数龙山事渺茫。","dynasty":"宋代","title":"次韵粹之通判九日之作"}
{"author":"李弥逊","content":"红药开时人可怜，烂云明锦破晴烟。雍容近待千花右，绰约翻阶四户前，不分柳条开白眼，直愁榆叶散青钱，我来偶落东风后，只有鲛绡处处传。","dynasty":"宋代","title":"次韵待制兄题孔园芍药二首"}
{"author":"李弥逊","content":"绝胜河阳满县香，淡妆浓抹巧相望。七言远逼能诗谢。万朵今闻好事黄。绣幕罗帏云冉冉，风裳水佩日央央。紫薇花底根株在，寂寞山城亦自芳。","dynasty":"宋代","title":"次韵待制兄题孔园芍药二首"}
{"author":"李弥逊","content":"不见三秋若望霓，寒亭今得共攀跻。眼中远树两行直，脚底孤烟百尺低。幻出璜台辉旧观，旋安银榜快新题。细听屋角风云聚，谁谓天高不可梯。","dynasty":"宋代","title":"次韵道夫待制万象亭"}
{"author":"李弥逊","content":"秋畦霭黄云，神用报力穑。腰镰谁家子，喜见眼中碧。我车返山阿，木落山更寂。年登妻啼饥，掩户坐太息。不知金田翁，安用作弦直。已矣复何言，兹理断可析。浩歌出长林，披榛携子侄。","dynasty":"宋代","title":"次韵甫西山之咏"}
{"author":"李弥逊","content":"半生类猿狙，裹以周公服。炙手安敢近，唾面未为辱。天公亦解事，纵这走林谷。长年饱烟霞，形影自相逐。晚从我公游，在侧愧珠玉。公居廊庙间，排难不枚卜。挺然国蓍龟，盛事纪湘竹。爱闲能几时，天道七日复。吾侪三折肱，顾步敢求速。愿公膏泽流，长保薪十束。负暄抚稚子，一饭傥能续。胡椒纵可营，安用八百斛。","dynasty":"宋代","title":"次韵富季甲枢密"}
{"author":"李弥逊","content":"竹外孤亭思渺然，与君持酒傲壶天。不须五斛称焦遂，一酌高谈骇四筵。","dynasty":"宋代","title":"次韵公立承事见贶佳什"}
{"author":"李弥逊","content":"孤峰突兀现青虚，喜若羁人望故都。神马已驰身尚远，却疑真有二文殊。","dynasty":"宋代","title":"次韵公显宫教实见天都峰"}
{"author":"李弥逊","content":"午梦肩舆转断冈，日烘残暑气扬汤。舌端时得冰霜句，绝胜狂风作暮凉。","dynasty":"宋代","title":"次韵公显夜闻风作"}
{"author":"李弥逊","content":"浪走长年百念灰，不知春信海边来。新诗唤起逃愁梦，病眼花前得暂开。","dynasty":"宋代","title":"次韵公晔见招"}
{"author":"李弥逊","content":"酒边着语见真情，收拾应须遣六丁。戢戢瓮头堪一醉，栖栖泽畔忍长醒。汤孟茗碗香不泛，药圃蔬畦烛下经。漏尽却随江月去，舞鸥迎我过寒汀。","dynasty":"宋代","title":"次韵公晔席上见赠即席和之"}
{"author":"李弥逊","content":"雨足郊原长稻孙，竹舆去路踏秋芬。近村篱落低临水，直面峰峦半山云。晚径无人重着履，夜堂有酒更论文。兹游清绝羲皇上，少借风烟为沐薰。","dynasty":"宋代","title":"次韵国村送游黄山之作二首"}
{"author":"李弥逊","content":"雅道於今久寂寥，规橅君肯到祈如。鲸牙浪阔倾三峡，鹏背云高负九霄。但觅图书供闭户，不忧勋业误题桥。七言起我黄山兴，若第诗功不愧萧。","dynasty":"宋代","title":"次韵国村送游黄山之作二首"}
{"author":"李弥逊","content":"半生宦牒绊闲身，老惜跳丸过眼频。独笑真成当去客，相逢同是异乡人。静中着语已多事，孰处忘情久自亲。它日君来序盘谷，岩花溪竹是知津。","dynasty":"宋代","title":"次韵和韩知刚见始之什"}
{"author":"李弥逊","content":"欲挽馀芳近酒卮，丁宁红紫莫相违。纵无风雨飘零去，已是愁蜂燕子归。","dynasty":"宋代","title":"次韵嵇仲春日二首"}
{"author":"李弥逊","content":"花残爱日惟愁尽，病渴逢觞却厌多。不分闲中觉春老，强搜诗句逐阴何。","dynasty":"宋代","title":"次韵嵇仲春日二首"}
{"author":"李弥逊","content":"丈人手笔与仟通，点化虚无若转蓬。妙寄七言千嶂外，全收万象一檐中。深堂细篆观澄水，落日危栏数去鸿。更压小槽囊古锦，共临高处待春风。","dynasty":"宋代","title":"次韵季申枢宇万象亭"}
{"author":"李弥逊","content":"遥遥幽人居，宛在苍林间。霜华驻秋清，风叶喧昼闲。臞仙厌山寂，按竹俯人寰。面会良独少，语酣遂忘还。岂无纷华地，心事了不关。诗成若鸣琴，志在水与山。郡看陌上尘，工作颔下班。何如对茗碗，泉罂煮潺潺。","dynasty":"宋代","title":"次韵见独知宗朝议见贻之什"}
{"author":"李弥逊","content":"皂盖凌虚岂易陪，扪参那复欢高哉。云关□处尘踪断，松盖阴中宝地开。戎幕寇平高卧鼓，宾筵诗罢细衔杯。笑谈疑在青冥上，坐近中天两两台。","dynasty":"宋代","title":"次韵康平仲侍郎丛丞相张公登倚云停二首"}
{"author":"李弥逊","content":"相君题品到林泉，大榜新书亦烂然。云护山根藏小鲁，风携人语动诸天。放怀对客忘青白，随意传觞任圣贤。谁谓瓯闽甘远俗，他时物物待陶甄。","dynasty":"宋代","title":"次韵康平仲侍郎丛丞相张公登倚云停二首"}
{"author":"李弥逊","content":"筠溪岸上千竿竹，梦想犹疑玉笋班。只欠吾家小居士，杖藜风雨亦来还。","dynasty":"宋代","title":"次韵郎中弟见寄"}
{"author":"李弥逊","content":"病着先地首丘地，林松已约野僧栽。它年地下从诸老，何必人间咏八哀。","dynasty":"宋代","title":"次韵郎中弟见寄"}
{"author":"李弥逊","content":"凝云飞雪暗乡城，遥想鴒原老弟兄。解道因风吹格絮，诗成吟咏许谁听。","dynasty":"宋代","title":"次韵郎中弟见寄"}
{"author":"李弥逊","content":"凉飚轻散余霞绮。疏星冷浸明河水。欹枕画檐风。秋生草际蛩。雁门离塞晚。不道衡阳远。归恨隔重山。楼高莫凭栏。","dynasty":"宋代","title":"菩萨蛮（新秋）"}
{"author":"李弥逊","content":"百叠青山江一缕。十里人家，路绕南台去。榕叶满川飞白鹭。疏帘半卷黄昏雨。楼阁峥嵘天尺五。荷芰风清，习习消袢暑。老子人间无著处。一尊来作横山主。","dynasty":"宋代","title":"蝶恋花（福州横山阁）"}
{"author":"李弥逊","content":"不见隐君子，一月比三秋。惊涛如许，梦魂无路绝横流。安得如云长翮，命驾不须千里，上下逐君游。此计杳难就，注目倚江楼。西风里，多少恨，寄歌头。飞奴接翼，为我三度下南州。三得伯恭佳词。正是天寒日暮，独钓一江残雪，风猎碧莎裘。和子浩然句，一酌散千忧。","dynasty":"宋代","title":"水调歌头（次向伯恭芗林见寄韵）"}
{"author":"李弥逊","content":"瑶池倒影，露华浓、群玉峰峦如洗。明镜平铺秋水净，寒锁一天空翠。荷芰风摇，萍蘩波动，惊起鱼龙戏。扶疏桂影，十分光照人世。谁似。老子痴顽，胡床危坐，自引壶觞醉。斗转参横歌未彻，屋角乌飞星坠。对影三人，停杯一问，谁会骑鲸意金牛何处，玉楼高耸十二。","dynasty":"宋代","title":"念奴娇"}
{"author":"李弥逊","content":"楚天木落，际平芜千里，寒霜凝碧。鄂渚波横何处是，当日孙郎赤壁。黄耳音稀，白云望远，又见春消息。嘉辰长记，谢池梅蕊初摘。遥想黄鹤楼高，兰阶丝管沸，传觞如织。倦客心驰归路绕，不及南飞双翼。固著斑衣，重翻锦字，寄远供新拍明年欢侍，寿期应献千百。","dynasty":"宋代","title":"念奴娇（癸卯亲老生辰寄武昌）"}
{"author":"李弥逊","content":"清夜月当午，轩户踏层冰。楼高百尺，缥缈天阙敞云扃。万里风摇玉树，吹我衣裾零乱、寒入骨毛轻。径欲乘之去，高兴送青冥。神仙说，功名事，两难成。苇汀筠岫深处、端可寄余龄。身外营营姑置，对景掀髯一笑，引手接飞萤。且尽杯中物，日出事还生。","dynasty":"宋代","title":"水调歌头（横山阁对月）"}
{"author":"李弥逊","content":"一片花飞春已减，那堪万点愁人。可能春便负闲身。细思愁不饮，却是自辜春。且共一尊追落蕊，犹胜陌上成尘。杯行到手莫辞频。杏花须记取，曾与此翁邻。","dynasty":"宋代","title":"临江仙（杏花）"}
{"author":"李弥逊","content":"春又老。愁似落花难扫。一醉一回才忘了。醒来还满抱。此恨欲凭谁道。柳外数声啼鸟。只恐春风吹不到。断云连碧草。","dynasty":"宋代","title":"谒金门（寄远）"}
{"author":"李弥逊","content":"紫菊红萸开犯早。独占秋光老。酝造一般清，比著芝兰，犹自争多少。霜刀翦叶呈纤巧。手捻迎人笑。云鬓一枝斜，小阁幽窗，是处都香了。","dynasty":"宋代","title":"醉花阴（木犀）"}
{"author":"李弥逊","content":"余霞收尽寒烟绿。江山一片团明玉。欹枕画楼风。愁生草际蛩。金茎秋未老。两鬓吴霜早。忍负广寒期。清尊对语谁","dynasty":"宋代","title":"菩萨蛮（富季申见约观月，以病不能往。夜分独卧横山阁，作此寄之）"}
{"author":"李弥逊","content":"十年不踏横山路，日望白云午里思。宰木可围人更老，长镵犹记共栽时。","dynasty":"宋代","title":"次韵郎中弟见寄"}
{"author":"李弥逊","content":"骥子摛词苦未工，粉袍勍敌气如虹。欲收一战追诸父，政恐神锥未易同。","dynasty":"宋代","title":"次韵郎中弟见寄"}
{"author":"李弥逊","content":"青春不与老相期，归雁声中数别离。折柳西城真旦暮，镜中白发已如斯。","dynasty":"宋代","title":"次韵郎中弟见寄"}
{"author":"李弥逊","content":"穷秋璧月才圆后，犹忆桑弧初挂年。千里一尊欢稚子，祝君从我傲壶天。","dynasty":"宋代","title":"次韵郎中弟见寄"}
{"author":"李弥逊","content":"西林叶幄已藏鸦，若比蜗牛信可夸。更约此君成莫逆，北窗高卧看纷华。","dynasty":"宋代","title":"次韵郎中弟见寄"}
{"author":"李弥逊","content":"浮木随流谁见招，春江无尽水云遥。只今瘴海投闲地，魑魅为邻资正骄。","dynasty":"宋代","title":"次韵郎中弟见寄"}
{"author":"李弥逊","content":"季子论才到履絇，十年不调可怜渠。自闻马祖今非佛，不似潜夫但著书。","dynasty":"宋代","title":"次韵郎中弟见寄"}
{"author":"李弥逊","content":"骑鲸破晓上崔嵬，人识仙翁第一回。杖屦不应尘外去，旌麾早自日边来。墨头半为忧时改，青眼唯逢胜地开。怪底尺书频寄雁，向来交味经陈雷。","dynasty":"宋代","title":"次韵李伯纪丞相游贤沙凤池之作二首"}
{"author":"李弥逊","content":"几日公来浴凤池，蹇驴陪乘偶参差。羁棲自笑卧盘谷，健句争无诵渼陂。世路吹虀无念到，山游啖蔗不言知。袖书倘遂云根长，肯与酸寒郑老期。","dynasty":"宋代","title":"次韵李伯纪丞相游贤沙凤池之作二首"}
{"author":"李弥逊","content":"三年袖手卧江滨，着眼科成出世人。笔下风云作时雨，胸中丘壑作阳春。买山尘外曾相见，漉酒愁边情更亲。惜取风骚等闲句，他时密膝咏臣邻。","dynasty":"宋代","title":"次韵李丞相送行二首"}
{"author":"李弥逊","content":"不作觚棱梦，长闲地角身。南冠欲从楚，西笑取怀秦。鸿雁犹千里，牛羊绝四邻。门罗今可设，更恐白头新。","dynasty":"宋代","title":"春日杂咏九首"}
{"author":"李弥逊","content":"四十才名重，归来白发侵。一官驹在谷，有子鹤鸣阴。胜著潜夫论，今亡子敬琴。送车知几两，松壑助哀音。","dynasty":"宋代","title":"郑尚明学士挽诗二首"}
{"author":"李弥逊","content":"黄尘工染寒士裾，造物不与相乘除，君愁尽写杜陵句，我老欲作嵇康书。何门真是万人敌，近事不闻三顾庐。端知驽马峦栈豆，水激自有溟南鱼。","dynasty":"宋代","title":"用硕夫韵述怀二首"}
{"author":"李弥逊","content":"一片花飞春已减，那堪万点愁人。可能春便负闲身。细思愁不饮，却是自辜春。且共一尊追落蕊，犹胜陌上成尘。杯行到手莫辞频。杏花须记取，曾与此翁邻。","dynasty":"宋代","title":"临江仙（杏花）"}
{"author":"李弥逊","content":"杯水能令重百钧，阿师心法妙通神。维摩正苦众生病，为洗无边热恼尘。","dynasty":"宋代","title":"谒奉承天超公法师作二首"}
{"author":"李弥逊","content":"海角三年一梦成，北来重听偃溪声。凝云带雨留愁住，茂树随山送客行。粳稻沿崖畦上下，茅茨枕谷路纵横。莫从马腹消双髀，此地真堪老此生。","dynasty":"宋代","title":"自连江赴守鄱阳黄原道中作"}
{"author":"李弥逊","content":"五马行春路，松行旧不斜。醉眠方梦草，游骑想穿花。访古千秋暗，逃禅百虑赊。归来传丽句，字字敌春华。","dynasty":"宋代","title":"彦秫权郡大夫相邀昭亭以病酒不果往得所示佳"}
{"author":"李弥逊","content":"居士逢场了世缘，却寻机语调天然。我来不问三三句，剩觅康壶炷暖泉。","dynasty":"宋代","title":"次韵叔孝郎中送游黄山见一老之作其一"}
{"author":"李弥逊","content":"幽栖不寄绝交书，车马从喧卖酒垆。卧转午阴春睡足，却寻峰树数花须。","dynasty":"宋代","title":"次韵谭彦成学士早春其二"}
{"author":"李弥逊","content":"捲芦吹散一空云，天面明金挂侧盆。竹柏疏阴浮藻荇，山河清影落乾坤。习家池上酒初漉，越女溪边花正繁。我醉欲眠归未得，纷纷身外不须论。","dynasty":"宋代","title":"池上对月"}
{"author":"李弥逊","content":"顒顒集癯仙，娟娟罗静女。孤标与秀色，悠然出不堵。我来三二月，离立仅成伍。及秋新梢敷，接叶庇风雨。一日不可无，幸兹共寒暑。高枝有垂实，鸣凤在何许。","dynasty":"宋代","title":"秋居杂咏十首"}
{"author":"李弥逊","content":"路入吴江眼倍明，长谼雨立万□□。仙翁曾下辽在鹤，诗老犹传跨海鲸。夜榜风蒲嗟去国，秋山云履趁寻盟。凭谁剪取半江水，要听寒潮枕底鸣。","dynasty":"宋代","title":"和似表弟次吴江"}
{"author":"李弥逊","content":"夫君抱清节，独秀不求知。晋鄙多薰德，阌乡早出奇。功名天靳惜，正直自扶持。赖有仁风在，朱轓两郡遗。","dynasty":"宋代","title":"知郡韩公挽诗其一"}
{"author":"李弥逊","content":"试问花枝馀几许，捲帘细雨随人。风光犹恋苦吟身。海棠浑怯冷，为我强留春。细听惜花歌白雪，不知盏面生尘。吹开吹谢漫惊频。少陵真有味，爱酒觅南邻。","dynasty":"宋代","title":"临江仙次韵叶少蕴惜春"}
{"author":"李弥逊","content":"是邦谁及大夫贤，无地容才试十全。侧席賸闻求德支，深居那得隐臞仙。张罗永日无过辙，解榻何人许对眠。莫为时危闲矍铄，要看走马勒燕然。","dynasty":"宋代","title":"次韵曾微言见赠二首"}
{"author":"李弥逊","content":"春风楼阁燕需颁，歌近云霄挂魄寒。翠羽钗光辉蜡炬，紫霞杯影动雕盘。天心首庆三时乐，国步知同九鼎安。午夜烛龙明别观，传呼犹许万民看。","dynasty":"宋代","title":"角楼锡宴"}
{"author":"李弥逊","content":"高荷盖水临风曲，美人却扇耀红玉。溪翁爱这看不卟，密竹阴中坐幽独。南邻新醅手自洒，贮以鸱夷转山腹。折松扫云谢羁束，近水亭台晚香馥。峰峦中央帖寒玉，影落杯心卧山绿。长瓶纵横盏未覆，更遣长须隔帘赎。酒酣歌罢睡已熟，觉来星稀斗插屋。人间此景眼未触，只欠桓伊弄霜竹。","dynasty":"宋代","title":"君用承事载酒筠溪上分韵得竹字"}
{"author":"李弥逊","content":"与世浮沉半醉醒，结庐人境昼常扃。微吟松竹风无定，着色峰峦雨乍经。方簟北窗身是梦，瘦藤斜照影随形。岂无曳尾泥中计，政恐肠刳不自灵。","dynasty":"宋代","title":"和仲宗判监"}
{"author":"李弥逊","content":"不识威名擅汉廷，云仍今复见材卿。万家桃李栽培盛，千里妖氛却扫清。羽扇纶巾聊自适，风声鹤唳已魂惊。向来雪锷橐藏地，賸筑诗坛按酒兵。","dynasty":"宋代","title":"寄题福州程进道止戈堂二首"}
{"author":"李弥逊","content":"误入众香国，山深人境移。松筠秋色老，楼殿午云低。东阁传书密，西郊去路迟。须烦造化手，为展菊花期。","dynasty":"宋代","title":"寄枢密富丈"}
{"author":"李弥逊","content":"黄尘工染寒士裾，造物不与相乘除，君愁尽写杜陵句，我老欲作嵇康书。何门真是万人敌，近事不闻三顾庐。端知驽马峦栈豆，水激自有溟南鱼。","dynasty":"宋代","title":"用硕夫韵述怀二首"}
{"author":"李弥逊","content":"海角长安望尔赊，日边云影更横斜。身闲梦觉俱成蝶，眼病朝昏只见花。可但陶潜能避俗，不应范蠡便浮家。君恩未报惊华发，目断飞鸿水四涯。","dynasty":"宋代","title":"南楼晚望"}
{"author":"李弥逊","content":"品题芳事有春工，姚魏风流胜浅红。莫傍沉香亭北看，只宜卮酒对山翁。","dynasty":"宋代","title":"同坐客赋席牡丹酴醿海棠三首"}
{"author":"李弥逊","content":"长天漠漠水边空，云淡风微两两鸿。南北不知缘底事，一生半落往来中。","dynasty":"宋代","title":"仪真道中三首"}
{"author":"李弥逊","content":"鸿鹄不作三年飞，乘秋逸兴高九嶷。去寻岩桂香中路，趁得御柳风前期。青钱立登天上选，黄绢共赏人间辞。汉庭第一公家事，平步凌云要及时。","dynasty":"宋代","title":"送萧德洪赴试建安"}
{"author":"李弥逊","content":"三生调御潮音会，楼阁随方涌化城。鸟树有声皆念法，云山多态总忘情。禅翁自得逃禅乐，俗客犹沾避俗名。但了心源秋月净。刹尘何地不光明。","dynasty":"宋代","title":"留题叶成父尚书山庵普光明堂"}
{"author":"李弥逊","content":"欲将老眼饱烟云，深处更有藤萝扪。故人声迹应自绝，不寄一行山巨源。","dynasty":"宋代","title":"石门寺前溪上有亭余榜以通幽陈丞有诗次韵三"}
{"author":"李弥逊","content":"觌面峰峦碧障天，东方精色破昏烟。草头露下元无雨，衣角风生径欲仙。行树排霄高展画，孤云挂壑薄披绵。雨田暂喜损尘虑，不着蒙庵一缕禅。","dynasty":"宋代","title":"未明确出东门将入圣泉戏呈住山蒙庵老人"}
{"author":"李弥逊","content":"户外双峰碧碍天，定回香灺已收烟。苦将峭语撩痴客，借枕重能一味禅。","dynasty":"宋代","title":"留赠无诤堂涌泉利老"}
{"author":"李弥逊","content":"底急流光过眼频，斩新花蕊已成陈。手移红药东风里，着意流连背我春。","dynasty":"宋代","title":"春日书斋偶成五首"}
{"author":"李弥逊","content":"谢公忧民馀，妙语继两禅。兹游瞰沧溟，宛在一叶莲。木密虚可步，石立高莫缘。从来看山眼，一洗俱茫然。蓬莱如有无，空翠蒙云烟。却疑浩荡中，天津渺归船。崎岖访幽胜，众象争相鲜。凌高寓远目，孤云共轩軿。归来拥寒衾，耳底酒鸣泉。觅句了不工，青灯暗孤眠。","dynasty":"宋代","title":"次韵叶观文游鼓山"}
{"author":"李弥逊","content":"五十劳生，紫髯霜换，白日驹过。闭户推愁，缘崖避俗，壁角团蒲坐。提壶人至，竹根同卧，醉帽尽从欹堕。梦惊回，满身疏影，露滴月斜云破。无人自酌，有邀皆去，我笑两翁多可。忍冻吟诗，典衣沽酒，二子应嗤我。两忘一笑，调同今古，谁道郢歌无和。后之人，犹今视昔，有能继么。","dynasty":"宋代","title":"永遇乐（用前韵呈张仲宗、苏粹中）"}
{"author":"李弥逊","content":"醉帽迎风落，春衣日径斜。花梢密藏路，隐约见山家。","dynasty":"宋代","title":"游梅坡席上杂酬"}
{"author":"李弥逊","content":"病与老期推复来，十分春事苦相催。干戈四海少闲地，寒暑一生能几回。止酒尊罍成说食，空华风景乱真梅。晴明强理寻山屐，笑口逢君傥暂开。","dynasty":"宋代","title":"病卧一春无复少况蹈元顾为寻山之行以诗简之"}
{"author":"李弥逊","content":"一帘红雨。飘荡谁家去。门外垂杨千万缕。不把东风留住。旧巢燕子来迟。故园绿暗残枝。肠断画桥烟水，此情不许春知。","dynasty":"宋代","title":"清平乐（春晚）"}
{"author":"李弥逊","content":"陌上风光浓处。忘却桃源归路。洞口水流迟，香风动，红无数。吹愁何处去。","dynasty":"宋代","title":"十样花其四"}
{"author":"李弥逊","content":"祸基媒蘖自燕云，搞议如公有几人。军旋未闻焉用试，豺狼不噬岂宜亲。求鱼缘木谩蠹国，曲突徙薪翻殒身。才大言深古难用，忠良千载恨常新。","dynasty":"宋代","title":"忠显刘公挽诗二首"}
{"author":"李弥逊","content":"馀霞收尽寒烟绿。江山一片团明玉。欹枕画楼风。愁生草际蛩。金茎秋未老。两鬓吴霜早。忍负广寒期。清尊对语谁。","dynasty":"宋代","title":"菩萨蛮富季申见约观月，以病不能往。夜分独卧横山阁，作此寄之"}
{"author":"李弥逊","content":"病逢木上坐，携我曲栏行。远水兼潮阔，层山带角横。秋随北雁到，愁向暮蛩生。正怯骚人句，诗坛莫浪盟。","dynasty":"宋代","title":"和韵仲宗天宁见怀月馀卧病横山得其诗颇动念"}
{"author":"李弥逊","content":"逢人但说逃禅晋，句里风烟带九秋。七字铿锵快先睹，梦魂竟下荻花洲。","dynasty":"宋代","title":"史德夫作渚云亭苏养直有诗余初未识苏次共韵"}
{"author":"李弥逊","content":"山根篱落枕溪流，岸竹欹斜击小舟。一段黄云杭稻熟，牧儿腰笛倒骑牛。","dynasty":"宋代","title":"晚投大云峰二首"}
{"author":"李弥逊","content":"翠箔阴阴笼画阁。昨夜东风恶。香迳漫春泥，南陌东郊，惆怅妨行乐。伤春比似年时觉。潘鬓新来薄。何处不禁愁，雨滴花腮，和泪胭脂落。","dynasty":"宋代","title":"醉花阴"}
{"author":"李弥逊","content":"琳宇风微宝辂还，春随人意却馀寒。金堤花拥华芝盖，角汉云扶白玉盘。宴及臣邻三事协，欢均区宇九夷安。年年端阙龙灯试，万岁声中拜舞看。","dynasty":"宋代","title":"驾还观灯"}
{"author":"李弥逊","content":"密竹翦轻绡，华堂初建。卷上虾须待开宴。寿期春聚，芍药一番开遍。砌成锦步帐，笼弦管。绛节近颁，丹雏重见。花里双双乍归燕。重重乐事，凭仗东风拘管。一时分付与，金荷劝。","dynasty":"宋代","title":"感皇恩（端礼节使生日）"}
{"author":"李弥逊","content":"却暑回飚入暮林，衰蝉无力尚微吟。不须更问秋多少，着蕊黄花已可簪。","dynasty":"宋代","title":"和学士秋怀一十五首"}
{"author":"李弥逊","content":"不寐苦长放，起看天未明。疏星微占晓，宿雾冷遮晴。人逐秋风老，事随朝日生。南飞多过雁，早寄破胡声。","dynasty":"宋代","title":"秋晚十咏·不寐"}
{"author":"李弥逊","content":"隔水楼台耸佛宫，缘云扪石得搘筇。布金地主空遗像，折桂仙翁失旧踪。人去远山留夕照，僧归晚径带残钟，眼中有句无人道，欲寄丹青恐未工。","dynasty":"宋代","title":"得仙亭"}
{"author":"李弥逊","content":"青鞋踏尽剑鋩山，借枕僧房落照间。高屋凭虚听泉语，岭云应似我身闲。","dynasty":"宋代","title":"题大儒寮小阁"}
{"author":"李弥逊","content":"世界重重一网中，澄溪上下见天容。不知万丈寒光底，却到青冥是几重。","dynasty":"宋代","title":"日出德甫席上作次韵二首"}
{"author":"李弥逊","content":"驾潮风急浪翻矶，舟子操舟不自持。若使畏涂知勇退，世间何处更乘危。","dynasty":"宋代","title":"过岳冠山二首"}
{"author":"李弥逊","content":"捲芦吹散一空云，天面明金挂侧盆。竹柏疏阴浮藻荇，山河清影落乾坤。习家池上酒初漉，越女溪边花正繁。我醉欲眠归未得，纷纷身外不须论。","dynasty":"宋代","title":"池上对月"}
{"author":"李弥逊","content":"一林啼鸟不知名，应怪山翁此地行。化蝶与周俱是梦，游鱼知我久忘情。胸中丘壑真馀事，世上功名畏后生。但得盈樽供自酌，何妨人境卧渊明。","dynasty":"宋代","title":"与公序避暑石盎方昼欲寝闻林间鸟乐因得小诗"}
{"author":"李弥逊","content":"风帘弄影，正闲堂永昼，香销人寂。轧轧邻机芳思乱，愁入回文新织。燕蹴巢泥，莺喧庭柳，好梦无踪迹。那堪春事，背人何计留得。谁似爱酒南邻，岸巾坦腹，醉踏西山碧。彩笔阳春传雁足，催我飞觞浮白。老去情怀，凭君试看，鬓上秋霜色。故园千里，月华空照相忆。","dynasty":"宋代","title":"念奴娇（坐上次王伯开韵）"}
{"author":"李弥逊","content":"昭亭高隐倦淹留，归驭飘然下士洲。我亦半生随泛宅，故园空忆洞庭秋。","dynasty":"宋代","title":"送昭亭李道士归闽"}
{"author":"李弥逊","content":"胡床尘尾挥长柄，风和入坐花容靓。乍开还合晚照中，修竹佳人倚春暝。此间此景乐最深，世路好恶君酌斟。下车何必笑冯妇，投杼未免疑曾参。江山信美来者稀，渊明独与田父违。谁云宁食艾三斗，不如杯行莫停手。","dynasty":"宋代","title":"次韵硕夫池亭赏莲"}
{"author":"李弥逊","content":"晴空倒挂秋江平，仙人携盘上青冥。珊瑚无根倚霄汉，影落夜水鱼龙惊。流金焦土天六月，腹欲生菌头生蝇。恍然坐我风露下，濯以三峡吞层冰。稍收反李入饤饾，冻酎照碗玻璃明。吴歈始作蛙黾闹，巴管一洗鸾凤清。孤光当天万象山，斥去不御悲长檠。人生动如参与商，短须数挽惊飞霜。但愿月明酒如江，与君急管催羽觞。酒酣拔剑起为寿，剑光梭梭入牛斗，不放浮云变苍狗。","dynasty":"宋代","title":"夏日邀客饮月下偶作"}
{"author":"李弥逊","content":"历井扪参踏藓苔，山腰海角偶徘徊。身从飘泊似浮水，眼见纷华等湿灰。共煮松风占乳信，试寻香雪探芳媒。笑谈疑在蓬瀛上，下视云中两两苔。","dynasty":"宋代","title":"次韵隐者陈无隅其二"}
{"author":"李弥逊","content":"留侯帷幄勋，平勃未足数。晚从赤松君，雅志在轻举。公今卜真游，百蕴未一吐。古来贤达人，不必同出处。那知夫心云，解作及时雨。","dynasty":"宋代","title":"群玉五咏·赤松庵"}
{"author":"李弥逊","content":"败壁纵横销翠烟，岩花犹落旧庵前。从来说法无人会，寂寂空山谩九年。","dynasty":"宋代","title":"面壁庵"}
{"author":"李弥逊","content":"世路人心比太行，此君真可共徜徉。霜凝劲节明朝坞，月落寒梢散夜堂。可但七人供笑咏，要令千亩作阴凉。只愁卷地西风里，幽梦圆时与子妨。","dynasty":"宋代","title":"次韵林褎然知县留题筠庄因寄之二首"}
{"author":"李弥逊","content":"山绕平湖绿四边，两翁遗泽到今传。苹风引钓鱼随艇，谷雨催耕水拍田。败壁丹青悲落日，荒庭绅笏想流年。桐乡不废春秋祀，箫鼓鸡豚久更虔。","dynasty":"宋代","title":"和陈颖仲题刘鞠祠"}
{"author":"李弥逊","content":"牢落穷途暮，扁舟水四涯。十年长作客，万里得还家。云散山排仗，潮生浪趁衙。殷勤谢风马，为挂一帆斜。","dynasty":"宋代","title":"瓜步阻风作"}
{"author":"李弥逊","content":"枫林惨淡远山微，全是江南欲雪诗。极目诸天云一色，只无六出上寒枝。","dynasty":"宋代","title":"迎仙道中二首"}
{"author":"李弥逊","content":"是邦谁及大夫贤，无地容才试十全。侧席賸闻求德支，深居那得隐臞仙。张罗永日无过辙，解榻何人许对眠。莫为时危闲矍铄，要看走马勒燕然。","dynasty":"宋代","title":"次韵曾微言见赠二首"}
{"author":"李弥逊","content":"交情金石半途分，霜后孤芳独见君。尽倒浓漓浇磊磈，胸中着我半山云。","dynasty":"宋代","title":"次韵林仲和筠庄"}
{"author":"李弥逊","content":"酒染凝脂密染香，一枝聊发次公狂。小楼准拟来仙驭，明日红云绕树芳。","dynasty":"宋代","title":"次韵王才元少师杂花其二"}
{"author":"李弥逊","content":"杖藜寻胜复中休，不比红尘走燕骝。幽趣未穷随雨断，高情无尽与云浮。冥冥深树秋犹暗，猎猎新蒲暖更柔。老去行藏甘一壑，不须重广畔牢愁。","dynasty":"宋代","title":"山游遇雨"}
{"author":"李弥逊","content":"闽山固多奇，会意一峰足。岂徒快登临，政欲伴幽独。丈人隐禅关，窗户闭秋绿。檐间绝壁起，秀色走可掬。丹黄与白红。枫栎间花木。微云一过之，绣抽初脱轴。是翁贫不忧，朝饭罄储粟。只鸡呼近社，笑傲杯中玉，酒酣自起舞，身外置荣辱。君家大儿手，千嶂入缣幅。何妨写颠崖，老树傍高屋。他年明光归，展玩长在目。","dynasty":"宋代","title":"题叶择甫绣壁轩"}
{"author":"李弥逊","content":"夕郎富文采，早岁从君轩。承明久厌直，著书效文罗。十年坐兰若，鼻观参晨烟。撑肠正患多，教外多穷研。岂惟寄绝交，对客今忘言。肯违莲社友，来从竹林贤。","dynasty":"宋代","title":"暇日约诸友生饭於石泉以讲居贫这策枢密富丈"}
{"author":"李弥逊","content":"时序惊人翻手云，不禁风雨破除春。岸容故故留花使，夜色明明助稼神。异县逢人思故旧，长年作客见疏亲。穷途自喜多闲日，虚费公家十束薪。","dynasty":"宋代","title":"春雨不止复用前韵书怀呈诸友"}
{"author":"李弥逊","content":"三生调御潮音会，楼阁随方涌化城。鸟树有声皆念法，云山多态总忘情。禅翁自得逃禅乐，俗客犹沾避俗名。但了心源秋月净。刹尘何地不光明。","dynasty":"宋代","title":"留题叶成父尚书山庵普光明堂"}
{"author":"李弥逊","content":"农丞免官归，门第冷于铁。属国埋边尘，旁观为心折。一朝百僚上，众目仰光洁。贤愚杂平居，高士见错节。君看岩下竹，九曲困岩穴。风雷头角露，歘蔽夏日烈。男儿未盖棺，不用伤歇灭。感物思故人，长吟赖诗杰。","dynasty":"宋代","title":"石门竹生岩下拳曲无取众方笑之蹈元乃独讽咏嘉叹托物兴怀有古人之风辄用韵以广其志"}
{"author":"李弥逊","content":"两脚不踏咸阳尘，两眼不逐潇湘春。胸中乾坤照万古，奇偶纵横保足数。闭门有竹食有鱼，遗子有田家有书。一生可了心自足，世上纷纷谩荣辱。","dynasty":"宋代","title":"黎道人自长沙入闽解后见这论蝗颇有所得自言"}
{"author":"李弥逊","content":"层林烟霁，巨壁天半，鸿飞无路。云断处、两山之间，十万琅玕环翠羽。转秀谷、枕萍花汀溆。短柳疏篱向暮。看卧垄牛归，横舟人去，平芜鸥鹭。并游不见鞭鸾侣。只僧前、松子随步。回径险、凌风遐想，小憩清泉欹茂树。正笋蕨、过如苏新雨。矶下游鱼可数。纵窈窕、云关长启，寂寂谁争子所。世上丹毂朱缨，春梦觉、南柯何许。况荣枯无定，中有欢离愁聚。尽笑我、诧盘中趣。为续昌黎赋。会有人，秣马膏车，相属一尊清醑。","dynasty":"宋代","title":"三段子（次韵苏粹中寄咏筠庄）"}
{"author":"李弥逊","content":"层林叠巘暗东西，山转岗回路更迷。望与游云奔落日，步随充水赴前溪。樵归野烧孤烟尽，牛卧春犁小麦低。独绕辋川图画里，醉扶白叟杖青藜。","dynasty":"宋代","title":"云门道中晚步"}
{"author":"李弥逊","content":"来辕去棹自惊频，七十无多半在陈。寸步家山不归去，空留猿鹤占青春。","dynasty":"宋代","title":"复用前韵其一"}
{"author":"李弥逊","content":"万点随风更是愁，从教停雪破除休。蓬莱花使漫青眼，姑射神人新白头。待价琼瑰聊可拟，闻风桃李亦增羞。看残红紫冰霜后，一笑春前解百忧。","dynasty":"宋代","title":"次韵信表弟喭梅之作"}
{"author":"李弥逊","content":"惊呼鸡犬督邮来，想见文书手自催。鼓枻黄头罢田去，倾囊黔首入苗回。春阴半月倾盆盎，夜雹前时落李梅。已向芒头望笼饼，阳乌几日放天开。","dynasty":"宋代","title":"久阴闻督邮至县奉简蹈元"}
{"author":"李弥逊","content":"老觉身名雨后云，静看人事腊前春。愁边痛饮真长策，诗罢高歌觉有神。远想两生如可作，晚从三了更相亲。北山乖欲招逋客，未用插插叹积新。","dynasty":"宋代","title":"复用前韵简叔共文伯公序三友"}
{"author":"李弥逊","content":"今年春早未全衰，社酒盘中不风梅。快把霜刀倩天女，燕忙时节有花开。","dynasty":"宋代","title":"再用前韵"}
{"author":"李弥逊","content":"朝发光林寺，崎岖渡复攀。抠衣缘翠湿，侧足下苍顽。急雨欲平涧，断云时见山。祗应超胜地，行路未尝难。","dynasty":"宋代","title":"发光林寺"}
{"author":"李弥逊","content":"五十劳生，紫髯霜换，白日驹过。闭户推愁，缘崖避俗，壁角团蒲坐。提壶人至，竹根同卧，醉帽尽从欹堕。梦惊回，满身疏影，露滴月斜云破。无人自酌，有邀皆去，我笑两翁多可。忍冻吟诗，典衣沽酒，二子应嗤我。两忘一笑，调同今古，谁道郢歌无和。后之人，犹今视昔，有能继么。","dynasty":"宋代","title":"永遇乐（用前韵呈张仲宗、苏粹中）"}
{"author":"李弥逊","content":"疾风卷落叶，六月秋欲变。云生涧底松，雷走岩下电。雨花如芬丝，熟视乃不见。借令军轴飞，未救龟兆偏。常旸起民瘼，吻噪不得咽。寄言行空龙，若药须瞑眩。","dynasty":"宋代","title":"六月四日饭石六风雷大作而雨不成滴戏以诗趣"}
{"author":"李弥逊","content":"翠箔阴阴笼画阁。昨夜东风恶。香迳漫春泥，南陌东郊，惆怅妨行乐。伤春比似年时觉。潘鬓新来薄。何处不禁愁，雨滴花腮，和泪胭脂落。","dynasty":"宋代","title":"醉花阴"}
{"author":"李弥逊","content":"云间幽好许谁参，十亩林园拥舍南。隐几献花真不二，举杯邀月但成三。着鞭有路非吾乐，弹铗无求只自甘。吾亦营巢老深竹，肯分华榜共名庵。","dynasty":"宋代","title":"题子阳监丞见一庵"}
{"author":"李弥逊","content":"百计疏慵一味闲，杖藜无日不寻山。着鞭每到羲皇上，杖履欣同季孟间。雨步思君劳远梦，七言惊我动衰颜。定无戛玉酬人句，拙速应胜隔岁还。","dynasty":"宋代","title":"和舍弟简公序"}
{"author":"李弥逊","content":"漫浪行地一舟虚，神手逢场乐有馀。客里纵令怀旧国，公家何必爱吾庐。饱知世事同分鹿，肯为时名更羡鱼，吏退晴窗春睡足，牙签狼籍满床书。","dynasty":"宋代","title":"王岩起乐斋"}
{"author":"李弥逊","content":"时序惊人翻手云，不禁风雨破除春。岸容故故留花使，夜色明明助稼神。异县逢人思故旧，长年作客见疏亲。穷途自喜多闲日，虚费公家十束薪。","dynasty":"宋代","title":"春雨不止复用前韵书怀呈诸友"}
{"author":"李弥逊","content":"偶到灵山最上头，出檐高竹不知秋。杖藜欲趁西溪月，未放闲身尽日游。","dynasty":"宋代","title":"将至水西登漠山休休庵少憩遂过白云"}
{"author":"李弥逊","content":"偶脱尘中一梦阑，欲穷幽事遍寻山，静怜人境鸡虫扰，老惬僧窗枕簟闲。十里秋香随屐齿，四更山月上帘颜。登临物色催诗兴，未信天於我辈悭。","dynasty":"宋代","title":"和韵钱申伯游东山圣泉"}
{"author":"李弥逊","content":"小桃初破两三花。深浅散余霞。东君也解人意，次第到山家。临水岸，一枝斜。照笼纱。可怜何事，苦爱施朱，减尽容华。","dynasty":"宋代","title":"诉衷情（次韵他伯纪桃花）"}
{"author":"李弥逊","content":"春苑杂花芳，诗老剩夸梅格。谁道武陵深处，便不如姑射。莫分红浅与红深，点点是春色。生怕一番风雨，半飘零江国。","dynasty":"宋代","title":"好事近（同前）"}
{"author":"李弥逊","content":"篘玉液，酿花光。来趁北窗凉。为君小摘蜀葵黄。一似嗅枝香。饮中仙，山中相。也道十分宫样。一般时候最宜尝。竹院月侵床。","dynasty":"宋代","title":"鹤冲天（张仲宗以秋香酒见寄并词，次其韵）"}
{"author":"李弥逊","content":"飞盖追春春约伫。繁杏枝头红未雨。小楼翠幕不禁风，芳草路。无尘处。明月满庭人欲去。一醉邻翁须记取。见说新妆桃叶女。明年却对此花时，留不住。花前语。总向似花人付与。","dynasty":"宋代","title":"天仙子（次富季申韵）"}
{"author":"李弥逊","content":"断桥缺月。点点枝头雪。画角吹残声未歇。早是一年春别。寿阳弄粉成妆。柔肠结结丁香。可怕真梅轻妒，游蜂说与何妨。","dynasty":"宋代","title":"清平乐（次韵叶少蕴和程进道梅花）"}
{"author":"李弥逊","content":"推愁何计。车下忘乘坠。日上南枝春有意。已讶红酥如缀。儿童缓整余杯。芒鞋午夜重来。素面应憎月冷，真香不逐风回。","dynasty":"宋代","title":"清平乐"}
{"author":"李弥逊","content":"长红小白。何处寻梅格。日日南山云满额。暗老一分春色。广平赋罢瑶香。细□花蕊商量。留得笔端雨露，后来收拾群芳。二月始得此词，故于末章见意。","dynasty":"宋代","title":"清平乐"}
{"author":"李弥逊","content":"翦翦疏花，托根宛在长松底。蔓柯相倚。便有凌霄志。丹凤忽来，小队迎秋起。留无计。待公归侍。重与分红翠。","dynasty":"宋代","title":"点绛唇（奉酬富季申）"}
{"author":"李弥逊","content":"梨花院落溶溶雨。弱柳低金缕。画檐风露为谁明。青翼来时试问、董双成。去年春酒为眉寿。花影浮金斗。不须更觅老人星。但愿一年一上、一千龄。","dynasty":"宋代","title":"虞美人（宜人生日）"}
{"author":"李弥逊","content":"池面芙蕖红散绮。鹊噪朱门喜。环佩响天风，香霭杯盘，更约麻姑侍。尘寰不隔蓬莱水。束带岩廊戏。瘦鹤与长松，且伴F156仙，久住人间世。","dynasty":"宋代","title":"醉花阴（学士生日）"}
{"author":"李弥逊","content":"我从楚江来，不见闽江大。云山路嶮巘，水石势澎湃。舟行曲屈间，溪面浮百怪。蒿师力推拿，如下吾侬拜。丈人入吾闽，险阻尝一带。风霜经几时，须发乃尔奈。人生驹隙中，网以千世界。纵横斜见林，未改此心在。营营复何求，赫赫祗自卖。如何遗诸缘，直养以无害。秋风着蒲柳，物态亦荣惫。终当从公游，万法等成坏。杖藜款禅房，还尽三生债。","dynasty":"宋代","title":"次韵赵青之水口道中"}
{"author":"李弥逊","content":"霜盘玉隐倒团金，迥水秋天碧夜侵。光掩半扉寒夜永，影分疏竹翠轩深。长空远岫归云卷，古木高风浥露沉。凉袂客愁应梦楚，荒城晓角夜悲吟。","dynasty":"宋代","title":"秋月回文"}
{"author":"李弥逊","content":"十年犹愧饱侏儒，却到淮山识旧途。一櫂轻於堂上芥，此身闲似不中凫。受风帆影随南北，弄日云容自有无。不用乘桴泛沧海，半生全欲老江湖。","dynasty":"宋代","title":"出汴过淮有作"}
{"author":"李弥逊","content":"矫矫长虹枕海腰，波臣守护敢倾摇，东西地尽惟逢水，早晚人归不碍潮。静夜鱼龙出宫阙，清江牛女上云霄。诗人谩诧鲸鲵句，功比吴松百倍乔。","dynasty":"宋代","title":"过南泉长桥"}
{"author":"李弥逊","content":"弱冠声名翰墨场，一官小试活人方。二王宾客推清介，半刺规横与善良。可但仁风薰晋鄙，犹怜奇节老阌乡。康宁寿考犹馀事，兰玉阶亭久更芳。","dynasty":"宋代","title":"翊善余公挽诗二首"}
{"author":"李弥逊","content":"季子论才到履驹，十年不调可怜渠。自闻马祖今非佛，不似潜夫但著书。","dynasty":"宋代","title":"次韵郎中弟见寄其十"}
{"author":"李弥逊","content":"诗梅例世独深成，气与孤云共卷舒。客辙每逢樽有酒，剑歌休叹食无鱼。鲸波坐隔三山外，鹏翼终腾万里馀。冠玉围金真戏事，醉髯聊复一轩渠。","dynasty":"宋代","title":"次韵王彦声赠梅公择"}
{"author":"李弥逊","content":"农丞免官归，门第冷于铁。属国埋边尘，旁观为心折。一朝百僚上，众目仰光洁。贤愚杂平居，高士见错节。君看岩下竹，九曲困岩穴。风雷头角露，歘蔽夏日烈。男儿未盖棺，不用伤歇灭。感物思故人，长吟赖诗杰。","dynasty":"宋代","title":"石门竹生岩下拳曲无取众方笑之蹈元乃独讽咏嘉叹托物兴怀有古人之风辄用韵以广其志"}
{"author":"李弥逊","content":"遥遥幽人居，宛在苍林间。霜华驻秋清，风叶喧昼闲。臞仙厌山寂，按竹俯人寰。面会良独少，语酣遂忘还。岂无纷华地，心事了不关。诗成若鸣琴，志在水与山。郡看陌上尘，工作颔下班。何如对茗碗，泉罂煮潺潺。","dynasty":"宋代","title":"次韵见独知宗朝议见贻之什"}
{"author":"李弥逊","content":"晴妍入遐瞻，佳处要林樾。归云纷卷舒，列岫互明灭。偶从青都行，遂与凡境绝。舆肩俯清阴，屐齿破苔滑。坡陀度崇冈，窈窕必真阙。烬馀见颓基，纸上得遗碣。红白抹花脸，嘲哳掉禽舌。伤列起孤愤，感物动深悦。稍罗肴核丰，共吊泉石咽。云冠俨臧获，霓骑想飞越。灵踪尚储休，爽气亦时发。散花步危坛，引蔓探幽穴。胎田倘可丹，石髓未成铁。却思棠棣篇，已换桃李节。雁书当解封，鹿驾定因辙。兹游约重寻，晚笋政堪撷。","dynasty":"宋代","title":"春日同伯氏游问政山门意似表弟旧题用其韵先"}
{"author":"李弥逊","content":"两公精意与神交，平地能令水满篙。云气远收明嶂合，雨声偏傍夜床高。辘轳未暇分甘井，舴艋应知避怒涛。愿受一廛须及早，秋成犹得饱儿曹。","dynasty":"宋代","title":"此见帅宪祷十甚虔枕上闻檐声为之不寐因成"}
{"author":"李弥逊","content":"白发闽江上，几度过中秋。阴晴相半，曾见玉塔卧寒流。不似今年三五，皎皎冰轮初上，天阙恍神游。下视人间世，万户水明楼。贤公子，追乐事，占鳌头。酒酣喝月、腰鼓百面打凉州。沈醉尽扶红袖，不管风摇仙掌，零露湿轻裘。但恐尊中尽，身外复何忧。","dynasty":"宋代","title":"水调歌头八月十五夜集长乐堂月大明常岁所无众客皆欢。戏用伯恭韵作"}
{"author":"李弥逊","content":"春山秋亦佳，霜树风更落。阴晴卷复舒，气象今非昨。功名等浮云，文字悬高阁。胜扫胸中奇，还将贮丘壑。","dynasty":"宋代","title":"五石·阴壑"}
{"author":"李弥逊","content":"户外双峰碧碍天，定回香灺已收烟。苦将峭语撩痴客，借枕重能一味禅。","dynasty":"宋代","title":"留赠无诤堂涌泉利老"}
{"author":"李弥逊","content":"宦游踪迹信舆台，白首知非愧鲁开。诗卷云烟舒复卷，吏行凫鹜去还来。雨多风伯漫不省，春半花神小有才。谁为痴儿无乐事，眼中秀句绝纤埃。","dynasty":"宋代","title":"和刘待制"}
{"author":"李弥逊","content":"踏尽东西散胜岩，却提只履过江南。远人若争真常位，不碍携庵到处参。","dynasty":"宋代","title":"可帅止庵"}
{"author":"李弥逊","content":"屐声何土遣瞿昙，示病溪翁为扫庵。檐葡香中一盂饭，不妨归去饱同参。","dynasty":"宋代","title":"岳公来住涌泉愿为出化者十八人原上座因行袖"}
{"author":"李弥逊","content":"寒梅独笑野人扉，只有春风许自知。蜡屐追芳输我辈，着鞭持酒记安时。白霓行处玉妃从，明月光中宝璐垂。更与丁宁后来秀，醉中来拍最高枝。","dynasty":"宋代","title":"席上分韵赋梅花得知字"}
{"author":"李弥逊","content":"得路山方尽，如归馆暂投。春风供笑傲，一醉岂人谋。","dynasty":"宋代","title":"游梅坡席上杂酬"}
{"author":"李弥逊","content":"双旌耀林丘，小队喧笳鼓。鞭鸾相招携，拂石共容与。爱山晋羊祜，好士汉保武。胸中补天石，笔下修月斧。追游愧后乘，遇景咤先睹。扪参或三叹，控穴聊一俯。会意时目成，忘言但心许。徐行讵敢留，有语不得吐。真游未易再，外物可足数。酒尽傥可继，君歌为君舞。","dynasty":"宋代","title":"次韵叶观文再赋游灵源桃花二洞之作"}
{"author":"李弥逊","content":"林影横搘折脚床，禅翁唤我坐斜阳。诸天共说无生话，万壑同薰不尽香。茗碗泛云醒远目，藜羹煮玉闹枯肠。逢人若问峰头事，翠竹阴中菊正黄。","dynasty":"宋代","title":"陪大慈老登古院"}
{"author":"李弥逊","content":"茅茨八九椽，中有插架轴。琅函与贝叶，落落皆在目。闲依净几翻，缓绕疏篁读。困即抱之眠，拥鼾宁厌熟。不知老将至，一时肯载腹。此乐殊未央，吾生亦云足。","dynasty":"宋代","title":"秋居杂咏其八"}
{"author":"李弥逊","content":"抱石寒泉涌帝青，净涵窟宅驻鲵鲸。谁知润物功无尽，只见岩腰鉴样平。","dynasty":"宋代","title":"过铅山石井"}
{"author":"李弥逊","content":"松柏渐成趣，红紫勿齐开。花神靳惜芳事，日日待公来。遥想金葵侧处，素月华灯相照，妆影满歌台。余韵写宫徵，飞落远山隈。逃禅客，尊中尽，厌长斋。且愁风絮，断送春色揽离怀。命驾何妨千里，只恐行云碍辙，直磴插崔嵬。手拍阳春唱，隔岸借残杯。","dynasty":"宋代","title":"水调歌头（次李伯纪春日韵）"}
{"author":"李弥逊","content":"树冷饥蝉犹乱吟，风檐琴瑟露寒侵。妻孥工作无衣态，却恨清砧动好音。","dynasty":"宋代","title":"次韵学士史秋初四首"}
{"author":"李弥逊","content":"飘泊悲生事，人情翻手云，习闲真似懒，补拙谩知勤。老作渔樵计，梦观钟鼎动。成亏皆一戏，不复问斯文。","dynasty":"宋代","title":"次韵学士兄春日谩成"}
{"author":"李弥逊","content":"珊瑚碧树小明月，散凭借间无尽香。伏雨阑风常不惜，为君高处踞胡床。","dynasty":"宋代","title":"同坐客赋席牡丹酴醿海棠三首"}
{"author":"李弥逊","content":"五马行春路，松行旧不斜。醉眠方梦草，游骑想穿花。访古千秋暗，逃禅百虑赊。归来传丽句，字字敌春华。","dynasty":"宋代","title":"彦秫权郡大夫相邀昭亭以病酒不果往得所示佳"}
{"author":"李弥逊","content":"白发闽江上，几度过中秋。阴晴相半，曾见玉塔卧寒流。不似今年三五，皎皎冰轮初上，天阙恍神游。下视人间世，万户水明楼。贤公子，追乐事，占鳌头。酒酣喝月、腰鼓百面打凉州。沈醉尽扶红袖，不管风摇仙掌，零露湿轻裘。但恐尊中尽，身外复何忧。","dynasty":"宋代","title":"水调歌头八月十五夜集长乐堂月大明常岁所无众客皆欢。戏用伯恭韵作"}
{"author":"李弥逊","content":"密竹翦轻绡，华堂初建。卷上虾须待开宴。寿期春聚，芍药一番开遍。砌成锦步帐，笼弦管。绛节近颁，丹雏重见。花里双双乍归燕。重重乐事，凭仗东风拘管。一时分付与，金荷劝。","dynasty":"宋代","title":"感皇恩（端礼节使生日）"}
{"author":"李弥逊","content":"小小茅茨隐翠微。桥平双手弄涟漪。好风还动去年枝。得雨疏梅肥欲展，人家次第有芳菲。惜花恰莫探春迟。","dynasty":"宋代","title":"浣溪沙"}
{"author":"李弥逊","content":"箫鼓哀吟乐楚臣。牙樯锦缆簇江D54E。调高彩笔逞尖新。海角逢时伤老大，莫辞卮酒话情亲。与君同是异乡人。","dynasty":"宋代","title":"浣溪沙（和蒋丞端午竞渡）"}
{"author":"李弥逊","content":"向日南枝不奈晴。无风绛雪自飘零。画楼更作断肠声。小侧金荷迎落蕊，高烧银烛照残英。生愁斜月酒初醒。","dynasty":"宋代","title":"浣溪沙"}
{"author":"李弥逊","content":"枝上子规催去旆，柳条偏系离情。片云留雨锁愁城。不堪明月夜，寂寞照南荣。莫作东山今日计，风雷已促鹏程。功成来伴赤松行。却寻鸿雁侣，尊酒会如星。","dynasty":"宋代","title":"临江仙（次韵尚书兄送别）"}
{"author":"李弥逊","content":"燕去莺来昏又晓，劳生莫负心期。菊花何必待开时。十分浮玉蚁，一拍贯珠词。少借笔端烟雨力，不须露染风披。芳心微露定因谁。风流今太傅，萧洒古东篱。","dynasty":"宋代","title":"临江仙（次韵富季申九月菊未开）"}
{"author":"李弥逊","content":"多病渊明刚止酒，不禁秋蕊浮香。饮船歌板已兼忘。吴霜羞鬓改，无语对红妆。小捻青枝撩鼻观，绝胜娇额涂黄。独醒滋味怕新凉。归来烛影乱，欹枕听更长。","dynasty":"宋代","title":"临江仙（次李伯纪韵）"}
{"author":"李弥逊","content":"烛花催晓。醉玉颓春酒。一骑东风消息到。占得鳌头龙首。长安去路骎骎。明朝跃马芳阴。应是花繁莺巧，东君著意琼林。","dynasty":"宋代","title":"清平乐（登第）"}
{"author":"李弥逊","content":"一帘红雨。飘荡谁家去。门外垂杨千万缕。不把东风留住。旧巢燕子来迟。故园绿暗残枝。肠断画桥烟水，此情不许春知。","dynasty":"宋代","title":"清平乐（春晚）"}
{"author":"李弥逊","content":"把酒挽芳时。醉袖淋漓。多情楚客为秋悲。未抵香飘红褪也，独绕空枝。天女宝刀迟。露染风披。翠云叠叠拥铢衣。知道筠溪春寂寞，来慰相思。","dynasty":"宋代","title":"浪淘沙（林仲和送芍药，再以词为寄，次韵谢之）"}
{"author":"李弥逊","content":"乐事信难逢。莫放匆匆。飞红撩乱减春容。临水不禁频送客，风袖龙钟。小阁画堂东。绮绣相重。尊前谁唱夏云峰。醒后欲寻溪上路，烟水无穷。","dynasty":"宋代","title":"浪淘沙（连鹏举坐上次康平仲留别韵）"}
{"author":"李弥逊","content":"广平未拚心如铁。恨梅花、隔年别。化工翦水斗春风，似南枝和月。长鲸一饮宁论石。想高歌、醉瑶席。几时归去共尊罍，看寒花连陌。","dynasty":"宋代","title":"滴滴金（次韵尚书兄老山堂雪）"}
{"author":"李弥逊","content":"试问花枝余几许，卷帘细雨随人。风光犹恋苦吟身。海棠浑怯冷，为我强留春。细听惜花歌白雪，不知盏面生尘。吹开吹谢漫惊频。少陵真有味，爱酒觅南邻。","dynasty":"宋代","title":"临江仙（次韵叶少蕴惜春）"}
{"author":"李弥逊","content":"花院小回廊，庭蓂成行。水面红妆翠绡帐。蓬莱云近，风露一番清旷。星郎来碧落，长庚象。素志未酬，丹心益壮。且醉真珠小槽酿。不须皓齿，拍手狂歌清唱。一尊为寿庆，羲皇上。","dynasty":"宋代","title":"感皇恩（学士生日）"}
{"author":"李弥逊","content":"密竹翦轻绡，华堂初建。卷上虾须待开宴。寿期春聚，芍药一番开遍。砌成锦步帐，笼弦管。绛节近颁，丹雏重见。花里双双乍归燕。重重乐事，凭仗东风拘管。一时分付与，金荷劝。","dynasty":"宋代","title":"感皇恩（端礼节使生日）"}
{"author":"李弥逊","content":"鞭凤骖鸾自斗杓。老君亲抱送，下层霄。人间仙李占春饶。千秋里，松月伴吹箫。故国水云遥。谪仙丹荔熟，剥红绡。南山影转卧金蕉。倾寒绿，眉寿比山高。","dynasty":"宋代","title":"小重山（学士生日）"}
{"author":"李弥逊","content":"星斗心胸锦绣肠。厌随尘士客，逐炎凉。江山风月伴行藏。无人识，高卧水云乡。肘后有仙方。假饶丹未就，寿须长。儒冠多误莫思量。十分酒，菡萏小池塘。","dynasty":"宋代","title":"小重山（同前）"}
{"author":"李弥逊","content":"红日当楼，绣屏开、风裀舞花随步。绛拂珮兰，香染妆梅，仿佛紫烟真侣。雪消池馆年年会，玻璃泛、小槽新注。弄箫语。云阶未彻，暖回芳树。瑶检曾攽寿缕。好系日萦春，驭鸾深驻。桂殿影寒，蓬山波阔，未似彩衣庭户。坐看鹤鬓云来戏，重重拜、天阶雨露。纵游处。人间遍寻洞府。","dynasty":"宋代","title":"花心动（夫人生日）"}
{"author":"李弥逊","content":"海角秋高风力骤。楼台四面山容瘦。季子貂裘寒欲透。悬弧昼。高歌棣萼聊卮酒。且共追欢宽白首。清闲赢得身长久。世上功名翻覆手。为君寿。腰间要看悬金斗。","dynasty":"宋代","title":"渔家傲（博士生日）"}
{"author":"李弥逊","content":"黄花犹未拆霜枝。今年秋较迟。六么催泛玉东西。登高庆诞时。神仙事，古来稀。且为千岁期。戏莱堂上两庞眉。何妨举案齐。","dynasty":"宋代","title":"阮郎归（硕人生日）"}
{"author":"李弥逊","content":"霜林变绿。画帘桂子排香粟。一声檀板惊飞鹜。弦管楼高，谁在阑干曲。人生一笑难相属。满堂何必堆金玉。但求身健儿孙福。鹤发年年，同泛清尊菊。","dynasty":"宋代","title":"醉落托（同前）"}
{"author":"李弥逊","content":"寿烟笼席。采莲新按，舞腰无力。占尽风光，人间天上，今夕何夕。蓝袍换了莱衣，庆岁岁、君恩屡锡。连夜欢声，满城佳气，和春留得。","dynasty":"宋代","title":"柳梢青（赵端礼生日）"}
{"author":"李弥逊","content":"花信争先，暗将春意传桃李。寿卿同醉。绿野连珠履。麟阁丹青，眷注耆英裔。眉间喜。日边飞骑。来促东山起。","dynasty":"宋代","title":"点绛唇（富季申生日）"}
{"author":"李弥逊","content":"安石寓丝竹，方朔杂诙谐。昂霄气概，古来无地可容才。不见骑鲸仙伯，唾手功名事了，猿鹤与同侪。有意谢轩冕，无计避嫌猜。静中乐，山照座，月浮杯。忘形湛辈，一笑丘壑写高怀。只恐天催玉斧，为破烟尘昏翳，人自日边来。东阁动诗兴，莫待北枝开。","dynasty":"宋代","title":"水调歌头（次李伯纪韵趣开东阁）"}
{"author":"李弥逊","content":"松柏渐成趣，红紫勿齐开。花神靳惜芳事，日日待公来。遥想金葵侧处，素月华灯相照，妆影满歌台。余韵写宫徵，飞落远山隈。逃禅客，尊中尽，厌长斋。且愁风絮，断送春色揽离怀。命驾何妨千里，只恐行云碍辙，直磴插崔嵬。手拍阳春唱，隔岸借残杯。","dynasty":"宋代","title":"水调歌头（次李伯纪春日韵）"}
{"author":"李弥逊","content":"层林烟霁，巨壁天半，鸿飞无路。云断处、两山之间，十万琅玕环翠羽。转秀谷、枕萍花汀溆。短柳疏篱向暮。看卧垄牛归，横舟人去，平芜鸥鹭。并游不见鞭鸾侣。只僧前、松子随步。回径险、凌风遐想，小憩清泉欹茂树。正笋蕨、过如苏新雨。矶下游鱼可数。纵窈窕、云关长启，寂寂谁争子所。世上丹毂朱缨，春梦觉、南柯何许。况荣枯无定，中有欢离愁聚。尽笑我、诧盘中趣。为续昌黎赋。会有人，秣马膏车，相属一尊清醑。","dynasty":"宋代","title":"三段子（次韵苏粹中寄咏筠庄）"}
{"author":"李弥逊","content":"风帘弄影，正闲堂永昼，香销人寂。轧轧邻机芳思乱，愁入回文新织。燕蹴巢泥，莺喧庭柳，好梦无踪迹。那堪春事，背人何计留得。谁似爱酒南邻，岸巾坦腹，醉踏西山碧。彩笔阳春传雁足，催我飞觞浮白。老去情怀，凭君试看，鬓上秋霜色。故园千里，月华空照相忆。","dynasty":"宋代","title":"念奴娇（坐上次王伯开韵）"}
{"author":"李弥逊","content":"五十劳生，紫髯霜换，白日驹过。闭户推愁，缘崖避俗，壁角团蒲坐。提壶人至，竹根同卧，醉帽尽从欹堕。梦惊回，满身疏影，露滴月斜云破。无人自酌，有邀皆去，我笑两翁多可。忍冻吟诗，典衣沽酒，二子应嗤我。两忘一笑，调同今古，谁道郢歌无和。后之人，犹今视昔，有能继么。","dynasty":"宋代","title":"永遇乐（用前韵呈张仲宗、苏粹中）"}
{"author":"李弥逊","content":"欹枕深轩，散帙虚堂，畏景屡移。渐披襟临水，支床就月，莲香拂面，竹色侵衣。压玉为醪，折荷当盏，卧看银潢星四垂。人归后，伴饥蝉自语，宿鸟相依。痴儿。莫蹈危机。悟四十九年都尽非。任纡朱拖紫，围金佩玉，青钱流地，白璧如坻。富贵浮云，身名零露，事事无心归便归。秋风动，正吴淞月冷，莼长鲈肥。","dynasty":"宋代","title":"沁园春（寄张仲宗）"}
{"author":"李弥逊","content":"一水如绳，两山如翼，绿野如绣。松院干霄，筠庄枕浪，揽尽溪山秀。水南水北，竹舆兰棹，来往月宵花昼。问人间、天上何处，更寻大围小有。人言拒梗，功成仙去，丹鼎夜寒光透。唤取云英，炼成石髓，日月齐长久。烦君挟我，朝元真阙，两翼羽轻风骤。此时看，小茅峰顶，有云贯斗。","dynasty":"宋代","title":"永遇乐（学士兄筑室南山拒梗峰下，与西山相对。因生日，以词见意）"}
{"author":"李弥逊","content":"荷背翻黄，蕉心滴翠，雨洗庭院无尘。断云缺处，矫首望冰轮。迤逦天垂四幕，星杓淡、河汉横银。笙歌散，风帘自上，寒水满楼明。刘郎方得计，钗摇绣户，枕并华裀。笑狂客无眠，坐听钟鲸。明月中秋一梦，临鸳甃、三绕殷勤。清光里，持杯对影，风月两兼并。","dynasty":"宋代","title":"满庭芳（中秋次刘梦弼韵）"}
{"author":"李弥逊","content":"白发闽江上，几度过中秋。阴晴相半，曾见玉塔卧寒流。不似今年三五，皎皎冰轮初上，天阙恍神游。下视人间世，万户水明楼。贤公子，追乐事，占鳌头。酒酣喝月、腰鼓百面打凉州。沈醉尽扶红袖，不管风摇仙掌，零露湿轻裘。但恐尊中尽，身外复何忧。","dynasty":"宋代","title":"水调歌头（八月十五夜集长乐堂月大明常岁所无众客皆欢。戏用伯恭韵作）"}
{"author":"李弥逊","content":"冲寒山意，未放江头树。老去恨春迟，数花期、朝朝暮暮。疏英冷蕊，也为有情忙，深夜月，小庭中，绝胜西城路。调元妙手，便是春来处。酝造十分香，更暖借、毫端烟雨。狂歌醉客，小摘问东风，花谢后，子成时，趁得和羹否。","dynasty":"宋代","title":"蓦山溪（次李伯纪梅花韵）"}
{"author":"李弥逊","content":"竹边柳外，两两寒梅树。疏影上帘栊，似却□一枝横暮。玉肌瘦损，有恨不禁春，萦冰珮，整风裳，怅望瑶台路。我来胜赏，持酒花深处。天晓酿幽香，正一霎、如酥小雨。江山得助，臭味许谁同，长安远，故人疏，梦到江南否。","dynasty":"宋代","title":"蓦山溪（宣城丞厅双梅）"}
{"author":"李弥逊","content":"帐锦笼庭，囊香飘榭，过了芳时强半。觅残红、蜂须趁日，占新绿、莺喉咤暖。数花期、望得春来，春去也、把酒南山谁伴。更帘幕垂垂，恼人飞絮，乱落一轩风晚。手拍狂歌挥醉碗。笑浪走江头，几逢归燕。忆黄华、曾吹纱帽，讶彩楼、催攽F纨扇。功名事、于我如云，谩赢得星星，满簪霜换。向棠棣华间，鶺鴒原上，莫厌尊罍频来见。","dynasty":"宋代","title":"昆明池（次韵尚书兄春晚）"}
{"author":"李弥逊","content":"浮云无定，任春风万点，吹上寒枝。砌外珑璁，暗香夜透帘帏。闲情最宜酒伴，胜黄昏、冷月清溪。风流谢傅，梦到华胥，长是相随。似凝愁、不语谁知。芳思乱微酸，已带离离。传语花神，任教横竹三吹。枝头要看如豆，趁和羹、百卉开时。十分金蕊，先与东君，一笑相期。","dynasty":"宋代","title":"十月桃（二首，同富季申赋梅花）"}
{"author":"李弥逊","content":"一枝三四，弄疏英秀色，特地生寒。刻楮三年，谩夸煮石成丹。梨花带雨难并，似玉妃、寂寞微潸。瑶台空阔，露下星坠，零乱风鬟。记前回、拥盖西园。花信被山烟，著意邀阑。盏面横斜，大家月底颓然。如今万点难缀，共苍苔、打合成班。诗翁何似，劝春莫交，粉淡香残。","dynasty":"宋代","title":"十月桃"}
{"author":"李弥逊","content":"小小芙蕖红半展。占早争先，不奈腰肢软。罗袜凌波娇欲颤。向人如诉闺中怨。把酒与君成眷恋。约束新荷，四面低歌扇。不放游人偷眼盼。鸳鸯叶底潜窥见。","dynasty":"宋代","title":"蝶恋花（西山小湖，四月初，莲有一花）"}
{"author":"李弥逊","content":"上阳迟日千门锁。花外流莺过。一番春去又经秋。惟有深宫明月、照人愁。暗中白发随芳草。却恨容颜好。更无魂梦到昭阳。肠断一双飞燕、在雕梁。","dynasty":"宋代","title":"虞美人（咏古）"}
{"author":"李弥逊","content":"海棠开后春谁主。日日催花雨。可怜新绿遍残枝。不见香腮和粉、晕燕脂。去年携手听金缕。正是花飞处。老来先自不禁愁。这样愁来欺老、几时休。","dynasty":"宋代","title":"虞美人（东山海棠）"}
{"author":"李弥逊","content":"金泥捍拨春声碎。恨入相思泪。醉欺秋水绿云斜。浑似梦中重到、阿环家。主人著意留春住。不醉无归去。只愁银烛晓生寒。明日落花飞絮、满长安。","dynasty":"宋代","title":"虞美人"}
{"author":"李弥逊","content":"年年江上清秋节。酉戋面分霜月。不堪对月已伤离。那更梅花开后、海棠时。剑溪难驻仙游路。直上云霄去。藕花恰莫碍行舟。要趁潮头八月、到扬州。","dynasty":"宋代","title":"虞美人（赠富季申别）"}
{"author":"李弥逊","content":"方壶小有人谁到。底事春知早。使君和气粲如花。更筑百花深处、驻春华。云关远枕苕溪浅。未放归怀展。看残红紫绿阴斜。鸾凤干霄却上、玉皇家。","dynasty":"宋代","title":"虞美人（次韵叶少蕴怀隐庵作）"}
{"author":"李弥逊","content":"杨花尽做难拘管。也解趁、飞红伴。骢马无情人渐远。沙平浅渡，雨湿孤村，何处长亭晚。欲凭桃叶传春怨。算不似、斜风倩双燕。纵得书来春又换。只将心事，分付眉尖，寂寞梨花院。","dynasty":"宋代","title":"青玉案"}
{"author":"李弥逊","content":"小山娇翠低歌扇。雏莺学语春犹浅。无力响方檀。声随玉笋翻。垂鬟云乍染。媚靥香微点。未解作轻颦。凝情已动人。","dynasty":"宋代","title":"菩萨蛮（管邦惠家小鬟善讴）"}
{"author":"李弥逊","content":"风庭瑟瑟灯明灭。碧梧枝上蝉声歇。枕冷梦魂惊。一阶寒水明。鸟飞人未起。月露清如洗。无语听残更。愁从两鬓生。","dynasty":"宋代","title":"菩萨蛮"}
{"author":"李弥逊","content":"足力穷时山已晦。却上轻舟，急棹穿沙背。云影渐随风力退。一川月白寒光碎。唤客主人陶谢辈。拂石移尊，不管游人醉。罗绮丛中无此会。只疑身在烟霞外。","dynasty":"宋代","title":"蝶恋花（游南山过陈公立后亭作）"}
{"author":"李弥逊","content":"清晓天容争显晦。溪上群山，戢戢分驼背。谁似浮云知进退。疏林嫩日黄金碎。夜枕不眠憎鼠辈。困眼贪晴，拚被风烟醉。天意有情人不会。分明置我风波外。","dynasty":"宋代","title":"蝶恋花（新晴用前韵）"}
{"author":"李弥逊","content":"断桥斜路，又是春来也。仙掌挼云半开谢。尽凝酥砌粉，不似真香，分明对、冰雪肌肤姑射。天涯伤老大，万斛新愁，一笑端须问花借。纵广平冷淡，铁石心肠，未拚得、花里风前月下。为传语、游蜂缓经营，且留与山翁，醉吟清夜。","dynasty":"宋代","title":"洞仙歌（登临漳城咏梅）"}
{"author":"李弥逊","content":"残烟薄雾，仗东风排遣。收拾轻寒做轻暖。问墙隅屋角，多少青红，春不语，行处随人近远。穿帘花影乱。金鸭香温，幽梦醒时午禽啭。任抛书推枕，嚼蕊攀条，暗消了、清愁一半。且莫放、浮云蔽晴晖，怕惹起羁人，望中凝恋。","dynasty":"宋代","title":"洞仙歌（次李伯纪韵）"}
{"author":"李弥逊","content":"梦中北去又南来。饱风埃。鬓华衰。浮木飞蓬，踪迹为谁催。自笑自悲还自误，一杯酒，鼻如雷。晓舆行处觉春回。屑琼瑰。糁□苔。病眼冲寒，欲闭又还开。近水人家篱落畔，遥认得，一枝梅。","dynasty":"宋代","title":"江神子（临安道中）"}
{"author":"李弥逊","content":"入夜月华清，中天方好。更著山光两相照。星稀云净，玉树惊乌三绕。广寒风露近，秋光老。老山高胜，飞尘不到。亭上仙翁自昏晓。短封新唱，字字令人绝倒。待凭书寄恨，归鸿少。","dynasty":"宋代","title":"感皇恩（次韵尚书兄老山堂作）"}
{"author":"李弥逊","content":"水馆风亭，晚香浓、一番荷芰经雨。簟枕乍闲，襟裾初试，散尽满轩袢暑。断云却送轻雷去，疏林外、玉钩微吐。夜未阑，秋生败叶，暗摧庭树。天上佳期久阻。星河畔，仙车缥缈云路。旧恨未平，幽欢难驻，洒落半天风露。绮罗人散金猊冷，醉魂到、华胥深处。洞户悄，南楼画角自语。","dynasty":"宋代","title":"花心动（七夕）"}
{"author":"李弥逊","content":"仙李盘根，自有云仍霭芳裔。更溜雨霜皮，临风玉树，紫髯丹颊，长生久视。鹤帐琅书至。长庚梦、当年暗记。佳辰近，回首西风，渐喜秋英弄霜蕊。暂卷双旌，鸣金吹竹，蓂堂伴新戏。对璧月流光，屏山供翠，碧云乍合，飞觞如缀。早晚岩廊侍。终不负、黄楼一醉。丹青手、先与翻阶，万叶增春媚。","dynasty":"宋代","title":"一寸金（尚书生日光州作。光州芍药甚顺，尚书为品次图之，故未句云）"}
{"author":"李弥逊","content":"安石寓丝竹，方朔杂诙谐。昂霄气概，古来无地可容才。不见骑鲸仙伯，唾手功名事了，猿鹤与同侪。有意谢轩冕，无计避嫌猜。静中乐，山照座，月浮杯。忘形湛辈，一笑丘壑写高怀。只恐天催玉斧，为破烟尘昏翳，人自日边来。东阁动诗兴，莫待北枝开。","dynasty":"宋代","title":"水调歌头·安石寓丝竹"}
{"author":"李弥逊","content":"不见隐君子，一月比三秋。惊涛如许，梦魂无路绝横流。安得如云长翮，命驾不须千里，上下逐君游。此计杳难就，注目倚江楼。西风里，多少恨，寄歌头。飞奴接翼，为我三度下南州。正是天寒日暮，独钓一江残雪，风猎碧莎裘。和子浩然句，一酌散千忧。","dynasty":"宋代","title":"水调歌头·不见隐君子"}
{"author":"李弥逊","content":"白发闽江上，几度过中秋。阴晴相半，曾见玉塔卧寒流。不似今年三五，皎皎冰轮初上，天阙恍神游。下视人间世，万户水明楼。贤公子，追乐事，占鳌头。酒酣喝月，腰鼓百面打凉州。沈醉尽扶红袖，不管风摇仙掌，零露湿轻裘。但恐尊中尽，身外复何忧。","dynasty":"宋代","title":"水调歌头·白发闽江上"}
{"author":"李弥逊","content":"残烟薄雾，杖东风排遣。收拾轻寒做轻暖。问墙偶屋角，多少青红，春不语，行处随人近远。穿帘花影乱，金鸭香温，幽梦醒时午禽啭。任抛书推枕，嚼蕊攀条，暗消了、清愁一半。且莫放、浮云蔽晴晖，怕惹起羁人，望中凝恋。","dynasty":"宋代","title":"洞仙歌·残烟薄雾"}
{"author":"李弥逊","content":"百尺游丝当秀户。不系春晖，只系闲愁住。拾翠归来芳草路。避人蝴蝶双飞去。困脸羞眉无意绪。陌上行人，记得清明否。消息未来池阁暮。濛濛一饷梨花雨。","dynasty":"宋代","title":"蝶恋花·百尺游丝当秀户"}
{"author":"李弥逊","content":"上阳迟日千门锁。花外流莺过。一番春去又经秋。惟有深宫明月、照人愁。暗中白发随芳草。却恨容颜好。更无魂梦到昭阳。肠断一双飞燕、在雕梁。","dynasty":"宋代","title":"虞美人·上阳迟日千门锁"}
{"author":"李弥逊","content":"年年江上清秋节。盏面分霜月。不堪对月已伤离。那更梅花开後、海棠时。剑溪难驻仙游路。直上云霄去。藕花恰莫碍行舟。要趁潮头八月、到扬州。","dynasty":"宋代","title":"虞美人·年年江上清秋节"}
{"author":"任翻","content":"无语与花别，细看枝上红。明年又相见，还恐是愁中。","dynasty":"唐代","tags":"写花","title":"惜花"}
{"author":"任翻","content":"绝顶新秋生夜凉，鹤翻松露滴衣裳。前峰月映半江水，僧在翠微开竹房。","dynasty":"唐代","title":"宿巾子山禅寺"}
{"author":"任翻","content":"古井碧沈沈，分明见百寻。味甘传邑内，脉冷应山心。圆入月轮净，直涵峰影深。自从仙去后，汲引到如今。","dynasty":"唐代","title":"葛仙井"}
{"author":"任翻","content":"飘飘云外者，暂宿聚仙堂。半夜人无语，中宵月送凉。鹤归高树静，萤过小池光。不得多时住，门开是事忙。","dynasty":"唐代","title":"桐柏观"}
{"author":"任翻","content":"碧峰秋寺内，禅客已无情。半顶发根白，一生心地清。竹房侵月静，石径到门平。山下尘嚣路，终年誓不行。","dynasty":"唐代","title":"赠济禅师"}
{"author":"任翻","content":"羊公传化地，千古事空存。碑已无文字，人犹敬子孙。岘山长闭恨，汉水自流恩。数处烟岚色，分明是泪痕。","dynasty":"唐代","title":"经堕泪碑"}
{"author":"任翻","content":"忧来长不寐，往事重思量。清渭几年客，故衣今夜霜。春风谁识面，水国但牵肠。十二门车马，昏明各自忙。","dynasty":"唐代","title":"长安冬夜书事"}
{"author":"任翻","content":"借问钓鱼者，持竿多少年。眼明汀岛畔，头白子孙前。棹入花时浪，灯留雨夜船。越江深见底，谁识此心坚。","dynasty":"唐代","title":"越江渔父"}
{"author":"任翻","content":"逢著南州史，江边哭问君。送终时有雪，归葬处无云。官库惟留剑，邻僧共结坟。儿孙未成立，谁与集遗文。","dynasty":"唐代","title":"哭友人"}
{"author":"任翻","content":"羁栖亲故少，远别惜清才。天畔出相送，路长知未回。欲销今日恨，强把异乡杯。君去南堂后，应无客到来。","dynasty":"唐代","title":"送李衡"}
{"author":"任翻","content":"泪干红落脸，心尽白垂头。自此方知怨，从来岂信愁。","dynasty":"唐代","title":"宫怨"}
{"author":"任翻","content":"灵江江上帻峰寺，三十年来两度登。野鹤尚巢松树遍，竹房不见旧时僧。","dynasty":"唐代","title":"再游巾子山寺"}
{"author":"任翻","content":"清秋绝顶竹房开，松鹤何年去不回。惟有前峰明月在，夜深犹过半江来。","dynasty":"唐代","title":"三游巾子山寺感述"}
{"author":"任翻","content":"泪乾红落脸，心尽白垂头。自此方知怨，从来岂信愁。","dynasty":"唐代","title":"宫怨"}
{"author":"任翻","content":"憧憧洛阳道，尘下生春草。行者岂无家，无人在家老。鸡鸣前结束，争去恐不早。百年路傍尽，白日车中晓。求富江海狭，取贵山岳小。二端立在途，奔走无由了。","dynasty":"唐代","title":"洛阳道"}
{"author":"任翻","content":"楚国多春雨，柴门喜晚晴。幽人临水坐，好鸟隔花鸣。野色临空阔，江流接海平。门前到溪路，今夜月分明。","dynasty":"唐代","title":"春晴"}
{"author":"任翻","content":"远声霜后树，秋色水边村。野径无来客，寒风自动门。海山藏日影，江月落潮痕。惆怅高飞晚，年年别故园。","dynasty":"唐代","title":"秋晚郊居"}
{"author":"任翻","content":"秋色满行路，此时心不闲。孤贫游上国，少壮有衰颜。众鸟已归树，旅人犹过山。萧条远林外，风急水潺潺。","dynasty":"唐代","title":"秋晚途次"}
{"author":"况周颐","content":"未问兰因已惘然，垂杨西北有情天。水月镜花终幻迹，赢得，半生魂梦与缠绵。户网游丝浑是罥，被池方锦岂无缘？为有相思能驻景，消领，逢春惆怅似当年。","dynasty":"清代","title":"定风波·未问兰因已"}
{"author":"况周颐","content":"愁入云遥，寒禁霜重，红烛泪深人倦。情高转抑，思往难回，凄咽不成清变。风际断时，迢递天涯，但闻更点。枉教人回首，少年丝竹，玉容歌管。凭作出、百绪凄凉，凄凉惟有，花冷月闲庭院。珠帘绣幕，可有人听？听也可曾肠断？除却塞鸿，遮莫城乌，替人惊惯。料南枝明月，应减红香一半。","dynasty":"清代","tags":"婉约，寒夜，闻声，感伤","title":"苏武慢·寒夜闻角"}
{"author":"况周颐","content":"一向温存爱落晖，伤春心眼与愁宜，画阑凭损缕金衣。渐冷香如人意改，重寻梦亦昔游非。那能时节更芳菲。","dynasty":"清代","title":"浣溪沙·一向温存爱"}
{"author":"况周颐","content":"惜起残红泪满衣。它生莫作有情痴。人天无地著相思。花若再开非故树，云能暂驻亦哀丝。不成消遣只成悲。","dynasty":"清代","title":"水调歌头其二听歌有感"}
{"author":"况周颐","content":"蜂蝶无情刬地飞。杨花薄幸不成悲。落红心事底矜持。便似青山薶玉骨，愿为香雾护琼枝。枨枨歌管夜何其。","dynasty":"清代","title":"水调歌头其三听歌有感"}
{"author":"况周颐","content":"侬亦三生杜牧之。多情何事误芳期。最伤春处送秋时。少日骢嘶芳草路，东风莺啭上林枝。而今真个隔天涯。","dynasty":"清代","title":"水调歌头其四听歌有感"}
{"author":"况周颐","content":"带月沾霜信马归。晓来添得鬓边丝。绮窗重按玉梅词。紫陌铜驼劳怅望，黄河羌笛费悽其。闻愁万一阿侬知。","dynasty":"清代","title":"水调歌头其五听歌有感"}
{"author":"况周颐","content":"閒庭院，花落更斜阳。肯与游丝为缱绻，莫将飞絮共平章。漂泊不能狂。东风恶，无计挽红芳。输与邻家蜂蜜好，不知何处燕巢香。回尽旧时肠。花如画，未必画非真。见说画中花不落，移家作个画中人。占取最长春。春未肯，著我软红尘。花若有情花亦瘦，十年香梦太酸辛。我与我温存。","dynasty":"清代","title":"双调望江南"}
{"author":"况周颐","content":"空山独立，年时此日，笑语深闺。极目南云悽断，近黄昏、生怕鹃啼。料玉扃、幽梦凤城西。认伶俜、三尺孤坟影，逐吟魂、绕遍棠梨。念我青衫痛泪，怜伊玉树香泥。我亦哀蝉身世，十年恩眷，付与斜晖。况复相如病损，悲欢事、咫尺天涯。倘人天、薄福到书痴。便菱花、长对春山秀，祝兰房、小语牵衣。往事何堪记省，疏钟惨度招提。","dynasty":"清代","title":"青山湿遍五月二十四日，宣武门西广西义园视亡儿小羊墓。是日为亡姬桐娟生日。"}
{"author":"况周颐","content":"阁小留香，庭深种纸，旗枪镇日流连。玉麈同挥，墨林风调翩翩。何须浊酒浇胸臆，指层楼、慵问诗仙。晚凉天。红涤纤尘，翠里疏烟。水西觞咏家风旧，便云萍小住，也足清缘。花底朝回，怀人句写鸾笺。春风细啜红薇露，玉壶清、风味依然。擘龙团。分绿窗纱，长共婵娟。","dynasty":"清代","title":"高阳台·为荫阶老前辈题绿天草庵瀹茗图1893"}
{"author":"况周颐","content":"幽路入花天，闹红深、恰共中仙乘兴。花外小红亭，无人到、亭外绿荫千顷。疏烟淡日，木兰愁绝馀香凝。惜起青黄憔悴叶，曾共袅婷窥影。无边香色年年，算鸳鸯、惯识枝交蒂并。年少冶游心，飘零后、禁得万蝉悽哽。欢娱谩省。碧云日暮颇黎冷。十二回阑肠断处，依约淩波来凭。","dynasty":"清代","title":"南浦六月二十八日苇湾观荷同幼遐前辈"}
{"author":"况周颐","content":"正是撩人天气也，可怜云淡烟轻。闹红深处见娉婷。花光人影，分占十分清。画里归来愁亦好，何须夜饮秦筝。他年记取小红亭。小红亭外，高柳万蝉声。","dynasty":"清代","title":"临江仙前词意犹未尽再呈幼遐前辈"}
{"author":"况周颐","content":"轻荫半湖翠罨，想临妆媚妩。镜奁远、一抹愁痕，闹红谁在深处。谩幽憩、银笺按拍，凉蝉唤入花间去。甚香风、别样温柔，淡摇洲渚。故故来迟，傍柳画舸，似淩波未许。翠堤外、人各天涯，曲阑应向凝伫。只娉婷、红衣倒影，记愁绝、中仙说与。露房擎、青子离离，为谁心苦。菱花自小，苇叶长愁，紫萍是坠絮。问并作、几多红怨，画里回首，却又盈盈，未开刚吐。芳尘去后，蘅皋悽断，非花非雾情何极，锦鳞多、恨字难分付。凉云十里，鸳鸯不是催归，有人玉鞯愁驻。逢花最惜，见说为花，便有花暗妒。向此际、揭天丝管，踠地帘栊，一任微波，鉴人幽愫。风裳水佩，罗衣纨扇，年年花好人易老，望蓬山、肠断花知否。踏摇细桨声中，路入疏烟，似闻怨语。","dynasty":"清代","title":"莺啼序"}
{"author":"况周颐","content":"长卿游倦，恰年时、画里都是愁中。湖上大堤堤上路，天涯见说能通。流水三生，淩波一霎，娇眄隔香红。垂杨踠地，那时亭北阑东。谁念芳字题残，红牙拍遍，换羽更移宫。目送横塘天样阔，香雾何事惺忪。一叶颦秋，万花妆晚，肠断到东风。鸳鸯在否，梦云犹带疏钟。","dynasty":"清代","title":"念奴娇忆南湖旧游用朱小岑先生依真飘帛塘观荷韵"}
{"author":"况周颐","content":"旧苑鸦寒，荒皋雁瘦，吴霜正染青袍。载酒江湖，十年吹断琼箫。玉梅花下相思路，算而今、不隔三桥。怨良宵，满目繁华，满目萧条。红笺枉费珍珠字，甚江关词赋，不抵金貂。门外垂杨，要他来繫征桡。金尊自倒休教劝，怕天涯、回首魂消。碧迢迢，玉宇琼楼，绛鹤难招。","dynasty":"清代","title":"高阳台"}
{"author":"况周颐","content":"惨碧山塘，画船只在，消泪多处。坐柳移尊，凭梅驻笛，相见应暂许。红罗嫌窄，金玲愁重，底是妒花风雨。最惆怅，惊鸿散后，梦云更迷春侣。可怜昨夜，画楼西畔，望断星点三五。钿小花羞，奁低月怨，歌态谁楚楚。赪鳞难托，红蚕更缚，可奈杜鹃催去。江南客，伤心第一，四弦倦语。","dynasty":"清代","title":"永遇乐吴坊本事和漱玉"}
{"author":"况周颐","content":"残月窥尊，冻云沈笛，况是天涯庭院。烛泪红深，枕棉香薄，伤心画谯清点。伴梦短梅花冷，幺禽语春怨。玉容远。也应怜、杜郎落拓，悲锦瑟弦柱，暗惊泪染。宛转碧淞潮，共垂杨、萦恨难剪。凤纸题残，奈云边、珠佩声断。拌尘销鬓绿，万一跨鸾低见。","dynasty":"清代","title":"法曲献仙音金阊寒夜和梦窗"}
{"author":"况周颐","content":"綵胜钗头故故斜。垂杨深巷泰娘家。惜花人更瘦于花。眉黛可怜虚夜月，脸红从此断朝霞。伤心一语抵天涯。","dynasty":"清代","title":"减字浣溪纱"}
{"author":"况周颐","content":"海棠春，芙蓉晚。特地明妆换。银鹦呼酒，拌得相思更相见。坐慵鬟翠重，笑怯眉青浅。近尊前小立，无语杏衫茜。紫鸾箫，丹凤管。金粉江南怨。仙山楼阁，不抵人间绣帘远。瘦花莺易妒，倦柳骢难恋。醉扶归，鹔鹴残月满。","dynasty":"清代","title":"早梅芳近"}
{"author":"况周颐","content":"重到长安景不殊。伤心料理旧琴书。自然伤感强欢娱。十二回栏凭欲遍，海棠浑似故人姝。海棠知我断肠无。","dynasty":"清代","title":"减字浣溪纱"}
{"author":"况周颐","content":"一曲新词酒一杯。小屏闲放画帘垂。劝君莫惜金缕衣。只有醉吟宽别恨，且留双泪说相思。旧欢前事入颦眉。","dynasty":"清代","title":"浣溪沙·集珠玉词句，题和珠玉词1894"}
{"author":"况周颐","content":"一霎秋风惊画扇，那堪飞绿纷纷。无情有意且休论。楼高目断，依约驻行云。谁把钿筝移玉柱，不辞遍唱阳春。等闲离别易销魂。红笺小字，留赠意中人。","dynasty":"清代","title":"临江仙·集珠玉词句，题和珠玉词1894"}
{"author":"况周颐","content":"荒江咽遍寒潮，吊忠更酹兰陵酒。英灵如昨，重围矢石，孤城刁斗。画饼偏安，醇醪末路，壮怀空负。说生平意气，题诗射塔，试旋斡，乾坤手。炎徼重寻祠墓，瘴云深、鹤归来否。琼崖玉骨，赤溪血泪，蛮神呵守。五百年来，天时人事，淋浪襟𧙏。𦔽鼓鼙悲壮，愿屠鲸鳄，为将军寿。","dynasty":"清代","title":"水龙吟·题金溎笙辑宋刘师勇表忠录"}
{"author":"况周颐","content":"同根三绺青丝绾。丝丝比并情长短。背立画图中。巫云一段松。衫罗防污却。巧制乌绫托。私问上鬟期。平添阿母疑。","dynasty":"清代","title":"菩萨蛮·美人辫发1912"}
{"author":"况周颐","content":"记向瑶窗写韵成。重轻音里识双声。石榴娇欲竞珠樱。笛孔腻分脂晕浥，绣绒香带唾花凝。怜卿吻合是深情。","dynasty":"清代","title":"减字浣溪沙·美人唇1912"}
{"author":"况周颐","content":"慧茁心苗，欲度灵犀，温黁自然。恰鹦帘客去，香留茶酽，鸾笺句秀，粲说花妍。金籥深扃，玉津密漱，消得神方长驻颜。围曾解，羡澜翻清辩，巾帼仪连。簪花格最婵娟。更妙吮香毫越恁圆。甚小玉偏饶，幽怀易泻，阿侯乍学，泥语轻怜。一角溪山，广长真谛，只在红楼斜照边。閒凭吊，忆楚宫凄怨，扪竟三年。","dynasty":"清代","title":"沁园春·美人舌1912"}
{"author":"况周颐","content":"延秀雒川鹤未翔。蝤蛴玉映镜中妆。低垂腻粉却羞郎。书雁迟回劳引望，绣鸳偎傍惯交相。溜钗情味亸鬟香。","dynasty":"清代","title":"减字浣溪沙·美人颈1912"}
{"author":"况周颐","content":"酥嫩云饶，兰香粉著，罗裙半露还藏。乍领巾微褪，一缕幽香。依约玉山高并，皑皑雪、宛在中央。难消遣，填膺别恨，积臆春伤。闺房。别饶光霁，只风月叨陪，侥倖檀郎。更三生慧业，锦绣罗将。云是扫眉才子，浑不让、列宿文章。论丘壑，遥山澹浓，占断眉场。","dynasty":"清代","title":"凤凰台上忆吹箫·美人胸1912"}
{"author":"况周颐","content":"妙相规前写秘辛。圆肌粉致麝脐温。个中常满玉精神。郎若推心谁与置，天教贮恨不堪扪。輖饥可奈别经春。","dynasty":"清代","title":"减字浣溪沙·美人腹1912"}
{"author":"况周颐","content":"属稿未须凤纸，兜罗稳称琼肌。宣文艳说女总师。不数便便经笥。玉抱香词惯倚。珠胎消息还疑。画眉也不合时宜。约略檀奴风味。","dynasty":"清代","title":"白蘋香·美人腹1912"}
{"author":"况周颐","content":"可可珠容半寸余。麝熏温腻较何如。带罗微勒惜凝酥。酒到暂能酡绛靥，药香长藉煖琼肤。梦中日入叶祯符。","dynasty":"清代","title":"减字浣溪沙·美人脐1912"}
{"author":"况周颐","content":"踏花行遍，任匆匆、不愁香径苔滑。六寸圆肤天然秀，稳称身材玉立。袜不生尘，版还参玉，二妙兼香洁。平头软绣，凤翘无此宁贴。花外来上鞦韆，那须推送，曳起湘裙摺。试昉鞋杯传绮席，小户料应愁绝。弟一销魂，温存鸳被底，柔如无骨。同偕谶好，向郎乞借吟舄。","dynasty":"清代","title":"念奴娇·今美人足1912"}
{"author":"况周颐","content":"阳秋皮里。何止肉匀肌理腻。玉莹冰清。无俗偏宜百媚生。银屏读曲。药店飞龙为谁出。坦腹才难。消得文章比建安。","dynasty":"清代","title":"减字木兰花·美人骨1912"}
{"author":"况周颐","content":"画笔应难到。称冰肌、清凉无汗，摩诃秋早。妙像应图天然秀，难得神清更好。怜璅子、掌中娇小。不把画场双眉斗，恰青衫、未抵红裙傲。论高格，九仙抱。嗤他皮相争颦笑。漫销魂、花柔疑没，肉匀足冒。可奈相思深如刻，瘦损香桃多少。怕玉比、玲珑难肖。知己半生除红粉，莫艰难、市骏金台道。只无俗，是同调。","dynasty":"清代","title":"金缕曲·美人骨1912"}
{"author":"况周颐","content":"丝竹平章总不如。屏风谁列十眉图。收藏惯贴是郎书。似燕瘦才能冒骨，如环丰却不垂腴。鸡头得似软温无。","dynasty":"清代","title":"减字浣溪沙·美人肉"}
{"author":"况周颐","content":"倚醉微赪，佯羞浅绛，相映妒煞桃花。艳名增重，颦莫效西家。旭日魫窗穿照，光艳射、和雪朝霞。东风里，红红翠翠，生怕绣帘遮。嫌他。脂粉污，蛾眉淡扫，芳泽无加。更佳如秋菊，鲜若晨葩。任尔芙蓉三变，浓和澹、莫漫惊夸。兰闺静，秀餐长饱，相对茜窗纱。","dynasty":"清代","title":"满庭芳·美人色1912"}
{"author":"况周颐","content":"容易金风到海湄。懒蓱吹聚两词痴。玉箫声里识君迟。记得凌云常自惜，剧怜饮水不同时。而今真个慰輖饥。","dynasty":"清代","title":"减字浣溪沙·题纗华词1912"}
{"author":"况周颐","content":"雁后霜前百不堪。飘镫何意得深论。赁庐天与近花庵。只为移情来海上，便须连句仿城南。人天慧业好同参。","dynasty":"清代","title":"减字浣溪沙"}
{"author":"况周颐","content":"忆昔梅边失赏音。十年凄绝据梧吟。为谁重理旧弹琴。青眼高歌望吾子，素心难得况而今。桃花潭水此情深。","dynasty":"清代","title":"减字浣溪沙"}
{"author":"况周颐","content":"彩笔能扶大雅轮。周情柳思更无伦。偶于疏处见苏辛。结习尽同成二我，多情不薄到今人。软红门外亦珠尘。","dynasty":"清代","title":"减字浣溪沙"}
{"author":"况周颐","content":"海棠过却，费宝鸭沈烟，茜窗多暝。暮愁惯领。更楼阴惨绿，罥春如病。皱水前池，别有惊鸿倩影。怯明镜。说憔悴近来，人比花更。高处谁共凭。忆俊约年时，月圆风定。采香路迥。只金铃，未减惜花情性。杜宇声声，不管梨云梦冷。晚霞靓。唱庭花，隔帘犹听。","dynasty":"清代","title":"埽花游·和仲可子大1913"}
{"author":"况周颐","content":"帽影羞花，襟痕泥酒，匆匆赚却芳时。半榻书尘，相如倦极谁知。流莺莫作伤春语，替垂杨、惜起腰肢。问东风底事，残英欲坠还迟。长亭早是相思路，更和烟和雨，芳草凄其。最苦登临，如何楼阁参差。红墙便抵蓬山远，说红墙、更在天涯。倚琼箫、醉不成声，不醉休吹。","dynasty":"清代","title":"高阳台1914"}
{"author":"况周颐","content":"云帆万里。人自日边至。桑海后，登临地。湖犹西子笑，江更春申醉。谁得似。董陵浇酒平生谊。九点齐烟翠。指顾停征辔。洙泗远，宫墙峙。乘桴知有愿，淑艾尝言志。道东矣。蓬山回首呈佳气。","dynasty":"清代","title":"千秋岁·赠日本歰泽青渊男爵1914"}
{"author":"况周颐","content":"男女分科，霜红龛主原耆宿。藕香盈匊。何用参苓斸。八代文衰，和缓功谁属。医吾俗。牙签玉轴。乞借閒中读。","dynasty":"清代","title":"点绛唇1914"}
{"author":"况周颐","content":"家世列仙官列宿，才名小集丹阳。当湖雅故在青箱。太冲原卓荦，叔度自汪洋。三十六年回首忆，共攀蟾窟天香，几人寥廓遂翱翔。沧州余病骨，辛苦看红桑。","dynasty":"清代","title":"临江仙·题葛毓珊部郎遗像1915"}
{"author":"况周颐","content":"旧家文采丹阳集，兰荃况兼余事。绮属思沈，花生笔健，论派浙西浑异。清吟凤纸。看平揖苏辛，指挥姜史。自惜嵚嵜，竹樊芳约素心几。曲高金缕唱彻，问浦团慧业，谁证弹指。丽制红牙，遥情铁拨，漫比寻常宫徵。遗笺料理。有处度摛华，叔原趾美。秀挹当湖，雅词应署里。","dynasty":"清代","title":"齐天乐·题竹樊山庄词1915"}
{"author":"况周颐","content":"𢧿印癖秦汉，爱古信情多。薄今亦近于隘，胡不并搜罗。近自丁黄而降，几辈标奇骋秘，遗绪接文阿。委竟源斯在，吾赵即先河。拓芝泥，纡爱绶，𢳀重挲。精力各有独到，争忍付消磨。六百年来高矩，十二时中清课，针度妙无过。解意西泠月，相伴坐烟萝。","dynasty":"清代","title":"水调歌头·题遁盦集古印存初集1917"}
{"author":"况周颐","content":"眼前丘壑，溯钟陵法乳，冬心高足。旧论桐阴神品重，看取溪藤尺幅。聒耳松声，荡胸云影，绀宇层霄矗。鲸铿数杵，有时飞度林麓。遥忆僧课花天，烟岚渲染，宝谛参金粟。鬼趣昔闻工谲幻，仙境更无尘俗。香积禅心，寒山客梦，入画谁能读。三台妙迹，碧琳合付装轴。","dynasty":"清代","title":"百字令·题罗聘古寺鸣钟画轴诗堂1917"}
{"author":"况周颐","content":"翩然便出软红尘。来相伴，避秦人。幽路称栖真。问能几，高花淡筠。天机栩栩，孤芳采采，卿月证前身。杯酒莫逡巡。与重话，春明旧春。","dynasty":"清代","title":"太常引1918"}
{"author":"况周颐","content":"琴书静对，共素心、除有孤松千尺。一角云山风雨外，高致幼舆消得。浮海苍茫，问天沈醉，有恨凭谁识。据梧深坐，篆烟萦损寒碧。堪叹陶令当年，义熙题遍，总是伤心笔。万一东篱寻旧约，吾骨嶙峋犹昔。珍重秋期，料量清课，暂许红尘隔。羲黄㝱到北窗，无此闲逸。","dynasty":"清代","title":"百字令·为隘庵先生题南窗寄傲图"}
{"author":"况周颐","content":"凤双蝶只。花样翻新随意出。宛宛春痕。钩勒巫云作软温。珠花乞借。琐录斜行菱影罅。证取芳时。玉刻苕华懒窟词。","dynasty":"清代","title":"减兰·题宋媛妳阑花样图"}
{"author":"况周颐","content":"袅珠歌不断是伤心，苕苕入行云。费低徊欲绝，消除无那，省识花真。檀板一声催彻，离合迹都陈。翠雾重烟外，蛾月长颦。对影琼芳雪艳，悄东风红豆，触拨愁根。忍人天恋尽，满目更浓春。赚春衫、无端双泪，暗自惊、犹有未销魂。天涯路、览江山秀，容易逢君。","dynasty":"清代","title":"八声甘州1919"}
{"author":"况周颐","content":"梦绮春明，对黄花秀色，西风沈醉。皎镜玉霜，人天更无红紫。歌尘荡入云罗，幻璧月、琼枝奇丽。应记。记瑶台旧游，霓裳仙队。芳倩竞蓉桂。向梅边清课，须为桃李。十二翠屏，消得护花心事。多情见说江东，占俊约、陈髯浑似。兰佩。渺余怀、秋容画里。","dynasty":"清代","title":"惜秋华·瘿公薄游海上，以程郎艳秋小影见贻，赋此以志俊想1919"}
{"author":"况周颐","content":"湖水湖烟付阿谁。老泉诗笔小山词。当年撰杖题襟处，隔个云涯圣得知。梅偃蹇，鹤缡褷。记陪黄奇采华芝。直须更筑天苏阁，挹拍双高一展眉。","dynasty":"清代","title":"鹧鸪天·徐仲可属题其先德印香中翰复盦觅句图1920"}
{"author":"况周颐","content":"荔与利谐音，藕偶莲连为例。便作吾家果论，拜缶翁佳惠。多情为我买胭脂，艳夺紫标紫。风味铜山更好，问阿环知未。","dynasty":"清代","title":"好事近·题惟利是图1921"}
{"author":"况周颐","content":"风骨信倾城，何止千金当得。十八娘殊媚妩，带宝山春色。小廉吾欲笑髯苏，日啖仅三百。兰畹近边寒峭，问何时挺出。","dynasty":"清代","title":"好事近"}
{"author":"况周颐","content":"双蒂水晶丸得以同心金断。便拟移根金穴，惜冰肌无汗。垂条疏密亦寻常，不道见寒暖。总被蓝红江绿，把朱颜轻换。","dynasty":"清代","title":"好事近"}
{"author":"况周颐","content":"荔下有三刀，利则一刀而已。刀作泉刀解诂，以多多为贵。甘如醴酪沁心脾，和峤最知味。照眼红云绛雪，是天然美利。","dynasty":"清代","title":"好事近"}
{"author":"况周颐","content":"何必状元红，老矣名心倦矣。安得珠悬宝错，似侧生连理。缶翁之缶绝神奇，金合贮瓜子。万一兰因证果，在先生笔底。","dynasty":"清代","title":"好事近"}
{"author":"况周颐","content":"绾结同心绶带宜。合欢消息好春时。妍风怀袖美人贻。容易彩毫消玉腕，何如翠羽恋琼枝。白头犹自说相思。","dynasty":"清代","title":"浣溪沙·为东迈公子题梅畹华合欢绶带便面1921"}
{"author":"况周颐","content":"良辰设悦，伫绮筵开处，长生曲奏。见说霞觞资挹注，载物允推坤厚。算鹤筹添，放鱼经在，凤侣坡仙旧。谁传芳矩，介眉今见嘉耦。须信美意延年，天和感召，仁者宜多寿。并作恩波加水族，无量兕觥春酒。蓬岛前身，莲池夙契，文字禅参透。娑婆能几，唱随为此夫妇。","dynasty":"清代","title":"百字令·贺周梦坡德配张夫人六十寿，作放生会于西溪"}
{"author":"况周颐","content":"捧砚亭亭列十眉。云涯暂驻绛纱帷。苕华名姓好谁题。香艳别开金石例，纤秾如见燕环姿。僧弥团扇可无诗。","dynasty":"清代","title":"浣溪沙·题宋大宁夫人韩氏游灵岩观音道场题纪磨崖拓片"}
{"author":"况周颐","content":"洞垣窥秘，审国工谲燮，功侔良相。骨抱九仙宁止半，超轶十全而上。趾美岐黄，研精难素，鸿术今无两。医吾意耳，嗣宗高矩何让。遥忆章贡循声，旌阳宅畔，种杏曾相傍。沧海一壶风雨外，著手顿教无恙。玉版方奇，青囊济普，泽共云溪样。相如多病，几回嘶骑蓬巷。","dynasty":"清代","title":"百字令1924"}
{"author":"况周颐","content":"坐南屏烟翠晚钟前，摩娑劫余灰。问金涂几塔，琼雕万轴，肯付沈薶。彩凤无端掣搦，往事总堪哀。不尽兴亡感，窣堵波颓。我亦伤心学佛，演珠林梵说，随分清斋。淹新亭涕泪，何物不荒莱。尽消磨、药炉经卷，忍断蓬、身世老风埃。湖山梦、散诸香处，围绕千回。","dynasty":"清代","title":"八声甘州·题雷峰塔经卷1924"}
{"author":"况周颐","content":"文采风流易庆之。澄心妙迹继徐熙。春空霞绮在琼枝。世外仙源如可即，门中人面最相思。为谁珍重买胭脂。","dynasty":"清代","title":"减字浣溪沙·自题红梅图1925"}
{"author":"况周颐","content":"倚云撑碧，荫茜纱青玉，图书彝鼎。画罨壶天尘不到，何似结庐人境。公子乌衣，词仙黄绢，标格同清夐。桐花奇艳，衍波消得名盛。佳气鸣凤朝阳，舒荣郁秀，长共椿晖永。不数龙门高百尺，看取孙枝英挺。大好秋容，最宜商调，蝶恋花重咏。炉熏琴趣，翠阴帘幕深静。","dynasty":"清代","title":"百字令·为叔雍题高梧轩图1925"}
{"author":"况周颐","content":"已忍前尘如梦。犹说三生情种。妾是玉梅花，郎是绿毛幺凤。寒重。寒重。明月一窗谁共。","dynasty":"清代","title":"如梦令1925"}
{"author":"况周颐","content":"少日年芳何处去。极目江潭，总是伤心树。愁到今年谁与语。十年飘泊愁边住。杜宇声声朝复暮。未必天涯，只有春归处。往事如尘吹作雾。漂摇独活悲歧路。","dynasty":"清代","title":"蝶恋花1925"}
{"author":"况周颐","content":"庭院阴阴风雨过。人去帘垂，生受凄凉我。欲断旌悬何日可。输他银押偏宁妥。牵挂早知成日课。瘦影寒宵，愁共纤蟾堕。更戛花风惊梦破。吉丁当是招魂些。","dynasty":"清代","title":"蝶恋1925花"}
{"author":"况周颐","content":"帘幕残寒春拥髻。静若红蕖，无语颦烟水。婉婉情文生茂美。苕华珍重镌名字。几许尊前怜惜意。作个花幡，拌与分憔悴。老鬓萧疏无复理。花天苦忆年时醉。","dynasty":"清代","title":"蝶恋1925花"}
{"author":"况周颐","content":"足平生青笠绿蓑衣，披裘笑严光。莽尘涯回首，目迷苍狗，劫赶红羊。谁识直钩心事，矶断古苔荒。岸帻凭阑处，一角斜阳。玛瑙坡名证取，悄云根拂拭，遗恨沧桑。更梅癯鹤怨，金粉恁凄凉。撼秋声、挂瓢无树，算钓游、能得几鸥乡。烟波路、觅元真子，说与疏狂。","dynasty":"清代","title":"八声甘州·题许奏云云亭垂钓图1925"}
{"author":"况周颐","content":"情天忉利，说兰因悽断，坤灵鸳牒。最忆垂杨芳草渡，春水初迎桃叶。彩袖添香，红窗问字，婉娈人如月。承欢色笑，北堂饴董馨洁。高致巾帼谁俦，未荒三径，归计关情切。早是江山摇落后，禁得玉容长别。画舫空波，书舟怨曲，事往堪华发。鸾骖何许，莫愁湖畔愁绝。","dynasty":"清代","title":"念奴娇·题程君姬人俪青墓志后1925"}
{"author":"况周颐","content":"故宫遗恨休论，孤桐碧沁苌宏血。甄奇赤雅，解昔云亸，斯人卓绝。世事悠悠，霓裳羽换，玉笙簧热。只名材爨下，英风弦外，堪绕指，成冰雪。守阙袌残何憾，数完人、无多清物。情移海上，高山比峻，猗兰芳洁。仙尉梅花，暗香三弄，古怀千结。信阳春能和，同声相应，似蕤宾铁。","dynasty":"清代","title":"水龙吟·为邓尔雅题邝湛若绿绮台琴拓本1925"}
{"author":"况周颐","content":"徙溟鹏息。正楼倚望京，门题通德。干国镶材，填胸杰构，无那眼翚革。乾坤草亭歌啸，天地蘧庐幕席。共尊酒，对山河风影，凭阑今昔。真逸。今几见、青琐绿墀，太半扬雄宅。陶令南窗，谢公北顶，高卧不惊潮汐。湖山更闻割据，占取一天澄碧。近南斗，恁壮怀不分，閒居消得。","dynasty":"清代","title":"喜迁莺·游存先生新居落成索赋1925"}
{"author":"况周颐","content":"大江瓴建山盘错，扁舟旧经行处。激石鸣榔，乘风挂席，别有绿波南浦。来时细雨。问野馆浓花，者回开否。树老云荒，拜鹃依约见臣甫。瞿塘西上更远，莫黄牛极目，朝暮如故。聚鹤寻峰，啼猿度峡，消得韶华如许。天涯倦旅。待著意酬春，锦官城路。画里前尘，放翁曾记取。","dynasty":"清代","title":"台城路·题戴锡三"}
{"author":"况周颐","content":"金幢西指，到涅拌彼岸，莲华涌地。灵照云何锋恁捷，放下漉篱而已。来也无生，冤哉谁说，了了如如谛。只园接引，净居何似龙子。刲股一再殚诚，疗亲应笑，阇夜多无计。感逝伤神香山老，合是佛光法嗣。明女瞿夷，初禅自在，慧业余文字。尼陀那竟，导师犹说根利。","dynasty":"清代","title":"百字令·某夫人挽词1925"}
{"author":"况周颐","content":"爱日庭闱景福遐。山河雅度肃笄珈。词坛牛耳推袁日，荻画亲承忆幔纱。娥绚采，婺舒华。南枝萼绿汎流霞。寿人合奏房中曲，记请唐山属外家。","dynasty":"清代","title":"鹧鸪天·袁母唐太夫人八十寿词1925"}
{"author":"况周颐","content":"诗人之诗，其心则骚，而笔近韩。似老树著花，枒杈媚妩，奇峰拔地，突兀孱颜。节制之师，懈无可击，当得长城尤无言。论风格，只东阳高密，方驾吟坛。须知天帝胡然。凡凌乱乱言皆肺肝。念独立苍茫，所遗何世，悲歌慨慷，欲问无天。叠稿如融，长愁如质，略举家风非等閒。阳春曲，问十年沧海，几见成连。","dynasty":"清代","title":"沁园春·题缶庐诗存1925"}
{"author":"况周颐","content":"尘飞不到，甚云閒如我。放鹤归来见深坐。有松岚合并，幽涧鸣泉，风动处、依约宫商迭和。一邱聊复尔，桐帽棕鞋，随分商量到清课。远致属岚家，淡墨溪山，君知否、个中薪火。蚤点检、秋期记兰荃，便袅尽炉烟，付它寒锁。","dynasty":"清代","title":"洞仙歌·题云窗授律图1925"}
{"author":"况周颐","content":"断无尘涴。人境成清可。何必閒云来伴我。早是天空云过。君家嗜睡图南。一般道味醰醰。斯旨也通禅定，便如弥勒同龛。","dynasty":"清代","title":"清平乐·为陈质庵题閒轩深坐图1925"}
{"author":"况周颐","content":"惨绿韶年付酒杯。江关萧瑟庾郎才。无声诗笔凭谁识，只合髯苏作伴来。腰带缓，鬓霜催。吹箫我亦老风埃。劝君莫唱莲花落，水逝风飘太可哀。","dynasty":"清代","title":"鹧鸪天·题画丐丐画图1925"}
{"author":"况周颐","content":"返舍羲轮不可期。昔游都付玉箫吹。左徒惆怅余骚辩，张绪风流感鬓丝。惊梦蝶，惜驹驰。暂裴回处几矜持。与杯容易邀明月，与我周旋更阿谁。","dynasty":"清代","title":"鹧鸪天·王星泉顾影自怜1925图"}
{"author":"况周颐","content":"芝揽商山，菊采郦泉，华筵介眉。审清风凿壁，玢璘掌录，饶原绾毂，迈爽心期。有味青灯，不訾丹穴，合传儒林货殖宜。屏书锦，数灵光硕望，于古真稀。瓣香争拜人师。蚤驰誉、燕山丹桂枝。溯元成经学，扶阳是式，■■■■，明允之贻。桃李新阴，鲤庭斯在，称兕抠衣肃绛帷。瑶源远，俛澄潭镜澈，千丈涟漪。","dynasty":"清代","title":"寿星明·徐贞斋七十寿1925"}
{"author":"况周颐","content":"虎头三绝，证画禅金粟，宗风能继。玉躞琼题多妙迹，不数倪迂清閟。触目琳琅，罗胸丘壑，尺幅堪千里。无声诗笔，野王高矩遗世。何止寄傲南窗，清芬洛诵，别有兰台秘。宗炳卧游奇胜处，看取牙签标识。上揖荆关，閒评吴恽，茶熟香温地。移来花影，素娥应见深致。","dynasty":"清代","title":"百字令·为顾景炎题晴窗读书图1926"}
{"author":"况周颐","content":"明月一窗谁共。证取罗浮香梦。丝鬓耐吴霜，来作守花幺凤。珍重。珍重。端合瑶台移种。","dynasty":"清代","title":"如梦令·自题缃梅图1926"}
{"author":"况周颐","content":"秀极信能奇，乍凝眸、烟水迷离如许。波路旧归帆。遥情在，落月霜天笼曙。瑶光历历，种榆合傍云深处。江影平分秋伫雁，依约在东三五。仙源谁识支机，恰教人卧看，牵牛织女。望极似涔阳，依南斗、不转楚骚心苦。贞姿雪濯，聚星消得髯翁句。丘壑胸中堪列宿，骨傲未须怜汝。","dynasty":"清代","title":"南浦·题周湘云九石图之远浦涵星1926"}
{"author":"况周颐","content":"向天涯能得几情亲，谁知更娉婷。见盈盈一拜，便如真个，掌上珠擎。念汝人天绝艳，冰雪净聪明。为我莱衣舞，宛宛婴婴。准拟香词按拍，待趋庭付与，不栉书生。听珠歌一曲，娇啭似新莺。好相贻、信芳兰芰，要万千、珍重慰余情。千金意，伫婵娟月，来证深盟。","dynasty":"清代","title":"八声甘州1926"}
{"author":"况周颐","content":"碧玉年芳，红牙曲丽，当垆妒煞文君。遗世仙姿，萼华姑射同论。海棠文杏寰中秀，总输他、玉雪精神。倚新妆、如此韶年，如此初春。剧怜纨素吾娇女，度珠声清历，皓齿丹唇。解驻歌前，吴云依约閒身。寄生芳草金荃艳，说钟灵、古断乾坤。为谁消、庾信平生，无限酸辛。","dynasty":"清代","title":"高阳台·正月十六夕听歌，为雪艳赋1926"}
{"author":"况周颐","content":"非蝶非周梦里身。蘧蘧栩栩太无因。凭君说法生花笔，唤醒痴迷几劫尘。风铎乱，晓钟频。梨云犹自恋芳春。邯郸枕畔并州剪，消得卢郎一欠伸。","dynasty":"清代","title":"鹧鸪天·题丁眄庭所著切梦刀1926"}
{"author":"况周颐","content":"平泉新筑，葑葑溪奁翠，蔚然深秀。曾是铁翁觞咏地，近种梅花杨柳。息影抟鹏，雄姿射虎，未肯韶光负。遥山西爽，送青来照尊酒。佳话韦曲难方，外家腾美，绪衍齐卿旧。况复高堂承乐志，得似魏公眉寿。玉茁庭阶，花迎杖履，彩服娱春昼。书声琴韵，缦亭无此璈奏。","dynasty":"清代","title":"百字令·曲石先生拓地筑园奉母阙太夫人，名曰阙园。为赋此解1926"}
{"author":"况周颐","content":"数词名当代一彊村，余音洗筝琶。更阿谁占取，暗香疏影，铁拨红牙。山水响来清远，吟思渺无涯。画罨樵歌路，和答烟霞。芳约瀛壖念省，道句留一半，也为樱花。绚春空琼树，飞梦欲随槎。黯笺尘、几番风雨，倚茜云、曾见夕阳斜。双鬟唱、画旗亭壁，珍重笼纱。","dynasty":"清代","title":"八声甘州·题林铁尊半樱簃填词图1926"}
{"author":"况周颐","content":"问清时宦迹，老辈风流，那处停桡。不尽平生意，道承明著述，休要轻抛。办装旧日情绪，杨柳拂河桥。算白纻歌边，青山酒后，都是魂销。飘摇。几风雨，怕满目芜城，残墨难描。殿早灵光圮，共沙沈戟折，空认■朝。百年过客如梦，离恨付回潮。只数叠江峰，相逢似说人未遥。","dynasty":"清代","title":"忆旧游·题鲍花潭中丞鸠江送别图1926"}
{"author":"况周颐","content":"菟裘小筑。理旧业讲筵，人是名宿。■得清芬阅世，老怀差足。年时点颔浑如昨，几星霜、崭然头角。尔曹知否。休耽渴睡，漫夸便腹。任省识、冬烘面目。念经授瑶宫，晖映天禄。台省回翔卅载，隙驹何速。工诗早已■贻厥，况■笛、清绝尘俗。古芸凝处。家风无改，故山高躅。","dynasty":"清代","title":"桂枝香·又题花潭中丞诒经书屋冬日课孙图1926"}
{"author":"况周颐","content":"莫遣歌尘到扇边。苕华珍重绿琅玕。篁溪高矩至今传。画铁凝姿成幻渺，镌筠著骨见芳坚。笑他刻楮几经年。","dynasty":"清代","title":"浣溪沙"}
{"author":"况周颐","content":"冰样词人天样遥。翠衾贪度可怜宵。未应笺管换钗翘。破面春风防粉爪，画眉新月恋香豪。柳颦花笑奈明朝。","dynasty":"清代","title":"浣溪沙"}
{"author":"况周颐","content":"寒重花慵，灯疏漏短，清吟谁伴孤影。故人却共春来，倦灯暂销夜冷。天涯旧梦，又盝曲、红阑催暝。对玉梅、证取心期，早是宿酲轻醒。檠凤短、茜纱方静。筝雁悄、素弦待整。彩毫怯写银笺，暗香尚留宝鼎。鸾箫凤籥，看次第、天风吹并。怕俊游、不似年时，负了武陵渔艇。","dynasty":"清代","title":"东风第一枝"}
{"author":"况周颐","content":"又海棠收，荼蘼过，芳事难留华屋。红扶灯畔影，话丰台消息，旧游枨触。锦幄香融，玉柈粉晕，吟赏消他丝竹。遽怜春婪尾，倚娇憨莫负，绿醪初熟。记冻彻铜瓶，闭门前度，咏梅人独。番风过迅速。几回见、蜂蝶随雕毂。未用说、清吟洛下，影事扬州，便一枝、尽供题目。十载东华梦，空怅惘、艳翻阶曲。将离恨，黯京国。多少铅泪，襟上猩红如菽。岁华黯惊转烛。","dynasty":"清代","title":"大酺"}
{"author":"况周颐","content":"小苑槐风静，倦听蜀魄林西。余英湛水，纹纱换影，凉意生诗。梦回香篆里，浑难辨、曲屏几摺琉璃。似年时，湖山路，垂杨烟艇舣谁。清露滴阑干，湘弦润，新声知更幽脆。隔断软红尘，认一桁帘衣。昼愔愔、犹剩春寒，莓墙暗、慵觅旧时题。闲凝伫、芳树远天，烟外径微。","dynasty":"清代","title":"采绿吟"}
{"author":"况周颐","content":"时晴峭寒共忍，镇商量酒户。况清绝、眉月窥帘，玉梅相对愁暮。怨襟共、山屏翠浅，消魂客似长亭树。蓦飘灯丛玉，鸣窗旧欢重絮。黯说巴山，话雨夜短，堕篷窗浅雾。又京国、鸣筑搊筝，绮情题满缣素。刬前尘、鬘天杏约，忍偷换、垂杨金缕。暝堤空，移缆江梅，暗惊眠鹭。西鹣牒在，北雁书沉，有情枉倦旅。顿悟澈、鬓丝金镜，靓影鸾悄，剑摄痴虹，榻迷花雨。华年锦瑟，黄尘乌帽，沾巾同下新亭泣，待孤帆、晚截金焦渡。抟沙几辈，羁游荷锸江皋，世外甚处閒土。风𢅏飐夕，画舸乘秋，有艳歌白苎。恰镌琬、离妆晨检，小印泥封，砚鹆慵揩，渚鸿低舞。琼箫倚凤，铜槃消蜡，人生安得无聚散，漫骊歌、调损鹍弦柱。分笺凭讯词仙，帽影邗江，半塘健否。","dynasty":"清代","title":"莺啼序"}
{"author":"况周颐","content":"沈郎已自拚憔悴，惊心又闻秋雨。做冷欺灯，将愁续梦，越是宵深难住。千丝万缕。更搀入虫声，搅人情绪。一片萧骚，细听不是故园树。沈沈更漏渐咽，只檐前铁马，幽愁如诉。倘是残春，明朝怕有，无数飞花飞絮。天涯倦侣。记滴向篷窗，更加悽苦。欲谱潇湘，黯愁生玉柱。","dynasty":"清代","title":"齐天乐秋雨"}
{"author":"程封","content":"帆影高低过石头，看云合上几层楼。空江易作三春雨，古岸微同六代秋。大别山于窗牖入，武昌城向画图收。登临不用伤怀抱，矶下何人著钓钩。","dynasty":"清代","title":"登晴川阁"}
{"author":"程封","content":"行行燕子矶，风潮夜将发。天寒四野迷，独坐舟中月。缄情不得寄，残钟听来歇。","dynasty":"清代","title":"暮相思"}
{"author":"慈和","content":"昙一师，解毗尼。大聪明，更无疑。","dynasty":"唐代","title":"昙一师歌"}
{"author":"顾观","content":"月中仙子种娑罗，树底遥山隔绛河。吹落秋声向何处，紫幹窗户晚凉多。","dynasty":"明代","title":"为袁一无题扇"}
{"author":"顾观","content":"洞庭一水七百里，震泽与之俱渺茫。鸿雁一声天接水，蒹葭八月露为霜。轻风谩引渔郎笛，落日偏惊估客航。我亦年来倦游历，解缨随处濯沧浪。","dynasty":"明代","title":"过吴淞江"}
{"author":"顾观","content":"歌成芍药倒金壶，并辔宫官马上扶。乐部余音随彩旆，仙班小队下清都。长庚万丈文章焰，后世千年粉墨图。江左青山旧时月，一杯谁慰客坟孤。","dynasty":"明代","title":"太白醉归图"}
{"author":"顾观","content":"江右衣冠如向日，黑头兄弟亦还家。重经白下桥边路，颇忆玄都观里花。暮雨疏帘飞旧燕，暖风芳树哺慈鸦。弓旌处处求岩穴，未许行吟玩物华。","dynasty":"明代","title":"送刘彦英"}
{"author":"顾观","content":"出郭卜居何所似，杜陵浣花溪水头。桤林吟风草堂静，楠树接叶茅亭幽。每从图史慰岑寂，复有琴尊陪燕游。平生我亦爱清赏，他日访君须买舟。","dynasty":"明代","title":"吴彦明秀樾堂"}
{"author":"顾观","content":"吴淞三万六千顷，震泽与之俱渺茫。鸿雁一声天接水，蒹葭八月露为霜。秋风漫引渔人笛，落日偏惊贾客航。三十年前此来往，尘缨犹未濯沧浪。","dynasty":"元代","title":"过松江诗"}
{"author":"顾观","content":"重经白下桥头路，颇忆玄都观里花。","dynasty":"元代","title":"句"}
{"author":"李赞华","content":"小山压大山，大山全无力。羞见故乡人，从此投外国。","dynasty":"唐代","title":"立木海上刻诗"}
{"author":"崔玄真","content":"岷山宝室九仙居，日月萦回洞底虚。为有真人常镇此，玉留盘结气长舒。曾游海峤昆丘客，远控龙骈亦探赜。鍊得精华九转成，中有白银相韫积。月中玉兔坎中阳，外柔形容内有刚。二象雄雌同一体，还如金向水中藏。金水相合是魂魄，三才变异诚难测。倏然龙虎两交并，化得龙儿在杳冥。状似凝酥黄芽雪，亦如玄圃玉华结。本非世上起机心，元是真人留秘诀。留秘诀，不参差，晃山石室有丹砂。至道之人依此法，飞取青龙作一家。季魂周天成气质，重与水银相固密。似子还婚小女儿，苏张下说情难失。相传此物是黄芽，重重金鼎贮金华，制成雄黄偃药砂。六一缄封须秘密，莫教神室有纤瑕。火候初从一阳起，乾坤两卦成终始。文经武纬启灵机，一法先王传秘旨。蟾蜍天上尽还生，丹鼎开时见道情。每度恢奇别起象，璘㻞红紫状难名。却取金合雄作匮，世光流尽赤龙飞。烧金学道岷山子，亲得真人受玄旨。玄旨唯论汞与铅，修得黄芽身不死。鍊丹鍊志兼鍊神，不营名利显清芬。逃名远去尘埃外，栖托空闲契上真。莫学人寰嚣薄士，役役终身爱名利。虽然有意慕椿年，未免将身在朝市。","dynasty":"唐代","title":"大还丹口诀"}
{"author":"顾凝远","content":"兰釭背立暑宵深，浴罢凝妆绣阁阴。学士懒扪时事腹，美人欢结海天心。低蛾叶并眉舒色，幽吹箫同语出音。一笑故应无处买，等闲评泊说千金。","dynasty":"清代","title":"次牧《翁六月七日迎河东君于云间喜而有述》诗"}
{"author":"陈宜中","content":"名与山高千古重，恩如海阔一身轻。门下少年初幕府，梦随诸吏上峥嵘。","dynasty":"宋代","title":"贾师宪望海楼成次韵"}
{"author":"陈宜中","content":"功归再造金瓯好，岁已三登玉烛调。昨日倚筇平地看，一如石壁望松寥。","dynasty":"宋代","title":"贾师宪望海楼成次韵"}
{"author":"陈宜中","content":"颠风吹雨过吴川，极浦亭前望远天。有路可通环屿外，无山堪并首阳巅。溪云起处潮初长，夜月高时人未眠。异日北归须记取，平芜尽处一峰圆。","dynasty":"宋代","title":"如占城经吴川极浦亭"}
{"author":"白冠玉","content":"秋声如雨落空庭，忽动哀弦未忍听。短鬓应从今夜白，寒镫犹作故乡青。归心引梦来还去，酒力输愁醉易醒。太息离踪无定所，江湖到处一浮萍。","dynasty":"清代","title":"临湘李藻亭茂才避寇来华容以诗见投和其韵"}
{"author":"范某","content":"疑有仙人真影在，故垂百尺水日帘。","dynasty":"宋代","title":"句"}
{"author":"范某","content":"商飚初至月埋轮，乌鹊桥边绰约身。闻道佳期唯一夕，因何朝暮对斯人。","dynasty":"宋代","title":"题织女祠"}
{"author":"范某","content":"商飙初至月埋轮，乌鹊桥边绰约身。闻道佳期唯一夕，因何朝暮对斯人。","dynasty":"宋代","title":"题织女祠"}
{"author":"冯浩","content":"前岁虎符才罢府，此时龙节复行台。江湖远地虽劳力，大紫中楹正择才。召伯甘棠歌旧治，并州竹马喜重来。莫将华发嗟寒素，会见青云道路开。","dynasty":"宋代","title":"送程给事知越州"}
{"author":"冯浩","content":"宝坊新构断尘飞，宴坐朝朝内外宜。一自觉来无相见，久忘言后少人知。天中月满云收夜，海底珠明浪静时。顿向此间超十地，愿将安定证群疑。","dynasty":"宋代","title":"题招题院静照堂"}
{"author":"冯浩","content":"尝闻众乐亭，未窥众乐景。今蒙贶新诗，若得暂观省。万象盈纸来，孤风随笔骋。丹青惭近功，造化与遥领。因识主人怀，殆非郡侯政。所寄嬉游中，期欢众庶竞。无俾一夫愁，将和四时盛。此而推是心，况乎持大柄。青山绿水佳，百草千花胜。吾将因宦游，异日细谣咏。","dynasty":"宋代","title":"众乐亭"}
{"author":"冯浩","content":"层层麦浪涌春田，小径萦纡谢墅前。夹岸通桥平似掌，沿堤累石亚于肩。林藏岩洞深逾秀，花带烟云澹倍嫣。最爱流波渺无际，遥汀微露钓鱼船。","dynasty":"清代","title":"游青山庄"}
{"author":"冯浩","content":"风欺露压夕阳烘，极目平芜远道中。袍色旧来人白发，烧痕新处树丹枫。宾鸿影澹还辞北，天马蹄轻早向东。莫为登临动惆怅，每缘萧瑟蕴青葱。","dynasty":"清代","title":"秋草"}
{"author":"高栻","content":"题小山《苏堤渔唱》小奚奴，锦囊无日不西湖。才华压尽香奁句，字字清殊。光生照殿珠，价等连城玉，名重长门赋。好将如意，击碎珊瑚。","dynasty":"元代","title":"【双调】殿前欢_题小山《苏"}
{"author":"高栻","content":"怨别倚帏屏数声长叹息，思往事泪淋漓。坐不稳神魂飘荡，睡不宁鬼病禁持。数归期曲损春纤，盼回程皱定双眉。要相逢则除是枕席间魂梦里，几曾经这场憔悴。歌残金缕饲，酒尽了凤凰怀。【逍遥乐】悬悬在意，受了些万苦千辛，几曾歇一时半刻。我这里展转的疑惑，越思量越越的难为。这些时玉减香消添了病疾，冷清清独自孤栖。赤紧的关山路远，一去无音，搁不住双眸泪垂。【金菊香】盼青鸾不至阻了佳期，想黄犬无音失了配对，望锦鳞落空绝了信息。似醉如痴，瘦肌肤裙褪了小腰围。【梧叶儿】两情似酥和蜜，一心似鱼共水，同衾枕效于飞。早忘了山盟海誓，更和那星前月底，到如今怨他谁？这烦恼则除是天知地知。【醋葫芦】这些时病恹恹骨似柴，闷昏昏心似痴。恰便似随风柳絮不沾泥，－会家魂灵儿在儿在九霄云外飞。捱一日胜添了一岁，迟和疾早晚一身亏。【幺】想当日对神前碜可可的言誓盟，告苍天一桩桩说就里。全不想往日话儿依，过三秋尚然犹未回。你那里偎红倚翠，想着他百般聪俊有谁及。【后庭花】空闲了翡翠帏，消疏了莺燕期。生拆散鸳鸯会，硬分开鸾凤栖。痛伤悲，更阑之际。明朗朗照闲阶月色辉，昏惨惨伴离人灯焰微。麝兰散冷了翠帏，绛绡裙松了素体，揾鲛绡淹枕席。纱窗外风儿起，听铜壶玉漏滴。【柳叶儿】呀，我便是铁石人怎睡？一思量一会伤悲。恰便似刀剜九曲柔肠碎，离恨天人难觅。相思病命将危，虽然你送了人当是么便宜。【尾声】一简书和泪对，一篇词带愁寄。一桩桩一件件说从实，每日家望天涯则将那碧桃花树倚。也是我前缘前世，想人生最苦是别离。","dynasty":"元代","title":"【商调】集贤宾_怨别倚帏屏"}
{"author":"陈文龙","content":"斗垒孤危势不支，书生守志定难移。自经沟渎非吾事，臣死封疆是此时。须信累囚堪衅鼓，未闻烈士竖降旗。一门百指沦胥尽，唯有丹衷天地知。","dynasty":"宋代","title":"元兵俘至合沙，诗寄仲子"}
{"author":"顾柄","content":"长江一马化龙游，却惜河山半壁收。肆志强臣频耀武，清谈名士仗宣猷。立排异地迁都议，静镇新亭入室矛。晋代千秋踪迹邈，乌衣门巷到今留。","dynasty":"明代","title":"秣陵怀古二首其一"}
{"author":"顾柄","content":"叔宝心肝实可嗟，刺闺遗法变骄奢。艳歌玉树凭江总，琦阁珠帘贮丽华。桃叶山前惊敌渡，胭脂井里避军哗。不知都水高台畔，曾否回头悼故家。","dynasty":"明代","title":"秣陵怀古二首其二"}
{"author":"崔仲容","content":"所居幸接邻，相见不相亲。一似云间月，何殊镜里人。丹诚空有梦，肠断不禁春。愿作梁间燕，无由变此身。","dynasty":"唐代","title":"赠所思"}
{"author":"崔仲容","content":"暂到昆仑未得归，阮郎何事教人非。如今身佩上清箓，莫遣落花沾羽衣。","dynasty":"唐代","title":"戏赠"}
{"author":"崔仲容","content":"水剪双眸雾剪衣，当筵一曲媚春辉。潇湘夜瑟怨犹在，巫峡晓云愁不稀。皓齿乍分寒玉细，黛眉轻蹙远山微。渭城朝雨休重唱，满眼阳关客未归。","dynasty":"唐代","title":"赠歌姬"}
{"author":"崔仲容","content":"妾心合君心，一似影随形。（《寄赠》）梁燕无情困，双栖语此时。（《春怨》）不觉红颜去，空嗟白发生。（《感怀》）桐花落尽春又尽，紫塞征人犹未归。（《古意》）","dynasty":"唐代","title":"句"}
{"author":"崔仲容","content":"暂到昆崙未得归，阮郎何事教人非。如今身佩上清箓，莫遣落花沾羽衣。","dynasty":"唐代","title":"戏赠"}
{"author":"唐顺之","content":"　　论者以窃符为信陵君之罪，余以为此未足以罪信陵也。夫强秦之暴亟矣，今悉兵以临赵，赵必亡。赵，魏之障也。赵亡，则魏且为之后。赵、魏，又楚、燕、齐诸国之障也，赵、魏亡，则楚、燕、齐诸国为之后。天下之势，未有岌岌于此者也。故救赵者，亦以救魏；救一国者，亦以救六国也。窃魏之符以纾魏之患，借一国之师以分六国之灾，夫奚不可者？　　然则信陵果无罪乎？曰：又不然也。余所诛者，信陵君之心也。　　信陵一公子耳，魏固有王也。赵不请救于王，而谆谆焉请救于信陵，是赵知有信陵，不知有王也。平原君以婚姻激信陵，而信陵亦自以婚姻之故，欲急救赵，是信陵知有婚姻，不知有王也。其窃符也，非为魏也，非为六国也，为赵焉耳。非为赵也，为一平原君耳。使祸不在赵，而在他国，则虽撤魏之障，撤六国之障，信陵亦必不救。使赵无平原，而平原亦非信陵之姻戚，虽赵亡，信陵亦必不救。则是赵王与社稷之轻重，不能当一平原公子，而魏之兵甲所恃以固其社稷者，只以供信陵君一姻戚之用。幸而战胜，可也，不幸战不胜，为虏于秦，是倾魏国数百年社稷以殉姻戚，吾不知信陵何以谢魏王也。　　夫窃符之计，盖出于侯生，而如姬成之也。侯生教公子以窃符，如姬为公子窃符于王之卧内，是二人亦知有信陵，不知有王也。余以为信陵之自为计，曷若以唇齿之势激谏于王，不听，则以其欲死秦师者而死于魏王之前，王必悟矣。侯生为信陵计，曷若见魏王而说之救赵，不听，则以其欲死信陵君者而死于魏王之前，王亦必悟矣。如姬有意于报信陵，曷若乘王之隙而日夜劝之救，不听，则以其欲为公子死者而死于魏王之前，王亦必悟矣。如此，则信陵君不负魏，亦不负赵；二人不负王，亦不负信陵君。何为计不出此？信陵知有婚姻之赵，不知有王。内则幸姬，外则邻国，贱则夷门野人，又皆知有公子，不知有王。则是魏仅有一孤王耳。　　呜呼！自世之衰，人皆习于背公死党之行而忘守节奉公之道，有重相而无威君，有私仇而无义愤，如秦人知有穰侯，不知有秦王，虞卿知有布衣之交，不知有赵王，盖君若赘旒久矣。由此言之，信陵之罪，固不专系乎符之窃不窃也。其为魏也，为六国也，纵窃符犹可。其为赵也，为一亲戚也，纵求符于王，而公然得之，亦罪也。　　虽然，魏王亦不得无罪也。兵符藏于卧内，信陵亦安得窃之？信陵不忌魏王，而径请之如姬，其素窥魏王之疏也；如姬不忌魏王，而敢于窃符，其素恃魏王之宠也。木朽而蛀生之矣。古者人君持权于上，而内外莫敢不肃。则信陵安得树私交于赵？赵安得私请救于信陵？如姬安得衔信陵之恩？信陵安得卖恩于如姬？履霜之渐，岂一朝一夕也哉！由此言之，不特众人不知有王，王亦自为赘旒也。　　故信陵君可以为人臣植党之戒，魏王可以为人君失权之戒。《春秋》书葬原仲、翚帅师。嗟夫！圣人之为虑深矣！","dynasty":"明代","tags":"古文观止，史论","title":"信陵君救赵论"}
{"author":"唐顺之","content":"国耻犹未雪，身危亦自甘。九原人不返，万壑气长寒。岂恨藏弓早，终知借剑难。吾生非壮士，于此发冲冠。","dynasty":"明代","title":"岳王坟"}
{"author":"唐顺之","content":"牙旗高建白羊东，鼓角殷殷瀚海空。雪后锦裘行塞外，月明清啸满楼中。幕南五部思归义，蓟北诸军尽立功。燕颔书生人共羡，一朝投笔去平戎。","dynasty":"明代","title":"寄周中丞备御关口"}
{"author":"唐顺之","content":"后圣礼先师，斯文端在兹。将陈百官富，讵止一牢祠。入室瞻遗器，圜桥展盛仪。乐堪三月听，奠想两楹时。执鬯元公肃，捧璋髦士宜。鄙儒叨小相，端甫奉前规。","dynasty":"明代","title":"奉命分祀孔庙作"}
{"author":"唐顺之","content":"万乘亲郊幸北宫，千官斋祓两都同。灵光正想泥封上，清梦遥依辇路通。烟散玉炉知昼永，星分银烛坐宵中。闻君已就汾阴赋，犹向周南叹不逢。","dynasty":"明代","title":"赠南都莫工部子良夏至斋宿署中"}
{"author":"唐顺之","content":"正怜火树斗春妍，忽见清辉映夜阑。出海蛟珠犹带水，满堂罗袖欲生寒。烛花不碍空中影，晕气疑从月里看。为语东风暂相借，来宵还得尽余欢。","dynasty":"明代","title":"元夕咏冰灯"}
{"author":"唐顺之","content":"千秋霸业消沈尽，风俗犹传赵武灵。市上美人挥锦瑟，场中侠客舞青萍。雁门北去通沙碛，鸟道西来入井陉。欲向平原访公子，萧萧宾馆户长扃。","dynasty":"明代","title":"赵州怀古"}
{"author":"唐顺之","content":"南薰应律转朱旗，火帝乘离锦席披。榴吐千花承羽盖，蓂开五叶拂瑶墀。冰盘错出仙人掌，金缕遥分织女丝。复道龙舟方竞渡，衔恩共许向昆池。","dynasty":"明代","title":"午日庭宴"}
{"author":"唐顺之","content":"皂衣非复汉庭郎，敝缊深冬卧草堂。贫薄不羞羸牜孛计，沉浮也逐斗鸡行。残书阁尽经旬病，异味尝来百草香。独愧顽心犹未化，十年学道几亡羊。","dynasty":"明代","title":"陈渡草堂"}
{"author":"唐顺之","content":"久已废逢迎，萧然世外情。因君访茅屋，相送到江城。远岫雪中绿，寒流冰下行。可堪此时别，独自返柴荆。","dynasty":"明代","title":"丹阳别王道思"}
{"author":"唐顺之","content":"纤月生西浦，流光照北林。群喧一以息，百籁相与吟。始悟丘园里，能生清净心。悠悠何所叹，独坐抚瑶琴。","dynasty":"明代","title":"村夜"}
{"author":"唐顺之","content":"微月挂孤壁，四山何悄然。因穿萝径去，忽造竹林边。丛木深寒气，平芜淡野烟。徘徊兴复尽，还就茅斋眠。","dynasty":"明代","title":"夜宿王氏庄"}
{"author":"唐顺之","content":"偶然灌园兴，不是学于陵。醉卧松间月，行攀岩下藤。睢于窃自愧，捭阖又无能。惟应白社里，谈笑共高僧。","dynasty":"明代","title":"村居二首"}
{"author":"唐顺之","content":"山人颇好事，蓬户掩还开。四野绿禾满，三秋白雁来。授衣裁短褐，饮蜡献新醅。即此堪投老，栖栖竟何哉。","dynasty":"明代","title":"村居二首"}
{"author":"唐顺之","content":"言寻仙子宅，窈窕傍清溪。望气行应近，穿云路屡迷。人闲多戏鹿，树老更栖鸡。愿得使君姓，留将石上题。","dynasty":"明代","title":"同林尹游会真庵"}
{"author":"唐顺之","content":"曲磴行来尽，松阴转寂寥。不知茅屋近，却望石梁遥。叶响疑闻雨，渠寒未上潮。夫君轩冕客，此地欲相招。","dynasty":"明代","title":"同皇甫子循游横山二首其一"}
{"author":"唐顺之","content":"常时思独往，坐为尘事撄。幸接金门客，相攀桂树荣。峰微片云度，谷静众禽鸣。何年将结社，与子共逃名。","dynasty":"明代","title":"同皇甫子循游横山二首其二"}
{"author":"唐顺之","content":"阎侯贫巳甚，尚有种瓜田。潭岩相映带，农圃与周旋。刈秫尽供酒，卖蔬时得钱。躬耕岂不苦，所贵无牵缠。","dynasty":"明代","title":"题阎泉川副使庄"}
{"author":"唐顺之","content":"清溪知几曲，惟见白云深。一入蘼芜径，欣闻樵采吟。春莺未停啭，夏叶始繁阴。乘此纵长啸，悠然物外心。","dynasty":"明代","title":"暮春游阳羡南山四首其一"}
{"author":"唐顺之","content":"洞口石纵横，流泉复有声。柴门何处入，鸡犬自相迎。灵草知昏晓，时禽识雨晴。非因罢官久，谁得此闲行。","dynasty":"明代","title":"暮春游阳羡南山四首其二"}
{"author":"唐顺之","content":"逝将归旧林，复此别知音。绾鱼惭分薄，解剑感交深。目送三河使，身分十亩吟。从兹一相失，长叹隔飞沉。","dynasty":"明代","title":"谢病赠别高参政子业"}
{"author":"唐顺之","content":"独住水中央，言修不死方。开帘见白鸟，隔院度清香。机息何妨奕，神全可却粮。偶来分半席，遽使世情忘。","dynasty":"明代","title":"游马迹山宿许道士房有赠二首其一"}
{"author":"唐顺之","content":"四周环积水，信此羽人居。鸟下忘机后，猿窥捣药余。闲寻渔父伴，自注道家书。笑我劳生甚，逍遥尔不如。","dynasty":"明代","title":"游马迹山宿许道士房有赠二首其二"}
{"author":"唐顺之","content":"一与山翁别，年华每自伤。还因解龟后，重问养鸡乡。萝薜窗中影，铅砂枕上方。鸿蒙常不语，何以答云将。","dynasty":"明代","title":"罢病归访王山人含真"}
{"author":"唐顺之","content":"献方曾待诏，何事向江干。帝侧无人荐，王门且自安。青枫连远道，白首寄微官。莫惜囊中秘，淮南欲合丹。","dynasty":"明代","title":"送王良医往岷府"}
{"author":"唐顺之","content":"王尊仍出守，跃马上金台。共说股肱郡，须凭锁钥才。雄兵六蕃拥，天险一关开。不为长城寄，谁令高盖来。","dynasty":"明代","title":"赠王潼谷出守保定"}
{"author":"唐顺之","content":"赤县神明宰，如君最少年。无言似桃李，有志笑鹰鹯。得暇即开卷，长贫不受钱。此行人共羡，名在御屏前。","dynasty":"明代","title":"赠春岩王尹朝京"}
{"author":"唐顺之","content":"南州饶齿革，此去岂徒然。言征山海赋，用助水衡钱。井邑千金市，江门百丈船。锥刀未可算，宽大见君贤。","dynasty":"明代","title":"送胡主事榷税荆州"}
{"author":"唐顺之","content":"卧病不知久，见君三徙官。还将鹖冠贱，来伴豸衣欢。秉烛惊宵曙，同衾属夜寒。平生学禅寂，犹自别离难。","dynasty":"明代","title":"丹阳别王道思三首其二"}
{"author":"唐顺之","content":"书生多落魄，羡子最逢时。绣服官方显，青衿职所司。铸人称道术，倚马见文辞。徒抱弹冠意，迂疏自可嗤。","dynasty":"明代","title":"丹阳别王道思三首其三"}
{"author":"唐顺之","content":"昔日京华古，同君直玉庐。蛾眉宁见妒，樗散自知疏。佩印紫薇署，垂纶沧海鱼。为农吾已矣，作吏子何如。","dynasty":"明代","title":"次韵赠陈后冈"}
{"author":"唐顺之","content":"山居足清赏，独恨不能琴。偶接青溪客，因听白雪音。寒暄乍翻复，丘壑转深沉。谁道嵇中散，风流更可寻。","dynasty":"明代","title":"夏日听沈君弹琴诗三首其一"}
{"author":"唐顺之","content":"知君技入神，一歇一番新。拨处疑非指，声中似有人。空山鸣落叶，暗水跃潜鳞。何独吹箫客，能生阴谷春。","dynasty":"明代","title":"夏日听沈君弹琴诗三首其二"}
{"author":"唐顺之","content":"忽听使人惊，空山迸一声。能令草树里，齐作秋虫鸣。暂与松风远，还同石涧清。曲终人欲散，纤月照南楹。","dynasty":"明代","title":"夏日听沈君弹琴诗三首其三"}
{"author":"唐顺之","content":"去谒河南尹，期收幕下勋。地当分陕处，官是古参军。闲就繁台宴，晴瞻嵩岳云。诸公谁不爱，怒喜定随君。","dynasty":"明代","title":"送李文与赴河南郡倅任"}
{"author":"唐顺之","content":"翛然一逸民，山郭往来频。乞药从贫士，传方自异人。草间收伏菟，涧畔煮香莼。叹息市中客，谁知百岁身。","dynasty":"明代","title":"赠宜兴张医二首其一"}
{"author":"唐顺之","content":"生长白云岩，仙书宿所探。千金方不惜，百草味俱谙。采药行山外，藏身住市南。独抱文园病，逢君试一谈。","dynasty":"明代","title":"赠宜兴张医二首其二"}
{"author":"唐顺之","content":"自笑如山木，何言是国琛。一丘幸有托，百事已无心。敝褐寒增絮，新诗病懒吟。非君重交好，谁念碧山深。","dynasty":"明代","title":"次韵答张户部羽卿"}
{"author":"唐顺之","content":"小年同砚席，惜别自依依。此日献书去，何时负弩归。亦知予偃蹇，不共尔翻飞。为报吾翁道，于今战胜肥。","dynasty":"明代","title":"送董两峰应举"}
{"author":"唐顺之","content":"昔抗万言疏，还归四壁居。谊才应共惜，黯戆更无如。顾尔犹岩壑，惭予滥石渠。圣明思直谏，早晚下征书。","dynasty":"明代","title":"得薛君所寄三游纪兴刻中有杨方洲见怀之作盖别去已十余年矣抚卷慨然用韵奉答"}
{"author":"唐顺之","content":"君本儒家子，新诗更出奇。自宜金马署，暂拜爽鸠司。海国数鱼稻，桑田赋茧丝。南州饶土物，勉尔一无私。","dynasty":"明代","title":"送黄翠岩赴松江推官任"}
{"author":"唐顺之","content":"伐木张新燕，攀鳞忆往时。重来散花处，更是聚星期。玉佩皆鹓侣，金河即凤池。独怜丘壑质，还复接芳仪。","dynasty":"明代","title":"庚子岁海印寺再举同年会纪事四首"}
{"author":"唐顺之","content":"净院早凉生，佳宾四座倾。花间重识面，塔里旧题名。对酒怜萍迹，闻歌想鹿鸣。十年还此会，那得更无情。","dynasty":"明代","title":"庚子岁海印寺再举同年会纪事四首其二"}
{"author":"唐顺之","content":"故游经绣陌，初地入松扉。可那看花伴，年年渐觉稀。一钟收宿雨，双树带余晖。若问龙池劫，谁能不醉归。","dynasty":"明代","title":"庚子岁海印寺再举同年会纪事四首其三"}
{"author":"唐顺之","content":"梵宫邻帝苑，长此集儒绅。槛外诸天界，尊前四海人。星霜别后鬓，花月向来春。且共摅筹策，云台早致身。","dynasty":"明代","title":"庚子岁海印寺再举同年会纪事四首其四"}
{"author":"唐顺之","content":"五马去䟃𧽼，孤城积水含。地收蚶蛤税，人与龙蛇参。夷贡珠频入，仙书穴可探。清贫君已惯，海味不须甘。","dynasty":"明代","title":"送沈君守宁波"}
{"author":"唐顺之","content":"十载紫薇郎，长随玉辇傍。忽辞汉天子，去谒诸侯王。梦渚陪游猎，兰台佐羽觞。子虚今在楚，作赋有辉光。","dynasty":"明代","title":"送陆舍人调辽府长史"}
{"author":"唐顺之","content":"明主敦耆老，藏山借宠恩。使臣出左掖，秘器给东园。旧路吴中树，新碑海上原。平津众宾客，试问几人存。","dynasty":"明代","title":"送王舍人往昆山为顾相公营墓"}
{"author":"唐顺之","content":"为访高人馆，联镳出近坰。并从金地入，不见玉山形。榻尚留仙麈，云疑隔使星。无人问奇字，载酒只空亭。","dynasty":"明代","title":"寺中访后渠崔侍郎不遇次韵"}
{"author":"唐顺之","content":"木落村逾迥，洲回水更包。乱泉舂急峡，短日漾寒郊。问俗非吾土，逢君似旧交。笑谈方此始，何事又相抛。","dynasty":"明代","title":"济上别钱副使"}
{"author":"唐顺之","content":"青山结净因，回首迹俱陈。司马四壁宅，荣期百岁身。文牺幸知免，行蚁待相亲。试料还真后，谁为倚户人。","dynasty":"明代","title":"闻石屋彭君置生棺有感为赋四诗其一"}
{"author":"唐顺之","content":"隐几嗒然安，疑君是鹖冠。道书肘后系，人世镜中看。家本无千橘，生常卧一棺。不因兹下泪，任尔雍门弹。","dynasty":"明代","title":"闻石屋彭君置生棺有感为赋四诗其二"}
{"author":"唐顺之","content":"苦欲辞簪绂，归来掩故园。无过六百石，只对五千言。倚树看蜩化，逢人笑舌存。老龙且莫去，为我发狂论。","dynasty":"明代","title":"闻石屋彭君置生棺有感为赋四诗其三"}
{"author":"唐顺之","content":"吾与尔皆梦，相看一笑时。拘拘亦何恶，役役尚如斯。丛桂山中约，枯槎海上期。胡为更羁绁，有愧故人知。","dynasty":"明代","title":"闻石屋彭君置生棺有感为赋四诗其四"}
{"author":"唐顺之","content":"经时不到此，花落遍庭芜。开馆犹如客，凭轩忽丧吾。蝶飞看栩栩，鸟唤听乌乌。便欲题丘壑，于今总姓愚。","dynasty":"明代","title":"题陈渡庄"}
{"author":"唐顺之","content":"枕书觉已倦，挺剑忽相求。惊起游仙梦，虚疑贾客舟。赍粮十日少，载橐一身浮。澹汨堪为笑，将何谢尔偷。","dynasty":"明代","title":"𡵒亭遇盗次韵"}
{"author":"唐顺之","content":"脉脉常多病，睢睢竟寡谐。鸴鸠知分量，稿木任形骸。虫语喧清夜，藤花媚小斋。逃虚何足叹，心迹幸无乖。","dynasty":"明代","title":"宿游塘书怀二首其一"}
{"author":"唐顺之","content":"雨过草木好，夜来池馆清。露虫疑烛影，风树答书声。似瓠甘无用，为膻厌有名。且师河上叟，毋使虑营营。","dynasty":"明代","title":"宿游塘书怀二首其二"}
{"author":"唐顺之","content":"久不窥园圃，多应遍落花。生涯只本草，岁月又新茶。婚嫁身多债，诗书眼尚遮。病来都忘却，恰似老僧伽。","dynasty":"明代","title":"病中试新茶"}
{"author":"唐顺之","content":"愁多番夜短，村郭又鸡鸣。更听邻舟语，行看海日生。新秋河汉影，竟夕桔槔声。谁能讼风伯，一使甘霖倾。","dynasty":"明代","title":"泊舟郭外有感"}
{"author":"唐顺之","content":"村墟正三月，春服领春风。飞鸟机心外，青天佛眼中。观心犹是障，齐物亦非同。何处参真诀，颜生昔屡空。","dynasty":"明代","title":"游永庆寺示诸友"}
{"author":"唐顺之","content":"出郭即山家，孤亭更水涯。人开池上酌，莲吐月中花。清籁微微至，明河渐渐斜。坐疑尘世隔，鸡犬亦无哗。","dynasty":"明代","title":"同褚生滔徐生大复夜过城濠水榭作二首其一"}
{"author":"唐顺之","content":"祗堪成独往，讵意得同群。柳色秋将近，乌啼夜欲分。细吟西涧草，闲诵北山文。纵然逢醉尉，不是故将军。","dynasty":"明代","title":"同褚生滔徐生大复夜过城濠水榭作二首其二"}
{"author":"唐顺之","content":"岸岸夹丛竹，清溪几许深。君从城市隐，余向碧山寻。翳翳孤村景，刁刁众木吟。还看题壁字，想见闭关心。","dynasty":"明代","title":"过清溪庄值主人不在"}
{"author":"唐顺之","content":"隐隐帆樯外，分明见法幢。川光孤断石，井脉割寒江。折苇僧归渡，观潮客倚窗。一窥龙女偈，坐使战心降。","dynasty":"明代","title":"题金山寺付僧惠杰四首其二"}
{"author":"唐顺之","content":"凭虚聊骋望，面面荻芦秋。坐据三生石，心随万里流。鼋鼍争出没，楼馆定沉浮。向夕烟氛敛，珠光似可求。","dynasty":"明代","title":"题金山寺付僧惠杰四首其三"}
{"author":"唐顺之","content":"法界元无着，寥寥空水云。钟声潮外住，佛相镜中分。经为鱼龙说，人将鹳鹤群。慈航如可借，不厌往来勤。","dynasty":"明代","title":"题金山寺付僧惠杰四首其四"}
{"author":"唐顺之","content":"关通百粤会，地带上游雄。车马年年客，尘埃滚滚中。忧时讥丧狗，逃世托冥鸿。出处将谁是，徒令怀古风。","dynasty":"明代","title":"登常山山亭次壁间韵二首其一"}
{"author":"唐顺之","content":"平生好奇士，抚景气还雄。栈度盘蛇际，滩行磨蚁中。客心南北水，世事去来鸿。闻说仙山近，冷然欲驭风。","dynasty":"明代","title":"登常山山亭次壁间韵二首其二"}
{"author":"唐顺之","content":"自笑久磷缁，还真已是迟。偶寻赤松子，更结白云期。短褐身将老，微言世莫知。吾生同智北，从此问无为。","dynasty":"明代","title":"赠王山人"}
{"author":"唐顺之","content":"阮生常避俗，平子正归田。种秫供生事，为楼队列仙。沙行随鹭迹，湖泛趁渔船。月下闻高咏，应多感兴篇。","dynasty":"明代","title":"题清溪庄三首赠顾副使其一"}
{"author":"唐顺之","content":"城郭往来久，独怜湖上居。素封千树橘，白首一床书。山客秋分蜜，溪氓夜捕鱼。横金岂不贵，此乐复何如。","dynasty":"明代","title":"题清溪庄三首赠顾副使其二"}
{"author":"唐顺之","content":"地即梁鸿宅，溪连范蠡湖。霜天荣橘柚，秋水戏鸥凫。从宦元非巧，名丘亦是愚。欣君遂始愿，绕屋树枌榆。","dynasty":"明代","title":"题清溪庄三首赠顾副使其三"}
{"author":"唐顺之","content":"诗书能作祟，齿发自多愁。且效漆园放，还同莲社投。樗材非世用，药石拙身谋。脉脉淹时序，空贻知己忧。","dynasty":"明代","title":"周莲渠以诗问病次韵"}
{"author":"唐顺之","content":"番嫌结社闹，独往筑秋场。已谢二千石，何须八百桑。站站夕时鸟，欣欣雨后秧。感时聊一适，不是阮生狂。","dynasty":"明代","title":"答陈澄江佥事村居韵八首其一"}
{"author":"唐顺之","content":"昔岁理人术，今朝种树书。太恩番是累，非种亦须锄。身老兼栽药，家贫待畜鱼。求羊还愧我，肯许叩精庐。","dynasty":"明代","title":"答陈澄江佥事村居韵八首其二"}
{"author":"唐顺之","content":"酒隐君能惯，青天白眼宽。貌肥占道胜，禄去易身安。鸟迹携书对，藤花倚树看。枋榆非不乐，何用羡扶抟。","dynasty":"明代","title":"答陈澄江佥事村居韵八首其三"}
{"author":"唐顺之","content":"君往惬幽意，吾留厌市声。园庐本相接，諠寂不同情。褊心违请谒，病骨废耘耕。出处两无着，空惭大隐名。","dynasty":"明代","title":"答陈澄江佥事村居韵八首其四"}
{"author":"唐顺之","content":"城市终当徙，开轩向绿畴。老知学稼好，穷带著书愁。野燕登蚕箔，山鸡雊麦秋。村氓无曲调，出口自成讴。","dynasty":"明代","title":"答陈澄江佥事村居韵八首其五"}
{"author":"唐顺之","content":"南国频饥后，餐麸胜酪酥。比闾虽麦穗，盗贼尚萑蒲。阖室供锁茧，分沟竞辘轳。田家莫厌苦，试看荷戈夫。","dynasty":"明代","title":"答陈澄江佥事村居韵八首其六"}
{"author":"唐顺之","content":"樗散甘为笑，逢迎已觉迷。渐能谙豕牧，宁复舞鸡啼。村居邻北郭，野语学东齐。此是潜夫宅，吾将为子题。","dynasty":"明代","title":"答陈澄江佥事村居韵八首其七"}
{"author":"唐顺之","content":"葺屋才支漏，新茅不用添。风清田叟鼓，雨应社神签。野荫炎还冷，村醪酸亦甜。高人方对卷，晒麦也能兼。","dynasty":"明代","title":"答陈澄江佥事村居韵八首其八"}
{"author":"唐顺之","content":"皂帽栖迟日，掩扉方灌园。岂知绣斧客，还过雀罗门。丝茧东南急，羽书边徼繁。忧时在君辈，野老复何言。","dynasty":"明代","title":"宪副饶湖田见过陈渡草堂赋此为赠"}
{"author":"唐顺之","content":"问子来何处，云从剡水阴。越吟多病客，吴语故乡心。尺牍人争羡，一言余所钦。由来绝弦意，今日为知音。","dynasty":"明代","title":"赠山阴陈千户病卧毗陵三首"}
{"author":"唐顺之","content":"到处能惊座，知君是姓陈。小言工作赋，大隐不违亲。倒箧酬寒士，投书绝贵人。吾将从汝去，共醉若耶春。","dynasty":"明代","title":"赠山阴陈千户病卧毗陵三首其二"}
{"author":"唐顺之","content":"高牙将门子，何事老蓬蒿。坦荡从吾好，浮沉任所遭。行穷五名岳，家住一渔舠。尚觉雄心在，逢人脱宝刀。","dynasty":"明代","title":"赠山阴陈千户病卧毗陵三首其三"}
{"author":"唐顺之","content":"之子从王事，秋江晓问津。泛舟千里役，行箧一官贫。淮海雄畿服，瑶琨贡国珍。圣明如有问，正可绘流民。","dynasty":"明代","title":"赠郡倅纲运"}
{"author":"唐顺之","content":"十年不入市，一饮复何愁。秘箓时堪展，华簪久已投。只有归田赋，钿无问舍谋。营营怜俗子，得失尽成忧。","dynasty":"明代","title":"载迭前韵二首赠莲渠其一"}
{"author":"唐顺之","content":"字许门生问，诗从海上求。养真人伴鹤，寄傲屋如舟。得丧惊蕉梦，荣华觉梗浮。邑中有耆旧，应使俗回偷。","dynasty":"明代","title":"载迭前韵二首赠莲渠其二"}
{"author":"唐顺之","content":"幕下绣鞍来，滹沱冰未开。股肱称大郡，帷幄选名才。雁起分秦塞，雀栖辨魏台。云山自可乐，况得庾公陪。","dynasty":"明代","title":"送人赴真定幕"}
{"author":"唐顺之","content":"吴俗今应变，楚材昔共闻。试看铸人术，岂尚雕虫文。骢马回江树，弦歌散海云。史书征德化，更是一冯君。","dynasty":"明代","title":"赠冯午山提学"}
{"author":"唐顺之","content":"幽栖谢俗客，相对只清湖。野服裁芳芰，时蔬剪绿蒲。行吟向渔父，着论仳潜夫。前洲双白鸟，识得主人无。","dynasty":"明代","title":"赠吴宾湖"}
{"author":"唐顺之","content":"磊磊长髯客，人间久避名。独因南涧赏，遂与北山盟。流处玉琴响，绕来茅屋清。风流堪此地，今古一徐生。","dynasty":"明代","title":"题徐君渊泉号"}
{"author":"唐顺之","content":"以兹百年感，东望一欷歔。氏族王孙后，弓裘世泽余。时攀皋上树，独对斋中书。尚说传奇字，知君辩鲁鱼。","dynasty":"明代","title":"赠王思东号王君祖为中舍"}
{"author":"唐顺之","content":"本为穷幽赏，非因避世氛。乡心吴水尽，客路粤山分。名姓休相问，渔樵久作群。忽思鸾掖侣，日暮倚停云。","dynasty":"明代","title":"常山怀罗念庵"}
{"author":"唐顺之","content":"去去朝元使，先年汉署郎。遥将华封祝，再惹御炉香。近侍陈鸿宝，仙人捧御床。试看旧朋辈，多在弭貂行。","dynasty":"明代","title":"赠熊南沙郡倅入贺万寿节三首其一"}
{"author":"唐顺之","content":"画省何年别，频惊江上枫。因兹万国会，还向五云宫。恩承天语润，班许近臣同。自信真心在，羞言藉子公。","dynasty":"明代","title":"赠熊南沙郡倅入贺万寿节三首其二"}
{"author":"唐顺之","content":"一朝辞宠辱，终岁事沉冥。只可群麋鹿，那能出户庭。北胡频候月，南纪正占星。长策须君辈，将何献帝庭。","dynasty":"明代","title":"赠熊南沙郡倅入贺万寿节三首其三"}
{"author":"唐顺之","content":"早谢浮名绊，生涯常宴如。春来江上棹，老去枕中书。东郭闲居惯，南荣□虑疏。看君足道貌，自与俗人殊。","dynasty":"明代","title":"寿诗"}
{"author":"唐顺之","content":"齿长愧一日，经传在两生。摄衣常共席，连茹亦同征。夜露澄杯气，秋河澹月明。忘言吾已久，款款见深情。","dynasty":"明代","title":"壬子陆生南阳褚生滔赴试与之叙别不觉坐至夜分因作二首其一"}
{"author":"唐顺之","content":"汨没嗟来久，前儒与后生。争矜腐鼠得，谁逐冥鸿征。默坐蛩秋语，窥书萤夜明。旧游看籍湜，应悉此时情。","dynasty":"明代","title":"壬子陆生南阳褚生滔赴试与之叙别不觉坐至夜分因作二首其二"}
{"author":"唐顺之","content":"自爱悬车早，经今十岁余。薄游沧海客，大隐市城居。坐阅人间世，时翻肘后书。里中问耆旧，羡尔更谁如。","dynasty":"明代","title":"董进斋寿诗"}
{"author":"唐顺之","content":"我识南村叟，臞然一逸民。卜居三让里，击壤百年身。城府入来少，桑麻乐处真。一经今有子，环堵岂嫌贫。","dynasty":"明代","title":"蔡南村寿诗"}
{"author":"唐顺之","content":"之子门生秀，传经契独深。还因饮冰志，更识和丸心。贫供江水馔，诗献柏舟吟。古来推善养，尹母复如今。","dynasty":"明代","title":"寿王生革母"}
{"author":"唐顺之","content":"家世法真余，清名人不如。高年推亥字，大隐寄廛居。逸客闲相过，机心老更疏。多君能教子，余庆在诗书。","dynasty":"明代","title":"法慕庵六十暟之父"}
{"author":"唐顺之","content":"改岁周正月，推年绛老人。山田新刈秫，茅屋久藏珍。白雪弦中意，青衫物外身。赢金亦何羡，有子不为贫。","dynasty":"明代","title":"赠徐学琴六十大复之父"}
{"author":"唐顺之","content":"孤山春欲半，犹及见梅花。笑踏王孙草，言寻处士家。尘心莹水镜，野服映山霞。岩壑长如此，荣名岂足夸。","dynasty":"明代","title":"题孤山林隐居祠二首其一"}
{"author":"唐顺之","content":"碧水年年色，幽人复此游。不因同所好，那得独相求。山鸟矜春语，湖烟淡夕流。思君忽自笑，信矣一生浮。","dynasty":"明代","title":"题孤山林隐居祠二首其二"}
{"author":"唐顺之","content":"谁将三字狱，堕此万里城。北望真堪泪，南枝空自荣。国随身共殒，相与虏俱生。落日□风起，犹闻剑戟鸣。","dynasty":"明代","title":"岳将军墓二首其二"}
{"author":"唐顺之","content":"庙枕洞庭波，招魂荐楚歌。灵风鼠雀避，落日鹿麋过。东国终为沼，南兵不渡河。江淮形胜地，保障近如何。","dynasty":"明代","title":"吴江三忠祠其一"}
{"author":"唐顺之","content":"到处暗杉松，多言路不通。却从青嶂外，转入绿园中。谷口逢茶女，溪边狎钓童。勿嫌疏散甚，吾亦是愚公。","dynasty":"明代","title":"游阳羡南山"}
{"author":"唐顺之","content":"何处寻龙藏，停桡听梵音。中流一塔影，远树万家阴。僧定潮来去，月明江浅深。试将空水相，堪比慧公心。","dynasty":"明代","title":"题金山寺与僧惠杰"}
{"author":"唐顺之","content":"花落已成蹊，村村绿叶齐。一园通蝶戏，千嶂隔莺啼。涧草多名蕙，山人旧姓嵇。穷欢犹未返，忽是夕阳西。","dynasty":"明代","title":"暮春游阳羡南山二首"}
{"author":"唐顺之","content":"君家太湖北，作吏太湖南。驿路鸡鸣近，山城树影含。万川疏沃野，百室竞春蚕。幸此犹吾土，微官也自堪。","dynasty":"明代","title":"送白尉往湖州"}
{"author":"唐顺之","content":"身名幸自谢笼樊，白首为农誓不谖。惯住山中知鹿性，数行树下识禽言。巾车每许邻翁借，书帙闲同道士翻。醉后渐看松月上，满村鸡犬寂无喧。","dynasty":"明代","title":"山庄闲居"}
{"author":"唐顺之","content":"桃树临溪思不禁，扁舟重问草堂阴。西湖水落鼋鼍石，南国霜清橘柚林。垄际流泉宜稻性，窗前过鹿解人心。忆君剪径相迎处，今日蓬蒿又已侵。","dynasty":"明代","title":"再游清溪庄值主人不在次韵"}
{"author":"唐顺之","content":"远游为访白云岩，转尽孤峰路更南。龙见小身时出井，虎驯大士旧开庵。禅心客思俱潭水，古佛寒松共石龛。坐对老僧无一事，夜深相与说《楞严》。","dynasty":"明代","title":"题龙池庵（相传伏虎禅僧开山处，山顶有龙井"}
{"author":"唐顺之","content":"早从祝发事栖岩，为礼名师每向南。业净六根成慧眼，身无一物寄茅庵。厨边引涧宁须汲，松下翻经几到龛。若使焚香能证道，前身应说是香严。","dynasty":"明代","title":"赠庵中老僧僧解相人术少尝游历江南晚归庵中"}
{"author":"唐顺之","content":"何处寻山不厌深，淡烟归鸟暮钟音。去家百里讶如客，别尔经年尚此心。宴坐清香滋夜气，闭门残雪映寒林。相从一宿应堪觉，机事何须问汉阴。","dynasty":"明代","title":"同万鹿园宿工文庵次韵有赠"}
{"author":"唐顺之","content":"威名昔日动南荒，斧钺重分定海疆。八镇大臣承节制，六千君子备戎行。若营内险无如海，但练沙兵略用狼。师老寇深为日久，伫看石画一更张。","dynasty":"明代","title":"赠督府张半洲兼柬周中丞石崖"}
{"author":"唐顺之","content":"墓槚几经秋，兴亡一镯楼。死应为厉鬼，生肯共金酋。吴越车书混，江淮战伐休。幸逢全盛世，此地弄扁舟。","dynasty":"明代","title":"吴江三忠祠其二"}
{"author":"唐顺之","content":"未访箕山冢，来经孤竹墟。精光犹日月，冠冕肯泥涂。国合归中子，心元避独夫。千年北海辙，还见盍归乎。","dynasty":"明代","title":"谒夷齐庙二首其一"}
{"author":"唐顺之","content":"归周仍避纣，渭叟况同襟。叩马何饶舌，采嶶还苦吟。当年谏武意，昔日事殷心。生死知音在，明夷用独深。","dynasty":"明代","title":"谒夷齐庙二首其二"}
{"author":"唐顺之","content":"莽莽沙河水，分流亦有涯。瓶罂开小市，蓬筚拥寒沙。去县无百里，依山仅七家。偶然成一宿，聊喜息纷华。","dynasty":"明代","title":"宿七家岭驿次壁间韵"}
{"author":"唐顺之","content":"秦园卢橘标炎节，汉苑蔼荷驻羽旗。云气自依雕辇集，星辰故绕画梁飞。林行草木皆成队，水戏鱼龙各合围。更取熏风调曲奏，已看晹谷藉光辉。","dynasty":"明代","title":"南苑"}
{"author":"唐顺之","content":"南熏应律转朱旗，火帝乘离锦席披。榴吐千花承羽盖，蓂开五叶拂瑶墀。冰盘错出仙人掌，金缕遥分织女丝。复道龙舟方竞渡，衔恩共许向昆池。","dynasty":"明代","title":"午日庭宴"}
{"author":"唐顺之","content":"高阁迥临飞鸟上，丹梯千仞愁攀登。窗邀佛日金人下，地逼宸居玉殿层。一老击钟时放梵，几人面壁坐传灯。同行更说前朝事，绣𧎔银鱼有故僧。","dynasty":"明代","title":"登毗卢阁"}
{"author":"唐顺之","content":"龙门嶪巀拂云回，鲸浪漰奔动地来。一片飞泉千仞落，百重迭巘五丁开。水同瀍涧萦天邑，山接崤函锁帝台。胜槩依稀似禹穴，好奇徒愧马迁才。","dynasty":"明代","title":"游龙门"}
{"author":"唐顺之","content":"西山爽气朝来歇，倏忽玄阴满四陲。云里楼台翻借色，雨中花树更多姿。飞虹弄影摇丹嶂，瀑水分流射绿池。坐觉禅宫倍幽寂，凭栏把酒正相宜。","dynasty":"明代","title":"龙泉寺对雨"}
{"author":"唐顺之","content":"栖迟异域南冠客，嘹唳长风北雁声。静院无朋休对酒，高楼有女独鸣筝。霞光晓伴银河落，露气宵含玉树清。古往今来成怅望，丛台孤月向人明。","dynasty":"明代","title":"永年公馆夜宿"}
{"author":"唐顺之","content":"将军意气敻无伦，感激宁辞血战频。手搏鬼夷尝百种，身悬鲸海历三春。扫空巢穴多深夜，夺得艅艎数人。此日渠魁当授首，策勋早见上麒麟。¤","dynasty":"明代","title":"赠俞虚江参将三首"}
{"author":"唐顺之","content":"巫闾控北户，葱岭奠西隅。兹地阴阳合，中天洞壑孤。黄枢楆正位，紫气护真图。近接浮丘宅，深藏轩后符。疏峰连太乙，列馆象清都。圜宫犹汉筑，驰道尚秦除。肃肃泥书秘，森森羽盖趋。仙游微见迹，帝幸暗闻呼。露洗千龄柏，霜封九节蒲。星榆临砌发，月荚应时敷。将访三山记，犹迷七圣途。今朝陪广乐，直拟到方壶。","dynasty":"明代","title":"中岳"}
{"author":"唐顺之","content":"偶因今日送行处，尚忆当年听鹿鸣。马氏白眉占仲子，吴门霜鬓愧难兄。秋来一雁寒江影，天外三山古帝城。此去骞腾非所羡，期无温饱负平生。","dynasty":"明代","title":"癸卯送仲弟正之赴试"}
{"author":"唐顺之","content":"汨没嗟来久，前儒与后生。争矜腐鼠得，谁逐冥鸿征。默坐蛩秋语，窥书萤夜明。旧游看籍湜，应悉此时情。","dynasty":"明代","title":"壬子陆生南阳褚生滔赴试与之叙别不觉坐至夜分因作二首其二"}
{"author":"唐顺之","content":"灅川冰尽水泱泱，堡堡人家唤莳秧。田中每得鸟兽骨，云是胡王旧猎场。","dynasty":"明代","title":"塞下曲赠翁东厓侍郎总制十八首其十"}
{"author":"唐顺之","content":"老杨自是关东客，短衣长躯枣红面。千里随身丈八矛，到处寻人斗轻健。谓余儒生颇好武，一揖滚滚发雄辩。坐惊平地起波涛，蠕蠕龙蛇手中现。拨开双龙分海嬉，攒簇两蛇合穴战。争先尽教使机关，缩退谁知卖破绽。目上中眉犹自哂，绵中裹铁那能见。满身护著不通风，百步撺来激流电。飞上落下九点丸，放去收回一条线。问君何为技至此，使我冯轩神雰眩。答言少小传授时，五步七步画地践。迩来操弄三十年，浑身化作枯树竿。心却忘手手忘枪，眼前只见天花旋。乃知熟处是通神，解牛斫轮安足羡。因君亦解草书诀，君枪岂让公孙剑。","dynasty":"明代","title":"杨教师枪歌"}
{"author":"唐顺之","content":"缁尘坐自染，白社偶相寻。俗子惭玄度，名僧即道林。三生空有偈，五蕴本无心。说法何须难，忘言悟已深。","dynasty":"明代","title":"寓城西寺中杂言五首其三"}
{"author":"唐顺之","content":"跰𨇤柳肘尽欣然，深隐乌皮也自便。金冶由他不由我，狼胡是病亦是天。身先辞宦犹中热，衣未经秋已着绵。炎凉反复须臾事，一疾番令悟世缘。","dynasty":"明代","title":"疟病作"}
{"author":"唐顺之","content":"南薰应律转朱旗，火帝乘离锦席披。榴吐千花承羽盖，蓂开五叶拂瑶墀。冰盘错出仙人掌，金缕遥分织女丝。复道龙舟方竞渡，衔恩共许向昆池。","dynasty":"明代","title":"午日庭宴"}
{"author":"唐顺之","content":"何年挂却侍中冠，新筑山居一亩宽。种黍聊为终岁计，移花应待早春看。门依绿树人稀到，身谢红尘梦亦安。更是谢家兄弟好，长吟池草对江干。","dynasty":"明代","title":"和徐养斋移居二首其一"}
{"author":"唐顺之","content":"草木千山鼓角风，将军牧马夜郎东。灵台向夕占星色，巳报搀抢堕海中。","dynasty":"明代","title":"南征歌十二首其八"}
{"author":"唐顺之","content":"玉园霜露向秋澄，节序初临祀事兴。恭将圭壁朝群帝，遥奉馨香荐五陵。祠坛眇眇神光下，路寝荧荧燎火升。宣室于今敦孝感，还归早慰圣情凝。","dynasty":"明代","title":"送人上陵作"}
{"author":"唐顺之","content":"御气曾闻老氏柔，寄身偏爱水云幽。道书数卷只自注，生计一钱常不留。卖药人间应是谪，挂瓢树下复何忧。犹言妻子能相累，自戴黄冠学远游。","dynasty":"明代","title":"次韵赠施道人"}
{"author":"唐顺之","content":"点苍山，十九峰，峰峰巧削玉芙蓉，炎天赤日雪不融。峰顶涌出十九泉，一峰一泉相萦缠，流到峰前共一川。雪花乱落绿波里，迭岛连洲镜中起，是为巨海名西洱。蒙舍当年控百蛮，山水中间凿两关，一夫守此百不攀。圣代垂裳九夷附，此地千秋罢烽戍，洱海行人日夜渡。剪除蓬藋疏街衢，歌钟绮衣盈路隅，昔日不毛今雄都。山中鸡犬散不取，山下乌蛮种禾黍，况乃儒风似邹鲁。纷纷犀象走王庭，怪石亦具山水形，尽辇中州作画屏。羡君结庐山之窟，窗里诸峰互出没，夜夜读书常映雪。十年簪笏系朝班，位高官要身不闲，惟有清梦到故山。余亦平生好奇者，一说名山心若洒，何时与君共坐雪峰下。","dynasty":"明代","title":"点苍山歌赠雪屏赵考功"}
{"author":"唐顺之","content":"阎侯贫巳甚，尚有种瓜田。潭岩相映带，农圃与周旋。刈秫尽供酒，卖蔬时得钱。躬耕岂不苦，所贵无牵缠。","dynasty":"明代","title":"题阎泉川副使庄"}
{"author":"唐顺之","content":"旷野阴阴万木霜，谁携数蕊到茆堂。冷质本非堪竞秀，闲情敢谓爱孤芳。在野宁辞众草掩，入帘聊作满庭香。自笑吾生花兴少，欣然对尔亦相忘。","dynasty":"明代","title":"家僮自野田携黄菊二株至轩中感而有作三首其一"}
{"author":"唐顺之","content":"嘉树植崆峒，年长势更雄。已无秦帝幸，尚有汉皇封。干比孤生竹，根犹半死桐。灵泉玉女灌，甘雨岳神通。叶密莺难度，枝樛葛易蒙。垂阴九华帐，弄影五云宫。色掩重岩翠，声含众窍风。宾来虬盖偃，仙去鹤巢空。非因不材寿，春秋自无穷。","dynasty":"明代","title":"嵩阳宫柏"}
{"author":"唐顺之","content":"三晋连年苦被兵，九重拊髀忆豪英。诏书更不从中御，万里长城一委卿。","dynasty":"明代","title":"塞下曲赠翁东厓侍郎总制十首"}
{"author":"唐顺之","content":"从横乱峰里，忽此见平田。不须抱瓮汲，自有峰顶泉。","dynasty":"明代","title":"山田"}
{"author":"唐顺之","content":"巢风欲动始占鸦，空里悡翻百宝车。葱岭未消阿耨水，珠林忽散鬘陀花。故毡犹在能禁冷，好客相寻懒卧家。且似瞿昙逃世网，雪山跏坐足为叉。","dynasty":"明代","title":"雪诗和苏韵十首其十"}
{"author":"唐顺之","content":"与君砚席辱周旋，义理蚕丝每共研。颖悟最居德祖后，声名愧出照邻前。身同槁木甘吾隐，赋就凌云羡尔贤。莫道孙弘曾不遇，汉庭推毂在兹年。","dynasty":"明代","title":"送冯子声赴试"}
{"author":"唐顺之","content":"百步飞刀贼势雄，连城刮地泣途穷。谁供秋税耕农尽，将授寒衣杼柚空。星孛仲尼书北斗，兵交师旷讶南风。六州节制凭元老，会剪凶渠早奏功。","dynasty":"明代","title":"有感"}
{"author":"唐顺之","content":"平生好奇士，抚景气还雄。栈度盘蛇际，滩行磨蚁中。客心南北水，世事去来鸿。闻说仙山近，冷然欲驭风。","dynasty":"明代","title":"登常山山亭次壁间韵二首其二"}
{"author":"唐顺之","content":"高阁迥临飞鸟上，丹梯千仞愁攀登。窗邀佛日金人下，地逼宸居玉殿层。一老击钟时放梵，几人面壁坐传灯。同行更说前朝事，绣𧎔银鱼有故僧。","dynasty":"明代","title":"登毗卢阁"}
{"author":"唐顺之","content":"混沌遇倏忽，误被凿一窍。寄语谈玄人，此中可观妙。","dynasty":"明代","title":"元阳洞"}
{"author":"唐顺之","content":"面面隔深竹，茅斋在何处。遥闻犬吠声，试从此路去。","dynasty":"明代","title":"筠径"}
{"author":"唐顺之","content":"萧然环堵傍湖坳，半瓦参差半覆茅。钟鼎相传精古字，户庭不出玩初爻。纷华燕雀窥金屋，空旷鶢鶋占海郊。荣寂两忘非所事，一枝聊尔寄吾巢。","dynasty":"明代","title":"题王世新一枝窝三首其一"}
{"author":"唐顺之","content":"三餐齑粥犹嫌秽，百味荤腥久不尝。顷来食蒜如餐密，已换山中一副肠。","dynasty":"明代","title":"食蒜"}
{"author":"唐顺之","content":"兵略元非素所闻，疏才多愧荐书勤。自知薄相难成事，共笑狂谋易偾军。雄阃岂堪分玉节，岩扉秪合伴松云。困山绣斧深悬望，伫看神机静海氛。","dynasty":"明代","title":"浙中流言王游击丧师二三千者又闻总督默林公将至太仓诗以自咎并以志喜云耳"}
{"author":"唐顺之","content":"少年意气王千斤，铁棒曾穿万虏群。壮士从来不病死，孤儿今属羽林军。","dynasty":"明代","title":"塞下曲赠翁东厓侍郎总制十首"}
{"author":"唐顺之","content":"娟娟素质寄孤标，出浴仙娥湿未销。弄影自知迎日早，凭虚特觉去尘遥。将乘灏气晞冰骨，一任轻飔扬舞腰。移向海傍堪望处，错疑鲛室挂寒绡。","dynasty":"明代","title":"漂布架二首其二"}
{"author":"唐顺之","content":"枪榆徙海鹏鸠笑，续短截长凫鹤悲。山翁未解稽生癖，垢面蓬头也自宜。","dynasty":"明代","title":"山居"}
{"author":"唐顺之","content":"君家城市里，终岁常闭关。青松白石满庭内，不许俗人相往还。看君本是山泽臞，年来战胜身亦肥。但道庞公堪自老，何须蘧瑗更知非。","dynasty":"明代","title":"赠王君五十岁"}
{"author":"唐顺之","content":"皇家财赋重江淮，浮济逾河岁岁来。岂谓司农方告匮，故烦节使远相催。舳舻接水通千里，齿革盈筐备五材。民力东南已如此，因君一为献兰台。","dynasty":"明代","title":"赠张地官督赋江南"}
{"author":"唐顺之","content":"国耻犹未雪，身危亦自甘。九原人不返，万壑气长寒。岂恨藏弓早，终知借剑难。吾生非壮士，于此发冲冠。","dynasty":"明代","title":"岳王坟"}
{"author":"唐顺之","content":"陈生磊磊众所羡，十年不遇常弹剑。本期谈笑取公卿，岂意逡巡向州县。忆从少小负才华，飘飖逸思凌彩霞。谢眺诗篇差可拟，子云笔札焉足夸。终然献玉遭双刖，安事读书盈五车。朅来奔走长安陌，人世纷纷笑落魄。高歌白石无谁知，用尽黄金徒自惜。富贵浮云不可求，且复低眉从薄游。南望桂林云气深，瘴雨蛮烟多毒淫。不辞炎海千重路，试取冰壶一片心。","dynasty":"明代","title":"送陈贡士剌上思州"}
{"author":"唐顺之","content":"月卿仗节行燕甸，星使乘槎向洛阳。倾盖偶从黄菊候，开轩共醉紫萸觞。楼台塞接风云变，岩谷迎寒草树荒。戏马新词重康乐，疏才何以答揄扬。","dynasty":"明代","title":"答周约庵中丞九日栾城道中见赠"}
{"author":"唐顺之","content":"园令还多病，东方更少徒。寻山只独往，到寺即吾庐。酬答惭居士，衣冠谢鄙儒。冥心偶有会，木榻小跏趺。禅栖吾所好，来往亦随缘。信宿还今夕，支离又十年。病身宁礼束，懒性已书捐。兴到成开口，逢人更默然。海上倭方急，云中虏又侵。缨冠本非分，抱膝复何心。树冷秋前寺，篁齐雨后林。此乡非楚泽，濯足亦成吟。委形堪落魄，任性绝安排。得失浮生梦，闲忙造物差。平湖疏野树，微雨寂山斋。欲证空王偈，犹嫌落几阶。家园只百里，几月不知归。饭合山僧灶，眠分渔父矶。貌衰非示病，才拙似忘机。虽然断荤酒，不惹独醒讥。山房夜雨歇，檐溜响空阶。叔夜惟贪睡，荣趎又孰偕。废梳同祝发，厌肉类持斋。转觉人情隔，岩僧却可侪。","dynasty":"明代","title":"宿荆溪上塘庵述怀余向曾游此匆匆十年矣"}
{"author":"唐顺之","content":"齿长愧一日，经传在两生。摄衣常共席，连茹亦同征。夜露澄杯气，秋河澹月明。忘言吾已久，款款见深情。","dynasty":"明代","title":"壬子陆生南阳褚生滔赴试与之叙别不觉坐至夜分因作二首其一"}
{"author":"唐顺之","content":"户庭不出已多年，千里随君意豁然。饮醉或歌还或泣，鬓蓬疑鬼又疑仙。讵知衰凤堪为笑，且学涂龟得自全。今日别离何足恨，终期共住白云巅。","dynasty":"明代","title":"鄱阳别方道人"}
{"author":"唐顺之","content":"从横乱峰里，忽此见平田。不须抱瓮汲，自有峰顶泉。","dynasty":"明代","title":"山田"}
{"author":"唐顺之","content":"玉堂学士赋南征，跃马鸣驺出上京。奉诏明光新佩印，校书天禄早知名。石头城下春流满，白鹭洲边芳草生。此去周南异留滞，看君到处即蓬瀛。","dynasty":"明代","title":"送王侍读赴南都"}
{"author":"唐顺之","content":"南国频饥后，餐麸胜酪酥。比闾虽麦穗，盗贼尚萑蒲。阖室供锁茧，分沟竞辘轳。田家莫厌苦，试看荷戈夫。","dynasty":"明代","title":"答陈澄江佥事村居韵八首其六"}
{"author":"唐顺之","content":"花落已成蹊，村村绿叶齐。一园通蝶戏，千嶂隔莺啼。涧草多名蕙，山人旧姓嵇。穷欢犹未返，忽是夕阳西。","dynasty":"明代","title":"暮春游阳羡南山二首"}
{"author":"唐顺之","content":"诗书能作祟，齿发自多愁。且效漆园放，还同莲社投。樗材非世用，药石拙身谋。脉脉淹时序，空贻知己忧。","dynasty":"明代","title":"周莲渠以诗问病次韵"}
{"author":"唐顺之","content":"山居足清赏，独恨不能琴。偶接青溪客，因听白雪音。寒暄乍翻复，丘壑转深沉。谁道嵇中散，风流更可寻。","dynasty":"明代","title":"夏日听沈君弹琴诗三首其一"}
{"author":"唐顺之","content":"新雨郊原草木柔，葛巾黎杖此寻幽。藤垂小径蝉声满，苔合荒庭鸟迹留。隐几翻经聊习静，凭高望远一销忧。相逢更是烟霞客，携手同为汗漫游。","dynasty":"明代","title":"游神墩寺次壁间韵二首其一"}
{"author":"唐顺之","content":"逃名最喜称无姓，抱病还应厌有身。说着宦游如一梦，不知犹是籍中人。","dynasty":"明代","title":"有司查脚色二首其二"}
{"author":"唐顺之","content":"关通百粤会，地带上游雄。车马年年客，尘埃滚滚中。忧时讥丧狗，逃世托冥鸿。出处将谁是，徒令怀古风。","dynasty":"明代","title":"登常山山亭次壁间韵二首其一"}
{"author":"唐顺之","content":"到处能惊座，知君是姓陈。小言工作赋，大隐不违亲。倒箧酬寒士，投书绝贵人。吾将从汝去，共醉若耶春。","dynasty":"明代","title":"赠山阴陈千户病卧毗陵三首其二"}
{"author":"唐顺之","content":"字许门生问，诗从海上求。养真人伴鹤，寄傲屋如舟。得丧惊蕉梦，荣华觉梗浮。邑中有耆旧，应使俗回偷。","dynasty":"明代","title":"载迭前韵二首赠莲渠其二"}
{"author":"唐顺之","content":"幽栖谢俗客，相对只清湖。野服裁芳芰，时蔬剪绿蒲。行吟向渔父，着论仳潜夫。前洲双白鸟，识得主人无。","dynasty":"明代","title":"赠吴宾湖"}
{"author":"唐顺之","content":"春流弥弥碧波深，送远其如南浦心。魏阙几年叨结绶，江皋千里惜分襟。君游白下贪云卧，予滞金门笑陆沉。郎署故交如问讯，迩来惟有越人吟。","dynasty":"明代","title":"送项膳部迁之南行兼呈刘祠部"}
{"author":"唐顺之","content":"闲情已觉钓非钓，末路久居才不才。烛武本非食肉相，无盐亦被入宫猜。雍容佩玉身难置，驰骋兵戈心又灰。击剑读书堪自笑，昨非今是好归来。","dynasty":"明代","title":"卧病作二首其二"}
{"author":"唐顺之","content":"宿生荤血病来消，扫室焚香意自超。坐与蜻蜓俱歇午，吟随蟋蟀共鸣宵。看云种放终疏散，嗜酒杨雄只寂寥。已觉闭关成僻性，公车□处欲相招。","dynasty":"明代","title":"病中秋思八首其二"}
{"author":"唐顺之","content":"草木千山鼓角风，将军牧马夜郎东。灵台向夕占星色，巳报搀抢堕海中。","dynasty":"明代","title":"南征歌十二首其八"}
{"author":"唐顺之","content":"日阅军容夜马蹄，孤怀犹畏简书稽。眼中亲识皆夷貊，梦里经营亦鼓鼙。画省薰香行载橐，石渠校籍坐然藜。寄语雍容鸣玉子，可能相念到辽西。","dynasty":"明代","title":"寄姜白二子"}
{"author":"唐顺之","content":"凭虚聊骋望，面面荻芦秋。坐据三生石，心随万里流。鼋鼍争出没，楼馆定沉浮。向夕烟氛敛，珠光似可求。","dynasty":"明代","title":"题金山寺付僧惠杰四首其三"}
{"author":"唐顺之","content":"尺书满箧故人情，想象荒丘宿草生。秪余此日开尊意，堪作山阳听笛声。","dynasty":"明代","title":"廉使廖东雩丧后开所惠地黄酒临觞惨然"}
{"author":"唐顺之","content":"阮生常避俗，平子正归田。种秫供生事，为楼队列仙。沙行随鹭迹，湖泛趁渔船。月下闻高咏，应多感兴篇。","dynasty":"明代","title":"题清溪庄三首赠顾副使其一"}
{"author":"唐顺之","content":"寒宵清啸杂征鼙，抚剑刘琨本善诗。开幕待降收死力，隔江遣谍刻还期。功须因败番成巧，算恰当机不见奇。长子帅师今在尔，道傍筑室莫轻为。","dynasty":"明代","title":"赠都督万鹿园二首次思节韵"}
{"author":"唐顺之","content":"将军意气敻无伦，感激宁辞血战频。手搏鬼夷尝百种，身悬鲸海历三春。扫空巢穴多深夜，夺得艅艎数人。此日渠魁当授首，策勋早见上麒麟。¤","dynasty":"明代","title":"赠俞虚江参将三首"}
{"author":"唐顺之","content":"绝岛诸蛮次第芟，中宵蓐食理征衫。舱通木井三年水，樯转铜乌万里帆。军斗稀鸣人莫犯，身衣常解士争衔。功成他日谁能颂，海上磨厓大字嵌。","dynasty":"明代","title":"赠俞虚江参将三首"}
{"author":"唐顺之","content":"老杨自是关东客，短衣长躯枣红面。千里随身丈八矛，到处寻人斗轻健。谓余儒生颇好武，一揖滚滚发雄辩。坐惊平地起波涛，蠕蠕龙蛇手中现。拨开双龙分海嬉，攒簇两蛇合穴战。争先尽教使机关，缩退谁知卖破绽。目上中眉犹自哂，绵中裹铁那能见。满身护著不通风，百步撺来激流电。飞上落下九点丸，放去收回一条线。问君何为技至此，使我冯轩神雰眩。答言少小传授时，五步七步画地践。迩来操弄三十年，浑身化作枯树竿。心却忘手手忘枪，眼前只见天花旋。乃知熟处是通神，解牛斫轮安足羡。因君亦解草书诀，君枪岂让公孙剑。","dynasty":"明代","title":"杨教师枪歌"}
{"author":"唐顺之","content":"浮屠善幻多技能，少林拳法世希有。道人更自出新奇，乃是深山白猿授。是日茅堂秋气高，霜薄风微静枯柳。忽然竖发一顿足，崖石迸裂惊砂走。去来星女掷灵梭，夭矫天魔翻翠袖。舑含沙鬼戏人，髬{髟思}崟磨牙薙捕兽。形人自诧我无形，或将跟絓示之肘。险中呈巧众尽惊，拙里藏机人莫究。汉京寻撞未趫捷，海□眩人空抖擞。番身直指日车停，缩首斜钻针眼溜。百折连腰尽无骨，一撒通身皆是手。犹言技痒试贾勇，低蹲更作狮子吼。兴阑顾影却自惜，肯使天机俱泄漏。余奇未竟已收场，鼻息无声神气守。道人变化固不测，跳上蒲团如木耦。","dynasty":"明代","title":"峨嵋道人拳歌"}
{"author":"唐顺之","content":"偃旗休角寂无猜，百丈楼船泊不开。夜半贼营流矢满，才惊汉将是飞来。","dynasty":"明代","title":"海上凯歌二首赠汤将军"}
{"author":"唐顺之","content":"锦纨爱子亦从军，长鬛苍头总策勋。谁夺强王万金首，帐前齐说小郎君。","dynasty":"明代","title":"海上凯歌二首赠汤将军"}
{"author":"唐顺之","content":"诏锡彤弓出禁城，良家六郡总从行。将军旧佩平蛮印，校尉新开横海营。","dynasty":"明代","title":"南征歌六首"}
{"author":"唐顺之","content":"汉皇有道伏羌胡，南粤何知擅一隅。万里出师将问罪，不因大海富明珠。","dynasty":"明代","title":"南征歌六首"}
{"author":"唐顺之","content":"月明吹笛武陵川，马上行人望跕鸢。莫怕炎洲饶毒疠，一冬飞雪似胡天。","dynasty":"明代","title":"南征歌六首"}
{"author":"唐顺之","content":"牂牁南去乱峰连，滇海藤江一带悬。纵谓蛮封堪画地，不知汉将若从天。","dynasty":"明代","title":"南征歌六首"}
{"author":"唐顺之","content":"奏凯归来拜冕旒，霍家襁褓更封侯。因风为报单于道，汉阙方枭越尉头。","dynasty":"明代","title":"南征歌六首"}
{"author":"唐顺之","content":"四月旌旂出白狼，千山晴雪照油幢。预知水草军无乏，试辨风云虏欲降。","dynasty":"明代","title":"塞下曲赠翁东厓侍郎总制十首"}
{"author":"唐顺之","content":"三晋连年苦被兵，九重拊髀忆豪英。诏书更不从中御，万里长城一委卿。","dynasty":"明代","title":"塞下曲赠翁东厓侍郎总制十首"}
{"author":"唐顺之","content":"千金买士却何为，一间过于十万师。黠虏欲逃头可购，名王未猎客先知。","dynasty":"明代","title":"塞下曲赠翁东厓侍郎总制十首"}
{"author":"唐顺之","content":"太师昔日定南荒，亲把长缨系莫王。寄语老胡须自爱，射飞休得近边墙。","dynasty":"明代","title":"塞下曲赠翁东厓侍郎总制十首"}
{"author":"唐顺之","content":"梯悬半绠哨台高，胡汉邻家隔一壕。数日虏中无动静，吉囊东去战黄毛。","dynasty":"明代","title":"塞下曲赠翁东厓侍郎总制十首"}
{"author":"唐顺之","content":"虎翼龙蟠大将旗，逆驱流电走妖魑。阵前捉得胡王女，赐与营中厮养儿。","dynasty":"明代","title":"塞下曲赠翁东厓侍郎总制十首"}
{"author":"唐顺之","content":"健儿白马紫金鞦，不向沙场便酒楼。夜来一赌青钱尽，尚有囊中血髑髅。","dynasty":"明代","title":"塞下曲赠翁东厓侍郎总制十首"}
{"author":"唐顺之","content":"边人大半能胡语，胡骑年来亦汉装。谁向青红毡帐里，单身缚得不花王。","dynasty":"明代","title":"塞下曲赠翁东厓侍郎总制十首"}
{"author":"唐顺之","content":"少年意气王千斤，铁棒曾穿万虏群。壮士从来不病死，孤儿今属羽林军。","dynasty":"明代","title":"塞下曲赠翁东厓侍郎总制十首"}
{"author":"唐顺之","content":"万里群山尽海头，谁筑关城控上游。巨灵劈山鬼鞭石，英雄作事与神谋。水压蛟龙蛰深窟，陆断豺虎潜遐陬。司马分符来作镇，坐销奸宄护神州。夜半鸣鸡空献计，橐中置人仍被搜。深秋邀我观海楼，水潦初清海雾收。风恬浪细鱼鳞起，隔岸隐隐见东牟。百年海禁颇严密，烟波莽阔无行舟。圣明弛禁济饥窘，米船衔尾浮群鸥。百船到岸一船覆，大利小害谁能周。辽人生不识舟楫，云帆错指旗上旒。午炊且饱盈瓶粟，夜卧免唱量沙筹。几时丑虏忽东徙，辽蓟骚然斗不休。关外胡笳关内柝，妇女乘障夫虔刘。鸱蹲蛆食安可长，瘜肉不剪成悬疣。会须驱逐远漠北，安得猛士挺长矛。昔人失却榆关险，腥秽中华千古羞。","dynasty":"明代","title":"山海关陈职方邀登观海亭作"}
{"author":"唐顺之","content":"贡道走东胡，关门控北都。每逢金镜节，来献玉骢驹。酋长花当后，山川松漠纡。天衣沾蚪蟒，国马出迍夬。乞赏孙随祖，专兵妇代夫。珥珰珠错落，襁褓锦氍毹。槃舞呈鞮革，侏言驿象胥。白狼回右衽，黑水作通衢。□□□□□，□□□□□。明堂端拱日，王会正堪图。","dynasty":"明代","title":"喜峰口观三卫贡马"}
{"author":"唐顺之","content":"高城落月雁飞斜，数亩沙田稻亦花。路绕曲河十八度，人栖踠石两三家。堠烟山霭争明灭，戍笛秋声并惨嗟。闻道松亭遣探骑，时时愁被熟夷遮。","dynasty":"明代","title":"石塘道中"}
{"author":"唐顺之","content":"诸城皆在山之窈，此城冠山如鸟巢。鼓角千峰虎旅散，汉胡一路犬牙交。熟夷生虏递番覆，怪石崩川争怒号。到此令人思猛士，天山万里纵鸣弰。","dynasty":"明代","title":"古北口城此城雄据山川盖徐武宁之经略也"}
{"author":"唐顺之","content":"栖栖终日旅边城，夜向黄厓问古营。几家戍鼓《渔阳掺》，联骑铙歌《蓟北行》。峡束雨湫高怒水，山凹树窍激秋声。跃马壮年微志在，不缘此地客心惊。","dynasty":"明代","title":"宿黄厓营"}
{"author":"唐顺之","content":"客心流水与争驰，寒垒疏星度峡时。未返王孙犹草色，初来戍卒是瓜期。去乡祇觉蝉声似，出塞方知马脊危。辛苦下情何计达，早年曾诵《采薇》诗。","dynasty":"明代","title":"晓发喜峰"}
{"author":"唐顺之","content":"漫漫岚气半晴阴，摵摵庭柯叶乱吟。始觉孟秋云物至，因知宴岁旅情深。孤鸢影跕寒岩草，鸣蝈声连野戍砧。戈甲满山乘塞卒，天骄何处欲相侵。","dynasty":"明代","title":"入秋久矣余热尚在闰月十五日太平寨始见秋色"}
{"author":"唐顺之","content":"白河入口石塘城，上流元自古开平。岩立星辰孤堕影，野清刁斗空传声。戍楼倚月横吹动，虏帐烧腥远火明。魏将殒身曾此地，边人话及尚沾缨。","dynasty":"明代","title":"夜上石塘岭关"}
{"author":"唐顺之","content":"满庭圆月坐孤松，聊息尘机长道容。任侠早知同画虎，谈兵晚更笑屠龙。支离避疾犹分粟，?澼乘时亦请封。蕙帐故山应待久，尚从长乐听鸣钟。","dynasty":"明代","title":"月下小坐书怀"}
{"author":"唐顺之","content":"日阅军容夜马蹄，孤怀犹畏简书稽。眼中亲识皆夷貊，梦里经营亦鼓鼙。画省薰香行载橐，石渠校籍坐然藜。寄语雍容鸣玉子，可能相念到辽西。","dynasty":"明代","title":"寄姜白二子"}
{"author":"唐顺之","content":"穹庐元以射雕称，一骑常先万马腾。意气肯甘胡地老，勋名终属汉坛登。斫残右臂方挥刃，殪尽追锋未释冰。归自虏中还破虏，古来名将亦谁曾。","dynasty":"明代","title":"副总兵马芳芳陷虏中十二年而归在虏中亦称为"}
{"author":"唐顺之","content":"虏入山前山后州，控弦万骑此屯留。四郊垒壁犹余警，十载疮痍尚未收。野长蒿莱仍课马，兵佥子弟更防秋。使臣多愧询民瘼，自咏小东谁为酬。","dynasty":"明代","title":"顺义公馆次壁间韵"}
{"author":"唐顺之","content":"独坐花宫月，疏钟报晓晴。地超三象外，人觉万缘清。茹素分僧饭，观空入化城。真诠今已悟，宁畏毒龙惊。","dynasty":"明代","title":"庆寿寺斋宿"}
{"author":"唐顺之","content":"金马违朝谒，云林久卧疴。阶寒鸣蟪蝈，庭古荫藤萝。束带知围减，观书厌帙多。无人来问疾，独坐似维摩。","dynasty":"明代","title":"寓城西寺中杂言五首其一"}
{"author":"唐顺之","content":"少年好疏懒，遂与性相安。经月常忘沐，逢人或不冠。鼎里金将化，囊中玉可餐。解言脱屣易，岂惮拂衣难。","dynasty":"明代","title":"寓城西寺中杂言五首其二"}
{"author":"唐顺之","content":"缁尘坐自染，白社偶相寻。俗子惭玄度，名僧即道林。三生空有偈，五蕴本无心。说法何须难，忘言悟已深。","dynasty":"明代","title":"寓城西寺中杂言五首其三"}
{"author":"唐顺之","content":"谁言龙藏远，亦在凤城旁。塔涌金银界，筵开功德场。常明瞻慧月，利涉藉慈航。沉痼还能遣，斋心奉药王。","dynasty":"明代","title":"寓城西寺中杂言五首其四"}
{"author":"唐顺之","content":"秋来不觉早，落叶忽已繁。物化每相代，吾生尚何存。微材同樗栎，僻地当丘园。窃慕东方子，一官堪避諠。","dynasty":"明代","title":"寓城西寺中杂言五首其五"}
{"author":"唐顺之","content":"卷帷望秋月，月皎心亦清。床下寒虫响，庭前落叶盈。汉阴鲜机械，河上多道情。一适万事毕，栖栖何所营。","dynasty":"明代","title":"秋夜"}
{"author":"唐顺之","content":"山深人不到，仙侣暂相从。金马联骢马，晴峰映雨峰。竹屿今栖凤，花潭旧伏龙。方欣窥妙偈，遽拟谢尘踪。","dynasty":"明代","title":"同孟中丞游龙泉寺二首其一"}
{"author":"唐顺之","content":"宝地风尘绝，琳宫日月偏。雁来还绕塔，龙去尚留泉。户里天花落，空中梵乐传。远师休禁酒，客醉欲逃禅。","dynasty":"明代","title":"同孟中丞游龙泉寺二首其二"}
{"author":"唐顺之","content":"紫阁肃阴阴，重门寒意深。忽看百里雾，来作九秋霖。洒道先清跸，沾花度禁林。楯郎方夹陛，雨立湿衣簪。","dynasty":"明代","title":"禁中遇雨"}
{"author":"唐顺之","content":"秋月澄初霁，退公方掩闺。稍闻金柝动，坐望玉绳低。巢鸟喧余湿，庭花落故畦。羁人惊候变，灯下理寒绨。","dynasty":"明代","title":"夜霁"}
{"author":"唐顺之","content":"暂缀明光草，言从洛下游。尘沙两河夕，风雨二陵秋。镜有潘郎鬓，囊无季子裘。更堪三五夜，独自下西楼。","dynasty":"明代","title":"十五夜旅怀"}
{"author":"唐顺之","content":"北望太行山，嵚岑霄汉间。倚天开迭障，画地作重关。车向羊肠转，人从鸟道还。一为苦寒曲，泪下摧心颜。","dynasty":"明代","title":"望太行"}
{"author":"唐顺之","content":"息马袋丛薄，褰裳涉浅沙。桃源无俗辙，云谷有人家。冻壑含朝雨，晴峰聚晚霞。相期白社里，共听演三车。","dynasty":"明代","title":"山行即事"}
{"author":"唐顺之","content":"曾闻星宿海，上与月波连。西走昆仑坼，东流碣石湮。鱼疑入舟跃，马似负图传。今日临秋水，望洋私自怜。","dynasty":"明代","title":"泛黄河"}
{"author":"唐顺之","content":"日日尘沙里，深愁行路难。孤亭自超旷，过客暂盘桓。霜重飘梧叶，云轻度石栏。不能千日醉，幸托一枝安。","dynasty":"明代","title":"息中山亭子"}
{"author":"唐顺之","content":"碧宇阴霏敛，青林晓霁分。山中期共赏，野外复离群。即拟追飞盖，犹疑隔片云。行行思无限，寒叶落缤纷。","dynasty":"明代","title":"雨霁约孟有涯中丞游山孟先出郭追之不及"}
{"author":"唐顺之","content":"书生非法吏，犹跨五花骢。山徭迎汉使，海国被王风。俎豆夷酋识，侏离译语通。尔乡有名宦，好去学文翁。","dynasty":"明代","title":"送焦提学往贵州"}
{"author":"唐顺之","content":"天子念南陲，君才况抱奇。秪将经饰律，不以吏为师。贾客多踰海，居人半杂夷。虽言持汉法，谣俗自须知。","dynasty":"明代","title":"送李推官赴高州"}
{"author":"唐顺之","content":"结束千金剑，辛勤万里游。诸侯门下客，才子幕中筹。风岛鲸波涌，寒城蜃气收。自公多暇日，望海几登楼。","dynasty":"明代","title":"送蒋藩幕赴闽中"}
{"author":"唐顺之","content":"祗役趋东观，校雠良以疲。偶乘青简暇，复与白云期。任性形骸豁，忘机鸟雀知。裘羊何不至，三径坐相思。","dynasty":"明代","title":"休沐家居简陈约之"}
{"author":"唐顺之","content":"明经夕不贱，嗟子倦游归。只解攀鳞易，何言献壁非。路难装欲尽，客久鬓将稀。狗监谁相荐，成都一布衣。","dynasty":"明代","title":"送王生归蜀"}
{"author":"唐顺之","content":"近来称艺苑，大率数江南。作师君不忝，问俗我能谙。家擅灵蛇宝，人驰白马谈。彬彬诸士子，莫是出于蓝。","dynasty":"明代","title":"送何学官往金坛"}
{"author":"唐顺之","content":"陈生才亦奇，年少举宏词。自信五经笥，堪为一卷师。衣冠闽俗变，文字海人知。莫即伤淹滞，三鳣更不欺。","dynasty":"明代","title":"送陈学官往福宁州"}
{"author":"唐顺之","content":"汉庭方贵少，羡尔早翻飞。始应公车召，旋闻驷马归。冲星看剑气，逼岁换貂衣。想到还家日，闺中为下机。","dynasty":"明代","title":"送莫子良擢举东归"}
{"author":"唐顺之","content":"菟苑俱将命，瓜期独未归。忽传千里札，坐使寸心违。鬓发行来变，丹枫别后稀。时时通远梦，恍是蓟门非。","dynasty":"明代","title":"答陈编修约之柏乡见寄"}
{"author":"唐顺之","content":"分野应星躔，金华婺女边。微官君勿叹，福地古来传。洞有成羊石，山多酿酒泉。即令不好饮，犹得学神仙。","dynasty":"明代","title":"送蒋尉赴金华"}
{"author":"唐顺之","content":"国喜嘉宾至，人攀上客行。来观周室礼，去入鲁王城。新衮山龙炫，余堂金石鸣。圣朝稽古意，待尔示诸生。","dynasty":"明代","title":"送孔上公助祭太学归阙里时赐衮衣一袭"}
{"author":"唐顺之","content":"蓬扉春色遍，柏叶夜筵开。愧乏凌云赋，徒烦结驷来。疏钟出长乐，明月照章台。痛饮须投辖，何言兴尽回。","dynasty":"明代","title":"春夕皇甫膳部见过索观鄙作留夜坐"}
{"author":"唐顺之","content":"窈窕玉堂仙，漂零瘴海边。烟花违北署，鸿雁隔南天。水暗疑藏鳄，峰高欲跕鸢。应闻前席召，谁道去经年。","dynasty":"明代","title":"送程翰林松溪谪居朝阳四首其一"}
{"author":"唐顺之","content":"天连穷发国，地近卜鸡乡。禁阙心偏绕，关河望转长。翻飞看凤隐，消歇怨兰芳。此路饶荆棘，思君欲断肠。","dynasty":"明代","title":"送程翰林松溪谪居朝阳四首其二"}
{"author":"唐顺之","content":"朝阳何所似，云水日氤氲。白昼鲛珠落，青天蜃阁分。山魈迎客旆，海若识人文。潇洒韩祠竹，清风今到君。","dynasty":"明代","title":"送程翰林松溪谪居朝阳四首其三"}
{"author":"唐顺之","content":"南溟君泛棹，北地我驱车。忽作分飞鸟，深惭比目鱼。啼猿三下泪，明月两离居。岭外梅花发，逢人早寄书。","dynasty":"明代","title":"送程翰林松溪谪居朝阳四首其四"}
{"author":"唐顺之","content":"下马登丘垄，丛林曲隧通。碑因元魏树，地是有周封。酒散荒池上，人行秀麦中。故宫无可问，徒此对松风。","dynasty":"明代","title":"汲县谒比干墓"}
{"author":"唐顺之","content":"少小侍中郎，人称张辟强。方随鸡树息，忽是凤毛亡。剑歇云间气，珠沉掌上光。一经何所托，重为相君伤。","dynasty":"明代","title":"挽张舍人二首"}
{"author":"唐顺之","content":"象贤超世冑，服礼并文儒。共羡昂霄鹤，翻悲过隙驹。藏舟人事尽，赐履帝恩孤。太息张公子，衰荣遂尔殊。","dynasty":"明代","title":"挽张舍人二首其二"}
{"author":"唐顺之","content":"玉盌从兹閟，铜台空自寒。分香留故爱，同辇罢新欢。急管销魂易，轻丝续命难。何因作云雨，彷佛梦中看。","dynasty":"明代","title":"铜雀台二首其一"}
{"author":"张紞","content":"连日登山意未阑，今朝又宿白云间。帘帏寂寂心初歇，星斗垂垂手可攀。竹叶煮汤消夜渴，杏花留雨作春寒。碧鸡且莫啼清晓，一枕华胥睡正安。","dynasty":"明代","title":"登太华寺（二首）"}
{"author":"张紞","content":"仙翁长炼九华丹，时有龙来问大还。曾捧灵符归海上，故将霖雨洒人间。紫箫吹月鸾双舞，白氅披云鹤共闲。兰圃未滋春向暮，早须一噀破天悭。","dynasty":"明代","title":"赠周玄初尊师"}
{"author":"张紞","content":"太华嵯峨一望遥，到门犹碍过溪桥。慈云长见阶前起，孽火都来海上消。屋近树阴晴亦暗，砚涵竹露夜还潮。从今剩买游山屐，野客无妨屡见招。","dynasty":"明代","title":"登太华寺二首其一"}
{"author":"钱枚","content":"短长亭子短长桥，桥外垂杨一万条。那回临别两魂销，恨迢迢，双桨春风打暮潮。","dynasty":"清代","tags":"婉约，离别","title":"忆王孙·短长亭子短长桥"}
{"author":"钱枚","content":"江神庙前江月寒，汉女红妃踏浪还。永夜鱼龙朝绛节，四天笙鹤响秋山。波声隐隐银河上，云气亭亭帐殿间。知有闲僧识清净，未应乘月闭禅关。","dynasty":"清代","title":"夜至江神庙看月怀焦山觉上人"}
{"author":"钱枚","content":"璧月依然寂寞圆，飘零燕子小红笺。君王一唱无愁曲，赵鬼梅虫尽可怜。","dynasty":"清代","title":"咏怀堂故址"}
{"author":"陈振","content":"夙仰高门满座春，何休学海郑经神。文章入世奇归淡，桃李成阴就閒新。后辈品流难继轨，先生明月本前身。跻堂幸许觥添兕，芹献微忱藉一伸。","dynasty":"清代","title":"寿王一如先生七十，即次其自寿诗韵"}
{"author":"杨维桢","content":"周郎学仙吹玉笙，玉笙吹得丹山七十二凤之和鸣。曾侍瑶池阿母宴，座中调笑董双成。谪向人间赤松洞，洞口桃花苦迎送。南寻二女湘水头，十三哀弦不成弄。西洞庭，东洞庭，相逢铁笛铜龙精。从此吹春玉台上，丛霄不许谢玄卿。","dynasty":"元代","title":"周郎玉笙谣"}
{"author":"杨维桢","content":"舟泊秦淮近晚晴，遥观瑞气在金陵。九天日月开洪武，万国山河属大明。礼乐再兴龙虎地，衣冠重整凤凰城。莺花三月春如锦，兆姓歌谣贺太平。","dynasty":"元代","title":"舟次秦淮河"}
{"author":"杨维桢","content":"一片青天白鹭前，桃花水泛住家船。呼儿去换城中酒，新得槎头缩项鯿。","dynasty":"元代","tags":"题画，写人，渔夫，歌颂，生活","title":"题春江渔父图"}
{"author":"杨维桢","content":"　　十月六日，云窝主者设燕于清香亭，侑卮者东平玉无瑕张氏也。酒半，张氏乞手乐章。为赋双飞燕调，俾度腔行酒以佐主宾。　　玉无瑕，春无价，清歌一曲，俐齿伶牙。斜簪剃髻花，紧嵌凌波袜。玉手琵琶弹初罢，怎教他流落天涯。抱来帐下，梨园弟子，学士人家。　套数","dynasty":"元代","title":"【中吕】普天乐_十月六日，"}
{"author":"杨维桢","content":"　　霸业艰危，叹吴王端为。苎罗西子，倾城处，妆出捧心娇媚。奢侈，玉液金茎，宝凤雕龙，银鱼丝。游戏，沉溺在翠红乡，忘却卧薪滋味。　　【前腔】乘机，勾践雄徒。聚干戈，要雪会稽羞耻。怀奸计，越赂私通伯。谁知，忠谏不听，剑赐属镂，灵胥空死。狼狈，不想道请行成，北面称臣不许。　　【斗哈蟆】堪悲，身国俱亡。把烟花山水，等闲无主。叹高台百尺，顿遭烈炬。休觑，珠翠总劫灰，繁华只废基。恼人意，叵耐范蠡扁舟，一片太湖烟水。　　【前腔】听启，李亭荒。更夫椒树老，浣花池废。问铜沟明白，美人何处？春去，杨柳水殿欹，芙蓉池馆摧。动情的，只见绿树黄鹂，寂寂怨谁无语。　　【锦衣香】馆娃宫，荆榛蔽。响さ廊，莓苔翳。可惜剩水残山，断崖高寺，百花深处一僧归。空遗旧迹，走狗斗鸡。想当年僭祭，望郊台凄凉云树，香水鸳鸯去。酒城倾坠，茫茫练渎，无边秋水。　　【浆水令】采莲泾红芳尽死，越来溪吴歌惨凄。宫中鹿走草萋萋，黍离故墟，过客伤悲。离宫废，谁避暑？琼姬墓冷苍烟蔽。空原滴，空原滴，梧桐秋雨，台城上，台城上，夜乌啼。　　【尾声】越王百计吞吴地，归去层台高起，只今亦是鹧鸪飞处。","dynasty":"元代","title":"【双调】夜行船　吊古"}
{"author":"杨维桢","content":"卖盐妇，百结青裙走风雨。雨花洒盐盐作卤，背负空筐泪如缕。三日破铛无粟煮，老姑饥寒更愁苦。道旁行人因问之，试泪吞声为君语：妾身家本住山东，夫家名在兵籍中。荷戈崎岖戍闽越，妾亦更里来相从。年来海上风尘起，楼船百战秋涛里。良人贾勇身先死，白骨谁知填海水。前年大儿征饶州，饶州未复军尚留。去年小儿攻高邮，可怜血作淮河流。中原音讯绝，官仓不开口。粮缺空营木落烟火稀，夜雨残灯泣呜咽。东邻西舍夫不归，今年嫁作商人妻。绣罗裁衣春日低，落花飞絮愁深闺。妾心如水甘贫贱，辛苦卖盐终不怨。得钱籴米供老姑，泉下无惭见夫面。君不见绣衣使者浙河东，采诗正欲观民风。莫弃吾依卖盐妇，归朝先奏明光宫。","dynasty":"元代","title":"卖盐妇"}
{"author":"杨维桢","content":"劝郎莫上南高峰，劝郎莫上北高峰，南高峰云北高雨，云雨相催愁杀侬。","dynasty":"元代","title":"西湖竹枝歌"}
{"author":"杨维桢","content":"霜鲜鲜兮草戋戋，儿独履兮儿宿野田。衣荷之叶兮叶易穿，采葶花以为食兮不下咽。嗟儿天父兮天胡有偏，我不父顺兮宁不儿怜。履晨霜兮泣吾天。","dynasty":"元代","title":"履霜操"}
{"author":"杨维桢","content":"雄鹄于于，雌鹄舒舒。两鹄比翼，其巢同株。五见树叶荣而枯，嗟尔比翼而不生雏。比翼将乖，雌雄羁孤。中夜雌啸，雄将曷如。宁为不雏，死作两孤，不愿八九子为秦乌。","dynasty":"元代","title":"别鹄操"}
{"author":"杨维桢","content":"雉朝飞，一雄挟一雌，雄死雌誓黄泥归。卫女嫁齐子，未及夫与妻。青缡绾素结，一死与之齐。人言卫女荡且离，乌得冢中有雉飞？琴声鼓之闻者悲。","dynasty":"元代","title":"雉朝飞"}
{"author":"杨维桢","content":"水在海，石在山，海水不缩石不刊。衔石向海女，口血离离海同干。","dynasty":"元代","title":"精卫操"}
{"author":"杨维桢","content":"峨峨孤竹冈，上有石鲁鲁。山夫折山花，岁岁山头歌石妇。行人几时归？东海山头有时聚。行人归，啼石柱，石妇岑岑化黄土。","dynasty":"元代","title":"石妇操"}
{"author":"杨维桢","content":"湘之水兮九支，湘之山兮九疑。皇一去兮何时归，攀龙髯兮逐龙飞。生同宫，死同穴，招皇衣兮复皇辙。九疑水，九疑山，九疑辙迹在其间。望飞龙兮未来还。湘之湘兮成水，湘之石兮成斑。","dynasty":"元代","title":"湘灵操"}
{"author":"杨维桢","content":"箕之山兮可耕而樵，箕之水兮可饮而游。牵牛何来兮饮吾上流，彼以天下让兮我以之逃。世岂无尧兮应尧之求，吾与尧友兮不与尧忧。","dynasty":"元代","title":"箕山操"}
{"author":"杨维桢","content":"独禄独禄，恶水浊。仇家当族，孝子免污辱。孝子躯干小，勇气满九州。拔刀削中睨父仇。父仇未报，何面上父丘。漆仇头，为饮器；脔仇肉，为食嘬，头上之天才可戴。","dynasty":"元代","title":"独禄篇"}
{"author":"杨维桢","content":"公无渡河，河水深兮不见泥。公身非水犀，乌风黑浪欲何济？公不能济，横帆在河西。青头少妇泣血啼，有年不死将谁齐？公死河灵伯，妾死河灵妻。","dynasty":"元代","title":"公无渡河·公无渡河"}
{"author":"杨维桢","content":"桓山鸟，鸣声一何悲。严父戒二子，分财无嫡支。父死未葬命一遗，两枝荆华摧一枝。呜呼桓山鸟，鸣声实堪悲。死隔别，生流离，百鸟闻之为嗟嗞。","dynasty":"元代","title":"桓山鸟"}
{"author":"杨维桢","content":"茏葱高树青门西，夜夜栖乌来上啼。报君凶，报君喜，愿君高树成连理。啼乌夜夜八九子，莫使君家高树移。乌生八九乌散飞。","dynasty":"元代","title":"乌夜啼·茏葱高树青门西"}
{"author":"杨维桢","content":"野雉异兮家鸡，雉将雏兮栖栖。嫁刘季兮逐季飞，不逐季兮季狐疑。羽翼成兮两口苦无违。","dynasty":"元代","title":"野雉词"}
{"author":"杨维桢","content":"儿为王，母为囚，旦舂暮舂无时休。天高地辱日月流，母苦不得从儿游。汉家谋臣张留侯，老人立致商山头。君王轻信羽翼愁，十年身后知安刘，髡钳之人何以留。","dynasty":"元代","title":"旦舂词"}
{"author":"杨维桢","content":"车驱驱，邓家孥。长绳系野树，小儿泣呱呱。泣呱呱，父一顾，可奈胡？弟儿在手不可俱。父再顾，眼血枯。行人断绳走匍匍。","dynasty":"元代","title":"系子词"}
{"author":"杨维桢","content":"朝画眉，暮画眉，画眉日日生春姿。长安已知京兆怃，有司直奏君王知。君王毛举人间事，不咎人间夫妇私。","dynasty":"元代","title":"眉怃词"}
{"author":"杨维桢","content":"汉家九陛飞秋霜，公卿会立朝明堂。王生何人谈老黄，廷辱廷尉理不山。廷尉跪结袜，有如壮夫出胯下，面无惭色神洋洋。君不见黄石公进张良，夏侯章诋孟尝，长者之名从此扬。","dynasty":"元代","title":"结袜子"}
{"author":"杨维桢","content":"柏谷险，君勿趋。君一趋，龙为鱼。桨长岂识真龙躯，赖尔老妇能挽夫。论报不赐诛，桨长本无辜。举之羽林郎，大将军可奴。","dynasty":"元代","title":"柏谷词"}
{"author":"杨维桢","content":"天迷关，地迷户，东龙白日西龙雨。撞钟饮酒愁海翻，碧火吹巢双猰（左犭右俞）。照天万古无二乌，残星破月开天馀。座中有客天子气，左股七十二子连明珠。军声十万振屋瓦，拔剑当人面如赭。将军下马力排山，气卷黄河酒中泻。剑光上天寒彗残，明朝画地分河山。将军呼龙将客走，破青天撞玉斗。","dynasty":"元代","title":"鸿门会"}
{"author":"杨维桢","content":"商山巍巍，上有紫芝。采芝可疗饥，何独西山薇。西伯养老去古远，而独夫杀士，吾将畴依。卯金之子海内威，罗络齮龁将奚为？平生不识下邳儿，肯从汉邸同儿戏？角里绮里无人知。","dynasty":"元代","title":"紫芝曲"}
{"author":"杨维桢","content":"高台起朔方，金色照天光。上有七十二凤凰，金鼎玉食高颉颃。王不居，志独苦，拜师礼重心愈下。群贤起，南西东，国耻一洒黄金空，十年燕雌今日雄。君不见姑苏何用黄金屋，野鹿穿花豕衔蓐。","dynasty":"元代","title":"金台篇"}
{"author":"杨维桢","content":"吴人杀二子，畔成双吴钩。吴王食赏令，不识钩中愁。临钩呼二子，飞来父心头。百金何足报，万户当封侯。佩双钩，比明月，为君嬖者斩、谗者刖。制诸侯，开伯烈，千秋万岁光不灭。","dynasty":"元代","title":"吴钩行"}
{"author":"杨维桢","content":"井无水，荒龙倚。不知如，巴马子。仰天夜见黄姑星，水底喽喽话红鬼，长绳卷起天河水。井中人，不殉死，宫人斜在雷塘趾。","dynasty":"元代","title":"胭脂井"}
{"author":"杨维桢","content":"平原君，起朱楼。美人盈盈楼上居，蹒跚跛汲彼何叟，美人一笑蹒跚愁。门下士，引去不可留。高价千金值，千金不惜美人头。君不见帷中妇女观跛者，一笑五国生戈矛。","dynasty":"元代","title":"平原君"}
{"author":"王爱山","content":"酒酣时乘兴吟，花开时对景题。剪雪裁冰，击玉敲金。贯串珠玑，得意时，自陶写，吟哦一会，放情怀悦心神有何惭愧？　　思古来屈正则，直恁地禀性僻。受之父母，身体发肤。跳入江里，舍残生，博得个，名垂百世，没来由管他甚满朝皆醉。　　黑甜浓坦腹眠，清凉风拂面吹。高卧藤床，铺片蒲席，枕块顽石，日三竿，睡正美，蒙头衲被，起得迟怕画不着卯历？　　开的眼便是山，那动脚便是水。绿水青山，翠壁丹崖。可作屏帏，乐心神，净耳目，抽身隐逸，养平生浩然之气。","dynasty":"元代","title":"【中吕】上小楼　自适"}
{"author":"王爱山","content":"凤凰台上月儿弯，烛灭银河锦被寒。谩伤心空把佳期盼，知他是甚日远？悔当时不锁雕鞍。我则道别离时易，谁承望相见呵难！两泪阑干。　　凤凰台上月儿偏，和泪和愁闻杜鹃。恨平生不遂于飞愿，盼佳期天样远，月华凉风露涓涓。欹单枕难成梦，拥孤衾怎地眠？两泪涟涟。　　凤凰台上月儿斜，春恨春愁何日彻？桃花零落胭脂谢，倏忽地春去也，舞翩翩忙煞蜂蝶。人去了无消息，雁回时音信绝，感叹伤嗟。　　凤凰台上月儿低，香烬金炉空叹息。闷闷厌厌怎不添憔悴？夜迢迢更漏迟，冷清清独守香闺。急煎煎愁如醉，恨绵绵意似痴，泪眼愁眉。　　凤凰台上月儿高，何处何人品玉箫？眼睁睁盼不得他来到，陈抟也睡不着，空教人穰穰劳劳。银台上灯将灭，玉炉中香渐消，业眼难交。　　凤凰台上月儿孤，倒凤颠鸾谩叹吁。盼行云愁锁西楼暮，似阑干十二曲，雁来也还又无书。情脉脉空惆怅，意悬悬无是处，恨满天隅。　　凤凰台上月儿明，短叹长吁千万声。香闺寂寞人孤另，枕消香寒渐生，碧荧荧一点残灯。别离是寻常事，凄凉可惯经？冷冷清清。　　凤凰台上月儿昏，忽地风生一片云。淅零零夜雨更初尽，打梨花深闭门，冷清清没个温存。他去了无消息，枉教人空断魂，瘦脸啼痕。　　凤凰台上月儿沉，一样相思两处心。今宵愁恨更比昨宵甚，对孤灯无意寝，泪和愁付与瑶琴。离恨向弦中诉，凄凉在指下吟，少一个知音。　　凤凰台上月儿圆，月上纱窗人未眼。故人来人月皆如愿。月澄清人笑喧，诉别离在月下星前。人美满中秋月，月婵娟良夜天，人月团圆。","dynasty":"元代","title":"【双调】水仙子　怨别离"}
{"author":"李公昴","content":"怪朝来、片红初瘦，半分春事风雨。丹山碧水含离恨，有脚阳春难驻。芳草渡。似叫住东君，满树黄鹂语。无端杜宇。报采石矶头，惊涛屋大，寒色要春护。阳关唱，画鹢徘徊东渚。相逢知又何处。摩挲老剑雄心在，对酒细评今古。君此去。几万里东南，只手擎天柱。长生寿母。更稳步安舆，三槐堂上，好看彩衣舞。","dynasty":"宋代","title":"措鱼儿（送王子文知太平州）"}
{"author":"李公昴","content":"万顷黄湾口，千仞白云头。一亭收拾，便觉炎海豁清秋。潮候朝昏来去，山色雨晴浓淡，天末送双眸。绝域远烟外，高浪舞连艘。风景别，胜滕阁，压黄楼。胡床老子，醉挥珠玉落南州。稳驾大鹏八极，叱起仙羊五石，飞佩过丹丘。一笑人间世，机动早惊鸥。","dynasty":"宋代","tags":"登高，望远，抒怀，旷达","title":"水调歌头·题斗南楼和刘朔斋韵"}
{"author":"李公昴","content":"重著夹罗犹怯冷。隔帘拜祝团圆镜。取片龙涎安古鼎。香阖静。横窗写出梅花影。寒鹊颤枝飞不定。回纹刺就更筹永。小玉欣眠呼不醒。霜气紧。丽谯吹动梅花引。","dynasty":"宋代","title":"渔家傲"}
{"author":"李公昴","content":"小鹢载池心月，长虹夸水中天。主人情重客留连。便欲乘风寒殿。霜竹且传秋信，镜蕖不作春妍。夜凉正好倒金船。朔饮而今再见。","dynasty":"宋代","title":"西江月"}
{"author":"李公昴","content":"笋玉纤纤拍扇纨。戏拈荷叶起文鸳。水亭初试小龙团。拜月深深频祝愿，花枝低压云偏。倩人解梦语喧喧。","dynasty":"宋代","title":"浣溪沙"}
{"author":"李公昴","content":"工夫作用中宵昼。点化无中有。真气长存，童颜不改，底用呵磨皱。一身二五之精媾。积得婴儿就。试问霞翁，三田熟未，还解飞冲否。","dynasty":"宋代","title":"城头月（和广帅马方山韵赠斗南楼道士青霞梁弥仙）"}
{"author":"李公昴","content":"地位到公辅，耆艾过稀年。几人兼此二美，而况是名贤。松柏苍然长健，姜桂老来愈辣，劲气九秋天。鲠鲠撄鳞语，不改铁心坚。说武夷，同此月，瑞三仙。公虽居后，瑰奇伟特却光前。续得紫阳脉络，了却西山事业，舟楫济商川。饮对黄花榭，一酌岁三千。","dynasty":"宋代","title":"水调歌头（寿参政徐意一）"}
{"author":"李公昴","content":"瑶池高会，见云香凤背，风柔鹤膝。天遣月卿来拜舞，新拜玺书增秩。有母能贤，生儿如此，总是前身佛。孙曾戏彩，慈颜一笑闲逸。曾向浑尺轩中，共评今古，手写王言綍。个里乃翁棠荫在，映得梅仙山碧。人爱黄堂，祝萱堂寿，拍拍欢声溢。明年宣劝，蟠桃火枣庭实。","dynasty":"宋代","title":"念奴娇（寿王守母）"}
{"author":"李公昴","content":"玉城春不夜。映月璧寒流，烛蕖光射。鳌山海云驾。拥遨头箫鼓，锦旗红亚。东风近也。趁乐岁、良辰多暇。想阳和、早遍南州，暖得柳娇桃冶。堪画。纱笼夹道，露重花珠，尘吹兰麝。歌朋舞社。玉梅转，闹蛾耍。且茧占先探，芋郎戏巧，又卜紫姑灯下。听欢声、犹自未归，钿车宝马。","dynasty":"宋代","title":"瑞鹤仙（甲辰灯夕）"}
{"author":"李公昴","content":"才到中年，节物浑闲，赏心顿轻。据随分东风，瓶簪柳雪，应时灯夜，棚缀莲星。自一家春，也三杯酒，巧茧堆香笑语声。又何须，听那西楼弦管，南陌箫笙。平生。黄卷青灯。肯珠翠奢华八尺檠。欲趁队闲嬉，雕鞍宝马，回头猛忆，破案囊萤。邻曲渔歌，庭除鹤舞，尘外冰轮彻骨清。人闲处，这炯然方寸，一点长明。","dynasty":"宋代","title":"沁园春（监司元宵招饮不赴）"}
{"author":"李公昴","content":"薄冷催霜，碧空豁、飞鸿斜度。□九日、御风绝顶，下看尘宇。滕阁芳筵笺笔妙，龙山胜践旌旗驻。料山灵、也要可人游，成佳趣。吹帽堕，羞千古。题饧字，非吾侣。却坐间著得，煮茶桑苎。万里寒云迷北斗，望远峰夕照频西顾。且满浮、大白送黄花，剑休舞。","dynasty":"宋代","title":"满江红（江西持宪节、登高作）"}
{"author":"李公昴","content":"云山叠叠双眸短。梦魂夜趁行人远。千里共襟期。吟风饮月时。碧溪穿翠峡。雪意蓬萧飒。安得翅飞来。冲寒同访梅。","dynasty":"宋代","title":"菩萨蛮（别刘朔斋后寄词，时朔斋抵峡山拾遗词至）"}
{"author":"李公昴","content":"燕穿幕。春在深深院落。单衣试，龙沫旋薰，又怕东风晓寒薄。别来情绪恶。瘦得腰围柳弱。清明近。正似海棠，怯雨芳踪任飘泊。钗留去年约。恨易老娇莺，多误灵鹊。碧云杳渺天涯各。望不断芳草，更迷香絮，回文强写字屡错。泪欲注还阁。孤酌。住春脚。便彩局谁堪，宝轸慵学。阶除拾取飞花嚼。是多少春恨，等闲吞却。阑干猛拍，叹命薄，悔旧诺。","dynasty":"宋代","title":"兰陵王"}
{"author":"李公昴","content":"晓风痴、绣帘低舞。霏霏香碎红雨。燕忙莺懒春无赖，懒为好花遮护。浑不顾。费多少工夫，做得芳菲聚。休颦百五。却自恨新年，游疏醉少，光景恁虚度。猊烟瘦，困起庭阴正午。游丝飞絮无据。千林湿翠须臾遍，难绿鬓根霜缕。愁绝处。怎忍听，声声杜宇深深树。东君寄语。道去也还来，后期长在，紫陌岁相遇。","dynasty":"宋代","title":"措鱼儿"}
{"author":"李公昴","content":"敞茅堂、茂林环翠，苔矶低蘸烟浦。青蓑混入渔家社，斜目断桥船聚。真乐处。坐芳草，瓦樽满酒频频注。皋禽自舞。惯松迳穿云，梅村踏雪，朗笑自来去。车乘坠，争似修筇稳步。前尘回首俱误。安闲得在中年好，抱瓮尚堪蔬圃。高眼觑。算不识、人间宠辱除巢许。风篁解语。应共笑群狙，无端喜怒，三四计朝暮。","dynasty":"宋代","title":"措鱼儿（用古“买陂塘旋栽杨柳”韵）"}
{"author":"李公昴","content":"绕西园、粉笼千雉，镜池屏石天造。主人意匠工收拾，华屋落成闻早。输奂巧。望缥缈、五云深处移蓬岛。油幢羽葆。指貔虎长驱，鲸鲲网取，电走捷旗报。铙吹发，回庑连屯饮犒。海山波静烟扫。纶巾萧散环珠履，春满绿杨芳草。人境好。是握穗五翁，福地无尘到。芝书在道。便整顿乾坤，经营万宇，栋国要元老。","dynasty":"宋代","title":"措鱼儿（五羊郡圃筑壮猷堂落成）"}
{"author":"李公昴","content":"绣谷流明帜。稳飞舆、茵柔草碧，盖欹松翠。遨首意行穷绝顶，彩榭千年胜地。远峰断、莽苍烟水。护日晴云收午暑，飒长风、振叶生秋思。笼雾炷，飘霞袂。清明官府歌棠芾。且萧闲事外，下看玉城珠市。山色骄人逢此客，尘尾霏霏露碎。一笑又、羊衔新穗。田野欢声和气合，唤觥船、猛为鱼占喜。谁会得，醉翁意。","dynasty":"宋代","title":"贺新郎（陪广帅方右史登越台）"}
{"author":"李公昴","content":"世羡官高大。又谁知、几多卿相，身荣名坏。我辈相逢无愧色，彼此苍颜健在。又容易、分携越海。写出阳关离别恨，看一行、雁字斜飞界。天下宝，愿自爱。白衣苍狗须臾改。久冥心、鸡虫得失，晏鸟鹏迟快。君带貂蝉头上立，老我荷衣草带。肯此膝、向人雅拜。远饯元非趋炎者，二十年、相与形骸外。义金石，更坚耐。","dynasty":"宋代","title":"贺新郎（饯广帅马方山赴召）"}
{"author":"李公昴","content":"谁种蓝田玉。碧云深、亭亭月上，水明溪曲。羞作时妆儿女态，冷淡冰餐露沐。出尘外、风标幽独。除了留侯无此貌，便何郎、傅粉终粗俗。意凝远，韵清淑。凉台向晚微风馥。讶银杯羽化，折取戏浮醽醁。安得梅花如许大，天遣辟除暑溽。浑不觉、鹭翘鸥浴。可恨妖妃污太液，只东林、社友追游熟。宜夜看，灿瑶烛。","dynasty":"宋代","title":"贺新郎（同年顾君景冲云翼经属官舍白莲盛开，招饮水亭）"}
{"author":"李公昴","content":"细与黄花说。是天教、开遇重阳，玉裁金屑。老行要寻松竹伴，雅爱山翁鬓雪。任满插、追陪节物。惟有渊明吾臭味，傍东篱、盘薄芳丛撷。便无酒，也清绝。芒寒色正孤标洁。惯平生、餐霜饮露，倚风迎月。不比芙容偏妩媚，不比茱萸太烈。似隐者、萧闲岩穴。至老枝头犹健在，笑纷纷、红紫尘沙汨。香耐久，看晚节。","dynasty":"宋代","title":"贺新郎（赋菊）"}
{"author":"李公昴","content":"元日除书湿。到而今、西风老矣，贺轺初入。自是龙颜深注想，孤凤翔而后集。久父老、攀留原隰。庾岭经行梅亦喜、小奚奴、背底惟诗笈。冰雪操，又谁及。昨来容易风云翕。便三台两地，也只等闲如拾。天马不鸣凡马喑，百步何如五十。况汹汹、波涛方急。此去一言回天力，著高高、百尺竿头立。浇磊块，快鲸吸。","dynasty":"宋代","title":"贺新郎（饯广东吴宪燧时持节宪江西）"}
{"author":"李公昴","content":"过雨璇空湿。浩秋香、光浮桂菊，晓风吹入。柳系牙樯应小驻，草草还成胜集。又追趁、牡车原隰。照座玉人风骨耸，想胸蟠、蕊阙琳琅笈。真作者，世难及。远山云雾工开翕。共朱阑徙倚，总好锦囊收拾。老我只今才思涩，知二争如知十。戛金缕、檀敲休急。访古夷犹行八境，忆朝阳、鸣凤台端立。笔也醉，砚池吸。","dynasty":"宋代","title":"贺新郎（再用韵饯吴宪）"}
{"author":"李公昴","content":"天地中间大。纵遨游、登山临水，散人一个。学易已来秋又六，肯趁名缰利锁。得日日、安闲笑过。金马玉堂也曾到，尽不妨、拍手溪头坐。风箬笠，月兰舸。今朝记是初生我。近小春、黄菊犹葩，早梅将朵。拔宅危巅穷胜践，指点尘寰蚁磨。看涧底、飞泉珠颗。松柏苍苍俱寿相，更千年、雪鹤鸣相和。安期老，举杯贺。","dynasty":"宋代","title":"贺新郎（丙辰自寿、游景泰小隐作）"}
{"author":"李公昴","content":"唱恭初意如何，D479来五十三年矣。犁锄颇熟，时书粗解，簪绅聊耳。自信柴愚，真成汲戆，却无刘腻。向高秋初度，同时有菊，淡相对、风霜里。最癖登山临水。又何心、蜗名蝇利。俗缘未了，强教肉食，何曾知味。无事微吟，会心微笑，逢场微醉。把日生、只恁安排，领取百十二岁。","dynasty":"宋代","title":"水龙吟（癸丑江西持宪自寿）"}
{"author":"李公昴","content":"驿飞稳驾高秋，迎人满目清新景。秋还有色，芙容照水，晨妆对镜。雪卷寒芦，字横过雁，渡浮孤艇。是骚人行处，腔风调月，香满袖、过梅岭。断岸烟收人静。雨声干、桐疏枫冷。掀髯独笑，仙翁起舞，卧龙呼醒。近小阳春，为梅也合，迟迟鞭影。更郁孤、一笑追欢，料得坡翁首肯。","dynasty":"宋代","title":"水龙吟（和吴宪韵，且坚郁孤同游之约）"}
{"author":"李公昴","content":"碧潭新涨浮花，柳阴稠绿波痕腻。一声雷鼓，半空雪浪，双龙惊起。气压鲸鲵，怒掀鳞鬣，擘开烟水。算战争蛮触，雌雄汉楚，总皆一场如此。点额许教借一，得头筹、欢呼震地。翻嗤浮世，要津搀进，奔波逐利。斗了还休，倩渠衔寄，三闾角黍。会风云、快出为霖，可但颔明珠睡。","dynasty":"宋代","title":"水龙吟（观竞渡）"}
{"author":"李公昴","content":"郭外足幽胜，潮入涨溪流。舫斋小小一叶，老子日遨游。管领白苹红蓼，披戴绿蓑青箬，直钓任沈浮。玉缕饱鲈鲙，雪阵狎沙鸥。个中眠，个中坐，个中讴。个中收拾诗料，觞客个中留。休羡乘槎博望，且听洞箫赤壁，乐处是瀛洲。日月汤双桨，天地一虚舟。","dynasty":"宋代","title":"水调歌头（题舫斋）"}
{"author":"陈其学","content":"铁骑行边倚佩刀，西风历历几亭皋。孤城斗着黄云脊，万堞斜连白雪尻。属国书通传旧县，磨崖剑气定谁曹。一声肠断梅花引，隐几侵寻早二毛。","dynasty":"明代","title":"防秋登嘉峪楼纪事其一"}
{"author":"陈其学","content":"紫峪横霄客路穷，壮怀长啸对秋蓬。风翻云海寒烟外，雪涨天山夕照中。回纥叩关先贡马，牙蛮隔塞未归鸿。伊州歌遍黄花戍，草色离离故垒空。","dynasty":"明代","title":"防秋登嘉峪楼纪事其二"}
{"author":"陈其学","content":"苍茫西海有无间，多病书生愧抱关。日暮倚楼风万里，天涯弹铗月千山。驼鸣玉垒移封旧，雁带金城振旅还。守捉滩头递刁斗，独吟秋色水潺潺。","dynasty":"明代","title":"防秋登嘉峪楼纪事其三"}
{"author":"颜之推","content":"十五好诗书，二十弹冠仕。楚王赐颜色，出入章华里。作赋凌屈原，读书夸左史。数从明月宴，或侍朝云祀。登山摘紫芝，泛江采绿芷。歌舞未终曲，风尘暗天起。吴师破九龙，秦兵割千里。狐兔穴宗庙，霜露沾朝市。璧入邯郸宫，剑去襄城水。未获殉陵墓，独生良足耻。悯悯思旧都，恻恻怀君子。白发窥明镜，忧伤没余齿。","dynasty":"南北朝","title":"古意·十五好诗书"}
{"author":"颜之推","content":"十五好诗书，二十弹冠仕。楚王赐颜色，出入章华里。作赋凌屈原，读书夸左史。数从明月宴，或侍朝云祀。登山摘紫芝，泛江采绿芷。歌舞未终曲，风尘暗天起。吴师破九龙，秦兵割千里。狐兔穴宗庙，霜露沾朝市。璧入邯郸宫，剑去襄城水。未获殉陵墓，独生良足耻。悯悯思旧都，恻恻怀君子。白发窥明镜，忧伤没余齿。","dynasty":"南北朝","title":"古意"}
{"author":"颜之推","content":"红颜恃容色，青春矜盛年。自言晓书剑，不得学神仙。风云落时后，岁月度人前。镜中不相识，扪心徒自怜。愿得金楼要，思逢玉钤篇。九龙游弱水，八凤出飞烟。朝游采琼实，夕宴酌膏泉。峥嵘下无地，列缺上陵天。举世聊一息，中州安足旋。","dynasty":"南北朝","title":"神仙诗"}
{"author":"颜之推","content":"宝珠出东国，美玉产南荆。隋侯曜我色，卞氏飞吾声。已加明称物，复饰夜光名。骊龙旦夕骇，白虹朝暮生。华彩烛兼乘，价值讵连城。常悲黄雀起，每畏灵蛟迎。千刃安可舍，一毁难复营。昔为时所重，今为时所轻。愿与浊泥会，思将垢石并。归真川岳下，抱润潜其荣。","dynasty":"南北朝","title":"古意诗二首其二"}
{"author":"颜之推","content":"侠客重艰辛，夜出小平津。马色迷关吏，鸡鸣起戍人。露鲜华剑彩，月照宝刀新。问我将何去，北海就孙宾。","dynasty":"南北朝","title":"从周入齐夜度砥柱"}
{"author":"颜之推","content":"听秋蝉。秋蝉非一处。细柳高飞夕。长杨明月曙。历乱起秋声。参差揽人虑。单吟如转箫。群噪学调笙。乍飘流曼响。多含继绝声。垂阴自有乐。饮露独为清。短緌何足贵。薄羽不羞轻。螗螂翳下偏难见。翡翠竿头绝易惊。容止由来桂林苑。无事淹留南斗城。城中帝皇里。金张及许史。权势热如汤。意气喧城市。剑影奔星落。马色浮云起。鼎俎陈龙凤。金石谐宫徵。关中满季心。关西饶孔子。讵用虞公立国臣。谁爱韩王游说士。红颜宿昔同春花。素鬓俄顷变秋草。中肠自有极。那堪教作转轮车。","dynasty":"南北朝","title":"和阳纳言听鸣蝉篇"}
{"author":"颜之推","content":"悬鱼掩金扇。","dynasty":"南北朝","title":"诗"}
{"author":"黄景仁","content":"搴帷拜母河梁去，白发愁看泪眼枯。惨惨柴门风雪夜，此时有子不如无。","dynasty":"清代","tags":"古诗三百首，母亲","title":"别老母"}
{"author":"黄景仁","content":"几回花下坐吹箫，银汉红墙入望遥。似此星辰非昨夜，为谁风露立中宵。缠绵思尽抽残茧，宛转心伤剥后蕉。三五年时三五月，可怜杯酒不曾消。","dynasty":"清代","tags":"爱情，孤独，思念","title":"绮怀"}
{"author":"黄景仁","content":"仙佛茫茫两未成，只知独夜不平鸣。风蓬飘尽悲歌气，泥絮沾来薄幸名。十有九人堪白眼，百无—用是书生。莫因诗卷愁成谶，春鸟秋虫自作声。","dynasty":"清代","tags":"杂诗","title":"杂感"}
{"author":"黄景仁","content":"几回花下坐吹箫，银汉红墙入望遥。似此星辰非昨夜，为谁风露立中宵。缠绵思尽抽残茧，宛转心伤剥后蕉。三五年时三五月，可怜杯酒不曾消。","dynasty":"清代","tags":"感伤，爱情","title":"绮怀十六首·其十五"}
{"author":"黄景仁","content":"千家笑语漏迟迟，忧患潜从物外知。悄立市桥人不识，一星如月看多时。","dynasty":"清代","tags":"除夕，归乡，忧愤","title":"癸巳除夕偶成"}
{"author":"黄景仁","content":"大道青楼望不遮，年时系马醉流霞。风前带是同心结，杯底人如解语花。下杜城边南北路，上阑门外去来车。匆匆觉得扬州梦，检点闲愁在鬓华。唤起窗前尚宿酲，啼鹃催去又声声。丹青旧誓相如札，禅榻经时杜牧情。别后相思空一水，重来回首已三生。云阶月地依然在，细逐空香百遍行。遮莫临行念我频，竹枝留涴泪痕新。多缘刺史无坚约，岂视萧郎作路人。望里彩云疑冉冉，愁边春水故粼粼。珊瑚百尺珠千斛，难换罗敷未嫁身。从此音尘各悄然，春山如黛草如烟。泪添吴苑三更雨，恨惹邮亭一夜眠。讵有青马缄别句，聊将锦瑟记流年。他时脱便微之过，百转千回只自怜。","dynasty":"清代","title":"感旧四首"}
{"author":"黄景仁","content":"楚楚腰肢掌上轻，得人怜处最分明。千围步障难藏艳，百合葳蕤不锁情。朱鸟窗前眉欲语，紫姑乩畔目将成。玉钩初放钗初堕，第一销魂是此声。妙谙谐谑擅心灵，不用千呼出画屏。敛袖搊成弦杂拉，隔窗掺碎鼓丁宁。湔裙斗草春多事，六博弹棋夜未停。记得酒阑人散后，共搴珠箔数春星。旋旋长廊绣石苔，颤提鱼钥记潜来。阑前罽藉乌龙卧，井畔丝牵玉虎回。端正容成犹敛照，消沉意可渐凝灰。来从花底春寒峭，可借梨云半枕偎。中表檀奴识面初，第三桥畔记新居。流黄看织回肠锦，飞白教临弱腕书。漫托私心缄豆蔻，惯传隐语笑芙蕖。锦江直在青天上，盼断流头尺鲤鱼。虫娘门户旧相望，生小相怜各自伤。书为开频愁脱粉，衣禁多浣更生香。绿珠往日酬无价，碧玉于今抱有郎。绝忆水晶帘下立，手抛蝉翼助新妆。小极居然百媚生，懒抛金叶罢调筝。心疑棘刺针穿就，泪似桃花醋酿成。会面生疏稀笑靥，别筵珍重赠歌声。沈郎莫叹腰围减，忍见青娥绝塞行。自送云軿别玉容，泥愁如梦未惺忪。仙人北烛空凝盼，太岁东方已绝踪。检点相思灰一寸，抛离密约锦千重。何须更说蓬山远，一角屏山便不逢。轻摇络索撼垂罳，珠阁银栊望不疑。栀子帘前轻掷处，丁香盒底暗携时。偷移鹦母情先觉，稳睡猧儿事未知。赠到中衣双绢后，可能重读定情诗。中人兰气似微醺，芗泽还疑枕上闻。唾点着衣刚半指，齿痕切颈定三分。辛勤青鸟空传语，佻巧鸣鸠浪策勋。为问旧时裙衩上，鸳鸯应是未离群。容易生儿似阿侯，莫愁真个不知愁。夤缘汤饼筵前见，仿佛龙华会里游。解意尚呈银约指，含羞频整玉搔头。何曾十载湖州别，绿叶成阴万事休。慵梳常是发鬅鬙，背立双鬟唤不应。习得我拌珠十斛，赚来谁费豆三升。怕歌团扇难终曲，但脱青衣便上升。曾作容华宫内侍，人间狙狯恐难胜。小阁炉烟断水沉，竟床冰簟薄凉侵。灵妃唤月将归海，少女吹风半入林。灺尽兰釭愁的的，滴残虬水思愔愔。文园渴甚兼贫甚，只典征裘不典琴。生年虚负骨玲珑，万恨俱归晓镜中。君子由来能化鹤，美人何日便成虹。王孙香草年年绿，阿母桃花度度红。闻道碧城阑十二，夜深清倚有谁同。经秋谁念瘦维摩，酒渴风寒不奈何。水调曲从邻院度，雷声车是梦中过。司勋绮语焚难尽，仆射余情忏较多。从此飘蓬十年后，可能重对旧梨涡。几回花下坐吹箫，银汉红墙入望遥。似此星辰非昨夜，为谁风露立中宵。缠绵思尽抽残茧，宛转心伤剥后蕉。三五年时三五月，可怜杯酒不曾消。露槛星房各悄然，江湖秋枕当游仙。有情皓月怜孤影，无赖闲花照独眠。结束铅华归少作，屏除丝竹入中年。茫茫来日愁如海，寄语羲和快着鞭。","dynasty":"清代","title":"绮怀十六首"}
{"author":"黄景仁","content":"独饮对辛盘，愁上眉弯。楼窗今夜且休关。前度落红流到海，燕子衔还。书贴更簪欢，旧例都删。到时风雪满千山。年去年来常不老，春比人顽。","dynasty":"清代","tags":"伤春，抒情，伤感，现实","title":"卖花声·立春"}
{"author":"黄景仁","content":"夜来风雨梦难成，是处溪头听卖饧。怪底桃花半零落，江村明日是清明。","dynasty":"清代","title":"春兴·夜来风雨梦"}
{"author":"黄景仁","content":"男儿作健向沙场，自爱登台不望乡。太白高高天尺五，宝刀明月共辉光。","dynasty":"清代","title":"少年行·男儿作健向"}
{"author":"黄景仁","content":"放鹤空亭倚孤麓，残梅零落湖波渌。寥寥遗墨在人间，不共沈薶一簪玉。三君八郎知阿谁，得识此公皆不俗。念友期听烟寺钟，联游迟剪风船烛。菱角少许致不难，寄钱二索愁未足。寻常语妙书更遒，此亦何羡西台肉。学士双钩宛入神，诗境停云互收录。须眉仿佛想见之，归卧梦绕西湖曲。空山无人独立久，夜深似有风敲竹。乞摹万本映窗光，洗眼新泉浸寒菊。","dynasty":"清代","title":"又用前韵题翁覃溪所摹和靖秋凉三君二札"}
{"author":"黄景仁","content":"长安几人愁岁逋，谁耐龌龊看妻孥。市中鸽炭白金换，庙上爆竹青纸糊。纷纷景物百刺眼，瞥见水墨江南图。尾钤猩唇叔明字，心知其是焉可诬。藏古篆法意惨淡，备诸皴妙胸锤炉。青林杳冥翠竹暮，更不著人听鹧鸪。一重一掩自开合，万壑于岩知有无。借问主人沽不沽，气所不足辞嗫嚅。烟云过眼沙脱手，不知去落何人厨。归来嗒然欲忘我，急唤墨汁书门符。","dynasty":"清代","title":"小除日经厂市见王叔明画爱不克购归以志懊"}
{"author":"黄景仁","content":"昨宵连巷喧索逋，我亦瑟缩羞妻孥。朝来抹眵忽失笑，一天快雪云模糊。九重阊阖玉为阙，千门阛阓天开图。三元节见三白端，田公赫赫言岂诬。虮臣称贺孰为达，亦感鼓铸随鸿炉。端坑呵冻晕鸲鹆，闽盏试茶温鹧鸪。不令俗物扰清供，只除哦诗一事无。亟谋岁饮倾市沽，家人围坐言呫嚅。闭门一任烧连寝，隔舍或惊烟起厨。果然一醉万愁失，不用辟恶新桃符。","dynasty":"清代","title":"元日大雪叠前韵"}
{"author":"黄景仁","content":"和诗火急如偿逋，窃笑不暇嗔痴孥。镫残漏尽雪屋白，有似不著窗纸糊。岂其饥吟坐真癖，亦省僵卧诚良图。墙头前雪望后雪，闻古老语今非诬。知君浑含有同赏，榾柮煴火围地炉。两家北上逐鸿雁，一心南飞随鹧鸪。恢疏在骨合憔悴，缓急叩门谁有无。不如放溜下直沽，舟人醉语同詀嚅。了知浮世等蓬梗，安用盛名争顾厨。泥乾相访出诗笑，我歌定与君同符。","dynasty":"清代","title":"初四日复雪余少云以和诗来即叠韵奉答"}
{"author":"黄景仁","content":"注苏之难如注杜，谁识良工最心苦。永嘉本已刍狗陈，商丘刻拟景星睹。终愁缀葺或失真，遗辞浪说由仪补。天吴紫凤一倒颠，星宿昆仑孰洄溯。废书神游嘉泰年，漕司善本落何所。谁知好物如龙腾，六合翱翔择其主。岿然灵光归宝苏，初白庵中此先贮。率更楷法久更新，施顾同时一机杼。诗外有史史可增，何必虫鱼斗笺诘。绝识博学兼历年，能事无惭《剑南序》。更从简追混茫，益叹今传多错迕。古人所有不尽有，补之以臆毋乃鲁。查田谩说能订讹，但存其旧不犹愈。功臣玉局自有真，益友吴兴究奚取。兴来竟欲家置编，化千万亿光气吐。不令此籍遮泥蟠，一为诗生洗肠腐。公如有意付木工，乞附姓氏公其许。","dynasty":"清代","title":"题翁覃溪所藏宋椠施注苏诗原本"}
{"author":"黄景仁","content":"我友曲阜冬卉子，六书摹印真吾师。铸金同用范沙法，颠倒斯籀同儿嬉。柳闲锻灶每相过，箧中字书随所携。脱囊赠我一铜印，精绝审是泼蜡为。朱文字减土数一，仿佛西江派中人所遗。不然即是吾家子耕绍谷辈，云山谷孙系以诗。鸾翔虬结一入手，我欲拜赐心然疑。我祖诗可祖天下，凡能诗者宜当之。若资华胄便窃据，不患造物嗔吾私。虽然一语敢相质，斯道不绝危累棋。文章千古一元气，支分派别徒费词。几人眼光认针芥，学者蚁附缘条枝。雄深一变为饤饾，精华已竭存糟醨。康庄不由入鼠穴，细寻牛毛披茧丝。强将谱系溷初祖，九原可作夫谁欺。摩围派衍源屡竭，皖公云封人莫窥。我生衰门更才劣，岂有笔力能振支。但将此印印家集，一编世守侪尊彝。北平学士今巨手，后先心印无差池。李洪之编任史注，薰蕤灌露穷搜披。埽除荆莽出光焰，我翁斯文今在兹。不信请将我言质，报赠愧匪琼琚辞。","dynasty":"清代","title":"桂未谷明经以旧藏山谷诗孙铜印见赠"}
{"author":"黄景仁","content":"北游忽不乐，东来揽齐岱。陆尽燕赵交，水送汶泗会。只有清济源，伏流隐支派。亦如古达人，心迹有时晦。群山尽朝岳，敢向不敢背。峨峨灵威丈，揖我青霞外。迓客遣片云，飞来若车盖。挥手暂相谢，冰雪迫徂岁。游倦思小休，胜济行未艾。寄语雪中花，石上劳相待。","dynasty":"清代","title":"历城道中"}
{"author":"黄景仁","content":"我本江海客，风水性所谙。争食雁鹜侣，眠卧蛟龙潭。吴山及越水，到处工幽探。强来北地游，埃壒积不堪。佣书读中秘，逐队趋じ𧽼。烟海迷津涯，十不忆二三。欲投祭酒笔，骨相惭燕颔。平慈亲迫榆景，发脱难胜簪。迎养薪桂地，所愧旨甘。斜街路南头，因树三闲庵。老人弄孙罢，绣佛依香龛。昨来秋风起，语我思江南。片舸下泽潞，家具不满担。拜送心断绝，而我羁归骖。有儿名一生，废学增痴憨。曾不识之无，但索梨与柑。有女已上头，长欲与母参。心性稍黠慧，恨渠不为男。俯仰既无藉，出处弥自惭。薄游向齐岱，聊写忧心惔。一看封中云，快听海上谈。悬车待春发，陟岳搜穹嵁。日观俯沧海，天门豁层岚。扪碑倚石表，发策开玉函。谁知灵威丈，赫尔嗔其贪。仍复驱我来，卧病同僵蚕。努力近药物，割嗜疏酒甔。二竖杂虚耗，环伺何耽耽。昔年壮意气，万象供嘲唅。今如病马伏，不任驱骖驔。面用方曲障，口拟石阙含。亦有旧携剑，锈涩昏星镡。亦有幼读书，尘封饱鱼蟫。一仆穷相随，肤皱鬓𣰦毵。作字遣之卖，易菜日半篮。缩颈向炉火，暖意偷春酣。忽讶岁云尽，泪下衿衫渰。转忆去年夕，浑含谈诂諵。索逋虽填门，相对乐亦湛。今反作孤客，枯寂同瞿昙。百感自然集，苦吟讵所耽。顾影坐分岁，渐听晨钟韽。","dynasty":"清代","title":"除夕述怀"}
{"author":"黄景仁","content":"去年人来白下时，清秋襆被相追随。青溪溪头一轮月，照尔日日添新诗。偶然持论有龃龉，事后回首皆相思。今年秋比去年早，今年月比去年好。我来待君君不来，问水寻山都草草。幸有汪子相过从，慰我离家倾深钟。尊前话旧半悲乐，痛饮不觉酣西风。聊将生别新知意，吟入六朝烟寺中。","dynasty":"清代","title":"金陵待稚存不至适容甫招饮"}
{"author":"黄景仁","content":"经年梗泛判游踪，一笑惊从意外逢。甫见投诗辞柳恽，反因堕甑识林宗。栖依共作梁间燕，磥砢孤生涧底松。毕竟因人非了事，谁将云海荡君胸。羡君乐事故园新，问字谈经大有人。此日众中推折角，他年殿上待重茵。疗饥字少怜予陋，劝学言温鉴尔真。自忖不材终放弃，江潭瓠落客吟身。聚本无端别可惊，寄书寄剑是生平。脱囊生赠吴三尺，完璧全归赵五城。酒尽云山俱黯黯，夜深心烛共明明。前途鸥鸟如相讯，为道忘机是旧盟。","dynasty":"清代","title":"送容甫归里"}
{"author":"黄景仁","content":"繄余抱黯陋，研弄鲜精业。横陈抚遗经，诘屈口先嗋。问解嗤俗儒，鲰论何哮呷。识字得未曾，异同先摭扱。赪颜强师承，抱膝未见韐。细或吹牛毛，纡或旋螺甲。虚或逃芒荒，挺或走偪狭。亦藉坐泥蟠，铿响谁与擖。何如返崇山，沈冥守云匣。何如老秦壁，甓甃任颓压。虽然千百年，名义固非乏。缅维两汉英，纷纶工羽翣。名象微言该，训诂精理洽。下际闽洛彦，阐圣在心法。亦坐门户烦，孽庶相攻劫。所贵观其通，不废如裘袷。亦如导支流，纳浸须启闸。亦如冶洪炉，金沙融一霎。谁为同心言，痒处与搔搯。迩来遘程子，高谈快倾峡。为儒有家世，此任在肩胛。杰视卓不群，雄步坦无跲。觇所下帷处，望气巳为愶。百城富拥桓，万轴架盈邺。时出金石啸，声发不能欱。遐哉作述心，旷世若呼𣣲。告我独学难，业成资辅夹。奈何威凤资，友我等凫鸭。我识江都汪，投分差可恰。匪特经无双，群言共贯插。平时气炎炎，可望难可狎。论文忽幽渺，境拟月寒峡。遂与俗殊尚，狂名纷喋喋。知君求友殷，招来为飞劄。文陈各挽强，敌勍两无怯。我为壁上观，目定不及眨。名山让公等，吾行荷锄锸。","dynasty":"清代","title":"赠程厚孙时为厚孙作书与汪容甫定交"}
{"author":"黄景仁","content":"昔我之出矣，春山噪寒禽。东风一飘荡，春色窈以深。今朝眺原野，烟景何沈沈。繁葩曜初旭，密树参高岑。绚烂亦云极，但觉意萧森。遵渚缅故径，攀条思旧林。讵惜岁华促，难为游子心。","dynasty":"清代","title":"春日和容甫"}
{"author":"黄景仁","content":"三五读书策，结怀嵇阮俦。生身苦非时，不得同遨游。横几览禹贡，灵产郁九州。邂逅岂不识，索处谁相谋。驱车涉伊洛，仗剑于王侯。纷华敢驰慕，邱垤不满眸。风禽愧短翮，出谷徒啁啾。乃知天下士，定在风尘收。衔吁返征驾，矫望立路周。长此求友心，六合何悠悠。","dynasty":"清代","title":"和容甫三首其一"}
{"author":"黄景仁","content":"大雅久沦没，巍然见时英。作述千载上，死灰起芒精。气吐相感激，长揖如生平。谁令黄钟节，掩以瓦釜鸣。相乐反相泣，出涕何纵横。十千置斗酒，不惜为君倾。高筵列华烛，美女调繁筝。挥手不能顾，悦耳非新声。藉无师涓奏，何以移我情。","dynasty":"清代","title":"和容甫三首其二"}
{"author":"黄景仁","content":"云中见祥凤，百鸟无文章。炎洲产嘉桂，百草为不香。修辞富华实，秉操逾圭璋。翻使一国中，抚掌嗤其狂。悲心入秋夜，菀邑思飞扬。终朝逐尘鞅，踥踥趋路㫄。众中独我亲，亦知我心伤。两小皆失怙，哀乐颇相当。贫贱易相感，况复齐孤芳。盛时忽晻冉，逝矣摧肝肠。","dynasty":"清代","title":"和容甫三首其三"}
{"author":"黄景仁","content":"汪子叩门手吟卷，示我迩来之所作。脱口巳觉馨满面，环诵弥令悲动魄。等閒关山与风露，秋士当之倍凄楚。轻云袅袅落灵光，白月辉辉鉴心苦。床头呜咽寒蛩鸣。","dynasty":"清代","title":"读容甫近诗过以哀怨为体诗以广之"}
{"author":"黄景仁","content":"背手巡空垣，皓魄忽堆素。合睫喗蜍凝，低头影相步。惊禽时一翻，檐花落无数。微微辨游丝，袅袅入深树。","dynasty":"清代","title":"春夜杂咏"}
{"author":"黄景仁","content":"汪生汪生适何来，头蓬气结颜如灰。囊无一钱买君醉，聊复与尔登高台。惊人鹰隼飏空去，俯见长云阖且开。江流匹练界遥碧，风劲烟萋莽寒色。危亭倒瞰势逾迥，平墟指空望疑直。凭高眺远吾两人，心孤兴极牢忧并。自来登临感游目，况有磊砢难为平。麟麇雉凤世莫别，萧蒿蕙茝谁能名。颠狂骂座日侘傺，畴识名山属吾辈。著书充栋腹常饥，他年沟壑谁相贷。一时歌哭天梦梦，咫尺真愁鬼神会。汪生巳矣不复言，眼前有景休怀煎。愿从化作横江鹤，来往天门采石閒。","dynasty":"清代","title":"偕容甫登绛雪亭"}
{"author":"黄景仁","content":"短帆拂哓春江上，鲜云生缬波如掌。一声转柁过苍岩，惊起白鸥飞两两。三山已尽牛渚来，巉崖三面排江开。昔人一矢斗天险，即今无浪犹风雷。我来舍舟登绝壁，万丈高寒荡心魄。水深不见燃犀人，断霞鱼尾星星赤。","dynasty":"清代","title":"晓发牛渚矶"}
{"author":"黄景仁","content":"束发读君诗，今来展君墓。清风江上洒然来，我欲因之寄微慕。呜呼，有才如君不免死，我固知君死非死。长星落地三千年，此是昆明劫灰耳。高冠岌岌佩陆离，纵横击剑胸中奇。陶镕屈宋入《大雅》，挥洒日月成瑰词。当时有君无著处，即今遗躅犹相思。醒时兀兀醉千首，应是鸿濛借君手。乾坤无事入怀抱，只有求仙与饮酒。一生低首惟宣城，墓门正对青山青。风流辉映今犹昔，更有灞桥驴背客。此间地下真可观，怪底江山总生色。江山终古月明里，醉魄沈沈呼不起。锦袍画舫寂无人，隐隐歌声绕江水。残膏剩粉洒六合，犹作人间万馀子。与君同时杜拾遗，窆石却在潇湘湄。我昔南行曾访之，衡云惨惨通九疑。即论身后归骨地，俨与诗境同分驰。终嫌此老太愤激，我所师者非公谁。人生百年要行乐，一日千杯苦不足。笑看樵牧语斜阳，死当埋我兹山麓。","dynasty":"清代","title":"太白墓"}
{"author":"黄景仁","content":"白发本至公，不上松期头。蓬壶一水隔，大药知难求。奈何处一世，俯仰同累囚。未识生人乐，行将成土邱。回风荡四壁，日影何脩脩。恨随孤蓬发，思逐纤尘流。嗟余未闻道，何能齐短修。徵衰非一端，泪下不可收。","dynasty":"清代","title":"秋兴并序"}
{"author":"黄景仁","content":"匣中鱼鳞淬秋水，十年仗之走江海。尘封锈涩未摩挲，一道练光飞不起。相逢市上同悲吟，今将拂衣归故林。知君怜我重肝胆，赠此一片荆轲心。","dynasty":"清代","title":"以所携剑赠容甫"}
{"author":"黄景仁","content":"毡帐如云甲光黑，饮马完颜至江北。六州连弃两淮墟，半壁江东死灰色。雍公仓卒来犒师，零星三五残兵随。勤王一呼草间集，督军不来来亦迟。万八千人同一泣，卓然大阵如山立。海陵走死贼臣诛，顺昌以来无此捷。降旗斫倒十丈长，六飞安稳回建康。此时长驱有八可，以笏画地言琅琅。不可与言言不必，肯复中原岂今日？五路烽烟百战平，二巴门户崇朝失。即今青史尚馀悲，即今战处留荒祠。寒芦半没杨林口，白浪犹冲采石矶。江淮制置亦人杰，下流观望何无策？再造居然赖此人，不是儒生敢轻敌！肃爽须眉一代雄，谁令遗骨老蚕丛？招魂纵有归来日，应在吴山第一峰。","dynasty":"清代","title":"虞忠肃祠"}
{"author":"黄景仁","content":"前年送我吴陵道，三山潮落吴枫老。今年送我黄山游，春江花月征人愁。啼鹃声声唤春去，离心催挂天边树。垂杨密密拂行装，芳草萋萋碍行路。嗟予作容无已时，沷声拍枕长相思。鸡鸣喔喔风雨晦，此恨别久君自知。","dynasty":"清代","title":"短歌别华峰"}
{"author":"黄景仁","content":"翚岭插天际，百折征途艰。浮云向人起，蔽此全鄣山。耳边水声急，激涧流无还。千大瞰深黑，去我咫尺间。失足岂可道，慎矣方跻攀。","dynasty":"清代","title":"山行杂诗"}
{"author":"黄景仁","content":"行行度深樾，自顾不见影。一风吹我衣，百体共凄警。平生轻路心，内反犹耿耿。虚气一相乘，壮志不可骋。论事贵及身，此理庶堪省。","dynasty":"清代","title":"山行杂诗其二"}
{"author":"黄景仁","content":"叠嶂忽中豁，杈枒见山城。是时及晚爨，一片烟漫青。顿与人气接，往恐倏忽平。我马何豗尵，叱驭驱速行。长坡落浩荡，回首无留情。","dynasty":"清代","title":"山行杂诗其三"}
{"author":"黄景仁","content":"春城久阴雨，欣见白日轮。照我叹羁寂，更照东西邻。东家娶新妇，开筵罗众宾。烹臛香彻舍，喧笑夜达晨。西家屋颓破，中有新死人。床头老妪哭，哭子声酸辛。共此日光里，哀乐胡不均？无情感客过，侧耳继嘅呻。触欢叹无怿，闻戚幸有身。俄顷众虑集，首念依闾亲。有子常若无，不得相对贫。孤灯耿白发，茹苦何能伸。亦有蓬头妻，抱病卧积薪。自为我家妇，甑釜常生尘。门户持女手，何以能支振。一身尚乞食，所遇犹邅迍。言念忽及此，滂沱涕盈巾。若语东西家，哀乐稍可匀。更欲起相告，事运多相因。啼笑互乘伏，迎送如轮巡。所见尽逆旅，何者堪为真！","dynasty":"清代","title":"春城"}
{"author":"黄景仁","content":"世险不到此，兹坡名小心。侧栈受半履，石滑不可任。上岭欲怒压，下有无穷深。削壁绝扪据，长云荡其阴。飞空苦无具，至此毛发森。人言小心度，我以无心临。同游少人色，牛喘逋汗淋。对之忽大笑，划然摇井参。山灵喜颜色，乐奏来仙禽。提心一趺坐，万态何沈沈。","dynasty":"清代","title":"小心坡"}
{"author":"黄景仁","content":"琴溪春水唾凝片，小鱼针头刺波面。溪旁居人网及时，不用丝绳需尺绢。盛来入盎水不分，两目黑星微可辨。水鲜且可助茗具，别张旗鼓供舌战。王馀白小精不如，可怜千头未盈咽。相传琴高跨鲤升，药鼎倾渣入波变。先天本借金石精，馀生乃比糟粕贱。后时不得相随仙，云中鸡犬徒相羡。微名累尔及铛鼎，所喜流传艺林遍。桃花水过蒲蒋深，及早消形付波练。","dynasty":"清代","title":"药渣鱼"}
{"author":"黄景仁","content":"络纬啼歇疏梧烟，露华一白凉无边。纤云微荡月沈海，列宿乱摇风满天。谁人一声歌子夜？寻声宛转空台榭。声长声短鸡续鸣，曙色冷光相激射。","dynasty":"清代","title":"秋夜"}
{"author":"黄景仁","content":"飘飘白袷当回风，三五月照高楼空。一城露瓦高下白，几处已减窗灯红。病怯临窗倦凭几，苦被钟声促人起。楼头皓魄已天中，郭外青山如梦里。濛濛薄雾苍苍烟，山意亦如人可怜。一丝清气共来往，星辰自动高高天。风景依稀似前度，此间恍是高寒处。夜深谁念朗吟人，愿化辽东鹤飞去。","dynasty":"清代","title":"楼上对月"}
{"author":"黄景仁","content":"青山万叠江一线，一叶扁舟下如箭。船头高坐披裘人，终日看山如不见。问君胡为不见山，山过倏忽迷茫间。崖连但若障迎面，峡转忽如天霁颜。岭上行云半晴湿，晴云俄追湿云及。雨来只送山气腥，雨过顿助滩声急。星光渐大日已曛，摇舟泊入千鸥群。矶头石作琳碧灿，水底沙皆蝌蚪文。十年尘梦快冰释，中夜临风展瑶席。大鱼听曲来昂昂，独鹤掠舟飞拍拍。梦醒远柝闻五更，茫茫露下空江平。舟人醉眠时呓语，百呼不应天将明。","dynasty":"清代","title":"练江舟中"}
{"author":"黄景仁","content":"将军之身分五体，将军之头走千里。掷将赠友欢平生，汉王得之下鲁城。可怜即以鲁公瘗，想见重瞳炯难闭。至今燐火光青荧，犹是将军不平气。昔奠絮酒乌江头，知君毅魄羞江流。怀古复过彭城陌，知君英灵愁故国。两地招魂不见君，却从此处吊孤坟。美人骏马应同恨，多少英雄末路人！","dynasty":"清代","title":"东阿项羽墓"}
{"author":"黄景仁","content":"主人怜客困行李，开觞命奏婆猴技。一人锐头颇有髯，唤到筵前屹山峙。顉颐解奏偃师歌，敛气忽喷尸罗水。吞刀吐火无不为，运石转丸惟所使。上客都忘叶作冠，寒天倏有莲生指。坐令棐几湘帘旁，若有万怪来回皇。人心狡诡何不有？尔为此技真堂堂。此时四座群错愕，主人劝醉客将作。忽然阶下趋奚奴，瞥见庭中飞綵索。少焉有女颜如花，款闼循墙来绰约。结来腰躯瘦可怜，翻身便作缘竿乐。初凝微睇搴高縆，欲上不上如未能。失势一落似千丈，翩然复向空中腾。下有一髯挝画鼓，枨枨节应竿头舞。蓦若惊鸢堕水来，轻疑飞燕从风举。腹旋跟挂态出奇，踏摇安息歌逾苦。吁嗟世路愁险艰，尔更履索何宽然？鼓声一歇倏堕地，疾于投石轻于烟。依然娟好一女子，不闻兰气吁风前。我闻西京盛百戏，此虽杂乐犹古意。石虎休誇马妓书，杜陵雅爱公孙器。螭鹄鱼龙亦偶成，戏耳何须荡心气。狂来径欲作拍张，我无一技争其长。十年挟瑟侯门下，竟日驱车官道旁。笑语主人更觞客，明朝此际孤灯驿。","dynasty":"清代","title":"献县汪丞坐中观技"}
{"author":"黄景仁","content":"寺南不合花几树，闹春冠盖屯如蜂。遽令禅窟变尘巷，晓钟未打车隆隆。我时养疴僦僧舍，避地便拟东墙东。花开十日不曾看，键关不与花气通。渐惊剥啄多过客，始觉门外春光浓。数弓地窄苦揖让，一面交浅劳过从。翻书耷席苦拉逻，应门煮茗烦奴僮。因花致容真被恼，求寂得喧毋乃穷。斫花径拟借萧斧，深根铲断繁英空。不然飞章乞猛雨，使李褪白桃销红。不忧人讥煞风景，焚琴煮鹤宁从同。花如顾我哑然笑，杂以谐谑通微风。尔今穷瘁实天予，岂有生气回春容？无人之境讵可得？徒使冰炭交心胸。非人谁与圣所训？有怒不迁德则崇。去留踪迹孰相强，曷不掉臂空山中？同生覆载各有志，我自开落随春工。客来客往岂有意，而以罪我徒褊衷。对花嗒然坐自失，何见不广侪愚憃。明当邀容坐花下，为花作主倾深钟。焚香九顿法王座，祝容常满花常秾。","dynasty":"清代","title":"恼花篇时寓法源寺"}
{"author":"黄景仁","content":"海风捲尽江头叶，沙岸千人万人立。怪底山川忽变容，又报天边海潮入。鸥飞艇乱行云停，江亦作势如相迎。鹅毛一白尚天际，倾耳已是风霆声。江流不合几回折，欲折涛头如折铁。一折平添百丈飞，浩浩长空舞晴雪。星驰电激望已遥，江塘十里随低高。此时万户同屏息，想见窗棂齐动摇。潮头障天天亦暮，苍茫却望潮来处。前阵才平罗刹矶，后来又没西兴树。独客吊影行自愁，大地与身同一浮。乘槎未许到星阙，采药何年傍祖洲。赋罢观潮长太息，我尚输潮归即得。回首重城鼓角哀，半空纯作鱼龙色。","dynasty":"清代","title":"后观潮行"}
{"author":"黄景仁","content":"先生屋小如宛邱，岁晏苦听风声愁。一宵风息得安寐，同云已阁低檐头。晓来重衾足不热，却怪纸窗明太澈。小童狂喜排闼来，报道空庭已堆雪。撒盐飞絮犹纷纷，隔却一纸无声闻。反披羊裘洞扉立，心目照曜寒无垠。此时兴发睡魔去，今年见雪此初度。倾囊只合市村醪，炙砚还应遣长句。微哦忽忽思前游，丙戌岁暮吴陵舟。压篷大雪苦无饮，至今典却相如裘。回头此景如电掣，其间聚散复一瞥。范阳公子诗中豪，白战何曾持寸铁！此雪应让燕山多，击筑故人悲且歌。寒夜谁来剡溪访，乘兴欲往将如何？将如何，雪不止。随风飘扬低复起，散入千村万村里。山僧执帚仰看天，昨夜厨空已无米。","dynasty":"清代","title":"晓雪"}
{"author":"黄景仁","content":"唤起窗前尚宿醒，啼鹃催去又声声。丹青旧誓相如札，禅棍经时杜牧情。别后相思空一水，重来回首已三生。云阶月地依然在，旧逐空香百遍行。","dynasty":"清代","title":"感旧"}
{"author":"黄景仁","content":"江水绕孤村，芳菲在何处？春从啼鸟来，啼是春归去。","dynasty":"清代","title":"江村"}
{"author":"黄景仁","content":"一滩复一滩，一滩高十丈。三百六十滩，新安在天上。","dynasty":"清代","title":"新安滩"}
{"author":"黄景仁","content":"汝父年来实鲜欢，牵衣故作别离难。此行不是长安客，莫向浮云直北看。","dynasty":"清代","title":"幼女"}
{"author":"黄景仁","content":"长夜山窗面面开，江湖前后思悠哉。当窗试与然高烛，要看鱼龙啖影来。","dynasty":"清代","title":"山馆夜作"}
{"author":"黄景仁","content":"年年此夕费吟呻，儿女灯前窃笑频。汝辈何知吾自悔，枉抛心力作诗人。","dynasty":"清代","title":"癸巳除夕偶成"}
{"author":"黄景仁","content":"空馆绿苔闭，步看珠斗斜。移床随落月，灭烛对孤花。水调邻家笛，雷音梦里车。离忧损年少，顿袖一长嗟。","dynasty":"清代","title":"客夜"}
{"author":"黄景仁","content":"先生吟太苦，终日闭荆关。我亦诗穷者，邀君数往还。对床听夜雨，分枕梦青山。一任春江上，流红万点殷。","dynasty":"清代","title":"春莫呈容甫"}
{"author":"黄景仁","content":"近郭无僧寺，钟声何处风？短长乡梦外，断续雨丝中。芳草远愈远，小楼空更空。不堪沈听寂，天半又归鸿。","dynasty":"清代","title":"春夜闻钟"}
{"author":"黄景仁","content":"明月几时有，人间何事无。倾城顾形影，壮士抚头颅。方寸谁堪比，深宵我共孤。感君行乐处，分照及蓬庐。","dynasty":"清代","title":"月下杂感"}
{"author":"黄景仁","content":"三十六湾水，行人唤奈何。楚天和梦远，湘月照愁多。霜意侵芳若，风声到女箩。烟中有渔父，隐隐扣舷歌。","dynasty":"清代","title":"湘江夜泊"}
{"author":"黄景仁","content":"得饱死何憾，孤坟尚水滨。埋才当乱世，并力作诗人。遗骨风尘外，空江杜若春。由来骚怨地，只合伴灵均。","dynasty":"清代","title":"耒阳杜子美墓"}
{"author":"黄景仁","content":"经旬苦焦暑，一雨快披襟。万绿烟生树，初弦月照琴。当风人意定，移簟竹香深。即此新凉夜，因知造物心。","dynasty":"清代","title":"喜新凉"}
{"author":"黄景仁","content":"不寐披衣坐，千林曙色封。山衔将落月，风约欲疏钟。虚白水明阁，高寒鹤唳松。回头看城堞，鸦散晓云重。","dynasty":"清代","title":"不寐"}
{"author":"黄景仁","content":"黯黯复沈沈，虚堂拥薄衾。枕边寻断梦，门外酿轻阴。谢识孤花意，归知独雁心。峭寒犹似许，不道入春深。","dynasty":"清代","title":"春晓"}
{"author":"黄景仁","content":"亦有春消息，其如雨更风！替愁双泪烛，对语独归鸿。宫阙自天上，家山只梦中。东君最无赖，不放小桃红。","dynasty":"清代","title":"春感"}
{"author":"黄景仁","content":"江乡愁米贵，何必异长安！排遣中年易，支持八口难。毋须怨漂泊，且复话团圞。预恐衣裘薄，难胜蓟北寒。","dynasty":"清代","title":"移家来京师"}
{"author":"黄景仁","content":"于世一无用，向人何所求！匿名屠贩下，伏枕海山秋。远水通鸥思，长云落雁愁。微躯等蓬累，随处足勾留。","dynasty":"清代","title":"济南病中杂诗"}
{"author":"黄景仁","content":"志怪心犹喜，谈经气已平。遥寻海上客，长谢鲁诸生。识字真多累，为儒例合轻。未应伏皂马，犹作夜深鸣。","dynasty":"清代","title":"济南病中杂诗其二"}
{"author":"黄景仁","content":"小住犹为客，吾生亦已劳。补窗驱野马，洗壁画离骚。澹日寒逾瘦，孤云懒不高。何因挟枚叟，同话广陵涛。","dynasty":"清代","title":"济南病中杂诗其三"}
{"author":"黄景仁","content":"风起水参差，舟轻去转迟。一湖新雨后，万树欲烟时。有客倚兰楫，何人唱竹枝？莲娃归去尽，极浦剩相思。","dynasty":"清代","title":"雨后湖泛"}
{"author":"黄景仁","content":"曾于官廨识机云，感我风情似薄醺。到枕岳钟晨共被，卷帘湘月夜添薰。冶游何处青骢骑，醉墨犹存白练裙。镇日龙眠山翠里，独吟秋树不逢君。","dynasty":"清代","title":"桐城怀方仲履昆季"}
{"author":"黄景仁","content":"五年心迹感云泥，再世交情恶别离。聚散不妨成小劫，升沈无计可前知。只宜东野闻猿惯，谁笑欧阳赋燕痴。寥落酒旗歌板地，不堪君去我游时。","dynasty":"清代","title":"送邵元直南旋"}
{"author":"黄景仁","content":"此间看山复看枫，谷口敞与平原同。长崖一障日边雨，高树独摇天半风。侧身忽觉躯干小，挈友恍在神仙中。山灵极知我曹乐，留住绝壁残阳红。","dynasty":"清代","title":"偕邵元直游吾谷"}
{"author":"黄景仁","content":"向晓离亭举客杯，青山一路送人来。际天无树知江近，极浦有帆和雨开。吊古空滩馀战舰，悲秋斜日上层台。故人回首重城外，为报离肠巳九回。","dynasty":"清代","title":"将至芜湖忆文子容甫"}
{"author":"黄景仁","content":"白也高楼上切云，巉矶嶪嶪水粼粼。先生去后为长句，海内于今有故人。我亦能来醉江月，君从何处倚秋旻。临流无限瑶华忆，咫尺风波未可陈。","dynasty":"清代","title":"月下登李白楼和容甫壁间见怀韵"}
{"author":"黄景仁","content":"桂堂寂寂漏声迟，一种秋怀两地知。羡尔女牛逢隔岁，为谁风露立多时。心如莲子常含苦，愁似春蚕未断丝。判逐幽兰共颓化，此生无分了相思。","dynasty":"清代","title":"秋夕"}
{"author":"黄景仁","content":"唤起窗前尚宿酲，啼鹃催去又声声。丹青旧誓相如札，禅榻经时杜牧情。别后相思空一水，重来回首已三生。云阶月地依然在，细逐空香百遍行。","dynasty":"清代","title":"感旧四首其二"}
{"author":"黄景仁","content":"马上年华似掷梭，雨颠风驶奈愁何。三分花事二分去，九十春光六十过。几阵箫声山店远，一鞭柳色酒旗多。压鞍诗思何能遣，半为怀人感逝波。","dynasty":"清代","title":"三月一日道中偶成"}
{"author":"黄景仁","content":"一碧招魂水涨津，远山浓抹雾如尘。忽风忽雨春愁客，乍煖乍寒天病人。芳草远黏孤骑没，绿杨低罩几家贫。天涯飞絮归何处，不到登楼也怆神。","dynasty":"清代","title":"春日楼望"}
{"author":"黄景仁","content":"摇曳身随百丈牵，短檠孤照病无眠。去家已过三千里，堕地今将二十年。事有难言天似海，魂应尽化月如烟。调糜量水人谁在，况值倾囊无一钱。","dynasty":"清代","title":"途中遘病颇剧怆然作诗二首其一"}
{"author":"黄景仁","content":"今日方知慈母忧，天涯涕泪自交流。忽然破涕还成笑，岂有生才似此休。悟到往来惟一气，不妨胡越与同舟。抚膺何事堪长叹，曾否名山十载游。","dynasty":"清代","title":"途中遘病颇剧怆然作诗二首其二"}
{"author":"黄景仁","content":"上游形势百蛮分，黯惨蛮天易夕曛。西上荆门江一线，南来衡岭雁千群。郢中有客皆词赋，楚国何峰不雨云？谁信曲高真和寡，至今延露总难闻。","dynasty":"清代","title":"武昌杂诗"}
{"author":"黄景仁","content":"鲁口帆樯取次开，扁舟常系鹄矶隈。三春无树非垂柳，五月不风犹落梅。楼上休誇崔颢句，天涯谁识祢衡才。可怜夙负黄童誉，漂泊翻成异地哀。","dynasty":"清代","title":"武昌杂诗其二"}
{"author":"黄景仁","content":"空江落日黯祠门，髣髴云裳涕泪痕。一恸无由恩已绝，两家多故事难言。千秋杜宇休啼血，万里苍梧合断魂。终古湘灵有祠庙，流传真伪更谁论。","dynasty":"清代","title":"灵泽夫人祠"}
{"author":"黄景仁","content":"美人骏马甫沾襟，遽使江东阻壮心。子弟重来无一骑，头颅将去值千金。谁言刘季真君敌，毕竟诸侯负汝深。莫向寒潮作悲怒，歌风台址久消沈。","dynasty":"清代","title":"乌江项王庙"}
{"author":"黄景仁","content":"片帆昨日下吴头，破浪来看建业秋。九派江声犹入梦，六朝山色已迎舟。楼台未尽埋金气，风景难消击楫愁。回首燕矶随柁尾，寄声风利不能休。","dynasty":"清代","title":"舟中望金陵"}
{"author":"黄景仁","content":"连晨泥饮已千场，触忤文园旧渴肠。灯下故衫交酒泪，风前羸骨战冰霜。苦吟未必因吟瘦，留病真成养病方。自我体中原小恶，不妨过从话绳床。","dynasty":"清代","title":"微病简诸故人"}
{"author":"黄景仁","content":"剑白灯青夕馆幽，深杯细倒月孤流。看花如雾非关夜，听树当风只欲秋。吴下酒徒犹骂座，秦川公子尚登楼。天涯几辈同飘泊，起看晨星黯未收。","dynasty":"清代","title":"夜坐怀维衍桐巢"}
{"author":"黄景仁","content":"平淮初涨水如油，钟阜嵯峨倚上游。花月即今犹似梦，江山从古不宜秋。乌啼旧内头全白，客到新亭泪已流。那更平生感华屋，一时长恸过西州。","dynasty":"清代","title":"金陵杂感"}
{"author":"黄景仁","content":"三千馀里五年遥，两地同为断梗漂。纵有逢迎皆气尽，不当离别亦魂销。经过燕市成吴市，相送皋桥又板桥。愁绝驮铃催去急，白门烟柳晚萧萧。","dynasty":"清代","title":"金陵别邵大仲游"}
{"author":"黄景仁","content":"唯遣依人得得来？庾郎家世本崔嵬。半生蹭蹬因能达，百样飘零只助才。歌到横汾声尽羽，饮从河朔气如雷。柳阴净洗连钱马，曾踏穷边雪窖回。","dynasty":"清代","title":"赠万黍维即送归阳羡二首其一"}
{"author":"黄景仁","content":"语我家山味可誇，燕来新笋雨前茶。瓣香岁展方回墓，画舫春寻小杜家。北郭买田赊志愿，南山射虎旧生涯。他时风雪如相访，阳羡溪光似若耶。","dynasty":"清代","title":"赠万黍维即送归阳羡二首其二"}
{"author":"黄景仁","content":"只有乡心落雁前，更无佳兴慰华年。人间别是消魂事，客里春非望远天。久病花辰常听雨，独行草路自生烟。耳边隐隐清江涨，多少归人下水船。","dynasty":"清代","title":"春日客感"}
{"author":"黄景仁","content":"望古心长入世疏，鲁戈难返岁云徂。好名尚有无穷世，力学真愁不尽书。华思半经消月露，绮怀微懒注虫鱼。如何辛苦为诗后，转盼前人总不如？","dynasty":"清代","title":"写怀"}
{"author":"黄景仁","content":"忧本难忘忿讵蠲？宝刀闲拍未成眠。君平与世原交弃，叔夜于仙已绝缘。入梦敢忘舟在壑？浮名拌换酒如泉。祖郎自爱中宵舞，不为闻鸡要著鞭。","dynasty":"清代","title":"夜起"}
{"author":"黄景仁","content":"踪迹吟场半载同，水西楼下别匆匆。清狂好占溪头月，寥落应怜泽畔鸿。屐齿青馀三径草，泪珠红入半江枫。酒痕检点春衫在，聚散浑疑一醉中。","dynasty":"清代","title":"寄蒋耘庄"}
{"author":"黄景仁","content":"抑情无计总飞扬，忽忽行迷坐若忘。遁拟凿坯因骨傲，吟还带索为愁长。听猿讵止三声泪？绕指真成百炼钢。自傲一呕休示客，恐将冰炭置人肠。","dynasty":"清代","title":"杂感四首其一"}
{"author":"黄景仁","content":"岁岁吹箫江上城，西园桃梗托浮生。马因识路真疲路，蝉到吞声尚有声。长铗依人游未已，短衣射虎气难平。剧怜对酒听歌夜，绝似中年以后情。","dynasty":"清代","title":"杂感四首其二"}
{"author":"黄景仁","content":"鸢肩火色负轮囷，臣壮何曾不若人？文倘有光真怪石，足如可析是劳薪。但工饮啖犹能活，尚有琴书且未贫。芳草满江容我采，此生端合附灵均。","dynasty":"清代","title":"杂感四首其三"}
{"author":"黄景仁","content":"似绮年华指一弹，世途惟觉醉乡宽。三生难化心成石，九死空尝胆作丸。出郭病躯愁直视，登高短发愧旁观。升沈不用君平卜，已辨秋江一钓竿。","dynasty":"清代","title":"杂感四首其四"}
{"author":"黄景仁","content":"何事催人老？是几处、残山剩水，闲凭闲吊。此是青莲埋骨地，宅近谢家之脁。总一样，文人宿草。只为先生名在上，问青天，有句何能好？打一幅，思君稿。梦中昨来逢君笑。把千年、蓬莱清浅，旧游相告。更问后来谁似我，我道：才如君少。有亦是，寒郊瘦岛。语罢看君长揖去，顿身轻、一叶如飞鸟。残梦醒，鸡鸣了。","dynasty":"清代","tags":"怀古，追思，凭吊","title":"贺新郎·太白墓和雅存韵"}
{"author":"黄景仁","content":"其一五剧车声隐若雷，北邙惟见冢千堆。夕阳劝客登楼去，山色将秋绕郭来。寒甚更无修竹倚，愁多思买白杨栽。全家都在风声里，九月衣裳未剪裁。其二侧身人海叹栖迟，浪说文章擅色丝。倦客马卿谁买赋，诸生何武漫称诗。一梳霜冷慈亲发，半甑尘凝病妇炊。寄语绕枝乌鹊道：天寒休傍最高枝。","dynasty":"清代","title":"都门秋思（四首选二）"}
{"author":"黄景仁","content":"翩与归鸿共北征，登山临水黯愁生。江南草长莺飞日，游子离邦去里情。五夜壮心悲伏枥，百年左计负躬耕。自嫌诗少幽燕气，故作冰天跃马行。","dynasty":"清代","title":"将之京师杂别（六首选—）"}
{"author":"黄景仁","content":"红霞一片海上来，照我楼上华筵开。倾觞绿酒忽复尽，楼中谪位安在哉？青山对面客起舞，彼此青莲一抔土。若论七尺归蓬蒿，此楼作客山是主。若论醉月来江滨，此楼作主山是宾。谁将诗卷掷江流，定不与江东向流。","dynasty":"清代","title":"笥河先生偕宴太白歌醉中作歌"}
{"author":"黄景仁","content":"月斜东壁影虚龛，枕簟清秋梦正酣。一样梦醒听络纬，今宵江北昨江南。","dynasty":"清代","title":"安庆客舍"}
{"author":"黄景仁","content":"都门岁首陈百技，鱼龙怪兽罕不备；何物市上游手儿，役使山君作儿戏。初舁虎圈来广场，倾城观者如堵墙；四周立栅牵虎出，毛拳耳戢气不扬。先撩虎须虎犹帖，以棓卓地虎人立；人呼虎吼声如雷，牙爪丛中奋身入。虎口呀开大如牛，人转从容探以手；更脱头颅抵虎口，以头饲虎虎不受，虎舌舐人如舐毂。忽按虎脊叱使行，虎便逡巡绕阑走。翻身踞地蹴冻尘，挥身抖开花锦茵；盘回舞势学胡旋，似张虎威实媚人；少焉仰卧若佯死，投之以肉霍然起；观者一笑争醵钱，人既得钱虎摇尾。仍驱入圈负以趋，此间乐亦忘山居。依人虎任人颐使，伴虎人皆虎唾余。我观此状气消沮：嗟尔斑奴亦何苦！不能决蹯尔不智，不能破槛尔不武。此曹一生衣食汝，彼岂有力如中黄，复似梁鸯能喜怒。汝得残餐究奚补？伥鬼羞颜亦更主；旧山同伴倘相逢，笑尔行藏不如鼠。","dynasty":"清代","title":"圈虎行"}
{"author":"黄景仁","content":"日日登楼，一日换一番春色，者似卷如流春日，谁道迟迟？一片野风吹草，草背白烟飞。颓墙左侧，小桃放了，没个人知。徘徊花下，分明记得，三五年时。是何人。挑将竹泪，黏上空枝。请试低头，影儿憔悴浸春池。此间深处，是伊归路，莫惹相思。","dynasty":"清代","title":"丑奴儿慢·春日"}
{"author":"黄景仁","content":"万态深秋去不穷，容程常背伯劳东。残星水冷鱼龙夜，独雁天高阊阖风。瘦马羸童行得得，高原古木听空空。欲知道路看人意，五度清霜压断蓬。","dynasty":"清代","title":"道中秋分"}
{"author":"黄景仁","content":"一杯冻面破阳春，更洗盈襟万斛尘。入市马周空骨相，登楼孙楚尚精神。儿童自笑行歌客，徒御兼羞失路人。归觅传家酒炉去，莫教风笛怆西邻。","dynasty":"清代","title":"题酒家壁"}
{"author":"黄景仁","content":"越峰青断海门青，之字江流入杳冥。月出岛烟常带湿，潮回沙气半浮腥。眼将天水分离合，身与鱼龙判睡醒。烟外何人尚吹笛，夜深愁激子胥灵。","dynasty":"清代","title":"钱塘江舟中看月"}
{"author":"黄景仁","content":"连旬买棹圣湖边，花月从来不计钱。玉笛楼台连夜雨，绿杨城郭万家烟。逢君陌上鞭双控，醉我斋头被共眠。径许携琴日相访，新诗吟入晚凉天。","dynasty":"清代","title":"答仇一鸥和韵"}
{"author":"黄景仁","content":"不愧狂名十载闻，天涯作远尽输君。移栽洛下花千种，醉倒扬州月二分。翻笑古人都寂寂，任他馀子自纷纷。樽前各有飞扬意，促节高歌半入云。","dynasty":"清代","title":"冬日克一过访和赠"}
{"author":"黄景仁","content":"一代才豪仰大贤，天公位置却天然。文章草草皆千古，仕宦匆匆只十年。暂借玉堂留姓氏，便依勾漏作神仙。由来名士如名将，谁似汾阳福命全？","dynasty":"清代","title":"呈袁简斋太史"}
{"author":"黄景仁","content":"身世浑拌醉似泥，酒醒无奈听晨鸡。词人畏说中年近，壮士愁看落日低。才可升沈何用卜？路通南北且休迷。只愁寒食清明候，鬼馁坟头羡马医。","dynasty":"清代","title":"将之京师杂别其二"}
{"author":"黄景仁","content":"斜月阴阴下曲廊，燕眠蝠掠共虚堂。床头听剑铮成响，廉底看星作有芒。绿酒无缘消块垒，青山何处葬文章？待和烛跋些须语，又恐添渠泪一行。","dynasty":"清代","title":"旅馆夜成"}
{"author":"黄景仁","content":"听雨看云暮复朝，谁于笼鹤采丰标？不禁多病聪明减，讵惯长閒意气消？静里风怀元度月，愁边心血子胥潮。可知战胜浑难事？一任浮生付浊醪。","dynasty":"清代","title":"言怀二首其一"}
{"author":"黄景仁","content":"岂意瞢腾便到今？一声钟动思愔愔。蠹鱼枉食神仙字，海鸟空知山水音。千载后谁传好句？十年来总淡名心。何时世网真抛得？只要人间有邓林。","dynasty":"清代","title":"言怀二首其二"}
{"author":"黄景仁","content":"关河容易入斜曛，独立苍茫数雁群。树里沙淮流渐合，门前梁楚地初分。天黏野草疑无路，风旋惊鸦忽入云。我意先秋感摇落，泽蒲汀柳漫纷纷。","dynasty":"清代","title":"晚眺"}
{"author":"黄景仁","content":"妙谙谐谑擅心灵，不用千呼出画屏。敛袖搊成弦杂拉，隔窗掺碎鼓丁宁。湔裙斗草春多事，六博弹棋夜未停。记得酒阑人散后，共搴珠箔数春星。","dynasty":"清代","title":"绮怀"}
{"author":"黄景仁","content":"破窗蕉雨夜还惊，纸帐风来自作声。墨到乡书偏黯淡，灯于客思最分明。薄醪似水愁无敌，短梦生云絮有情。怪煞邻娃恋长夜，坐调弦柱到三更。","dynasty":"清代","title":"二十夜"}
{"author":"黄景仁","content":"为怜涡水照人清，素舸轻装岁暮行。但见流民满淮北，更无馀笑落阳城。月临霜草寒同色，风旋冰花冻作声。如此天寒途更远，扁舟一舣若为情？","dynasty":"清代","title":"涡水舟夜"}
{"author":"黄景仁","content":"摘向筠篮露未收，唤来深巷去还留。一堤杏雨寒初减，万枕梨云梦忽流。临镜不妨来更早，惜花无奈听成愁。怜他齿颊生香处，不在枝头在担头。","dynasty":"清代","title":"即席分赋得卖花声"}
{"author":"黄景仁","content":"元瑜笔札仲宣诗，众手传观绝妙辞。万事不如知己乐，一灯常记对床时。雨云翻覆随流辈，裘马轻肥让市儿。可奈离心争一寸，每逢君弟辄相思。","dynasty":"清代","title":"赠杨荔裳即寄酬令兄蓉裳"}
{"author":"黄景仁","content":"四年书剑滞燕京，更值秋来百感并。台上何人延郭隗？市中无处访荆卿。云浮千里伤心色，风送千秋变徵声。我自欲歌歌不得，好寻驺卒话生平。","dynasty":"清代","title":"都门秋思"}
{"author":"黄景仁","content":"等闲憔悴过花辰，药里吟囊强自亲。金尽岂忧才共尽？家贫争奈学尤贫。频惊吴下酒徒散，冷笑长安弈局新。藉尔璚枝慰饥渴，不教肠胃久生尘。","dynasty":"清代","title":"再叠前韵"}
{"author":"黄景仁","content":"一年已过雁秋辰，恻恻穷交久更亲。不学耕偏愁岁俭，欲归樵却怕山贫。寒深老屋灯逾瘦，病起闭门月倍新。散帖半床休检点，爱它鼠迹满凝尘。","dynasty":"清代","title":"三叠夜坐韵"}
{"author":"黄景仁","content":"欲换头衔爱冷官，如君无意得来难。醉时欲碎珊瑚树，醒后仍餐苜蓿盘。但去莫嫌经舍窄，就中差觉宦途宽。江山诗酒须行意，好为师儒一洗酸。","dynasty":"清代","title":"送陈理堂学博归江南"}
{"author":"黄景仁","content":"如猿噭夜雁嗥晨，剪烛听君话苦辛。纵使身荣谁共乐？已无亲养不言贫。少年场总删吾辈，独行名终付此人。待觅它时养砂地，不辞暂踏软红尘。","dynasty":"清代","title":"与稚存话旧二首其一"}
{"author":"黄景仁","content":"身世无烦计屡更，鸥波浩荡省前盟。君更多故伤怀抱，我近中年惜友生。向底处求千日酒？让它人饱五侯鲭。颠狂落拓休相笑，各任天机遣世情。","dynasty":"清代","title":"与稚存话旧二首其二"}
{"author":"黄景仁","content":"几年橐笔走神京，剩有扁舟载月明。掉首已拌游万里，怀人独是坐三更。座中许郭劳声价，市上荆高识姓名。消得向来尘土梦，被他柔橹一声声。","dynasty":"清代","title":"直沽舟次寄怀都下诸友人"}
{"author":"黄景仁","content":"闻道边城苦，霏霏八月霜。怜君铁衣冷，不敢爱新凉。","dynasty":"清代","title":"新凉曲"}
{"author":"黄景仁","content":"道逢渔父来，指点停舟处。只在小桥边，风吹著溪树。","dynasty":"清代","title":"问渡"}
{"author":"黄景仁","content":"只有平安字，因君一语传。马头无历日，好记雁来天。","dynasty":"清代","title":"稚存归索家书"}
{"author":"黄景仁","content":"寂寞谁家院？凭来客梦家。吟声振高阁，落得瓦松花。","dynasty":"清代","title":"空馆"}
{"author":"黄景仁","content":"才从宫树听啼乌，旋见荒台叫鹧鸪。不用官家亲饮马，一鞭已塞洞庭湖。","dynasty":"清代","title":"过马氏宫址其一"}
{"author":"黄景仁","content":"长驱红粉出荆关，旧日承恩数阿蛮。老大飘零人不识，月明低唱望家山。","dynasty":"清代","title":"过马氏宫址其二"}
{"author":"黄景仁","content":"洲若香消岸荻秋，离人虚系五更舟。晓来谁唱横江曲，恶浪无情也白头。","dynasty":"清代","title":"横江阻风"}
{"author":"黄景仁","content":"翘首千秋作赋才，青山迢递水潆洄。夜深倘有横江鹤，好讯山东李白来。","dynasty":"清代","title":"七夕怀容甫游采石其二"}
{"author":"黄景仁","content":"梦里微闻薝卜香，觉时一枕绿云凉。夜来忘却掩扉卧，落月二峰阴上床。","dynasty":"清代","title":"醉醒"}
{"author":"黄景仁","content":"多君怜我坐诗穷，襆被萧条囊橐空。手指孤云向君说，卷舒久已任秋风。","dynasty":"清代","title":"和仇丽亭"}
{"author":"黄景仁","content":"声声血泪诉沈冤，啼起巴陵暮雨昏。只解千山唤行客，谁知身是未归魂。","dynasty":"清代","title":"闻子规"}
{"author":"黄景仁","content":"平湖八月浩无津，明月庐花思煞人。纵使泂庭齐化酒，只宜秋醉不宜春。","dynasty":"清代","title":"湖上阻风杂诗"}
{"author":"黄景仁","content":"搴帏拜母河梁去，白发愁看泪眼枯。惨惨柴门风雪夜，此时有子不如无。","dynasty":"清代","title":"别老母"}
{"author":"黄景仁","content":"疏梧摵摵漏迟迟，人去庭空独立时。羡尔万峰高处望，半轮凉月下蛾眉。","dynasty":"清代","title":"七夕怀容甫游采石"}
{"author":"黄景仁","content":"登徒好色马卿消，黄绢清歌响未遥。我读先生《燕将录》，鬓丝禅榻太无聊。","dynasty":"清代","title":"池阳杜牧祠"}
{"author":"黄景仁","content":"远山如梦雾如痴，湖面风来酒面吹。不见故人闻旧曲，水西楼下立多时。","dynasty":"清代","title":"湖上杂感"}
{"author":"黄景仁","content":"门外晴洲香草香，浣纱生小爱春阳。柳丝几尺花千片，荡得春江尔许长。","dynasty":"清代","title":"横江春词"}
{"author":"黄景仁","content":"不羡成都濯锦新，鸭头一色皱鱼鳞。逢人都道风波恶，如此横江思煞人。","dynasty":"清代","title":"横江春词其二"}
{"author":"黄景仁","content":"剩有狂奴占寂寥，烟中舟子自相招。放舟今夜谁边宿？只向水香多处摇。","dynasty":"清代","title":"问水亭"}
{"author":"黄景仁","content":"湖上群山对酒尊，无山无我旧吟魂。不须剪纸招魂去，留伴梅花夜月痕。","dynasty":"清代","title":"冬日过西湖"}
{"author":"黄景仁","content":"沸天歌吹古芜城，淮海波涛自不平。手指秋云向君说，可怜薄不似人情！","dynasty":"清代","title":"和钱百泉杂感"}
{"author":"黄景仁","content":"臣本高阳旧酒徒，未曾酣醉起乌乌。祢生谩骂奚生傲，此辈于今未可无。","dynasty":"清代","title":"和钱百泉杂感其二"}
{"author":"黄景仁","content":"哑哑啼乌翅倒垂，托身偏择最高枝。向人不是轻开口，为有区区反哺私。","dynasty":"清代","title":"饥乌"}
{"author":"黄景仁","content":"弥空水气自魂魂，雨过长淮已到门。七十二川流合处，一条清颍不曾浑。","dynasty":"清代","title":"雨后写望"}
{"author":"黄景仁","content":"天然臞隐骨嵯峨，破絮蒙头自苦哦。残雪一峰相对立，不知清气落谁多！","dynasty":"清代","title":"题钱雨楼图照"}
{"author":"黄景仁","content":"身离古寺暮烟中，归怯秋斋似水空。暝色上衣挥不得，夕阳知在那山红？","dynasty":"清代","title":"偕王秋塍张鹤柴访菊法源寺"}
{"author":"黄景仁","content":"冷雨疏花不共看，萧萧风思满长安。虚堂昨夜秋衾薄，隔一重城各自寒。","dynasty":"清代","title":"怀映垣内城"}
{"author":"黄景仁","content":"夜灯分作江南梦，看尔风尘竟拂衣。湖上酒徒齐拍手，一天秋与故人归。","dynasty":"清代","title":"送韦书城南归"}
{"author":"黄景仁","content":"打窗冻雨剪灯风，拥鼻吟残地火红。寥落故人谁得似，晓天星影暮天鸿。","dynasty":"清代","title":"岁暮怀人"}
{"author":"黄景仁","content":"当时置驿起声名，老去传经倍有情。惭愧西游邴根矩，东家孤负郑康成。","dynasty":"清代","title":"岁暮怀人其二"}
{"author":"黄景仁","content":"小谪陈芳现在身，人间何事敝精神？幔亭仙客休相待，八百孤寒要此人。","dynasty":"清代","title":"岁暮怀人其三"}
{"author":"黄景仁","content":"兴来词赋谐兼则，老去风情宦即家。建业临安通一水，年年来往为梅花。","dynasty":"清代","title":"岁暮怀人其四"}
{"author":"黄景仁","content":"春明门外送征骖，别味经年似酒酣。昨夜梅花香到枕，梦回天北望天南。","dynasty":"清代","title":"岁暮怀人其五"}
{"author":"黄景仁","content":"绝忆君家草堂月，往来帆影动帘纹。知君五载杭州住，一梦西湖一见君。","dynasty":"清代","title":"岁暮怀人其六"}
{"author":"黄景仁","content":"梦回小驿一灯红，四面腥吹草木风。身似乱山穷塞长，月明挥泪角声中。","dynasty":"清代","title":"核桃园夜起"}
{"author":"黄景仁","content":"并州作客意如何，石调重闻掩泪多。回首燕山五年住，一声如听故乡歌。","dynasty":"清代","title":"徐沟蔡明府予嘉斋头闻燕歌有感"}
{"author":"黄景仁","content":"客有不乐游广陵，卧看八月秋涛兴。伟哉造物此巨观，海水直挟心飞腾。瀴溟万万夙未届，对此茫茫八埏隘。才见银山动地来，已将赤岸浮天外。砰岩磓岳万穴号，雌呿雄吟六节摇。岂其乾坤果呼吸，乃与晦朔为盈消。殷天怒为排山入，转眼西追日轮及。一信将无渤澥空，再来或恐鸿濛湿。唱歌踏浪输吴侬，曾赍何物邀海童。答言三千水犀弩，至今犹敢撄其锋。我思此语等儿戏，员也英灵实南避。只合回头撼越山，那因抉目仇吴地。吴颠越蹶曾几时，前胥后种谁见知。潮生潮落自终古，我欲停杯一问之。","dynasty":"清代","title":"观潮行"}
{"author":"黄景仁","content":"杨花飞，游丝飏，两地相逢不相让。毕竟杨花性更柔，因风复上杨枝上。游丝一缕当空垂，欲落不落花蕤蕤。须臾驻向花阴去，有意寻之不知处。杨花飘荡丝缠绵，游子心伤望远天。寄语高楼休极目，鸟啼花落自年年。","dynasty":"清代","title":"春昼曲"}
{"author":"黄景仁","content":"先生卓然坐虎皮，旁罗宾从皆瑰奇。珠光剑气纷陆离，贡之玉堂当世希。如余卷曲樗散资，不可无一聊备遗。公言我欲拂拭之，金沙同冶吾能治。退而喜也心然疑，指胸兀兀前致词。嗟哉小子幼苦饥，典书易米供衰慈。草间咄咄哦恶诗，自为其知曾无师。公名束发心已知，三千里外无见期。义兴两龚语我私，言公相士无成规。扫门求见君无迟，我时唯唯神魂驰。聚米不遂徒嗟咨，朅来乞食江之湄。头如蓬葆衣尘缁，日日面壁愁孤羁。忽闻公至乐不支，径尔投刺趋阶墀，不用温简揖路歧。豁然霁色云雾披，意气倾倒山可移。诱我力学言如饴，感激真乃零涕洟。宾朋暇日罗盘卮，墙头酒过梁果垂。忘情略分兼娱嬉，公也环顾掀髯髭，不惜百妍间一媸。于时岁景穷崦嵫，寒灰忽尔逢春熙。恩遇已极心转危，一身块然百不宜。两手只解霜螯持，漂零落魄志业隳。渐恐化雨难为施，他时荆栎从芟夷。即是此日牛医儿，虽然一事愿脱锥，长谢乃敢终其辞。假如公有烟霞思，此必弟子相追随。前驱猿猱后麇麋，携囊入云采苓芝。剥刷幽怪穷险巇，佐公巨笔挥淋漓。此则不敢多让谁，公闻此言顾我嘻。小子狂矣言无稽，言虽无稽心不欺。春葵只有倾阳枝，作诗呈公公解颐，谓我诗笔犹可为。十年吟苦霜鬓丝，一编吐气今其时。","dynasty":"清代","title":"上朱笥河先生"}
{"author":"黄景仁","content":"山僧篝火登佛楼，登箧示我前朝物。水田一袭镂彩成，光焰至今犹未歇。岭猿睥睨山禽惊，想见一骑中官擎。当时佞佛成阃教，九莲衍得椒房名。昭华宠占六宫冠，十方建寺谁能争。是日君心眷如意，宛转星前誓神器。久看幻海漫阴氛，可柰廷臣与家事。神庙移归玉合空，百劫难添蠹余字。从可添丝绣佛龛，谁教结习犹眈眈。渐报蛾群起河北，尚闻芦税赐淮南。转眼身肥不能走，贼前请命嗟何有。可怜佛远呼不闻，有福祈来付杯酒。洛阳宫殿安在哉，珠襦玉匣飞成灰。犹余此物镇初地，空山阅得沧桑来。君不见南朝三百六十寺，至今一一荒烟里。又不见萧梁同泰何崔巍，朝闻舍身夕被围。铜驼荆棘寻常见，何论区区一衲衣。","dynasty":"清代","title":"慈光寺前明郑贵妃袈裟歌"}
{"author":"黄景仁","content":"眼界彻上下，忠义不可逃。大觉上上乘，立脚宜坚牢。明季益然师，大节丘山高。夙业秉奇慧，四大穷秋毫。偶然俯尘世，怨水流滔滔。置身君父间，穷数百六遭。二十举孝廉，抚事心忉忉。愤此蛾子蠢，发箧穷豹韬。永嘉渡仓卒，内难纷如氂。奇祸知不远，手少尺柄操。倾家结流亡，破胆同煎熬。杭睦越峤户，浙水为长濠。一一聚米筹，夜卧常枕韬。建业一失守，奋呼骤霜䬞。思文入汀漳，遥应鸣金鼛。草间拜郎爵，转战折戟𢧴。一举事不成，天命堪哀嗷。扬帆度浙海，草草押旌旄。军中援司马，慷慨君恩叨。左支复右绌，丝尽不可缫。填海有精卫，负陆无巨鳌。胶舟再沦覆，只影窜棘蒿。全身入西竺，从此离尘嚣。诛茅吴山颠，樾黑峰㟹嶆。疮瘢洗涧瀑，剑术教猿猱。夜诵感石裂，泉声应嘈嘈。接食鸟入手，食罢仍翔翱。灵异难殚述，一二传无謟。从子故乡来，短衣缚祇裯。迎之返黄海，卓锡观云涛。中途与相约，归可语尔曹。五日当过我，相待留浊醪。如期众毕集，语意悲且豪。长歌以当哭，歌旨拟楚《骚》。歌罢起如室，众意皆惊慅。排闼入相视，趺坐衣垂绦。呼之已圆寂，是日风怒饕。挂壁何所有，血污留战袍。始知西来旨，成佛不放刀。朴实得头地，可与群魔鏖。低眉与努目，一理事不劳。感激壮士心，闻者皆悲号。曾传瘗塔所，即在兹山皋。万索不可得，但见狐鼠嗥。嗟嗟长虹气，深闭林橚糁。空山一俯仰，荐尔无溪毛。","dynasty":"清代","title":"黄山寻益然和尚塔不得偕邵二云作"}
{"author":"黄景仁","content":"玉露零阶叶飘井，巢燕差池去无影。别路三千紫塞长，秋风一夜乌衣冷。可怜欲别更徘徊，暮气繁华眼倦开。易主楼台常似梦，依人心事总如灰。珠帘十二斜阳下，凄凉几阅流红卸。昔日抛花散绮筵，此时掠草辞歌榭。海国回头雾百重，可应魂恋旧房栊。玉京臂冷红丝断，神女钗归锦合空。亦有江南未归客，年年社日曾相识。故家子弟半飘零，芦花满地头俱白。朱雀航边伴侣稀，郁金堂上故巢非。抛残一样新团扇，辛苦三春旧舞衣。感恩几辈同关盼，忍待明年更相见。一任泥抛落月梁，那堪门掩无人院。伯劳东去雁南来，百遍相呼誓不回。天空自有低飞处，不是同心莫浪猜。","dynasty":"清代","title":"归燕曲"}
{"author":"黄景仁","content":"铁花已绣支祈胶，闪尸罔象逃鞭鞘。文命治水河精教，玉斗熨胸星冠䫜。梦中饮河不用瓟，庚辰亥竖供趟䞴。奚仲挟策驱轕轇，趋风白水躬曲包。玄圭乃得天贶佼，娶涂旧国山峣峣。日暮失嗣心孔怓，祥狐候立风尾捎。南妾歌始正不咬，出门那顾儿啼𠿈。台桑莽莽云气窙，断山出脉水纳脬，蠙珠吐孕璞剖胞。精焰浮烁波蒸炰，作贡用逐橘柚包。日月拱璧霓垂旓，典瑞辑玉争来䞭。乐作言产兼沂巢，趋风振佩敛衽䘯。峨峨冠冕参闾爻，更摄荒邈来圻郊。贯胸长肱目或𠣑，操蛇衣卉颜涂𪏶。兜离僸𠇱声呶呶，窫窳首龙雕题鲛。或乘飞黄发垂髾，或乘驺吾驾神蛟。千诡万状穷撮抄，各望声教奔如麃。有不用命遭击掊，汪罔骨轴专车抛。桐柳血漉谷不苞，省方用代重瞳庖。威爽万劫留岩坳，越三载会山登茅。记传两地争譊譊，编年冢竹差不淆。辛壬癸甲史笔㺜，两日生子后所嘲。众论概勿深推敲，黄熊怒气余咆哮。鳖躯鹿足驱银泡，女娲化石立地胶。风荡日晕微晴窅，宫殿相望同豁庨。承尘玉座垂蟏蛸，松耶柏耶虬龙梢。岁时杂沓神巫跑，罗列百戏喧钟铙。肥羊满羫牛折尥，至今熊白忌荐肴。余怆尚与人心交，灵旗肃肃风䫸䫸，送迎曲短神无聱。","dynasty":"清代","title":"涂山禹庙"}
{"author":"黄景仁","content":"来鸿去燕江干路，露宿风飞各朝暮。多时相失万里云，忽又相逢不相顾。吁嗟吾辈有底忙，怅好年华此愁度。君饮新安水，我客钱塘城。风岩水穴每独往，此间但恨无君行。君下严陵滩，我上富春郭。日日看山不见君，咫尺烟波已成错。卸装孤馆开君书，知君去才三日余。君行尽是我行处，一路见我题诗无。吴山越水两迎送，今夜追君惟有梦。","dynasty":"清代","title":"稚存从新安归而余方自武陵来新安相失于道作此寄之"}
{"author":"黄景仁","content":"句金之坛闲有陵，云可度世而上升。东南一窍辟地肺，绵延休气时云腾。华阳玉碣闭千载，登空有蹻谁其乘。我生梦见且未得，君有仙骨君先登。神君抗手不复顾，曲城阊阖呼可膺。江山文藻待洗刷，乘风欲去何由能。谴诃元放叱抱朴，笑彼过客如风镫。丛花匹练俯下界，幻作组绣罗君膺。归来脱袖出奇句，是何光气谁依凭。试听掷地响金石，不然扪字生圭棱。竹坟篆鼎披诘屈，冰车铁马驱凌兢。星枝落笔芒四射，虹血漉剑斑初凝。不愁呕心鉥肝肾，云梦八九胸浮蒸。始知名山助才力，技至此矣胡能称。灵蛇荆璧家所握，嘈囋众响喧蛙蝇。君其一出空所见，始以赫日消春冰。由来文章贵瑰傀，肯袭蹊径循畦塍。《云君》《山鬼》义斯正，墨兵蒙寇言差恒。云奇岂复古人过，况以常语相因仍。长庚星死玉楼召，此事让君三折肱。参之韩杜得沈奡，大厥门户归高曾。游山读书更十载，恐绝来者难攀承。我方兀兀弄铅椠，方幅偪仄无尺缯。惠连得句自吟赏，束晰漫语丛讥惩。谬逢作者癖痂嗜，积气得吐相夸矜。忆从去春枉君作，迟久不报理讵应。苦缘望气已辟易，疲军再鼓嗟难兴。倾心倒意讵能默，聊用撮壤崇山层。自知俗骨不能换，烦君汲引抛长绳。朗吟偕访旧游去，挈我骑二茆龙升。","dynasty":"清代","title":"孙薇隐自句曲归以诗示辄题于端即和其春日枉赠之作"}
{"author":"黄景仁","content":"颜家世宝鲁公印，我初见之光夺矑。倚天柱地赤文两，铜八分广径亦如。何论仓籀孰秦汉，招摇输金造化炉。公之灵爽照千古，洞天琳腴结蕊珠。英英握拳透爪力，侃侃正士端人书。相当印印锥罢画，小署纸尾腥红朱。初疑砥罢卢奕面，泪痕血渍交模糊。不然老臣忠义胆，一腔色正离方朱。当时河北廿四郡，大名独邀天子呼。世称鲁公不姓氏，况千载后鲰生乎。口噤遑敢以手摸，触著恐犯蛟螭衙。颇嫌官诰尚书印，九叠盘曲伤形模。虽然物以人重耳，以此较彼徒区区。诗成更乞印一纸，佩作肘后龙威符。要扶心脏作正气，魂梦不敢流荒诬。复愁雷电忽下取，神物一失如亡逋。","dynasty":"清代","title":"颜鲁公名印歌"}
{"author":"黄景仁","content":"秋窗夜凉镫一粟，日南坊西数椽屋。客心羁孤不可论，忽有故人书在门。书词悱恻纸黯惨，曾洗巨浪倾昆仑。河关阻越两年别，展翰披缄转愁绝。洪生倔强百不谙，只解故纸驱银蟫。自餐脱粟厚亲养，俭岁襆被游江潭。孙郎下笔妙心孔，百炼枯肠泻真汞。寄我新成《病妇诗》，不特才豪亦情种。鹤笼凤笯两不聊，怜我塌翅为解嘲。老亲弱子感温问，古意分明见方寸。入世无妨醒是狂，谋生敢道贫非病。燕山九月飞雪花，日日典衣归酒家。闻钟偶一揽清镜，面上薄已污尘沙。插标卖赋愁绝倒，臣朔苦长时不饱。织锦偏输新样工，论文每叹清才少。春风野火句全删，今日长安住较难。故人迟我作长句，须在匡山读书处。","dynasty":"清代","title":"得稚存渊如昼却寄"}
{"author":"黄景仁","content":"城南有高亭，亭与城相向。城雉衔西山，走青嶂。残云时一白，破碎失山状。对山开长筵，兴酣酒力王。中有清气通，逌然发高唱。入座皆俊物，能容我跌宕。转嫌眼界窄，三面碍屏障。欲撤不可得，悄焉思远飏。疾觅快马骑，径去不复让。岂困困酒逸，略似放翁放。一里得高台，于此足辽旷。野风四面合，始觉所居亢。尺五韦杜天，幕我作行帐。城远随野阔，一线空烟漾。入云翻冻旗，暮角隐悲壮。北眺瓦一垤，万户走鳞浪。倏被暝色催，几处远镫亮。九门将传钥，三殿久散仗。而我此徘徊，清绝转凄怆。回忆亭中人，不见此台上。兴至各有适，何必两相望。抚景伤我心，愿托陶家葬。去去应复来，行行重惆怅。","dynasty":"清代","title":"雪后集陶然亭先归道登黑窑厂"}
{"author":"黄景仁","content":"人言诗妙画难尽，我言是诗皆画境。人言书妙从画参，我言画亦书理兼。云闲董尚书，书法昔无敌。挥写唐人五七言，金壶汁破霞笺色。汉阳太守孙雪居，力追诗意为补图。忽忘笔墨在何许，时见云烟空欲无。咫尺何论万里势，萧瑟苍茫极能事。是书是画两不分，呵成一片青霞气。汉阳烟树连晴川，两公宦游争后先。我亦楼头访崔颢，昔人不见心茫然。古人多少登楼客，名籍谁应跨鹤仙。太常先生重毫素，不薄今人尤爱古。寒宵觞客观宝台，墨光酒气相旋舞。我于斯事罕一优，不嫌百读揩昏眸。祇今墨妙知谁似，俯仰人间三百秋。","dynasty":"清代","title":"集吴香亭太常斋见所藏孙雪居董香光书画合册作歌"}
{"author":"黄景仁","content":"一枝梅折孤山麓，冷浸铜瓶汲朝渌。即此便是逋仙魂，变现花前貌如玉。此花只合先生诗，便著言诠都绝俗。玉潭妙手为写真，五百年前阅风烛。石几生云气尚温，吟眸点漆神逾足。一童一鹤犹依依，讵是无情抛骨肉。妻梅谩语如可凭，清供家山问谁录。后人但赏疏影诗，谁知别有相思曲。老去高情寄托深，几株留伴坟前竹。何当唤起图中人，茗话寒宵瀹甘菊。","dynasty":"清代","title":"腊月廿五日饮翁学士宝苏斋题钱舜举画林和靖小像用苏韵"}
{"author":"俞文豹","content":"小梅幽绝。向冰谷深深，云阴幕幕。饱阅年华，惯韵冷淡，只恁清臞风骨。任他万红千紫，句引狂蜂游蝶。惟只共、竹和松，同傲岁寒霜雪。喜得。化工力。移根上苑，向阳和培植。题品还经，孤山处士，许共高人攀折。一枝垂垂欲放，只等春风披拂。待叶底、结青青，恰是和羹时节。","dynasty":"宋代","title":"喜迁莺"}
{"author":"俞文豹","content":"脚根须管虚中实，眼界当於窄处宽。","dynasty":"宋代","title":"句"}
{"author":"俞文豹","content":"在象数前钟鼻眼，出嚣尘外铸形模。传香到手亲曾见，全胜人看博古图。","dynasty":"宋代","title":"徐进斋得古铜香炉具象鼻眼博古图谓之象鬲属"}
{"author":"俞文豹","content":"可笑春蚕有许痴，年年辛苦为他谁。恰如贫女飞梭了，挂估何曾有一丝。","dynasty":"宋代","title":"余有三恨一无子二无助三无成抱北苦心娱以文"}
{"author":"俞文豹","content":"天下奈何无可问，世皆如此有谁听。为侬指点春知处，惟有垂扬眼独青。","dynasty":"宋代","title":"余有三恨一无子二无助三无成抱北苦心娱以文"}
{"author":"俞文豹","content":"愿得身游海外天，蓬莱顶上觅沈笺。为君唤起槐安梦，细读南华内外篇。","dynasty":"宋代","title":"徐进斋得古铜香炉具象鼻眼博古图谓之象鬲属余赋之虽不足言诗聊记曾见其二"}
{"author":"俞文豹","content":"天不奈何无可问，世皆如此有谁听。为侬指点春知处，惟有垂杨眼独青。","dynasty":"宋代","title":"余有三恨一无子二无助三无成抱兹苦心娱以文字既绝笔于斯录复长吟以系之其二"}
{"author":"钟嗣成","content":"四时佳兴春梅花漏泄阳和信，才残腊又新春。东风北岸冰消尽。元夜过，社日临，中和近。天气氤氲，花柳精神。驾香轮，驰玉勒，醉游人。清明过了，飞絮纷纷。隔孤村，闻杜宇，怨东君。叹芳辰，已三分，二分流水一分尘。寂寂落花伤暮景，萋萋芳草怕黄昏。夏清和天气逢初夏，更何处觅韶华！端阳过了炎威乍。藤枕攲，翠簟铺，纱幮挂。住处清佳，绝去喧哗。近深林，烹嫩笋，煮新茶。披襟散发，沉李浮瓜。引莲筒，斟竹叶，看荷花。羡归鸦，趁残霞，暮云呈巧月如牙。静夜凉生深院宇，熏风吹透碧窗纱。秋梧飘一叶知时候，凉气应暑潜收。楼头乞巧传闻旧。玉露冷，银汉明，金飙透。大火西流，明月中秋。气萧条，光皎洁，景清幽。重阳近也，佳节堪酬！菊初簪，萸旋插，酒新篘。且登楼，试凝眸，眼前景物堪追游。远水长天同一色，白蘋红叶满汀洲。冬鸳鸯瓦冷霜华重，渐凛冽酿寒冬。重帘不卷金钩控。天气严，风力威，冰撕冻。律应黄钟，绣线添红。日迎长，云纪瑞，岁成功。彤云遍野，瑞雪漫空。压寒梅，欺劲竹，秀孤松。谢天公，庆时丰，烧残爆竹一年终。万物静观皆自得，四时佳兴与人同。四景风熏风起自青蘋外，应时候自南来，此身如在清凉界。尘虑绝，天地宽，胸襟快。柳榭花台。杏脸桃腮。手相携，心厮爱，意同谐。偏宜出格，付与多才。捧银荷，沉玉李，列金钗。簟舒开，枕相挨，吹将爽气透吟怀。雪体冰肌消盛暑，也胜宋玉在兰台。花千红万紫都争放，要占断早春光。一枝分付娇相向。晓露浓，昼日长，和风荡。院粉宫黄，国色天香。逞娇柔，增秀媚，竞芬芳。只愁暮晚，风雨相妨。爱芳姿，付密意，动情肠。向回廊，傍华堂，高烧银烛照红妆。遇景逢时随意赏，也胜潘岳在河阳。雪是谁家剪下琼花瓣？飞六出遍长安。琼楼玉宇连霄汉。素练飘，缟带悬，银杯散。柳絮凋残，蝶翅翩翻。洒歌楼，添酒价，助吟坛。壶天莹彻，身地清闲。泛霞觞，歌《水调》，拥云鬟。共开颜，且汤寒，兴来未放酒杯干。明日探梅应未晚，也胜和靖在孤山。月一轮皓月明如昼，但得意是中秋。倒悬玉镜无尘垢。皓彩浮，素影澄，清光透。皓齿明眸，粉面油头。点花牌，行酒令，递诗筹。词林艺苑，舞态歌喉。共鸳朋，谐凤友，效鸾俦。既无忧，又无愁，蟾光长愿照金瓯。天上姮娥人世有，也胜瘐亮在南楼！四福富祖宗积德合兴旺，民富室住高堂。钱财广盛根基壮。快斡旋，会攒积，能生放。解库槽房，碾磨油坊。锦千箱，珠论斗，米盈仓。逢时遇节，弄斝传觞。待佳宾，开绮宴，出红妆。奏笙簧，按宫商，金钗十二列成行。瑞霭迎门车马闹，春风满座绮罗香。贵紫袍象简黄金带，算都是命安排。风云庆会逢亨泰。历练深，委用多，升除快。日转千阶，位至三台。判南衙，开北省，任西台。绣衣持节，宝剑金牌。拯民危，除吏弊，救天灾。有奇才，会区画，一官未尽一官来。冶国安民勋业显，封妻荫子品资该。福前生造物安排定，今世里享安荣。算来有福皆由命。门第高，品道增，簪缨盛。四海清宁，五谷丰登。好门庭，能受用，会施呈。显荣父祖，感谢神明。遇良辰，逢美景，叙欢情。有才能，有名声，正宜白发看升平。身地不占风水好，心田留与子孙耕。寿晓来云外长庚现，浮瑞霭溢祥烟。今朝来赴蟠桃宴。挂寿星，点画烛，焚香篆。广列华筵，共捧金船。庆生辰，加禄算，受皇宣。蓬莱未远，松柏齐坚。弟兄和，夫妇乐，子孙贤。降群仙，驾云轩，鹤随鸾凤下遥天。但愿长生人不老，更祈遐算寿千年。四情悲昨宵雨洒湘筠翠，都做了泪沾衣。只因心上闲萦系。眉黛攒，梦寐多，肝肠碎。懊恨花飞，断送春归。碧天低，残月坠，断云迷。琵琶怨感，襟袖淋漓。漏声长，人信杳，雁书稀。病尫羸，痛伤悲，千行垂了万行垂。罗帕淹残重想起，不禁枝上杜鹃啼。欢春风尽日闲庭院，人美丽正芳年。时常笑显桃花面。翠袖揎，玉笋呈，金杯劝。月殿婵娟，洛浦神仙，脸霞鲜，眉月偃，鬓云偏。同携素手，并倚香肩。舞风前，歌月底，醉花边。好姻缘，喜团圆，绮罗丛里笑声喧。百岁光阴能有几？四时欢乐不论钱。离鸟啼花落残春候，人去也意难留。别杯未举愁先透。天气晴，柳色新，山容秀。芳草汀洲，古木林丘，晚催归，啼杜宇，叫车勾輈。空房自守，雨泪难收。痛伤心，愁极目，懒回头。上危楼，望行舟，夕阳西下水东流。准备香罗淹泪眼，安排锦字寄新愁。合昨宵疑怪灯花爆，应好梦在今朝，朱檐灵鹊连声啅。恨间别，喜会合，添欢笑。月上花梢，人乐春宵。绣房扃，银烛灭，篆香飘。珠围翠绕，绿嫩红娇。靠鸳帷，倚凤枕，拥鲛绡。逞妖娆，共柔薄，溶溶粉汗未全消。绿柳阴中莺燕友，碧桃花下凤鸾交。四别叙别从来别恨曾经惯，都不似这今番。汪洋闷海无边岸。痛感伤，谩喷咽，空嗟叹。倦听阳关，懒上征鞍。口慵开，心似醉，泪难干。千般懊恼，万种愁烦。这番别，明日去，甚时还？晚风闲，暮云残，鸾笺欲寄雁惊寒。坐处忧愁行处懒，别时容易见时难。恨别风流得遇鸾凰配，恰比翼便双飞。彩云易散琉璃脆。没揣地钗股折，厮琅地宝镜亏，扑通地银瓶坠。香冷金猊，烛暗罗帏。子剌地搅断离肠，扑速地淹残泪眼，吃答地锁定愁眉。天高雁杳，月皎乌飞。暂别离，且宁耐，好将息。你心知，我诚实，有情谁怕隔年期。去后须凭灯报喜，来时长听马频嘶。寄别长江有尽愁无尽，空目断楚天云。人来得纸真实信。亲手开，在意读，从头认。织锦回文，带草连真。意诚实，心想念，话殷勤。佳期未准，愁黛常颦。怨青春，捱白昼，怕黄昏。叙寒温，问原因，断肠人寄断肠人。锦字香沾新泪粉，彩笺红渍旧啼痕。忆别自从当日相别后，才提起泪先流。有时偷揾春衫袖。向夜深，绣枕边，都湮透。独抱衾裯，谩想温柔。两家心，千种恨，一般愁。情怀渺渺，魂梦悠悠。水山遥，鱼雁杳，雨云收。见无由，恨相逐，黄昏半夜五更头。在后相逢虽是有，眼前烦恼几时休。","dynasty":"元代","title":"【南吕】骂玉郎过感皇恩采茶歌_四时佳兴春"}
{"author":"钟嗣成","content":"平生湖海少知音，几曲宫商大用心，百年光景还争甚？空赢得雪鬓侵。跨仙禽路绕云深。欲挂坟前剑，重听膝上琴。漫携琴载酒相寻。","dynasty":"元代","tags":"怀念，友人，同情，述志","title":"凌波仙·吊乔梦符"}
{"author":"钟嗣成","content":"采薇首阳空忍饥，枉了争闲气。试问屈原醒，争似渊明醉？早寻个稳便处闲坐地。伯牙去寻钟子期，讲论琴中意。高山流水声，谁是知音的？早寻个稳便处闲坐地。五湖去来越范蠡，甘作烟波计。功成心自闲，名遂心先退，早寻个稳便处闲坐地。楚狂接舆歌凤兮，见人忙回避。固知势利心，岂识高贤意？早寻个稳便处闲坐地。到头那知谁是谁，倏忽人间世。百年有限身，三寸元阳气，早寻个稳便处闲坐地。秀才饱学一肚皮，要占登科记。假饶七步才，未到三公位，早寻个稳便处闲坐地。古今尽成闲是非，翻覆兴和废。休夸韩信功，谩说陈平智，早寻个稳便处闲坐地。凤凰燕雀一处飞，玉石俱同类。分甚高共低，辨甚真和伪？早寻个稳便处闲坐地。道人淡然心似灰，酒色俱无意。绝交鹦鹉杯，退佃鸳鸯被，早寻个稳便处闲坐地。利名假饶争到底，争得成何济。谁为刎颈交，那是安窠计？早寻个稳便处闲坐地。","dynasty":"元代","title":"【双调】清江引_采薇首阳空"}
{"author":"钟嗣成","content":"自序丑斋生居天地间，禀受阴阳气。既为男子体，须入世俗机。所事堪宜，件件可咱家意。子为评跋上惹是非。折莫旧友新知，才见了着人笑起。【梁州】子为外貌儿不中抬举，因此内才儿不得便宜。半生未得文章力，空自胸藏锦绣，口唾珠玑。争奈灰容土貌，缺齿重颏，更兼着细眼单眉，人中短髭鬓稀稀。那里取陈平般冠玉精神，何晏般风流面皮，那里取潘安般俊俏容仪？自知，就里。清晨倦把青鸾对，恨煞爷娘不争气。有一日黄榜招收丑陋的，准拟夺魁。【隔尾】有时节软乌纱抓扎起钻天髻，于皂靴出落着籁地衣。向晚乘闲后门立，猛可地笑起。似一个甚的？恰便似现世钟馗唬不杀鬼。【牧羊关】冠不正相知罪，貌不扬怨恨谁？那里也尊瞻视貌重招威！枕上寻思，心头怒起。空长三千岁，暗想九千回。恰便似木上节难镑刨，胎中疾没药医。【贺新郎】世间能走的不能飞，饶你千件千宜，百伶百俐。闲中解尽其中意，暗地里自恁解释，倦闲游出塞临池。临池鱼恐坠，出塞雁惊飞，入园林，俗鸟应回避。生前难入画，死后不留题。【隔尾】写神的要得丹青意，子怕你巧笔难传造化机。不打草两般儿可同类。法刀鞘依着格式，妆鬼的添上嘴鼻，眼巧何须样子比。【哭皇天】饶你有拿雾艺冲天计，诛龙局段打凤机。近来论世态，世态有高低。有钱的高贵，无钱的低微。哪里问风流子弟？折末颜如灌口，貌赛神仙，洞宾出世，宋玉重生，设答了镘的，梦撒了寮丁，他采你也不见得。任自论黄数黑，谈说是非。【乌在啼】一个斩蚊龙秀士为高第，升堂室古今谁及。一个射金钱武士为夫婿，韬略无敌，武艺深知。丑和好自有是和非，文和武便是傍州例。有鉴识，无嗔讳，自花白寸心不昧，若说谎上帝应知。【收尾】常记得半窗夜雨灯初昧，一枕秋风梦未回。见一人，请相会，道咱家，必高贵。既通儒，又通吏，既通疏，更精细。一时间，失商议，既成形，悔不及。子教你，请俸给，子孙多，夫妇宜。货财充，仓凛实，禄福增，寿算齐。我特来，告你知，暂相别，恕情罪。叹息了几声，懊悔了一会。觉来时记得，记得他是谁？原来是不做美当年的捏胎鬼。","dynasty":"元代","title":"【南吕】一枝花_自序丑斋生"}
{"author":"钟嗣成","content":"菊栽栗里晋渊明，瓜种青门汉邵平，爱月香水影林和靖，忆莼鲈张季鹰，占清高总是虚名。光禄酒扶头醉，大官羊带尾撑，他也过平生。灯前抚剑听鸡声，月下吹箫引凤鸣。功名两字原无命，学神仙又不成，叹吴侬何处归耕？日月闲中过，风波梦里惊，造物无情。吊宫大用豁然胸次扫尘埃，久矣声名播省台。先生志在乾坤外，敢嫌他天地窄，辞章压倒元白。凭心地，据手策，是无比英才。吊郑德辉乾坤膏馥润肌肤，锦绣文章满肺腑。笔端写出惊人句，解翻腾今是古，词坛老将输伏。翰林风月，梨园乐府，端的是曾下功夫。吊全志甫心交原不问亲疏，契饮哪能较有无？谁知一上金陵路，叹亡之命矣夫！梦西湖何不归欤？魂来处，返故居，比梅花想更清癯。吊范子英诗题雁塔写秋空，酒满觥船棹晚风。诗筹酒令闲吟咏，占文场第一功，扫千军笔阵元戎。龙蛇梦，孤兔踪，半生来弹铗声中。吊曾瑞卿江湖儒土慕高名，市井儿童诵瑞卿。衣冠济楚人钦敬，更心无宠辱惊，乐幽闲不解趋承。身如在，死若生，想音容犹见丹青。吊沈和甫五言常写和陶诗，一曲能传冠柳词。半生书法欺颜字，占风流独我师，是梨园南北分司。当时事，仔细思，细思量不似当时。吊鲍吉甫平生词翰在官商，两字推敲付锦囊。耸吟肩有似风魔状，苦劳心呕断肠，视荣华总是干忙。谈音律，论教坊，占断排场。吊陈有父钱塘人物尽飘零，幸有斯人尚老成。为朝元恐负虚星命，凤箫闲鹤梦惊，驾天风直上蓬瀛。芝堂静，蕙帐清，照虚梁落月空明。吊范冰布向歆传业振家声，羲献临池播令名。操焦桐只许知音听，售千金价不轻，有谁知父子才能？冰如玉，玉似冰，比壶天表里澄清。吊施君美道心清净绝无尘，和气雍容自有春。吴山风月收拾尽，一篇篇字字新，但思君赋尽停云。三生梦，百岁身，空只有衰草荒坟。吊黄德润一心似水道为邻，四体如春德润身，风流才调真英俊。轶前车继后尘，漫苍天委任斯人。歧山风，鲁甸麟，时有亨屯。吊沈拱之掀髯得句细推敲，举笔为文善解嘲。天生才艺藏怀抱。叹玉石相混淆，更多逢世事石高石爻。蜂为市，燕有巢，吊夕阳几度荒邻。吊赵君卿闲中展手刻新词，醉后挥毫写旧诗，两般总是龙蛇字。不风流难会此，更文才夙世天资。感夜雨梨花梦，叹秋风两鬓丝，住人间能有多时？吊陈彦实府垣岁月露忠肝，宪幕冰霜岂汗颜？何其意政生谗间，自甘心愿就闲，转回头梦入槐安。后会何时再？英魂甚日还？望东南翘首三山。吊廖弘道人间未得注金瓯，天上先教记玉楼。恨穹苍不与斯文寿，未成名土一丘，叹平生壮志难酬。朝还暮，春又秋，为思君泪满裘。吊睢景臣吟髭捻断为诗魔，醉眼情开被酒酡。半生才便作三闾些，叹翻成薤露歌，等闲间鬓发皤。功名事，岁月过．又待如何？吊吴中立语言辩利扫千兵，心性聪明误半生。莱芜穷又染维摩病，想天公忒世情，使英雄遗恨难平。寒泉净，碧草馨，为发幽冥。吊周仲彬丹墀未知王楼宣，黄士应埋白骨冤。羊肠曲折云更变。料人生亦惘然，叹孤坟落日寒烟。竹下泉声细，梅边月影回，因思君歌舞十全。吊乔梦符平生湖海少知音，几曲宫商大用心。百年光景还争甚？空赢得雪鬓侵！跨仙禽路绕云深。欲挂坟前剑，重听膝上琴，漫携琴载酒相寻。","dynasty":"元代","title":"【双调】凌波仙"}
{"author":"钟嗣成","content":"咏西域吉诚甫是梨园一点文星，西土储英，中夏扬名。胸次天诚，口角河倾，席上风生。吞学海波澜万顷，战词坛甲胄千兵。律按玑衡，声应和铃，乐奏英茎。","dynasty":"元代","title":"【双调】折桂令_咏西域吉诚"}
{"author":"钟嗣成","content":"听不厌鸾笙象板，看不足凤髻蝉鬟。按不住刺史狂，学不得司空惯，常不教粉吝红悭。若不把群花恣意看，饱不了平生饿眼。","dynasty":"元代","title":"【双调】沉醉东风_听不厌鸾笙"}
{"author":"钟嗣成","content":"情夜长四壁人静悄，强把屏山靠。口路楚云深，有梦无著落，俏魂灵险些儿干送了。夜长怎生得睡着，万感萦怀抱。伴人瘦影儿，惟有孤灯照，长吁气一声吹灭了。昨先话儿说甚底，今日都翻悔。直恁铁心肠，不管人瞧神，下场头送了我都是你。","dynasty":"元代","title":"【双调】清江引_情夜长四壁"}
{"author":"钟嗣成","content":"绕前街后街，进大院深宅，怕有那慈悲好善小裙钗，请乞儿一顿饱斋。与乞儿绣副合欢带，与乞儿换副新铺盖，将乞儿携手上阳台，设贫咱波奶奶！俺是悲田院下司，俺是刘九儿宗枝，郑元和俺当日拜为师，传流下莲花落稿子。搠竹杖绕遍莺花市，提灰笔写遍鸳鸯字，打爻槌唱会《鹧鸪词》，穷不了俺风流敬思。风流贫最好，村沙富难交，抬灰泥补砌了旧砖窑，开一个教乞儿市学。裹一顶半新不旧乌纱帽，穿一领半长不短黄麻罩，系一条半联不断皂环绦，做一个穷风月训导。","dynasty":"元代","title":"【正宫】醉太平_绕前街后街"}
{"author":"钟嗣成","content":"钱塘人物尽飘零，赖的斯人尚老成。为朝元恐负虚皇命。凤箫寒，鹤梦惊，驾天风直上蓬瀛。芝堂静，蕙帐清，照虚梁落月空明。","dynasty":"元代","title":"凌波仙"}
{"author":"丘上卿","content":"常将公道选诸生，不是鸳鸿不得名。天上宴回联步武，禁中麻出满寰瀛。簪裾尽过前贤贵，门馆仍叨旧学荣。看著凤池相继入，都堂那肯滞关营。","dynasty":"唐代","title":"和主司王起（一作和主司酬周侍郎）"}
{"author":"杨敬述","content":"山中别有神仙地，屈曲幽深碧涧垂。岩前暂驻黄金辇，席上还飞白玉卮。远近风泉俱合杂，高低云石共参差。林壑偏能留睿赏，长天莫遽下丹曦。","dynasty":"唐代","title":"奉和圣制夏日游石淙山"}
{"author":"薛曜","content":"朔风扣群木，严霜凋百草。借问月中人，安得长不老。","dynasty":"唐代","title":"子夜冬歌"}
{"author":"薛曜","content":"玉洞幽寻更是天，朱霞绿景镇韶年。飞花藉藉迷行路，啭鸟遥遥作管弦。雾隐长林成翠幄，风吹细雨即虹泉。此中碧酒恒参圣，浪道昆山别有仙。","dynasty":"唐代","title":"奉和圣制夏日游石淙山"}
{"author":"薛曜","content":"星精龙种竞腾骧，双眼黄金紫艳光。一朝逢遇升平代，伏皂衔图事帝王。我皇盛德苞六宇，俗泰时和虞石拊。昔闻九代有馀名，今日百兽先来舞。钩陈周卫俨旌旄，钟鎛陶匏声殷地。承云嘈囋骇日灵，调露铿鈜动天驷。奔尘飞箭若麟螭，蹑景追风忽见知。咀衔拉铁并权奇，被服雕章何陆离。紫玉鸣珂临宝镫，青丝彩络带金羁。随歌鼓而电惊，逐丸剑而飙驰。态聚ey还急，骄凝骤不移。光敌白日下，气拥绿烟垂。婉转盘跚殊未已，悬空步骤红尘起。惊凫翔鹭不堪俦，矫凤回鸾那足拟。蘅垂桂裛香氛氲，长鸣汗血尽浮云。不辞辛苦来东道，只为箫韶朝夕闻。阊阖间，玉台侧，承恩煦兮生光色。鸾锵锵，车翼翼，备国容兮为戎饰。充云翘兮天子庭，荷日用兮情无极。吉良乘兮一千岁，神是得兮天地期。大易占云南山寿，zazb共乐圣明时。","dynasty":"唐代","title":"舞马篇"}
{"author":"薛曜","content":"重关钟漏通，夕敞凤凰宫。双阙祥烟里，千门明月中。酒杯浮湛露，歌曲唱流风。侍臣咸醉止，恒惭恩遇崇。","dynasty":"唐代","title":"正夜侍宴应诏（《英华》作正月望夜上阳宫侍宴应制）"}
{"author":"薛曜","content":"洛阳陌上多离别，蓬莱山下足波潮。碧海桑田何处在，笙歌一听一遥遥。","dynasty":"唐代","title":"送道士入天台"}
{"author":"薛曜","content":"珠阙昆山远，银宫涨海悬。送君从此路，城郭几千年。云雾含丹景，桑麻覆细田。笙歌未尽曲，风驭独泠然。","dynasty":"唐代","title":"登绵州富乐山别李道士策"}
{"author":"薛曜","content":"菊浦桃源瞰九城，鸾歌凤啸忽将迎。千岩杂树云霞色，百道流泉风雨声。上客由来轩盖重，幽人自觉薜萝轻。疑是昔年栖息地，山中日暮有馀情。","dynasty":"唐代","title":"九城寻山水"}
{"author":"薛曜","content":"昔掩佳城路，曾惊壑易迁。今接宜都里，翻疑海作田。镂鼎名应大，生金字不传。风飙吹白日，罗绮拭黄泉。象凤笙留国，成龙剑上天。长乐移新垄，咸阳失旧阡。川流徒漫漫，神理竟绵绵。伫见飞来鹤，沈嗟不学仙。","dynasty":"唐代","title":"邙山古意"}
{"author":"薛曜","content":"重关钟漏通，夕敞凤皇宫。双阙祥烟里，千门明月中。酒杯浮湛露，歌曲唱流风。侍臣咸醉止，恒惭恩遇崇。","dynasty":"唐代","title":"正夜侍宴应诏"}
{"author":"方千里","content":"长空淡碧，素魄凝辉，星斗寒相射。凤楼鸳瓦。天风动，冉冉珮环高下。歌清韵雅。对好景、芳樽满把。花雾浓，灯火荧煌，笑语烘兰麝。千斛明珠照夜。况人如图画，明艳容冶。绣巾香帕。归来路，缓逐杏鞯骄马。笙歌散也。愁万炬、绛莲分谢。更漏残，惊听西楼，吹小梅初罢。","dynasty":"宋代","title":"解语花"}
{"author":"方千里","content":"扇留风，冰却暑。夏木阴阴，相对黄鹂语。薄晚轻阴还阁雨。远岸烟深，仿佛菱歌举。燕归来，花落去。几度逢迎，几度伤羁旅。油壁西陵人识否。好约追凉，小舣兼葭浦。","dynasty":"宋代","title":"苏幕遮"}
{"author":"方千里","content":"西北有高楼。淡霭残烟渐渐收。几阵凉风生客袖，飕飕。心逐年华衮衮流。花卉满前头。老懒心情万事休。独倚栏干无一语，回眸。鼓角声中唤起愁。","dynasty":"宋代","title":"南乡子"}
{"author":"方千里","content":"长亭无数，羁客将归，故园换叶。乳鸭随波，轻苹满渚时共唼。接眼春色何穷，更橹声伊轧。思忆前欢，未言心已愁怯。欺鬓吴霜。恨星星、又还盈镊。锦纹鱼素，那堪重翻再阅。粉指香痕依旧，在绣裳鸳箧。多少相思，皱成眉上千叠。","dynasty":"宋代","title":"华胥引"}
{"author":"方千里","content":"晚烟直。池沼波痕皱碧。年芳为、花态柳情。挼粉揉情酿春色。繁华记上国。曾识。倾城幼客，风流是、联句送钩，笺绿绡红递书尺。行云去无迹。念暖响歌台，香雾瑶席。当时谁信盟言食。知一岁离聚，几多间阻，人生如梦寄堠驿。况分散南北。悲恻。万愁积。奈鸾凤欢疏，鱼雁音寂。天涯何处相思极。但目断芳草，恨随塞笛。那堪庭院，更听得，夜雨滴。","dynasty":"宋代","title":"兰陵王"}
{"author":"方千里","content":"菱藕花开来路香。满船丝竹载西凉。波摇发彩粉生光。翡翠双飞寻密浦，鸳鸯浓睡倚回塘。闲情须与酒商量。","dynasty":"宋代","title":"浣沙溪"}
{"author":"方千里","content":"塞云垂地，堤烟重，燕鸿初度江表。露荷风柳向人疏，台榭还清悄。恨脉脉、离情怨晓。相思魂梦银屏小。奈倦客征衣，自遍拂尘埃，玉镜羞照。无限静陌幽坊，追欢寻赏，未落人后先到。少年心事转头空，况老来怀抱。尽绿叶红英过了。离声慵整当时调。问丽质，从憔悴，消减腰围，似郎多少。","dynasty":"宋代","title":"霜叶飞"}
{"author":"方千里","content":"烟湿高花，雨藏低叶，为谁翠消红陨。叹水流波迅。抚艳景、尚有轻阴余润。乳莺啼处路，思归意、泪眼暗忍。青青榆荚满地，纵买闲愁难尽。勾引。正记著年时，乍怯春寒阵阵。小阁幽窗，残妆剩粉，黛眉曾晕。迢递魂梦万里，恨断柔肠寸。知何时重见，空为相思瘦损。","dynasty":"宋代","title":"丁香结"}
{"author":"方千里","content":"刻样衣裳巧刻缯。彩枝环绕万年藤。生香吹透＿蚕冰。嫩水带山娇不断，湿云堆岭腻无声。香肩婀娜许谁凭。","dynasty":"宋代","title":"浣沙溪"}
{"author":"方千里","content":"无数流莺远近飞。垂杨袅袅弄晴晖。断肠声里送春归。鬓影空思香雾湿，袜尘还想步波微。去年花下酒阑时。","dynasty":"宋代","title":"浣沙溪"}
{"author":"方千里","content":"帘筛月影金，风卷杨花雪。天边鸿雁少，音尘绝。春光欲暮，客心归心折。江湖波浪阔。目断家山，料应易过佳节。柔情千点，杜宇枝头血。危肠余寸许，谁能接。眠思梦忆，不似今番切。欲对何人说。搅镜沈吟，瘦来须有差别。","dynasty":"宋代","title":"满路花"}
{"author":"方千里","content":"暮色闻津鼓。烟波碧、数行征雁时度。轻榔聚网，长歌和楫，水村渔户。行人又落天涯，但怅望、高阳伴侣。记旧日、酒卸宫袍，马酬少妾词赋。如今鬓影萧然，相逢似雪，徒话愁苦。芳尘暗陌。残花遍野，岁华空去。垂杨翠拂门径，尚梦想、当时住处。纵早归、绿渐成阴，青娥在否。","dynasty":"宋代","title":"宴清都"}
{"author":"方千里","content":"花骢纵策，制泪掩斜扉。玉炉细袅，鸳被半闲，萧瑟罗帏。银漏声，那更杂、疏疏雨里，此时怀抱谁知。恨凄其。西窗自剪寒花，沈吟暗数归期。最爱深情密意，无限当年，往复诗辞。千万纸。甚近日、人来字渐稀。","dynasty":"宋代","title":"四园竹"}
{"author":"方千里","content":"碧纱窗外黄鹂语，声声似愁春晚。岸柳飘绵，庭花堕雪，惟有平芜如剪。重门尚掩。看风动疏帘，浪铺湘簟。暗想前欢，旧游心事寄诗卷。鳞鸿音信未睹，梦魂寻访后，关山又隔无限。客馆愁思，天涯倦迹，几许良宵展转。闲情意远。记密阁深闺，绣衾罗荐。睡起无人，料应眉黛敛。","dynasty":"宋代","title":"齐天乐"}
{"author":"方千里","content":"溶溶水映娟娟秀。浅约宫妆笼翠袖。舞余杨柳乍萦风，睡起海棠犹带酒。憔悴萧郎缘底瘦。那日花前相见后。西窗疑是故人来，费得罗笺诗几首。","dynasty":"宋代","title":"木兰花"}
{"author":"方千里","content":"正夕阳间，秋光淡，鸳瓦参差华屋。高低帘幕迥，但风摇环珮，细声频触。瘦怯单衣，凉生两袖，零乱庭梧窗竹。相思谁能会，是归程客梦，路谙心熟。况时节黄昏，闲门人静，凭栏身独。欢情何太速。岁华似、飞马驰轻毂。谩自叹、河阳青鬓，苒苒如霜，把菱花、怅然凝目。老去疏狂减，思堕策、小坊幽曲。趁游乐、繁华国。回首无绪，清泪粉于红菽。话愁更堪剪烛。","dynasty":"宋代","title":"大酺"}
{"author":"方千里","content":"凌波台畔花如剪，几点吴霜。烟淡云黄。东阁何人见晚妆。江南春近书千里，谁寄清香。别墅横塘。鼓角声中又夕阳。","dynasty":"宋代","title":"丑奴儿"}
{"author":"方千里","content":"锦城春色移根，丽姿迥压江南地。琼酥拂脸，彩云满袖，群芳羞避。双燕来时，暮寒庭院，雨藏烟闭。正□□未足，宫妆尚怯，还轻洒胭脂泪。长是欢游花底。怕东风、陡成怨吹。高烧银烛，梁州催按，歌声渐起。绿态多慵，红情不语，动摇人意。算吴宫独步，昭阳第一，可依稀比。","dynasty":"宋代","title":"水龙吟（海棠）"}
{"author":"方千里","content":"看流莺度柳，似急响、金梭飞掷。护巢占泥，翩翩飞燕翼。昨梦前迹。暗数欢娱处，艳花幽草，纵冶游南国。芳心荡漾如波泽。系马青门，停车紫陌。年华转头堪惜。奈离襟别袂，容易疏隔。人间春寂。谩云容暮碧。远水沈双鲤、无信息。天涯渐老羁客。叹良宵漏断，独眠愁极。吴霜皎、半侵华帻。谁复省十载，匀得晕粉，髻倾鬟侧。相思意、不离潮汐。想旧家、接酒巡歌计，今难再得。","dynasty":"宋代","title":"六丑"}
{"author":"方千里","content":"花台响彻歌声暖。白日林中短。春心摇荡客魂消。搓粉揉香排比、一团娇。重来犹自寻芳径。吹鬓东风影。步金莲处绿苔封。不见彩云双袖、舞惊鸿。","dynasty":"宋代","title":"虞美人"}
{"author":"方千里","content":"庭院雨晴，倚斜照、睡余双鹜。正学染修蛾，官柳细匀黛绿。绣帘半卷，透笑语、琐窗华屋。带脆声咽韵，远近时闻丝竹。乍著单衣，才拈圆扇，气候暄燠。趁骄马香车，同按绣坊画曲。人生如寄，浪勤耳目。归醉乡，犹胜旅情愁独。","dynasty":"宋代","title":"蕙兰芳"}
{"author":"方千里","content":"一搦腰肢初见后。恰似娉婷，十五藏朱牖。春色恼人浓抵酒。风前脉脉如招手。黛染修眉蛾绿透。态婉仪闲，自是闺房秀。堪惜年华同转首。女郎台畔春依旧。","dynasty":"宋代","title":"蝶恋花"}
{"author":"方千里","content":"碎玉飞花寒食后。薄影行风，终日穿疏牖。有客思归还把酒。闲吹倦絮轻黏手。雪满愁城寒欲透。飘尽残英，翠幄成秾秀。张绪风流今白首。少年襟度难如旧。","dynasty":"宋代","title":"蝶恋花"}
{"author":"方千里","content":"翠浪蓝光新雨后。整整斜斜，高下笼窗牖。万斛深倾重碧酒。量愁知落何人手。栊雾梳烟晴色透。照影回风，一段嫣然秀。白下门东空引首。藏鸦枝叶长怀旧。","dynasty":"宋代","title":"蝶恋花"}
{"author":"方千里","content":"都会地。东南王气须记。龙盘凤舞到钱塘，瑞烟回起。画图彩笔写西湖，波光溶漾无际。翠栏最宜半倚。柳阴骏马谁系。鳞差观阁接飞翚，衙庐万垒。倒空碧浸软琉璃，云收天净如水。夕阳照晚听近市。沸笙箫、欢动闾里。比屋乐逢尧世。好相将载酒寻歌玄对。酬答年华莺花里。","dynasty":"宋代","title":"西河（钱塘）"}
{"author":"方千里","content":"帘卷窗明，听杜宇乍啼，漏声初绝。乱云收尽，天际□留残月。奈相送、行客将归，怅去程渐促，霁色催发。断魂别浦，自上孤舟如叶。悠悠音信易隔。纵怨怀恨语，到见时难说。堪嗟水流急景，霜飞华发。想家山、路穷望睫。空倚仗、魂亲梦切。不似嫩朵，犹能替、离绪千结。","dynasty":"宋代","title":"三部乐"}
{"author":"方千里","content":"露晞烟静。寂寥转、梧桐寒影。天际历历征鸿近。被风吹散，声断无行阵。秋思客怀多少恨。谩厌厌谁问。晕残兰＿香消印。梦魂长定。愁伴更筹尽。","dynasty":"宋代","title":"品令"}
{"author":"方千里","content":"华堂银烛堆红泪。解说离人多少意。恨从别后恨无穷，愁到浓时惟一味。江南渭北三千里。憔悴相思何日已。马蹄清晓草黏天，庭院黄昏花满地。","dynasty":"宋代","title":"玉楼春"}
{"author":"方千里","content":"莺飞翠柳摇，鱼跃浮萍破。班班红杏子，交榴火。池台昼永，缭绕花阴里。山色遥供座。枕簟清凉，北窗时唤高卧。翻思少年，走马铜驼左。归来敲镫月，留关锁。年华老矣，事逐浮云过。今吾非故我。那日尊前，只今问有谁呵。","dynasty":"宋代","title":"满路花"}
{"author":"方千里","content":"锦鳞绣羽。难传愁态颦妩。岸草际天，云影垂絮。人何许。谩并栏倚柱。烟光暮。怅榆钱满路。送春殢酒。欢期幽会希遇。彩箫凤侣。回首分携处。双脸吹愁雨。无限语。再见时记否。","dynasty":"宋代","title":"垂丝钓·锦鳞绣羽"}
{"author":"方千里","content":"山色澄秋，水光融日，浮萍飘碎还圆。数行征雁，分破白鸥烟，高下回塘暗谷，写幽思、终日溅溅。闲凝望，残霞暝霭，何处一渔船。江南，思旧隐，筠轩野径，茅舍疏椽。惯携壶花下，敧帽风前。想像渊明旧节，琴中趣。何必疏弦，不将五斗，输与北窗眠。","dynasty":"宋代","title":"满庭芳·山色澄秋"}
{"author":"方千里","content":"垂杨烟湿嫩葆。别屿环清窈。绀影浮新涨，夷犹终日鱼鸟，花妥庭下草。鸣蝉闹。暗绿藏台沼。野轩小。敧眠断梦，闲书风叶颠倒。诗怀酒思，悔费十年昏晓。投老红尘倦再到。愁觉。悠然心寄天表。","dynasty":"宋代","title":"隔浦莲/隔浦莲近拍"}
{"author":"方千里","content":"四山翠合，一溪碧绕秋容靓。波定。见鹭立鱼跳动平镜。修林散步屧，古木通幽径。风静。烟雾直、池塘倒晴影。流年旧事，老矣尘心莹。还暗省。点吴霜、憔悴愧潘令。梦忆江南，小园路迥。愁听。叶落辘轳金井。","dynasty":"宋代","title":"侧犯·四山翠合"}
{"author":"方千里","content":"暮色催更鼓，庭户月影胧。记旧迹、玉楼东。看枕上芙蓉。云屏几轴江南画，香篆烬暖烟空。睡起处，绣衾重。尚残酒潮红。忡忡。从分散，歌稀宴小，怀丽质，浑如梦中。苦寂寞、离情万绪，似秋后、怯雨芭蕉，不展愁封。何时细语，此夕相思，曾对西风。","dynasty":"宋代","title":"塞翁吟·暮色催更鼓"}
{"author":"方千里","content":"面面虚堂水照空。天然一朵玉芙蓉。千娇百媚语惺憁。未散娇云轻?鬓，欲融轻雪乍凝胸。石榴裙衩为谁红。","dynasty":"宋代","title":"浣溪沙·面面虚堂水照空"}
{"author":"方千里","content":"刻样衣裳巧刻绘。彩枝环绕万年藤。生香吹透縠蚕冰。嫩水带山娇不断，湿云堆岭腻无声。香肩婀娜许谁凭。","dynasty":"宋代","title":"浣溪沙"}
{"author":"方千里","content":"四远天垂野。向晚景，雕鞍卸。吴蓝滴草，塞锦藏柳，风物堪画。对雨收雾霁初晴也。正陌上、烟光洒。听黄鹂、啼红树，短长音□如写。怀抱几多愁，年时趁、欢会幽雅。尽日足相思，奈春昼难夜。念征尘、满堆襟袖，那堪更、独游花阴下。一别鬓毛减，镜中霜满把。","dynasty":"宋代","title":"塞垣春·四远天垂野"}
{"author":"方千里","content":"人如秾李，香濛翠缕，芳酒嫩於橙。宝烛烘香，珠帘闲夜，银字理鸾笙。归时醉面春风醒，花雾隔疏更。低辗雕轮，轻栊骄马，相伴月中行。","dynasty":"宋代","title":"少年游·人如秾李"}
{"author":"方千里","content":"绿叶阴阴，满城风雨催梅润。画楼人近。朝雾来芳信。从解雕鞍，休数花吹阵。无多闷。燕催莺趁。付与春归恨。","dynasty":"宋代","title":"点绛唇·绿叶阴阴"}
{"author":"方千里","content":"城上昏烟四敛。画楼外、陡听更点。千里相思梦中见。恨年华，逐东流，随急箭。帘影参差转。夜初过、水沈烟乱。剩枕余衾故人远。忆闲窗，亸云鬓，低粉面。","dynasty":"宋代","title":"夜游宫·城上昏烟四敛"}
{"author":"方千里","content":"照人明艳，肌雪消繁燠。娇云慢垂柔领，绀发浓于沐。微晕红潮一线，拂拂桃腮熟。群芳难逐。天香国艳，试比春兰共秋菊。当时相见恨晚，彼此萦心目。别后空忆仙姿，路隔吹箫玉。何处栏干十二，缥缈阳台曲。佳期重卜。都将离恨，拚与尊前细留嘱。","dynasty":"宋代","title":"六么令·照人明艳"}
{"author":"方千里","content":"正夕阳闲，秋光淡，鸳瓦参差华屋。高低帘幕迥，但风摇环佩，细声频触。瘦怯单衣，凉生两袖，零乱庭梧窗竹。相思谁能会，是归程客梦，路谙心熟。况时节黄昏，闲门人静，凭栏身独。欢情何太速。岁华似、飞马驰轻毂。谩自叹、河阳青鬓，苒苒如霜，把菱花、怅然凝目。老去疏狂减，思堕策、小坊幽曲。趁游乐、繁华国。回首无绪，清泪纷於红菽。话愁更堪剪烛。","dynasty":"宋代","title":"大?"}
{"author":"方千里","content":"海棠初雨後。似露粉妆成，肉红团就。太真帐里，春眠醒、缓蹙楼前宫漏。潮生酒晕，独自倚、阑干时候。吹鬓影、斜立东风，馀寒半侵罗袖。骊山宫殿无人，想笑问君王，艳容如否。万花竞斗。难比并、丽美巧匀丰瘦。闺房挺秀。□一顾、丹铅低首。应对、羯鼓声中，清歌美奏。","dynasty":"宋代","title":"玉烛新·海棠初雨後"}
{"author":"方千里","content":"渚风低，芙蓉万朵，清妍赋情味。雾绡红缀。看曼立分行，闲淡佳丽。靓姿艳冶相扶倚。高低纷愠喜。正晓色、懒窥妆面，娇眠敧翠被。秋光为花且徘徊，朱颜迎缟露，还应憔悴。腰肢小，腮痕嫩、更堪飘坠。风流事、旧宫暗锁，谁复见、尘生香步里。谩叹息、玉儿何许，繁华空逝水。","dynasty":"宋代","title":"花犯·渚风低"}
{"author":"方千里","content":"漏泄东君消息後。短叶长条，著意遮轩牖。嫩比鹅黄初熟酒。染匀巧费春风手。万缕筛金新月透。入夜柔情，还胜朝来秀。彩笔雕章知几首。可人标韵无新旧。","dynasty":"宋代","title":"蝶恋花·漏泄东君消息後"}
{"author":"方千里","content":"黄鸡晓唱玲珑曲。人生两鬓无重绿。官柳系行舟。相思独倚楼。来时花未发。去後纷如雪。春色不堪看。萧萧风雨寒。","dynasty":"宋代","title":"菩萨蛮·黄鸡晓唱玲珑曲"}
{"author":"方千里","content":"露晞烟静。寂寥转、梧桐寒影。天际历历征鸿近。被风吹散，声断无行阵。秋思客怀多少恨。谩厌厌谁问。晕残兰炧香消印。梦魂长定。愁伴更筹尽。","dynasty":"宋代","title":"品令·露晞烟静"}
{"author":"方千里","content":"为忆仙姿，相思恨、缠绵未足。从别后、沈郎消瘦，带围如束。消息三年沈过处，关山千里无飞肉。算谁知、中有不平心，弹棋局。空想像，金钗卜。时畏玩，回纹曲。许何时重到，琐窗华屋。长得一生花里活，软红深处鸳鸯宿。也胜如、骑马著征衫，京尘扑。","dynasty":"宋代","title":"满江红·为忆仙姿"}
{"author":"方千里","content":"看青山绕郭。更暮草萋萋，疏烟漠漠。无风自花落。欲黄昏，谁向官楼吹角。刚肠顿弱。恨别来、辜负厚约。想香闺念旧，还忆去年，共举杯酌。寂寞。光阴虚度，未说离愁，泪痕先阁。珠帘翠幕。除相见，是奇药。况中年已后，凭高临远，情怀终是易恶。早归休，月地云阶，剩追笑乐。","dynasty":"宋代","title":"瑞鹤仙·看青山绕郭"}
{"author":"方千里","content":"念花边玉漏，帐里鸾笙，曾款良宵。镂鸭吹香雾，更轻风动竹，韵响潇潇。画檐皓月初挂，帘幕縠纹摇。记罢曲更衣，挑灯细语，酒晕全消。迢迢。旧时路，纵下马铜驼，谁听扬镳。奈可怜庭院，又徘徊虚过，清梦难招。断魂暗想幽会，回首渺星桥。试仿佛仙源，重寻当日千树桃。","dynasty":"宋代","title":"忆旧游·念花边玉漏"}
{"author":"方千里","content":"东风无力扬轻丝。芳草雨馀姿。浅绿还池，轻黄归柳，老去愿春迟。栏干凭暖慵回首，闲把小花枝。怯酒情怀，恼人天气，消瘦有谁知。","dynasty":"宋代","title":"少年游·东风无力扬轻丝"}
{"author":"方千里","content":"冷叶啼螀声恻恻。银床晓起清霜积。魂断江南烟水国。书难得。想思此意无人识。绿鬓金钗年少客。愁来懒傍菱花仄。雾阁云窗闲枕席。情何适。杯盈珠泪还偷滴。","dynasty":"宋代","title":"渔家傲·冷叶啼螀声恻恻"}
{"author":"方千里","content":"池馆春深，海棠枝上斑斑雨。酒旗斜举。风滚杨花絮。游子征衫，凭暖阑干处。空凝伫。杜鹃啼苦。还报南楼鼓。","dynasty":"宋代","title":"点绛唇·池馆春深"}
{"author":"方千里","content":"万岁丹霞府，千函蕊笈书。时时瞻绛节，往往下云车。近与刚风接，高连上帝居。登前望南岳，清跸彻空虚。","dynasty":"宋代","title":"题真源宫"}
{"author":"方千里","content":"素秋霁，云横旷野，浪拍孤堞。柔橹悲声顿发。骊歌恨曲未阕。念一寸回肠千缕结。柳条在、忍使攀折。但怅惘章台路多少，相思拼愁绝。凄切。去程浩渺空阔。奈断梗孤蓬，西风外、蔌蔌残吹咽。应暗为行人，伤念离别。泪波易竭。凝怨怀、羞睹当时明月。烟浪无穷青山叠。鱼封远、雁书渐歇。甚时合、金钗分处缺。谩飘荡、海角天涯，再见日，应怜两鬓玲珑雪。","dynasty":"宋代","title":"浪淘沙慢"}
{"author":"方千里","content":"杨柳依依窣地垂。鞠尘波影渐平池。霏微细雨出鱼儿。先自别来容易瘦，那堪春去不胜悲。腰肢宽尽缕金衣。","dynasty":"宋代","title":"浣溪沙"}
{"author":"方千里","content":"参差凤铎鸣高屋。渐惊觉、清眠熟。看夕阳倒影花阴速。双燕子、归来宿。几曲危肠愁易束。问雪鬓、何时重绿。料想此情同，应暗损、香肌玉。","dynasty":"宋代","title":"迎春乐其一"}
{"author":"方千里","content":"尽日、任梧桐自飞，翠阶慵扫。闲云散缟。秋容莹、暮天清窈。斜阳到地，楼阁参差帘栊悄。嫩袖舞凉飔，拂拂生林表。荡尘襟，写名醥。携手故园，胜事寻踪，松篁幽径窎。曲沼瞰静绿，荫檐影、龟鱼小。信倦迹、归来好。倩叮咛、长安游子道。任鬓发霜侵，莫待菱花照。醉乡深处老。","dynasty":"宋代","title":"倒犯"}
{"author":"方千里","content":"高楼远阁花飞遍。急雨捎池面。翛翛杨柳不知门。多少乱莺啼处、暮烟昏。银钩小字题芳絮。宛转回文语。可怜单枕梦行云。肠断江南千里、未归人。","dynasty":"宋代","title":"虞美人其二"}
{"author":"方千里","content":"清泪斑斑著意垂。消魂迢递一天涯。谁能万里布长梯。先自楼台飞粉絮，可堪帘幕卷金泥。相思心上乳莺啼。","dynasty":"宋代","title":"浣沙溪"}
{"author":"方千里","content":"参差凤铎鸣高屋。渐惊觉、清眠熟。看夕阳倒影花阴速。双燕子、归来宿。几曲危肠愁易束。问雪鬓、何时重绿。料想此情同，应暗损、香肌玉。","dynasty":"宋代","title":"迎春乐"}
{"author":"方千里","content":"红深绿暗春无迹。芳心荡、冶游客。记摇鞭跋马铜驼陌。凝睇认、珠帘侧。絮满愁城风卷白。递多少、相思消息。何处约欢期，芳草外、高楼北。","dynasty":"宋代","title":"迎春乐"}
{"author":"方千里","content":"池馆春深，海棠枝上斑斑雨。酒旗斜举。风滚杨花絮。游子征衫，凭暖阑干处。空凝伫。杜鹃啼苦。还报南楼鼓。","dynasty":"宋代","title":"点绛唇"}
{"author":"方千里","content":"月影娟娟明秀。帘波吹皱。徘徊空度可怜宵，谩问道、因谁瘦。不见芳音长久。鳞鸿空有。渭城西路恨依然，尚梦想、青青柳。","dynasty":"宋代","title":"一落索"}
{"author":"方千里","content":"心抵江莲长苦。凌波人去。厌厌消瘦不胜衣，恨清泪、多于雨。旧曲慵歌琼树。谁传香素。碧溪流水过楼前，问红叶、来何处。","dynasty":"宋代","title":"一落索"}
{"author":"方千里","content":"庭叶飘寒，砌蛩催织，夜色迢迢难度。细剔灯花，再添香兽，凄凉洞房朱户。见凤枕羞孤另，相思洒红雨。有谁语。道年来，为郎憔悴，音问隔，回首后期尚阻。寂寞两愁山，锁闲情、无限颦妩。嫩雪消肌试罗衣、宽尽腰素。问何时梦里，趁得好风飞去。","dynasty":"宋代","title":"法曲献仙音"}
{"author":"方千里","content":"柳拂鹅黄，草揉螺黛，院落雨痕才断。蜂须雾湿，燕嘴泥融，陌上细风频扇。多少艳景关心，长苦春光，疾如飞箭。对东风忍负，西园清赏，翠深香远。空暗忆、醉走铜驼，闲敲金革登，倦迹素衣尘染。因花瘦觉，为酒情钟，绿鬓几番催变。何况逢迎向人，眉黛供愁，娇波回倩。料相思此际，浓似飞红万点。","dynasty":"宋代","title":"过秦楼"}
{"author":"方千里","content":"闲荡兰舟，翠娥仙袂风中举。鸳鸯深浦。绿暗曾来路。留恋荷香，薄晚慵归去。还相顾。练波澄素。月上潮生处。","dynasty":"宋代","title":"点绛唇"}
{"author":"方千里","content":"远山重叠乱山盘。江上晚风酸。秋容更兼残日，枫叶照人丹。书未到，梦犹闲。鬓先斑。凭高无语，征雁知愁，声断云间。","dynasty":"宋代","title":"诉衷情"}
{"author":"方千里","content":"河梁携手别，临歧语，共约踏青归。自双燕再来，断无音信，海棠开了，还又参差。料此际，笑随花便面，醉骋锦障泥。不忆故园，粉愁香怨，忍教华屋，绿惨红悲。旧家歌舞地，生疏久，尘暗凤缕罗衣。何限可怜心事，难诉欢期。但两点愁蛾，才开重敛，几行清泪，欲制还垂。争表为郎憔悴，相见方知。","dynasty":"宋代","title":"风流子"}
{"author":"方千里","content":"密约深期卒未成。藏钩春酒坐频倾。向人娇艳夜亭亭。相顾无言情易觉，归来单枕梦犹惊。眼梢怨泪几时晴。","dynasty":"宋代","title":"浣沙溪"}
{"author":"方千里","content":"春色暮，短艇舣长堤。飞絮空随花上下，啼莺占断水东西。来往燕争泥。桑柘绿，归去觅前蹊。夜瓮酒香从蚁斗，晓窗眠足任鸡啼。犹胜旅情凄。","dynasty":"宋代","title":"望江南"}
{"author":"方千里","content":"杨柳依依窣地垂。麹尘波影渐平池。霏微细雨出鱼儿。先自别来容易瘦，那堪春去不胜悲。腰肢宽尽缕金衣。","dynasty":"宋代","title":"浣沙溪"}
{"author":"方千里","content":"楼前路。愁对万点风花，数行烟树。依依斜日红收，暮山翠接，平芜尽处。小留伫。还是画栏凭暖，半扃朱户。帘栊尽日无人，消凝怅望，时时自语。堪恨行云难系，赋情杨柳，徘徊犹舞。追想向来欢娱，怀抱非故。题红寄绿，魂断江南句。何时见、轻衫雾唾，芳茵莲步。燕子西飞去。为人试道，相思闷绪。空有肠千缕。清泪满，斑斑多于春雨。忍看鬓发，密堆飞絮。","dynasty":"宋代","title":"瑞龙吟"}
{"author":"方千里","content":"燕子池塘，黄鹂院落，海棠庭户。东君暗许，借与轻风柔雨。奈春光困人正浓，画栏小立慵无语。念冶游时节，融怡天气，异乡愁旅。朝暮。凝情处。叹聚散悲欢，岁常十五。连飞并羽，未抵鸳朋凤侣。算章台、杨柳尚存，楚娥鬓影依旧否。再相逢、拚解雕鞍，燕乐同杯俎。","dynasty":"宋代","title":"琐窗寒"}
{"author":"方千里","content":"春色遍横塘。年华巧、过雨湿残阳。正一带翠摇，嫩莎平野，万枝红滴，繁杏低墙。恼人是，燕飞盘软舞，莺语咽轻簧。还忆旧游，禁烟寒食，共追清赏，曲水流觞。回思欢娱处，人空老，花影尚占西厢。堪惜翠眉环坐，云鬓分行。看恋柳烟光，遮丝藏絮，妒花风雨，飘粉吹香。都为酒驱歌使，应也无妨。","dynasty":"宋代","title":"风流子"}
{"author":"方千里","content":"长亭今古道，水流暗响，渺渺杂风沙。倦游惊岁晚，自叹相思，万里梦还家。愁凝望结，但掩泪、慵整铅华。更漏长，酒醒人语，睥睨有啼鸦。伤嗟。回肠千缕，泪眼双垂，遏离情不下。还暗思、香翻香烬，深闭窗纱。依稀看遍江南画，记隐隐、烟霭蒹葭。空健羡，鸳鸯共宿丛花。","dynasty":"宋代","title":"渡江云"}
{"author":"方千里","content":"嫩黄上柳，新绿涨池，东风艳冶天色。又见乍晴还雨，年华傍寒食。春依旧，身是客。对丽景、易伤岑寂。怅凝望、一带平芜，剪就茵藉。前度少年场，醉记旗亭，联句遍窗壁。调笑映墙红粉，参差水边宅。芦鞭懒过故陌。恨未老、渐成尘迹。谩无语，立尽斜阳，怀抱谁识。","dynasty":"宋代","title":"应天长"}
{"author":"方千里","content":"胜日登临幽趣。乘兴去。翠壁古木千章，林影生寒雾。空＿冷湿人衣，山路元无雨。深涧、斗泻飞泉溜甘乳。渔唱晚，看小棹、归前浦。笑指官桥，风＿酒旗斜举。还脱宫袍，一醉芳杯倒鹦鹉。幸有雕章蜡炬。","dynasty":"宋代","title":"荔枝香"}
{"author":"方千里","content":"小园花梢雨歇，浪羞泫。碧瓦光霁，罗幕香浮，莺啼燕语交加，是处池馆春遍。风外、认得笙歌近远。醉魂半萦，夜酒吹未散。暗忆年时，正日赴、西池宴。笑携艳质，郢曲新声妙如剪。有愁容易排遣。","dynasty":"宋代","title":"荔枝香"}
{"author":"方千里","content":"岁华惯，每到和风丽日欢再理。为妙歌新调，粲然一曲，千金轻费。记夜阑沈醉。更衣换酒珠玑委。怅画烛摇影，易积银盘红泪。向笙歌底。问何人、能道平生，聚合欢娱，离别兴味。谁怜露浥烟笼，尽栽培、艳桃秾李。谩萦牵，空坐隔千山，情遥万水。纵有丹青笔，应难摹画憔悴。","dynasty":"宋代","title":"还京乐"}
{"author":"方千里","content":"野亭话别，恨露草芊绵，晓风酸楚。怨丝恨缕。正杨花碎玉，满城雪舞。耿耿无言，暗洒阑干泪雨。片帆去。纵百种避愁，愁早知处。离思都几许。但渐惯征尘，斗迷归路。乱山似俎。更重江浪淼，易沈书素。瞪目销魂，自觉孤吟调苦。小留伫。隔前村、数声箫鼓。","dynasty":"宋代","title":"扫花游"}
{"author":"方千里","content":"素封谁托。空寒潮浪叠，乱山云邈。对倦景，无语消魂，但香断露晞，絮飞风薄。杜宇声中，动多少、客情离索。远阑干伫立，暗记那回，赏遍花药。依依岁华自若。更低烟暮草，残照孤角。□叹息、故里春光，有幽圃名园，算也闲却。早早归休，渐过了芳条华萼。趁良时，按歌唤舞，旧家院落。","dynasty":"宋代","title":"解连环"}
{"author":"方千里","content":"倾国名姝，似晕雪匀酥，无限娇艳。素质闲姿，天赋淡蛾丰脸。还是睡起慵妆，顾鬓影、翠云零乱。怅平生、把鉴惊换。依约琐窗逢见。绣帏凝想鸳鸯荐。画屏烘、兽烟葱茜。依红傍粉怜香玉，聊慰风流眼。空叹倦客断肠，奈听彻、残更急点。仗梦魂一到，花月底、休飘散。","dynasty":"宋代","title":"玲珑四犯"}
{"author":"方千里","content":"宛转回肠离绪，懒倚危栏，愁登高阁。相思何处，人在绣帏罗幕。芳年艳齿，枉消虚过，会合丝轻，因缘蝉薄。暗想飞云骤雨，雾隔烟遮，相去还是天角。怅望不将梦到，素书谩说波浪恶。纵有青青发，渐吴霜妆点，容易凋铄。欢期何晚，忽忽坐惊摇落。顾影无言，清泪湿、但丝丝盈握。染斑客袖，归日须问著。","dynasty":"宋代","title":"丹凤吟"}
{"author":"方千里","content":"为忆仙姿，相思恨、缠绵未足。从别后、沈郎消瘦，带围如束。消息三年沈过处，关山千里无飞肉。算谁知、中有不平心，弹棋局。空想像，金钗卜。时畏玩，回纹曲。许何时重到，琐窗华屋。长得一生花里活，软红深处鸳鸯宿。也胜如、骑马著征衫，京尘扑。","dynasty":"宋代","title":"满江红"}
{"author":"方千里","content":"看青山绕郭。更暮草萋萋，疏烟漠漠。无风自花落。欲黄昏，谁向官楼吹角。刚肠顿弱。恨别来、辜负厚约。想香闺念旧，还忆去年，共举杯酌。寂寞。光阴虚度，未说离愁，泪痕先阁。珠帘翠幕。除相见，是奇药。况中年已后，凭高临远，情怀终是易恶。早归休，月地云阶，剩追笑乐。","dynasty":"宋代","title":"瑞鹤仙"}
{"author":"方千里","content":"倦踏征尘，厌驱匹马，凝望故国犹赊。孤馆今宵，乱山何许，平林漠漠烟遮。怅过眼光阴似瞬，回首欢娱异昔，流年迅景，霜风败苇惊沙。无奈轻离易别，千里意，制泪独长嗟。绮窗人远，青门信杳，叙影何时，重见云斜。空怨忆、吹箫韵曲，旋锦回文，想像宫商蠹损，机杼生尘，谁为新装晕素华。那信自怜，悠扬梦蝶，浮没书鳞，纵有心情，尽为相思，争如傍早归家。","dynasty":"宋代","title":"西平乐"}
{"author":"方千里","content":"园林晴昼，花上黄峰尾。莺语怯游人，又还傍、绿杨深避。曲池斜径，草色碧于蓝，栏倦倚。帘半起。魂断斜阳里。江南春尽，渺渺平桥水。身在一天涯，问此恨、何时是已。飞帆轻桨，催送莫愁来，歌舞地。尊酒底。不羡东邻美。","dynasty":"宋代","title":"蓦山溪"}
{"author":"方千里","content":"丹青闲展小屏山。香烬一丝寒。织锦回纹，生绡红泪，不语自羞看。相思念远关河隔，终日望征鞍。不识单栖，忍教良夜，魂梦觅长安。","dynasty":"宋代","title":"少年游"}
{"author":"方千里","content":"一枕盘莺锦暖。初起懒匀妆面。绿云袅娜映娇眼。酒入桃腮晕浅。翠帘半卷香萦线。碍飞燕。画屏浅立意闲远。春锁深沈小院。","dynasty":"宋代","title":"秋蕊香"}
{"author":"方千里","content":"烛彩花光明似昼。罗帏夜出倾城秀。红锦纹茵双凤斗。看舞后。腰肢宛胜章台柳。眼尾春娇波态溜。金樽笑捧纤纤袖。一阵粉香吹散酒。更漏久。消魂独自归时候。","dynasty":"宋代","title":"渔家傲"}
{"author":"方千里","content":"朝日融怡，天气艳冶，校英杏萼犹小。燕垒初营，蜂衙乍散，池面烟光缥渺。芳草如薰，更潋滟、波光相照。锦绣萦回，丹青映发，未容春老。倦客自嗟清兴少。念归计、梦魂飞绕。浪阔鱼沈，云高雁阻，瞪目添愁抱。忆香闺、临丽景，无人伴、轻颦浅笑。想像消魂，怨东风、孤衾独晓。","dynasty":"宋代","title":"氐州第一"}
{"author":"方千里","content":"院宇无人晴昼，静看帘波舞。自怜春晚，漂流尚羁旅。那况泪湿征衣，恨添客鬓，终日子规声苦。动离绪。谩徘徊愁步。何时再相遇。旧欢如昨，匆匆楚台雨。别后南北天涯，梦魂犹记关山，屡随书去。","dynasty":"宋代","title":"解蹀躞"}
{"author":"方千里","content":"宿霭笼晴。层云遮日，送春望断愁城。篱落堆花，帘栊飞絮，更堪远近莺声。岁华流转，似行蚁、盘旋万星。人生如寄，利锁名缰，何用萦萦。骎骎皓发相迎。斜照难留，朝雾多零。宜趁良辰，何妨高会，为酬月皎风清。舞台歌榭，遇得旅、欢期易成。莫辞杯酒，天赋吾曹，特地钟情。","dynasty":"宋代","title":"庆春宫"}
{"author":"方千里","content":"良宵相对一灯青。相思写砑绫。去时情泪滴红冰。西风吹涕零。愁宛转，意飞腾。晴窗穿纸蝇。梦知关塞不堪行。忆君犹问程。","dynasty":"宋代","title":"醉桃源"}
{"author":"方千里","content":"鸳鸯浓睡碧溪沙。荷花深处家。快风收电掣金蛇。凉波流素华。吴国艳，楚宫娃。红潮连翠霞。坐来忽忽烛光斜。城头闻乱鸦。","dynasty":"宋代","title":"醉桃源"}
{"author":"方千里","content":"绿叶阴阴，满城风雨催梅润。画楼人近。朝雾来芳信。从解雕鞍，休数花吹阵。无多闷。燕催莺趁。付与春归恨。","dynasty":"宋代","title":"点绛唇"}
{"author":"方千里","content":"一带垂杨蘸水。映芳草、萋萋千里。跋马回堤少年子。拥青蛾，向红楼，南酒市。拼饮莺花底。恣欢笑、粉融香坠。不趁临分醉中起。但依稀，写柔情，留蜀纸。","dynasty":"宋代","title":"夜游宫"}
{"author":"方千里","content":"一钩新月淡于霜。杨柳渐分行。征尘厌堆襟袂，鸡唱促晨装。淮水阔，楚山长。暗悲伤。重阳天气，杯酒黄花，还寄他乡。","dynasty":"宋代","title":"诉衷情"}
{"author":"方千里","content":"闲愁眉上翠小。尽春衫宽了。舞鉴孤鸾，严妆羞独照。王孙音信尚渺。度寒食、禁烟须到。趁赏芳菲，今年春事早。","dynasty":"宋代","title":"伤情怨"}
{"author":"方千里","content":"花幕高烧烛，兽炉深炷香。寒色上楼阁，春威遍池塘。多情天孙罢织，故与玉女穿窗。素脸浅约宫装。风韵胜笙簧。游冶寻旧侣，尊酒老吾乡。清歌度曲，何妨尘落雕梁。任瑶阶平尺，珠帘人报，剩拼酩酊飞羽觞。","dynasty":"宋代","title":"红林檎近"}
{"author":"方千里","content":"晓起山光惨，晚来花意寒。映月衣纤缟，因风佩琅玕。三弄江梅听彻，几点岸柳飘残。宛然舞曲初翻。帘影卷波澜。把酒同唤醒，促膝小留欢。清狂痛饮，能消多少杯盘。况人生如寄，相逢半老，岁华休作容易看。","dynasty":"宋代","title":"红林檎近"}
{"author":"薛式","content":"凿破玄元三五，拨开造化圭璋。希夷妙旨在中央。咫尺无名罔象。片饷工夫便得，教君地久天长。蓬莱仙岛是吾乡。怎不留心信向。","dynasty":"宋代","title":"西江月"}
{"author":"薛式","content":"竹破须还竹补，人衰须假铅全。思量只是眼睛前。自是时人不见。日月相交离坎，龙蛇产在先天。长生妙药在家园。一饷工夫便现。","dynasty":"宋代","title":"西江月"}
{"author":"薛式","content":"此道至灵至圣，无令泄漏轻为。全凭德行两相宜。言语须防避忌。要藉五行生旺，须明阳盛阴衰。三人同志谨防危。进火工夫仔细。","dynasty":"宋代","title":"西江月"}
{"author":"薛式","content":"炼就光明莹玉，回来却入黄泉。升腾须假至三年。携养殷勤眷恋。九九才终变化，神功岂假言宣。分明顷刻做神仙。永驾鸾车凤辇。","dynasty":"宋代","title":"西江月"}
{"author":"薛式","content":"一炁初回遇朔，鼎中神水温温。刚柔相会气均匀。妙在无过浑沌。八卦循回循绕，推排九窍追奔。东西沉静合朝昏。莫与常人议论。","dynasty":"宋代","title":"西江月"}
{"author":"薛式","content":"一是金丹总数，河图象出真机。谁知罔象尽玄微。大道从兹孕起。斗柄璇玑正位，阴中却抱阳辉。崑崙子母著绯衣。此是乾坤真理。","dynasty":"宋代","title":"西江月·一是金丹总数"}
{"author":"薛式","content":"偃月炉中金鼎，三台两曜行神。尊卑简易汞中真。握固休推心肾。白虎长存坎户，青龙却与南邻。阴魂阳魄似窗尘。大意不离玄牝。","dynasty":"宋代","title":"西江月·偃月炉中金鼎"}
{"author":"薛式","content":"天上三清真境，三皇五帝规模。瞿昙老氏仲尼徒。经史深藏妙素。间有真人出世，来明赤子玄珠。蟾光终日耀昏衢。满目黄芽显露。","dynasty":"宋代","title":"西江月·天上三清真境"}
{"author":"薛式","content":"凿破玄元三五，拨开造化圭璋。希夷妙旨在中央。咫尺无名罔象。片饷工夫便得，教君地久天长。蓬莱仙岛是吾乡。怎不留心信向。","dynasty":"宋代","title":"西江月·凿破玄元三五"}
{"author":"薛式","content":"此道至灵至圣，无令泄漏轻为。全凭德行两相宜。言语须防避忌。要藉五行生旺，须明阳盛阴衰。三人同志谨防危。进火工夫仔细。","dynasty":"宋代","title":"西江月·此道至灵至圣"}
{"author":"薛式","content":"天上三清真境，三皇五帝规模。瞿昙老氏仲尼徒。经史深藏妙素。间有真人出世，来明赤子玄珠。蟾光终日耀昏衢。满目黄芽显露。","dynasty":"宋代","title":"西江月其三"}
{"author":"薛式","content":"凿破玄元三五，拨开造化圭璋。希夷妙旨在中央。咫尺无名罔象。片饷工夫便得，教君地久天长。蓬莱仙岛是吾乡。怎不留心信向。","dynasty":"宋代","title":"西江月其五"}
{"author":"薛式","content":"此道至灵至圣，无令泄漏轻为。全凭德行两相宜。言语须防避忌。要籍五行生旺，须明阳盛阴衰。三人同志谨防危。进火工夫仔细。","dynasty":"宋代","title":"西江月其七"}
{"author":"薛式","content":"一气初回遇朔，鼎中神水温温。刚柔相会气均匀。妙在无过浑沌。八卦循回循绕，推排九窍追奔。东西沈静合朝昏。莫与常人议论。","dynasty":"宋代","title":"西江月其九"}
{"author":"薛式","content":"天上三清真境，三皇五帝规模。瞿昙老氏仲尼徒。经史深藏妙素。间有真人出世，来明赤子玄珠。蟾光终日耀昏衢。满目黄芽显露。","dynasty":"宋代","title":"西江月"}
{"author":"薛式","content":"内有五行相制，包含一粒红铅。相生相杀自天然。此药殊无贵贱。会向我家园里，栽培一亩天田。中男小女共相连。种得黄芽满院。","dynasty":"宋代","title":"西江月"}
{"author":"高鹗","content":"丝丝香篆浓于雾，织就绿阴红雨。乳燕飞来傍莲幕，杨花欲雪，梨云如梦，又是清明暮。屏山遮断相思路，子规啼到无声处。鳞瞑羽迷谁与诉。好段东风，好轮明月，尽教封侯误。","dynasty":"清代","tags":"婉约，春闺，怀人","title":"青玉案·丝丝香篆浓于雾"}
{"author":"高鹗","content":"日烘晴，风弄晓，芍药荼醾，是处撄怀抱。倦枕深杯消不了，人惜残春，我道春归好。絮从抛，莺任老，拼作无情，不为多情恼。日影渐斜人悄悄，凭暖栏杆，目断游丝袅。","dynasty":"清代","tags":"婉约，春天，写景，抒情","title":"苏幕遮·送春"}
{"author":"高鹗","content":"甘露洒瑶池，洗出新妆换旧姿。今日方教花并蒂，迟迟，终是莲台大士慈。明月照相思，也得姮娥念我痴。同到花前携手拜，孜孜，谢了杨枝谢桂枝。","dynasty":"清代","tags":"婉约，相逢，喜悦","title":"南乡子·戊申秋隽喜晤故人"}
{"author":"高鹗","content":"海棠何事忽摧隤？今日繁花为底开？应是北堂增寿考，一阳旋复占先梅。","dynasty":"清代","title":"赏海棠花妖诗"}
{"author":"高鹗","content":"不见畹君三年矣，戊申秋隽，把晤灯前，浑疑梦幻，归来欲作数语，辄怔忡而止。十月旬日，灯下独酌，忍酸制此，不复计工拙也。春梦年来惯。问卿卿，今宵可是，故人亲见？试剪银灯携素手，细认梅花妆面。料此夕、罗浮非幻。一部相思难说起，尽低鬟，默坐空长叹。追往事，寸肠断！尊前强自柔情按。道从今，新欢有日，旧盟须践。欲笑欲歌还欲哭，刚喜翻悲又怨。把未死、蚕丝牵恋。那更眼波留得往，一双双，泪滴珍珠串。愁万斛，怎抛判？","dynasty":"清代","tags":"抒情，相思，女子","title":"金缕曲·春梦年来惯"}
{"author":"丁丙","content":"只消雨不恼黄昏，明发招邀出郭门。十八里中花更好，两三人约酒先温。水楼禅话交芦偈，野寺诗寻宿藓痕。试与软红尘土客，清名持较果谁尊。","dynasty":"清代","title":"茶庵招游西溪答之即坚其约次韵"}
{"author":"丁丙","content":"瑞隆院里翠黏天，看竹曾传北宋年。玉版禅赊烧笋客，金题赞乞散花仙。窗帘大好辉千个，风月何烦买一钱。登眺愿资双不借，最清凉处独高眠。","dynasty":"清代","title":"借竹轩"}
{"author":"丁丙","content":"离怀折赠柳毵毵，春到旗亭酒正酣。铁笛一枝催梦醒，梅花风雪满江南。","dynasty":"清代","title":"送庄四归毗陵"}
{"author":"丁丙","content":"黄浦江头夜月明，青龙桥外暮潮生。廿年重抚疏疏柳，输与凉蝉自在鸣。","dynasty":"清代","title":"黄浦道中"}
{"author":"丁丙","content":"雁山色如古鼎彝，丹砂翡翠青瓜皮。四十九盘云合离，一百二峰烟芬菲。客儿游屐独见遗，诺讵那至开初基。沈记薛赋彰希微，閤南北兮谷东西。泉膏石髓蒸华滋，五珍之产茶尤奇。梅公诗句高品题，阮家仙种是也非。清明节过谷雨霏，新芽一枪还一旗。武火焙足文露晞，瓶盛箬裹致远宜。铁翁得之笑解颐，新年招集吟朋嬉。小小炉子涂红泥，雪余檐滴烹珠玑。蟹眼鱼眼声澌澌，恍疑瀑在龙湫飞。煎成浅盏浮琉璃，色香味与阳羡齐。座中二老先忘机，裹粮曾踏芙蓉溪。重圆茶梦疏朝衣，鲰生亦幸清诗脾。所嗟互市来西夷，茶纲岁入千朱提。可怜军火无穷期，不抵防海一日糜。兹茶隐秀与世违，解渴不屑沦鲸鲵。主人论敌有余凄，苦心茶味其庶几。更期八尺支杖藜，雁湖绝顶轻攀跻。春茶采采归来兮，延年益寿同丹荑。","dynasty":"清代","title":"筠轩丈以雁山茶饷客"}
{"author":"丁丙","content":"砚林钱塘江上人，祖述龙泓丁隐君。负米踏麴供其亲，余力读书常龂龂。下数汉唐上周秦，鼎彝碑碣通《说文》。篆刻绝艺无等伦，与诸鸿博张一军。词科掌录扬清芬，庭前诸子皆有闻。张纱古弄屋荆榛，集庆寺后荒秋坟。独留遗像传风神，抱膝坐石全天真。叶子好学忘清贫，暇操铁笔镌贞珉。私淑前哲香瓣薰，艺林名重同千春。","dynasty":"清代","title":"叶盘新摹丁敬身隐君像属题"}
{"author":"曹骏良","content":"到枕不成寐，连宵雨更风。晓烟笼半郭，新霁慰三农。庭藓浓含翠，池荷湿晕红。高槐蝉始嘒，逸韵响晴空。","dynasty":"清代","title":"仲夏久雨初霁"}
{"author":"曹俊","content":"乱离同失路，异地忽相逢。执手垂清泪，关心非旧容。话怜今日短，情苦往时浓。况又明朝别，愁难载酒从。","dynasty":"清代","title":"喜晤王叔渊别驾即送其之沭阳"}
{"author":"曹俊","content":"何日消金甲，羁人望眼赊。有诗都写恨，无梦不还家。憔悴先芳草，飘零对落花。秋风渐相逼，空自惜年华。","dynasty":"清代","title":"秋感呈杨蝶庵"}
{"author":"曹俊","content":"穷巷数声柝，空庭月自明。窗疏霜气重，梦短旅魂惊。佛火淡逾悄，尘心苦益清。隔墙鸡报晓，齐起又长征。","dynasty":"清代","title":"夜宿延令僧舍"}
{"author":"曹俊","content":"风雪塞天地，穷途客泪倾。几寒嗟独立，道梗少人行。白日昏无色，栖乌惨不鸣。苍茫关塞断，何处问归程。","dynasty":"清代","title":"雪后野眺和沙小峰孝廉"}
{"author":"曹俊","content":"漂泊知何止，茫茫恨万端。路长行役苦，梦短到家难。海国秋风早，孤城落月寒。床头弹宝剑，独坐夜漫漫。","dynasty":"清代","title":"瓢城夜泊"}
{"author":"曹俊","content":"落日半平野，西风飒飒秋。乱离归未得，城上独登楼。故国渺何处，客行增暮愁。苍茫云树外，帆影落中流。","dynasty":"清代","title":"淮安城楼晚眺和邵轶香韵"}
{"author":"曹俊","content":"难与时宜合，歧途万转肠。风霜磨骨相，门第掩文章。作客偏多病，怀才每自伤。宦情萧瑟甚，身外有诗囊。","dynasty":"清代","title":"雉皋病中寄赠伯伟助教"}
{"author":"曹俊","content":"俗尘聊驻足，漂泊水无涯。一梦知休影，三生惜落花。仙心空水月，韵语问琵琶。莫漫嗟蓬梗，笼诗尽碧纱。","dynasty":"清代","title":"题琴川范静斋"}
{"author":"曹俊","content":"白骨枕江国，乱馀人更多。斜晖留殿阁，毒雾塞山河。嘹唳苻坚鹤，凄凉索靖驼。微躯免锋镝，浑逐浪花过。","dynasty":"清代","title":"野望"}
{"author":"曹俊","content":"小谢最清发，相思对夜釭。梦惊鸿雁断，书阻鲤鱼双。故友几人在，新愁万斛扛。寒蛩啼唧唧，风雨满西窗。","dynasty":"清代","title":"寄怀谢小云"}
{"author":"曹俊","content":"良朋不忍别，况复在他乡。诗酒情缘浅，风尘岁月忙。即今谋一面，从此锁离肠。后会知何日，临歧泪数行。","dynasty":"清代","title":"留别钱榆庵茂才"}
{"author":"曹俊","content":"又送清秋去，羁人胡不归。寒风欺瘦骨，夕照恋征衣。境苦诗遽冷，途穷信便稀。暮云千万叠，杳杳雁南飞。","dynasty":"清代","title":"偕钱榆庵杨师山茂才秋原晚眺"}
{"author":"曹俊","content":"识君嗟已晚，何意又长行。世乱艰谋食，才疏不好名。风霜游子恨，诗酒故人情。一水迢迢去，河梁涕泪倾。","dynasty":"清代","title":"别留施云樵布衣"}
{"author":"曹俊","content":"鼙鼓东南杀气昏，千营遥列暮云屯。从容早自疑羊祜，矍铄终应吊马援。大地烽烟惊短堠，深宵燐火泣荒原。军粮百万勤输挽，戎事弥缝负国恩。","dynasty":"清代","title":"感事四首其一"}
{"author":"曹俊","content":"秣陵杨柳又依依，芳草青春战马肥。镇静可能观后效，羁縻枉自说先机。逃诛马谡终亡邑，失计陈平莫解围。灞上棘门成底事，英雄痛惜泪沾衣。","dynasty":"清代","title":"感事四首其二"}
{"author":"曹俊","content":"封豕长蛇捲地来，烟尘弥望雨花台。知兵文远纡方略，误国深源愧霸才。上将求援空射塔，下游传警尚衔杯。裹粮坐甲翻成忌，辜负雄心死未灰。","dynasty":"清代","title":"感事四首其三"}
{"author":"曹俊","content":"全师仓猝偃旌旄，万马东奔捲怒涛。鹅鹳迷烟纷践踏，鱼虾跋浪各逋逃。大星惨淡沈诸葛，荒谷凄凉缢莫敖。从此雄关抛锁钥，江头夜夜鬼神号。","dynasty":"清代","title":"感事四首其四"}
{"author":"曹俊","content":"客况偏同范叔寒，几多心事上眉端。歌堪当哭狂何惜，酒果浇愁醉也拚。朋辈飘零知己少，异乡沦落告人难。惓怀故国成灰烬，锦绣江山梦里看。","dynasty":"清代","title":"客邸偶成和宗友石明经韵"}
{"author":"曹俊","content":"四壁寒蛩伴苦吟，梧桐院落夜沉沉。他乡风景秋仍好，旧国沧桑感倍深。遁迹不更梅福姓，哀时久抱杜陵心。孤灯如豆泪如雨，满地月明何处砧。","dynasty":"清代","title":"秋夜感怀二首其一"}
{"author":"曹俊","content":"断梗飘萍耐薄游，海滨风紧夜飕飗。几多乡梦牵离恨，未了秋心动旅愁。怪事不禁嗟咄咄，流光无奈去悠悠。元龙豪气旋消灭，一任旁人唤马牛。","dynasty":"清代","title":"秋夜感怀二首其二"}
{"author":"曹俊","content":"四顾苍茫回暮烟，天心悔祸定何年。辞家王粲悲摇落，去国江淹恨渺绵。治乱相寻仍气数，古今无恙只山川。朅来同是思乡客，搔首登高一黯然。","dynasty":"清代","title":"重九偕周载帆庄仲光孝廉登雉皋文峰阁"}
{"author":"曹俊","content":"羁人随处念家山，月冷荒原梦度关。野草远连新水绿，夕阳斜照乱峰殷。莺啼故国春无主，客到新亭泪自潸。风景不堪回首望，只凭杯酒洗愁颜。","dynasty":"清代","title":"春感次伯兄镜云韵"}
{"author":"曹俊","content":"锦碎珠残到此时，斜阳一霎有谁知。帘前花影春归早，枕上啼痕梦醒迟。隐语竟成长恨曲，旧游重检少年诗。情场底说难排遣，转瞬秋风漾鬓丝。","dynasty":"清代","title":"记事赠沈鹭卿太史"}
{"author":"曹俊","content":"江南词客久无家，展转难通上汉槎。漫说知贫多鲍叔，于今问字少侯芭。辞巢倦羽伤离伴，迷路游骢误踏沙。红杏倚云栽日下，几时芳信到天涯。","dynasty":"清代","title":"述怀示肩吾远模两弟二首其一"}
{"author":"曹俊","content":"压线年年积泪痕，万端幽绪与谁论。蠹因食字频钻纸，雀可衔环解报恩。岭上梅花招处士，江南芳草忆王孙。狂谋谬算终无用，长夜漫漫断客魂。","dynasty":"清代","title":"述怀示肩吾远模两弟二首其二"}
{"author":"曹俊","content":"萋萋芳草遍天涯，杜宇声声感岁华。蜀帝有灵犹泣血，吴侬无梦不还家。空江夜静悲残月，故国春深怨落花。怪底哀啼常向北，长安终是暮云遮。","dynasty":"清代","title":"杜宇二首其一"}
{"author":"曹俊","content":"金粉楼台百战场，诗魂唤起恨茫茫。春风春雨愁中夜，江北江南望故乡。便解倒悬终自苦，只催归去为谁忙。即今带甲神州满，莫更闻声到洛阳。","dynasty":"清代","title":"杜宇二首其二"}
{"author":"曹俊","content":"故友存亡感慨多，过江名士奈愁何。乱馀事业心先死，垂老光阴墨又磨。尘土几时埋傲骨，夜台何处访诗魔。笔痕手迹犹无恙，肠断秋风一醉歌。","dynasty":"清代","title":"题王雨岚扇"}
{"author":"曹俊","content":"渺渺平芜离恨天，那堪如醉亦如颠。飘来陌路浑无赖，离却枝头总可怜。故苑斜阳空有梦，长亭细雨欲成烟。疏狂也逐飞花阵，同是伤心又一年。","dynasty":"清代","title":"吴陵试院见杨花有感"}
{"author":"曹俊","content":"世远行路难，无家各奔扰。此邦不可居，过客呼黄鸟。","dynasty":"清代","title":"崇川道中口占"}
{"author":"曹俊","content":"野水渺无际，斜阳对客愁。芦中有穷士，此处泊孤舟。","dynasty":"清代","title":"阜宁舟次"}
{"author":"曹俊","content":"青杉寥落走风尘，又见西风动白蘋。万斛秋愁千里客，相逢强半乱离人。","dynasty":"清代","title":"清河道中"}
{"author":"曹俊","content":"书生戎马走淮南，乱里馀生七不堪。墙外恶声惊梦断，五更寒月照茅庵。","dynasty":"清代","title":"夜宿海陵僧舍示蒋鹿潭其一"}
{"author":"曹俊","content":"功名今日重狂奴，厌听禅堂说野狐。天下纷纷正多事，挑灯拭泪读阴符。","dynasty":"清代","title":"夜宿海陵僧舍示蒋鹿潭其二"}
{"author":"曹俊","content":"攲枕无言梦乍醒，春寒夜半逼疏棂。碧阑干外潇潇雨，不管愁人不耐听。","dynasty":"清代","title":"春夜听雨"}
{"author":"曹俊","content":"春雨春风断客魂，小窗岑寂度晨昏。红稀绿暗添新恨，病过花时未出门。","dynasty":"清代","title":"春暮病中"}
{"author":"曹俊","content":"秦凉燕赵各分驰，巴蜀平阳亦一时。无限伤心宫阃事，兀谁妙笔补新词。","dynasty":"清代","title":"题满洲姚缜庵十六国宫词后二首其一"}
{"author":"曹俊","content":"吊古閒情付酒瓯，漫将故实考春秋。诗人爱说悲欢处，新月斜阳总是愁。","dynasty":"清代","title":"题满洲姚缜庵十六国宫词后二首其二"}
{"author":"曹俊","content":"轻衫浅倚画栏斜，小院无声春色奢。手折幽兰开笑靥，美人心事惜名花。","dynasty":"清代","title":"题折兰美人二首其一"}
{"author":"曹俊","content":"不爱浓香爱国香，花容冶淡斗新妆。兰杆寂寂春如梦，半晌无言幽恨长。","dynasty":"清代","title":"题折兰美人二首其二"}
{"author":"曹俊","content":"轶事流传信不诬，凄凉古庙傍城隅。翻从一饭传千载，小节由来未可无。","dynasty":"清代","title":"过漂母祠题壁二首其一"}
{"author":"曹俊","content":"自古蛾眉识别真，不求厚报隐河滨。乱离亦有王孙过，愿见当年进食人。","dynasty":"清代","title":"过漂母祠题壁二首其二"}
{"author":"曹俊","content":"冰肌玉骨绝纤尘，淡到无言最可人。愧我不禁风雪冷，哪堪辜负客中春。","dynasty":"清代","title":"题梅花小影二首其一"}
{"author":"曹俊","content":"记得巡檐索笑时，清香一缕度心迟。比来未断罗浮梦，幸有当头明月知。","dynasty":"清代","title":"题梅花小影二首其二"}
{"author":"曹俊","content":"江南芳信梦迟徊，羌笛声声酒满杯。耐得孤山风雪迥，一枝消息报春回。","dynasty":"清代","title":"题紫伯廉画梅手卷"}
{"author":"曹俊","content":"杏花消息客吟秋，折得归来当酒筹。赏菊持螯添韵事，关心春意闹枝头。","dynasty":"清代","title":"壬戌重九同人小饮钗鼎吟馆二首其一"}
{"author":"曹俊","content":"得气何堪亦太迟，樽前风味过墙枝。会当锄尽非时种，痛饮狂歌酒满卮。","dynasty":"清代","title":"壬戌重九同人小饮钗鼎吟馆二首其二"}
{"author":"曹俊","content":"大江汇海何冥濛，水势欲挈狼山东。谁与中流作砥柱，坐抚琴鹤临蛟宫。崇川政绩垂千载，循吏仙吏无与同。忆昔下车吾暨阳，瀛澥荡潏戎披猖。海艘驶绝众骇走，公独静镇严其防。诘奸除暴葺土疆，口碑啧啧传道旁。苍波茫茫月轮曙，海邦竹马迎公去。儿童争识郭细侯，父老还歌廉叔度。卅年宦辙江东遍，劲节清标见真面。绿树千山闻杜鹃，西泠回首花如霰。一幅苍官黝色新，秋烟秋雨忆鲈莼。即今莫便思归老，沧海横流要此身。","dynasty":"清代","title":"题金筱庄太守抚松图"}
{"author":"曹俊","content":"石藓河梁女萝碧，生小深闺苦离别。柳丝摇曳不可攀，忽忽行期又今夕。中堂夜饮杯何迟，裙屐少年各赠诗。一诗一叠更一转，更转更阑人不管。送郎郎醉不得醒，唤郎郎睡不肯应。笼灯舟子促郎发，背立窗下鸡齐鸣。","dynasty":"清代","title":"折杨柳词为翁吉卿司马作"}
{"author":"曹俊","content":"不俗自言俗，高隐耐清冷。俗子讳计俗，痼蔽不自省。君身具仙骨，竹林春昼永。试弹绿绮琴，清风度孤岭。红尘飞不到，明月筛清影。矫首啸长空，万籁皆寂静。方今苦战争，道路塞榛梗。避地不避世，年来多畏景。安得故人来，引入清凉境。","dynasty":"清代","title":"题周筱崖通守医俗图"}
{"author":"曹俊","content":"丈无不称意，出门且浪游。手提三尺剑，吐气淩沧州。朝关复暮河，风尘满貂裘。既抱卞和璞，更饭宁戚牛。世情久颠倒，台隶半公侯。四海谁知己，请与肉食谋。宇内丛荆棘，抚心滋百忧。悲为且饮酒，一饮每十瓯。男儿志四方，肯作章句囚。行乐须及早，时往难再留。乘醉舞长剑，浩歌天悠悠。","dynasty":"清代","title":"题刘少峰广文壮游图"}
{"author":"张栻","content":"律回岁晚冰霜少，春到人间草木知。便觉眼前生意满，东风吹水绿参差。","dynasty":"宋代","tags":"古诗三百首，春天","title":"立春偶成"}
{"author":"张栻","content":"一年春事雨声里，十里扬州梦想边。眼底名花烦折赠，君家风物自嫣然。","dynasty":"宋代","title":"谢韩监芍药"}
{"author":"张栻","content":"正色可参官焙，妙香还近嵇山。草木丛中清绝，天教散在人间。","dynasty":"宋代","title":"芭蕉茶送伯承伯承赋诗三章次韵"}
{"author":"张栻","content":"早来雪意遮空碧，晚喜晴霞散绮红。便可悬知明旦事，一轮明月快哉风。","dynasty":"宋代","title":"和元晦晚霞"}
{"author":"张栻","content":"山行景物总清奇，知费山翁几许诗。雪急风号联骑日，月明霜净倚阑时。","dynasty":"宋代","title":"和元晦雪压竹韵"}
{"author":"张栻","content":"松杉夹路自清阴，溪水有源谁复寻。忽见画图开四壁，悠然端亦慰予心。","dynasty":"宋代","title":"和元晦咏画壁"}
{"author":"张栻","content":"兀坐竹舆穿涧壑，仰看石径接烟霞。是间故有春消息，散作千林琼玉花。","dynasty":"宋代","title":"和元晦咏雪"}
{"author":"张栻","content":"作别又如许，何当置我旁。卷舒书在手，展转月侵床。合志师千载，相思谩一方。临风三叹息，此意渺难量。","dynasty":"宋代","title":"和元晦择之有诗见怀"}
{"author":"张栻","content":"上方元自好，一榻有余清。只趁晨钟起，宁闻山鸟声。高僧足幽事，野客富诗情。试问峰头景，今朝作麽生。","dynasty":"宋代","title":"和元晦赠上封和老"}
{"author":"张栻","content":"云气飘飘御晚风，笑谈嘘吸满心胸。须臾敛尽还空碧，露出天边无数峰。","dynasty":"宋代","title":"和元晦醉下祝融"}
{"author":"张栻","content":"子行日以远，我思日以长。政或少閒暇，书来不可忘。","dynasty":"宋代","title":"平时兄弟间十三章四句送定叟弟之官桂林"}
{"author":"张栻","content":"又书稍去眼，日夕是微凉。高楼一徙倚，清风为我长。渔父荫深樾，归人度浮梁。仰看河汉明，俯视群山苍。平生会心处，於此故难忘。旧闻水东胜，岩峦发天藏。岂无一日暇，勇往聊徜徉。民瘼未渠补，况敢怀乐康。天边云物佳，似复为雨祥。秋成傥可期，岁晚或自强。当从农家鼓，一历水云乡。","dynasty":"宋代","title":"七月旦日晚登湘南楼"}
{"author":"张栻","content":"平生子林子，一别今几春。宁知林壑中，忽见题墨新。巉巉屹苍石，恍若对其人。徘徊不忍去，我怀谁为陈。自子来江东，相去亦已迩。谓当复相逢，跂首日望子。云何竟差池，又此隔千进而。凭高久伫立，飞鸿渺烟水。","dynasty":"宋代","title":"齐山石壁间见林择之题字缅怀其人赋此"}
{"author":"张栻","content":"扶疎古木矗危梯，开始知经几摄提。还有石桥容客坐，仰看兰若与云齐。风生阴壑方鸣籁，日烈尘寰正望霓。从此上山君努力，瘦藤今日得同携。","dynasty":"宋代","title":"憩清风峡"}
{"author":"张栻","content":"乌云夭矫天欲雨，虚堂美荫共徜徉。开奁百轴惊传玩，更觉人间六月凉。","dynasty":"宋代","title":"前日从赵漕饮因得遍观所藏书帖之富既戏成三"}
{"author":"张栻","content":"旧藏自是承平物，新轴收从古道旁。人间好事戒多得，防有雷霆下取将。","dynasty":"宋代","title":"前日从赵漕饮因得遍观所藏书帖之富既戏成三"}
{"author":"张栻","content":"今古驱驰翰墨场，何人下笔到颜杨。君侯知我有书癖，乞与西台字几行。","dynasty":"宋代","title":"前日从赵漕饮因得遍观所藏书帖之富既戏成三"}
{"author":"张栻","content":"平生山水癖，妙处只自知。夙约常寡味，邂逅惬心期。幅巾与藜杖，安步随所之。朅来坐官府，颇觉此原违。城头望群峰，欲往类绊羁。三春苦风雨，晴日一伸眉。沙边散车骑，竹舆从呕咿。独与三四客，野服相追随。亭高俯空旷，洞古探环奇。县崖隐日月，幽壑蟠蛟螭。涧水杂鸣佩，松风发清吹。兴来即倾酒，语到亦论诗。聊揩簿书眼，偿此閒暇时。所历固未厌，所感多余思。昔游木叶下，今兹绿阴肥。江山虽可识，岁月乃如驰。素餐岂不念，怀安敢云私。归来耿不寐，欹枕听晨鸡。","dynasty":"宋代","title":"清明后七日与客同为水东之游翌朝赋此"}
{"author":"张栻","content":"绝怜梅事晚，与客到林塘。瓦碗村醪酽，杯羹野菜香。旧游看壁字，新岁尚他乡。一笑俱真率，悠然意未央。","dynasty":"宋代","title":"人日游城东晚饭陈仲思茅亭分韵得香字"}
{"author":"张栻","content":"行止非人料，驱驰未席温。传闻选肤使，端为慰黎元。瘴岭农耕少，山城海气昏。唯勤凋瘵虑，此外更何言。","dynasty":"宋代","title":"若海运使移节广东赋诗赠别予每过若海诸郎诵"}
{"author":"张栻","content":"寒窗政尔念萧瑟，况复故人疎近音。凭栏为子赋三友，便觉冰霜千古心。","dynasty":"宋代","title":"三友堂"}
{"author":"张栻","content":"积雨欣始霁，清和在兹时。林叶既敷荣，禽声亦融怡。鸣泉来不穷，湖风起沦漪。西山卷余云，逾觉秀色滋。层层丛绿间，爱彼松柏姿。青青初不改，似与幽人期。坐久还起步，堤边足逶迤。游鱼傍我行，野鹤向我飞。敢云昔贤志，亦复咏而归。寄言山中友，和我和平诗。","dynasty":"宋代","title":"三月七日城南书院偶成"}
{"author":"张栻","content":"忆共朱夫子，登临冰雪中。剧谈无俗调，得句有新功。别去雁横浦，重来月满空。遥怜今夕意，清梦傥相同。","dynasty":"宋代","title":"上封有怀元晦"}
{"author":"张栻","content":"左弧念当辰，藐此卧岁晚。重云不予荫，敢望滋九畹。南邻有良朋，繁质快瓴建。进道方骎骎，吐辞看衮衮。妙语极吹嘘，至理属关键。嗟予澹泊好，学植自穮蔉。岂能益涓埃，感子意缱绻。昭然隐微中，当念仁岂远。起知妙乾体，实理践坤简。大易乃在我，亘古当一本。期君得真传，永以息邪遁。","dynasty":"宋代","title":"生辰谢邵广文惠惠仁者寿赋"}
{"author":"张栻","content":"旧说桂林好，君今幕府游。江山资暇日，梅雪类吾州。煮海何多说，安边更预谋。政应勤婉画，不用赋离忧。","dynasty":"宋代","title":"诗送陈促思参佐广右幕府"}
{"author":"张栻","content":"君侯起南服，豪气盖九州。顷登文石陛，忠言动宸旒。坐令声利场，缩颈仍包羞。却来卧衡门，无愧知日休。尽收湖海气，仰希洙泗游。不远关山阻，为我再月留。遗经得紬绎，心事两绸缪。超然会太极，眼底无全牛。惟兹断金友，出处宁殊谋。南山对床语，匪为林壑幽。白云政在望，归袂风飕飀。朝来出别语，已抱离索忧。妙质贵强矫，精微更穷搜。毫厘有弗察，体用岂周流。驱车万里道，中途可停辀。勉哉共无斁，邈矣追前修。","dynasty":"宋代","title":"诗送元晦尊兄"}
{"author":"张栻","content":"春信梅边动，雷声枕上惊。忽看窗纸白，顿觉竹声清。江海空余梦，壶觞起自倾。朝来倚楼处，玉树满湘城。","dynasty":"宋代","title":"十二月十六日夜枕上闻雷已而大雪"}
{"author":"张栻","content":"维舟径上岳阳楼，风雨排空暝不收。明日重来天色好，君山元自翠光浮。","dynasty":"宋代","title":"十二月乙卯登岳阳楼丙辰再登"}
{"author":"张栻","content":"晴岚开岳镇，云雨断阳台。日出寒光迥，川平秀色回。兴随天际雁，诗寄岭头梅。盛事它年说，凭君记玉杯。","dynasty":"宋代","title":"十三日晨起霜晴用定台韵赋此"}
{"author":"张栻","content":"支筇穿百级，把酒问春光。乔木依然在，幽兰只自芳。未当湘水满，更觉橘洲长。暝色犹回首，天涯话故乡。","dynasty":"宋代","title":"十四日陪黄仲秉渡湘饮岳麓台上分韵得长字"}
{"author":"张栻","content":"沃野迥千里，岿然突孤标。崖分势亦裂，江静影频摇。栖鹘巢何险，盘柯冻不凋。吾行足观览，未觉客程遥。","dynasty":"宋代","title":"十五日过小孤山"}
{"author":"张栻","content":"今朝风日霁，共约再登台。人在云端上，僧从天际回。岩头风戛竹，林畔雪欺梅。浊酒消寒气，无妨饮数杯。","dynasty":"宋代","title":"十五日再登祝融峰用台字韵"}
{"author":"张栻","content":"疎风细雨随华节，西浦东山总胜游。拙守亦忻凉意好，挑灯清坐读春秋。","dynasty":"宋代","title":"是日二使者出游晚凉有作"}
{"author":"张栻","content":"为邦和气满乡闾，袖手还家乐有余。案上简编元好在，闲中日月更宽舒。功名且要身长健，寻尺何求计不疎。好泛菊英斟寿酒，扁舟吾欲赋归欤。","dynasty":"宋代","title":"寿定叟弟"}
{"author":"张栻","content":"闻说清朝对紫宸，君王侧席屡咨询。惟应民瘼开陈切，故遣分符验抚循。","dynasty":"宋代","title":"寿定叟弟"}
{"author":"张栻","content":"堂堂自昔源流远，衮衮方来事业长。驷马安车遵大道，正须缓辔不须忙。","dynasty":"宋代","title":"寿定叟弟"}
{"author":"张栻","content":"闻说严人爱贰车，呻吟赴愬赖携扶。从今充扩应无倦，千里疲民待子苏。","dynasty":"宋代","title":"寿定叟弟"}
{"author":"张栻","content":"闻说年来更老成，清心寡欲厌纷纭。固知造物有深意，端享修龄看策勋。","dynasty":"宋代","title":"寿定叟弟"}
{"author":"张栻","content":"年年桂绽菊开时，长忆芳樽共一卮。请诵周人和乐句，全胜三叹陟冈诗。","dynasty":"宋代","title":"寿定叟弟"}
{"author":"张栻","content":"窗前新竹净娟娟，借我风凉一榻眠。试问庄周说鹏鷃，何如洙泗举鱼鸢。","dynasty":"宋代","title":"书妙应庵壁"}
{"author":"张栻","content":"翠盖亭边春色归，还来把酒及开时。坐无车公欢意少，犹得风前读好诗。","dynasty":"宋代","title":"四月四日饮吴仲立家海桐花下吴伯承以事不至"}
{"author":"张栻","content":"弥旬积雨穗生耳，冬壑未渠收潦水。围炉情话政尔佳，乃复归舟行万里。三年百感卧湘城，风急鹡鴒原上情。岂地他人意独真，每觉办语温如春。少年锐气凌八区，晚以乐义称乡闾。闻人有急若己如，天报两子双明珠。小隐卜筑兰溪边，修篁乔木今参天。是非荣辱不到处，卷书一榻清昼眠。人言寿骨隐修眉，庆事鼎鼎供期颐。岂惟宗族托轨范，政倚晚节增光辉。有弟有弟复何为，杜门读书人谓痴。入山未遂扫松原，江头独立送归时。","dynasty":"宋代","title":"送八兄"}
{"author":"张栻","content":"君能千里来，乃作触热去。凉秋幸非遥，归计无已遽。向来文字间，讲论有平素。及兹共王事，益得君佳处。几微独深窥，圭角本不露。岂期寂寞滨，获此友朋助。吾邦虽云僻，山水足奇趣。更期休沐晨，相与穷杖屦。匆匆何少悰，咄咄出别语。君怀负丞恩，行矣当及戍。我亦念归欤，霜天收栗芋。后会未可期，往事屡回顾。赠言复何有，独以此道故。寥寥千载前，达者同一路。所趋固绝尘，所履无虚步。临深觉居高，仰止有余慕。要须学沧溟，汇此百川注。他年傥相忆，访我城南圃。无使岁月深，永思编简蠹。","dynasty":"宋代","title":"送陈择之"}
{"author":"张栻","content":"循吏古犹少，岭民今未苏。丁宁烦诏旨，推择得吾徒。根本谁深念，诗书计不迂。惟应敦此意，岂但应时须。","dynasty":"宋代","title":"送但能之守浔州"}
{"author":"张栻","content":"堂堂延阁老，遗范见期人。孝友传家旧，诗书用力新。人心危易失，圣学妙难亲。原勉思弘毅，求仁可得仁。","dynasty":"宋代","title":"送范伯崇"}
{"author":"张栻","content":"乃祖至和间，忠谋书鼎彝。但知陛下圣，岂知吾言危。元佑爱君语，读者犹涕洟。典刑今不亡，盛德故在兹。岁晚子过我，秀若斋房芝。持身蹈规矩，出语无瑕疵。向来长安道，讵肯舍灵龟。万里一泮宫，行囊几新诗。湘出足幽胜，而水清涟漪。登临岂不乐，邂逅枌榆思。我懒抱僻学，绝弦理朱丝。子独慕千载，悠然契心期。岂不为我留，感此节物移。临岐抚陈编，为子三噫嘻。高深谅何极，循求有端倪。原言勉事此，奕叶光前规。","dynasty":"宋代","title":"送范西叔教授西归"}
{"author":"张栻","content":"子陵溪水千年绿，犹忆登临日暮时。子去定能寻胜概，书来当复慰相思。简编有味宁论晚，得失从渠莫自疑。也学迂疎教似舅，不应空赋渭阳诗。","dynasty":"宋代","title":"送甘可大"}
{"author":"张栻","content":"季也有行役，我思独悠悠。亲朋非不多，子能从之游。挂席上湘水，青山挟行舟。篮舆问岭路，政尔荔子秋。人言桂林好，颇复类中州。近郊多胜概，雉堞冠层楼。待渠幕府暇，时与同冥搜。吾子有令姿，胸中富九流。处世多龃龉，但当付沧洲。超然扩遐思，讵可耳目谋。原为百炼刚，莫作绕指桑。昔人不吾欺，子盍试反求。预想他年归，此地复绸缪。刮目看二子，一笑纾百忧。","dynasty":"宋代","title":"送甘甥可大从定叟弟之桂林"}
{"author":"张栻","content":"顷年未识宜州面，已信诸贤品藻公。幕下从容逢益友，胸中肮脏本家风。一麾且与宽凋察，华发应无慕勇功。从古安边须自治，人情初不间华戎。","dynasty":"宋代","title":"送韩宜州"}
{"author":"张栻","content":"相望数舍已云疎，远别何因执子祛。漫仕想应同捧檄，旧闻当不废观书。月明淮水空陈迹，山绕新亭有故墟。暇日更须频访古，因来为我道何如。","dynasty":"宋代","title":"送胡伯逢之官金陵"}
