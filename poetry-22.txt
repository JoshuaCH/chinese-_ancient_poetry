{"author":"倪瓒","content":"我别故人无十日，冲烟艇子又重来。门前积雨生幽草，墙上春云覆绿苔。","dynasty":"元代","title":"绝句四首次九成韵其一"}
{"author":"倪瓒","content":"断送一生棋局里，破除万事酒杯中。清虚事业无人解，听雨移时又听风。","dynasty":"元代","title":"绝句四首次九成韵其二"}
{"author":"倪瓒","content":"没径春泥不出门，山烟江雾昼长昏。糟床声杂茅檐雨，破却阴寒酒自温。","dynasty":"元代","title":"绝句四首次九成韵其三"}
{"author":"倪瓒","content":"郯子论诗冀北空，晤言千里意常同。待晴紫陌堪萦手，行咏山光水影中。","dynasty":"元代","title":"绝句四首次九成韵其四"}
{"author":"倪瓒","content":"宜远楼前春可怜，数峰依约乱流边。若为倚剑崆峒外，回望齐州九点烟。","dynasty":"元代","title":"赋宜远楼"}
{"author":"倪瓒","content":"君来烟草正凄迷，君去溪头柳叶齐。挂席中流竟东上，莫重回首向荆溪。","dynasty":"元代","title":"别潘先辈"}
{"author":"倪瓒","content":"阿育王塔舍利存，山气无雪春冬温。莲花台近多罗树，中有人谈不二门。","dynasty":"元代","title":"重送初上人参礼光公"}
{"author":"倪瓒","content":"楼阁参差霞绮开，峰峦重复水萦回。赤阑桥外垂杨下，步月吹笙向此来。","dynasty":"元代","title":"题画"}
{"author":"倪瓒","content":"泖云汀树晚离离，饮罢人归野渡迟。睡起香销金鹊尾，独听疏雨打窗时。","dynasty":"元代","title":"正月廿六日漫题"}
{"author":"倪瓒","content":"风轩红杏散馀霞，堤草青青桃欲花。寒食清明看又近，满川烟雨乱鸣蛙。","dynasty":"元代","title":"二月十五日雨作"}
{"author":"倪瓒","content":"碧花翠蔓引牵牛，丛竹黄葵意更幽。不用田畴三日雨，已输䆉稏十分秋。","dynasty":"元代","title":"秋容轩"}
{"author":"倪瓒","content":"南望铜官晓色新，三株松下一茅亭。何当濯足临前涧，坐石閒书相鹤经。","dynasty":"元代","title":"题画"}
{"author":"倪瓒","content":"奎章阁下掌丝纶，清浅蓬莱又几春。三十六宫秋寂寂，金盘露冷泣仙人。","dynasty":"元代","title":"追和苏文忠墨迹卷中诗韵"}
{"author":"倪瓒","content":"月弯削破翠团团，六月人间风露寒。谁觅东陵故侯去，但知华屋荐金盘。","dynasty":"元代","title":"剖瓜仕女图"}
{"author":"倪瓒","content":"南湖春水碧于天，梦作沙鸥狎钓船。绿树拂檐风雨急，觉来依旧北窗眠。","dynasty":"元代","title":"晚照轩偶题"}
{"author":"倪瓒","content":"吴松江水似清湘，烟雨孤篷道路长。写出无声断肠句，鹧鸪啼处竹苍苍。","dynasty":"元代","title":"画竹赠申彦学"}
{"author":"倪瓒","content":"长江秋色渺无边，鸿雁来时水拍天。七十二湾明月夜，荻花枫叶覆渔船。","dynasty":"元代","title":"题秋江图"}
{"author":"倪瓒","content":"紫燕低飞不动尘，黄鹂娇小未胜春。东风绿遍门前草，暮雨寒烟愁杀人。","dynasty":"元代","title":"偶成"}
{"author":"倪瓒","content":"野棠花落过清明，春事匆匆梦里惊。倚棹微吟沙际路，半江烟雨暮潮生。","dynasty":"元代","title":"清明日风雨凄然舟泊东林西浒步过伯璇徵君高斋焚香瀹茗出示燕文贵秋山萧寺图展玩良久因赋一绝"}
{"author":"倪瓒","content":"雪筠霜木影差差，平野风烟望远时。回首十年吴苑梦，扬州依约鬓成丝。","dynasty":"元代","title":"国宝照磨有平野轩在扬州城郭中今寓吴十许年矣至正丙午九月十一日在开元寺为写此图并诗以赠"}
{"author":"倪瓒","content":"赤城霞暖神芝秀，洞里桃花不记春。何事却将山水脚，钟陵市上踏红尘。","dynasty":"元代","title":"题所画云林小景图"}
{"author":"倪瓒","content":"松陵第四桥前水，风急犹须贮一瓢。敲火煮茶歌白苧，怒涛翻雪小停桡。","dynasty":"元代","title":"绝句三首其一"}
{"author":"倪瓒","content":"人家住近江城外，月色波光上下天。风景自佳时俗异，泊舟閒咏白云篇。","dynasty":"元代","title":"绝句三首其二"}
{"author":"倪瓒","content":"白鸥飞处夕阳明，山色隔江眉黛横。试看三高祠下水，悠悠中有别离情。","dynasty":"元代","title":"绝句三首其三"}
{"author":"倪瓒","content":"白云孤鹤暮知还，晚泊钱唐看越山。珍重今朝重展卷，吟诗作赋北窗间。","dynasty":"元代","title":"题高房山尚书著色山水"}
{"author":"倪瓒","content":"萧萧风雨麦秋寒，把笔临摹强自宽。赖有□君相慰藉，松肪笋脯劝加餐。","dynasty":"元代","title":"题画"}
{"author":"倪瓒","content":"羲献才情似水清，暑窗葵扇与桃笙。中州父老黄华老，信是前贤畏后生。","dynasty":"元代","title":"题王澹游岁寒三友图卷"}
{"author":"倪瓒","content":"陶泓思渴待陈元，对楮先生意未宣。何似中书君并至，明窗脱帽一欣然。","dynasty":"元代","title":"谢笔"}
{"author":"倪瓒","content":"铜官山下白云亭，涧底长松长茯苓。传得潘生烧墨法，墨成持赠写丹经。","dynasty":"元代","title":"赠墨生吴善"}
{"author":"倪瓒","content":"道人家住梅花村，窗下松醪满石樽。醉后挥毫写山色，岚霏云气淡无痕。","dynasty":"元代","title":"吴仲圭山水"}
{"author":"倪瓒","content":"笔精墨妙王右军，澄怀卧游宗少文。王侯笔力能扛鼎，五百年来有此君。","dynasty":"元代","title":"王叔明画"}
{"author":"倪瓒","content":"飞仙游骑龙眠画，貌得形模也自奇。句曲真人亲鉴定，不须言下更题诗。","dynasty":"元代","title":"李伯时画"}
{"author":"倪瓒","content":"地僻林深无过客，松门元自不曾关。展将一幅溪藤滑，写得溪阴数点山。","dynasty":"元代","title":"为吴溥泉画窠石平远并诗"}
{"author":"倪瓒","content":"罨画溪头秋水明，上人逸笔思纵横。云山多少元晖句，不道毫端画得成。","dynasty":"元代","title":"荆溪秋色图为卜震亨题"}
{"author":"倪瓒","content":"隔水吹笙引凤鸣，十三声外柳风清。风流自有王子晋，留取清樽吸月明。","dynasty":"元代","title":"王都事家听周子奇吹笙"}
{"author":"倪瓒","content":"水品茶经手自笺，夜烧绿竹煮山泉。莫留樵客看棋局，持斧归来几岁年。","dynasty":"元代","title":"次韵曹都水"}
{"author":"倪瓒","content":"听雨楼中也自凉，偶停笔砚静焚香。君来为煮嵇山茗，自洗冰瓯仔细尝。","dynasty":"元代","title":"题扇"}
{"author":"倪瓒","content":"萧閒馆里挑灯宿，山罽重敷六尺床。隐几翛翛听夜雨，竹林烟羃煮茶香。","dynasty":"元代","title":"次韵曹都水"}
{"author":"倪瓒","content":"疏疏梅雨橘花香，寂寂桐阴研席凉。怪底林间金弹子，枇杷都熟不知尝。","dynasty":"元代","title":"村居"}
{"author":"倪瓒","content":"小盘承露净铅华，玉露依稀染碧霞。弱质幽姿娱我老，傍人篱落蔓秋花。","dynasty":"元代","title":"客舍咏牵牛花"}
{"author":"倪瓒","content":"市上休疑张伯清，药无二价制颓龄。何当扫雪居幽谷，与我松根采茯苓。","dynasty":"元代","title":"赠伯清"}
{"author":"倪瓒","content":"吴松江水碧于蓝，怪石乔柯在渚南。鼓柁长吟采蘋去，新晴风日更清酣。","dynasty":"元代","title":"题曹云西画"}
{"author":"倪瓒","content":"晓梦盈盈湘水春，翠虬白凤照江滨。香䰟莫逐冷风散，拟学黄初赋洛神。","dynasty":"元代","title":"水仙花"}
{"author":"倪瓒","content":"云雾轩窗倚半空，少霞铭处识新宫。遥看一片秋山色，鹤影徘徊明月中。","dynasty":"元代","title":"追和戎昱寄鍊师"}
{"author":"倪瓒","content":"山色微茫好放船，秋渠野水夕阳边。西风更洒菰蒲雨，羡尔沙鸥自在眠。","dynasty":"元代","title":"双井院前小立"}
{"author":"倪瓒","content":"夜寒馆里挑灯宿，山罽重敷六尺床。隐几萧条听坞雨，竹林烟幕煮茶香。","dynasty":"元代","title":"次韵曹都水"}
{"author":"倪瓒","content":"黯黯春云映户轻，绿芜斜日忽开晴。依微野径泉侵尽，风落桐花远思生。","dynasty":"元代","title":"次韵春雨"}
{"author":"倪瓒","content":"二月江水清接天，杨柳隔江摇绿烟。一夜愁心似春雪，随风舞影落君前。","dynasty":"元代","title":"寄友"}
{"author":"倪瓒","content":"性癖居幽每起迟，一来溪口意凄迷。林亭晓色苍茫里，目送风帆过水西。","dynasty":"元代","title":"题画赠崔子文"}
{"author":"倪瓒","content":"谷口桐林落绛霞，仙帆初泊野人家。萧閒馆里青苔合，看到阶前芍药花。","dynasty":"元代","title":"赠曹德昭"}
{"author":"倪瓒","content":"野棠花落又清明，杨柳青青人耦耕。春物阑珊成底事，半江疏雨暮潮平。","dynasty":"元代","title":"清明后题"}
{"author":"倪瓒","content":"画图常识春风面，云雾衣裳楚楚裁。为问人间春几许，石栏西畔牡丹开。","dynasty":"元代","title":"看花仕女图"}
{"author":"倪瓒","content":"烟雨空濛远树齐，人家树底自成蹊。只因二月吴松尾，渚际维舟听竹鸡。","dynasty":"元代","title":"烟雨"}
{"author":"倪瓒","content":"十月江南未陨霜，青枫欲赤碧梧黄。停桡坐对西山晚，新雁题书已著行。","dynasty":"元代","title":"十月"}
{"author":"倪瓒","content":"春雨萧条独掩扉，庭柯径筱绿依依。莫思南渚停舟处，烟柳垂阴满钓矶。","dynasty":"元代","title":"春雨"}
{"author":"倪瓒","content":"檐前幽鸟自相呼，池上红蕖映绿蒲。五月夜凉如八月，一窗风雨梦南湖。","dynasty":"元代","title":"晚照轩偶题"}
{"author":"倪瓒","content":"翠竹萧萧倚碧梧，一亭聊以赋閒居。浮杯乐饮思潘岳，藻思春江濯锦如。","dynasty":"元代","title":"为潘仁仲写梧竹草亭"}
{"author":"倪瓒","content":"芙蓉犹满渚，疏桐已殒霜。泊舟菰蒲中，吴山隐微阳。因怀静默士，竹林閟玄房。煮茗汲寒涧，烧丹生夜光。忆与郑郯辈，閒咏步修廊。时子有所适，顾瞻重徜徉。庭下生苔藓，牖间翻诗章。弈势郑老胜，酒榼郯生将。雅歌杂诙谐，列坐飞羽觞。子归日已晚，枣栗亦倾筐。挥手辄谢别，暮宿荒城傍。迟明趋所期，待子郑公堂。晨往遂至昏，企望徒伥伥。乃嗟仙真驭，固非世所望。恻恻理归棹，泛泛秋浦长。还寻甫里陆，更醉山阴王。素冠斯驰赠，喜知终未忘。余兹将远适，旅泊犹彷徨。微风动虚碧，初月照石梁。旷望对清景，赋诗托陈郎。茯苓思同煮，夜雨共匡床。","dynasty":"元代","title":"夜泊芙蓉洲走笔寄张鍊师"}
{"author":"倪瓒","content":"手把玉芙蓉，青天骑白龙。出入人间世，飞鸿蹋雪踪。瑶草粲可拾，群峰森玉立。璧月挂天南，离离星斗湿。君昔在山时，玉韫山有辉。因同白云出，更与白云归。白云无定处，岂只山中住。河汉共萦纡，经天复东注。金华牧羊人，游戏不生嗔。笑拂岩前石，行看海底尘。手调白羽箭，陋彼磨铜砚。一语不投机，归欤宁再见。士岂始隗乎？全赵匪相如。项王疑亚父，竟尔龙为鱼。扰扰何时已？百年聊寄耳。良也报仇归，言从赤松子。去山今几年，还山大学仙。天台司马宅，云气近相连。","dynasty":"元代","title":"走笔次陶蓬韵送叶参谋归金华"}
{"author":"倪瓒","content":"秋暑晚差凉，茗馀眠独早。清风振庭柯，寒蛩吟露草。晨兴面流水，西望吴门道。不知人事剧，但见青山好。","dynasty":"元代","title":"双寺精舍新秋追和戎昱长安秋夕"}
{"author":"倪瓒","content":"真馆何沈沈，寥廓神明居。阳庭肃宏敞，丹林郁扶疏。眷言兹游息，脱屣荣利区。檐榱初日丽，池台凉雨馀。焚香破幽寂，饮水聊舒徐。潜心观道妙，讽咏古人书。怀澄神自怡，意惬理无虚。谁云黄唐远，泊然天地初。回首抚八荒，纷攘蚍蜉如。愿从逍遥游，何许昆崙墟。","dynasty":"元代","title":"玄文馆读书"}
{"author":"倪瓒","content":"明发辞吴会，移舟夜淹泊。空宇垂繁星，微云暝前郭。沈沈抱冲素，悄悄伤离索。归扫松径苔，迟君践幽约。","dynasty":"元代","title":"丙子岁十月八日夜泊阊门将还溪上有怀友仁陆徵君"}
{"author":"倪瓒","content":"郎官调绿绮，谷雪赏初晴。两忘弦与手，流泉松吹声。问言踰八十，云尝见河清。挂帆望九华，神人歘相迎。啖以海上枣，欢爱若平生。玄遇宁复得，惜哉遗姓名。","dynasty":"元代","title":"听袁员外弹琴"}
{"author":"倪瓒","content":"隐几方熟睡，故人来扣扉。一笑无言说，清坐澹忘机。衣上松萝雨，袖中南涧薇。知尔山中来，山中无是非。三十不娶妻，四十不出仕。逍遥岩岫间，翳名以自肆。何曾问理乱，岂复陈美刺。高怀如汉阴，终老无机事。","dynasty":"元代","title":"赠惟寅"}
{"author":"倪瓒","content":"酿酒剑池水，玉壶清若无。挥杯送落月，山鬼共歌呼。松间灯如漆，白骨漫寒芜。","dynasty":"元代","title":"次韵陈维允姑苏钱塘怀古四首其一"}
{"author":"倪瓒","content":"坐看青苔欲上衣，一池春水霭余辉。荒村尽日无车马，时有残云伴鹤归。","dynasty":"元代","title":"六月五日偶成"}
{"author":"倪瓒","content":"蕙怅凝夕清，高堂流月明。芳琴发绮席，列坐散繁缨。回翔别鹄意，缥缈孤鸾鸣。一写冰霜操，掩抑寄余情。","dynasty":"元代","title":"听袁子方弹琴"}
{"author":"倪瓒","content":"英英西山云，翳翳终日雨。清池散圆文，空林绝行屦。野性夙所赋，好怀谁共语。烧香对长松，相与成宾主。","dynasty":"元代","title":"雨中寄孟集"}
{"author":"倪瓒","content":"读书衡茅下，秋深黄叶多。原上见远山，被褐起行歌。依依墟里间，农叟荷过。华林散清月，寒水淡无波。遐哉栖遁情，身外岂有它。人生行乐耳，富贵将如何！","dynasty":"元代","title":"述怀"}
{"author":"倪瓒","content":"积雪被长坂，卧疴守中林。山川虽云阻，舟楫肯见寻。倾盖何必旧，相知亦已深。惊风飘枯条，清池冒重阴。联翩双黄鹄，飞鸣绿水浔。顾望思郁纡，裴徊发悲吟。愿言齐羽翼，金石固其心。欢乐何由替，黄发期满簪。","dynasty":"元代","title":"戊寅十二月丹丘柯博士过林下赋诗次韵酬答"}
{"author":"倪瓒","content":"卷帘见月形神清，疑是山阴夜雪明。长歌欲觅剡溪戴，怅然停杯远恨生。尔营茅斋名快雪，邀我吹笙弄明月。明星如银浮翳消，垂露成帷桂花发。酒波荡漾天河倾，笙声袅袅秋风咽。古人与我不并世，鹤思鸥情迥愁绝。","dynasty":"元代","title":"刘君元晖八月十四日邀余玩月快雪斋中，命余"}
{"author":"倪瓒","content":"踽踽荒村客，悠悠远道情。竹梧秋雨碧，荷芰晚波明。穴鼠能人拱，池鹅类鹤鸣。萧条阮遥集，几屐了余生？","dynasty":"元代","title":"荒村"}
{"author":"倪瓒","content":"虚阁春城外，澄湖莫雨边。飞云忽入户，去鸟欲穷天。林屋青西映，吴松碧左连。登临感时物，快吸酒如川。","dynasty":"元代","title":"垂虹亭"}
{"author":"倪瓒","content":"曾住南湖宅，于今已十年。丛筠还自翳，乔木故依然。雨杂鸣渠溜，云连煮术烟。何时重相过？烂醉得佳眠。","dynasty":"元代","title":"题画赠王仲和"}
{"author":"倪瓒","content":"削迹松陵华寓。藏密白云深处。造物已安排，万事何须先虑。归去。归去。海鹤山猿同住。","dynasty":"元代","title":"如梦令·削迹松陵华寓"}
{"author":"倪瓒","content":"耕凿古隧穿，乃吴桓王墓。金雁随冷风，黄肠毕呈露。悲歌异今昔，踟蹰缓归步。","dynasty":"元代","title":"次韵陈维允姑苏钱塘怀古四首其二"}
{"author":"倪瓒","content":"仙人悲世换，宴景在清都。寒暑自来往，英雄生钓屠。钱唐江畔柳，风雨夜啼乌。","dynasty":"元代","title":"次韵陈维允姑苏钱塘怀古四首其三"}
{"author":"倪瓒","content":"义兴岳道士，野鹤如长身。我知弥明徒，不是侯喜伦。结喉吟肩耸，铁脊霜髯新。手中石棋子，头上漉酒巾。久居离墨山，自谓无怀民。丧乱不经意，松陵留十旬。香云作舆卫，长松为主宾。既滋数畦菊，复种二亩芹。乐哉以忘死，道富宁忧贫。为我具舟楫，相期桃花春。","dynasty":"元代","title":"题画赠岳道士"}
{"author":"倪瓒","content":"洲渚多落英，溯流寻远山。轻舟载美酒，摇荡绿波间。俯咏拾瑶草，遐思隘尘寰。夤缘忽失遇，怅望遂空还。","dynasty":"元代","title":"寻友人不遇"}
{"author":"倪瓒","content":"去年梓树花开时，美人明珰坐罗帏。今年梓树花如雪，美人死别已七月。梓花如雪不忍看，沈吟怀思泪阑干。鸣鸠乳燕共悲咽，柳绵风急烟漫漫。","dynasty":"元代","title":"对梓树花"}
{"author":"倪瓒","content":"孟秋苦雨稻禾死，天地晦冥龙怒嗔。南邻老翁卧不起，漏屋湿薪愁杀人。自云今年八十剩，力农一生兹始病。两逢赤旱三遇水，租税何曾应王命。吾今宁免身为鱼，死当其时良可吁！","dynasty":"元代","title":"苦雨行"}
{"author":"倪瓒","content":"馀不溪水涵绿蘋，微风吹波蹙龙鳞。看山荡桨不知远，两岸桃花飞接人。溪回路转松风急，竹林华房霞气湿。忽逢道士颀而长，疑是韩国张子房。相期飘拂紫烟里，下揽沧溟浮玉觞。","dynasty":"元代","title":"馀不溪词"}
{"author":"倪瓒","content":"杜陵昔年有茅屋，浣花溪边锦江曲。古人不见春风来，桃李无言自山麓。石床藓涩青泥乾，决渠流水夜潺湲。可怜宝剑埋黄土，空馀山月照波间。今我不乐空怀古，短世长年谁比数？花下那知李白来，山鸟恣歌童亦舞。酒酣大笑五情热，作相形求筑岩说。夷齐相逝居首阳，逍遥采薇饱芳洁。勿歌虞夏神农诗，贤愚等是百年期。鲁连耻秦亦蹈海，笑尔局促商山芝。少文壁间对图画，莫待老来难命驾。仰看翕忽浮云驰，安得乘螭与之化。漠漠杨花萦远天，迸壑晴雷惊醉眠。李侯神爽色不动，手中茶雪落轻烟。逢君此乐诚草草，便欲携君卧烟岛。海上千年白鹤飞，世人胡为而自老。","dynasty":"元代","title":"醉歌行次韵酬李徵君春日过草堂赋赠"}
{"author":"倪瓒","content":"岳翁尝宝翠涛石，今我还珍翠涛砚。翠涛沄沄生縠纹，云章龙文发奇变。米芾砚山徒自惜，此砚颠应未曾见。我初避乱失神物，玉蟾滴泪空悽恋。珠还合浦乃有时，洗涤摩挲冰玉姿。书舟轻迅逐凫鹥，喜出火宅临清漪。松雪磨香淬毛锥，天影江波□碧滋，一咏新诗开我眉。","dynasty":"元代","title":"赋翠涛砚"}
{"author":"倪瓒","content":"翔鸿纵高姿，流水去不息。枉道别友生，扬舲望京国。婉娈前途憩，萧条馀景匿。神京衣冠会，左右金阳宅。驱马流星繁，垂轩春雾集。嘉子玉质朗，早通金闺籍。行逢明主顾，入补词臣职。束带向晨趋，陪宴终日昃。芳年易为晓，所愿崇令德。英英白云飞，渺渺青山隔。秋风应节起，万里思亲客。迟子返旧居，衔杯数相觌。","dynasty":"元代","title":"送甘允从北上"}
{"author":"倪瓒","content":"君在西溪上，年年杨柳春。提壶坐柳下，邀我见情真。青叶已垂带，白花还覆瑽。别来今见柳，思尔采芳芹。","dynasty":"元代","title":"怀寄强行之常州学官"}
{"author":"倪瓒","content":"庐山郁岧峣，上有香炉峰。影落碧天外，翠玉琢芙蓉。牵萝读书处，云灯无行踪。犹遗石岩苔，花开紫丰茸。愁心飞春雪，宝剑沈双龙。应化苏耽鹤，归栖千岁松。仙岩采芝叟，久别倘相逢。","dynasty":"元代","title":"为张来仪赋匡山读书处"}
{"author":"倪瓒","content":"能诗何水部，爱石米南宫。允矣英才最，居然外祖风。钓丝烟雾外，船影画图中。他日千金积，陶朱术偶同。","dynasty":"元代","title":"寄王叔明二首其一"}
{"author":"倪瓒","content":"曾住南湖宅，于今已十年。丛筠还自翳，乔木故依然。雨杂鸣渠溜，云连煮术烟。何时重相过？烂醉得佳眠。","dynasty":"元代","title":"题画赠王仲和"}
{"author":"倪瓒","content":"孟秋苦雨稻禾死，天地晦冥龙怒嗔。南邻老翁卧不起，漏屋湿薪愁杀人。自云今年八十剩，力农一生兹始病。两逢赤旱三遇水，租税何曾应王命。吾今宁免身为鱼，死当其时良可吁！","dynasty":"元代","title":"苦雨行"}
{"author":"倪瓒","content":"春江烟霭绿，远树明清旭。归雁影斜斜，鸣声断复续。陈君挂帆去，似与雁相逐。水际白云度，山中甘雨足。安得从耦耕，柴门艺松菊。去去且入城，怀抱向谁倾。姚公有古道，虚夷多远情。俾尔遂高隐，狂歌乐幽贞。","dynasty":"元代","title":"送惟寅"}
{"author":"倪瓒","content":"池泉春涨深，径苔夕阴满。讽咏《紫霞篇》，驰情华阳馆。晴岚拂书幌，飞花浮茗碗。阶下松粉黄，窗间云气暖。石梁萝茑垂，翳翳行踪断。非与世相违，冥栖久忘返。","dynasty":"元代","title":"春日云林斋居"}
{"author":"倪瓒","content":"紫燕低飞不动尘，黄鹂娇小未胜春。东风绿遍门前草，暮雨寒烟愁杀人。","dynasty":"元代","title":"偶成"}
{"author":"倪瓒","content":"秋暑晚差凉，茗余眠独早。清风振庭柯，寒蛩吟露草。晨兴面流水，西望吴门道。不知人事剧，但见青山好。","dynasty":"元代","title":"双蛾精舍新秋追和戎昱长安秋夕"}
{"author":"倪瓒","content":"杜陵昔年有茅屋，浣花溪边锦江曲。古人不见春风来，桃李无言自山麓。石床藓涩青泥乾，决渠流水夜潺湲。可怜宝剑埋黄土，空馀山月照波间。今我不乐空怀古，短世长年谁比数？花下那知李白来，山鸟恣歌童亦舞。酒酣大笑五情热，作相形求筑岩说。夷齐相逝居首阳，逍遥采薇饱芳洁。勿歌虞夏神农诗，贤愚等是百年期。鲁连耻秦亦蹈海，笑尔局促商山芝。少文壁间对图画，莫待老来难命驾。仰看翕忽浮云驰，安得乘螭与之化。漠漠杨花萦远天，迸壑晴雷惊醉眠。李侯神爽色不动，手中茶雪落轻烟。逢君此乐诚草草，便欲携君卧烟岛。海上千年白鹤飞，世人胡为而自老。","dynasty":"元代","title":"醉歌行次韵酬李徵君春日过草堂赋赠"}
{"author":"倪瓒","content":"春雨萧条独掩扉，庭柯径筱绿依依。莫思南渚停舟处，烟柳垂阴满钓矶。","dynasty":"元代","title":"春雨"}
{"author":"倪瓒","content":"扁舟溪上数来过，白发残春奈我何！柳絮如烟迷晓浦，杏花飞雪点春波。林扉有客图丘壑，石室何人带女萝。欲和华山高隐曲，羁愁悽断不成歌。","dynasty":"元代","title":"和华以愚韵兼题所画春山高士图"}
{"author":"倪瓒","content":"笠泽沿回十五年。亲知情义日堪怜。偷见三顾吾何有，俗士群讥自省愆。聊复尔，岂其然。田翁轻慢牧童颠。乃知造物深相与，急使江湖棹去船。","dynasty":"元代","title":"鹧鸪天"}
{"author":"倪瓒","content":"长江秋色渺无边，鸿雁来时水拍天。七十二湾明月夜，荻花枫叶覆渔船。","dynasty":"元代","title":"题秋江图"}
{"author":"倪瓒","content":"扶疏玉。蟾宫树影阑干曲。阑干曲。一襟香露，几枝金粟。姮娥镜里秋云绿。无端风雨声相续。声相续。不须澄霁，为沽醽醁。","dynasty":"元代","title":"忆秦娥"}
{"author":"倪瓒","content":"隔水吹笙引凤鸣，十三声外柳风清。风流自有王子晋，留取清樽吸月明。","dynasty":"元代","title":"王都事家听周子奇吹笙"}
{"author":"倪瓒","content":"风雨萧条歌慨慷，忽思往事已微茫。山人酒劝花间月，秦女筝弹《陌上桑》。灯影半窗千里梦，泥涂一日九回肠。此生传舍无非寓，谩认他乡是故乡。","dynasty":"元代","title":"风雨"}
{"author":"倪瓒","content":"酿酒剑池水，玉壶清若无。挥杯送落月，山鬼共歌呼。松间灯如漆，白骨漫寒芜。","dynasty":"元代","title":"次韵陈维允姑苏钱塘怀古四首其一"}
{"author":"倪瓒","content":"春林积雨晴，江渚烟波绿。谷鸟语绵蛮，涧泉声断续。萝径与来踪，空山开伐木。时援清琴坐，还同白云宿。","dynasty":"元代","title":"赠友生"}
{"author":"倪瓒","content":"阿育王塔舍利存，山气无雪春冬温。莲花台近多罗树，中有人谈不二门。","dynasty":"元代","title":"重送初上人参礼光公"}
{"author":"倪瓒","content":"篷上雨潺潺。篷底幽人梦故山。涧户林扉元不闭，萧闲。只有飞云可往还。波冷玉珊珊。一壑松风引佩环。咏得池塘春草句，更阑。行尽千峰","dynasty":"元代","title":"南乡子东林桥雨篷梦归"}
{"author":"倪瓒","content":"扁舟小泊菰蒲雨，玄论却消身意尘。空寂室中无侍者，萧条云外不羁人。酒杯畏病不复举，灯火新凉差可亲。袅袅秋风振庭树，绿波芳草似初春。","dynasty":"元代","title":"八月三日与刘道益连床夜话风雨凄然五日开霁道益赋诗见贻次韵一首"}
{"author":"倪瓒","content":"春水凫珝野外堂，山园细路橘花香。栖栖身世画盈箧，漠漠风烟酒一觞。岂为任真无礼法，也须从俗着冠裳。不营产业人应笑，竹本桃栽已就行。","dynasty":"元代","title":"山园"}
{"author":"倪瓒","content":"钱王墓田松柏稀，岳王祠堂在湖西。西泠桥边草春绿，飞来峰头乌夜啼。","dynasty":"元代","title":"竹枝词"}
{"author":"倪瓒","content":"泊舟嘉树下，开牖碧江浔。慨然念黄落，景憩惜清阴。多暇观鱼鸟，容与一登临。蜕迹尘喧久，欲寡天机深。","dynasty":"元代","title":"泊舟"}
{"author":"倪瓒","content":"笠泽依稀雪意寒，澄怀轩里酒杯干。篝灯染笔三更后，远岫疏林亦耐看。","dynasty":"元代","title":"题画赠僧"}
{"author":"倪瓒","content":"结庐溪水南，胜事足幽探。夏果落山雨，春衣染夕岚。石敧招鹤磴，门俯射蛟潭。日日萦归梦，萧条雪满簪。","dynasty":"元代","title":"赋德机徵君荆南精舍图"}
{"author":"倪瓒","content":"十月江南未陨霜，青枫欲赤碧梧黄。停桡坐对西山晚，新雁题书已著行。","dynasty":"元代","title":"十月"}
{"author":"倪瓒","content":"摩诘画山时，见山不见画。松雪自缠络，飞鸟亦闲暇。我初学挥染，见物皆画似。郊行及城游，物物归画笥。为问方厓师，孰假孰为真？墨池挹涓滴，寓我无边春。","dynasty":"元代","title":"为方厓画山就题"}
{"author":"倪瓒","content":"去年梓树花开时，美人明珰坐罗帏。今年梓树花如雪，美人死别已七月。梓花如雪不忍看，沈吟怀思泪阑干。鸣鸠乳燕共悲咽，柳绵风急烟漫漫。","dynasty":"元代","title":"对梓树花"}
{"author":"倪瓒","content":"荆溪之水清涟漪，溪上晴岚紫翠围。连舸载书烟渚泊，提壶入林春蕨肥。身远云霄作幽梦，手栽花竹映山扉。矶头雪影多鸥鹭，也著狂夫一浣衣。","dynasty":"元代","title":"为曹佥事画溪山春晓图因题"}
{"author":"倪瓒","content":"闭门积雨生幽草，叹息樱桃烂熳开。春浅不知寒食近，水深唯有白鸥来。即看垂柳侵矶石，已有飞花拂酒杯。今日新晴见山色，还须拄杖踏青苔。","dynasty":"元代","title":"春日"}
{"author":"倪瓒","content":"风雨萧条歌慨慷，忽思往事已微茫。山人酒劝花间月，秦女筝弹《陌上桑》。灯影半窗千里梦，泥涂一日九回肠。此生传舍无非寓，谩认他乡是故乡。","dynasty":"元代","title":"风雨"}
{"author":"倪瓒","content":"楼下清溪夏亦寒，溪头个个白鸥闲。风回绿卷平堤水，林缺青分隔岸山。若士振衣千仞表，何人泛宅五湖间。绝怜与子同清赏，拟向云霄共往还。","dynasty":"元代","title":"与伯雨登溪山胜概楼"}
{"author":"倪瓒","content":"余适偶入城，本是山中客。舟经二王宅，吊古览陈迹。松阴始亭午，岚气忽敛夕。欲去仍裴徊，题诗满苔石。","dynasty":"元代","title":"己卯正月十八日与申屠彦德游虎丘得客字"}
{"author":"倪瓒","content":"良觌忽云阻，桐花今亦繁。落日满洲渚，扬舲念孤鶱。因怀息机叟，蕴真从灌园。晨扫石上云，伫子接清言。","dynasty":"元代","title":"送章鍊师并寄郑有道"}
{"author":"倪瓒","content":"宜远楼前春可怜，数峰依约乱流边。若为倚剑崆峒外，回望齐州九点烟。","dynasty":"元代","title":"赋宜远楼"}
{"author":"倪瓒","content":"吴松江水春，汀洲多绿瑽。弹琴吹铁笛，中有古衣巾。我欲载美酒，长歌东问津。渔舟狎鸥鸟，花下访秦人。","dynasty":"元代","title":"寄杨廉夫"}
{"author":"倪瓒","content":"无家随地客，小阁看云眠。涉夏雨寒甚，似秋风飒然。舞鸾悲镜影，飞雁落筝弦。好转船头去，江湖万里天。","dynasty":"元代","title":"六月六日卢氏客楼对雨呈维寅"}
{"author":"倪瓒","content":"笑人寂寞，盖以风雨伤怀耳。兹重改呈，又作一首，共写呈，二君却不可扶疏玉。蟾宫树影阑干曲。阑干曲。一襟香露，几枝金粟。＊娥镜里秋云绿。无端风雨声相续。声相续。不须澄霁，为沽＊＊。","dynasty":"元代","title":"忆秦娥昨日尝赋忆秦娥一首，以介石齐前木"}
{"author":"倪瓒","content":"曾住南湖宅，于今已十年。丛筠还自翳，乔木故依然。雨杂鸣渠溜，云连煮术烟。何时重相过？烂醉得佳眠。","dynasty":"元代","title":"题画赠王仲和"}
{"author":"倪瓒","content":"结庐溪水南，胜事足幽探。夏果落山雨，春衣染夕岚。石敧招鹤磴，门俯射蛟潭。日日萦归梦，萧条雪满簪。","dynasty":"元代","title":"赋德机徵君荆南精舍图"}
{"author":"倪瓒","content":"华阳上馆谁曾到，知有高人避世深。当户春云团紫盖，洗空花雨散青林。丹台篆迹龙蛇动，经阁松声鸾鹤吟。念子离居消息远，几将书札寄遥岑。","dynasty":"元代","title":"奉和虞学士寄张外史"}
{"author":"倪瓒","content":"积雨开新霁，汀洲生绿蘋。临流望远岫，归思忽如云。","dynasty":"元代","title":"二月廿二日潘子素王叔明来慰藉临别为写水傍树林图并题"}
{"author":"倪瓒","content":"山馆留君才一月，梅花无数倚霜晴。垂帘幽阁图云影，贮火茶炉作雨声。深竹每容驯鹿卧，青山时与道人行。归舟载得梁溪雪，惆怅邻鸡月四更。","dynasty":"元代","title":"送徐子素"}
{"author":"倪瓒","content":"芙蓉犹满渚，疏桐已殒霜。泊舟菰蒲中，吴山隐微阳。因怀静默士，竹林閟玄房。煮茗汲寒涧，烧丹生夜光。忆与郑郯辈，閒咏步修廊。时子有所适，顾瞻重徜徉。庭下生苔藓，牖间翻诗章。弈势郑老胜，酒榼郯生将。雅歌杂诙谐，列坐飞羽觞。子归日已晚，枣栗亦倾筐。挥手辄谢别，暮宿荒城傍。迟明趋所期，待子郑公堂。晨往遂至昏，企望徒伥伥。乃嗟仙真驭，固非世所望。恻恻理归棹，泛泛秋浦长。还寻甫里陆，更醉山阴王。素冠斯驰赠，喜知终未忘。余兹将远适，旅泊犹彷徨。微风动虚碧，初月照石梁。旷望对清景，赋诗托陈郎。茯苓思同煮，夜雨共匡床。","dynasty":"元代","title":"夜泊芙蓉洲走笔寄张鍊师"}
{"author":"倪瓒","content":"厌听残春风雨，卷帘坐看青山。波上鸥浮天远，林间鹤带云还。","dynasty":"元代","title":"为曾高士画湖山旧隐"}
{"author":"倪瓒","content":"得君佳句清如玉，秋色惊人换物华。老境侵寻真有感，故园隔绝更兴嗟。女萝绿遍牵茅屋，乌桩红明映落霞。欲酌一尊浇磊块，几时邀子过田家。","dynasty":"元代","title":"寄养正"}
{"author":"倪瓒","content":"天阔海漫漫，昆山望眼宽。桃源迷晋世，松树受秦官。雨藓鹿迒遍，霜梧鸾影寒。封题数行字，聊问竹平安。","dynasty":"元代","title":"寄虞子贤"}
{"author":"倪瓒","content":"樱桃花欲落，风雨暮凄迷。忽忆郊园日，竹林通涧西。弱蔓滋野援，兰叶长芳畦。念我当时友，蒿莱没旧蹊。","dynasty":"元代","title":"徐氏南园对雨"}
{"author":"倪瓒","content":"牛鸣野窌中，鸡登山木上。黄钟杂姑洗，舂容以清亮。别鹄暮鸣飞，流水春演漾。爱尔弦手忘，令我形神畅。忆昔擅能事，宋袁余所向。钱君生独后，超轶绝尘鞅。操琴晚闻道，月斧挥天匠。杳如清庙瑟，朱弦听叹唱。古道久寂寥，古音亦沦丧。促轸泪沾缨，歌诗重悲怅。","dynasty":"元代","title":"听钱文则弹琴"}
{"author":"倪瓒","content":"玉琴转清亮，风雨更飘飖。疏桐荫高馆，朱槿耀芳条。生物曷可遏，抚事发长谣。弱龄陪清宴，楢发想垂髫。相见日以老，离居梦且遥。秋江渺云水，去鹤影遥遥。","dynasty":"元代","title":"八月十八日萧閒道馆听袁南宫弹琴是日风雨萧然有感而作"}
{"author":"倪瓒","content":"池泉春涨深，径苔夕阴满。讽咏《紫霞篇》，驰情华阳馆。晴岚拂书幌，飞花浮茗碗。阶下松粉黄，窗间云气暖。石梁萝茑垂，翳翳行踪断。非与世相违，冥栖久忘返。","dynasty":"元代","title":"春日云林斋居"}
{"author":"倪瓒","content":"奎章阁下掌丝纶，清浅蓬莱又几春。三十六宫秋寂寂，金盘露冷泣仙人。","dynasty":"元代","title":"追和苏文忠墨迹卷中诗韵"}
{"author":"倪瓒","content":"计筹白石顶，闻有丹丘生。和玉饮晨露，褰林餐绛英。止鹤眠松警，萤火照书明。为善得仙道，翛然不近名。","dynasty":"元代","title":"杜真人听松轩"}
{"author":"倪瓒","content":"　　啼红，杏花消息雨声中。十年一觉扬州梦，春水如空。雁波寒写去踪，离愁重，南浦行云送。冰弦玉柱，弹怨东风。","dynasty":"元代","title":"【双调】殿前欢_啼红，杏"}
{"author":"倪瓒","content":"笔精墨妙王右军，澄怀卧游宗少文。王侯笔力能扛鼎，五百年来有此君。","dynasty":"元代","title":"王叔明画"}
{"author":"倪瓒","content":"积雪被长坂，卧疴守中林。山川虽云阻，舟楫肯见寻。倾盖何必旧，相知亦已深。惊风飘枯条，清池冒重阴。联翩双黄鹄，飞鸣绿水浔。顾望思郁纡，裴徊发悲吟。愿言齐羽翼，金石固其心。欢乐何由替，黄发期满簪。","dynasty":"元代","title":"戊寅十二月丹丘柯博士过林下赋诗次韵酬答"}
{"author":"倪瓒","content":"市上休疑张伯清，药无二价制颓龄。何当扫雪居幽谷，与我松根采茯苓。","dynasty":"元代","title":"赠伯清"}
{"author":"倪瓒","content":"黯黯春云映户轻，绿芜斜日忽开晴。依微野径泉侵尽，风落桐花远思生。","dynasty":"元代","title":"次韵春雨"}
{"author":"倪瓒","content":"高斋面绝壁，林密径难寻。风落松上雪，零乱幽涧阴。皓洁映鹤氅，清圆和瑶琴。閒咏以自乐，聊用忘华簪。","dynasty":"元代","title":"云泉为王光大赋"}
{"author":"倪瓒","content":"二月江水清接天，杨柳隔江摇绿烟。一夜愁心似春雪，随风舞影落君前。","dynasty":"元代","title":"寄友"}
{"author":"倪瓒","content":"夜游西园渚，初日光炯炯。徙倚岩石下，爱此林中影。","dynasty":"元代","title":"夜作古木怪石因题"}
{"author":"倪瓒","content":"馀不溪水绿生蘋，放舟演漾当青春。舟随鹤影忽行远，洞口桃花飞接人。云松蔽亏烟萝席，俨在溪东之石壁。羽人垂衣坐鼓簧，馈我晨餐芝菌香。从兹更发洞庭渚，濯发咸池临故乡。","dynasty":"元代","title":"馀不溪词"}
{"author":"倪瓒","content":"赤城霞暖神芝秀，洞里桃花不记春。何事却将山水脚，钟陵市上踏红尘。","dynasty":"元代","title":"题所画云林小景图"}
{"author":"倪瓒","content":"钱王墓田松柏稀，岳王祠堂在湖西。西泠桥边草春绿，飞来峰头乌夜啼。","dynasty":"元代","title":"竹枝词"}
{"author":"倪瓒","content":"江海秋风日夜凉，虫鸣络纬尚綀裳。民生惴惴疮痍甚，旅泛依依道路长。衰柳半敧湖水碧，浊醪犹趁菊花黄。知君习静观诸妄，林下清斋理药囊。","dynasty":"元代","title":"寄顾仲瑛"}
{"author":"倪瓒","content":"曾访神仙五粒松，涧泉流润白云封。林间萝茑交青影，石上菖蒲开紫茸。煮石有方留秘诀，采苓何处觅行踪。岳君别我三千岁，晚戏沧洲又汝逢。","dynasty":"元代","title":"赠岳松涧"}
{"author":"倪瓒","content":"阿翁闻说国兴亡，记得钱王与岳王。日暮狂风吹柳折，满湖烟雨绿茫茫。","dynasty":"元代","title":"竹枝词其三"}
{"author":"倪瓒","content":"泖云汀树晚离离，饮罢人归野渡迟。睡起香销金鹊尾，独听疏雨打窗时。","dynasty":"元代","title":"正月廿六日漫题"}
{"author":"倪瓒","content":"君来烟草正凄迷，君去溪头柳叶齐。挂席中流竟东上，莫重回首向荆溪。","dynasty":"元代","title":"别潘先辈"}
{"author":"倪瓒","content":"　　东风花外小红楼，南浦山横眉黛愁。春寒不管花枝瘦，无情水自流。檐间燕语娇柔，惊回幽梦，难寻旧游，落日帘钩。　　吹箫声断更登楼，独自凭栏独自愁。斜阳绿惨红消瘦，长江日际流。百般娇千种温柔，金缕曲新声低按，碧油车名园共游，绛绡裙罗袜如钩。　因观《花间集》作　　香腮玉腻鬓蝉轻，翡翠钗梁碧燕横。新妆懒步红芳径，小重山空画屏。绣帘风暖春醒，烟草粘飞絮，蛛丝落英，无限伤情。","dynasty":"元代","title":"【双调】水仙子_东风花外小"}
{"author":"倪瓒","content":"我别故人无十日，冲烟艇子又重来。门前积雨生幽草，墙上春云覆绿苔。","dynasty":"元代","title":"绝句四首次九成韵其一"}
{"author":"倪瓒","content":"一笑相逢岂有期，因怀西崦话移时。李公祠畔空余月，陆子泉头旧有诗。旅思凄凄非中酒，人情落落似残棋。云涛眼底三生梦，鸥影秋汀又远离。","dynasty":"元代","title":"赠别益以道书记"}
{"author":"倪瓒","content":"十月江南未陨霜，青枫欲赤碧梧黄。停桡坐对西山晚，新雁题书已著行。","dynasty":"元代","title":"十月"}
{"author":"倪瓒","content":"春林积雨晴，江渚烟波绿。谷鸟语绵蛮，涧泉声断续。萝径与来踪，空山开伐木。时援清琴坐，还同白云宿。","dynasty":"元代","title":"赠友生"}
{"author":"倪瓒","content":"郭外青山旧结庐，微茫野径望中无。残生竟抱烟霞癖，好事犹传海岳图。夜壁松风悬雅乐，秋池菊水酌商觚。傥从世事求玄赏，好趁轻舟看浴凫。","dynasty":"元代","title":"次韵郯九成见寄"}
{"author":"倪瓒","content":"满城风雨近重阳。湿秋光。暗横塘。萧瑟汀蒲，岸柳送凄凉。亲旧登高前日梦，松菊径，也应荒。堪将何物比愁长。绿泱泱。绕秋江。流到天涯，盘屈九回肠。烟外青萍飞白鸟，归路阻，思微茫。","dynasty":"元代","title":"江城子"}
{"author":"倪瓒","content":"龙门秋月影，茶屋白云泉。不与世人赏，瑶草自年年。上有天池水，松风舞沦涟。何当蹑飞凫，去采池中莲。","dynasty":"元代","title":"龙门茶屋图"}
{"author":"倪瓒","content":"寝扉桃李昼阴阴，耕凿居人有远心。一夜池塘春草绿，孤村风雨落花深。不嗔野老群争席，时有游鱼出听琴。白发多情陆徵士，松间石上续幽吟。","dynasty":"元代","title":"东林隐所寄陆徵士"}
{"author":"倪瓒","content":"舍北舍南来往少，自无人觅野夫家。鸠鸣桑上还催种，人语烟中始焙茶。池水云笼芳草气，井床露净碧桐花。练衣挂石生幽梦，睡起行吟到日斜。","dynasty":"元代","title":"北里"}
{"author":"倪瓒","content":"阿育王塔舍利存，山气无雪春冬温。莲花台近多罗树，中有人谈不二门。","dynasty":"元代","title":"重送初上人参礼光公"}
{"author":"倪瓒","content":"君来烟草正凄迷，君去溪头柳叶齐。挂席中流竟东上，莫重回首向荆溪。","dynasty":"元代","title":"别潘先辈"}
{"author":"倪瓒","content":"眼见藤梢已过墙，手拈书卷复堆床。闲临水槛亲鱼鸟，欲出柴门畏虎狼。冠制不嫌龟壳小，衣裾新剪鹤翎长。从来任拙唯疏懒，一月秋阴不下堂。","dynasty":"元代","title":"林下遣兴"}
{"author":"倪瓒","content":"翼翼高帆开远天，绿波芳草随烟绵。春林风雨集忧思，茅屋琴书移昼眠。文采由来庾信少，草圣近誇张旭颠。百年聚散如落叶，行客居人谁可怜。","dynasty":"元代","title":"春日送别余秀才"}
{"author":"倪瓒","content":"题诗石壁上，把酒长松间。远水白云度，晴天孤鹤还。虚亭映苔竹，聊此息跻攀。坐久日已夕，春鸟声关关。","dynasty":"元代","title":"对酒"}
{"author":"倪瓒","content":"积雨不肯休，萧条使人愁。哀吟四壁静，病卧百虫秋。开门望原野，江湖漭交流。谁能载美酒，为我散烦忧。","dynasty":"元代","title":"偶成"}
{"author":"倪瓒","content":"满城风雨近重阳。湿秋光。暗横塘。萧瑟汀蒲，岸柳送凄凉。亲旧登高前日梦，松菊径，也应荒。堪将何物比愁长。绿泱泱。绕秋江。流到天涯，盘屈九回肠。烟外青萍飞白鸟，归路阻，思微茫。","dynasty":"元代","title":"江城子"}
{"author":"倪瓒","content":"卧听夜雨鸣高屋，忽忆陂塘春水生。何意远林饥独鹤，若为幽谷滞流莺。成丛枸杞还堪采，满树樱桃空复情。二月江头风浪急，无机鸥鸟亦频惊。","dynasty":"元代","title":"二月十日玄文馆听雨"}
{"author":"倪瓒","content":"荷锸空林春雨馀，舣舟沙岸燕飞初。去寻天上仙人佩，肯顾山中隐者居。霜月四更提剑舞，田园二顷带经锄。兰荣柳密南檐下，伫子云间枉尺书。","dynasty":"元代","title":"送元度北游"}
{"author":"倪瓒","content":"满城风雨近重阳。湿秋光。暗横塘。萧瑟汀蒲，岸柳送凄凉。亲旧登高前日梦，松菊径，也应荒。堪将何物比愁长。绿泱泱。绕秋江。流到天涯，盘屈九回肠。烟外青萍飞白鸟，归路阻，思微茫。","dynasty":"元代","title":"江城子·满城风雨近重阳"}
{"author":"倪瓒","content":"夜永愁人偏起早。客鬓萧萧，镜里看枯槁。雨叶铺庭风为扫。闭门寂寞生秋草。行路难行悲远道。说着客行，真个令人恼。久客还家贫亦好。无家漫自伤怀抱。","dynasty":"元代","title":"蝶恋花以上十六首百家词本云林乐府。此下"}
{"author":"倪瓒","content":"　　陆庄风景又萧条，堪叹还堪笑。世事茫茫更谁料，访鱼樵。后庭玉树当时调，可怜商女，不知亡国，吹向紫鸾箫。　　一江秋水淡寒烟，水影明如练。眼底离愁数行雁，雪晴天。绿红蓼参差见，吴歌荡桨，一声哀怨，惊起白鸥眠。　　五湖烟水未归身，天地双篷鬓。白酒新ド会邻近，主酬宾。百年世事兴亡运，青山数家，渔舟一叶，聊且避风尘。","dynasty":"元代","title":"【越调】小桃红_陆庄风景又"}
{"author":"倪瓒","content":"秋暑晚差凉，茗余眠独早。清风振庭柯，寒蛩吟露草。晨兴面流水，西望吴门道。不知人事剧，但见青山好。","dynasty":"元代","title":"双蛾精舍新秋追和戎昱长安秋夕"}
{"author":"倪瓒","content":"摩诘画山时，见山不见画。松雪自缠络，飞鸟亦闲暇。我初学挥染，见物皆画似。郊行及城游，物物归画笥。为问方厓师，孰假孰为真？墨池挹涓滴，寓我无边春。","dynasty":"元代","title":"为方厓画山就题"}
{"author":"倪瓒","content":"郎官调绿绮，谷雪赏初晴。两忘弦与手，流泉松吹声。问言逾八十，云尝见河清。挂帆望九华，神人倏相迎。啖以海上枣，欢爱若平生。玄遇宁复得，惜哉遗姓名。","dynasty":"元代","title":"听袁员外弹琴（一首。有引）"}
{"author":"倪瓒","content":"吴山朝霭外，阊门春雨余。超忽孤帆远，天末浮云舒。君今北阙游，我栖南山庐。荷锄事耕作，闭户咏诗书。高林鸣禽曙，青苔行迹疏。还期茅檐下，一枉故人车。","dynasty":"元代","title":"古诗一首奉送友仁贤良之京师"}
{"author":"倪瓒","content":"君在西溪上，年年杨柳春。提壶坐柳下，邀我见情真。青叶已垂带，白花还覆瑽。别来今见柳，思尔采芳芹。","dynasty":"元代","title":"怀寄强行之常州学官"}
{"author":"倪瓒","content":"送子淮南行，系舟江岸柳。翠影舞晴烟，落我杯中酒。举杯向落日，春水浮天碧。时见白鸥飞，雪光翻绮席。应笑披羊裘，独钓江边石。","dynasty":"元代","title":"送马生"}
{"author":"倪瓒","content":"吴松江水春，汀洲多绿瑽。弹琴吹铁笛，中有古衣巾。我欲载美酒，长歌东问津。渔舟狎鸥鸟，花下访秦人。","dynasty":"元代","title":"寄杨廉夫"}
{"author":"倪瓒","content":"去年梓树开花时，美人明珰坐罗帷。今年梓树花如雪，美人死别已七月。梓花如雪不忍看，沉吟怀思泪阑干。鸣鸠乳燕共悲咽，柳绵风急烟漫漫。","dynasty":"元代","title":"对梓树花"}
{"author":"倪瓒","content":"波光浮翠阁，苔色上春衣。杨柳莺啼笛，樱桃鸟啄稀。荣名非所慕，登览意忘归。泖水宜修禊，重来坐钓矶。","dynasty":"元代","title":"贻文举"}
{"author":"倪瓒","content":"结庐溪水南，胜处足幽探。夏果落山雨，春衣染夕岚。石欹招鹤磴，门俯射蛟潭。日日萦归梦，萧条雪满簪。","dynasty":"元代","title":"赋得机征君荆南精舍图"}
{"author":"倪瓒","content":"春水凫珝野外堂，山园细路橘花香。栖栖身世画盈箧，漠漠风烟酒一觞。岂为任真无礼法，也须从俗着冠裳。不营产业人应笑，竹本桃栽已就行。","dynasty":"元代","title":"山园"}
{"author":"倪瓒","content":"眼见藤梢已过墙，手拈书卷复堆床。闲临水槛亲鱼鸟，欲出柴门畏虎狼。冠制不嫌龟壳小，衣裾新剪鹤翎长。从来任拙唯疏懒，一月秋阴不下堂。","dynasty":"元代","title":"林下遣兴"}
{"author":"倪瓒","content":"闭门积雨生幽草，叹息樱桃烂熳开。春浅不知寒食近，水深唯有白鸥来。即看垂柳侵矶石，已有飞花拂酒杯。今日新晴见山色，还须拄杖踏青苔。","dynasty":"元代","title":"春日"}
{"author":"倪瓒","content":"陶公卜宅南村里，快雪初晴思一游。树辨微茫来独鹤，橹摇欹侧散轻鸥。墨池绕溜春冰满，尘榻翻书夕照收。相见惘然如有失，掉头吟咏出林丘。","dynasty":"元代","title":"雪后过陈子贞隐居"}
{"author":"倪瓒","content":"樱桃花欲落，风雨暮凄迷。忽忆郊园日，竹林通涧西。弱蔓滋野援，兰叶长芳畦。念我当时友，蒿莱没旧蹊。","dynasty":"元代","title":"徐氏南园对雨"}
{"author":"倪瓒","content":"石梁破屋路欹斜，僻似华阳道士家。漠漠春云飞别鹤，潺潺夜雨杂鸣蛙。闲看稚子翻书叶，时有邻翁汲井花。日莫伤心江水绿，共舟人已蹑飞霞。","dynasty":"元代","title":"上巳日感怀"}
{"author":"倪瓒","content":"白首遥知得道余，不闻诗思近何如。高斋夜雪同谁话，古木寒山独自居。梦里只寻行去路，愁时聊读寄来书。夕阳溪上多飞鸟，若个能看影是虚。","dynasty":"元代","title":"寄熙本明"}
{"author":"倪瓒","content":"阖闾浦口路依微，笠泽汀边白板扉。照夜风灯人独宿，打窗江雨鹤相依。畏途岂有新知乐，老景空思故里归。拟问桃花泛春水，船头浪暖鳜鱼肥。","dynasty":"元代","title":"寄卢士行"}
{"author":"倪瓒","content":"山馆留君才一月，梅花无数倚霜晴。垂帘幽阁图云影，贮火茶炉作雨声。深竹每容驯鹿卧，青山时与道人行。归舟载得梁溪雪，惆怅邻鸡月四更。","dynasty":"元代","title":"送徐子素"}
{"author":"倪瓒","content":"阶下樱桃已着花，窗前野客独思家。故人携手踏江路，拄杖敲门惊梦华。藉草悲歌声激烈，停杯写竹字欹斜。新蒲细柳依依绿，西北浮云望眼遮。","dynasty":"元代","title":"喜谢仲野见过"}
{"author":"倪瓒","content":"舟过山西已夕曛，许生茅屋远人群。凿池数尺通野水，开牖一规留白云。煮药烟轻冲灶出，碓茶声远隔溪闻。可怜也有王猷兴，阶下新移少此君。","dynasty":"元代","title":"过许生茅屋看竹"}
{"author":"倪瓒","content":"噰噰归雁度春江，明月清波雁影双。化作斜行筝上字，长弹幽恨隔纱窗。","dynasty":"元代","title":"竹枝词二首"}
{"author":"倪瓒","content":"梓树花开破屋东，邻墙花信几番风。闭门睡过兼旬雨，春事依依是梦中。","dynasty":"元代","title":"三月廿日题所寓屋壁"}
{"author":"倪瓒","content":"钿山湖影接松江，橘叶青青柿叶黄。要写新愁寄音信，西风断雁不成行。","dynasty":"元代","title":"闻竹枝歌因效其声二首"}
{"author":"倪瓒","content":"江流不住楚山青，船到浔阳几日程。不忍寄将双泪去，门前潮落又潮生。","dynasty":"元代","title":"闻竹枝歌因效其声二首"}
{"author":"倪瓒","content":"笠泽依稀雪意寒，澄怀轩里酒杯干。篝灯染笔三更后，远岫疏林亦耐看。","dynasty":"元代","title":"题画赠僧"}
{"author":"倪瓒","content":"逸笔纵横意到成，烧香弄翰了余生。窗前竹树依苔石，寒雨萧条待晚晴。","dynasty":"元代","title":"自题小画"}
{"author":"倪瓒","content":"望中烟草古长洲，不见当时麋鹿游。满目越来溪上水，流将春梦过杭州。","dynasty":"元代","title":"吴中"}
{"author":"倪瓒","content":"僦得城东三亩居，水光竹色照琴书。晨起开门惊宿鸟，诗成洗砚没游鱼。","dynasty":"元代","title":"题画"}
{"author":"倪瓒","content":"罨画溪头唤渡，铜棺山下寻僧。水榭汀桥曲曲，风林云磴层层。","dynasty":"元代","title":"题画"}
{"author":"倪瓒","content":"已从沤鸟狎云深，老我无机似汉阴。采采菊花犹满地，萧萧霜发不胜簪。南游阻绝伤多垒，北望艰危折寸心。家在吴淞江水上，清猿啼处有枫林。","dynasty":"元代","title":"疏林远岫图写赠子素征"}
{"author":"倪瓒","content":"烟雨山前度石湖，一奁秋影玉平铺。何须更剪松江水，好染空青作画图。","dynasty":"元代","title":"烟雨中过石湖（三首）"}
{"author":"倪瓒","content":"姑苏城外短长桥，烟雨空濛又晚潮。载酒曾经此行乐，醉乘江月卧吹箫。","dynasty":"元代","title":"烟雨中过石湖（三首）"}
{"author":"倪瓒","content":"愁不能醒已白头，沧江波上狎轻鸥。鸥情与老初无染，一叶轻躯总是愁。","dynasty":"元代","title":"烟雨中过石湖（三首）"}
{"author":"倪瓒","content":"秋潮夜落空江渚，晓树离离含宿雨。伊轧中流间橹声，卧听渔人隔烟语。","dynasty":"元代","title":"自题设色山水赠孟肤征"}
{"author":"倪瓒","content":"芙容著花已烂熳，浊酒弹琴聊少停。数声别鹄隔江渚，一醉秋天空玉瓶。况当宾客欲行迈，忍使风雨即飘零。攀条掇英重惆怅，但愿花开长不醒。","dynasty":"元代","title":"八月廿三日芙容花下留南宫岳山人饮明日岳山"}
{"author":"倪瓒","content":"隐几忽不寐，竹露下泠泠。青镫澹斜月，薄帷张寒厅。燥烦息中动，希静无外聆。窅然玄虚际，讵知有身形。","dynasty":"元代","title":"萧閒馆夜坐"}
{"author":"倪瓒","content":"翠壁邻丹灶，青枫背草堂。琴书聊卒岁，麋鹿自成行。涧水流杯滑，飞花入座香。能无问津者，及此系舟航。","dynasty":"元代","title":"题张德常良常草堂"}
{"author":"倪瓒","content":"来窥善权洞，一上李公楼。水玦岩前引，云旌松际浮。然灯长不夜，垂钓只虚舟。欲读吴朝刻，真成冒雪游。","dynasty":"元代","title":"游善权洞"}
{"author":"倪瓒","content":"已比沟中断，空思海上浮。随云秋汎汎，贯月夜悠悠。无路通河汉，凭谁问女牛？漂摇非有待，吾道付沧洲。","dynasty":"元代","title":"云槎轩"}
{"author":"倪瓒","content":"结庐溪水南，胜事足幽探。夏果落山雨，春衣染夕岚。石敧招鹤磴，门俯射蛟潭。日日萦归梦，萧条雪满簪。","dynasty":"元代","title":"赋德机徵君荆南精舍图"}
{"author":"倪瓒","content":"霜叶落欲尽，晚山看更青。蹑将沙际屐，坐久水边亭。俯仰已如梦，漂摇同泛萍。稻粱非所恋，黄鹄思冥冥。","dynasty":"元代","title":"赠公远"}
{"author":"倪瓒","content":"州府今为掾，风埃多厚颜。香芹浑满涧，去鹤未巢山。思逐春云乱，心随野水閒。张君应话我，樗散碧岩间。","dynasty":"元代","title":"张心远访郯九成因书以寄"}
{"author":"倪瓒","content":"天阔海漫漫，昆山望眼宽。桃源迷晋世，松树受秦官。雨藓鹿迒遍，霜梧鸾影寒。封题数行字，聊问竹平安。","dynasty":"元代","title":"寄虞子贤"}
{"author":"倪瓒","content":"波光浮草阁，苔色上春衣。杨柳莺啼邃，樱桃鸟啄稀。荣名非所慕，登览竟忘归。泖水宜修禊，重来坐钓矶。","dynasty":"元代","title":"赠沈文举"}
{"author":"倪瓒","content":"积雨琴丝缓，沿阶藓碧滋。泥途方汩没，茅屋且栖迟。酒向邻家贳，杯从野老持。便应从此去，海上候安期。","dynasty":"元代","title":"己酉八月廿三日雨至廿六日乃开霁赋五言呈德常"}
{"author":"倪瓒","content":"不见吕君久，题诗怀不忘。风声浑落叶，山影半斜阳。独鹤来迟暮，孤帆出渺茫。为图秋色去，留寄读书堂。","dynasty":"元代","title":"画江天晚色赠志学"}
{"author":"倪瓒","content":"萧条江上寺，迢递白云横。坐待高僧久，时闻落叶声。鸱夷怀往事，张翰有馀情。独棹扁舟去，门前潮未生。","dynasty":"元代","title":"题元璞上人壁"}
{"author":"倪瓒","content":"王君旧隐地，闻更结茅茨。鹤氅春裁苧，鹅群雪泛池。时歌绿水曲，不负碧山期。夜雨生芳草，令人起梦思。","dynasty":"元代","title":"寄王道士宗晋"}
{"author":"倪瓒","content":"闻说四明道，山川似若耶。去依阿育塔，还宿梵王家。野井封残雪，江船聚晚沙。光公强健否，持底作生涯。","dynasty":"元代","title":"送僧"}
{"author":"倪瓒","content":"荆溪王隐士，相见每从容。借地仍栽竹，巢云独傍松。青苔盘石净，嘉树绿阴重。约我同栖遁，嵩高第几峰？","dynasty":"元代","title":"赠王光大"}
{"author":"倪瓒","content":"甫里林居静，江湖远浸山。渔舟冲雨出，巢鹤带云还。漉酒松肪滑，敷茵楮雪间。春风一来过，似泊武陵湾。","dynasty":"元代","title":"题画"}
{"author":"倪瓒","content":"卜宅近溪西，云烟咫尺迷。昼眠同野鹤，晨起候林鸡。旧种松三径，春栽菊满畦。来禽与青李，囊致不封题。","dynasty":"元代","title":"寄张德常"}
{"author":"倪瓒","content":"无家随地客，小阁看云眠。涉夏雨寒甚，似秋风飒然。舞鸾悲镜影，飞雁落筝弦。好转船头去，江湖万里天。","dynasty":"元代","title":"六月六日卢氏客楼对雨呈维寅"}
{"author":"倪瓒","content":"能诗何水部，爱石米南宫。允矣英才最，居然外祖风。钓丝烟雾外，船影画图中。他日千金积，陶朱术偶同。","dynasty":"元代","title":"寄王叔明二首其一"}
{"author":"倪瓒","content":"陈蕃悬榻处，徐孺过门时。甘冽言游井，荒凉虞仲祠。看云聊弄翰，把酒更题诗。此日交欢意，依依去后思。","dynasty":"元代","title":"过虞山"}
{"author":"倪瓒","content":"计筹白石顶，闻有丹丘生。和玉饮晨露，褰林餐绛英。止鹤眠松警，萤火照书明。为善得仙道，翛然不近名。","dynasty":"元代","title":"杜真人听松轩"}
{"author":"倪瓒","content":"泊舟嘉树下，开牖碧江浔。慨然念黄落，景憩惜清阴。多暇观鱼鸟，容与一登临。蜕迹尘喧久，欲寡天机深。","dynasty":"元代","title":"泊舟"}
{"author":"倪瓒","content":"高轩自虚旷，幽竹亦丛生。苔石寒依玉，风泉夜炙笙。治冠轻可著，酝酒绿因名。好折青鸾尾，仙坛扫月明。","dynasty":"元代","title":"题张氏丛竹轩"}
{"author":"倪瓒","content":"华亭西畔路，来访旧时踪。月浸半江水，莲开九朵峰。酒杯时可把，林叟或相从。兴尽泠然去，云涛起壑松。","dynasty":"元代","title":"为文举画泖山图因题"}
{"author":"倪瓒","content":"荆溪丘壑远，暇日得跻攀。野客时相过，高人意自閒。开门看修竹，卜宅近青山。胜事今宁有，幽吟一解颜。","dynasty":"元代","title":"次韵酬彝斋见诒"}
{"author":"倪瓒","content":"岩谷采灵药，萧条栖道情。白云檐下宿，海鹤阶前鸣。燕俎登春菌，晨餐脯竹萌。时凭五泻水，好过兰陵城。","dynasty":"元代","title":"寄徐仲清"}
{"author":"倪瓒","content":"钓渚复燕山，逃名宇宙间。一篙春水净，半亩落花閒。鸥鸟时亲狎，松云共往还。厌闻尘世事，缅邈不相关。","dynasty":"元代","title":"题渔樵友卷"}
{"author":"倪瓒","content":"荆溪之水清涟漪，溪上晴岚紫翠围。连舸载书烟渚泊，提壶入林春蕨肥。身远云霄作幽梦，手栽花竹映山扉。矶头雪影多鸥鹭，也著狂夫一浣衣。","dynasty":"元代","title":"为曹佥事画溪山春晓图因题"}
{"author":"倪瓒","content":"春水凫鹥野外堂，山园细路橘花香。栖栖身世书盈箧，漠漠风烟酒一觞。岂谓任真无礼法，也须从俗著冠裳。不营产业人应笑，竹本桃栽已就行。","dynasty":"元代","title":"山园"}
{"author":"倪瓒","content":"谷口路微山木合，湿衣空翠不曾晴。饥猿扳槛为人立，寒犬号林如豹声。小阁秋清听雨卧，长空日出采芝行。道心得失已无梦，沐发朝真候五更。","dynasty":"元代","title":"次韵萨天锡寄张外史"}
{"author":"倪瓒","content":"道士朝乘白鹤还，楼台金碧锁空山。半天花雨飞幢节，万壑松风杂佩环。丹井夜寒光剡剡，石坛春静藓斑斑。飘然便拟从君隐，分我玄洲一半间。","dynasty":"元代","title":"送张外史还山"}
{"author":"王鏊","content":"　　《易》之《泰》：“上下交而其志同。”其《否》曰：“上下不交而天下无邦。”盖上之情达于下，下之情达于上，上下一体，所以为“泰”。下之情壅阏而不得上闻，上下间隔，虽有国而无国矣，所以为“否”也。　　交则泰，不交则否，自古皆然，而不交之弊，未有如近世之甚者。君臣相见，止于视朝数刻；上下之间，章奏批答相关接，刑名法度相维持而已。非独沿袭故事，亦其地势使然。何也？国家常朝于奉天门，未尝一日废，可谓勤矣。然堂陛悬绝，威仪赫奕，御史纠仪，鸿胪举不如法，通政司引奏，上特视之，谢恩见辞，湍湍而退，上何尝治一事，下何尝进一言哉？此无他，地势悬绝，所谓堂上远于万里，虽欲言无由言也。　　愚以为欲上下之交，莫若复古内朝之法。盖周之时有三朝：库门之外为正朝，询谋大臣在焉；路门之外为治朝，日视朝在焉；路门之内为内朝，亦曰燕朝。《玉藻》云：“君日出而视朝，退视路寝听政。”盖视朝而见群臣，所以正上下之分；听政而视路寝，所以通远近之情。汉制：大司马、左右前后将军、侍中、散骑诸吏为中朝，丞相以下至六百石为外朝。唐皇城之北南三门曰承天，元正、冬至受万国之朝贡，则御焉，盖古之外朝也。其北曰太极门，其西曰太极殿，朔、望则坐而视朝，盖古之正朝也。又北曰两仪殿，常日听朝而视事，盖古之内朝也。宋时常朝则文德殿，五日一起居则垂拱殿，正旦、冬至、圣节称贺则大庆殿，赐宴则紫宸殿或集英殿，试进士则崇政殿。侍从以下，五日一员上殿，谓之轮对，则必入陈时政利害。内殿引见，亦或赐坐，或免穿靴，盖亦有三朝之遗意焉。盖天有三垣，天子象之。正朝，象太极也；外朝，象天市也；内朝，象紫微也。自古然矣。　　国朝圣节、冬至、正旦大朝则会奉天殿，即古之正朝也。常日则奉天门，即古之外朝也。而内朝独缺。然非缺也，华盖、谨身、武英等殿，岂非内朝之遗制乎？洪武中如宋濂、刘基，永乐以来如杨士奇、杨荣等，日侍左右，大臣蹇义、夏元吉等，常奏对便殿。于斯时也，岂有壅隔之患哉？今内朝未复，临御常朝之后，人臣无复进见，三殿高閟，鲜或窥焉。故上下之情，壅而不通；天下之弊，由是而积。孝宗晚年，深感有慨于斯，屡召大臣于便殿，讲论天下事。方将有为，而民之无禄，不及睹至治之美，天下至今以为恨矣。　　惟陛下远法圣祖，近法孝宗，尽铲近世壅隔之弊。常朝之外，即文华、武英二殿，仿古内朝之意，大臣三日或五日一次起居，侍从、台谏各一员上殿轮对；诸司有事咨决，上据所见决之，有难决者，与大臣面议之；不时引见群臣，凡谢恩辞见之类，皆得上殿陈奏。虚心而问之，和颜色而道之，如此，人人得以自尽。陛下虽身居九重，而天下之事灿然毕陈于前。外朝所以正上下之分，内朝所以通远近之情。如此，岂有近时壅隔之弊哉？唐、虞之时，明目达聪，嘉言罔伏，野无遗贤，亦不过是而已。","dynasty":"明代","tags":"古文观止，奏议","title":"亲政篇"}
{"author":"王鏊","content":"小桥氵虢氵虢空流水，往事悠悠只断垣。冠盖六州皆石晋，河山百战又金源。黍离不尽行人恨，木叶空归杜宇魂。千古登临成一慨，幽燕今日是中原。","dynasty":"明代","title":"辽城怀古（二首）"}
{"author":"王鏊","content":"逢君未久送君行，十载同窗几日情。平狱旧推于定国，按刑新过汉阳城。雁回千里书须寄，春到三湘草自生。收拾楚材归药笼，湖南宾客总知名。","dynasty":"明代","title":"送戚时望佥宪之湖广"}
{"author":"王鏊","content":"二月南宫看柳条，知君已上秣陵桡。杨家制作多传后，苏子文章合在朝。梦草池边歌郢雪，雨花台上望江潮。谁知东上门前路，此后行来分外遥。","dynasty":"明代","title":"送杨侍读维立之南京"}
{"author":"王鏊","content":"茫茫大海浮穹壤，日月升沉鳌背上。其间物怪何所无，海马天吴大如象。有鱼如屋鲎如帆，虾最细微犹十丈。鬇鬡怒气须如戟，力战洪涛欲飞出。江湖鱼蟹总蜉蝣，畜眼平生未曾识。画工何处写汝真，梦中曾到长须国。黑风吹海浪如山，鱼龙变化须臾间。从龙愿作先驱去，去上青天生羽翰。","dynasty":"明代","title":"海虾图"}
{"author":"王鏊","content":"荒湾野木古城隅，何处昌平是旧庐。气带幽并多感慨，策如晁董亦迂疏。同时下第谁云屈，此外求言总是虚。不尽怀贤千古意，执鞭无路欲何如。","dynasty":"明代","title":"昌平刘谏议祠"}
{"author":"王鏊","content":"儿胡儿，女胡女，女嫁胡儿娶胡妇。唯有老身从汉来，椎结毡裘作胡语。当时从驾土木间，匈奴驱我不得还。朝看鹞儿岭，暮宿木叶山。昔闻青冢今始睹，几过苏卿持节处。胡风猎猎胡霜飞，听罢胡笳泪如注。胡中洵乐汉自亲，呼韩犹作南朝宾。款关不用通事语，三十年前我汉人。奉天殿前拜天子，封爵归来认邻里。南街北巷争聚观，家人见我还惊起。男袭冠裳女绣襦，今日汉入昨日胡。回思李陵并卫律，漠北高坟空突兀。","dynasty":"明代","title":"胡人归朝歌"}
{"author":"王鏊","content":"秋入吴江一叶飞，归来游子着朝衣。乡人始识文章贵，仕路休嫌定省稀。宝带桥边舟泛泛，白云司里树依依。路经震泽人应问，太史周南胡不归。","dynasty":"明代","title":"送赵栗夫归省吴江"}
{"author":"王鏊","content":"浮世功名何有哉，茅斋元住少城隈。逢人老去腰难折，念母秋来首重回。古柏祠前伤草色，浣花溪上觅桤栽。临邛父老如相过，不似当时负弩来。","dynasty":"明代","title":"送刘御史还蜀（规）"}
{"author":"王鏊","content":"东角门前十馆开，史家自昔总难才。病容野客随行入，远喜诸公取次来。气合每联朝食坐，事多长后午朝回。扬雄识字今谁及，疑义须烦一一裁。","dynasty":"明代","title":"次韵杨维立初入史馆"}
{"author":"王鏊","content":"灾横被十三州，百万苍生手抚柔。宪府乍临新邑洛，宣房已复旧河流。衣冠南渡仍余宋，瀍涧东来尚自周。列郡分明望丰采，安危须共主分忧。","dynasty":"明代","title":"赠河南巡抚杨贯之"}
{"author":"王鏊","content":"江上青山识秭归，江边吊古驻岩昪。梦中马耳先曾到，行处人烟亦已稀。屈子宅空江渺渺，昭君村在雨霏霏。使君抚字知多术，夔府如今正阻饥。","dynasty":"明代","title":"送高良新知归州"}
{"author":"王鏊","content":"橘林细捣洞庭霜，风味清甘早自将。小瓮红泥缄远意，船玉粒肸余香。督邮有郡还能至，宰相何知合备尝。犹胜先生号乌有，车轮夜夜转枯肠。","dynasty":"明代","title":"朱天成寄酒味变"}
{"author":"王鏊","content":"赤甲白盐雄作镇，铁冠绣斧凛先声。雪山已为来时重，黑水应闻去后清。殿上位虚中执法，边头人散小团营。凭谁说与苏明允，画像无烦记姓名。","dynasty":"明代","title":"赠梁都宪巡抚四川"}
{"author":"王鏊","content":"试罢彤廷便乞还，不教名字落人间。小团龙凤春前雨，罨画楼台水面山。文彩传来多似舅，功名老去只如闲。洞庭东望无多路，楚颂亭成有旧颜。","dynasty":"明代","title":"送吴大章还宜兴（编修克温父）"}
{"author":"王鏊","content":"暂携堂印过江东，冢宰权分位望同。留守地当分陕重，为官谁在故乡中。家传旧有尚书履，保副新加太子宫。半世趋朝今少憩，钟山闲对黑头公。","dynasty":"明代","title":"送倪尚书之南京"}
{"author":"王鏊","content":"偶然携酒作郊行，才出尘中眼校明。岁月几何新景象，河山百二旧神京。初凉道上行人影，斜日村中打麦声。一片渴心何处写，辘轳金井上银瓶。","dynasty":"明代","title":"避暑傅氏山庄次陆学士廉伯韵"}
{"author":"王鏊","content":"会稽山人其姓钟，丹青之外诗仍工。若耶溪上弄云水，谁将姓字彻九重。文华殿前见天子，受釐三日居斋宫。东厢落笔风雨疾，指盼屡得回重瞳。重瞳一一分甲乙，御笔亲书为第一。峰峦惨淡李营丘，烟云灭没王摩诘。诏令内府赐麟?虎，又向边城落戎籍。山人拜舞前致词，草茅何幸逢明时。金坡玉琐天上见，惜臣老矣无能为。鉴湖一曲臣所好，细草幽花梦中到。敕赐乌纱作外臣，白石清泉恣游钓。云浩浩，江悠悠，山人去矣谁为留。人生虽云故乡乐，大隐金门亦不恶，君不见东方朔。","dynasty":"明代","title":"送钟钦礼还会稽"}
{"author":"王鏊","content":"星楼月殿夜沉沉，烛影炉烟俨若临。北极紫微尊自在，西清黄伞梦难寻。苍梧天远孤臣泪，玉帛星驰万国心。十九年中游幸绝，仰思王度式如金。","dynasty":"明代","title":"五月七日陪祀泰陵"}
{"author":"王鏊","content":"常年送酒愧诸邻，斗觉今年富十分。水法特教担柳毅，曲材先已谢桐君。床头夜滴晴阶雨，瓮面香浮暖阁云。莫笑陶公巾自漉，年来正策醉乡勋。","dynasty":"明代","title":"酒熟志喜"}
{"author":"王鏊","content":"吴王锁夏有残敔，特起幽亭据要津。剩水绕时伤往事，短墙缺处见行人。绿杨动影鱼吹日，红药留香蝶护春。为问午桥闲相国，自非刘白更谁亲。","dynasty":"明代","title":"徵明饮怡老园有诗次其韵"}
{"author":"王鏊","content":"破楚桥边步偶停，夜船灯火散如星。馆娃歌舞今何处，留得吴歌与客听。","dynasty":"明代","title":"夜过西虹桥"}
{"author":"王鏊","content":"少年天子重边功，乌帽戎衣手角弓。行遍渔阳并上谷，并无虏骑到云中。","dynasty":"明代","title":"十一绝句"}
{"author":"王鏊","content":"安化跳梁即日平，中原群盗敢纵横。鸿都造乱谁堪使，除是君王自领兵。","dynasty":"明代","title":"十一绝句"}
{"author":"王鏊","content":"彭蠡风帆一箭收，九江安庆是安流。说与藩王徐送款，亲臣无数要封侯。","dynasty":"明代","title":"十一绝句"}
{"author":"王鏊","content":"缚得踪王气转雄，凯歌声里拥元戎。发纵不用萧丞相，合与官家第一功。","dynasty":"明代","title":"十一绝句"}
{"author":"王鏊","content":"燕云漠漠锁重楼，八骏驱驰正未休。莫道十旬犹不返，金陵原是帝王州。","dynasty":"明代","title":"十一绝句"}
{"author":"王鏊","content":"二水三山入豫游，八方无事更何忧。秦淮流水悠悠在，好与官家造酒楼。","dynasty":"明代","title":"十一绝句"}
{"author":"王鏊","content":"三顾频繁亦未闲，金陵东下是金山。分明铁瓮头边路，载得贤人与共还。","dynasty":"明代","title":"十一绝句"}
{"author":"王鏊","content":"赵普元为社稷臣，君臣鱼水更何人。难虚雪夜相逢意，海错犹堪佐酒巡。","dynasty":"明代","title":"十一绝句"}
{"author":"张宋卿","content":"一派银河木杪飞，碧云飞处彩虹垂。免教灵鹊长填石，来看天孙出嫁时。","dynasty":"宋代","title":"天汉桥"}
{"author":"张宋卿","content":"当年南涧弄泉流，妄起功名分外求。群玉峰头今倦立，却烦清梦到罗浮。","dynasty":"宋代","title":"忆罗浮寄曾元功二首"}
{"author":"张宋卿","content":"春树江云我所思，平生臭味不差池。如何驿使行千里，不把梅花寄一枝。","dynasty":"宋代","title":"忆罗浮寄曾元功二首其二"}
{"author":"帛道猷","content":"连峰数千里，修林带平津。云过远山翳，风至梗荒榛。茅茨隐不见，鸡鸣知有人。间步践其径，处处见遗薪。始知百代下，故有上皇民。","dynasty":"魏晋","title":"陵峰采药触兴为诗"}
{"author":"商景兰","content":"君自垂千古，吾犹恋一生。君臣原大节，儿女亦人情。折槛生前事，遗碑死后名。存亡虽异路，贞白本相成。","dynasty":"清代","title":"悼亡·君自垂千古"}
{"author":"商景兰","content":"论愁肠如醉。写愁颜如睡。银釭冉冉影随身，畏。畏。畏。半帘明月，一庭花气，时光容易。无数衾边泪。难向天涯会。夜寒故故启离情，碎。碎。碎。梦中细语，为谁分诉，何如不寐。","dynasty":"明代","title":"醉春风闺怨"}
{"author":"商景兰","content":"鸳帐冷，烛光浮。帐冷光浮梦短，思悠悠。添得满腔憔悴，满身愁。纵到花间月底，意难留。","dynasty":"明代","title":"思帝乡闺怨"}
{"author":"商景兰","content":"雪霰纷纷流竹路。数声乌鹊窗前度。一带寒光凝腊树。时如故。楼台倾刻成纨素。茅店布帘横古渡。寺钟戍鼓催天暮。驴背小桥栖白鹭。真堪赋。何如柳絮风中句。","dynasty":"明代","title":"渔家傲雪景"}
{"author":"商景兰","content":"彤云恶。六花片片穿帘幕。穿帘幕。鸟栖深树，人登高阁。茫茫无际愁烟薄。玉龙盐虎添萧索。添萧索。一天飞影，半林松鹤。","dynasty":"明代","title":"忆秦娥雪景"}
{"author":"商景兰","content":"空留恋。杨花袅袅随风战。随风战。弥天道远，流光如箭。冰壶夜月凝光殿。朔风减碎鹅毛片。鹅毛片。飞翔莫定，何时相见。","dynasty":"明代","title":"忆秦娥雪中别谷虚大师"}
{"author":"商景兰","content":"凄风夜夜打空林。金锁烟寒上绣衾。春滞莺黄未敢鸣。倍多情。寄恨鹍丝三两声。","dynasty":"明代","title":"忆王孙雪夜即事"}
{"author":"商景兰","content":"玉漏频催夜气清。篆烟深锁绣帏轻。满庭明月照残更。雁柱十三空寄恨，关河百二总离情。春恨何事巧相侵。","dynasty":"明代","title":"浣溪沙初春夜坐"}
{"author":"商景兰","content":"春色溶溶，两堤杨柳舒金线。韶光如电。顷刻飞花片。金谷依然，景在人难见。闲游遍。深深庭院。半是蟏蛸罥。","dynasty":"明代","title":"点绛唇春日游寓园"}
{"author":"商景兰","content":"水绿山青。花飞柳轻。捲帘无事调筝。写愁肠意萦。情牵意萦。梦杳难成。香飘一片魂惊。见窗前月明。","dynasty":"明代","title":"醉太平春恨"}
{"author":"商景兰","content":"愁离别。偏离别。别恨多周摺。无计解离情，独倚天边月。窗外子规啼，正与春风杂。问鸟语花光，何时皆愁绝。","dynasty":"明代","title":"醉花间春恨"}
{"author":"商景兰","content":"梅蕊青。雪花萦。雪重梅寒万里平。微风窗纸声。问卿卿。定有情。篆冷香消却怎生。同心两地明。","dynasty":"明代","title":"长相思雪中作。寄宝姑娘"}
{"author":"商景兰","content":"无端小立琐窗前。飞絮影连天。蒲团雪深三尺，参透几多禅。花欲绽，鸟犹寒。孰相怜。歌翻白雪，笛弄梅花，两鬓霜添。","dynasty":"明代","title":"诉衷情雪中怀女僧谷虚"}
{"author":"商景兰","content":"无意整云钿，镜里双鸾去。百舌最无知，惯作深闺语。梁燕恰双飞，春色归何处。妆罢拂罗裳，一阵梨花雨。","dynasty":"明代","title":"生查子春日晚妆"}
{"author":"商景兰","content":"烟漠漠，路茫茫。桃李无言万树芳。百啭黄莺催日暮，白云深处透微光。","dynasty":"明代","title":"捣练子春日舟中见月"}
{"author":"商景兰","content":"水映玉楼楼上影，微风飘送蝉鸣。淡云流月小窗明。夜阑江上桨，远寺暮钟声。人倚阑干如画里，凉波渺渺堪惊。不知春色为谁增。湖光摇荡处，突兀众山横。","dynasty":"明代","title":"临江仙坐河边新楼"}
{"author":"商景兰","content":"山色秀，水纹清。落花轻。沙上鸳鸯泛绿汀。棹归声。小鸟如啼如话，春光乍雨乍晴。一派霞光催日暮，月东升。","dynasty":"明代","title":"春光好坐河边新楼"}
{"author":"商景兰","content":"画楼槛外啼黄鸟。山光横断残阳渺。春色杳难留。衔杯花下愁。绣窗笼晓日。紫燕穿帘急。柳拂水痕清。渔歌渡远汀。","dynasty":"明代","title":"菩萨蛮坐河边新楼，代人作"}
{"author":"商景兰","content":"春光难驻伤心色。远山暮影烟如织。花气傍高楼。游人在上头。闲倚阑干敞。湖水平如掌。浪影乱晴空。渔舟荡晚风。","dynasty":"明代","title":"菩萨蛮坐河边新楼，代人作"}
{"author":"商景兰","content":"绿窗春透垂杨影。更多少、月明风冷。花枝黄鸟声，绣阁酣初醒。被底鸳鸯，阶前白璧。都是欢时美景。惭愧白头人，空叹时如锦。","dynasty":"明代","title":"海棠春赠侄女吴子"}
{"author":"商景兰","content":"艳阳天，流水曲。处处莺啼柳绿。初睡足，晓妆迟。帘开燕子飞。桃如火，梅如豆。添得玉颜消瘦。眉淡淡，鬓星星。王孙草正青。","dynasty":"明代","title":"更漏子闺中四景词春"}
{"author":"商景兰","content":"湘帘外，池水侧。双燕风前归急。移玉簟，弄双纨。黄梅雨正翻。薰风起，芙蓉乱。叶底鸳鸯寻伴。一队队，一双双。联翩宿野塘。","dynasty":"明代","title":"更漏子闺中四景词夏"}
{"author":"商景兰","content":"西风萧瑟梧桐老。闻处处、寒砧夜捣。罗袂拂霜轻，雾髻侵云袅。绿窗声送孤鸿早。纨扇上、离愁多少。月下桂香浮，限煞秋光好。","dynasty":"明代","title":"海棠春闺中四景词秋"}
{"author":"商景兰","content":"朔风剪出鹅毛片。柳絮与、梅花相见。木落万山空，正大江如练。红炉拨尽寒犹战。况夜夜、玉壶添箭。耐得岁寒心，又苦桃花面。","dynasty":"明代","title":"海棠春闺中四景词冬"}
{"author":"商景兰","content":"春半绿茵齐，处处香风透。满目青山点翠苔，景色依然秀。尽道柳丝黄，不解梅花瘦。回首莺啼深树时，正是秋千候。","dynasty":"明代","title":"卜算子初春游寓山看花"}
{"author":"商景兰","content":"莺声咽。柳梢烟雨梅梢月。梅梢月。谁家玉笛，十分凄切。迢迢子去伤离别。空亭寂寞愁心结。愁心结。梨花飞碎，香飘尘绝。","dynasty":"明代","title":"忆秦娥初春剩国忆子"}
{"author":"商景兰","content":"黄鹂槛外声小。曲径残梅未扫。淑气含春遍芳草。正晴光缭绕。闲庭竟日悄悄。无奈佳人去早。蛱蝶轻飞，风飘花乱，新愁多少。","dynasty":"明代","title":"洞天春初春同友坐剩国书屋"}
{"author":"商景兰","content":"烟暖碧云楼，楼迥春山秀。风落残红水面飘，池内清波皱。柳外小莺啼，花鸟声相斗。唤起当年万种愁，泪湿青衫袖。","dynasty":"明代","title":"卜算子春日寓山看花"}
{"author":"商景兰","content":"一帘萧飒梧桐雨。秋色与人归去。花底双樽留薄暮。云深千里，雁来寒度。客有愁无数。片帆明日东皋路。送别恨重重烟树。越水吴山知何处。舞移灯影，筝调弦柱。且尽杯中趣。","dynasty":"明代","title":"青玉案即席赋赠友言别"}
{"author":"商景兰","content":"锦树一阑无气力，随风婀娜枝头。艳阳却被夕阳收。春光有恨，待欲控双钩。香入美人销不尽，依然别样娇羞。太真西子并风流。小窗倚遍，明月更相留。","dynasty":"明代","title":"临江仙题牡丹"}
{"author":"陈经国","content":"紫茸排萼露微红，不比春花对日烘。冷落半秋谁是侣，可怜妖艳嫁西风。","dynasty":"唐代","title":"木芙蓉"}
{"author":"刘商","content":"少壮从戎马上飞，雪山童子未缁衣。秋山年长头陀处，说我军前射虎归。","dynasty":"唐代","tags":"赞美，写人","title":"赠头陀师"}
{"author":"刘商","content":"虚空无处所，仿佛似琉璃。诗境何人到，禅心又过诗。","dynasty":"唐代","title":"酬问师"}
{"author":"刘商","content":"菡萏新花晓并开，浓妆美笑面相隈。西方采画迦陵鸟，早晚双飞池上来。","dynasty":"唐代","title":"咏双开莲花"}
{"author":"刘商","content":"梦非熊虎数年间，驱尽豺狼宇宙闲。传道单于闻校猎，相期不敢过阴山。日隐寒山猎未归，鸣弦落羽雪霏霏。梁园射尽南飞雁，淮楚人惊阳鸟啼。松月东轩许独游，深恩未报复淹留。梁园日暮从公猎，每过青山不举头。","dynasty":"唐代","title":"观猎三首"}
{"author":"刘商","content":"万姓厌干戈，三边尚未和。将军夸宝剑，功在杀人多。","dynasty":"唐代","title":"行营即事"}
{"author":"刘商","content":"苍藓千年粉绘传，坚贞一片色犹全。那知忽遇非常用，不把分铢补上天。","dynasty":"唐代","title":"画石"}
{"author":"刘商","content":"坚贞与和璧，利用归干将。金玉徒自宝，高贤无比方。挺生岩松姿，孤直凌雪霜。亭亭结清阴，不竞桃李芳。读书哂霸业，翊赞思皇王。千载有疑议，一言能否臧。儒风久沦弊，颜闵寿不长。邦国岂殄瘁，斯人今又亡。别离长春草，存没隔楚乡。闻问尚书恸，泪凝向日黄。奄忽薤露晞，杳冥泉夜长。贤愚自修短，天色空苍苍。铭旌敛归魂，荆棘生路傍。门柳日萧索，繐帷掩空堂。灯孤晦处明，高节殁后彰。芳兰已灰烬，幕府留馀香。常爱独坐尊，绣衣如雁行。至今虚左位，言发泪沾裳。","dynasty":"唐代","title":"哭韩淮端公兼上崔中丞"}
{"author":"刘商","content":"扁舟水淼淼，曲岸复长塘。古寺春山上，登楼忆故乡。云烟横极浦，花木拥回廊。更有思归意，晴明陟上方。","dynasty":"唐代","title":"题山寺（一作题悟空寺）"}
{"author":"刘商","content":"重阳秋雁未衔芦，始觉他乡节候殊。旅馆但知闻蟋蟀，邮童不解献茱萸。陶潜何处登高醉，倦客停桡一事无。来岁公田多种黍，莫教黄菊笑杨朱。","dynasty":"唐代","title":"重阳日寄上饶李明府"}
{"author":"刘商","content":"萧条旅舍客心惊，断续僧房静又清。借问蝉声何所为，人家古寺两般声。","dynasty":"唐代","title":"秋蝉声"}
{"author":"刘商","content":"何事退耕沧海畔，闲看富贵白云飞。门前种稻三回熟，县里官人四考归。","dynasty":"唐代","title":"题刘偃庄"}
{"author":"刘商","content":"车马驱驰人在世，东西南北鹤随云。莫言贫病无留别，百代簪缨将付君。不逐浮云不羡鱼，杏花茅屋向阳居。鹤鸣华表应传语，雁度霜天懒寄书。","dynasty":"唐代","title":"归山留别子侄二首"}
{"author":"刘商","content":"水墨乍成岩下树，摧残半隐洞中云。猷公曾住天台寺，阴雨猿声何处闻。","dynasty":"唐代","title":"与湛上人院画松"}
{"author":"刘商","content":"扬子澄江映晚霞，柳条垂岸一千家。主人留客江边宿，十月繁霜见杏花。","dynasty":"唐代","title":"白沙宿窦常宅观妓"}
{"author":"刘商","content":"踏青看竹共佳期，春水晴山祓禊词。独坐邮亭心欲醉，樱桃落尽暮愁时。","dynasty":"唐代","title":"上巳日两县寮友会集时主邮不遂驰赴辄题以寄方寸"}
{"author":"刘商","content":"苔石苍苍临涧水，阴风袅袅动松枝。世间唯有张通会，流向衡阳那得知。","dynasty":"唐代","title":"怀张璪"}
{"author":"刘商","content":"万顷荒林不敢看，买山容足拟求安。田园失计全芜没，何处春风种蕙兰。","dynasty":"唐代","title":"与于中丞"}
{"author":"刘商","content":"门临楚国舟船路，易见行人易别离。今日送君心最恨，孤帆水下又风吹。","dynasty":"唐代","title":"高邮送弟遇北游"}
{"author":"刘商","content":"烟波极目已沾襟，路出东塘水更深。看取海头秋草色，一如江上别离心。","dynasty":"唐代","title":"送豆卢郎赴海陵"}
{"author":"刘商","content":"青娥宛宛聚为裳，乌鹊桥成别恨长。惆怅梧桐非旧影，不悲鸿雁暂随阳。","dynasty":"唐代","title":"送女子"}
{"author":"刘商","content":"闻道铅华学沈宁，寒枝淅沥叶青青。一株将比囊中树，若个年多有茯苓。","dynasty":"唐代","title":"酬道芬寄画松"}
{"author":"刘商","content":"白社风霜惊暮年，铜瓶桑落慰秋天。怜君意厚留新画，不著松枝当酒钱。","dynasty":"唐代","title":"山翁持酒相访以画松酬之"}
{"author":"刘商","content":"渡水傍山寻石壁，白云飞处洞门开。仙人来往行无迹，石径春风长绿苔。","dynasty":"唐代","title":"题潘师房"}
{"author":"刘商","content":"仙侣招邀自有期，九天升降五云随。不知辞罢虚皇日，更向人间住几时。","dynasty":"唐代","title":"谢自然却还旧居"}
{"author":"刘商","content":"挂却衣冠披薜荔，世人应是笑狂愚。年来渐觉髭须黑，欲寄松花君用无。","dynasty":"唐代","title":"寄李俌"}
{"author":"刘商","content":"志在乘轩鸣玉珂，心期未快隐青萝。广陵行路风尘合，城郭新秋砧杵多。","dynasty":"唐代","title":"送薛六暂游扬州"}
{"author":"刘商","content":"晚渡邗沟惜别离，渐看烽火马行迟。千钧何处穿杨叶，二月长安折桂枝。","dynasty":"唐代","title":"送杨行元赴举"}
{"author":"刘商","content":"鞞鼓喧喧对古城，独寻归鸟马蹄轻。回来看觅莺飞处，即是将军细柳营。","dynasty":"唐代","title":"行营送人"}
{"author":"刘商","content":"河水冰消雁北飞，寒衣未足又春衣。自怜漂荡经年客，送别千回独未归。","dynasty":"唐代","title":"滑州送人先归"}
{"author":"刘商","content":"闲出东林日影斜，稻苗深浅映袈裟。船到南湖风浪静，可怜秋水照莲花。","dynasty":"唐代","title":"送僧往湖南（一作送清上人）"}
{"author":"刘商","content":"露冕行春向若耶，野人怀惠欲移家。东风二月淮阴郡，唯见棠梨一树花。","dynasty":"唐代","title":"送元使君自楚移越"}
{"author":"刘商","content":"不食黄精不采薇，葛苗为带草为衣。孤云更入深山去，人绝音书雁自飞。","dynasty":"唐代","title":"移居深山谢别亲故"}
{"author":"刘商","content":"莫叹乘轺道路赊，高楼日日望还家。人到南康皆下泪，唯君笑向此中花。","dynasty":"唐代","title":"送人往虔州"}
{"author":"刘商","content":"灞岸青门有弊庐，昨来闻道半丘墟。陌头空送长安使，旧里无人可寄书。","dynasty":"唐代","title":"送别"}
{"author":"刘商","content":"清阳玉润复多才，邂逅佳期过早梅。槿花亦可浮杯上，莫待东篱黄菊开。","dynasty":"唐代","title":"送王贞"}
{"author":"刘商","content":"木落前山霜露多，手持寒锡远头陀。眼看庭树梅花发，不见诗人独咏歌。","dynasty":"唐代","title":"送濬上人"}
{"author":"刘商","content":"苍山云雨逐明神，唯有香名万岁春。东风三月黄陂水，只见桃花不见人。","dynasty":"唐代","title":"题黄陂夫人祠"}
{"author":"刘商","content":"春草秋风老此身，一瓢长醉任家贫。醒来还爱浮萍草，漂寄官河不属人。","dynasty":"唐代","title":"醉后"}
{"author":"刘商","content":"僻居谋道不谋身，避病桃源不避秦。远入青山何所见，寒花满径白头人。","dynasty":"唐代","title":"袁十五远访山门"}
{"author":"刘商","content":"日来月往相催迁，迢迢星岁欲周天。无冬无夏卧霜霰，水冻草枯为一年。汉家甲子有正朔，绝域三光空自悬。几回鸿雁来又去，肠断蟾蜍亏复圆。","dynasty":"唐代","title":"胡笳十八拍。第十一拍"}
{"author":"刘商","content":"破瓶落井空永沈，故乡望断无归心。宁知远使问姓名，汉语泠泠传好音。梦魂几度到乡国，觉后翻成哀怨深。如今果是梦中事，喜过悲来情不任。","dynasty":"唐代","title":"胡笳十八拍。第十二拍"}
{"author":"刘商","content":"何处哭故人，青门水如箭。当时水头别，从此不相见。","dynasty":"唐代","title":"哭萧抡"}
{"author":"刘商","content":"魏主矜蛾眉，美人美于玉。高台无昼夜，歌舞竟未足。盛色如转圜，夕阳落深谷。仍令身殁后，尚足平生欲。红粉横泪痕，调弦空向屋。举头君不在，唯见西陵木。玉辇岂再来，娇鬟为谁绿。那堪秋风里，更舞阳春曲。曲终情不胜，阑干向西哭。台边生野草，来去罥罗縠.况复陵寝间，双双见麋鹿。","dynasty":"唐代","title":"相和歌辞。铜雀妓"}
{"author":"刘商","content":"姑苏台枕吴江水，层级鳞差向天倚。秋高露白万林空，低望吴田三百里。当时雄盛如何比，千仞无根立平地。台前夹月吹玉鸾，台上迎凉撼金翠。银河倒泻君王醉，滟酒峨冠眄西子。宫娃酣态舞娉婷，香飙四飒青城坠。伍员结舌长嘘嚱，忠谏无因到君耳。城乌啼尽海霞销，深掩金屏日高睡。王道潜隳伍员死，可叹斗间瞻王气。会稽勾践拥长矛，万马鸣蹄扫空垒。瓦解冰销真可耻，凝艳妖芳安足恃。可怜荒堞晚冥濛，麋鹿呦呦达遗址。君怀逸气还东吴，吟狂日日游姑苏。兴来下笔到奇景，瑶盘迸洒蛟人珠。大鹏矫翼翻云衢，嵩峰霁后凌天孤。海潮秋打罗刹石，月魄夜当彭蠡湖。有时凝思家虚无，霓幢仿佛游仙都。琳琅暗戛玉华殿，天香静袅金芙蕖。君声日下闻来久，清赡何人敢敌手。我逃名迹遁西林，不得灞陵倾别酒。莫便五湖为隐沦，年年三十升仙人。","dynasty":"唐代","title":"姑苏怀古送秀才下第归江南"}
{"author":"刘商","content":"君去春山谁共游，鸟啼花落水空流。如今送别临溪水，他日相思来水头。绵衣似热夹衣寒，时景虽和春已阑。诚知暂别那惆怅，明日藤花独自看。","dynasty":"唐代","title":"送王永二首（一作合溪送王永归东郭）"}
{"author":"刘商","content":"天汉乘槎可问津，寂寥深景到无因。看花独往寻诗客，不为经时谒丈人。","dynasty":"唐代","title":"上崔十五老丈"}
{"author":"刘商","content":"柏偃松頫势自分，森梢古意出浮云。如今眼暗画不得，旧有三株持赠君。","dynasty":"唐代","title":"袁德师求画松"}
{"author":"刘商","content":"清风首夏夜犹寒，嫩笋侵阶竹数竿。君向苏台长见月，不知何事此中看。","dynasty":"唐代","title":"早夏月夜问王开"}
{"author":"刘商","content":"主人能政讼庭闲，帆影云峰户牖间。每到夕阳岚翠近，只言篱障倚前山。","dynasty":"唐代","title":"裴十六厅即事"}
{"author":"刘商","content":"风引双旌马首齐，曹南战胜日平西。为儒不解从戎事，花落春深闻鼓鼙。","dynasty":"唐代","title":"春日行营即事"}
{"author":"刘商","content":"翔凤边风十月寒，苍山古木更摧残。为君壁上画松柏，劲雪严霜君试看。","dynasty":"唐代","title":"画树后呈濬师"}
{"author":"刘商","content":"日晚河边访茕独，衰柳寒芜绕茅屋。儿童惊走报人来，孀妇开门一声哭。","dynasty":"唐代","title":"吊从甥"}
{"author":"刘商","content":"邮筒不解献茱萸。（《容斋随笔》）。赵侯首带鹿耳巾，规模出自陶弘景。（《鹿耳巾歌》。《海录碎事》）。","dynasty":"唐代","title":"句"}
{"author":"刘商","content":"兄弟飘零自长年，见君眉白转相怜。清扬似玉须勤学，富贵由人不在天。万里榛芜迷旧国，两河烽火复相连。林中若使题书信，但问漳滨访客船。","dynasty":"唐代","title":"送刘南史往杭州拜觐别驾叔"}
{"author":"刘商","content":"昔日才高容貌古，相敬如宾不相睹。手奉蘋蘩喜盛门，心知礼义感君恩。三星照户春空尽，一树桃花竟不言。结束车舆强游往，和风霁日东皋上。鸾凤参差陌上行，麦苗萦陇雉初鸣。修容尽饰将何益，极虑呈材欲导情。六艺从师得机要，百发穿杨含绝妙。白羽风驰碎锦毛，青娥怨处嫣然笑。杨生词赋比潘郎，不似前贤貌不扬。听调琴弄能和室，更解弯弧足自防。秋深为尔持圆扇，莫忘鲁连飞一箭。","dynasty":"唐代","title":"赋得射雉歌送杨律表弟赴婚期"}
{"author":"刘商","content":"不食皇精不采薇，葛苗为带草为衣。孤云更入深山去，人绝音书雁自飞。","dynasty":"唐代","title":"移居深山谢别亲故"}
{"author":"刘商","content":"绵衣似热裌衣寒，时景虽和春已阑。诚知暂别那惆怅，明日藤花独自看。","dynasty":"唐代","title":"送王永二首其二"}
{"author":"刘商","content":"不逐浮云不羡鱼，杏花茅屋向阳居。鹤鸣华表应传语，雁度霜天懒寄书。","dynasty":"唐代","title":"归山留别子侄二首其二"}
{"author":"刘商","content":"杨子澄江映晚霞，柳条垂岸一千家。主人留客江边宿，十月繁霜见杏花。","dynasty":"唐代","title":"白沙宿窦常宅观妓"}
{"author":"刘商","content":"万顷荒临不敢看，买山容足拟求安。田园失计全芜没，何处春风种蕙兰。","dynasty":"唐代","title":"与于中丞"}
{"author":"刘商","content":"共爱碧溪临水住，相思来往践莓苔。而今却欲嫌溪水，雨涨春流隔往来。","dynasty":"唐代","title":"合溪水涨寄敬山人"}
{"author":"刘商","content":"长看岩穴泉流出，忽听悬泉入洞声。莫摘山花抛水上，花浮出洞世人惊。","dynasty":"唐代","title":"题水洞二首其二"}
{"author":"刘商","content":"虚室无人乳燕飞，苍苔满地履痕稀。庭前唯有蔷薇在，花似残妆叶似衣。","dynasty":"唐代","title":"代人村中悼亡二首其二"}
{"author":"刘商","content":"拖紫锵金济世才，知君倚玉望三台。深山穷谷无人到，唯有狂愚独自来。","dynasty":"唐代","title":"山中寄元二侍御二首其二"}
{"author":"刘商","content":"柏偃松𢼮势自分，森梢古意出浮云。如今眼暗画不得，旧有三株持赠君。","dynasty":"唐代","title":"袁德师求画松"}
{"author":"刘商","content":"昔日才高容貌古，相敬如宾不相睹。手奉蘋蘩喜盛门，心知礼义感君恩。三星照户春空尽，一树桃花竟不言。结束车舆强游往，和风霁日东皋上。鸾凤参差陌上行，麦苗萦陇雉初鸣。修容尽饰将何益，极虑呈材欲导情。六艺从师得机要，百发穿杨含绝妙。白羽风驰碎锦毛，青娥怨处嫣然笑。杨生词赋比潘郎，不似前贤貌不扬。听调琴弄能和室，更解弯弧足自防。秋深为尔持圆扇，莫忘鲁连飞一箭。","dynasty":"唐代","title":"赋得射雉歌送杨协律表弟赴婚期"}
{"author":"刘商","content":"日隐寒山猎未归，鸣弦落羽雪霏霏。梁园射尽南飞雁，淮楚人惊阳鸟啼。","dynasty":"唐代","title":"观猎三首其二"}
{"author":"刘商","content":"松月东轩许独游，深恩未报复淹留。梁园日暮从公猎，每过青山不举头。","dynasty":"唐代","title":"观猎三首其三"}
{"author":"刘商","content":"忆昔私家恣娇小，远取珍禽学驯扰。如今沦弃念故乡，悔不当初放林表。朔风萧萧寒日暮，星河寥落胡天晓。旦夕思归不得归，愁心想似笼中鸟。","dynasty":"唐代","title":"琴曲歌辞其八第八拍"}
{"author":"刘商","content":"行尽胡天千万里，惟见黄沙白云起。马饥跑雪衔草根，人渴敲冰饮流水。燕山髣髴辨烽戍，鼙鼓如闻汉家垒。努力前程是帝乡，生前免向胡中死。","dynasty":"唐代","title":"琴曲歌辞其十七第十七拍"}
{"author":"刘商","content":"何事霜天月满空，鹂雏百啭向春风。邻家思妇更长短，杨柳如丝在管中。","dynasty":"唐代","title":"夜闻邻管"}
{"author":"刘商","content":"心期汗漫卧云扃，家计漂零水上萍。桃李向秋凋落尽，一枝松色独青青。拖紫锵金济世才，知君倚玉望三台。深山穷谷无人到，唯有狂愚独自来。","dynasty":"唐代","title":"山中寄元二侍御二首"}
{"author":"刘商","content":"文明化洽天地清，和气氤氲孕至灵。瑞雪不散抱层岭，阳谷霞光射山顶。薙草披沙石窦开，生金曜日明金井。虞衡相贺为祯祥，畏人采攫持殳戕。羊驰马走尘满道，郡邸封章开建章。君王俭德先简易，赡国肥家在仁义。山泽藏金与万人，宣言郡邑无专利。闾阎少长竞奔凑，黄金满袖家富有。欢心蹈舞歌皇风，愿载讴歌青史中。","dynasty":"唐代","title":"金井歌"}
{"author":"刘商","content":"露井夭桃春未到，迟日犹寒柳开早。高枝低枝飞鹂黄，千条万条覆宫墙。几回离别折欲尽，一夜东风吹又长。毵毵拂人行不进，依依送君无远近。青春去住随柳条，却寄来人以为信。","dynasty":"唐代","title":"柳条歌送客"}
{"author":"刘商","content":"汉室将衰兮四夷不宾，动干戈兮征战频。哀哀父母生育我，见离乱兮当此辰。纱窗对镜未经事，将谓珠帘能蔽身。一朝虏骑入中国，苍黄处处逢胡人。忽将薄命委锋镝，可惜红颜随虏尘。（第一拍）马上将余向绝域，厌生求死死不得。戎羯腥膻岂是人，豺狼喜怒难姑息。行尽天山足霜霰，风土萧条近胡国。万里重阴鸟不飞，寒沙莽莽无南北。（第二拍）如羁囚兮在缧绁，忧虑万端无处说。使余力兮翦余发，食余肉兮饮余血。诚知杀身愿如此，以余为妻不如死。早被蛾眉累此身，空悲弱质柔如水。（第三拍）山川路长谁记得，何处天涯是乡国。自从惊怖少精神，不觉风霜损颜色。夜中归梦来又去，朦胧岂解传消息。漫漫胡天叫不闻，明明汉月应相识。（第四拍）水头宿兮草头坐，风吹汉地衣裳破。羊脂沐发长不梳，羔子皮裘领仍左。狐襟貉袖腥复膻，昼披行兮夜披卧。毡帐时移无定居，日月长兮不可过。（第五拍）怪得春光不来久，胡中风土无花柳。天翻地覆谁得知，如今正南看北斗。姓名音信两不通，终日经年常闭口。是非取与在指撝，言语传情不如手。（第六拍）男儿妇人带弓箭，塞马蕃羊卧霜霰。寸步东西岂自由，偷生乞死非情愿。龟兹筚篥愁中听，碎叶琵琶夜深怨。竟夕无云月上天，故乡应得重相见。（第七拍）忆昔私家恣娇小，远取珍禽学驯扰。如今沦弃念故乡，悔不当初放林表。朔风萧萧寒日暮，星河寥落胡天晓。旦夕思归不得归，愁心想似笼中鸟。（第八拍）当日苏武单于问，道是宾鸿解传信。学他刺血写得书，书上千重万重恨。髯胡少年能走马，弯弓射飞无远近。遂令边雁转怕人，绝域何由达方寸。（第九拍）恨凌辱兮恶腥膻，憎胡地兮怨胡天。生得胡儿欲弃捐，及生母子情宛然。貌殊语异憎还爱，心中不觉常相牵。朝朝暮暮在眼前，腹生手养宁不怜。（第十拍）日来月往相推迁，迢迢星岁欲周天。无冬无夏卧霜霰，水冻草枯为一年。汉家甲子有正朔，绝域三光空自悬。几回鸿雁来又去，肠断蟾蜍亏复圆。（第十一拍）破瓶落井空永沉，故乡望断无归心。宁知远使问姓名，汉语泠泠传好音。梦魂几度到乡国，觉后翻成哀怨深。如今果是梦中事，喜过悲来情不任。（第十二拍）童稚牵衣双在侧，将来不可留又忆。还乡惜别两难分，宁弃胡儿归旧国。山川万里复边戍，背面无由得消息。泪痕满面对残阳，终日依依向南北。（第十三拍）莫以胡儿可羞耻，思情亦各言其子。手中十指有长短，截之痛惜皆相似。还乡岂不见亲族，念此飘零隔生死。南风万里吹我心，心亦随风渡辽水。（第十四拍）叹息襟怀无定分，当时怨来归又恨。不知愁怨意若何，似有锋铓扰方寸。悲欢并行情未快，心意相尤自相问。不缘生得天属亲，岂向仇雠结恩信。（第十五拍）去时只觉天苍苍，归日始知胡地长。重阴白日落何处，秋雁所向应南方。平沙四顾自迷惑，远近悠悠随雁行。征途未尽马蹄尽，不见行人边草黄。（第十六拍）行尽胡天千万里，惟见黄沙白云起。马饥跑雪衔草根，人渴敲冰饮流水。燕山仿佛辨烽戍，鼙鼓如闻汉家垒。努力前程是帝乡，生前免向胡中死。（第十七拍）归来故乡见亲族，田园半芜春草绿。明烛重然煨烬灰，寒泉更洗沉泥玉。载持巾栉礼仪好，一弄丝桐生死足。出入关山十二年，哀情尽在胡笳曲。（第十八拍）","dynasty":"唐代","title":"琴曲歌辞。胡笳十八拍"}
{"author":"刘商","content":"巴人远从荆山客，回首荆山楚云隔。思归夜唱竹枝歌，庭槐叶落秋风多。曲中历历叙乡土，乡思绵绵楚词古。身骑吴牛不畏虎，手提蓑笠欺风雨。猿啼日暮江岸边，绿芜连山水连天。来时十三今十五，一成新衣已再补。鸿雁南飞报邻伍，在家欢乐辞家苦。天晴露白钟漏迟，泪痕满面看竹枝。曲终寒竹风袅袅，西方落日东方晓。","dynasty":"唐代","title":"秋夜听严绅巴童唱竹枝歌"}
{"author":"刘商","content":"绕树哑哑惊复栖，含烟碧树高枝齐。月明露湿枝亦滑，城上女墙西月低。愁人出户听乌啼，团团明月堕墙西。月中有桂树，日中有伴侣。何不上天去，一声啼到曙。","dynasty":"唐代","title":"乌夜啼（一作乌栖曲）"}
{"author":"刘商","content":"塞鸿声声飞不住，终日南征向何处。大漠穷阴多沍寒，分飞不得长怀安。春去秋来年岁疾，湖南蓟北关山难。寒飞万里胡天雪。夜度千门汉家月。去住应多两地情，东西动作经年别。南州风土复何如，春雁归时早寄书。","dynasty":"唐代","title":"随阳雁歌送兄南游"}
{"author":"刘商","content":"昔日才高容貌古，相敬如宾不相睹。手奉蘋蘩喜盛门，心知礼义感君恩。三星照户春空尽，一树桃花竟不言。结束车舆强游往，和风霁日东皋上。鸾凤参差陌上行，麦苗萦陇雉初鸣。修容尽饰将何益，极虑呈材欲导情。六艺从师得机要，百发穿杨含绝妙。白羽风驰碎锦毛，青娥怨处嫣然笑。杨生词赋比潘郎，不似前贤貌不扬。听调琴弄能和室，更解弯弧足自防。秋深为尔持圆扇，莫忘鲁连飞一箭。","dynasty":"唐代","title":"赋得射雉歌送杨协律表弟赴婚期"}
{"author":"刘商","content":"终日闾阎逐群鸡，喜逢野鹤临清溪。绿苔春水水中影，夜月平沙沙上栖。惊谓汀洲白蘋发，又疑曲渚前年雪。紫顶昂藏肯狎人，一声嘹亮冲天阙。素质翩翩带落晖，湖南渭阳相背飞。东西分散别离促，宇宙苍茫相见稀。皇华地仙如鹤驭，乘驾飘飘留不住。延望乘虚入紫霞，陌头回首空烟树。会使抟风羽翮轻，九霄云路随先鸣。","dynasty":"唐代","title":"泛舒城南溪赋得沙…张侍御赴河南元博士赴扬州拜觐仆射"}
{"author":"刘商","content":"毗陵过柱史，简易在茅茨。芳草如花种，修篁带笋移。径幽人未赏，檐静燕初窥。野客怜霜壁，青松画一枝。","dynasty":"唐代","title":"题杨侍郎新亭"}
{"author":"刘商","content":"野寺僧房远，陶潜引客来。鸟喧残果落，兰败几花开。真性知无住，微言欲望回。竹风清磬晚，归策步苍苔。","dynasty":"唐代","title":"同徐城季明府游重光寺题晃师壁（作同游重光寺题僧壁）"}
{"author":"刘商","content":"几年乌府内，何处逐凫归。关吏迷骢马，铜章累绣衣。野亭山草绿，客路柳花飞。况复长安远，音书从此稀。","dynasty":"唐代","title":"送林衮侍御东阳秩满赴上都"}
{"author":"刘商","content":"含香仍佩玉，宜入镜中行。尽室随乘兴，扁舟不计程。渡江霖雨霁，对月夜潮生。莫虑当炎暑，稽山水木清。","dynasty":"唐代","title":"送人之江东"}
{"author":"刘商","content":"见诵甘泉赋，心期折桂归。凤雏皆五色，鸿渐又双飞。别思看衰柳，秋风动客衣。明朝问礼处，暂觉雁行稀。","dynasty":"唐代","title":"送李元规昆季赴举"}
{"author":"刘商","content":"贺客移星使，丝纶出紫微。手中霜作简，身上绣为衣。骢马朝天疾，台乌向日飞。亲朋皆避路，不是送人稀。","dynasty":"唐代","title":"送杨闲侍御拜命赴上都"}
{"author":"刘商","content":"物候改秋节，炎凉此夕分。暗虫声遍草，明月夜无云。清迥檐外见，凄其篱下闻。感时兼惜别，羁思自纷纷。","dynasty":"唐代","title":"赋得月下闻蛩送别"}
{"author":"刘商","content":"车骑秦城远，囊装楚客贫。月明思远道，诗罢诉何人。","dynasty":"唐代","title":"送从弟赴上都"}
{"author":"刘商","content":"晴日登临好，春风各望家。垂杨夹城路，客思逐杨花。","dynasty":"唐代","title":"登相国寺阁"}
{"author":"刘商","content":"玉英期共采，云岭独先过。应得灵芝也，诗情一倍多。","dynasty":"唐代","title":"酬濬上人采药见寄"}
{"author":"刘商","content":"枳实绕僧房，攀枝置药囊。洞庭山上橘，霜落也应黄。","dynasty":"唐代","title":"曲水寺枳实"}
{"author":"刘商","content":"南巢登望县城孤，半是青山半是湖。知尔素多山水兴，此回归去更来无。","dynasty":"唐代","title":"送刘寰北归"}
{"author":"刘商","content":"深山穷谷没人来，邂逅相逢眼渐开。云鹤洞宫君未到，夕阳帆影几时回。","dynasty":"唐代","title":"送王閈归苏州"}
{"author":"刘商","content":"倾盖见芳姿，晴天琼树枝。连城犹隐石，唯有卞和知。","dynasty":"唐代","title":"殷秀才求诗"}
{"author":"刘商","content":"莫以胡儿可羞耻，恩情亦各言其子。手中十指有长短，截之痛惜皆相似。还乡岂不见亲族，念此飘零隔生死。南风万里吹我心，心亦随风度辽水。","dynasty":"唐代","title":"胡笳十八拍。第十四拍"}
{"author":"刘商","content":"行尽胡天千万里，唯见黄沙白云起。马饥跑雪衔草根，人渴敲冰饮流水。燕山仿佛辨烽戍，鼙鼓如闻汉家垒。努力前程是帝乡，生前免向胡中死。","dynasty":"唐代","title":"胡笳十八拍。第十七拍"}
{"author":"刘商","content":"桥边足离别，终日为悲辛。登桥因叹逝，却羡别离人。桥下东流水，芳树樱桃蕊。流水与潮回，花落明年开。可怜三语掾，长作九泉灰。宿昔欢游在何处，花前饮足求仙去。","dynasty":"唐代","title":"杂言同豆卢郎中郭南七里桥哀悼姚仓曹"}
{"author":"刘商","content":"楚客经年病，孤舟人事稀。晚晴江柳变，春暮塞鸿归。今日方知命，前身自觉非。不能忧岁计，无限故山薇。","dynasty":"唐代","title":"春日卧病"}
{"author":"刘商","content":"凋残精舍在，连步访缁衣。古殿门空掩，杨花雪乱飞。鹤巢松影薄，僧少磬声稀。青眼能留客，疏钟逼夜归。","dynasty":"唐代","title":"题禅居废寺"}
{"author":"刘商","content":"盛德高名总是空，神明福善大朦胧。游魂永永无归日，流水年年自向东。素帷旅榇乡关远，丹旐孤灯客舍中。伯道共悲无后嗣，孀妻老母断根蓬。","dynasty":"唐代","title":"同诸子哭张元易"}
{"author":"刘商","content":"失计为卑吏，三年滞楚乡。不能随世俗，应是昧行藏。白璧空无玷，黄沙只自伤。暮天乡思乱，晓镜鬓毛苍。灰管移新律，穷阴变一阳。岁时人共换，幽愤日先长。拙宦惭知己，无媒悔自强。迍邅羞薄命，恩惠费馀光。众口诚难称，长川却易防。鱼竿今尚在，行此掉沧浪。","dynasty":"唐代","title":"合肥至日愁中寄郑明府"}
{"author":"刘商","content":"考绩朝称贵，时清武用文。二天移外府，三命佐元勋。佩玉兼高位，摐金阅上军。威容冠是铁，图画阁名芸。人咏甘棠茂，童谣竹马群。悬旌风肃肃，卧辙泪纷纷。特达恩难报，升沈路易分。侯嬴不得从，心逐信陵君。","dynasty":"唐代","title":"送庐州贾使君拜命"}
{"author":"刘商","content":"从来上台榭，不敢倚阑干。零落知成血，高楼直下看。","dynasty":"唐代","title":"绿珠怨"}
{"author":"刘商","content":"达晓寝衣冷，开帷霜露凝。风吹昨夜泪，一片枕前冰。","dynasty":"唐代","title":"古意"}
{"author":"刘商","content":"心许征南破虏归，可言羸病卧戎衣。迟迟不见怜弓箭，惆怅秋鸿敢近飞。","dynasty":"唐代","title":"行营病中"}
{"author":"刘商","content":"共爱碧谿临水住，相思来往践莓苔。而今却欲嫌谿水，雨涨春流隔往来。","dynasty":"唐代","title":"合谿水涨寄敬山人"}
{"author":"刘商","content":"惆怅朝阳午又斜，剩栽桃李学仙家。花开花落人如旧，谁道容颜不及花。","dynasty":"唐代","title":"不羡花"}
{"author":"刘商","content":"桃花流出武陵洞，梦想仙家云树春。今看水入洞中去，却是桃花源里人。长看岩穴泉流出，忽听悬泉入洞声。莫摘山花抛水上，花浮出洞世人惊。","dynasty":"唐代","title":"题水洞二首"}
{"author":"刘商","content":"花落茅檐转寂寥，魂随暮雨此中销。迩来庭柳无人折，长得垂枝一万条。虚室无人乳燕飞，苍苔满地履痕稀。庭前唯有蔷薇在，花似残妆叶似衣。","dynasty":"唐代","title":"代人村中悼亡二首"}
{"author":"刘商","content":"何处营求出世间，心中无事即身闲。门外水流风叶落，唯将定性对前山。","dynasty":"唐代","title":"题道济上人房"}
{"author":"刘商","content":"福庭人静少攀援，雨露偏滋影易繁。磊落紫香香亚树，清阴满地昼当轩。","dynasty":"唐代","title":"梨树阴"}
{"author":"刘商","content":"轻微菅蒯将何用，容足偷安事颇同。日入信陵宾馆静，赠君闲步月明中。","dynasty":"唐代","title":"赠严四草屦"}
{"author":"查慎行","content":"月黑见渔灯，孤光一点萤。微微风簇浪，散作满河星。","dynasty":"清代","tags":"古诗三百首，写景","title":"舟夜书所见"}
{"author":"查慎行","content":"晓风催我挂帆行，绿涨春芜岸欲平。长水塘南三日雨，菜花香过秀州城。","dynasty":"清代","tags":"咏物，写水，依恋","title":"晓过鸳湖"}
{"author":"查慎行","content":"黄花古渡接芦溪，行过萍乡路渐低。吠犬鸣鸡村远近，乳鹅新鸭岸东西。丝缫细雨沾衣润，刀剪良苗出水齐。犹与湖南风土近，春深无处不耕犁。","dynasty":"清代","tags":"古诗三百首，写景，抒情","title":"自湘东驿遵陆至芦溪"}
{"author":"查慎行","content":"长风霾云莽千里，云气蓬蓬天冒水。风收云散波乍平，倒转青天作湖底。初看落日沉波红，素月欲升天敛容。舟人回首尽东望，吞吐故在冯夷宫。须臾忽自波心上，镜面横开十余丈。月光浸水水浸天，一派空明互回荡。此时骊龙潜最深，目炫不得衔珠吟。巨鱼无知作腾踔，鳞甲一动千黄金。人间此境知难必，快意翻从偶然得。遥闻渔父唱歌来，始觉中秋是今夕。","dynasty":"清代","tags":"中秋节，月夜，写景，写水","title":"中秋夜洞庭湖对月歌"}
{"author":"查慎行","content":"平远江山极目回，古祠漠漠背城开。莫嫌举世无知己，未有庸人不忌才。放逐肯消亡国恨？岁时犹动楚人哀！湘兰沅芷年年绿，想见吟魂自往来。","dynasty":"清代","tags":"咏史怀古，抒怀，怀才不遇","title":"三闾祠"}
{"author":"查慎行","content":"地势豁中州，黄河掌上流。岸低沙易涸，天远树全浮。梁宋回头失，徐淮极目收。身轻往来便，自叹不如鸥。","dynasty":"清代","title":"渡黄河"}
{"author":"查慎行","content":"一片西风作楚声，卧闻落叶打窗鸣。不知十月江寒重，陡觉三更布被轻。霜压啼乌惊月上，夜骄饥鼠阚灯明。还家梦绕江湖阔，薄醉醒来句忽成。","dynasty":"清代","title":"寒夜次潘岷原韵"}
{"author":"查慎行","content":"湖面宽千顷，湖流浅半篙。远帆如不动，原树竞相高。岁已占秋旱，民犹望雨膏。涸鳞如可活，吾敢畏波涛？","dynasty":"清代","title":"渡百里湖"}
{"author":"查慎行","content":"江势西来弯复弯，乍惊风物异乡关。百家小聚还成县，三面无城却倚山。帆影依依枫叶外，滩声汩汩碓床间。雨蓑烟笠严陵近，惭愧清流照客颜。","dynasty":"清代","title":"雨过桐庐"}
{"author":"查慎行","content":"高登桥下水汤汤，朝涉河边露气凉。行过淇园天未晓，一痕残月杏花香。","dynasty":"清代","title":"早过淇县"}
{"author":"查慎行","content":"渡淮橘成枳，一变性终失。不闻返故土，枳又化为橘。人生百年中，孰是保初质。就衰水赴壑，驻景戈挽日。几见白头翁，鬓霜复如漆？","dynasty":"清代","title":"秋感"}
{"author":"查慎行","content":"闸河一线才如沟，戢戢鱼聚针千头。其中巨者长二寸，领队已足称豪酋。尔生亦觉太局促，漂沤散沫沉复浮。不知世有海江阔，长养何异蒙拘囚。居民活计乃在此，劳不撒网逸不钩。竹竿绷罾密作眼，驾以一叶无篷舟。朝来暮去寻丈内，细细粘取银花稠。庖厨却缘琐碎弃，曝向风日乾初收。微腥但供饲狸用，性命肯为纤毫留。吾闻王政虽无泽梁禁，鲲鲕尚有洿池游。人穷微物必尽取，此事隐系苍生忧。一钱亦征入市税，末世往往多穷搜。","dynasty":"清代","title":"闸口观罾鱼者"}
{"author":"查慎行","content":"升仙台前白玉碑，柱石拿攫龙之而。鸿文载在御制集，初不假手词臣为。我来摩挲一再读，颠者踪迹大可疑。忆昔元人失其鹿，群雄角逐争驱驰。濠州布衣人未识，芒砀云气常随之。金陵一朝定九鼎，六合不足烦鞭笞。是时楚兵最剽悍，不自量力来交绥。国家将兴有先兆，天遣来告贞元期。明明天眼识王气，故以险怪惊愚蚩。英君往往谋略秘，计大不许寻常窥。亦如田单破燕骑，神道设教尊军师。不然兹事乃近诞，小数何足夸权奇。白旄一麾江汉靖，军前长揖从此辞。留侯自伴赤松去，谷城空立黄石祠。天池之山高巍巍，竹林仙驭杳莫追。鹤归倘记石华表，世代已逐沧桑移。百年雨露在山泽，惟有松柏参天枝。","dynasty":"清代","title":"洪武御碑歌"}
{"author":"查慎行","content":"明朝制科号得士，吾乡前辈尤绝伦。于公王公后先出，往往艰大投其身。朝廷坐收养士报，仓卒定变皆儒臣。正德己卯夏六月，逆濠犯顺江湖滨。公然举兵思向阙，三郡一哄生祅尘。皖口骎骎势将下，留都岌岌恐震邻。是时海宇正清晏，武备缺略久不振。公方持节抚南赣，似可观变徐邅迍。同仇大义愤所切，守土敢限越与秦。出师必待九重诏，是谓以贼遗君亲。飞书插羽声罪讨，攻所不备真如神。自从捣巢及执丑，通计时日才兼旬。军门戎首已面缚，天子靺鞈方南巡。石头城南献馘罢，待命行及明年春。周公东征尚跋疐，形迹讵可拘忠纯。盈廷宵小古亦有，忌者愈众节愈伸。初心只期济国事，岂必画像图麒麟。兹山勒铭盖有故，深刻岁月题庚辰。纪功非夸乃纪实，书法遒劲辞温醇。首从伐叛叙始末，继举神武归丹宸。天方嘉靖我邦国，谁其纪者臣守仁。随征官属例得列，惜哉名姓今俱湮。读书台傍一片石，百四十字磨崖新。逸事吾闻长老说，弘治一榜凡三人。后来立朝适共事，数本前定非无因。胡发其奸孙殉难，公乃一手回千钧。煌煌勋业本德性，出遇世会开经纶。质诸百世可无惑，似此理学宁非真？后来轻薄好诋毁，撼树不过欺愚民。如公表见犹未免，此外何以加冠巾。手磨碑碣发长啸，白日皎皎悬秋旻。","dynasty":"清代","title":"王文成纪功碑"}
{"author":"查慎行","content":"长风驱云几千里，云气蓬蓬天冒水。风收云散波忽平，倒转青天作湖底。初看落日沈波红，素月欲升天敛容。舟人回首尽东望，吞吐故在冯夷宫。须臾忽自波心上，镜面横开十馀丈。月光射水水射天，一派空明互回荡。此时骊龙潜已深，目眩不敢衔珠吟。巨鱼无知作腾踔，鳞甲闪烁翻黄金。人间此境知难必，快意翻从偶然得。遥闻渔父唱歌来，始觉中秋是今夕。","dynasty":"清代","title":"中秋夜洞庭湖对月"}
{"author":"查慎行","content":"画竹原从草书出，眼中孰是张芝笔？高生善书久绝伦，馀技兼为竹写真。自言亦用狂草法，颇觉游戏能通神。无诸城中少修竹，客舍连旬苦炎毒。赖君妙手补化工，为我一挥终十幅。幅终掷笔风雨来，野人疏爽心颜开。须臾雨止墨光湿，润入纸背生苍苔。老龙蜕骨瘦崛强，翠凤掉尾纷毰毸。魄雄气大腕力壮，尽扫筱簜皆凡材。忽然幻作铁钩锁，世有诚悬应识我。谓川千亩胸郁蟠，放纵精微无不可。文湖州脉继者难，后来独推王孟端。人间多画风中柳，珍重萧郎十五竿。","dynasty":"清代","title":"高斯亿为余画竹以诗报之"}
{"author":"查慎行","content":"姚侯送我游黄湾，澄江一道晴无澜。黄昏到岸天色变，彻夜震撼号惊湍。平明谒海神，云气解駮光斑斓。殿中击铜鼓，声落海外迎潮还。巡檐绕廊看古碣，手剔碧藓青苔斑。或欹或仆或屹立，节角刿杀形模残。煌煌御书碑，迥出唐宋元明间。浴日孤亭表其右，七十二级直上穷跻攀。不知榑桑出地几千丈，顿觉万象晃朗穷豪端。骊龙吐珠蛟喷涎，阳乌击水鳌移山。祝融分位当炎躔，紫霞红浪上下两摩荡，中有万点风樯竿。星流电掣到庙下，一一椎髻垂花鬘。吾皇膏泽被百蛮，远人毕至迩者安。自从计臣握算变新法，盐筴纤悉多归官。广川大泽禁渔猎，网漏鱼鳖群生悭。问神受封今几代，蒿目岂不知时艰？国家大事必祭告，谓是正直无欺谩。幽明肸蚃一气旋，忧乐当与民相关。曷不草绿章，为民请命恩宜颁。但使方隅获沾山海利，神亦坐享血食无惭颜。","dynasty":"清代","title":"谒南海神庙"}
{"author":"查慎行","content":"虎啸猿啼万壑哀，北风吹雨过山来。人从井底盘旋上，天向关门豁达开。地险昔曾当剧贼，时平谁敢说雄才？煎茶好领闲僧意，知是芒鞋到几回！","dynasty":"清代","title":"度仙霞关题天雨庵壁"}
{"author":"查慎行","content":"一赋何当敌两京，也知土木费经营。浊漳确是无情物，流尽繁华只此声。","dynasty":"清代","title":"邺下杂咏（四首选一）"}
{"author":"查慎行","content":"来船桅竿高，去船橹声好。上水厌滩多，下水惜滩少。","dynasty":"清代","title":"青溪口号"}
{"author":"查慎行","content":"桥坏笮系绳，水浅牛可跨。牛背度溪人，须眉绿如画。","dynasty":"清代","title":"青溪口号"}
{"author":"查慎行","content":"溪女不画眉，爱听画眉鸟。夹岸一声啼，晓山青未了。","dynasty":"清代","title":"青溪口号"}
{"author":"查慎行","content":"渔家小儿女，见郎娇不避。日暮并舟归，鸬鹚方晒翅。","dynasty":"清代","title":"青溪口号"}
{"author":"查慎行","content":"巢居风俗故依然，石穴高当万木颠。几地流移还有伴，旧时井灶断无烟。余生兵革逃难稳，绝塞田畴瘠可怜。为报长官宽赋敛，猕猿家息久如悬。","dynasty":"清代","title":"初入黔境土人皆居悬岩峭壁间缘梯上下与猿猱"}
{"author":"查慎行","content":"不知淫潦啮城根，但看泥沙记水痕。去郭几家犹傍柳？边淮一带已无村。长堤冻裂功难就，浊浪侵南势易奔。贱买河鱼还废箸，此中多少未招魂？","dynasty":"清代","title":"秦邮道中即目"}
{"author":"查慎行","content":"一赋何曾敌两京，也知土木费经营。浊漳确是无情物，流尽繁华只此声。","dynasty":"清代","title":"邺下杂咏"}
{"author":"查慎行","content":"种柳河干比《伐檀》，黄流今已报安澜。可怜一路青青色，直到淮南总属官！","dynasty":"清代","title":"官柳"}
{"author":"查慎行","content":"夙雾才醒后，朝阳未吐间。翠烟遥辨市，红树忽移湾。风软一江水，云轻九子山。画家浓淡意，斟酌在荆关。","dynasty":"清代","title":"早过大通驿"}
{"author":"查慎行","content":"过尽顽疆乱石堆，绣山一穴忽天开。明知不是秦人洞，容得渔舟日往事。","dynasty":"清代","title":"绣山岩"}
{"author":"查慎行","content":"人谓狂生本不狂，漆身吞炭事何常？乱余宾客搜亡命，赦后英雄耻故乡。宝剑尘封三尺水，麻鞵寒踏九州霜。随身一掬澜翻泪，不哭穷途哭战场。","dynasty":"清代","title":"读白耷山人诗"}
{"author":"查慎行","content":"盘烟下层霄，山骨微负士。阴阴日光淡。漠漠风气古。宝树压桥低，一溪环菜圃。香山旧吟地，花径兼宿莽。废寺亦荒凉，半间用茅补。孤清耐久坐，客至何必主。林静无匿声，虚檐应樵斧。","dynasty":"清代","title":"大林寺上人茅斋"}
{"author":"查慎行","content":"径路先须辨陌阡，眼中榛莽正钩连。肯携芸蠹随书局，任放醯鸡覆瓮天。出处心情三聘后，沧桑人物两朝前。先生高卧贫何碍，流俗知音恐未然。","dynasty":"清代","title":"宿犁洲夫子武林寓舍即次先生丙辰九日同游旧韵"}
{"author":"查慎行","content":"曳履星辰二十年，尚书补被故萧然。勇能自断天难夺，清畏人知世已传。白社竟成娱老地，黄金不贮买山钱。闲云一片秋寥廓，何限风光倚杖前。","dynasty":"清代","title":"送魏环极先生予告还蔚州其一"}
{"author":"查慎行","content":"岳岳寒松表御书，新堂归到好悬车。身名似此真无愧，进退何人绰有余。报国文章传后起，立朝风骨想当初。不因祖帐东门道，太息方烦比二疏。","dynasty":"清代","title":"送魏环极先生予告还蔚州其二"}
{"author":"查慎行","content":"城南旧是陪游地，一片苍凉野哭中。宿草墓门黄叶雨，乱鸦祠宇白杨风。余生削迹谁知己，往事伤心我负公。肯信九原还有路，人间何处不途穷。","dynasty":"清代","title":"初冬拜朱大司空墓感赋"}
{"author":"查慎行","content":"幻妾浮生岂有涯，何妨鼠穴贺牛车。贫儿好作游仙梦，怪事偏传小说家。古道蹇驴多北向，空庭秋日又西斜。人间官贱黄金贵，乞与烧成九转砂。","dynasty":"清代","title":"邯郸吕翁祠"}
{"author":"查慎行","content":"帐下居然识帝王，千秋闾墓表滁阳。时来将相皆同里，泪落英雄有故乡。芒碣天青云气散，江淮月白水声凉。龙蛇变灭须臾事，犹指山名号凤凰。","dynasty":"清代","title":"过凤阳城外其一"}
{"author":"查慎行","content":"元老还朝起废臣，二陵收气避黄巾。忽闻淮泗声援地，已奉邯郸假号人。南渡半年输弱晋，西来群盗甚苻秦。青丝白马他年恨，草木余威在寿春。","dynasty":"清代","title":"过凤阳城外其二"}
{"author":"查慎行","content":"银鬣金鳞照坐隅，烹鲜连日赐行厨。感逾学士蓬池鲙，味压诗人丙穴腴。素食余惭留匕箸，加餐远信慰江湖。笠檐蓑袂平生梦，臣本烟波一钓徒。","dynasty":"清代","title":"连日恩赐鲜鱼恭纪"}
{"author":"查慎行","content":"短褐频趋道路尘，青毡犹是向来贫。为怜褦襶随朝士，特赐哆啰出罽宾。燥湿推恩惭厚庇，短长称意荷终身。从今听雨听风候，儤直堪夸楯梐人。","dynasty":"清代","title":"恩赐哆啰雨衣恭纪"}
{"author":"查慎行","content":"三月风光连上巳，人如蛱蝶斗裙衫。两山钟磬东西寺，十里烟波远近帆。拄杖我来寻履迹，题诗僧乞署头衔。箧中亦有新排集，傥许经房贮一函。","dynasty":"清代","title":"三月二日偶游硖石精舍"}
{"author":"查慎行","content":"卧看星回晷景移，流光冉冉与衰期。人言宦海藏身易，自笑生涯见事迟。夜似小年寒渐信，病非一日老方知。惟余莼菜思归兴，蚤在秋风未起时。","dynasty":"清代","title":"残冬展假病榻消寒聊当呻吟语无伦次录存十六章其一"}
{"author":"查慎行","content":"忆昨公车待诏来，微名忽忝厕邹枚。主恩不以优徘畜，士气原于教养培。身作红云长傍日，心如白雪渐成灰。依稀一觉游仙梦，初自蓬山绝顶回。","dynasty":"清代","title":"残冬展假病榻消寒聊当呻吟语无伦次录存十六章其二"}
{"author":"查慎行","content":"茫茫大地托根孤，只道烟霄是坦途。短袖曾陪如意舞，长眉难画入时图。移镫见蝎宁防毒，误笔成蝇肯被污。窃喜退飞犹有路，的应决计莫踌蹰。","dynasty":"清代","title":"残冬展假病榻消寒聊当呻吟语无伦次录存十六章其三"}
{"author":"查慎行","content":"雨露荣枯共一天，尘沙聚散几同年。车摧却怪蓬犹转，玉碎何图瓦幸全。蚁穴冰封残雪后，雁程风系夕阳前。故人珍重留行意，回首觚棱自惘然。","dynasty":"清代","title":"残冬展假病榻消寒聊当呻吟语无伦次录存十六章其四"}
{"author":"查慎行","content":"尽遣儿孙归故里，尚留弟侄伴他乡。囊空预借三年俸，禄入粗供四口粮。旧积诗逋呵冻了，近添酒债典衣偿。萧然此外无余欠，领取南窗枕味长。","dynasty":"清代","title":"残冬展假病榻消寒聊当呻吟语无伦次录存十六章其五"}
{"author":"查慎行","content":"科诏加恩典不常，征轺就道辈相望。抱经佚老头多白，拾芥群儿口半黄。惨澹风云怜入彀，冬烘头脑怕当场。退身引疾犹多愧，我昔曾荒陆氏庄。","dynasty":"清代","title":"残冬展假病榻消寒聊当呻吟语无伦次录存十六章其七"}
{"author":"查慎行","content":"海内连年丧老成，南伤秀水北新城。读书自要师前辈，知己谁能托后生。此段人情看烂熟，向来士习例相轻。笑他江左衣冠族，誓墓区区为角声。","dynasty":"清代","title":"残冬展假病榻消寒聊当呻吟语无伦次录存十六章其八"}
{"author":"查慎行","content":"地降天升气不交，羽禽何物尚胶胶。霜浓四野鸦争粒，叶秃千林鹊露巢。各有经营宁得已，未知辛苦定谁教。息黥补劓劳生事，盖顶终须一把茅。","dynasty":"清代","title":"残冬展假病榻消寒聊当呻吟语无伦次录存十六章其九"}
{"author":"查慎行","content":"经旬坐稳一蒲团，才阅朝寒又晚寒。蕴火梅欣先腊放，避霜菊耐涉冬看。散花庵里新居士，视草台中旧史官。勿著两般分别相，大千世界本来宽。","dynasty":"清代","title":"残冬展假病榻消寒聊当呻吟语无伦次录存十六章其十"}
{"author":"查慎行","content":"不畏群嗤不受怜，孤行一意久弥坚。敢夸愿大难成佛，肯䑛丹余蚤得仙。方朔文章多诡俗，放翁家世少高年。色经指诀全抛却，人寿终非草木延。","dynasty":"清代","title":"残冬展假病榻消寒聊当呻吟语无伦次录存十六章其十一"}
{"author":"查慎行","content":"宜忌拘牵十二三，灵苗毒草比粗谙。性存姜桂何妨辣，味到芩连不取甘。好友劝尝真苦口，庸医隔膜漫多谈。古方难适今时用，此理如禅在细参。","dynasty":"清代","title":"残冬展假病榻消寒聊当呻吟语无伦次录存十六章其十二"}
{"author":"查慎行","content":"却病奇方乃避嚣，远坊两板闭萧条。室无歌妓何烦遣，邻有乡僧不待招。石鼎涛生茶正熟，铜炉灰陷火潜消。鸡鸣漏尽人谁觉，又听门前过早朝。","dynasty":"清代","title":"残冬展假病榻消寒聊当呻吟语无伦次录存十六章其十三"}
{"author":"查慎行","content":"童时了了记观河，六十三年忽已过。眼暗耳聋知老否，葛凉裘暖奈身何。一帆去国谈何易，万卷无家累亦多。爱惜精神图省事，明年兼拟谢诗魔。","dynasty":"清代","title":"残冬展假病榻消寒聊当呻吟语无伦次录存十六章其十五"}
{"author":"查慎行","content":"又作西城半日留，短筇筋力试山游。爱随云气穿仙掌，笑插花枝上佛头。三面城根三面水，一层树杪一层楼。人情那得能知足，好景多贪极目收。","dynasty":"清代","title":"大石山房"}
{"author":"查慎行","content":"不是微之定牧之，紫薇亭擅舍人辞。十年未就《归田赋》，众口犹传赴洛诗。往事相关棋已散，秋风才到鬓先知。怪来东阁留宾地，难遣深情是酒卮。","dynasty":"清代","title":"与顾梁汾舍人次阁学韩公韵"}
{"author":"查慎行","content":"松圆为友河东妇，集里多编倡和诗。生不并时怜我晚，死无他恨惜公迟。峥嵘怪石苔封洞，曲折虚廊水泻池。惆怅柳围今合抱，攀条人去几何时。","dynasty":"清代","title":"拂水山庄"}
{"author":"查慎行","content":"梁宋遗墟指汴京，纷纷代禅事何轻。也知光义难为弟，不及朱三尚有兄。将帅权倾皆易姓，英雄时至适成名。千秋疑杂陈桥驿，一著黄袍遂罢兵。","dynasty":"清代","title":"汴梁杂诗"}
{"author":"查慎行","content":"西风残照广川城，董相祠边感慨生。官秩稍增秦博士，文章独辟汉西京。醇儒岂以科名重，英主无如经术轻。却笑武皇亲制策，牧羊牧豕尽公卿。","dynasty":"清代","title":"景州董子祠"}
{"author":"查慎行","content":"玉斧铜标界有无，苴兰城外亟储胥。田横客已辞穷岛，乐毅功难敌谤书。官滥羊头争献镜，谋新鼠穴可乘车。英雄稚子论谁是，广武登临叹有馀。","dynasty":"清代","title":"黔阳杂诗"}
{"author":"查慎行","content":"不道西游尔许难，万峰高下渡桑乾。乱鸦雪紧荒城暮，丛雁天低断角寒。燕市莫寻当日伴，并州且作故乡看。到时尺素烦驰寄，及与梅花报岁阑。","dynasty":"清代","title":"送陆蓬叟之井陉"}
{"author":"查慎行","content":"竿木逢场一笑成，酒徒作计太憨生。荆高市上重相见，摇手休呼旧姓名。","dynasty":"清代","title":"送赵秋谷宫坊罢官归益都其一"}
{"author":"查慎行","content":"刘鲁封章指摘生，沧浪大可濯尘缨。肯言预会皆名士，谁似君家老叔平。","dynasty":"清代","title":"送赵秋谷宫坊罢官归益都其二"}
{"author":"查慎行","content":"君别蓬山作谪星，我从雾谷拟潜形。风波人海知多少，聚散何关两叶萍。","dynasty":"清代","title":"送赵秋谷宫坊罢官归益都其三"}
{"author":"查慎行","content":"南北分飞怅各天，输他先我著归鞭。欲逃世网无多语，莫遣诗名万口传。","dynasty":"清代","title":"送赵秋谷宫坊罢官归益都其四"}
{"author":"查慎行","content":"湖面平添积雨余，放生池外葑初除。谁司水族加恩簿，开过桃花未打鱼。","dynasty":"清代","title":"西湖棹歌词其一"}
{"author":"查慎行","content":"凿开混沌著丹青，落石犹疑处士星。白鹤不归梅树老，鹭鸶飞上御书亭。","dynasty":"清代","title":"西湖棹歌词其二"}
{"author":"查慎行","content":"万叶千花缀彩棚，火莲龟背吐层层。不知白日长多少，又点湖心照夜镫。","dynasty":"清代","title":"西湖棹歌词其三"}
{"author":"查慎行","content":"蜂喧蝶闹奈春何，拂面风香过绮罗。此意少年应未会，第三桥畔落花多。","dynasty":"清代","title":"西湖棹歌词其四"}
{"author":"查慎行","content":"落帽家山记几巡，弟兄南北各伤神。茱萸明日重阳酒，五处登高各一人。","dynasty":"清代","title":"登芜湖浮图"}
{"author":"查慎行","content":"分香卖履独伤神，歌吹声中穗帐陈。到底不知埋骨地，却教台上望何人？","dynasty":"清代","title":"曹操疑冢"}
{"author":"查慎行","content":"水晶帘卷月如钩，侍史妆成尽下楼。比似早朝还较早，不教君起看梳头。","dynasty":"清代","title":"题蔡方麓修撰早朝图"}
{"author":"查慎行","content":"地辟丹棱沜，天开裂帛湖。边冈环北极，列曜拱中枢。鞮驿销氛气，风云蓄睿谟。不忘神武略，独握帝王符。吉日将差马，先期已祭貙。桓桓齐步伐，肃肃选车徒。野旷金钲转，沙平玉帐铺。一人躬靺鞈，九校勇驰驱。鹅鹳知兵法，龙蛇入阵图。雪光明组练，寒律劲雕弧。忆昨三犁候，亲征万里逾。行间走英卫，麾下拔孙吴。挞伐声灵在，韬铃将相俱。诗人赓虎拜，士气动山呼。振旅时方暇，回銮日未晡。殊威宣逖土，同轨坦经途。典礼因时举，欃枪埽迹无。武功虽再缵，文德久覃敷。用逖昭无外，周防戒不虞。煌煌太平业，磐石巩皇都。","dynasty":"清代","title":"拟玉泉山大阅二十韵"}
{"author":"查慎行","content":"乌蛮遗种称罗鬼，剽悍断头能掉尾。传从济火年代深，世土居然属宣慰。我从里俗询大概。复取兴衰质诸史。中古荒茫不足论，渊源请自先朝始。洪武初年祸乱平，远略伧荒来越巂。是时奢香一巾帼，跃马金陵谒天子。承恩归去立奇功，一诺西南九驿通。却笑五丁开不到，乱山高下隔蚕丛。二百余年太平业，世世分藩比臣妾。后来生聚启规模，四十八支互蟠结。别开荆莽起台殿，硐户碉房高栉栉。已分王土作王臣，旋练夷兵护夷穴。剁牛磔犬片言重，聚蚁屯蜂一呼集。布囊笼发毡覆肩，负弩操刀轻出没。泰和功烈汾阳亚，神庙中年平播贼。当时亦用水西兵，驱使前行借余力。酿成殃祸启祯朝，杀吏围城气渐骄。深宫南顾鞭难及，诸将西征功屡邀。土司如狼吏如鼠，八捷余威弃归路。内庄一夜陨河魁，明日三军齐缟素。眼中大创真无几，可惜偷安旋就抚。阁鸦关外晓传烽，霭翠营南夜鸣鼓。迩来桑海变须臾，此辈根株未尽除。夷性陆梁还似故，朝家谋略故非疏。经营特借强藩力，辛苦开疆一载余。至今父老犹能说，墨守输攻真劲敌。老窠地险石作城，要陕不容双骑入。铜牙毒矢毙濡缕，竹柄长矛利钩棘。马蹄过岭捷于猱，革甲环身轻似叶。连宵斫阵万炬明，散入深林晓无迹。蛇神虫鬼助饕虐，飞食人头吐人血。砦前路断临奔壑，失势一摧千万尺。四山伐木斫作厢，裹用牛皮冒生铁。石椒悬縆下槌门，雷斧轰天巨灵劈。攀藤健儿气力尽，拍手蛮娘笑投石。重围坐困又经时，转粟方愁乏良策。岂知存灭总关天，渠首终成戏下悬。万岭提封开四郡，一朝腥秽涤千年。自此岩疆少蜂虿，余威远慑诸苗砦。空留徼外廓清功，自蹈人间僣亡罪。此日重劳问罪师，乌飞三匝失栖枝。忽传耐德生还日，赵氏中山尚有儿。乌蒙犄角称甥舅，曾是安坤旧婚媾。也挈遗孤代乞哀，复归故土希恩宥。颇闻军令竞邀驩，满许闲田复见还。土贡纷纷呈铁踣，庚苴往往赐银盘。寄语封疆诸大吏，从前开辟谈何易。莫贪扯手纳金钱，此事孤雏有深意。输粮禽贼尔何功，王会图成戎索同。不见天心今厌乱，战场新鬼尽英雄。","dynasty":"清代","title":"水西行"}
{"author":"查慎行","content":"滇池平，滇水清。滇南旷荡余空城，犬无夜吠鸡不鸣，将军奉诏初拔营。几姓分旗遍行赏，同时帐下添厮养。何取边头户口繁，十年生聚滋奸党。白头翁媪啼且僵，弃掷不得收戎行。翻身一仆委沟壑，骨肉满眼纷飘扬。红颜如花扶上马，坡高惊堕珊瑚把。儿郎新嫁羽林军，山下人逢执鞭者。近前一队飞尘起，中有伤心泪偷洒。朝家本意重开边，剧贼初平近十年。尔等累累皆鬼妾，偷生敢复祈哀怜。即如滇城围，七月未能下。戍卒垒频高，书生箸谁借。君不见禁旅一出西南通，煌煌中旨褒肤公。参军夸谋士夸勇，逢时多少称英雄。绿旗只合就裁汰，那许尺寸贪天功。从此归成垂白叟，卖刀买犊安农亩。犹及生儿际太平，家家相贺持羊酒。","dynasty":"清代","title":"班师行"}
{"author":"查慎行","content":"蛮中六月交，山路苦焚爇。卧闻夜雨来，快起寻乳穴。入洞微有声，足底响呜咽。出山忽震怒，闪睒不容掣。岩前汇奔流，人骇马辟易。来如曳组练，一线注飞白。跌为渊潭深，湛湛落澄碧。石牙互参错，吞吐霹雳舌。直从湾澴底，跳沫腾百尺。惨惨天变容，凛凛风作雪。冈头杜宇叫，万竹划然裂。将归得奇观，顿解肺肝渴。","dynasty":"清代","title":"母猪洞观瀑"}
{"author":"查慎行","content":"南游我昨逢佳节，两度中秋瘴如墨。去年对酒洞庭湖，万顷平波铺练雪。电光一瞬等闲过，倏忽还家又今夕。良朋折柬邀共醉，怜我匆匆复行色。晚来微雨过城西，影落人衣月东出。明河一洗秋容净，海气天光较然划。街头无人市声敛，相国门前月尤白。门前看月堂上歌，白月红镫互相射。绣屏屈膝围娇面，赴节红牙夜深拍。沈沈箫管索索丝，微动梁尘堕犹涩。清商一线徐引去，桂树流飔叶初脱。此时中庭月停午，窈窕穿帘巧相觅。须臾腰鼓忽句阑，假面西凉群啧啧。欢场冷落年数久，对此翻令感萧瑟。却忆江湖载酒时，芦花深岸闻吹笛。故人颜色就归梦，羽短途长莽飞越。此来会合殆天幸，竿木逢场看跳掷。徵歌自笑胆气粗，起舞偏惊耳轮热。东南盘敦君眼见，供帐如云扫无迹。独留好景付我曹，莫向瑶台话尘陌。只愁客散月易斜，人事苍茫难料得。来年作客知何地，此地来年召何客，南枝栖鹊催五更，东野寒蛩号四壁。殷勤酹月还一杯，珍重清光照离别。","dynasty":"清代","title":"同人中秋集陈寄斋宅"}
{"author":"查慎行","content":"寿安山头一老松，从下仰视青童童。羽衣仙人拥盖立，柄短却作伛偻容。我思蹑屩苦无伴，范老兴到许我从。婆娑初自枝亚入，中乃可置一亩宫。四傍四枝分四面，侧理横出交蓬松。东西南北不相顾，意到各自成虬龙。中间大枝裘挈领，高势一揽收群雄。其帝峭壁截牙角，直下千尺方藏锋。苍髯翠尾掉空际，蜿蜒饮涧天投虹。千山万山似摇动，鳞甲未敛云濛濛。须臾夕阳转西麓，胁下畟畟生微风。一声老鹤忽飞出，竽籁散入邻庵钟。老僧指似时代古，手植传自金章宗。是时朔南罢兵革，贡使一一舟车通。明昌泰和号极治，击球诈马习俗同。近郊亭馆恣游宴，逐兽不入深榛丛。遗山野史有深意，国亡事去忍更攻。孤臣饮泣记旧恨，肯畏后世议不公。洗妆楼空春月白，射柳圃废秋花红。一朝故物独留此，郁郁幸自蟠苍穹。迩来四百四十载，坐阅桑海如飘蓬。轮囷差堪伍社栎，潇洒犹足骄秦封。君不见报国门前数株树，托根悔落尘埃中。","dynasty":"清代","title":"金章宗手植松在寿安山西岭上"}
{"author":"查慎行","content":"阑风伏雨兼旬卧，晴路一钩新月破。帘前暑退得新凉，门外泥深成坎坷。此时有客过言别，躄躠毛驴压归驮。囊空邻酒赊不来，醒眼相看但愁坐。一篇削稿辱佳序，七字留诗惭属和。余才弇陋非尔敌，强以珠玑承咳唾。甬东同学屈指论，往往传经接师座。故人再与瀛洲选，一郑荥阳尚摧挫。失群行李独淹泊，有价文章久传播。燕山此度六往来，未免征衫被尘涴。干时少术非尔病，当路无援是谁过。向来人尽弃所长，远到君能见其大。古人可作乃殊代，同调相求凡几个。勿将时命较穷通，只许才名出寒饿。羡君有志成果决，笑我无端逐游惰。偶逢知己私自叹，每送归人辄相贺。荆榛满地羊触藩，日月周天蚁旋磨。故乡乐事殊可忆，欲往从之正无那。秋风一骑不可留，八月江田熟香糯。","dynasty":"清代","title":"酬别郑寒村"}
{"author":"查慎行","content":"爱花成癖不待招，春来遍踏东西郊。起闻啼鴂送春去，犹跨短𩍐摇吟鞘。斜街草堂地清绝，瘦藤当户拿老蛟。土墙面面红窣堵，沙径曲曲青盘坳。矾头暗皴高下石，亭子乍剪离披茅。巧从阴借桃李杏，惜少水养菰芦茭。棠犁素妆太浅澹，繁蕊乱拆丁香苞。新开海棠好颜色，两树气压千花梢。主人为言初买得，旧根带土枯蒲包。担头亲为解其缚，位置特许依书巢。栽培本关造物意，人事未尽休轻嘲，泉口尝手自灌，及见红艳青葱交。他人买园身不到，君乃僦屋情难抛。花时连日得休沐，剥啄有客门频敲。行携几榻随分设，野蔌蒸齑樽洼匏。偶然兴到触佳句，已被万手争传钞。我诗不工强属和，出语毋乃同号呶。不成甘受金谷罚，忍负新月垂弓弰。","dynasty":"清代","title":"乔石林侍读一峰草堂看花同外舅陆先生朱十表兄钱越江周青士孙恺似汤西崖分韵"}
{"author":"查慎行","content":"兼旬索句添穷忙，草根唧唧虫鸣霜。尚惭皮陆作唱和，敢与李杜争光芒。君诗尽纳三万派，山骨𡾼𡾼波洋洋。登坛欲来执牛耳，取径故险回羊肠。林深雾黯蓄幽气，虹见雨霁开晴光。吟从舌端作倔强，写向纸面生低昂。稍嫌工迟似司马，容我笑傲林泉帝。忆初弭棹同卧起，明朝联臂登高冈。穿松踏石困俯仰，攀跻中道多徊徨。奇峰忽拔二千尺，快剑磨出莲花铓。耸身侧足狂叫绝，生平奇境得未尝。三湘七泽旧虽到，却溯洲渚搴孤芳。黄金荒台感燕士，画栋高阁悲滕王。十年浪走痴已极，游踪脱略失故乡。星埃大笑一回首，摄衣才谒三高堂。所嗟筋力就疲惫，渐遣兴趣成颓唐。眼前又当摇落候，蒹葭露白秋苍苍。不知此中有何乐，对尔意气还飞扬。男儿生涯志未豁，善刀合学疱丁藏。百觚醉汲邻叟瓮，一枕倦寄高僧房。得道在先成佛后，兹理反覆天应偿。逢人但拜孟东野，去我独惜张文昌。扶筇缥缈有夙约，肯计盎底无余粮。风波冲冒总为此，子今束书我亦将。行当长谣答黄竹，不尔妙曲赓红桑。郁郁谁能耐离索，空楼夜雨思连床。年来万事经眼见，穷达竟分姜与汤。旧游如梦那可说，祇有末路堪评量。名山业岂异人事，慎勿屑屑耽词章。","dynasty":"清代","title":"汉瞻自洞庭先归诗以志别即次见赠原韵"}
{"author":"查慎行","content":"鄱阳吞天来，喷薄南出口。江流不能敌，抵北乃东走。悬崖峙西湾，水势扫如帚。孤城艮其背，外捍赖两肘。灵区聚神奸，石状杂妍丑。平铺理横截，旁罅中劈剖。熊罴饥攫人，奇鬼起援手。蜂窠挂篙眼，鸟卵破瓮缶。一一皆下垂，中空无一有。有时应鞺鞳，照影见星斗。忽然风喧豗，声作蒲牢吼。年深追蠡坏，兼恐石断纽。惜哉坡公记，石刻泐已久。茫茫宇宙间，孰是真不朽。","dynasty":"清代","title":"石钟山"}
{"author":"查慎行","content":"峭帆昔上鄱阳船，我与五老曾周旋。两尘相隔骨不仙，蹉跎负约十四年。近来稍知厌世缠，筋力大不如从前。扶行须杖坐要箯，绝境敢与人争先。山神手握造化权，走入南极分炎躔。鞭羊欲从后者鞭，假以半日登高缘。风清气爽秋景妍，芙蓉千丈开娟娟。长江带沙黄可怜，湖光争洗颜色鲜。背负碧落盖地圆，尺吴寸楚飞鸟边。初看白缕生栖贤，树杪薄罥兜罗绵。移时腾涌覆八埏，四傍六幕一气连。滔滔滚滚浩浩然，浑沌何处分坤乾。近身扁石履一拳，性命危寄不测渊。阳乌𦐠扑光倏穿，饥蛟倒吸无留涎。以山还山川自川，五老依旧排苍巅。来如幅巾裹华颠，去如解衣袒两肩。酒星明明飞上天，人间那得留青莲。此时此景幻莫传，顷刻变灭随云烟。","dynasty":"清代","title":"五老峰观海绵歌"}
{"author":"查慎行","content":"沈子清才在尘坱，有如菡萏生淤泥。又如服盐驾鼓马，下有逐电追风蹄。青衿蚤为命所制，百瓮未了酸寒齑。三年四门作都讲，啄粒亦到官仓稊。人中嵇绍本易识，孤鹤气压千群鸡。家家朱门当大道，尔独隘巷寻卑栖。归来欠伸看碍户，一笑入户头仍低。空庭得树翻自喜，有渰仰视云萋萋。忽惊霜秃九秋干，旋见雨长三春荑。堕巢晨拾赤脚婢，落叶夜扫长须奚。问君此间亦何乐，乃挈稚子携山妻。狂来对客发高论，麈柄手捉谈天犀。北郭槁枝聊隐寓，东方窭薮真滑稽。孤松祇宜伴彭泽，五楸大可娱昌黎。翻身买棹竟南下，野性终近深山麛。故园乔木正合抱，町疃旁接浇花畦。昨非今是恍梦觉，涉脚尚浅幸未迷。伐檀河干等无用，美哉河水清涟兮。","dynasty":"清代","title":"沈客子旧寓都门所居日独树自撰七言古诗曹实庵钱玉友汤西厓皆有和章今来索余补作仍次原韵"}
{"author":"查慎行","content":"风林萧萧夏脱木，坊以鹰名似牛屋。其中最大名海青，戴角森然异凡畜。我初识名自辽史，特产曾传女真独。楛矢同来肃慎庭，初时底贡犹臣服。屡求难厌祸旋结，两国兴亡手翻覆。天教此物雄海东，自长窠雏成一族。","dynasty":"清代","title":"鹰坊歌其一"}
{"author":"查慎行","content":"康熙天子神圣姿，驾驭英雄兵不黩。每因缵武勤校猎，远致奇毛比臣仆。紫荆关外秋气高，狐兔宁容草间伏。腥风霍霍满天地，白日无光散原陆。扬旃表貉出从禽，王用三驱力争戮。是时海青更精悍，臂出绿鞲调养熟。翻身一去高没云，注目秋空走马逐。蹄间十丈莽开阔，蓦过林峦跃坑谷。忽看天半挟天鹅，奔电流星下投速。羽林健儿拍手笑，奏凯不烦遗矢镞。却来敛融复依人，仍以黄绦掣双足。三时饲养一朝用，如许恩波等休沐。奉先性在饥附人，定远功成飞食肉。不知给俸视几品，肥瘦论斤常量腹。生牛乍割血犹红，小鸟一吹毛尽秃。见人作势俄耸肩，独立有时还侧目。无端对此我心恻，相向移时额颦蹙。狮儿瞰虎鱼食虾，吞噬成风伤末俗。生意渐微真可叹，杀机欲动休轻触。以仁易暴古所去，恃猛争强非汝福。我愿皇天仁百物，常产凤凰生鸑鷟。自然郊薮萃祯祥，盛世多珍四灵畜。","dynasty":"清代","title":"鹰坊歌其二"}
{"author":"查慎行","content":"林生老立专门学，金石遗文卷盈握。曾经从宦走长安，断碣残碑藓亲剥。昭陵迹废补亡阙，磨石山高穿硌确。冰霜裂面虎豹嗥，沙砾堆中拾完璞。摩挲铜狄自何年，万栋灰飞片瓦全。为按黄图考宫殿，始知地是汉甘泉。底平面正规而圜，肖形似镜还如钱。其高半寸径三寸，旁具轮郭中不穿。土花蚀后文留识，上有长生未央字。龙拿凤攫结撰奇，肉厚肌疏形体异。与人作砚不中用，抱质如初无变置。吁嗟乎杨刘不作识者希，时俗谁能辨真伪。巧多滋伪朴者真，此瓦人间盖无二。岂同冰井香姜阁，埏埴纷纷托疑似。劝生勿更加砻磨，本色须教存古意。生颔此语索我诗，我诗质直无姱辞。请烦拓致数十本，遍乞羊何共和之。或恐流传落人口，陶甄又复成今手。","dynasty":"清代","title":"甘泉汉瓦歌为侯官林同人赋"}
{"author":"查慎行","content":"群山海上来，络绎趋九仙。仙翁此山住，示梦于几先。九仙祠祈梦最灵。山中老樵枕石眠，斧柯断烂不记年。梦中仿佛遇神授，笔花昼吐黄茅天。觉来信手缚不律，巧被笔工偷妙术。遂令九仙祠下三脊茅，用与鸡毛鼠须匹。中书免冠头不秃，菅蒯居然效微质。幸渠一束价未高，殿头簪珥非汝曹。若教朱墨官尽取，便恐仙山成不毛。君不见连山伐竹兔拔毫，铁梳胶缀何其劳。秽史自执奸吏操，直与此辈供锥刀。老夫钞书指生茧，怕搦人间管城管。涂鸦结蚓随尔为，不要残年护吾短。","dynasty":"清代","title":"仙游茅笔歌"}
{"author":"查慎行","content":"某树某水与某丘，旷怀往往消百忧。无端弓旌被缰锁，坐对尘壒生牢愁。卢鸿草堂图，阅世已千载。十志并流传，其人俨如在。问谁好事供潇洒，毋乃真迹留王宰。华亭最晚出，模本发精采。今之妙手继者谁，摩诘前身应画师。丹青一变粉墨骨，写向尺幅尤雄奇。云是吴中小秀野，何斯佳境移于斯。堂中主人顾十一，结客论文两豪逸。百家汎滥流溯源，万口喧传名副实。我是当年入座人，淋漓衫袖梨花春。爱其披豁气谊真，丰格仿佛余先民。宴衎之乐非丝竹，水色烟光八窗绿。半酣䬃沓风雨来，喷玉跳珠三百斛。铁崖老矣阿瑛贫，空巷间抛薜萝屋。可怜相见凤城西，僦舍还同燕子栖。犹能折柬致朋旧，局促肯放诗名低。我诗胡足道，依样葫芦画中稿。惟君痴嗜之，擘纸含毫共研讨。留题惯恼麓台翁，作记深惭竹垞老。吁嗟乎神仙富贵孰有无，默存岂必皆清都。梦中五岳巾箱图，君归来兮挟我俱。以神为马蘧为庐，一息十反良可娱。赁舂龌龊难久居，乃独怜君屋上乌。","dynasty":"清代","title":"秀野草堂图歌次顾十一侠君原韵"}
{"author":"查慎行","content":"淳化祖帖绝难得，南渡摹勒传淳熙。其详载在《辍耕录》，官本旧推修内司。临江太媚绛潭瘦，字体特取丰而肥。曾经翻刻凡几手，亥豕帝虎辨者谁。形模粗具木偶尔，神理了不关须眉。近来此本亦不易，世代渐远宋拓稀。大观之后此其亚，仅与阁帖争毫釐。有如虞夏祖颛顼，要是嫡派非横枝。昨从庙肆见且骇，尤物乃落驵侩儿。装褫仍用球路锦，十卷首尾完无亏。叩之高索钱五万，而我囊乏三钱锥。少需便恐被豪夺，一计猛出居巢奇。乌驴克货价相直，快挟墨宝徒行归。入门爨妇告米罄，一笑那顾朝来饥。明窗小几风日亮，尘垢不敢侵吾帷。古香透纸辟蟫蠹，元气入骨腾蛟螭。熊熊异光黑点漆，滑滑腻理肤凝脂。试临只愁鬼掣腕，帝睨幸免食朵颐。嗟嗟世俗惯传误，目所未睹公谩欺。曹家谱系格古论，岁月舛缪余可知。偶凭一端为驳证，食古以耳皆如斯。","dynasty":"清代","title":"自题淳熙修内司官帖后"}
{"author":"查慎行","content":"云间高生精赏鉴，嗜古搜奇确且赡。朝来导我出西华，指点前朝御用监。监南新创元都坛，当门老桧青蛟蟠。旧闻酒海今落此，共叹体质犹坚完。渎山巨璞初无价，谁遣不胫来辇下。至元巧匠雕琢成，万岁山头设高架。天然位置平不颇，琐窗八面开重阿。石龙吸水上霄汉，倒泻溢为太液波。波光翻动广寒殿，满瓮蒲桃映华瑱。侍臣多著质孙衣，天子亲临诈马宴。电转星流四百年，故都何物不推迁。曾承沆瀣依天上，流落人间亦可怜。亭虚无复朱栏护，颓砌旁连髹器库。天吴跋浪鬐鬣张，只与空庭饱风露。君不见周彝商斝近来无，形制争传博古图。为池为海将安用，笑尔几同五石壶。","dynasty":"清代","title":"渎山酒海歌"}
{"author":"查慎行","content":"吾闻千里以外风不同，人间乃有万里之长风。来从海上梅雨后，纪自西郊野叟眉山翁。古称博物家，无若周元公。《尔雅·释天》篇，八方风色以类从。北凉西泰凯南谷自东。颓飙飘庉暴昌曀，一一命义无相蒙。《周礼》保章十有二，妖祥乖别占荒丰。下而庄生《齐物论》，以至应劭《风俗通》，飕浏飉颲飙飓，叫嚎吒吸咬于喁。名虽巧排比，语实工形容。舶趠之名特未悉，土俗传说惟吴中。吴中五六月，水盛溽暑方蕴隆。此风东南来，一扫云翳还虚空，商羊黑蜧潜厥踪。炎官亦退三舍避，大启橐籥伊谁功。三日湿气消，五日暑气融。连绵七日九日尚未止，快哉何暇分雌雄。羊角初从何处起，合而为一浩荡来无穷。国家象胥译九重，白雉入贡兼青熊。良商豪贾狎海童，高帆幅亚榑桑红。中男长女各效职，飞渡溟渤如轻鸿。此时田间一老翁，置身恍在兰台宫。不知人生更复有何乐，但向北窗高枕卧听声蓬蓬。","dynasty":"清代","title":"舶趠风歌"}
{"author":"查慎行","content":"一榻中安四面虚，放朝浑似放参余。箧中弃扇虫缘网，案上停镫鼠避书。过隙光阴随梦去，就衰筋骨向阳舒。重帘可有纤埃到，敝帚残箕罢扫除。腷膊声中好送寒，偶然为客设棋盘。后来或者居人上，先处无如占地宽。黑白当前饶胜算，高低随分有争端。老夫兀兀支颐坐，看似分明下手难。","dynasty":"清代","title":"残冬展假病榻消寒聊当呻吟语无伦次录存十六章其六"}
{"author":"查慎行","content":"丛书三馆校仇忙，讶许间情付墨庄。樗本不材良匠弃，屠非绝技善刀藏。冬菹剩饱园官菜，岁赐删除博士羊。转益从前素餐愧，大疱珍膳日分尝。","dynasty":"清代","title":"残冬展假病榻消寒聊当呻吟语无伦次录存十六章其十四"}
{"author":"查慎行","content":"两岸势欲合，中被江流穿。上有佛者庐，飞来自龙眠。神人所施设，是物无顽坚。想当创辟初，风雨驱神鞭。凿开浑沌窍，巧贮聪明泉。僧房若蜂房，一一皆倒悬。尔来几阅世，不计草木年。磐石具生机，长根外包缠。波涛润其趾，日月行其颠。散为松柏香，聚作旃檀烟。蔽亏东西景，轩豁子午天。呼猿在半空，日暮跻无缘。清寒难久住，仍放出峡船。","dynasty":"清代","title":"清远峡飞来寺"}
{"author":"查慎行","content":"韶州山石奇，英州山石秀。人言奇者雄，不若秀者瘦。苍龙骨离立，岁久色微黝。脱落之而鳞，深埋无底窦。结成岩洞势，润被沙水漱。玲珑具本性，蹙缩聚众皱。斧凿绝铁良，中虚互通透。偶然遇好事，不吝高价购。置之几砚帝，命曰小云岫。一拳殊不易，况敢望多又。而我独何幸，归舟夸日富。熊鱼两得兼，彼美适邂逅。款款俨欲飞，翩翩若相就。人间陆贾装，金玉难单究。千金真俗物，至宝肯轻售。何如落吾手，出入在怀袖。更拜谢故人，兹情亦良厚。","dynasty":"清代","title":"双石"}
{"author":"查慎行","content":"槃瓠遗种成野豻，充拓百粤西南间。桂林所属半猺獞，猺性稍驯獞性顽。獞中廖三乃最狡，结砦背子藏神奸。义宁邑宰畏如虎，长恶不复加防闲。康熙五十有六载，遂逞螫毒为民患。公然越境大劫杀，乘势摇动西江湾。灵川楼侯奋髯怒，一念轸恤周恫瘝。请于中丞愿剿贼，朝发夕下无留艰。官军压境屹不动，旁睨翻笑书生孱。岂知仁者必有勇，勇气远过齐成见。力捐百镒铸戎器，更募丁庄逾千锾。仲冬誓师谒神庙，声并泪下垂潸潸。与神幽明共守土，捍篽灾患宜相关。狼贪豕突忍坐视，一任满耳啼孤鳏。阵图兵法贮腹笥，临事布置神安间。先营壁坞后粻鞴，下极坑谷高跻攀。天寒雪少但瘴雾，地尽石出皆榛菅。孤军深阻三百里，间道别取千寻山。贼巢渐近径弥恶，出贼不料攻而环。焚林燎穴何处遁，照耀岩壑朱旗殷。渠魁就歼胁从赦，散以𤱶亩阊阎阛。自从出疆迨饮至，三十五日师旋般。明朝献馘上幕府，队仗整肃排班班。受成例应给大赍，为国惜费情非悭。有酒盈缸其色碧，有羊在牵其首朌。侯不居功以归众，单醪挟纩胥均颁。人传封事上北阙，我适问道将西还。过侯治下暂弭楫，为我扫榻开门闩。杯阑抵几听陈说，窃叹胆气何其豩。如闻鼓鼙作余力，如睹介胄当躬擐。朝廷设官镇群獠，文武分职毋相奸。至令儒臣建伟绩，壮士毋乃多赪颜。是庸作歌勒诸石，义在小雅谁能删。他年采入《桂海志》，碑额不愧书平蛮。","dynasty":"清代","title":"平蛮歌为灵川令楼敬思作"}
{"author":"刘将孙","content":"水际轻烟，沙边微雨。荷花芳草垂杨渡。多情移徙忽成愁，依稀恰是西湖路。血染红笺，泪题锦句。西湖岂忆相思苦。只应幽梦解重来，梦中不识从何去。","dynasty":"宋代","tags":"写景，怀念，西湖","title":"踏莎行·闲游"}
{"author":"刘将孙","content":"南浦绿波，只断送、行人行色。虽只是、鹏搏九万，天池春碧。鸾侣凤朋争快睹，鸥盟鹭宿空曾识。到玉堂、天上念西江，今非昔。公去也，宁怀别。人感旧，情空切。但岁寒松柏，相期茂悦。好在莫偿尘土债，风流宁可金门客。俯人间、大暑少清风，多炎热。","dynasty":"宋代","title":"满江红（和李圆峤话别）"}
{"author":"刘将孙","content":"仙人辞汉歌，自谓缚虎手，殊不佳。因改此调，虽不能如贺方回诸作，然稍觉平安。长日无所用心，非欲求加昔人也。千里酸风，茂陵客、咸阳古道。宫门夜、马嘶无迹，东关云晓。牵上魏车将汉月，忆君清泪知多少。怅土花、三十六宫墙，秋风袅。浥露兰，啼痕绕，画兰桂，雕香早。便天还知道，和天也老。独出携盘谁送客，刘郎陵上烟迷草。悄渭城、已远月荒凉，波声小。","dynasty":"宋代","title":"满江红"}
{"author":"刘将孙","content":"沁园春二阕，不能如公哨遍之变化，又局于韵字，不能效公用陶诗之精整，姑就本语，捃拾排比，粗以自遣云壬戌之秋，七夕既望，苏子泛舟。正赤壁风清，举杯属客，东山月上，遗世乘流。桂棹叩舷，洞箫倚和，何事呜呜怨泣幽。悄危坐，抚苍苍东望，渺渺荆州。客云天地蜉蝣。记千里舳舻旗帜浮。叹孟德周郎，英雄安在，武昌夏口，山水相缪。客亦知夫，盈虚如彼，山月江风有尽不。喜更酌，任东方既白，与子遨游。","dynasty":"宋代","title":"沁园春"}
{"author":"刘将孙","content":"十月雪堂，将归临皋，二客从坡。适薄暮得鱼，细鳞巨口，新霜脱叶，月步行歌。有客无肴，有肴无酒，如此风清月白何。归谋妇，得旧藏斗酒，重载婆娑。登虬踞虎嵯峨。更凭醉攀翻栖鹘窠。曾岁月几何，江流断岸，山川非昔，夜啸扪萝。孤鹤横江，羽衣入梦，应悟飞鸣昔我过。开户视，但寂寥四顾，万顷烟波。","dynasty":"宋代","title":"沁园春"}
{"author":"刘将孙","content":"书避乱所见女子，末有埋冤姐姐，衔恨婆婆语，极俚。后有螺川杨氏和二首，又自序生杨嫁罗，丙子暮春，自涪翁亭下舟行，追骑迫，间逃入山，卒不免于驱掠。行三日，经此桥，睹无闻二词，以为特未见其苦，乃和于壁。复云，观者毋谓弄笔墨非好人家儿女，此词虽俚，谅当近情，而首及权奸误国。又云，便归去、懒东涂西抹，学少年婆。又云，错应谁铸。皆追记往日之事，甚可哀也。因念南北之交，若此何限，心常痛之，适触于目因其调为赋一词，悉叙其意，辞不足而情有余悲矣流水断桥，坏壁春风，一曲韦娘。记宰相开元，弄权疮C54D，全家骆谷，追骑仓皇。彩凤随鸦，琼奴失意，可似人间白面郎。知他是，燕南牧马，塞北驱羊。啼痕自诉衷肠。尚把笔低徊愧下堂。叹国手无棋，危涂何策，书窗如梦，世路方长。青冢琵琶，穹庐笳拍，未比渠侬泪万行。二十载，竟何时委玉，何地埋香。","dynasty":"宋代","title":"沁园春"}
{"author":"刘将孙","content":"看东风、天上放梅开，经岁又新成。笑柳眼迷青，桃腮改白，蝶舞尘惊。任是万红千紫，无力与春争。想建章鳷鹊，犹是残霙。不比腊前憔悴，拨寒炉榾柮，茶薄烟清。快玉龙战罢，四野迥收兵。望红花、扶桑国里，玉玲珑、□□海天平。晴窗下，疏疏花雨，滴滴春声。","dynasty":"宋代","title":"八声甘州·看东风"}
{"author":"刘将孙","content":"正好花时，忽办得、匆匆来去。道一往无情，却又别颦愁妩。四海云鬟高样髻，长思红袖□分路。怪近来、不怨客毡寒，婵娟误。黄花约，终难据。曾未肯，清园住。只昼思夜梦，浅斟低诉。莲子擘开谁在薏，徐娘一笑来何暮。又争知、寂寞白头吟，寒机素。碧山建人，仕建安，词中云鬟红袖，皆建近景，莲薏徐何，皆建故有名妓，戏存其姓名，知者可一笑也。","dynasty":"宋代","title":"满江红·正好花时"}
{"author":"刘将孙","content":"南浦绿波，只断送、行人行色。虽只是、鹏搏九万，天池春碧。鸾侣凤朋争快睹，鸥盟鹭宿空曾识。到玉堂、天上念西江，今非昔。公去也，宁怀别。人感旧，情空切。但岁寒松柏，相期茂悦。好在莫偿尘土债，风流宁可金门客。俯人间、大暑少清风，多炎热。","dynasty":"宋代","title":"满江红·南浦绿波"}
{"author":"刘将孙","content":"千里酸风，茂陵客、咸阳古道。宫门夜、马嘶无迹，东关云晓。牵上魏车将汉月，忆君清泪知多少。怅土花、三十六宫墙，秋风袅。浥露兰，啼痕绕。画阑桂，雕香早。便天还知道，和天也老。独出携盘谁送客，刘郎陵上烟迷草。悄渭城、已远月荒凉，波声小。","dynasty":"宋代","title":"满江红·千里酸风"}
{"author":"刘将孙","content":"雨萧萧、春寒欲暮。杜鹃声转□□。东风与汝何恩怨，强管人间去住。行且去。漫憔悴十年，愁得身成树。青青故宇。看浩荡灵修，徘徊落日，不乐复何故。曾听处。少日京华行路。青灯梦断无语。风林飒飒鸡声乱，摇落壮心如土。今又古。任啼到天明，清血流红雨。人生几许。且赢得刘郎，看花眼惯，懒复赋前度。","dynasty":"宋代","title":"摸鱼儿·雨萧萧"}
{"author":"刘将孙","content":"云涛白凤贺瑶池。仗葳蕤。路芳菲。十月温汤，赐浴卸罗衣。半点檀心天一笑，琼奴弱，玉环肥。风流谁合婿金闺。露将晞。雪争晖。贝阙珠宫，环佩月中归。误杀洛滨狂子建，情脉脉，恨依依。","dynasty":"宋代","title":"江城子·云涛白凤贺瑶池"}
{"author":"刘将孙","content":"天涯倦客，如梦说今宵。承平事，车尘涨，马鸣萧。火城朝。狂歌闲嬉笑，平康客，五陵侠，闲相待，沙河路，灞陵桥。万眼琉璃，目眩去闲买，一翦梅烧。数金蛾彩蝶，簇带那人娇。说著魂销。掩鲛绡。波翻海，尘换世，铜仙泪，铁心娆。渺何地，跢朱履，解金貂。步宫腰。瑶池惊燕罢，瓶落井，箭离弨。灯楼倒，吴儿老，绛都迢。点点梅梢残雪，似东风、吹恨难消。悄山村渔火，风鬓立春宵。绕寒潮。","dynasty":"宋代","title":"六州歌头·天涯倦客"}
{"author":"刘将孙","content":"正好花时，忽办得、匆匆来去。道一往无情，却又别颦愁妩。四海云鬟高样髻，长思红袖□分路。怪近来、不怨客毡寒，婵娟误。黄花约，终难据。曾未肯，清园住。只昼思夜梦，浅斟低诉。莲子擘开谁在薏，徐娘一笑来何暮。又争知、寂寞白头吟，寒机素。","dynasty":"宋代","title":"满江红其一建安戏用林碧山韵"}
{"author":"刘将孙","content":"南浦绿波，只断送、行人行色。虽只是、鹏抟九万，天池春碧。鸾侣凤朋争快睹，鸥盟鹭宿空曾识。到玉堂、天上念西江，今非昔。公去也，宁怀别。人感旧，情空切。但岁寒松柏，相期茂悦。好在莫偿尘土债，风流宁可金门客。俯人间、大暑少清风，多炎热。","dynasty":"宋代","title":"满江红其二和李圆峤话别"}
{"author":"刘将孙","content":"千里酸风，茂陵客、咸阳古道。宫门夜、马嘶无迹，东关云晓。牵上魏车将汉月，忆君清泪知多少。怅土花、三十六宫墙，秋风袅。浥露兰，啼痕绕。画阑桂，雕香早。便天还知道，和天也老。独出携盘谁送客，刘郎陵上烟迷草。悄渭城、已远月荒凉，波声小。","dynasty":"宋代","title":"满江红其三"}
{"author":"刘将孙","content":"雨萧萧、春寒欲暮。杜鹃声转□□。东风与汝何恩怨，强管人间去住。行且去。漫憔悴十年，愁得身成树。青青故宇。看浩荡灵修，徘徊落日，不乐复何故。曾听处。少日京华行路。青灯梦断无语。风林飒飒鸡声乱，摇落壮心如土。今又古。任啼到天明，清血流红雨。人生几许。且赢得刘郎，看花眼惯，懒复赋前度。","dynasty":"宋代","title":"金缕曲其二甲申客路闻鹃"}
{"author":"刘将孙","content":"云涛白凤贺瑶池。仗葳蕤。路芳菲。十月温汤，赐浴卸罗衣。半点檀心天一笑，琼奴弱，玉环肥。风流谁合婿金闺。露将晞。雪争晖。贝阙珠宫，环佩月中归。误杀洛滨狂子建，情脉脉，恨依依。","dynasty":"宋代","title":"江城子和子昂题水仙花卷"}
{"author":"刘将孙","content":"惜与可人别，又贪归路长。人生有离别，吾事属閒忙。沽酒浇芳草，垂鞭看夕阳。眼前听鹤语，世路剧茫茫。","dynasty":"元代","title":"别萧高凤"}
{"author":"刘将孙","content":"岘山西上楚天头，书剑区区事远游。岁月如流方作客，江山信美莫登楼。百年耆旧谁家传，一代衣冠又古丘。乱后题诗诗即史，未应轻付水东流。","dynasty":"元代","title":"送钱方立游荆二首其一"}
{"author":"刘将孙","content":"不辞跋涉恨崎呕，如此飘飘一丈夫。新雨惊秋鸣草树，行人随雁落江湖。岁年宁向长途老，天地何堪一室拘。几世中原今复合，更陪九石作鹏图。","dynasty":"元代","title":"送钱方立游荆二首其二"}
{"author":"刘将孙","content":"又匆匆、一番元夕，无灯更愁风雨。人间天上无归梦，惟有春来春去。愁不语。漫泪湿香绡，□草人何许。百年胜处。还更有琉璃，春棚月架，万眼蝶罗否。风流事，孤负后来儿女。可怜薄命三五。千金无买吴呆处，更说龙飞凤舞。今又古。便剩有才情，无分登楼赋。春醪独抚。也难觅阿瞒，肯容狂客，醉里试歌舞。","dynasty":"宋代","title":"摸鱼儿（己卯元夕）"}
{"author":"刘将孙","content":"雨萧萧、春寒欲暮。杜鹃声转□□。东风与汝何恩怨，强管人间去住。行且去。漫憔悴十年，愁得身成树。青青故宇。看浩荡灵修，徘徊落日，不乐复何故。曾听处。少日京华行路。青灯梦断无语。风林飒飒鸡声乱，摇落壮心如土。今又古。任啼到天明，清血流红雨。人生几许。且赢得刘郎，看花眼惯，懒复赋前度。","dynasty":"宋代","title":"摸鱼儿（甲申客路闻鹃）"}
{"author":"刘将孙","content":"甚平生、风流谢客，刀头梦送酸楚。不堪又得花间曲，猛忆云英霜杵。闲情赋。谁催就月明，云鬓犀梳吐。才情几许。待遗策重来，吹箫一弄，鸾凤共轻举。留春住。买得绿波南浦。黄金□散如土。蔷薇洞口三生路。无奈春光顿阻。新□绪。也待见东邻，花艳墙低处。东风看取。便娇送飞梭，半摧编贝，笑咏尚高古。","dynasty":"宋代","title":"摸鱼儿（用前韵调敬德）"}
{"author":"刘将孙","content":"我老无能矣。叹人生、得开笑口，一年闲几。去景悠悠如有待，白发已非春事。便一笑、何曾是喜。我本渔樵孟诸野，向举家、尽叹今如是，空自苦，有谁似。堆堆独坐文书里。是无能、爱闲爱静，清时有味。出处古今无真是，往往君言有理。看攘臂、后来锋起。汉晋唐虞一杯水，只鲁连、犹未知之耳。况碌碌，共余子。","dynasty":"宋代","title":"金缕曲（用稼轩韵作）"}
{"author":"刘将孙","content":"云涛白凤贺瑶池。仗葳蕤。路芳菲。十月温汤，赐浴卸罗衣。半点檀心天一笑，琼奴弱，玉环肥。风流谁合婿金闺。露将晞。雪争晖。贝阙珠宫，环佩月中归。误杀洛滨狂子建，情脉脉，恨依依。","dynasty":"宋代","title":"江城子（和子昂题水仙花卷）"}
{"author":"刘将孙","content":"明霞回雨霁秋空。笑难逢。步城东。直上翠微，客有可人同。回首向来轻节序，筋力异，心犹在，愧鬓蓬。悲年冉冉江滚滚。骑台平，蒋陵冷。天高年晚，山河险，烟雾冥濛。一幅乌纱，闲著傲西风。古往今来只如此，便潦倒，渺乾坤，醉眼中。","dynasty":"宋代","title":"江城梅花引（登高）"}
{"author":"刘将孙","content":"摇风犹似旆，倾雨不成盘。西风未禁十日，早作背时看。寂寞六郎秋扇，牵补灵均破屋，风露半襟寒。坐感青年晚，不但翠云残。叹此君，深隐映，早阑珊。人间受尽炎热，暑夕几凭阑。待得良宵灏气，正是好天良月，红到绿垂乾。摇落从此始，感慨不能闲。","dynasty":"宋代","title":"水调歌头（败荷）"}
{"author":"刘将孙","content":"斜阳江路柳青青。传杯那放停。上船不记送人行。南风吹酒醒。江曲曲，路萦萦。月明潮水生。送将残梦作浮萍。角声何处城。","dynasty":"宋代","title":"阮郎归（舟中作）"}
{"author":"刘将孙","content":"山色泛秋光。点点东篱菊又黄。岁月欺人如此去，堂堂。一事无成两鬓霜。佳节共持觞。无限杯供有限狂。明月明年诗句苦，茫茫。细把茱萸感慨长。","dynasty":"宋代","title":"南乡子（重阳效东坡作）"}
{"author":"刘将孙","content":"不看萸、把酒对名山，无帽厌西风。渺四海故人，一尊今雨，万里长空。宇宙此山此日，今夕几人同。举世谁不醉，独属陶公。当日白衣几许，漫凄其寄兴，落日篱东。抚停云六合，借醉托孤踪。□吊古、不须多感，□古人、那得共杯中。拼酩酊，明年此会，谁此从容。","dynasty":"宋代","title":"八声甘州（九日登高）"}
{"author":"刘将孙","content":"又江南、三月更明朝，便已是南风。拟强驻韶光，狂追柳絮，卧占残红。早向尊前沈醉，莫听五更钟。赢得春工笑，恼杀渠侬。只道春风不改，□年来岁去，柳密花浓。但沈腰潘鬓，无复旧时容。春还是、多情多恨，便不教、绿满洛阳宫。只消得，无情风雨，断送匆匆。","dynasty":"宋代","title":"八声甘州（送春）"}
{"author":"刘将孙","content":"正好花时，忽办得、匆匆来去。道一往无情，却又别颦愁妩。四海云鬟高样髻，长思红袖□分路。怪近来、不怨客毡寒，婵娟误。黄花约，终难据。曾未肯，清园住。只昼思夜梦，浅斟低诉。莲子擘开谁在薏，徐娘一笑来何暮。又争知、寂寞白头吟，寒机素。碧山建人，仕建安，词中云鬟红袖，皆建近景，莲薏徐何，皆建故有名妓，戏存其姓名，知者可一笑也。","dynasty":"宋代","title":"满江红（建安戏用林碧山韵）"}
{"author":"傅玄","content":"车遥遥兮马洋洋，追思君兮不可忘。君安游兮西入秦，愿为影兮随君身。君在阴兮影不见，君依光兮妾所愿。","dynasty":"魏晋","tags":"爱情，相思","title":"车遥遥篇"}
{"author":"傅玄","content":"燕人美兮赵女佳，其室则迩兮限层崖。云为车兮风为马，玉在山兮兰在野。云无期兮风有止，思多端兮谁能理？","dynasty":"魏晋","tags":"思慕，女子","title":"吴楚歌"}
{"author":"傅玄","content":"苦相身为女，卑陋难再陈。男儿当门户，堕地自生神。雄心志四海，万里望风尘。女育无欣爱，不为家所珍。长大逃深室，藏头羞见人。垂泪适他乡，忽如雨绝云。低头和颜色，素齿结朱唇。跪拜无复数，婢妾如严宾。情合同云汉，葵藿仰阳春。心乖甚水火，百恶集其身。玉颜随年变，丈夫多好新。昔为形与影，今为胡与秦。胡秦时相见，一绝逾参辰。","dynasty":"魏晋","tags":"乐府，妇女，命运","title":"豫章行苦相篇"}
{"author":"傅玄","content":"所思兮何在？乃在西长安。何用存问妾？香□双珠环。何用重存问？羽爵翠琅玕。今我兮闻君，更有兮异心。香亦不可烧，环亦不可沉。香烧日有歇，环沉日自深。","dynasty":"魏晋","title":"西长安行"}
{"author":"傅玄","content":"危哉鸿门会，沛公几不还。轻装入人军，投身汤火间。两雄不俱立，亚父见此权。项庄奋剑起，白刃何翩翩。伯身虽为蔽，事促不及旋。张良慑坐侧，高祖变龙颜。赖得樊将军，虎叱项王前。嗔目骇三军，磨牙咀豚肩。空卮让霸主，临急吐奇言。威凌万乘主，指顾回泰山。神龙困鼎镬，非哙岂得全。狗屠登上将，功业信不原。健儿实可慕，腐儒安足叹。","dynasty":"魏晋","title":"惟汉行"}
{"author":"傅玄","content":"青青河边草，悠悠万里道。划生在春时，远道还有期。春至草不生，期尽欢无声。感物怀思心，梦想发中情。梦君如鸳鸯，比翼云间翔。既觉寂无见，旷如参与商。梦君结同心，比翼游北林。既觉寂无见，旷如商与参。河洛自用固，不如中岳安。回流不及返，浮云往自还。悲风动思心，悠悠谁知者。悬景无停居，忽如驰驷马。倾耳怀音响，转目泪双堕。生存无会期，要君黄泉下。","dynasty":"魏晋","title":"青青河边草篇"}
{"author":"傅玄","content":"灵龟有枯甲，神龙有腐鳞。人无千岁寿，存质空相因。朝露尚移景，促哉水上尘。丘冢如履綦，不识故与新。高树来悲风，松柏垂威神。旷野何萧条，顾望无生人。但见狐狸迹，虎豹自成群。孤雏攀树鸣，离鸟何缤纷。愁子多哀心，塞耳不忍闻。长啸泪雨下，太息气成云。","dynasty":"魏晋","title":"放歌行"}
{"author":"傅玄","content":"有女怀芬芳，媞媞步东厢。蛾眉分翠羽，明目发清扬。丹唇医皓齿，秀色若圭璋。巧笑露权靥，众媚不可详。令仪希世出，无乃古毛嫱。头安金步摇，耳系明月珰。珠环约素腕，翠羽垂鲜光。文袍缀藻黼，玉体映罗裳。容华既已艳，志节拟秋霜。徽音冠青云，声响流四方。妙哉英媛德，宜配侯与王。灵应万世合，日月时相望。媒氏陈束帛，羔雁鸣前堂。百两盈中路，起若鸾凤翔。凡夫徒踊跃，望绝殊参商。","dynasty":"魏晋","title":"有女篇"}
{"author":"傅玄","content":"门有车马客，骖服若腾飞。革组结玉佩，蘩藻纷葳蕤。冯轼垂长缨，顾盻有馀辉。贫主屣弊履，整比蓝缕衣。客曰嘉病乎，正色意无疑。吐言若覆水，摇舌不可追。渭滨渔钓翁，乃为周所咨。颜回处陋巷，大圣称庶几。苟富不知度，千驷贱采薇。季孙由俭显，管仲病三归。夫差耽淫侈，终为越所围。遗身外荣利，然后享巍巍。迷者一何众，孔难知德希。甚美致憔悴，不如豚豕肥。杨朱泣路歧，失道令人悲。子贡欲自矜，原宪知共非。屈伸各异势，穷达不同资。夫唯体中庸，先天天不违。","dynasty":"魏晋","title":"墙上难为趋"}
{"author":"傅玄","content":"昭昭朝时日，皎皎晨明月。十五入君门，一别终华发。同心忽异离，旷若胡与越。胡越有会时，参辰辽且阔。形影虽仿佛，音声寂无达。纤弦感促柱，触之哀声发。情思如循环，忧来不可遏。涂山有馀恨，诗人咏采葛。蜻蛚吟床下，回风起幽闼。春荣随露落，芙蓉生木末。自伤命不遇，良辰永乖别。已尔可奈何，譬如纨素裂。孤雌翔故巢，流星光景绝。魂神驰万里，甘心要同穴。","dynasty":"魏晋","title":"朝时篇"}
{"author":"傅玄","content":"青云固非青。当云奈白云。骥从西北驰来。吾何意。骥来对我悲鸣。举头气凌青云。当奈此骥正龙形。踠足蹉跎长坡下。蹇驴慷忾。敢与我争驰。踯躅盐车之中。流汗两耳尽下垂。虽怀千里之逸志。当时一得施。白云飘飘。舍我高翔。青云徘徊。戢我愁啼。上眄增崖。下临清池。日欲西移。既来归君。君不一顾。仰天太息。当用生为青云乎。飞时悲当奈何耶。青云飞乎。","dynasty":"魏晋","title":"白杨行"}
{"author":"傅玄","content":"庞氏有烈妇。义声驰雍凉。父母家有重怨。仇人暴且强。虽有男兄弟。志弱不能当。烈女念此痛。丹心为寸伤。外若无意者。内潜思无方。白日入都市。怨家如平常。匿剑藏白刃。一奋寻身僵。身首为之异处。伏尸列肆旁。肉与土合成泥。洒血溅飞梁。猛气上干云霓。仇党失守为披攘。一市称烈义。观者收泪并慨慷。百男何当益。不如一女良。烈女直造县门。云父不幸遭祸殃。今仇身以分裂。虽死情益扬。杀人当伏法。义不苟活隳旧章。县令解印绶。令我伤心不忍听。刑部垂头塞耳。令我吏举不能成。烈著希代之绩。义立无穷之名。夫家同受共祚。子子孙孙咸享其荣。今我作歌咏高风。激扬壮发悲且清。","dynasty":"魏晋","title":"秦女休行"}
{"author":"傅玄","content":"陵阳子。来明意。欲作天与仙人游。超登元气攀日月。遂造天门将上谒。阊阖辟。见紫微绛阙。紫宫崔嵬。高殿嵯峨。双阙万丈玉树罗。童女制电策。童男挽雷车。云汉随天流。浩浩如江河。因王长公谒上皇。钧天乐作不可详。龙仙神仙。教我灵秘。八风子仪。与游我祥。我心何戚戚。思故乡。俯看故乡。二仪设张。乐哉二仪。日月运移。地东南倾。天西北驰。鹤五气所补。鳌四足所支。齐驾飞龙骖赤螭。逍遥五岳间。东西驰。长与天地并。复何为。复何为。","dynasty":"魏晋","title":"云中白子高行"}
{"author":"傅玄","content":"美人一何丽。颜若芙蓉花。一顾乱人国。再顾乱人家。未乱犹可奈何。","dynasty":"魏晋","title":"美女篇"}
{"author":"傅玄","content":"登昆仑漱玉池。光灭星离。","dynasty":"魏晋","title":"拟楚篇"}
{"author":"傅玄","content":"咄来长歌续短歌。","dynasty":"魏晋","title":"艳歌行"}
{"author":"傅玄","content":"鉴幽荒。","dynasty":"魏晋","title":"日升歌"}
{"author":"傅玄","content":"惊雷奋兮震万里。威陵宇宙兮动四海。六合不维兮谁能理。","dynasty":"魏晋","title":"惊雷歌"}
{"author":"傅玄","content":"胡饭兼御。相国食前。方丈殊珍。粉加甲煎。名香熏陆。艾纳回光。穆穆三春节。天气暖且和。男当进曰女适人。投心委命□受身。昔有林号曰阴康。始教民舞。涕气以扬之。凤有翼龙有鳞。君不独兴。必须良臣。东方将欲和。太白星飞芒。曜灵照照舒光。","dynasty":"魏晋","title":"乐府"}
{"author":"傅玄","content":"灵之祥，石瑞章。旌金德，出西方。天降命，授宣皇。应期运，里经骧。继大舜，佐陶唐。赞武文，建帝纲。孟氏叛，据南疆。追有扈，乱五常。吴寇劲，蜀虏强。交誓盟，连遐荒。宣赫怒，奋鹰扬。震乾威，曜电光。陵九天，陷石城。枭逆命，拯有生。万国安，四海宁。","dynasty":"魏晋","title":"晋鼓吹曲二十二首其一灵之祥"}
{"author":"傅玄","content":"宣受命。应天机。风云时动。神龙飞。御诸葛。镇雍梁。边境安。夷夏康。务节事。勤定倾。揽英雄。保持盈。渊穆穆。赫明明。冲而泰。天之经。养威重。运神兵。亮乃震毙。天下宁。","dynasty":"魏晋","title":"晋鼓吹曲二十二首其二宣受命"}
{"author":"傅玄","content":"征辽东。敌失据。威灵迈日域。公孙既授首。群逆破胆。咸震怖。朔北响应。海表景附。武功赫赫。德云布。","dynasty":"魏晋","title":"晋鼓吹曲二十二首其三征辽东"}
{"author":"傅玄","content":"宣皇辅政。圣烈深。扰乱反正。从天心。网罗文武才。慎厥所生。所生贤。遗教施。安上治民。化风移。肇创帝基。洪业垂。于铄明明。时赫戏。功济万世。定二仪。定二仪。云行雨施。海外风驰。","dynasty":"魏晋","title":"晋鼓吹曲二十二首其四宣辅政"}
{"author":"傅玄","content":"时运多难。道教痡。天地变化。有盈虚。蠢尔吴蛮。虎视江湖。我皇赫斯。致天诛。有征无战。弭其图。天威横被。廓东隅。","dynasty":"魏晋","title":"晋鼓吹曲二十二首其五时运多难"}
{"author":"傅玄","content":"景龙飞。御天威。聪鉴玄察。动与神明协机。从之者显。逆之者灭夷。文教敷。武功巍。普被四海。万邦望风。莫不来绥。圣德潜断。先天弗违。弗违祥。享世永长。猛以致宽。道化光。赫明明。祚隆无疆。帝绩惟期。有命既集。崇此洪基。","dynasty":"魏晋","title":"晋鼓吹曲二十二首其六景龙飞"}
{"author":"傅玄","content":"平玉衡。糺奸回。万国殊风。四海乖。礼贤养士。羁御英雄。思心齐。纂戎洪业。崇皇阶。品物咸亨。圣敬日跻。聪鉴习下情。明明综天机。","dynasty":"魏晋","title":"晋鼓吹曲二十二首其七平玉衡"}
{"author":"傅玄","content":"文皇统百揆。继天理万方。武将镇四隅。英佐盈朝堂。谋言协秋兰。清风发其芳。洪泽所渐润。砾石为圭璋。大道侔五帝。盛德逾三壬。咸光大。上参天与地。至化无内外。无内外。六合并康乂。并康乂。遘兹嘉会。在昔羲与农。大晋德斯迈。镇征及诸州。为蕃卫。玄功济四海。洪烈流万世。","dynasty":"魏晋","title":"晋鼓吹曲二十二首其八文皇统百揆"}
{"author":"傅玄","content":"因时运。圣策施。长蛇交解。群桀离。势穷奔吴。虎骑厉。惟武进。审大计。时迈其德。清一世。","dynasty":"魏晋","title":"晋鼓吹曲二十二首其九因时运"}
{"author":"傅玄","content":"惟庸蜀。僣号天一隅。刘备逆帝命。禅亮承其馀。拥众数十万。窥隙承我虚。驿骑进羽檄。天下不遑居。姜维屡寇边。陇上为荒芜。文皇悯斯民。历世受罪辜。外谟藩屏臣。内谋众士夫。爪牙应指授。腹心献良图。良图协成文。大兴百万军。雷鼓震地起。猛势陵浮云。逋虏畏天诛。面缚造垒门。万里同风教。逆命称妾臣。光建五等。纪纲天人。","dynasty":"魏晋","title":"晋鼓吹曲二十二首其十惟庸蜀"}
{"author":"傅玄","content":"天序历。应受禅。承灵祜。御群龙。勒螭虎。弘济大化。英隽作辅。明明统万机。赫赫镇四方。咎繇稷契之畴。协兰芳。礼王臣。覆兆民。化之如天与地。谁敢爱其身。","dynasty":"魏晋","title":"晋鼓吹曲二十二首其十一天序"}
{"author":"傅玄","content":"大晋承运期。德隆圣皇。时清晏。白日垂光。应箓图。陟帝位。继天正玉衡。化行象神明。至哉道隆虞与唐。元首敷洪化。百寮股肱并忠良。民太康。隆隆赫赫。福祚盈无疆。","dynasty":"魏晋","title":"晋鼓吹曲二十二首其十二大晋承运期"}
{"author":"傅玄","content":"金灵运。天符发。圣徵见。参日月。惟我皇。体神圣。受魏禅。应天命。皇之兴。灵有徵。登大麓。御万乘。皇之辅。若阚虎。爪牙奋。莫之御。皇之佐。赞清化。百事理。万邦贺。神祇应。嘉瑞章。恭享礼。荐先皇。乐时奏。磬管锵。鼓渊渊。钟锽锽。奠樽俎。实玉觞。神歆飨。咸悦康。宴孙子。佑无疆。大孝烝烝。德教被万方。","dynasty":"魏晋","title":"晋鼓吹曲二十二首其十三金灵运"}
{"author":"傅玄","content":"于穆我皇。盛德圣且明。受禅君世。光济群生。普天率土。莫不来庭。颙颙六合内。望风仰泰清。万国雍雍。兴颂声。大化洽。地平而天成。七政齐。玉衡惟平。峨峨佐命。济济群英。夙夜乾乾。万机是经。虽治兴。匪荒宁。谦道光。冲不盈。天地合德。日月同荣。赫赫煌煌。曜幽冥。三光克从。于显天。垂景星。龙凤臻。甘露宵零。肃神祇。祗上灵。万物欣戴。自天效其成。","dynasty":"魏晋","title":"晋鼓吹曲二十二首其十四于穆我皇"}
{"author":"傅玄","content":"仲春振旅。大致民。武教于时日新。师执提。工执鼓。坐作从。节有序。盛矣允文允武。搜田表祃。申法誓。遂围禁。献社祭。允以时。明国制。文武并用。礼之经。列车如战。大教明。古今谁能去兵。大晋继天。济群生。","dynasty":"魏晋","title":"晋鼓吹曲二十二首其十五仲春振振"}
{"author":"傅玄","content":"夏苗田。运将徂。军国异容。文武殊。乃命群吏。撰车徒。辨其号名。赞契书。王军启八门。行同上帝居。时路建大麾。云旗翳紫虚。百官象其事。疾则疾。徐则徐。回衡旋轸。罢陈弊车。献禽享祠。蒸蒸配有虞。惟大晋。德参两仪。化云敷。","dynasty":"魏晋","title":"晋鼓吹曲二十二首其十六夏苗田"}
{"author":"傅玄","content":"仲秋狝田。金德常刚。凉风清且厉。凝露结为霜。白藏司辰。苍隼时鹰扬。鹰扬犹尚父。顺天以杀伐。春秋时序。雷霆振威曜。进退由钲鼓。致禽祀祊。羽毛之用充军府。赫赫大晋德。芬烈陵三五。敷化以文。虽治不废武。光宅四海。永享天之祜。","dynasty":"魏晋","title":"晋鼓吹曲二十二首其十七仲秋狝田"}
{"author":"傅玄","content":"顺天道。握神契。三时示。讲武事。冬大阅。鸣镯振鼓铎。旌旗象虹霓。文制其中。武不穷武。动军誓众。礼成而义举。三驱以崇仁。进止不失其序。兵卒练。将如阚虎。惟阚虎。气陵青云。解围三面。杀不殄群。偃旌麾。班产军。献享蒸。修典文。嘉大晋。德配天。禄报功。爵俟贤。飨燕乐。受兹百禄。嘉万年。","dynasty":"魏晋","title":"晋鼓吹曲二十二首其十八顺天道"}
{"author":"傅玄","content":"玄云起丘山。祥气万里会。龙飞保蜿蜿。凤翔何翙翙。昔在唐虞朝。时见青云际。今亲游万国。流光溢天外。鹤鸣在后雷锋。清音随风迈。成汤隆显命。伊挚来如飞。周文猎渭滨。遂载吕望归。符合如影飨。先天天弗违。辍耕综时纲。解褐衿天维。元功配二王。芬馨世所稀。我皇叙群才。洪烈何巍巍。桓桓征四表。济济理万机。神化感无方。髦才盈帝畿。丕显惟昧旦。日新孔所咨。茂哉明圣德。日月同光辉。","dynasty":"魏晋","title":"晋鼓吹曲二十二首其二十玄云"}
{"author":"傅玄","content":"钓竿何冉冉。甘饵芳且鲜。临川运思心。微纶沈九渊。太公宝此术。乃在灵秘篇。机变随物移。精妙贯未然。游鱼惊著钓。潜龙飞戾天。戾天安所至。抚翼翔太清。太清一何异。两仪出浑成。玉衡正三辰。造化赋群形。退愿辅圣君。与神合其灵。我君弘远略。天人不足并。天人初并时。昧昧何芒芒。日月有徵兆。文象兴二皇。蚩尤乱生民。黄帝用兵征万方。逮夏禹而德衰。三代荷百禄。保无极。永泰平。","dynasty":"魏晋","title":"晋鼓吹曲二十二首其二十二钓竿"}
{"author":"傅玄","content":"皎皎明月光，灼灼朝日晖。昔为春蚕丝，今为秋女衣。丹唇列素齿，翠彩发蛾眉。娇子多好言，欢合易为姿。玉颜盛有时，秀色随年衰。常恐新间旧，变故兴细微。浮萍本无根，非水将何依。忧喜更相接，乐极还自悲。","dynasty":"魏晋","title":"明月篇"}
{"author":"傅玄","content":"秋兰映玉池，池水清且芳。芙蓉随风发，中有双鸳鸯。双鱼自踊跃，两鸟时回翔。君其历九秋，与妾同衣裳。","dynasty":"魏晋","title":"秋兰篇"}
{"author":"傅玄","content":"置酒结此会，主人起行觞。玉樽两楹间，丝理东西厢。舞袖一何妙，变化穷万方。宾主齐德量，欣欣乐未央。同享千年寿，朋来会此堂。","dynasty":"魏晋","title":"前有一樽酒行"}
{"author":"傅玄","content":"同声自相应，同心自相知。外合不由中，虽固终必离。管鲍不世出，结交安可为。","dynasty":"魏晋","title":"何当行"}
{"author":"傅玄","content":"金□□□迟，丝竹声大悲。和乐唯有舞，运体不失机。退似前龙婉，进如翔鸾飞。回目流神光，倾亚有馀姿。","dynasty":"魏晋","title":"却东西门行"}
{"author":"傅玄","content":"飞尘秽清流，朝云蔽日光。秋兰岂不芬，鲍肆乱其芳。河决溃金堤，一手不能障。","dynasty":"魏晋","title":"飞尘篇"}
{"author":"傅玄","content":"天行一何健，日月无高纵。百川皆赴海，三辰回泰蒙。","dynasty":"魏晋","title":"天行篇"}
{"author":"傅玄","content":"昔君与我兮形影潜结，今君与我兮云飞雨绝。昔君与我兮音响相和，今君与我兮落叶去柯。昔君与我兮金石无亏，今君与我兮星灭光离。","dynasty":"魏晋","title":"昔思君"}
{"author":"傅玄","content":"人生鲜能百，哀情数万端。不幸婴笃病，凶候形素颜。衣衾为谁施，束带就阖棺。欲悲泪已竭，欲辞不能言。存亡自远近，长夜何漫漫。寿堂闲且长，祖载归不还。人生鲜能百，哀情数万婴。路柳夹灵轜，旟旐随风征。车轮结不转，百驷齐悲鸣。灵坐飞尘起，魂衣正委移。芒芒丘墓间，松柏郁参差。明器无用时，桐车不可驰。平生坐玉殿，没归都幽宫。地下无刻漏，安知夏与冬。","dynasty":"魏晋","title":"挽歌"}
{"author":"傅玄","content":"轻裘缀孔翠，明珂曜珊瑚。琅玕溢金匮，文璧世所无。","dynasty":"魏晋","title":"豫章行"}
{"author":"傅玄","content":"煌煌芙蕖。从风芬葩。照以皎日。灌以清波。阴结其实。阳发其华。金房绿叶。素株翠柯。宝剑神奇。镂象龙离。通犀文玉。明珠错地。光如电影。拟之则离。有所思兮。在天一方。何以赠之。玉佩珠璜。飞沉殊厥趣。草木以区别。鸾鹥乐山林。龙蛇安薮穴。雷师鸣钟鼓。风伯吹笙簧。西母出穴听。王父吟安厢。黄叶离高柯。丹棘坐自零。不惜棘自零。念我少弟兄。日中万影正。夕中万影倾。渡江南。采莲花。芙蓉增敷。晔若星罗。绿叶映长波。回风容与动纤柯。曲池何澹澹。芙蓉敞清源。荣华盛壮时。见者谁不赏叹。一朝光采落。故人不回颜。歌者齐弦。舞者振铎。弦铮铮。铎朗朗。所乐亦非琴。唯言琵琶与筝。能娱我心。兔捣药月间安足道。神乌戏云间安足道。青云徘徊谓我愁。我家近宫掖。易知复难忘。黄金为閤门。白玉为殿堂。","dynasty":"魏晋","title":"歌"}
{"author":"傅玄","content":"间夜微风起，明月照高台。清响呼不应，玄景招不来。厨人进藿茹，有酒不盈杯。安贫福所与，富贵为祸媒。金玉虽高堂，于我贱蒿莱。","dynasty":"魏晋","title":"杂诗三首其二"}
{"author":"傅玄","content":"鹊巢丘城侧，雀乳空井中。居不附龙凤，常畏蛇与虫。依贤义不恐，近暴自当穷。","dynasty":"魏晋","title":"杂诗三首其三"}
{"author":"傅玄","content":"羲和运玉衡，招摇赋朔旬。嘉庆形三朝，美德扬初春。圣主加元服，万国望威神。伊周敷玄化，并世沾天人。洪崖歌山岫，许由嗟水滨。","dynasty":"魏晋","title":"又答程晓诗"}
{"author":"傅玄","content":"朗月并众星，日出擅其明。冬寒地为裂，春和草木荣。阳德虽普济，非阴亦不成。","dynasty":"魏晋","title":"众星诗"}
{"author":"傅玄","content":"东方大明星，光景照千里。少年舍家游，思心昼夜起。","dynasty":"魏晋","title":"众星诗"}
{"author":"傅玄","content":"徂暑未一旬，重阳翳朝霞。厥初月离毕，积日遂滂沱。屯云结不解，长溜周四阿。霖雨如倒井，黄潦起洪波。湍流激墙隅，门庭若决河。炊爨不复举，灶中生蛙虾。","dynasty":"魏晋","title":"雨诗"}
{"author":"傅玄","content":"元正始朝享，万国执圭璋。枝灯若火树，庭燎继天光。","dynasty":"魏晋","title":"庭燎诗"}
{"author":"傅玄","content":"朱明运将极，溽暑昼夜兴。裁动四支废，举身若山陵。珠汗洽玉体，呼吸气郁蒸。尘垢自成泥，素粉随手凝。","dynasty":"魏晋","title":"杂诗"}
{"author":"傅玄","content":"习习谷风兴，回回景云飞。青天敷翠采，朝日含丹辉。","dynasty":"魏晋","title":"杂诗"}
{"author":"傅玄","content":"旸谷发精曜，九日栖高枝。愿得并天御，六龙齐玉羁。","dynasty":"魏晋","title":"杂诗"}
{"author":"傅玄","content":"鸾鸟□凤皇，望舒继白日。千秋遘嘉会，来升君子室。华樽享清酤，珍肴自盈溢。","dynasty":"魏晋","title":"诗"}
{"author":"傅玄","content":"季冬时惨烈，猛寒不可胜。严风截人耳，素雪坠地凝。林上飞霜起，波中自生冰。未夕结重衣，崇朝不敢兴。","dynasty":"魏晋","title":"诗"}
{"author":"傅玄","content":"炎旱历三时，天运失其道。河中飞尘起，野田无生草。一餐重丘山，哀之以终老。君无半粒储，形影不相保。","dynasty":"魏晋","title":"诗"}
{"author":"傅玄","content":"有女殊代生，涉江采菱花。上翳青云景，下鉴渌水波。","dynasty":"魏晋","title":"诗"}
{"author":"傅玄","content":"弯我繁弱弓，弄我丈八矛。一举覆三军，再举殄戎貊。","dynasty":"魏晋","title":"诗"}
{"author":"傅玄","content":"飞蓬随飘起，芳草摧山泽。世有千年松，人生讵能百。","dynasty":"魏晋","title":"诗"}
{"author":"傅玄","content":"我所思兮在瀛洲，愿为双鹄戏中流。牵牛织女期在秋，山高水深路无由。悯予不遘婴殷忧，佳人贻我明月珠。何以要之比目鱼，海广无舟怅劳劬。寄言飞龙天马驹，风起云披飞龙逝。惊波滔天马不厉，何为多念心忧泄。","dynasty":"魏晋","title":"拟四愁诗四首"}
{"author":"傅玄","content":"我所思兮在珠崖，愿为比翼浮清池。刚柔合德配二仪，形影一绝长别离。悯予不遘情如携，佳人贻我兰蕙草。何以要之同心鸟，火热水深忧盈抱。申以琬琰夜光宝，卞和既没玉不察。存若流光忽电灭，何为多念独蕴结。","dynasty":"魏晋","title":"拟四愁诗四首其二"}
{"author":"傅玄","content":"我所思兮在瀛昆，愿为鹿𪊤窥虞渊。日月回耀照景天，参辰旷隔会无缘。悯予不遘罹百艰，佳人赠我苏合香。何以要之翠鸳鸯，悬度弱水川无梁。申以锦衣文绣裳，三光骋迈景不留。鲜矣民生忽如浮，何为多念只自愁。","dynasty":"魏晋","title":"拟四愁诗四首其三"}
{"author":"傅玄","content":"我所思兮在朔方，愿为飞燕俱南翔。焕乎人道著三光，胡越殊心生异乡。悯予不遘罹百殃，佳人贻我羽葆缨。何以要之影与形，永增夏结繁华零。申以日月指明星，星辰有翳日月移。驽马哀鸣惭不驰，何为多念徒自亏。","dynasty":"魏晋","title":"拟四愁诗四首其四"}
{"author":"傅玄","content":"两仪始分元气清。列宿垂象六位成。日月西流景东征。悠悠万物殊品名。圣人忧代念群生。","dynasty":"魏晋","title":"两仪诗"}
{"author":"傅玄","content":"天时泰兮昭以阳。清风起兮景云翔。仰观兮辰象。日月兮运周。俯视兮河海。百川兮东流。","dynasty":"魏晋","title":"歌"}
{"author":"傅玄","content":"雷隐隐。感妾心。倾耳清听非车音。","dynasty":"魏晋","title":"杂言诗"}
{"author":"傅玄","content":"啄木高翔鸣喈喈。飘摇林薄著桑槐。缏缘树间喙如锥。嘤喔嘤喔声正悲。专为万物作倡俳。当此之时。乐不可回。","dynasty":"魏晋","title":"诗"}
{"author":"傅玄","content":"白云翩翔天庭。流景仿佛非君形。白云飘飘舍我高翔。青云徘徊为我愁肠。","dynasty":"魏晋","title":"诗"}
{"author":"傅玄","content":"浮萍蔽绿水。杨柳何依依。繁华正葳蕤。浮云含愁气。悲风坐自叹。团团三五日。皎皎曜清晖。炎景时郁蒸。海沸沙石融。","dynasty":"魏晋","title":"杂诗"}
{"author":"傅玄","content":"萧萧秋气升。凄凄万物衰。荣华尽零落。槁叶纵横飞。蟾蜍食明月。虹蜺薄朝日。惊飙昼夜起。饥食野棘实。机榻委尘埃。","dynasty":"魏晋","title":"诗"}
{"author":"傅玄","content":"整泰坛。祀皇神。精气感。百灵宾。蕴朱火。燎芳薪。紫烟游。冠青云。神之体。靡象形。旷无方。幽以清。神之来。光景照。听无闻。视无兆。神之至。举歆歆。动余心。神之坐。同欢娱。泽云翔。化风舒。嘉乐奏。文中声。八音谐。神是听。咸洁齐。并芬芳。烹牷牲。享玉觞。神悦飨。歆礼祀。佑大晋。降繁祉。祚京邑。行四海。保天年。穷地纪。","dynasty":"魏晋","title":"晋天地郊明堂歌六首其三天郊飨神歌"}
{"author":"傅玄","content":"整泰折，俟皇只。众神感，群灵仪。阴祀设，吉礼施。夜将极，时未移。只之体，无形象。潜泰幽，洞忽荒。只之出，薆若有。灵无还，天下母。只之来，遗光景。昭若存，终冥冥。只之至，举欣欣。舞象德，歌成文。只之坐，同欢豫。泽雨施，化云布。乐八变，声教敷。物咸亨，只是娱。齐既洁，侍者肃。玉觞进，咸穆穆。飨嘉豢，歆德馨。祚有晋，暨群生。溢九壤，格天庭。保万寿，延亿龄。","dynasty":"魏晋","title":"晋天地郊明堂歌六首其五地郊飨神歌"}
{"author":"傅玄","content":"结方丘，祗国琛。樽既享，俎既歆。敛检玉，具鏖琛。懋百福，底自古。锡万寿，迄在今。","dynasty":"魏晋","title":"晋天地郊明堂歌六首其六地郊飨神歌"}
{"author":"傅玄","content":"我夕我牲。猗欤敬止。嘉豢孔时。供兹享祀。神鉴厥诚。博硕斯歆。祖考降响。以虞孝孙之心。","dynasty":"魏晋","title":"晋宗庙歌十一首其一夕牲歌"}
{"author":"傅玄","content":"曰晋是常。享祀时序。宗庙致敬。礼乐具举。惟其来祭。普天率土。牺樽既奠。清酤既载。亦有和羹。荐羞斯备。蒸蒸永慕。感时兴思。登歌奏舞。神乐其和。祖考来格。佑我邦家。敷天之下。罔不休嘉。肃肃在位。济济臣工。四海来格。礼仪有容。钟鼓振。管弦理。舞开元。歌永始。神胥乐兮。肃肃在位。臣工济济。小大咸敬。上下有礼。理管弦。振鼓钟。舞象德。歌咏功。神胥乐兮。肃肃在位。有来雍雍。穆穆天子。相维辟公。礼有仪。乐有则。舞象功。歌咏德。神胥乐兮。","dynasty":"魏晋","title":"晋宗庙歌十一首其十飨神歌"}
{"author":"傅玄","content":"唐尧咨务成，谦谦德所兴。积渐终光大，履霜致坚冰。神明道自然，河海犹可凝。舜禹统百揆，元凯以次升。禅让应天历，睿圣世相承。我皇陟帝位，平衡正准绳。德化飞四表，祥气见其徵。兴王坐俟旦，亡主恬自矜。致远由近始，覆篑成山陵。披图按先籍，有其证灵液。","dynasty":"魏晋","title":"晋鼓吹曲二十二首其十九唐尧"}
{"author":"傅玄","content":"伯益佐舜禹，职掌山与川。德侔十六相，思心入无间。智理周万物，下知众鸟言。黄誉应清化，翔集何翩翩。和鸣栖庭树，徘徊云日间。夏桀为无道，密网施山河。酷祝振纤网，当奈黄雀何。殷汤崇天德，去其三面罗。逍遥群飞来，鸣声乃复和。朱誉作南宿，凤皇经羽群。赤乌衔书至，天命瑞周文。神誉今来游，为我受命君。嘉祥致天和，膏泽隆青云。兰风发芳气，阖世同其芬。","dynasty":"魏晋","title":"晋鼓吹曲二十二首其二十一伯益"}
{"author":"傅玄","content":"惟圣皇。德巍巍。光四海。礼乐犹形影。文武为表里。乃作巴俞肆舞士。剑弩齐列。戈矛为之始。进退疾鹰鹞。龙战而豹起。如乱不可乱。动作顺其理。离合有统纪。","dynasty":"魏晋","title":"晋宣武舞歌四首其一惟圣皇篇"}
{"author":"傅玄","content":"弩为远兵军之镇。其发有机。体难动。往必速。重而不迟。锐精分镈。射远中微。弩俞之乐一何奇。变多姿。退若激。进若飞。五声协。八音谐。宣武象。赞天威。","dynasty":"魏晋","title":"晋宣武舞歌四首其三军镇篇"}
{"author":"傅玄","content":"穷武者丧。何但败北。柔弱亡战。国家亦废。秦始徐偃。既已作戒。前世先王鉴其机。修文整武艺。文武足相济。然后得光大。乱曰：高则亢。满则盈。亢必危。盈必倾。去危倾。守以平。冲则久。浊能清。混文武。顺天经。","dynasty":"魏晋","title":"晋宣武舞歌四首其四穷武篇"}
{"author":"傅玄","content":"奕奕两仪，昭昭太阳。四气代升，三朝受祥。济济群后，峨峨圣皇。元服肇御，配天垂光。伊州作弼，王室惟康。颙颙兆民，蠢蠢戎膻。率土充庭，万国奉蕃。皇泽云行，神化风宣。六合咸熙，遐迩同欢。赫赫明明，天人合和。下冈遗滞，焦朽斯华。矧我良朋，如玉之嘉。穆穆雍雍，兴颂作歌。","dynasty":"魏晋","title":"答程晓诗"}
{"author":"傅玄","content":"日之既逝，情亦既渥。宾委馀欢，主容不足。乐饮今夕，温其如玉。","dynasty":"魏晋","title":"宴会诗"}
{"author":"傅玄","content":"天命有晋，穆穆明明。我其夙夜，祗事上灵。常于时假，迄用有成。于荐玄牡，进夕其牲。崇德作乐，神祇是听。","dynasty":"魏晋","title":"晋郊祀歌三首其一夕牲歌"}
{"author":"傅玄","content":"宣文蒸哉，日靖四方。永言保之，夙夜匪康。光天之命，上帝是皇。嘉乐殷荐，灵祚景祥。神祇降假，享福无疆。","dynasty":"魏晋","title":"晋郊祀歌三首其二迎送神歌"}
{"author":"傅玄","content":"天祚有晋，其命惟新。受终于魏，奄有兆民。燕及皇天，怀柔百神。不显遗烈，之德之纯。享其玄牡，式用肇禋。神祇来格，福禄是臻。时迈其犹，昊天子之。祜享有晋，兆民戴之。畏天之威，敬授民时。不显不承，于犹绎思。皇极斯建，庶绩咸熙。庶几列夜，惟晋之祺。宣文惟后，克与彼天。抚宁四海，保有康年。于乎缉熙，肆用靖民。爰立典制，爰修礼纪。作民之极，莫匪资始。克昌厥后，永言保之。","dynasty":"魏晋","title":"晋郊祀歌三首其三飨神歌"}
{"author":"傅玄","content":"皇矣有晋，时迈其德。受终于天，光济万国。万国既光，神定厥祥。虔于郊祀，只事上皇。只事上皇，百福是臻。巍巍祖考，克配彼天。嘉牲匪歆，德馨惟飨。受天之祚，神化四方。","dynasty":"魏晋","title":"晋天地郊明堂歌六首其一夕牲歌"}
{"author":"傅玄","content":"于赫大晋，膺天景祥。二帝迈德，宣兹重光。我皇受命，奄有万方。郊祀配享，礼乐孔章。神祇嘉飨，祖考是皇。克昌厥后，保祚无疆。","dynasty":"魏晋","title":"晋天地郊明堂歌六首其二降神歌"}
{"author":"傅玄","content":"经始明堂，享祀匪懈。于皇烈考，光配上帝。赫赫上帝，既高既崇。圣考是配，明德显融。率土敬职，万方来祭。常于时假，保祚永世。","dynasty":"魏晋","title":"明堂飨神歌"}
{"author":"傅玄","content":"鸣呼悠哉，日鉴在兹。以时享祀，神明降之。神明斯降，既佑飨之。祚我无疆，受天之佑。赫赫太上，巍巍圣祖。明明烈考，丕承继序。","dynasty":"魏晋","title":"晋宗庙歌十一首其二迎送神歌"}
{"author":"傅玄","content":"经始宗庙，神明戾止。申锡无疆，祗承享祀。假哉皇祖，绥予孙子。燕及后昆，锡兹繁祉。","dynasty":"魏晋","title":"晋宗庙歌十一首其三征西将军登歌"}
{"author":"傅玄","content":"嘉乐肆庭，荐祀在堂。皇皇宗庙，乃祖先皇。济济辟公，相予蒸尝。享祀不忒，降福穰穰。","dynasty":"魏晋","title":"晋宗庙歌十一首其四豫章府君登歌"}
{"author":"傅玄","content":"于邈先后，实司于天。显矣皇祖，帝祉肇臻。本支克昌，资始开元。惠我无疆，享祀永年。","dynasty":"魏晋","title":"晋宗庙歌十一首其五颍川府君登歌"}
{"author":"傅玄","content":"于惟曾皇，显显令德。高明清亮，匪兢柔克。保乂命祜，基命惟则。笃生圣祖，光济四国。","dynasty":"魏晋","title":"晋宗庙歌十一首其六京兆府君登歌"}
{"author":"傅玄","content":"于铄皇祖，圣德钦明。勤施四方，夙夜敬止。载敷文教，载扬武烈。匡定社稷，恭行天罚。经始大业，造创帝基。畏天之命，于时保之。","dynasty":"魏晋","title":"晋宗庙歌十一首其七宣皇帝登歌"}
{"author":"傅玄","content":"执竞景皇，克明克哲。旁作穆穆，惟祗惟畏。纂宣之绪，耆定厥功。登此俊乂，纠彼群凶。业业在位，帝既勤止。维天之命，于穆不已。","dynasty":"魏晋","title":"晋宗庙歌十一首其八景皇帝登歌"}
{"author":"傅玄","content":"于皇时晋，允文文皇。聪明睿智，圣敬神武。万几莫综，皇斯清之。虎兕放命，皇斯平之。柔远能迩，简授英贤。创业垂统，勋格皇天。","dynasty":"魏晋","title":"晋宗庙歌十一首其九文皇帝登歌"}
{"author":"傅玄","content":"天命有晋，光济万国。穆穆圣皇，文武惟则。在天斯正，在地成德。载韬政刑，载崇礼教。我敷玄化，臻于中道。","dynasty":"魏晋","title":"晋正德大豫舞歌二首其一正德舞歌"}
{"author":"傅玄","content":"于铄皇晋，配天受命。熙帝之光，世德惟圣。嘉乐大豫，保佑万姓。渊兮不竭，冲而用之。先帝弗违，虔奉天时。","dynasty":"魏晋","title":"晋正德大豫舞歌二首其二大豫舞歌"}
{"author":"傅玄","content":"剑为短兵，其势险危。疾逾飞电，回旋应规。武节齐声，或合或离。电发星骛，若景若差。兵法攸象，军容是仪。","dynasty":"魏晋","title":"晋宣武舞歌四首其二短兵篇"}
{"author":"傅玄","content":"往昔先王，配天垂则。乃设印章，作信万国。取象晷度，是铭是刻。文明慎密，直方其德。本立道生，归乎玄默。太上结绳，下无荒慝。","dynasty":"魏晋","title":"印铭"}
{"author":"傅玄","content":"晃晃华灯，含滋炳灵。素膏流液，元炷亭亭。丹水阳辉，飞景兰庭。","dynasty":"魏晋","title":"灯铭"}
{"author":"傅玄","content":"历九秋兮三春，遣贵客兮远宾。顾多君心所亲，乃命妙伎才人。炳若日月星辰，序金罍兮玉觞。宾主递起雁行，杯若飞电绝光。交觞接卮结裳，慷慨欢笑万方。奏新诗兮夫君，烂然虎变龙文。浑如天地未分，齐讴楚舞纷纷。歌声上激青云，穷八音兮异伦。奇声靡靡每新，微披素齿丹唇。逸响飞薄梁尘，精爽眇眇入神。坐咸醉兮沾欢，相樽促席临轩。进爵献寿翻翻，千秋要君一言。愿爱不移若山，君恩爱兮不竭。譬若朝日夕月，此景万里不绝。长保初醮结发，何忧坐成胡越。携弱手兮金环，上游飞阁云间。穆若鸳凤双鸾，还幸兰房自安。娱心极意难原，乐既极兮多怀。盛时忽逝若颓，寒暑革御景回。春荣随风飘摧，感物动心增哀。妾受命兮孤虚，男儿堕地称珠。女弱虽存若无，骨肉至亲更疏。奉事他人托躯，君如影兮随形。贱妾如水浮萍，明月不能常盈。谁能无根保荣，良时冉冉代征。顾绣领兮含辉，皎日回光则微。朱华忽尔渐衰，影欲舍形高飞。谁言往思可追，荠与麦兮夏零。兰桂践霜逾馨，禄命悬天难明。妾心结意丹青，何忧君心中倾。","dynasty":"魏晋","title":"历九秋篇"}
{"author":"傅玄","content":"岁莫景迈群光绝，安得长绳系白日。","dynasty":"魏晋","title":"九曲歌"}
{"author":"傅玄","content":"忽然长逝，火灭烟消。","dynasty":"魏晋","title":"四言杂诗"}
{"author":"傅玄","content":"杳杳三泉室，冥冥玄夜堂。","dynasty":"魏晋","title":"七哀诗"}
{"author":"傅玄","content":"繇役无止时，徵发倾四海。","dynasty":"魏晋","title":"拟马防诗"}
{"author":"傅玄","content":"长安高城，层楼亭亭。干云四起，上贯天庭。蜉蝣何整，行如军征。蟋蟀何感，中夜哀鸣。蚍蜉愉乐，粲粲其荣。寤寐念之，谁知我情。昔君视我，如掌中珠。何意一朝，弃我沟渠。昔君与我，如影如形。何意一去，心如流星。昔君与我，两心相结。何意今日，忽然两绝。","dynasty":"魏晋","title":"短歌行"}
{"author":"傅玄","content":"秋胡子。娶妇三日。会行仕宦。既享显爵。保兹德音。以禄颐亲。韫此黄金。睹一好妇。采桑路傍。遂下黄金。诱以逢卿。玉磨逾洁。兰动弥馨。源流洁清。水无浊波。奈何秋胡。中道怀邪。美此节妇。高行巍峨。哀哉可悯。自投长河。","dynasty":"魏晋","title":"秋胡行"}
{"author":"傅玄","content":"日出东南隅，照我秦氏楼。秦氏有好女，自字为罗敷。首戴金翠饰，耳缀明月珠。白素为下裾，丹霞为上襦。一顾倾朝市，再顾国为虚。问女居安在，堂在城南居。青楼临大巷，幽门结重枢。使君自南来，驷马立踟蹰。遣吏谢贤女，岂可同行车。斯女长跪对，使君言何殊。使君自有妇，贱妾有鄙夫。天地正厥位，愿君改其图。","dynasty":"魏晋","title":"艳歌行"}
{"author":"傅玄","content":"利害同根源，赏下有甘钩。义门近横塘，兽口出通侯。抚剑安所趋，蛮方未顺流。蜀贼阻石城，吴寇冯龙舟。二军多壮士，闻贼如见仇。投身效知己，徒生心所羞。鹰隼厉爪翼，耻与燕雀游。成败在纵者，无令鸷鸟忧。","dynasty":"魏晋","title":"长歌行"}
{"author":"傅玄","content":"秋胡纳令室，三日宦他乡。皎皎洁妇姿，冷冷守空房。燕婉不终夕，别如参与商。忧来犹四海，易感难可防。人言生日短，愁者苦夜长。百草扬春华，攘腕采柔桑。素手寻繁枝，落叶不盈筐。罗衣医玉体，回目流采章。君子倦仕归，车马如龙骧。精诚驰万里，既至两相忘。行人悦令颜，借息此树旁。诱以逢卿喻，遂下黄金装。烈烈贞女忿，言辞厉秋霜。长驱及居室，奉金升北堂。母立呼妇来，欢乐情未央。秋胡见此妇，惕然怀探汤。负心岂不惭，永誓非所望。清浊必异源，凫凤不并翔。引身赴长流，果哉洁妇肠。彼夫既不淑，此妇亦太刚。","dynasty":"魏晋","title":"秋胡行"}
{"author":"傅玄","content":"凤凰远生海西。及时昆山冈。五德存羽仪。和鸣定宫商。百鸟并侍左右。鼓翼腾华光。上熙游云日间。千岁时来翔。孰若彼龙与龟。曳尾泥中藏。非云雨则不升。冬伏春乃骧。退哀此秋兰草。根绝随化扬。灵气一何忧美。万里驰芬芳。常恐物微易歇。一朝见弃忘。","dynasty":"魏晋","title":"鸿雁生塞北行"}
{"author":"邓玉宾","content":"想这堆金积玉平生害，男婚女嫁风流债。鬓边霜头上雪是阎王怪，求功名贪富贵今何在？您省的也么哥，您省的也么哥？寻个主人翁早把茅庵盖。　　一个空皮囊包裹着千重气，一个乾骷髅顶戴着十分罪。为儿女使尽些拖刀计，为家私费尽些担山力。您省的也么哥，您省的也么哥？这一个长生道理何人会？天堂地狱由人造，古人不肯分明道。到头来善恶终须报，只争个早到和迟到。您劣的也么哥，您省的也么哥？休向轮回路上随他闹。　　白云深处青山下，茅庵草舍无冬夏。闲来几句渔樵话，困来一枕葫芦架。您省的也么哥，您省的也么哥？煞强如风波千丈担惊怕。","dynasty":"元代","title":"【正吕】叨叨令　道情"}
{"author":"邓玉宾","content":"俺便似画图中，帏屏上，云游遍林影湖光。闲中气味三千丈，抵多少归去来的陶元亮。　　【滚绣球】想这皇帝王，至秦始皇，霸图相尚。前后两汉兴亡，魏许昌，晋建康，六朝隋炀，闹纷纷五代残唐。看这名标青史人千古，只是睡足黄粱梦一场，兀的回首斜阳。　　【倘秀才】将着两裹儿三神二黄，几卷儿丹经药方，草履藤冠布懒长。棕毛扇，鹿皮囊，拖一条落藜拄杖。　　【呆骨朵】常随着莺儿燕子闲游荡，春风柳絮颠狂。问甚木碗椰瓢，村醪桂香。乘兴随缘化，好酒无深巷。醉归天地窄，高歌不问腔。　　【伴读书】谁羡他登金马上玉堂，碧油幕莲花帐。白鹿坡前元戎将，五更鼓角声悲壮。比及到凌烟阁上功臣像，经了些阔剑长枪。　　【笑和尚】不如俺悠、悠、悠，一溪云竹笋香，厌、厌、厌，三月火桃花浪，纷、纷、纷，千顷雪松花放。拾、拾、拾，瑶草芳，采、采、采，灵芝旺，来、来、来，长生药都无恙。　　【叨叨令】更有这风鬟雾鬓毛女飘飘样，春花秋草獐鹿呆呆痴痴相。青天白日藤葛笼笼葱葱障，朝云暮雨山水崎崎岖岖当。好乐陶陶也么哥，笑欣欣也么哥，兀的是俺信白田茅舍境界里的优优游游况。　　【朝元七煞】养的这西山白虎精神爽，东海青龙不可当。一气初生，两爻复后。四象相关，三姓中央。西南月偃，一笑是吾乡。　　【二】甲庚会处真无妄，戊巳门开迸电光。金鼎烹铅，玉炉抽汞，媒合是黄婆。匹配在丹房。向那朝元路上，巡甲子玩阴阳。　　【三】稳乘着三更月底鸾声往，高驭着万里风头鹤背霜。五岳十洲，洞天福地。方丈蓬莱，箫鼓笙簧。动着俺这仙人家的乐音，朝玉阙拜虚皇。　　【四】兀的天门日射黄金榜，紫府烟笼白玉墙。有五凤朱楼，九龙丹陛。玉磬金钟，鼓奏鸡唱。天一和太一，分七政布魁罡。　　【五】静鞭三下如雷响，阶下时直报日光。左有青龙，右分白虎。后委玄冥，朱雀在南方，凤凰池上，依八卦摆班行。　　【六】三十六天贤圣分着君长，二十八宿星辰列着队仗。更有七十二座诸天，二十四位官福。五岳灵祗，四海龙王。天蓬黑煞，持斧铖镇在阶傍。　　【七】旌幢旗帜金仪仗，剑戟冠缨玉佩。却更日暖风微，云舒霞散。玉女金童，侍立成双。珠帘半卷，通明殿幌金光。　　【收尾】九天帝敕从中降，云冕齐低玉简长。铭心听，敢窥仰。转诏罢，复两相。有刑罚，有恩赏。承天符，散四方。与仙班，怎比量？戴金冠，衣鹤氅。宴佳宾，饮玉浆。造化论，劫运讲。归来时袖满天香，又把这西王母蟠桃会上访。","dynasty":"元代","title":"【正宫】端正好_俺便似画图"}
{"author":"邓玉宾","content":"丫髻环条，急流中弃官修道，鹿皮囊草履麻袍。翠岩前，青松下，把个茅庵儿围抱。除了猿鹤，等闲间世无人到。　　【醉春风】直睡到日齐高，白云无意扫，一盂白粥半瓢齑，饱，饱，饱。检个仙方，弄般仙草，试些丹灶。　　【迎仙客】看时节寻道友，伴渔樵。从这尧舜禹汤周灭了，汉三分，晋六朝，五代相交。都则是一话间闲谈笑。　　【石榴花】想这荔枝金带紫罗袍，刑法用萧曹。鼎镬斧钺斩身刀，轻轻地犯着，便是天条。金珠宝贝休挨靠，天符帝敕难逃。顶门上飞下个雷霆炮，不似恁那初及第时节绣球儿抛。　　【斗鹌鹑】往常怕树叶儿遮着，到如今和根儿背倒。钟鼎山林，那一个较好？命不快除是他砍柴的扰，索甚计较？只消得半碗齑汤，那厮早欢喜将去了。　　【红绣鞋】比着他有使命向门前呼召，唬的早吃丕丕的胆颤心摇。则道是快上马容不得他半分毫。陪着笑频哀告，镇着色下风雹，比这砍柴的形势恶。　　【普天乐】若是更损贤良，欺忠孝。羊羹虽美，众口难调。只争个迟共早，终须报。正直无私依公道，任天公较与不较。纷纷扰扰，惺惺了了，天理昭昭。　　【上小楼】寝食处珠围翠绕，行踏处白牙高纛。荫子封妻，五花官诰。若一朝，犯制条，凶星来照，一霎儿早不知消耗。　　【幺】俺只会春来种草，秋间跑药。挽下藤花，班下竹笋，采下茶苗。化下道粮，攒下菜蔬，蒲团闲靠，则待倚南窗和世人相傲。　　【满庭芳】三闾枉了，众人都醉倒，你也铺啜些ㄤ糟。朝中待独自要个醒醒号，怎当他众口嗷嗷？一个阳台上襄王睡着，一个巫山下宋玉神交。休道你向渔夫行告，遮莫论天写来，谁肯问《离骚》？　　【六幺序】不如俺闲乐，陶陶，木碗椰瓢，乞化村醪。醉得来前合后倒，又带糟随下随高。都是教酒葫芦相与酬酢，归来醉也藜杖挑，过清风皓月溪桥。柴门掩上无锁钥，自颠狂自歌自笑，天地如我这草团标。　　【快活三】一个韩昌黎贬在水潮，一个苏东坡置在白鹤。一个柳宗元万里窜三苗，一个张九龄行西岳。　　【鲍老儿】芙蓉国里琼姬伴着子高，他稳跨着青鸾到。月明吹笙对碧桃，煞强如西日长安道。您待凌烟阁上，麒麟画里，有甚功劳？春风锦江，秋云洞天，倒大逍遥。　　【幺】拣择下药苗，玄霜玉杵和露捣。虎龙自交，金乌玉兔依封爻。婴儿弱，姹女娇，亲怀抱。自调和不数朝，早睹他那玄珠形兆，这的是出世间实功效。　　【后庭花】闲吟啸嫌喧闹，曾不挂许由瓢。存机要闲玄妙，调二气走三焦。天星曜，地海潮，人山岳，对银蟾彻绛霄。则这的便是玄关一窍，了性命的修真道。　　【随煞尾声】十五六岁有甚奇，百二十年不是老。则着这铅鼎长温三花灶，七颠八倒，向这玉箫声里醉蟠桃。","dynasty":"元代","title":"【中吕】粉蝶儿_丫髻环条，"}
{"author":"邓玉宾","content":"连云栈上马去了衔，乱石滩里舟绝了缆。取骊龙颏下珠，饮鸠鸟酒中酣。阔论高谈，是一个无斤两的风云怛，负版虫般舍命的贪。此事都谙，从今日为头罢参。　　【梁州第七】俺只待学圣人问礼于老聃，遇钟离度脱淮南。就虚无养个真恬淡。一任教春花秋月，暮四朝三，蜂衙蚁阵，虎窟龙潭。阑纷纷的尽入包涵，只是这个舞东风的宽袖蓝衫。两轮日月是俺这长明朗不灭的灯龛，万里山川是俺这无尽藏长生药篮，一合乾坤是俺这养全真的无漏仙庵。可堪！这些儿钝憨。比英雄回首心无憾，没是待雷破柱落奸胆。不如将万古烟霞赴一簪。俯仰无惭。　　【随煞】七颠八倒人谁敢？把这坎位离宫对勘的岩。火候抽添有时暂，修行的好味甘。更把这谈玄口缄，甚么细雨斜风哨得着俺。","dynasty":"元代","title":"【南吕】一枝花_连云栈上马"}
{"author":"邓玉宾","content":"仕女圆社气球双关　　包藏着一团儿和气，踢弄出百般可妙。共子弟每轻兼痛膝，海将来怀儿中搂抱。你看那里勾外兼，虚挑实蹑，亚股剪刀。他来的你论道儿真，寻的你查头儿是，安排的科范儿牢，子弟呵知他踢疼了你多多少少。　　【元和令】露金莲些娘大小，掉兼强抢炮。云肩轻摆动小蛮腰，海棠花风外袅。那踪换步，做弄出人娇，巧丹青难画描。　　【上马娇】身段儿直，掖样儿娇，挺拖更妖娆。你看他拐儿扇尖儿挑舌儿哨。子弟敲，腾的将范儿挑。　　【胜葫芦】却便似孤凤求凰下九霄，兼儿靠手儿招，撇演的个庞儿慌张了。他地穿兼抹膝，摩肩擦背，偷入步暗勾挑。　　【幺篇】抵多少对舞霓裳按六么，惯摇摆会躯劳，支打猜拿直恁般巧。你看他行针走线，拈花摘叶，即世里带着虚嚣。　　【后庭花】你看他打ㄐ拾云外飘，蹬圆光当面绕。玉女双飞鬓，仙人大过桥。那丰标！勤将水哨。把闲家扎垫的饱，六老儿睃趁的早，脚步儿赶趁的巧。只休教细褪了，永团圆直到老。　　【青歌儿】呀！六踢儿收拾、收拾的稳到，科范儿掣荡、掣荡的坚牢，步步相随节节高。场户儿宽绰，步骤儿虚嚣，声誉儿蓬勃，解数儿崎。一会家脚此鲸鳌，背掣猿猱，乱下风雹，浪滚波涛。直踢的腮儿红脸儿热，眼见涎腰儿软。那里管汗湿酥胸，香消粉脸，尘拂蛾眉。由古自抖搜着精神倒拖鞭，三跳涧。滴滴溜瑶台上，莺落架燕归巢。他地加斤节乘欢笑。　　【寄生草】同避着鸳鸯拐，堤防着左右抄。跷跟儿掩映着真圈套，里勾儿藏掖着深窟窍，过肩儿撒放下虚笼罩。挑尖儿快似点钢枪，凿膝儿紧似连珠炮。　　【幺篇】本是座风流社，翻做了莺燕巢。扳搂儿搂定肩儿靠，锁腰儿锁住膝儿掉，折跛儿跛住兼儿跷，俊庞儿压尽满园春，刀麻儿踢倒寰中俏。　　【尾声】解卸了一团儿娇，稍遍起浑身儿俏。似这般女校尉从来较少。随圆社常将蹴リ抱抛，占场儿陪伴了些英豪。那丰标！体态妖娆。错认范的郎君他跟前入一脚，点着范轻轻的过了，打重他微微含笑。那姐姐见球来忙把脚儿跷。","dynasty":"元代","title":"【仙吕】村里迓古"}
{"author":"陈贶","content":"景阳六朝地，运极自依依。一会皆同是，到头谁论非。酒浓沈远虑，花好失前机。见此尤宜戒，正当家国肥。","dynasty":"唐代","title":"景阳台怀古"}
{"author":"陈贶","content":"年年闻尔者，未有不伤情。出得风尘者，合知岐路人。拂榻灯未来，开门月先入。忽生云是匣，高以月为台。入夜虽无伤物意，向明还有动人心。","dynasty":"唐代","title":"句"}
{"author":"徐彦伯","content":"雪暗穷海云，洒空纷似露。朔风吹故里，宛转玉阶树。孤妾调玉瑟，早寒生锦衿。况君张罗幕，愁坐北庭阴。","dynasty":"唐代","title":"雪"}
{"author":"徐彦伯","content":"晴风丽日满芳洲，柳色春筵祓锦流。皆言侍跸横汾宴，暂似乘槎天汉游。","dynasty":"唐代","title":"上巳日祓禊渭滨应制"}
{"author":"徐彦伯","content":"妾家越水边，摇艇入江烟。既觅同心侣，复采同心莲。折藕丝能脆，开花叶正圆。春歌弄明月，归棹落花前。","dynasty":"唐代","title":"相和歌辞。采莲曲"}
{"author":"徐彦伯","content":"女床閟灵鸟，文章世所希。巢君碧梧树，舞君青琐闱。或言凤池乐，抚翼更西飞。凤池环禁林，仙阁霭沉沉。璇题激流日，珠缀绵清阴。郁穆丝言重，荧煌台座深。风张丹戺翮，月弄紫庭音。众彩结不散，孤英跂莫寻。浩歌在西省，经传恣潜心。","dynasty":"唐代","title":"赠刘舍人古意"}
{"author":"徐彦伯","content":"玉律藏冰候，彤阶飞雪时。日寒消不尽，风定舞还迟。琼树留宸瞩，璇花入睿词。悬知穆天子，黄竹谩言诗。","dynasty":"唐代","title":"游禁苑幸临渭亭遇雪应制"}
{"author":"徐彦伯","content":"凤舆乘八景，龟箓向三仙。日月移平地，云霞缀小天。金童擎紫药，玉女献青莲。花洞留宸赏，还旗绕夕烟。","dynasty":"唐代","title":"幸白鹿观应制"}
{"author":"徐彦伯","content":"闻有独往客，拂衣捐世心。结欣薄枉渚，撰念萦旧林。经亘去崖合，冥绵归壑深。琪树环碧彩，金潭生翠阴。沿洄弄沙榜，诡仄眺明岑。夕闻桂里猿，晓玩松上禽。杂佩蕴孤袖，琼敷缀双襟。我怀沧洲想，懿尔白云吟。秉愿理方协，存期迹易寻。兹言庶不负，为报岩中琴。","dynasty":"唐代","title":"和李適答宋十一入崖口五渡见赠"}
{"author":"徐彦伯","content":"玉花珍簟上，金缕画屏开。晓月怜筝柱，春风忆镜台。筝柱春风吹晓月，芳树落花朝暝歇。稿砧刀头未有时，攀条拭泪坐相思。","dynasty":"唐代","title":"乐府杂曲。鼓吹曲辞。芳树"}
{"author":"徐彦伯","content":"征客戍金微，愁闺独掩扉。尘埃生半榻，花絮落残机。褪暖蚕初卧，巢昏燕欲归。春风日向尽，衔涕作征衣。","dynasty":"唐代","title":"闺怨"}
{"author":"徐彦伯","content":"夹道传呼翊翠虬，天回日转御芳洲。青潭晓霭笼仙跸，红屿晴花隔彩旒。香溢金杯环广坐，声传妓舸匝中流。群臣相庆嘉鱼乐，共哂横汾歌吹秋。","dynasty":"唐代","title":"奉和兴庆池戏竞渡应制"}
{"author":"徐彦伯","content":"猗若清庙，肃肃荧荧。国荐严祀，坤兴淑灵。有几在室，有乐在庭。临兹孝享，百禄惟宁。","dynasty":"唐代","title":"郊庙歌辞。仪坤庙乐章。永和"}
{"author":"徐彦伯","content":"香萼媚红滋，垂条萦绿丝。情人拂瑶袂，共惜此芳时。骕骦已踯躅，鸟隼方葳蕤。跂予望太守，流润及京师。","dynasty":"唐代","title":"饯唐州高使君赴任"}
{"author":"徐彦伯","content":"姬典歌时迈，虞篇记省方。何如黑帝月，玄览白云乡。翠仗萦船岸，明旆应萯阳。风摇花眊彩，雪艳宝戈芒。御陌开函次，离宫夹树行。桂枝笼騕褭，松叶覆堂皇。仙石含珠液，温池孕璧房。涌疑神瀵溢，澄若帝台浆。独沸流常热，潜蒸气转香。青坛环玉甃，红础铄金光。藻曜凝芳洁，葳蕤献淑祥。五龙归宝算，九扈叶时康。同预华封老，中衢祝圣皇。","dynasty":"唐代","title":"奉和幸新丰温泉宫应制"}
{"author":"徐彦伯","content":"夕转清壶漏，晨惊长乐钟。逶迤纶禁客，假寐守铜龙。予亦趋三殿，肩随谒九重。繁珂接曙响，华剑比春容。相问韶光歇，弥怜芳意浓。愿言乘日旰，携手即云峰。","dynasty":"唐代","title":"同韦舍人元旦早朝"}
{"author":"徐彦伯","content":"鼎臣休浣隙，方外结遥心。别业青霞境，孤潭碧树林。每驰东墅策，遥弄北溪琴。帝眷纾时豫，台园赏岁阴。移銮明月沼，张组白云岑。御酒瑶觞落，仙坛竹径深。三光悬圣藻，五等冠朝簪。自昔皇恩感，咸言独自今。","dynasty":"唐代","title":"侍宴韦嗣立山庄应制"}
{"author":"徐彦伯","content":"特进三公下，台臣百揆先。孝图开寝石，祠主卜牲筵。恩级青纶赐，徂装紫橐悬。绸缪金鼎席，宴饯玉潢川。北斗分征路，东山起赠篇。乐池歌绿藻，梁苑藉红荃。骑转商岩日，旌摇关塞烟。庙堂须鲠议，锦节伫来旋。","dynasty":"唐代","title":"送特进李峤入都袝庙"}
{"author":"徐彦伯","content":"戍客戍清波，幽闺幽思多。暗梁闻语燕，夜烛见飞蛾。宝鸭藏脂粉，金屏缀绮罗。裁衣卷纹素，织锦度鸣梭。有使通西极，缄书寄北河。年光只恐尽，征战莫蹉跎。","dynasty":"唐代","title":"春闺"}
{"author":"徐彦伯","content":"凤楼开阖引明光，花酎连添醉益香。欲知帝女薰天贵，金柯玉柱夜成行。","dynasty":"唐代","title":"夜宴安乐公主新宅应制"}
{"author":"徐彦伯","content":"金溪碧水玉潭沙，凫舄翩翩弄日华。斗鸡香陌行春倦，为摘东园桃李花。","dynasty":"唐代","title":"饯唐永昌"}
{"author":"徐彦伯","content":"碧淀红涔崿嶂间，淙嵌洑岨洊成湾。琪树璿娟花未落，银芝窋咤露初还。八风行殿开仙榜，七景飞舆下石关。张茑席云平圃宴，焜煌金记蕴名山。","dynasty":"唐代","title":"石淙"}
{"author":"徐彦伯","content":"读书三十载，驰骛周六经。儒衣干时主，忠策献阙廷。一朝奉休盼，从容厕群英。束身趋建礼，秉笔坐承明。廨署相填噎，僚吏纷纵横。五日休浣时，屠苏绕玉屏。橘花覆北沼，桂树交西荣。树栖两鸳鸯，含春向我鸣。皎洁绮罗艳，便娟丝管清。扰扰天地间，出处各有情。何必岩石下，枯槁闲此生。","dynasty":"唐代","title":"拟古三首其二"}
{"author":"徐彦伯","content":"颓光无淹晷，逝水有迅流。绿苔纷易歇，红颜不再求。歌笑当及春，无令壮志秋。弱年仕关辅，簃门豁御沟。敷愉东城际，婉娈南陌头。荷花娇绿水，杨叶暖青楼。中有绮罗人，可怜名莫愁。画屏绕金膝，珠帘悬玉钩。纤指调宝琴，泠泠哀且柔。赠君鸳鸯带，因以鹔鹴裘。窗晓吟日坐，闺夕秉烛游。无作北门客，咄咄怀百忧。","dynasty":"唐代","title":"拟古三首其三"}
{"author":"徐彦伯","content":"回也寔夭折，贾生亦脆促。今复哀若人，危光迅风烛。夜台沦清镜，穷尘埋结绿。何以赠下泉，生刍唯一束。","dynasty":"唐代","title":"题东山子李适碑阴二首其二"}
{"author":"徐彦伯","content":"十月繁霜下，征人远凿空。云摇锦更节，海照角端弓。暗碛埋砂树，冲飙卷塞蓬。方随膜拜入，歌舞玉门中。","dynasty":"唐代","title":"相和歌辞。胡无人行"}
{"author":"徐彦伯","content":"君恩忽断绝，妾思终未央。巾栉不可见，枕席空馀香。窗暗网罗白，阶秋苔藓黄。应门寂已闭，流涕向昭阳。","dynasty":"唐代","title":"相和歌辞。班婕妤"}
{"author":"徐彦伯","content":"源水丛花无数开，丹跗红萼间青梅。从今结子三千岁，预喜仙游复摘来。","dynasty":"唐代","title":"杂曲歌辞。桃花行"}
{"author":"徐彦伯","content":"阴灵效祉，轩曜降精。祥符淑气，庆集柔明。瑶俎既列，雕桐发声。徽猷永远，比德皇英。","dynasty":"唐代","title":"仪坤庙乐章。金奏"}
{"author":"徐彦伯","content":"遥裔烟屿鸿，双影旦夕同。交翰倚沙月，和鸣弄江风。vK若茂芳序，君子从远戎。云生阴海没，花落春潭空。红泪掩促柱，锦衾罗薰笼。自伤琼草绿，讵惜铅粉红。裂帛附双燕，为予向辽东。读书三十载，驰骛周六经。儒衣干时主，忠策献阙廷。一朝奉休盼，从容厕群英。束身趋建礼，秉笔坐承明。廨署相填噎，僚吏纷纵横。五日休浣时，屠苏绕玉屏。橘花覆北沼，桂树交西荣。树栖两鸳鸯，含春向我鸣。皎洁绮罗艳，便娟丝管清。扰扰天地间，出处各有情。何必岩石下，枯槁闲此生。颓光无淹晷，逝水有迅流。绿苔纷易歇，红颜不再求。歌笑当及春，无令壮志秋。弱年仕关辅，簃门豁御沟。敷愉东城际，婉娈南陌头。荷花娇绿水，杨叶暖青楼。中有绮罗人，可怜名莫愁。画屏绕金膝，珠帘悬玉钩。纤指调宝琴，泠泠哀且柔。赠君鸳鸯带，因以鹔鹴裘。窗晓吟日坐，闺夕秉烛游。无作北门客，咄咄怀百忧。","dynasty":"唐代","title":"拟古三首"}
{"author":"徐彦伯","content":"切切夜闺冷，微微孤烛然。玉盘红泪滴，金烬彩光圆。暖手缝轻素，嚬蛾续断弦。相思咽不语，回向锦屏眠。","dynasty":"唐代","title":"孤烛叹（一作闺怨）"}
{"author":"徐彦伯","content":"凤扆怜箫曲，鸾闺念掌珍。羌庭遥筑馆，庙策重和亲。星转银河夕，花移玉树春。圣心凄送远，留跸望征尘。","dynasty":"唐代","title":"奉和送金城公主适西蕃应制"}
{"author":"徐彦伯","content":"大位天下宝，维贤国之镇。殷道微而在，受辛纂颓胤。山鸣鬼又哭，地裂川亦震。媟黩皆佞谀，虔刘尽英隽。孤卿帝叔父，特进贞而顺。玉床逾皓洁，铜柱方歊焮.奉国历三朝，观窍明一瞬。季代猖狂主，蓄怒提白刃。之子弥忠谠，愤然更勇进。抚膺誓陨越，知死故不吝。已矣竟剖心，哲妇亦同殉。骊龙暴双骨，太岳摧孤仞。周发次商郊，冤骸悲莫殣。锋剑剿遗孽，报复一何迅。驻罕歌淑灵，命徒封旅榇。自尔衔幽酷，于嗟流景骏。丘坟被宿莽，坛戺缘飞磷。贞观戒北征，维皇念忠信。荒坟护草木，刻桷吹煨烬。代远恩更崇，身颓名益振。帝词书乐石，国馔罗芳衅。伟哉烈士图，奇英千古徇。","dynasty":"唐代","title":"比干墓"}
{"author":"徐彦伯","content":"陇嶂萦紫气，金光赫氛氲。美人含遥霭，桃李芳自薰。图高黄鹤羽，宝夺骊龙群。忽惊薤露曲，掩噎东山云。回也实夭折，贾生亦脆促。今复哀若人，危光迅风烛。夜台沦清镜，穷尘埋结绿。何以赠下泉，生刍唯一束。","dynasty":"唐代","title":"题东山子李適碑阴二首"}
{"author":"徐彦伯","content":"贞寂虑兮淮山幽，怜芳若兮揽中洲。崩湍委咽日夜流，孤客危坐心自愁。矧鹤唳兮风晓，复猿鸣兮霜秋。熠耀飞兮蟋蟀吟，倚清瑟兮横凉琴。撷瑶芳兮吊楚水，弄琪树兮歌越岑。山碕礒兮隈曲，水涓涟兮洞汨。金光延起兮骤兴没，青苔竟兮绿蘋歇。绿蘋歇兮凋朱颜，美人寂历兮何时闲，君不见可怜桐柏上，丰茸桂树花满山。","dynasty":"唐代","title":"淮亭吟"}
{"author":"陈炳","content":"舟之来兮风高，荡汩潏兮帆招。燎薰在堂兮洁涓牲牢，望神俨然兮敛袵，愿速济我兮不崇朝。舟之去兮风微，波渺瀰兮迅于，飞帆拂兮茫无涯。眼眩胆栗兮将安之，我有愿兮惟神焉依。秋深兮木落，葭苇萧骚兮清日薄。神兮今焉在，吞吐月星兮独处廓。神甚仁兮宁以为祸，愚有弗虔兮幸贲过。天地一叶兮相继，神无波涛兮骇我。","dynasty":"宋代","title":"巢湖神母庙诗"}
{"author":"陈炳","content":"麻衣休作狮子吼，门外泉声正拍空。三十六峰浑不见，翠微真在有无中。","dynasty":"宋代","title":"翠微寺"}
{"author":"陈炳","content":"九华北兮濑东，石畏硊兮屈盘。谁此游兮万顷，初禹凿兮何年。窈其深兮莫测，微波涌兮沦涟。民连甍兮渚居，矗百雉兮造天外。涵青青兮几城，混金碧兮中边。羌予行兮酷暑，修途邈兮回邅。埃迷目矣眵昏，仆马瘦兮踬颠。若有人兮扁舟，破菱荷以径前。接予袂兮俱往，欲驾我兮登仙。与汝钓兮空明，鱼杂龙兮藻荇青。与汝浴兮靓深，悲风度兮秋涛生。与汝游兮嵌岩，骇鸥凫兮争翾。与汝望兮茫冥，若有无兮飞烟。水一去兮入海，问此程兮数千。指蓬莱兮一发，有安期兮偓佺。紫贝阙兮珠宫，笑纷卑兮尘寰。沆瀣饮兮芝餐，盍轻举兮蜕蝉。嗟吾生兮穷屯，履平地兮奔湍。心炯炯兮犹在，愿脱屣兮人间。青枫老兮欲丹，露溥溥兮山寒。吾何归兮日暮，寄此怀兮江之南。","dynasty":"宋代","title":"泛秋浦辞"}
{"author":"陈炳","content":"水屋围春绿，云岑送晓青。无心向朝市，信步到禅扃。野境连天远，疏钟隔岸听。杯行莫辞醉，檐月笑人醒。","dynasty":"宋代","title":"题资福院平绿轩二首"}
{"author":"陈炳","content":"白发流年迅，青春尽日闲。烟消渔舍出，风约橹声还。往事空搔首，微官只强颜。漂零那对此，归梦绕云山。","dynasty":"宋代","title":"题资福院平绿轩二首"}
{"author":"陈炳","content":"望黄山兮峨峨，见接天以葱青。纷群峰兮怪奇，眩百变兮幽明。朱砂汤兮山椒，下白龙兮甚灵。袭深潭兮百尺，夜有光兮晶荧。山中泉兮娱嬉，坐蛇虺兮隐形。岁徂夏兮不雨，农失望兮麕惊。禾稼郁兮满野，垂槁死兮无成。诉哀恫兮神祠，牲豆陈兮芬馨。巫夸诩兮后先，龙跧处兮皇宁。合归云兮九霄，麾雷公兮震霆。前丰隆兮戒路，叱雨师兮建瓴。予朅来兮江东，元砻竅兮储瓶。井邑荒兮穷谷，门两版兮常扃。汎泼襫兮良勤，几视日兮占星。粟升斗兮莫饱，将填壑兮鳏茕。官吾卑兮何求，职水旱兮忧矜。愿时以云兮又以雨，黄之田兮世世可耕。","dynasty":"宋代","title":"望黄山词"}
{"author":"陈炳","content":"平生孔明，称慕莫及。像见忠简，懦夫有立。横流砥柱，万里长城。欲奋空弮，以植危倾。猛将敛手，气指目使。谁知此公，亦常布士。","dynasty":"宋代","title":"宗忠简公画像赞"}
{"author":"陈炳","content":"楚国江山古，维舟望渺然。山盘青入蜀，江合白吞天。樊口上寒月，汉阳生暝烟。欲寻抱瓮者，小别夕阳边。","dynasty":"清代","title":"汉上"}
{"author":"陈炳","content":"一壑冷云白，山家何处寻？忽逢采樵者，遥指梅花林。曲径吠寒犬，短篱鸣野禽。柴门闭幽寂，独立听泉音。","dynasty":"清代","title":"寻马山人不遇"}
{"author":"陈炳","content":"斧柯不到处，恶木易成林。君子抱渴疾，偶然息其阴。端人贵洁己，宁使霜露侵。事往悔何及，喟焉伤我心。","dynasty":"清代","title":"杂诗"}
{"author":"柴随亨","content":"炉烟爇尽冷衣篝，长乐钟声半入楼。燕子不归春梦断，刺桐花月上帘钩。","dynasty":"宋代","title":"春词"}
{"author":"柴随亨","content":"采蘩春日咏迟迟，何事于今咏黍离。夜到子中分旦气，岁从寅上授人时。野花啼鸟般般意，流水孤村岸岸移。且向醉中歌一贡，自怜吾及共吾儿。","dynasty":"宋代","title":"春词"}
{"author":"柴随亨","content":"芳草晴时春日低，樱桃花发乱莺啼。也应船上看山色，不似青山送马蹄。","dynasty":"宋代","title":"春日"}
{"author":"柴随亨","content":"伯夷耻周粟，促连岂帝秦。清风千载上，林下一閒身。","dynasty":"宋代","title":"感题"}
{"author":"柴随亨","content":"迢迢豸岭过萦纡，知是元公此结庐。老屋至今图太极，古碑犹在勒通书。落花啼鸟春无恙，窗草池莲景自如。閒立钓游矶上石，光风霁月满庭除。","dynasty":"宋代","title":"过道州谒周濂溪故居"}
{"author":"柴随亨","content":"十年泉石痼烟霞，吟看浮荣过眼花。归去五株彭泽柳，困来七碗玉川茶。功名得失藏蕉鹿，身世糊涂篆壁蜗。我亦厌喧求静者，故园且种邵平瓜。","dynasty":"宋代","title":"和姜居仁感时韵"}
{"author":"柴随亨","content":"向来钱塘歌舞地，绣鞍玉勒鸣金辔，风络柳丝莺织翠。春风一曲杜韦纬，梨花窈窕歌霓裳，落花缓步弓鞋香。千金买笑正踟蹰，回首烟浪翻五湖，禾黍伤心周大夫。韶声变作笳声长，逋梅苏柳何凄凉，夜半呼天热中肠。但见燕麦摇春风，富贵荣华一梦中，无言咄咄谩书空。吴越青山落照里，铜驼陌上栖荆杞，翻思往事徒血指。","dynasty":"宋代","title":"和赵元鼎钱塘怀古韵"}
{"author":"柴随亨","content":"溽风吹暑透人肌，我仆云痡我马疲。隔岸渡船呼不应，柳阴深处立多时。","dynasty":"宋代","title":"唤渡"}
{"author":"柴随亨","content":"几人同抱杞天忧，戮力支撑不自由。却恨杜鹃啼血处，楚囚相对泣难收。","dynasty":"宋代","title":"寄叠山谢年丈"}
{"author":"柴随亨","content":"短剑悲歌浙水湾，疾风吹梦到西山。应知薇蕨同滋味，莫道匡时更辙环。","dynasty":"宋代","title":"寄叠山谢年丈"}
{"author":"柴随亨","content":"读罢骚经手自抄，纫兰归计胜诛茅。新蚕食叶将成茧，旧燕衔泥旋补巢。菜老花随黄麦落，草长色兴绿杨交。一春过尽三之二，閒倚东风忆孟郊。","dynasty":"宋代","title":"江行即事"}
{"author":"柴随亨","content":"梦觉钟山夜半钟，自怜寒月照山翁。曲从玉树歌声断。数逐金陵王气终。故老更思王化北，南人惟唱大江东。凭阑不见豪华事，只是江豚夜起风。","dynasty":"宋代","title":"金陵怀古"}
{"author":"柴随亨","content":"菊雨凄凄江露凉，客中无酒对重阳。去年黑发今年白，不似黄花岁岁黄。","dynasty":"宋代","title":"九日客金陵"}
{"author":"柴随亨","content":"依依官柳暗关情，况复听人唱渭城。半夜客楼闻杜宇，一年春事又清明。帆开别浦潮如雪，花落东风雨又晴。光景不留人老去，浮生空自叹云萍。","dynasty":"宋代","title":"客中春晚"}
{"author":"柴随亨","content":"夜长难得寐，况复雨淋淫。百事不如意，一时都上心。客程歧路远，归兴海涛深。赖有东林社，招摇赋赏音。","dynasty":"宋代","title":"旅舍听雨"}
{"author":"柴随亨","content":"人世阴晴了未知，一僮一鹤自相随。已无少小尊前梦，惟有老来乱后诗。花落鸟啼眼几觉，水流云散醒多时。蟠桃结实三千岁，知熟黄粱几度炊。","dynasty":"宋代","title":"偶题"}
{"author":"柴随亨","content":"西风独凭阑干处，可是愁中鬓易华。老木不生秋后叶，孤灯空结夜来花。中原落日无归雁，故国青山有去鸦。欲向清尊消旧恨，路迷行客正思家。","dynasty":"宋代","title":"偶倚"}
{"author":"柴随亨","content":"絮花如雪草如茵，寒食清明处处春。惆怅钱塘门外路，今年人哭去年人。","dynasty":"宋代","title":"钱唐寒食"}
{"author":"柴随亨","content":"维舟烟柳外，风健布帆轻。雁过家千里，鹃啼月五更。山川行客梦，风雨故乡情。问宿枫林晚，袁州第一程。","dynasty":"宋代","title":"宿袁州枫林邸"}
{"author":"柴随亨","content":"荼策入禅扉，愁城酒解围。泥黄肥客屦，云淡护僧衣。心事溪相照，吟情雨带归。未盟泉石隐，林鹤背人飞。","dynasty":"宋代","title":"题白云庵"}
{"author":"柴随亨","content":"家住温州雁荡巅，归帆曾载买山钱。江山寂寂芦花白，好似今朝纸上船。","dynasty":"宋代","title":"题赵苇江雁荡图"}
{"author":"柴随亨","content":"又风东风吹路尘，伤心红紫易因循。杜鹃啼歇三更雨，燕子衔归一半春。近水夕阳凭远树，东家飞絮落西隣。小舟撑出前村去，忽听人声不见人。","dynasty":"宋代","title":"晚春即事"}
{"author":"柴随亨","content":"移种青松数寸苗，俯看微小识孤标。他年夭矫擎寒重，莫引閒藤上碧霄。","dynasty":"宋代","title":"移松"}
{"author":"柴随亨","content":"忆昔长安都会地，草木晴辉钟王气。襟带江湖气象雄，自是天王兴复际。春风楼阁五凤城，玉漏声催香雾盈。户外昭容鹤禁开，殿前执政鵷班行。柳绿桃红湖水曲，尽日欢娱犹不足。画船箫鼓绕云深，彩伏旌旗吹月色。谁知世道互翻覆，沧海倏变为桑田。胡笳哀怨动朝市，麋鹿来游旧陌阡。汉宫明妃空艳丽，苑外铜仙亦洒泪。古来社稷有兴亡，岂识于今不平事。禾黍离离迹可怜，伤心回首古苔边。清明寒食方便家酹，痛哭深山闻杜鹃。","dynasty":"宋代","title":"忆昔"}
{"author":"柴随亨","content":"稻粱收尽水田空，闾舍翁妪雨后舂。颗粒拟输官府税，只留糠覈冬。","dynasty":"宋代","title":"雨舂"}
{"author":"柴随亨","content":"百尺阑干最上头，杯中旗影动奎娄。海通蛮岛三千国，山镇东南数百州。草木更含天子气，衣冠不洗晋人羞。旧来越战吴争事，一曲渔歌起暮鸥。","dynasty":"宋代","title":"越镇山楼"}
{"author":"柴随亨","content":"红颜虽命薄，犹是汉宫人。一上玉关道，天涯沦落身。","dynasty":"宋代","title":"昭君图"}
{"author":"柴随亨","content":"世间何水独流清，惟有箕山此一泓。只恨许由曾洗耳，却怜无处濯吾缨。","dynasty":"宋代","title":"濯清"}
{"author":"柴随亨","content":"散策入禅扉，愁城酒解围。泥黄肥客屦，云淡护僧衣。心事溪相照，吟情雨带归。未盟泉石隐，林鹤背人飞。","dynasty":"宋代","title":"题白云庵"}
{"author":"柴随亨","content":"迢迢豸岭水萦纡，知是元公此结庐。老屋至今图太极，古碑犹在勒通书。落花啼鸟春无恙，窗草池莲景自如。閒立钓游矶上石，光风霁月满庭除。","dynasty":"宋代","title":"过道州谒周濂溪故居"}
{"author":"柴随亨","content":"又见东风吹路尘，伤心红紫易因循。杜鹃啼歇三更雨，燕子衔归一半春。近水夕阳凭远树，东家飞絮落西邻。小舟撑出前村去，忽听人声不见人。","dynasty":"宋代","title":"晚春即事"}
{"author":"高球","content":"温洛年光早，皇州景望华。连镳寻上路，乘兴入山家。轻苔网危石，春水架平沙。赏极林塘暮，处处起烟霞。","dynasty":"唐代","title":"晦日宴高氏林亭"}
{"author":"高球","content":"洛城春禊，元巳芳年。季伦园里，逸少亭前。曲中举白，谈际生玄。陆离轩盖，凄清管弦。萍疏波荡，柳弱风牵。未淹欢趣，林溪夕烟。","dynasty":"唐代","title":"三月三日宴王明府山亭（得烟字）"}
{"author":"崔绩","content":"帝京春气早，御柳已先荣。嫩叶随风散，浮光向日明。悠扬生别意，断续引芳声。积翠连驰道，飘花出禁城。柔条依水弱，远色带烟轻。南望龙池畔，斜光照晚晴。","dynasty":"唐代","title":"小苑春望宫池柳色"}
{"author":"刁衎","content":"蕙时芳夕九回肠，敛袂东窗待晓光。秦岭树高迷陇塞，楚天云淡隔潇湘。病余公干情多咏，秋晚安仁鬓足霜。休道鲛人落珠泪，微波还擬託陈王。","dynasty":"宋代","title":"代意"}
{"author":"刁衎","content":"高宴柏梁词可爷，横汾箫鼓乐难穷。已教丞相开东阁，犹使将军误北戎。渍泪甘泉还有恨，祈年仙馆惜成空。谁知辛苦回中道，共尽千龄五柞宫。","dynasty":"宋代","title":"汉武"}
{"author":"刁衎","content":"圣朝文物古难过，何事寒门宠遇多。父向石渠新拜职，子从金殿又登科。须教枚马暂踪迹，堪笑巢由隐薜萝。报国报君何所有，一心待欲枕长戈。","dynasty":"宋代","title":"梦中诗"}
{"author":"刁衎","content":"沙井地多异，华林景最幽。溪声常到枕，山色正含秋。树密苔封径，庭虚月满楼。清癯光累世，高义集名流。孝弟家风贵，儿孙学业优。皇恩特表重，朝达咏篇留。精溢千钟禄，荣过万户侯。宦途惭未息，何日遂经游。","dynasty":"宋代","title":"题义门胡氏华林书院"}
{"author":"董贞元","content":"谀佞盈廷不可闻，那堪世事日侵寻。三槐九棘浮云外，一树寒梅寄我心。","dynasty":"宋代","title":"梅"}
{"author":"王野","content":"天下事。问天怎忍如此。陵图谁把献君王，结愁未已。少豪气概总成尘，空馀白骨黄苇。千古恨，吾老矣。东游曾吊淮水。绣春台上一回登，一回揾泪。醉归抚剑倚西风，江涛犹壮人意。只今袖手野色里。望长淮、犹二千里。纵有英心谁寄。近新来、又报胡尘起。绝域张骞归来未。","dynasty":"宋代","title":"西河"}
{"author":"王野","content":"龙蟠虎踞，今古帝王州。水如淮，山似洛，凤来游。五云浮。宇宙无终极，千载恨，六朝事，同一梦休。更莫问间愁。风景悠悠。得似青溪曲，著我扁舟。对残烟衰草，满目是清秋。白鹭汀洲。夕阳收。黄旗紫盖，中兴运，钟王气，护金瓯。驻游跸，开行殿，夹朱楼。送华辀。万里长江险，集鸿雁，列貔貅。扫关河，清海岱，志应酬。机会何常，鹤唳风声处，天意人谋。臣今虽老，未遣壮心休。击楫中流。","dynasty":"宋代","title":"六州歌颂"}
{"author":"王野","content":"月地云阶，碧山丹水，春满北园。正慈闱初度，酡颜绿发，黄堂称寿，画戟朱幡。戏彩斓斑，安舆游衍，未数当时莱与潘。今朝好，把一家和气，散在千门。潜藩。误玷君恩。人尚说、淳熙前状元。幸物情如旧，亲年未老，且开玉帐，共祝金樽。罗绮飘香，管弦度曲，晚岁欢娱谁与论。亭峰宴，似仙家大姥，尽见曾孙。","dynasty":"宋代","title":"沁园春（子寿母）"}
{"author":"王野","content":"芬馥满湖田，烨烨朝霞绮。朱颜笑倚风，分影与秋水。","dynasty":"明代","title":"金陵社集诗后湖看荷花共用水香二韵"}
{"author":"王野","content":"青山满画舫，盖影漾通津。秋减江南叶，凉生水上蘋。人同梁燕别，月共旅愁新。盛世长沙好，之官异楚臣。","dynasty":"明代","title":"送梅主簿子马之长沙"}
{"author":"王野","content":"林峦残雪霁，净土独游频。鸟似忘机客，山疑入定人。灵花飘不尽，古木自无春。坐悟衣珠在，空经累劫贫。","dynasty":"明代","title":"金城禅院"}
{"author":"王野","content":"流水方穷处，茅堂空自开。鸟啼春树绿，花发故人来。白日待将夕，青山去未回。题门吾岂敢，此意寄莓苔。","dynasty":"明代","title":"访王伯穀"}
{"author":"王野","content":"大漠雪漫漫，胡风入箭瘢。平明没马足，半夜折旌竿。声叠鼓鼙暗，光添剑戟寒。铁衣三十万，谁不忆长安。","dynasty":"明代","title":"雨雪曲"}
{"author":"王野","content":"折柳插瓶溪水湾，此方缘尽又思还。春花乞食云门寺，秋叶翻经瓦屋山。云起珠林封旧迹，月临宝地忆慈颜。知君身似旃檀树，已去留香梵宇间。","dynasty":"明代","title":"越中送僧还旧山"}
{"author":"王野","content":"黄云白草没燕山，百战空存两鬓斑。不识征夫三十万，几人生入玉门关。","dynasty":"明代","title":"征夫怨"}
{"author":"王野","content":"江上春深万万枝，含枝带雨尽低垂。不知此物关何事，今古令人怨别离。","dynasty":"明代","title":"柳枝词"}
{"author":"王野","content":"燕赵归来二十春，重游吴楚白头新。如今海内无知己，到处江世哭故人。","dynasty":"明代","title":"寄叔祖仲房"}
{"author":"王野","content":"所嗟人世浅，托宿佛庵深。试看新生月，何如初发心。藤垂璎珞影，松作海潮音。明旦那能别，幽情已满林。","dynasty":"明代","title":"宿空相庵"}
{"author":"王野","content":"秣陵还泊岸，瓜步又乘潮。离情似新月，明夜胜今宵。","dynasty":"明代","title":"送洪献吉还真州"}
{"author":"王野","content":"偶尔依芳树，跏趺迹绿苔。身忘群鸟近，坐久一花开。移影高还下，看人去复回。携书空置石，翻动任风来。","dynasty":"明代","title":"倚树"}
{"author":"王野","content":"偶怜山在目，浅立意悠然。落落泉舂石，层层树接天。半峰分夕照，众壑共秋烟。将谓迷来径，樵夫已过前。","dynasty":"明代","title":"庭前坦步偶见岣山延伫以咏"}
{"author":"王野","content":"遥想栖托佳，春霁引坦步。鸟深墙外闻，花隔鼻先悟。入门及宾馆，宛若下山路。葱蒨清意满，简密几丛树。众草冗不芟，存为蠢动寓。草木遂本性，爱物见平素。人静池出鱼，屋衰梁饱蠹。壁苔如画山，天然卧游具。园叟齿逾耋，似鹤林间遇。内深冥真寄，外浅备礼数。恍惚异世人，相对心疑惧。虽疑且盘桓，啸歌日至暮。","dynasty":"明代","title":"出郭访王叟园居"}
{"author":"王野","content":"野老自童稚，看君只旧容。清猿同啸月，玄鹤共巢松。灵药登岸采，神书裂壁逢。相寻不失路，仙鹿有行踪。","dynasty":"明代","title":"山中隐者"}
{"author":"王野","content":"愆期昧所适，江口独徘徊。看桥屡人度，立岸几帆开。渺漫秋潮上，飞鸣夕鸟来。坐沙频画字，烟树日轮颓。","dynasty":"明代","title":"江口待友不至"}
{"author":"王野","content":"乱叶翻飞托草莱，众宾分坐几亭台。天低烟树千重没，云破江山一半来。皂帽受风先欲落，黄花候日未全开。岁时争在人前好，多把茱萸看一回。","dynasty":"明代","title":"重阳前一日李本宁招集宝石山得来字"}
{"author":"王野","content":"抛却林泉趣，卓庵临近村。两窗吞日月，一室养乾坤。菊露秋篱重，松风午枕喧。蒲团数胎息，不肯学傍门。","dynasty":"宋代","title":"题凝神庵"}
{"author":"王野","content":"物华尽入锦囊收，留与江山做话头。桃叶数声风力晚，芦花万顷月波秋。非寻鹤相当年画，谁记坡仙旧日游。回首兴亡多少事，渔舟独不挂闲愁。","dynasty":"宋代","title":"赏心亭"}
{"author":"王野","content":"虚亭北眺大江临，江外晴岚出寸岑。景与齐山俱绝唱，量如沧海且频斟。地高宇宙双眸豁，人老风霜两鬓侵。感慨石城勋业旧，侃居夏口峤居深。","dynasty":"宋代","title":"翠微亭"}
{"author":"王野","content":"冷笑申公老汉班，不成一事又空还。与其零雨难苏物，孰若为云只在山。庭草静涵春意足，野瓢休挂树阴闲。多应粪土看荣贵，留得清风宇宙间。","dynasty":"宋代","title":"寄赵章泉"}
{"author":"王野","content":"雨重垂杨绿未乾，一渠流碧弄潺潺。暝鸦过尽东风恶，独倚衡门看远山。","dynasty":"宋代","title":"杨柳"}
{"author":"王野","content":"蒿目黄尘扰扰间，出门偶到鹤林山。仙花僧竹俱陈迹，白日青天祇自闲。","dynasty":"宋代","title":"清明日游鹤林寺其一"}
{"author":"王野","content":"竹院闲来春正迟，箨龙犹自有孙枝。野夫岂识寻芳意，为爱光风面面吹。","dynasty":"宋代","title":"清明日游鹤林寺其二"}
{"author":"王野","content":"山从西域来，寺自东南有。林泉既奇秀，岩穴更深黝。世僧奋空弮，经始不已久。俄然幻杰阁，丹碧照林薮。相辉灵隐前，更胜天竺后。理公坐崖屋，千岁骨已朽。坡翁昔曾游，遗句今在否。洞猿不待呼，清昼时一吼。","dynasty":"宋代","title":"登灵鹫兴圣寺"}
{"author":"王野","content":"三十六洞天下奇，三十六峰名武夷。武夷山中溪九曲，曲曲泻出清涟漪。溪南溪北山对立，拔地插天几千尺。或如丹砂丹，或如碧玉碧。东望开楼台，南顾俨城壁。廪庾积其西，车盖列其北。磊磊落落不可名，怪怪奇奇神所刻。草木不移寒暑心，岩峦长带烟霞色。太玄姥，武夷君，幔亭虹桥凌紫云。曾孙宴罢桑海变，长琴短鼓空纷纷。魏公子，张真人，嗜酒一谪八百春。功成白日生羽翼，巅崖灵蜕犹如新。我欲冥搜极幽远，棹船朝去暮忘返。峰回嶂合忽复迷，安得飞梯宿云巘。鸾鹤去兮猿猱啼，恍空中兮闻金鸡。石啮足兮溅溅，风吹衣兮凄凄，洄洑萦折。谽谺崔嵬，石堂真馆豁然而中开。壑舟不坠栈不朽，至今药炉丹鼎髣髴千仞之层崖。目亦不能尽，心亦不能恻。桃源风景未复见，柯山日月难重得。鼓余枻兮潺湲，乘惊波兮下前滩。瞬息兮回首，失向来兮巑岏。呜呼，列仙高拱兮宅玄都，二圣继御兮恢炎图。措斯世于平乂，应皇家兮瑶符。臣守藩兮南国，臣倾心兮北极。山之高兮水之深，祝吾皇兮寿千亿。","dynasty":"宋代","title":"寿千亿"}
{"author":"王野","content":"吾闻北山阳，岩壑宝相窍。何年开鸿濛，随地通窔奥。朝真高难攀，冰壶深莫料。诡怪者双龙，崖室最苍峭。上霄虽晚出，烟霞寄孤峤。寻源陟空山，访仙款遗庙。始探颇褊窄，稍入亦窈窕。上穴由梯升，傍穿须火照。青厂既郁郁，白乳仍皭皭。旁通多曲折，幽眇转奇妙。穷探岂不欲，所畏自微爝。昏昏蝙蝠飞，悄悄鼪鼯叫。或疑洞灵出，或恐山鬼啸。又闻村中氓，凿石供灰烧。俄然得深窦，倾城尽登眺。何人不好事，窒塞迷其要。此虽幸独存，荒僻委蓬藋。傥移傍京邑，车马日号召。了知神仙事，茫昧不堪吊。岂无隐沦士，岩筑像惟肖。畬田沃可耕，涧水清可钓。平生爱泉石，自谓饥可疗。喜兹近吾隐，来往足谈笑。此意复谁论，行行逢荷筱。","dynasty":"宋代","title":"上霄洞"}
{"author":"王野","content":"轻霜临菊月，细雨似梅天。","dynasty":"宋代","title":"句其一"}
{"author":"王野","content":"莫道春随风雨过，化工昨夜到桑麻。","dynasty":"宋代","title":"句其二"}
{"author":"王野","content":"远游消息断天涯，燕子空能到妾家。春色不知人独自，庭前开遍合欢花。","dynasty":"明代","title":"缺题"}
{"author":"孔文卿","content":"楔子(正末扮引二将上)(坐定开)某姓岳名飞，字鹏举。幼习武艺。随高宗南渡于金陵。不经旬日，有大金国四太子追袭。到于浙西钱塘镇，立名行在，即其帝位。某统军在朱仙镇拒敌，四太子闭门不出。某平生愿待复夺东京，近新交上表，欲起军去，不见圣旨到来。这几日神思不安，呵！不知有甚事。(接旨，云)不知朝冶里有甚事？张宪、岳云，在意看守边塞，则今日便索上马去。(唱)【仙吕】【端正好】见一日帝王宣十三次，多应挡回俺百万雄师。莫不朝廷中别有甚关机事，既不沙却怎竹节也似差天使？【幺篇】多敢是圣明君犒赏待宣赐，怎肯信谗言节外生枝？只不过休兵罢战还朝呵是，我暗暗地自寻思。莫不是封官爵圣恩慈，明宣赐赏金资？添军校复还时，将三略展六韬施，收九府取京师，杀猛将血横尸。夺了四京九府，须要称了俺平生志！(下)第一折(正末带枷上，开)自宣某到于阙下，不引见官里，有秦桧将某送下大理寺问罪。陛下信奸臣贼子，将俺功臣亏损。\"太平不用旧将军\"，信有之！(唱)【仙吕】【点绛唇】立国安邦，列着虎贲郎将。沙场上，卧雪眠霜，争与恁百二山河掌。【混江龙】想挟人捉将，相持厮杀数千场，则落得披枷带锁，枉了俺展土开疆。信着个挟天子令诸侯紫绶臣，待损俺守边塞破敌军铁衣郎。俺与你扫除妖气，洗荡妖氛，不能够名标簿上。刬地屈问厅前，想儿曹歹谋帝王前，不由英雄泪滴枷梢上！想着俺掌帅府将军一令，倒不出的坐都堂约法三章。(云)非是岳飞造反，皇天可表！(唱)【油葫芦】想十三人舞袖登城临汴梁，向青城虏了上皇。(带云)唬得禁军八百万丢盔卸甲。(唱)那其间，无一个匣中宝剑掣秋霜！杨戬是个帮闲攒懒元戎将，蔡京是个传书献简头厅相。一个治家亡了家，一个安邦的丧厂邦。虏得些金枝玉叶离了乡党，若不是泥马走康正。【天下乐】到如今宋室江山都属四国王，生并的国破城荒！那一场我与你重安口月定了四方。战沙场几个死？破敌军几处伤？兀的是功名纸半张！(云)既是我谋反，哪里积草屯粮？谁见来？(唱)【那吒令】恁寻思试想，向杀场战场；恁寻思试想，俺安邦定邦；恁寻思试想，立朝纲纪纲。我不合扶持的帝业兴，我不合保护的山河壮，我不合整顿的地老天荒。【鹊踏枝】我不合定存亡，列刀枪。恁刬的定计铺谋，损害贤良。试打入天罗地网，待教俺九族遭殃！【寄生草】仰面将高天问，英雄气怨上苍！问天公不曾天垂象，治居民不曾教居民荡，统三军不曾教三军丧。只落的满身枷锁跪厅前，却甚一轮皂盖飞头下！【村里迓鼓】我不合扶立一人为帝，教万民失望；我不合于家为国，无明夜，将烟尘扫荡；我不合仗手策，凭英勇，占得山河雄壮。镇得四海宁，帝业昌，民心良，则兀的是我请官受赏！【元和令】消不得上马金下马银，也合教出朝将入朝相。我与恁夺旗扯鼓统儿郎，不能够列金钗十二行。教这个牧童村叟蠢芒郎，到能够暮登天子堂！【上马娇】不索你狠，更怕我慌。你道是先打后商量，做了个耕牛为主遭鞭杖。见外则慌，内则相隔着汉阳江，陛下久顾镇苏杭。【游四门】只怕不知祸起在萧墙！你待兴心乱朝纲，诈传宣赚离我边庭亡。原来恁没世界有官方，暗暗将刀斧列在阶旁。【胜葫芦】却甚烂醉佳人锦瑟旁，今日和天也顺时光。则那逆天的天不教命亡，顺天的祸从天降；逆天的神灵不报，顺天的受灾殃！【寄生草】你道我把朝廷乱，不合将社稷匡。我不合降戚方揭寨施心亮，我不合捉李成贼到中军帐，我不合破金国扶立的高宗旺。待将我签头号令市曹中，却甚功劳写在凌烟上？(云)皇天可表，岳飞忠孝！(唱)【赚煞】下我在十恶死囚牢，再不坐九鼎莲花帐，则我这谋反事如何肯当！我死呵，做个负屈衔冤忠孝鬼！见有侵境界小国偏邦，秦桧结勾起刀枪。陛下，则怕你坐不久龙床！俺死呵，落得个盖世界居民众众讲：岳飞子父每不合舍性命生并的南服北降，出气力西除东荡！(带云)杀了岳飞、岳云、张宪三人，(唱)陛下，你便似砍折条擎天架海紫金梁！(下)第二折(正末扮呆行者拿火筒上，念)吾乃地藏神，化为呆行者，在灵隐寺中，泄漏秦太师东窗事犯。(诗曰)损人自损自身已，我疯我痴我便宜。人我场中恁试想，到底难逃死限催。【中吕】【粉碟儿】休笑我垢面疯痴，恁参不透我本心主意，则与世人愚不解禅机。鬅松着短头发，胯着个破执袋，就里敢包罗天地。我将这吹火筒却离了香积，我泄天机故临凡世。【醉春风】又不曾礼经忏法堂中，俺则是打勤劳山寺里。则为你上瞒天子下欺臣，(带云)你道我痴，我道你奸。\"缚虎则易，纵虎则难\"。(唱)太师，这言语单道着你！你休笑我秽，我干净如你！你问我缘由，我对你说破，看怎生支对？有甚不知你来意！【迎仙客】你来意我理会得，你未说我先知。知你个怕心也你那梦境恶，故来动俺山寺里，祝神祗，礼忏会。休只管央及俺菩提，道不得念彼观音力。(等太师云了)(正末唱)【石榴花】太师一一问真实，你听我说因依。当时不信大贤妻，他曾苦苦地劝你，你岂不自知？东窗下不解西来意，我葫芦提，你无支持。则为您奸猾狡佞将心昧，你但举意，我早先知。【斗鹤鹑】知你结勾他邦，可甚于家为国？咱人事要寻思，免劳后悔。岂不闻湛湛青天不可欺！据着你这所为，来这里唬鬼瞒神，做的个藏头露尾。(云)太师，你休笑这火筒。(唱)【红绣鞋】他本是个君子人则待挟权倚势，吹一吹登时教人烟灭灰飞。则为他节外生枝，教人落便宜。为甚不厨中放，常向我手中携？(带云)这其间不是我掌握着呵，(唱)敢起烟尘，倾了社稷！【十二月】笑你个朝中宰职，只管里懊恼阇梨。我这里明明取出，他那里暗暗掂提。不是疯和尚直恁为嘴，也强如于吃了堂食。【尧民歌】你好坐儿不觉立儿饥，这的是两头白面做来的。我重吃了两个莫惊疑，你屈坏了三人待推谁？普天下明知、明知其中造化机。百姓每恰似酸馅一般，都一肚皮衠包着气。【满庭芳】你则待亡家败国，你几曾夺旗扯鼓，厮杀相持？将别人边塞功番成罪，你只会改是为非。有神方难除你病疾，无妙药将我难医。你将那英雄辈，都向钢刀下做鬼，云阳内血沾衣！【快活三】则为你非来我这风越起，风过处日光辉。则为你拿了云握住雨不淋漓。便下雨呵，则是替岳飞天垂泪！【鲍老儿】替头儿看看趱到你那里，怕犯法，没头罪。我不念经强如人咒骂你，你仔细参详八句诗中意。你心我知，一言既出，驷马难追。(诗曰)久闻丞相理乾坤，占断官中第一人。都领群臣朝帝阙，堂中钦伏老勋臣。有谋解使蛮夷退，塞闭奸邪禁卫宁。贤相一心忠报国，路上行人说太平。(云)俺这里景致好。(唱)【耍孩儿】这寺嵯峨秀丽山叠翠，这湖瀑布岚光水碧，这山千层万叠似屏帏，这玉湖清浩荡尽苏堤。青山只会磨今古，绿水何曾洗是非？枉了你修福利，送的教人亡家破，瓦解星飞。【三煞】岳飞定家邦功已休，秦桧反朝廷事已知，你两家冤仇有似檐间水。则为奸谗宰相千般狠，送了慷慨将军八面威。你所事违天理，休言神明不报，只争来早来迟。【二煞】你看看业罐满，渐渐死限催，那三人等候在阴司内。这话是金风未动蝉先觉，暗送无常死不知。那时你归泉世，索受他十恶罪犯，休想打的出六道轮回。【收尾】便似哑迷般说与你猜，你索似闷弓儿心上疑。有一日东窗事犯知我来意，只怕你手搠着胸脯恁时节悔。(下)楔子(正末扮虞候上，云)自家姓何，何宗立的便是。秦太师钧命，教西山灵隐寺勾捉呆行者去。谁想不见，惟留纸一张，上有八句诗，须索交太师看。(做见太师、等太师看诗科)(诗曰)弃了袈裟别了参，不来尘世住心庵。二时斋粥无心恋，薄利虚名不意贪。性似白云离岭岫，心如孤月下寒潭。丞相问我归何处？家住东南第一山。(正末云)秦太师钧旨，教往东南第一山勾捉呆行者叶守一，须索走一遭去。(闪下)(等卖卦先生上，云住)(正末便上，云)远远地见一个卖卦先生，第一问东南山去路，第二买一卦则个。(等卖卦先生云了)(下)(正末做望了，拜唱)【仙吕】【赏花时】这六爻内特将祸福看，指引迷人八卦间。(等牧童吹笛科)(做听住，唱)只听的笛声韵悠残，这其间天昏日晚，直引鬼门关。(闪下)(等地藏王上，云了)(正末做见了科，云)我哪里不寻你？却在这里。秦太师钧旨有勾！(唱)【幺篇】兀底明写东南第一山，(等押秦太师带枷上，云了)(正末唱)则见鬼吏牛头惨雾间。见太师搁着泪诉艰难，教传示夫人，只说道东窗事犯，大古是人马报平安。第三折(等驾上，云住，睡了)(门神上了)(正末扮岳飞魂子引二将上，开)某三人自秦桧屈坏了俺，阳寿未终，奉天佛牒、玉帝敕，东岳圣帝教来高宗太上皇托梦去。(唱)【越调】【斗鹌鹑】但行处怨雾凄迷，悲风乱吼。恰离枉死城中，早转到阴山背后。不能青史内标名，只落的钢刀下斩首。每日秦不管，魏不收。送的俺酩子里遭诛，更怕我葫芦罢手。【紫花儿序】三魂儿潇潇洒洒，七魄儿怨怨哀哀，一灵儿荡荡悠悠。俺不是降灾邪祟，俺是出力公侯。你问缘由，我对圣主明言剐骨仇，俺说的并无虚谬。谢圣上将这屈死冤魂，放入这凤阁龙楼。【小桃红】躬身叉手紧低头，又不敢把龙床叩，拜舞山呼痛僝僽。见官里猛抬头，惊回御寝把天颜奏。灯影下诚惶顿首，臣说着伤心感旧，尚古自眉锁庙堂愁。【鬼三台】臣在生时多生受，驰甲胄，做先锋帅首，向沙塞拥貔貅。臣说着呵自羞，想微臣挟人捉将一旦休，只落的披枷带锁遭重囚。臣想统三军永远长春，不想半路里拔着短筹。【紫花儿序】臣性命不若如花梢滴露，风里杨花，水上浮沤。臣统三军舍命，与四国王做敌头，将四京九府平收。不想臣扶侍君王不到头，提起来雨泪交流。想微臣盖世功名，到今日一笔都勾。(云)臣等三人每，曾与国家出气力来。(唱)【金蕉叶】臣舍性命沙场上战斗，臣出气力军前阵后。刬地撇俺在三闹里不偢，臣意社稷江山宇宙。【调笑令】陛下索趁逐，替微臣报冤仇，臣须是一日无常万事休！不能够悬牌挂印将君恩受，只落的絣扒吊拷百事有，早难道众臣千秋。【秃厮儿】臣望写皇阁千年不朽，标青史万代名留。臣做了个充饥画饼风内烛，这冤仇，这冤仇怎肯于休！【圣药王】臣这方头，又不曾写犯由，也合三思然后再追求。臣海外收伏了四百州，将凌烟阁翻作抱官囚，久以后再谁想分破帝王忧！【络丝娘】臣舍性命出气力请将边庭镇守，秦桧没功劳请俸干吃了堂食御酒。他待将咱宋室江山一笔勾，好金帛和大金家结勾。【绵答絮】臣趁着悲风浙浙，怨气哀哀，天公不管，地府难收。相伴着野草闲花满地愁，不能够敕赐官封万户侯。想世事悠悠，叹英雄逐水流。【拙鲁速】臣将抽头不抽头，向杀人处便攒头。秦桧安排钓钩，正着他机彀，怎生收救？臣当初只见食不见钩。【幺篇】想微臣志未酬，除秦桧一命休。陛下逼逐记在心头。将缘由苦苦遗留，明明说透。把那禽兽，剐割肌肉，号令签头，豁不尽心上忧。【收尾】忠臣难出贼臣彀，陛下宣的文武公卿讲究。用刀斧将秦桧市曹中诛，唤俺这屈死冤魂奠盏酒！第四折(正末扮何宗立上，开)自太师差自家东南第一山勾呆行者叶守一去，不想去偌多时节！(唱)【正宫】【端正好】奉钧命陷在酆都，别妻子离了乡郡。则我便是个了事公人，鬼窟窿里衣饭也能寻趁，一去二十载无音信。【滚绣球】去时节未四旬，回来时经几春，不觉染秋霜两鬓，转回头高冢麒麟。改换的日月别，重安的社稷稳，每应旧功臣老尽，今日另巍巍别是个乾坤。果然道长江后浪催前浪，今日立起新君换旧君，岁月如奔。【呆古朵】玉阶前圣主将臣来问，听臣说太师原因。当日做好事回来，路逢着一人。施全心胆大将他坏，秦桧福气大难侵近。本向灵隐寺祭福星，不想到宅上惹祸根。【倘秀才】太师顿然省将诗句议论，道这个呆行者好言而有准，道那八个字自包天地自杀身！因此上差臣为公吏，勾唤那僧人，因此上事紧。【滚绣球】想着秦太师性情狠，不由何宗立去心紧，正行里起撼天关大风一阵，无片时间早刮的地惨天昏。那风出山卷怪尘，那风入山推败云，险刮的那太华山一时崩损，刮的昆仑山希力力难以影身。那风刮的六朝老树和根倒，万里长江恶浪奔，进退无门。【倘秀才】又无侵古道疏篱远村，见一个卦先儿深山中潜隐，他和那野草闲花作近邻。要知山下路，须问往来人，□□□□□。(云)微臣向前去问那先生，那先生道：\"你休问我，问那个牧童去！\"(唱)【叨叨令】恰问罢早驾祥云瑞霭，乘着风信，见一个牧童牛背笛声韵。我将那东南山去路将他问，他指一指隐灵寺行者分明近。他早去了也未哥，早去了也未哥，向前来扯住禅师问。(云)微臣扯住他道：\"太师钧命有勾！\"那和尚道，\"不索你勾，我已把秦太师勾到这里。怕你不信，教你看咱。\"(唱)【倘秀才】恰道罢见太师铁锁沉枷在身，并无那玉女金童接引，则有一簇牛头鬼吏跟。教秦桧，见微臣，普碌碌推出狱门。【滚绣球】太师道，从见了呆行者西山里作下文，不想东窗下事犯紧。道他则与漫君王干家缘兴心规运，只为他虐黎民好金帛前后绝伦。他不合仓厫中盗了粮，府库中偷了银。狠毒心一千般不依本分，更罢军权屈杀了阃外将军。当初祸临岳飞，今日灾临己，抵多少远在儿孙近在身，唬鬼谩神。【倘秀才】夫人听说了阴司下因，早不觉腮边泪痕，古自想一夜夫妻日夜恩。说的夫人衠愁闷，为太师受辛勤。要见太师呵，则除是关山靠梦魂。【滚绣球】那阴司刑法别，比阳间官府狠，不想他苦恹恹痛遭危困，只因笑吟吟陷于人洗垢寻痕。参可可皮肉开，血力力骨肉分，痛杀杀怎挨那三推六问！监押都是恶鬼狞神。说太师于般凌虐苦，则除你一上青山便化身，显夫人九烈三贞。【二煞】岳飞道秦桧不肯学汉萧何追韩信，至潭溪赍发的交职挂三齐印。道陛下自离京兆泥马走，似高祖荥阳一跳身。枉了他子父每舍死忘生，苦征恶战，扯鼓夺旗，捉将挟人，漾人头厮滚，噙热血相喷。亏煞他枕盔腮印月，卧甲地生鳞。【尾】投至奏的九重禁阙君王准，教烧与掌恶酆都地藏神。屈杀了岳飞、岳云、张宪三人，已上升三个全身。将杀身秦桧贼臣不须论，想他诳上欺君，苦虐黎民。近有东岳灵文，交替了陈寿千年无字碑，古自证不的本！【后庭花】见一日十三次金宇牌，差天臣将宣命开。宣微臣火速临京阙，以此上无明夜离了寨栅，驰驿马践尘埃渡过长江一脉。臣到朝中怎挣揣？想秦桧无百刂划，送微臣大理寺问罪责，将反朝廷名字揣，屈英雄泪满腮。臣争战了十数载，将功劳翻作罪责。【柳叶儿】今日都撇在九霄云外，不能够位三公门转干阶。将秦桧三宗九族家族坏，每家冤仇大。将秦桧剖棺椁坐刂尸骸，恁的呵，恩和仇报的明白。(等地藏王队子上)(断出了)题目岳枢密为宋国除患秦太师暗结勾反谏正名何宗立勾西山行者地藏王证东窗事犯","dynasty":"元代","title":"杂剧·地藏王证东窗事犯"}
{"author":"胡翼龙","content":"江郊雨正歇。燕子飞来人忆别。未了残梅怨结。渺野色波光，春与天接。相思辽阔。怕柳风、吹老吟发。关情处，满汀芳草，遮莫是鶗鴂。时节。一饷愁绝。谩料理、新翻几阕。山尊堪共谁设。梦到断桥，飞絮仍雪。岁华休省阅。早霍地、小园花发。已办著、海棠开后，独立半廊月。","dynasty":"宋代","title":"霓裳中序第一"}
{"author":"胡翼龙","content":"南山钟。北山钟。一听钟声百念空。古今昏晓中。望秋风，数秋风。等得秋来等过鸿。灯前书一封。","dynasty":"宋代","title":"长相思题甘楼"}
{"author":"胡翼龙","content":"星桥度情处，地久天长。尘世无此忽忙。纤云淡荡凉蟾小，家家瓜果钱唐。愁人独无那，欢紫箫易断，青罢难将。返魂何在，漫空留、荀令余香。忍记穿针儿女，篝尘想都暗，垒损衣裳。谁念才情未灭，老来何逊，少日虑郎。柳风荷露，黯销凝、罗扇练囊。更银河曲曲，玉签点点，都是凑凉。","dynasty":"宋代","title":"夜飞鹊"}
{"author":"胡翼龙","content":"水霁芹香燕觜，林深风暖莺吭。一春心事锦机傍。忘却寻芳模样。柳絮池塘书午，梨花院落昏黄。阑干曲曲是回肠。倚到西厢月上。","dynasty":"宋代","title":"西江月"}
{"author":"胡翼龙","content":"合数冰莲，注情金叶。臂痕犹记嗔时迹。小楼几个月黄昏，荷香柳影都知得。问字灯深，学书窗黑。衣襟诗卷留残墨。想思不抵藕丝长，梦云断处吴山碧。","dynasty":"宋代","title":"踏莎行"}
{"author":"胡翼龙","content":"山枕莺声晓，羽觞花片飞。昨朝犹道未成归。不记春衫襟上、旧题诗。愁眼垂杨见，苦心红烛知。翻成怕见别离时。只寄一声将息、当相思。","dynasty":"宋代","title":"南歌子"}
{"author":"胡翼龙","content":"南山钟。北山钟。一声钟声百念空。古今昏晓中。望秋风。数秋风。等得秋来等过鸿。灯前书一封。","dynasty":"宋代","title":"长相思（题甘楼）"}
{"author":"胡翼龙","content":"南山钟。北山钟。一声钟声百念空。古今昏晓中。望秋风。数秋风。等得秋来等过鸿。灯前书一封。","dynasty":"宋代","title":"长相思·南山钟"}
{"author":"胡翼龙","content":"梦雨随春远。征衫薄、短篷犹逗寒浅。裁芳付叶，书愁沁壁，水窗竹院。别来被篝梅润，暗麈积、旧题纨扇。许多时，间了阑干，放得藓痕青满。谁念。杜若还生，苹花又绿，不堪重□。山程水记，茶经砚谱，共谁间展。湖山旧会游偏。不怪得、近番心懒。恰今朝、水落洲平，江上楚帆风转。","dynasty":"宋代","title":"案清都"}
{"author":"胡翼龙","content":"苹花又绿江南岸，宾鸿带将寒去。几许落梅愁，渺暗香何处。一春长是雨。剩费却、翠篝沈炷。冷隔帘旌，润销窗纸，有人吟苦。燕垒渍芹香，画堂永、关心去年情绪。愁压曲屏深，更小山无数。溅裙前事误。□□□、□□□□。□朱阑，不了销凝，移损秦筝柱。","dynasty":"宋代","title":"徵招"}
{"author":"胡翼龙","content":"甚年年、心事占秋多，芳洲乱芜生。正小山已桂，东篱又菊，秋为人清。肠断洞庭叶下，倚西风、谁可寄芳蘅。袅袅愁予处，欲醉还醒。为问素娥饮否，自谪仙去后，知与谁明。耿盈盈如此，分影落瑶觥。步高台、夜深人静，有飞仙、同跨海山鲸。归来也，远游歌罢，失却秋声。","dynasty":"宋代","title":"八声甘州"}
{"author":"胡翼龙","content":"半栏花雨。是夜来凭处。梦过溪桥逢柳住。乱莺声残酒醒，正是关情，山枕上、吟就回纹锦句。归鸿应别浦。绿涨弥茫，早近湖阴唤船路。览芳菲，歌窈窕，独立落根，剩一掬、间情凄楚。欲待折、微馨寄相思，又生怕相思，带将春去。","dynasty":"宋代","title":"洞仙歌"}
{"author":"胡翼龙","content":"秋彻檐花，吟苦砚海，日长多费茶烟，怀芳心苦，持此过年年。雨外飞红何许，应流到、采绿洲边。销凝处，别离情绪，正是海棠天。吹花题叶事，如今梦里，记得依然。料归来、莺居春后，燕占人先。谁念文园倦客，琴空在、懒向人弹。愁何极，楚天老月，偏是到窗前。","dynasty":"宋代","title":"满庭芳"}
{"author":"胡翼龙","content":"六曲银屏梦隔云。半分莺影匣生尘。别来可是春愁觉，试著轻衫不贴身。风月夜，短长亭。也须闻得子规声。归时莫看花梢上，但看芳洲绿浅深。","dynasty":"宋代","title":"鹧鸪天"}
{"author":"胡翼龙","content":"晓莺声脆雨花乾。倦枕梦初残。衣渍香留，窗深纸暗，把镜近檐看。断云压损溪桥柳，花迳雪阑斑。深倚屏根，间敲诗字，酒醒倍春寒。","dynasty":"宋代","title":"少年游"}
{"author":"范超","content":"雪滩钓叟人不识，持竿日坐滩头石。渭水遭逢事有无，英雄老作江湖客。问尔垂纶定几年，笑而不答须飘然。知君原乏求鱼志，击楫还吟《秋水篇》。垂虹桥门七十二，君家恰在桥边住。茅屋斜开白板扉，钓船横系枯杨树。日落沙头增暮寒，江天风雪正漫漫。朝来冻合无鱼钓，好脱蓑衣当酒钱。","dynasty":"清代","title":"雪滩钓叟歌"}
{"author":"汪元量","content":"马萧萧。燕支山中风飘飘。风飘飘。黄昏寒雨，直是无憀。玉人何处教吹箫。十年不见心如焦。心如焦。彩笺难寄，水远山遥。","dynasty":"宋代","title":"忆秦娥"}
{"author":"汪元量","content":"鼓鞞惊破霓裳，海棠亭北多风雨。歌阑酒罢，玉啼金泣，此行良苦。驼背模糊，马头匼匝，朝朝暮暮。自都门燕别，龙艘锦缆，空载得、春归去。目断东南半壁，怅长淮已非吾土。受降城下，草如霜白，凄凉酸楚。粉阵红围，夜深人静，谁宾谁主？对渔灯一点，羁愁一搦，谱琴中语。","dynasty":"宋代","tags":"爱国，伤感","title":"水龙吟·淮河舟中夜闻宫人琴声"}
{"author":"汪元量","content":"北望燕云不尽头，大江东去水悠悠。夕阳一片寒鸦外，目断东南四百州。","dynasty":"宋代","tags":"写水，怀古，感叹","title":"湖州歌·其六"}
{"author":"汪元量","content":"雪霏霏。蓟门冷落人行稀。人行稀。秦娥渐老，着破宫衣。强将纤指按金徽。未成曲调心先悲。心先悲。更无言语，玉箸双垂。","dynasty":"宋代","title":"忆秦娥"}
{"author":"汪元量","content":"一片风流，今夕与谁同乐。月台花馆，慨尘埃漠漠。豪华荡尽，只有青山如洛。钱塘依旧，潮生潮落。万点灯光，羞照舞钿歌箔。玉梅消瘦，恨东皇命薄。昭君泪流，手捻琵琶弦索。离愁聊寄，画楼哀角。","dynasty":"宋代","tags":"宋词精选，元宵节，感伤，思念","title":"传言玉女·钱塘元夕"}
{"author":"汪元量","content":"十年愁眼泪巴巴。今日思家，明日思家。一团燕月明窗纱。楼上胡笳，塞上胡笳。玉人劝我酌流霞。急捻琵琶，缓捻琵琶。一从别后各天涯。欲寄梅花，莫寄梅花。","dynasty":"宋代","tags":"宋词精选，思念","title":"一剪梅·怀旧"}
{"author":"汪元量","content":"　　金陵故都最好，有朱楼迢递。嗟倦客又此凭高，槛外已少佳致。更落尽梨花，飞尽杨花，春也成憔悴。问青山、三国英雄，六朝奇伟？　　麦甸葵丘，荒台败垒，鹿豕衔枯荠。正潮打孤城，寂寞斜阳影里。听楼头、哀笳怨角，未把酒、愁心先醉。渐夜深、月满秦淮，烟笼寒水。　　凄凄惨惨，冷冷清清，灯火渡头市。慨商女、不知兴废，隔江犹唱庭花，余音亹亹。伤心千古，泪痕如洗。乌衣巷口青芜路，认依稀、王谢旧邻里。临春结绮，可怜红粉成灰，萧索白杨风起。　　因思畴昔，铁索千寻，谩沉江底。挥羽扇，障西尘，便好角巾私第。清谈到底成何事？回首新亭，风景今如此。楚囚对泣何时已，叹人间今古真儿戏。东风岁岁还来，吹入钟山，几重苍翠。","dynasty":"宋代","tags":"豪放，典故，咏史怀古，抒怀","title":"莺啼序·重过金陵"}
{"author":"汪元量","content":"官舍悄，坐到月西斜。永夜角声悲自语，客心愁破正思家。南北各天涯。肠断裂，搔首一长嗟。绮席象床寒玉枕，美人何处醉黄花。和泪捻琵琶。","dynasty":"宋代","tags":"宋词精选，重阳节，思念","title":"望江南·幽州九日"}
{"author":"汪元量","content":"独依浙江楼，满耳怨笳哀笛。犹有梨园声在，念那人天北。海棠憔悴怯春寒，风雨怎禁得。回首华清池畔，渺露芜烟荻。","dynasty":"宋代","tags":"抒情，悲伤，思念，国家","title":"好事近·浙江楼闻笛"}
{"author":"汪元量","content":"玉窗夜静月流光。拂鸳弦、先奏清商。天外塞鸿飞呼，群夜渡潇湘。风回处，戛玉铿金，翩翻作新势，声声字字，历历锵锵。忽低颦有恨，此意极凄凉。炉香帘栊正清洒，转调促柱成行。机籁杂然鸣素手，击碎琳琅。翠云深梦里昭阳。此心长。回顾穷阴绝漠，片影悠扬。那昭君更苦，香泪湿红裳。","dynasty":"宋代","title":"锦瑟清商引"}
{"author":"汪元量","content":"眉州城外小桃源，行入三岩涧水喧。人近碧潭才抚掌，唤鱼出沿跳龙门。","dynasty":"宋代","title":"小桃源入三岩观鱼"}
{"author":"汪元量","content":"痴坐书窗待晓钟，背灯无语意无穷。一家骨肉正愁绝，四海弟兄如梦同。西舍东邻今日别，北鱼南雁几时通。行行忍见御沟水，流出满江花片红。","dynasty":"宋代","title":"晓行"}
{"author":"汪元量","content":"秋风吹我入兴元，不马荒邮倚竹门。诗句未成云渡水，酒杯方举月临轩。山川寂寞非常态，市井萧条似破村。官吏不仁多酷虐，逃民饿死弃儿孙。","dynasty":"宋代","title":"兴元府"}
{"author":"汪元量","content":"星江彼此系行舟，我向南州君北州。彭泽初归元亮醉，沙场远使子卿愁。人生离合花间蝶，世事浮沉柳外鸥。明日沾襟各分手，相思何处倚高楼。","dynasty":"宋代","title":"星子驿别客"}
{"author":"汪元量","content":"蜀山突兀接青天，郑公故宅城相连。深深古木哀黄鸟，漠漠荒烟哭杜鹃。舞罢遗钿流水外，战余折戟落花前。将军好武通文墨，割据操心未必然。","dynasty":"宋代","title":"严郑公故宅"}
{"author":"汪元量","content":"北风刮地愁云彤，草木烂死黄尘蒙。挝鞞伐鼓声咚咚，金鞍铁马摇玲珑。将军浩气吞长虹，幽并健儿胆力雄。战车轧轧驰先锋，甲戈相拨声摩空。雁行鱼贯弯角弓，披霜踏雪渡海东。斗血浸野吹腥血，捐躯报国效死忠。鼓衰矢竭谁收功，将军卸甲入九重。锦袍宣赐金团龙，天子锡宴葡萄宫。烹龙炰鸾割驼峰，紫霞潋滟琉璃锺。天颜有喜春融融，乞与窈窕双芙蓉。虎符腰佩官益穹，归来贺客皆王公。戟门和气春风中，美人左右如花红。朝歌夜舞何时穷，岂知沙场雨溼悲风急，冤魂战鬼成行泣。","dynasty":"宋代","title":"燕歌行"}
{"author":"汪元量","content":"九日凄凉戏马台，龙山高会亦尘埃。天翻地覆英雄尽，暑往寒来岁月催。人隔关河归未得，客逢时节转堪哀。十年旧梦风吹过，忍对黄花把酒杯。","dynasty":"宋代","title":"燕山九日"}
{"author":"汪元量","content":"万里关河道路迂，出门一笑意何如。来时雨雪侵驼褐，归日风云蔼驷车。玉座喜闻黄石策，金台荣拜紫泥书。野人无以效芹献，一斗酒边双鲤鱼。","dynasty":"宋代","title":"燕山送黄千户之旴江"}
{"author":"汪元量","content":"楼颠瓦解草如鬣，燕子不来风猎猎。倚筇搔首重徘徊，野花丛里飞蝴蜨。","dynasty":"宋代","title":"燕子楼"}
{"author":"汪元量","content":"江都王气逐浮沤，旧说维扬第一州。银烛夜攒喧凤吹，金鞍晓织卫龙舟。绿芜城上军声合，红药阶前客泪收。云散月明天在水，误疑身世落瀛洲。","dynasty":"宋代","title":"扬州"}
{"author":"汪元量","content":"愁到浓时酒自斟，挑灯看剑泪痕深。黄金台愧少知己，碧玉调将空好音。万叶秋风孤馆梦，一灯夜雨故乡心。庭前昨夜梧桐雨，劲气萧萧入短襟。","dynasty":"宋代","tags":"饮酒，抒情，伤怀，思乡","title":"秋日酬王昭仪"}
{"author":"汪元量","content":"长安不见使人愁。物换星移几度秋。一自佳人坠玉楼。莫淹留。远别秦城万里游。","dynasty":"宋代","title":"忆王孙"}
{"author":"汪元量","content":"神舟稳驾出沉流。明月辉辉命自周。两个先生暗点头。有来由。万劫轮回向此休。","dynasty":"宋代","title":"忆王孙"}
{"author":"汪元量","content":"吴山深。越山深。空谷佳人金玉音。有谁知此心。夜沈沈。漏沈沈。闲却梅花一曲琴。月高松竹林。","dynasty":"宋代","title":"长相思（越上寄雪江）"}
{"author":"汪元量","content":"笑盈盈。晓妆扫出长眉青。长眉青。双开雉扇，六曲鸳屏。少年心在尚多情。酒边银甲弹长筝。弹长筝。碧桃花下，醉到三更。","dynasty":"宋代","title":"忆秦娥"}
{"author":"汪元量","content":"离宫别苑草萋萋。对此如何不泪垂。满槛山川漾落晖。昔人非。惟有年年秋雁飞。","dynasty":"宋代","title":"忆王孙"}
{"author":"汪元量","content":"玉砌雕栏。见吴宫西子，一笑嫣然。舞困人间半亸，艳粉争妍。珠帘尽卷，看人间、金屋神仙。歌队里，霞裾袅娜，百般娇态堪怜。别有一枝仙种，更同山并蒂，来奉君筵。猩蜃若教解语，曲谱应传。柘黄独步，昼笼晴，锦幄张天。试剪插，金瓶千朵，醉时细看婵娟。","dynasty":"宋代","title":"汉宫春（春苑赏牡丹）"}
{"author":"汪元量","content":"天中树木，高耸玲珑，向濯缨亭曲。繁枝缀玉。开朵朵九出。飞琼环簇。唐昌曾见，有玉女、来送春目，更月夜、八仙相聚。素质粲然幽独。江淮倦客再游，访后土琼英，树已倾覆，攀条掐干，细嗅来、尚有微微清馥。却疑天上列燕赏，催汝归速。恐后时、重谪人间，剩把铅华妆束。","dynasty":"宋代","title":"瑶花"}
{"author":"汪元量","content":"檀栾宫墙数仞，敞朱帘绣户。正春暖、飘拂和风，衮入红尘香雾。见丝柳青青，袅娜如学宫腰舞。有黄莺、恰恰飞来，一梭金羽。小巧身儿，锦心绣口，圆滑遽如计。避人，渐飞入琼林藏身，桃杏深处。对银屏、珠圆翠陈，隔叶底、恣歌《金缕》。忽群妃，拍手惊飞，奋然高举。晓来雨湿，花娜柳垂，误投罗网去。缓缓访、六宫寻问，玉纤争握。放入金笼，眼娇眉妩。身如旅琐，无心求友。烟窗分影光阴里，听蛮声，似怨还如诉。青山隔断，红妆满眼，谁怜一掬。幽恨难吐，沉香拂拂。亭北阑干，已得君王顾。但暗忆、西湖美景，雨色晴光，入翠穿红，巧转娇语。莺莺休怨天家，已赠金衣公子。生前号这恩荣，物类将何补。娇黄白奏词臣，为尔翻成，太平乐府。","dynasty":"宋代","title":"莺啼序（宫中新进黄莺）"}
{"author":"汪元量","content":"绿荷初展。海榴花半吐，绣帘高卷。整顿朱弦，奏霓裳初遍，音清意远。恍然在广寒宫殿，窈窕柔情，绸缪细意，闲愁难剪。曲中似哀似怨。似梧桐叶落，秋雨声颤。岂待闻铃，自泪珠如霰。春纤罢按，早心已笑慵歌懒。脉脉凭栏，槐阴转午，轻摇歌扇。","dynasty":"宋代","title":"失调名（宫人鼓瑟奏霓裳曲）"}
{"author":"汪元量","content":"绿芜城上，怀古恨依依。淮山碎。江波逝。昔人非。今人悲。惆怅隋天子。锦帆里。环朱履。丛香绮。展旌旗。荡涟漪。击鼓挝金，拥琼璈玉吹。恣意游嫱。斜日晖晖。乱莺啼。销魂此际。君臣醉。貔貅弊。事如飞。山河坠。烟尘起。风凄凄。雨霏霏。草木皆垂泪。家国弃。意忘归。笙歌地。欢娱地。尽荒畦。惟有当时皓月，依然挂、杨柳青枝。听堤边渔叟，一笛醉中吹。兴废谁知。","dynasty":"宋代","title":"六州歌头（江都）"}
{"author":"汪元量","content":"一个兰舟，双桂桨、顺流东去。但满目、银光万顷，凄其风露。渔火已归鸿雁汊，棹歌更在鸳鸯浦。渐夜深、芦叶冷飕飕，临平路。吹铁笛，鸣金鼓。丝玉脍，倾香醑。且浩歌痛饮，藕花深处。秋水长天迷远望，晓风残月空凝伫。问人间、今夕是何年，清如许。","dynasty":"宋代","title":"满江红（吴江秋夜）"}
{"author":"汪元量","content":"越山云，越江水，越王台。个中景、尽可徘徊。凌高放目，使人胸次共崔嵬。黄鹂紫燕报春晚，劝我衔杯。古时事，今时泪，前人喜，后人哀。正醉里、歌管成灰。新愁旧恨，一时分付与潮回。鹧鸪啼歇夕阳去，满地风埃。","dynasty":"宋代","title":"金人捧露盘（越州越王台）"}
{"author":"汪元量","content":"西塞山前日落处，北关门外雨来天。南人堕泪北人笑，臣甫低头拜杜鹃。","dynasty":"宋代","title":"送琴师毛敏仲北行"}
{"author":"汪元量","content":"吴国生如梦，幽州死未寒。金闺诗卷在，玉案道书闲。苦雾蒙丹旐，酸风射素棺。人间无葬地，海上有仙山。","dynasty":"宋代","title":"女道士王昭仪仙游词"}
{"author":"汪元量","content":"白杨猎猎起悲风，满目黄埃涨太空。野壁山墙彭祖宅，塺花粪草项王宫。古今尽付三杯外，豪杰同归一梦中。更上层楼见城郭，乱鸦古木夕阳红。","dynasty":"宋代","title":"徐州"}
{"author":"汪元量","content":"祖龙筑长城，雄关百二所。阿房高接天，六国收歌女。跨海觅仙方，蓬莱眇何许。欲为不死人，万代秦宫主。风吹鲍鱼腥，兹事竟虚语。乾坤反掌间，山河泪如雨。谁怜素车儿，奉玺纳季父。楚人斩关来，一炬成焦土。空余此余基，千秋泣禾黍。","dynasty":"宋代","title":"阿房宫故基"}
{"author":"汪元量","content":"如何说。人生自古多离别。多离别。年年辜负，海棠时节。娇娇独坐成愁绝。胡笳吹落关山月。关山月。春来秋去，几番圆缺。","dynasty":"宋代","title":"忆秦娥"}
{"author":"汪元量","content":"咸淳十载聪明帝。不见宋家陵寝废。暂离绛阙九重天，飞过黄河千丈水。长春宫殿仙璈沸。嘉会今辰为愍忌。小儒百拜酹霞觞，寡妇孤儿流血泪。","dynasty":"宋代","title":"玉楼春（度宗愍忌长春宫齐醮）"}
{"author":"汪元量","content":"帝乡春色浓於雾。谁遣双环堆绣户。金张公子总封侯，姚魏弟兄皆列土。碧纱窗下修花谱。交颈鸳鸯娇欲语。绛绡新结转官球，桃李仆奴何足数。","dynasty":"宋代","title":"玉楼春（赋双头牡丹）"}
{"author":"汪元量","content":"水悠悠。长江望断无归舟。无归舟。欲携斗酒，怕上高楼。当年出塞拥貂裘。更听马上弹箜篌。弹箜篌。万般哀怨，一种离愁。","dynasty":"宋代","title":"忆秦娥"}
{"author":"汪元量","content":"我谒武侯祠，阴郎草凄凄。当时南阳结庐学龙卧，深山大泽无人知。胡为蜀先主，三顾前致辞。欲烦恢复天下计，先生筹策天下奇。浩然出山来，凜凜虎豹姿。乘时既得人，上曰真吾师。已晓关与张，二子不复疑。孤有孔明在军中，如龙有水相因依。历数既有归，破贼当自兹。可怜复汉社稷心未已，当时三峡图垒空巍巍。先生有才过曹丕，中原恢复未可知。惜哉军务劳，一心死无私。出师一表如皎日，千古万古鸿名垂。","dynasty":"宋代","title":"蜀相庙"}
{"author":"汪元量","content":"芙蓉城上草萋萋，吊古徘徊日欲西。帝子不来花蕊去，荒唐无主乱鸦啼。","dynasty":"宋代","title":"蜀主芙蓉城"}
{"author":"汪元量","content":"客行天地中，嵩峰何突兀。鸟道阻且修，马烦行复歇。一入玉女窗，便觉幽兴发。好鸟鸣嘤嘤，细草乱如发。石城荫青松，琼壁白喷雪。中有神圣居，飞甍半摧折。宝绘翳苔莓，古碑字亦灭。莫辩千载事，焉能踏仙辙。徒有感慨怀，脉脉泪不绝。","dynasty":"宋代","title":"嵩山"}
{"author":"汪元量","content":"行行太室峰，秋声若鸣镝。流目瞩崎岖，蓬莱应咫尺。上有神仙区，下有穆王宅。徘徊复徘徊，泫然感畴昔。八骏不重来，秋山空月白。安得会璆韶，共作瑶池客。","dynasty":"宋代","title":"嵩山"}
{"author":"汪元量","content":"皎皎千婵娟，盈盈翠红围。辇来路迢递，梳鬟理征衣。复采鸳鸯花，缀之连理枝。忧愁忽已失，欢乐当自兹。君王不重色，安肯留金闺。再令出宫掖，相看泪交垂。分配老斲轮，强颜相追随。旧恩弃如土，新宠岂所宜。谁谓事当尔，苦乐心自知。含情理金徽，烦声乱朱丝。一弹丹凤离，再弹黄鹄飞。已恨听者少，更伤知音稀。吞声不忍哭，寄曲宣余悲。可怜薄命身，万里荣华衰。江南天一涯，流落将安归。向来承恩地，月落夜乌啼。","dynasty":"宋代","title":"宋宫人分嫁北匠"}
{"author":"汪元量","content":"西南多胜概，挟策缓周旋。笛弄五溪月，櫂摇三峡天。楚江萍似斗，太华藕如船。归橐应无价，人争秀句传。","dynasty":"宋代","title":"送皇甫秀才下荆州"}
{"author":"汪元量","content":"大笑出门去，谁能笔砚囚。十年浑不调，万里欲先侯。衰尔吾将老，飞扬子未休。他年身退遁，肯伴赤松游。","dynasty":"宋代","title":"送张舍人从军"}
{"author":"汪元量","content":"燕玉成行把酒卮，酒卮未尽即言离。宾鸿冒雨回峰日，旅燕冲风过海时。棹拨蓼湾秋斫脍，剑飞梅岭夜吟诗。明年有约重来否，一骑红尘贡荔枝。","dynasty":"宋代","title":"送张总管归广西"}
{"author":"汪元量","content":"阖闾门外草如霜，到此踌躇欲断肠。红阵教成人已去，黄池会罢事堪伤。将雏野鹿衔枯荠，挟子宫乌噪夕阳。越蠡扁舟漭无所，五湖风浪白茫茫。","dynasty":"宋代","title":"苏台"}
{"author":"汪元量","content":"灵岩寺古树森罗，满目兴亡落逝波。越相舟中西子去，楚王宫里北人过。歌台日暖游麋鹿，禁苑风高走骆驼。却羡老僧无一事，自携瓶锡入烟萝。","dynasty":"宋代","title":"苏台怀古"}
{"author":"汪元量","content":"明发启帐房，冷气迸将入。饥鹰傍人飞，瘦马对人立。御寒挟貂裘，蒙头帽氈笠。凄然绝火烟，阴云压身湿。赖有葡萄醅，借暖敌风急。","dynasty":"宋代","title":"苏武洲氈房夜坐"}
{"author":"汪元量","content":"不弹长铗叹无车，独倚枯筇面碧虚。兵破乡村人住少，火烧桥道客行疏。云低天阔鹰呼隼，水落溪喧獭趁鱼。东骛西驰归未得，明朝又是岁将除。","dynasty":"宋代","title":"岁暮过信州灵溪"}
{"author":"汪元量","content":"我宋麒麟阁，公当向上名。出师休背主，誓死莫偷生。社稷逢今日，英雄在此行。忽为儿女态，一笑欲倾城。","dynasty":"宋代","title":"孙殿帅从魏公出师"}
{"author":"汪元量","content":"华山山木乱纷纷，铁销垂垂袅袅猿。石齿齿前光烁烁，壁岩岩后势奔奔。奇奇怪怪云根耸，郁郁葱葱雾气昏。上上上头仍上上，最高高处有乾坤。","dynasty":"宋代","title":"太华峰"}
{"author":"汪元量","content":"敕使联镳上翠岑，飞泉跃涧吼雷音。凌高一览知天远，迂曲千蹊觉洞深。龙蛰沧溟蛟舞壑，枭横碧落凤归林。山灵护得神祠在，苔蚀秦碑古树阴。","dynasty":"宋代","title":"泰山"}
{"author":"汪元量","content":"西兴渡口乱啼鸦，锦缆牵江目力赊。六馆衣冠沦道路，三宫珠玉走风砂。山川不尽心难老，岁月忧煎发渐华。行到湘南归不得，倚门应是望天涯。","dynasty":"宋代","title":"唐律寄呈父凤山提举十首"}
{"author":"汪元量","content":"黄帽催人急放舟，荻花枫叶共飕飕。天公作恶云翻手，河伯为妖风打头。接翅野鸦围古堞，断行孤雁落中州。吴山只隔淮山路，江北江南处处愁。","dynasty":"宋代","title":"唐律寄呈父凤山提举十首"}
{"author":"汪元量","content":"燕山只在乱云边，过了黄河便豁然。鼠帽蒙头车上坐，貂裘拥鼻草间眠。秋砧捣落千营月，晓寨炊残万灶烟。说与奚奴休笑我，诗人要看好山川。","dynasty":"宋代","title":"唐律寄呈父凤山提举十首"}
{"author":"汪元量","content":"锦帆浩荡湿龙鸾，乐指三千粉泪寒。万里远行看日近，一人不杀见天宽。玉关屡沐军罗拜，金殿时蒙上问安。宴罢御香携满袖，醉归环佩月中看。","dynasty":"宋代","title":"唐律寄呈父凤山提举十首"}
{"author":"汪元量","content":"昔年去国大苍黄，同舍诸生半死亡。春别浙江花似雾，秋行碛地草如霜。时沽市酒借余景，屡宿官邮悲故乡。满目故人皆厚禄，吾侪添得两奚囊。","dynasty":"宋代","title":"唐律寄呈父凤山提举十首"}
{"author":"汪元量","content":"抱琴挟策马萧萧，北望燕云道路遥。紫塞晓行闻鸡叫，黄河夜渡见鱼跳。周回四蜀愁双剑，浩荡三湘梦六桥。踏遍乾坤犹是客，小山丛桂不能招。","dynasty":"宋代","title":"唐律寄呈父凤山提举十首"}
{"author":"汪元量","content":"夜来梦里到吾庐，梦破潸然泪似珠。吴女北游簪素柰，湘娥南望泣苍梧。风吹远浦秋鸿杳，月出空山夜鹤孤。忽忆西湖梅与柳，梦随云水度西湖。","dynasty":"宋代","title":"唐律寄呈父凤山提举十首"}
{"author":"汪元量","content":"南岳诸峰处处嘉，麻鞋竹杖蹑青霞。山前已见九杈□，洞里不逢三朵花。岩瀑垂垂腾晓蜃，野田渺渺落寒鸦。衡阳鼓角风悲咽，游子斯时正忆家。","dynasty":"宋代","title":"唐律寄呈父凤山提举十首"}
{"author":"汪元量","content":"愁来不可更禁当，望鬼门关断尽肠。无处告诉只欲死，有时颠倒忽成狂。三湘风雨失舟檝，万里路岐多雪霜。遥忆武林社中友，下湖箫鼓醉红装。","dynasty":"宋代","title":"唐律寄呈父凤山提举十首"}
{"author":"汪元量","content":"自笑儒衣世法疏，穷愁何日得伸舒。一从挟策来燕地，几拟陈情乞鉴湖。风雨凄凄鸿雁瘦，雪霜凜凜鹡鴒孤。湘江楼上无憀甚，不见吴山似画图。","dynasty":"宋代","title":"唐律寄呈父凤山提举十首"}
{"author":"汪元量","content":"斧柯片石伴幽閒，堪与遗民共号顽。试忆当时承赐事，墨痕如泪尽成斑。","dynasty":"宋代","title":"题赐砚"}
{"author":"汪元量","content":"秦淮浪白蒋山青，西望神州草木腥。江左夷吾甘半壁，只缘无泪洒新亭。","dynasty":"宋代","title":"题王导像"}
{"author":"汪元量","content":"白杨猎猎柳青青，怒浪高低不肯平。一自尧夫分手后，更无人听杜鹃声。","dynasty":"宋代","title":"天津桥"}
{"author":"汪元量","content":"北征已十年，抑郁悲局促。拄杖看天山，雪光皎如玉。满目鸇鹰飞，晴天猎鸿鹄。羁人灶无炊，竟夕枵其腹。美人塞边来，邀我分豆粥。手持并铁刀，欣然割驼肉。勿诮草堂翁，一饱死亦足。","dynasty":"宋代","title":"天山观雪王昭仪相邀割驼肉"}
{"author":"汪元量","content":"我登天坛山，洒然清吟目。群峰如儿孙，罗列三十六。支藤陟曾巅，中有少室屋。山人化飞仙，庭除生苜宿。古碑野火烧，剥落字难读。雏鹿卧幽岩，孤鸟响空谷。解鞍小迟留，偷閒半日足。长啸归去来，题诗纪幽独。","dynasty":"宋代","title":"天坛山"}
{"author":"汪元量","content":"徐卿寒夜弹玉琴，冻云妒月波澄阴。海上神峰削幽翠，十二楼前玉妃坠。湘娥素女相对泣，翠竹苍梧泪痕湿。幽兰不香蕙花死，千愁万怨青枫里。风敲叶脱雨如啸，百鸟喧啾孤凤叫。老龙吐珠亦洒洒，山鬼摇闩走堂下。徐卿徐卿且停手，呼儿割鸡酌春酒。曲高调古人不识，侧耳西楼咽筝笛。","dynasty":"宋代","title":"听徐雪江琴"}
{"author":"汪元量","content":"一片秋云妒太虚，穷荒漠漠走群狐。西瓜黄处藤如织，北枣红时树若屠。雪塞捣砧人戍远，霜营吹角客愁孤。几回兀坐穹庐下，赖有葡萄酒熟初。","dynasty":"宋代","title":"通州道中"}
{"author":"汪元量","content":"钱塘门外看新晴，舞蜨游蜂没一星。风挟断云横北巘，烟随飞雨度南屏，苏隄柳树照波绿，吴苑麦苗连地青。邂逅寻诗过岭去，鼓鞞声震浙江亭。","dynasty":"宋代","title":"同毛敏仲出湖上由万松岭过浙江亭"}
{"author":"汪元量","content":"潼江待我洗吟眸，如此江山是胜游。红袖斗歌才拍手，绿鬟对舞尽缠头。箜篌急撚风生座，鼙鼓连挝月上楼。一夜不眠鸡戒晓，又骑铺马过绵州。","dynasty":"宋代","title":"潼州府"}
{"author":"汪元量","content":"凤衔紫诏下云端，千载明良际会难。金阙早朝天表近，玉堂夜直月光寒。宫衣屡赐恩荣重，御宴时开礼数宽。却忆玄都人去后，桃花零落倚阑干。","dynasty":"宋代","title":"万安殿夜直"}
{"author":"汪元量","content":"槎牙鸟道没人烟，狼虎交横马不前。回首青山藏白跖，万州城下草连天。","dynasty":"宋代","title":"万州"}
{"author":"汪元量","content":"风吹腥气满楼台，独倚阑干十二回。天入越江龙逝去，雨昏吴市燕飞来。旌旗闪闪千帆过，帘幙重重一笛哀。惆怅玉环何处在，海棠犹自向人间。","dynasty":"宋代","title":"望海楼独立"}
{"author":"汪元量","content":"昔年变姓走淮滨，虎豹從横独怆神。青海茫茫迷故国，黄尘黯黯泣孤臣。魏雎张禄梦中梦，越蠡陶朱身后身。今日相看论往事，刘洙元是姓文人。","dynasty":"宋代","title":"文山丞相丙子自京口脱去变姓名作清江刘洙今"}
{"author":"汪元量","content":"崖山禽得到燕山，此老从容就义难。生愧夷齐尚周粟，死同巡远只唐官。雪平绝塞魂何往，月满通衢骨未寒。一剑固知公所欠，要留青史与人看。","dynasty":"宋代","title":"文山道人事毕壬午腊月初九日"}
{"author":"汪元量","content":"昔闻天兵入西蜀，鞞鼓乱挝裂岩谷。金鞍战马踏云梯，日射旌旗红{上竹下敕}{上竹下敕}。黑雾压城尘涨天，西方杀气成愁烟。钓鱼台畔古战场，六军战血平三川。天寒日落愁无色，将军一剑万人敌。妇女多在官宫中，兵气不扬长太息。","dynasty":"宋代","title":"闻父老说兵"}
{"author":"汪元量","content":"黑风满天红日出，千里万里栖寒烟。快鹰已落蓟水畔，猎马更在燕山前。白旄黄钺左右绕，氈房殿帐东西旋。海青眇然从此去，天鹅正坠阴崖巅。","dynasty":"宋代","title":"斡鲁垛观猎"}
{"author":"汪元量","content":"平生英烈世变双，汉骑飞来肯受降。早与虞姬帐不死，不教战血到乌江。","dynasty":"宋代","title":"乌江"}
{"author":"汪元量","content":"玉貌儿童泪盈把，辫发垂肩行酒斝。将军又去打苏州，出门指使教牵马。","dynasty":"宋代","title":"吴儿"}
{"author":"汪元量","content":"吴江潮水化虫沙，两岸垂杨噪乱鸦。舟子鱼羹分宰相，路人麦饭进官家。莫思后事悲前事，且向天涯到海涯。回首尚怜西去路，临平山下有荷花。","dynasty":"宋代","title":"吴江"}
{"author":"汪元量","content":"海枯龙去雨淋淋，羯鼓喧哗山禁林。虎士堕弢兵力倦，鸡人罢箭漏声沈。莺摇御柳春犹闹，燕蹴宫花雾转深。肠断木绵庵里客，可怜{左眉可阝}坞筑黄金。","dynasty":"宋代","title":"吴山"}
{"author":"汪元量","content":"城南城北草芊芊，满地干戈已惘然。燕燕莺莺随战马，风风雨雨渡江船。小儒愁剧吟如哭，老子歌阑醉欲眠。一夜春寒花命薄，乱飘红紫下平川。","dynasty":"宋代","title":"吴山晓望"}
{"author":"汪元量","content":"南高峰对北高峰，十里荷花九里松。烟雨楼台僧占了，西湖风月属吾侬。","dynasty":"宋代","title":"西湖旧梦"}
{"author":"汪元量","content":"如此湖山正好嬉，游人船上醉如泥。黄莺不入垂杨柳，却立海棠花上啼。","dynasty":"宋代","title":"西湖旧梦"}
{"author":"汪元量","content":"红桡绿舫盪清波，露脚斜飞湿芰荷。回首涌金门外望，里河独自沸笙歌。","dynasty":"宋代","title":"西湖旧梦"}
{"author":"汪元量","content":"嵯峨云髻簇金钿，血色罗裾湿晓烟。陌上相逢通一笑，第三桥下是奴船。","dynasty":"宋代","title":"西湖旧梦"}
{"author":"汪元量","content":"溶溶漾漾碧粼粼，船去船来不碍人。日午中官传上旨，内家宣赐玉堂春。","dynasty":"宋代","title":"西湖旧梦"}
{"author":"汪元量","content":"月香水影逋梅白，雨色晴光坡柳青。一箇销金锅子里，舞裾歌扇不曾停。","dynasty":"宋代","title":"西湖旧梦"}
{"author":"汪元量","content":"帝城官妓出湖边，尽作军装斗画船。夺得锦标权遗喜，金银关会赏婵娟。","dynasty":"宋代","title":"西湖旧梦"}
{"author":"汪元量","content":"王孙挟弹打鸳鸯，红藉花前世界凉。揭起蓬窗弄湖水，潜螭双眼射金光。","dynasty":"宋代","title":"西湖旧梦"}
{"author":"汪元量","content":"芙蓉照水桂香飘，车马纷纷度六桥。锦幔笼船人似玉，隔花相对学吹箫。","dynasty":"宋代","title":"西湖旧梦"}
{"author":"汪元量","content":"六花飞舞似鹅毛，丞相身穿御赐袍。不念长安有贫者，下湖打鼓饮羊羔。","dynasty":"宋代","title":"西湖旧梦"}
{"author":"汪元量","content":"台空马尽始知休，枳棘丛边鹿自游。泗水不关兴废事，佛峰空锁古今愁。风吹野甸稻花晚，雨暗山城枫叶秋。欲吊英灵何处在，髑髅无数满长洲。","dynasty":"宋代","title":"戏马台"}
{"author":"汪元量","content":"寺近阴崖多雾雨，峡边灵窦忽风雷。松间白足攜诗板，石上苍头把酒杯。","dynasty":"宋代","title":"峡边山寺"}
{"author":"汪元量","content":"舟维古流小从容，二女含嚬媚晚风。野庙半间蒙薜荔，湘江两岸泣芙蓉。玉台有镜蝌铭古，锦瑟无弦雁柱空。行近祠南默惆怅，倚筇江上数青峰。","dynasty":"宋代","title":"湘夫人祠"}
{"author":"陈二叔","content":"金刀劈破紫穰瓢，撒下丹砂数白粒。","dynasty":"宋代","title":"句"}
{"author":"薛寘","content":"秋高水壮雪飞涛，岩木招风怒窍号。不是玉虹低涧饮，白龙拖雨下山腰。","dynasty":"宋代","title":"泄潭瀑布"}
{"author":"程以南","content":"晒蓑台子上，载酒共跻攀。竟日何妨醉，看云终是閒。千丝平岸柳，一发别州山。颇亦关乡念，春深未得閒。","dynasty":"宋代","title":"登晒蓑台"}
{"author":"程以南","content":"清泠空想离骚国，至理难穷太极图。知有老人圮下履，恨无鸿宝枕中书。","dynasty":"宋代","title":"见方虚谷后自述"}
{"author":"程以南","content":"欲居东西瀼。","dynasty":"宋代","title":"句"}
{"author":"程以南","content":"一笑苕溪上，微茫驻日曛。鹭沙行个字，鱼水呷圆纹。晚色三家市，秋容几树云。行藏知有分，莫诵北山文。","dynasty":"宋代","title":"苕溪晚泊"}
{"author":"戴启文","content":"海上有重镇，厥地为台湾。袤延数千里，四望云水环。台北遥对台之南，险要爰有基隆山。强虏忽启衅，称兵乃犯顺。轮舶胜星驰，炮声作雷震。麾军直上千仞冈，夺得昆崙思坐镇。伟哉真将军，孤立无援兵。出奇设险能以少许胜，一战而捷基隆平。敌锋挫衄争先逃，如鸟兽散惊呼号。功成未敢矜言劳，论功却比兹山高。","dynasty":"清代","title":"基隆山"}
{"author":"邓仕新","content":"墓冢枕苫席，□杨凄夜乌。鬼亲双眼泪，万古注江湖。","dynasty":"明代","title":"咏陈孝子庐墓"}
{"author":"孔稚圭","content":"石险天貌分，林交日容缺。阴涧落春荣，寒岩留夏雪。","dynasty":"南北朝","title":"游太平山"}
{"author":"孔稚圭","content":"孤征越清江，游子悲路长。二旬倏已满，三千眇未央。草杂今古色，岩留冬夏霜。寄怀中山旧，举酒莫相忘。","dynasty":"南北朝","title":"旦发青林诗"}
{"author":"孔稚圭","content":"石险天貌分，林交日容缺。阴涧落春荣，寒岩留夏雪。","dynasty":"南北朝","title":"游太平山诗"}
{"author":"孔稚圭","content":"同贫清风馆，共素白云室。","dynasty":"南北朝","title":"酬张长史诗"}
{"author":"孔稚圭","content":"骥子局且鸣，铁阵与云平。汉家嫖姚将，驰突匈奴庭。少年斗猛气，怒发为君征。雄戟摩白日，长剑断流星。早出飞狐塞，晚泊楼烦城。虏骑四山合，胡尘千里惊。嘶笳振地响，吹角沸天声。左碎呼韩阵，右破休屠兵。横行绝漠表，饮马瀚海清。陇树枯无色，沙草不常青。勒石燕然道，凯归长安亭。县官知我健，四海谁不倾。但使强胡灭，何须甲第成。当今丈夫志，独为上古英。","dynasty":"南北朝","title":"白马篇"}
{"author":"戴善甫","content":"第一折(冲末扮宋齐丘引祗从上，诗云)独持忠赤佐君王，保障金陵地一方。江南自古称佳丽，何必区区说大唐？小官姓宋，名齐丘，金陵人氏，见在南唐主人驾下，为丞相之职。俺这后主，天生聪睿，诗词歌赋，品行调丝，风流蕴藉，实乃右文之主。见今中原周世宗升遐，赵点检即位，国号大宋，改元乾德，亲驱戎马，所向无前。如南闽北虏，河东西蜀，望风皆降。惟我江左，不曾加兵。我国亦尝用心防备。近日前路文书行来，宋家遣翰林院学士陶谷，来我国中，索要图籍文书。我想陶谷是个掉弄喉舌之人。况四海未宁，要图籍何用？此人必来以游说为功。我将他机关探破，奏知吾主，则说吾主有疾，不能接见。将陶谷留在馆驿中羁绊住，着每日供给小官，三五日相访一遭。自七月初间至此，今八月将尽。秋露乍零，旅馆萧索。我着金陵太守韩熙载，看他一言一动。略有纤毫破绽，便报与我知道，自有制他的法度。(诗云)\"非是我好用阴谋，则堤防谗舌如钩。待窥破一些动静，管教他有国难投\"。(下)(外扮韩熙载引乐探上)(诗云)远离乡土渡横江，入仕南唐佐李王。从来儿女多情处，不是风云气不长。小官姓韩名熙载，官拜升州太守，佐于南唐李主驾下。今奉宋齐丘丞相钧旨，每日供给大宋学士陶谷，今日安排筵席管待。将歌者秦弱兰，乃金陵名妓，席间令其唱曲，看陶学士所守之志何如？乐探。你与我唤将上厅行首秦弱兰来者。(乐探云)理会的。(做唤科)秦弱兰安在？太守老爷呼唤哩。(正旦扮秦弱兰上，云)妾身秦弱兰是也。门首有人相唤，我试看咱。(做见科，云)哥哥，唤我怎的？(乐探云)太守老爷唤官身哩。(正旦云)我想俺这门户人家，则管里迎宾接客，几时是了也可。(唱)【仙吕】【点绛唇】凭着我雾鬓云鬟，黛眉星眼，寻衣饭。则向这酒社诗坛，多少家乔公案。【混江龙】悲欢聚散，二三年经到有百千番。恰东楼饮宴，早西出阳关。兀的般弄月嘲风留客所，便是俺追欢买笑望夫山。这些时迎新送旧，执盏擎盘。怎倒颤钦钦惹的我心儿惮。怕只怕是那罗纰锦旧，莺老花残。(乐探云)大姐，似你这等上官见喜，非同容易也。(正旦云)哥哥，我自幼到今，无个欢喜的前程。造次的可也不敢上门来。(唱)【油葫芦】也曾把有魂灵的郎君常放翻，但来的和士刬。可正是烟皮名利大家难。(云)上俺门来。有个比喻。(唱)恰便似犬逢饿虎截头涧，更险似军骑羸马连云栈。饶你便会使悭，彻骨奸，则俺这女娘每寄信的鸳鸯简，便是招子弟的引魂幡。【天一乐】常教他一缕儿顽涎湿不乾，丁单，将科派摊。刚刚的对付难上难。脖项上搭上套头，皮面上带上揜眼，怎发付这一千斤铁磨杆。(乐探做到科)(报科)禀老爷，叫将秦弱兰来了。(韩熙载云)着他过来。(正旦见科)(韩熙载云)秦弱兰，教你来伏事陶学士，你可乖觉着。(正旦云)老爷放心！此事容易。(韩熙载云)你且躲在一壁，我教你来便来。(正旦云)理会的。(韩熙载云)左右的，把果桌安排停当，我请陶学士去来。(下)(正末扮陶谷引驿吏上)(诗云)少年文史足三冬，下笔成章气似虹。时人不识君王宠，禅草何因出袖中。小官姓陶名谷，字秀实，襄阳人也，乃晋处士陶潜之后，以进士及第。于周太祖时，曾事钱王俶，颇蒙信任。后因遣入大宋，以观动静，又作宋臣，官授翰林学士，已经三载，不得与俶相会。如今太祖早期，议下江南之策。小官言曰：\"虽尧舜禹汤，兴兵未免有所损益。莫若小臣掉三寸之舌，说李王归降，岂不易哉！\"太祖依臣所奏，先将文书行至升州，随令小官直至南唐，索取图籍文书为由，若见李主，必中说词。自七月至此，今八月将尽，李主抱疾不朝，无由可见。惟宋齐丘丞相，常来驿亭讨论文字。此外升州太守韩熙载，专管供给，甚是尽礼。但我羁留在此，渐入秋深。风光月色，琴韵砧声，不觉感怀，且向亭中闲步一回。(做看科，云)这一片素光粉壁，未尝绘画。驿吏取笔砚来，我待学春秋隐语。因而感怀，成十二字，书于此处，料无有解者。(做写科)(念云)川中狗，百姓眼，虎扑儿，公厨饭。(韩熙载上，云)左右报复去，说韩太守在此。(陶谷云)道有请。(见科)(陶谷云)太守为何至此？(韩熙载云)小官领宋丞相钧旨，聊具蔬酌奉献。左右抬过果桌来。(做设席科)(韩熙载云)将酒来，学士满饮此杯。(陶谷饮科，云)太守饮一杯。(韩熙载云)小官更衣咱。(出科，云)张千，唤秦弱兰来。(张千唤科)(正旦上，云)妾身来了。(韩熙载云弱兰，今日就筵宴之中，要你加精神者。陶学士生性威严，人莫敢犯。你小心过去。(正旦云)老爷放心者。(唱)【后庭花】那学士若见了南唐秦弱兰，更不说西京白牡丹。则消得我席上歌金缕，管取他尊前倒玉山。(韩熙载云)劝的他尽醉，要他十分欢喜。(正旦唱)要欢喜不为难，则着这星眸略瞬盼，教他和骨头都软瘫。(韩熙载云)学士，筵前无乐，不成欢乐。张千，叫个歌者来，唱一曲伏侍学士。(正旦同众妓上叩见科)(陶谷云)大丈夫饮酒，焉用妇人为？吾不与妇人同食，教他靠后，休要恼怒小官(韩熙载云)秦弱兰与学士把一杯。(正旦云)这学士好冷脸子也。(韩熙载云)着动乐者。(陶谷云)住了乐声，小官一生不喜音乐，但听音乐头晕脑闷。(正旦唱)【金盏儿】我这里觑容颜，待迫攀。嗨！畅好是冷丁丁沉默默无情汉。则见那冬凌霜雪都堆在两眉间，恰便似额颅上挂着紫塞，鼻凹里倘着蓝关。可知道秀才双脸冷，宰相五更寒。(韩熙载云)这妇人弹的好，吹的好，教他吹弹歌舞，奉学士酒者。(陶谷云)老子云：\"五音令人耳聋，五色令人目盲。\"听了他呵，正勾当都做不的了。(韩熙载云)弱兰唱者。(正旦唱科)(陶谷喝云)我一生不听音乐。但听了音乐。昏睡三日。靠后。(正旦唱)【醉中天】他教莫把瑶筝按，只许凤箫闲。他道是何用霓裳翠袖弯，更休撒红牙板。不教放筵前过盏，几时得酒阑人散？直恁般见不得歌舞吹弹。(韩熙载云)俗语云：座上若有一点红，斗筲之器盛千钟。座上若无油木梳，烹龙炮凤总成虚。弱兰与学士递一杯。(正旦把盏科)(陶谷怒云)泼贱人靠后，小官一生不吃妇人手内饮食。(韩熙载云)学士饮一杯，怕做甚么？岂不闻将酒劝人，终无恶意。何怒之有？学士也与他接谈，略抬眼重他一看波。直恁般的，弱兰递酒。(正旦递酒科)(陶谷云)靠后！小官乃孔门弟子，放郑声，远佞人。郑声淫，佞人殆。小官平生目不视邪色，耳不听淫声。太守何故三回五次，侮弄小官，是何道理？(正旦唱)【金盏儿】他不把话头攀，唬的我毛骨寒，战兢兢把不住台和盏。我这里承欢奉喜两三番。太守见我退后来早台意怒，学士见我向前去早恶心烦。好教我左右没是处，来往做人难。(韩熙载云)此女子不肯同心，伏侍学士。(正旦云)教妾身怎生是好？天使，只愿你宽恕咱。(陶谷云)此妇人无知，靠后！(正旦唱)【后庭花】学士你只身在旅邸间，着个甚罗帏锦帐单。学士你德行如颜子，也索要风流仿谢安。我劝你且开颜，须不比寻常风范。你敢越聪明越挂眼。(陶谷云)兀那妇人靠后。我头顶儒冠，身穿儒服，乃正人君子。不得无礼。(正旦退科)(韩熙载云)歌者，可再劝酒。(陶谷云)太守，小官酒醉失礼。李太白有诗云：\"我醉欲眠君且去，明朝有意抱琴来。\"我待睡些儿咱。(做醉睡科)(韩熙载云)学士醉了也。您歌者且回去。(正旦云)理会的。(唱)【赚煞】几时捱得酒筵阑，官员散，恨不得目下天昏日晚。唬的那舞女歌儿似受战汗，难施逞乐艺熟闲。(韩熙载云)弱兰，则要你小心在意者。(正旦唱)这其间，春意相关，放着满眼芳菲纵心儿拣。争奈这寻芳人意懒，嬉游的心慢。哎！不是个惜花人休想肯凭栏。(众随下)(韩熙载云)学士睡了也，驿吏看着，醒来时伏侍的卧房中去。(做看壁上字科，问驿吏云)这一堵素光白壁，谁写字在上头？涴了这壁子。(驿吏云)是陶学士写下的。(韩熙载云)既是陶学士写的，将纸笔来我抄了去。(抄科云)将马来，我回丞相话去也。(下)(陶醒科，云)太守去了。(驿吏云)去了。(陶谷云)既然太守去了，收拾铺盖，我回后堂中歇息去。(同下)　第二折(宋齐丘引张千上，云)事不关心，关心者乱。今日着韩太守驿亭中管待陶学士去，如何不见来回话？(韩熙载上，云)小官韩熙载，奉宋丞相钧旨，着我管待陶学士，着他动静。不想他写下十二个字在墙壁上，被我抄将来。学士。怎生瞒的过我？此乃\"独眠孤馆\"四字。此人客况动矣。陶谷也，你也说不的李主，我直教你还不得家乡。我将此十二字见丞相去。左右报复去，道韩熙载来见。(报科)(宋齐丘云)着他过来。(见科)(宋齐丘云)昨日席间动静如何？(韩熙载云)昨日陶学士座中古懒，将秦弱兰正眼不看，被此女子将学士灌醉了。学士睡了，小官出门，见壁上十二字，乃是他写下的。小官抄将来与丞相看。(宋齐丘云)熙载，你比外郡太守不同，况且斯文。此非公衙，私宅之内，将座儿来。太守请坐。(韩熙载云)小官不敢。(宋齐丘云)何妨！(韩坐宋看字科，云)太守。你解此意么？乃春秋战国之时，多有作者，号曰\"隐语\"。说他正大，则看这十二个字上，便见他平日所守。川中狗者，蜀犬也；蜀字看个犬字，是个独字。百姓眼者，民目也；民字着个目字，是个眠字。虎扑儿者，爪子也；爪字着个子字，是个孤字。公厨饭者，官食也；官字着个食字，是个馆字。团句道\"独眠孤馆\"。此人客况动矣。陶谷，你如何瞒的过我？你来要说李主下江南，我直教他还不得乡土。太守你近前来。(做耳语科，云)待十数日后，依吾计行，此人必中吾计矣。陶学士！陶学士！(诗云)由你千般计较，枉自惹人谈笑。休夸伶俐精详，必定中吾圈套。(同下)(正旦改扮素衣引梅香上，云)妾身秦弱兰，为陶学士古忄敞，太守着我今夜狐媚了他呵，便得赏赐；狐媚不的呵，便加罪责。今日天晚，则除是这般。梅香，那香桌完备了么？(梅香云)若论姐姐这等乖觉，料他到的那里。(正旦唱)【南吕】【一枝花】我也曾将宣使迎，不似这天臣强。果然道易求无价宝，难得有情郎。他多管是铁石心肠，直恁的难亲傍。一鼻凹衠是雪霜，无情的付粉何郎，冷脸的画眉张敞。【梁州第七】他则是惯受用玉堂金马，不思量月户云窗。则他那古忄敞心甚的唤做鸣珂巷，空那般衣冠济济，状貌堂堂。却为甚偏嫌俺妓女，怕见婆娘？莫不他净了身不辨阴阳？人道这秀才每都不荒唐，偏怎那洞庭湖柳毅传书，谢家庄崔护觅浆，贾充宅韩寿偷香。想我那往常，伎俩，播弄的子弟如翻掌。这个铁卧单我怎窝藏？我自寻思出这个风流俏智量，须要今夜成双。(云)梅香，将香烛来，我烧夜香。(梅掇桌科)(陶谷便衣上，云)小官自从到此，两月有余，不得见唐王，淹留驿亭之中。今夜风清月朗，闲庭寂静，客况萧然，蛩声聒耳，桂子飘香。推开这角门，去这花园内，乘月色观桂花释闷咱。(正旦望见陶科，云)梅香，兀那月下闲行的正是那俫。(梅香云)姐姐，可知是哩。(正旦唱)【贺新郎】他去那无人处独步也气昂昂。这公则是阔论高谈，那里知浅斟低唱。我这里潜身躯迸定脸凝睛望：端的是风清月朗，可甚么软玉温香。(陶谷望北斗顶礼做笑科，云)月色团圆也。(正旦唱)他这般更深离馆舍，夜静步回廊。(陶谷吟诗云)月中桂子宜攀折，苑内凡花不耐看。(正旦唱)我猜他莫不劳魂役梦胡思想。(陶谷云)魏武帝有诗曰：\"月明星稀，乌鹊南飞。绕树三匝，无枝可依。\"看来正是小官。(正旦唱)原来他望天瞻北斗，却不肯和月待西厢。(云)梅香，我烧罢香回去，对此月色，口占一诗。(念科，云)\"隔窗疏雨送秋声，夜夜愁人睡不成。遇此良宵多感慨，清风明月又关情。\"(陶谷云)原来有人在柳阴深处吟诗。我过去看咱。(正旦云)梅香，咱回去来。(陶谷云)小娘子勿罪。(正旦拜科)(陶谷云)一个好女子也。小娘子高姓，谁氏之家，因甚在此官舍之中？(正旦唱)【牧羊关】俺夫主为驿吏身姓张。(陶谷云)元来是驿吏的妻子。你是那里人氏？(正旦唱)生长在雨浙苏杭。(陶谷云)如今你丈夫那里去了？(正旦唱)怎想他半路里情绝，他从那二年前身丧。(陶谷云)小娘子怎生在此住坐？(正旦唱)妾身见如今独自个持着服孝。(陶谷云)你多大年纪持服来。(正旦唱)我从二十六上守孤孀。(陶谷云)敢问小娘，为何这早晚对月吟诗？(正旦云)我自释闷而已，那里是诗。(唱)我也则诗句内题秋景，月明中烧夜香。(陶谷云)小官乃是大宋使臣陶学士。若小娘子不弃，愿同衾枕。不知小娘子意下如何？(正旦云)妾身守服之妇，不堪陪奉尊官。(陶谷云)小娘子何发此言？若心肯时，小官有幸也。(正旦唱)【隔尾】我则道他喜居苦志颜回巷，却元来爱近多情宋玉墙。这搭儿厮叙的言问那停当。想昨日在坐上，那些儿势况，苫眼铺眉尽都是谎。(陶谷云)小娘子但与小官成其夫妇，终身不敢忘也。(正旦云)学士不弃妾身，残床陋质，愿奉箕帚之欢。(陶谷云)小娘子可到官舍中去。(做同行科)(陶谷云)小娘子请坐，异日必娶你为正室夫人。(正旦云)妾身有一句话，向学士道破者。(唱)【牧羊关】你见我心先顺随了，你可不气长。有句话须索商量：你休将容易恩情，等闲撇漾。(陶谷云)他日你做夫人县君哩。(正旦唱)我等驷马车为把定物，五花诰是撞门羊。你明日北去人千里，早变做南柯梦一场。(陶谷云)小娘子，趁此夜阑人静，成其夫妇。多少是好？(正旦云)则怕你日后不取我呵，被人笑耻。有何表记的物件与我，可为凭信。(陶谷云)小娘子将何以为信？(做相戏科)(正旦唱)【红芍药】他早把绣帏儿簌簌的塞了纱窗，款款的背转银缸，早把我腰款抱揾残妆。羞答答懒弃罗裳，袖稍儿遮了面上。叮曾经这般情况？怀儿中把学士再端详，全无那古忄敞心肠。【菩萨梁州】一刬地疏狂，千般的波浪，诸余的事行。难道是不理会惜玉怜香？一团儿软款那安详，半早儿不显威仪相，引逗的人春心荡。昨日在尊席上那模样，便这般和气春风满画堂，全不见脸似冰霜。(出汗巾科，云)学士，告乞珠玉。(陶谷云)有！有！(做写科云)写就了也。(旦接念云)\"好姻缘，恶姻缘，奈何天。只得邮亭一夜眠，别神仙。琵琶拨尽相思调，知音少。待得鸾胶续断弦，是何年？右调［风光好］。是好高才也。请学士落款。(陶谷写科，云)\"翰林陶学士作。\"(正旦云)谢了学士者(唱)【三煞】我看了高才词翰华笺上，却为甚不肯烂醉佳人锦瑟傍？可知我把小未的郎君放。他兀的锦绣文章，更做着皇家卿相，被我着个小局段儿早打入天罗网。看这公古忄敞性从来无些雅况，我试与满捧瑶觞。(云)学士，你饮一杯酒者。(陶谷云)我吃！我吃！(正旦唱)【二煞】你这般当歌对酒销金帐。煞强如扫雪烹茶破草堂。你许下我的休教无承望。此别后水远山长，把美缱绻则怕贵人多忘，则要你经板儿印在心上。当日也是我在尊前不容近傍，假妆好人家便引动情肠。【煞尾】我想这歌台舞袖风流相，怎如大院深宅窈窕娘。也得今朝，这-场。想官司，也不枉。共学士，有情况。再开筵，敢说强。〔风光好〕，是招状。我明白，太守行，决将咱，断觑当。我把那段疋绫罗不希望。我本不乐作娼，则向那烟花簿上勾抹了我的名儿胜如赏。(下)(陶谷云)小官回京，决取此女为妻，方是我平生愿足。(诗云)客中最怕是秋天，虫声砧韵总凄然。今宵幸遇良人妇，美满恩情结好缘。(下)第三折(宋齐丘引张千上，云)小官宋齐丘，与韩熙载定计，处置那陶谷学士，如何不见回话？这早晚敢待来也。(韩熙载上)(诗云)安排打凤牢龙计，引起尤云殢雨心。小官韩熙载，不想陶学士被某识破十二字隐语，用些机关，果中其计。我今来回丞相的话。左右报复去，道韩熙载来见。(报科)(宋齐丘云)有请！(见科)(宋齐丘云)干事如何？(韩熙载云)此人果中其计，秦弱兰赚了他一篇乐章，亲笔落款，他自将着，今日来回丞相话哩。(宋齐丘云)我料他怎出的咱二人之手。则今日便卧翻羊，摆下果桌，小官就对他说！我唐主病可，今日着俺将着茶饭，来与学士释闷，明日早朝相见。他听的必然欢喜。饮酒之间，唤秦弱兰来歌此乐章，看他怎生说话？太守一壁厢执料茶饭，小官回了主人的话，便到馆驿中来也。(韩熙载云)谨领钧旨。(同下)(陶谷上，云)小官陶学士，昨夜晚间，不意驿吏之妻，与我苟合。我看此女有沉鱼落雁之容，闭月羞花之貌，我许他娶为正室。今日等韩太守来时，我嘱他放此妇人回去，等我日后好来取他。(韩熙载上，云)来到这驿亭中。学士恭喜，(陶谷云)敢问何喜？(韩熙载云)学士归有日矣。我主病体颇安，明日早朝，便请相见，(陶谷云)这也则完的一场使事，何足为喜？(宋齐丘引张千上，云)来到这馆驿门首。左右报复去，道某家来了也。(报见科)(宋齐丘云)学士归有日矣。玉体颇安，请学士明日相见。(韩见宋科)(宋齐丘云)学士，韩太守是当今文学之上，是任太守，即古之京兆尹。陪坐何如？(陶谷云)这也不妨。(宋齐丘云)将酒来，我奉学士一杯。太守一面准备歌儿舞女，教他侑酒，与学士作欢如何？(韩熙载云)丞相说的是。早已备下了，即当唤来供奉学士。(陶谷云)丞相差矣。我辈孔门高弟，何用此辈侑酒？休唤来。(宋齐丘云)学上宽洪大度，何所不容。便唤几个来唱与俺听，学士休听便了。(正旦上，云)今日筵间。那学士还做古忄敞么！(唱)【正宫】【端正好】总然你富才华，高名分，谁不爱翠袖红裙。你看这般东风桃李香成阵，犹兀自难遣东君恨。【滚绣球】人都道秀才每村，不会将女色亲。他每则是识廉耻正心不肯，但出语也做的个郎君。假若是夸谈俺好妇人，则着些俗言语便不真。他每用文章也道的来淹润，则着两句诗说尽精神。裙拖六幅湘江水，髻挽巫山一段云，休道不消魂。(做见科)(正旦云)你看他比前日又冷脸也。(唱)【倘秀才】昨夜个横着片风月胆房中那亲，今日个幽絲着柄冰霜脸人前又狠。空这般苫眼铺眉立那教门。我须索心恭谨，意殷勤，侑尊。(张千云)上厅行首秦弱兰谨参。(旦拜科)(宋齐丘云)学士，此乃金陵数一数二的歌者，与学士递一杯。(陶谷云)丞相，小官此一来，非为歌妓酒食而来。奉命索取图书。李主托疾不见，不以我为朝使相待，弃礼多矣。我非比其他学士，奉命南来，使事未完，故令歌者狐媚小官，是何体也？(宋齐丘云)学士息怒，酒乃天之美禄。学士不饮，小官吃几杯。(韩熙载云)弱兰，你与学士把盏者。(正旦云)理会的。(唱)【滚绣球】这酒则是斟八分，学士索是饮一巡，则不要滴留喷噀。(陶谷云)靠后些。(正旦唱)学士这玳筵间息怒停嗔，你则待点上灯，关上门，那时节举杯丰韵。(陶谷云)小官不吃酒，但吃一口，昏睡三日。将过去。(正旦唱)这里酒盏儿不肯沾唇，却不道相逢不饮空归去，则这明月清风也笑人，常索教酒满金樽。(陶谷接杯科)(韩熙载云)弱兰，你歌一曲侑觞咱。(正旦唱词科，云)\"好姻缘，恶姻缘，奈何天。只得邮亭一夜眠，别神仙。琵琶拨尽相思调，知音少。待得鸾胶续断弦，是何年？\"(陶谷云)这妇人在我跟前，唱这等淫词艳曲，好生不敬。(宋齐丘云)这也则是风月之词，非为不敬。学士休罪。(韩熙载云)谁着你唱这等词，教学士怪我？酒散之后，我不道的饶了你哩。(正旦唱)【叨叨令】学士写时节有些腔儿韵，妾身讴时节有些词儿顺。(陶谷云)不知是何等无知之人，做下此等语句？(正旦唱)做时节难诉千般恨，写时节则是三更尽。(旦拜陶科，唱)学士你记得也么哥，你记得也么哥，(出词科，唱)兀的是亲笔写了牢收顿。(陶谷怒云)这个泼烟花赃诬人。我那里与你会面来？(正旦云)妾身不敢。昨夜蒙大人错爱。(唱)【滚绣球】那素衣服是妾身，诈做驿吏妻把香火焚。我诵情诗暗传芳信，向明月中独立黄昏。见学士下砌跟，瞻北辰，转身躯猛然惊问，便和咱燕尔新婚。咱正是武陵溪畔曾相识，今日佯推不认人。道的他满面似烧云。(陶谷云)这妇人好无礼也。你故写淫词，展污小官清名。(宋齐丘云)学士，各人笔迹，自家认得。(正旦云)学士，你要推托，听妾身说昨夜之事。(唱)【倘秀才】妾身本不肯舒心就亲，学士便做不的先奸后婚。(陶谷云)小官昨夜门也不曾出，那里会你来？(正旦唱)学士早回过灯光掩上门。(陶谷云)小官并无此事，你赃诬我哩！(正旦唱)妾身谋成不谋败，学士宜假不宜真，不信不自隐。(陶谷怒云)这妇人虚诈情由。我若是与你相会呵，我便认了有何妨？难道小官直如此忘魂？(正旦悲科，云)学士你好无仁义也。(唱)【滚绣球】好也啰学士你营勾了人，却便妆忘魂。知他是甚娘情分，你则是憎嫌俺烟月风尘。昨夜个我虽改换的衣袂新，须是模样真。咱只得眼前厮趁，实丕丕与你情亲。你把万般做作千般怒，兀的甚一夜夫妻百夜恩，则是眼里无珍。(宋齐丘云)学士，这小的最老实，不会说谎。(韩熙载云)老丞相主婚，小官为媒，招学士为金陵秦弱兰女婿。(陶谷云)小娘子，是谁教你这等短道儿来？(正旦云)都是太守相公，教妾身这般见识来。(韩熙载云)学士便娶了秦弱兰何妨？论此女聪明，不玷辱了你。(正旦云)若得与学士成其夫妇，妾之愿也。多谢二位老爷。(做叩谢科)(宋齐丘云)你与学士把一杯酒者。(正旦递酒科)(唱)【三煞】贱妾煞是展污了个经天纬地真英俊，为国于民大宰臣。(陶谷云)酒后疏狂，惹此一场是非。(正旦唱)贱妾煞不识高低，不知远近，不辨贤愚，不别清浑。这的是天注定的是非，天指引的前程。天匹配的婚姻，咱兀的教太守主婚。(陶谷云)可着谁做媒人？(正旦唱)则这〔风光好〕是媒人。(陶谷做伏案盹睡科)(宋齐丘云)太守，陶学士见咱识破他就里，羞见咱推醉睡了。秦弱兰，俺上马去也。你等他醒了，看他说甚么。便来回俺的话。(韩同下)(陶醒科，问正旦云)他每都去了。(正旦云)都去了。(陶谷云)则着你害了我也。(正旦云)怎生我害了你？(陶谷云)我本意来说他，反被他算了我。我如今也回不的大宋去，也见不的唐主。我且至杭州寻个前程，却便来取你。古人云：\"十年不识君王面，始信婵娟解误人。\"信斯言也。(正旦唱)【二煞】此别后我专想着你玉堂金马怀离恨，谁再与野草闲花作近邻。(陶谷云)我今别处寻个前程，便来取你。(正旦唱)我等你那取我的轩车，赠咱的官品。我也待显耀乡间，改换我这家门。学士怎肯似那等穷酸饿醋，得一个及第成名，却又早负德辜恩。则要你言而有信，休担阁了少年人。(陶谷云)姐姐，你既与我成其夫妇，焉肯负你。久以后夫人县君，必然你做也。(正旦唱)【黄钟煞】你可休\"一春鱼雁无音信\"，却教我\"千里关山劳梦魂。\"我和你两情调两意肯，这谐合有气分。我觑了暗地哂，全不见没事狠，绸缪处直恁亲，临相别也怀恨。若还家独门身，被儿底少温存，怕不想旧日人，要圆成要寻问，则这续断鸾胶语句儿真，便是我锦片前程敢可也盼的准。(下)(陶谷云)谁想被宋齐丘韩熙载反算了我。小官羞归大宋，耻向汴梁。我有故人钱俶。在杭州为天下兵马大元帅，镇守吴越两浙之地，便宜行事，自放两浙官选。我则索那处寻个前程，再做道理。(诗云)当年玉殿逞高强，为爱娇容悔这场。自料不能还故国，须当带月走南唐。(下)第四折(外扮钱王引近侍卒子上)某姓钱名俶，字德厚。自先祖钱镠，世居杭州。唐昭宗时，改杭州为镇海军，封我祖为镇海军节度使，号杭州为衣锦城。梁太祖赐玉带一条，打猎马十疋。唐庄宗赐玉册金印。先祖下世。我父元瓘嗣爵父没之后，某嗣守钱唐。会汴京太祖即位，我故人陶谷劝我归宋，同至汴京。众臣僚上疏五十三道，皆谏太祖留我。太祖不从。我带去的大小将官，陛赏各有等差。后赐一包袱，封裹御押，嘱言曰：\"待尔归后，然后发此观之\"。我回国开视，乃众臣留我之疏。我见之大惊，向北再拜曰：\"臣已心伏陛下，誓守臣节\"。遂留陶谷于宋，为翰林学士。后来差他去说南唐李主，被宋齐丘所算，不敢回去，复来投我。我问其详，他以实告，曾为十二字隐语。被宋齐丘看破，遂泄其机，使秦弱兰为谋以中之。那秦弱兰是江南名妓。近日宋主遣曹彬下江南，收了李唐。有一歌者来至我境，把隘军人，擒来见我，乃秦弱兰也。我与他房屋居住，又与他钱物用度，着本处乐探领去，陶谷尚不知道。我今日推往郊外打围，就湖山堂上排宴，着人请陶学士去了。怎生这早晚这不见来？(陶谷土，云)小官陶谷。自从中了宋齐丘之计，我想那一个聪明女子，临别时相期：我若得志，必然娶你为妻。李白有言：\"美女能疗饥\"。我看着他呵，不吃饭也罢了。我今来两浙，投钱元帅，一见如故。他如今正授天下兵马大元帅，自选两浙官吏。我今在此，寻个前程，只不能勾再见那秦弱兰。今日元帅在湖山堂，较猎相招，我索去走一遭。左右报复去，道小官来了也。(报见科)(钱王云)学士，某在此湖山堂上，聊备蔬酌，与你等尽欢而散。(陶谷云)多谢！多谢！小官偶作一词，望大人斤削。(钱接念科，云)词寄(青玉案)：冰澌乍泮春来早，一夜野梅开了。帘幕风闲人静悄。晓窗梦断，篆烟轻袅，庭院苔痕绕。归期暗卜天涯渺，鱼水云鸿信杳。镜里朱颜惊渐老。不求名利，不思宣召，惟恨知音少\"。好高才也。常言道：筵前无乐。不成欢笑。左右的，叫一个歌者来奉酒。(卒子云)理会的。(正旦上，云)妾身秦弱兰，今大宋遣曹彬下江南，收伏了李主。妾身避难，来到杭州。多亏钱元帅收留，与我房屋钱物，在此居住。不知俺那陶学士在那里也呵？(唱)【中吕】【粉蝶儿】一自当时，向烟花簿豁除了名氏。打叠起狂荡心儿，专等那七香车，五花诰，绝无人至。一路上寻思，莫不他翻悔了这门亲事？【醉春风】我则想学士寄音书，却早是钱王传令旨。他全然不知俺至诚心，消不得半张儿纸，纸。到今日如今，见时相见，是谁不是。(乐探报云)禀大王，唤将歌者来了。(钱王云)学士，这歌者原是学士所会的金陵秦弱兰，避难来此。学士且躲在人丛里，看他认得认不得？(陶闪避科)(钱王云)叫那歌者过来。(正旦唱)【迎仙客】我心恐恐入内门，战兢兢步阶址，这里错行了眼前轻是死。如今我也上丹墀，朝帝子。我暗暗地冷笑孜孜，兀良抵多少长亭畔迎宣使。(做见科，云)大王叩头。(钱王云)你是秦弱兰，当初怎生认的陆学士来？(正旦云)大王听妾身慢说一遍。(唱)【石榴花】他从去年宣命下京师，韩太守接着时。他则是冷丁丁清耿耿并无私，轩昂气志，捻断吟髭。妾身向筵前过盏无迁次，他面皮上刮下冰澌。那妖娆乐妓勤伏侍，他一件件尽推辞。(钱王云)他这等古俶，你如何承应？(正旦唱)【斗鹌鹑】他见不的妙舞宫腰，听不的俺清歌皓齿。(钱王云)他席间怎生发怒来？(正旦唱)他袖拂了金杯，手推开玉卮。(钱王云)后来又怎生看上你来？(正旦唱)妾向馆驿里别妆个美貌姿。俺两个相见时，则他那旧性全无。共妾身新婚燕尔。(钱王云)他既爱上你，曾甚么说话来？(正旦唱)【上小楼】他许我夫人位次。妾除了烟花名字。再不曾披着带着。官员祗候，褙子冠儿。(钱王云)你自离了陶学士，再曾迎新送旧么？(正旦唱)我这些时，甚的是，茶坊酒肆，每日价冷清清为他守志。(钱王呼一净官上，指云)秦弱兰，这个是陶学士么？(净官悲云)小娘子，兀的不想杀我也。(正旦云)这不是陶学士。(唱)【幺篇】他生的端严相貌，尊崇举上。几曾见这般眼暗头昏，地惨天愁，抹泪揉眵。觑绝时，这君子，其实不是，却怎生没半星儿相似。(钱王云)这个既不是，你在这众宫中试看咱。(正旦唱)【快活三】我向这金阶下领台旨，教我向百官内暗窥伺。他每都静巉巉齐臻臻显容姿。(行至陶前科)(唱)我猛可里抬头视。【鲍老作】则见他人丛里叠扑着个幽絲々脸儿，\"间别来安乐否陶学士\"，(做扯住科)(陶谷云)你是何人？扯住我的衣服。(正旦唱)从头儿觑这百司，那里有这学冷鼻凹的文章士。我为你离乡背井，抛家失业，来觅男儿，倒把我不瞅不睬，不知不识，相问相思。(陶谷云)这女子，你敢错认了也。我非是下等之人，休得无礼。(钱王云)弱兰，你要认的是着。(正旦唱)【哨遍】对着这千乘当今帝子，等教我一星星数说你乔行止。我为你截日离了官司，再不当火院家私，便弄针黹。每日价胭憔粉悴，玉减香消，专等你那音书至，今日全无一字。都泪淹破腮颊，病瘦损腰肢。则这腕儿上慢松子的金钏是相知，身儿上宽绰了罗衣是正明师。你这般背约违期，负德辜恩，怎生意思？(陶谷云)我那里见你来？休得胡缠。(正旦唱)【耍孩儿】枉了我一年独守冰霜志，指望你封妻荫子。我并不想东风卖笑倚门时，毕罗了采笔题诗。再不向泥金扇底歌新曲，日玉堂前舞柘枝。我自离了莺花市，无半星儿点污，一打儿瑕疵。【三煞】你那些假古忄敞原来是妆谎子，你无诚无信无终始。我则道你是铺眉苦眼真君子。你最是昧己瞒心泼小儿，许下俺调琴瑟，今日似难鸣孤掌，不线的单丝。(钱王云)秦弱兰，你既认的是真，你与他自说缘故。(正旦唱)【二煞】我正是忒坎坷，自怨咨，九重天忽有君恩至。正是一湾死水全无浪，也有春风摆动时。不甫能寻着尔。(出风光好词科，云)大王，这是他亲笔写下的。(唱)这是他诳君的招状，亲笔的情词。【煞尾】公堂上坐着相公，阶直下列着武士。我这里尽场分说心间事，拚两个双棒儿阶前觅一个死。(做撞阶科)(钱王云)住、住、住！秦弱兰留性命，逗你耍哩。(陶谷云)姐姐，间别无恙。则被你想杀我也。(钱王云)秦弱兰，陶学士为你回不的汴京。你两口儿且在我杭州居住。等我朝京，见了大宋主人。奏过还着陶学士复旧职。那其间驷马轩车，五花官诰，都是你的。(正旦拜科，云)多谢了大王。(钱王云)古人有言：\"乐莫乐兮新相知，悲莫悲兮生别离。\"今日你两个夫妻会合，便当杀羊宰马，做个庆喜筵席。(词云)当日个有意江南降李主，故书隐语显文章。岂谓彼中有识者，独眠孤馆早参详。故教此女来狐媚，恼乱春风学士肠。驿亭巧把姻缘结，新词留下好风光。此心愧报难回汴，只得潜身且寄杭。专待君恩重召取，那其间同驾香车入画堂。半世孤高占仕路，一天风月动词场。若道钟情非我辈，因何千载说高唐。题目宋齐丘明识新词藻韩熙载暗遣闲花草正名秦弱兰羞寄断肠诗陶学士醉写风光好","dynasty":"元代","title":"杂剧·陶学士醉写风光好"}
{"author":"蔡载","content":"高人不惜地，自种无边春。莫随流水去，恐污世间尘。","dynasty":"宋代","title":"芳美亭"}
{"author":"蔡载","content":"应有化人巢木末，枝间一国自行春。","dynasty":"宋代","title":"句"}
{"author":"蔡载","content":"结庐傍林泉，偶与初心期。佳处时自领，未应鱼鸟知。","dynasty":"宋代","title":"遂初亭"}
{"author":"蔡载","content":"妙相夺天真，针针巧入神。几多瞻佛者，还想用以人。","dynasty":"宋代","title":"题胶山寺绣佛"}
{"author":"蔡载","content":"水行天地间，万派出一指。胡为穿石来，要洗巢由耳。","dynasty":"宋代","title":"通惠亭"}
{"author":"蔡载","content":"白云来何时，英英冠山椒。西风莫吹去，使我心摇摇。","dynasty":"宋代","title":"望云亭"}
{"author":"裴士淹","content":"长安年少惜春残，争认慈恩紫牡丹。别有玉盘乘露冷，无人起就月中看。","dynasty":"唐代","title":"白牡丹"}
{"author":"陈廷瑚","content":"泮水澄如镜，荷花郁满池。飘香薰俎豆，耀彩映兰芝。爽籁舒红萼，清流泛绿姿。淑陶君子品，景仰溯洄之。","dynasty":"清代","title":"泮池荷香"}
{"author":"陈廷瑚","content":"山庄数里近城南，耸翠层峦古佛庵。路绕沙堤湾六六，烟开竹径曲三三。疏钟破晓清声出，老树横空翠色参。涤尽尘氛频习静，法门宗旨证瞿昙。","dynasty":"清代","title":"竹溪寺"}
{"author":"陈廷瑚","content":"思君惊妾梦，梦觉妾孤眠。孰惹思君意，哀鸣雁避弦。","dynasty":"清代","title":"塞妇吟"}
{"author":"陈廷瑚","content":"忽睹银钩挂，窗前花影新。欲留难久住，妒杀画眉人。","dynasty":"清代","title":"新月"}
{"author":"陈廷瑚","content":"别去才三夕，重逢更可人。嫦娥临玉镜，照下晚妆新。","dynasty":"清代","title":"新月"}
{"author":"陈廷瑚","content":"夕阳西下去悠悠，极目岚光一色秋。彷佛描成新画本，苍茫紫翠挂楼头。","dynasty":"清代","title":"翠屏夕照"}
{"author":"陈廷瑚","content":"一鉴清光混碧空，澄波上下日摇红。柳堤远近渔庄隐，无数鱼罾挂晚风。","dynasty":"清代","title":"鲫鱼潭"}
{"author":"陈廷瑚","content":"鹿耳门双列，浮光耐远观。茫茫迷绝岛，淼淼涌层澜。巨浪风中起，扁舟水上安。涵天连一色，隔岸叠千峦。遣兴聊潜听，临流自得欢。蓬瀛当不远，槎泛对漫漫。","dynasty":"清代","title":"鹿耳观澜得澜字五言六韵"}
{"author":"戚继光","content":"南北驱驰报主情，江花边草笑平生。(边草一作：边月)一年三百六十日，多是横戈马上行。","dynasty":"明代","tags":"古诗三百首，战争，英雄","title":"马上作"}
{"author":"戚继光","content":"十年驱驰海色寒，孤臣于此望宸銮。繁霜尽是心头血，洒向千峰秋叶丹。","dynasty":"明代","tags":"爱国，战争，励志","title":"望阙台"}
{"author":"戚继光","content":"小筑暂高枕，忧时旧有盟。呼樽来揖客，挥麈坐谈兵。云护牙签满，星含宝剑横。封侯非我意，但愿海波平。","dynasty":"明代","tags":"述志，爱国","title":"韬钤深处"}
{"author":"戚继光","content":"霜角一声草木哀，云头对起石门开。朔风边酒不成醉，落叶归鸦无数来。但使雕戈销杀气，未妨白发老边才。勒名峰上吾谁与，故李将军舞剑台。","dynasty":"明代","tags":"登山，抒怀，豪迈，志向","title":"登盘山绝顶"}
{"author":"戚继光","content":"一剑横空星斗寒，甫随平北复征蛮。他年觅得封侯印，愿学幽人住此山。","dynasty":"明代","title":"题武夷"}
{"author":"戚继光","content":"冉冉双幡度海涯，晓烟低护野人家。谁将春色来残堞，独有天风送短茄。水落尚存秦代石，潮来不见汉时槎。遥知百国微茫外，未敢忘危负岁华。?","dynasty":"明代","title":"过文登营"}
{"author":"戚继光","content":"酒散寒江月，空斋夜宿时。风如万里斗，人似一鸡栖。生事甘吾拙，流年任物移。边愁频入眼，俯仰愧心期。","dynasty":"明代","title":"客馆"}
{"author":"戚继光","content":"汗血炎方七见春，又随残月渡江津。行藏莫遣沙鸥识，一片浮云是此身。","dynasty":"明代","title":"督兵过潮州渡"}
{"author":"戚继光","content":"伏轼长嘶动石门，时艰满目几消魂。非干冀北空群久，羁靮年来苦渐繁。","dynasty":"明代","title":"宿石门驿闻马嘶"}
{"author":"戚继光","content":"久忆池亭胜，今来览物华。松篁开晚径，鸟雀浴晴沙。地即谈玄宅，人疑辋水家。独怜幽意惬，不惜醉流霞。","dynasty":"明代","title":"王明府园亭"}
{"author":"戚继光","content":"叱马过幽州，横行北海头。朔风喧露鼓，飞电激蛇矛。奋臂千山振，英声百战留。天威扬万里，不必侈封侯。","dynasty":"明代","title":"部兵戍蓟"}
{"author":"戚继光","content":"独念艰难日，徒劳万里神。闻蝉惊序改，见月忆君频。锁钥山河壮，风云号令新。莫怜吾性拙，薄宦已忘身。","dynasty":"明代","title":"寄孙都护"}
{"author":"戚继光","content":"暑气蒸衣湿，幽栖祗自怜。那堪多病客，偏怯火云天。旅梦惊啼鸟，乡愁望过船。杖藜何所值，野寺一僧还。","dynasty":"明代","title":"客中病作"}
{"author":"戚继光","content":"暑雨连三夕，溪声日日流。门前通独木，天上过孤舟。旧国莓苔老，他乡禾黍秋。故人何契阔，愁绝一登楼。","dynasty":"明代","title":"暑雨"}
{"author":"戚继光","content":"结束远从征，辞家已百程。欲疲东海骑，渐老朔方兵。井邑财应竭，藩篱势未成。每经霜露候，报国眼常明。","dynasty":"明代","title":"辛亥年戍边有感"}
{"author":"戚继光","content":"危亭悬百尺，结构记兹年。陟险消多病，凭高却万缘。云边燕阙近，树杪越峰连。谁会劳人意，西风一惘然。","dynasty":"明代","title":"忠爱亭"}
{"author":"戚继光","content":"我爱将军树，谁同国士忧。沧波回远寇，极岛认归舟。风堕钧天乐，云横卧月虬。抚君频极目，西北有神州。","dynasty":"明代","title":"抚松亭"}
{"author":"戚继光","content":"小筑惭高枕，忧时旧有盟。呼尊来揖客，挥麈坐谈兵。云护牙签满，星含宝剑横。封侯非我意，但愿海波平。","dynasty":"明代","title":"韬钤深处"}
{"author":"戚继光","content":"春雨下危墙，烟波正渺茫。好山当幕府，壮士挽天潢。鸟立林边石，人归海上航。驱驰还我辈，不惜鬓毛苍。","dynasty":"明代","title":"船厂阻雨"}
{"author":"戚继光","content":"共爱朝曦好，吾怜夕照斜。听桡归晚渡，看鸟篆睛沙。啸发悲高叶，杯空落断霞。醉衔三尺舞，直欲挽天槎。","dynasty":"明代","title":"宜曛洞"}
{"author":"戚继光","content":"疏雨同春尽，轻帆并鹜飞。柳深黄鸟乐，莎暖白鱼肥。物候惊新转，尘踪恨昨非。江涛渺无际，端坐对晴晖。","dynasty":"明代","title":"暮春舟中"}
{"author":"戚继光","content":"昔读卫姬传，今征廖女辞。乘龙不可待，别鹤动成悲。操拟冰霜在，心应天地知。行看紫泥下，千古照门楣。","dynasty":"明代","title":"题廖贞女卷"}
{"author":"戚继光","content":"圣主筹边日，孤臣应召年。临池惊短鬓，聚梗识多贤。二水分闽楚，丹心誓地天。感恩怀尺疏，直欲捣祁连！","dynasty":"明代","title":"奉召北还，元日邀友人集大安暨氏耀金亭，分得连字"}
{"author":"戚继光","content":"绝顶开高阁，雄规壮北门。侧身见辽海，举首接天阍。击楫前贤志，裁襟国士恩。叮咛二三子，毋负此盟言。","dynasty":"明代","title":"盟忠楼"}
{"author":"戚继光","content":"少负青云志，同鸣白玉珂。建旄天著象，持宪海无波。尊对千峰启，人怜万里过。离筵漫惆怅，春向使君多。","dynasty":"明代","title":"北海宋使君人贺"}
{"author":"戚继光","content":"伟矣刘都护，翩翩济北来。侠怀犹似昔，笑口向谁开？一别鹰扬会，相怜虎窟回。家贫休卖剑，圣主正抡才。","dynasty":"明代","title":"送同年刘都护"}
{"author":"戚继光","content":"闻说齐纨巧，何如赵箑新。翩翻辞帝子，意气许纶巾。摇落蒲觞月，惊挥塞上尘。枭卢只眼底，儋石未全贫。","dynasty":"明代","title":"端午方景武山人以赵藩骰牌巧扇见寄"}
{"author":"戚继光","content":"独立怀知己，多歧叹宦情。古今谁侠气，天地一愁城。万里犹投笔，千年羡请缨。君俱学剑者，报国有新盟。","dynasty":"明代","title":"庚午夏六月檄召诸将登坛会盟"}
{"author":"戚继光","content":"日暮雨初歇，空林暑气迟。连城逢白璧，并辔向清时。兴傍骚坛远，才看宪府奇。愿言各努力，绝代一相知。","dynasty":"明代","title":"夜止朝阳寺分韵其一赠徐使君，得时字"}
{"author":"戚继光","content":"南北征尘里，艰危独共君。壮心悬白日，侠气薄青云。并榻时听雨，衔杯夜论文。十年交好意，今古挹清芬。","dynasty":"明代","title":"夜止朝阳寺分韵其二赠方山人，得君字"}
{"author":"戚继光","content":"木落空山冷，烟凝古渡迷。岁华堪送酒，世事只如棋。险窦群猿狎，斜阳倦鸟知。边愁频入眼，沧海愧心期。","dynasty":"明代","title":"初冬行边"}
{"author":"戚继光","content":"何处开新亩，凭谁识旧游？杏林金作坞，瀑布玉为楼。客尽江南盛，身仍塞北留。钟声林外急，倏起戍城愁。","dynasty":"明代","title":"夏日浮麓山人方君邀同诸客游山庄"}
{"author":"戚继光","content":"秋入千山静，东来紫气多。德星高可摘，碣石醉堪磨。九塞劳车马，孤辰傍薜萝。偶闻击柝者，回首愧烟波。","dynasty":"明代","title":"秋日邀友人同登三屯之阴山"}
{"author":"戚继光","content":"飞羽辽河上，移军滦水东。前驱皆大将，列阵尽元戎。夜出榆关计，朝看朔漠空。但期常献馘，不敢望彤弓。","dynasty":"明代","title":"和徐使君秋日建昌闻警，得“戎”字"}
{"author":"戚继光","content":"萧鼓下长河，中流发棹歌。野云随岸阔，秋色逐帆多。为惜经年别，翻怜此日过。凭高追往事，双鬓已成皤。","dynasty":"明代","title":"秋日承召泛舟，后登峰台寺，赋此"}
{"author":"戚继光","content":"入各有愁城，能攻仗酒兵。关山一片月，游子十年情。未遂终军志，徒为班固征。相逢且潦倒，天地自虚盈。","dynasty":"明代","title":"次马祥寺，值方山人至，共酌稼场"}
{"author":"戚继光","content":"王气偏三辅，山灵迟上卿。涌泉分左右，迭石起峥嵘。洛画龟犹负，河源鉴自清。君恩仍未报，不敢濯尘缨！","dynasty":"明代","title":"圣水泉"}
{"author":"戚继光","content":"校武开形胜，论文傍梵宫。层阴三树合，复道一泉通。环宇寒暄异，流觞左右同。醉来谁意气，白眼弄青虹？","dynasty":"明代","title":"四时馆"}
{"author":"戚继光","content":"氤氲祥烟散，依稀扇影张。有天皆日月，无地不虞唐。百辟趋跄肃，三公弼佐良。要知犬马臆，寤寐下龙荒。","dynasty":"明代","title":"戊寅长至日，早起拜贺令节，恭赋"}
{"author":"戚继光","content":"关塞劻勷客，方亭许数过。月光随树转，花色媚春多。意气看裘马，帘笼护薜萝。半生尘土梦，相对愧南柯。","dynasty":"明代","title":"读刘使君诗，遂为却寄其一"}
{"author":"戚继光","content":"地忆桃源胜，亭开雉堞长。虚星侵几榻，古调出丝簧。但得华胥乐，无论太守章。君家世业在，不必让诸王。","dynasty":"明代","title":"读刘使君诗，遂为却寄其二"}
{"author":"戚继光","content":"荏苒凋双鬓，萧条叹四松。虬枝虚夜月，鸾影乱幽踪。骨任狂锋剖，青怜故友浓。都知多劲节，不道更犹龙！","dynasty":"明代","title":"悼石匣松"}
{"author":"戚继光","content":"倚棹凭危堞，开亭出远山。乐从鱼鸟后，愁忆鼓鼙闲。地泽偏东辅，天朝重北关。别来蒲柳质，不敢俯潺湲。","dynasty":"明代","title":"宛在亭怀王中丞其三"}
{"author":"戚继光","content":"青山来朔漠，绿树杂西皋。残醉驱炎色，新城倚暮涛。卧便松影密，兴对野人豪。宁复悲歧路，萧疏感二毛？","dynasty":"明代","title":"夏日游唐氏山庄"}
{"author":"戚继光","content":"阳光隐现塞天昏，一半山容带雨痕。新水乱侵黄草岸，残烟淡衬绿杨村。胡收野马休南牧，汉有雄师在北门。筹国莫矜无战伐，闻看游骑猎秋屯。","dynasty":"明代","title":"蓟门雨霁"}
{"author":"戚继光","content":"经时谢客掩柴关，秋入江皋草色斑。玉露凄清天宇迥，金风萧瑟洞云闲。苍苍晚木群猿集，历历睛沙一鸟还。偶上高楼意疏豁，山河极目转愁颜。","dynasty":"明代","title":"秋日其一"}
{"author":"戚继光","content":"清溪谁与濯尘缨，水气常昏海上城。北塞晓烟嘶戍马，西风寒浪吸长鲸。旗翻紫电皇威远，剑跃青虹阃令明。骄子莫询周鼎重，郁葱佳气满神京。","dynasty":"明代","title":"秋日其二"}
{"author":"戚继光","content":"冉冉双幡渡海涯，晓烟低护野人家。谁将春色来残堞，独有天风送短笳。水落尚存秦代石，潮来不见汉时槎。遥知百国微茫外，未敢忘危负岁华。","dynasty":"明代","title":"过文登营"}
{"author":"戚继光","content":"高台元日一登游，东向扶桑送远眸。岸隐潮声连古戍，天回春意满芳洲。鲸波突兀辽阳隔，螺岛微茫海市浮。翘首五云宫阙近，灵氛常映太平楼。","dynasty":"明代","title":"乙卯元日登太平楼"}
{"author":"戚继光","content":"圣治于今天地宽，危岑何事尚名关？客中幞被因秋薄，月下禅钟入梦闲。寒水绕溪喧古树，睛烟破曙满空山。平生却遣群鸥笑，一片孤忠两鬓斑。","dynasty":"明代","title":"关岭寺有感"}
{"author":"戚继光","content":"春城东去海氛稀，城畔人烟绕翠微。山麓高楼开重镇，辕门晓角起晴晖。九天云气三台近，百里江声一鸟飞。极目苍茫忆明主，吴钩高接斗牛辉。","dynasty":"明代","title":"巾帻山"}
{"author":"戚继光","content":"谢家亭馆客心惊，径草无媒雨益生。柳覆绮疏余迭藓，花摇石磴但流莺。仇湖客散黄金后，精舍书闲白日声。偶见门前双燕子，徘徊独有主人情。","dynasty":"明代","title":"游谢庄"}
{"author":"戚继光","content":"短竹编篱人几家，野扉傍水碧阴斜。睛莎何意翩翩燕，淑气无私处处花。浙海风和横舴艋，越山春静老烟霞。愧予不是寻芳客，夜夜严城度戍笳。","dynasty":"明代","title":"春野"}
{"author":"戚继光","content":"落日萧萧起暮钟，祗园呼酒亦从容。时华已谢群情异，风景相将到处同。百战谁能宽束带，平生自慰有孤忠。残宵坐对寒灯尽，远思悠悠在海东。","dynasty":"明代","title":"普宁寺度岁"}
{"author":"戚继光","content":"萧条宦况有谁怜，横槊歌君感旧篇。促膝曾听窗外雨，论心空忆镜中年。身谋落落嗟秋水，剑气棱棱倚碧天。拜命自惭青鬓在，同期勋业勒燕然。","dynasty":"明代","title":"和张都护"}
{"author":"戚继光","content":"灌木苍苍潦水收，展旗迢递下闽州。石僧卓笔含珠晓，玉女乘鸾瀑布秋。仙子屏炉回候雁，天孙刀剪傍牵牛。神工特为东南缺，砥柱巍然立海陬。","dynasty":"明代","title":"督兵援闽游雁山戏集为诗"}
{"author":"戚继光","content":"铁骑长驱千里余，几回清梦到樵渔。停杯听雨分秋漏，忧国瞻云启夜庐。天末有怀看易老，客中无计可容疏。何时投传来东海，还向蓬莱一卜居。","dynasty":"明代","title":"援闽过平阳"}
{"author":"戚继光","content":"孤城已复愁还剧，草合通衢杂藓痕。废屋梁空无社燕，清宵月冷有悲魂。步兵涉海悬夷馘，飞旆降俘散蚁屯。且喜丈人在帷屋，愿从骥尾报君恩。","dynasty":"明代","title":"宁德平"}
{"author":"戚继光","content":"十年荼毒悲闽徼，壬戌扬旌岊水湄。剑倚秋风平剧垒，帆悬涨海聚新夷。翻思往日同盟地，何似中流击楫时！报国志酬民恨雪，艰虞此意更谁知？","dynasty":"明代","title":"纪事"}
{"author":"戚继光","content":"雁山秋杪一探奇，素练千寻下雁池。仙掌芙蓉当客耸，石梁盂钵为谁遗？岩高月挂观音镜，洞古云生罗汉衣。施雨神龙归太速，尚余鼻水滴清漪。","dynasty":"明代","title":"游雁山集景"}
{"author":"戚继光","content":"几年烽火照江门，樽俎相看意气存。天上论功分五马，滇南问俗过双幡。秋高铜柱蛮云净，月度金沙旅雁繁。圣代共推刘宠政，好从斗极望中原。","dynasty":"明代","title":"送刘太守赴武定"}
{"author":"戚继光","content":"横山西去近皇都，十载青云羡壮图。起草旧从金虎署，行春初领玉麟符。尊前离别蝉声满，天外憔幨海气孤。独倚辕门听过雁，上林秋色待骊驹。","dynasty":"明代","title":"送崔刺史之广德"}
{"author":"戚继光","content":"六郡储胥频入计，边臣何以报垂衣？诏征间左开秦塞，春入江东树汉旗。故里冰霜丹橘美，高堂云日紫泥辉。姓名久已寒群虏，独立迟君蓟北扉。","dynasty":"明代","title":"奉和中丞杨公送胡帅南还募兵韵"}
{"author":"戚继光","content":"东归已老宦游身，桃李阴连章水春。云断青山余草榻，月临白社失纶巾。天朝有子看勋业，石室遗文动鬼神。独倚塞门传楚些，生刍万里复何人？","dynasty":"明代","title":"挽袁封君"}
{"author":"戚继光","content":"万壑千山到此宽，边城极目自辛酸。援袍志在捐身易，按塞年来报国难。尚有二毛知往事，偶闻百舌送球寒。圣朝不欲穷佳器，疏草空从午夜看。","dynasty":"明代","title":"登石门驿新城望塞"}
{"author":"戚继光","content":"试看腊向天涯尽，独有边愁恋二毛。列塞云连青海色，双弧春隐赤鱼韬。晨炊烟断家谋拙，旅病魂惊国事劳。西望蓟门通御气，孤臣不惜敝征袍。","dynasty":"明代","title":"己已除日署中乏薪，得毛字"}
{"author":"戚继光","content":"天末逢君感慨生，星轺万里又东征。谁云斗氏终无国，独与王家旧有盟。去后儿童犹护辙，重来父老更含情。从今辽海休传箭，仗剑相看是此行。","dynasty":"明代","title":"送泾水王使君镇辽海"}
{"author":"戚继光","content":"郁葱千里绿阴肥，涧水萦纡一径微。鱼为惊钩闻鼓动，鸟因避帜傍人飞。江南塞北何相似，并郡桑干总未归。惆怅十年成底事？独将羸马立斜晖。","dynasty":"明代","title":"出塞其一"}
{"author":"戚继光","content":"向来曾作舍身歌，今日登台意若何？指点封疆余独感，萧疏鬓发为谁皤！剑分胡饼从人后，手掬流泉已自多。回首朱门歌舞地，尊前列鼎问调和。","dynasty":"明代","title":"登舍身台其一"}
{"author":"戚继光","content":"断崖垂绠几凭虚，却笑山猿技不如。古戍春残初见雁，故园愁绝冷看鱼。百年俯仰谁巾帼，五尺涓埃自简书。沙碛传餐君莫叹，边臣应得戒衣袽。","dynasty":"明代","title":"登舍身台其二"}
{"author":"戚继光","content":"隔岁相看思渺然，尺书忽向故人传。九关天启青云业，千古春涵白雪篇。列塞戈矛犹独倚，清时雨露为君偏。劳歌欲和惭同调，瑞气西依斗极悬。","dynasty":"明代","title":"寄临淮李公子"}
{"author":"戚继光","content":"骊驹系雨向郊墟，长夏分携伏枕余。百代家声重赖汝，半生心事独愁予。东归松槚停骖外，南去鲸鲵避楫初。别酒泪痕浑是血，年年塞雁问吴书。","dynasty":"明代","title":"送美弟之任金山"}
{"author":"戚继光","content":"早年结社蓬莱下，塞上重逢已二毛。天与龙蛇开笔阵，地分貔虎愧戎韬。郊原酒尽雨声细，岛屿人归海气高。丛桂芳时应入越，扁舟随处任君豪。","dynasty":"明代","title":"送李文学归蓬莱"}
{"author":"戚继光","content":"阊阖茏葱淑气回，遥瞻日月九天开。边臣病骨兼愁立，侠客长歌任酒催。烽火十年惊泽国，松楸千里隔蓬莱。恩深不道谋身拙，独倚青萍志未灰。","dynasty":"明代","title":"春日与友人同集，分得开字"}
{"author":"戚继光","content":"六年婺水尚遗思，择里三迁裕德时。竹叶遥分滦海色，桂花初发蓟门枝。官从丹窟颜应驻，业喜趋庭发未丝。独愧征尘老双鬓，羡君能诵考槃诗。","dynasty":"明代","title":"赠前婺川令毛公迁舍"}
{"author":"戚继光","content":"飞锡寻师滦水头，胡尘不傍朔云浮。肇林觉树谁先植，宦海慈航尔独修。一别谼中兰若隔，重来塞外雨花收。南归执法应相问，半席他时为我留。","dynasty":"明代","title":"德昂寻师北来，诗以赠之，兼呈汪公"}
{"author":"戚继光","content":"万里新都问法还，几年杖锡遍燕关。天空真界分三世，月度禅枝忆五山。随处冥心祗树里，有时清梵暮涛间。宰官欲问边臣况，赤胆犹悬鬓已斑。","dynasty":"明代","title":"送隆上人归肇林新刹"}
{"author":"戚继光","content":"千山风雨忽斜阳，尊酒相逢引兴长。使节扶摇临朔漠，仙槎缥缈接天潢。双钩夜卜南金气，一榻睛分祗树凉。短发如今看渐改，几回飞梦在沧浪。","dynasty":"明代","title":"夏日同徐使君方山人避雨朝阳寺，限阳字"}
{"author":"戚继光","content":"十载观潮坐江阁，北来三见塞鸿归。愁颜尽是封疆色，短发频惊心事违。沧海涛生珠竞泛，蓝田烟敛玉双飞。他时此会燕然上，醉指龙光倚翠微。","dynasty":"明代","title":"中秋即席呈中丞杨公"}
{"author":"戚继光","content":"海祲初消柳色斑，春随使节度榆关。櫜鞬日暖辽阳近，笳鼓风生锦水闲。三辅经纶留宦辙，一时勋业动人寰。徘徊重惜临滦意，丹陛方虚司马班。","dynasty":"明代","title":"送张中丞开府辽阳"}
{"author":"戚继光","content":"四指回杓犹障塞，颠毛如许怯簪冠。惊心岁月愁仍在，回首风尘梦已阑。百战劳销千口集，万金散尽几人欢？燕然北望空弹剑，马革寻常片石难！","dynasty":"明代","title":"辛未除夕二首其一"}
{"author":"戚继光","content":"一奉征书向蓟丘，盐车几度叹骅骝。幽兰堪纫清时佩，薏苡何辞绝塞愁！忽讶光阴明曰改，都将辛苦二毛收。狂胡索饷今犹急，闻说边人涕泪流。","dynasty":"明代","title":"辛未除夕二首其二"}
{"author":"戚继光","content":"迢遥春色自长安，火树初从塞上看。云拥千枝回紫电，风移万朵压朱阑。星河烂漫低垂阁，樽俎从容近舞盘。侧耳关城犹击柝，幻光不照战袍寒。","dynasty":"明代","title":"元夕开府杨公自范阳过访，赋事以谢其一观灯火"}
{"author":"戚继光","content":"使节几年开碣石，东来佳气动戎旃。一枝春到吴梅上，千里烽销蓟戍前。满目时艰堪共叹，破颜花事竟谁怜？蚤知帝泽先畿甸，何限新声入夜弦！","dynasty":"明代","title":"元夕开府杨公自范阳过访，赋事以谢其二观梅花"}
{"author":"戚继光","content":"凌虚小队散春风，长啸遥看大漠空。隐约蓬莱沧海畔，氤氲宫殿紫云中。睛沙鸣镝初回骑，石磴移尊已度钟。万灶暮烟低汉戍，归来豪气挟长虹。","dynasty":"明代","title":"元夕开府杨公自范阳过访，赋事以谢其三登阴山"}
{"author":"戚继光","content":"殿俯榆关迎六纛，旌移兰省阅初禖。云间山色槯甍起，天外河流鼓角回。骐骥中朝殊盛矣，貔貅乘塞亦雄哉！他时呼酒祁连上，潦倒清秋三百杯。","dynasty":"明代","title":"元夕开府杨公自范阳过访，赋事以谢其四观新庙"}
{"author":"戚继光","content":"寻芳长啸到林丘，谢眺庄前控紫骝。白雪满枝临月坞，绛霞绕树抱春流。石床未醒寰中梦，羽服谁同物外游。醉挹韶光问花事，从来不解破边愁。","dynasty":"明代","title":"暮春方山人邀游山庄"}
{"author":"戚继光","content":"天风万里过仙槎，滦水光摇彩笔花。慷慨已知凌大漠，艰虞何用问悲笳。乍看白发乾坤短，忍听骊驹道路赊！秋雁图南江国近，边臣愁绝久无家。","dynasty":"明代","title":"送王山人南还"}
{"author":"戚继光","content":"绝塞无烽紫气浮，一时轩盖愧同游。使星天地看仍聚，子夜招寻醉未休。腊尽忽惊双鬓改，北来已是六年留。丹心不假残杯力，醉倚空庭拂剑缑。","dynasty":"明代","title":"壬申除夕偶成"}
{"author":"戚继光","content":"曾经泽国鲸鲵息，更倚边城氛祲消。春入汉关三月雨，风推秦岛五更潮。但从使者传封事，莫向将军问赐貂。故里沧茫看不极，松楸何处梦魂遥。","dynasty":"明代","title":"奉陪少司马汪公等同登山海关之观海亭"}
{"author":"于经野","content":"御气三秋节，登高九曲门。桂筵罗玉俎，菊醴溢芳樽。遵渚归鸿度，承云舞鹤鶱.微臣滥陪赏，空荷圣明恩。","dynasty":"唐代","title":"奉和九日幸临渭亭登高应制得樽字"}
{"author":"李冶","content":"至近至远东西，至深至浅清溪。至高至明日月，至亲至疏夫妻。","dynasty":"唐代","tags":"哲理","title":"八至"}
{"author":"李冶","content":"离人无语月无声，明月有光人有情。别后相思人似月，云间水上到层城。","dynasty":"唐代","tags":"月夜，留别，相思","title":"明月夜留别"}
{"author":"李冶","content":"人道海水深，不抵相思半。海水尚有涯，相思渺无畔。携琴上高楼，楼虚月华满。弹著相思曲，弦肠一时断。","dynasty":"唐代","title":"相思怨"}
{"author":"李冶","content":"翠融红绽浑无力，斜倚栏干似诧人。深处最宜香惹蝶，摘时兼恐焰烧春。当空巧结玲珑帐，著地能铺锦绣裀.最好凌晨和露看，碧纱窗外一枝新。","dynasty":"唐代","title":"蔷薇花"}
{"author":"李冶","content":"最爱纤纤曲水滨，夕阳移影过青蘋.东风又染一年绿，楚客更伤千里春。低叶已藏依岸棹，高枝应闭上楼人。舞腰渐重烟光老，散作飞绵惹翠裀.","dynasty":"唐代","title":"柳"}
{"author":"李冶","content":"朝云暮雨镇相随，去雁来人有返期。玉枕只知长下泪，银灯空照不眠时。仰看明月翻含意，俯眄流波欲寄词。却忆初闻凤楼曲，教人寂寞复相思。","dynasty":"唐代","title":"感兴"}
{"author":"李冶","content":"望水试登山，山高湖又阔。相思无晓夕，相望经年月。郁郁山木荣，绵绵野花发。别后无限情，相逢一时说。","dynasty":"唐代","title":"寄朱放（一作昉）"}
{"author":"李冶","content":"莫漫恋浮名，应须薄宦情。百年齐旦暮，前事尽虚盈。愁鬓行看白，童颜学未成。无过天竺国，依止古先生。","dynasty":"唐代","title":"道意寄崔侍郎"}
{"author":"李冶","content":"经时未架却，心绪乱纵横。（季兰五六岁时，其父抱于庭，令咏蔷薇云云。父恚曰：“必失行妇也。”后竟如其言）已看云鬟散，更念木枯荣。（《卧病》）鞞鼓喧行选，旌旗拂座隅。（《陷贼寄故人》）不睹河阳一县花，空见青山三两点。（《寄房明府》，以上俱见《吟窗杂录》）","dynasty":"唐代","title":"句"}
{"author":"李冶","content":"昔去繁霜月，今来苦雾时。相逢仍卧病，欲语泪先垂。强劝陶家酒，还吟谢客诗。偶然成一醉，此外更何之。","dynasty":"唐代","title":"湖上卧病喜陆鸿渐至"}
{"author":"李冶","content":"无事乌程县，蹉跎岁月馀。不知芸阁吏，寂寞竟何如。远水浮仙棹，寒星伴使车。因过大雷岸，莫忘八行书。","dynasty":"唐代","title":"寄校书七兄（一作送韩校书）"}
{"author":"李冶","content":"无才多病分龙钟，不料虚名达九重。仰愧弹冠上华发，多惭拂镜理衰容。驰心北阙随芳草，极目南山望旧峰。桂树不能留野客，沙鸥出浦谩相逢。","dynasty":"唐代","title":"恩命追入，留别广陵故人"}
{"author":"李冶","content":"尺素如残雪，结为双鲤鱼。欲知心里事，看取腹中书。","dynasty":"唐代","title":"结素鱼贻友人"}
{"author":"李冶","content":"心远浮云知不还，心云并在有无间。狂风何事相摇荡，吹向南山复北山。","dynasty":"唐代","title":"偶居"}
{"author":"李冶","content":"百尺井栏上，数株桃已红。念君辽海北，抛妾宋家东。","dynasty":"唐代","title":"春闺怨"}
{"author":"李冶","content":"相看指杨柳，别恨转依依。万里江西水，孤舟何处归？湓城潮不到，夏口信应稀。唯有衡阳雁，年年来去飞。","dynasty":"唐代","title":"送韩揆之江西"}
{"author":"李冶","content":"望水试登山，山高湖又阔。相思无晓夕，相望经年月。郁郁山木荣，绵绵野花发。别后无限情，相逢一时说。","dynasty":"唐代","title":"寄朱放"}
{"author":"李冶","content":"玄牝机关不死根，自消自息自氤氲。暖于燄燄九微火，轻似飘飘三素云。白玉池心流晓润，紫金炉口袅馀熏。未知与道相应否？试作新诗一问君。","dynasty":"元代","title":"赠李之和"}
{"author":"李冶","content":"流水阊门外，孤舟日复西。离情遍芳草，无处不萋萋。妾梦经吴苑，君行到剡溪。归来重相访，莫学阮郎迷。","dynasty":"唐代","title":"送阎二十六赴剡县"}
{"author":"李冶","content":"情来对镜懒梳头，暮雨萧萧庭树秋。莫怪阑干垂玉箸，只缘惆怅对银钩。","dynasty":"唐代","title":"得阎伯钧书"}
{"author":"李冶","content":"相看指杨柳，别恨转依依。万里江西水，孤舟何处归。湓城潮不到，夏口信应稀。唯有衡阳雁，年年来去飞。","dynasty":"唐代","title":"送韩揆之江西（一作送阎伯钧往江州）"}
{"author":"孔文升","content":"赠千金奴杏桃腮杨柳纤腰，占断他风月排场，鸾凤窝巢。宜笑宜颦，倾国倾城，百媚千娇。一个可喜娘身材儿是小，便做天来大福也难消。檀板轻敲，银烛高烧，万两黄金，一刻春宵。","dynasty":"元代","title":"【双调】折桂令_赠千金奴杏"}
{"author":"庾传素","content":"木兰红艳多情态，不似凡花人不爱。移来孔雀槛边栽，折向凤凰钗上戴¤是何芍药争风彩，自共牡丹长作对。若教为女嫁东风，除却黄莺难匹配。","dynasty":"唐代","title":"木兰花"}
{"author":"高圭","content":"胡骑长驱彼一时，而今墓木不须悲。君看一例参天起，那异南枝与北枝。","dynasty":"近代","title":"岳坟感慨二首其一"}
{"author":"高圭","content":"巍峨庙貌傍忠坟，千载长埋碧血殷。东海鲸波谁可靖，只今惜少岳家军。","dynasty":"近代","title":"岳坟感慨二首其二"}
{"author":"高圭","content":"一径回环思渺然，丛林万竹绿参天。溪边更看垂垂柳，荡漾晴空万里烟。","dynasty":"近代","title":"游西溪"}
{"author":"陈艺衡","content":"不辞途九折，独向此林间。一树看人老，孤云仍自闲。泉声凉到榻，草色碧堆山。携手岩深处，月高话未还。","dynasty":"清代","title":"山中访旧"}
{"author":"陈艺衡","content":"携手东桥话未休，可堪回首作波流。月明犹忆花前夜，风冷难胜竹外秋。剔尽兰膏希入梦，披来玉版倦书愁。芳踪别后无寻处，一任蒹葭白满洲。","dynasty":"清代","title":"偶题"}
{"author":"陈艺衡","content":"深林人静野花妍，云里相留欲暮年。暂出新诗开笑口，休题生事到荒田。约寻梅过邻村路，迟载酒来腊月天。溪北渔翁曾旧识，重游不用买舟钱。","dynasty":"清代","title":"和砚村侄旸村即事诗"}
{"author":"陈艺衡","content":"美人掷帘坐，初月照林寂。时见乱松间，清风数声笛。一声牵一丝，凌空寒欲滴。顷刻愁纷来，连宵理不直。","dynasty":"清代","title":"闻笛"}
{"author":"傅自得","content":"洪钧转处，都在薰陶内。瑞世得奇才，赞化工，协调和气。雄词健笔，谈笑斡千钧，余闲手，尹王畿，治行称尤异。雍容儒雅，早合登高位。天路踏骅骝，看峨冠，羽仪班缀。东风骀荡，玉斝酒鳞红，春不老，寿难穷，莫惜今朝醉。","dynasty":"宋代","title":"蓦山溪（早春寿京尹）"}
{"author":"傅自得","content":"秋月天热白，溪流镜样平。唤船同胜赏，把盏话平生。击楫鱼频跃，忘机鸟尚惊。兹游还可继，家酿为君倾。","dynasty":"宋代","title":"九日泛舟同朱元晦"}
{"author":"傅自得","content":"秋月天然白，溪流镜样平。唤船同胜赏，把盏话平生。击楫鱼频跃，忘机鸟尚惊。兹游还可继，家酿为君倾。","dynasty":"宋代","title":"九日泛舟同朱元晦"}
{"author":"鲍瑞骏","content":"吹角城头变徵声，艨艟海上剧纵横。天留往岁吞吴恨，势迫贤王许越成。请地欲营三窟狡，登坛畴令一军惊。仓皇自趣潼关战，遂使豺狼到两京。","dynasty":"清代","title":"和子年八兄读唐书感事其一"}
{"author":"鲍瑞骏","content":"叩马何人亦急装，延秋门外晚苍凉。漏师遮莫憎回纥，召衅无端罢李纲。此日西风寒翠盖，当时明月按《霓裳》。可怜火照骊山夜，白发宫嫔殉上皇。","dynasty":"清代","title":"和子年八兄读唐书感事其二"}
{"author":"鲍瑞骏","content":"行在传闻赋《子虚》，游河巡洛此爻闾。庙谋未定迁都议，天使犹劳谕蜀书。七校星霜辽海卫，九衢花柳岛人居。谁知荐寝樱桃熟，空盼清尘豹尾车。","dynasty":"清代","title":"和子年八兄读唐书感事其三"}
{"author":"鲍瑞骏","content":"灵武旌旗剑阁回，都人流涕旧蓬莱。藏金不分输骄卤，贡荔居然酿祸胎。陌上铜驼丛棘满，市中玉匣劫灰来。韶州一祭情应悔，其奈零铃夜雨哀。","dynasty":"清代","title":"和子年八兄读唐书感事其四"}
{"author":"鲍瑞骏","content":"昔人造墨烧古松，今之焚膏毋乃同。板屋松阴跨幽涧，下有流水鸣淙淙。壁如蜂窠纸如幔，参差镫影纱笼中。承镫以碗碗注水，水与火济凝烟浓。液融鹿角香喷麝，阴房疑捣红守宫。涂脂从印燥不滓，枪金细字蟠虬龙。程方遗制效奚李，厥贡后数曹家工。家传古井清且冽，云与易水灵源通。烟轻胶旧井华孕，紫玉一笏隃麋空。荒唐谁说十万杵，杵以万杵坚于铜。尤其伪者渗以漆，光则黝然不可砻。罗家银墨广陵散，色如碧叶秋来红。紫雪之精郁灵气，西陂小景模吴淞。再和之法亦一瞬，几人犹弆吴绫封。龙宾十二落谁手，磨人磨墨俱匆匆。","dynasty":"清代","title":"造墨歌"}
{"author":"鲍瑞骏","content":"铜雀台瓦良研田，此瓦乃在铜雀先。色青而紫厚以寸，池窊半月潴松烟。磨墨如暗欲雨润，瑟瑟缀若明珠悬。诸花香处呼璧友，沈檀之匣铭词镌。竹垞目以宴友瓦，得毋考据讹相沿。文曰建安三年造，斯时河北方炎炎。袁曹两雄不相下，土木何得兴戈鋋。吾闻南皮有台二，或者袁候之遗埏。当其虎视冀州日，官渡未战犹瓦全。穹窿百尺用侦敌，吸尽兵气归陶甄。相传夜深发光怪，异香腾作龙蜿蜒。野火烧残败苔渍，争墩一例言詹詹。否则陈因太仓粟，鸠工适值浮瓜年。区区胡椒且八百，况乃瓴甋崇观瞻。五官中郎敬爱客，想见射雉同游畋。哀来乐往感丝竹，金碧鳞鳞辉画檐。不知何时琢为砚，残膏一滴江湖沾。宜城驿入昌黎记，景山赠赖欧公传。世间古物等飘瓦，获之奚翅真珠船。呜呼！人生安得如汝坚，背有汉隶神宛然。缁布纹深尾则断，亦犹割据留山川。袁家父子固豚犬，曹家兄弟终猜嫌。流连香履有深意，木妖早兆漳河堧。知君好古自一癖，岂以人废相针砭。魏三祖集君所弆，曩者汉上遭师熸。呜呼！一得一失皆前缘，非此那伴君家毡。会看涤笔记神砚，压到寿贵公侯砖。","dynasty":"清代","title":"笈甫藏有袁候台瓦研属作长歌纪之"}
{"author":"龚自珍","content":"浩荡离愁白日斜，吟鞭东指即天涯。落红不是无情物，化作春泥更护花。","dynasty":"清代","tags":"古诗三百首，初中古诗，叙事，抒情，爱国，抱负，早教古诗100首","title":"己亥杂诗·其五"}
{"author":"龚自珍","content":"九州生气恃风雷，万马齐喑究可哀。我劝天公重抖擞，不拘一格降人才。","dynasty":"清代","tags":"古诗三百首，小学古诗，励志，早教古诗100首","title":"己亥杂诗·其二百二十"}
{"author":"龚自珍","content":"　　江宁之龙蟠，苏州之邓尉，杭州之西溪，皆产梅。或曰：“梅以曲为美，直则无姿；以欹为美，正则无景；以疏为美，密则无态。”固也。此文人画士，心知其意，未可明诏大号以绳天下之梅也；又不可以使天下之民斫直，删密，锄正，以夭梅病梅为业以求钱也。梅之欹之疏之曲，又非蠢蠢求钱之民能以其智力为也。有以文人画士孤癖之隐明告鬻梅者，斫其正，养其旁条，删其密，夭其稚枝，锄其直，遏其生气，以求重价，而江浙之梅皆病。文人画士之祸之烈至此哉！　　予购三百盆，皆病者，无一完者。既泣之三日，乃誓疗之：纵之顺之，毁其盆，悉埋于地，解其棕缚；以五年为期，必复之全之。予本非文人画士，甘受诟厉，辟病梅之馆以贮之。　　呜呼！安得使予多暇日，又多闲田，以广贮江宁、杭州、苏州之病梅，穷予生之光阴以疗梅也哉！","dynasty":"清代","tags":"高中文言文，哲理，咏物，寓人","title":"病梅馆记"}
{"author":"龚自珍","content":"绝域从军计惘然，东南幽恨满词笺。一箫一剑平生意，负尽狂名十五年。","dynasty":"清代","tags":"爱国，励志","title":"漫感"}
{"author":"龚自珍","content":"其八太行一脉走蝹蜿，莽莽畿西虎气蹲。送我摇鞭竟东去，此山不语看中原。其八十三只筹一缆十夫多，细算千艘渡此河。我亦曾穈太仓粟，夜闻邪许泪滂沱！（五月十二日抵淮埔作）其八十七故人横海拜将军，侧立南天未蕆勋。我有阴符三百字，蜡丸难寄惜雄文。其一百三十陶潜酷似卧龙豪，万古浔阳松菊高；莫信诗人竟平淡，二分梁甫一分骚。","dynasty":"清代","tags":"抒情","title":"己亥杂诗（三百十五首选四）"}
{"author":"龚自珍","content":"金粉东南十五州，万重恩怨属名流。牢盆狎客操全算，团扇才人踞上游。避席畏闻文字狱，著书都为稻粱谋。田横五百人安在，难道归来尽列侯？","dynasty":"清代","tags":"古诗三百首，咏史，讽刺","title":"咏史"}
{"author":"龚自珍","content":"春夜伤心坐画屏，不如放眼入青冥。一山突起丘陵妒，万籁无言帝座灵。塞上似腾奇女气，江东久殒少微星。从来不蓄湘累问，唤出嫦娥诗与听。沉沉心事北南东，一睨人材海内空。壮岁始参周史席，髫年惜堕晋贤风。功高拜将成仙外，才尽回肠荡气中。万一禅关砉然破，美人如玉剑如虹。","dynasty":"清代","tags":"组诗，哀怨","title":"夜坐二首"}
{"author":"龚自珍","content":"偶检丛纸中，得花瓣一包，纸背细书辛幼安“更能消几番风雨”一阕，乃是京师悯忠寺海棠花，戊辰暮春所戏为也，泫然得句。人天无据，被侬留得香魂住。如梦如烟，枝上花开又十年！十年千里，风痕雨点斓斑里。莫怪怜他，身世依然是落花。","dynasty":"清代","tags":"婉约，咏物，落花，抒怀","title":"减字木兰花·偶检丛纸中"}
{"author":"龚自珍","content":"好梦最难留，吹过仙洲。寻思依样到心头。去也无踪寻也惯，一桁红楼。中有话绸缪，灯火帘钩。是仙是幻是温柔。独自凄凉还自遣，自制离愁。","dynasty":"清代","tags":"婉约，记梦","title":"浪淘沙·写梦"}
{"author":"龚自珍","content":"九边烂数等雕虫，远志真看小草同。枉说健儿身在手，青灯夜雪阻山东。","dynasty":"清代","title":"远志"}
{"author":"龚自珍","content":"昙誓天人度有情，上元旌节过双成。西池酒罢龙娇语，东海潮来月怒明。梵史竣编增楮寿，花神宣敕赦词精。不知半夜归环佩，问是崆峒第几声。","dynasty":"清代","title":"梦得“东海潮来月怒明”之句，醒，足成一诗其一"}
{"author":"龚自珍","content":"河灯驿鼓满天霜，小梦温黁乱客肠。夜久罗帱梅弄影，春寒银铫药生香。慈闱病减书频寄，稚子功闲日渐长。欲取离愁暂抛却，奈君针线在衣裳。","dynasty":"清代","title":"驿鼓三首其一"}
{"author":"龚自珍","content":"钗满高楼灯满城，风花未免态纵横。长途借此销英气，侧调安能犯正声。绿鬓人嗤愁太早，黄金客怒散无名。吾生万事劳心意，嫁得狂奴孽已成。","dynasty":"清代","title":"驿鼓三首其二"}
{"author":"龚自珍","content":"书来恳款见君贤，我欲收狂渐向禅。早被家常磨慧骨，莫因心病损华年。花看天上祈庸福，月堕怀中听幻缘。一卷金经香一炷，忏君自忏法无边。","dynasty":"清代","title":"驿鼓三首其三"}
{"author":"龚自珍","content":"尽道相逢日苦短，山南山北秋方腴。儿童敢笑诗名贱，元气终须老辈扶。四海典彝既旁达，两山金石谁先储。影形各各照秋水，渣滓全空一世无。","dynasty":"清代","title":"赵晋斋魏、顾千里广圻、钮非石树玉、吴南芗文徵、江铁君沅，同集虎邱秋宴作"}
{"author":"龚自珍","content":"风情减后闭闲门，襟尚馀香袖尚温。魔女不知侵戒体，天花容易陨灵根。蘼芜径老春无缝，薏苡谗成泪有痕。多谢诗仙频问讯，中年百事畏重论。","dynasty":"清代","title":"寒夜读归佩珊夫人赠诗，有“删除荩箧闲诗料，湔洗春衫旧泪痕”之语，怃然和之"}
{"author":"龚自珍","content":"宣室今年起故侯，衔兼中外辖黄流。金銮午夜闻乾惕，银汉千寻泻豫州。猿鹤惊心悲皓月，鱼龙得意舞高秋。云梯关外茫茫路，一夜吟魂万里愁。","dynasty":"清代","title":"咏史二首其一"}
{"author":"龚自珍","content":"一样苍生系庙廊，南风愁绝北风狂。羽书颠倒司农印，幕府纵横急就章。奇计定无宾客献，冤氛可顾子孙殃。何年秘客搜诗史，输与山东客话长。","dynasty":"清代","title":"咏史二首其二"}
{"author":"龚自珍","content":"天心将改礼闱徵，养士犹传十四陵。板荡人材科目重，蓁芜文体史家凭。朱衣点过无光气，淡墨堆中有废兴。资格未高沧海换，半为义士半为僧。","dynasty":"清代","title":"吴市得题名录一册，乃明崇祯戊辰科物也，题其尾一律"}
{"author":"龚自珍","content":"不雨怜生草，曾亲撷翠人。林塘三百步，车去竟无尘。","dynasty":"清代","title":"暮雨谣三叠其一"}
{"author":"龚自珍","content":"雨气侵罗袜，泥痕黦画裳。春阴太萧瑟，归费夕炉香。","dynasty":"清代","title":"暮雨谣三叠其二"}
{"author":"龚自珍","content":"想见明镫下，帘衣一桁单。相思无十里，同此凤城寒。","dynasty":"清代","title":"暮雨谣三叠其三"}
{"author":"龚自珍","content":"一天幽怨欲谁谙，词客如云气正酣。我有箫心吹不得，落花风里别江南。","dynasty":"清代","title":"吴山人文徵、沈书记锡东饯之虎邱"}
{"author":"龚自珍","content":"东海潮来月上弦，崆峒抚罢静诸天。西池一宴无消息，替管桃花五百年。","dynasty":"清代","title":"梦得“东海潮来月怒明”之句，醒，足成一诗又成一诗其二"}
{"author":"龚自珍","content":"少小无端爱令名，也无学术误苍生。白云一笑懒如此，忽遇天风吹便行。","dynasty":"清代","title":"杂诗，己卯自春徂夏，在京师作，得十四首其一"}
{"author":"龚自珍","content":"文格渐卑庸福近，不知庸福究何如。常州庄四能怜我，劝我狂删乙丙书。","dynasty":"清代","title":"杂诗，己卯自春徂夏，在京师作，得十四首其二"}
{"author":"龚自珍","content":"情多处处有悲欢，何必沧桑始浩叹。昨过城西晒书地，蠹鱼无数讯平安。","dynasty":"清代","title":"杂诗，己卯自春徂夏，在京师作，得十四首其三"}
{"author":"龚自珍","content":"手种江山千树花，今年负杀武陵霞。梦中自怯才情减，醒又缠绵感岁华。","dynasty":"清代","title":"杂诗，己卯自春徂夏，在京师作，得十四首其四"}
{"author":"龚自珍","content":"庞眉名与段公齐，一脉东原高第题。回首外家书帙散，大儒门祚古难跻。","dynasty":"清代","title":"杂诗，己卯自春徂夏，在京师作，得十四首其五"}
{"author":"龚自珍","content":"昨日相逢刘礼部，高言大句快无加。从君烧尽虫鱼学，甘作东京卖饼家。","dynasty":"清代","title":"杂诗，己卯自春徂夏，在京师作，得十四首其六"}
{"author":"龚自珍","content":"十年提倡受恩身，惨绿年华记忆真。江左名场前辈在，敢将名氏厕陈人。","dynasty":"清代","title":"杂诗，己卯自春徂夏，在京师作，得十四首其七"}
{"author":"龚自珍","content":"偶赋山川行路难，浮名十载避诗坛。贵人相讯劳相护，莫作人间清议看。","dynasty":"清代","title":"杂诗，己卯自春徂夏，在京师作，得十四首其八"}
{"author":"龚自珍","content":"万柳堂前一柳无，词流散尽散樵苏。山东不少升平相，为溯前茅冯益都。","dynasty":"清代","title":"杂诗，己卯自春徂夏，在京师作，得十四首其九"}
{"author":"龚自珍","content":"荷叶粘天玉蝀桥，万重金碧影如潮。功成倘赐移家住，何必湖山理故箫。","dynasty":"清代","title":"杂诗，己卯自春徂夏，在京师作，得十四首其十"}
{"author":"龚自珍","content":"交臂神峰未一登，梦吞丹篆亦何曾。丈夫三十愧前辈，识字游山两不能。","dynasty":"清代","title":"杂诗，己卯自春徂夏，在京师作，得十四首其十一"}
{"author":"龚自珍","content":"楼阁参差未上灯，菰芦深处有人行。凭君且莫登高望，忽忽中原暮霭生。","dynasty":"清代","title":"杂诗，己卯自春徂夏，在京师作，得十四首其十二"}
{"author":"龚自珍","content":"东抹西涂迫半生，中年何故避声名。才流百辈无餐饭，忽动慈悲不与争。","dynasty":"清代","title":"杂诗，己卯自春徂夏，在京师作，得十四首其十三"}
{"author":"龚自珍","content":"欲为平易近人诗，下笔清深不自持。洗尽狂名消尽想，本无一字是吾师。","dynasty":"清代","title":"杂诗，己卯自春徂夏，在京师作，得十四首其十四"}
{"author":"龚自珍","content":"香满吟笺酒满卮，枫桥宾客夜灯时。故家池馆今何许，红蕙花开空染枝。","dynasty":"清代","title":"题红蕙花诗册尾其一"}
{"author":"龚自珍","content":"读罢一时才子句，《骚》香汉艳各精神。十年我恨生差晚，不见风流种蕙人。","dynasty":"清代","title":"题红蕙花诗册尾其二"}
{"author":"龚自珍","content":"歌板无聊舞袖凉，江南词话断人肠。人生合种闲花草，莫遣黄金怨国香。","dynasty":"清代","title":"题红蕙花诗册尾其三"}
{"author":"龚自珍","content":"眼前谁是此花身，寂寞猩红万古春。花有家乡侬替管，五湖添个泛舟人。","dynasty":"清代","title":"题红蕙花诗册尾其四"}
{"author":"龚自珍","content":"鸾吟凤叫下人寰，绝顶题名振笔还。樵客忽传仙墨满，禁中才子昨游山。","dynasty":"清代","title":"张诗舲前辈游西山归索赠三首其一"}
{"author":"龚自珍","content":"去年扈从东巡守，玉佩琼琚大放辞。等是才华不巉削，愿携康乐诵君诗。","dynasty":"清代","title":"张诗舲前辈游西山归索赠三首其二"}
{"author":"龚自珍","content":"畿辅千山互长雄，太行一臂怒趋东。祝君腰脚长如意，吟遍蜿蜒北干龙。","dynasty":"清代","title":"张诗舲前辈游西山归索赠三首其三"}
{"author":"龚自珍","content":"此游好补前游罅，挥手云声浩不闻。两度山灵濡笔记，钱塘君访洞庭君。","dynasty":"清代","title":"此游其一"}
{"author":"龚自珍","content":"春灯如雪浸兰舟，不载江南半点愁。谁信寻春此狂客，一茶一偈过扬州。","dynasty":"清代","title":"过扬州"}
{"author":"龚自珍","content":"春梦撩天笔一枝，梦中伤骨醒难支。今年烧梦先烧笔，检点青天白昼诗。","dynasty":"清代","title":"客春，住京师之丞相胡衕，有丞相胡衕春梦诗二十绝句。春又深矣，因烧此作，而奠以一绝句"}
{"author":"龚自珍","content":"潞水滔滔南向流，家书重叠附征邮。行人临发长亭晚，更折梨花寄暮愁。","dynasty":"清代","title":"春晚送客"}
{"author":"龚自珍","content":"昆山寂寂弇山寒，玉佩琼琚过眼看。一事飞腾羡前辈，升平时世读书官。","dynasty":"清代","title":"偶感"}
{"author":"龚自珍","content":"南山跸路丙申开，庚子诗碑锁绿苔。曾是纯皇亲幸地，野僧还盼大行来。","dynasty":"清代","title":"题虎跑寺"}
{"author":"龚自珍","content":"红泥亭倒客来稀，钟磬沉沉出翠微。无分安禅翻破戒，盗他常住一花归。","dynasty":"清代","title":"杭州龙井寺"}
{"author":"龚自珍","content":"白日西倾共九州，东南词客愀然愁。沈生飘荡庄生废，笑比陈王丧应、刘。","dynasty":"清代","title":"怀沈五锡东、庄四绶甲"}
{"author":"龚自珍","content":"昨夜江潮平未平，篷窗有客感三生。药炉卧听浑如沸，不似墙东钗钏声。","dynasty":"清代","title":"昨夜二首其一"}
{"author":"龚自珍","content":"种花都是种愁根，没个花枝又断魂。新学甚深微妙法，看花看影不留痕。","dynasty":"清代","title":"昨夜二首其二"}
{"author":"龚自珍","content":"安香舞罢杜兰催，水瑟冰敖各费才。别有伤心听不得，珠帘一曲《紫云回》。","dynasty":"清代","title":"紫云回三叠其一"}
{"author":"龚自珍","content":"神仙眷属几生修，小妹承恩阿姊愁。宫扇已遮帘已下，痴心还伫殿东头。","dynasty":"清代","title":"紫云回三叠其二"}
{"author":"龚自珍","content":"上清丹箓姓名讹，好梦留仙夜夜多。争似芳魂惊觉早，天鸡不曙渡银河。","dynasty":"清代","title":"紫云回三叠其三"}
{"author":"龚自珍","content":"毗陵十客献清文，五百狻猊屡送君。从此周郎闭门卧，落花三月断知闻。","dynasty":"清代","title":"赠伯恬"}
{"author":"龚自珍","content":"红豆生苗春水波，齐梁人老奈愁何。逢君只合千场醉，莫恨今生去日多。","dynasty":"清代","title":"广陵舟中为伯恬书扇"}
{"author":"龚自珍","content":"三策天人礼数殊，公孙相业果何如。可怜秋雨文园客，身是赀郎有谏书。","dynasty":"清代","title":"读公孙弘传"}
{"author":"龚自珍","content":"八极曾陪穆满游，白云往事使人愁。最怜汗血名成后，老踞残刍立仗头。","dynasty":"清代","title":"马"}
{"author":"龚自珍","content":"我昨青鸾背上行，美人规劝听分明。不须文字传言语，玉想琼思过一生。","dynasty":"清代","title":"铁君惠书，有“玉想琼思”之语，衍成一诗答之"}
{"author":"龚自珍","content":"著书何似观心贤，不奈卮言夜涌泉。百卷书成南渡后，先生续集再编年。","dynasty":"清代","title":"己亥杂诗其一"}
{"author":"龚自珍","content":"祖父头衔旧颎光，祠曹我亦试为郎。君恩够向渔樵说，篆墓何须百字长。","dynasty":"清代","title":"己亥杂诗其十一"}
{"author":"龚自珍","content":"满拟新桑遍冀州，重来不见绿云稠。书生挟策成何济？付与维南织女愁。","dynasty":"清代","title":"己亥杂诗其二十一"}
{"author":"龚自珍","content":"车中三观夕惕若，七岁灵文电熠若。忏摩重起耳提若，三普贯珠累累若。","dynasty":"清代","title":"己亥杂诗其二十二"}
{"author":"龚自珍","content":"三十年华四牡騑，每谈宦辙壮怀飞。樽前第一倾心听，兕甲楼船海外归。","dynasty":"清代","title":"己亥杂诗其三十七"}
{"author":"龚自珍","content":"霜毫掷罢倚天寒，任作淋漓淡墨看。何敢自矜医国手，药方只贩古时丹。","dynasty":"清代","title":"己亥杂诗其四十四"}
{"author":"龚自珍","content":"客星烂烂照天潢，许署头衔著作郎。翠墨未乾仙字蚀，云烟半榻掖门旁。","dynasty":"清代","title":"己亥杂诗其五十一"}
{"author":"龚自珍","content":"半生中外小回翔，樗丑翻成恋太阳。挥手唐朝八司马，头衔老署退锋郎。","dynasty":"清代","title":"己亥杂诗其五十三"}
{"author":"龚自珍","content":"端门受命有云礽，一脉微言我敬承。宿草敢祧刘礼部，东南绝学在毗陵。","dynasty":"清代","title":"己亥杂诗其五十九"}
{"author":"龚自珍","content":"狂禅辟尽礼天台，掉臂琉璃屏上回。不是瓶笙花影夕，鸠摩枉译此经来。","dynasty":"清代","title":"己亥杂诗其七十八"}
{"author":"龚自珍","content":"鬼灯队队散秋萤，落魄参军泪眼荧。何不专城花县去？春眠寒食未曾醒。","dynasty":"清代","title":"己亥杂诗其八十六"}
{"author":"龚自珍","content":"大宙东南久寂寥，甄陀罗出一枝箫。箫声容与渡淮去，淮上魂须七日招。","dynasty":"清代","title":"己亥杂诗其九十五"}
{"author":"龚自珍","content":"一言恩重降云霄，尘劫成尘感不销。未免初禅怯花影，梦回持偈谢灵箫。","dynasty":"清代","title":"己亥杂诗其九十八"}
{"author":"龚自珍","content":"诗人瓶水与谟觞，郁怒清深两擅场。如此高才胜高第，头衔追赠薄三唐。","dynasty":"清代","title":"己亥杂诗其一一四"}
{"author":"龚自珍","content":"中年才子耽丝竹，俭岁高人厌薜萝。两种情怀俱可谅，阳秋贬笔未宜多。","dynasty":"清代","title":"己亥杂诗其一一六"}
{"author":"龚自珍","content":"麟趾袅蹄式可寻，何须番舶献其琛？汉家平淮书难续，且仿齐梁铸饼金。","dynasty":"清代","title":"己亥杂诗其一一八"}
{"author":"龚自珍","content":"六朝古黛梦中横，无福秦淮放棹行。想见钟山两才子，词锋落月互纵横。","dynasty":"清代","title":"己亥杂诗其一二二"}
{"author":"龚自珍","content":"九州生气恃风雷，万马齐喑究可哀。我劝天公重抖擞，不拘一格降人才。","dynasty":"清代","title":"己亥杂诗其一二五"}
{"author":"龚自珍","content":"黄河女直徙南东，我道神功胜禹功。安用迂儒谈故道，犁然天地划民风。","dynasty":"清代","title":"己亥杂诗其一二八"}
{"author":"龚自珍","content":"陶潜诗喜说荆轲，想见停云发浩歌。吟到恩雠心事涌，江湖侠骨恐无多。","dynasty":"清代","title":"己亥杂诗其一二九"}
{"author":"龚自珍","content":"陶潜酷似卧龙豪，万古浔阳松菊高。莫信诗人竟平淡，二分梁甫一分骚。","dynasty":"清代","title":"己亥杂诗其一三○"}
{"author":"龚自珍","content":"江左晨星一炬存，鱼龙光怪百千吞。迢迢望气中原夜，又有湛卢剑倚门。","dynasty":"清代","title":"己亥杂诗其一三二"}
{"author":"龚自珍","content":"玉立长身宋广文，长州重到忽思君。遥怜屈贾英灵地，朴学奇才张一军。","dynasty":"清代","title":"己亥杂诗其一三九"}
{"author":"龚自珍","content":"有明像法披猖后，荷担如来两尊宿。龙树马鸣齐现身，我闻大地狮子吼。","dynasty":"清代","title":"己亥杂诗其一四六"}
{"author":"龚自珍","content":"道场馣馤雨花天，长水宗风在目前。一任拣机参活句，莫将文字换狂禅。","dynasty":"清代","title":"己亥杂诗其一四七"}
{"author":"龚自珍","content":"只将愧汗湿莱衣，悔极堂堂岁月违。世事沧桑心事定，此生一跌莫全非。","dynasty":"清代","title":"己亥杂诗其一四九"}
{"author":"龚自珍","content":"高秋那得吴虹生，乘轺西子湖边行。一丘一壑我前导，重话东华送我情。","dynasty":"清代","title":"己亥杂诗其一五四"}
{"author":"龚自珍","content":"醰醰诸老惬瞻依，父齿随行亦未稀。各有清名闻海内，春来各自典朝衣。","dynasty":"清代","title":"己亥杂诗其一六四"}
{"author":"龚自珍","content":"昼梦亚驼告有意，明年三月猰貐死。大神羹枭殄枭子，焚香敬告少昊氏。","dynasty":"清代","title":"己亥杂诗其一七二"}
{"author":"龚自珍","content":"碧涧重来荐一毛，杉楠喜比往时高。故人地下仍相护，驱逐狐狸赖尔曹。","dynasty":"清代","title":"己亥杂诗其一七三"}
{"author":"龚自珍","content":"琼林何不积缗泉，物自低昂人自便。我与徐公筹到此，朱提山竭亦无权。","dynasty":"清代","title":"己亥杂诗其一七五"}
{"author":"龚自珍","content":"惠逆同门复同薮，谋臧不臧视朋友。我兹怦然谋乃心，君已砉然脱诸口。","dynasty":"清代","title":"己亥杂诗其一八一"}
{"author":"龚自珍","content":"一十三度溪花红，一百八下西溪钟。卿家沧桑卿命短，渠侬不关关我侬。","dynasty":"清代","title":"己亥杂诗其一九六"}
{"author":"龚自珍","content":"一百八下西溪钟，一十三度溪花红。是恩是怨无性相，冥祥记里魂朦胧。","dynasty":"清代","title":"己亥杂诗其一九七"}
{"author":"龚自珍","content":"野东修竹欲连天，苦费西邻买笋钱。此是商鞅垦土令，不同凿空误开边。","dynasty":"清代","title":"己亥杂诗其一九九"}
{"author":"龚自珍","content":"此是春秋据乱作，升平太平视松竹。何以功成文致之？携箫飞上羽陵阁。","dynasty":"清代","title":"己亥杂诗其二○一"}
{"author":"龚自珍","content":"君家先茔邓尉侧，佳木生之杂绀碧。不看人间顷刻花，他年管领风云色。","dynasty":"清代","title":"己亥杂诗其二○三"}
{"author":"龚自珍","content":"可惜南天无此花，腰身略似海棠斜。难忘槐市街南宅，小疏群芳稿一车。","dynasty":"清代","title":"己亥杂诗其二○四"}
{"author":"龚自珍","content":"可惜南天无此花，丽情还比牡丹奢。难忘西掖归来早，赠与妆台满镜霞。","dynasty":"清代","title":"己亥杂诗其二○五"}
{"author":"龚自珍","content":"缱绻依人慧有馀，长安俊物最推渠。故侯门第歌钟歇，犹办晨餐二寸鱼。","dynasty":"清代","title":"己亥杂诗其二一○"}
{"author":"龚自珍","content":"瑰癖消沉结习虚，一篇典宝古文无。金灯出土苔花碧，又照徐陵读汉书。","dynasty":"清代","title":"己亥杂诗其二一六"}
{"author":"龚自珍","content":"秋光媚客似春光，重九尊前草树香。可记前年宝藏寺，西山暮雨怨吴郎。","dynasty":"清代","title":"己亥杂诗其二二二"}
{"author":"龚自珍","content":"复墅拓墅祈墅了，吾将北矣乃图南。无妻怕学林逋独，有子肯为王霸惭？","dynasty":"清代","title":"己亥杂诗其二二八"}
{"author":"龚自珍","content":"九流触手绪纵横，极动当筵炳烛情。若使鲁戈真在手，斜阳只乞照书城。","dynasty":"清代","title":"己亥杂诗其二三一"}
{"author":"龚自珍","content":"濯罢鲛绡镜槛凉，无端重试午时妆。新诗急记消魂事，分与胭脂一掬汤。","dynasty":"清代","title":"己亥杂诗其二四○"}
{"author":"龚自珍","content":"谁肯甘心薄倖名，南舣北驾怨三生。劳人只有空王谅，那向如花辨得明？","dynasty":"清代","title":"己亥杂诗其二四二"}
{"author":"龚自珍","content":"怕听花间惜别辞，伪留片语订来期。秦邮驿近江潮远，是剔银灯诅我时。","dynasty":"清代","title":"己亥杂诗其二四三"}
{"author":"龚自珍","content":"我又南行矣！笑今年、鸾飘凤泊，情怀何似？纵使文章惊海内，纸上苍生而已。似春水、干卿何事？暮雨忽来鸿雁杳，莽关山、一派秋声里。催客去，去如水。华年心绪从头理，也何聊、看潮走马，广陵吴市。愿得黄金三百万，交尽美人名士。更结尽、燕邯侠子。来岁长安春事早，劝杏花、断莫相思死。木叶怨，罢论起。","dynasty":"清代","tags":"秋天，写景，感叹，命运","title":"金缕曲·癸酉秋出都述怀有赋"}
{"author":"龚自珍","content":"西郊落花天下奇，古人但赋伤春诗。西郊车马一朝尽，定庵先生沽酒来赏之。先生探春人不觉，先生送春人又嗤。呼朋亦得三四子，出城失色神皆痴。如钱塘潮夜澎湃，如昆阳战晨披靡；如八万四千天女洗脸罢，齐向此地倾胭脂。奇龙怪凤爱漂泊，琴高之鲤何反欲上天为？玉皇宫中空若洗，三十六界无一青蛾眉。又如先生平生之忧患，恍惚怪诞百出无穷期。先生读书尽三藏，最喜维摩卷里多清词。又闻净土落花深四寸，瞑目观赏尤神驰。西方净国未可到，下笔绮语何漓漓！安得树有不尽之花更雨新好者，三百六十日长是落花时。","dynasty":"清代","tags":"写花，写景，赞美","title":"西郊落花歌"}
{"author":"龚自珍","content":"黄金华发两飘萧，六九童心尚未消。叱起海红帘底月，四厢花影怒于潮。","dynasty":"清代","title":"梦中作四绝句（之二）"}
{"author":"龚自珍","content":"其一秋心如海复如潮，但有秋魂不可招。漠漠郁金香在臂，亭亭古玉佩当腰。气寒西北何人剑，声满东南几处箫。斗大明星烂无数，长天一月坠林梢。其二忽筮一官来阙下，众中俯仰不材身。新知触眼春云过，老辈填胸夜雨沦。天问有灵难置对，阴符无效勿虚陈。晓来客籍差夸富，无数湘南剑外民。其三我所思兮在何所，胸中灵气欲成云。槎通碧汉无多路，土蚀寒花又此坟。某水某山埋姓氏，一钗一佩断知闻。起看历历楼台外，窈窕秋星或是君。","dynasty":"清代","title":"秋心三首"}
{"author":"龚自珍","content":"紫黯红愁无绪，日暮春归甚处？春更不回头，撇下一天浓絮。春住!春住!黦了人家庭宇。","dynasty":"清代","tags":"婉约，惜春","title":"如梦令·紫黯红愁无绪"}
{"author":"龚自珍","content":"壬申夏泛舟西湖，述怀有赋，时予别杭州盖十年矣天风吹我，堕湖山一角，果然清丽。曾是东华生小客，回首苍茫无际。屠狗功名，雕龙文卷，岂是平生意？乡亲苏小，定应笑我非计。才见一抹斜阳，半堤香草，顿惹清愁起。罗袜音尘何处觅，渺渺予怀孤寄。怨去吹箫，狂来说剑，两样销魂味。两般春梦，橹声荡入云水。","dynasty":"清代","tags":"豪放，写景，抒怀","title":"湘月·天风吹我"}
{"author":"龚自珍","content":"沉思十五年中事，才也纵横，泪也纵横，双负箫心与剑名。春来没个关心梦，自忏飘零，不信飘零，请看床头金字经。","dynasty":"清代","tags":"回忆，人生，壮志未酬，感慨","title":"丑奴儿令·沉思十五年中事"}
{"author":"龚自珍","content":"佛言劫火遇皆销，何物千年怒若潮。经济文章磨白昼，幽光狂慧复中宵。来何汹涌须挥剑，去尚缠绵可付箫。心药心灵总心病，寓言决欲就灯烧。","dynasty":"清代","title":"又忏心一首"}
{"author":"龚自珍","content":"一帽红尘，行来韦杜人家北。满城风色，漠漠楼台隔。目送飞鸿，景入长天灭。关山绝，乱云千叠，江北江南雪。","dynasty":"清代","tags":"写景，抒情，思乡","title":"点绛唇·十月二日马上作"}
{"author":"龚自珍","content":"壬申夏泛舟西湖，述怀有赋，时予别杭州盖十年矣天风吹我，堕湖山一角，果然清丽。曾是东华生小客，回首苍茫无际。屠狗功名，雕龙文卷，岂是平生意？乡亲苏小，定应笑我非计。才见一抹斜阳，半堤香草，顿惹清愁起。罗袜音尘何处觅，渺渺予怀孤寄。怨去吹箫，狂来说剑，两样销魂味。两般春梦，橹声荡入云水。","dynasty":"清代","tags":"述志，抒怀，壮志未酬","title":"湘月·天风吹我"}
{"author":"龚自珍","content":"何须宴罢始留髡，绛蜡床前款一尊。姊妹隔花催送客，尚拈罗带不开门。","dynasty":"清代","title":"己亥杂诗其二四九"}
{"author":"龚自珍","content":"风云材略已消磨，甘隶妆台伺眼波。为恐刘郎英气尽，卷帘梳洗望黄河。","dynasty":"清代","title":"己亥杂诗其二五二"}
{"author":"龚自珍","content":"眉痕英绝语谡谡，指挥小婢带韬略。幸汝生逢清晏时，不然剑底桃花落。","dynasty":"清代","title":"己亥杂诗其二五四"}
{"author":"龚自珍","content":"道韫谈锋不落诠，耳根何福受清圆？自知语乏烟霞气，枉负才名三十年。","dynasty":"清代","title":"己亥杂诗其二六三"}
{"author":"龚自珍","content":"美人捭阖计频仍，我佩阴符亦可凭。绾就同心坚俟汝，羽陵山下是西陵。","dynasty":"清代","title":"己亥杂诗其二六九"}
{"author":"龚自珍","content":"金釭花烬月如烟，空损秋闺一夜眠。报道妆成来送我，避卿先上木兰船。","dynasty":"清代","title":"己亥杂诗其二七一"}
{"author":"龚自珍","content":"客心今雨昵旧雨，江痕早潮收暮潮。新欢且问黄婆渡，影事休提白傅桥。","dynasty":"清代","title":"己亥杂诗其二七七"}
{"author":"龚自珍","content":"此身已作在山泉，涓滴无由补大川。急报东方两星使，灵山吐溜为粮船。","dynasty":"清代","title":"己亥杂诗其二七九"}
{"author":"龚自珍","content":"少为贱士抱弗宣，壮为祠曹默益坚。议则不敢腰膝在，庑下一揖中夷然。","dynasty":"清代","title":"己亥杂诗其二八二"}
{"author":"龚自珍","content":"曩将奄宅證淹中，肃肃微言謦欬逢。肯拓同文门畔石，古心突过汉朝松。","dynasty":"清代","title":"己亥杂诗其二八三"}
{"author":"龚自珍","content":"万柳堂前一柳无，词流散尽散樵苏。山东不少升平相，为溯前茅冯益都。","dynasty":"清代","title":"杂诗，己卯自春徂夏，在京师作，得十四首其九"}
{"author":"龚自珍","content":"蚤年撄心疾，诗境无人知。幽想杂奇悟，灵香何郁伊。忽然适康庄，吟此天日光。五岳走骄鬼，万马朝龙王。不遇善知识，安知因地孽。戒诗当有诗，如偈亦如喝。","dynasty":"清代","title":"戒诗五首其一"}
{"author":"龚自珍","content":"任丘马首有筝琶，偶落吟鞭便驻车。北望觚稜南望雁，七行狂草达京师。","dynasty":"清代","title":"已亥杂诗299"}
{"author":"龚自珍","content":"六义亲闻鲤对时，及身删定答亲慈。剗除风雪关山句，归到高堂好背诗。","dynasty":"清代","title":"已亥杂诗308"}
{"author":"龚自珍","content":"过百由旬烟水长，释迦老子怨津梁。声闻闭眼三千劫，悔慕人天大法王。","dynasty":"清代","title":"已亥杂诗90"}
{"author":"龚自珍","content":"垂杨近远。玉鞚行来缓。三里春风韦曲岸。目断那人庭院。驻鞭独自思惟。撩人历乱花飞。日暮春心怊怅，可能纫佩同归。","dynasty":"清代","title":"清平乐"}
{"author":"龚自珍","content":"之美一人，乐亦过人，哀亦过人。月生于堂，匪月之精光，睇视之光。美人沈沈，山川满心。落月逝矣，如之何勿思矣。美人沈沈，山川满心。吁嗟幽离，无人可思。","dynasty":"清代","title":"琴歌"}
{"author":"龚自珍","content":"山溶溶。水溶溶。如梦如烟一万重。谁期觉后逢。恨应同。誓应同。同礼心经同听钟。忏愁休更慵。","dynasty":"清代","title":"长相思二首其一"}
{"author":"龚自珍","content":"玉立长身宋广文，常州重到忽思君。遥怜屈贾英灵地，朴学奇才张一军。","dynasty":"清代","title":"已亥杂诗139"}
{"author":"龚自珍","content":"当筵问古月。谁向其间起宫阙。风马云车历历。见桂葆、乍迎娇如雪。遥空闻说。说夜来、天袂凉绝。惊鸿起，素衣二八，舞罢老蟾泣。飘忽。长风吹急。竟天上、人间了隔。仙声一半记得。汉武秦皇，有路难觅。开元庆佳节。算合乐、图中应识。尊前祝，千秋万岁，不须有离别。","dynasty":"清代","title":"霓裳中序第一霓裳羽衣之曲今不传，戏补之"}
{"author":"龚自珍","content":"家有凌云百尺条，风烟陪护渐岧嶤。生儿只识秦碑字，脆弱芝兰笑六朝。","dynasty":"清代","title":"已亥杂诗289"}
{"author":"龚自珍","content":"不容儿辈妄谈兵，镇物何妨一矫情。别有狂言谢时望：东山妓即是苍生。","dynasty":"清代","title":"已亥杂诗126"}
{"author":"龚自珍","content":"一百八下西溪钟，一十三度溪花红。是恩是怨无性相，冥祥记里魂朦胧。","dynasty":"清代","title":"己亥杂诗其一九七"}
{"author":"龚自珍","content":"陶潜诗喜说荆轲，想见停云发浩歌。吟到恩仇心事涌，江湖侠骨恐无多。","dynasty":"清代","title":"已亥杂诗129"}
{"author":"龚自珍","content":"宣室今年起故侯，衔兼中外辖黄流。金銮午夜闻乾惕，银汉千寻泻豫州。猿鹤惊心悲皓月，鱼龙得意舞高秋。云梯关外茫茫路，一夜吟魂万里愁。","dynasty":"清代","title":"咏史二首其一"}
{"author":"龚自珍","content":"怕听花间惜别辞，伪留片语订来期。秦邮驿近江潮远，是剔银灯诅我时。","dynasty":"清代","title":"己亥杂诗其二四三"}
{"author":"龚自珍","content":"眉痕英绝语谡谡，指挥小婢带韬略。幸汝生逢清晏时，不然剑底桃花落。","dynasty":"清代","title":"己亥杂诗其二五四"}
{"author":"龚自珍","content":"虽然大器晚年成，卓　全凭弱冠争。多识前言蓄其德，莫抛心力贸才名。","dynasty":"清代","title":"已亥杂诗302"}
{"author":"龚自珍","content":"河灯驿鼓满天霜，小梦温黁乱客肠。夜久罗帱梅弄影，春寒银铫药生香。慈闱病减书频寄，稚子功闲日渐长。欲取离愁暂抛却，奈君针线在衣裳。","dynasty":"清代","title":"驿鼓三首其一"}
{"author":"龚自珍","content":"不是逢人苦誉君，亦狂亦侠亦温文。照人胆似秦时月，送我情如岭上云。","dynasty":"清代","title":"已亥杂诗28"}
{"author":"龚自珍","content":"子云壮岁雕虫感，掷向洪流付太虚。从此不挥闲翰墨，男儿当注壁中书。","dynasty":"清代","title":"已亥杂诗287"}
{"author":"龚自珍","content":"一天幽怨欲谁谙？词客如云气正酣。我有箫心吹不得，落花风里别江南。","dynasty":"清代","title":"吴山人文徵、沈书记钖东饯之虎丘"}
{"author":"龚自珍","content":"画禅有女定清真，合配琳　万轴身。百里畿南风雪路，我来着手竟成春。","dynasty":"清代","title":"已亥杂诗311"}
{"author":"龚自珍","content":"半生中外小回翔，樗丑翻成恋太阳。挥手唐朝八司马，头衔老署退锋郎。","dynasty":"清代","title":"己亥杂诗其五十三"}
{"author":"龚自珍","content":"车中三观夕惕若，七岁灵文电熠若。忏摩重起耳提若，三普贯珠累累若。","dynasty":"清代","title":"己亥杂诗其二十二"}
{"author":"龚自珍","content":"夜思师友泪滂沱，光影犹存急网罗。言行较详官阀略，报恩如此疚心多。","dynasty":"清代","title":"已亥杂诗80"}
{"author":"龚自珍","content":"男儿解读韩愈诗，女儿好读姜夔词。一家倘许圆鸥梦，昼课男儿夜女儿。","dynasty":"清代","title":"已亥杂诗214"}
{"author":"龚自珍","content":"雨气侵罗袜，泥痕黦画裳。春阴太萧瑟，归费夕炉香。","dynasty":"清代","title":"暮雨谣三叠其二"}
{"author":"龚自珍","content":"双飞去未能，月浸衣裳湿。秋焉静念之，劳生几时歇。劳者本庸流，事事乏定识。朴愚伤于家，放诞忌于国。皇天误矜宠，付汝忧患物。再拜何敢当，藉以战道力。何期闺闱中，亦荷天眷别。多难淬心光，黾勉共一室。忧患吾故物，明月吾故人。可隐不偕隐，有如月一轮。心迹如此清，容光如此新。我读先秦书，莱子有逸妻。闺房以逸传，此名蹈者希。勿慕厥名高，我知厥心悲。定多不传事，子孙无由知。岂但无由知，知之反涟洏。羞登中垒传，耻勒度尚碑。一逸虑患难，所全浩无涯。一逸谢万古，冥冥不可追。示君读书法，君慧肯三思。","dynasty":"清代","title":"寒月吟其二"}
{"author":"龚自珍","content":"眼前谁是此花身，寂寞猩红万古春。花有家乡侬替管，五湖添个泛舟人。","dynasty":"清代","title":"题红蕙花诗册尾其四"}
{"author":"龚自珍","content":"钱塘词伯春怀动。正献罢，长杨颂。门外缁尘飞玉鞚。长条冶叶，明窗画出，西子湖边梦。三生清怨凭谁送。悔向灵和殿前种。头白沈郎官供奉。要添几笔，濛濛飞絮，漠漠春芜重。","dynasty":"清代","title":"青玉案"}
{"author":"龚自珍","content":"我又南行矣。笑今年、鸾飘凤泊，情怀何似。纵使文章惊海内，纸上苍生而已。似春水、干卿何事。暮雨忽来鸿雁杳，莽关山、一派秋声里。催客去，去如水。华年心绪从头理。也何聊、看潮走马，广陵吴市。愿得黄金三百万，交尽美人名士。更结尽、燕邯侠子。来岁长安春事早，劝杏花、断莫相思死。木叶怨，罢论起。","dynasty":"清代","title":"金缕曲砠酉秋出都述怀有赋"}
{"author":"龚自珍","content":"八极曾陪穆满游，白云往事使人愁。最怜汗血名成后，老踞残刍立仗头。","dynasty":"清代","title":"马"}
{"author":"龚自珍","content":"荷叶粘天玉蝀桥，万重金碧影如潮。功成倘赐移家住，何必湖山理故箫。","dynasty":"清代","title":"杂诗，己卯自春徂夏，在京师作，得十四首其十"}
{"author":"龚自珍","content":"谁肯栽培木一章，黄泥亭子白茅堂。新蒲新柳三年大，便与儿孙作屋梁。","dynasty":"清代","title":"己亥杂诗"}
{"author":"龚自珍","content":"曩向真州订古文，飞龙滂熹折纷纭。经生家法从来异，拓本模糊且饷君。","dynasty":"清代","title":"已亥杂诗167"}
{"author":"龚自珍","content":"一代功令开，一代人材起。虽生云礽朝，实增祖宗美。日开国之留，其言在青史。何代无先君，何时无哲士。煌煌祖宗心，斯人独称旨。天姿若麟凤，宏加以切劘。稽古有遥源，遵王无覂轨。在昔与先民，三称口容止。少壮心力殚，匪但求荣仕。有高千载心，为本朝瑰玮。人或玷功令，功令不任诽。屋漏胎此心，九庙赫在咫。天步其艰哉，光岳钟艰恃。盲气六合来，初日照濛汜。抱此葵藿孤，斯人拙无比。一夫起锄之，万夫孰指使。一夫怒用目，万夫怒用耳。目怒活犹可，耳怒杀我矣。去去亦何求，买山请归尔。不先百年生，难向苍苍理。著书落人间，高名亦难毁。其言明且清，胡由妒神鬼。大药可延年，名山可送死。死生竟何憾，将毋九庙耻。","dynasty":"清代","title":"自春徂秋偶有所触拉杂书之漫不诠次得十五首其九"}
{"author":"龚自珍","content":"唳鹤吟鸾，悄千门万户，夜静尘寰。玉京宫殿杳，怅九霄仙佩，不下云軿。今年小谪，知自何年。消尽炼琼颜。料素娥、今夕无人问，裙袂生寒。定万古、长对晶盘。敛庄严宝相，独坐婵媛。幽怀知有恨，恨玉笙吹彻，彻骨难眠。双成问讯，青女凭肩。瑶华筵宴罢，长风起，吹堕离愁到世间。","dynasty":"清代","title":"忆瑶姬"}
{"author":"龚自珍","content":"历劫如何报佛恩，尘尘文字以为门。遥知法会灵山在，八部天龙礼我言。","dynasty":"清代","title":"已亥杂诗81"}
{"author":"龚自珍","content":"有明像法披猖后，荷担如来两尊宿。龙树马鸣齐现身，我闻大地狮子吼。","dynasty":"清代","title":"己亥杂诗其一四六"}
{"author":"龚自珍","content":"谁边庭院谁边宅。往事谁边，空际层层叠。坐暖一方屏底月。背人蜡影幢幢灭。万种温黁何用觅。枕上逃禅，遣却心头忆。禅战愁心无气力。自家料理回肠直。","dynasty":"清代","title":"凤栖梧"}
{"author":"龚自珍","content":"醰醰诸老惬瞻依，父齿随行亦未稀。各有清名闻海内，春来各自典朝衣。","dynasty":"清代","title":"己亥杂诗其一六四"}
{"author":"龚自珍","content":"少年击剑更吹箫，剑气箫心一例消。谁分苍凉归棹后，万千哀乐集今朝。","dynasty":"清代","title":"已亥杂诗"}
{"author":"龚自珍","content":"问人天何事，最飘渺，最销沈。算第一难言，断无人觉，且自幽寻。香兰一枝凭瘦，问香兰、何苦伴清吟。消受工愁滋味，天长地久愔愔。兰襟。一丸凉月，堕似他心。有梦诉依依，香传袅袅，眉锁深深。故人碧空有约，待归来、天上理天琴。无奈游仙觉后，碧云垂到而今。","dynasty":"清代","title":"木兰花慢"}
{"author":"龚自珍","content":"六朝古黛梦中衡，无福秦淮放棹行。想见钟山两才子，词锋落月互纵横。","dynasty":"清代","title":"已亥杂诗122"}
{"author":"龚自珍","content":"掌故吾能说，雍乾溯以还。禅心辟初地，小幸集汪班。遂进群藩宴，兼怡圣母颜。升平六十载，乃大启三山。","dynasty":"清代","title":"暮春以事诣圆明园趋公既罢因览西郊形胜最后过澄怀园和内直友人春晚退直诗其四"}
{"author":"龚自珍","content":"山溶溶。水溶溶。如梦如烟一万重。谁期觉后逢。恨应同。誓应同。同礼心经同听钟。忏愁休更慵。","dynasty":"清代","title":"长相思二首其一"}
{"author":"龚自珍","content":"料理空山颇费才，文心兼似画家来。矮茶密緻高松独，记取先生亲手栽。","dynasty":"清代","title":"已亥杂诗202"}
{"author":"龚自珍","content":"一脉灵长四叶貂，谈经门祚郁岧嶤。儒林几见传苗裔，此伏高邮冠本朝。","dynasty":"清代","title":"已亥杂诗148"}
{"author":"龚自珍","content":"可惜天南无此花，丽情还比牡丹奢。难忘西掖归来早，赠与妆台满镜霞。","dynasty":"清代","title":"已亥杂诗205"}
{"author":"龚自珍","content":"瑟瑟轻寒，正珠帘晓卷，秋心凄紧。瘦蝶不来，飘零一天宫粉。莫令真个敲残，留傍取、玉妆台近。窥镜。乍无人，一笑平添幽韵。芳讯寄应准。待穿来弱线，似玲珑情分。移凤褥，欹宝枕，露乾香润。秋人梦里相逢，记欲堕、又还黏鬓。醒醒。海棠边、慰他凉靓。","dynasty":"清代","title":"惜秋华輠襔簪"}
{"author":"龚自珍","content":"亦曾橐笔侍銮坡，午夜天风伴玉珂。欲浣春衣仍护惜，乾清门外露痕多。","dynasty":"清代","title":"已亥杂诗6"}
{"author":"龚自珍","content":"祖父头衔旧熲光，祠曹我亦试为郎。君恩够向渔樵说，篆墓何须百字长。","dynasty":"清代","title":"已亥杂诗11"}
{"author":"龚自珍","content":"君家花月笙歌，葛裙那许陪宵燕。啸如鲁柱，才如窦锦，遇如班扇。蓬鬓慵妆，蛾眉怕妒，天寒谁管。算平生已矣，春风一度，恩歇绝，何曾怨。一夕仓皇家变，抱琵琶、倾城都散。雍门琴碎，雀台香烬，西陵墓远。块土争还，芳魂永守，秋燐如电。忆史家、柱叔敖公，千载下，今重见。","dynasty":"清代","title":"水龙吟"}
{"author":"龚自珍","content":"六朝古黛梦中横，无福秦淮放棹行。想见钟山两才子，词锋落月互纵横。","dynasty":"清代","title":"己亥杂诗其一二二"}
{"author":"龚自珍","content":"梨园爨本募谁修，亦是风花一代愁。我替尊前深惋惜，文人珠玉女儿喉。","dynasty":"清代","title":"已亥杂诗103"}
{"author":"龚自珍","content":"韶光不怨匆匆去。只怊怅，年华误。目断游丝情一缕。断桥流水，夕阳飞絮，可是春归路。楼头尽日还凝伫。欲诉闲愁向谁诉。蕙渚花飞天又暮。醒时如醉，醉时如梦，梦也何曾作。","dynasty":"清代","title":"青玉案"}
{"author":"龚自珍","content":"任丘马首有筝琶，偶落吟鞭便驻车。北望觚稜南望雁，七行狂草达京师。","dynasty":"清代","title":"已亥杂诗299"}
{"author":"龚自珍","content":"天风吹我，堕湖山一角，果然清丽。曾是东华生小客，回首苍茫无际。屠狗功名，雕龙文卷，岂是平生意。乡亲苏小，定应笑我非计。才见一抹斜阳，半堤芳草，顿惹清愁起。罗袜音尘何处觅，渺渺予怀孤寄。怨去吹箫，狂来说剑，两样消魂味。两般春梦，舻声荡入云水。","dynasty":"清代","title":"湘月"}
{"author":"龚自珍","content":"我住秣陵西。西鸟秋啼。也无墨客对挥犀。何处寻秋何处醉，小妹青溪。寒菜两三畦。花不成畦。折归灯下伴凄迷。忽忆青门人缟袂，淡墨曾题。","dynasty":"清代","title":"卖花声"}
{"author":"龚自珍","content":"一帽红尘，行来韦杜人家北。满城风色，漠漠楼台隔。目送飞鸿，景入长天灭。关山绝，乱云千叠，江北江南雪。","dynasty":"清代","tags":"写景，抒情，思乡","title":"点绛唇·十月二日马上作"}
{"author":"龚自珍","content":"五十一人忽少三，我闻陨涕江之南。箧中都有旧墨迹，从此袭以玫瑰函。","dynasty":"清代","title":"已亥杂诗134"}
{"author":"龚自珍","content":"一百八下西溪钟，一十三度溪花红。是恩是怨无性相，冥祥记里魂朦胧。","dynasty":"清代","title":"已亥杂诗"}
{"author":"龚自珍","content":"卿筹烂熟我筹之，我有忠言质幻师。观理自难观势易，弹丸垒到十枚时。","dynasty":"清代","title":"已亥杂诗19"}
{"author":"龚自珍","content":"风云才略已消磨，甘隶妆台伺眼波。为恐刘郎英气尽，卷帘梳洗望黄河。","dynasty":"清代","title":"已亥杂诗252"}
{"author":"龚自珍","content":"今日闲愁为洞庭，茶花凝想吐芳馨。山人生死无消息，梦断查湾一角青。","dynasty":"清代","title":"已亥杂诗138"}
{"author":"龚自珍","content":"北方学者君第一，江左所闻君毕闻。土厚水深词气重，烦君他日定吾文。","dynasty":"清代","title":"已亥杂诗40"}
{"author":"龚自珍","content":"去时栀子压犀簪，次第寒花掐到今。谁分江湖摇落后，小屏红烛话冬心。","dynasty":"清代","title":"已亥杂诗250"}
{"author":"龚自珍","content":"铁师讲经门径仄，铁诗念佛颇得力。似师毕竟胜狂禅，师今遟我莲花国。","dynasty":"清代","title":"已亥杂诗141"}
{"author":"龚自珍","content":"少年击剑更吹箫，剑气箫心一例消。谁分苍凉归棹后，万千哀乐集今朝。","dynasty":"清代","title":"已亥杂诗"}
{"author":"龚自珍","content":"九边烂熟等雕虫，远志真看小草同。枉说健儿身手在，青灯夜雪阻山东。","dynasty":"清代","title":"已亥杂诗298"}
{"author":"龚自珍","content":"读罢一时才子句，《骚》香汉艳各精神。十年我恨生差晚，不见风流种蕙人。","dynasty":"清代","title":"题红蕙花诗册尾其二"}
{"author":"龚自珍","content":"浙东虽秀太轻孱，北地雄奇或犷顽。踏遍中华窥两戎，无双毕竟是家山。","dynasty":"清代","title":"已亥杂诗152"}
{"author":"龚自珍","content":"野东修竹欲连天，苦费西邻买笋钱。此是商鞅垦土令，不同凿空误开边。","dynasty":"清代","title":"己亥杂诗其一九九"}
{"author":"龚自珍","content":"结习真难尽，观心屏见闻。烧香僧出定，哗梦鬼论文。幽绪不可食，新诗如乱云。鲁阳戈纵挽，万虑亦纷纷。","dynasty":"清代","title":"观心"}
{"author":"龚自珍","content":"一百八下西溪钟，一十三度溪花红。是恩是怨无性相，冥祥记里魂朦胧。","dynasty":"清代","title":"已亥杂诗197"}
{"author":"龚自珍","content":"白面儒冠已问津，生涯只羡五侯宾。萧萧黄叶空村畔，可有拥书闭户人。","dynasty":"清代","title":"已亥杂诗84"}
{"author":"龚自珍","content":"酒渴思茶交午饭，沈烟闲拨钗梁。小梅花盒教添香。填词浑已懒，何况脱衣裳。才把梦儿牢捉住，无端又著思量。十分情愿是回肠。欲抛抛不得，敧枕数鸳鸯。","dynasty":"清代","title":"临江仙二首其二"}
{"author":"龚自珍","content":"天伣徽音在，龙飞故剑亡。两宫仪裴亹，七萃泪淋浪。郁律川原势，低徊葆吹长。东行三百里，何处白云乡。","dynasty":"清代","title":"东陵纪役其一"}
{"author":"龚自珍","content":"可惜天南无此花，腰身略似海塘斜。难忘槐市街南宅，小疏群芳稿一车。","dynasty":"清代","title":"已亥杂诗204"}
{"author":"龚自珍","content":"廉锷非关上帝才，百年淬厉电光开。先生宦后雄谈减，悄向龙泉祝一回。","dynasty":"清代","title":"已亥杂诗7"}
{"author":"龚自珍","content":"椎埋三辅饱于鹰，薛下人家六万增。半与城门充校尉，谁将斜谷械阳陵。","dynasty":"清代","title":"已亥杂诗25"}
{"author":"龚自珍","content":"凤泊鸾飘别有愁，三生花草梦苏州。儿家门巷斜阳改，输与船娘住虎丘。","dynasty":"清代","title":"已亥杂诗255"}
{"author":"龚自珍","content":"吴棉一幅单鸳被。沈沈和雾和香睡。花气湿银屏。红窗斜月明。玉阑干畔路。晓梦无寻处。梦醒转沈吟。花寒恐不禁。","dynasty":"清代","title":"菩萨蛮"}
{"author":"龚自珍","content":"诗格摹唐字有稜，梅花官阁夜锼冰。一门鼎盛亲风雅，不似苍茫杜少陵。","dynasty":"清代","title":"已亥杂诗291"}
{"author":"龚自珍","content":"道场[香奄][香曷]雨花天，长水宗风在目前。一任揀机参活句，莫将文字换狂禅。","dynasty":"清代","title":"已亥杂诗147"}
{"author":"龚自珍","content":"拊心消息过江淮，红泪淋浪避客揩。千古知言汉武帝，人难再得始为佳。","dynasty":"清代","title":"已亥杂诗183"}
{"author":"龚自珍","content":"亦曾橐笔侍銮坡，午夜天风伴玉珂。欲浣春衣仍护惜，乾清门外露痕多。","dynasty":"清代","title":"已亥杂诗6"}
{"author":"龚自珍","content":"只将愧汗湿莱衣，毁极堂堂岁月迟。世事沧桑心事定，此生一跌莫全非。","dynasty":"清代","title":"已亥杂诗149"}
{"author":"龚自珍","content":"不是南天无此花，北肥南瘦二分差。愿移北地胭脂社，来问南朝油壁车。","dynasty":"清代","title":"已亥杂诗206"}
{"author":"龚自珍","content":"故物人寰少，犹蒙忧患俱。春深恒作伴，宵梦亦先驱。不逐年华改，难同逝水徂。多情谁似汝？未忍托禳巫。","dynasty":"清代","title":"赋忧患"}
{"author":"龚自珍","content":"名场阅历莽无涯，心史纵横自一家。秋气不惊堂内燕，夕阳还恋路旁鸦。东邻嫠老难为妾，古木根深不似花。何日冥鸿踪迹遂，美人经卷葬年华。","dynasty":"清代","title":"逆旅题壁，次周伯恬原韵"}
{"author":"龚自珍","content":"秋心如海复如潮，惟有秋魂不可招。漠漠郁金香在臂，亭亭古玉佩当腰。气寒西北何人剑，声满东南几处箫。一川星斗烂无数，长天一月坠林梢。","dynasty":"清代","title":"己亥杂诗"}
{"author":"龚自珍","content":"浩荡离愁白日斜，吟鞭东指即天涯。落红不是无情物，化作春泥更护花。","dynasty":"清代","title":"己亥杂诗"}
{"author":"龚自珍","content":"少年击剑更吹箫，剑气箫心一例消。谁分苍凉归棹后，万千哀乐集今朝。","dynasty":"清代","title":"已亥杂诗"}
{"author":"龚自珍","content":"琼林何不积缗泉？物自低昂人自便。我与徐公筹到此，朱提山竭亦无权！","dynasty":"清代","title":"己亥杂诗"}
{"author":"龚自珍","content":"豆蔻芳温启瓠犀，伤心前度语重提。牡丹绝色三春暖，岂是梅花处士妻。","dynasty":"清代","title":"已亥杂诗245"}
{"author":"龚自珍","content":"一脉灵长四叶貂，谈经门祚郁岧嶤。儒林几见传苗裔，此伏高邮冠本朝。","dynasty":"清代","title":"已亥杂诗148"}
{"author":"龚自珍","content":"只将愧汗湿莱衣，毁极堂堂岁月迟。世事沧桑心事定，此生一跌莫全非。","dynasty":"清代","title":"已亥杂诗149"}
{"author":"龚自珍","content":"里门风俗尚敦庞，年少争为齿德降。桑梓温恭名教始，天涯何处不家江。","dynasty":"清代","title":"已亥杂诗150"}
{"author":"龚自珍","content":"去时栀子压犀簪，次第寒花掐到今。谁分江湖摇落后，小屏红烛话冬心。","dynasty":"清代","title":"已亥杂诗250"}
{"author":"龚自珍","content":"陶潜诗喜说荆轲，想见停云发浩歌。吟到恩仇心事涌，江湖侠骨恐无多。","dynasty":"清代","title":"已亥杂诗129"}
{"author":"龚自珍","content":"戒诗昔有诗，庚辰诗语繁。第一欲言者，古来难明言。姑将谲言之，未言声又吞。不求鬼神谅，矧向生人道。东云露一鳞，西云露一爪。与其见鳞爪，何如鳞爪无。况凡所云云，又鳞爪之余。忏悔首文字，潜心战空虚。今年真戒诗，才尽何伤乎。","dynasty":"清代","title":"自春徂秋偶有所触拉杂书之漫不诠次得十五首其十五"}
{"author":"龚自珍","content":"林檎叶叶拂僧窗。闪青釭。墨菊如烟，淡与影儿双。吠星何处尨。梦中词笔小琤瑽。寄吴艭。欲剪芙蓉，生恐负兰茳。不曾轻涉江。","dynasty":"清代","title":"鬲溪梅令猠潓"}
{"author":"龚自珍","content":"娇鬟堆枕钗横凤。青春酒压杨花梦。翠被夜徒熏。娇郎痴若云。波痕空映袜。艳净如笼月。明月上春期。轻红擘荔枝。","dynasty":"清代","title":"菩萨蛮效蕃锦集"}
{"author":"龚自珍","content":"消息闲凭曲艺看，考工文字太叢残。五都黍尺无人校，抢攘廛间一饱难。","dynasty":"清代","title":"已亥杂诗20"}
{"author":"龚自珍","content":"浩荡离愁白日斜，吟鞭东指即天涯。落红不是无情物，化作春泥更护花。","dynasty":"清代","title":"己亥杂诗"}
{"author":"龚自珍","content":"年纪。年纪。不比十三十四。乳名郑重曾探。眉样蹉跎未谙。眉样。眉样。难道峰青江上。","dynasty":"清代","title":"调笑令四首其四"}
{"author":"龚自珍","content":"天教梼杌降家门，骨肉荆榛不可论。赖是本支调护力，若敖不馁怙深恩。","dynasty":"清代","title":"已亥杂诗144"}
{"author":"龚自珍","content":"东南词赋。屈指尊前数。雨打风吹潮卷去。依旧能狂只汝。叩君画里禅关。忆侬梦里烟鬟。何日两枝玉笛，双双吹入春山。","dynasty":"清代","title":"清平乐頠胡鱼门《居山卷子》"}
{"author":"龚自珍","content":"劘之道义拯之难，赏我出处好我书。史公副墨问姓氏，屈指首寄虬髯吴。","dynasty":"清代","title":"已亥杂诗169"}
{"author":"龚自珍","content":"九边烂熟等雕虫，远志真看小草同。枉说健儿身手在，青灯夜雪阻山东。","dynasty":"清代","title":"已亥杂诗298"}
{"author":"龚自珍","content":"公子有德宜置诸，有德公子毋忘诸。我方乞忽诵此，箴铭磊落肝脾虚。","dynasty":"清代","title":"已亥杂诗113"}
{"author":"龚自珍","content":"其一秋心如海复如潮，但有秋魂不可招。漠漠郁金香在臂，亭亭古玉佩当腰。气寒西北何人剑，声满东南几处箫。斗大明星烂无数，长天一月坠林梢。其二忽筮一官来阙下，众中俯仰不材身。新知触眼春云过，老辈填胸夜雨沦。天问有灵难置对，阴符无效勿虚陈。晓来客籍差夸富，无数湘南剑外民。其三我所思兮在何所，胸中灵气欲成云。槎通碧汉无多路，土蚀寒花又此坟。某水某山埋姓氏，一钗一佩断知闻。起看历历楼台外，窈窕秋星或是君。","dynasty":"清代","title":"秋心三首"}
{"author":"龚自珍","content":"三十年华四牡腓，每谈宦辙壮怀飞。樽前第一倾心听，兕甲楼船海外归。","dynasty":"清代","title":"已亥杂诗37"}
{"author":"龚自珍","content":"本是花宫么凤。降作人间情种。不愿住人间，分付药炉烟送。谁共。谁共。三十六天秋梦。","dynasty":"清代","title":"如梦令"}
{"author":"龚自珍","content":"眼前二万里风雷，飞出胸中不费才。枉破期门佽飞胆，至今骇道遇仙回。","dynasty":"清代","title":"已亥杂诗45"}
{"author":"龚自珍","content":"东涂西抹寻常有，精灵可怜如许。兜率天中，修罗海上，各是才人无数。魂兮记取。那半壁青山，我佣曾住。花月濛濛，魂来魂往定相遇。多君今世相仿，东南三百载，屈指吟侣。花叶书成，云萍影合，沟水无情流去。宾朋词赋。好换了青灯，戒钟悲鼓。翻遍华严，忏卿文字苦。","dynasty":"清代","title":"齐天乐"}
{"author":"龚自珍","content":"孔壁微茫坠绪穷，笙歌绛帐启宗风。至今守定东京本，两庑如何阙马融。","dynasty":"清代","title":"已亥杂诗56"}
{"author":"龚自珍","content":"高秋那得吴虹生，乘轺西子湖边行。一丘一壑我前导，重话东华送我情。","dynasty":"清代","title":"己亥杂诗其一五四"}
{"author":"龚自珍","content":"燕子矶头擪笛吹。平明沈玉大王祠。无数峨眉深院里。晏起。晓霜江上阿谁知。山诡湖奔千万变。当面。身轻要唤鲤鱼骑。蓦地江妃催我去。飞渡。樽前说与定何时。","dynasty":"清代","title":"定风波"}
{"author":"龚自珍","content":"瑰癖消沉结习虚，一篇典宝古文无。金灯出土苔花碧，又照徐陵读汉书。","dynasty":"清代","title":"己亥杂诗其二一六"}
{"author":"龚自珍","content":"蓝布衫儿，墨紬裙子，未要艳妆明抹。小小吴舠，山平水软，略昉鸱夷一舸。待月上，清风细，无眠傍人坐。倦无那。细商量、隐沦休错。年经小，料理五湖清妥。绕屋种梅花，折梅花、供佛供我。相鹤书成，又烦卿紬校灯火。笑平生清恙，闲话一番医可。","dynasty":"清代","title":"法曲献仙音"}
{"author":"龚自珍","content":"高楼卜罢刍尼至。读我龙鸾字。门前青翰泊双双。怕见芙蓉未敢涉秋江。今年青鬓搔逾短。那有忘忧馆。文君倘制白头吟。为报相如客里乏黄金。","dynasty":"清代","title":"虞美人"}
{"author":"龚自珍","content":"三十年华四牡騑，每谈宦辙壮怀飞。樽前第一倾心听，兕甲楼船海外归。","dynasty":"清代","title":"己亥杂诗其三十七"}
{"author":"龚自珍","content":"欲从太史窥春秋，勿向有字句虚求。抱微言者太史氏，大义显显则予休。","dynasty":"清代","title":"已亥杂诗305"}
{"author":"龚自珍","content":"少为贱士抱弗宣，状为祠曹默益坚。议则不敢腰膝在，庑下一揖中夷然。","dynasty":"清代","title":"已亥杂诗282"}
{"author":"龚自珍","content":"家公旧治我曾游，只晓梅邨与凤洲。收拾遗文浩无涘，东南一部小阳秋。","dynasty":"清代","title":"已亥杂诗111"}
{"author":"龚自珍","content":"黄金脱手赠椎埋，屠狗无悰百计乖。侥幸故人仍满眼，猖狂乞食过江淮。","dynasty":"清代","title":"已亥杂诗94"}
{"author":"龚自珍","content":"吟罢江山气不灵，万千种话一灯青。忽然搁笔无言说，重礼天台七卷经。","dynasty":"清代","title":"已亥杂诗315"}
{"author":"龚自珍","content":"文格渐卑庸福近，不知庸福究何如。常州庄四能怜我，劝我狂删乙丙书。","dynasty":"清代","title":"杂诗，己卯自春徂夏，在京师作，得十四首其二"}
{"author":"龚自珍","content":"荷衣说艺斗心兵，前辈须眉照座清。收拾遗闻归一派，百年终恃小门生。","dynasty":"清代","title":"已亥杂诗115"}
{"author":"龚自珍","content":"花神祠与水仙祠，欲订源流愧未知。但向西泠添石刻，骈文撰出女郎碑。","dynasty":"清代","title":"已亥杂诗192"}
{"author":"龚自珍","content":"读罢一时才子句，《骚》香汉艳各精神。十年我恨生差晚，不见风流种蕙人。","dynasty":"清代","title":"题红蕙花诗册尾其二"}
{"author":"龚自珍","content":"身世闲商酒半醺，美人胸有北山文。平交百口悠悠辈，揖罢还期将相勋。","dynasty":"清代","title":"已亥杂诗270"}
{"author":"龚自珍","content":"我昨青鸾背上行，美人规劝听分明。不须文字传言语，玉想琼思过一生。","dynasty":"清代","title":"铁君惠书，有“玉想琼思”之语，衍成一诗答之"}
{"author":"龚自珍","content":"端门授命有云礽，一脉微言我敬承。宿草敢祧刘礼部，东海绝学在毘陵。","dynasty":"清代","title":"已亥杂诗59"}
{"author":"龚自珍","content":"昨日相逢刘礼部，高言大句快无加。从君烧尽虫鱼学，甘作东京卖饼家。","dynasty":"清代","title":"杂诗，己卯自春徂夏，在京师作，得十四首其六"}
{"author":"龚自珍","content":"勾留几日，把六朝俊语，取次听熟。只说西洲清怨极，谁分者般秾福。北海琴尊，东山弦管，小部泠泠曲。昨宵梦里，画屏犹自银烛。别后小有清吟，都无狂醉，冷煞闲官阁。看取萧萧鸾尾影，翠袖天寒同宿。铁笛吹残，瑶笺谱剩，料得怜幽独。一枝赠我，安排早有金屋。","dynasty":"清代","title":"湘月"}
{"author":"龚自珍","content":"鞍停辔停。云行树行。东风昨夜吹魂。过青山万痕。春浓梦沈。愁多酒醒。一天飞絮愔愔。搅离怀碎生。","dynasty":"清代","title":"醉太平匠中作"}
{"author":"龚自珍","content":"曾在曲栏干，瞥见纱裙傍。花影濛松细步回，月底帘钩上。重到曲栏干，记起人模样。万劫千生再见难，小影心头葬。","dynasty":"清代","title":"卜算子"}
{"author":"龚自珍","content":"俎脍飞沉竹肉喧，侍郎十日敞清尊。东南不可无斯乐，濡笔亲题第四园。","dynasty":"清代","title":"已亥杂诗176"}
{"author":"龚自珍","content":"白日西倾共九州，东南词客愀然愁。沈生飘荡庄生废，笑比陈王丧应、刘。","dynasty":"清代","title":"怀沈五锡东、庄四绶甲"}
{"author":"龚自珍","content":"其一秋心如海复如潮，但有秋魂不可招。漠漠郁金香在臂，亭亭古玉佩当腰。气寒西北何人剑，声满东南几处箫。斗大明星烂无数，长天一月坠林梢。其二忽筮一官来阙下，众中俯仰不材身。新知触眼春云过，老辈填胸夜雨沦。天问有灵难置对，阴符无效勿虚陈。晓来客籍差夸富，无数湘南剑外民。其三我所思兮在何所，胸中灵气欲成云。槎通碧汉无多路，土蚀寒花又此坟。某水某山埋姓氏，一钗一佩断知闻。起看历历楼台外，窈窕秋星或是君。","dynasty":"清代","title":"秋心三首"}
{"author":"龚自珍","content":"文窗一碧，萧萧相倚，静袅茶烟一炷。箨龙昨夜叫秋空，似怨道、天寒如许。安排疏密，商量肥瘦，自斸苔痕辛苦。从今翠袖不孤清，特著个、红妆伴汝。","dynasty":"清代","title":"鹊桥仙"}
{"author":"龚自珍","content":"满拟新桑遍冀州，重来不见绿云稠。书生挟策成何济？付与维南织女愁。","dynasty":"清代","title":"己亥杂诗其二十一"}
{"author":"龚自珍","content":"出事公卿溯戊寅，云烟万态马蹄湮。当年筮仕还嫌晚，已哭同朝三百人。","dynasty":"清代","title":"已亥杂诗13"}
{"author":"龚自珍","content":"眼前谁是此花身，寂寞猩红万古春。花有家乡侬替管，五湖添个泛舟人。","dynasty":"清代","title":"题红蕙花诗册尾其四"}
{"author":"龚自珍","content":"可惜南天无此花，丽情还比牡丹奢。难忘西掖归来早，赠与妆台满镜霞。","dynasty":"清代","title":"己亥杂诗其二○五"}
{"author":"龚自珍","content":"香雾无情作薄寒。银灯吹处气如兰。凭肩人爱夜阑珊。花语绿窗凉月听，云敧文枕画鸾看。钏声微戛梦儿难。","dynasty":"清代","title":"浣溪沙二首其一"}
{"author":"龚自珍","content":"温良阿者泪涟涟，能说吾家六十年。见面恍疑悲母在，报恩祝乳后昆贤。","dynasty":"清代","title":"已亥杂诗143"}
{"author":"龚自珍","content":"南山跸路丙申开，庚子诗碑锁绿苔。曾是纯皇亲幸地，野僧还盼大行来。","dynasty":"清代","title":"题虎跑寺"}
{"author":"龚自珍","content":"惊觉后，月华浓。天风已度五更钟。此生欲问光明殿，知隔朱扃几万重。","dynasty":"清代","title":"桂殿秋二首其二"}
{"author":"龚自珍","content":"杭州风俗闹兰盆，绿蜡金炉梵唱繁。我说天台三字偈，胜娘膜拜礼沙门。","dynasty":"清代","title":"已亥杂诗188"}
{"author":"龚自珍","content":"丱角春明入塾年，丈人摩我道崭然。恍从魏晋纷纭后，为溯黄农浩渺前。","dynasty":"清代","title":"已亥杂诗35"}
{"author":"龚自珍","content":"秋风张翰计蹉跎，红豆年年掷逝波。误我归期知几许，蟾圆十一度无多。","dynasty":"清代","title":"已亥杂诗182"}
{"author":"龚自珍","content":"风意中流引，香烟在屿迟。悠扬闻杜若，仿佛邀蛾眉。白日憺明镜，春空飘彩旗。湖东一回首，万古长相思。","dynasty":"清代","title":"此游其三"}
{"author":"龚自珍","content":"书梦亚驼告有意，明年三月猰貐死。大神羹枭殄枭子，焚香敬告少昊氏。","dynasty":"清代","title":"已亥杂诗172"}
{"author":"龚自珍","content":"歌板无聊舞袖凉，江南词话断人肠。人生合种闲花草，莫遣黄金怨国香。","dynasty":"清代","title":"题红蕙花诗册尾其三"}
{"author":"龚自珍","content":"何肉周妻业并深，台宗古辙幸窥寻。偷闲颇异凡夫法，流水池塘一观心。","dynasty":"清代","title":"已亥杂诗219"}
{"author":"龚自珍","content":"西山春昼别，两袖落梅风。不见小龙渚，尚闻隔渚钟。樽前荇叶白，舵尾茶华红。仙境杳然杳，酸吟雨一篷。","dynasty":"清代","title":"发洞庭，舟中怀钮非石树玉、叶青原昶"}
{"author":"龚自珍","content":"灵箫合贮此灵山，意思精微窈窕间。区壑无双人地称，我无拙笔到眉弯。","dynasty":"清代","title":"已亥杂诗200"}
{"author":"龚自珍","content":"其八太行一脉走蝹蜿，莽莽畿西虎气蹲。送我摇鞭竟东去，此山不语看中原。其八十三只筹一缆十夫多，细算千艘渡此河。我亦曾穈太仓粟，夜闻邪许泪滂沱！（五月十二日抵淮埔作）其八十七故人横海拜将军，侧立南天未蕆勋。我有阴符三百字，蜡丸难寄惜雄文。其一百三十陶潜酷似卧龙豪，万古浔阳松菊高；莫信诗人竟平淡，二分梁甫一分骚。","dynasty":"清代","tags":"抒情","title":"己亥杂诗（三百十五首选四）"}
{"author":"龚自珍","content":"文侯官冕听高歌，少作精严故不磨。诗渐凡庸人可想，侧身天地我蹉跎。","dynasty":"清代","title":"已亥杂诗65"}
{"author":"龚自珍","content":"夜思师友泪滂沱，光影犹存急网罗。言行较详官阀略，报恩如此疚心多。","dynasty":"清代","title":"已亥杂诗80"}
{"author":"龚自珍","content":"此是春秋据乱作，升平太平视松竹。何以功成文致之？携箫飞上羽陵阁。","dynasty":"清代","title":"己亥杂诗其二○一"}
{"author":"龚自珍","content":"一样苍生系庙廊，南风愁绝北风狂。羽书颠倒司农印，幕府纵横急就章。奇计定无宾客献，冤氛可顾子孙殃。何年秘客搜诗史，输与山东客话长。","dynasty":"清代","title":"咏史二首其二"}
{"author":"龚自珍","content":"汉朝儒生不青紫，二十高名动都市。《易》通田何《书》欧阳，三十方补掌故史。门寒地远性傥荡，出门无阶媚天子。会当大河决酸枣，愿入薪楗三万矢。路逢绛灌拜马首，拜则槃辟人不喜。归来仰屋百喟生，著书时时说神鬼。生不逢高皇骂儒冠，亦不遇灞陵轻少年。爱读《武皇传》，不遇武皇祠神仙。神仙解词赋，《大人》一秦凌云天。枕中黄金岂无药，更生误读淮王篇。自言汉家故事网罗尽，胸中语秘世莫传。略传将军之客数言耳，不惜钳我歌当筵。一歌使公惧，再歌使公悟，我歌无罪公无怒。汉朝西海如郡县，蒲萄天马年年见。匈奴左臂乌孙王，七译来同藁街宴。武昭以还国威壮，狗监鹰媒尽边将。出门攘臂攫牛羊，三载践更翻沮丧。三十六城一城反，都护上言请勤远。期门或怒或阴喜，喜者何心怒则愤。关西籍甚良家子，卅年久绾军符矣。不结椎埋儿，不长鸣珂里。声名自震大荒西，饮马昆仑荡海水。不共郅支生，愿逐楼兰死。上书初到公卿惊，共言将军宜典丘。麟生凤降岂有种，况乃一家中国犹弟兄。旌旗五道从天落，小印如斗大如斛。尽隶将军一臂呼，万人侧目千人诺。山西少年感生泣，羽林群儿各努力。共知汉主拔孤根，坐见孤根壮刘室。不知何姓小侯瞋，不知何客惎将军。将军内顾忽疑惧，功成定被他人分。不如自亲求自附，飞书请隶嫖姚部。上言乞禁兵，下言避贤路。笑比高皇十八侯，自居虫达曾无羞。此身愿爵关内老，黄金百斤聊可保。呜呼！汉家旧事无人知，南军北军颇有私。北军似姑南似嫂，嫂疏姑戚群僮窥。可怜旧事无人信，门户千秋几时定。门户原非主上心，詄荡吾知汉皇圣。是时书到甘泉夜，答诏徘徊未轻下。密问三公是与非，沮者不坚语中罢。庾词本冀公卿谅，末议微闻道涂骂。拙哉某将军，非火胡自焚。非蚕胡自缚，非虿胡自螫。有舌胡自挢，有臂胡自掣。军至矣，刺史迎，肥牛之腱万镬烹。军过矣，掠童女，马踏燕支贱如土。嬴家长城如一环，汉家长城衣带间。嬴家正为汉家用，坐见入开仍出关。入关马行疾，出关马无力。丞华厩里芝草稀，水衡金贱苦乏绝。卜式羊蹄尚无用，相如黄金定何益。珠崖可弃例弃之，夜过茂陵闻太息。汉家庙食果何人，未必卫霍无侪伦。酹金失侯亦有命，人生那用多苦辛。噫嚱！人生那用长苦辛。勿向人间老，老阅风霜亦枯槁。千尺寒潭白日沈，将军之心如此深。后世读书者，毋向兰台寻。兰台能书汉朝事，不能尽书汉朝千百心，儒林丈人识此吟。","dynasty":"清代","title":"汉朝儒生行"}
{"author":"龚自珍","content":"何肉周妻业并深，台宗古辙幸窥寻。偷闲颇异凡夫法，流水池塘一观心。","dynasty":"清代","title":"已亥杂诗219"}
{"author":"龚自珍","content":"谁肯栽培木一章，黄泥亭子白茅堂。新蒲新柳三年大，便与儿孙作屋梁。","dynasty":"清代","title":"己亥杂诗"}
{"author":"龚自珍","content":"香满吟笺酒满卮，枫桥宾客夜灯时。故家池馆今何许，红蕙花开空染枝。","dynasty":"清代","title":"题红蕙花诗册尾其一"}
{"author":"龚自珍","content":"者溟濛、江云岳雨，是谁招我来住。空桑三宿犹生恋，何况三年吟绪。来又去。可题遍、莲花六六峰头路。幽怀更苦。问官阁梅花，谁家公子，来咏断魂句。眠餐好，多谢濒行嘱咐。吾家有妹工赋。相思咫尺江关耳，切莫悲欢自诉。君信否。只我已、年来习气消花絮。词章不作。倘绝业成时，年华尚早，听我壮哉语。","dynasty":"清代","title":"摸鱼儿够亥六月留别新安作"}
{"author":"龚自珍","content":"不容水部赋清愁，新拥牙旗拜列侯。我替梅花深颂祷，明年何逊守扬州。","dynasty":"清代","title":"已亥杂诗92"}
{"author":"龚自珍","content":"白日西倾共九州，东南词客愀然愁。沈生飘荡庄生废，笑比陈王丧应、刘。","dynasty":"清代","title":"怀沈五锡东、庄四绶甲"}
{"author":"龚自珍","content":"我昨青鸾背上行，美人规劝听分明。不须文字传言语，玉想琼思过一生。","dynasty":"清代","title":"铁君惠书，有“玉想琼思”之语，衍成一诗答之"}
{"author":"龚自珍","content":"何须宴罢始留髡，绛蜡床前款一尊。姊妹隔花催送客，尚拈罗带不开门。","dynasty":"清代","title":"已亥杂诗249"}
{"author":"龚自珍","content":"秀出天南笔一支，为官风骨称其诗。野棠花落城隅晚，各记春骢恋縶时。","dynasty":"清代","title":"已亥杂诗27"}
{"author":"龚自珍","content":"张杜西京说外家，斯文吾述段金沙。导河积石归东海，一字源流奠万譁。","dynasty":"清代","title":"已亥杂诗58"}
{"author":"龚自珍","content":"昨朝相见，浑如不见，鹦鹉催妆无力。香消茶熟等多时，才镜槛、回廊一瞥。今朝不见，胜如重见，庭院暮寒时节。城闉灯火促归舟，露帘里、惨红裙褶。","dynasty":"清代","title":"鹊桥仙秦淮有访"}
{"author":"龚自珍","content":"复墅拓墅祈墅了，吾将北矣乃图南。无妻怕学林逋独，有子肯为王霸惭？","dynasty":"清代","title":"己亥杂诗其二二八"}
{"author":"龚自珍","content":"城西一角临官柳，阴阴画楼低护。冶叶倡条，年年见惯，露里风中无数。谁家怨女。有一种工愁，天然眉妩。红烛欢场，惺忪敛袖正无语。相逢纵教迟暮。者春潮别馆，牢记迎汝。我亦频年，弹琴说剑，憔悴江东风雨。烦卿低诉。怕女伴回眸，晓人心绪。归去啼痕，夜灯瞧见否。","dynasty":"清代","title":"台城路"}
{"author":"龚自珍","content":"一样苍生系庙廊，南风愁绝北风狂。羽书颠倒司农印，幕府纵横急就章。奇计定无宾客献，冤氛可顾子孙殃。何年秘客搜诗史，输与山东客话长。","dynasty":"清代","title":"咏史二首其二"}
{"author":"龚自珍","content":"故人有子尚饘粥，抱君等身大著作。刘向而后此大宗，岂同陈晁竟目录。","dynasty":"清代","title":"已亥杂诗137"}
{"author":"龚自珍","content":"端门授命有云礽，一脉微言我敬承。宿草敢祧刘礼部，东海绝学在毘陵。","dynasty":"清代","title":"已亥杂诗59"}
{"author":"龚自珍","content":"春倦如云不自持。起书花叶畏人知。斜阳倭妥绣帘垂。凤约倥偬难解恨，莺期懊恼莫填词。泪痕红上海棠枝。","dynasty":"清代","title":"浣溪沙"}
{"author":"龚自珍","content":"谁边庭院谁边宅。往事谁边，空际层层叠。坐暖一方屏底月。背人蜡影幢幢灭。万种温黁何用觅。枕上逃禅，遣却心头忆。禅战愁心无气力。自家料理回肠直。","dynasty":"清代","title":"凤栖梧"}
{"author":"龚自珍","content":"铁师讲经门径仄，铁诗念佛颇得力。似师毕竟胜狂禅，师今遟我莲花国。","dynasty":"清代","title":"已亥杂诗141"}
{"author":"龚自珍","content":"邻儿半夜哭，或言忆前生。前生何所忆，或者变文名。我有一箧书，属草殊未成。涂乙迨一纪，甘苦万千并。百忧消中夜，何如坐经营。剪烛蹶然起，婢笑妻复嗔。万一明朝死，堕地泪纵横。","dynasty":"清代","title":"邻儿半夜哭"}
{"author":"龚自珍","content":"夜起数山川，浩浩共月色。不知何山青，不知何川白。幽幽东南隅，似有偕隐宅。下南一以望，终恋杭州路。城里虽无家，城外却有墓。相期买一丘，毋远故乡故。而我屏见闻，而汝养幽素。舟行百里间，须见墓门树。南向发此言，恍欲双飞去。","dynasty":"清代","title":"寒月吟其一"}
{"author":"龚自珍","content":"侵晓邻僧来，馈我佛前粥。其香何清严，腊供今年足。我因思杭州，不仅有三竺。东城八九寺，寺寺皆修竹。何年舍家去，慧业改所托。掘笋慈风园，参茶东父屋。钟鱼四围静，扫地洁如沐。白昼为之长，倦骸为之肃。供黄梅一枝，朝朝写《圆觉》。","dynasty":"清代","title":"寒月吟其四"}
{"author":"龚自珍","content":"天意若曰汝毋北，覆车南沙书卷湿。汶阳风雨六幕黑，申以东平三尺雪。","dynasty":"清代","title":"已亥杂诗296"}
{"author":"龚自珍","content":"燕兰识字尚聪明，难遣当筵迟暮情。且莫空山听雨去，有人花底祝长生。","dynasty":"清代","title":"已亥杂诗233"}
{"author":"龚自珍","content":"吾祖平生好孟坚，丹黄郑重万珠圆。不才窃比刘公是，请肄班香再十年。","dynasty":"清代","title":"已亥杂诗69"}
{"author":"龚自珍","content":"钗满高楼灯满城，风花未免态纵横。长途借此销英气，侧调安能犯正声。绿鬓人嗤愁太早，黄金客怒散无名。吾生万事劳心意，嫁得狂奴孽已成。","dynasty":"清代","title":"驿鼓三首其二"}
{"author":"龚自珍","content":"红豆生苗春水波，齐梁人老奈愁何。逢君只合千场醉，莫恨今生去日多。","dynasty":"清代","title":"广陵舟中为伯恬书扇"}
{"author":"龚自珍","content":"天心将改礼闱徵，养士犹传十四陵。板荡人材科目重，蓁芜文体史家凭。朱衣点过无光气，淡墨堆中有废兴。资格未高沧海换，半为义士半为僧。","dynasty":"清代","title":"吴市得题名录一册，乃明崇祯戊辰科物也，题其尾一律"}
{"author":"龚自珍","content":"细语道家常，生小不矜珠翠。他日郎家消受，愿青裙缟袂。画梁燕子已无家，那有五侯第。等到岁寒时候，折黄梅簪髻。","dynasty":"清代","title":"好事近"}
{"author":"龚自珍","content":"诗格摹唐字有棱，梅花官阁夜锼冰。一门鼎盛亲风雅，不似苍茫杜少陵。","dynasty":"清代","title":"己亥杂诗其二九一"}
{"author":"龚自珍","content":"丹实琼花海岸旁，羽陵山似峚之阳。一家可惜仍烟火，未问仙人辟谷方。","dynasty":"清代","title":"己亥杂诗其三一四"}
{"author":"龚自珍","content":"七里虹桥腐草腥，歌钟词赋两飘零。不随天市为消长，文字光芒聚德星。","dynasty":"清代","title":"已亥杂诗112"}
{"author":"龚自珍","content":"陶潜诗喜说荆轲，想见停云发浩歌。吟到恩仇心事涌，江湖侠骨恐无多。","dynasty":"清代","title":"已亥杂诗129"}
{"author":"龚自珍","content":"谁肯栽培木一章，黄泥亭子白茅堂。新蒲新柳三年大，便与儿孙作屋梁。","dynasty":"清代","title":"己亥杂诗"}
{"author":"龚自珍","content":"毫霜掷罢倚天寒，任作淋漓淡墨看。何敢自矜医国手，药方只贩古时丹。","dynasty":"清代","title":"已亥杂诗44"}
{"author":"龚自珍","content":"少年虽亦薄汤武，不薄秦皇与汉武。设想英雄垂暮日，温柔不住住何乡。","dynasty":"清代","title":"已亥杂诗276"}
{"author":"龚自珍","content":"客心今雨匿旧雨，江痕早潮收暮潮。新欢且问黄婆渡，影事休提白傅桥。","dynasty":"清代","title":"已亥杂诗277"}
{"author":"龚自珍","content":"阅历天花悟后身，为谁出定亦前因。一灯古店斋心坐，不似云屏梦里人。","dynasty":"清代","title":"已亥杂诗278"}
{"author":"龚自珍","content":"此身已坐在山泉，涓滴无由补大川。急报东方两星使，灵山吐溜为粮船。","dynasty":"清代","title":"已亥杂诗279"}
{"author":"龚自珍","content":"昭代恩光日月高，丞彝十器比球刀。吉金打本千行在，敬拓思文冠所遭。","dynasty":"清代","title":"已亥杂诗280"}
{"author":"龚自珍","content":"少年无福过阙里，中年著书复求仕。仕幸不成书幸成，乃敢斋祓告孔子。","dynasty":"清代","title":"已亥杂诗281"}
{"author":"龚自珍","content":"少为贱士抱弗宣，状为祠曹默益坚。议则不敢腰膝在，庑下一揖中夷然。","dynasty":"清代","title":"已亥杂诗282"}
{"author":"龚自珍","content":"九流触手意纵横，极动当筵炳烛情。若使鲁戈真在手，斜阳只乞照书城。","dynasty":"清代","title":"已亥杂诗231"}
{"author":"龚自珍","content":"缱绻依人慧有余，长安俊物最推渠。故侯门第歌钟歇，犹办晨餐二寸鱼。","dynasty":"清代","title":"已亥杂诗210"}
{"author":"龚自珍","content":"二十五长亭。垂杨照眼青。付春风、短梦零星。斜倚雕鞍无气力，浑不似，俊游人。春意太憨生。春愁唤不醒。负华年、谁更怜卿。惟有填词情思好，无恙也，此花身。","dynasty":"清代","title":"唐多令匠中书怀"}
{"author":"龚自珍","content":"满拟新桑遍冀州，重来不见绿云稠。书生挟策成何济？付与维南织女愁。","dynasty":"清代","title":"己亥杂诗其二十一"}
{"author":"龚自珍","content":"车中三观夕惕若，七岁灵文电熠若。忏摩重起耳提若，三普贯珠累累若。","dynasty":"清代","title":"己亥杂诗其二十二"}
{"author":"龚自珍","content":"娇鬟堆枕钗横凤。青春酒压杨花梦。翠被夜徒熏。娇郎痴若云。波痕空映袜。艳净如笼月。明月上春期。轻红擘荔枝。","dynasty":"清代","title":"菩萨蛮效蕃锦集"}
{"author":"龚自珍","content":"此游好补前游罅，挥手云声浩不闻。两度山灵濡笔记，钱塘君访洞庭君。","dynasty":"清代","title":"此游其一"}
{"author":"龚自珍","content":"除却虹生忆黄子，曝衣忽见黄罗衫。文章风谊细评度，岭南何减江之南。","dynasty":"清代","title":"已亥杂诗155"}
{"author":"龚自珍","content":"杭州风俗闹兰盆，绿蜡金炉梵唱繁。我说天台三字偈，胜娘膜拜礼沙门。","dynasty":"清代","title":"已亥杂诗188"}
{"author":"龚自珍","content":"空相忆，空相忆，庭院四更天。怊怅绿梅花下路，半襟斜月不知寒。凤屧过阑干。","dynasty":"清代","title":"导引曲二首其二"}
{"author":"龚自珍","content":"吾祖平生好孟坚，丹黄郑重万珠圆。不才窃比刘公是，请肄班香再十年。","dynasty":"清代","title":"已亥杂诗69"}
{"author":"龚自珍","content":"燕子矶头擪笛吹。平明沈玉大王祠。无数峨眉深院里。晏起。晓霜江上阿谁知。山诡湖奔千万变。当面。身轻要唤鲤鱼骑。蓦地江妃催我去。飞渡。樽前说与定何时。","dynasty":"清代","title":"定风波"}
{"author":"龚自珍","content":"绝业名山幸早成，更何方法遣今生。从兹礼佛烧香罢，整顿全神注定卿。","dynasty":"清代","title":"已亥杂诗275"}
{"author":"龚自珍","content":"畿辅千山互长雄，太行一臂怒趋东。祝君腰脚长如意，吟遍蜿蜒北干龙。","dynasty":"清代","title":"张诗舲前辈游西山归索赠三首其三"}
{"author":"龚自珍","content":"俭腹高谈我用忧，肯肩朴学胜封侯。五经熟烂家常饭，莫似而翁歠九流。","dynasty":"清代","title":"已亥杂诗303"}
{"author":"龚自珍","content":"震旦狂禅沸不支，一灯慧命续如丝。灵山未歇宗风歇，已过庞家日眚时。","dynasty":"清代","title":"已亥杂诗166"}
{"author":"龚自珍","content":"黔首本骨肉，天地本比邻。一发不可牵，牵之动全身。圣者胞与言，夫岂夸大陈。四海变秋气，一室难为春。宗周若蠢蠢，嫠纬烧为尘。所以慨慷士，不得不悲辛。看花忆黄河，对月思西秦。贵官勿三思，以我为杞人。","dynasty":"清代","title":"自春徂秋偶有所触拉杂书之漫不诠次得十五首其二"}
{"author":"龚自珍","content":"万千名士。慰我伤谗意。怜我平生无好计。剑侠千年已矣。西溪西去烟霞。茅庵小有梅花。绣佛长斋早早，忏渠燕子无家。","dynasty":"清代","title":"清平乐二首其二"}
{"author":"龚自珍","content":"双飞去未能，月浸衣裳湿。秋焉静念之，劳生几时歇。劳者本庸流，事事乏定识。朴愚伤于家，放诞忌于国。皇天误矜宠，付汝忧患物。再拜何敢当，藉以战道力。何期闺闱中，亦荷天眷别。多难淬心光，黾勉共一室。忧患吾故物，明月吾故人。可隐不偕隐，有如月一轮。心迹如此清，容光如此新。我读先秦书，莱子有逸妻。闺房以逸传，此名蹈者希。勿慕厥名高，我知厥心悲。定多不传事，子孙无由知。岂但无由知，知之反涟洏。羞登中垒传，耻勒度尚碑。一逸虑患难，所全浩无涯。一逸谢万古，冥冥不可追。示君读书法，君慧肯三思。","dynasty":"清代","title":"寒月吟其二"}
{"author":"龚自珍","content":"跨上征鞍。红豆抛残，有何人、来问春寒。昨宵梦里，犹在长安。在凤城西，垂杨畔，落花间。红楼隔雾，珠帘卷月，负欢场、词笔阑珊。别来几日，且劝加餐。恐万言书，千金剑，一身难。","dynasty":"清代","title":"行香子匠中书怀与汪宜伯"}
{"author":"龚自珍","content":"壬申夏泛舟西湖，述怀有赋，时予别杭州盖十年矣天风吹我，堕湖山一角，果然清丽。曾是东华生小客，回首苍茫无际。屠狗功名，雕龙文卷，岂是平生意？乡亲苏小，定应笑我非计。才见一抹斜阳，半堤香草，顿惹清愁起。罗袜音尘何处觅，渺渺予怀孤寄。怨去吹箫，狂来说剑，两样销魂味。两般春梦，橹声荡入云水。","dynasty":"清代","tags":"豪放，写景，抒怀","title":"湘月·天风吹我"}
{"author":"龚自珍","content":"俭腹高谈我用忧，肯肩朴学胜封侯。五经熟烂家常饭，莫似而翁歠九流。","dynasty":"清代","title":"已亥杂诗303"}
{"author":"龚自珍","content":"杭州梅舌酸复甜，有笋名曰虎爪尖。芼以苏州小橄榄，可敌北方冬菘醃。","dynasty":"清代","title":"已亥杂诗237"}
{"author":"龚自珍","content":"苍生气类古犹今，安用冥鸿物外吟。不是九州同急难，尼山谁识怃然心。","dynasty":"清代","title":"已亥杂诗297"}
{"author":"龚自珍","content":"西郊落花天下奇，古来但赋伤春诗，西郊车马一朝尽，定庵先生沽酒来赏之。先生探春人不觉，先生送春人又嗤，呼朋亦得三四子，出城失色人皆痴。如钱塘潮夜澎湃，如昆阳战晨披靡，如八万四千天女洗脸罢，齐向此地倾胭脂。奇龙怪凤爱漂泊，琴高之鲤何反欲上天为？玉皇宫中空若洗，三百六十界无一青蛾眉。又如先生平生之忧患，恍惚怪诞百出难穷期。先生读书尽三藏，最喜维摩卷里多清词，又闻净土落花深四寸，冥目观想犹神驰。西方净国未可到，下笔绮语何漓漓，安得树有不尽之花更雨新好者，三百六十日常是落花时！","dynasty":"清代","title":"西郊落花歌"}
{"author":"龚自珍","content":"词家从不觅知音，累汝千回带泪吟。惹得尔翁怀抱恶，小桥独立惨归心。","dynasty":"清代","title":"已亥杂诗18"}
{"author":"龚自珍","content":"端门授命有云礽，一脉微言我敬承。宿草敢祧刘礼部，东海绝学在毘陵。","dynasty":"清代","title":"已亥杂诗59"}
{"author":"龚自珍","content":"警跸闻传膳，枢廷述地方。宸游兼武备，大典在官长。禁额如云起，仙人隔仗望。万重珊翠里，不数尚书郎。","dynasty":"清代","title":"暮春以事诣圆明园趋公既罢因览西郊形胜最后过澄怀园和内直友人春晚退直诗其五"}
{"author":"龚自珍","content":"书梦亚驼告有意，明年三月猰貐死。大神羹枭殄枭子，焚香敬告少昊氏。","dynasty":"清代","title":"已亥杂诗172"}
{"author":"龚自珍","content":"上清丹箓姓名讹，好梦留仙夜夜多。争似芳魂惊觉早，天鸡不曙渡银河。","dynasty":"清代","title":"紫云回三叠其三"}
{"author":"龚自珍","content":"少年奇气称才华，登岱还浮八月搓。我过东方亦无负，清尊三宿孔融家。","dynasty":"清代","title":"已亥杂诗286"}
{"author":"龚自珍","content":"八岁梦到矍相国，今日五君来做主。我欲射侯陈礼容，可惜行装无白羽。","dynasty":"清代","title":"已亥杂诗292"}
{"author":"龚自珍","content":"西京别火位非高，薄有遗闻琐且劳。只算初识镜背字，敢陈法物诂球刀。","dynasty":"清代","title":"已亥杂诗66"}
{"author":"龚自珍","content":"端门授命有云礽，一脉微言我敬承。宿草敢祧刘礼部，东海绝学在毘陵。","dynasty":"清代","title":"已亥杂诗59"}
{"author":"龚自珍","content":"紫点红愁无绪。日暮春归甚处。春更不回头，撇下一天浓絮。春住。春住。黦了人家庭宇。","dynasty":"清代","title":"如梦令"}
{"author":"龚自珍","content":"谁肯甘心薄倖名，南舣北驾怨三生。劳人只有空王谅，那向如花辨得明？","dynasty":"清代","title":"己亥杂诗其二四二"}
{"author":"龚自珍","content":"烹茗。烹茗。闲数东南流品。美人俊辩风生。皮里阳秋太明。皮里。皮里。流品如侬第几。","dynasty":"清代","title":"调笑令四首其三"}
{"author":"龚自珍","content":"矮桃花压石玲珑。似巫峰。花底鞋儿花外、月如弓。入怀同不同。郁金裙褶晚来松。倦临风。莫把胭脂先染、玉笙红。制愁词思慵。","dynasty":"清代","title":"鬲溪梅令羽陵春晚画册"}
{"author":"龚自珍","content":"少年哀乐过于人，歌泣无端字字真。既壮周旋杂痴黠，童心来复梦中身。","dynasty":"清代","title":"已亥杂诗170"}
{"author":"龚自珍","content":"读罢一时才子句，《骚》香汉艳各精神。十年我恨生差晚，不见风流种蕙人。","dynasty":"清代","title":"题红蕙花诗册尾其二"}
{"author":"龚自珍","content":"道韫谈锋不落诠，耳根何福受清圆？自知语乏烟霞气，枉负才名三十年。","dynasty":"清代","title":"己亥杂诗其二六三"}
{"author":"龚自珍","content":"栏干斜倚。碧琉璃样轻花缀。惨绿模糊。瑟瑟凉痕欲晕初。秋期此度。秋星淡到无寻处。宿露休搓。恐是天孙别泪多。","dynasty":"清代","title":"减兰輠畔孲"}
{"author":"龚自珍","content":"鬼灯对对散秋萤，落魄参军泪眼荧。何不专城花县去，春眠寒食未曾醒。","dynasty":"清代","title":"已亥杂诗86"}
{"author":"龚自珍","content":"著书何似观心贤，不奈卮言夜涌泉。百卷书成南渡后，先生续集再编年。","dynasty":"清代","title":"己亥杂诗其一"}
{"author":"龚自珍","content":"海西别墅吾息壤，羽　三重拾级上。明年俯看千树梅，飘飖亦是天际想。","dynasty":"清代","title":"已亥杂诗212"}
{"author":"龚自珍","content":"剩水残山意度深，平生几緉屐难寻。栽花郑重看花约，此是刘郎迟暮心。","dynasty":"清代","title":"已亥杂诗227"}
{"author":"龚自珍","content":"半生中外小回翔，樗丑翻成恋太阳。挥手唐朝八司马，头衔老署退锋郎。","dynasty":"清代","title":"己亥杂诗其五十三"}
{"author":"龚自珍","content":"蜀冈一老抱哀弦，阅尽词场意惘然。绝似琵琶天宝后，江南重遇李龟年。","dynasty":"清代","title":"已亥杂诗110"}
{"author":"龚自珍","content":"红泥亭倒客来稀，钟磬沉沉出翠微。无分安禅翻破戒，盗他常住一花归。","dynasty":"清代","title":"杭州龙井寺"}
{"author":"龚自珍","content":"东涂西抹寻常有，精灵可怜如许。兜率天中，修罗海上，各是才人无数。魂兮记取。那半壁青山，我佣曾住。花月濛濛，魂来魂往定相遇。多君今世相仿，东南三百载，屈指吟侣。花叶书成，云萍影合，沟水无情流去。宾朋词赋。好换了青灯，戒钟悲鼓。翻遍华严，忏卿文字苦。","dynasty":"清代","title":"齐天乐"}
{"author":"龚自珍","content":"难凭肉眼识天人，恐是优曇偶现身。故遣相逢当五浊，不然谁信上仙沦。","dynasty":"清代","title":"已亥杂诗257"}
{"author":"龚自珍","content":"娇小温柔播六亲，兰姨琼姊各沾巾。九泉肯受狂生誉，艺是针神貌洛神。","dynasty":"清代","title":"已亥杂诗185"}
{"author":"龚自珍","content":"东抹西涂迫半生，中年何故避声名。才流百辈无餐饭，忽动慈悲不与争。","dynasty":"清代","title":"杂诗，己卯自春徂夏，在京师作，得十四首其十三"}
{"author":"龚自珍","content":"眉痕英绝语谡谡，指挥小婢带韬略。幸汝生逢清晏时，不然剑底桃花落。","dynasty":"清代","title":"己亥杂诗其二五四"}
{"author":"龚自珍","content":"东华飞辩少年时，伐鼓撞钟海内知。牍尾但书臣向校，头衔不称閷其词。","dynasty":"清代","title":"已亥杂诗49"}
{"author":"龚自珍","content":"中年何寡欢，心绪不缥缈。人事日龌龊，独笑时颇少。忽忆姚归安，锡我箴铭早。雅俗同一源，盍向源头讨。汝自界限之，心光眼光小。万事之波澜，文章天然好。不见六经语，三代俗语多。孔一以贯之，不一待如何。实悟实证后，无道亦无魔。","dynasty":"清代","title":"自春徂秋偶有所触拉杂书之漫不诠次得十五首其十二"}
{"author":"龚自珍","content":"山溶溶。水溶溶。如梦如烟一万重。谁期觉后逢。恨应同。誓应同。同礼心经同听钟。忏愁休更慵。","dynasty":"清代","title":"长相思二首其一"}
{"author":"龚自珍","content":"才尽不吟诗，非关象喙危。青山有隐处，白日无还期。病骨时流恕，春愁古佛知。观河吾见在，莫畏镜中丝。","dynasty":"清代","title":"才尽"}
{"author":"龚自珍","content":"神仙眷属几生修，小妹承恩阿姊愁。宫扇已遮帘已下，痴心还伫殿东头。","dynasty":"清代","title":"紫云回三叠其二"}
{"author":"龚自珍","content":"秋光明媚似春光，重九尊前草树香。可记前年宝藏寺，西山暮雨怨吴郎。","dynasty":"清代","title":"已亥杂诗222"}
{"author":"龚自珍","content":"幽人媚清晓，落月澹林光。欲采蘅兰去，春空风露香。阿谁叫横玉，惊起绿烟床。亦有梅花梦，颓鬟待太阳。","dynasty":"清代","title":"幽人"}
{"author":"龚自珍","content":"诗人瓶水与谟觞，郁怒清深两擅场。如此高才胜高第，头衔追赠薄三唐。","dynasty":"清代","title":"己亥杂诗其一一四"}
{"author":"龚自珍","content":"当筵问古月。谁向其间起宫阙。风马云车历历。见桂葆、乍迎娇如雪。遥空闻说。说夜来、天袂凉绝。惊鸿起，素衣二八，舞罢老蟾泣。飘忽。长风吹急。竟天上、人间了隔。仙声一半记得。汉武秦皇，有路难觅。开元庆佳节。算合乐、图中应识。尊前祝，千秋万岁，不须有离别。","dynasty":"清代","title":"霓裳中序第一霓裳羽衣之曲今不传，戏补之"}
{"author":"龚自珍","content":"与吾同祖砚北者，仁愿如兄壮岁亡。从此与谁谈古处，马婆巷外立斜阳。","dynasty":"清代","title":"已亥杂诗163"}
{"author":"龚自珍","content":"山陬法物千年在，牧儿扣之声死。谁信当年，楗棰一发，吼撤山河大地。幽光灵气。肯伺候梳妆，景阳宫里。怕阅兴亡，何如移向草间置。漫漫评尽古今，便汉家长乐，难寄身世。也称人间，帝王宫殿，也称斜阳萧寺。鲸鱼逝矣。竟一卧东南，万牛难起。笑煞铜仙，泪痕辞灞水。","dynasty":"清代","title":"台城路"}
{"author":"龚自珍","content":"韶光不怨匆匆去。只怊怅，年华误。目断游丝情一缕。断桥流水，夕阳飞絮，可是春归路。楼头尽日还凝伫。欲诉闲愁向谁诉。蕙渚花飞天又暮。醒时如醉，醉时如梦，梦也何曾作。","dynasty":"清代","title":"青玉案"}
{"author":"龚自珍","content":"吴棉已把桃笙换，流光最惊羁旅。蜡屐寻山，黄泥封酒，小有逢迎今雨。怀沙辍赋。梦不到南州，邓林夸父。且逐寒潮，金阊一角饯秋去。觉来谁与相遇。有卷中姚合，楼上孙楚。催我归舟，鸳鸯牒紧，莫恋闲鸥野鹭。青溪粥鼓。道来岁重寻，须携箫侣。多谢词仙，低回吟冶句。","dynasty":"清代","title":"台城路"}
{"author":"龚自珍","content":"东华飞辩少年时，伐鼓撞钟海内知。牍尾但书臣向校，头衔不称閷其词。","dynasty":"清代","title":"已亥杂诗49"}
{"author":"龚自珍","content":"停帆预卜酒杯深，十日无须逆旅金。莫怨津梁为客久，天涯有弟话秋心。","dynasty":"清代","title":"已亥杂诗244"}
{"author":"龚自珍","content":"夜起数山川，浩浩共月色。不知何山青，不知何川白。幽幽东南隅，似有偕隐宅。下南一以望，终恋杭州路。城里虽无家，城外却有墓。相期买一丘，毋远故乡故。而我屏见闻，而汝养幽素。舟行百里间，须见墓门树。南向发此言，恍欲双飞去。","dynasty":"清代","title":"寒月吟其一"}
{"author":"龚自珍","content":"毗陵十客献清文，五百狻猊屡送君。从此周郎闭门卧，落花三月断知闻。","dynasty":"清代","title":"赠伯恬"}
{"author":"龚自珍","content":"偶赋山川行路难，浮名十载避诗坛。贵人相讯劳相护，莫作人间清议看。","dynasty":"清代","title":"杂诗，己卯自春徂夏，在京师作，得十四首其八"}
{"author":"龚自珍","content":"不是逢人苦誉君，亦狂亦侠亦温文。照人胆似秦时月，送我情如岭上云。","dynasty":"清代","title":"已亥杂诗28"}
{"author":"龚自珍","content":"倘作家书寄哲兄，淮阴重话七年情。门前报有关山客，来听西斋夜雨声。","dynasty":"清代","title":"己亥杂诗其二八八"}
{"author":"龚自珍","content":"壬申夏泛舟西湖，述怀有赋，时予别杭州盖十年矣天风吹我，堕湖山一角，果然清丽。曾是东华生小客，回首苍茫无际。屠狗功名，雕龙文卷，岂是平生意？乡亲苏小，定应笑我非计。才见一抹斜阳，半堤香草，顿惹清愁起。罗袜音尘何处觅，渺渺予怀孤寄。怨去吹箫，狂来说剑，两样销魂味。两般春梦，橹声荡入云水。","dynasty":"清代","tags":"豪放，写景，抒怀","title":"湘月·天风吹我"}
{"author":"龚自珍","content":"家有凌云百尺条，风烟陪护渐岧嶤。生儿只识秦碑字，脆弱芝兰笑六朝。","dynasty":"清代","title":"已亥杂诗289"}
{"author":"龚自珍","content":"荒青无缝种交加，月费牛溲定几车。只是场师消遣法，不求秋实不看花。","dynasty":"清代","title":"已亥杂诗121"}
{"author":"龚自珍","content":"林檎叶叶拂僧窗。闪青釭。墨菊如烟，淡与影儿双。吠星何处尨。梦中词笔小琤瑽。寄吴艭。欲剪芙蓉，生恐负兰茳。不曾轻涉江。","dynasty":"清代","title":"鬲溪梅令猠潓"}
{"author":"龚自珍","content":"幽人媚清晓，落月澹林光。欲采蘅兰去，春空风露香。阿谁叫横玉，惊起绿烟床。亦有梅花梦，颓鬟待太阳。","dynasty":"清代","title":"幽人"}
{"author":"龚自珍","content":"韶光不怨匆匆去。只怊怅，年华误。目断游丝情一缕。断桥流水，夕阳飞絮，可是春归路。楼头尽日还凝伫。欲诉闲愁向谁诉。蕙渚花飞天又暮。醒时如醉，醉时如梦，梦也何曾作。","dynasty":"清代","title":"青玉案"}
{"author":"龚自珍","content":"复墅拓墅乞墅了，吾将北矣乃图南。无妻怕学林甫独，有子肯为王霸惭。","dynasty":"清代","title":"已亥杂诗228"}
{"author":"龚自珍","content":"不是逢人苦譽君，亦狂亦俠亦溫文。照人膽似秦時月，送我情如嶺上雲。","dynasty":"清代","title":"別黃蓉石比部玉階"}
{"author":"龚自珍","content":"行年二十九，电光岂遽收。观河生百喟，何如泛虚舟。当喜我必喜，当忧我辄忧。尽此一报形，世法随沈浮。","dynasty":"清代","title":"戒诗五首其三"}
{"author":"龚自珍","content":"学羿居然有羿风，千秋何可议逢蒙。绝怜羿道无消息，第一亲彎射羿功。","dynasty":"清代","title":"已亥杂诗89"}
{"author":"龚自珍","content":"我又南行矣。笑今年、鸾飘凤泊，情怀何似。纵使文章惊海内，纸上苍生而已。似春水、干卿何事。暮雨忽来鸿雁杳，莽关山、一派秋声里。催客去，去如水。华年心绪从头理。也何聊、看潮走马，广陵吴市。愿得黄金三百万，交尽美人名士。更结尽、燕邯侠子。来岁长安春事早，劝杏花、断莫相思死。木叶怨，罢论起。","dynasty":"清代","title":"金缕曲砠酉秋出都述怀有赋"}
{"author":"龚自珍","content":"少小无端爱令名，也无学术误苍生。白云一笑懒如此，忽遇天风吹便行。","dynasty":"清代","title":"杂诗，己卯自春徂夏，在京师作，得十四首其一"}
{"author":"龚自珍","content":"黄犊怒求乳，朴诚心无猜。犊也尔何知，既壮恃其孩。古之子弄父兵者，喋血市上宁非哀。亦有小心人，天命终难夺。授命何其恭，履霜何其洁。孝子忠臣一传成，千秋君父名先裂。不然冥冥鸿，无家在中路。恝哉心无瑕，千古孤飞去。呜呜复呜呜，古人谁智谁当愚。雰复雰，智亦未足重，愚亦未可轻。鄙夫较量愚智间，何如一意求精诚。仁者不訹愚痴之万死，勇者不贪智慧之一生。寄言后世艰难子，白日青天奋壁行。","dynasty":"清代","title":"呜呜硻硻"}
{"author":"龚自珍","content":"偶检丛纸中，得花瓣一包，纸背细书辛幼安“更能消几番风雨”一阕，乃是京师悯忠寺海棠花，戊辰暮春所戏为也，泫然得句。人天无据，被侬留得香魂住。如梦如烟，枝上花开又十年！十年千里，风痕雨点斓斑里。莫怪怜他，身世依然是落花。","dynasty":"清代","tags":"婉约，咏物，落花，抒怀","title":"减字木兰花·偶检丛纸中"}
{"author":"龚自珍","content":"震旦狂禅沸不支，一灯慧命续如丝。灵山未歇宗风歇，已过庞家日眚时。","dynasty":"清代","title":"已亥杂诗166"}
{"author":"龚自珍","content":"我昨青鸾背上行，美人规劝听分明。不须文字传言语，玉想琼思过一生。","dynasty":"清代","title":"铁君惠书，有“玉想琼思”之语，衍成一诗答之"}
{"author":"龚自珍","content":"紫点红愁无绪。日暮春归甚处。春更不回头，撇下一天浓絮。春住。春住。黦了人家庭宇。","dynasty":"清代","title":"如梦令"}
{"author":"龚自珍","content":"绝业名山幸早成，更何方法遣今生。从兹礼佛烧香罢，整顿全神注定卿。","dynasty":"清代","title":"已亥杂诗275"}
{"author":"龚自珍","content":"河干劳问又江干，恩怨他时邸报看。怪道乌台牙放早，几人怒马出长安。","dynasty":"清代","title":"已亥杂诗88"}
{"author":"龚自珍","content":"盘堆霜实擘庭榴，红似相思绿似愁。今夕灵飞何甲子，上清斋设记心头。","dynasty":"清代","title":"已亥杂诗251"}
{"author":"龚自珍","content":"厚重虚怀见古风，车裀五度照门东。我焚文字公焚疏，补纪交情为纪公。","dynasty":"清代","title":"已亥杂诗77"}
{"author":"龚自珍","content":"弃妇丁宁嘱小姑，姑恩莫负百年劬。米盐种种家常话，泪湿红裙未绝裾。","dynasty":"清代","title":"已亥杂诗16"}
{"author":"龚自珍","content":"不是南天无此花，北肥南瘦二分差。愿移北地胭脂社，来问南朝油壁车。","dynasty":"清代","title":"已亥杂诗206"}
{"author":"龚自珍","content":"一百八下西溪钟，一十三度溪花红。是恩是怨无性相，冥祥记里魂朦胧。","dynasty":"清代","title":"已亥杂诗"}
{"author":"龚自珍","content":"又漫天、飞花飞絮，一番春事无据。朝朝送客长亭岸，身似芦沟柳树。归计阻。但打叠吟魂，飞过黄河去。输君容与。者双髻吹笙，双声问字，双桨夜呼渡。他生约，亦在五湖烟雨。笛床歌板何处。才人病后风情死，负了莫釐龙女。还肯否。重整顿清狂，也未年华暮。幽怀漫诉。要瀹茗烦他，舣舷待我，商略买山句。","dynasty":"清代","title":"摸鱼儿"}
{"author":"龚自珍","content":"一帽红尘，行来韦杜人家北。满城风色，漠漠楼台隔。目送飞鸿，景入长天灭。关山绝，乱云千叠，江北江南雪。","dynasty":"清代","tags":"写景，抒情，思乡","title":"点绛唇·十月二日马上作"}
{"author":"龚自珍","content":"曩将奄宅证淹中，肃肃微言謦欬逢。肯拓同文门畔石，古心突过汉朝松。","dynasty":"清代","title":"已亥杂诗283"}
{"author":"龚自珍","content":"江左吟坛百辈狂，谁知阙里是词场。我从宅壁低徊听，丝竹千秋尚绕梁。","dynasty":"清代","title":"已亥杂诗284"}
{"author":"龚自珍","content":"嘉庆文风在目前，记同京兆鹿鸣筵。白头相见冬山路，谁惜荷衣两少年。","dynasty":"清代","title":"已亥杂诗285"}
{"author":"龚自珍","content":"少年奇气称才华，登岱还浮八月搓。我过东方亦无负，清尊三宿孔融家。","dynasty":"清代","title":"已亥杂诗286"}
{"author":"龚自珍","content":"子云壮岁雕虫感，掷向洪流付太虚。从此不挥闲翰墨，男儿当注壁中书。","dynasty":"清代","title":"已亥杂诗287"}
{"author":"龚自珍","content":"倘作家书寄哲儿，淮阴重话七年情。门前报有关山客，来听西斋夜雨声。","dynasty":"清代","title":"已亥杂诗288"}
{"author":"龚自珍","content":"家有凌云百尺条，风烟陪护渐岧嶤。生儿只识秦碑字，脆弱芝兰笑六朝。","dynasty":"清代","title":"已亥杂诗289"}
{"author":"龚自珍","content":"盗诗补诗还祭诗，子梅诗史何恢奇。鄙人劝君割荣者，努力删诗壮盛时。","dynasty":"清代","title":"已亥杂诗290"}
{"author":"龚自珍","content":"诗格摹唐字有稜，梅花官阁夜锼冰。一门鼎盛亲风雅，不似苍茫杜少陵。","dynasty":"清代","title":"已亥杂诗291"}
{"author":"龚自珍","content":"八岁梦到矍相国，今日五君来做主。我欲射侯陈礼容，可惜行装无白羽。","dynasty":"清代","title":"已亥杂诗292"}
{"author":"龚自珍","content":"东海潮来月上弦，崆峒抚罢静诸天。西池一宴无消息，替管桃花五百年。","dynasty":"清代","title":"梦得“东海潮来月怒明”之句，醒，足成一诗又成一诗其二"}
{"author":"龚自珍","content":"我住秣陵西。西鸟秋啼。也无墨客对挥犀。何处寻秋何处醉，小妹青溪。寒菜两三畦。花不成畦。折归灯下伴凄迷。忽忆青门人缟袂，淡墨曾题。","dynasty":"清代","title":"卖花声"}
{"author":"龚自珍","content":"除是无愁与莫愁。一身孤注掷温柔。倘若有城还有国。愁绝。不能雄武不风流。多谢尘言千百句。难据。羽陵词笔自今收。晚岁披猖终未肯。割忍。他生缥缈此生休。","dynasty":"清代","title":"定风波二首其二"}
{"author":"龚自珍","content":"碧玉寒门产丽华。误随红叶去，到天涯。明珠一斛坐陪茶。容我见，容我饭胡麻。倦返七香车。重寻吴苑柳，石湖花。今年愁到莫愁家。黄金少，典去玉丫叉。","dynasty":"清代","title":"小重山"}
{"author":"龚自珍","content":"壬申夏泛舟西湖，述怀有赋，时予别杭州盖十年矣天风吹我，堕湖山一角，果然清丽。曾是东华生小客，回首苍茫无际。屠狗功名，雕龙文卷，岂是平生意？乡亲苏小，定应笑我非计。才见一抹斜阳，半堤香草，顿惹清愁起。罗袜音尘何处觅，渺渺予怀孤寄。怨去吹箫，狂来说剑，两样销魂味。两般春梦，橹声荡入云水。","dynasty":"清代","tags":"述志，抒怀，壮志未酬","title":"湘月·天风吹我"}
{"author":"龚自珍","content":"将左晨星一炬存，鱼龙光怪百千吞。迢迢望气中原夜，又有湛卢剑倚门。","dynasty":"清代","title":"已亥杂诗132"}
{"author":"龚自珍","content":"黄尘扑面。寒了盟鸥愿。问我名场谁教见。冷抱寒陵一片。别来容易经秋。吴天清梦悠悠。梦到一湾渔火，西山香雪归舟。","dynasty":"清代","title":"清平乐"}
{"author":"龚自珍","content":"紫黯红愁无绪，日暮春归甚处？春更不回头，撇下一天浓絮。春住!春住!黦了人家庭宇。","dynasty":"清代","tags":"婉约，惜春","title":"如梦令·紫黯红愁无绪"}
{"author":"龚自珍","content":"夜思师友泪滂沱，光影犹存急网罗。言行较详官阀略，报恩如此疚心多。","dynasty":"清代","title":"已亥杂诗80"}
{"author":"龚自珍","content":"端门授命有云礽，一脉微言我敬承。宿草敢祧刘礼部，东海绝学在毘陵。","dynasty":"清代","title":"已亥杂诗59"}
{"author":"龚自珍","content":"陶潜诗喜说荆轲，想见停云发浩歌。吟到恩雠心事涌，江湖侠骨恐无多。","dynasty":"清代","title":"己亥杂诗其一二九"}
{"author":"龚自珍","content":"复墅拓墅乞墅了，吾将北矣乃图南。无妻怕学林甫独，有子肯为王霸惭。","dynasty":"清代","title":"已亥杂诗228"}
{"author":"龚自珍","content":"行云欲度帘旌去。啼花恨草无重数。吟淡口脂痕。秋心自觉温。秋怀珠与玉。写上罗笺薄。暮暮与朝朝。工愁要福销。","dynasty":"清代","title":"菩萨蛮"}
{"author":"龚自珍","content":"我有秦时镜，窈窕龙鸾痕。我有汉宫玉，触手犹生温。我有墨九行，惊鸿若可扪。玉皇忽公道，奇福三至门。欲供三炷香，先消万古魂。古春伴忧患，诘屈生酸黁。且摺三千本，赠与人间存。","dynasty":"清代","title":"自春徂秋偶有所触拉杂书之漫不诠次得十五首其四"}
{"author":"龚自珍","content":"其八太行一脉走蝹蜿，莽莽畿西虎气蹲。送我摇鞭竟东去，此山不语看中原。其八十三只筹一缆十夫多，细算千艘渡此河。我亦曾穈太仓粟，夜闻邪许泪滂沱！（五月十二日抵淮埔作）其八十七故人横海拜将军，侧立南天未蕆勋。我有阴符三百字，蜡丸难寄惜雄文。其一百三十陶潜酷似卧龙豪，万古浔阳松菊高；莫信诗人竟平淡，二分梁甫一分骚。","dynasty":"清代","tags":"抒情","title":"己亥杂诗（三百十五首选四）"}
{"author":"龚自珍","content":"古愁莽莽不可说，化作飞仙忽奇阔。江天如墨我飞还，折梅不畏蛟龙夺。","dynasty":"清代","title":"已亥杂诗312"}
{"author":"龚自珍","content":"残年半销金兽，启朱帘琐户。悄凝盼、十里蘅皋，多少心期伤暮。梦回后、半霎凭栏，春烟阁断天涯树。仗莺魂有力，唤起一天浓絮。昨日闲愁，今朝暗恨，似濛云惹雾。拈彩笔、亲制红词，有人怜赏心素。正沉沉、春深似海，低徊年华金缕。作人间、病凤啼鸾，原输鸥鹭。胭脂含怨，锦瑟生愁，怅春似逆旅。枉二十四番寒暖，次第催完，变了漫空，扑人花雨。钗寒佩瘦，红敧绛病，惺惺胡蝶谁家宿，况连天、香草崇兰渡。予怀渺渺，灵修尚隔中央，只恐弃我如土。凌波袜懒，绣线裙松，换吴棉白苧。为一种、心情无奈，断送韶颜，憔悴而今，劝君休舞。浑都不管，愁侬怨汝。灵犀一寸明见，更何须、弄入瑶琴柱。纱窗日落无人，独倚黄昏，有谁省否。","dynasty":"清代","title":"莺啼序用宋人韵"}
{"author":"龚自珍","content":"朝从屠沽游，夕拉驺卒饮。此意不可道，有若茹大鲠。传闻智勇人，伤心自鞭影。蹉跎复蹉跎，黄金满虚牝。匣中龙剑光，一鸣四壁静。夜夜辄一鸣，负汝汝难忍。出门何茫茫，天心牖其逞。既窥豫让桥，复瞰轵深井。长跪奠一卮，风云扑人冷。","dynasty":"清代","title":"自春徂秋偶有所触拉杂书之漫不诠次得十五首其五"}
{"author":"龚自珍","content":"不是逢人苦誉君，亦狂亦侠亦温文。照人胆似秦时月，送我情如岭上云。","dynasty":"清代","title":"已亥杂诗28"}
{"author":"龚自珍","content":"轻寒漠漠，又杏花天气。卸了吴棉薄纨腻。把花魂细绾，月梦低敲，闲谱得、十叠新词堪记。番番圆艳约，春事迷人，絮影风光太消碎。小病不胜春，懒想秾愁，拚略受、情多风味。又银烛、传来劝笺愁，看比玉能红，比箫能脆。","dynasty":"清代","title":"洞仙歌"}
{"author":"龚自珍","content":"天将何福予蛾眉？生死湖山全盛时。冰雪无痕灵气杳，女仙不赋降坛诗。","dynasty":"清代","title":"已亥杂诗"}
{"author":"龚自珍","content":"文格渐卑庸福近，不知庸福究何如。常州庄四能怜我，劝我狂删乙丙书。","dynasty":"清代","title":"杂诗，己卯自春徂夏，在京师作，得十四首其二"}
{"author":"龚自珍","content":"图籍移徙肺腑家，而翁本学段金沙。丹黄字字皆珍重，为裹青氈载一车。","dynasty":"清代","title":"已亥杂诗304"}
{"author":"龚自珍","content":"黄金脱手赠椎埋，屠狗无悰百计乖。侥幸故人仍满眼，猖狂乞食过江淮。","dynasty":"清代","title":"已亥杂诗94"}
{"author":"龚自珍","content":"高秋那得吴虹生，成轺西子湖边行。一丘一壑我前导，重话东华送我情。","dynasty":"清代","title":"已亥杂诗154"}
{"author":"龚自珍","content":"帝子华年小，初弦宝月沈。端娴三肃礼，悯动六宫深。徒殡飞秋雪，迎神下彩禽。松楸依在咫，慈孝万年心。","dynasty":"清代","title":"东陵纪役其二"}
{"author":"龚自珍","content":"东南词赋。屈指尊前数。雨打风吹潮卷去。依旧能狂只汝。叩君画里禅关。忆侬梦里烟鬟。何日两枝玉笛，双双吹入春山。","dynasty":"清代","title":"清平乐頠胡鱼门《居山卷子》"}
{"author":"龚自珍","content":"矮桃花压石玲珑。似巫峰。花底鞋儿花外、月如弓。入怀同不同。郁金裙褶晚来松。倦临风。莫把胭脂先染、玉笙红。制愁词思慵。","dynasty":"清代","title":"鬲溪梅令羽陵春晚画册"}
{"author":"龚自珍","content":"东海潮来月上弦，崆峒抚罢静诸天。西池一宴无消息，替管桃花五百年。","dynasty":"清代","title":"梦得“东海潮来月怒明”之句，醒，足成一诗又成一诗其二"}
{"author":"龚自珍","content":"只将愧汗湿莱衣，悔极堂堂岁月违。世事沧桑心事定，此生一跌莫全非。","dynasty":"清代","title":"己亥杂诗其一四九"}
{"author":"龚自珍","content":"灵箫合贮此灵山，意思精微窈窕间。区壑无双人地称，我无拙笔到眉弯。","dynasty":"清代","title":"已亥杂诗200"}
{"author":"龚自珍","content":"艰危门户要人持，孝出贫家谚有之。葆汝心光淳闷在，皇天竺胙总无私。","dynasty":"清代","title":"已亥杂诗301"}
{"author":"龚自珍","content":"紫点红愁无绪。日暮春归甚处。春更不回头，撇下一天浓絮。春住。春住。黦了人家庭宇。","dynasty":"清代","title":"如梦令"}
{"author":"龚自珍","content":"霜毫掷罢倚天寒，任作淋漓淡墨看。何敢自矜医国手，药方只贩古时丹。","dynasty":"清代","title":"己亥杂诗其四十四"}
{"author":"龚自珍","content":"北游不至独石口，东游不至卢龙关。此记游耳非著作，马蹄蹀躞书生孱，","dynasty":"清代","title":"已亥杂诗68"}
{"author":"龚自珍","content":"秋风张翰计蹉跎，红豆年年掷逝波。误我归期知几许，蟾圆十一度无多。","dynasty":"清代","title":"已亥杂诗182"}
{"author":"龚自珍","content":"江左吟坛百辈狂，谁知阙里是词场。我从宅壁低徊听，丝竹千秋尚绕梁。","dynasty":"清代","title":"已亥杂诗284"}
{"author":"龚自珍","content":"庞眉名与段公齐，一脉东原高第题。回首外家书帙散，大儒门祚古难跻。","dynasty":"清代","title":"杂诗，己卯自春徂夏，在京师作，得十四首其五"}
{"author":"龚自珍","content":"一脉灵长四叶貂，谈经门祚郁岧嶤。儒林几见传苗裔，此伏高邮冠本朝。","dynasty":"清代","title":"已亥杂诗148"}
{"author":"龚自珍","content":"瑟瑟轻寒，正珠帘晓卷，秋心凄紧。瘦蝶不来，飘零一天宫粉。莫令真个敲残，留傍取、玉妆台近。窥镜。乍无人，一笑平添幽韵。芳讯寄应准。待穿来弱线，似玲珑情分。移凤褥，欹宝枕，露乾香润。秋人梦里相逢，记欲堕、又还黏鬓。醒醒。海棠边、慰他凉靓。","dynasty":"清代","title":"惜秋华輠襔簪"}
{"author":"龚自珍","content":"欲从太史窥春秋，勿向有字句虚求。抱微言者太史氏，大义显显则予休。","dynasty":"清代","title":"已亥杂诗305"}
{"author":"龚自珍","content":"纱窗暝色低迷绿。犹未传银烛。春寒瑟瑟晚来添。玉钏微闻应是换吴棉。金炉香篆愔愔堕。新月窥人坐。湘帘放下悄含颦。生怕梨花和月射啼痕。","dynasty":"清代","title":"虞美人"}
{"author":"龚自珍","content":"男儿解读韩愈诗，女儿好读姜夔词。一家倘许圆鸥梦，昼课男儿夜女儿。","dynasty":"清代","title":"已亥杂诗214"}
{"author":"龚自珍","content":"禽父始宅奄，犹未荒大东。周王有名祀，名山止龟蒙。尚父赐履海，泱泱表大风。时无神仙言，不睹金银宫。春秋贬宋父，坐失玉与弓。祊田富汤沐，季旅何懜懜。秦穆作西畤，帝醉终可逢。恒无三脊茅，遂辍登山踪。顽哉鲁与齐，灵气不牖衷。孤负介海岱，海深岱徒崇。素王张三世，元始而麟终。文成号数万，太平告成功。其文富沧海，其旨高苍穹。于是海岱英，尽入孔牢笼。熙朝翠华至，九跪迎上公。厥典盛谒林，汉后无兹隆。惜哉有阙遗，未举金泥封。小臣若上议，廷臣三日聋。首谒孔林毕，继请行升中。继请射沧海，三事碑三通。古体日霾晦，但嗤秦汉雄。周情与孔思，执笔思忡忡。","dynasty":"清代","title":"题吴南芗东方三大图"}
{"author":"龚自珍","content":"晓枕心气清，奇泪忽盈把。少年爱恻悱，芳意嫭幽雅。黄尘澒洞中，古袌不可写。万言摧烧之，奇气又瘖哑。心死竟何云，结习幸渐寡。忧患稍稍平，此心即佛者。独有爱根在，拔之■难下。梦中慈母来，絮絮如何舍。","dynasty":"清代","title":"自春徂秋偶有所触拉杂书之漫不诠次得十五首其十三"}
{"author":"龚自珍","content":"此地求沿革，当年本合并。林岚陪禁近，词庙仰勋名。水榭分还壮，云廊改更清。诸公齐努力，谁得似桐城。","dynasty":"清代","title":"暮春以事诣圆明园趋公既罢因览西郊形胜最后过澄怀园和内直友人春晚退直诗其六"}
{"author":"龚自珍","content":"琼林何不积缗泉？物自低昂人自便。我与徐公筹到此，朱提山竭亦无权！","dynasty":"清代","title":"己亥杂诗"}
{"author":"龚自珍","content":"上清丹箓姓名讹，好梦留仙夜夜多。争似芳魂惊觉早，天鸡不曙渡银河。","dynasty":"清代","title":"紫云回三叠其三"}
{"author":"龚自珍","content":"瑰癖消沉结习虚，一篇典宝古文无。金灯出土苔花碧，又照徐陵读汉书。","dynasty":"清代","title":"己亥杂诗其二一六"}
{"author":"龚自珍","content":"东南词赋。屈指尊前数。雨打风吹潮卷去。依旧能狂只汝。叩君画里禅关。忆侬梦里烟鬟。何日两枝玉笛，双双吹入春山。","dynasty":"清代","title":"清平乐頠胡鱼门《居山卷子》"}
{"author":"龚自珍","content":"多君媕雅数论心，文字缘同骨肉深。别有樽前挥涕语，英雄迟暮感黄金。","dynasty":"清代","title":"已亥杂诗36"}
{"author":"龚自珍","content":"数年华闲中黯黯。记不起、谁思谁怨。金炉香袅昼沈沈，并叠作，闲愁片。月明花满天如愿。也终有、酒阑灯散。不如被冷更香销，独自去，思千遍。","dynasty":"清代","title":"端正好"}
{"author":"龚自珍","content":"无分同生偏共死，天长恨较长。风灾不到，月明难晓，昙誓天旁。偶然沦谪处，感俊语小玉聪狂。人间世，便居然愿作，长命鸳鸯。幽香。兰言半枕，欢期抵过八千场。今生已矣，玉钗鬟卸，翠钏肌凉。赖红巾入梦，梦里说、别有仙乡。渺何方。向琼楼翠宇，万古携将。","dynasty":"清代","title":"瑶台第一层"}
{"author":"龚自珍","content":"此地求沿革，当年本合并。林岚陪禁近，词庙仰勋名。水榭分还壮，云廊改更清。诸公齐努力，谁得似桐城。","dynasty":"清代","title":"暮春以事诣圆明园趋公既罢因览西郊形胜最后过澄怀园和内直友人春晚退直诗其六"}
{"author":"龚自珍","content":"随身百轴字平安，身世无如屠钓宽。耻学赵家臣宰例，归来香火乞祠官。","dynasty":"清代","title":"已亥杂诗218"}
{"author":"龚自珍","content":"对人才调若飞仙，词令聪华四座传。撑住东南金粉气，未须料理五湖船。","dynasty":"清代","title":"已亥杂诗246"}
{"author":"龚自珍","content":"张杜西京说外家，斯文吾述段金沙。导河积石归东海，一字源流奠万譁。","dynasty":"清代","title":"已亥杂诗58"}
{"author":"龚自珍","content":"阅历天花悟后身，为谁出定亦前因。一灯古店斋心坐，不似云屏梦里人。","dynasty":"清代","title":"已亥杂诗278"}
{"author":"龚自珍","content":"相见便情长。只有琅琊大道王。三百年来文物感，苍茫。身到亭亭九友旁。梅雨好凄凉。黦我丹青一扇香。袖里珍擎怀里握，收藏。合配君家赋九行。","dynasty":"清代","title":"南乡子"}
{"author":"龚自珍","content":"回肠荡气感精灵，座客苍凉半酒醒。自别吴郎高咏减，珊瑚击碎有谁听。","dynasty":"清代","title":"已亥杂诗217"}
{"author":"龚自珍","content":"剩水残山意度深，平生几緉屐难寻。栽花郑重看花约，此是刘郎迟暮心。","dynasty":"清代","title":"已亥杂诗227"}
{"author":"龚自珍","content":"六朝古黛梦中横，无福秦淮放棹行。想见钟山两才子，词锋落月互纵横。","dynasty":"清代","title":"己亥杂诗其一二二"}
{"author":"龚自珍","content":"东山猛虎不吃人，西山猛虎吃人，南山猛虎吃人，北山猛虎不食人。漫漫趋避何所已，玉帝不遣牖下死，一双瞳神射秋水。袖中芳草岂不香，手中玉麈岂不长。中妇岂不姝，座客岂不都。江大水深多江鱼，江边何哓呶。人不足，盱有馀，夏父以来目矍矍。我欲食江鱼，江水涩咙喉，鱼骨亦不可以餐。冤屈复冤屈，果然龙蛇蟠我喉舌间，使我说天九难、说地九难。踉跄入中门，中门一步一荆棘，大药不疗膏肓顽。鼻涕一尺何其孱，臣请逝矣逝勿还。嘈嘈舟师，三五詈汝：汝以白昼放歌为可惜，而乃脂汝辖。汝以黄金散尽为复来，而乃鞭其脢。红玫瑰，青镜台，美人别汝光徘徊。腷腷膊膊，鸡鸣狗鸣。淅淅索索，风声雨声。浩浩荡荡，仙都玉京。蟠桃之花万丈明，淮南之犬彳亍行。臣岂不如武皇阶下东方生。乱曰：三寸舌，一枝笔，万言书，万人敌，九天九渊少颜色。朝衣东市甘如饴，玉体须为美人惜。","dynasty":"清代","title":"行路易"}
{"author":"龚自珍","content":"祖父头衔旧颎光，祠曹我亦试为郎。君恩够向渔樵说，篆墓何须百字长。","dynasty":"清代","title":"己亥杂诗其十一"}
{"author":"龚自珍","content":"羌笛落花天，办香鞯两两，愁人归去。连夜梦魂飞，飞不到、天堑东头烟树。空邮古戍，一灯败壁然诗句。不信黄尘消不尽，摘粉搓脂情绪。登车切莫回头，怕回头还见，高城尺五。城里正端阳，香车过、多少青红儿女。吟情太苦。归来未算年华误。一剑还君君莫问，换了江关词赋。","dynasty":"清代","title":"南浦"}
{"author":"龚自珍","content":"八极曾陪穆满游，白云往事使人愁。最怜汗血名成后，老踞残刍立仗头。","dynasty":"清代","title":"马"}
{"author":"龚自珍","content":"少小无端爱令名，也无学术误苍生。白云一笑懒如此，忽遇天风吹便行。","dynasty":"清代","title":"杂诗，己卯自春徂夏，在京师作，得十四首其一"}
{"author":"龚自珍","content":"朝从屠沽游，夕拉驺卒饮。此意不可道，有若茹大鲠。传闻智勇人，伤心自鞭影。蹉跎复蹉跎，黄金满虚牝。匣中龙剑光，一鸣四壁静。夜夜辄一鸣，负汝汝难忍。出门何茫茫，天心牖其逞。既窥豫让桥，复瞰轵深井。长跪奠一卮，风云扑人冷。","dynasty":"清代","title":"自春徂秋偶有所触拉杂书之漫不诠次得十五首其五"}
{"author":"龚自珍","content":"祖父头衔旧熲光，祠曹我亦试为郎。君恩够向渔樵说，篆墓何须百字长。","dynasty":"清代","title":"已亥杂诗11"}
{"author":"龚自珍","content":"江左吟坛百辈狂，谁知阙里是词场。我从宅壁低徊听，丝竹千秋尚绕梁。","dynasty":"清代","title":"已亥杂诗284"}
{"author":"龚自珍","content":"野冬修竹欲连天，苦费西邻买笋钱。此是商鞅垦土令，不同凿空误开边。","dynasty":"清代","title":"已亥杂诗199"}
{"author":"龚自珍","content":"倘作家书寄哲兄，淮阴重话七年情。门前报有关山客，来听西斋夜雨声。","dynasty":"清代","title":"己亥杂诗其二八八"}
{"author":"龚自珍","content":"八岁梦到矍相国，今日五君来做主。我欲射侯陈礼容，可惜行装无白羽。","dynasty":"清代","title":"已亥杂诗292"}
{"author":"龚自珍","content":"三界最消魂，只有辩才天女。半世从无一句，是平常言语。倘然生小在侯家，天意转孤负。作了槛花笼鹤，怎笑狂如许。","dynasty":"清代","title":"好事近"}
{"author":"龚自珍","content":"津梁条约遍南东，谁遣藏春深塢逢。不枉人呼莲幕客，碧纱幮护阿芙蓉。","dynasty":"清代","title":"已亥杂诗85"}
{"author":"龚自珍","content":"少年揽辔澄清意，倦矣应怜缩手时。今日不挥闲涕泪，渡江只怨别蛾眉。","dynasty":"清代","title":"已亥杂诗107"}
{"author":"龚自珍","content":"住西楼。话西楼。好梦如云不自由。唤人饧倦眸。忆从头。诉从头。银汉茫茫入夜流。人间无尽愁。","dynasty":"清代","title":"长相思二首其二"}
{"author":"龚自珍","content":"幽人媚清晓，落月澹林光。欲采蘅兰去，春空风露香。阿谁叫横玉，惊起绿烟床。亦有梅花梦，颓鬟待太阳。","dynasty":"清代","title":"幽人"}
{"author":"龚自珍","content":"终贾华年气不平，官书许读兴纵横。荷衣便识西华路，至竟虫鱼了一生。","dynasty":"清代","title":"已亥杂诗47"}
{"author":"龚自珍","content":"促柱危弦太觉孤，琴边倦眼眄平芜。香兰自判前因误，生不当门也被除。","dynasty":"清代","title":"已亥杂诗120"}
{"author":"龚自珍","content":"房山一角露崚.，十二连桥夜有冰。渐进城南天五尺，回灯不敢梦觚*。","dynasty":"清代","title":"已亥杂诗300"}
{"author":"龚自珍","content":"少年尊隐有高文，猿鹤真堪张一军。难向史家搜比例，商量出处到红裙。","dynasty":"清代","title":"已亥杂诗241"}
{"author":"龚自珍","content":"红泥亭倒客来稀，钟磬沉沉出翠微。无分安禅翻破戒，盗他常住一花归。","dynasty":"清代","title":"杭州龙井寺"}
{"author":"龚自珍","content":"琼林何不积缗泉？物自低昂人自便。我与徐公筹到此，朱提山竭亦无权！","dynasty":"清代","title":"己亥杂诗"}
{"author":"龚自珍","content":"少年哀艳杂雄奇，暮气颓唐不自知。哭过支硎山下路，重钞梅冶一奁诗。","dynasty":"清代","title":"已亥杂诗142"}
{"author":"龚自珍","content":"孔壁微茫坠绪穷，笙歌绛帐启宗风。至今守定东京本，两庑如何阙马融。","dynasty":"清代","title":"已亥杂诗56"}
{"author":"龚自珍","content":"金釭花烬月如烟，空损秋闺一夜眠。报道妆成来送我，避卿先上木兰船。","dynasty":"清代","title":"己亥杂诗其二七一"}
{"author":"龚自珍","content":"谁肯甘心薄倖名，南舣北驾怨三生。劳人只有空王谅，那向如花辨得明？","dynasty":"清代","title":"己亥杂诗其二四二"}
{"author":"龚自珍","content":"剔彼高山大川字，薄我玉箧金扃中。从此九州不光怪，羽陵夜色春熊熊。","dynasty":"清代","title":"已亥杂诗71"}
{"author":"龚自珍","content":"我有秦时镜，窈窕龙鸾痕。我有汉宫玉，触手犹生温。我有墨九行，惊鸿若可扪。玉皇忽公道，奇福三至门。欲供三炷香，先消万古魂。古春伴忧患，诘屈生酸黁。且摺三千本，赠与人间存。","dynasty":"清代","title":"自春徂秋偶有所触拉杂书之漫不诠次得十五首其四"}
{"author":"龚自珍","content":"画禅有女定清真，合配琳　万轴身。百里畿南风雪路，我来着手竟成春。","dynasty":"清代","title":"已亥杂诗311"}
{"author":"龚自珍","content":"造化大痈痔，斯言韩柳共。我思文人言，毋乃太惊众。儒家守门户，家法毋徇纵。事天如事亲，谁云小儿弄。我身我不有，周旋折旋奉。不然命何物，夏后氏特重。亦有卫武公，靡乐在蒙诵。智慧固不工，趋避矧无用。一日所履历，一夕自甄综。神明甘如饴，何处容隐痛。沈沈察其几，默默课于梦。少年谰语多，斯言粹无缝。患难汝何物，𤰢者为汝动。","dynasty":"清代","title":"自春徂秋偶有所触拉杂书之漫不诠次得十五首其六"}
{"author":"龚自珍","content":"蜀冈一老抱哀弦，阅尽词场意惘然。绝似琵琶天宝后，江南重遇李龟年。","dynasty":"清代","title":"已亥杂诗110"}
{"author":"龚自珍","content":"问人天何事，最飘渺，最销沈。算第一难言，断无人觉，且自幽寻。香兰一枝凭瘦，问香兰、何苦伴清吟。消受工愁滋味，天长地久愔愔。兰襟。一丸凉月，堕似他心。有梦诉依依，香传袅袅，眉锁深深。故人碧空有约，待归来、天上理天琴。无奈游仙觉后，碧云垂到而今。","dynasty":"清代","title":"木兰花慢"}
{"author":"龚自珍","content":"濯罢鮫绡镜槛凉，无端重试午时妆。新诗急记销魂事，分与胭脂一掬汤。","dynasty":"清代","title":"已亥杂诗240"}
{"author":"龚自珍","content":"停帆预卜酒杯深，十日无须逆旅金。莫怨津梁为客久，天涯有弟话秋心。","dynasty":"清代","title":"已亥杂诗244"}
{"author":"龚自珍","content":"何须宴罢始留髡，绛蜡床前款一尊。姊妹隔花催送客，尚拈罗带不开门。","dynasty":"清代","title":"己亥杂诗其二四九"}
{"author":"龚自珍","content":"八岁梦到矍相国，今日五君来做主。我欲射侯陈礼容，可惜行装无白羽。","dynasty":"清代","title":"已亥杂诗292"}
{"author":"龚自珍","content":"者溟濛、江云岳雨，是谁招我来住。空桑三宿犹生恋，何况三年吟绪。来又去。可题遍、莲花六六峰头路。幽怀更苦。问官阁梅花，谁家公子，来咏断魂句。眠餐好，多谢濒行嘱咐。吾家有妹工赋。相思咫尺江关耳，切莫悲欢自诉。君信否。只我已、年来习气消花絮。词章不作。倘绝业成时，年华尚早，听我壮哉语。","dynasty":"清代","title":"摸鱼儿够亥六月留别新安作"}
{"author":"龚自珍","content":"一样苍生系庙廊，南风愁绝北风狂。羽书颠倒司农印，幕府纵横急就章。奇计定无宾客献，冤氛可顾子孙殃。何年秘客搜诗史，输与山东客话长。","dynasty":"清代","title":"咏史二首其二"}
{"author":"龚自珍","content":"忽向东山感岁华，恍如庾岭对横斜。敢参黄面瞿曇句，此是森森阙里花。","dynasty":"清代","title":"已亥杂诗293"}
{"author":"龚自珍","content":"前车辙浅后车缩，两车勒马让先跃。何况东阳绛灌年，贾生欀臂定礼乐。","dynasty":"清代","title":"已亥杂诗294"}
{"author":"龚自珍","content":"古人用兵重福将，小说家名因果状。不信古书愎用知，水厄淋漓黑貂丧。","dynasty":"清代","title":"已亥杂诗295"}
{"author":"龚自珍","content":"天意若曰汝毋北，覆车南沙书卷湿。汶阳风雨六幕黑，申以东平三尺雪。","dynasty":"清代","title":"已亥杂诗296"}
{"author":"龚自珍","content":"苍生气类古犹今，安用冥鸿物外吟。不是九州同急难，尼山谁识怃然心。","dynasty":"清代","title":"已亥杂诗297"}
{"author":"龚自珍","content":"九边烂熟等雕虫，远志真看小草同。枉说健儿身手在，青灯夜雪阻山东。","dynasty":"清代","title":"已亥杂诗298"}
{"author":"龚自珍","content":"任丘马首有筝琶，偶落吟鞭便驻车。北望觚稜南望雁，七行狂草达京师。","dynasty":"清代","title":"已亥杂诗299"}
{"author":"龚自珍","content":"房山一角露崚.，十二连桥夜有冰。渐进城南天五尺，回灯不敢梦觚*。","dynasty":"清代","title":"已亥杂诗300"}
{"author":"龚自珍","content":"艰危门户要人持，孝出贫家谚有之。葆汝心光淳闷在，皇天竺胙总无私。","dynasty":"清代","title":"已亥杂诗301"}
{"author":"龚自珍","content":"虽然大器晚年成，卓　全凭弱冠争。多识前言蓄其德，莫抛心力贸才名。","dynasty":"清代","title":"已亥杂诗302"}
{"author":"龚自珍","content":"花下。花下。金碧朝阳亭榭。独游无味春时。恨煞佳人起迟。迟起。迟起。孤负江山清绮。","dynasty":"清代","title":"调笑令四首其一"}
{"author":"龚自珍","content":"剔彼高山大川字，薄我玉箧金扃中。从此九州不光怪，羽陵夜色春熊熊。","dynasty":"清代","title":"已亥杂诗71"}
{"author":"龚自珍","content":"九边烂熟等雕虫，远志真看小草同。枉说健儿身手在，青灯夜雪阻山东。","dynasty":"清代","title":"已亥杂诗298"}
{"author":"龚自珍","content":"千言只作卑之论，敢以虚怀测上公。若问汉朝诸配享，少牢乞附孙叔通。","dynasty":"清代","title":"已亥杂诗50"}
{"author":"龚自珍","content":"亦是三生影，同听一杵钟。挑镫人海外，拔剑梦魂中。雪色憺恩怨，诗声破苦空。明朝客盈坐，谁信去年踪。","dynasty":"清代","title":"辛巳除夕与彭同年同宿道观中彭出平生诗读之竟夜遂书其卷尾"}
{"author":"龚自珍","content":"历劫如何报佛恩，尘尘文字以为门。遥知法会灵山在，八部天龙礼我言。","dynasty":"清代","title":"已亥杂诗81"}
{"author":"龚自珍","content":"诗格摹唐字有稜，梅花官阁夜锼冰。一门鼎盛亲风雅，不似苍茫杜少陵。","dynasty":"清代","title":"已亥杂诗291"}
{"author":"龚自珍","content":"冶蓝活翠沈沈碧。人间无此消魂色。谁爇此炉香。才人居未央。摩挲还未忍。心上温黁肯。梦到古长安。茂陵春雨寒。","dynasty":"清代","title":"菩萨蛮汉宫薰炉"}
{"author":"龚自珍","content":"阿娘重见话遗徽，病骨前秋盼我归。欲寄无因今补赠，汗巾钞袋枕头衣。","dynasty":"清代","title":"已亥杂诗186"}
{"author":"龚自珍","content":"河灯驿鼓满天霜，小梦温黁乱客肠。夜久罗帱梅弄影，春寒银铫药生香。慈闱病减书频寄，稚子功闲日渐长。欲取离愁暂抛却，奈君针线在衣裳。","dynasty":"清代","title":"驿鼓三首其一"}
{"author":"龚自珍","content":"银烛秋堂独听心，隔帘谁报雨沉沉。明朝不许沿溪赏，已没溪桥一尺深。","dynasty":"清代","title":"已亥杂诗225"}
{"author":"龚自珍","content":"西墙枯树态纵横，奇古全凭一臂撑。烈士暮年宜学道，江关词赋笑兰成。","dynasty":"清代","title":"已亥杂诗221"}
{"author":"龚自珍","content":"九州生气恃风雷，万马齐喑究可哀。我劝天公重抖擞，不拘一格降人才。","dynasty":"清代","title":"己亥杂诗其一二五"}
{"author":"龚自珍","content":"此去东山又北山，镜中强半尚红颜。白云出处从无例，独往人间竟独还。","dynasty":"清代","title":"已亥杂诗4"}
{"author":"龚自珍","content":"惠逆同门复同藪，谋臧不臧视朋友。我兹怦然谋乃心，君已砉然脱诸口。","dynasty":"清代","title":"已亥杂诗181"}
{"author":"龚自珍","content":"进退雍容史上难，忽收古泪出长安。百年綦辙低徊遍，忍作空桑三宿看。","dynasty":"清代","title":"已亥杂诗10"}
{"author":"龚自珍","content":"此游好补前游罅，挥手云声浩不闻。两度山灵濡笔记，钱塘君访洞庭君。","dynasty":"清代","title":"此游其一"}
{"author":"龚自珍","content":"堕落有时有，三涂报则否。舌广而音宏，天女侍前后。遍召忠孝魂，座下赐卮酒。屈曲缭戾情，千义听吾剖。","dynasty":"清代","title":"戒诗五首其五"}
{"author":"龚自珍","content":"华年心力九分殚，泪渍蟫鱼死不干。此事千秋无我席，毅然一炬为归安。","dynasty":"清代","title":"已亥杂诗60"}
{"author":"龚自珍","content":"振绮堂中万轴书，乾嘉九野有谁如。季方玉粹元方死，握手城东问蠹鱼。","dynasty":"清代","title":"已亥杂诗162"}
{"author":"龚自珍","content":"相逢怕觅闲文字，替卿疗可春病。难道才人，风风雨雨，埋却半生幽恨。维摩消损。有如愿天花，泥人出定。一样中年，万千心绪待重整。天涯此楼休问，一番枯寂后，须画金粉。红烛填词，青绫拥被，春雨劝伊同听。参禅也肯。笑有限狂名，忏来易尽。两幅青山，两家吟料井。","dynasty":"清代","title":"齐天乐"}
{"author":"龚自珍","content":"少年虽亦薄汤武，不薄秦皇与汉武。设想英雄垂暮日，温柔不住住何乡。","dynasty":"清代","title":"已亥杂诗276"}
{"author":"龚自珍","content":"灵鹫高华夜吐云，山凹指点旧家坟。千秋名教吾谁愧，愧读羲之誓墓文。","dynasty":"清代","title":"已亥杂诗158"}
{"author":"龚自珍","content":"此去东山又北山，镜中强半尚红颜。白云出处从无例，独往人间竟独还。","dynasty":"清代","title":"已亥杂诗4"}
{"author":"龚自珍","content":"一梳春月，淡溶溶欲上，鸾尾云晴碧天扫。正文窗四扇，缥缈华空，晶艳艳，玉女明灯一笑。几番携手处，昙誓天边，寒绿深深帐纱悄。亲手采琼芝，著玉盘中，添香水、养花还小。见说道、仙家梦都无，便梦也如烟，晓凉欺觉。","dynasty":"清代","title":"洞仙歌"}
{"author":"龚自珍","content":"一丸微月破黄昏。卷定帘痕。划定炉痕。春归谁与试温存。春瘦三分。人瘦三分。柳花桃叶正纷纷。掩了重门。阁了芳樽。安排怊怅倚罗屏。红字消魂。香字招魂。","dynasty":"清代","title":"一剪梅"}
{"author":"龚自珍","content":"其八太行一脉走蝹蜿，莽莽畿西虎气蹲。送我摇鞭竟东去，此山不语看中原。其八十三只筹一缆十夫多，细算千艘渡此河。我亦曾穈太仓粟，夜闻邪许泪滂沱！（五月十二日抵淮埔作）其八十七故人横海拜将军，侧立南天未蕆勋。我有阴符三百字，蜡丸难寄惜雄文。其一百三十陶潜酷似卧龙豪，万古浔阳松菊高；莫信诗人竟平淡，二分梁甫一分骚。","dynasty":"清代","tags":"抒情","title":"己亥杂诗（三百十五首选四）"}
{"author":"龚自珍","content":"九州生气恃风雷，万马齐喑究可哀。我劝天公重抖擞，不拘一格降人才。","dynasty":"清代","tags":"古诗三百首，小学古诗，励志，早教古诗100首","title":"己亥杂诗·其二百二十"}
{"author":"龚自珍","content":"少年无福过阙里，中年著书复求仕。仕幸不成书幸成，乃敢斋祓告孔子。","dynasty":"清代","title":"已亥杂诗281"}
{"author":"龚自珍","content":"道场[香奄][香曷]雨花天，长水宗风在目前。一任揀机参活句，莫将文字换狂禅。","dynasty":"清代","title":"已亥杂诗147"}
{"author":"龚自珍","content":"眉痕英绝语謖謖，指挥小婢带韬略。幸汝生逢清晏时，不然剑底桃花落。","dynasty":"清代","title":"已亥杂诗254"}
{"author":"龚自珍","content":"盘堆霜实擘庭榴，红似相思绿似愁。今夕灵飞何甲子，上清斋设记心头。","dynasty":"清代","title":"已亥杂诗251"}
{"author":"龚自珍","content":"本朝闽学自有派，文字醰醰多古情。新识晋江陈户部，谈经颇似李文贞。","dynasty":"清代","title":"已亥杂诗31"}
{"author":"龚自珍","content":"一言恩重降云霄，魔劫成尘感不销。未免初禅怯花影，梦回持偈谢灵箫。","dynasty":"清代","title":"已亥杂诗98"}
{"author":"龚自珍","content":"少年哀乐过于人，歌泣无端字字真。既壮周旋杂痴黠，童心来复梦中身。","dynasty":"清代","title":"已亥杂诗"}
{"author":"龚自珍","content":"春夜伤心坐画屏，不如放眼入青冥。一山突起丘陵妒，万籁无言帝座灵。塞上似腾奇女气，江东久殒少微星。从来不蓄湘累问，唤出嫦娥诗与听。沉沉心事北南东，一睨人材海内空。壮岁始参周史席，髫年惜堕晋贤风。功高拜将成仙外，才尽回肠荡气中。万一禅关砉然破，美人如玉剑如虹。","dynasty":"清代","tags":"组诗，哀怨","title":"夜坐二首"}
{"author":"龚自珍","content":"荒青无缝种交加，月费牛溲定几车。只是场师消遣法，不求秋实不看花。","dynasty":"清代","title":"已亥杂诗121"}
{"author":"龚自珍","content":"惠逆同门复同薮，谋臧不臧视朋友。我兹怦然谋乃心，君已砉然脱诸口。","dynasty":"清代","title":"己亥杂诗其一八一"}
{"author":"龚自珍","content":"凉月姗姗。伴兰心玉性，试语还难。秋花分小影，秀句写冰纨。眉意浅，佩声残。有珍重千般。略逗伊，隐花裙上，竹叶斑斑。知音何苦轻瞒。者温存隐秀，慧思华年。明明通尔汝，瑟瑟数悲欢。携手际，试颦间。是意暖神寒。玉漏沈，芙蓉睡也，重靠栏干。","dynasty":"清代","title":"意难忘"}
{"author":"龚自珍","content":"小楼青对凤凰山，山影低徊黛影间。今日当窗一奁镜，空王来证鬓丝班。","dynasty":"清代","title":"已亥杂诗184"}
{"author":"龚自珍","content":"作赋曾闻纸贵夸，谁令此纸遍京华。不行官钞行私钞，名目何人饷史家。","dynasty":"清代","title":"已亥杂诗119"}
{"author":"龚自珍","content":"奇气一纵不可阖，此是借琐耗奇法。奇则耗矣琐未休，眼前胪列成五岳。","dynasty":"清代","title":"已亥杂诗73"}
{"author":"龚自珍","content":"天花拂袂著难销，始愧声闻力未超。青史他年烦点染，定功四纪遇灵箫。","dynasty":"清代","title":"已亥杂诗97"}
{"author":"龚自珍","content":"金釭花烬月如烟，空损秋闺一夜眠。报道妆成来送我，避卿先上木兰船。","dynasty":"清代","title":"己亥杂诗其二七一"}
{"author":"龚自珍","content":"亲朋岁月个萧闲，情话缠绵礼数删。喜尽东华尘土否，一秋十日九湖山。","dynasty":"清代","title":"已亥杂诗153"}
{"author":"龚自珍","content":"拟策孤筇避冶游，上方一塔俯清秋。太湖夜照山灵影，顽福甘心让虎丘。","dynasty":"清代","title":"已亥杂诗238"}
{"author":"龚自珍","content":"云英嫁了，弄玉归来，向翠楼琼户。虚无万叠，试问取、金阙西厢何处。容华绝代，是王母、前头人数。看紫衣、仙佩非耶，汉殿夜凉归去。低鬟小按霓裳，唱月底仙声，记否亲遇。霞宫侍宴，浑忘了、听水听风前度。天青海碧，也只合、其中小住。笑人间、儿女聪明，倒写成双名字。","dynasty":"清代","title":"瑶华挠双成画像"}
{"author":"龚自珍","content":"掌故吾能说，雍乾溯以还。禅心辟初地，小幸集汪班。遂进群藩宴，兼怡圣母颜。升平六十载，乃大启三山。","dynasty":"清代","title":"暮春以事诣圆明园趋公既罢因览西郊形胜最后过澄怀园和内直友人春晚退直诗其四"}
{"author":"龚自珍","content":"麟经断烂炎刘始，幸有兰台聚祕文。解道何休逊班固，眼前同志只朱云。","dynasty":"清代","title":"已亥杂诗70"}
{"author":"龚自珍","content":"金釭花炉月如烟，空损秋闺一夜眠。报道妆成来送我，避卿先上木兰船。","dynasty":"清代","title":"已亥杂诗271"}
{"author":"龚自珍","content":"上清丹箓姓名讹，好梦留仙夜夜多。争似芳魂惊觉早，天鸡不曙渡银河。","dynasty":"清代","title":"紫云回三叠其三"}
{"author":"龚自珍","content":"我又南行矣！笑今年、鸾飘凤泊，情怀何似？纵使文章惊海内，纸上苍生而已。似春水、干卿何事？暮雨忽来鸿雁杳，莽关山、一派秋声里。催客去，去如水。华年心绪从头理，也何聊、看潮走马，广陵吴市。愿得黄金三百万，交尽美人名士。更结尽、燕邯侠子。来岁长安春事早，劝杏花、断莫相思死。木叶怨，罢论起。","dynasty":"清代","tags":"秋天，写景，感叹，命运","title":"金缕曲·癸酉秋出都述怀有赋"}
{"author":"龚自珍","content":"一样苍生系庙廊，南风愁绝北风狂。羽书颠倒司农印，幕府纵横急就章。奇计定无宾客献，冤氛可顾子孙殃。何年秘客搜诗史，输与山东客话长。","dynasty":"清代","title":"咏史二首其二"}
{"author":"龚自珍","content":"昨夜江潮平未平，篷窗有客感三生。药炉卧听浑如沸，不似墙东钗钏声。","dynasty":"清代","title":"昨夜二首其一"}
{"author":"龚自珍","content":"歌板无聊舞袖凉，江南词话断人肠。人生合种闲花草，莫遣黄金怨国香。","dynasty":"清代","title":"题红蕙花诗册尾其三"}
{"author":"龚自珍","content":"西京别火位非高，薄有遗闻琐且劳。只算初识镜背字，敢陈法物诂球刀。","dynasty":"清代","title":"已亥杂诗66"}
{"author":"龚自珍","content":"高楼卜罢刍尼至。读我龙鸾字。门前青翰泊双双。怕见芙蓉未敢涉秋江。今年青鬓搔逾短。那有忘忧馆。文君倘制白头吟。为报相如客里乏黄金。","dynasty":"清代","title":"虞美人"}
{"author":"龚自珍","content":"纱窗暝色低迷绿。犹未传银烛。春寒瑟瑟晚来添。玉钏微闻应是换吴棉。金炉香篆愔愔堕。新月窥人坐。湘帘放下悄含颦。生怕梨花和月射啼痕。","dynasty":"清代","title":"虞美人"}
{"author":"龚自珍","content":"一百八下西溪钟，一十三度溪花红。是恩是怨无性相，冥祥记里魂朦胧。","dynasty":"清代","title":"已亥杂诗197"}
{"author":"龚自珍","content":"夜起数山川，浩浩共月色。不知何山青，不知何川白。幽幽东南隅，似有偕隐宅。下南一以望，终恋杭州路。城里虽无家，城外却有墓。相期买一丘，毋远故乡故。而我屏见闻，而汝养幽素。舟行百里间，须见墓门树。南向发此言，恍欲双飞去。","dynasty":"清代","title":"寒月吟其一"}
{"author":"龚自珍","content":"眉痕英绝语谡谡，指挥小婢带韬略。幸汝生逢清晏时，不然剑底桃花落。","dynasty":"清代","title":"己亥杂诗其二五四"}
{"author":"龚自珍","content":"灵鹊飞秋夕，香车驾暮烟。针儿七个尽情穿。略费玲珑七孔藕心钱。床上宜施宝，琴中替辨弦。七襄报我定何年。且喜南楼好梦七分圆。","dynasty":"清代","title":"南歌子自题近词卷尾"}
{"author":"龚自珍","content":"一十三度溪花红，一百八下西溪钟。卿家沧桑卿命短，渠侬不关关我侬。","dynasty":"清代","title":"己亥杂诗其一九六"}
{"author":"龚自珍","content":"草白云黄，壁立起，塞山青陡。谁貌取、书生骨相，健儿身手。地拱龙兴犄角壮，时清鹭斥消烽久。仗征人，笛里叫春回，歌杨柳。飞鸿去，泥踪旧。奇文在，佳儿守。问摩挲三五，龙泉在否。我亦高秋三扈跸，穹庐落日鞭丝骤。对西风，挂起北征图，沾双袖。","dynasty":"清代","title":"满江红代家大人题苏刑部寒山奉使卷子"}
{"author":"龚自珍","content":"俎脍飞沉竹肉喧，侍郎十日敞清尊。东南不可无斯乐，濡笔亲题第四园。","dynasty":"清代","title":"已亥杂诗176"}
{"author":"龚自珍","content":"少小无端爱令名，也无学术误苍生。白云一笑懒如此，忽遇天风吹便行。","dynasty":"清代","title":"杂诗，己卯自春徂夏，在京师作，得十四首其一"}
{"author":"龚自珍","content":"著书何似观心贤，不奈卮言夜涌泉。百卷书成南渡后，先生续集再编年。","dynasty":"清代","title":"己亥杂诗其一"}
{"author":"龚自珍","content":"故物人寰少，犹蒙忧患俱。春深恒作伴，宵梦亦先驱。不逐年华改，难同逝水徂。多情谁似汝？未忍托禳巫。","dynasty":"清代","title":"赋忧患"}
{"author":"龚自珍","content":"山僧许我移茶灶，不用当关仙鹤报。松杉杪。钟鱼杳。天际真人相揖笑。梦回曾似到。记得卷中秋晓。我吞长虹一啸，吴天落月小。","dynasty":"清代","title":"应天长"}
{"author":"龚自珍","content":"美人捭阖计仍频，我佩阴符亦可凭。绾就同心坚待辱，羽　山下是西陵。","dynasty":"清代","title":"已亥杂诗269"}
{"author":"龚自珍","content":"绝业名山幸早成，更何方法遣今生。从兹礼佛烧香罢，整顿全神注定卿。","dynasty":"清代","title":"已亥杂诗275"}
{"author":"龚自珍","content":"城西郎官屯，多官阅一宅。家公昔为郎，有此湫隘室。朝阳与夕阳，屋角红不积。春雨复秋雨，双扉故钉齿。无形不知老，有质乃易蚀。往事思之悔，至理悟独立。中有故我魂，三呼如欲出。","dynasty":"清代","title":"庚辰春日重过门楼胡衕故宅"}
{"author":"龚自珍","content":"住西楼。话西楼。好梦如云不自由。唤人饧倦眸。忆从头。诉从头。银汉茫茫入夜流。人间无尽愁。","dynasty":"清代","title":"长相思二首其二"}
{"author":"龚自珍","content":"诗人瓶水与谟觞，郁怒清深两擅场。如此高才胜高第，头衔追赠薄三唐。","dynasty":"清代","title":"己亥杂诗其一一四"}
{"author":"龚自珍","content":"著书何似观心贤？不奈巵言夜涌泉。百卷书成南渡后，先生续集再编年。","dynasty":"清代","title":"已亥杂诗1"}
{"author":"龚自珍","content":"觥觥益阳风骨奇，壮年自定千首诗。勇于自信故英绝，胜彼优孟俯仰为。","dynasty":"清代","title":"已亥杂诗29"}
{"author":"龚自珍","content":"长吟短吟。恩深怨深。天边一曲瑶琴。是鸾心凤心。香沈漏沈。魂寻梦寻。玉阶良夜愔愔。有花阴月阴。","dynasty":"清代","title":"醉太平"}
{"author":"龚自珍","content":"金銮并砚走龙蛇，无分同探阆苑花。十一年来春梦冷，南游且吃玉川茶。","dynasty":"清代","title":"已亥杂诗93"}
{"author":"龚自珍","content":"恍惚西湖路，其如怅望何。期门瞩威武，贱士感蹉跎。囿沼输鱼跃，峰峦羡鸟过。周阹新令在，不得睹卷阿。","dynasty":"清代","title":"暮春以事诣圆明园趋公既罢因览西郊形胜最后过澄怀园和内直友人春晚退直诗其三"}
{"author":"龚自珍","content":"濯罢鲛绡镜槛凉，无端重试午时妆。新诗急记消魂事，分与胭脂一掬汤。","dynasty":"清代","title":"己亥杂诗其二四○"}
{"author":"龚自珍","content":"俭腹高谈我用忧，肯肩朴学胜封侯。五经熟烂家常饭，莫似而翁歠九流。","dynasty":"清代","title":"已亥杂诗303"}
{"author":"龚自珍","content":"图籍移徙肺腑家，而翁本学段金沙。丹黄字字皆珍重，为裹青氈载一车。","dynasty":"清代","title":"已亥杂诗304"}
{"author":"龚自珍","content":"欲从太史窥春秋，勿向有字句虚求。抱微言者太史氏，大义显显则予休。","dynasty":"清代","title":"已亥杂诗305"}
{"author":"龚自珍","content":"家园黄熟半林柑，抛向筠笼载两三。风雪迎裾好持赠，预教诗婢识江南。","dynasty":"清代","title":"已亥杂诗306"}
{"author":"龚自珍","content":"从此青山共露车，断无隻梦堕天涯。黄梅淡冶山礬靓，犹及双清好到家。","dynasty":"清代","title":"已亥杂诗307"}
{"author":"龚自珍","content":"六义亲闻鲤对时，及身删定答亲慈。剗除风雪关山句，归到高堂好背诗。","dynasty":"清代","title":"已亥杂诗308"}
{"author":"龚自珍","content":"论诗论画复论禅，三绝门风海内传。可惜语儿溪畔路，白头无分棹归舷。","dynasty":"清代","title":"已亥杂诗309"}
{"author":"龚自珍","content":"使君谈艺笔通神，斗大高阳酒国春。消我关山风雪怨，天涯握手尽文人。","dynasty":"清代","title":"已亥杂诗310"}
{"author":"龚自珍","content":"画禅有女定清真，合配琳　万轴身。百里畿南风雪路，我来着手竟成春。","dynasty":"清代","title":"已亥杂诗311"}
{"author":"龚自珍","content":"古愁莽莽不可说，化作飞仙忽奇阔。江天如墨我飞还，折梅不畏蛟龙夺。","dynasty":"清代","title":"已亥杂诗312"}
{"author":"龚自珍","content":"惠山秀气迎客舟，七十里外心先投。惠山妆成要妆镜，惠泉那许东北流。","dynasty":"清代","title":"已亥杂诗313"}
{"author":"龚自珍","content":"丹宝琼花海岸旁，羽　山似峚之阳。一家可惜仍烟火，未问仙人辟谷方。","dynasty":"清代","title":"已亥杂诗314"}
{"author":"龚自珍","content":"吟罢江山气不灵，万千种话一灯青。忽然搁笔无言说，重礼天台七卷经。","dynasty":"清代","title":"已亥杂诗315"}
{"author":"龚自珍","content":"亦是三生影，同听一杵钟。挑镫人海外，拔剑梦魂中。雪色憺恩怨，诗声破苦空。明朝客盈坐，谁信去年踪。","dynasty":"清代","title":"辛巳除夕与彭同年同宿道观中彭出平生诗读之竟夜遂书其卷尾"}
{"author":"龚自珍","content":"西郊富山水，天子驻青旂。元气古来积，群灵咸是依。九重阿阁外，一脉太行飞。何必东南美，宸居静紫微。","dynasty":"清代","title":"暮春以事诣圆明园趋公既罢因览西郊形胜最后过澄怀园和内直友人春晚退直诗其一"}
{"author":"龚自珍","content":"一翠扑人冷，空濛溯却遥。湖光飞阙外，宫月澹林梢。春暮烟霞润，天和草木骄。桃花零落处，上苑亦红潮。","dynasty":"清代","title":"暮春以事诣圆明园趋公既罢因览西郊形胜最后过澄怀园和内直友人春晚退直诗其二"}
{"author":"龚自珍","content":"恍惚西湖路，其如怅望何。期门瞩威武，贱士感蹉跎。囿沼输鱼跃，峰峦羡鸟过。周阹新令在，不得睹卷阿。","dynasty":"清代","title":"暮春以事诣圆明园趋公既罢因览西郊形胜最后过澄怀园和内直友人春晚退直诗其三"}
{"author":"龚自珍","content":"掌故吾能说，雍乾溯以还。禅心辟初地，小幸集汪班。遂进群藩宴，兼怡圣母颜。升平六十载，乃大启三山。","dynasty":"清代","title":"暮春以事诣圆明园趋公既罢因览西郊形胜最后过澄怀园和内直友人春晚退直诗其四"}
{"author":"龚自珍","content":"警跸闻传膳，枢廷述地方。宸游兼武备，大典在官长。禁额如云起，仙人隔仗望。万重珊翠里，不数尚书郎。","dynasty":"清代","title":"暮春以事诣圆明园趋公既罢因览西郊形胜最后过澄怀园和内直友人春晚退直诗其五"}
{"author":"龚自珍","content":"此地求沿革，当年本合并。林岚陪禁近，词庙仰勋名。水榭分还壮，云廊改更清。诸公齐努力，谁得似桐城。","dynasty":"清代","title":"暮春以事诣圆明园趋公既罢因览西郊形胜最后过澄怀园和内直友人春晚退直诗其六"}
{"author":"龚自珍","content":"天伣徽音在，龙飞故剑亡。两宫仪裴亹，七萃泪淋浪。郁律川原势，低徊葆吹长。东行三百里，何处白云乡。","dynasty":"清代","title":"东陵纪役其一"}
{"author":"龚自珍","content":"帝子华年小，初弦宝月沈。端娴三肃礼，悯动六宫深。徒殡飞秋雪，迎神下彩禽。松楸依在咫，慈孝万年心。","dynasty":"清代","title":"东陵纪役其二"}
{"author":"龚自珍","content":"閤事疏朝请，君恩许看山。日衔宿星去，神拂凤皇还。望眼将连海，诗声欲过关。云旗风马队，旬日梦魂间。","dynasty":"清代","title":"东陵纪役其三"}
{"author":"龚自珍","content":"西山春昼别，两袖落梅风。不见小龙渚，尚闻隔渚钟。樽前荇叶白，舵尾茶华红。仙境杳然杳，酸吟雨一篷。","dynasty":"清代","title":"发洞庭，舟中怀钮非石树玉、叶青原昶"}
{"author":"龚自珍","content":"舟到西山岸，寻幽迤逦斜。居然六七里，无境不烟霞。遂发石公寺，定过神女家。云和风静里，已度万梅花。","dynasty":"清代","title":"此游其二"}
{"author":"龚自珍","content":"风意中流引，香烟在屿迟。悠扬闻杜若，仿佛邀蛾眉。白日憺明镜，春空飘彩旗。湖东一回首，万古长相思。","dynasty":"清代","title":"此游其三"}
{"author":"龚自珍","content":"结习真难尽，观心屏见闻。烧香僧出定，哗梦鬼论文。幽绪不可食，新诗如乱云。鲁阳戈纵挽，万虑亦纷纷。","dynasty":"清代","title":"观心"}
{"author":"龚自珍","content":"因忆横街宅，槐花五丈青。文章酸辣早，《知觉》鬼神灵。大挠支干始，中年记忆荧。东墙凉月下，何客又横经。","dynasty":"清代","title":"因忆两首其一"}
{"author":"龚自珍","content":"因忆斜街宅，情苗茁一丝。银缸吟小别，书本画相思。亦具看花眼，难忘授《选》时。泥牛入沧海，执笔向空追。","dynasty":"清代","title":"因忆两首其二"}
{"author":"龚自珍","content":"才尽不吟诗，非关象喙危。青山有隐处，白日无还期。病骨时流恕，春愁古佛知。观河吾见在，莫畏镜中丝。","dynasty":"清代","title":"才尽"}
{"author":"陈哲伦","content":"东望岩岩古岱宗，携筇独上最高峰。石坛晓映千崖月，日观晴飞万壑钟。天子何须寻汉策，大夫空自号秦松。凭栏四顾无穷兴，有客中原恨未从。","dynasty":"清代","title":"闻吴子登泰山绝顶遥有此赠"}
{"author":"陈藻","content":"桂林多洞府，疑是馆群仙。四野皆平地，千峰直上天。","dynasty":"宋代","title":"题静江"}
{"author":"陈藻","content":"后人犹识前贤子，只是乃翁文字行。为报阿凡今既冠，莫教只托网山名。","dynasty":"宋代","title":"阿凡初冠觅诗"}
{"author":"陈藻","content":"老艾先生殁，骎骎四纪年。衣冠常叹惜，文字合刊传。东峦乃犹子，遗藁掇拾全。网山虽上足，无刀堪雕镌。从游今殆尽，录藏多散扣。裔孙韪君应，发愤起收编。甲集且流布，俸微艰得钱。晚春题壁去，名姓辉蓝田。制锦增廪给，乙丙寻踵前。搜罗必盈十，但祝君高迁。我老不可待，权舆已欣然。","dynasty":"宋代","title":"艾轩老先生文集刊传上以揄扬其问学下则得佛"}
{"author":"陈藻","content":"夫子删诗去，流年近二千。何人悟芣莒，此老独遗筌。活鲤收入袖，化龙骑上仟。傍看休发问，无语堪相传。假令托忠恕，投块答僧禅。依前提出后，未谁知的然。给还上手契，各认落江田。","dynasty":"宋代","title":"艾轩老先生文集刊传上以揄扬其问学下则得佛"}
{"author":"陈藻","content":"蚤岁过主融，悟逢陈叔盥。曾待艾翁来，国风话长短。忽听诵采蘋，玉川茶八碗。因入网山门，多舍莆阳馆。今喜文集行，源流心事满。头颅七十六，见此抑何缓。百为信有侍，立志如君罕。良晤向三山，汇缘非偶款。","dynasty":"宋代","title":"艾轩老先生文集刊传上以揄扬其问学下则得佛"}
{"author":"陈藻","content":"离骚休唱逐臣愁，此曲思君可寄不。百岁都来如过客，一生大半似幽囚。那堪泣玉空怀宝，刚道雕虫胜饭牛。山馆无聊春睡美，日高丈五正蒙头。","dynasty":"宋代","title":"百丈书怀寄丘子深"}
{"author":"陈藻","content":"田园移主只丘坟，他邑浮家每断魂。又向隣州为客久，北风终夜梦柴门。","dynasty":"宋代","title":"北风"}
{"author":"陈藻","content":"我本三山城下居，谁人共读艾轩书。固无田宅堪归老，纵有文章适见疎。黄石出门多俊逸，白头似子去乡闾。六经正说终茫昧，不遣吾侪意气舒。","dynasty":"宋代","title":"别蔡伯畛"}
{"author":"陈藻","content":"表里真容拜跪妨，老夫拱揖谩焚香。凋尽双亲一辈行，两世能留独渭阳。劣甥今年七十五，花甲戊辰先戊午。若非相见皆贫苦，多少垆边好歌舞。","dynasty":"宋代","title":"别舅氏"}
{"author":"陈藻","content":"清秋缓辔马如云，论定忠邪黑白分。湘水传呼新刺史，霸陵改观旧将军。平生孤节人难到，自此一番名愈闻。定有诏书催入觐，不劳下担楚江濆。","dynasty":"宋代","title":"别林黄中帅湖南"}
{"author":"陈藻","content":"独坐无聊日已西，忽经蒜岭过渔溪。一枝何处空归去，却整行装羡鸟栖。","dynasty":"宋代","title":"红泉明日还福清作"}
{"author":"陈藻","content":"年少相看百虑无，才过旅邸便呼卢。热中更不知行李，却把黄粱付老夫。","dynasty":"宋代","title":"呼卢"}
{"author":"陈藻","content":"万古凌空孤拄轩，百年那得此身存。醉醒欲扫云开眼，兴逸谁归月掩门。走遍莆阳随处有，游观天下见人论。细瞻五岳神来舍，旁耸诸山势更尊。","dynasty":"宋代","title":"壶山二首"}
{"author":"陈藻","content":"远看颠狂近转迷，有才老死便幽栖。咄嗟万里云弥合，昏黑孤城日正西。北极河通千涧近，中央天接两傍低。顿令病眼还苏醒，谁向他山更品题。","dynasty":"宋代","title":"壶山二首"}
{"author":"陈藻","content":"竹瘦门逾静，楼高山太低。白烟青树走，细雨大江迷。野水东西流，园蔬上下畦。僧无城市去，岩有鬼神栖。","dynasty":"宋代","title":"虎丘"}
{"author":"陈藻","content":"四围山木合，百磴屋檐重。古穴成幽井，疎林散晓峰。响泉那更月，啼鸟此无冬。台上朝朝看，天边处处供。","dynasty":"宋代","title":"虎溪"}
{"author":"陈藻","content":"黄檗寺前犹突兀，祖师塔外别安排。香炉好是中央小，无数峰峦拱揖来。","dynasty":"宋代","title":"黄檗香炉峰"}
{"author":"陈藻","content":"身形清且瘦，乾坤一竿竹。欺雪可千年，必寿先五福。易道古难全，阳九配阴六。先后期月间，唱随来相逐。夫天君职閒，妇地臣劳服。觞咏恣优游，生理闺房熟。今春古稀会，元夜增和淑。二老出劝酬，笑谈相往复。织女戏牛郎，辍耕归辟谷。仙翁答王母，蟠桃真胜肉。","dynasty":"宋代","title":"黄景咏夫妇七十"}
{"author":"陈藻","content":"我才弱冠出乡闾，日渐回头旧迹疎。惟有乡闾才德士，记在心胸如记书。老来乍作龙门客，臭味讶君多似渠。讲论前辈三数公，果然少壮皆群居。因话隆兴乾道事，恍惚此身栖故庐。乃知场屋非巨网，却放鲲鲸为逸鱼。不得浮名须得寿，人爵何如天爵有。谈禅会意一二言，遣兴成诗千百首。气清形瘦力不羸，缓步登临快如走。夕阳晓鸡神愈健，端坐纵谈谁解纠。今春七十休计年，此是神仙人识否。生平但看神仙手，何曾把钱弄升斗。","dynasty":"宋代","title":"黄景咏七十"}
{"author":"陈藻","content":"孤青湖外几时归，想极吟孤落月知。身似南飞乌与鹊，归来何处不相思。","dynasty":"宋代","title":"黄石还渔溪寄刘九四首"}
{"author":"陈藻","content":"多少人家好弟兄，不堪闺妇似吹笙。十年再拜如丘嫂，更尽刘郎故旧情。","dynasty":"宋代","title":"黄石还渔溪寄刘九四首"}
{"author":"陈藻","content":"老去今秋迹转孤，怜君幼女似童乌。穷通何事关渠甚，便问明朝有试无。","dynasty":"宋代","title":"黄石还渔溪寄刘九四首"}
{"author":"陈藻","content":"南北东西语别频，白头何计作此隣。便留久客如前度，无暇长年作主人。","dynasty":"宋代","title":"黄石还渔溪寄刘九四首"}
{"author":"陈藻","content":"自从弱冠为游子，玉融丹井壶山市。哦诗不用著工夫，已谪牂牁四千里。柳侯未五十，罗池作刺史。翰苑失词华，蛟龙急泥滓。我今四十贫无官，六合飘零到融水。来时三宿柳城村，再拜前贤我如此。才卑何怨嗟，且述西征始，奔走岂吾心，跬步思桑梓。江右湖湘抵桂林，青山争献双眸美。青山纵好兴不生，万斛羁愁怀抱里。夜长正好梦，征夫何早起。合眼见故乡，开眼知行李。交朋无恨别，亲戚常也迩。天明同登途，薄暮共栖止。一更春酒熟，街头逢伯氏。二更桑麻园，仲氏谈生理。三更四更，平时往还人，见我早归呼我喜。五更茅店寒，邻鸡振吾耳。忽惊身在竹床眠，天外七闽何处是，只泪汪汪沾布被。","dynasty":"宋代","title":"纪梦"}
{"author":"陈藻","content":"仙翁早岁学吾乡，我到衰年客仞墙。柳下和风今有惠，江西诗派又传黄。幽居众仰仁山静，默坐身回佛日光。人世大都如梦觉，虽然如梦话难忘。","dynasty":"宋代","title":"寄黄景咏"}
{"author":"陈藻","content":"六度封书向小孤，一度逢人寄书无。刘郎嗔我无短吟，素书百纸难论心。我爱刘郎可无诗，刘郎爱客还笞儿。我为父执倍其年，见我呼兄挟渠贤。拨弃勿复陈，对君吟此身。忆昔在桂堂，虐鬼罹我殃。世情疎客病，移我君家床。儿女不辞劳，仆妾何惮忙。秋风黄叶飞，明灯药炉傍。我身何日殒，此念何时忘。丘嫂晚岁归，敬我如小郎。他年山下结吾庐，朝暮往来摩白须。我抱子，君抱孙，却使相叙为弟昆。","dynasty":"宋代","title":"寄刘八"}
{"author":"陈藻","content":"一生闭门不结交，汇缘遇我如同胞。年年客里故人多，饮水逢君朱颜酡。鹊去鸠来有空屋，牝乳雏飞无啄粟。香火飘零甘死休，无辜怜我兄遭戮。暗中魑魅籍姓名，我有朋俦等不足。十事上心九事忘，一日囘首千日长。谁登百丈岭，我到钟山傍。登堂拜丘嫂，推手戏诸郎。诸郎挽衣幼女亲，汝母磊落如吾人。哀我若见韩氏孤，敬我宁知苏子贫。吁嗟尺市谣，空道天属真。","dynasty":"宋代","title":"寄刘九"}
{"author":"陈藻","content":"君在於潜未语妇，姑苏我到事多违。母衰妹弱那能干，妇拙儿顽孰可依。海近一天风漠漠，朔寒两地雪霏霏。行装稍办还家急，年少应须慕虎闱。","dynasty":"宋代","title":"寄叔广"}
{"author":"陈藻","content":"秋暮家书到武林，平江腊尽未闻音。儿添一巽还三艮，诗赋双鱼抵万金。故国桃花应烂漫，北天梅蕊尚沉吟。桥门待补行新令，早趣行装慰老心。","dynasty":"宋代","title":"寄叔嘉叔平"}
{"author":"陈藻","content":"不见河南二十年，若为再拜画堂前。来寻八桂瓜期满，归访苍梧莲幕迁。幸对夫人如母在，喜年令子似公贤。府僚共约黄花去，业已还乡种薄田。","dynasty":"宋代","title":"寄吴提干"}
{"author":"陈藻","content":"君思家世质，云此闺闾华。我知财货里，自出人骄奢。先翁非勤俭，安能美生涯。儿郎不鼓舞，造化无萌芽。从今君已悟，拈骰入諠哗。结棚妆俚戏，达旦听淫哇。","dynasty":"宋代","title":"寄杨南仲"}
{"author":"陈藻","content":"生平小我一全干，十五字问扬雄难。纳幣孟冬犹丱角，记得迎长方祀冠。倒指新春五十七，先春女嫁男婚毕。采真园里东风回，主公无事花添色。少贫嗟我老更贫，尘累何时是了人。况且郎君赋语神，使我见儿祗欲嗔。","dynasty":"宋代","title":"加刘叔猷为用甫纳妇"}
{"author":"陈藻","content":"壮岁贫而旅，无家可语归。见多延酒馔，躬为补裳衣。头白诸亲忝，心丹百事违。何堪持报德，但喜母年希。","dynasty":"宋代","title":"加四五姑七十"}
{"author":"陈藻","content":"场屋悠悠四十年，这回弄镜已华颠。也知枯木春稀到，却想寒灰火复然。高尚难攀生有累，往来莫厌喜随缘。伤心自是离乡客，几度因归上墓田。","dynasty":"宋代","title":"甲子应举"}
{"author":"陈藻","content":"随时宫女逐流波，尚有精魂在处多。待到百花零落尽，从头子细剪春罗。","dynasty":"宋代","title":"剪春罗"}
{"author":"陈藻","content":"数里一板桥，亭栏各清楚。长亭且百间，频憩忘羁旅。人自贲乾坤，溪山失其阻。庄生达未充，无梁思太古。行行降复登，川广湍流聚。急下看飞船，仿佛闻端午。","dynasty":"宋代","title":"建剑板桥之什"}
{"author":"陈藻","content":"瞰水比连阁，开山上下庐。四时篁有笋，两岸鳝多鱼。白苧男抽肃，新丝女卷舒。吾曹嗟跋涉，不合早看书。","dynasty":"宋代","title":"建剑风土"}
{"author":"陈藻","content":"山化千般障，田敷百级阶。林杉森似戟，滩水叫如雷。蔬笋常供膳，鸡鱼间有杯。吾乡多食物，女慕白粳来。","dynasty":"宋代","title":"建剑途中即事"}
{"author":"陈藻","content":"我非无伴侣，少壮皆黄泉。独我成小巫，何人呼大禅。有时欲览月，谁与为飞仙。萌芽一二辈，世欲辄变迁。之子略可语，犹之火未燃。淮浙有同调，已办青鞋钱。","dynasty":"宋代","title":"将有远行走笔效江西体赠叔嘉"}
{"author":"陈藻","content":"盗拆邻坟筑已坟，价廉石大且输君。莫教孙子无如我，自拆年时也易闻。","dynasty":"宋代","title":"戒买墓石人"}
{"author":"陈藻","content":"两间陋屋牖经锄，经是心明锄是蔬。种果始初花可玩，绕墙藤蔓实堪储。若能栖止身为凤，何必奔驰食要鱼。人见此间无五亩，谁知艺圃本宽舒。","dynasty":"宋代","title":"经锄"}
{"author":"陈藻","content":"算来七十五重阳，无酒今朝对菊黄。记得苏杭船上坐，一番醒眼咏诗章。","dynasty":"宋代","title":"九峰过重阳"}
{"author":"陈藻","content":"登高却是今最高，九峰寺上诵庄骚。茶话恰宜汤饼素，满身风痒怕村醪。","dynasty":"宋代","title":"九峰过重阳"}
{"author":"陈藻","content":"平生寻菊未曾遭，直上成丛一丈高。几处禅房惊老眼，满堂佛像自森罗。","dynasty":"宋代","title":"九峰看菊"}
{"author":"陈藻","content":"寺前寺后木弯环，殿里庄严佛一般。衲子开窗还礼拜，生株何用巧彫残。","dynasty":"宋代","title":"九峰僧房看山"}
{"author":"陈藻","content":"年将四十客莆阳，丱角相看笑语长。今日生男行冠礼，老如霜柿又逢场。","dynasty":"宋代","title":"久不到黄石故人相见多喜余红颜吴世执友喻之"}
{"author":"陈藻","content":"刘郎踪迹若为疎，蟹井山前似里闾。少小麻风今半愈，长成项疾喜全除。丰年谁与尝新稻，吉日因知仄旧庐。何事别君才百里，可堪终岁断来书。","dynasty":"宋代","title":"久不得刘九书因题寄之"}
{"author":"陈藻","content":"读书得趣是神仙，未若神仙断火烟。解把老夫埋俗窟，多时不放上青天。","dynasty":"宋代","title":"久为尘事关怀因成一绝"}
{"author":"陈藻","content":"忙忙终日暂谈玄，便听闺房恶骂传。郎婿已灰题柱志，亲闱曾教断机贤。","dynasty":"宋代","title":"绝交赠伯已二首"}
{"author":"陈藻","content":"我读人间饥死书，君归市肆有锱铢。未闻良妇嗔嘉客，分遣由来造化殊。","dynasty":"宋代","title":"绝交赠伯已二首"}
{"author":"陈藻","content":"何处飞来白鹭多，潮头已减数分□。西旋冲却东流散，陈陈将军引战过。","dynasty":"宋代","title":"看潮"}
{"author":"陈藻","content":"迅步如何却放迟，贪看船子下滩奇。身贫也守垂堂戒，自觉看高命未知。","dynasty":"宋代","title":"看船"}
{"author":"陈藻","content":"丘嫂贫中出骂言，途穷非负昔时恩。柴炉夜雨思君处，归共柴垆笑语喧。","dynasty":"宋代","title":"客中怀刘九"}
{"author":"陈藻","content":"千载蛮风尚有存，此来闻见不堪论。猪膏泽发湘南妇，牛勃涂门岭右村。行客下床调瘴药，吏人抱翁灌蔬园。岂无佳丽堪娱目，别有凄凉只断魂。","dynasty":"宋代","title":"客中书事"}
{"author":"陈藻","content":"日月相催不放迟，寄诗又是去年时。近来未省开怀否，远似从前尚皱眉。","dynasty":"宋代","title":"口占寄林子六"}
{"author":"陈藻","content":"若向他经义已详，此难成句也何妨。昔人误点经文会，更不回头狥故常。","dynasty":"宋代","title":"楞伽经"}
{"author":"陈藻","content":"开方数亩地，委曲多门墙。咫尺闤阓间，萦带豀山傍。入巷见颜子，箪瓢想凄凉。变化若梦中，忽成摩诘庄。主人华副实，好游心不荒。引水灌花木，筑墙收稻粱。六月无暑气，池台足徜徉。日斜留客浴，清净如宝坊。迥迥过天象，艳艳流坤光。暂来吟未到，留归作者囊。","dynasty":"宋代","title":"李氏园"}
{"author":"陈藻","content":"本来无闷可消除，生死穷通一任渠。若到于今更排遣，读书何处是工夫。","dynasty":"宋代","title":"敛石堂头有老夫善排遣之语因答以诗"}
{"author":"陈藻","content":"思我从网山，问道红泉市。托翁自渔溪，饷我百余里。数穷初值变，巢穴夜焚毁。我恰还君家，晓霜失行李。君家一物无，宦学吾请已。艰难全信义，勉强图终始。三载客招提，馈遗无废弛。薄莫闻叩门，奔走劳仆使。先生顾之笑，以我匹子美。他时誓作铭，自送此老死。新春方七十，行步追鹿豕。犀斜宿草多，惆怅余一纪。幸有活头颅，见君松竹比。屈伸随变化，贫富休悲喜。人生饱谙历，熟识兴衰理，身佚心镇愚，千岁焉用彼。","dynasty":"宋代","title":"林若愚七十"}
{"author":"陈藻","content":"生来长诵老夫诗，那可无诗庆浴儿。得巽曾吟吟是谶，果然先偶次从奇。","dynasty":"宋代","title":"刘躔父生男"}
{"author":"陈藻","content":"满怀装货出门前，多寡相酬应世缘。取友无他惟会理，逢僧只此是谈禅。乐生个里惭愧，用向稠中足裹缠。便谢化工分付足，莫言行李去萧然。","dynasty":"宋代","title":"别林肃翁"}
{"author":"陈藻","content":"染指兽羹有子云，乃能留客话皇坟。不知造化何悭甚，遣出平江要别君。","dynasty":"宋代","title":"别平江扬元鼎二首"}
{"author":"陈藻","content":"黄菊平进正绕篱，真柑续到蟹偏肥。尝罢河豚归楫动，消梅初熟柳花飞。","dynasty":"宋代","title":"别平江扬元鼎二首"}
{"author":"陈藻","content":"两年为客忆乡关，樽酒何时别此间。今日移舟出城市，多情却恋眼中山。","dynasty":"宋代","title":"别融州"}
{"author":"陈藻","content":"维舟江岸偶相邻，还与吾翁是故人。颜貌不知今日改，姓名方记旧时亲。少年壮笔生应贵，白发青衫今尚贫。一笑羊城聊适意，明朝话别两酸辛。","dynasty":"宋代","title":"别王司法"}
{"author":"陈藻","content":"今年时雨即时晹，用向田园每恰当。刈者不愁耕者喜，似曾真宰与商量。","dynasty":"宋代","title":"丙子秋作"}
{"author":"陈藻","content":"连朝黑雨暂晴时，山抹浮云似画眉。贪看须臾成底相，不堪病眼怕风吹。","dynasty":"宋代","title":"病眼寄子中"}
{"author":"陈藻","content":"一生开读度残年，纠者劳劳与办钱。恰似丛林充化士，历多世态得真禅。忽教衰老亲题疏，也且低垂敢自贤。随顺却遭开眼白，屈伸谁识草经玄。官催租赋鞭笞急，家乏憔苏色语煎。节序酒肴虽可废，妻孥沟壑恐将填。不成底事空归去，别问良媒解倒悬。乐内太深颜氏子，生朝索贺郭郎篇。","dynasty":"宋代","title":"伯温索诗贺令姊夫生朝"}
{"author":"陈藻","content":"休要逢人诵六经，红泉往事已凋零。向来未坏恭王壁，到处閒摇普化铃。几岁寒窗头也白，两篇新什眼空青。还乡旧识多农贾，那得柴门自掩扃。","dynasty":"宋代","title":"陈叔盥两惠诗以一首谢"}
{"author":"陈藻","content":"云雾成佳景，天明又几回。忽携诗句入，别放画图开。远树沉如立，行歌去似来。小舡冲雨过，高柳接湖栽。月自孤青月，台呼怪石台。故园无梦想，近拟筑岩隈。","dynasty":"宋代","title":"城山"}
{"author":"陈藻","content":"雨响泉流乐不如，月明松柏胜旌旟。谁能五十犹勤苦，祗向山间受用书。","dynasty":"宋代","title":"城山读书"}
{"author":"陈藻","content":"四天围一地，浊少判清多。人气翻相敌，无如俗物何。","dynasty":"宋代","title":"城山偶题"}
{"author":"陈藻","content":"天作閒愁催我老，夜长犹自怕天明。日中料想先成梦，白上髭须数十茎。","dynasty":"宋代","title":"愁梦"}
{"author":"陈藻","content":"岁晚民贫百物廉，无钱堪买亦何嫌。聊将送酒呼邻客，浅饮三杯不用添。","dynasty":"宋代","title":"除夕"}
{"author":"陈藻","content":"东家儿妇试新衣，西家残织方下机。东家宰牲嫌不肥，西家呼儿去采薇。欲掩不掩留半扉，等彼良人心依依。小儿出门看落晖，平章去时霜未晞。须臾忽见扁舟飞，双桨{扌畫}破清涟漪。抖数裙儿牵儿上钓矶，手掩蓬鬓渐觉面生辉。遽呼良人可来迟，税苗更管中限违，且买豚肩膀连夜归。","dynasty":"宋代","title":"除夜过延平书所见"}
{"author":"陈藻","content":"一自邻居十二年，几番为客更从前。入同饮酒柴炉畔，出看呼卢竹爆边。鼓吹儿童聊处闹，庖厨烟火几家眠。今宵莫恨轻离别，此地蹉跎岂偶然。","dynasty":"宋代","title":"除夜寄妻叔刘丈"}
{"author":"陈藻","content":"去年除夜作吟思，除夜今年久别离。幸喜此身贫却健，柴炉更隔一年期。","dynasty":"宋代","title":"除夜忆福清塘东诸友"}
{"author":"陈藻","content":"独上谯楼日一廻，春风桃李满城开。狂夫欲语无人听，呼取闲云共酒杯。","dynasty":"宋代","title":"春日"}
{"author":"陈藻","content":"从来剽窃为场屋，直是无繇识古书。屈指罕能官显达，到头剩得腹空虚。君今身计非谋禄，地有人耕免荷锄。高适学诗看更晚，才名何患不相如。","dynasty":"宋代","title":"次韵回叔经"}
{"author":"陈藻","content":"湖水当门四面山，旁罗书史坐中间。他人共我何曾有，造物於君本不悭。况是早教缘累少，便知晚与岁时閒。余粮摸得鲜鱼煮，大胜箪瓢陋巷颜。","dynasty":"宋代","title":"次韵林君则惠诗"}
{"author":"陈藻","content":"昔人赓诗不赓韵，韵恐不与事相关。后人未得诗中趣，赓得韵来夸甚难。相逢索我一梦吟，我欲可以呈孔颜。若要夜间无恶梦，朝朝心镜好频看。","dynasty":"宋代","title":"次韵林子衡恶梦之什"}
{"author":"陈藻","content":"红泉风俗如邹鲁，易合西华数载盟。莫把肝肠随世变，常分儋石作人情。哦诗岂诧文章好，立教先须义利明。戏问苦庐余子畏，论交何重与何轻。","dynasty":"宋代","title":"次韵吴推官见赠经理达翁家事之什"}
{"author":"陈藻","content":"眼中皆道境，墙内是君家。乐处元无尽，吾生任有涯。","dynasty":"宋代","title":"次韵源仲八丈日理之作"}
{"author":"陈藻","content":"酒樽开处是阳春，有屋化论旧与新。才子绿袍能赋咏，乃翁青冢亦精神。人心多向醒时伪，情话无如醉后真。莫要孟光同遁去，急须荣禄奉偏亲。","dynasty":"宋代","title":"次子望肯堂之什"}
{"author":"陈藻","content":"喜称吾子赋，羞道不年时。别去休论易，愁来欲寄诗。夕阳书不到，残月梦相随。晚岁伤心事，松峬独语谁。","dynasty":"宋代","title":"丹井怀叔达"}
{"author":"陈藻","content":"此来便拟见扬雄，席帽那堪走雨中。漫刺修成还自袖，高门许入不能通。姓名多谢曾相问，粮屨从今未解穷。孟子休须嗔乐克，无车只等日轮东。","dynasty":"宋代","title":"到平江遇雨次日见元鼎扬丈"}
{"author":"陈藻","content":"福清一半海为田，创邑今垂五百年。伧蛮世革儒风起，西塘生在网山前。介夫凛凛松筠操，月鱼识解文章到。黄檗休夸十二峰，乌窠白屿空餐过。","dynasty":"宋代","title":"悼网山"}
{"author":"陈藻","content":"千村亭榭酒旗杨，收尽山光与水光。风物到来城郭闹，杖头随处去休忙。","dynasty":"宋代","title":"道中酒垆"}
{"author":"陈藻","content":"畏日在征途，心凉不知苦。青山千百态，相契无相忤。芒鞋有至贵，道眼开方睹。行行遂吾性，万物与同祖。杀鸡固不忍，从众那得阻。嫩菜送香粳，颇觉清肺腑。同游自疎懒，共饭何嗔怒。","dynasty":"宋代","title":"道中戏嘲朱叔纬"}
{"author":"陈藻","content":"团栾四面山，我住一山里。相距能几何，开方祗百里。日月出东西，星辰运终始。云霞千万状，烟雨无穷美。谁云天体大，仰看全於此。穷儒治生计，富盛谁与拟。新晴麻麦秀，拥戴峰峦起。牡丹芍药歇，春意浓未已。野花悉力开，白者真珠比。蔷薇及宝相，争斗何绮靡。藩篱成障幕，村墟化城市。世上岂寂寥，俯仰昧斯旨。芙蕖开欲来，黄菊日可指。寒梅即艮卦，为魁向年底。循环无了日，物物从头理。康宁不相放，卧病尔为尔。","dynasty":"宋代","title":"东林春晚作"}
{"author":"陈藻","content":"愁来无酒话无人，明月楼中万里身。说与长江流水去，汝今穿海入吾闽。","dynasty":"宋代","title":"东楼夜望"}
{"author":"陈藻","content":"天涯无伴只思渠，知在杭州有故庐。闽岭秋空翔一鹗，融江夏日煮双鱼。合看髫齕登科去，却有髭须落第初。大学好还元佑体，松峬莫便赋归欤。","dynasty":"宋代","title":"东宁初夏得叔达书自都下来言去秋与乡荐寻闻"}
{"author":"陈藻","content":"冬日何曾短，寒更有许长。红炉那作伴，白发早还乡。旧酒谁赊饮，新诗自写藏。故人思不见，独绕野梅香。","dynasty":"宋代","title":"冬日"}
{"author":"陈藻","content":"列岫开平野，修墙隐密林。暗泉闻雨响，寒日觉冬深。眼底孤村近，云边小树侵。何须钱买屋，空寺足闲吟。","dynasty":"宋代","title":"冬日南谷读书"}
{"author":"陈藻","content":"四只渔般叩板木，几家茅屋长儿孙。天寒水浅江成路，地僻人稀郭赛村。","dynasty":"宋代","title":"冬日融州绝句"}
{"author":"陈藻","content":"爱君方始卜邻居，君又移家二里余。日里苦无时刻到，人情便觉往来疎。风霜今岁携杯几，淮淛明年解缆初。史嫂恩多因怨我，语言虽恶敢嗔渠。","dynasty":"宋代","title":"冬日赠宠仲"}
{"author":"陈藻","content":"江浙羁栖怕雪霜，早年听得晚年尝。生涯败意多谙历，节序随缘少感伤。鸭肉馄饨看土俗，糯丸麻汗阻家乡。二千里外寻君话，今日那堪各一方。","dynasty":"宋代","title":"冬至寄行甫腾叔"}
{"author":"陈藻","content":"味有酥陀出自天，芋成玉糁却同然。此羹若使东坡见，尤怪枯茎化得偏。","dynasty":"宋代","title":"读东坡玉糁诗因成一绝续去年芋茎羹后寄丘林"}
{"author":"陈藻","content":"杜陵尊酒罕相逢，举世谁堪入此公。莫怪篇篇吟妇女，别无人物与形容。","dynasty":"宋代","title":"读李翰林诗"}
{"author":"陈藻","content":"千夫合作一贤人，合数贤人是圣神。莫道眼前无孔子，一身散作万千身。","dynasty":"宋代","title":"读史偶作二首"}
{"author":"陈藻","content":"由来识后技无他，江左人材气象豪。道理明时身自俯，见闻溢处趾空高。","dynasty":"宋代","title":"读史偶作二首"}
{"author":"陈藻","content":"尧无是处桀无非，此语堪惊与道违。造物恩私多嵬琐，始知庄子得真机。","dynasty":"宋代","title":"读庄子"}
{"author":"陈藻","content":"独宿空斋夜雨流，对床无味不如休。论文似汝相逢少，又被尘埃铺席囚。","dynasty":"宋代","title":"独宿赠伯已"}
{"author":"陈藻","content":"千山匼匝绕三山，尽属危楼一觑间。云汉星辰谁道远，邻家花木不容悭。凭栏要取西湖尽，落叶尤宜朔吹寒。况是先生庄列辈，眼高人境几层看。","dynasty":"宋代","title":"福州城北吴氏新楼之作"}
{"author":"陈藻","content":"扬子江边犬吠村，苏公宅畔蝶游园。沦波对景标层塔，野市逃喧植外樊。亭榭高低随卉木，门庭光彩属儿孙。本朝名相青毡在，傍筑书斋细讨论。","dynasty":"宋代","title":"赋京口苏园"}
{"author":"陈藻","content":"忆到渠来忆到渠，满怀无限不刊书。独行总是同行处，剩得长年剩得吁。","dynasty":"宋代","title":"感旧"}
{"author":"陈藻","content":"远来便见两山睽，一大隆高一小低。及到近看如合璧，壶公祗与谷城齐。","dynasty":"宋代","title":"谷城山下作"}
{"author":"陈藻","content":"水淋槽满舂应响，人降槎登网自沉。万事低昂惟两势，乾坤阖闢个中寻。","dynasty":"宋代","title":"观渔船水碓有感"}
{"author":"陈藻","content":"行旅名虽恶，游山兴亦深。酒无官榷价，松有道傍阴。鹅鸭豀浴，蜩蝉树树吟。逍遥俦侣怪，骂我失常心。","dynasty":"宋代","title":"归入福建界作"}
{"author":"陈藻","content":"步步豀山胜，桥亭建剑风。土宜辞荔了，村坞尽油桐。南店炊初滑，西舟石渐穷。岂知旬日外，便访去时踪。","dynasty":"宋代","title":"归入古田界作"}
{"author":"陈藻","content":"家贫何敢知生朝，多谢开尊慰寂寥。要迹一杯辞不受，便埯拙句作琼瑶。","dynasty":"宋代","title":"癸未生朝躔父公父以酒肴而华其陋赋一绝"}
{"author":"陈藻","content":"荧荧灯火临书卷，续续蛙声入桂林。背后曲肱眠小子，床头酌酒服玄参。","dynasty":"宋代","title":"桂堂秋夜"}
{"author":"陈藻","content":"人心有想自然灵，梦寐之间兆眹成。盖竹山前英惠庙，暗中赢得四方名。","dynasty":"宋代","title":"过盖竹祠"}
{"author":"陈藻","content":"岭南太平尚鸿荒，城壁空坚草莽长。忽到浔州江上饮，喜他风物近吾乡。","dynasty":"宋代","title":"过桂平"}
{"author":"陈藻","content":"梅花结子已红青，归路犹愁一月程。忽听儿音乡语熟，不知方到海丰城。","dynasty":"宋代","title":"过海丰"}
{"author":"陈藻","content":"谪来谁作久长居，便拟明朝归旧庐。诵遍离骚情不已，读残鵩赋恨如初。斯翁直是忧黎庶，到处仍看似里闾。父老无人堪问讯，黄昏立马转踌躇。","dynasty":"宋代","title":"过黄州访东坡雪堂遗迹拟作"}
{"author":"陈藻","content":"日夜滩声急，相忘不闹人。见孙犹弃水，农圃各文身。眼出平洋豁，眉逢大雨颦。豀藏山胁里，绕水每逡巡。","dynasty":"宋代","title":"过建剑书所闻见"}
{"author":"陈藻","content":"卖食鲜虽少，开酤贱却醇。不知天地里，何处享全珍。","dynasty":"宋代","title":"过建剑饮食"}
{"author":"陈藻","content":"叠叠青山相送迎，绕溪幽树万蜩呜。我来场屋无声字，也在神仙洞里行。","dynasty":"宋代","title":"过江山作"}
{"author":"陈藻","content":"临川几日到长沙，闻道黔南路更赊。行见一村篱落好，谁家此住忆君家。","dynasty":"宋代","title":"过临川怀刘氏弟兄"}
{"author":"陈藻","content":"西成课罢赴群居，中路谁家倦憩予。恰见主人方早起，檐前观我所为书。","dynasty":"宋代","title":"过卢北山"}
{"author":"陈藻","content":"番番留我杀鸡多，老齿如今不奈何。本是年凶甘隔阔，论情非为酒来过。","dynasty":"宋代","title":"过卢子俞"}
{"author":"陈藻","content":"儿童嬉戏向比邻，长见桃枝出郭人。七十五翁方过岭，回头旧事总成尘。","dynasty":"宋代","title":"过桃枝岭"}
{"author":"陈藻","content":"都无一物作生涯，坊巷萧条有几家。料得寒梅应怅恨，满城开作寂寥花。","dynasty":"宋代","title":"过象州"}
{"author":"陈藻","content":"四顾茫茫水接天，远山如卧白云边。马头忽看孤峰起，错喜乡关是目前。","dynasty":"宋代","title":"过新喻"}
{"author":"陈藻","content":"几程便要买归舟，身在延平已倦游。但有菜羹供祭礼，人生何必到融州。","dynasty":"宋代","title":"过延平书怀"}
{"author":"陈藻","content":"按图自古无人到，二百年来户口添。架屋上山成市井，张官近海课鱼盐。估客趁潮撑米入，汉入忍冻采蠔粘。仲尼有庙尘谁扫，寺观峥嵘香火严。","dynasty":"宋代","title":"海口吟"}
{"author":"陈藻","content":"林逋没后几星霜，苦要吟梅弄爝光。两处湖光看共色，一家诗句嗅同香。花开再绝谈玄白，驽老那能逐乘黄。又恐来冬随计吏，仙霞不管似羊肠。","dynasty":"宋代","title":"和林君作起叔梅诗韵"}
{"author":"陈藻","content":"劝君莫要叹无官，门廕何如自致难。谁肯宦途为第二，玉阶好好唱名还。","dynasty":"宋代","title":"和林子望二绝"}
{"author":"陈藻","content":"阁倚琴薰诵子虚，果然少壮入乡书。未游唐殿哦诗句，且把牙弦卧海隅。有据论文须博浩，无根话性合驱除。擢犀拔象尘埃里，反出重看是捷途。","dynasty":"宋代","title":"和琴薰阁"}
{"author":"陈藻","content":"公车五剡得京官，俗态营求有百端。但看乐昌刘令尹，了无一语汗人颜。","dynasty":"宋代","title":"贺济直之值改官"}
{"author":"陈藻","content":"里人欢喜看荣归，两仆篮舆自有辉。胜在宦途无事业，但将裘马诧轻肥。","dynasty":"宋代","title":"贺济直之值改官"}
{"author":"陈藻","content":"日者纷纷叔五星，诸儒言命亦相承。大人双眼如明月，照出毫釐不肯凭。","dynasty":"宋代","title":"贺济直之值改官"}
{"author":"陈藻","content":"三三年前八桂归，西江舡上每吟诗。乃翁收拾传尤切，令子经从是果非。渡海却休贤季路，论文想胜谒罗池。此行况有如皋雉，药裹抛来自画眉。","dynasty":"宋代","title":"贺丘焕翁南归"}
{"author":"陈藻","content":"老夫昨者亦迁居，只是他人借屋庐。道义交亲无罣碍，妻孥虑远自嗟吁。乃翁能殖千金去，令子均分甲第余。醉卧市心年月久，南桥依旧赋归欤。","dynasty":"宋代","title":"贺丘子从迁居"}
{"author":"陈藻","content":"一子累轻婚事毕，如何学易已皤然。天无快活除君寿，任待皤然也百年。","dynasty":"宋代","title":"贺叔嘉生日"}
{"author":"陈藻","content":"九袠安装开二，乡闾敬老成。今朝寿者出，明日圣人生。孙重劳昏嫁，奴犹课耨耕。乾坤无暂息，翁妪合营营。","dynasty":"宋代","title":"贺王嘉玉生日"}
{"author":"陈藻","content":"濯锦江边唱绝强，孤青和者亦夔襄。历年虽久地相远，在寝岂止升渠堂。纵能帖石防颓岸，随寓幽居供赏玩。何发是处斗门雄，莆壤万农生赞叹。庄周笑我机械深，夏王见我须赏音。莫道白头犹未遇，等劳一片活人心。","dynasty":"宋代","title":"贺仲雨斗门"}
{"author":"陈藻","content":"咿呀喝担礼筵开，无物聊堪表下怀。天遣腐儒人事省，三冬不放一钱来。","dynasty":"宋代","title":"贺子永为令郎醮妇"}
{"author":"陈藻","content":"东注流求日本波，西吞金翅玉融河。好开亭馆延三益，横截江潮看万艘。此是人烟生巨海，莫辞鲜食送新醪。网山胜处名贤迹，隔水相迎立两坡。","dynasty":"宋代","title":"横江亭"}
{"author":"查荎","content":"舣兰舟。十分端是载离愁。练波送远，屏山遮断，此去难留。相从争奈，心期久要，屡更霜秋。叹人生、杳似萍浮。又翻成轻别，都将深恨，付与东流。想斜阳影里，寒烟明处，双桨去悠悠。爱渚梅、幽香动，须采掇、倩纤柔。艳歌粲发，谁传馀韵，来说仙游。念故人、留此遐洲。但春风老后，秋月圆时，独倚西楼。","dynasty":"宋代","title":"透碧霄"}
{"author":"查荎","content":"舣兰舟。十分端是载离愁。练波送远，屏山遮断，此去难留。相从争奈，心期久要，屡更霜秋。叹人生、杳似萍浮。又翻成轻别，都将深恨，付与东流。想斜阳影里，寒烟明处，双桨去悠悠。爱渚梅、幽香动，须采掇、倩纤柔。艳歌粲发，谁传馀韵，来说仙游。念故人、留此遐洲。但春风老后，秋月圆时，独倚西楼。","dynasty":"宋代","title":"透碧霄"}
{"author":"查善和","content":"疲马单裘出郭门，绕堤得得又前村。官卑春草欺袍色，年长秋霜上鬓痕。老仆携茶行踯躅，稚儿索果语温存。繁华易惹青年恨，风雪荒寒黯客魂。","dynasty":"清代","title":"早春携鹤儿出郊"}
{"author":"查善和","content":"轻阴细雨作新凉，点滴间阶引兴长。准拟明年北窗下，绿蕉斜种两三行。","dynasty":"清代","title":"雨声"}
{"author":"李逢吉","content":"海内埏埴遍，汉阴旌旆还。望留丹阙下，恩在紫霄间。冰雪背秦岭，风烟经武关。树皆人尚爱，辕即吏曾攀。自惜两心合，相看双鬓斑。终期谢戎务，同隐凿龙山。","dynasty":"唐代","title":"奉送李相公重镇襄阳"}
{"author":"李逢吉","content":"祗役滞南服，颓思属暮年。闲上望京台，万山蔽其前。落日归飞翼，连翩东北天。涪江适在下，为我久潺湲。中叶成文教，德威清远边。颁条信徒尔，华发生苍然。寄怀三峰守，岐路隔云烟。","dynasty":"唐代","title":"望京楼"}
{"author":"李逢吉","content":"姮娥归处月华深。","dynasty":"唐代","title":"句"}
{"author":"李逢吉","content":"既洁酒醴，聿陈熟腥。肃将震念，昭格储灵。展矣礼典，薰然德馨。愔愔管磬，亦具是听。","dynasty":"唐代","title":"郊庙歌辞。享惠昭太子庙乐章。迎俎酌献"}
{"author":"李逢吉","content":"祇役滞南服，颓思属暮年。闲上望京台，万山蔽其前。落日归飞翼，连翩东北天。涪江适在下，为我久潺湲。中叶成文教，德威清远边。颁条信徒尔，华发生苍然。寄怀三峰守，岐路隔云烟。","dynasty":"唐代","title":"望京楼上寄令狐华州"}
{"author":"李逢吉","content":"解韍辞丹禁，扬旌去赤墀。自惊非素望，何力及清时。又据三公席，多惭四老祠。岘山风已远，棠树事难追。江汉饶春色，荆蛮足梦思。唯怜吐凤句，相示凿龙期。","dynasty":"唐代","title":"再赴襄阳，辱宣武相公贻诗，今用奉酬"}
{"author":"李逢吉","content":"致斋分直宿南宫，越石卢谌此夜同。位极班行犹念旧，名题章奏亦从公。曾驱爪士三边静，新赠髯参六义穷。竟夕文昌知有月，可怜如在庾楼中。","dynasty":"唐代","title":"和严揆省中宿斋遇令狐员外当直之作"}
{"author":"李逢吉","content":"直继先朝卫与英，能移孝友作忠贞。剑门失险曾缚虎，淮水安流缘斩鲸。黄阁碧幢惟是俭，三公二伯未为荣。惠连忽赠池塘句，又遣羸师破胆惊。","dynasty":"唐代","title":"奉酬忠武李相公见寄"}
{"author":"李逢吉","content":"初还相印罢戎旃，获守皇居在紫烟。妄比酂侯功蔑尔，每怀疏傅意悠然。应将半俸沾闾里，料入中条访洞天。十载别离那可道，倍令惊喜见来篇。","dynasty":"唐代","title":"酬致政杨祭酒见寄"}
{"author":"李逢吉","content":"子有雄文藻思繁，龆年射策向金门。前随鸾鹤登霄汉，却望风沙走塞垣。独忆忘机陪出处，自怜何力继飞翻。那堪两地生离绪，蓬户长扃行旅喧。","dynasty":"唐代","title":"送令狐秀才赴举"}
{"author":"李逢吉","content":"解韨辞丹禁，扬旌去赤墀。自惊非素望，何力及清时。又据三公席，多惭四老祠。岘山风已远，棠树事难追。江汉饶春色，荆蛮足梦思。唯怜吐凤句，相示凿龙期。","dynasty":"唐代","title":"再赴襄阳辱宣武相公贻诗今用奉酬"}
{"author":"李逢吉","content":"自作分忧别，今方便道过。悲酸如我少，语笑为君多。泪亦因杯酒，欢非待绮罗。路歧伤不已，松柏性无他。怅望商山老，慇勤汉水波。重言尘外约，难继郢中歌。玉管离声发，银釭曙色和。碧霄看又远，其奈独愁和。","dynasty":"唐代","title":"奉和酬相公宾客汉南留赠八韵"}
{"author":"陈绎","content":"榕叶堂前生昼阴。","dynasty":"宋代","title":"句"}
{"author":"陈绎","content":"萧疏华薄隐山村，清浅浮桁带郭门。竹倚栏杆水边寺，兴来题作碧溪轩。","dynasty":"宋代","title":"寿昌寺碧溪轩"}
{"author":"陈绎","content":"潇潇风雨洗秋旻，顿觉乾坤万象新。画栋云飞嗟帝子，铜盘露冷泣仙人。凤凰览德翔千仞，燕子辞巢别故邻。欲颂河清献明主，天颜一笑物皆春。","dynasty":"明代","title":"和吴景长秋兴韵"}
{"author":"陈绎","content":"未见东风著小桃，先看蓓蕾绽红椒。种从王母来时度，魂向罗浮梦里招。妙夺天香回造化，巧将雪色补娇娆。一声铁笛春归也，回首秦源道路遥。","dynasty":"明代","title":"桃根接梅"}
{"author":"陈绎","content":"丛篁不盈尺，叶叶生秋风。凤凰何时来，食实巢其中。","dynasty":"明代","title":"题竹"}
{"author":"王景","content":"玉辇移中禁，珠梯览四禅。重阶清汉接，飞窦紫霄悬。缀叶披天藻，吹花散御筵。无因銮跸暇，俱舞鹤林前。","dynasty":"唐代","title":"奉和九月九日登慈恩寺浮图应制"}
{"author":"王景","content":"瀛海寰九区，咫尺万余里。神州与赤县，相去还有几。层峰高矗天，大泽下无底。平陆走龙蛇，白昼啸夔魅。遂使林林者，高下几歔欷。谁能致其平，为我屏妖翳。凿山湮巨壑，弥天作平地。地平天乃成，四时运元气。","dynasty":"明代","title":"古诗（三首）"}
{"author":"王景","content":"粉署肃阴阴，晏坐万虑息。星出金阙高，天近蓬莱碧。风轩挹余清，露阶泛寒白。徘徊自成趣，庶以永今夕。","dynasty":"明代","title":"和曾侍读韵"}
{"author":"王景","content":"统师靖百蛮，鸟道行踪绝。白气宵贯斗，游龙晓驰铁。层褵无曳云，空江有寒月。肃肃旋车轸，悠悠荡旌节。古驿千树梅，花开夜来雪。持此滇南春，相从待明发。","dynasty":"明代","title":"送别"}
{"author":"王景","content":"十年不踏钱塘路，江上晴烟渺轻素。并刀谁剪秋半帘，夕阳正在西陵树。对之便欲发浩歌，西风萧萧水增波。胥涛已入乱山去，木落台空幽思多。","dynasty":"明代","title":"题江南秋晚图"}
{"author":"王景","content":"南来憔悴滇阳客，每向年光感去留。万里归心背残腊，五更清梦落神州。刺桐花发东风早，垂柳条长宿雨收。便欲题诗散伊郁，泸江风浪拍天流。","dynasty":"明代","title":"新春偶成"}
{"author":"王景","content":"四稔总兵钤，轻裘叔子惭。抗棱遐徼伏，敦信远民谙。赴召薰风布，离襟腊酒酣。吾皇思将帅，有意在燕南。","dynasty":"宋代","title":"送钤辖馆使王公"}
{"author":"王景","content":"二仪开混沌，一气蕴精灵。石乳通龙井，天风老鹤汀。江山自吴楚，寰宇际沧溟。便欲抛尘俗，寻真向草亭。","dynasty":"明代","title":"题画扇"}
{"author":"王景","content":"山中旧是神仙宅，冉冉流光老物华。千顷白云都是玉，一溪红浪半凝砂。瑶阶已化飞凫舄，银汉空余泛斗槎。独倚坏垣伤往事，天风吹落石楠花。","dynasty":"明代","title":"道院"}
{"author":"王景","content":"元戎承制扫蛮方，踏遍先王旧战场。又见孔明擒孟获，何殊充国破西羌。捷书入奏风云动，凯骑扬尘日月黄。圣主万年垂大统，海山无地不梯航。","dynasty":"明代","title":"贺西平侯大人平越州"}
{"author":"王景","content":"闻说蓬莱水已枯，懒从海上拾珊瑚。山前石烂云生母，天际禽飞雪作姑。三尺清冰雷焕剑，一杯元气长房壶。此中尽是琼林侣，何事年来不寄书。","dynasty":"明代","title":"题画"}
{"author":"王景","content":"天上房星烛地寒，故教骏骨落人间。如今纸上空形影，曾在秋风十二闲。","dynasty":"明代","title":"题画马"}
{"author":"王景","content":"皇天无停枢，四运迭相迫。朝阳忽东升，怅望倏已夕。伊谁执其驭，六辔不遑息。使我下土人，俯仰空役役。我愿扳六龙，驻彼扶桑域。遨游黄道中，流光自辉赫。万物同一春，欣欣布佳泽。羲和不我与，徒有泪沾臆。昼短夜乃长，何以屏阴慝。","dynasty":"明代","title":"古诗三首其一"}
{"author":"王景","content":"明月出天东，团团历东井。不因朝阳辉，何以散光景。中涵古桂华，期与天地永。本体无盈亏，清明乃其性。常恐中天云，翳此山河影。有如浊水珠，弃置谁复省。长风一扫荡，恒若冰鉴炯。白玉十二楼，照耀蓬莱境。","dynasty":"明代","title":"古诗三首其二"}
{"author":"王景","content":"瑶台台上秋月明，瑶台台下秋水清。道人持杯待月出，气压泰华吞沧溟。嫦娥靓妆倚东井，碾破琉璃几千顷。兴来吸尽金叵罗，舞袖裴徊弄清影。衷肠激烈问青天，何似当年李谪仙。迢迢云海望不极，不知天上今何年。玉阶桂花下如霰，瑶光欲堕明星烂。微霜漂漂沾人衣，城上乌啼知夜半。","dynasty":"明代","title":"瑶台玩月"}
{"author":"王景","content":"罗盘山色连青冥，罗盘花开春满城。迩来文轨遍南服，搆得书屋山之扃。中有牙签三万轴，隶古漆书联汗竹。琬琰新收汉石经，黉序亦开唐白鹿。要将礼乐化殊方，夜深弦诵声琅琅。已闻文翁教岷蜀，此邦更在岷之阳。岷山之水向南流，织女机丝涵素秋。岂徒风气开太朴，终看德化齐中州。罗盘书屋世无有，今度有书垂不朽。不是莲花幕下宾，安得文光贯南斗。","dynasty":"明代","title":"罗盘书屋"}
{"author":"王景","content":"剑阁云栈高嵯峨，嘉陵江水扬清波。神扃鬼凿閟幽阒，秋风古道无人过。一朝日华忽西被，宇宙淋漓荡元气。霆轰飙举神龙逝，山川草木皆生意。乃知世道有晦明，蜀山万仞如砥平，圣人在位四海清。","dynasty":"明代","title":"剑阁图"}
{"author":"王景","content":"苍虬飞上天，鳞鬣堕深麓。长风吹不起，散作千山绿。","dynasty":"明代","title":"题画草木奇峰"}
{"author":"王景","content":"雨馀身亦适，地僻榻长闲。落叶过桥水，凉云隔屋山。未能饮文字，尚许惬孤顽。昨夜还家梦，思之仿佛间。","dynasty":"清代","title":"雨后木山堂独坐"}
{"author":"王景","content":"问讯瀼西水，千年旧草堂。山容明积雪，江色动垂杨。生事花钿尽，人情菜把伤。苏门引长啸，输尔是能狂。","dynasty":"清代","title":"谒工部瀼西草堂其一"}
{"author":"王景","content":"自分贫非病，还因瘦可怜。负薪同谷日，中酒耒阳年。世难生前感，诗名死后专。临风抚残碣，零落到重镌。","dynasty":"清代","title":"谒工部瀼西草堂其二"}
{"author":"王景","content":"丛芦深处见平皋，细路回沙曲折遭。山势锐于牛砺角，江湍郁似马羁槽。儿童弄水红衣薄，楼观迎秋碧瓦高。欲访尧夫游憩处，西风吹鬓晚颾颾。","dynasty":"清代","title":"犍为野望"}
{"author":"王景","content":"唱后巴歌更楚骚，海门东望涉惊涛。他时忆我西窗话，满树梅花霜月高。","dynasty":"清代","title":"答文子静"}
{"author":"上官昭容","content":"叶下洞庭初，思君万里馀。露浓香被冷，月落锦屏虚。欲奏江南曲，贪封蓟北书。书中无别意，惟怅久离居。","dynasty":"唐代","title":"彩书怨"}
{"author":"上官昭容","content":"帝里重阳节，香园万乘来。却邪萸入佩，献寿菊传杯。塔类承天涌，门疑待佛开。睿词悬日月，长得仰昭回。","dynasty":"唐代","title":"九月九日上幸慈恩寺登浮图，群臣上菊花寿酒"}
{"author":"上官昭容","content":"密叶因裁吐，新花逐翦舒。攀条虽不谬，摘蕊讵知虚。春至由来发，秋还未肯疏。借问桃将李，相乱欲何如。","dynasty":"唐代","title":"奉和圣制立春日侍宴内殿出翦彩花应制"}
{"author":"上官昭容","content":"三冬季月景龙年，万乘观风出灞川。遥看电跃龙为马，回瞩霜原玉作田。鸾旂掣曳拂空回，羽骑骖驔蹑景来。隐隐骊山云外耸，迢迢御帐日边开。翠幕珠帏敞月营，金罍玉斝泛兰英。岁岁年年常扈跸，长长久久乐升平。","dynasty":"唐代","title":"驾幸新丰温泉宫献诗三首"}
{"author":"上官昭容","content":"逐仙赏，展幽情，逾昆阆，迈蓬瀛。游鲁馆，陟秦台。污山壁，愧琼瑰。檀栾竹影，飙f2松声。不烦歌吹，自足娱情。仰循茅宇，俯眄乔枝。烟霞问讯，风月相知。枝条郁郁，文质彬彬。山林作伴，松桂为邻。清波汹涌，碧树冥蒙。莫怪留步，因攀桂丛。莫论圆峤，休说方壶。何如鲁馆，即是仙都。玉环腾远创，金埒荷殊荣。弗玩珠玑饰，仍留仁智情。凿山便作室，凭树即为楹。公输与班尔，从此遂韬声。登山一长望，正遇九春初。结驷填街术，闾阎满邑居。斗雪梅先吐，惊风柳未舒。直愁斜日落，不畏酒尊虚。霁晓气清和，披襟赏薜萝。玳瑁凝春色，琉璃漾水波。跂石聊长啸，攀松乍短歌。除非物外者，谁就此经过。暂尔游山第，淹留惜未归。霞窗明月满，涧户白云飞。书引藤为架，人将薜作衣。此真攀玩所，临睨赏光辉。放旷出烟云，萧条自不群。漱流清意府，隐几避嚣氛。石画妆苔色，风梭织水文。山室何为贵，唯馀兰桂熏。策杖临霞岫，危步下霜蹊。志逐深山静，途随曲涧迷。渐觉心神逸，俄看云雾低。莫怪人题树，只为赏幽栖。攀藤招逸客，偃桂协幽情。水中看树影，风里听松声。携琴侍叔夜，负局访安期。不应题石壁，为记赏山时。泉石多仙趣，岩壑写奇形。欲知堪悦耳，唯听水泠泠。岩壑恣登临，莹目复怡心。风篁类长笛，流水当鸣琴。懒步天台路，惟登地肺山。幽岩仙桂满，今日恣情攀。暂游仁智所，萧然松桂情。寄言栖遁客，勿复访蓬瀛。瀑溜晴疑雨，丛篁昼似昏。山中真可玩，暂请报王孙。傍池聊试笔，倚石旋题诗。豫弹山水调，终拟从钟期。横铺豹皮褥，侧带鹿胎巾。借问何为者，山中有逸人。沁水田园先自多，齐城楼观更无过。倩语张骞莫辛苦，人今从此识天河。参差碧岫耸莲花，潺湲绿水莹金沙。何须远访三山路，人今已到九仙家。凭高瞰险足怡心，菌阁桃源不暇寻。馀雪依林成玉树，残霙点岫即瑶岑。","dynasty":"唐代","title":"游长宁公主流杯池二十五首"}
{"author":"上官昭容","content":"势如连璧友，心似臭兰人。","dynasty":"唐代","title":"句"}
{"author":"上官昭容","content":"释子谈经处，轩臣刻字留。故台遗老识，残简圣皇求。驻跸怀千古，开襟望九州。四山缘塞合，二水夹城流。宸翰陪瞻仰，天杯接献酬。太平词藻盛，长愿纪鸿休。","dynasty":"唐代","title":"驾幸三会寺应制"}
{"author":"费应泰","content":"不识桃源路，舟人指故山。白鸥秋水外，黄叶夕阳间。尘世境原幻，渔郎事可删。时清竞朝市，长觉洞门间。","dynasty":"清代","title":"桃源洞"}
{"author":"归有光","content":"　　项脊轩，旧南阁子也。室仅方丈，可容一人居。百年老屋，尘泥渗漉，雨泽下注；每移案，顾视，无可置者。又北向，不能得日，日过午已昏。余稍为修葺，使不上漏。前辟四窗，垣墙周庭，以当南日，日影反照，室始洞然。又杂植兰桂竹木于庭，旧时栏楯，亦遂增胜。借书满架，偃仰啸歌，冥然兀坐，万籁有声；而庭堦寂寂，小鸟时来啄食，人至不去。三五之夜，明月半墙，桂影斑驳，风移影动，珊珊可爱。(堦寂寂一作：阶寂寂)　　然余居于此，多可喜，亦多可悲。先是庭中通南北为一。迨诸父异爨，内外多置小门，墙往往而是。东犬西吠，客逾庖而宴，鸡栖于厅。庭中始为篱，已为墙，凡再变矣。家有老妪，尝居于此。妪，先大母婢也，乳二世，先妣抚之甚厚。室西连于中闺，先妣尝一至。妪每谓余曰：”某所，而母立于兹。”妪又曰：”汝姊在吾怀，呱呱而泣；娘以指叩门扉曰：‘儿寒乎？欲食乎？’吾从板外相为应答。”语未毕，余泣，妪亦泣。余自束发，读书轩中，一日，大母过余曰：”吾儿，久不见若影，何竟日默默在此，大类女郎也？”比去，以手阖门，自语曰：”吾家读书久不效，儿之成，则可待乎！”顷之，持一象笏至，曰：”此吾祖太常公宣德间执此以朝，他日汝当用之！”瞻顾遗迹，如在昨日，令人长号不自禁。　　轩东，故尝为厨，人往，从轩前过。余扃牖而居，久之，能以足音辨人。轩凡四遭火，得不焚，殆有神护者。　　项脊生曰：“蜀清守丹穴，利甲天下，其后秦皇帝筑女怀清台；刘玄德与曹操争天下，诸葛孔明起陇中。方二人之昧昧于一隅也，世何足以知之，余区区处败屋中，方扬眉、瞬目，谓有奇景。人知之者，其谓与坎井之蛙何异？”（人教版《中国古代诗歌散文欣赏》中无此段文字；沪教版无此段。）　　余既为此志，后五年，吾妻来归，时至轩中，从余问古事，或凭几学书。吾妻归宁，述诸小妹语曰：”闻姊家有阁子，且何谓阁子也？”其后六年，吾妻死，室坏不修。其后二年，余久卧病无聊，乃使人复葺南阁子，其制稍异于前。然自后余多在外，不常居。　　庭有枇杷树，吾妻死之年所手植也，今已亭亭如盖矣。","dynasty":"明代","tags":"高中文言文，叙事，抒情，生活","title":"项脊轩志"}
{"author":"归有光","content":"　　浮图文瑛居大云庵，环水，即苏子美沧浪亭之地也。亟求余作《沧浪亭记》，曰：“昔子美之记，记亭之胜也。请子记吾所以为亭者。”　　余曰：昔吴越有国时，广陵王镇吴中，治南园于子城之西南；其外戚孙承祐，亦治园于其偏。迨淮海纳土，此园不废。苏子美始建沧浪亭，最后禅者居之：此沧浪亭为大云庵也。有庵以来二百年，文瑛寻古遗事，复子美之构于荒残灭没之余：此大云庵为沧浪亭也。　　夫古今之变，朝市改易。尝登姑苏之台，望五湖之渺茫，群山之苍翠，太伯、虞仲之所建，阖闾、夫差之所争，子胥、种、蠡之所经营，今皆无有矣。庵与亭何为者哉？虽然，钱镠因乱攘窃，保有吴越，国富兵强，垂及四世。诸子姻戚，乘时奢僭，宫馆苑囿，极一时之盛。而子美之亭，乃为释子所钦重如此。可以见士之欲垂名于千载，不与其澌然而俱尽者，则有在矣。　　文瑛读书喜诗，与吾徒游，呼之为沧浪僧云。","dynasty":"明代","tags":"古文观止，叙事","title":"沧浪亭记"}
{"author":"归有光","content":"　　吴、长洲二县，在郡治所，分境而治。而郡西诸山，皆在吴县。其最高者，穹窿、阳山、邓尉、西脊、铜井。而灵岩，吴之故宫在焉，尚有西子之遗迹。若虎丘、剑池及天平、尚方、支硎，皆胜地也。而太湖汪洋三万六千顷，七十二峰沉浸其间，则海内之奇观矣。　　余同年友魏君用晦为吴县，未及三年，以高第召入为给事中。君之为县，有惠爱，百姓扳留之，不能得，而君亦不忍于其民。由是好事者绘《吴山图》以为赠。　　夫令之于民，诚重矣。令诚贤也，其地之山川草木，亦被其泽而有荣也；令诚不贤也，其地之山川草木，亦被其殃而有辱也。君于吴之山川，盖增重矣。异时吾民将择胜于岩峦之间，尸祝于浮屠、老子之宫也，固宜。而君则亦既去矣，何复惓惓于此山哉?昔苏子瞻称韩魏公去黄州四十馀年而思之不忘，至以为《思黄州》诗，子瞻为黄人刻之于石。然后知贤者于其所至，不独使其人之不忍忘而已，亦不能自忘于其人也。　　君今去县已三年矣。一日，与余同在内庭，出示此图，展玩太息，因命余记之，噫!君之于吾吴有情如此，如之何而使吾民能忘之也!","dynasty":"明代","tags":"古文观止，咏物，写人，忧民","title":"吴山图记"}
{"author":"归有光","content":"飞沙竟日少光辉，浪急风高月色微。为忆含桃催物候，尚淹行李未春归。吴歌独自弹长铗，楚制堪怜著短衣。来往常经郑家口，当时同伴共来稀。","dynasty":"明代","title":"郑家口夜泊次俞宜黄韵因怀昔年计偕诸公"}
{"author":"归有光","content":"清浦轻风渡，赤日微云遮。昨问圯桥履，今即下邳街。淮酒市醽醁，楚音杂琵琶。二麦吐新穗，百草敷繁葩。纷披盈广陌，离蕤被平沙。寂寂坐向晚，悠悠思转加。先皇昔在宥，世道尚亨嘉。朝廷制作盛，公卿议礼哗。庶僚或登庸，诸生多起家。蹇拙遭时废，荏苒谢年华。不得寄一命，空惭读五车。迨乎鸿羽渐，几将龙驭遐。暂有青云望，奈何白发髿。黾勉小县吏，奔走大府衙。循己常黯黯，看人方呀呀。何地栖鸾凤，并处混龙蛇。世途行益畏，吾生固有涯。万事已如此，一官岂足赊。行矣归去来，莫使微名污。平泉记草木，寝丘任菑畬。补亡缀狸首，考古注君牙。期以余日月，方将揽云霞。自是性所适，良非为世夸。苟无愧尼父，或可俟侯芭。","dynasty":"明代","title":"淮阴舟中晚坐写怀二十四韵"}
{"author":"归有光","content":"竹轩晓星晷，解剥究玄理。试以厮养卒，一一见出处。予欲老江干，因君忽奋起。戒涂上帝京，老骥思千里。吾岂富贵徒，此意共谁语。君来访我时，冰雪蹑穿履。风吹漆纱巾，使我常念汝。","dynasty":"明代","title":"赠星人胡竹轩"}
{"author":"归有光","content":"望见石柱立，知是招提址。莲宇已燹荡，土墙何迤逦。淡淡远天色，梅花带寒雨。溪回竹树交，风吹鸟雀起。日暮湖波深，苍茫白云里。","dynasty":"明代","title":"碛砂寺"}
{"author":"归有光","content":"十八学士谁比方，争如瑚琏登明堂。立本丹青褚亮赞，至今遗事犹焜煌。有隋之季天壤坼，英雄草昧皆侯王。真人挥霍静区宇，遂偃干戈兴文章。天策弘开盛儒雅，群髦会萃皆才良。丈夫逢时能自见，智谋艺术皆雄长。惜哉嘉猷亦未远，风流犹自沿齐梁。吾读成周《卷阿》诗，吉士蔼蔼如凤凰。能以六典致太平，远追二帝轶夏商。唐初得士宜比迹，胡为致治非成康。中间岂无河汾徒，唵遏师门竟不扬。吁嗟房杜已如此，何恨薛生先蚤亡。","dynasty":"明代","title":"十八学士歌"}
{"author":"归有光","content":"自从出门口，预言相见期。西风扬子渡，犹嫌归棹迟。于今对寒月，芭蕉露漓漓。一儿县城西，一女松江湄。心情两萦系，有如蛛网丝。","dynasty":"明代","title":"金陵还家作"}
{"author":"归有光","content":"浮云方叆叇，光景遂已戢。浃旬深霪澍，千里破封蛰。茫茫河伯叹，萧萧山鬼泣。灵曜邃高居，朱明閟赫翕。希微澹将开，淅沥吹又急。遇夜转连绵，酾流更湁潗。万壑㘊霵鸣，百川灌注入。池容添纹縠，林色浸淤浥。离毕月暂耿，宿井星恒湿。潋滟湖光翻，蹙咽海潮涩。霓旌尚高翔，云衣犹日缉。水覆讵可收，天漏谁能葺。马牛三江混，鸿濛九峰立。嗟我来自东，独行阻虚邑。梦离思明两，筮坎成荐习。谁假卜商盖，但戴杜甫笠。缤纷馀花落，寂寞愁乌集。穷巷长闭门，高河近通汲。天地政氤氲，电风递呼吸。悽悽听晨鸟，濛濛睇宵熠。作乂徵时旸，思文忧民粒。蛙黾费灰酒，鱼虾饶掇拾。广室坐增悽，匡床听生悒。何由度日阕，安能使家给？泥涂跲重茧，梅润侵什袭。寒袍故恋绨，澜简慵启笈。顾叹风云满，宁使蛟龙絷！短屐徒齿齿，折巾空岌岌。俯仰观宇宙，坱圠迷原隰。阻饥知不免，寅亮岂所及！","dynasty":"明代","title":"和俞质甫夏雨效联句体三十韵"}
{"author":"归有光","content":"大漠风悲青盖遥，七陵烟雨暮萧条。康王若得真龙驭，肯向钱塘问海潮？","dynasty":"明代","title":"宋康王乘龙渡河"}
{"author":"归有光","content":"昼日承明独静居，怡情閒把画图披。坐看四序璿玑转，并是风调雨顺时。","dynasty":"明代","title":"文渊阁四景图"}
{"author":"归有光","content":"湖水悠悠送客征，无端飘瓦致虚惊。天留双眼非无意，应为丘明史未成。","dynasty":"明代","title":"高邮湖为断缆所击几至失明"}
{"author":"归有光","content":"江东四月贡鲜鲥，正是含桃荐庙时。圣主遥知来建业，孝陵南望起遐思。","dynasty":"明代","title":"题二鱼图其一"}
{"author":"归有光","content":"蓬莱海水千丈起，何年得道乘飞鲤。不如扁舟向五湖，欲学养鱼寻范蠡。","dynasty":"明代","title":"题二鱼图其二"}
{"author":"归有光","content":"十载重来古寺中，布衣犹似昔年逢。山僧却记吾名姓，不击阇黎饭后钟。","dynasty":"明代","title":"光福山"}
{"author":"归有光","content":"一自当年谢合欢，不堪常见月团圞。于今生事如秋水，惟有芙蓉花好餐。","dynasty":"明代","title":"偶成四绝其一芙蓉花"}
{"author":"归有光","content":"未信昌黎能送穷，但看登极是稯稯。六韬、金版知何用，不及乡邻卖菜翁。","dynasty":"明代","title":"偶成四绝其二乡邻"}
{"author":"归有光","content":"西窗睡觉日方曛，坐见青山起暮云。剩得少年狂易在，向人犹自说刘殷。","dynasty":"明代","title":"偶成四绝其三乞贷"}
{"author":"归有光","content":"推山调达自相加，满眼婆提与夜叉。为爱如来深法坐，飞来箭镞是莲花。","dynasty":"明代","title":"偶成四绝其四忤逆"}
{"author":"归有光","content":"万乘临雍拜素王，亲颁宝楮遍胶黉。自怜不与桥门外，隔岁来分邻女光。","dynasty":"明代","title":"隆庆元年上幸太学赐六馆诸生宝钞陆启明与赐见分数楮"}
{"author":"归有光","content":"自是吴分有岁灾，连年杼轴已堪哀。独饶此地无戎马，又见椰帆海上来。","dynasty":"明代","title":"海上纪事十四首其一"}
{"author":"归有光","content":"二百年来只养兵，不教一骑出围城。民兵杀尽州官走，又下民间点壮丁。","dynasty":"明代","title":"海上纪事十四首其二"}
{"author":"归有光","content":"海上腥擅不可闻，东郊杀气日氤氲。使君自有金汤固，忍使吾民饵贼军！","dynasty":"明代","title":"海上纪事十四首其三"}
{"author":"归有光","content":"避难家家尽买舟，欲留团聚保乡州。淮阴市井轻韩信，举手揶揄笑未休。","dynasty":"明代","title":"海上纪事十四首其四"}
{"author":"归有光","content":"大盗睢盱满国中，伊川久已化为戎。生民膏血供豺虎，莫怪夷兵烧海红。","dynasty":"明代","title":"海上纪事十四首其五"}
{"author":"归有光","content":"文武衣冠盛府中，轻身杀贼有任公。谁人不是黄金注，独控青騧沪渎东。","dynasty":"明代","title":"海上纪事十四首其六"}
{"author":"归有光","content":"任公血战一生馀，莲碧花桥村坞虚。义士刘平能代死，吴门今不数专诸。","dynasty":"明代","title":"海上纪事十四首其七"}
{"author":"归有光","content":"上海仓皇便弃军，白龙鱼服走纷纷。昆山城上争相问，举首呈身称使君。","dynasty":"明代","title":"海上纪事十四首其八"}
{"author":"归有光","content":"半遭锋镝半逃生，一处烽烟处处惊。听得民间犹笑语，催科且喜一时停。","dynasty":"明代","title":"海上纪事十四首其九"}
{"author":"归有光","content":"新城斗绝枕东危，甲士千人足指麾。壁外波涛空日月，城头忽竖海王旗。","dynasty":"明代","title":"海上纪事十四首其十"}
{"author":"归有光","content":"海岛蛮夷亦爱琛，使君何苦遁逃深。逢倭自有全身策，消得床头一万金。","dynasty":"明代","title":"海上纪事十四首其十一"}
{"author":"归有光","content":"海潮新染血流霞，白日啾啾万鬼嗟。官司却恐君王怒，勘报疮痍四十家。","dynasty":"明代","title":"海上纪事十四首其十二"}
{"author":"归有光","content":"海水茫茫到日东，倭来恍惚去无踪。宝山新见天兵下，百万貔貅属总戎。","dynasty":"明代","title":"海上纪事十四首其十三"}
{"author":"归有光","content":"江南今日召倭奴，从此吴民未得苏。君王自是真尧、舜，莫说山东盗已无。","dynasty":"明代","title":"海上纪事十四首其十四"}
{"author":"归有光","content":"黄梅风雨自年年，今日沙头浪拍天。最是便君多大略，笑看东海欲投鞭。","dynasty":"明代","title":"颂任公四首其一"}
{"author":"归有光","content":"小丑猖狂捍禦劳，跳梁时复似猿猱。贺兰拥众尤堪恨，李广无军也自逃。","dynasty":"明代","title":"颂任公四首其二"}
{"author":"归有光","content":"落日孤城战尚赊，遥瞻楚幕有栖鸦。将军真肯分甘苦，士卒何人敢恋家！","dynasty":"明代","title":"颂任公四首其三"}
{"author":"归有光","content":"轻装白袷日提兵，万死宁能顾一生。童子皆知任别驾，岿然海上作金城。","dynasty":"明代","title":"颂任公四首其四"}
{"author":"归有光","content":"晨出东郭门，初日照我颜。春风吹习习，好鸟声绵蛮。岩阿见黄屋，登披寻神山。半日犹山麓，十里长松间。蜿蜒芳草路，寂寞古禅关。画廊落丹雘，朱户蚀铜镮。殿起无梁迥，塔留玩珠攀。苍鼠戏树捷，野鹿看人閒。山深静者爱，日晏未知还。","dynasty":"明代","title":"游灵谷寺"}
{"author":"归有光","content":"帝国云天上，乡关渺何许？城头日色黄，隔壁闻吴语。忽忽有所思，默默久延伫。人情别离好，共处谁怜汝？","dynasty":"明代","title":"京邸有怀"}
{"author":"归有光","content":"甫里县西角，吴淞水流澌。吾往不能归，入门复咨赍。小女来相将，牵衣问何之。人生会有适，怜汝途姑时。","dynasty":"明代","title":"甫里送妹"}
{"author":"归有光","content":"谢公四十馀，高卧东山间。妻子来相问，掩口笑不言。长安公与卿，富贵多少年。徇时岂不能，吾志不其然？所以任公子，长垂百丈缗。","dynasty":"明代","title":"读史二首其一"}
{"author":"归有光","content":"刘毅无甔石，一掷百万钱；淮阴置母冢，行营万家田。英豪不在此，意气聊复然。安能效拘儒，规规剪剪焉？东海有大鹏，扶摇负青天。可怜蜩与鸠，相笑榆枋间。","dynasty":"明代","title":"读史二首其二"}
{"author":"归有光","content":"长江涌块石，万古江中浮。倚空结危构，凌波成奇游。僧呼鼋鼍出，客指蛟龙湫。云开钟山岑，日映扶桑洲。海峰三数点，甫北一航舟。百年战争息，江水此安流。","dynasty":"明代","title":"金山寺"}
{"author":"归有光","content":"崎岖江北道，复此渡淮水。策马向广原，苍茫见帝里。葱葱绿树陵，郁郁紫云起。日炤城上楼，寒鸦飞高埤。原野何萧条，旷望弥百里。当时侯与王，此地常累累。今惟负贩人，亭午倚虚市。空然八尺躯，短褐饥欲死。当时兴王佐，未遇亦如此。","dynasty":"明代","title":"濠梁驿"}
{"author":"归有光","content":"吾如淮阴祠，清槐荫朱户。当时长乐宫，千载有馀怒。五年战龙虎，结束在肉俎。旁力赴功名，功成良自苦。","dynasty":"明代","title":"淮阴侯庙"}
{"author":"归有光","content":"上沽下沽头，有如百里隔。曲河见舟樯，相去只咫尺。舍舟遵平途，马蹄生羽翮。麦穗垂和风，披拂盈广陌。吾闻江北人，终年饥无食。吾来江北地，每喜见秀麦。行行野树合，已到古沛驿。汉帝遗原庙，屋瓦残青碧。龙化已千秋，鸡犬如昨昔。欲寻歌风处，闾里乱遗迹。今人泗水上，犹树歌风石。","dynasty":"明代","title":"舟阻沽头闸陆行二十馀里到沛县"}
{"author":"归有光","content":"入舟忽不乐，呼侣登崇丘。子房信高士，祠处亦清幽。俯视徐州城，黄河映带流。青山如环抱，一发悬孤州。河流日侵齧，淼淼洞庭秋。鸟犬争死人，冈陇多髑髅。使者沉白马，守臣记黄楼。叹我亦何为，空尔生百忧。生民随大运，孰能知其由。睹此名邦旧，怀古思悠悠。壹自徐堰王，独有青山留。刘、项亦何在？子房空运筹。但从赤松子，不用待封侯。","dynasty":"明代","title":"徐州同朱进士登子房山"}
{"author":"归有光","content":"鲤鱼山头日，日落山紫赤。遥见两君子，登岸问苦疾。此地饶粟麦，乃以水荡潏。水留久不去，三年已不食。今年虽下种，湿土乾芽茁。因指柳树间，此是吾家室。前月水漫时，群贼肆狂獝。少弟独骑危，射死五六贼。长兄善长鎗，力战幸得释。因示刀箭痕，十指尚凝血。问之此何由，多是屯军卒。居民亦何敢，为此强驱率。始者军掠民，以后军民一。民聚军势孤，民复还劫卒。鲤鱼山前后，遂为贼巢窟。徐、沂两兵司，近日穷剿灭。军贼选骁健，叱呼随主帅。民贼就擒捕，时或有奔逸。其中稍黠者，通贿仍交密。以此一月间，颇亦见宁谧。二人既别去，予用深叹息。披发一童子，其言亦能悉。民贼犹可矜，本为饥荒迫。军贼受犒赏，乃以贼杀贼。吾行淮、徐间，每闻邳州卒。荆楚多剽轻，养乱非弘策。","dynasty":"明代","title":"鲤鱼山"}
{"author":"归有光","content":"到海忽雷雨，高云起崔巍。纷披船幕湿，错落酒杯飞。波浪半天黑，神龙助风威。探遐方未极，初意遂已非。无缘觐海若，稽首乞天妃。愿为一日晴，令我揽光辉。","dynasty":"明代","title":"自刘家河将出海口风雨还天妃官二首其一"}
{"author":"归有光","content":"八月尚徂暑，白露未为霜。云物结蒸郁，雨势恣淋浪。江水竞飞溢，螭龙争回翔。金枢浴大明，此夜不可望。极目观冥涨，天际何微茫！直恨非西风，吹我到扶桑。","dynasty":"明代","title":"自刘家河将出海口风雨还天妃官二首其二"}
{"author":"归有光","content":"夜泊淮阴城，蚤向淮南路。理棹逢西风，猖狂恣号怒。清河千里中，东风日相误。祈此一日风，终竟不可遇。苍天岂有心，莫可诘其故。但看北去舟，凌风如飞渡。翻为去人快，顿忘吾所务。淼淼湖披深，今日何可渡？","dynasty":"明代","title":"宝应县阻风"}
{"author":"归有光","content":"城风汉时县，乃在兖西南。曾考昔为令，期年化方覃。性本爱潇散，候望苦不堪。飞雪渍乌帽，弃掷欲投簪。竟以末疾返，不及一考淹。时当孝皇日，仁治正渐涵。我来登济城，落日已半含。西望适相仍，伫立独悲喑。要经几累世，沦废良可惭！","dynasty":"明代","title":"登济城望城武"}
{"author":"归有光","content":"自出皇都门，渌水明可掬。高风抟羊角，飞沙旋雾縠。乘快得顺流，溯行又转辘。长河亘千里，回溪每九曲。时序值暮春，光景信明淑。市邑临水折，岸柳新雨沐。欲问北州故，但以南期促。同行近百艘，晨夕相追逐。挂席雁翅接，转棹鱼尾续。长闻夜集喧，又见风排簇。所遇皆南金，胡为弃荆玉？非有弹冠庆，相呼入山麓。","dynasty":"明代","title":"壬戌南还作其一"}
{"author":"归有光","content":"半月困漳、卫，今旦望邹、峄。景风时迎舟，积水不盈尺。行路日淹留，归思愈急迫。昔往冒飞雪，今来见秀麦。蕴抱无经纶，徒旅空络绎。西苑方呈兔，东郡亦雨鲫。番禺有假号，建州乃充斥。奈何唐尧朝，不用贾生策？玄文故幽处，卮蜡益润泽。天命苟无常，人生实多僻。去去勿复言，牧豕在大泽。","dynasty":"明代","title":"壬戌南还作其二"}
{"author":"归有光","content":"慈宫崇象教，搆此绝华炫。深岩閟香火，危峻瞰郊甸。郁郁虬松枝，低压绕广殿。当年帝舅亲，削发住兹院。说经老龙听，出手五狮现。曾闻长老言，天雨曼陀遍。吾识宇上人，头陀今突弁。脩容冥法相，妙悟在论赞。导我画廊行，指示西方变。晨起供清茗，时共禅悦饭。我老欲归去，世事今已倦。当结尘外缘，山中傥相见。","dynasty":"明代","title":"隆庆己巳赴京寓城西报国寺赠宇上人"}
{"author":"归有光","content":"岭表生异人，始兴最开先。余公亦崛起，屹屹天圣间。圣代丘文庄，富学迈昔贤。忆余童丱时，尝听家君言。吾郡有桑生，恃才颇轻儇。公见即识之，进奖席每前。夫人出佩玉，珍馔罗绮筵。当时吐哺风，与古能比肩。公文根理要，不肯事纤妍。奈何浮薄子，辄尔论议喧？子的来公乡，年往志愈坚。共余曲江宴，面带鲸海颜。问公石屋在，世业存遗编。君今为县吏，宦辙如邮传。庙堂亦无意，何以不少怜？使君自天来，万里往复旋。君才岂不办，古道多屯邅。叹息时所尚，为废循吏篇。","dynasty":"明代","title":"琼州张子的与余同年俱为县令江南子的自建德改当涂今入觐又改荣县一岁中三易县居京师旅寓相近以诗为别"}
{"author":"归有光","content":"昔在齐威王，选人以治氓。惟彼阿大夫，籍络日有声。唯此即墨宰，小人共谗倾。是非并颠倒，四境交侵兵。安得召左右，阿党尽为烹？昔在楚庄王，三年不听政。膝上置美女，饮酒不曾醒。有鸟止于阜，不蜚亦不鸣。安得任伍举，一朝霸名成？昔在帝武丁，三年不出令。恭默以思道，殷国未能宁。安得梦圣人，求之傅岩形？","dynasty":"明代","title":"咏史"}
{"author":"归有光","content":"壮岁成濩落，末路藉先容。所恨贱姓名，蚤闻在诸公。既奉大廷对，观政于司空。得友天下士，旦夕相过从。道穷孔、孟奥，文推迁、固工。说诗慕匡鼎，草玄拟杨雄。通达如贾谊，俊少踰终童。守高称汲直，曲学陋孙弘。自以支离疏，攘臂于其中。一朝除书下，沦落故鄣东。黾勉为禄养，折腰愧微躬。","dynasty":"明代","title":"邢州叙述三首其一"}
{"author":"归有光","content":"鄣东馀二载，恪遵圣人经。雅志存教化，除娆去烦刑。门阑弛走卒，千人皆造庭。分遣每日旰，庭中无一人。沉冤出殊死，无盖尽群生。时有纵囚归，皆言赋役平。引纳壮健儿，誓之以丹青。萑苻多宿盗，擒斩为一清。馀粮栖陇亩，绝无犬吠惊。维以哀茕独，不能畏高明。睚眦生怨恚，憯甚镆铘兵。风雨日飘摇，拮据徒辛勤。涕泣西河守，古道竟无成！","dynasty":"明代","title":"邢州叙述三首其二"}
{"author":"归有光","content":"为令既不卒，稍迁佐邢州。虽称三辅近，不异湘水投。过家葺先庐，决意返田畴。所以泣歧路，进止不自由。亦复恋微禄，俶装戒行舟。行行到齐、鲁，园花开石榴。舍舟遵广陆，梨枣列道周。始见裁苜蓿，入郡问骅骝。维当抚彫瘵，天马不可求。闾阎省徵召，上下无怨尤。汝南多名士，太守称贤侯。戴星理民政，宣风达皇猷。郡务日稀简，吾得藉馀休。闭门少将迎，古书得校雠。自能容吏隐，退食每优游。但负平生志，莫分圣世忧。伫待河冰泮，税驾归林丘。","dynasty":"明代","title":"邢州叙述三首其三"}
{"author":"归有光","content":"昔年宋学士，尝称太朴文。独力撑颓宇，清响薄高云。余少略见之，讽诵每忻忻。淡然玄酒味，曾不涉世芬。如欲复大雅，斯人真可群。苟非知音赏，宋公安肯云？嗟乎轻薄子，狂吠方狺狺。惜哉简帙亡，家簏少所蕴。徒为尝一脔，盈鼎未有分。四贤宦游地，博达多前闻。为我一咨访，庶以慰拳勤。","dynasty":"明代","title":"奉托俞宜黄访求危太朴集并属蒋萧二同年及长城吴博士"}
{"author":"归有光","content":"青阳降江水，万灵朝汉东。先皇昔南狩，乐饮庆善官。父老拜赐复，歌儿如沛中。忽忽二十载，百姓号胡弓。奈何长陵令，犹告杼柚空。袁侯忠孝姿，为吏称明公。当宁选良牧，玺书特褒祟。行为解苛娆，恺悌扬仁风。千年护陵寝，远与丰、镐同。","dynasty":"明代","title":"送衰太守之兴都"}
{"author":"归有光","content":"君侯粤中产，羽林忠孝门。曾为三辅吏，遗爱至今存。昨岁来守州，芳名益腾骞。自从海水飞，蛮舟翳朝暾。吴、会日创残，江海多军屯。大兵仍凶年，凋瘵不可论。君侯勤抚字，百里载仁恩。自古设官职，事事有本原。所以置守令，无非惠元元。兹任良匪轻，天子之选抡。何以不奉天，斩伐蹶其根？粲粲元道州，名与南岳尊。追呼尚不忍，千载闻此言。哀哉诛求尽，恸哭满江村。作诗代民谣，庶以达周爰。","dynasty":"明代","title":"赠孙太仓"}
{"author":"归有光","content":"少小慕节义，沟壑诚所安。檃括游燕都，侯王不可干。甘从渭滨叟，垂老尚投竿。于世无一能，性颇好词翰。王子钦姊节，兴言涕汍澜。两髦尚如见，廿年骨已寒。丐余书贞石，庶几垂不刊。吾书复自读，亦能清肺肝。一扫齐、梁习，谅可追孟、韩。","dynasty":"明代","title":"书王氏墓碣寄子敬淀山湖上"}
{"author":"归有光","content":"唯易有太素，太素质之始。白贲垂皇象，彤车资帝理。大飨尚玄尊，大路素帱尔。伊尹言素王，后代滋文轨。素冠时所庶，素衣时所喜。素鞸心蕴结，素丝国风美。五入为五色，以是悲墨子。素功日以饰，素封日以侈；素位日以逾，素质日以毁；素悃日以诈，素道日以靡；素餐日以滥，素节日以委；素书日以憯，素问人日死。流俗相纠错，纷纷竞齐紫。庄子胶朱目，周鼎攦垂指。救僿莫如忠，世变讵能止？东海扬素波，中林潜素士。吾其甘素饭，自可崇素履。素抱何足言，素心但如此。因爱素庵人，作诗扬素旨。","dynasty":"明代","title":"素庵诗"}
{"author":"归有光","content":"王生思妙道，独居自相羊。乃以清梦语，揭之在幽房。处世实大梦，于梦差为长。扰扰无时清，真精且沦亡。孰能寡嗜欲，引之大觉乡。鲁侯一何愚，欲往忧无梁。太清日渊澄，中有生者忙。吾闻接舆言，斯岂大无当！古之得道者，夏能造冰凉。西方有圣人，清净闻身香。飞龙游上天，至冬乃伏藏。谁知疑黄泉，可以登大皇。","dynasty":"明代","title":"清梦轩诗次孺允韵"}
{"author":"归有光","content":"汗漫恣容与，寥廓任徜徉。小搆非广厦，幽栖获便房。图书委鱼蠹，庭砌杂兰芳。境寂群动息，神怡独寐长。栩栩意象适，遽遽物化忘。于此观世俗，迫隘非吾乡。玉玺谬通汉，金瓯会圮梁。窃带固云扰，衔发亦以忙。瞡瞡容自嵬，喋喋冠何当！恍如乘叆叇，泠然御清凉。钧天聆广乐，玄都闻妙香。缪昔骋骏往，简后书史藏。终惭在三季，未可儗九皇。","dynasty":"明代","title":"清梦轩诗再次孺允韵"}
{"author":"归有光","content":"山茶孕奇质，绿叶凝深浓。往往开红花，偏在白雪中。虽具富贵姿，而非妖冶容。岁寒无后凋，亦自当春风。吾将定花品，以此拟三公。梅君特而洁，乃与夷叔同。","dynasty":"明代","title":"山茶"}
{"author":"归有光","content":"奇卉来异境，粲粲敷红英。芳姿受命独，奚假桃竹名。昔来此花前，时闻步屧声。今日花自好，兹人已远行。无与共幽赏，长年锁空庭。昨来一启户，叹息泪纵横。","dynasty":"明代","title":"东房夹竹桃花"}
{"author":"归有光","content":"水畜非昔种，火鱼自新肇。仅以数寸奇，忽见五色皦。勺水停渊澄，方池恣回绕。春雨生绿萍，秋风梦红蓼。真于盆盎中，独觉江湖淼。每看银鬣起，时睹宝尾掉。濡沫蹄涔宽，吞舟坳堂小。少年共咄叱，穷日相戏嬲。饲虫疲僰童，汲泉困王媪。海上家尽然，吴中时仿效。谁思闻鹤唳，直比象龙扰。此物多变幻，为状异昏晓。鲜妍骇羽化，憔悴怅色皫。物理呈怪象，天宇信奔鸟。何者为妖祥，何者为吉兆？天子今万年，皇图日绵绍。沧海竟清晏，小夷悉刳剿。周山进白鹿，霜毛何皎皎。会当长此鱼，贡之跃灵沼。","dynasty":"明代","title":"火鱼"}
{"author":"归有光","content":"侍郎妙笔世莫如，侍郎恩赐常满车。玄天坛上泥金字，大道殿中漱玉书。朝入直庐衣狮子，暮归邸第著飞鱼。近承诏旨许驰驿，楼船画舫还故闾。笑吾文章空磊落，垂老无成跨蹇驴。","dynasty":"明代","title":"谈侍郎歌"}
{"author":"归有光","content":"钟山云气何苍苍，长江万里来汤汤。龙蟠虎踞宅帝王，凿山断岭自秦皇。孙吴、司马、六代至南唐，神皋帝辇争辉煌。馀分紫色那可当，偏安假息真徬徨。宋、金之季鞑靼强，腥风六合云日黄。百年理极胡运亡，天命真人靖八荒。手持尺剑旋天纲，一洗乾坤混万方。考卜定鼎开百皇，钟山云气何苍苍！","dynasty":"明代","title":"钟山行二首其一"}
{"author":"归有光","content":"钟山云气何苍苍，中有殿阁琉璃闪烁黄金黄。苍松老柏驰道旁，朱红交午歧路当。貔貅百万昼伏藏，日色澹照官衙墙。北风萧萧吹日光，白头老人涕泣为指点，东是长陵西未央。","dynasty":"明代","title":"钟山行二首其二"}
{"author":"归有光","content":"五日彭城去住舟，狂风吹雪不肯收。推来冰凌大如屋，舟人夜半呼不休。老夫拥衾只匡坐，雪中日日看黄楼。东坡先生不在世，令人轻我东家丘。","dynasty":"明代","title":"黄楼行"}
{"author":"归有光","content":"太湖波翻江海连，二石飞来堕我前。大者恢诡作蛮舞，高者翛翛特清楚。忆昔秦公辟西圃，岩愕争来献庭户。悠然日与西山伍，大贤名迹成往古。我见拜之礼亦可，近者尚书称豪武。致石如此颇可数，初如大旗绝漠起。睨视嶷然又若九皇圣人，鹑居鸟行衣垂羽。独立崆峒之野观天宇，云将、鸿蒙不得语。自我有此日婆娑，无酒且能发高歌，属当远行奈若何？迟回尚得一月多，来观莫厌数百过。嗟我安能龙食清，垂老疲役违吾情？","dynasty":"明代","title":"二石歌"}
{"author":"归有光","content":"六王争斗赵更骄，壮哉武灵尤雄枭。尝游大陵感奇梦，天锡神女有孟姚。改服骑射致其兵，拓境千里功何高！北地方从代犬通，嵬嵬灵寿起岧峣。一日沙丘变叵测，空忆前梦花如娇。后来赵迁入函谷，李牧诛死廉颇逃。此来赵地更百变，悠悠千载岁月遥。至今谁言鄗事丑，独有河薄洛水流迢迢。问之赵人懵不知，共誇洨河大石桥。此桥之建真奇獝，神师斲成班、尔屈。蛟龙若伸势敌虹，扶拔欲动光摇日。天下万里九衢通，地平如掌长河失。仙人张公倒骑驴，蹄涔印石宛然出。赵州太守政绝殊，得以馀閒缀图书。呜呼，太守之名远与此桥俱！","dynasty":"明代","title":"赵州石桥歌"}
{"author":"归有光","content":"奉常余之外高祖，儒雅风流绝近古。少年侍直承明庐，重瞳屡回加慰拊。玉堂无事只写竹，影落谦缃生风雨。翠叶苍筠满人间，凌海越嶂争购取。吾家宝藏三大轴，其一今在尚书府。二幅翻飞入岛夷，神物化去不可睹。吾兄安得此尺素，千缗不吝雠海贾。盛夏张之紫薇省，凉气歘忽周堂庑。划然北壁开户牖，雨势欲滴风披舞。此时静坐亦何有，满眼不复见尘土。湘妃帝子对之泣，藐姑神人谁与伍？吾兄好画识画意，余方潦倒困蓬户。墨竹昔称李夫人，湖州孟端皆堪谱。高人自有千载名，世上儿子何足数？作诗题竹非为竹，俯仰自觉吾心苦。东坡先生岂浪语，知我之兄惟老可。","dynasty":"明代","title":"表兄淀山大参以自在居士墨竹俾予题诗"}
{"author":"归有光","content":"倚玉山之孤峙兮，前娄水之迂萦。占恺爽于邑中兮，雄面势于山阳。有默斋之主人兮，搆冰崖之草堂。既命名之特异兮，讯斯义其谁当？惟兹山之秀丽兮，日悠然其可望。览云物之生态兮，忽朝暮之无常。奚所夏暑冬寒兮，历四时而凝霜。知主人之远志兮，托幽遐以自将。少负奇以抗节兮，抱终天于蛮荒。泣苍梧之不返兮，踰五岭以傍徨。卒茕茕以自遂兮，廓天路之翱翔。执法度以匡主兮，志不毁乎直方。逭鈇钺之严诛兮，即远窜乎夜郎。旋蒙恩以内徙兮，赖天王之圣明。秉外台之宪节兮，赫金紫之辉煌。一朝去此而不顾兮，飘然来即乎故乡。嗟夫，食肉之多鄙兮，人皆以衣锦为荣。终纷竞以火驰兮，日炎炎其无央。似夸父之逐日兮，孰知暍而慕大清凉！吾览斯堂之名兮，洒然如御夫北风之𩗬。追范蠡于五湖兮，见伯夷于首阳。佩明月之宝璐兮，然犹思乎褐裳。厌鼎臑之盈望兮，志不去乎糟糠。开北牖以仰视兮，丹崖翠壁凛然冰壑之英。恍乎雪山之阳兮，冽冽乎冬气之长。朝受命而夕饮冰兮，吾尝闻此语于蒙庄。嘉君子之德音兮，志志节之弥强。爰作赋以颂祷兮，祈寿考之无疆。","dynasty":"明代","title":"冰崖草堂赋"}
{"author":"归有光","content":"嗟我南行舟，日夜向南浮。今日看汶水，自此南北流。帝都忽已远，落日生暮愁。当年宋尚书，庙貌崇千秋。丈夫苟逢时，何必无大猷。叹我学禹贡，胸中罗九州。杖策空去来，令人笑白头。尝疑伯颜策，毋乃非令谋。洪范天锡禹，大道衍箕畴。五行有汩陈，三事乃不修。鲧堤日以兴，百川失其由。不见徐房间，黄河载高丘。","dynasty":"明代","title":"南旺"}
{"author":"归有光","content":"泗水抱城堙，东去日潾潾。丰沛至今存，汉事已千春。嗟我亦何为，独叹往来频。封侯不可期，白日坐沉沦。每见沛父老，旅行泗水滨。空传泗水亭，井邑疑未真。城外绿杨柳，高帘悬风尘。犹有卖酒家，王媪几世亲。高庙神灵在，英雄却笑人。","dynasty":"明代","title":"沛县"}
{"author":"归有光","content":"黄河漫徐方，原野层波生。万人化为鱼，凛然余孤城。仅见沮洳间，檐楹半颓倾。日月照蛟室，风波栖蜑氓。侵薄连群山，浩荡烟霞明。山回时复圆，盂盎涵光晶。忽然睹开豁，天末翠黛横。此来顿觉异，日在江湖行。吕梁遂安流，泯泯无水声。狼牙没深沉，一夜走长鲸。三洪坐失险，蛟龙不能争。乃知房村间，尚未得泻倾。如人有疾病，腹坚中膨脝。空役数万人，绩用何年成。","dynasty":"明代","title":"自徐州至吕梁述水势大略"}
{"author":"归有光","content":"去年河溢徐房间，至今填阏之土高屋颠。齐鲁千里何萧然，流冗纷纷满道边。牵挽小车载家具，穴地野烧留处处。丈夫好女乞丐不羞耻，五岁小儿皆能娴跪起。卖男卖女休论钱，同床之爱忍弃捐。相携送至古河边，回身号哭向青天。原田一望如落鸦，环坐蹒跚掘草芽。草芽掘尽树头髡，归家食人如食豚。今年不雨已四月，二麦无种官储竭。近闻沂泗多啸聚，郓州太守调兵食愁无计。乌鸦群飞啄人脑，生者犹恨死不早。自古天下之乱多在山东，况今中扼二京控引江淮委输灌注于其中。王会所图，禹贡所供，三吴百粤四海之会同，若人咽喉不可以一息而不通。使君宣力佐天子忧民恫，深谋远虑宜一知其所终，无令竹帛专美前人功。","dynasty":"明代","title":"郓州行寄友人"}
{"author":"归有光","content":"黾勉复行役，殷勤感故知。悠悠寒水上，猎猎朔风吹。弹雀人多笑，屠龙世久嗤。往来诚数数，公等得无疑。","dynasty":"明代","title":"乙卯冬留别安亭诸友"}
{"author":"归有光","content":"江乡卜筑又城皞，春去秋来似雁臣。总是寂寥扬子宅，如何更有问奇人。","dynasty":"明代","title":"丙辰自南宫下第还避倭往来无定居亲交少至独"}
{"author":"归有光","content":"天竺降灵圣，利益其在此。雪山真苦行，九恼尚缠己。非徒食马麦，空钵良可耻。纷纷旃茶女，谤论或未已。不知手指中，犹出五狮子。","dynasty":"明代","title":"读佛书"}
{"author":"归有光","content":"百里见青山，言旋谅非徐。风波仍水宿，龙蛇惊夜居。明发尤惨淡，川途尚修纡。水驶凌方约，云寒日未舒。弥亘多芳草，寂历少畋渔。寒光冒明湖，朔风转高墟。旧事成往迹，余生惟读书。古人不可见，岁暮安所如。","dynasty":"明代","title":"自海虞还阻风夜泊明日途中有作"}
{"author":"归有光","content":"长淮饯落日，圆光正如赭。倾红注流波，殊景不可写。淮水自西流，黄河从北下。并合向东行，终年无停泻。哀此千里客，春至复已夏。独立空惆怅，所与晤言寡。","dynasty":"明代","title":"淮上作"}
{"author":"归有光","content":"岭表生异人，始兴最开先。余公亦崛起，屹屹天圣闻。圣代丘文庄，富学迈昔贤。忆余童丱时，尝听家君言。吾郡有桑生，恃才颇轻儇。公见即识之，进奖席每前。夫人出佩玉，珍馔罗绮筵。当时吐哺风，与古能比肩。公文根理要，不肯事纤妍。奈何浮薄子，辄尔论议喧。子的来公乡，年往志愈坚。共余曲江宴，面带鲸海颜。问公石屋在，世业存遗编。君今为县吏，宦辙如邮传。庙堂亦无意，何以不少怜。使君自天来，万里往复旋。君才岂不办，古道多屯邅。叹息时所尚，为废循吏篇。","dynasty":"明代","title":"琼州张子的与余同年俱为县令江南子的自建德"}
{"author":"归有光","content":"云代搏胡兵，千里羽书亟。戒邻畏明牧，循山转危踬。通谷数行周，在所皆行至。猃狁虽匪茹，中国亦有备。所悲《云汉》诗，余黎靡孑遗。今岁洪水割，怀襄颇不异。巨浪落高崖，排蹙万石坠。周原昔禋禋，一朝化碛地。野老向天哭，前古所未记。迢迢孤岭绝，习习阴风吹。月明清霜白，虚馆不成寐。何计恤疲氓，赋诗以言志。往往展卷读，纸上见残泪。昔闻《舂陵行》，今人岂轩轾。余亦忝禄食，空尔徒叹愧。","dynasty":"明代","title":"奉酬冯太守行视西山关隘次宋庄见弃田有作"}
{"author":"归有光","content":"昔年曾读《山海经》，所称怪兽多异名。仲尼删书述禹贡，九州无过万里程。抟木青羌何以至，伯益所疏疑非真。西旅底贡召公惧，作书训戒尤谆谆。周史独著王会篇，睢盱百怪来殊庭。载笔或是夸卓荦，传久孰辨伪与诚。虽然宇宙亦何尽，环海之外皆生人。阴阳变幻靡不有，异物非异亦非神。曾闻汉朝进扶拔，唐时方贡来东旌。壹角马尾出绝壁，绿毛忽向人间行。近代所闻非孟浪，往往史牒皆有征。今之画者何所似，毋乃诞漫不足凭。考古图记岂必合，任情意造皆成形。画狐似可作九尾，赤首圜题随丹青。呜呼！孰谓解衣盘礴称良史，不识驺牙与麟趾。","dynasty":"明代","title":"题异兽图"}
{"author":"归有光","content":"偶过白莲院，为寻绿鸭池。僧开虫罥户，人到鸟惊枝。斜日半庭雨，清风数卷诗。空门住遗像，千载尔为思。","dynasty":"明代","title":"甫里天随寺"}
{"author":"归有光","content":"钱港湖乡杳，名家古木裁。微茫诸水汇，飘泊一船来。问遗交情厚，流连笑口开。因看吴越谱，世事使人哀。","dynasty":"明代","title":"寓漕湖钱氏钱本吴越王裔聚族于此地名钱港"}
{"author":"归有光","content":"密殿朱衣客，圆牌金字符。恩光留日月，歌吹渺江湖。百馆牙盘馈，千夫锦缆呼。何如乘一叶，来往似飞凫。","dynasty":"明代","title":"驰驿"}
{"author":"归有光","content":"清辉比秋月，游魂散朝霞。首丘言犹在，易箦意何嗟！平生丈夫志，寄死宫人斜。曾参为原母，杜氏岂无家。","dynasty":"明代","title":"恨诗二首其一"}
{"author":"归有光","content":"误落青乌计，真成黄鸟哀。隋珠弹燕雀，宝剑失风雷。文武今宵尽，乾坤此日颓。吾方从汝去，安事制麻衰。","dynasty":"明代","title":"恨诗二首其二"}
{"author":"归有光","content":"柱后千寮竦，林间百岁将。同官皆不在，异世已如忘。犹辨蝇书细，能令鸠杖光。洪崖今可见，未必有丹方。","dynasty":"明代","title":"姜御史年九十六"}
{"author":"归有光","content":"沧海洪波蹙，蛮夷竟岁屯。羽书交郡国，烽火接吴门。云结残兵气，潮添战血痕。因歌祁父什，流泪不堪论。","dynasty":"明代","title":"甲寅十月纪事其一"}
{"author":"归有光","content":"经过兵燹后，焦土遍江村。满道豺狼迹，谁家鸡犬存？寒风吹白日，鬼火乱黄昏。何自征科吏，犹然复到门？","dynasty":"明代","title":"甲寅十月纪事其二"}
{"author":"归有光","content":"将军此日建双旄，祅浸今年渐欲销。东海自然仍地险，南夷非复似天骄。龙旗春动旋风汛，虎垒秋清枕夜潮。即见功成报明主，海王系颈尽来朝。","dynasty":"明代","title":"郭都统戍刘家河因宴次壁间韵"}
{"author":"归有光","content":"御苑清风正麦秋，金舆晚出事宸游。两歧凝露垂黄茂，万斛连云际绿畴。先为祈年多瑞雪，节来甘雨应玄脩。丰穰美报非无事，粒粒曾关圣主忧。","dynasty":"明代","title":"西苑观刈麦"}
{"author":"归有光","content":"诏使权传枉聘车，汉庭忠厚似相如。争称在事能数马，莫挽辞官返钓鱼。疏傅田畴多旧业，陆生装橐有新书。故人独愧冯中尉，白首为郎尚佩琚。","dynasty":"明代","title":"送上卿顾东白先生致政还乡次张奉常韵"}
{"author":"归有光","content":"碧池清泚漾天香，满眼芙蓉似水乡。映日新妆争绰约，迎风小舞称清狂。须酬佳客千杯绿，无奈明时两鬓苍。向晚乘凉各归去，一天朗月浸沧浪。","dynasty":"明代","title":"赏荷次韵"}
{"author":"归有光","content":"红衣撩乱水泉香，醉眼惊看非此乡。满目烟霞生物色，无情鱼鸟任猖狂。翠盘琛丽流明月，宝盖攒罗迥昊苍。更见一枝然水底，天教神女浴沧浪。","dynasty":"明代","title":"叠赏荷前韵"}
{"author":"归有光","content":"圣朝威德务怀柔，万里滇南比内州。邛竹多年通市易，宝灯今日盛传流。僰人技巧新曾见，织女功庸久未酬。却忆当年李学士，玉堂诗酒坐淹留。","dynasty":"明代","title":"缭丝灯次李西涯杨邃庵二先生韵二首其一"}
{"author":"归有光","content":"灯火长安照夜红，丰年乐事万方同。四夷离韎归鞮鞻，南海珠玑属妇功。绮縠清英呈妙像，空方纤丽见精工。泰陵内直诸元老，都在春风湛露中。","dynasty":"明代","title":"缭丝灯次李西涯杨邃庵二先生韵二首其二"}
{"author":"归有光","content":"小屯不知名，土屋十数家。少妇时出汲，黄沙没弓鞋。","dynasty":"明代","title":"小屯"}
{"author":"归有光","content":"江乡卜筑又城皞，春去秋来似雁臣。总是寂寥扬子宅，如何更有问奇人。","dynasty":"明代","title":"丙辰自南宫下第还避倭往来无定居亲交少至独有一二同志时来问学"}
{"author":"归有光","content":"瀛州三月雪中行，千里寒风到济宁。道上女郎斜插柳，始知今日是清明。","dynasty":"明代","title":"清明济上"}
{"author":"归有光","content":"风雨霏微送客舟，天涯魂梦日悠悠。可怜双泪空零落，却付潭河向北流。","dynasty":"明代","title":"行卫河中"}
{"author":"归有光","content":"河水迢迢去路赊，春风不住捉飞花。行人共说前朝事，指点当时戚畹家。","dynasty":"明代","title":"过兴济"}
{"author":"归有光","content":"成山斜转黑洋通，南北神京一望中。天锡任侯为保障，长城隐隐接辽东。","dynasty":"明代","title":"题周冕赠任别驾卷其一"}
{"author":"归有光","content":"江南列郡尽乘城，藏穴何人肯出兵？惟有使君躬擐甲，刘家港口看潮生。","dynasty":"明代","title":"题周冕赠任别驾卷其二"}
{"author":"归有光","content":"东仓白昼静城闉，烟火连天豺虎嗔。忽驾回潮趋海道，传呼尽避瘦官人。","dynasty":"明代","title":"题周冕赠任别驾卷其三"}
{"author":"归有光","content":"血战鲸波日奏肤，东南处处望来苏。画工不解忧勤意，却作南溟全胜图。","dynasty":"明代","title":"题周冕赠任别驾卷其四"}
{"author":"归有光","content":"青灯夜雨十年前，今日书斋各黯然。不是故人无旧话，凄凉只说楚江边。","dynasty":"明代","title":"李廉甫宪副书斋小酌"}
{"author":"归有光","content":"白河流水日汤汤，直到天津接海洋。我欲乘舟从此去，明朝便拟到家乡。","dynasty":"明代","title":"初发白河其一"}
{"author":"归有光","content":"胡风刮地起黄沙，三月长安不见花。却忆故乡风景好，樱桃初熟正还家。","dynasty":"明代","title":"初发白河其二"}
{"author":"归有光","content":"漳水悠悠向北流，征人日夜驾南州。行来忽尽三千里，又下扬州望越州。","dynasty":"明代","title":"自天津来至此已过一月去阙日远怆然有作"}
{"author":"归有光","content":"褰帏初识龚、黄面，倾盖寻参李、郭舟。去路不知春欲暮，桃花飞尽过扬州。","dynasty":"明代","title":"隆庆二年朝京师南还与宣平俞宜黄武进陆太学同舟赠绝句一首"}
{"author":"归有光","content":"羡君家在下浦居，百里青山入具区。自种湖田供伏腊，万竿修竹满床书。","dynasty":"明代","title":"又赠陆太学"}
{"author":"归有光","content":"蓬门端坐独危然，伟器如君最少年。他日可能忘父友，莫因下拜嗛文渊。","dynasty":"明代","title":"赠俞公子"}
{"author":"归有光","content":"忽换朱衣拜早衙，谏垣初出镇郇、瑕。思君昨日鸣珂地，鳷鹊云边起暮鸦。","dynasty":"明代","title":"送同年查都谏山西行省"}
{"author":"归有光","content":"邓尉山前古佛宫，湖波万顷贮群峰。欲寻老子当年处，五杏参天宝殿东。","dynasty":"明代","title":"送友人读书玄墓山己亥庚子余尝读书于此"}
{"author":"段成己","content":"东君调度。错怨春迟暮。一叶兰芽今始露。香满君家庭户。抱看玉骨亭亭。精神秋水分明。自是人间英物，不须更试啼声。","dynasty":"金朝","title":"清平乐子祝福薛子余弄璋"}
{"author":"段成己","content":"鸡声戒晓。催上长安道。宾幕雍容年正妙。人物风流温峤。政成海泳江涵，门兰剩有余闲。公事不妨行乐，春风韦杜城南。","dynasty":"金朝","title":"清平乐送张君美经历之任安西幕"}
{"author":"段成己","content":"芹溪清浅舞涟漪。坠钓锦鳞肥。黄花一尊芳酒，万事觉俱非。留晚景，惜香霏。醉时归。最关情处，迎门稚子，一笑牵衣。","dynasty":"金朝","title":"诉衷情史仲恭寿"}
{"author":"段成己","content":"人生等行旅，能费几春秋。元龙谩矜豪气，百尺卧高楼。昨日青青双鬓，今日星星满镜，转首岁华流。归去便去，何处觅菟裘。一枝筇，一壶酒，寄真游。姑山玉立千仞，直下看神州。欲语幽情谁可，赖有白鸥知我。尘世尽悠悠。一笑对妻子，出处不须筹。菊轩君才名道丛推重一世，值金季乱亡，辟地龙门山中。遁庵君既没，菊轩君从来徙晋宁北郭，闭门读书余四十年优游。","dynasty":"金朝","title":"水调歌头怀逸情山中偶成，用遁庵"}
{"author":"段成己","content":"卖药韩康伯，能诗张志和。真钢须百鍊，明镜要重磨。眼底如君少，閒中得子多。兵连犹未解，莫厌数相过。","dynasty":"金朝","title":"赠答诗社诸君"}
{"author":"段成己","content":"一榻了穷冬，吾生喜易供。尽教人笑拙，最苦客妨慵。无寐閒敧枕，忘言醉倚筇。可怜猿与鹤，岁晚肯相从。","dynasty":"金朝","title":"漫成二首其一"}
{"author":"段成己","content":"时序惊何速，形骸强自持。整冠毛屡脱，束带孔频移。蹭蹬成空老，吟哦不救饥。百年行已久，一笑欲何之。","dynasty":"金朝","title":"漫成二首其二"}
{"author":"段成己","content":"四海疲攻战，馀生寄寂寥。花残从雨打，蓬转任风飘。有兴歌长野，无言立短桥。敝庐犹在眼，殊觉路途遥。","dynasty":"金朝","title":"和答木庵英粹中"}
{"author":"段成己","content":"卜筑谋南迈，回辕遽北之。有情惭见厚，无语只空悲。易忍行时泪，难堪别后思。明年雁来日，屈指数归期。","dynasty":"金朝","title":"送王子寿之平遥其一"}
{"author":"段成己","content":"宿霭添行色，晨钟我俶装。去期何太迫，引语不成章。戏彩怜文度，扶衰赖孟光。临汾一卮酒，月断陇云长。","dynasty":"金朝","title":"送王子寿之平遥其二"}
{"author":"段成己","content":"走遍人閒行路难，归来始觉此心安。半椽自覆人应笑，两膝足容吾已宽。阶下兰生犹可佩，篱边菊老尽供餐。微躯此外无多事，一炷清香篆曲盘。","dynasty":"金朝","title":"容安轩"}
{"author":"段成己","content":"晓鞍催发五更钟，王事悤悤不易从。雪气空濛迷马首，霜威跋扈袭裘茸。谁家村落鸡频唱，到处园林鸟绝踪。却忆云山旧栖地，拥衾高卧养吾慵。","dynasty":"金朝","title":"总管陇西公归自赵城以雪途行役见命赋此以献"}
{"author":"段成己","content":"帷幄雍容拥万夫，雄襟英概汉臧吴。獠儿坐失重岩阻，战士争先九折驱。去日旌旂填蜀道，归时笳鼓竟尧都。谬为门下登龙客，拟颂勤劳愧腐儒。","dynasty":"金朝","title":"万夫长李侯西觐回作诗为贺其一"}
{"author":"段成己","content":"坐拥貔貅十万夫，雍容帷幄看投壶。威风栗烈前无敌，胆气轮囷大满躯。铜柱直期标百粤，连城潜觉失全吴。江南公事行将毕，愿献扁舟范蠡图。","dynasty":"金朝","title":"万夫长李侯西觐回作诗为贺其二"}
{"author":"段成己","content":"窗前流水玉泠泠，窗下高人酒半醒。唤省邯郸枕中梦，如看王湛案头经。翛然自得天游趣，恍若那知地境灵。说似功名场上客，倦游时节一来听。","dynasty":"金朝","title":"醒心亭"}
{"author":"段成己","content":"晴窗不用辨犀纹，墨妙秦郎已饫闻。翠饼莹如鸦背净，玉图香鄙麝脐薰。永宁赐弟今犹少，易水无良古亦云。老我愧非挥翰手，两丸投赠负伊勤。","dynasty":"金朝","title":"跋秦得真墨"}
{"author":"段成己","content":"志在驰驱祸已胎，笑颜况更为谁开？贪争飞鞠鞭𩦺去，不觉踰垣有鹿来。","dynasty":"金朝","title":"题张郎中明皇小决图二首其一"}
{"author":"段成己","content":"戏蝶游蜂总未知，小窗低亚两三枝。夜阑灯下横疏影，浑似西湖月上时。","dynasty":"金朝","title":"乘兴杖屦山麓值梅始花裴回久之因折数枝置之几侧灯下漫浪成语简诸友一笑云其一"}
{"author":"段成己","content":"漏泄春光人未知，轻红已透最高枝。洗妆自有天然态，尽道冰容不入时。","dynasty":"金朝","title":"乘兴杖屦山麓值梅始花裴回久之因折数枝置之几侧灯下漫浪成语简诸友一笑云其二"}
{"author":"段成己","content":"幽香不许俗人知，才是东风第一枝。误认文君新睡足，读书窗下立移时。","dynasty":"金朝","title":"乘兴杖屦山麓值梅始花裴回久之因折数枝置之几侧灯下漫浪成语简诸友一笑云其三"}
{"author":"段成己","content":"行行不觉到斜阳，顾影频惊尔许长。返照此身还此是，莫因外景便承当。","dynasty":"金朝","title":"光得道中"}
{"author":"段成己","content":"扰扰浮生等聚嬉，风波千丈渺无涯。掩关一卷床头易，冷眼徒渠笑绝痴。","dynasty":"金朝","title":"和答陈子京其一"}
{"author":"段成己","content":"云山咫尺阻同嬉，望断音容天一涯。闻道城居最堪隐，想君为计未全痴。","dynasty":"金朝","title":"和答陈子京其二"}
{"author":"段成己","content":"初谒琼浆记昔年，迎门一笑想嫣然。夜来雪暗前村路，恨满东风意不传。","dynasty":"金朝","title":"梅花十咏其一忆"}
{"author":"段成己","content":"神久尘缘久未忘，飘然随月到高唐。欢情未接还惊觉，云雨阳台空断肠。","dynasty":"金朝","title":"梅花十咏其二梦"}
{"author":"段成己","content":"玉想形容霞想裾，云英自与世姬殊。几年来往蓝桥路，捣尽玄霜得见无。","dynasty":"金朝","title":"梅花十咏其三寻"}
{"author":"段成己","content":"未尝亲到谢家堂，风韵何由识谢娘。说与选花场上客，须知林下胜闺房。","dynasty":"金朝","title":"梅花十咏其四探"}
{"author":"段成己","content":"漏泄春光洛水傍，紫云名字袭人香。可能惠我黄昏伴，休笑分司御史狂。","dynasty":"金朝","title":"梅花十咏其五乞"}
{"author":"段成己","content":"玉骨那堪瘴雾伤，好将经卷伴南荒。坡仙鼻孔清如水，老觉朝云道气长。","dynasty":"金朝","title":"梅花十咏其六嗅"}
{"author":"段成己","content":"洛浦飘飘信有神，淩波忽睹一枝春。摩挲老眼看微步，旎旎香生罗袜尘。","dynasty":"金朝","title":"梅花十咏其七浸"}
{"author":"段成己","content":"洗尽铅华见玉环，肌肤冰雪照人寒。临风脉脉娇无力，轻裛香罗半未乾。","dynasty":"金朝","title":"梅花十咏其八浴"}
{"author":"段成己","content":"襟袂翛然风味酸，北人谁识蔡姬贤。可怜抛却清伊月，埋没边沙二十年。","dynasty":"金朝","title":"梅花十咏其九惜"}
{"author":"段成己","content":"宿酒微醒不自持，君王催唤太真妃。醉红睡起依然在，忙倩罗纨为解围。","dynasty":"金朝","title":"花木八咏其一海棠风"}
{"author":"段成己","content":"九原唤起李夫人，谁炷仙香为返魂。一捻宫腰浑瘦损，舞衣微带瑞云痕。","dynasty":"金朝","title":"花木八咏其二杨柳烟"}
{"author":"段成己","content":"泉客将归返故渊，西风渺渺碧波寒。主人情厚无他赠，一把真珠泣翠盘。","dynasty":"金朝","title":"花木八咏其三荷叶露"}
{"author":"段成己","content":"恋恋天光下玉阶，明妃初出汉宫来。情知至死归无路，一点芳心誓不回。","dynasty":"金朝","title":"花木八咏其四葵花日"}
{"author":"段成己","content":"六宫试手学梅妆，曾见飞英点额傍。香粉嚼馀浓不散，唾花误染缕金裳。","dynasty":"金朝","title":"花木八咏其五菊花霜"}
{"author":"段成己","content":"忆别春容巳十年，回文锦就倩谁传。都将一掬伤心泪，洒向蛮溪数幅笺。","dynasty":"金朝","title":"花木八咏其六芭蕉雨"}
{"author":"段成己","content":"别后盟言不忍寒，旧官到底胜新官。情缘未断还相见，人复团圆镜复完。","dynasty":"金朝","title":"花木八咏其七梅花月"}
{"author":"段成己","content":"飘飘天上谪仙人，尝作金銮侍从臣。老大风流殊未减，锦袍如旧白头新。","dynasty":"金朝","title":"花木八咏其八山茶雪"}
{"author":"段成己","content":"峡束洪流起怒涛，乱翻晴雪与云高。徐看行处元无事，小处区区枉用劳。","dynasty":"金朝","title":"龙门八题其一禹门雪浪"}
{"author":"段成己","content":"古垒云藏一径微，河山依旧昔人非。贪徵往古兴亡事，不觉城头雨湿衣。","dynasty":"金朝","title":"龙门八题其二云中暮雨"}
{"author":"段成己","content":"云拖残雨敛前峰，翠色寒光溢几重。应有诗人偏著眼，时施膏沐为渠容。","dynasty":"金朝","title":"龙门八题其三疏属晴岚"}
{"author":"段成己","content":"云外亭亭耸翠环，天荒地老两峰閒。若教工部尝经眼，未肯将诗誉玉山。","dynasty":"金朝","title":"龙门八题其四双峰并秀"}
{"author":"段成己","content":"山閒草木四时新，一脉清溪不染尘。忽见渔郎惊借问，却疑侬是武陵人。","dynasty":"金朝","title":"龙门八题其五神谷藏春"}
{"author":"段成己","content":"月出山头未数竿，仙人掌上玉团团。瑞光冷射三千丈，绝胜碧莲峰下看。","dynasty":"金朝","title":"龙门八题其六仙掌擎月"}
{"author":"段成己","content":"日锁群峰欲下迟，茏葱一片冷胭脂。醉吟著我扁舟尾，画出坡游赤壁时。","dynasty":"金朝","title":"龙门八题其七姑山夕照"}
{"author":"段成己","content":"一曲刘郎发棹歌，欢情未已奈悲何。只今回首空陈迹，依旧秋风卷素波。","dynasty":"金朝","title":"龙门八题其八汾水秋风"}
{"author":"段成己","content":"城下行舟一箭轻，城头落日半竿明。河流汹汹风仍急，时听浮空欸乃声。","dynasty":"金朝","title":"蒲州八咏其一蒲津晚渡"}
{"author":"段成己","content":"林下晨鸡第一声，陇头残月伴人行。未知局促盐车下，老骥萧萧又几鸣。","dynasty":"金朝","title":"蒲州八咏其二虞坂晓行"}
{"author":"段成己","content":"烦暑人閒不可支，暂来陊殿独委蛇。南风一拂清如水，犹似当年解愠时。","dynasty":"金朝","title":"蒲州八咏其三舜殿薰风"}
{"author":"段成己","content":"薇歌一曲对西山，万古清愁老翠峦。望断空岩人不见，光摇银海玉峰閒。","dynasty":"金朝","title":"蒲州八咏其四首阳晴雪"}
{"author":"段成己","content":"烟雨濛濛古梵宫，院庭深悄若无僧。林梢一点荧荧碧，知是层楼供佛灯。","dynasty":"金朝","title":"蒲州八咏其五东林夜雨"}
{"author":"段成己","content":"山色荧青不染尘，何年精舍构嶙峋。也知遍入閒人眼，为现云閒清净身。","dynasty":"金朝","title":"蒲州八咏其六栖岩叠巘"}
{"author":"段成己","content":"妫水桥边日下迟，笼葱一片冷胭脂。山川良是风犹古，想像英皇下嫁时。","dynasty":"金朝","title":"蒲州八咏其七妫汭夕阳"}
{"author":"段成己","content":"冷云深处漾寒清，千仞悬流玉练明。车马往来山下路，何人到此濯尘缨。","dynasty":"金朝","title":"蒲州八咏其八玉官飞湍"}
{"author":"段成己","content":"解鞍借榻避风埃，净拂风轩待我开。诗句堕前还忘却，聊书岁月记曾来。","dynasty":"金朝","title":"幽居奉借遁庵尊兄严韵呈隐之润之二英弟一粲其一"}
{"author":"段成己","content":"浮荣过眼等浮埃，尊酒相逢一笑开。门外红尘高万丈，莫教一点鬓边来。","dynasty":"金朝","title":"幽居奉借遁庵尊兄严韵呈隐之润之二英弟一粲其二"}
{"author":"段成己","content":"小轩如斗静无埃，面向青山好处开。漫道幽人招不得，一尊今日为君来。","dynasty":"金朝","title":"幽居奉借遁庵尊兄严韵呈隐之润之二英弟一粲其三"}
{"author":"段成己","content":"五更枕上梦魂清，初听催归第一声。我本无家更安往，任渠啼血不关情。","dynasty":"金朝","title":"和李生湛然闻杜鹃有感之作"}
{"author":"段成己","content":"忆昔邯郸道上行，半生回首梦初惊。而今始觉非真实，过眼浮云万事轻。","dynasty":"金朝","title":"张信夫梦庵"}
{"author":"段成己","content":"觉时常笑梦时讹，梦觉其閒争几何。聊尔藏身大槐国，閒看明月上南柯。","dynasty":"金朝","title":"张信夫梦庵"}
{"author":"段成己","content":"一身栩栩复蘧蘧，为蝶为周我自如。寤寐人閒第游戏，此身无地不华胥。","dynasty":"金朝","title":"张信夫梦庵其三"}
{"author":"段成己","content":"世味迷人又不知，纷纷蕉鹿竟奚为。山翁正坐山堂上，笑问黄粱第几炊。","dynasty":"金朝","title":"张信夫梦庵其四"}
{"author":"段成己","content":"几年奔走趁槐黄，两脚红尘驿路长。梦破邯郸成独笑，半生回首只空忙。","dynasty":"金朝","title":"和杨彦衡见寄之作其一"}
{"author":"段成己","content":"西风浩浩塞尘黄，白发缘愁若个长。客梦五更惊忽断，打门县吏索租忙。","dynasty":"金朝","title":"和杨彦衡见寄之作其二"}
{"author":"段成己","content":"一裘谁为制玄黄，无可奈何秋夜长。我自忍穷方未暇，不知蛮触战争忙。","dynasty":"金朝","title":"和杨彦衡见寄之作其三"}
{"author":"段成己","content":"一苇初航十里黄，故园归计渺何长。可怜兀兀青灯下，还似当年举子忙。","dynasty":"金朝","title":"和杨彦衡见寄之作其四"}
{"author":"段成己","content":"小园苏茹待秋黄，不事姜盐味自长。口腹累人良可笑，可能终岁为渠忙。","dynasty":"金朝","title":"和杨彦衡见寄之作其五"}
{"author":"段成己","content":"幽迹无心学绮黄，荒才涉世本非长。年年来往燕然道，却为山林有限忙。","dynasty":"金朝","title":"和杨彦衡见寄之作其六"}
{"author":"段成己","content":"锦帐银屏浸玉肌，风流应自有人知。夜深窗下横疏影，绝胜西湖月上时。","dynasty":"金朝","title":"古瓶梅花为总管李侯赋"}
{"author":"段成己","content":"人閒蛮触日干戈，暮四朝三都几何。此去莫忧瓶粟罄，西山雨足蕨薇多。","dynasty":"金朝","title":"送冯资深归西山其一"}
{"author":"段成己","content":"萧萧华发老书生，久欲归田计未成。喜听日边消息好，故山容得子真耕。","dynasty":"金朝","title":"送冯资深归西山其二"}
{"author":"段成己","content":"几年思虑漫营营，重见西山眼倍青。胸次无尘元自好，床头况有洗心经。","dynasty":"金朝","title":"送冯资深归西山其三"}
{"author":"段成己","content":"候门稚子喜归来，暖热那无酒一杯。抖擞满身尘土尽，襟怀还对好山开。","dynasty":"金朝","title":"送冯资深归西山其四"}
{"author":"段成己","content":"别离最苦暮年时，百感中来不易支。此去故园行乐处，诗成毋吝寄相思。","dynasty":"金朝","title":"送冯资深归西山其五"}
{"author":"段成己","content":"野禽背立岁寒枝，想见当年落笔时。吮墨缀辞俱丧国，九泉笑杀李家儿。","dynasty":"金朝","title":"徽宗墨竹"}
{"author":"段成己","content":"万事荣枯一笑閒，情知使尼定谁关。编茅依石宽如斗，卧看溪云出岫还。","dynasty":"金朝","title":"兰氏自然斋"}
{"author":"段成己","content":"陈国君臣醉宴时，可怜璧月照琼枝。蔷薇露湿仙裳重，笑殢君王索好诗。","dynasty":"金朝","title":"周生景纯赠菊数本因拾旧事依韵答之其一"}
{"author":"段成己","content":"万里文姬去国时，秋霜也到岁寒枝。归来满面黄尘暗，恐入西风马上诗。","dynasty":"金朝","title":"周生景纯赠菊数本因拾旧事依韵答之其二"}
{"author":"段成己","content":"绿阴深处戏童儿，牛自东西儿不知。休说儿狂无伎俩，人閒何事不儿嬉。","dynasty":"金朝","title":"张世杰经历牧牛图其一"}
{"author":"段成己","content":"断烟荒草淡无姿，写入人牛自在时。毁瓦一欢聊尔耳，不知何者是盈亏。","dynasty":"金朝","title":"张世杰经历牧牛图其二"}
{"author":"段成己","content":"儿自嬉游牛自眠，葛洪矶畔旧因缘。三生石上精魂在，一梦回头又几年。","dynasty":"金朝","title":"张世杰经历牧牛图其三"}
{"author":"段成己","content":"坐笑行吟困即眠，心游随处莫非天。是中真意何人会，隐几蓬窗正嗒然。","dynasty":"金朝","title":"杨茂之志适轩其一"}
{"author":"段成己","content":"人心自有一羲皇，说著元来更话长。诗句堕前还忘却，坐看杯影转虚廊。","dynasty":"金朝","title":"杨茂之志适轩其二"}
{"author":"段成己","content":"诉尽中情为两诗，可怜谁识汉文姬。归来已觉秋风晚，标格犹应似旧时。","dynasty":"金朝","title":"秋日牡丹为友人赋病久无佳思姑作俳语三章以应命对觞一呼卢可也其一"}
{"author":"段成己","content":"秋雨潇潇无限思，妄凭羽客觅环儿。蓬莱日月非人世，不记梧桐落叶时。","dynasty":"金朝","title":"秋日牡丹为友人赋病久无佳思姑作俳语三章以应命对觞一呼卢可也其二"}
{"author":"段成己","content":"公子初离季隗时，丁宁私语两心知。从渠岁律春秋变，一点真心死不移。","dynasty":"金朝","title":"秋日牡丹为友人赋病久无佳思姑作俳语三章以应命对觞一呼卢可也其三"}
{"author":"段成己","content":"天宝承平事久无，弄丸驴背恣驰驱。不期一笑宫中戏，传作人閒小决图。","dynasty":"金朝","title":"题张郎中明皇小决图"}
{"author":"段成己","content":"老大溪山入梦频，聊凭图画写情真。归欤不及身强健，山有英灵恐笑人。","dynasty":"金朝","title":"书师岩卿蒲中八咏图后其一"}
{"author":"段成己","content":"两崖夹嵯峨，一水中委蛇。是閒有高人，静与山林期。结茅并溪石，故迹司空遗。因人爱其山，佳处应自知。心閒境随胜，眼静山增奇。寥寥丈室中，日用夫何为。不书咄咄字，高咏休休诗。无人书一编，有兴酒数卮。便足一生了，安问蓍与龟。依依中条云，梦想紫芝眉。昨朝寄书至，谓我来何时。急营买山钱，巳觉从君迟。他年两绳床，分忍西山饥。","dynasty":"金朝","title":"吕氏用静斋"}
{"author":"段成己","content":"一杯瓮头春，持寿丹山客。洗盏置客前，共坐林下石。酒酣语益真，道合意自适。东风吹醉眼，高兴寄空碧。人生天地閒，迅若驹过隙。胡为就羁缚，惴惴从物役。何如梦室中，一笑百忧释。弃置勿复道，旅怀陶兹夕。","dynasty":"金朝","title":"寿梦庵张信夫"}
{"author":"段成己","content":"堂堂双峰师，不受世尘污。禅坐三十年，俯仰无愧处。平生大事毕，欲留不可住。适来水中沤，水行沤复聚。适去火上烟，烟散火如故。徜徉天地閒，去来随所遇。我怀未能忘，正随分别趣。涕馀会贞心，三叹出门去。","dynasty":"金朝","title":"诔双峰兴上人"}
{"author":"段成己","content":"我来负犊颠，投迹汾水滨。乱馀寡俦侣，所遇皆所亲。□行未易完，忍更求其纯。矫矫呼延生，栋宇接近邻。虽云符诅师，颇异寻常人。疾苦在力救，贵贱情一均。功成不责报，第恐伤吾仁。旷怀寓杯酒，不计醨与醇。一酌万事毕，肝胆平轮囷。酒酣奋长袖，满坐生阳春。人皆笑汝狂，我独爱汝真。参苓吾所须，收为药笼珍。吾闻先天术，原委有本因。后人罕知学，莫复窥其津。华陀起东汉，扁鹊名西秦。二君本儒者，卒以医自神。愿生继高躅，勉勉勿因循。","dynasty":"金朝","title":"赠呼延长原"}
{"author":"段成己","content":"有客抗尘容，不知何人斯。自云来西秦，著脚汾之麋。放浪三十年，野鹿不受羁。是身寄虚空，歘若驹隙驰。窜名书研閒，聊寄吾寄为。游戏出三昧，我岂甄陶师。心成应之手，觚椭各异宜。万家且胚浑，一一非人私。妙凝天地中，不甈亦不坯。探怀出苍璧，炯炯光陆离。摩挲湛秋水，随手生寒漪。虽凿混沌窍，太朴犹未漓。回首铜台瓦，千载垢有遗。坐令吕与张，羞受牛后嗤。便当什袭藏，奚必古见奇。待价不求售，特易诗人诗。卷馀两牛腰，得之犹恐迟。归来饭甑空，一字不救饥。咀嚼诳枯肠，似高还似痴。商财与蜡屐，优劣孰等夷。不如且置之，安事屡解颐。翁闻为一笑，此事非所知。苟可适吾欲，君诗不当辞。","dynasty":"金朝","title":"赠研师寄寄翁"}
{"author":"段成己","content":"取人戒不周，取善贵不遗。理能兼众美，何必劳营为。奈何当涂人，好以智自私。身勤事仍左，终日徒纷披。君侯本将种，磊落真男儿。延英辟宾馆，下问质所疑。优善题其颜，美意良可知。永怀正子贤，千古犹一岐。休休好善心，一出忠厚资。片善或可取，不厌蓬茅卑。人轻千里遥，愿吐胸中奇。投诚尽实理，入耳无谀辞。从容谈笑閒，万事无不宜。三年报政成，龊龊何其迟。潜令十万家，共煦晴春曦。退食自高堂，何虑复何思。","dynasty":"金朝","title":"刁少府优善堂"}
{"author":"段成己","content":"攘攘区中人，役心名与利。于身竟何有，乾没无少置。叔敬有耳孙，荦荦与时异。一官不肯觅，閒居养高志。筑室尘境中，中有尘外意。方其厌嚣湫，归来得小憩。床头一卷书，净洗纷华累。苟能乐其乐，宁复事吾事。见客不吝情，有酒即成醉。为问东华尘，何如北窗睡。清风吹我怀，万事觉无味。谁知方寸閒，自有清凉地。","dynasty":"金朝","title":"梁国祥静乐堂"}
{"author":"段成己","content":"陈子少英迈，逸气不可挫。典型肖乃翁，出语辄惊座。行止非所能，造物听掀簸。功名鹰在韝，岁月蚁旋磨。区区一室中，千载供史课。结庐慕渊明，志向有许大。澹墨写形似，终日相对坐。一室足我容，百念付慵惰。青山隐檐楹，流水出其左。植花数十丛，种竹千百个。事来若机张，事去如甑堕。浩然方寸閒，不受一尘污。岂无二仲贤，閒暇日相过。有酒相献酬，有诗互赓和。溪山入笑谈，珠玉霏咳唾。徜徉天地閒，一物莫非我。醉来语益真，卿去我将卧。主人正高枕，山鸟莫啼破。","dynasty":"金朝","title":"陈子正容安堂"}
{"author":"段成己","content":"雨雪方载涂，霜风裂肤肌。丈夫四方志，游子千里期。简书岂不畏，孀亲发如丝。恩义两相夺，欲行还迟迟。世荣岂不慕，此心难遽夷。大分既有定，僶俛安得辞。伊人遇知己，第恐负所知。去去勿重陈，抟扶良自兹。苟能以义养，犹足慰亲思。","dynasty":"金朝","title":"送张世杰赴京兆幕官"}
{"author":"段成己","content":"英英大冯君，雅志在千里。坎■不得前，而姑止于此。出处虽两途，动静无二理。燕坐三十年，初不离朝市。了了方寸閒，湛然若秋水。冯生适何来，眉目差可喜。自云衣冠后，家破偶不死。失身坑阱中，摇尾凡几祀。遇者日千百，藐焉不一止。忽逢盘谷翁，引手唯力致。力极势未回，既出几复委。不知何因缘，又入先生耳。一见不忍遗，即命加冠履。奴虏岂所安，推己乃知彼。恻然动于中，弃金犹弃秕。少属豺虎场，永谢泥与滓。乞诗答盛德，此意良亦美。顾我欲何言，一笑不如己。先生世外人，于汝初何俟。苟能肩一心，绮语奚足恃。屈信固有时，此政在知己。勿如越石父，以是骄晏子。","dynasty":"金朝","title":"冯生成之自燕归平阳赖寂照先生获脱奴役复齿士列将复归燕主吾友济夫来谒诗姑序其概以答云"}
{"author":"段成己","content":"落落出世人，视世犹糠秕。独唯爱山缘，一念未渠已。尝行崧阳道，经觏略可纪。有山皆孱颜，有水尽清泚。寒藤络古木，奇花閒芳枳。风从四山下，红绿乱纷萎。云日互蔽亏，百态呈怪诡。微泉不知处，丛荟鸣宫徵。山鸟忽惊飞，花落空岩里。静闻鸡犬声，人家应在迩。百年能几日，山閒有馀晷。孰知桃花源，不出武陵水。回首视人閒，嚣嚣足尘滓。便拟结椽茆，悤悤迫行李。一来汾沮洳，留滞绵几祀。幽怀渺难忘，澹墨寄形似。旧游一经眼，来往差可喜。此心本无著，夫岂为物使。昔从何而来，今从何而止。翛然来往閒，于是得之子。幻影竟安用，我亦聊尔耳。一笑两忘言，庭花萎阶戺。","dynasty":"金朝","title":"崧阳归隐图"}
{"author":"段成己","content":"杨生头角非凡子，少以医名动州里。胸怀了了中可人，容貌恂恂外如鄙。前徽未艾足凭藉，论议滔滔有源委。人身造化一天地，敢谓精微尽于此。中情𠿕𧇠不自安，愿就先知问其旨。遁庵先生天下士，挈携陬维为指似。古人桃源不难到，但恐中心复中止。千金再拜一言重，采掇方书究终始。姓名会看满人閒，滚滚西驰若汾水。","dynasty":"金朝","title":"杨生深甫以医鸣河汾遁庵先生以下皆赠以诗生吾党士也观其意似不以浅近自期者故予之所述不特称道而已也"}
{"author":"段成己","content":"何宫遗构山之隅。长松蔽映千万株。中有一径穿萦纡。冷风萧瑟无时无。人閒赤日如洪炉。恍疑仙景来蓬壶。踪迹一堕声利区。回首自觉泥涂污。岁月因循归计迂。松溪想像劳形模。可怜尘梦今始苏。空对溪山惭画图。一日来归聊自娱。","dynasty":"金朝","title":"松溪幽隐图"}
{"author":"段成己","content":"紫髯茁颐胆满躯，胸怀落落真丈夫。古称山西出将种，我公家世皆吾儒。朝家未录勋臣后，时时射虎西山隅。一官平水今几年，乡闾坐觉疲氓苏。骥涂千里会须展，小邦未足劳驰驱。绣衣锦帽不复见，人言愬也终平吴。此时此日生鹓雏，郁葱佳气充公闾。当筵击筑声呜呜，满堂宾客联簪裾。天公催花为嘘枯，要及花下倾金壶。春风花开人不孤，年年人与春风俱。","dynasty":"金朝","title":"寿贾总管"}
{"author":"段成己","content":"贾生历落非庸子，坐守穷庐足文史。山田硗确无百亩，日课诸郎力耘耔。瓶储颠倒得几何，晨夕安能具甘旨。抱关击柝有不择，知效一官聊尔耳。霜风栗冽岁云暮，水宿山行二千里。及亲而仕古所乐，敢以崎岖惮行李。明年花发听君还，綵戏阶庭为亲喜。","dynasty":"金朝","title":"送贾德远北上"}
{"author":"段成己","content":"散策步幽岩，所遇良可喜。恋恋蝶绕衣，涓涓泉入耳。俯仰天地閒，一物莫非已。暄妍坐阅春事芳，飘飘思与春风长。呼童置酒饮花下，风来满袖携花香。白白红红纷涧谷，恍然身世如河阳。东风吹落山头雨，山鸟催归共人语。拂苔便欲枕流卧，却恐傍人笑孙楚。眼看六合尘土满，归袂翩翩去何所。乘风更拟淩清空，人閒无处寻方蓬。","dynasty":"金朝","title":"暇日意行姑射山下奉借遁庵先生山堂听雨韵简诗社诸君"}
{"author":"段成己","content":"登仙不羡飞双凫，宰官不乐纡金珠。行年四十著綵服，悲啼效作儿声呱。丈夫岂无四方志，倚闾望望心何如。家国无事寿觞举，慈颜得酒增和舒。客来草具对客食，杀鸡奉母其贤乎。荣华富贵固所愿，有子能尽如君谟。至诚不动古未有，悦亲自得神明扶。茁哉冬生孟林笋，圉焉日出姜泉鱼。古来孝感有如此，今人盖以古为模。尝闻古有色难戒，爱深容色何愉愉。诗成不觉涕泪俱，尔有母遗伤独无。他年谁作孝友传，请录吾语为君书。","dynasty":"金朝","title":"苏氏承颜堂"}
{"author":"段成己","content":"乱山嵂崒争清妍，寒林寂历相绵联。人閒黄尘千万丈，一点不到山林边。秋光淡薄秋气爽，浮云积翠何葱芊。高风凄其脱木叶，向来面目仍增娟。江流一曲抱山麓，孤舟斜日栖江湍。行人何适来，负担腰膂𨃪。荦确石头路，蹇驴鞭不前。人家前涂渺何许，望之不及忧悁悁。问公何从得此本，笔势髣髴营丘传。我本山中人，见之心惘然。崁■历落真可笑，对画题诗思昔年。","dynasty":"金朝","title":"题秋暮山行图"}
{"author":"段成己","content":"仲也何人斯，不满六尺长。言议閒英发，入耳音琅琅。胸怀湛秋水，面目严清霜。读书及城旦，寓迹凫鹥行。自公少馀暇，婉愉奉高堂。甘旨未及亲，有饭不敢尝。颜色或未怡，綵衣戏亲傍。执丧三年中，哀慕如新丧。回思顾复劳，此意何时忘。日闻辟书下，且喜还且伤。捧檄念吾亲，不觉涕泗滂。拔英外台选，列布皆圭璋。掾吏须几人，亦必求循良。世人岂无才，要以德自将。纠擿谁弗能，吾心恐无常。诗人有明诫，茹柔吐其刚。孝为百行先，子孝吾既详。苟能推此心，前路未易量。慇勤养云翼，行矣勿悤忙。","dynasty":"金朝","title":"送孙仲文行台之召"}
{"author":"段成己","content":"江边杨柳才堪折，陌上行人还又别。春光不解苦留人，两岸杨花飞白雪。江风摇摇吹绿波，欲别未别伤如何。愿君少住听我歌，后日重来白发多。","dynasty":"金朝","title":"送寻正道"}
{"author":"段成己","content":"识面时何晚，论心分已深。相期同卜筑，岂料遽分襟。别日宜加饭，因风莫吝音。家山有成约，闻健早来寻。","dynasty":"金朝","title":"送王子寿之平遥其三"}
{"author":"段成己","content":"夫子何为者，昂藏不入时。眼前诸事罢，膝下两儿嬉。落落真难合，悠悠听所之。黄花一杯酒，岁喜与君持。","dynasty":"金朝","title":"寿李济夫"}
{"author":"段成己","content":"兰杜摧芳不待秋，令人洒泪怨灵修。门前吊客多青眼，堂上孀亲半白头。共说才华为众许，岂期仁义是身雠。一杯冥寞重泉土，野老相传说故侯。","dynasty":"金朝","title":"萧少府挽词"}
{"author":"段成己","content":"一札飞书下日边，龙移方伯镇长安。晋城父老心皆泣，秦地奸豪胆已寒。千里驰驱容骥展，九霄空阔看鹏抟。十年潦倒登门客，卧病无由挽去鞍。","dynasty":"金朝","title":"总管李侯移镇京兆病久不能即门屏奉卮酒以贺为慊谨作拙恶以饯行轩"}
{"author":"段成己","content":"君看行路古来难，木鸟其閒得少安。三窟未成那用狡，一枝粗稳不须宽。破除梦境元无国，收拾诗盟旧有坛。秋菊春兰俱可喜，等閒乘兴一凭阑。","dynasty":"金朝","title":"和师岩卿迁居之韵"}
{"author":"段成己","content":"听唱离歌一再行，翩翩裘马戒晨征。据鞍耿耿壮夫志，去国迟迟游子情。野店人稀休奠枕，山蹊路险莫贪程。一鞭行色西风顺，万里秋空片鹗横。","dynasty":"金朝","title":"伯和告别北迈欲得一言以资行橐惓惓之意盖不能违也病卧中殊无好怀漫以此赠"}
{"author":"段成己","content":"岁晚乔松益崛强，几经风雪几经霜。鬓毛不与秋同老，名字长随菊共香。阶下芝兰相照映，人閒岐路极微茫。愿君参取东坡法，有病安心是药方。","dynasty":"金朝","title":"李公子诞日赋诗为寿"}
{"author":"段成己","content":"庙堂遣使出分巡，抚养遗黎尚旧人。今日不虚前日举，去时仍是到时贫。一心耿耿公家务，两鬓萧萧客路尘。鞭莫自君家世事，蹄涔未足到天鳞。","dynasty":"金朝","title":"张提举子华报政中台赋诗为饯第荒浅良愧也"}
{"author":"段成己","content":"气压元龙百尺楼，抟空雕鹗政高秋。珥貂自属封侯相，借箸咸推决胜筹。会计不劳谈笑了，功名未肯等閒休。并州豪侠流风在，惭愧儒冠漫白头。","dynasty":"金朝","title":"送娄郎中秀实北上"}
{"author":"段成己","content":"往来诗酒晋城閒，白首相看尚昔年。鸠卜一枝如我拙，骥思千里屈君贤。床头文史犹堪乐，眼底芝兰正可怜。但愿太平身健在，西风长醉菊花前。","dynasty":"金朝","title":"寿李济夫"}
{"author":"段成己","content":"解衣盘礴真画史，不待濡毛知可矣。葛巾草服常画我，意欲置我山岩里。虎头于今几百年，与渠谁后复谁先。翛然蜕迹乘风去，一笑相逢喜拍肩。","dynasty":"金朝","title":"跋三堂王自写真"}
{"author":"段成己","content":"光景催人，还又是、西风吹袂。青镜里、满簪华发，不堪憔悴。一月几逢开口笑，十年滴尽伤时泪。倩一尊、相对说清愁，花前醉。初未识，名为累。今始觉，身如寄。把閒情换了，平生豪气。致主安民非我事，求田问舍真良计。看野云、出岫却飞回，元无意。","dynasty":"金朝","title":"满江红张丈信夫林亭小酌感事怀人敬用遁庵先生韵"}
{"author":"段成己","content":"料峭东风，吹醉面、向人如旧。凝伫立、野禽声里，无言搔首。庭下梅花开尽也，春痕巳到江边柳。待人閒、事了觅清欢，身先朽。菟裘计，何时有。林下约，床头酒。怕流年不觉，鬓边还透。往事不堪重记省，旧愁未断新愁又。把春光、分付少年场，从今后。","dynasty":"金朝","title":"满江红新春敬用遁庵韵"}
{"author":"段成己","content":"点检花枝，风雨外、雪堆琼矗。春去也、朱丝弦断，鸾胶难续。眼底光阴容可惜，旧游回首寻无迹。对青山、一饷倚枯藤，滩声急。人巳老，身犹客。家在迩，归犹隔。纵语音如旧，形容非昔。芳草绵绵随意绿，平波渺渺伤心碧。到愁来、惟觉酒杯宽，人閒窄。","dynasty":"金朝","title":"满江红偶睹春事阑珊谨用兄韵以写所怀"}
{"author":"段成己","content":"谁把秋香，偏著意、植根姑射。尘土外、鲜鲜元有，可人容质。日久渐随芜共没，岁寒还与松同洁。傲新霜、还有两三枝，天应惜。巾自漉，醅微白。人已老，欢犹昔。爱此花不负，渊明清节。醉里不知人世换，悠然独倚西风立。问一中、时复慰穷途，何如泣。","dynasty":"金朝","title":"满江红遁庵兄以闵菊乐府见示三复之馀倚歌和之"}
{"author":"段成己","content":"暮年怀抱，对水光林影，欣然忘食。推手功名非我事，閒处聊为閒客。世故多虞，人生如寄，一榻容安息。鬓丝千丈，谁家机杼堪织。三径松菊犹存，诛茅薙秽，时借邻翁力。酒满芳尊山满眼，此意无今无昔。平地风波，东华尘土，不到幽人席。兴来独往，溪南还有溪北。","dynasty":"金朝","title":"大江东去赠答杨生彦衡"}
{"author":"段成己","content":"金吾不禁夜，放箫鼓、恣游遨。被万里长风，一天星斗，吹堕层霄。御楼外香暖处，看人閒平地起仙鳌。华烛红摇醉勒，瑞烟翠惹吟袍。老来怀抱转无聊。虚负可怜宵。遇美景良辰，诗情渐减，酒兴全消。思往事今不见，对清尊瘦损沈郎腰。惟有当时好月，照人依旧梅梢。","dynasty":"金朝","title":"木兰花慢元宵感旧"}
{"author":"段成己","content":"鏖战文场，横挥笔阵，万言一策平边。青云稳步，逸气盖贤关。致主尧虞堂上，真儒事、直欲追前。回头错，閒中风味，一笑觉都还。百年都几日，何须抵死，著意其閒。寻一邱一壑，此固无难。遁迹月萝深处，风吹梦、不到长安。浑无事，床头睡起，檐日已三竿。","dynasty":"金朝","title":"满庭芳斋居有感敬继遁庵兄韵"}
{"author":"段成己","content":"东风袅袅，飞花一片点征衣。等閒耗损香霏。春去春来无迹，静里几人知。问沈郎何事，带减腰围。功名愿违。算此计、未应非。剩把閒愁殢酒，幽兴裁诗。溪山好在，怅眼中、渺渺故人稀。回首处、清泪如丝。","dynasty":"金朝","title":"望月婆罗门引清明后醉书于史氏之别墅二首其一"}
{"author":"段成己","content":"繁华梦断，吹花风起却添衣。满庭红雨霏霏。独倚绳床微叹，此意竟谁知。怅西园转眼，翠幕成围。事无我违。觉四十九年非。便好忙开蒋径，细和陶诗。风流巳置，抚遗编、三叹赏音稀。人不见、弦断朱丝。","dynasty":"金朝","title":"望月婆罗门引其二"}
{"author":"段成己","content":"玉想形容霞想裾，云英自与世姬殊。几年来往蓝桥路，捣尽玄霜得见无。","dynasty":"金朝","title":"梅花十咏其三寻"}
{"author":"段成己","content":"诉尽中情为两诗，可怜谁识汉文姬。归来已觉秋风晚，标格犹应似旧时。","dynasty":"金朝","title":"秋日牡丹为友人赋病久无佳思姑作俳语三章以应命对觞一呼卢可也其一"}
{"author":"段成己","content":"郡姓记君先。鸟鹊翔飞瑞自闲。闻在儿时人已惮，他年。又作河东一凤传。佳政讼分缣。看赋春游第几篇。＊＊谁为门下客，休叹。欲换先生","dynasty":"金朝","title":"南乡子薛实臣生朝俱用薛氏实事"}
{"author":"段成己","content":"身货休论两孰多，留连光景且婆娑。谷臧得失不相远，蛮触功名能几何。闷后径寻醅瓮饮，醉来慵击唾壶歌。扁舟旧有江湖趣，须著蓝衫换一蓑。","dynasty":"金朝","title":"五月朏日书以自适其二"}
{"author":"段成己","content":"自叹行藏久谬悠，多君雅志在林邱。一生断向閒中了，百计何劳分外求。总把行年偿酒债，更将馀日费诗筹。胶胶扰扰人閒世，一笑尊前万事休。","dynasty":"金朝","title":"幽怀用梦庵张丈韵其二"}
{"author":"段成己","content":"谁伴閒人閒处閒。梅花枝上月团团。陶潜自爱吾庐好，李白休歌蜀道难。林壑静，水云宽。十年无梦到长安。五更门外霜风恶，千尺青松傲岁寒。","dynasty":"金朝","title":"鹧鸪天其二立春后数日盛寒不出因赋鄙语敬呈遁庵尊兄一笑"}
{"author":"段成己","content":"世事浮云不受裁，羊裘重觅子陵台。随人明月娟娟静，吹面凉风特特来。多技漫劳宁似拙，两眉深锁不如开。床头忘却糟糠酒，误作萧萧夜雨猜。","dynasty":"金朝","title":"五和其一"}
{"author":"段成己","content":"水南名品几时栽。映池台。待谁开。应为诗人、著意巧安排。调护正须宫样锦，遮丽日，障飞埃。晓风吹绽瑞云堆。怨春回。要诗催。醉墨淋漓、随手洒琼瑰。归去不妨簪一朵，人也道，看花来。","dynasty":"金朝","title":"江城子东园牡丹盛开二三子邀余饮花下酒酣即席赋之"}
{"author":"段成己","content":"山閒草木四时新，一脉清溪不染尘。忽见渔郎惊借问，却疑侬是武陵人。","dynasty":"金朝","title":"龙门八题其五神谷藏春"}
{"author":"段成己","content":"飘飘天地一癯儒，问柳寻花未要扶。老去生涯三径在，向来意气一分无。尊前乍喜红潮颊，镜里那知雪满须。睡起北窗成独笑，人閒歧路足崎岖。","dynasty":"金朝","title":"戊申四月书于史氏仲恭别墅"}
{"author":"段成己","content":"那得茆斋一饷闲。地炉敲火试龙团。头从白后弹冠懒，脚自顽来应俗难。尘世窄，酒杯宽。百年转首一槐安。是非藏谷何时了，隐几西窗月色","dynasty":"金朝","title":"鹧鸪天·那得茆斋一饷闲"}
{"author":"段成己","content":"候门稚子喜归来，暖热那无酒一杯。抖擞满身尘土尽，襟怀还对好山开。","dynasty":"金朝","title":"送冯资深归西山其四"}
{"author":"段成己","content":"锦帐银屏浸玉肌，风流应自有人知。夜深窗下横疏影，绝胜西湖月上时。","dynasty":"金朝","title":"古瓶梅花为总管李侯赋"}
{"author":"段成己","content":"光景催人，还又是、西风吹袂。青镜里、满簪华发，不堪憔悴。一月几逢开口笑，十年滴尽伤时泪。倩一尊、相对说清愁，花前醉。初未识，名为累。今始觉，身如寄。把闲情换了，平生豪气。致主安民非我事，求田问舍真良计。看野云、出岫却飞回，元无意。","dynasty":"金朝","title":"满江红张丈信夫林亭小酌，感事怀人，敬用"}
{"author":"段成己","content":"仲也何人斯，不满六尺长。言议閒英发，入耳音琅琅。胸怀湛秋水，面目严清霜。读书及城旦，寓迹凫鹥行。自公少馀暇，婉愉奉高堂。甘旨未及亲，有饭不敢尝。颜色或未怡，綵衣戏亲傍。执丧三年中，哀慕如新丧。回思顾复劳，此意何时忘。日闻辟书下，且喜还且伤。捧檄念吾亲，不觉涕泗滂。拔英外台选，列布皆圭璋。掾吏须几人，亦必求循良。世人岂无才，要以德自将。纠擿谁弗能，吾心恐无常。诗人有明诫，茹柔吐其刚。孝为百行先，子孝吾既详。苟能推此心，前路未易量。慇勤养云翼，行矣勿悤忙。","dynasty":"金朝","title":"送孙仲文行台之召"}
{"author":"段成己","content":"扰扰浮生等聚嬉，风波千丈渺无涯。掩关一卷床头易，冷眼徒渠笑绝痴。","dynasty":"金朝","title":"和答陈子京其一"}
{"author":"段成己","content":"一尊相对意如何，却恨归来白发多。万事到今从卤莽，一年好处莫蹉跎。閒收暮景供清酌，醉挽春风入浩歌。多谢东君不嫌客，也教衰朽得阳和。","dynasty":"金朝","title":"元日夜与二三子小酌"}
{"author":"段成己","content":"蝼蚁浮生脱怒涛，一茆容膝尽逍遥。宦情更比诗情薄，日力聊凭酒力消。心类候虫寒更切，鬓随霜叶病先凋。儿童失笑翁慵甚，送客今朝却过桥。","dynasty":"金朝","title":"送仲坚汉臣二子过南涧归赋是诗"}
{"author":"段成己","content":"萧萧华发老书生，久欲归田计未成。喜听日边消息好，故山容得子真耕。","dynasty":"金朝","title":"送冯资深归西山其二"}
{"author":"段成己","content":"昔年兄弟共弹冠。转头看。各苍颜。千古功名、都待似东山。慷慨一杯风露下，追往事，叙幽欢。晨霞翠柏尚堪餐。养馀閒。未全悭。十丈冰花、况有藕如船。醉里忽乘鸾鹤去，尘土外，两癯仙。","dynasty":"金朝","title":"江城子幽怀追和遁庵先生韵"}
{"author":"段成己","content":"短发刁骚不受催，坐看浮世几飞灰。流年冉冉人空老，世事悠悠首重回。天远望穷归去雁，池寒瘦损折残梅。等閒无计驱愁得，除向垆头酒一杯。","dynasty":"金朝","title":"独坐有怀往昔复次前韵其一"}
{"author":"段成己","content":"初谒琼浆记昔年，迎门一笑想嫣然。夜来雪暗前村路，恨满东风意不传。","dynasty":"金朝","title":"梅花十咏其一忆"}
{"author":"段成己","content":"起来乘霁看年华，便著芒鞋代鹿车。白水明边镕落日，碧天尽处散馀霞。决明点检无多实，甘菊商量有数花。满酌一杯都不计，人閒万事足安蛇。","dynasty":"金朝","title":"幽怀用梦庵张丈韵其四"}
{"author":"段成己","content":"谁把秋香，偏著意、植根姑射。尘土外、鲜鲜元有，可人容质。日久渐随芜共没，岁寒还与松同洁。傲新霜、还有两三枝，天应惜。巾自漉，醅微白。人已老，欢犹昔。爱此花不负，渊明清节。醉里不知人世换，悠然独倚西风立。问一中、时复慰穷途，何如泣。","dynasty":"金朝","title":"满江红遁庵兄以闵菊乐府见示三复之馀倚歌和之"}
{"author":"段成己","content":"恋恋天光下玉阶，明妃初出汉宫来。情知至死归无路，一点芳心誓不回。","dynasty":"金朝","title":"花木八咏其四葵花日"}
{"author":"段成己","content":"万籁声沈暮霭收，长河泻浪洗清秋。遥天千里澹如水，明月一轮光满楼。随意倾银成胜赏，谁家横玉调新愁。可怜白首蟾宫客，羞对嫦娥说旧游。","dynasty":"金朝","title":"中秋之夕封生仲坚卫生行之携酒与诗见过各依韵以答其一"}
{"author":"段成己","content":"东风袅袅，飞花一片点征衣。等閒耗损香霏。春去春来无迹，静里几人知。问沈郎何事，带减腰围。功名愿违。算此计、未应非。剩把閒愁殢酒，幽兴裁诗。溪山好在，怅眼中、渺渺故人稀。回首处、清泪如丝。","dynasty":"金朝","title":"望月婆罗门引清明后醉书于史氏之别墅二首其一"}
{"author":"段成己","content":"惊尘浩浩塞云寒，珍重儒冠莫浪弹。相府岂能容阮籍，馆人那解识冯驩。无书可上裘空敝，有梦难通刺欲漫。且好驻君千里驾，小斋如斗足容安。","dynasty":"金朝","title":"送山人李生湛然之燕"}
{"author":"段成己","content":"昔年兄弟共弹冠。转头看。各苍颜。千古功名、都待似东山。慷慨一杯风露下，追往事，叙幽欢。晨霞翠柏尚堪餐。养馀閒。未全悭。十丈冰花、况有藕如船。醉里忽乘鸾鹤去，尘土外，两癯仙。","dynasty":"金朝","title":"江城子幽怀追和遁庵先生韵"}
{"author":"段成己","content":"世事浮云不受裁，羊裘重觅子陵台。随人明月娟娟静，吹面凉风特特来。多技漫劳宁似拙，两眉深锁不如开。床头忘却糟糠酒，误作萧萧夜雨猜。","dynasty":"金朝","title":"五和其一"}
{"author":"段成己","content":"老大溪山入梦频，聊凭图画写情真。归欤不及身强健，山有英灵恐笑人。","dynasty":"金朝","title":"书师岩卿蒲中八咏图后其一"}
{"author":"段成己","content":"人生等行旅，能费几春秋。元龙漫矜豪气，百尺卧高楼。昨日青青双鬓，今日星星满镜，转首岁华流。归去便归去，何处觅菟裘。一枝筇，一壶酒，寄真游。姑山玉立千仞，直下看神州。欲语幽情谁可，赖有白鸥知我，尘世尽悠悠。一笑对妻子，出处不须筹。","dynasty":"金朝","title":"水调歌头山中偶成用遁庵兄韵"}
{"author":"段成己","content":"岁晚乔松益崛强，几经风雪几经霜。鬓毛不与秋同老，名字长随菊共香。阶下芝兰相照映，人閒岐路极微茫。愿君参取东坡法，有病安心是药方。","dynasty":"金朝","title":"李公子诞日赋诗为寿"}
{"author":"段成己","content":"澹扫胭脂碎玉团，天生异物著江干。月边标格娇增韵，雪底精神巧耐寒。春意祇应容易见，人情还作等閒看。可怜弃置蓬蒿外，倚杖东风鼻一酸。","dynasty":"金朝","title":"红梅其二"}
{"author":"段成己","content":"劳生扰扰燕分泥，常逐东风到处栖。止渴望浆那及酒，供炊无米敢言鸡。仙人堕泪空辞汉，处士为书已赞齐。陋巷自无车马到，衡门从此不嫌低。","dynasty":"金朝","title":"再用前韵"}
{"author":"段成己","content":"气压元龙百尺楼，抟空雕鹗政高秋。珥貂自属封侯相，借箸咸推决胜筹。会计不劳谈笑了，功名未肯等閒休。并州豪侠流风在，惭愧儒冠漫白头。","dynasty":"金朝","title":"送娄郎中秀实北上"}
{"author":"段成己","content":"百年光景霎时间。镜中看。鬓成斑。历遍人间，万事不如闲。断送余生消底物，兰可佩，菊堪餐。功名场上税征鞍。退时难。处时安。生怕红尘，一点污儒冠。便笔＊凭归来嗟已晚，那更待，买青山。","dynasty":"金朝","title":"江城子季春五日，有感而作，歌以自适"}
{"author":"段成己","content":"金吾不禁夜，放箫鼓、恣游遨。被万里长风，一天星斗，吹堕层霄。御楼外香暖处，看人閒平地起仙鳌。华烛红摇醉勒，瑞烟翠惹吟袍。老来怀抱转无聊。虚负可怜宵。遇美景良辰，诗情渐减，酒兴全消。思往事今不见，对清尊瘦损沈郎腰。惟有当时好月，照人依旧梅梢。","dynasty":"金朝","title":"木兰花慢元宵感旧"}
{"author":"段成己","content":"断烟荒草淡无姿，写入人牛自在时。毁瓦一欢聊尔耳，不知何者是盈亏。","dynasty":"金朝","title":"张世杰经历牧牛图其二"}
{"author":"段成己","content":"暮年怀抱，对水光林影，欣然忘食。推手功名非我事，閒处聊为閒客。世故多虞，人生如寄，一榻容安息。鬓丝千丈，谁家机杼堪织。三径松菊犹存，诛茅薙秽，时借邻翁力。酒满芳尊山满眼，此意无今无昔。平地风波，东华尘土，不到幽人席。兴来独往，溪南还有溪北。","dynasty":"金朝","title":"大江东去赠答杨生彦衡"}
{"author":"段成己","content":"五更枕上梦魂清，初听催归第一声。我本无家更安往，任渠啼血不关情。","dynasty":"金朝","title":"和李生湛然闻杜鹃有感之作"}
{"author":"段成己","content":"飘飘天地一癯儒，问柳寻花未要扶。老去生涯三径在，向来意气一分无。尊前乍喜红潮颊，镜里那知雪满须。睡起北窗成独笑，人閒歧路足崎岖。","dynasty":"金朝","title":"戊申四月书于史氏仲恭别墅"}
{"author":"段成己","content":"薇歌一曲对西山，万古清愁老翠峦。望断空岩人不见，光摇银海玉峰閒。","dynasty":"金朝","title":"蒲州八咏其四首阳晴雪"}
{"author":"段成己","content":"世味迷人又不知，纷纷蕉鹿竟奚为。山翁正坐山堂上，笑问黄粱第几炊。","dynasty":"金朝","title":"张信夫梦庵其四"}
{"author":"段成己","content":"暮年怀抱，对水光林影，欣然忘食。推手功名非我事，閒处聊为閒客。世故多虞，人生如寄，一榻容安息。鬓丝千丈，谁家机杼堪织。三径松菊犹存，诛茅薙秽，时借邻翁力。酒满芳尊山满眼，此意无今无昔。平地风波，东华尘土，不到幽人席。兴来独往，溪南还有溪北。","dynasty":"金朝","title":"大江东去赠答杨生彦衡"}
{"author":"段成己","content":"堂上幽人睡正閒。门前声利聚为团。花香恼梦寻无处，诗句撩人写复难。空自叹，倩馀宽。惊乌三绕几时安。青山隔岸迎人笑，旧有盟言且莫寒。","dynasty":"金朝","title":"鹧鸪天其四立春后数日盛寒不出因赋鄙语敬呈遁庵尊兄一笑"}
{"author":"段成己","content":"忆别春容巳十年，回文锦就倩谁传。都将一掬伤心泪，洒向蛮溪数幅笺。","dynasty":"金朝","title":"花木八咏其六芭蕉雨"}
{"author":"段成己","content":"一札飞书下日边，龙移方伯镇长安。晋城父老心皆泣，秦地奸豪胆已寒。千里驰驱容骥展，九霄空阔看鹏抟。十年潦倒登门客，卧病无由挽去鞍。","dynasty":"金朝","title":"总管李侯移镇京兆病久不能即门屏奉卮酒以贺为慊谨作拙恶以饯行轩"}
{"author":"段成己","content":"自叹行藏久谬悠，多君雅志在林邱。一生断向閒中了，百计何劳分外求。总把行年偿酒债，更将馀日费诗筹。胶胶扰扰人閒世，一笑尊前万事休。","dynasty":"金朝","title":"幽怀用梦庵张丈韵其二"}
{"author":"段成己","content":"一杯瓮头春，持寿丹山客。洗盏置客前，共坐林下石。酒酣语益真，道合意自适。东风吹醉眼，高兴寄空碧。人生天地閒，迅若驹过隙。胡为就羁缚，惴惴从物役。何如梦室中，一笑百忧释。弃置勿复道，旅怀陶兹夕。","dynasty":"金朝","title":"寿梦庵张信夫"}
{"author":"段成己","content":"共道传家以义方，长留春色在萱堂。静宜有寿何须祝，乐自无忧不待忘。华萼先辉连二妙，琏琳照映列诸郎。要看靴笏床俱满，岁月灵椿未易量。","dynasty":"金朝","title":"乐郎中萱草堂"}
{"author":"段成己","content":"晓砌初开十二蓂，一尊介寿为君倾。昔闻存义能从政，今见元钦又继兄。谢傅阶前琼树秀，老莱堂下綵衣轻。莫言小邑徒劳耳，万里青云第一程。","dynasty":"金朝","title":"薛宝臣生朝"}
{"author":"段成己","content":"堂堂双峰师，不受世尘污。禅坐三十年，俯仰无愧处。平生大事毕，欲留不可住。适来水中沤，水行沤复聚。适去火上烟，烟散火如故。徜徉天地閒，去来随所遇。我怀未能忘，正随分别趣。涕馀会贞心，三叹出门去。","dynasty":"金朝","title":"诔双峰兴上人"}
{"author":"段成己","content":"云山咫尺阻同嬉，望断音容天一涯。闻道城居最堪隐，想君为计未全痴。","dynasty":"金朝","title":"和答陈子京其二"}
{"author":"段成己","content":"意益妙，殆不容后来者措手。彦衡坚请余继其后，勉为赋之黄花未入渊明手。日搅空肠几回九。山色绕吾庐，犹是当年明秀。忘言处，此意何曾在酒。等闲莫把良辰负。恨不见不生旧亲友。三径久荒凉，东篱下落英谁嗅。伤时泪，不觉沾襟渍袖。","dynasty":"金朝","title":"月上海棠重九之会彦衡赋词侑觞，尊兄遁庵"}
{"author":"段成己","content":"何宫遗构山之隅。长松蔽映千万株。中有一径穿萦纡。冷风萧瑟无时无。人閒赤日如洪炉。恍疑仙景来蓬壶。踪迹一堕声利区。回首自觉泥涂污。岁月因循归计迂。松溪想像劳形模。可怜尘梦今始苏。空对溪山惭画图。一日来归聊自娱。","dynasty":"金朝","title":"松溪幽隐图"}
{"author":"段成己","content":"别离最苦暮年时，百感中来不易支。此去故园行乐处，诗成毋吝寄相思。","dynasty":"金朝","title":"送冯资深归西山其五"}
{"author":"段成己","content":"蹉跎岁晚，床头铁研已生衣。破窗雨送轻霏。暗里随风入夜，花上早先知。听一时下笔，鏖战文围。天心不违。更问甚、是和非。便著春衫换酒，醉墨题诗。逢场作戏，觉赏心、乐事未全稀。还自叹、虫吐馀丝。","dynasty":"金朝","title":"望月婆罗门引晨起与仲坚偶坐少焉雨作其声洒洒然绝似文场下笔时因借前韵戏成一篇"}
{"author":"段成己","content":"自叹劳生。枉了经营。到而今、一事无成。不如闻早，觅个归程。向渭川渔，东市卜，富春耕。眼底浮荣。身外虚名。尽输他、时辈峥嵘。得偷闲处，且适闲情。有坐忘篇，传灯录，洗心经。","dynasty":"金朝","title":"行香子书舍偶成"}
{"author":"段成己","content":"千古兰亭气象豪。当时座上尽英髦。林藏修竹依山静，花逐流觞信水漂。悲往事，乐今朝。虽无丝竹有风骚。回头一笑还尘迹，莫厌尊前醉浊醪。","dynasty":"金朝","title":"鹧鸪天其一上巳日会饮卫生袭之家园"}
{"author":"段成己","content":"有斤谁斲鼻端泥，借榻聊从地主栖。万事成亏均野马，半生痴黠等醯鸡。文章自笑非时样，道德空期与古齐。老懒正疑閒处著，高名无用不如低。","dynasty":"金朝","title":"用韵答封张二子其一"}
{"author":"段成己","content":"点检花枝，风雨外、雪堆琼矗。春去也、朱丝弦断，鸾胶难续。眼底光阴容可惜，旧游回首寻无迹。对青山、一饷倚枯藤，滩声急。人巳老，身犹客。家在迩，归犹隔。纵语音如旧，形容非昔。芳草绵绵随意绿，平波渺渺伤心碧。到愁来、惟觉酒杯宽，人閒窄。","dynasty":"金朝","title":"满江红偶睹春事阑珊谨用兄韵以写所怀"}
{"author":"段成己","content":"卖药韩康伯，能诗张志和。真钢须百鍊，明镜要重磨。眼底如君少，閒中得子多。兵连犹未解，莫厌数相过。","dynasty":"金朝","title":"赠答诗社诸君"}
{"author":"段成己","content":"管领韶华成老丑，有情争似无情。芒鞋竹杖葛衣轻。悠悠身外事，寂寂水边行。眼底光阴犹是梦，何须身后虚名。仰天一笑绝冠缨。东风归路稳，十里暮山青。","dynasty":"金朝","title":"临江仙田閒閒步偶成"}
{"author":"段成己","content":"点检东园花发未。蝶绕芳丛，馥馥香浮蕊。买酒酬春君有地。不妨日涉聊成趣。身世虚舟元不系。浮利浮名，是甚閒情味。花下一杯方得意。人閒万事宜姑置。","dynasty":"金朝","title":"蝶恋花卫生袭之生朝吾兄作歌词以寿之余独无言生执卮酒坚请不已勉用兄韵以答其意"}
{"author":"段成己","content":"芹溪清浅舞涟漪。坠钓锦鳞肥。黄花一尊芳酒，万事觉俱非。留晚景，惜香霏。醉时归。最关情处，迎门稚子，一笑牵衣。","dynasty":"金朝","title":"诉衷情史仲恭寿"}
{"author":"段成己","content":"好将弦管试新声，月正圆时天正晴。光射酒杯浮潋滟，香飘桂实甚虚明。拂衣醉舞人争看，抵掌狂歌鸟暗惊。邂逅尊前成一笑，勿论谁浊与谁清。","dynasty":"金朝","title":"翌日二子见和复韵以答其四"}
{"author":"段成己","content":"几年会计屈微官，五斗才堪给酒钱。野鹤风标寒愈峭，岩松节操老方坚。石肠未省随时转，铁面何尝与世妍。回首风烟三径晚，典型当作画图传。","dynasty":"金朝","title":"兰氏晚节轩其一"}
{"author":"段成己","content":"杏花半吐，花底香风度。杨柳袅金丝，拂晴波垂垂万缕。东君着意，付与有情人，山下路，水边村，总是堪行处。春光几许。不用忙归去。呼取曲生来，把闲愁一时分付。大都是醉，三万六千场，遇有酒，且高歌，","dynasty":"金朝","title":"蓦山溪卫生袭之寿"}
{"author":"段成己","content":"暮年怀抱，对水光林影，欣然忘食。推手功名非我事，閒处聊为閒客。世故多虞，人生如寄，一榻容安息。鬓丝千丈，谁家机杼堪织。三径松菊犹存，诛茅薙秽，时借邻翁力。酒满芳尊山满眼，此意无今无昔。平地风波，东华尘土，不到幽人席。兴来独往，溪南还有溪北。","dynasty":"金朝","title":"大江东去赠答杨生彦衡"}
{"author":"段成己","content":"飘飘天地一癯儒，问柳寻花未要扶。老去生涯三径在，向来意气一分无。尊前乍喜红潮颊，镜里那知雪满须。睡起北窗成独笑，人閒歧路足崎岖。","dynasty":"金朝","title":"戊申四月书于史氏仲恭别墅"}
{"author":"段成己","content":"一曲刘郎发棹歌，欢情未已奈悲何。只今回首空陈迹，依旧秋风卷素波。","dynasty":"金朝","title":"龙门八题其八汾水秋风"}
{"author":"段成己","content":"豪气消磨百尺楼。忧来一日抵三秋。故人落落晨星少，新冢累累塞草稠。思往事，去悠悠。夕阳回首忽西流。叶声偏入愁人耳，声本无心人自愁。","dynasty":"金朝","title":"鹧鸪天其三重九日敬用遁庵兄韵"}
{"author":"段成己","content":"冷卧空斋鼻吼雷。野禽呼我上崔嵬。幽怀毕竟凭谁写，笑口何妨对酒开。岩锁茑，径封苔。爱閒能有几人来。虚名盖世将何用，引断长绳唤不回。","dynasty":"金朝","title":"鹧鸪天其三上巳日陪遁庵先生游青阳峡"}
{"author":"段成己","content":"未尝亲到谢家堂，风韵何由识谢娘。说与选花场上客，须知林下胜闺房。","dynasty":"金朝","title":"梅花十咏其四探"}
{"author":"段成己","content":"神久尘缘久未忘，飘然随月到高唐。欢情未接还惊觉，云雨阳台空断肠。","dynasty":"金朝","title":"梅花十咏其二梦"}
{"author":"段成己","content":"此怀耿耿付东流，蒲柳形骸不耐秋。老去始知身世幻，病来渐觉鬓丝稠。青蝇点物驱还至，白鸟猜人挽不留。收得閒愁供晚睡，西风吹梦冷悠悠。","dynasty":"金朝","title":"幽怀用梦庵张丈韵其一"}
{"author":"段成己","content":"十载龙门山下路，梦魂不到京华。此身著处便为家。穷通吾有命，不乐复何耶。万事尊前供一笑，浩然逸兴无涯。诗人休更咏丘麻。东风吹酒醒，冷眼看飞花。","dynasty":"金朝","title":"临江仙继遁庵兄韵"}
{"author":"段成己","content":"?酒偿春笑二豪。题诗品物愧时髦。心如幽鸟忘机静，身似虚舟到处漂。须富贵，是何朝。一杯聊慰楚人骚。逢花堪赏应须赏，座有佳宾尊有","dynasty":"金朝","title":"鹧鸪天·酒偿春笑二豪"}
{"author":"段成己","content":"摆脱浮名尽日閒。人閒万事一蒲团。归田老去方知乐，行路今来始觉难。山雪盛，草堂宽。客床辗转若为安。甫能望得春消息，一夜东风特地寒。","dynasty":"金朝","title":"鹧鸪天其一立春后数日盛寒不出因赋鄙语敬呈遁庵尊兄一笑"}
{"author":"段成己","content":"姓名合上郭公台，落落襟怀閒世才。飞骑屡朝天上去，好音时向日边来。中心都为明时尽，东阁常因好客开。万里鹏程从此始，垂天云翼看徘徊。","dynasty":"金朝","title":"送总管李侯北上"}
{"author":"段成己","content":"大署佳名揭栋甍，相君英气见平生。心随燕雁共千里，志效齐禽眇一鸣。昭代谁人飞鹗表，沧溟何日徙鹏程。会乘风便扶摇上，但恐垂天翼未成。","dynasty":"金朝","title":"题张氏雄飞亭"}
{"author":"段成己","content":"谁点冰梢绛雪团，黄昏和月倚阑干。羞随桃李争春意，要伴松筠傲岁寒。冷艳只宜閒处著，浅妆难入俗人看。天心固惜和羹便，空抱枝头一点酸。","dynasty":"金朝","title":"红梅其一"}
{"author":"段成己","content":"澹扫胭脂碎玉团，天生异物著江干。月边标格娇增韵，雪底精神巧耐寒。春意祇应容易见，人情还作等閒看。可怜弃置蓬蒿外，倚杖东风鼻一酸。","dynasty":"金朝","title":"红梅其二"}
{"author":"段成己","content":"蝼蚁浮生脱怒涛，一茆容膝尽逍遥。宦情更比诗情薄，日力聊凭酒力消。心类候虫寒更切，鬓随霜叶病先凋。儿童失笑翁慵甚，送客今朝却过桥。","dynasty":"金朝","title":"送仲坚汉臣二子过南涧归赋是诗"}
{"author":"段成己","content":"二月山城尚薄寒，冬衣未解叹衰残。赏心更比年时减，酒量全非旧日宽。点点花随春共老，悠悠诗与梦俱阑。此身只合山閒了，勋业何劳镜里看。","dynasty":"金朝","title":"寒食后有感而作其一"}
{"author":"段成己","content":"薄命书生不足论，春来憔悴寄荒村。花閒也作南华梦，眼底还无北海尊。风掠平波寒剪剪，云拖残雨昼昏昏。兴来偶逐归禽返，镫火人家半掩门。","dynasty":"金朝","title":"寒食后有感而作其二"}
{"author":"段成己","content":"裘马翩翩事远游，少年豪举气横秋。爱君早有四方志，为我能无一日留。击筑悲歌增感慨，倒瓶浊酒浣离愁。他时相忆劳回首，何处风沙认晋州。","dynasty":"金朝","title":"送史生仲恭北上"}
{"author":"段成己","content":"得子胶胶扰扰閒，往来未熟各衰颜。百年更有几回醉，一月都无数日閒。不放肝肠中白堕，将何面目对青山。相逢且尽今朝乐，明日红尘复市寰。","dynasty":"金朝","title":"仲坚将去平水成行之夕饮于史氏之山斋"}
{"author":"段成己","content":"赤子谁能捋虎须，溪山好处飏轻裾。头颅久觉非侯相，颜面从教与世疏。一榻清风尘士外，半轩黄菊雪霜馀。明经自为儿孙计，敢与鸿儒论石渠。","dynasty":"金朝","title":"斋居偶成其一"}
{"author":"段成己","content":"湛如古井冷无波，钝若吴钩涩未磨。半纸功名蜗左角，百年身世蚁南柯。天翻地覆亲曾见，莫四朝三多几何。万事转头供一笑，向来事业尽蹉跎。","dynasty":"金朝","title":"斋居偶成其二"}
{"author":"段成己","content":"四壁摧颓手重泥，一枝随意即成栖。归来已化千年鹤，老去慵听半夜鸡。世事荣枯都是幻，物情长短不须齐。寸心耿耿何人会，隐几西窗月色低。","dynasty":"金朝","title":"冬夜无寐书以自适"}
{"author":"段成己","content":"有斤谁斲鼻端泥，借榻聊从地主栖。万事成亏均野马，半生痴黠等醯鸡。文章自笑非时样，道德空期与古齐。老懒正疑閒处著，高名无用不如低。","dynasty":"金朝","title":"用韵答封张二子其一"}
{"author":"段成己","content":"心如堕絮已沾泥，身似惊禽未得栖。壶𡙇何须歌老骥，冠成不复带雄鸡。黄公遁迹终辞汉，范蠡逃名径入齐。回首平生事堪笑，少年豪气北山低。","dynasty":"金朝","title":"用韵答封张二子其二"}
{"author":"段成己","content":"草鞋不踏禁街泥，一把黄茅足稳栖。赋性可怜如野鹿，惊心未免听朝鸡。是非毕竟何时定，出处从来自不齐。坐断寒更吟未了，炉灰雪积火潜低。","dynasty":"金朝","title":"用韵答封张二子其三"}
{"author":"段成己","content":"劳生扰扰燕分泥，常逐东风到处栖。止渴望浆那及酒，供炊无米敢言鸡。仙人堕泪空辞汉，处士为书已赞齐。陋巷自无车马到，衡门从此不嫌低。","dynasty":"金朝","title":"再用前韵"}
{"author":"段成己","content":"儿女怜翁竟挽须，侯门何事曳长裾。功名于我非所愿，风月与人良不疏。绛灌自能扶汉业，绮黄只合老商馀。耳根一洗尘嚣净，㶁㶁寒泉玉漱渠。","dynasty":"金朝","title":"再用渠字韵其一"}
{"author":"段成己","content":"倚门吟啸撚冰须，笑罢山堂月满裾。活计萧条秋水冷，鬓毛衰飒暮林疏。难将朽质供时用，幸有藜羹给岁馀。自笑妄生分别相，清沟未必胜污渠。","dynasty":"金朝","title":"再用渠字韵其二"}
{"author":"段成己","content":"抖擞征衣衣上尘，归来白发一番新。剩将酒向愁边酌，却恐人嫌醉里真。世事饱谙唯欲睡，诗情漫苦只能贫。岁寒松柏东风外，付与千林自在春。","dynasty":"金朝","title":"和答丹山梦庵张丈其一"}
{"author":"段成己","content":"幸自无人识姓名，忍将两脚闹中行。元从有我安排了，强欲趋时作么生。案上一编聊慰眼，世閒万事不关情。此心唯有沙鸥信，来往江头自不惊。","dynasty":"金朝","title":"和答丹山梦庵张丈其二"}
{"author":"段成己","content":"万籁声沈暮霭收，长河泻浪洗清秋。遥天千里澹如水，明月一轮光满楼。随意倾银成胜赏，谁家横玉调新愁。可怜白首蟾宫客，羞对嫦娥说旧游。","dynasty":"金朝","title":"中秋之夕封生仲坚卫生行之携酒与诗见过各依韵以答其一"}
{"author":"段成己","content":"夜凉河汉静无声，澄澈天开万里晴。蟾吐寒光呈皎洁，桂排疏影甚分明。良宵方喜故人共，醉语那知邻舍惊。一片诗魂招不得，九霄真与月俱清。","dynasty":"金朝","title":"中秋之夕封生仲坚卫生行之携酒与诗见过各依韵以答其二"}
{"author":"段成己","content":"短发萧萧散不收，老来何意更悲秋。常年有酒或无月，今夕乘晴好上楼。休对婵娟谈往事，祗将笑语替清愁。冷光愿照金尊里，记得开元太白游。","dynasty":"金朝","title":"翌日二子见和复韵以答其一"}
{"author":"段成己","content":"忽听城楼暮角声，飞空片月快新晴。云烟敛迹无纤滓，星斗收光不敢明。千里共看人已老，一枝难稳鹊频惊。醉吟坐到三更尽，病骨不禁秋气清。","dynasty":"金朝","title":"翌日二子见和复韵以答其二"}
{"author":"段成己","content":"香雾霏霏晚渐收，冰轮碾破一天秋。便邀东海骑鲸客，同上西家拍酒楼。不向此时拌一醉，更于何处散千愁。年年八月如今夕，永结无情汗漫游。","dynasty":"金朝","title":"翌日二子见和复韵以答其三"}
{"author":"段成己","content":"好将弦管试新声，月正圆时天正晴。光射酒杯浮潋滟，香飘桂实甚虚明。拂衣醉舞人争看，抵掌狂歌鸟暗惊。邂逅尊前成一笑，勿论谁浊与谁清。","dynasty":"金朝","title":"翌日二子见和复韵以答其四"}
{"author":"段成己","content":"花枝摘索费诗催，自笑吟怀老未灰。白发渐如残雪满，朱颜不逐早春回。可人襟韵来三客，入眼风流欠二梅。有酒□身强健在，莫教闲却手中杯。","dynasty":"金朝","title":"丁未立春日与彦衡景纯史生饮坐中彦衡有诗且需余和为赋此"}
{"author":"段成己","content":"长吟未了雨来催，雪积寒炉火渐灰。一点枝头红尚浅，半痕溪面绿初回。行担酒债还思杜，坐得诗穷大笑梅。报答风光无好语，对时虚觉费清杯。","dynasty":"金朝","title":"翌日再用前韵简二三子"}
{"author":"段成己","content":"短发刁骚不受催，坐看浮世几飞灰。流年冉冉人空老，世事悠悠首重回。天远望穷归去雁，池寒瘦损折残梅。等閒无计驱愁得，除向垆头酒一杯。","dynasty":"金朝","title":"独坐有怀往昔复次前韵其一"}
{"author":"段成己","content":"快饮休嗔急管催，昔人不饮已成灰。转头晚景无多子，屈指春风又几回。拨闷直须烦曲蘖，和羹宜且买盐梅。莫言两手浑无用，花下犹堪把酒杯。","dynasty":"金朝","title":"独坐有怀往昔复次前韵其二"}
{"author":"段成己","content":"绿发潜为白发催，赏心未遂壮心灰。已拌事业因循却，又放风光寂寞回。春意等閒遗病木，晓寒特地妒芳梅。病来止酒人应笑，忍对良辰负此杯。","dynasty":"金朝","title":"再用杯字韵其一"}
{"author":"段成己","content":"人閒声利任渠催，烈烛何尝发死灰。世态翻云悲易变，年华如水挽难回。惊心旧曲空闻笛，点额新妆不见梅。百转枯肠思一溉，虚名方信不如杯。","dynasty":"金朝","title":"再用杯字韵其二"}
{"author":"段成己","content":"惊尘浩浩塞云寒，珍重儒冠莫浪弹。相府岂能容阮籍，馆人那解识冯驩。无书可上裘空敝，有梦难通刺欲漫。且好驻君千里驾，小斋如斗足容安。","dynasty":"金朝","title":"送山人李生湛然之燕"}
{"author":"段成己","content":"飘飘天地一癯儒，问柳寻花未要扶。老去生涯三径在，向来意气一分无。尊前乍喜红潮颊，镜里那知雪满须。睡起北窗成独笑，人閒歧路足崎岖。","dynasty":"金朝","title":"戊申四月书于史氏仲恭别墅"}
{"author":"段成己","content":"渺渺江风吹葛衣，爱閒长与世相违。青丝步障柳千树，碧玉屏风山四围。入眼江花如慰意，近人沙鸟信忘机。虚名到此成何事，一笑平生始觉非。","dynasty":"金朝","title":"午芹道中"}
{"author":"段成己","content":"山翁只合坐山房，四壁萧然一木床。心为感时空渺渺，鬓因怀旧变苍苍。人閒日月惊何速，物外光阴本不忙。一枕北窗眠正稳，却疑身世在羲皇。","dynasty":"金朝","title":"漫书其一"}
{"author":"段成己","content":"扰扰胶胶人自忙，心閒无地不清凉。两边战阵蚍蜉闹，花底生涯胡蝶狂。幸有文书遮老眼，岂无藜藿疗饥肠。从教门外蓬蒿满，不见白丁计亦长。","dynasty":"金朝","title":"漫书其二"}
{"author":"段成己","content":"陇月娟娟白板扉，溪风飒飒冷麻衣。藜床坐月人空老，铁研磨穿计己非。叔夜自难堪作吏，季鹰那解早知机。但教方寸长无事，一酌清泉亦自肥。","dynasty":"金朝","title":"五月朏日书以自适其一"}
{"author":"段成己","content":"身货休论两孰多，留连光景且婆娑。谷臧得失不相远，蛮触功名能几何。闷后径寻醅瓮饮，醉来慵击唾壶歌。扁舟旧有江湖趣，须著蓝衫换一蓑。","dynasty":"金朝","title":"五月朏日书以自适其二"}
{"author":"段成己","content":"閒寻閒计适閒情，日月催人慨易倾。筑室未能依表圣，卜邻先喜得君平。惭非世用甘藏拙，谬得时称岂是诚。我与西山相信久，不须更与白鸥盟。","dynasty":"金朝","title":"次韵周景纯先生见寄之什"}
{"author":"段成己","content":"一尊相对意如何，却恨归来白发多。万事到今从卤莽，一年好处莫蹉跎。閒收暮景供清酌，醉挽春风入浩歌。多谢东君不嫌客，也教衰朽得阳和。","dynasty":"金朝","title":"元日夜与二三子小酌"}
{"author":"段成己","content":"此怀耿耿付东流，蒲柳形骸不耐秋。老去始知身世幻，病来渐觉鬓丝稠。青蝇点物驱还至，白鸟猜人挽不留。收得閒愁供晚睡，西风吹梦冷悠悠。","dynasty":"金朝","title":"幽怀用梦庵张丈韵其一"}
{"author":"段成己","content":"自叹行藏久谬悠，多君雅志在林邱。一生断向閒中了，百计何劳分外求。总把行年偿酒债，更将馀日费诗筹。胶胶扰扰人閒世，一笑尊前万事休。","dynasty":"金朝","title":"幽怀用梦庵张丈韵其二"}
{"author":"段成己","content":"百年过眼半羁旅，十日逢人九叹嗟。叔夜不堪长抱病，冯驩何苦久无家。飘零身世风头絮，淡泊人情春后花。拟把馀生钓江海，为烦严子借鱼槎。","dynasty":"金朝","title":"幽怀用梦庵张丈韵其三"}
{"author":"段成己","content":"起来乘霁看年华，便著芒鞋代鹿车。白水明边镕落日，碧天尽处散馀霞。决明点检无多实，甘菊商量有数花。满酌一杯都不计，人閒万事足安蛇。","dynasty":"金朝","title":"幽怀用梦庵张丈韵其四"}
{"author":"段成己","content":"几年为我驻行辀，一閟幽宫挽不留。望望故邱君饮恨，茕茕遗息众为忧。皇天无路申三问，隙地何人借一抔。重对平时旧游处，野烟荒草祇增愁。","dynasty":"金朝","title":"封仲坚挽词其一"}
{"author":"段成己","content":"藏身无地古难堪，赙葬何人为脱骖。樊子未来谁主后，缇萦犹在胜生男。十年往事如春梦，千古遗经忆夜谈。一片羁魂招不得，暮天黯黯冷云昙。","dynasty":"金朝","title":"封仲坚挽词其二"}
{"author":"段成己","content":"昔尝屈指计前期，今守穷庐竟死为。多病每惭调护力，馀生谁救急难时。匠斤欲运庄周泣，邻笛遥闻向秀悲。一片嵌岩磨不磷，更堪重读孟郊诗。","dynasty":"金朝","title":"封仲坚挽词其三"}
{"author":"段成己","content":"晓砌初开十二蓂，一尊介寿为君倾。昔闻存义能从政，今见元钦又继兄。谢傅阶前琼树秀，老莱堂下綵衣轻。莫言小邑徒劳耳，万里青云第一程。","dynasty":"金朝","title":"薛宝臣生朝"}
{"author":"段成己","content":"匹马翩翩出汉关，春风塞草几芊绵。人怜季子貂裘敝，自誓桑生铁研穿。羊角会抟溟海上，鸿毛行遇顺风前。吾军政赖君增气，万里青云稳著鞭。","dynasty":"金朝","title":"送张器之北上其一"}
{"author":"段成己","content":"眯眼风沙去路迷，又携书剑过山西。片心耿耿摧尤壮，六翮翩翩养复齐。千里会看黄鹄举，一枝休叹彩鸾栖。丈夫自有乘车日，司马桥名不浪题。","dynasty":"金朝","title":"送张器之北上其二"}
{"author":"段成己","content":"几年会计屈微官，五斗才堪给酒钱。野鹤风标寒愈峭，岩松节操老方坚。石肠未省随时转，铁面何尝与世妍。回首风烟三径晚，典型当作画图传。","dynasty":"金朝","title":"兰氏晚节轩其一"}
{"author":"段成己","content":"都把升沈不置怀，一尊时对好山开。张公雅有江湖志，崔子本非丞贰才。为政从渠嗤拙宦，买田自已赋归来。高情想像常如在，不逐春风没草莱。","dynasty":"金朝","title":"兰氏晚节轩其二"}
{"author":"段成己","content":"术以医名行以儒，为人不肯著方书。共高世外封君达，自许山中陶隐居。掉首耻为他日计，论心羞未古人如。有儿还解传家否，试问门前长者车。","dynasty":"金朝","title":"赠医者"}
{"author":"段成己","content":"笔头风雨斡千钧，早岁尝充观国宾。避事就閒真得计，有才无用且藏身。虚名到底将安济，涉世而今不厌贫。白发相看老兄弟，暮年同作太平人。","dynasty":"金朝","title":"寿尊兄遁庵先生"}
{"author":"段成己","content":"鞍马丁年事远游，北州未稳复南州。胸怀落落冯驩铗，尘土翩翩季子裘。击筑悲歌增感慨，倒瓶浊酒浣离忧。一编笑我衡茅底，坐送光阴到白头。","dynasty":"金朝","title":"送王载之"}
{"author":"段成己","content":"霏霏晴雪点吟须，飒飒秋风恋客裾。计拙每为妻子笑，病多还觉友朋疏。行年如此事无几，破屋翛然家有馀。浊酒一杯吾自乐，人閒富贵不关渠。","dynasty":"金朝","title":"自寿"}
{"author":"段成己","content":"羁思纷纷不易裁，晚凉扶病独登台。翩翩幽鸟避人去，殷殷雷声送雨来。已分此身閒里老，且将笑口酒边开。安车待聘非吾事，休作姑山隐逸猜。","dynasty":"金朝","title":"雨后漫成其一"}
{"author":"段成己","content":"诗情牢落不堪裁，人物风流愧玉台。门外寂无肥马到，枕边剩有好山来。年华滚滚身如幻，世事胶胶眼倦开。拟把馀生寄江海，沙头鸥鹭莫惊猜。","dynasty":"金朝","title":"雨后漫成其二"}
{"author":"段成己","content":"凉月娟娟玉半裁，晓风吹梦下瑶台。笛兼邻杵相和切，秋共羁愁一并来。到处溪山容我懒，违时颜面向谁开。少陵可笑行藏拙，独倚危楼刚自猜。","dynasty":"金朝","title":"再和其一"}
{"author":"段成己","content":"瘿杓天然不用裁，日倾新酝剥莲台。几回醒酒风才过，一霎催诗雨又来。两脚只堪閒处著，寸心赢得片时开。此身有类伤弓鸟，曲木无情亦暗猜。","dynasty":"金朝","title":"再和其二"}
{"author":"段成己","content":"壮志如今日撙裁，功名不复梦云台。半生回首事安在，一叶惊心秋又来。不引壶觞聊自劝，未知怀抱若为开。浮名毕竟成相误，盍作閒居鸩毒猜。","dynasty":"金朝","title":"三和其一"}
{"author":"段成己","content":"世事纷纷巧剸裁，何如无事醉春台。胁肩一笑亦良苦，有田几时归去来。百念都随灰烬冷，一尊聊为圣贤开。从今便入农桑社，园友溪翁莫见猜。","dynasty":"金朝","title":"三和其二"}
{"author":"段成己","content":"尝把閒身静品裁，残生何幸脱舆台。田园依旧喜重到，松菊就荒伤独来。懒散徒教尘事废，襟怀难对俗人开。自量不肖非逋客，为报山灵且莫猜。","dynasty":"金朝","title":"四和其一"}
{"author":"段成己","content":"林外炊烟细若裁，诗情引上赋诗台。萤从杨柳梢头堕，雨向梧桐叶上来。华发萧萧秋更老，衡门寂寂昼慵开。终南佳处吾将老，仕宦休为捷径猜。","dynasty":"金朝","title":"四和其二"}
{"author":"段成己","content":"世事浮云不受裁，羊裘重觅子陵台。随人明月娟娟静，吹面凉风特特来。多技漫劳宁似拙，两眉深锁不如开。床头忘却糟糠酒，误作萧萧夜雨猜。","dynasty":"金朝","title":"五和其一"}
{"author":"段成己","content":"一位无心入圣裁，姓名不到郭公台。閒移藜杖看云度，静埽松轩待月来。未把酒杯倾懒举，试拈书册手慵开。荒才自信非邹乐，安处青山有底猜。","dynasty":"金朝","title":"五和其二"}
{"author":"段成己","content":"七贤不与竹林期，人物风流各一时。妙语霏霏皆作者，高情落落更何之。山川如画灵犹在，溟渤飞尘世屡移。欲荐匪辞无处问，黄流千里夕阳迟。","dynasty":"金朝","title":"张七贤图"}
{"author":"段成己","content":"翛然天地一癯仙，误落红尘二十年。万事戏成云过眼，一身蹭蹬雪盈颠。扶头欲写卷中趣，洗耳试听徽外弦。他日遂君林下约，月明风露净娟娟。","dynasty":"金朝","title":"赠琴士任先生"}
{"author":"段成己","content":"共道传家以义方，长留春色在萱堂。静宜有寿何须祝，乐自无忧不待忘。华萼先辉连二妙，琏琳照映列诸郎。要看靴笏床俱满，岁月灵椿未易量。","dynasty":"金朝","title":"乐郎中萱草堂"}
{"author":"储慧","content":"一丘封草蔓，千里返蓬根。不尽伤亲泪，难酬爱女恩。孤忠完大节，薄俗藐衰门。未护馨香报，何人告至尊。","dynasty":"清代","title":"哭墓"}
{"author":"储慧","content":"云山迎我画溪隈，蓦被流莺唤醒来。不识晓风残月里，梦魂真否渡江回。","dynasty":"清代","title":"归梦"}
{"author":"储慧","content":"驾兰拥兵日，睢阳杀贼时。明知力不敌，一死完伦彝。吾父本儒生，未遇特达知。毁家亟纾难，拒贼麾义旗。一战贼竟却，再战贼复披。傥得一旅援，天威仗王师。人心激义愤，云谷响应随。随在皆挞贼，贼势安能支。愤彼大帅懦，令我鲜民悲。战守三日夜，坐视全军摧。壮哉父被执，烈烈身骑箕。先是予避兵，还家伸孺思。仓皇闻警出，一舸浮鸱夷。提携赖慈母，抚抱怜娇儿。烽火隔重湖，望断情如痴。比归得凶问，马革已裹尸。家破不成丧，百物无一遗。哀哀念衰母，膝下已无儿。干戈苦未平，患难身倚谁。女无荀灌勇，救父围城危。又无北宫孝，养母守深闺。有女竟无用，安能作门楣。","dynasty":"清代","title":"哀痛辞"}
{"author":"储慧","content":"旭日东升上海棠。红映雕梁。绿映瑶窗。晓妆才罢出兰房。罗袂生香。锦袜生凉。风送飞花处处飏。鸭唼回塘。燕啄回廊。流萤也解惜春光。半学调簧。半劝飞觞。","dynasty":"清代","title":"一剪梅"}
{"author":"储慧","content":"玉笋才芽，金莲未蕊，裂帛裹初成。兜罢弓鞋，藏来锦袜，点地更轻盈。香尘留得纤纤印，软步悄无声。藕覆轻移，榴裙低掩，瘦处可怜情。","dynasty":"清代","title":"少年游美人足"}
{"author":"储慧","content":"梅风紧，冷透绮罗裳。悄地正怀天末意，画堂忽讶报芹香。喜拆锦书忙。","dynasty":"清代","title":"忆江南"}
{"author":"储慧","content":"月明才上帘钩。正凝眸。忽忆去年今日、动离愁。柳初绿，征帆促，恨难留。寂寞而今经岁、锁眉头。","dynasty":"清代","title":"相见欢"}
{"author":"储慧","content":"步花阴，移藕覆。盼得春来，又是春归后。怪底柳眉浑似皱。袅娜花枝，也向东风瘦。倦拈针，慵刺绣。绕遍阑干，觅句消长昼。怕的黄昏风雨侯。梦断江南，枉把离情逗。","dynasty":"清代","title":"鬓云松令"}
{"author":"储慧","content":"莺语急，蝶魂惊。风雨催春一霎行。绕遍阑干愁独倚，伤春何必为离情。","dynasty":"清代","title":"捣练子"}
{"author":"储慧","content":"帘幕深沉人静悄。杜宇数声啼了。梦醒纱窗晓。博山宝篆香犹袅。睡起凝妆浑觉早。窥镜眉痕略扫。著意东风小。海棠一夜开多少。","dynasty":"清代","title":"惜分飞"}
{"author":"储慧","content":"曲沼芙蕖香乍透。看睡鸳如绣。恼的是蝉声。纨扇频摇无计、消炎昼。新词按拍清商奏。喜晚凉还骤。攀取碧筒杯。试酌金波小饮、黄昏后。","dynasty":"清代","title":"醉花阴"}
{"author":"储慧","content":"流火恰才收。南院先惊一叶秋。络纬啼残金井里，含愁。倦倚雕栏看女牛。莲瓣堕溪流。雨褪红妆水国忧。未卜征鸿何日到，凝眸。丹桂飘香罢倚楼。","dynasty":"清代","title":"南乡子"}
{"author":"储慧","content":"帘卷星辉如昼。织女渡河时候。龙梭此际应离手。博得鹊桥填就。一年一度光阴骤。滞清漏。支机石畔重逢又。不似尘寰别久。","dynasty":"清代","title":"秋蕊香七夕"}
{"author":"储慧","content":"粉墙低亚重重影。渐玉阶人静。道是天上良宵，正秋清夜永。人间曲阑独凭。引苕苕离恨。举酒暗祝双星，愿团圆共證。","dynasty":"清代","title":"散馀霞前题"}
{"author":"储慧","content":"蕉阴黯淡斜阳色。恁迟迟，过窗隙。镇日如年挨向夕。更昏沉无力。那堪千里音尘隔。渺难闻，空相忆。脉脉衷情何处说。纵离魂谁惜。","dynasty":"清代","title":"滴滴金病中自述"}
{"author":"储慧","content":"小病恹恹，重阳过了，整日下帘栊。盼煞江南，音书未到，相对话喁喁。泥金忽报登科信，喜色上眉峰。愿祝郎君，明年及第，人镜艳芙蓉。","dynasty":"清代","title":"少年游喜外乡捷"}
{"author":"储慧","content":"独对残红眉暗皱。青鸟来时，正是春归后。惆怅京华人病久。而今不识平安否。想是芸窗攻苦骤。更为思亲，忆别成消瘦。盼到玉堂欢聚首。妆台细把衷情剖。","dynasty":"清代","title":"蝶恋花忆外京邸病状"}
{"author":"储慧","content":"冰霜怀抱。十载钦迟劳远道。把臂而今。喜偕闺中当竹林。相怜非偶。石上三生缘夙有。豁达如君。肯比嫦娥逊几分。","dynasty":"清代","title":"减字木兰花赠仙芝姑母"}
{"author":"储慧","content":"绣阁依依分袂后。一日三秋，试问君知否。早约重来期莫负，而今底事还延久。况是重阳难聚首。寂寞黄花，也似人消瘦。待得相逢开笑口，金尊共倒花间酒。","dynasty":"清代","title":"蝶恋花寄仙芝姑母"}
{"author":"储慧","content":"闷怀遮掩。强似无愁含笑脸。便问漂流。诉到伤心话即休。明知无奈。不肯将身填孽债。却怪灵娲。会补青天缺几些。","dynasty":"清代","title":"减字木兰花为从二姑作"}
{"author":"储慧","content":"槐市最清严。喜辟新居敞画檐。月转回廊花映槛，垂帘。风弄银钩戛响尖。伴侣故乡淹。辜负琴樽乐事兼。绣阁依依浑似梦，愁黏。便饮香醪不喜添。","dynasty":"清代","title":"南乡子新葺秦邮学署，并建柏荫轩，落成寄怀仙芝姑母"}
{"author":"储慧","content":"欲别还期相聚首。记得叮咛时候。一去音沉久。病馀弱骨摧残否。匪石贞心终自守。荼毒怎生禁受。玉质应非旧。连宵梦见分明瘦。","dynasty":"清代","title":"惜分飞忆从二姑"}
{"author":"储慧","content":"月色淡银蟾。阵阵风声到画檐。应是晚来天欲雪，廉纤。细雨如丝冻不黏。炉火阁中添。坐拥金貂下绣帘。满室春温寒不到，红酣。数朵盆花映镜奁。","dynasty":"清代","title":"南乡子冬夜即事"}
{"author":"李渔","content":"江风五月尚飕飕，疑是生寒应麦秋。暑雨不多难望岁，密云虽布转增忧。四方丰歉觇三楚，两载饥寒遍九州。民命久悬仓廪绝，问天何事苦为仇？","dynasty":"清代","title":"夏寒不雨为楚人忧岁"}
{"author":"李渔","content":"正当离乱世，莫说艳阳天。地冷易寒食，烽多难禁烟。战场花是血，驿路柳为鞭。荒垅关山隔，凭谁寄纸钱？","dynasty":"清代","title":"清明前一日"}
{"author":"李渔","content":"昔见杜甫诗，多纪乱离事。感怀杂悲凄，令人减幽思。窃谓言者过，岂其遂如是。及我遭兵戎，抢攘尽奇致。犹觉杜诗略，十不及三四。请为杜拾遗，再补十之二。有诗不忍尽，恐为仁者忌。初闻鼓鼙喧，避难若尝试。尽曰偶然尔，须臾即平治，岂知天未厌，烽火日已炽。贼多请益兵，兵多适增厉。兵去贼复来，贼来兵不至。兵括贼所遗，贼享兵之利。如其吝不与，肝脑悉涂地。纷纷弃家逃，只期少所累。伯道庆无儿，向平憾有嗣。国色委菜佣，黄金归溷厕。入山恐不深，愈深愈多崇。内有绿林豪，外有黄巾辈。表里俱受攻，伤腹更伤背。又虑官兵入，壶浆多所费。贼心犹易厌，兵志更难遂。乱世遇雈苻，其道利用讳。可怜山中人，刻刻友魑魅。饥寒死素封，忧愁老童稚。人生贵逢时，世瑞人即瑞。既为乱世民，蜉蝣即同类。难民徒纷纷，天道胡可避。","dynasty":"清代","title":"甲申纪乱"}
{"author":"李渔","content":"年来世事如狂澜，谭文容易谭兵难。儒臣动云娴武略，一夫攘臂心先寒。武定先生文进士，平时不喜谈戎事。立朝功业尽文章，诵读无惭酬所志。一旦宣威拥节旄，到时贼炽民啼号。八闽禹甸无留土，三浙人心若沸潮。先生单骑临危地，昼夜披坚躬执锐。车辙经过险路平，螳螂齑粉无完臂。砥柱东南杖一身，金瓯不损天难坠。试问中原亿万家，阿谁不赖屏藩蔽？我游吴越泛钱塘，纵观鱼丽瞻烽燧。所见纷纷异所闻，逢人屈指陈三异。一异危疆反太平，眼观战斗心无惊。民心恃有一人在，由他风鹤生疑兵。二异军兴不加派，鼓腹依然清世界。不似他邦物力穷，稻粱输尽余稊稗。三异焦心人不老，更比当年颜色好。轻裘叔子不知寒，善饭廉颇终日饱。问公何以得如斯？答云利害非吾知。委贽便将身许国，捐躯何待出兵时。尝胆拟将仇作馔，茹荼自觉甘如饴。壮哉此语真难得，义声流自忠肝出。天下安危系一人，公肥不虑封疆瘠。弹指仙霞入内庭，闽山荡尽无遗窟。滇黔楚蜀尽来归，不问而知功第一。但祝分茅不离兹，凭公世守江南北。千载重生郭令公，床头叠满儿孙笏。","dynasty":"清代","title":"军兴三异歌为督师李邺园先生作"}
{"author":"许天正","content":"抱磴从天上，驱车返岭东。气昂无丑虏，策妙诎群雄。飞絮随风散，余氛向日镕.长戈收百甲，聚骑破千重。落剑惟戎首，游绳系胁从。四野无坚壁，群生未化融。龙湖膏泽下，早晚遍枯穷。","dynasty":"唐代","title":"和陈元光平潮寇诗"}
{"author":"蒋氏女","content":"朝云横度。辘辘车声如水去。白草黄沙。月照孤村三两家。飞鸿过也。万结愁肠无昼夜。渐近燕山。回首乡关归路难。","dynasty":"宋代","tags":"宋词三百首，宋词精选，婉约，写景，抒情，思念","title":"减字木兰花·题雄州驿"}
{"author":"蒋氏女","content":"朝云横渡。辘辘车声如水去。白草黄沙。月照孤村三两家。飞鸿过也。万结愁肠无昼夜。渐近燕山。回首乡关归路难。","dynasty":"宋代","title":"减字木兰花·朝云横渡"}
{"author":"包彬","content":"闭户春将去，春愁黯惨中。酒消残夜雨，人瘦落花风。远梦情何极，清吟思不穷。京华有知己，曾否忆江东。","dynasty":"清代","title":"暮春寄远"}
{"author":"包彬","content":"东海孤臣栖止后，清波瘦石总堪伤。忠魂黯惨埋殷血，谏草流传想皂囊。半劫莺花梅尉市，百年风雅郑公乡。遗民孝义终衔恤，此日谁探眢井藏。","dynasty":"清代","title":"过姜贞毅宅次徐莘友韵"}
{"author":"包彬","content":"宋祚将移讶斗星，君臣迹似浪中萍。黄龙出海朝廷小，白雁横江战血腥。南国无家归燕子，西台有泪哭冬青。诸陵麦饭今谁荐，风雨兰亭夜火荧。","dynasty":"清代","title":"钱塘咏古"}
{"author":"包彬","content":"万峰青拜故宫前，王气收时总黯然。西下戈鋋飞画鹢，北来笳鼓骇啼鹃。春风泪洒《桃花扇》，夜月歌残《燕子笺》。弹尽凄凉天宝曲，江南愁杀李龟年。","dynasty":"清代","title":"金陵感怀"}
{"author":"包彬","content":"带水难同李郭舟，鹪鹩枝上总勾留。新诗似锦惟缄恨，春梦如云半结愁。马剪焦毛嘶紫陌，鹤盘瘦影叫沧洲。天空地阔容疏放，只有吾曹气味投。","dynasty":"清代","title":"次韵答薛汇仙"}
{"author":"包彬","content":"鸟尽良弓势必藏，千秋青史费评章。区区一饭犹图报，争肯为臣负汉王。","dynasty":"清代","title":"淮阴侯庙"}
{"author":"包彬","content":"竹塘春好花映闾，花边游女纷琼琚。玉叶金枝一老姆，蓬首不整衣无袽。在昔天崇盛藩府，王子分茅镇南土。如花之女天人俦，清矑横列修眉妩。晓日吹笙叫凤皇，晚窗罢绣调鹦鹉。皇孙择婿鄙豪华，但选人龙与文虎。宣州谭生英妙姿，笔底掣电风雷驰。朝为千诗暮百赋，元气湿楮何淋漓。皇孙一见叹奇绝，画屏当昼牵红丝。参佐风流宾客盛，谭生掞藻满座靡。楼头指日骑双凤，鼙鼓惊人隔鸳梦。流离展转为俘囚，穷鳞眼看釜底游，幸遇将军不好武，闻道能诗色乃柔。笑指梅花赋百首，诗成当以不死酬。口号不待八叉就，词源浩如三峡流。侍史代书欲腕脱，高座惊读快拍浮。笔阵扫开剑铓利，惊鱼掉鬐倏脱钩。痛定徐思更惨绝，平台旧馆余残血。红颜一去断音尘，半镜怀藏苦难说。绝域穷乡独往还，月轮几遍看圆缺。月缺果然还复圆，相逢喜剧翻悲切。定情正值梅花开，金炉那用沈檀爇。百首新篇歌撒帐，流苏夜夜霏香雪。莫将铅泪哭铜驼，生死因缘重缔结。星移物换几度春，帘前燕子怨家贫。奉诚非复马家宅，东来卜筑江之滨。行歌憔悴不求仕，碌碌饥驱越与秦。丰容一别一回改，闺中鸦鬓看堆银。当时镂玉嫌钗重，此日裁裙喜布新。御穷老去操箕帚，王姬能作民间妇。持门辛苦守良人，嘉偶到头非怨偶。歌楼无树碧云遥，旧梦依依乌鹊桥。莫把残诗重索笑，落梅万点付风飘。","dynasty":"清代","title":"竹塘老姆行"}
{"author":"包彬","content":"谷口清风吹，林间路微白。纡回度石梁，山腰划开辟。悬崖险欲坠，中广上下迫。波流绿差差，照见天容窄。危途螺旋文，斜上百千折。洗心有孤亭，憩足意良适。泉声咽近涧，更爱涧边石。削若刀剑攒，奔若虎豹逸。累累瓜垂蔓，呀呀蟾舑舌。珍珠与珊瑚，肖形者非一。目谋穷幽异，神静涤烦渴。微闻仙梵音，花宫隐深碧。","dynasty":"清代","title":"龙山诗其一"}
{"author":"包彬","content":"探幽兴不穷，路转寺门右。雨余山路湿，侧足敢驰骤。崆峣千人岩，鬼工为琢镂。初进坳堂形，气暖若含酎。其旁窅冥冥，惟闻阴风吼。缘壁伛偻行，踣前惊踬后。怪石骇心魂，仰面石齿斗。此境难久留，出险神犹瞀。僧移茗具来，掬泉敢浮沤。茶烟袅孤细，微有白云逗。石花点新绿，气与涧芳糅。幽鸟啼一声，林际残阳漏。缓步归山房，暝色敛群岫。","dynasty":"清代","title":"龙山诗其二"}
{"author":"包彬","content":"秋江静无烟，山影恍图画。晨登燕子矶，尘鞅一时卸。径转直复曲，奇峰若相迓。冈峦中断馀，两崖仍可跨。迸石树无皮，疑是白龙化。梵宫隐深云，香风逗林罅。娑罗落高阴，傍户枝柯亚。洞穴豁堂皇，禅房半相借。上有衔花鸟，下有投岩麝。缘壁陟高阁，山川拓眼界。江明匹练横，天际波涛泻。此境足勾留，俦侣催返驾。徘徊石磴旁，归云拥足下。","dynasty":"清代","title":"游弘济寺"}
{"author":"袁凯","content":"江水三千里，家书十五行。行行无别语，只道早还乡。","dynasty":"明代","tags":"古诗三百首，思乡","title":"京师得家书"}
{"author":"袁凯","content":"今夕为何夕，他乡说故乡。看人儿女大，为客岁年长。戎马无休歇，关山正渺茫。一杯柏叶酒，未敌泪千行。","dynasty":"明代","tags":"春节，节日","title":"客中除夕"}
{"author":"袁凯","content":"故国飘零事已非，旧时王谢见应稀。月明汉水初无影，雪满梁园尚未归。柳絮池塘香入梦，梨花庭院冷侵衣。赵家姊妹多相忌，莫向昭阳殿里飞。","dynasty":"明代","title":"白燕"}
{"author":"袁凯","content":"黄家渡西多好春，黄家渡上酒能醇。看花吃酒唱歌去，如此风流有几人。","dynasty":"明代","title":"马益之邀陈子山应奉秦景容县尹江上看花二公"}
{"author":"袁凯","content":"江水一千里，家书十五行。行行无别语，只道早还乡。","dynasty":"明代","title":"京师得家书"}
{"author":"袁凯","content":"日日花前金叵罗，百年能得几经过。花开花谢人还老，狂客狂吟莫厌多。","dynasty":"明代","title":"马益之邀陈子山应奉秦景容县尹江上看花二公"}
{"author":"袁凯","content":"落叶萧萧淮水长，故园归路更微茫。一声新雁三更雨，何处行人不断肠。","dynasty":"明代","title":"客中夜坐"}
{"author":"袁凯","content":"千山风雪正霏霏，君去金陵几日归。凤凰台上还吹笛，东望沧溟泪满衣。","dynasty":"明代","title":"城西送邓生"}
{"author":"袁凯","content":"瓜洲人家灯火微，瓜洲波上行人希敲门买得双清酒，船在西陵逆浪归。","dynasty":"明代","title":"夜至瓜洲"}
{"author":"袁凯","content":"沧洲荷屋晚秋时，橘柚青黄满户垂。安得扁舟趁潮去，醉看江雨散轻丝。","dynasty":"明代","title":"寄三江王六秀才"}
{"author":"袁凯","content":"野店荒蹊红满枝，暖烟微雨共离披。忽思西蜀匀圆颗，正值东吴远送时。老子细看方自讶，儿童惊喜欲成痴。拾遗门下曾沾赐，此日飘蓬也赋诗。","dynasty":"明代","title":"江上樱桃甚盛而予寓所无有忽苏城友人惠一大"}
{"author":"袁凯","content":"洛阳马叟世称贤，童稚相看四十年。只道诗名传宇内，宁知酒债满江边。蓬蒿久没扬雄宅，虾菜聊随范蠡船。此日将书付归雁，不胜清泪湿吴笺。","dynasty":"明代","title":"得马叟书作此远寄"}
{"author":"袁凯","content":"我有茅堂南浦浔，回岗千尺昼阴阴。繁花映带墟烟密，弱竹留连海气深。寂寂轩窗惟鸟下，萧萧风雨亦龙吟。东家野老犹淳朴，酒熟瓜香数见寻。","dynasty":"明代","title":"浦上寓所"}
{"author":"袁凯","content":"高林深竹气冥冥，野色波光更满停草阁雨晴鸣翡翠，花畦风暖入蜻蜓。书成已与山公绝，赋就惟教阿买听。犹未忘情是杯酒，尚烦邻里致盆瓶。","dynasty":"明代","title":"横溪寓所"}
{"author":"袁凯","content":"谢氏池台多好春，风帘水槛不凝尘。千钟绿酒能留客，满树黄鹂更可人。蝶翅乍惊歌扇远，柳花轻触舞衣频。醉余荡桨城东去，正值南湖月色新。","dynasty":"明代","title":"饮谢氏东园"}
{"author":"袁凯","content":"花柳千家郭外村，老夫官屋近荒园。晴林渺渺浮云气，细草油油叠浪痕。川上画船争载酒，烟中长笛自销魂。暮年况复追游倦，落日泥墙独闭门。","dynasty":"明代","title":"清明独坐"}
{"author":"袁凯","content":"衡阳南去与天长，荔子红椒处处香。明月关门无虎豹，清风台阁有鸾凰。包茅已入皆三脊，卉服新成有九章。幕下文书自稀少，醉余崖蜜啖红霜。","dynasty":"明代","title":"次广西省朱郎中熙见寄韵（二首）"}
{"author":"袁凯","content":"旗影翩翩整复斜，中天星月动光华。千群貔虎方屯戍，万里鱼龙听鼓笳。圣主自多开国老，小夷休恃上天槎。却烦上将频思念，时问东门二亩瓜。","dynasty":"明代","title":"次方明谦指挥海上筑城韵（二首）"}
{"author":"袁凯","content":"七人四百九十岁，吴家堂上看花灯。皓首庞眉方满坐，金杯玉碗出清冰。三寸黄柑浑似蜜，百壶春酒况如渑。今日相逢总知己，老夫欢喜欲飞腾。","dynasty":"明代","title":"偕黄叔明王元吉钱伯云张梦辰金彦振元夕观灯"}
{"author":"袁凯","content":"老夫爱此黄金蕊，儿子须将白酒赊。直到残阳下天去，更添灯火照欹斜。","dynasty":"明代","title":"己未九日，对菊大醉，戏作四首"}
{"author":"袁凯","content":"日之将出兮，余趋乎筑之所。杵丁丁而不息兮，汗淫淫之如雨。日既入而始休兮，饭粗粝而不饱。呜呼其命兮，余何辞乎此苦。","dynasty":"明代","title":"傅岩操"}
{"author":"袁凯","content":"渭之岸盘盘兮，其流汤汤。我居其下兮，于今几霜？朝饮其水兮，莫食其鲤与鲂。我日斯迈兮，于余心以何伤。","dynasty":"明代","title":"渭滨操"}
{"author":"袁凯","content":"主人堂上坐，门前车马来。车马一何广，远近生尘埃。好客不厌多，恶客何为乎？寄言主人道，结客毋草草。","dynasty":"明代","title":"门有车马行"}
{"author":"袁凯","content":"江南好，流水中有鲤鱼与雁凫。汝出取鱼与雁凫，养我堂上姑。姑今年老，鸣声呜呜。声呜呜，良可哀。生而不能养，死当何时回？死而不回，呜呜良可哀。","dynasty":"明代","title":"江南曲"}
{"author":"袁凯","content":"昨日旧谷没，今日新谷升。壮年不肯住，衰年日凭凌。日月行于天，江河行于海。海水不复回，日月肯相待？日月不相待，自古皆死亡。死亡不能免，安有却老方。仙人郑伯侨，于今在何方？尔骨苟未朽，蝼蚁生肝肠。独有令名士，可以慰情伤。","dynasty":"明代","title":"短歌行"}
{"author":"袁凯","content":"鸡鸣双户间，行人出门阑。出门一何易，入门一何难。君今行远地，妾欲致微意。燕赵尚豪侠，杀人为意气。邹鲁多儒生，彬彬守经义。临歧不惑，古称为明。送子远游，听我《鸡鸣》。","dynasty":"明代","title":"鸡鸣"}
{"author":"袁凯","content":"君骑紫骝马，远上燕山去。老母倚门啼，泪湿门前路。泪亦何时干，马去无回步。前月附书还，置身在郎署。月赐既已多，取得尚书女。身荣自可乐，母死无人顾。多谢邻里人，将钱治坟墓。","dynasty":"明代","title":"紫骝马"}
{"author":"袁凯","content":"烽火塞上来，发卒备戎虏。翩翩长安儿，力未胜弓弩。幸蒙车骑念，出入在幕府。风烟一朝息，归来受茅土。番笑李将军，血战自辛苦。","dynasty":"明代","title":"从军行"}
{"author":"袁凯","content":"仰天天无穷，俯地地无垠。天地自无尽，谁为百年人？百年之中，人复能几。汝不成人，忧我父母。","dynasty":"明代","title":"独漉篇"}
{"author":"袁凯","content":"雨雪雨雪，凄风如刀，我行中野，而无缊袍。我寒我饥，谁复我知。四无人声，但闻熊罴。罴欲攫我，罴复夺我。我身茕茕，进退不可。进固难矣，退亦何止。还望旧乡，远隔江海。江波汤汤，海波洋洋。我思我乡，死也可忘。","dynasty":"明代","title":"苦寒行"}
{"author":"袁凯","content":"芳树生后园，棘生芳树傍。虫来啮树根，终也被棘伤。棘伤虫即死，树叶自芬芳。忠贤在君侧，四夷敢陆梁？不独君与臣，亦有弟与兄。兄弟宜相近，不宜远相忘。相忘亦何难，外侮不可当。君看《芳树》辞，辞短义则长。","dynasty":"明代","title":"芳树"}
{"author":"袁凯","content":"游子行万里，母心亦如之。陆行有虎豹，水行有蛟螭。盗贼凌寡弱，风露乘寒饥。谁云高堂安，中有万险危。寄言里中子，亲在勿远离。","dynasty":"明代","title":"游子吟"}
{"author":"袁凯","content":"流尘拂还集，絜糒俨然陈。歌吹自朝暮，君王宁复闻。松柏有时摧，妾非百年人。愿为陵上土，岁久得相亲。","dynasty":"明代","title":"铜雀妓"}
{"author":"袁凯","content":"杨白花，飞入深宫里。宛转房栊间，谁能复禁尔。胡为高飞渡江水？江水在天涯，杨花去不归。安得杨花作杨树，种向深宫飞不去。","dynasty":"明代","title":"杨白花"}
{"author":"袁凯","content":"日月异行，川岳异途。嗟嗟我人，胡能并居。衎衎夫子，奕世之儒。婴耽世华，而味道腴。伊余后生，固陋荒芜。学匪上达，质为下愚。既蒙不鄙，通家视余。朝趋函丈，夕陪座隅。话言谆谆，既沾且濡。其沾如何，如彼时雨。膏液渗漉，萌芽翘举。庶几有成，实坚实好。如何翩然，远迈于道。肃肃王命，孰敢后之。峨峨闽关，载驱载驰。汤汤江流，泛泛行舟。篽篽仆夫，负担以趋。悠悠长林，萧萧逝波。瞻望弗及，为之奈何。昔为长葛，松柏是依。今为转蓬，荡然无归。山则有徂，河则有渚。嗟嗟我人，独行踽踽。天高无穷，地长茫茫。允矣夫子，何时可忘。","dynasty":"明代","title":"送贡先生入闽"}
{"author":"袁凯","content":"湜湜黄浦，东流为莆。维莆之阳，季硕氏居。维季硕氏，夙失其怙。母氏是拊，是复是顾。是乳是哺，燥湿易处。不敢笑语，不敢恐惧。母也劳苦，既长而教。出就于校，复因复好。克荷克绍，母也其耋。嗟嗟我母，如彼昊天。何以报之，维以永年。烨烨芳草，树之于阴。翼翼高堂，匪高且深。维此芳草，其气扬扬。母氏覯止，其忧乃忘。既忘其忧，其乐悠悠。无有灾咎，维康维寿。维寿其何，如山如河。不竭不磨，寝食具宜。水有游鲤，陆有粳米。烹炙淅洗，甘膏氵修。酌此春醴，于堂之北。于堂之北，旦旦若是。曷其有既，我歌我诗。置之于楣，告尔后来。告尔后来，季也可仪。","dynasty":"明代","title":"蒋氏寿萱堂"}
{"author":"袁凯","content":"维费荣敏，江夏启封。何以世家，户侯县公。抑抑节妇，实维其孙。始由旧姻，遂此新婚。翁亦大族，内外百口。爰觌令仪，具曰贤妇。其贤维何，孝于姑嫜。凡百之为，敬恭是将。夫良妻柔，敬之如宾。雍雍闺门，曾无间言。姻亲之间，岁时问遗。榛栗枣修，罔敢遗坠。孰司其权，降此后灾。昔如雨龙，相随以飞。如何中途，羽翼忽乖。又如黄鹄，雍雍喈喈。一失其雄，雌将畴依？亦既逝矣，家亦毁矣。茕茕孤嫠，将复何倚。婉婉弱女，索索空宇。载枝载梧，越此寒暑。维此寒暑，厥维艰哉。人维我忧，我宁叹嗟。如彼之白，涅亦不缁。如彼之坚，磨亦不亏，蓬首布衣，多历年所。不懈不怠，有进无阻。天相厥德，女既有家。庶几其门，不堕以遐。昔闻共姜，之死靡慝。亦有孝妇，终养不惑。人亦有言，千载一时。欲知古人，视此后来。山则有杞，隰则有芷。温温淑人，百福是履。我歌此诗，可配《国风》。实而不浮，观者是恭。","dynasty":"明代","title":"陶节妇诗"}
{"author":"袁凯","content":"渠渠新学，徐卿始作。伊谁克完，季子仲宽。维此新学，始亦甚隘。爰斤爰构，以就于大。其大维何，有门言言。有堂轩轩，有庑骞鞬。有阶平平，高墉连连。凿池溅溅，树木芊芊。凡民之俊，其来如云。小心鞠躬，不軿以勤。维昔玄圣，训言斯明。百工居肆，匪肆不成。嗟嗟尔俊，亦既知止。岂徒诵言，厥有微旨。其旨维何，曰仁与义。明明仁义，不远甚迩。尔求其方，先我孝悌。维此孝悌，为仁之始。始于家邦，终于四海。昔为棫朴，今则楩槠。昔为碔砆，今焉璠玙。是蓄是储，邦家之需。嗟嗟尔俊，克就兹美。谁其始之，徐氏父子。徐氏父子，可谓曰贤。我歌我诗，刻于学宫。以告后人，以永其传。","dynasty":"明代","title":"徐氏建华亭学诗"}
{"author":"袁凯","content":"莽莽荒园，阴阴雾霾。剃以灌木，带以蒿莱。鼷鼠踸踔，鸱鸮啸哀。中有一士，憔悴形海三世不显，终身无媒。冠裳绽裂，毛发毰毸。食无余糁，室有浮埃。朝餐井李，夕荫园枝。奚有琴册，咏歌喧豗。亦有流泉，载沿载洄。岂不辛苦，聊用徘徊。昊天赋命，如彼之材。卑不可抗，高其能摧。贵贱贤愚，孰能迁推？尼父天纵，回亦奇才。厄陈屡空，曾无叹嗟。明明圣轨，烈烈高怀。景行先哲，敢不钦哉。","dynasty":"明代","title":"荒园"}
{"author":"袁凯","content":"维古四民，次二曰农。虽及我私，岂忘于公。沮溺之徒，始为隐沦。滔滔不归，乃洁其身。温温黄生，在彼原畛。既耕既芸，遂名为隐。其隐维何，无与于世。左釐右粥，聊以卒岁。人亦有言，可仕则仕。苟非其时，进退由己。嗟嗟众人，不惟其危。朝趋夕奔，终蹈祸机。惟生之为，彼善于斯。悠悠我心，乐且无灾。","dynasty":"明代","title":"赋耕隐"}
{"author":"袁凯","content":"邃古之初，民性质朴。不侈不靡，燔黍捭豚。汗尊抔饮，取足而已。淳风既漓，日趋于卑。如彼流水，食必方丈。器必雕镂，荡然无纪。其或不然，是有后言。争笑迭毁，洛河之南。大贤是居，思整其圮。倡为真率，以究其源。以窒其委，真则无伪。率则易成，亦克为礼。惟许敬氏，恭俭和易。深用仰止，大书于家。朝夕是瞻，庶蹈其轨。悠悠之徒，既沾既濡。曾不知此，草木无章。发为声诗，敬赞德美。","dynasty":"明代","title":"赋许思敬真率朝"}
{"author":"袁凯","content":"亹霂飘无际，凭阑千里阴。芳田沾泥泥，清波望沉沉。楚客帆已重，吴宫树转深。归鸿无肃羽，别渚有哀吟。君知此时意，宁识故园心。","dynasty":"明代","title":"与倪元镇饮得江上雨"}
{"author":"袁凯","content":"剪商肇基迹，传季思逮圣。兄弟逃荆蛮，让德一何盛。千家聿来从，勾吴始开境。遥遥至裔孙，欲大心逾骋。深宫贮妖丽，高台瞰遐迥。既拒伍胥忠，还甘太宰佞。邻邦树仇怨，上国肆争竞。社稷终变迁，轩楹独完正。相传在闾里，洒扫改严净。岁时具牡醴，歌舞劳送迎。楚鬼久无食，越魄谁将籥。强暴有湮晦，圣哲无终竟。於焉送将归，舟舻得依并。是时春气和，氤氲满芳径。渚花动幽彩，汀莆发深靘。江水去不息，烟霞日将暝。敛衣拜阶下，怀哉起孤咏。","dynasty":"明代","title":"赋得泰伯庙送倪元镇"}
{"author":"袁凯","content":"于越山水秀，自古有名娃。绿珠虽后来，声名天下夸。明珠动盈斛，轻绡亦论车。众人不能得，独向石崇家。名园临紫陌，高楼隐丹霞。文犀饰窗槛，白玉缀檐牙。为乐未及终，奇祸忽来加。厚意何可忘，微命何足多。委身泥沙际，终令后世嗟。殷女曾灭国，周褒亦乱华。古人已如此，今人将奈何。犹胜中郎女，清泪湿悲笳。","dynasty":"明代","title":"赋得绿珠"}
{"author":"袁凯","content":"多士方见材，斯人乃梧雰。秉心自超越，当时识趋舍。迢迢溪南村，流水亦清写。草木发深润，里俗况淳雅。於焉事结构，面势临旷野。分明治畦町，日夕供灌洒。秋菰已堪煮，春菘行可谢。子真久在谷，幼安去诸夏。嚣杂既云远，忧患兹为寡。愿谢鸾鹄侣，从君鸡豚社。","dynasty":"明代","title":"题陶九成南村草堂"}
{"author":"袁凯","content":"当时司马衷，愚呆回不慧。牝鸡肆淫虐，骨肉互吞噬。渊聪乘时起，诸夏受其敝。琅琊遂东来，单弱何由济。赖此晋夷吾，草草正神器。国步未尽康，祸乱亦遄至。王敦反上游，苏峻复凶悖。渊袴已云亡，超雅从兹毙。葛生当是时，幡然思远逝。驾言觅丹砂，神仙或可致。青牛载妻子，舁册付奴婢。遥遥向南海，盖欲避斯世。嬴秦乱黔首，留侯佐高帝。婉婉幕中画，取胜千里外。韩彭既诛醢，相国下廷尉。辟谷谢人间，赤松乃吾契。明哲终保身，畴能测其意。生也虽后来，心迹颇相类。茫茫宇宙中，清风飘无际。斯人不可见，抚卷增叹喟。","dynasty":"明代","title":"题葛洪移家图"}
{"author":"袁凯","content":"枯蒿茫茫雪初集，青泥小岸硬复湿。草鞋断尽余两耳，十步九倒何由立。空村无人不敢入，野狗龈龈累百十。沟中死人血未干，终夜冤魂自相泣。","dynasty":"明代","title":"夜经胥浦乡新被寇（丙申冬）"}
{"author":"袁凯","content":"黑风漫天天雨汁，海水荡潏如山立。沙头旧屋四角崩，草茅无人不收拾。此时归来夜将半，短衣无绵满身湿。西邻灯火唤不应，饭冷欲食何由食。","dynasty":"明代","title":"夜归"}
{"author":"袁凯","content":"老夫避兵三江口，江中夜夜蛟龙吼。砉然一声脑欲裂，千尺长堤忽如走。须臾海门风雨来，江水震荡如奔雷。同行百舡半沉溺，无力救之空叹息。¤","dynasty":"明代","title":"老夫（五首）"}
{"author":"袁凯","content":"老夫避兵东海头，海风吹衣夜飕飕。黄蒿断岸少人迹，饥鸢无食声啾啾。狐狸向人呼姓名，两脚直立当前行。自信从来胆力壮，此日对之魂欲丧。","dynasty":"明代","title":"老夫（五首）"}
{"author":"袁凯","content":"朱家有鸟名鹈鹕，意度自与凡羽殊。冥蜚时时近丹穴，夜宿往往归苍梧。当时六翮须无禁，何乃困顿来庭除。玄云飘萧羽衣碎，俯仰饮啄随人意。空檐燕雀亦何心，喧噪迫逐无宁地。孤雌孤雌复何所，落日烟波隔吴楚。沉思当日伉俪初，岂料如今各羁旅。众雏众雏尤痛惜，父既不归无可食。纵有弱母汝念深，浪高风急身无力。我言鹈鹕君莫嗔，忍耻含悲度此身。不见四海干戈际，多少思家失路人。","dynasty":"明代","title":"赋朱焕章所畜鹈鹕鸟"}
{"author":"袁凯","content":"杭州阿速病可伤，况复四体多金创。口粮开除但乞丐，终日哀鸣行路傍。自言家在云中住，兄弟既死惟爹娘。往年江南妖贼反，圣旨差我随平章。同行二千五百辈，辈辈选用皆精强。孰知江南风土异，不比中原尽平地。中原地平好驰逐，一人腾骧万人废。江南地卑山林密，泥深马滑无由立。角弓着雨软如绵，咫尺相看不能射。九月十月岁云莫，贼兵突入观音渡。平章脱身向东去，太半尽死无人顾。我幸不死病已危，丞相被逐无依归。异乡此日谁相慰，只似天边孤雁飞。","dynasty":"明代","title":"病阿速（阿速，蒙古别号也）"}
{"author":"袁凯","content":"有客来自高句丽，遗我一幅丈二纸。纤白只如松顶云，光明不减吴江水。藏之箧笥今七年，妻孥爱惜如纨绮。至正乙巳三月初，王郎远来访老夫。升堂饮茶礼未毕，索纸为画云山图。初为乱石势已大，橐驼连拳马牛卧。忽焉披地高入天，欲堕不堕令人怕。其阳倒挂扶桑日，其阴积雪深千尺。日射阴崖雪欲消，百谷春涛怒相激。林下丈人心自闲，被服如在商周间。问之不言唤不返，源花莫莫愁人颜。老夫见之重叹息，何由致我共绝壁。王郎王郎莫爱惜，我买私酒润君笔。","dynasty":"明代","title":"王叔明画云山图歌"}
{"author":"袁凯","content":"朱公画图爱者众，声价端如古人重。王卿巨公数见寻，往往闭门称腕痛。我时挟册游郡城，朱公爱我诗律精。时时沽酒留我宿，共听西窗风雨声。清晨起来忘洗盥，短衣飘萧临几案。太行中条眼底生，岩岫冥冥气凌乱。禹凿龙门疏洚水，根入黄河源不断。南及衡阳抵桂林，东入会稽连海岸。是中置我一亩宫，正如浮萍在江汉。溪流涴涴石齿齿，夹岸桃花途远迩。原头烟雾散鸡犬，屋里诗书杂童稚。扁舟远来知是谁，岂是昔日鸱夷皮？五湖翾菜殊可乐，千古功名何足奇。只今四十有三载，公竟不归画图在。世间好手岂易得，终日纷纷劳五彩。感时念旧心独苦，况我头颅白如许。呼儿卷却不忍看，白发高堂泪如雨。","dynasty":"明代","title":"观朱泽民所画山水有感"}
{"author":"袁凯","content":"夏家高堂生昼寒，徐卿画图墨未干。深山大泽贮烟雾，黑处似有龙蛇蟠。襄阳小米师董原，妙处不受绳墨牵。顷刻万里皆自然，房山尚书世称贤。化为白云满晴巅，李家将军极清妍。畏避退缩不敢前，至今海内人争传。卿惟得此二家意，损益往往无凝滞。意思元居造化先，笔力正在苍茫际。前年为客写林麓，百道飞泉出幽谷。老夫醉来不敢眠，深虑波涛卷茅屋。长堤曲阪路如线，远入深林时隐见。水上人家不闭门，门外幽花满芳甸。徐卿徐卿我所慕，廿载相看发垂素。安得潇湘千尺水，更画城东种瓜处。","dynasty":"明代","title":"徐子修画山水歌"}
{"author":"袁凯","content":"钱唐王宰心思长，欲与造化争毫芒。下笔百鸟相趋跄，前身岂是孤凤凰。江头芙蓉花正开，花下细浪亦萦回。敔鹅贴贴天际来，雄雌相随气和谐。一双鸳鸯睡沙尾，野凫翩翩唼菰米。群鸥争浴故未已，倾落枯荷叶中水。鹡鸰飞飞多急难，雎鸠意度诚幽闲。乃知良工有深意，不在丹青形似间。姑苏台前秋气孤，五羊城下烟疏疏。此时此景真相似，独少扁舟归钓鱼。宰也只今成老夫，爱我不辞为此图。我今亲老无可养，慎勿重添反哺乌。","dynasty":"明代","title":"王若水为画秋江众禽图"}
{"author":"袁凯","content":"白沙入泥沙自黑，蓬生麻中岂不直。生子当置邹鲁间，礼义薰陶易成德。三江雪花没马牛，曹生扣门言远游。天地苦寒子何往，负笈从师清泖头。鲁君为儒我所知，规矩进退无差池。座中弟子十余辈，森森玉立多容仪。子往拜之听教诲，师严友亲各从类。一篑为山古所闻，百川与海终相会。他时还乡拜庭闱，百年门户顿光辉。里中父老皆称叹，胜似苏家相国归。","dynasty":"明代","title":"送曹生从师"}
{"author":"袁凯","content":"江上晴云晴复湿，落絮飞花满原隰。此时君扣主人门，七尺长身如鹄立。自言稷下旧诸生，奉命江南宰山邑。三年仕宦多变故，八口飘零少收拾。只今零落江海边，终日遑遑但忧悒。主人闻之不暇沐，握发出户遽延入。净扫南轩催下榻，更开西第同宴集。时余挟册依主人，升堂再拜还相揖。一时爱厚忘尔汝，况肯琐屑论阶级。朝向春园恣游衍，暮归雪案同温习。迩来倏忽将五载，岁月荏苒如呼吸。君居北海我南海，马牛之风岂相及。偶然相值若弟兄，信是前生有因袭。今晨忽言归故乡，主人错愕余惊惶。干戈未息多盗贼，霜露既降无衣裳。君言狐死尚首丘，况我先陇安能忘。闻君此语良可伤，欲留不留空断肠。殷勤劝尔一杯酒，明日思君江水长。","dynasty":"明代","title":"送齐文韶归东阿"}
{"author":"袁凯","content":"腐儒学经经不明，腐儒欲耕无地耕。读书耕田两无成，不如相随剧孟辈，博钱吃酒洛阳城。","dynasty":"明代","title":"大醉后率尔（三首）〗"}
{"author":"袁凯","content":"青春送客黄家渡，千里汀洲带芳树。烟中历历白鸟来，日晏翩翩彩舟去。主人置酒江上屋，远客哦诗水边路。明朝花落更思君，海东月上青山暮。","dynasty":"明代","title":"江上送高文起夫分韵得暮字"}
{"author":"袁凯","content":"宣尼老孙子，白祼更长身。家世谁能念，干戈独爱贫。未闻兴礼乐，还似泣麒麟。今日乘桴去，鱼龙莫恼人。","dynasty":"明代","title":"送孔提举航海归曲阜"}
{"author":"袁凯","content":"今夕为何夕，他乡说故乡。看人儿女大，为客岁年长。戎马无休歇，关山正渺茫。一杯椒叶酒，未敌泪千行。","dynasty":"明代","title":"客中除夜"}
{"author":"袁凯","content":"处处无归路，悠悠且逝波。渚花风外少，江树雨中多。吹笛蛟龙听，开窗鹳鹤过。高人著书手，头白共蹉跎。","dynasty":"明代","title":"出三江口有怀钱野人衮"}
{"author":"袁凯","content":"南京高宴罢，西土遂言归。江路犹残雨，荆门正落晖。蓬生仲蔚宅，秋入老莱衣。明日思君处，萧条鸿雁飞。","dynasty":"明代","title":"送李高士归荆州"}
{"author":"袁凯","content":"陶叟今何在，迢迢江水东。瓜田连暮雨，荷屋近秋风。本在羲皇上，聊游鹿豕中。几时春夜饮，还对烛花红。","dynasty":"明代","title":"怀陶叟"}
{"author":"袁凯","content":"伍子行师日，秦皇驻辇辰。英雄无处所，楼阁自天神。白鸟晴沙远，云山锦树新。谁知千载后，凄恻吊斯人。","dynasty":"明代","title":"陪杨廉夫登朱泾法忍寺阁次壁间韵"}
{"author":"袁凯","content":"旧屋非吾有，新居亦借人。往来皆是客，到处只为邻。鸡犬遭羁缚，妻孥厌苦辛。长歌灯影下，命也复何嗔。","dynasty":"明代","title":"迁居"}
{"author":"袁凯","content":"野客频经雨，深林独闭门。故人俱杀戮，稚子共朝昏。城郭无归路，江湖有断魂。夜寒灯焰短，呜咽对残樽。","dynasty":"明代","title":"远客"}
{"author":"袁凯","content":"野水连斜屋，秋林正压床。把书惊眼暗，嗜酒觉身狂。王伯功名切，江湖战斗忙。分明故园路，岁岁欲相忘。","dynasty":"明代","title":"书寓所壁"}
{"author":"袁凯","content":"素书犹在箧，白发忽盈簪。空费千金学，何尝一称心。呼鸡秋岸远，饮犊夜江深。欲问三迁术，陶朱不可寻。","dynasty":"明代","title":"丙申岁书怀"}
{"author":"袁凯","content":"白帝城中客，清秋碧海旁。乾坤方汹汹，身世独遑遑。万里空形影，全家堕虎狼。悲歌三百首，一一断人肠。","dynasty":"明代","title":"赠张鸣善"}
{"author":"袁凯","content":"沙水寒犹浅，江船远未来。举家忧米粒，终日走蒿莱。骨肉还相弃，交游定莫猜。痴儿饥困久，爱父强徘徊。","dynasty":"明代","title":"寓所即事"}
{"author":"袁凯","content":"门倚秋沙白，窗含野树黄。稍能亲雁鹜，已觉远豺狼。旧发从渠短，新诗颇自长。何郎最知我，酒熟定能将。","dynasty":"明代","title":"寓所寄何彦明"}
{"author":"袁凯","content":"山实杨州镇，人逾浙水来。禹功县白日，秦刻卧苍苔。龙起梅梁去，神游石洞开。明朝有余兴，更上越王台。","dynasty":"明代","title":"游会稽山"}
{"author":"袁凯","content":"说剑真无匹，论文亦有神。气高真傲兀，头白自漂沦。我正思前辈，谁当继后尘。江南春草绿，何处觅行人。","dynasty":"明代","title":"怀张叟"}
{"author":"袁凯","content":"江水春逾阔，山云夕更深。移舟沙树底，拄杖古城阴。鸿雁搀人去，蛟龙入夜吟。故园双泪眼，拭断更沾襟。","dynasty":"明代","title":"夜泊镆铘城"}
{"author":"袁凯","content":"高阁春波上，登临独怆然。故乡从此去，久客未言还。花好谁家屋，帆轻何郡船。朝来有微雨，应洒郭西田。","dynasty":"明代","title":"登浦上阁"}
{"author":"袁凯","content":"楚客舟航小，吴门雨雪繁。兵戈方浩荡，江海失攀援。浊酒非能醉，深交不易言。明朝空寂寞，独对野人园。","dynasty":"明代","title":"送张七西上"}
{"author":"袁凯","content":"靡靡菰蒲已满陂，菱花菱叶共参差。即从景物看身世，却怪飘零枉岁时。得食野凫争去远，避风江鹳独归迟。干戈此日连秋色，头白尤多宋玉悲。","dynasty":"明代","title":"江上早秋（丙申岁作）"}
{"author":"袁凯","content":"沪渎城边秋气高，敔鹅鸿雁各求曹。不眠更识匡床稳，欲去还思小几牢。几处尺书俱寂寞，百年双鬓独萧骚。秋江欲渡愁难渡，风雨龙吟长怒涛。","dynasty":"明代","title":"江上书怀"}
{"author":"袁凯","content":"酒正初传内府醪，南来河伯避行舠。百年祀事崇邦典，半夜神光出海涛。花散晓风纷烂熳，礼成春殿肃清高。圣躬端为苍生祷，不比乘槎汉使劳。","dynasty":"明代","title":"和王叔善祀天妃有雪"}
{"author":"袁凯","content":"花发吴淞江上村，隔花吹笛正黄昏。风尘远道归何日，灯火高楼合断魂。夜静几家无别泪，雨声终日过闲门。天边杨柳今无数，短叶长条非故园。","dynasty":"明代","title":"闻笛"}
{"author":"袁凯","content":"沪渎高城今已残，独余木叶洒惊湍。风云浩荡时将暮，江水萧条龙亦蟠。千里吴乡多战伐，孤舟蜀客转饥寒。弊裘涕泪兼新旧，终日思家敢怨叹。","dynasty":"明代","title":"沪渎龙王庙晚眺"}
{"author":"袁凯","content":"南村烟树接蒹葭，白鹭翩翩满白沙。此地遂成茅屋计，何人更识老夫家。即开断垄行新竹，便接平皋树杂花。戎马纷纷终未已，此身泛泛独长嗟。","dynasty":"明代","title":"南村"}
{"author":"袁凯","content":"酒到愁肠味颇醇，花因白发更精神。儿童休笑灯前舞，老子今存死后身。何处江湖为乐土，谁家门户有闲人？多情独有陶征士，醉过清秋不厌频。","dynasty":"明代","title":"兵后大醉陶与权宅丙申九日也"}
{"author":"袁凯","content":"溶溶春水杂蒹葭，袅袅晴风度落花。小巷几时佳客至，新诗独向野人夸。未闻汗马收诸国，且逐闲鸥坐浅沙。春色酒杯俱在眼，底须辛苦欲还家。","dynasty":"明代","title":"春日溪上书怀（丙申岁）"}
{"author":"袁凯","content":"荒村处处闻流水，草阁时时自掩扉。庭树叶深沙鸟宿，野藤花退蜜蜂希只将书卷消长夏，更倚渔舟送落晖。天意未教戎马息，老夫漂泊敢言归。","dynasty":"明代","title":"久雨"}
{"author":"袁凯","content":"冻雨萧条江上来，随风沾洒气幽哉。陆机茅屋终难住，伍相祠堂亦可哀。独客飘飘何处去，孤帆寂寂几时回。《竹枝》声断沧江暮，短发无辜独受催。","dynasty":"明代","title":"丙申三月一日北山雨望（时张士诚据吴）"}
{"author":"袁凯","content":"野水寒冰上曲池，薄云斜日下疏篱。黄蒿处处迷归路，沧海年年少故知。北望朝廷非昔日，东来儿女更依谁。老年拄杖犹无力，况是饥寒气血衰。","dynasty":"明代","title":"池上书怀"}
{"author":"袁凯","content":"八月风高鸿雁飞，三江潮落蟹螯肥。已拚白发如秋水，不厌清尊共夕晖。氛膋远连豺虎窟，波涛晴晃芰荷衣。扬雄旧宅城东住，骑马归来月满扉。","dynasty":"明代","title":"张叔温诸公携酒至泖滨明日作此奉谢"}
{"author":"袁凯","content":"五月六月雨绵绵，东望黄浦水连天。小溪漫漫不可渡，高岸兀兀何由全。家童种荷已穿壁，野老捕鱼还满船。南邻少妇亦可恶，浊酒盈缸须见钱。","dynasty":"明代","title":"大雨书寓所壁"}
{"author":"袁凯","content":"寡妹城西消息稀，老夫漂泊几时归。朝廷计议知何意，丞相征行事已非。东去鲸鲵方作横，南飞乌鹊正无依。可怜白发孤村里，终日哀哀赋《式微》。","dynasty":"明代","title":"秋日海上书怀（丁酉岁作）"}
{"author":"袁凯","content":"海上惊风乱鹤飞，千村霜露亦霏霏。清砧自是逢秋起，白骨何由远道归。戈甲只残蝼蚁命，江山终属虎狼威。自怜此日身将老，况复中宵泪满衣。孟阳曰：“可谓气骨高妙。”","dynasty":"明代","title":"舟次上海县"}
{"author":"袁凯","content":"十年不见鹳鹅军，千里犹残犬彘群。涕泪每从天际老，檄书谁道日边闻。荆蛮战克心犹忍，淮寇平来地已分。莫怪腐儒东海上，时时哀怨动秋云。","dynasty":"明代","title":"海上书怀（丁酉岁作）"}
{"author":"袁凯","content":"西斋春树日阴阴，下有飞花一尺深。幽趣未容他处坐，新诗只向此中吟。邻翁小圃春相接，渔父扁舟晚更寻。归去故园应念此，他时怀抱亦难禁。","dynasty":"明代","title":"寓所二首（丁酉二月）"}
{"author":"袁凯","content":"秋深时节雨霏霏，独坐江楼看雁飞。烟火数家山郭晚，蓬樯几处野航归。谋生计画人皆笑，投老乡关事已非。闻道淮南新易将，江湖此日亦沾衣。","dynasty":"明代","title":"登虎溪阁"}
{"author":"袁凯","content":"落叶寒蝉小巷深，枯藤斜日半墙阴。读书稚子当轩坐，为客衰翁倚杖吟。沧海未知终老计，白头难忘故园心。弊裘零落余双袖，清泪年来似不禁。","dynasty":"明代","title":"秋晚东海寓舍"}
{"author":"袁凯","content":"沙边细路少人行，只有闲花树树明。水阁经春尘自满，风帘终日鸟争鸣。躬耕岂愿将军顾，肥遁聊成处士名。白鹭晴烟满平野，老夫于此最关情。","dynasty":"明代","title":"沙边"}
{"author":"袁凯","content":"吹笛春江烟雾稀，幽芳小草总相依。巫峡宁知云雨梦，沧洲欲拭芰荷衣。花间鹳鹤迎人起，波上鱼龙挟棹飞。不似南州庾开府，乡关头白苦思归。","dynasty":"明代","title":"次杨廉夫先辈韵"}
{"author":"袁凯","content":"十年避地谁知我，此日看君自可人。空谷正思驹皎皎，清溪还度石磷磷。韩公住处皆荒服，区册归时及早春。闻道沙边风俗好，老夫东望欲为邻。","dynasty":"明代","title":"姚性存将归鹤沙以诗见别次韵"}
{"author":"袁凯","content":"野老园篱江水东，溥溥夕露满幽丛。已教短发从天白，未厌秋花特地红。身世只今惟仗酒，安危从此不关侬。神交赖有陶征士，避地休官意颇同。","dynasty":"明代","title":"壬寅九日"}
{"author":"袁凯","content":"铁骑千群下九江，将军才气古无双。誓倾淮海鲸鲵窟，痛洗东南礼义邦。关羽不防吴寇入，费幰终惑魏人降。腐儒忧国思家泪，独向西风洒石缸。","dynasty":"明代","title":"过杨右丞墓"}
{"author":"袁凯","content":"世祖行台列俊贤，掾郎家世本儒先。一时人物青云上，十道风霜白昼前。最爱群公交荐日，正逢天子中兴年。腐儒饥饿干戈际，欲买山阴雪后船。","dynasty":"明代","title":"寄南台掾朱自明时初复役"}
{"author":"袁凯","content":"十年西浙曳长裾，千里东归指旧庐。原上鹡鸰终有托，旅中嬴博近何如。朝廷未拟申公使，弟子犹传伏胜书。江草江花总无限，为君今日重嗟吁。","dynasty":"明代","title":"送曹新民归东州"}
{"author":"袁凯","content":"绿珠初嫁石崇家，细马轻驼七宝车。已用明珠为匼匝，更输白璧教琵琶。日日东楼倾美酒，朝朝西苑看名花。只为恩深不相弃，还将玉体委尘沙。","dynasty":"明代","title":"赋绿珠得车字"}
{"author":"袁凯","content":"右丞小景树参差，我有林塘实似之。日日欲归还蹭蹬，时时借看解愁思。恨无黄鹄高飞去，独奈沙鸥静不移。明日江头候春水，典衣沽酒待篙师。","dynasty":"明代","title":"观王生所藏王维画"}
{"author":"袁凯","content":"江浦芙蓉色正深，清霜点染更沉沉。孤舟向日曾亲见，短褐于今欲远寻。已拟携樽同野客，不妨展席对沙禽。明年臂痛应全愈，移遍东园野木阴。","dynasty":"明代","title":"浦上木芙蓉盛开约黄鹤山人共观"}
{"author":"袁凯","content":"一舸夷犹野水边，渚禽沙鸟各纷然。幽花满棹初维岸，春水连堤忽上天。世上风波终未已，江南烟雨正堪眠。他日匏尊留我饮，更凭孤鹤问坡仙。","dynasty":"明代","title":"野航为范子俊赋"}
{"author":"袁凯","content":"的砾孤芳野水滨，折来应是晓妆人。瑶池风暖香初散，银汉春回迹未真。奔月定知犹有影，凌波却喜不生尘。绿毛么凤无栖处，来往兰房不厌频。","dynasty":"明代","title":"镜中梅"}
{"author":"袁凯","content":"玉户金缸夜未央，邯郸宫里奏丝簧。郑姬已醉韩姬倦，谁拂君王白象床。","dynasty":"明代","title":"题赵王夜宴图"}
{"author":"袁凯","content":"郑老曾为前代官，江湖相见独饥寒。不道夜深霜露重，犹将玉笛倚阑干。","dynasty":"明代","title":"调郑老"}
{"author":"袁凯","content":"我爱襄阳老郑虔，高楼吹笛动秋烟。他时若有平安信，即寄江东估客船。","dynasty":"明代","title":"送郑老归襄阳"}
{"author":"袁凯","content":"少年追逐共西东，吴迈文章马亮弓。一自干戈零落尽，白头淮海独相逢。","dynasty":"明代","title":"淮东逢张十二信"}
{"author":"袁凯","content":"门外群鸥我所知，终朝相见不相离。借尔桥东杨柳岸，明年春日更添儿。","dynasty":"明代","title":"观沙鸥"}
{"author":"袁凯","content":"一春不见严夫子，底事城中不肯还？门外白鸥三万个，几时相对绿波间？","dynasty":"明代","title":"江上寄严八"}
{"author":"袁凯","content":"湘南估客发西津，东入姑苏花正春。独有相思数行字，欲从江海问情人。","dynasty":"明代","title":"江上寄书"}
{"author":"袁凯","content":"芙蓉花开满高岸，还如杜老蜀江边。田夫野客频来看，白酒黄鸡不用钱。","dynasty":"明代","title":"醉书壁"}
{"author":"袁凯","content":"我忆南湖春酒香，百钱亦可解愁肠。湖头白藕犹堪爱，正似佳人玉臂长。","dynasty":"明代","title":"忆南湖（二首）"}
{"author":"袁凯","content":"南湖沈叟爱吟诗，诗似当年杜牧之。一日干戈不相见，令人双鬓欲成丝。","dynasty":"明代","title":"忆南湖（二首）"}
{"author":"袁凯","content":"浦上荷花生紫烟，吴姬酒肆近人船。更将荷叶包鱼蟹，老死江南不怨天。","dynasty":"明代","title":"浦口竹枝"}
{"author":"袁凯","content":"微月斜侵响歊廊，芙蓉清气满金塘。鸳鸯只傍阑干宿，也爱君王水殿凉。","dynasty":"明代","title":"题吴王内凉图"}
{"author":"袁凯","content":"远岸依依落日明，吴王醉处少人行。多情独有垂杨树，犹送深宫夜雨声。","dynasty":"明代","title":"题吴宫衰柳图"}
{"author":"袁凯","content":"白发三江一腐儒，长年耽酒不耽书。偶逢世乱无生计，落日烟中自把锄。","dynasty":"明代","title":"遣怀"}
{"author":"袁凯","content":"茅屋秋来破不胜，野云沙树自层层。老夫生理今抛废，日日江潭去采菱。","dynasty":"明代","title":"日莫即事"}
{"author":"袁凯","content":"官军应贼着红巾，苗獠来时更不仁。若道南州无节妇，请看东海费夫人。","dynasty":"明代","title":"费夫人"}
{"author":"袁凯","content":"群盗南奔日月昏，诸公臣节不须论。白头惟有杨员外，不负从来天子恩。","dynasty":"明代","title":"杨员外"}
{"author":"袁凯","content":"王事私恩不共天，益都城下枕戈眠。鲸鲵戮尽为京观，子孝臣忠亿万年。","dynasty":"明代","title":"闻山东消息三首"}
{"author":"袁凯","content":"纵道三东柱石倾，华夷黎庶不须惊。张皇国势如平日，詹事新来总父兵。","dynasty":"明代","title":"闻山东消息三首"}
{"author":"袁凯","content":"从今父老不须悲，詹事英名四海知。汉室中兴吴楚破，条侯元是绛侯儿。","dynasty":"明代","title":"闻山东消息三首"}
{"author":"袁凯","content":"官河春水绿悠悠，水上人家尽画楼。买取吴娃三日酒，放船直到百花洲。","dynasty":"明代","title":"陪郑明德倪元镇游天平山四首"}
{"author":"袁凯","content":"遮莫邻家酒已无，教儿更往远村沽。老夫强健如平日，醉过三更不要扶。","dynasty":"明代","title":"己未九日对菊大醉戏作四首（洪武十二年）"}
{"author":"袁凯","content":"道士门前春日温，千重碧草睡鹅群。山风忽送桃花雨，湿遍床头白练裙。","dynasty":"明代","title":"访张道士题壁"}
{"author":"袁凯","content":"雨雪雨雪，凄风如刀，我行中野，而无缊袍。我寒我饥，谁复我知。四无人声，但闻熊罴。罴欲攫我，罴复夺我。我身茕茕，进退不可。进固难矣，退亦何止。还望旧乡，远隔江海。江波汤汤，海波洋洋。我思我乡，死也可忘。","dynasty":"明代","title":"苦寒行"}
{"author":"袁凯","content":"故人王短簿，老未即归田。宾客尊耆艾，园池有岁年。好花留舞蝶，高柳宿啼鹃。最爱西亭好，时时得醉眠。","dynasty":"明代","title":"宴王主簿宅"}
{"author":"袁凯","content":"日月异行，川岳异途。嗟嗟我人，胡能并居。衎衎夫子，奕世之儒。婴耽世华，而味道腴。伊余后生，固陋荒芜。学匪上达，质为下愚。既蒙不鄙，通家视余。朝趋函丈，夕陪座隅。话言谆谆，既沾且濡。其沾如何，如彼时雨。膏液渗漉，萌芽翘举。庶几有成，实坚实好。如何翩然，远迈于道。肃肃王命，孰敢后之。峨峨闽关，载驱载驰。汤汤江流，泛泛行舟。篽篽仆夫，负担以趋。悠悠长林，萧萧逝波。瞻望弗及，为之奈何。昔为长葛，松柏是依。今为转蓬，荡然无归。山则有徂，河则有渚。嗟嗟我人，独行踽踽。天高无穷，地长茫茫。允矣夫子，何时可忘。","dynasty":"明代","title":"送贡先生入闽"}
{"author":"袁凯","content":"十年避地谁知我，此日看君自可人。空谷正思驹皎皎，清溪还度石磷磷。韩公住处皆荒服，区册归时及早春。闻道沙边风俗好，老夫东望欲为邻。","dynasty":"明代","title":"姚性存将归鹤沙以诗见别次韵"}
{"author":"袁凯","content":"只今何处无黄菊，醉着茅茨有几人？贤妇稍能知此意，杀鸡为黍莫辞贫。","dynasty":"明代","title":"己未九日对菊大醉戏作四首其三"}
{"author":"袁凯","content":"我爱襄阳老郑虔，高楼吹笛动秋烟。他时若有平安信，即寄江东估客船。","dynasty":"明代","title":"送郑老归襄阳"}
{"author":"袁凯","content":"日日花前金叵罗，百年能得几经过。花开花谢人还老，狂客狂吟莫厌多。","dynasty":"明代","title":"马益之邀陈子山应奉秦景容县尹江上看花二公"}
{"author":"袁凯","content":"高台千尺对层峦，只许吴王醉里看。山色不随勾践去，游人还得倚阑干。","dynasty":"明代","title":"陪郑明德倪元镇游天平山四首"}
{"author":"袁凯","content":"吴淞江上好春风，水上花枝处处同。得似鸳鸯与鸂鶒，时时来往锦云中。","dynasty":"明代","title":"马益之邀陈子山应奉秦景容县尹江上看花二公"}
{"author":"袁凯","content":"关中论功业，相国称发踪。一朝清苑地，廷尉忽相逢。免冠且徒跣，局促如儿童。陆生虽竖儒，进退颇从容。","dynasty":"明代","title":"古意其十七"}
{"author":"袁凯","content":"绿珠初嫁石崇家，细马轻驼七宝车。已用明珠为匼匝，更输白璧教琵琶。日日东楼倾美酒，朝朝西苑看名花。只为恩深不相弃，还将玉体委尘沙。","dynasty":"明代","title":"赋绿珠得车字"}
{"author":"袁凯","content":"最忆东家《水调》声，花前檀板杂流莺。此时我醉君犹醒，舞到梧桐白露生。","dynasty":"明代","title":"扬州逢李十二衍（二首）"}
{"author":"袁凯","content":"百花洲上百花开，花是吴王旧日栽。吴王去后无消息，岁岁看花人自来。","dynasty":"明代","title":"陪郑明德倪元镇游天平山四首"}
{"author":"袁凯","content":"段生方逾垣，泄柳方闭门。二子岂独善，盖亦避世喧。种粟在南野，种葵在东园。日夕饭一盘，万钟何加焉。周孔有遗书，学士有遗言。吟咏荒园里，聊以终岁年。¤","dynasty":"明代","title":"古意（二十首）"}
{"author":"袁凯","content":"窈窕石径深，参差繁英满。发采已云奇，生香殊未断。依依午桥路，粲粲朱陈阪。月色散疏景，时时坐横管。","dynasty":"明代","title":"邹园十咏杏坞"}
{"author":"袁凯","content":"林庐寄幽旷，墟落但烟霏。泽葵依废井，秋瓜生故篱。左右皆鹿场，水鸟终夜飞。我来岁云久，似与世相违。读书不闻道，聊复自娱嬉。浊酒虽不多，酌之亦忘饥。仲父虽云仁，树塞犹见非。小人固有分，俭陋乃其宜。原思坐鸣琴，允也百世师。","dynasty":"明代","title":"题东斋壁"}
{"author":"袁凯","content":"身是江南儒家子，十五学经二十史。低回欲得圣贤心，浩荡更觅先儒旨。当时自谓才可重，岂料中年人不用。白头总得溪上田，手脚生疏不能种。","dynasty":"明代","title":"大醉后率尔三首其二"}
{"author":"袁凯","content":"吴王逐兽地，士衡闻筜亭。古人不可见，荒原今独行。遗堵俨若存，阡陌复纵横。依稀望极浦，迢递盼春城。江树既晻霭，原花复晶荧。长烟覆渔屋，白水乱凫停山川岂云异，人事有消停。即此伤往时，聊复乐其生。寄言后来士，此理可自明。","dynasty":"明代","title":"游西墅"}
{"author":"袁凯","content":"新书欲献帝王家，奈此家贫道路赊。醉卧江村风雪里，时时自比贾长沙。","dynasty":"明代","title":"醉后口号二首"}
{"author":"袁凯","content":"白头儒生何所作，独把尘编海边坐。上书格君事已晚，杀贼救民力尤懦。四十无闻五十来，不如牛马空长大。","dynasty":"明代","title":"大醉后率尔三首其一"}
{"author":"袁凯","content":"春园江水上，江雾日昏昏。沙暖常垂钓，花深不闭门。家童锄垄麦，野客共盘飡。衰老仍耽酒，经年懒出村。","dynasty":"明代","title":"春园"}
{"author":"袁凯","content":"登高望八荒，未见不死人。徒看后来冢，累累伤我神。伯侨与安期，于今亦不存。如何学仙侣，服食正纷纭。独羡颜氏子，陋巷以为仁。","dynasty":"明代","title":"古意其十三"}
{"author":"袁凯","content":"丘中有茅宇，贱子所自治。东西贮筐釜，中堂诵书诗。鸡豚各有家，蒲荷亦有池。农器更相贷，种树及时为。朝出在田中，日暮还此归。邻里相往来，春醪亦共挥。老夫年既迈，筋力固当衰。厚禄非所慕，好爵不愿縻。但愿衡门下，长无寒与饥。","dynasty":"明代","title":"茅宇"}
{"author":"袁凯","content":"柔条被晴莎，密阴覆芳杜。逶迤起沙际，寂寞连水浒。鸥眠雨未歇，莺叫烟初曙。还将竹竿去，从尔钓春渚。","dynasty":"明代","title":"邹园十咏柳堤"}
{"author":"袁凯","content":"野水寒冰上曲池，薄云斜日下疏篱。黄蒿处处迷归路，沧海年年少故知。北望朝廷非昔日，东来儿女更依谁。老年拄杖犹无力，况是饥寒气血衰。","dynasty":"明代","title":"池上书怀"}
{"author":"袁凯","content":"秦师困邯郸，赵氏旦夕危。鲁连山中来，排患在重围。折冲不复言，辞金忽焉归。清风映东夏，千载以为奇。我思邹孟氏，处世一何宜。被发虽可救，闭户终可为。斯言足明训，贤独未之思。¤","dynasty":"明代","title":"古意（二十首）"}
{"author":"袁凯","content":"画楼临晓日，青盖度行云。歌吹三春好，宾朋四海闻。絮嫌飞燕态，花妒绿珠裙。曲误谁能顾，周郎思不群。","dynasty":"明代","title":"陪陈应奉诸公宴马氏西园"}
{"author":"袁凯","content":"我爱襄阳老郑虔，高楼吹笛动秋烟。他时若有平安信，即寄江东估客船。","dynasty":"明代","title":"送郑老归襄阳"}
{"author":"袁凯","content":"江上草堂风物幽，江花红白满汀洲。鸣鸠呼妇东西去，麋鹿将儿远近游。已有轩窗成晚趣，更无舟楫散春愁。东林早晚樱桃熟，应与黄香数劝酬。","dynasty":"明代","title":"寄题马氏草堂兼柬黄二秀才"}
{"author":"袁凯","content":"春衣裁剪罢，密叶间秾花。缝到鸳鸯处，行行线脚斜。","dynasty":"明代","title":"无题（五首）"}
{"author":"袁凯","content":"只今何处无黄菊，醉着茅茨有几人？贤妇稍能知此意，杀鸡为黍莫辞贫。","dynasty":"明代","title":"己未九日对菊大醉戏作四首其三"}
{"author":"袁凯","content":"郑监风流老不衰，倪宽头白更应痴。吴越英雄已泥土，欲从江海问西施。","dynasty":"明代","title":"陪郑明德倪元镇游天平山四首"}
{"author":"袁凯","content":"墟里人家烟雾深，背冈茅屋自阴阴。不愁逸竹妨嘉谷，自爱繁枝集众禽。田父耰锄时得借，渔人舟楫莫相寻。旧开鸡犬桃源里，仿佛溪边花树林。","dynasty":"明代","title":"次圭法师过金秀才隐居二首其一"}
{"author":"袁凯","content":"羊车行乐处，歌吹隔萧墙。赖有邻房女，时来说故乡。","dynasty":"明代","title":"无题（五首）"}
{"author":"袁凯","content":"寡妹城西消息稀，老夫漂泊几时归。朝廷计议知何意，丞相征行事已非。东去鲸鲵方作横，南飞乌鹊正无依。可怜白发孤村里，终日哀哀赋《式微》。","dynasty":"明代","title":"秋日海上书怀（丁酉岁作）"}
{"author":"袁凯","content":"南村烟树接蒹葭，白鹭翩翩满白沙。此地遂成茅屋计，何人更识老夫家。即开断垄行新竹，便接平皋树杂花。戎马纷纷终未已，此身泛泛独长嗟。","dynasty":"明代","title":"南村"}
{"author":"袁凯","content":"木落淮南秋色空，闲登高阁送归鸿。白头老妇痴儿女，尽在萧条望眼中。","dynasty":"明代","title":"登阁"}
{"author":"袁凯","content":"伍子行师日，秦皇驻辇辰。英雄无处所，楼阁自天神。白鸟晴沙远，云山锦树新。谁知千载后，凄恻吊斯人。","dynasty":"明代","title":"陪杨廉夫登朱泾法忍寺阁次壁间韵"}
{"author":"袁凯","content":"群盗南奔日月昏，诸公臣节不须论。白头惟有杨员外，不负从来天子恩。","dynasty":"明代","title":"杨员外"}
{"author":"袁凯","content":"亭亭虚心植，冉冉繁阴布。既掩猗兰砌，还覆莓苔路。卷舒今自知，衰荣随所寓。默契方在兹，临轩挹清醑。","dynasty":"明代","title":"咏池上芭蕉"}
{"author":"袁凯","content":"衡阳南去与天长，荔子红椒处处香。明月关门无虎豹，清风台阁有鸾凰。包茅已入皆三脊，卉服新成有九章。幕下文书自稀少，醉余崖蜜啖红霜。","dynasty":"明代","title":"次广西省朱郎中熙见寄韵（二首）"}
{"author":"袁凯","content":"老夫避兵三江口，江中夜夜蛟龙吼。砉然一声脑欲裂，千尺长堤忽如走。须臾海门风雨来，江水震荡如奔雷。同行百船半沉溺，无力救之空叹息。","dynasty":"明代","title":"老夫五首其三"}
{"author":"袁凯","content":"驾出东南正好春，山中草木更精神。扬雄老去才情减，羞见新来献赋人。","dynasty":"明代","title":"南京口号（五首）"}
{"author":"袁凯","content":"谢氏池台多好春，风帘水槛不凝尘。千钟绿酒能留客，满树黄鹂更可人。蝶翅乍惊歌扇远，柳花轻触舞衣频。醉余荡桨城东去，正值南湖月色新。","dynasty":"明代","title":"饮谢氏东园"}
{"author":"袁凯","content":"七人四百九十岁，吴家堂上看花灯。皓首庞眉方满坐，金杯玉碗出清冰。三寸黄柑浑似蜜，百壶春酒况如渑。今日相逢总知己，老夫欢喜欲飞腾。","dynasty":"明代","title":"偕黄叔明王元吉钱伯云张梦辰金彦振元夕观灯"}
{"author":"袁凯","content":"水边春尚浅，沙际叶才穿。拾翠双双女，迢迢度碧烟。","dynasty":"明代","title":"新草"}
{"author":"袁凯","content":"水上花枝日日开，行人头白不能来。请看门外东流水，流向沧溟更不回。","dynasty":"明代","title":"马益之邀陈子山应奉秦景容县尹江上看花二公"}
{"author":"袁凯","content":"食肉贱糠核，饥人安敢辞。狐貉轻短褐，寒士为固奇。自予遭世故，举室尽流离。东临沧海岸，北度三江湄。蛟螭时作横，鲸鼍屡见欺。展转及衰暮，始见此门楣。徒壁类司马，上漏似原思。既无陈平席，岂有董生帷。覆篑或成墙，编苇聊当篱。迢迢白沙冈，当户势逶迤。遥遥秋浦波，临轩散涟漪。翻蜚野鸟群，参差灌木枝。赋此平生意，庶为百世规。湫隘诚可哂，欣幸方在兹。","dynasty":"明代","title":"新得溪上茅屋"}
{"author":"袁凯","content":"十年西浙曳长裾，千里东归指旧庐。原上鹡鸰终有托，旅中嬴博近何如。朝廷未拟申公使，弟子犹传伏胜书。江草江花总无限，为君今日重嗟吁。","dynasty":"明代","title":"送曹新民归东州"}
{"author":"袁凯","content":"荒村处处闻流水，草阁时时自掩扉。庭树叶深沙鸟宿，野藤花退蜜蜂希只将书卷消长夏，更倚渔舟送落晖。天意未教戎马息，老夫漂泊敢言归。","dynasty":"明代","title":"久雨"}
{"author":"袁凯","content":"青春送客黄家渡，千里汀洲带芳树。烟中历历白鸟来，日晏翩翩彩舟去。主人置酒江上屋，远客哦诗水边路。明朝花落更思君，海东月上青山暮。","dynasty":"明代","title":"江上送高文起夫分韵得暮字"}
{"author":"袁凯","content":"王事私恩不共天，益都城下枕戈眠。鲸鲵戮尽为京观，子孝臣忠亿万年。","dynasty":"明代","title":"闻山东消息三首"}
{"author":"袁凯","content":"我有茅堂南浦浔，回岗千尺昼阴阴。繁花映带墟烟密，弱竹留连海气深。寂寂轩窗惟鸟下，萧萧风雨亦龙吟。东家野老犹淳朴，酒熟瓜香数见寻。","dynasty":"明代","title":"浦上寓所"}
{"author":"袁凯","content":"隙壤所自治，剪刜去茏茸。幸无棼秽杂，况此清泉涌。灌滋竟朝夕，勾萌各森耸。青蒲已弥泽，黄瓜方卧陇。春菁向堪把，秋梨日应重。自余通宦籍，职事劳纷冗。禄食虽云美，私心恒自恐。归来得萧茅，采撷聊自奉。且遂丘园乐，永谢承明宠。","dynasty":"明代","title":"新治圃成"}
{"author":"袁凯","content":"流尘拂还集，絜糒俨然陈。歌吹自朝暮，君王宁复闻。松柏有时摧，妾非百年人。愿为陵上土，岁久得相亲。","dynasty":"明代","title":"铜雀妓"}
{"author":"袁凯","content":"一春不见严夫子，底事城中不肯还？门外白鸥三万个，几时相对绿波间？","dynasty":"明代","title":"江上寄严八"}
{"author":"袁凯","content":"青崖泻流淙，蜿蜒在窗户。临风喷轻雪，穿林散飞雨。高源出无尽，余涧沾还溥。羡彼轩中人，似坐匡庐下。","dynasty":"明代","title":"邹园十咏瀑布"}
{"author":"袁凯","content":"水乡寒气早，未暮掩柴扉。篱落无人过，鸡豚各自归。老妻熏鼠穴，稚子卧牛衣。安得盈缸酒，深杯日日挥。","dynasty":"明代","title":"饮田家醉后书王生壁"}
{"author":"袁凯","content":"幽人读书黄浦上，萧条茅屋倚溪傍。霜沾木叶深深赤，潮杂溪流混混黄。旁舍杯盘多芋栗，秋园门巷亦馨香。为语当时仲长统，输君清旷自徜徉。","dynasty":"明代","title":"次圭法师过金秀才隐居二首其二"}
{"author":"袁凯","content":"花明野馆静，树暗流莺语。行云千里来，凌乱伤心绪。伤心复何事，家在江南渚。日暮莫回头，脉脉江南雨。","dynasty":"明代","title":"淮安道中"}
{"author":"袁凯","content":"江水东流更不回，行人白发苦相催。只恐明朝风雨恶，夜深灯烛亦须来。","dynasty":"明代","title":"马益之邀陈子山应奉秦景容县尹江上看花二公"}
{"author":"袁凯","content":"丘中有茅宇，贱子所自治。东西贮筐釜，中堂诵书诗。鸡豚各有家，蒲荷亦有池。农器更相贷，种树及时为。朝出在田中，日暮还此归。邻里相往来，春醪亦共挥。老夫年既迈，筋力固当衰。厚禄非所慕，好爵不愿縻。但愿衡门下，长无寒与饥。","dynasty":"明代","title":"茅宇"}
{"author":"袁凯","content":"十五志为学，四海访巨儒。低回梁宋郊，浩荡齐鲁区。庶从父老问，得亲交游徒。惜哉戎马起，中道乃趑趄。归来卧荒园，白首成下愚。","dynasty":"明代","title":"古意（二十首）"}
{"author":"袁凯","content":"高台千尺对层峦，只许吴王醉里看。山色不随勾践去，游人还得倚阑干。","dynasty":"明代","title":"陪郑明德倪元镇游天平山四首"}
{"author":"袁凯","content":"洛阳大贾爱名姬，富乐园中饮酒归。千步长廊好骑马，不愁春雨夜沾衣。","dynasty":"明代","title":"即事二首其一"}
{"author":"袁凯","content":"团团明月珠，堕此浊水中。光彩虽未泯，沦没岂有穷。拔山固神力，举鼎亦无双。徒有千寻绠，挽之竟何从。颜生不远复，斯为盖世雄。","dynasty":"明代","title":"古意其三"}
{"author":"袁凯","content":"春衣裁剪罢，密叶间秾花。缝到鸳鸯处，行行线脚斜。","dynasty":"明代","title":"无题（五首）"}
{"author":"袁凯","content":"金陵美酒玉光浮，父老相传最解愁。安得身无官府事，长年高卧竺家楼。","dynasty":"明代","title":"题龙江酒家（二首）"}
{"author":"袁凯","content":"茅屋秋来破不胜，野云沙树自层层。老夫生理今抛废，日日江潭去采菱。","dynasty":"明代","title":"日莫即事"}
{"author":"袁凯","content":"白发三吴客，清秋泗水边。官途随老马，归梦逐风鸢。酒尽寻僧舍，书来问客船。淮南与淮北，漂泊过年年。","dynasty":"明代","title":"泗州书怀"}
{"author":"袁凯","content":"草阁闲庭春水边，雨蒲风柳自纷然。邻翁对客还争席，水鸟依人欲上船。西北朝廷无使节，东南城郭有烽烟。老夫避地非游说，正少苏家二顷田。","dynasty":"明代","title":"寓所二首"}
{"author":"袁凯","content":"日转花阴傍户，雨余山色沿堤。一双蝴蝶对舞，几个莺儿乱啼。","dynasty":"明代","title":"郊居三首其二"}
{"author":"袁凯","content":"烽火塞上来，发卒备戎虏。翩翩长安儿，力未胜弓弩。幸蒙车骑念，出入在幕府。风烟一朝息，归来受茅土。番笑李将军，血战自辛苦。","dynasty":"明代","title":"从军行"}
{"author":"袁凯","content":"门外群鸥我所知，终朝相见不相离。借尔桥东杨柳岸，明年春日更添儿。","dynasty":"明代","title":"观沙鸥"}
{"author":"袁凯","content":"维费荣敏，江夏启封。何以世家，户侯县公。抑抑节妇，实维其孙。始由旧姻，遂此新婚。翁亦大族，内外百口。爰觌令仪，具曰贤妇。其贤维何，孝于姑嫜。凡百之为，敬恭是将。夫良妻柔，敬之如宾。雍雍闺门，曾无间言。姻亲之间，岁时问遗。榛栗枣修，罔敢遗坠。孰司其权，降此后灾。昔如雨龙，相随以飞。如何中途，羽翼忽乖。又如黄鹄，雍雍喈喈。一失其雄，雌将畴依？亦既逝矣，家亦毁矣。茕茕孤嫠，将复何倚。婉婉弱女，索索空宇。载枝载梧，越此寒暑。维此寒暑，厥维艰哉。人维我忧，我宁叹嗟。如彼之白，涅亦不缁。如彼之坚，磨亦不亏，蓬首布衣，多历年所。不懈不怠，有进无阻。天相厥德，女既有家。庶几其门，不堕以遐。昔闻共姜，之死靡慝。亦有孝妇，终养不惑。人亦有言，千载一时。欲知古人，视此后来。山则有杞，隰则有芷。温温淑人，百福是履。我歌此诗，可配《国风》。实而不浮，观者是恭。","dynasty":"明代","title":"陶节妇诗"}
{"author":"袁凯","content":"东流弱水不胜尘，汉武楼台空自陈。欲借横江孤鹤去，须凭南岳魏夫人。","dynasty":"明代","title":"朝天宫观方道士所画三山图（三首）"}
{"author":"袁凯","content":"文皇好直言，容受无留停。郑公在当时，颇得谏诤名。□称田舍翁，千载伤我情。婴鳞固为难，回天亦非轻。先人有薄田，归与长沮耕。","dynasty":"明代","title":"古意其十八"}
{"author":"袁凯","content":"白石自团团，春流亦漾漾。闲沤两边至，轻丝风外扬。既寡羡鱼情，还闻濯缨唱。嗟彼磻上翁，投竿复何向？","dynasty":"明代","title":"邹园十咏钓矶"}
{"author":"袁凯","content":"乌衣东苑内，春色正芳菲。上客调诗律，佳人试舞衣。夭桃连雨发，鹦鹉入帘飞。况是多春酒，厌厌夜不归。","dynasty":"明代","title":"饮马氏东园"}
{"author":"袁凯","content":"郊园草已遍，杂卉驻余春。游丝牵木杪，孤莺鸣水滨。羁人怀旧居，日夕自伤神。遥遥千里途，岂复念苦辛。欣然入场圃，儿女各来亲。当轩释负檐，拂去衣上尘。老夫行役久，归来志复伸。陶潜爱清风，张生思故莼。援笔为此诗，示我邻里人。","dynasty":"明代","title":"京师归别业"}
{"author":"袁凯","content":"洛阳马叟世称贤，童稚相看四十年。只道诗名传宇内，宁知酒债满江边。蓬蒿久没扬雄宅，虾菜聊随范蠡船。此日将书付归雁，不胜清泪湿吴笺。","dynasty":"明代","title":"得马叟书作此远寄"}
{"author":"袁凯","content":"谁人更识贾长沙，老作江南百姓家。但使瓶中有春酒，不劳恸哭与长嗟。","dynasty":"明代","title":"醉后口号二首"}
{"author":"袁凯","content":"芙蓉花开满高岸，还如杜老蜀江边。田夫野客频来看，白酒黄鸡不用钱。","dynasty":"明代","title":"醉书壁"}
{"author":"袁凯","content":"杨白花，飞入深宫里。宛转房栊间，谁能复禁尔。胡为高飞渡江水？江水在天涯，杨花去不归。安得杨花作杨树，种向深宫飞不去。","dynasty":"明代","title":"杨白花"}
{"author":"袁凯","content":"吴头楚尾老髯翁，千里烟波有故宫。日暮江亭不归去，犹将玉笛倚秋风。","dynasty":"明代","title":"题老蛟化江叟吹笛图"}
{"author":"袁凯","content":"江花红白最堪怜，莫惜看花费酒钱。他时白发三千丈，纵使频来不少年。","dynasty":"明代","title":"马益之邀陈子山应奉秦景容县尹江上看花二公"}
{"author":"袁凯","content":"荒陂渺渺接连筒，葱叶青青芥叶红。不道虞卿著书手，白头衣食野人同。","dynasty":"明代","title":"灌园"}
{"author":"袁凯","content":"春园江水上，江雾日昏昏。沙暖常垂钓，花深不闭门。家童锄垄麦，野客共盘飡。衰老仍耽酒，经年懒出村。","dynasty":"明代","title":"春园"}
{"author":"袁凯","content":"不见瓢斋心自苦，金陵又复上金华。茫茫春草兼春水，肠断东风日易斜。","dynasty":"明代","title":"寄瓢斋"}
{"author":"袁凯","content":"道士门前春日温，千重碧草睡鹅群。山风忽送桃花雨，湿遍床头白练裙。","dynasty":"明代","title":"访张道士题壁"}
{"author":"袁凯","content":"京国归来老更穷，短衣萧瑟怕秋风。不知饥饿填沟壑，日日吟哦江水东。","dynasty":"明代","title":"归来"}
{"author":"袁凯","content":"故人别我山东去，千里长淮复大河。此日题诗付儿子，白头清泪不胜多。","dynasty":"明代","title":"寄钱彦德"}
{"author":"袁凯","content":"荒陂渺渺接连筒，葱叶青青芥叶红。不道虞卿著书手，白头衣食野人同。","dynasty":"明代","title":"灌园"}
{"author":"袁凯","content":"王郎五月赴盐亭，十丈官船酒满瓶。稍待凉风吹木叶，老夫东下看沧溟。","dynasty":"明代","title":"送王御史东海监散灶丁工本"}
{"author":"袁凯","content":"漳河女子荐良童，名在先朝乐部中。记得教坊新队子，江南江北舞春风。","dynasty":"明代","title":"赠歌舞女童"}
{"author":"袁凯","content":"遮莫邻家酒已无，教儿更往远村沽。老夫强健如平日，醉过三更不要扶。","dynasty":"明代","title":"己未九日对菊大醉戏作四首（洪武十二年）"}
{"author":"袁凯","content":"只今何处无黄菊，醉着茅茨有几人？贤妇稍能知此意，杀鸡为黍莫辞贫","dynasty":"明代","title":"己未九日对菊大醉戏作四首（洪武十二年）"}
{"author":"袁凯","content":"纵道今年杼轴贫，乃翁才力不超群。明朝若卖《长门赋》，还尔黄金一百斤。","dynasty":"明代","title":"己未九日对菊大醉戏作四首（洪武十二年）"}
{"author":"袁凯","content":"白下西风吹夜凉，五湖秋草着微霜。千家砧杵初凌乱，独客关山正渺茫。归去定应残腊尽，飘零犹幸此身强。丹阳郭里盈樽酒，且为侯芭发醉狂。","dynasty":"明代","title":"京师归至丹阳逢侯生大醉"}
{"author":"袁凯","content":"落日依依下石头，乱云东望是苏州。人间何似归心切，独有春江不断流。","dynasty":"明代","title":"石头城晚望"}
{"author":"袁凯","content":"旧屋非吾有，新居亦借人。往来皆是客，到处只为邻。鸡犬遭羁缚，妻孥厌苦辛。长歌灯影下，命也复何嗔。","dynasty":"明代","title":"迁居"}
{"author":"袁凯","content":"山阳城中细雨，广陵堤上飞花。估客时时吹笛，行人处处思家。","dynasty":"明代","title":"淮安道中"}
{"author":"袁凯","content":"日转花阴傍户，雨余山色沿堤。一双蝴蝶对舞，几个莺儿乱啼。","dynasty":"明代","title":"郊居（三首）"}
{"author":"袁凯","content":"夜泊青山渚，朝登采石矶。蜀雪应消尽，吴船犹未归。五湖花正落，三江莺乱飞。同行王主事，此日亦沾衣。","dynasty":"明代","title":"采石春望"}
{"author":"袁凯","content":"白石自团团，春流亦漾漾。闲沤两边至，轻丝风外扬。既寡羡鱼情，还闻濯缨唱。嗟彼磻上翁，投竿复何向？","dynasty":"明代","title":"邹园十咏其一钓矶"}
{"author":"袁凯","content":"天街酒好不须言，弦管春风处处喧。旧传北地鸣珂巷，得似南京富乐园。","dynasty":"明代","title":"即事（二首）"}
{"author":"袁凯","content":"覆堤初冉冉，渡水尚迟迟。一树梨花色，犹能似旧时。","dynasty":"明代","title":"新烟"}
{"author":"袁凯","content":"谁人更识贾长沙，老作江南百姓家。但使瓶中有春酒，不劳恸哭与长嗟。","dynasty":"明代","title":"醉后口号二首"}
{"author":"袁凯","content":"水行已兼旬，舟楫苦驰逐。晨昏侣鲛鳄，出入同雁鹜。黑风无终竟，白浪仍反覆。铿惸绝天枢，漰湃折地轴。旋渊屡倾坠，利石时抵触。沦丧固非远，哀吁宁辞黩。皇天实阴骘，兹辰遂平陆。神魂息漂荡，手足散顽木。徒侣纷来庆，酒胾及奴仆。况兹春气和，百草回新绿。山桃亦多花，逶迤自相属。枌榆已在迩，旷隔无再宿。从兹谢奔走，且饭东皋粟。","dynasty":"明代","title":"自杨子舍舟步入常熟县"}
{"author":"袁凯","content":"白日生东海，倏忽堕崦嵫。皓月方满盈，斯须亦已亏。淮阴有奇功，赫赫在一时。焉知束缚去，还为儿女欺。天道每如此，人事安足悲。独羡鸱夷子，轻舟去江湄。","dynasty":"明代","title":"古意其十五"}
{"author":"袁凯","content":"野老园篱江水东，漙漙夕露满幽丛。已教短发从天白，未厌秋花特地红。身世只今惟仗酒，安危从此不关侬。神交赖有陶征士，避地休官意颇同。","dynasty":"明代","title":"壬寅九日"}
{"author":"袁凯","content":"郊园草已遍，杂卉驻余春。游丝牵木杪，孤莺鸣水滨。羁人怀旧居，日夕自伤神。遥遥千里途，岂复念苦辛。欣然入场圃，儿女各来亲。当轩释负檐，拂去衣上尘。老夫行役久，归来志复伸。陶潜爱清风，张生思故莼。援笔为此诗，示我邻里人。","dynasty":"明代","title":"京师归别业"}
{"author":"袁凯","content":"朝坐高堂上，白饭鲤鱼羹。暮归高堂上，华烛送清觥。况有四海人，相爱如弟兄。弹琴析疑义，欢乐各有情。以兹度一世，聊重不为轻。不学狂图子，空山望长生。","dynasty":"明代","title":"古意其十二"}
{"author":"袁凯","content":"谷阳门西路，瀄汩澍清川。舟舻相萦带，蒲荷亦芊绵。依依望江渚，漠漠盻湖田。湖田今有秋，老稚饭红莲。此实父母邦，乱离乃弃捐。垂老幸得归，不识陌与阡。卜筑愿兹始，逍遥终百年。","dynasty":"明代","title":"出西郊"}
{"author":"袁凯","content":"庄周善著书，汪洋不可禁。时时诋仲尼，何况赐与参。南金铸刍狗，隋珠弹微禽。自昔多横议，言高罪弥深。","dynasty":"明代","title":"古意其九"}
{"author":"袁凯","content":"江上晴云晴复湿，落絮飞花满原隰。此时君扣主人门，七尺长身如鹄立。自言稷下旧诸生，奉命江南宰山邑。三年仕宦多变故，八口飘零少收拾。只今零落江海边，终日遑遑但忧悒。主人闻之不暇沐，握发出户遽延入。净扫南轩催下榻，更开西第同宴集。时余挟册依主人，升堂再拜还相揖。一时爱厚忘尔汝，况肯琐屑论阶级。朝向春园恣游衍，暮归雪案同温习。迩来倏忽将五载，岁月荏苒如呼吸。君居北海我南海，马牛之风岂相及。偶然相值若弟兄，信是前生有因袭。今晨忽言归故乡，主人错愕余惊惶。干戈未息多盗贼，霜露既降无衣裳。君言狐死尚首丘，况我先陇安能忘。闻君此语良可伤，欲留不留空断肠。殷勤劝尔一杯酒，明日思君江水长。","dynasty":"明代","title":"送齐文韶归东阿"}
{"author":"袁凯","content":"群蛇戢戢方斗争，虾蟆蝼蛄相和鸣。百足之虫行无声，毒气着人昏不醒。蚊蚋虽微亦从横，隐然如雷吁可惊。东方日色苦未明，老夫闭门不敢行。","dynasty":"明代","title":"蚊"}
{"author":"袁凯","content":"把钓归东海，开筵近北台。千林残雪尽，万里好春回。中散调琴坐，山公待酒来。更须花满树，终日此衔杯。","dynasty":"明代","title":"立春日饮任氏西园"}
{"author":"袁凯","content":"处处无归路，悠悠且逝波。渚花风外少，江树雨中多。吹笛蛟龙听，开窗鹳鹤过。高人著书手，头白共蹉跎。","dynasty":"明代","title":"出三江口有怀钱野人衮"}
{"author":"袁凯","content":"十五志为学，四海访巨儒。低回梁宋郊，浩荡齐鲁区。庶从父老问，得亲交游徒。惜哉戎马起，中道乃趑趄。归来卧荒园，白首成下愚。","dynasty":"明代","title":"古意（二十首）"}
{"author":"袁凯","content":"官河春水绿悠悠，水上人家尽画楼。买取吴娃三日酒，放船直到百花洲。","dynasty":"明代","title":"陪郑明德倪元镇游天平山四首"}
{"author":"袁凯","content":"白发三江一腐儒，长年耽酒不耽书。偶逢世乱无生计，落日烟中自把锄。","dynasty":"明代","title":"遣怀"}
{"author":"袁凯","content":"墟里人家烟雾深，背冈茅屋自阴阴。不愁逸竹妨嘉谷，自爱繁枝集众禽。田父耰锄时得借，渔人舟楫莫相寻。旧开鸡犬桃源里，仿佛溪边花树林。","dynasty":"明代","title":"次圭法师过金秀才隐居二首其一"}
{"author":"袁凯","content":"千里长江雨乍晴，江头灯火夜深明。为报高楼莫吹笛，故园东望不胜情。","dynasty":"明代","title":"瓜步夜泊"}
{"author":"袁凯","content":"我有茅堂南浦浔，回岗千尺昼阴阴。繁花映带墟烟密，弱竹留连海气深。寂寂轩窗惟鸟下，萧萧风雨亦龙吟。东家野老犹淳朴，酒熟瓜香数见寻。","dynasty":"明代","title":"浦上寓所"}
{"author":"袁凯","content":"伍子行师日，秦皇驻辇辰。英雄无处所，楼阁自天神。白鸟晴沙远，云山锦树新。谁知千载后，凄恻吊斯人。","dynasty":"明代","title":"陪杨廉夫登朱泾法忍寺阁次壁间韵"}
{"author":"袁凯","content":"庄周善著书，汪洋不可禁。时时诋仲尼，何况赐与参。南金铸刍狗，隋珠弹微禽。自昔多横议，言高罪弥深。","dynasty":"明代","title":"古意其九"}
{"author":"袁凯","content":"八弦何茫茫，千里复万里。六马方骄悍，踸踔终未已。东临碣石岸，西涉流沙水。炎州气辉赫，幽谷水迤弥。白日堕崦嵫，仓惶将何止。王良本贱工，善御徒云尔。焉能絷其足，伏枥啖刍鼓。","dynasty":"明代","title":"古意"}
{"author":"袁凯","content":"丘中有茅宇，贱子所自治。东西贮筐釜，中堂诵书诗。鸡豚各有家，蒲荷亦有池。农器更相贷，种树及时为。朝出在田中，日暮还此归。邻里相往来，春醪亦共挥。老夫年既迈，筋力固当衰。厚禄非所慕，好爵不愿縻。但愿衡门下，长无寒与饥。","dynasty":"明代","title":"茅宇"}
{"author":"袁凯","content":"朝坐高堂上，白饭鲤鱼羹。暮归高堂上，华烛送清觥。况有四海人，相爱如弟兄。弹琴析疑义，欢乐各有情。以兹度一世，聊重不为轻。不学狂图子，空山望长生。","dynasty":"明代","title":"古意其十二"}
{"author":"袁凯","content":"野水连斜屋，秋林正压床。把书惊眼暗，嗜酒觉身狂。王伯功名切，江湖战斗忙。分明故园路，岁岁欲相忘。","dynasty":"明代","title":"书寓所壁"}
{"author":"袁凯","content":"春衣裁剪罢，密叶间秾花。缝到鸳鸯处，行行线脚斜。","dynasty":"明代","title":"无题（五首）"}
{"author":"袁凯","content":"陶叟今何在，迢迢江水东。瓜田连暮雨，荷屋近秋风。本在羲皇上，聊游鹿豕中。几时春夜饮，还对烛花红。","dynasty":"明代","title":"怀陶叟"}
{"author":"袁凯","content":"故人王短簿，老未即归田。宾客尊耆艾，园池有岁年。好花留舞蝶，高柳宿啼鹃。最爱西亭好，时时得醉眠。","dynasty":"明代","title":"宴王主簿宅"}
{"author":"袁凯","content":"野水寒冰上曲池，薄云斜日下疏篱。黄蒿处处迷归路，沧海年年少故知。北望朝廷非昔日，东来儿女更依谁。老年拄杖犹无力，况是饥寒气血衰。","dynasty":"明代","title":"池上书怀"}
{"author":"袁凯","content":"白头儒生何所作，独把尘编海边坐。上书格君事已晚，杀贼救民力尤懦。四十无闻五十来，不如牛马空长大。","dynasty":"明代","title":"大醉后率尔三首其一"}
{"author":"袁凯","content":"十年西浙曳长裾，千里东归指旧庐。原上鹡鸰终有托，旅中嬴博近何如。朝廷未拟申公使，弟子犹传伏胜书。江草江花总无限，为君今日重嗟吁。","dynasty":"明代","title":"送曹新民归东州"}
{"author":"袁凯","content":"老去任公子，重来李少君。仙凡初不远，江海自离群。水绕吴宫树，山连禹穴云。汀洲有长笛，日暮不堪闻。","dynasty":"明代","title":"送任李二高士归越"}
{"author":"袁凯","content":"楚人好鱼目，越人荐明珠。一日三至门，主人行徐徐。相见才一言，薄送下前除。洛阳苏季子，黄金满后车。邹轲诵尧舜，白首走道途。","dynasty":"明代","title":"古意其四"}
{"author":"袁凯","content":"今夕为何夕，他乡说故乡。看人儿女大，为客岁年长。戎马无休歇，关山正渺茫。一杯柏叶酒，未敌泪千行。","dynasty":"明代","tags":"春节，节日","title":"客中除夕"}
{"author":"袁凯","content":"江浦芙蓉色正深，清霜点染更沉沉。孤舟向日曾亲见，短褐于今欲远寻。已拟携樽同野客，不妨展席对沙禽。明年臂痛应全愈，移遍东园野木阴。","dynasty":"明代","title":"浦上木芙蓉盛开约黄鹤山人共观"}
{"author":"袁凯","content":"洞庭秋色晏，苍梧云气深。夫君万里去，山水迥沉沉。竟日凌浩渺，连天逃岑崟。鼋鼍游近渚，猿狖戏遥林。荏苒杜若香，萧条枫树阴。皇朝重兹土，远氓方致瑁而我将何念，岁莫独离心。离心一何极，日夕迟徽音。衡阳雁不到，搔首更沉吟。","dynasty":"明代","title":"怀广西省朱郎中熙"}
{"author":"袁凯","content":"伍子行师日，秦皇驻辇辰。英雄无处所，楼阁自天神。白鸟晴沙远，云山锦树新。谁知千载后，凄恻吊斯人。","dynasty":"明代","title":"陪杨廉夫登朱泾法忍寺阁次壁间韵"}
{"author":"袁凯","content":"铁骑千群下九江，将军才气古无双。誓倾淮海鲸鲵窟，痛洗东南礼义邦。关羽不防吴寇入，费幰终惑魏人降。腐儒忧国思家泪，独向西风洒石缸。","dynasty":"明代","title":"过杨右丞墓"}
{"author":"袁凯","content":"春衣裁剪罢，密叶间秾花。缝到鸳鸯处，行行线脚斜。","dynasty":"明代","title":"无题（五首）"}
{"author":"袁凯","content":"仰天天无穷，俯地地无垠。天地自无尽，谁为百年人？百年之中，人复能几。汝不成人，忧我父母。","dynasty":"明代","title":"独漉篇"}
{"author":"袁凯","content":"春园含薄雾，野水散轻阴。落絮随风舞，啼莺坐树深。旅情方自遣，幽意待人吟。独少扬雄客，时时载酒寻。","dynasty":"明代","title":"别墅"}
{"author":"袁凯","content":"野水寒冰上曲池，薄云斜日下疏篱。黄蒿处处迷归路，沧海年年少故知。北望朝廷非昔日，东来儿女更依谁。老年拄杖犹无力，况是饥寒气血衰。","dynasty":"明代","title":"池上书怀"}
{"author":"袁凯","content":"东来山郭晚秋时，白酒黄柑兴不衰。欲倩山阴王逸少，为书风雨渡江诗。","dynasty":"明代","title":"风雨宿萧山"}
{"author":"袁凯","content":"贺老秋来忆鉴湖，荷花杨柳正扶疏。西过钱塘见王宰，东门今少种瓜图。","dynasty":"明代","title":"送贺九成归浙东兼简王若水"}
{"author":"袁凯","content":"千里长江雨乍晴，江头灯火夜深明。为报高楼莫吹笛，故园东望不胜情。","dynasty":"明代","title":"瓜步夜泊"}
{"author":"袁凯","content":"郑老形容今已衰，江头相见涕涟洏。自说琴书零落尽，独余吹笛似桓伊。","dynasty":"明代","title":"江上逢郑老"}
{"author":"袁凯","content":"吴头楚尾老髯翁，千里烟波有故宫。日暮江亭不归去，犹将玉笛倚秋风。","dynasty":"明代","title":"题老蛟化江叟吹笛图"}
{"author":"袁凯","content":"东望沧溟涕泗垂，闺中少妇亦沾衣。他时若有相思字，只寄春江燕子归。","dynasty":"明代","title":"城西送邓生"}
{"author":"袁凯","content":"木落淮南秋色空，闲登高阁送归鸿。白头老妇痴儿女，尽在萧条望眼中。","dynasty":"明代","title":"登阁"}
{"author":"袁凯","content":"门外桃花落渐多，一双新燕又来过。寄语城东王贡士，今年春酒味如何？","dynasty":"明代","title":"调王生"}
{"author":"袁凯","content":"不见秋娘今几年，水光山色自悠然。月明楼上天如水，犹忆《梁州》第四弦。","dynasty":"明代","title":"题妓展僧僧像"}
{"author":"袁凯","content":"最忆顾家池水湄，千株苔石坐题诗。如今又是三年别，白发萧萧只怕垂。","dynasty":"明代","title":"寄顾文昭"}
{"author":"袁凯","content":"秦师困邯郸，赵氏旦夕危。鲁连山中来，排患在重围。折冲不复言，辞金忽焉归。清风映东夏，千载以为奇。我思邹孟氏，处世一何宜。被发虽可救，闭户终可为。斯言足明训，贤独未之思。¤","dynasty":"明代","title":"古意（二十首）"}
{"author":"袁凯","content":"段生方逾垣，泄柳方闭门。二子岂独善，盖亦避世喧。种粟在南野，种葵在东园。日夕饭一盘，万钟何加焉。周孔有遗书，学士有遗言。吟咏荒园里，聊以终岁年。¤","dynasty":"明代","title":"古意（二十首）"}
{"author":"袁凯","content":"登高望八荒，未见不死人。徒看后来冢，累累伤我神。伯侨与安期，于今亦不存。如何学仙侣，服食正纷纾独羡颜氏子，陋巷以为仁。¤","dynasty":"明代","title":"古意（二十首）"}
{"author":"袁凯","content":"白日生东海，倏忽堕崦嵫。皓月方满盈，斯须亦已亏。淮阴有奇功，赫赫在一时。焉知束缚去，还为儿女欺。天道每如此，人事安足悲。独羡鸱夷子，轻舟去江湄。¤","dynasty":"明代","title":"古意（二十首）"}
{"author":"袁凯","content":"十五志为学，四海访巨儒。低回梁宋郊，浩荡齐鲁区。庶从父老问，得亲交游徒。惜哉戎马起，中道乃趑趄。归来卧荒园，白首成下愚。","dynasty":"明代","title":"古意（二十首）"}
{"author":"袁凯","content":"白石自团团，春流亦漾漾。闲沤两边至，轻丝风外扬。既寡羡鱼情，还闻濯缨唱。嗟彼磻上翁，投竿复何向？","dynasty":"明代","title":"邹园十咏钓矶"}
{"author":"袁凯","content":"柔条被晴莎，密阴覆芳杜。逶迤起沙际，寂寞连水浒。鸥眠雨未歇，莺叫烟初曙。还将竹竿去，从尔钓春渚。","dynasty":"明代","title":"邹园十咏柳堤"}
{"author":"袁凯","content":"矗矗林影静，白石况如砥。幽幽青苔色，离离见屐齿。岂无橘中叟，还逢烂柯士。日入始言归，相送青川涘。","dynasty":"明代","title":"邹园十咏棋墅"}
{"author":"袁凯","content":"青崖泻流淙，蜿蜒在窗户。临风喷轻雪，穿林散飞雨。高源出无尽，余涧沾还溥。羡彼轩中人，似坐匡庐下。","dynasty":"明代","title":"邹园十咏瀑布"}
{"author":"袁凯","content":"繁花亦何言，人至迹愈显。因石自高下，缘源屡回转。莺啼阴久匝，雨霁苔犹浅。渔父欲问津，烟中闻鸡犬。","dynasty":"明代","title":"邹园十咏桃蹊"}
{"author":"袁凯","content":"幽壑湛虚静，众远来归。游泳方自得，沉潜亦其宜。既无网罟忧，荇菜复参差。辟彼翔集鸟，悠然竟何疑。","dynasty":"明代","title":"邹园十咏鱼渊"}
{"author":"袁凯","content":"潭自川上来，泓澄复奫沦。涵虚既皛皛，度远方粼粼。番番中林叟，长缨久埃尘。临风且浩歌，似念沧浪人。","dynasty":"明代","title":"邹园十咏濯清"}
{"author":"袁凯","content":"衍迤近横塘，陂陀间幽渚。轻穗含夕霏，丛条偃秋雨。纵横覆鱼队，阒寂来鸥侣。杖策时一临，逍遥更延伫。","dynasty":"明代","title":"邹园十咏蓼滩"}
{"author":"袁凯","content":"矫矫千岁姿，生此众石间。微厓度岩阿，殷殷起波澜。幽人一壶酒，日夕自怡颜。安得川上舟，与子相往还。","dynasty":"明代","title":"邹园十咏松壑"}
{"author":"袁凯","content":"窈窕石径深，参差繁英满。发采已云奇，生香殊未断。依依午桥路，粲粲朱陈阪。月色散疏景，时时坐横管。","dynasty":"明代","title":"邹园十咏杏坞"}
{"author":"袁凯","content":"人生百年中，疢疾与灾危。风雨愆期至，欢乐能几时。仲春二三月，桃李正华滋。胡蝶满东郊，仓庚鸣且飞。招我同心人，策马试轻衣。东家饮美酒，西第弹鸣丝。鸣丝未及已，四座赋声诗。日暮始归来，明旦复如斯。君看多财子，计惜在毫厘。终夜不能眠，握算至晨曦。一朝籍县官，虽悔何所追。","dynasty":"明代","title":"辛酉大醉书东郊主人壁（洪武十四年）"}
{"author":"袁凯","content":"夜泊青山渚，朝登采石矶。蜀雪应消尽，吴船犹未归。五湖花正落，三江莺乱飞。同行王主事，此日亦沾衣。","dynasty":"明代","title":"采石春望"}
{"author":"袁凯","content":"为客山川远，封侯岁月迟。后生方尔汝，吾辈复驱驰。岂是逢迎倦，深知气力衰。还将归老意，先报白鸥知。","dynasty":"明代","title":"泗上书怀"}
{"author":"袁凯","content":"白发三吴客，清秋泗水边。官途随老马，归梦逐风鸢。酒尽寻僧舍，书来问客船。淮南与淮北，漂泊过年年。","dynasty":"明代","title":"泗州书怀"}
{"author":"袁凯","content":"天高风正急，鸿雁傍人飞。江外无来使，淮南尽捣衣。悲歌聊当泣，远望亦同归。为报严夫子，沧洲与愿违。","dynasty":"明代","title":"思归兼简严八"}
{"author":"袁凯","content":"中国人俱化，东夷贡未修。圣君能大勇，沧海即浮沤。貔虎当前队，鱼龙据上游。人言汉飞将，今日定封侯。","dynasty":"明代","title":"送李千户时将有海东之役"}
{"author":"袁凯","content":"政拙辞骢马，身闲问绿蓑。此生人共弃，长日自行歌。野圃啼莺满，春江斗鸭多。黄家酒垆近，风雨亦来过。","dynasty":"明代","title":"京师归别墅"}
{"author":"袁凯","content":"罢官御史府，屏迹五湖东。江水□□□，山花费酒筒。野情方浩荡，高论入虚空。明日春田事，还寻荷翁。","dynasty":"明代","title":"春日偶书"}
{"author":"袁凯","content":"故人王短簿，老未即归田。宾客尊耆艾，园池有岁年。好花留舞蝶，高柳宿啼鹃。最爱西亭好，时时得醉眠。","dynasty":"明代","title":"宴王主簿宅"}
{"author":"袁凯","content":"宣城王道士，爱着芰荷衣。一自清江别，三年白雁飞。酒徒随处有，沽客向来希最忆青城夜，狂歌不肯归。","dynasty":"明代","title":"怀王道士"}
{"author":"袁凯","content":"闻道神仙侣，来寻野客园。谈玄终未悟，对酒且忘言。接树朱樱密，缘坡紫笋繁。醉余春水上，坐听白鸥喧。","dynasty":"明代","title":"王仙人远过"}
{"author":"袁凯","content":"春园江水上，江雾日昏昏。沙暖常垂钓，花深不闭门。家童锄垄麦，野客共盘飡。衰老仍耽酒，经年懒出村。","dynasty":"明代","title":"春园"}
{"author":"袁凯","content":"罢职非能吏，归田即老农。有诗聊度日，无字可书空。白发将谁念，黄粱且自舂。故人能问讯，家在五湖东。","dynasty":"明代","title":"村居怀京下一二友生"}
{"author":"袁凯","content":"竹阴连水屋，荷气集池台。南国佳人去，西园高宴开。好风因树起，新月渡河来。别后江潭上，离肠日九回。","dynasty":"明代","title":"马氏西园宴别吴进士善卿"}
{"author":"袁凯","content":"春园含薄雾，野水散轻阴。落絮随风舞，啼莺坐树深。旅情方自遣，幽意待人吟。独少扬雄客，时时载酒寻。","dynasty":"明代","title":"别墅"}
{"author":"袁凯","content":"老去任公子，重来李少君。仙凡初不远，江海自离群。水绕吴宫树，山连禹穴云。汀洲有长笛，日暮不堪闻。","dynasty":"明代","title":"送任李二高士归越"}
{"author":"袁凯","content":"乌衣东苑内，春色正芳菲。上客调诗律，佳人试舞衣。夭桃连雨发，鹦鹉入帘飞。况是多春酒，厌厌夜不归。","dynasty":"明代","title":"饮马氏东园"}
{"author":"袁凯","content":"斯人肥遁士，高卧亦无心。野树留余润，春花带远阴。近床衣欲冷，拂石坐还深。为问陶弘景，何如陇上吟？","dynasty":"明代","title":"赋陶与权云所（二首）"}
{"author":"袁凯","content":"王生本静者，郡邑少经过。家住清江曲，春来白鸟多。亲庖余酒肉，官赋入菱荷。岁莫兼相忆，临流独咏歌。","dynasty":"明代","title":"怀王生"}
{"author":"袁凯","content":"把钓归东海，开筵近北台。千林残雪尽，万里好春回。中散调琴坐，山公待酒来。更须花满树，终日此衔杯。","dynasty":"明代","title":"立春日饮任氏西园"}
{"author":"袁凯","content":"水乡寒气早，未暮掩柴扉。篱落无人过，鸡豚各自归。老妻熏鼠穴，稚子卧牛衣。安得盈缸酒，深杯日日挥。","dynasty":"明代","title":"饮田家醉后书王生壁"}
{"author":"袁凯","content":"闻道南村竹，春来接远坡。色侵沽酒旆，声送濯缨歌。甚欲敲门看，须凭拄杖过。余阴过西沼，应覆右军鹅。","dynasty":"明代","title":"闻张处士竹林甚盛欲观未能兼简王一秀才"}
{"author":"袁凯","content":"画楼临晓日，青盖度行云。歌吹三春好，宾朋四海闻。絮嫌飞燕态，花妒绿珠裙。曲误谁能顾，周郎思不群。","dynasty":"明代","title":"陪陈应奉诸公宴马氏西园"}
{"author":"袁凯","content":"吴下黄师我所怜，江湖离别又三年。家贫似为耽诗句，世乱谁能与酒钱。溪上瓜田应蔓草，沙边茅屋正风颠。稍待东南春水绿，老夫书札寄吴船。","dynasty":"明代","title":"京师怀吴中黄道士"}
{"author":"袁凯","content":"百尺孤亭落照间，六朝遗迹草斑斑。荣华有尽英雄去，江水无穷鸥鹭闲。商女晚来犹自唱，行人春尽不知还。故园遥在三江外，烟树微茫独倚阑。","dynasty":"明代","title":"治亭寓目"}
{"author":"袁凯","content":"烟巷鸡鸣曙色开，秋林鹊噪远人回。老夫自扫风前叶，稚子兼锄雨后苔。近市酒浆浑易得，傍溪鱼蟹亦须来。鸥边野水明如镜，更坐寒山共一杯。","dynasty":"明代","title":"喜洪山人恕复至"}
{"author":"袁凯","content":"白下西风吹夜凉，五湖秋草着微霜。千家砧杵初凌乱，独客关山正渺茫。归去定应残腊尽，飘零犹幸此身强。丹阳郭里盈樽酒，且为侯芭发醉狂。","dynasty":"明代","title":"京师归至丹阳逢侯生大醉"}
{"author":"袁凯","content":"淮甸西风送客归，江潭落木正飞飞。屋边鹳鹤鸣高垤，道上狐狸笑弊衣。濯足每嫌秋岸冷，摊书还趁夕光微。倦游季子真相似，独有贤妻肯下机。","dynasty":"明代","title":"归来"}
{"author":"袁凯","content":"白鸥黄鸟动春声，绿树清波称晚晴。何用城中走尘土，只消江上过清明。深村浊酒还堪醉，野老狂歌亦有情。寄语东门王录事，底须辛苦过平生。","dynasty":"明代","title":"郭外寄王录事"}
{"author":"袁凯","content":"黄耳墓前春日迟，柳条花萼正参差。多才已逐浮云去，异物犹令后代思。顾养有恩终不背，交游何事独相欺。春风绿酒人皆醉，落日孤舟自咏诗。","dynasty":"明代","title":"过黄耳墓有感（陆士衡在洛被祸时，寄书犬也"}
{"author":"袁凯","content":"白发何烦试鹖冠，清江久欲把渔竿。涓涓浊酒须成醉，袅袅晴花已倦看。不忍燕莺频往复，且留鸥鹭与盘桓。东家野老浑知我，日日相过却自欢。","dynasty":"明代","title":"春日溪上谩书"}
{"author":"袁凯","content":"泽国西风霜树多，萧条茅屋倚江波。家人酒馔兼虾菜，野老衣裳杂芰荷。东海任公时问信，沧浪孺子亦来歌。白鸥亦有忘机意，清影相看奈尔何。","dynasty":"明代","title":"赋黄叶渔村"}
{"author":"袁凯","content":"不见曾公白发侵，酒杯棋局最关心。年华冉冉情何限，江海悠悠水正深。欲买小舟随雁去，便从幽壑听龙吟。明年春满长洲苑，拄杖穿花处处寻。","dynasty":"明代","title":"怀曾彦鲁"}
{"author":"袁凯","content":"桃树移栽近浅沙，呼儿插竹护欹斜。秋来拟吃垂垂实，春到还看浩浩花。旋置酒旗深处挂，更将渔艇密边遮。老夫未是文章手，故少新诗对客夸。","dynasty":"明代","title":"咏溪上所栽桃"}
{"author":"袁凯","content":"江上草堂风物幽，江花红白满汀洲。鸣鸠呼妇东西去，麋鹿将儿远近游。已有轩窗成晚趣，更无舟楫散春愁。东林早晚樱桃熟，应与黄香数劝酬。","dynasty":"明代","title":"寄题马氏草堂兼柬黄二秀才"}
{"author":"李徵古","content":"欲上祝融峰，先登古石桥。凿开巇嶮处，取路到丹霄。","dynasty":"唐代","title":"登祝融峰"}
{"author":"包伯驺","content":"巍然造化功，斡擘成岩豅。石顶滴清沥，洞深飕细风。我来畏暑间，憩此清冷中。缅怀二老调，逸思更无穷。","dynasty":"宋代","title":"岩豅洞留题"}
{"author":"车万育","content":"爱与吾庐近，开扉步即舒。傍云朝选石，趁月夜摊书。深树鸣蝉处，高楼过雨初。悲秋人已往，痛饮说三闾。","dynasty":"清代","title":"怀园秋兴"}
{"author":"李祁","content":"拾翠亭前水满，郎官湖上春回。仪龙新碾试琼杯。更觉春江有味。拄杖行穿翠筱，吹花醉绕江梅。故园心事老相催。此意陶潜能会。","dynasty":"宋代","title":"西江月"}
{"author":"李祁","content":"云观三山清露，长生万鬣青松。琼王敖珠珥下秋空。一笑满天鸾凤。雾鬓新梳绀绿，霞衣旧佩柔红。更邀豪俊驭南风。此意平生飞动。","dynasty":"宋代","title":"西江月"}
{"author":"李祁","content":"春水湖塘深处。竹暗沙洲无路。闲伴落花来，却信东风归去。且住。且住。细看两山烟雨。","dynasty":"宋代","title":"如梦令"}
{"author":"李祁","content":"春阴淡淡，春波渺渺，帘卷花稍香雾。小舟谁在落梅村，正梦绕、清溪烟雨。碧山学士，云房娇小，须要五湖同去。桃花流水鳜鱼肥，恰趁得、江天佳处。","dynasty":"宋代","title":"鹊桥仙"}
{"author":"李祁","content":"朦胧花影月黄昏，著意春风入酒痕。知是江梅喜佳客，倒垂花蕊照清樽。","dynasty":"宋代","title":"郎官湖春日四首"}
{"author":"李祁","content":"十日春阴到水亭，水边杨柳一时青。梅花过尽桃花恶，乞取山礬入净瓶。","dynasty":"宋代","title":"郎官湖春日四首"}
{"author":"李祁","content":"洞庭之南湘水东，青山奕奕蟠苍龙。云阳峰高七十一，欲与衡岳争为雄。我家近在云阳下，来往看山如看画。十年尘土走西风，每忆云阳动悲咤。吴中胜士朱隐居，笔精默妙天下闻。画图画出湘江水，青山上有云阳云。云阳山高湘水绿，十年不见劳心目。只今看画如看山，万里归情寄鸿鹄。","dynasty":"宋代","title":"题朱泽民山水"}
{"author":"李祁","content":"朔风吹沙天冥冥，愁云压塞边风腥。胡儿执麾背人立，传道单于令行急。蒙茸狐帽貂鼠裘，谁言宫袍泪痕湿。汉家恩深幸不早，此身终向胡中老。此身倘负汉宫恩，杀尽青青原上草。","dynasty":"宋代","title":"昭君出塞图"}
{"author":"李祁","content":"先生雅趣耽幽癖，住近云山第几家。夜雨暗添原上草，春风晴入路旁花。词严自可驱蛟鳄，德厚何妨看蝮蛇。珍重先生宜寿考，故应吾道有光华。","dynasty":"宋代","title":"和刘梅南见寄"}
{"author":"李祁","content":"城郭人民事事非，空余尘土满征衣。君犹有道堪流俗，我已无家不念归。天地晦冥龙去远，江湖寥落雁来稀。极知此后还相忆，愁见青山映夕晖。","dynasty":"宋代","title":"和王子让韵（二首）"}
{"author":"李祁","content":"毵毵白发旧儒臣，几见江南物候新。问讯枉烦林下士，变衰只似梦中人。隔帘听雨常经久，倚石看山不厌贫。更欲就依禅榻畔，炉香终日澹絪缊。","dynasty":"宋代","title":"和青原寺长老无诘见寄"}
{"author":"李祁","content":"青原山气郁盘纡，去郭连村十里余。洗钵水香晨粥后，读书灯烬晓钟初。晴天小阁收摩衲，暖日轻云护苾刍。愿得明年筋力健，经寻溪路访深居。","dynasty":"宋代","title":"送非空晦之二上人归青原"}
{"author":"李祁","content":"江湖风浪日萧萧，鳅蟹鱼虾乱踯跳。诸葛有才终复汉，管宁无计谩依辽。烟消故国川原净，秋入空山草木凋。犹恨归来相见晚，暮云春树碧天遥。","dynasty":"宋代","title":"和钟德恭见寄"}
{"author":"李祁","content":"碧天如水暮云收，又见江南一片秋。乱后年华多荏苒，客中踪迹故淹留。露溥金井桐阴薄，月上瑶阶竹影修。遥想辕门凉气早，壶浆来往百无忧。","dynasty":"宋代","title":"和友人见寄"}
{"author":"李祁","content":"名花初发爱轻阴，翠袖红妆渐满林。步入锦帷香径小，醉扶银烛画堂深。妖饶喜识春风面，零落愁关夜雨心。多幸凤皇池上客，为抽劳思写清吟。","dynasty":"宋代","title":"和咏海棠韵"}
{"author":"李祁","content":"万顷烟波一叶舟，更无维楫任飘流。此身自合他乡死，争奈狂狐忆首丘。","dynasty":"宋代","title":"和王子让（二首）"}
{"author":"李祁","content":"我逐郊原鹿豕踪，君如鹰隼挟秋风。近闻铁网连山海，不信人间有卧龙。","dynasty":"宋代","title":"和王子让（二首）"}
{"author":"李祁","content":"绿厓涉清泚，披草得幽径。萧条双桧间，独立一松劲。入门听微钟，心垢一时净。向来饱干戈，栋宇兀偏正。空庭鸟雀喧，坏壁龙蛇瞑。徒能起咨嗟，无复耸观敬。三叹复出门，乾坤几时定？","dynasty":"宋代","title":"同孙彦能游山卷"}
{"author":"李祁","content":"有客依南浦，长年学种畦。才高宜世用，性僻爱幽栖。菜甲侵腰长，桑枝刺眠低。不因来往熟，那得自成蹊。","dynasty":"宋代","title":"题王与龄畦乐"}
{"author":"李祁","content":"迢递城东路，梅花绕慢坡。步随山雪遍，兴入野云多。愿影头常侧，怜香手屡挼。为君题作画，短句不成歌。","dynasty":"宋代","title":"题梅坡"}
{"author":"李祁","content":"哀年愁对酒，壮志忆题桥。遇事难开口，逢人愧折腰。乐传天上谱，心逐莫归樵。宴罢骊歌发，蹉跎又一朝。","dynasty":"宋代","title":"和王子让席上韵"}
{"author":"李祁","content":"春水湖塘深处。竹暗沙洲无路。闲伴落花来，却信东风归去。且住。且住。细看两山烟雨。","dynasty":"宋代","title":"如梦令其一"}
{"author":"李祁","content":"澒洞知谁在，仓皇赖汝贤。壮心抛舞剑，惊胆落虚弦。暮雨沧江上，春风绿柳边。高歌聊自遣，世事欲茫然。","dynasty":"元代","title":"赠王汝贤"}
{"author":"李祁","content":"衰年愁对酒，壮志忆题桥。遇事难开口，逢人愧折腰。乐传天上谱，心逐暮归樵。宴罢骊歌发，蹉跎又一朝。","dynasty":"元代","title":"和王子让席上韵"}
{"author":"李祁","content":"老去曾看相鹤经，暂从华馆试伶俜。几年养就丹砂顶，竟日閒梳白雪翎。万里壮心原自许，九霄清唳好谁听。神仙旧侣知何在，遥望蓬莱一点青。","dynasty":"元代","title":"和咏鹤"}
{"author":"李祁","content":"茅屋秋风古道傍，衰容不似去年强。汉廷无梦陈三策，楚水空怀赋《九章》。落日乱鸦红树老，断云孤雁碧天长。相思无限关心事，不为催诗急雨忙。","dynasty":"元代","title":"次贺琴南韵"}
{"author":"李祁","content":"老泪纵横忆旧京，梦中歧路欠分明。天涯自信甘流落，海内谁堪托死生。短策未容还故里，片帆只欲驾沧瀛。他年便作芙蓉主，惭愧当时石曼卿。","dynasty":"元代","title":"次王子让韵二首其一"}
{"author":"李祁","content":"城郭人民事事非，空馀尘土满征衣。君犹有道堪流俗，我已无家不念归。天地晦冥龙去远，江湖寥落雁来稀。极知此后还相忆，愁见青山映夕晖。","dynasty":"元代","title":"次王子让韵二首其二"}
{"author":"李祁","content":"为惜频年汗马劳，更闻新署列官曹。貔貅夜宿辕门静，鸾鹄晨趋剑佩高。月满丽谯添雉堞，雨深山寨长蓬蒿。公馀秀水桥边路，千骑鸣笳拥节旄。","dynasty":"元代","title":"贺俞总制造新衙"}
{"author":"李祁","content":"幕下貔貅十万人，幕中宾客罕同伦。挥戈略阵天回日，点烛论兵夜向晨。禾水衣冠仍草草，星源文物故彬彬。知君剩有安边策，定约重来立要津。","dynasty":"元代","title":"送吴俊杰归江东"}
{"author":"李祁","content":"不是衰翁爱索居，只缘多病故人疏。来依陆氏三间屋，胜得刘公一纸书。同辈谩推年齿大，后生应笑老成迂。知心赖有通家子，早晚相过意迥殊。","dynasty":"元代","title":"和刘子伦韵奉吴孟勤"}
{"author":"李祁","content":"堂吏喧呼拥后先，綵帘微动八音宣。圣恩汪濊儒臣集，天语丁宁宰相传。翠叶银幡高压帽，玉盘珍果谩堆筵。沾濡拜舞归来晚，马上题诗不记鞭。","dynasty":"元代","title":"御赐恩荣宴"}
{"author":"李祁","content":"劲翮排霜戟，天寒气转骄。草间狐兔尽，侧目望青霄。","dynasty":"元代","title":"题画鹰"}
{"author":"李祁","content":"山中老子百年馀，前代衣冠只自如。高阁捲帘无一事，满天风雨坐看书。","dynasty":"元代","title":"题风雨图"}
{"author":"李祁","content":"风翻雷吼动乾坤，赤鲤腾波势独尊。无数閒鳞齐上下，欲随春浪过龙门。","dynasty":"元代","title":"题赤鲤图"}
{"author":"李祁","content":"幽禽栖稳棘枝低，黯惨江天雪四围。明日郊原晴烂熳，好寻芳树弄毛衣。","dynasty":"元代","title":"题雪禽"}
{"author":"李祁","content":"东风满意绿周遭，乍著单衣脱敝袍。最爱晚凉新浴罢，坐看春笋过林高。","dynasty":"元代","title":"山居首夏十首示外孙陈祖兰"}
{"author":"李祁","content":"前年新觅数株梅，移向庭前手自栽。惆怅近来风土薄，殷勤难得一枝开。","dynasty":"元代","title":"山居首夏十首示外孙陈祖兰其二"}
{"author":"李祁","content":"山前山后翳蒙茸，荆棘藤梢谩作丛。愿得长年撑饱饭，自锄烟雨种高松。","dynasty":"元代","title":"山居首夏十首示外孙陈祖兰其三"}
{"author":"李祁","content":"浩浩沧波天四围，秋风一鹤夜来归。祇应梦里闻长笛，知是年时旧羽衣。","dynasty":"元代","title":"题画二绝其一"}
{"author":"卢梅坡","content":"梅雪争春未肯降，骚人搁笔费评章。梅须逊雪三分白，雪却输梅一段香。","dynasty":"宋代","tags":"古诗三百首，冬天，写雪，梅花，励志，哲理","title":"雪梅·其一"}
{"author":"卢梅坡","content":"有梅无雪不精神，有雪无诗俗了人。日暮诗成天又雪，与梅并作十分春。","dynasty":"宋代","tags":"冬天，写雪，梅花","title":"雪梅·其二"}
{"author":"卢梅坡","content":"红芳满眼斗风流，谁信春来有客愁。惆怅不干桃李事，故山烟雨忆松楸。","dynasty":"宋代","title":"春游"}
{"author":"卢梅坡","content":"先生乐处少人知，最是生平不皱眉。身世帝王全盛日，风光伊洛太平时。画前勘破先天易，醉后吟成击壤诗。高卧行窝吾亦愿，不堪心事类周嫠。","dynasty":"宋代","title":"读康节诗"}
{"author":"卢梅坡","content":"云袂飘摇翠佩环，仙姿绰约紫霞冠。虽然谪在西风里，合作人间小牡丹。","dynasty":"宋代","title":"芙蓉"}
{"author":"卢梅坡","content":"晴栏看尽柳花飞，一段风情不自持。若使化为萍逐水，不如且作絮沾泥。","dynasty":"宋代","title":"柳絮"}
{"author":"卢梅坡","content":"自负孤高伴岁寒，玉堂茆舍一般看。顽风摧剥君知否，铁笛一声人倚栏。","dynasty":"宋代","title":"落梅"}
{"author":"卢梅坡","content":"百万人家井水黄，江南大半田无秧。乖龙岂是为霖物，贪弄明珠簸日光。","dynasty":"宋代","title":"闵雨"}
{"author":"卢梅坡","content":"京尘湫隘{左虫右梦}蚊多，彼美繁英玉雪窠。见谓娇柔能特立，肯凭他物学藤萝。","dynasty":"宋代","title":"茉莉"}
{"author":"卢梅坡","content":"玉栏四面护花王，一段风流似洛阳。深院不须驱野鹿，只愁蜂蝶暗偷香。","dynasty":"宋代","title":"牡丹"}
{"author":"卢梅坡","content":"荼醾结屋是何年，风雨摧颓为怆然。飞似绿珠楼上坠，困于毕卓瓮间眠。门前碍路旋移来，压架欹斜缘作堆。三月半时花正好，十年前是手亲栽。幽香早被风偷递，小蕊那禁雨急催。尽数折为神佛供，免教飞去卧苍苔。","dynasty":"宋代","title":"荼醾"}
{"author":"卢梅坡","content":"门前碍路旋移来，压架攲斜绿作堆。三月半时花正好，十年前是手亲栽。幽香早被风偷递，小蕊那禁雨急催。尽数折为神佛供，免教飞去卧苍苔。","dynasty":"宋代","title":"荼蘼其二"}
{"author":"卢梅坡","content":"荼蘼结屋是何年，风雨摧颓为怆然。飞似绿珠楼上坠，困于毕卓瓮间眠。","dynasty":"宋代","title":"荼蘼其一"}
{"author":"卢梅坡","content":"红芳满眼斗风流，谁倍春来有客愁！惆怅不干桃李事，故山烟雨忆松楸。","dynasty":"宋代","title":"春日"}
{"author":"卢梅坡","content":"春蚕运巧起经纶，底事周防反杀身。鼎镬如归缘报主，羞他肥禄避危人。","dynasty":"宋代","title":"蚕"}
{"author":"林杰","content":"七夕今宵看碧霄，牵牛织女渡河桥。家家乞巧望秋月，穿尽红丝几万条。","dynasty":"唐代","tags":"小学古诗，七夕节","title":"乞巧"}
{"author":"林杰","content":"羽客已登仙路去，丹炉草木尽凋残。不知千载归何日，空使时人扫旧坛。","dynasty":"唐代","title":"王仙坛"}
{"author":"林杰","content":"金盘摘下挂朱颗，红壳开时饮玉浆。（咏荔枝见《纪事》）","dynasty":"唐代","title":"句"}
{"author":"林杰","content":"七夕今朝看碧霄，牵牛织女渡河桥。家家乞巧望秋月，穿尽红丝几万条。","dynasty":"唐代","title":"七夕"}
{"author":"林杰","content":"羽客已登云路去，丹砂草木尽凋残。不知千岁归何日，空使时人扫旧坛。","dynasty":"唐代","title":"王仙君坛"}
{"author":"孙叔顺","content":"咏教习鼓诉冤每日学按龙韬，演习虎略。初开教，若论功劳，则俺先来到。【混江龙】助威声号，将我先鸣三擂发根苗。渐渐的排成戈戟，纷纷的收聚枪刀。则这两片皮常与军官为耳目，一生心不离了小校做知交。虽是我有声难说，有运难消，又不比鸣廉击柝喝号。摇铃向军前，则我为头儿闹。面皮上常过了无数，助罗边不住的频敲。【油葫芦】怎比恁那悠悠吹画角，也每不汤着不动着，教瞒儿满腹中恶气怎生消。夜阑时直捶到金鸡儿报，早晨间直熬的金乌落。他每都披着纸甲，挂着战袍，番来覆去由闹，早难道杀气阵云高。【天下乐】却什么三十年学六韬，好教我逐朝心内焦，他每没一个有才能有机谋有智略。每日加空虚了五六番，干盘了十数遭，恰便似一场家杂剧了。【醉中天】想当日两军闹，起全翼赴宣朝。将我击破花腔，它每都哭破眼胞。可正是发擂催军校，不付能勾引的离城去，又将他黎民掳掠，这的是恁破黄巢头件功劳。【金盏儿】他每哭声苦，可教我怨声高。被我将他众英雄引上阴陵道，他每教场中胆气更那里有分毫。都不肯一心于国死，则待半路里转身逃。早难道养军千日，又得用在今朝。【赚尾煞】将我击发，便声扬额闲下无声哨。旧声价，如今都坏了，谁敢向雷门行过一遭。则为我乱军心，将果报先招。自量度，天数难逃。若是再瞒上，将来又吃搞。终身累倒，皮鞚零，再怎敢军中一面骋英豪。","dynasty":"元代","title":"【仙吕】点绛唇_咏教习鼓诉"}
{"author":"孙叔顺","content":"绣帏中受坎坷，锦帐内挨囚禁。抛掷在忧虑海，啜赚我在闷愁林，好教人难受难禁。非是咱淹润，有生活懒动针。一会家暗暗思量，思量罢重还再审。【梁州】俺根前无疼无热，在谁行留意留情。这烦恼孝经起序才读朕。空教人逐期盼望，每夜吟沉。专闻脚步，频听声音。那一夜不等到更深，不来也展转沉吟。在谁家里打马投壶？在谁家里低唱浅斟？在谁家里并枕同衾？无般儿不侵，纵然不醉连宵饮。一脚的踏出门程，不许寻直恁，莫渝滥荒淫。【尾】往常时撒拗何曾恁，自当日着迷直至今。你取欢娱我图甚？怎禁那厮负心。不来也，又教你倚定鲛绡枕头儿盹。","dynasty":"元代","title":"【南吕】一枝花_绣帏中受坎"}
{"author":"孙叔顺","content":"不恋蜗角名，岂问蝇头利？世情看冷暖，人面逐高低。闲是闲非，僻掉的都伶俐，百年身图画里。本待要快活逍遥，情愿待休官罢职。【梁州】谁待想锦衣玉食？甘心守淡饭黄虀。向林泉选一答儿清幽地，闲时一曲，闷后三杯。柴门草户，茅舍疏篱。守着咱稚子山妻，伴着几个故友相识。每日价笑吟吟谈古论今，闲遥遥游山玩水，乐陶陶下象围棋。早起，晚夕，吃醉了重还醉，叹白发紧相逼。百岁光阴能有几？快活了是便宜。【煞尾】都则是两轮日月搬兴废，一合乾坤洗是非。直宿到红日三竿偃然睡，那些儿况味谁知？一任莺啼唤不起。","dynasty":"元代","title":"【南吕】一枝花_不恋蜗角名"}
{"author":"孙叔顺","content":"海马闲骑，则为瘦人参请他医治，背药包的刘寄奴跟随。一脚的陌门东，来到这干阁内，飞帘籁地。能医其乡妇沉疾，因此上，共宾郎结成欢会。【醉春风】说远志诉莲心，靠肌酥偎玉体，食膏粱五味卧重裀，阳起是你，你。受用他笑吐丁香、软柔钟乳，到有些五灵之气。【迎仙客】行过芍药圃、菊花篱，沉香亭色情何太急！停立在曲槛边，从容在芳径里。待黄昏不想当归，尚有百部徘徊意。【红绣鞋】半夏遐蛇床上同睡，芫花边似燕子双飞。则道洞房风月少人知，不想被红娘先蹴破。使君子受凌迟，便有他白头公难救你。【耍孩儿】木贼般合解到当官跪，刀笔吏焉能放你！便将白纸取招伏，选剥了裩布无衣。荜澄茄拷打得青皮肿，玄胡索拴缚得狗脊低，你便穿山甲应何济？议论得罪名管仲，毕拨得文案无疑。【三煞】他做官司的剖决明，告私情的能指实，监囚在里人心碎。一个旱莲腮空滴白凡泪，一个漏芦腿难禁苦仗笞。吊疼痛，添憔悴。问甚么干连你父子？可惜教带累他乌梅。【二煞】意浓甜有苦参，事多凶大戟，今日个身遭缧絏，犹道是心甘遂。清廉家却有这糊突事，时罗姐难为官宜妻。浪荡子合当废，破故纸揩不了腥臭，寒水石洗不尽身肌。【一煞】向雨余凉夜中，对天南星月底，说合成织女牵牛会。指望常山远水恩情久，不想这剪草除根巾帻低，那一个画不成青黛蛾眉。【尾】骂你个辱先灵的蒋太医，我看你乍回乡归故里！蔓荆子续断了通奸罪，则被那散杏子的康瘤儿笑杀你！","dynasty":"元代","title":"【中吕】粉蝶儿_海马闲骑，"}
{"author":"胡松年","content":"月上疏帘，风射小窗，孤馆岑寂。一杯强洗愁怀，万里堪嗟行客。乱山无数，晚秋云物苍然，何如轻抹淮山碧。喜气拂征衣，作眉间黄色。役役。马头尘暗斜阳，陇首路回飞翼。梦里姑苏城外，钱塘江北。故人应念我，负吹帽佳时，同把金英摘。归路且加鞭，看梅花消息。","dynasty":"宋代","title":"石州词/石州慢"}
{"author":"胡松年","content":"歌阕阳关，肠断短亭，惟有离别。画船送我薰风，瘦马迎人飞雪。平生幽梦，岂知塞北江南，而今真叹河山阔。屈指数分携，早许多时节。愁绝。雁行点点云垂，木叶霏霏霜滑。正是荒城落日，空山残月。一尊谁念我，苦憔悴天涯，陡觉生华发。赖有紫枢人，共扬鞭丹阙。","dynasty":"宋代","title":"石州词/石州慢"}
{"author":"胡松年","content":"白蘋风静碧波沉，画舸来游着意深。愿觅灵文窥秘钥，更追遗范写良金。姓名便合联真隐，出处何妨拟醉吟。畴昔光阴费行乐，中原鼙鼓正伤心。","dynasty":"宋代","title":"洞庭"}
{"author":"胡松年","content":"小舟乘风飞鸟过，万顷云涛纵掀簸。此行要是快平生，无数青山笑迎我。山根隐约见人家，槿篱茅屋埋烟霞。宛似秦人种桃处，川原远近纷香葩。杖藜径踏华山去，试问莲开今何许。路迷绝壑荫松筠，身到半山听鱼鼓。道人为我开云堂，是中境界浑清凉。幽磬时和野鸟语，飞泉暗泻岩花香。文书照眼本吾事，雁鹜著行败人意。造物似怜厌世嚣，挈置湖山烦一洗。何人夜呼隐去来，向来得丧真山崖。金庭玉柱永不改，人间劫火空飞灰。","dynasty":"宋代","title":"观音院德云堂"}
{"author":"胡松年","content":"海山荡佳气，千载传古居。平生读书地，竹柏静以疏。忠义贯白日，名不埋幽墟。苗裔今几何，谁能补其馀。","dynasty":"宋代","title":"顾亭林"}
{"author":"于武陵","content":"入市虽求利，怜君意独真。欲将寒涧树，卖与翠楼人。瘦叶几经雪，淡花应少春。长安重桃李，徒染六街尘！","dynasty":"唐代","tags":"讽刺","title":"赠卖松人"}
{"author":"于武陵","content":"劝君金屈卮，满酌不须辞。花发多风雨，人生足别离。","dynasty":"唐代","tags":"喝酒，抒情","title":"劝酒"}
{"author":"于武陵","content":"日暖上山路，鸟啼知已春。忽逢幽隐处，如见独醒人。石冷开常晚，风多落亦频。樵夫应不识，岁久伐为薪。","dynasty":"唐代","tags":"桂花","title":"山上树"}
{"author":"于武陵","content":"青山长寂寞，南望独高歌。四海故人尽，九原新垄多。西沉浮世日，东注逝川波。不使年华驻，此生能几何。","dynasty":"唐代","title":"感情"}
{"author":"于武陵","content":"离家凡几宵，一望一寥寥。新魄又将满，故乡应渐遥。独临彭蠡水，远忆洛阳桥。更有乘舟客，凄然亦驻桡。","dynasty":"唐代","title":"望月（一作客中月）"}
{"author":"于武陵","content":"莫问古宫名，古宫空有城。惟应东去水，不改旧时声。","dynasty":"唐代","title":"长信宫"}
{"author":"于武陵","content":"江头一声起，芳岁已难留。听此高林上，遥知故国秋。应催风落叶，似劝客回舟。不是新蝉苦，年年自有愁。","dynasty":"唐代","title":"咏蝉（一作客中闻早蝉）"}
{"author":"于武陵","content":"世人无正心，虫网匣中琴。何以经时废，非为娱耳音。独令高韵在，谁感隙尘深。应是南风曲，声声不合今。","dynasty":"唐代","title":"匣中琴"}
{"author":"于武陵","content":"穷秋几日雨，处处生苍苔。旧国寄书后，凉天方雁来。露繁山草湿，洲暖水花开。去尽同行客，一帆犹未回。","dynasty":"唐代","title":"南游"}
{"author":"于武陵","content":"南北各万里，有云心更闲。因风离海上，伴月到人间。洛浦少高树，长安无旧山。裴回不可驻，漠漠又空还。","dynasty":"唐代","title":"孤云"}
{"author":"于武陵","content":"东门车马路，此路在浮沉。白日若不落，红尘应更深。从来名利地，皆起是非心。所以青青草，年年生汉阴。","dynasty":"唐代","title":"东门路"}
{"author":"于武陵","content":"北风吹楚树，此地独先秋。何事屈原恨，不随湘水流。凉天生片月，竟夕伴孤舟。一作南行客，无成空白头。","dynasty":"唐代","title":"夜泊湘江"}
{"author":"于武陵","content":"白日去难驻，故人非旧容。今宵一别后，何处更相逢。过楚水千里，到秦山几重。语来天又晓，月落满城钟。","dynasty":"唐代","title":"夜与故人别"}
{"author":"于武陵","content":"行子与秋叶，各随南北风。虽非千里别，还阻一宵同。过尽少年日，尚如长转蓬。犹为布衣客，羞入故关中。","dynasty":"唐代","title":"别故人"}
{"author":"于武陵","content":"一听游子歌，秋计觉蹉跎。四海少平地，百川无定波。共惊年已暮，俱向客中多。又驾征轮去，东归事若何。","dynasty":"唐代","title":"送客东归"}
{"author":"于武陵","content":"过此一酸辛，行人泪有痕。独残新碧树，犹拥旧朱门。歌歇云初散，檐空燕尚存。不知弹铗客，何处感新恩。","dynasty":"唐代","title":"过侯王故第"}
{"author":"于武陵","content":"楚人歌竹枝，游子泪沾衣。异国久为客，寒宵频梦归。一封书未返，千树叶皆飞。南过洞庭水，更应消息稀。","dynasty":"唐代","title":"客中"}
{"author":"于武陵","content":"数歇度烟水，渐非尘俗间。泉声入秋寺，月色遍寒山。石路几回雪，竹房犹闭关。不知双树客，何处与云闲。","dynasty":"唐代","title":"夜寻僧不遇（一作夜寻僧，僧游山未归）"}
{"author":"于武陵","content":"人间惟此路，长得绿苔衣。及户无行迹，游方应未归。平生无限事，到此尽知非。独倚松门久，阴云昏翠微。","dynasty":"唐代","title":"访道者不遇（一作访僧不遇）"}
{"author":"于武陵","content":"石室扫无尘，人寰与此分。飞来南浦树，半是华山云。浮世几多事，先生应不闻。寒山满西日，空照雁成群。","dynasty":"唐代","title":"赠王隐者山居（一作赠隐者）"}
{"author":"于武陵","content":"穷边足风惨，何处醉楼台。家去几千里，月圆十二回。寒阡随日远，雪路向城开。游子久无信，年年空雁来。","dynasty":"唐代","title":"寄北客"}
{"author":"于武陵","content":"长安清渭东，游子迹重重。此去红尘路，难寻君马踪。昔时轻一别，渐老贵相逢。应恋嵩阳住，嵩阳饶古松。","dynasty":"唐代","title":"寄友人"}
{"author":"于武陵","content":"楼下长江路，舟车昼不闲。鸟声非故国，春色是他山。一望云复水，几重河与关。愁心随落日，万里各西还。","dynasty":"唐代","title":"江楼春望"}
{"author":"于武陵","content":"九陌尽风尘，嚣嚣昼复昏。古今人不断，南北路长存。叶落上阳树，草衰金谷园。乱鸦归未已，残日半前轩。","dynasty":"唐代","title":"洛中晴望"}
{"author":"于武陵","content":"不系与舟闲，悠悠吴楚间。羞将新白发，却到旧青山。一叶忽离树，几人同入关。长安家尚在，秋至又西还。","dynasty":"唐代","title":"西归"}
{"author":"于武陵","content":"相思春树绿，千里亦依依。鄠杜月频满，潇湘人未归。桂花风半落，烟草蝶双飞。一别无消息，水南车迹稀。","dynasty":"唐代","title":"友人南游不回因而有寄"}
{"author":"于武陵","content":"南北行已久，怜君知苦辛。万家同草木，三载得阳春。东道听游子，夷门歌主人。空持语相送，应怪不沾巾。","dynasty":"唐代","title":"送酂县董明府之任"}
{"author":"于武陵","content":"浮世若浮云，千回故复新。旋添青草冢，更有白头人。岁暮客将老，雪晴山欲春。行行车与马，不尽洛阳尘。","dynasty":"唐代","title":"横吹曲辞。洛阳道"}
{"author":"于武陵","content":"江草暖初绿，雁行皆北飞。异乡那久客，野鸟尚思归。十载过如梦，素心应已违。行行家渐远，更苦得书稀。","dynasty":"唐代","title":"早春山行"}
{"author":"于武陵","content":"绕屋树森森，多栖紫阁禽。暂过当永夜，微得话前心。入楚行应远，经湘恨必深。那堪对寒烛，更赋别离吟。","dynasty":"唐代","title":"宿友生林居因怀贾区"}
{"author":"于武陵","content":"悔作望南浦，望中生远愁。因知人易老，为有水东流。欲附故乡信，不逢归客舟。萋萋两岸草，又度一年秋。","dynasty":"唐代","title":"远水"}
{"author":"于武陵","content":"杜陵无厚业，不得驻车轮。重到曾游处，多非旧主人。东风千岭树，西日一洲蘋.又渡湘江去，湘江水复春。","dynasty":"唐代","title":"南游有感"}
{"author":"于武陵","content":"古来利与名，俱在洛阳城。九陌鼓初起，万车轮已行。周秦时几变，伊洛水犹清。二月中桥路，鸟啼春草生。","dynasty":"唐代","title":"过洛阳城"}
{"author":"于武陵","content":"东风吹草色，空使客蹉跎。不设太平险，更应游子多。几伤行处泪，一曲醉中歌。尽向青门外，东随渭水波。","dynasty":"唐代","title":"感怀（一作感情，以下一本俱作于邺诗）"}
{"author":"于武陵","content":"俯仰不能去，如逢旧友同。曾因春雪散，见在华山中。何处有明月，访君听远风。相将归未得，各占石岩东。","dynasty":"唐代","title":"友人亭松"}
{"author":"于武陵","content":"僻地好泉石，何人曾陆沈。不知青嶂外，更有白云深。因此见乔木，几回思旧林。殷勤猿与鸟，惟我独何心。","dynasty":"唐代","title":"游中梁山"}
{"author":"于武陵","content":"到此绝车轮，萋萋草树春。青山如有利，白石亦成尘。水阔应无路，松深不见人。如知巢与许，千载迹犹新。","dynasty":"唐代","title":"寻山"}
{"author":"于武陵","content":"南渡人来绝，喧喧雁满沙。自生江上月，长有客思家。半夜下霜岸，北风吹荻花。自惊归梦断，不得到天涯。","dynasty":"唐代","title":"宿江口"}
{"author":"于武陵","content":"扰扰浮梁路，人忙月自闲。去年为塞客，今夜宿萧关。辞国几经岁，望乡空见山。不知江叶下，又作布衣还。","dynasty":"唐代","title":"秋夜达萧关"}
{"author":"于武陵","content":"乱峰连叠嶂，千里绿峨峨。蜀国路如此，游人车亦过。远烟当叶敛，骤雨逐风多。独忆紫芝叟，临风歌旧歌。","dynasty":"唐代","title":"斜谷道"}
{"author":"于武陵","content":"蜀国少平地，方思京洛间。远为千里客，来度百牢关。帆影清江水，铃声碧草山。不因名与利，尔我各应闲。","dynasty":"唐代","title":"过百牢关贻舟中者"}
{"author":"于武陵","content":"何当开此镜，即见发如丝。白日急于水，一年能几时。每逢芳草处，长返故园迟。所以多为客，蹉跎欲怨谁。","dynasty":"唐代","title":"客中览镜"}
{"author":"于武陵","content":"征车千里至，碾遍六街尘。向此有营地，忽逢无事人。昔时颜未改，浮世路多新。且脱衣沽酒，终南山欲春。","dynasty":"唐代","title":"长安逢隐者"}
{"author":"于武陵","content":"草堂前有山，一见一相宽。处世贵僧静，青松因岁寒。他山逢旧侣，尽日话长安。所以闲行迹，千回绕药栏。","dynasty":"唐代","title":"与僧话旧"}
{"author":"于武陵","content":"日日市朝路，何时无苦辛。不随丹灶客，终作白头人。浮世度千载，桃源方一春。归来华表上，应笑北邙尘。","dynasty":"唐代","title":"赠王道士"}
{"author":"于武陵","content":"远天明月出，照此谁家楼。上有罗衣裳，凉风吹不休。","dynasty":"唐代","title":"高楼"}
{"author":"于武陵","content":"簟凉秋气初，长信恨何如。拂黛月生指，解鬟云满梳。一从悲画扇，几度泣前鱼。坐听南宫乐，凉风摇翠裾。","dynasty":"唐代","title":"长信宫二首其一"}
{"author":"于武陵","content":"一失辇前恩，绮罗生暗尘。惟应深夜月，独伴向隅人。长信翠蛾老，昭阳红粉新。君心似秋节，不使草长春。","dynasty":"唐代","title":"长信宫二首其二"}
{"author":"于武陵","content":"东风吹草色，空使客蹉跎。不设太平险，更应游子多。几伤行处泪，一曲醉中歌。尽向青门外，东随渭水波。","dynasty":"唐代","title":"感情"}
{"author":"于武陵","content":"俛仰不能去，如逢旧友同。曾因春雪散，见在华山中。何处有明月，访君听远风。相将归未得，各占石岩东。","dynasty":"唐代","title":"友人亭松"}
{"author":"于武陵","content":"离家凡几宵，一望一寥寥。新魄又将满，故乡应渐遥。独临彭蠡水，远忆洛阳桥。更有乘舟客，悽然亦驻桡。","dynasty":"唐代","title":"客中月"}
{"author":"郦炎","content":"大道夷且长，窘路狭且促。修翼无卑栖，远趾不步局。舒吾陵霄羽，奋此千里足。超迈绝尘驱，倏忽谁能逐。贤愚岂常类，禀性在清浊。富贵有人籍，贫贱无天录。通塞苟由己，志士不相卜。陈平敖里社，韩信钓河曲。终居天下宰，食此万钟禄。德音流千载，功名重山岳。灵芝生河洲，动摇因洪波。兰荣一何晚，严霜瘁其柯。哀哉二芳草，不值泰山阿。文质道所贵，遭时用有嘉。绛灌临衡宰，谓谊崇浮华。贤才抑不用，远投荆南沙。抱玉乘龙骥，不逢乐与和。安得孔仲尼，为世陈四科。","dynasty":"两汉","tags":"感慨，志向","title":"见志诗二首"}
{"author":"郦炎","content":"灵芝生河洲，动摇因洪波。兰荣一何晚，严霜瘁其柯。哀哉二芳草，不植太山阿。文质道所贵，遭时用有嘉。绛灌临衡宰，谓谊崇浮华。贤才抑不用，远投荆南沙。抱玉乘龙骥，不逢乐与和。安得孔仲尼，为世陈四科。","dynasty":"两汉","title":"诗二首其二"}
{"author":"潘纬","content":"古今逢此夜，共冀泬明。岂是月华别，只应秋气清。影当中土正，轮对八荒平。寻客徒留望，璇玑自有程。","dynasty":"唐代","title":"中秋月"}
{"author":"潘纬","content":"村居无广厦，松竹自成阴。长日林中卧，风枝落布衾。时怜野渔唱，复爱幽蝉吟。孤酌还乘兴，临流理素琴。","dynasty":"唐代","title":"夏日溪堂"}
{"author":"潘纬","content":"白社负幽期，青山寄空宅。偶携林中友，重卧岩下石。云归忽闭关，月出更留客。不着尘梦还，潺湲响终夕。","dynasty":"唐代","title":"宿白岳社山中"}
{"author":"潘纬","content":"怜君遽为别，风色敝裘寒。郭外关河远，樽前岁腊残。人归姑蔑国，帆过子陵滩。夹岸梅花发，相思好奈看。","dynasty":"唐代","title":"送徐汝抟还三衢"}
{"author":"潘纬","content":"家远信音稀，怀归未得归。途穷剑空在，性懒念多违。旅馆午寒闭，江城秋雪飞。还惭京兆客，何事泣牛衣？","dynasty":"唐代","title":"銮江秋暮"}
{"author":"潘纬","content":"久为弦歌出，仍无三径资。还山种松菊，傍舍葺园池。门闭喧能隔，庭闲鸟亦知。一樽时自醉，犹笑弃官迟。","dynasty":"唐代","title":"过方别驾市上园"}
{"author":"潘纬","content":"采桑复采桑，无嗟为蚕饥。食君筐中叶，还君机上丝。还君丝，织君绮。贫女养蚕不得着，惜尔抽丝为人死。","dynasty":"唐代","title":"蚕妇吟"}
{"author":"潘纬","content":"背市园居寂，到门芳草深。呼童出贳酒，留客坐鸣琴。鸟作辞春语，松生入夏阴。求羊无夙约，开径自相寻。","dynasty":"唐代","title":"初夏同王应凤佘日章汪以仁以敬过佘子玉园居"}
{"author":"潘纬","content":"渡头风雨急，桥断夜来水。时有唤舟人，招招者谁子。","dynasty":"唐代","title":"上渡"}
{"author":"潘纬","content":"倚松踞磐石，无伴坐亦好。不信石无尘，松风与洒扫。","dynasty":"唐代","title":"松石台"}
{"author":"潘纬","content":"仙舆九日驻郊圻，清跸传呼上翠微。朔塞秋声连画角，陵园霜色杂朱旂。千官马逐层岩转，万乘龙随蹬道飞。欲记明良游豫盛，野人终愧赋才非。","dynasty":"唐代","title":"圣驾九日天寿山登高献三阁下"}
{"author":"潘纬","content":"策蹇出都俱莫问，笑弹长剑对银缸。虚传郭隗台千尺，谁赐虞卿璧一双。林下放歌俱白首，门前把钓有沧江。也知西掖还东阁，且趁南风卧北窗。","dynasty":"唐代","title":"出郊与黄吉父言别"}
{"author":"潘纬","content":"日暖长杨露乍晞，楼台无处不霏霏。才随汉苑春风起，忽作梁园暮雪飞。案上花生供奉笔，墀头影落侍臣衣。不因赋质轻微甚，那得吹嘘到禁闱。","dynasty":"唐代","title":"应制赋禁中柳絮"}
{"author":"潘纬","content":"曾谓千金意，能酬一饭恩。往来人下拜，犹是为王孙。","dynasty":"唐代","title":"漂母祠"}
{"author":"潘纬","content":"瑶池浪说千年藕，玉井虚传十丈花。争似九茎开五色，西天瑞现帝王家。","dynasty":"唐代","title":"瑞莲应制二首（莲生慈宁宫奉大士盆中，九华"}
{"author":"潘纬","content":"弃置长门鬓欲华，后宫又道选良家。君恩好似三春雨，半为开花半落花。","dynasty":"唐代","title":"汉宫词"}
{"author":"潘纬","content":"垂柳柴门傍水开，啾啾野雀啄莓苔。园林日午花争发，主不归来客自来。","dynasty":"唐代","title":"过友人园题壁"}
{"author":"潘纬","content":"盆作金龙百宝装，波心常现玉毫光。新秋一朵青莲涌，三十六宫闻妙香。","dynasty":"明代","title":"瑞莲应制二首"}
{"author":"潘纬","content":"客来鸣素琴，惆怅对遗音。一曲起于古，几人听到今。尽含风霭远，自泛月烟深。风续水山操，坐生方外心。","dynasty":"唐代","title":"琴"}
{"author":"潘纬","content":"篆经千古涩，影泻一堂寒。（古镜。见《吟窗杂录》）","dynasty":"唐代","title":"句"}
{"author":"潘纬","content":"樽酒慰行轩，交深敢赠言。经过郑庄驿，好问孟尝门。一诺休轻许，千金未是恩。年来长送客，此意不曾论。","dynasty":"唐代","title":"送友人北游"}
{"author":"潘纬","content":"昨暮登楼处，雨收溪上村。此时见新涨，直到君家门。旧岸集渔网，高斋藏钓纶。嘉鱼坐可办，好约同开樽。","dynasty":"唐代","title":"简方际明"}
{"author":"潘纬","content":"花榭竹为垣，幽阴坐处繁。遥疑原上日，不到水边村。山雨带云集，松涛清昼翻。往来三径里，何地有嚣烦。","dynasty":"唐代","title":"夏月过佘松泉先生溪园"}
{"author":"潘纬","content":"方干有旧业，本在青溪东。近卜陵阳隐，因怀庞德风。百年耕陇上，八口寄庵中。独羡渔樵侣，能将出处同。","dynasty":"唐代","title":"寄题方山人陵阳别业"}
{"author":"潘纬","content":"予行江水北，君行江水西。两乡千里隔，一梦几回迷。雨雪连天远，梅花落月低。所思何处在，残夜听鸣鸡。","dynasty":"唐代","title":"冬夜奉怀从兄汝和时在江西"}
{"author":"潘纬","content":"时违长弃置，身贱寡交亲。方学渔樵业，甘为农圃邻。坐愁坐白发，出畏染缁尘。十载攻词赋，无媒只旧贫。","dynasty":"唐代","title":"答方佥宪定之先生"}
{"author":"潘纬","content":"延津双玉虹，神物合雌雄。易用千金购，难为一割功。尘埋余斗气，岁远结阴风。感激封侯去，龙鸣出匣中。","dynasty":"唐代","title":"赋得双佩剑送方生趋幕府"}
{"author":"潘纬","content":"及兹农事候，令予归不闲。本无西畴耕，为趁东风还。旧庐在林莽，树石繁其间。时春方雨余，好鸟声关关。门柳媚柔条，萝径滋苔斑。涧鸣始流泉，座对初青山。寓目但成景，偃仰多欢颜。此乡能似否，宁不思回醿。","dynasty":"唐代","title":"春日忆山中书隐"}
{"author":"潘纬","content":"蒋生风雅存，异代馥兰荪。修竹仍三径，垂杨自一村。啼莺呼过客，幽草映闲门。旧识求羊侣，重怜载酒樽。","dynasty":"唐代","title":"过蒋南泠翁大参休园喜鸿胪诸昆载酒留集"}
{"author":"潘纬","content":"广陵关外路，夜半梦中过。骑鹤人逢晚，听鸡客误多。去来同雨雪，吏隐各烟波。携得新诗别，相思日日歌。","dynasty":"唐代","title":"邗江逢欧桢伯学博余昨过广陵以夜半渡关失访"}
{"author":"潘纬","content":"一径掩蒿蓬，孤村烟霭中。鸣蛙出水曲，宿鸟隐花丛。高树留残照，遥山映暮空。无人伴幽兴，招月听丝桐。","dynasty":"唐代","title":"官庄春暝"}
{"author":"潘纬","content":"幽居近喜卜东溪，远市依依隔水西。堤柳渐迷来客驾，山花自发野人蹊。游鱼晴戏陂塘暖，雊雉朝飞垄麦齐。更好林莺听不尽，双柑斗酒日劳携。","dynasty":"唐代","title":"春日官庄"}
{"author":"潘纬","content":"平原眺晚霁，百里见苍山。鸟带浮云去，人从暮霭还。村童过雨集，野老到秋闲。倚杖逍遥者，听蝉竹径间。","dynasty":"唐代","title":"官庄晚霁"}
{"author":"潘纬","content":"西园独偃息，伏枕连朝昏。送客偶出户，看云还倚门。田芜没平野，木落见前村。怜尔幽怀者，时来相与论。","dynasty":"唐代","title":"山中赠友人"}
{"author":"褚篆","content":"匹马劳劳苍翠间，千寻古栈度重关。天南气象开蛮府，岭上风云动越山。径走黄狐荒草合，村连红树夕阳殷。生民苦忆无家别，烟火萧条何日还？","dynasty":"明代","title":"归度仙霞岭"}
{"author":"程浚","content":"一片间心只在山，故将疏懒傲尘寰。白云犹有往来意，师独萧然天壤间。","dynasty":"宋代","title":"呈贝懒云先生"}
{"author":"程浚","content":"一片閒心祇在山，故将疏懒傲尘寰。白云犹有往来意，师独萧然天壤间。","dynasty":"宋代","title":"呈贝懒云先生"}
{"author":"李道纯","content":"三元秘秋水，都不属思量。收来毫末，放开在地不能藏。过去未来见在，只是星儿消息，体物显然彰。本自无形象，随处见青黄。性源清，心地静，发天光。木人半夜，倒骑铁马过银潢。正是露寒烟冷，那更风清月白，乘兴水云乡。识破梦中梦，稽首礼虚皇。","dynasty":"元代","title":"水调歌头言性"}
{"author":"李道纯","content":"身处玄门，不遇真师，徒尔劳辛。若绝学无为，争知阖癖，多闻博学，宁脱根尘。固守自然，终成断灭，着有着无都不真。般般假，那星儿妙处，参访高人。一言说破元因。直指丹头精气神。问一穷玄关，本无定位，两般灵物，只在心身。动静相因，有无交入，五气朝元万善臻。幽奇处，把一元簇在，一个时辰。","dynasty":"元代","title":"沁园春·身处玄门"}
{"author":"李道纯","content":"道曰五行，释曰五服，儒曰五常。矧仁义礼智，信为根本，金木水火，土在中央。白虎青龙，玄龟朱雀，皆自句陈主张。天数五，人精神魂魄，意属中黄。乾坤二五全彰。会三五、归元妙莫量。火三南方，东三成五，北玄真一，西四同乡。五土中宫，合为三五，三五混融阴返阳。通玄士，把铅银砂汞，炼作金刚。","dynasty":"元代","title":"沁园春·道曰五行"}
{"author":"李道纯","content":"道本虚无，虚无生一，一二成三。更三生万物，物皆虚化，形形相授，物物交参。体体元虚，头头本一，未许常人取次谈。虚无妙，具形各相貌，虚里包含。虚中密意深探。致虚极、工夫问老聃。那虚寂湛然，无中究竟，虚无兼达，勘破瞿昙。象帝之先，威音那畔，清净虚无孰有儋。诸玄眷，以虚无会道，稽首和南。","dynasty":"元代","title":"沁园春·道本虚无"}
{"author":"李道纯","content":"叉手者谁，合掌者谁，击拳者谁。只这些伎俩，人犹错会，无为妙理，孰解操持。我为诸公，分明举似，老子瞿昙即仲尼。思今古，有千贤万圣，总是人为。可怜后学无知。辨是是非非没了期。况天地与人，一源分判，道儒释子，一理何疑。见性明心，穷微至命，为佛为仙只在伊。功成后，但殊途异派，到底同归。","dynasty":"元代","title":"沁园春·叉手者谁"}
{"author":"李道纯","content":"说与学人，火无斤两，候无卦爻。也没抽添，也无作用，既无形象，不必烹炮。件件非真，般般是假，着意作工空谩劳。君知否，但一切声色，都是讹肴。见闻知觉俱抛。直打并、灵台无一毫。更休言炉灶，休寻药物，虚灵不昧，志力坚牢。神室虚闲，灵源澄静，就里自然天地交。全真辈，苟不全真性，劫运宁逃。","dynasty":"元代","title":"沁园春·说与学人"}
{"author":"李道纯","content":"历劫元神，旦初祖气，太始元精。道三般至宝，同根并蒂，欲求端的，勿泥身形。息定神清，缘空气固，清静无为精自凝。丹头结，运阴阳符火，慢慢调停。尤当固济持盈。把铅汞银砂一处烹。四象合和，命基永固，三元辐辏，觉性虚灵。性命两全，形神俱妙，与道合真无变更。逍遥处，任遨游八极，自在纵横。","dynasty":"元代","title":"沁园春赠静庵口诀"}
{"author":"李道纯","content":"智断坚刚，奋心决烈，便透玄关。把杀人手段，轻轾拈出，活人刀子，慢慢教看。一剑当空，万缘俱扫，方信道瞿昙即老聃。玄夙播，看春生寒谷，觌面慈颜。从他雪覆千山。那突兀孤峰青似蓝。况击竹拈花，都成骨董，扬眉瞬目，也是＊顸。劫处风光，日前荐取，擘破面皮方罢参。如何是，那祖师的意，合掌和南。","dynasty":"元代","title":"沁园春赠春谷清禅师"}
{"author":"李道纯","content":"不识不知，无声无臭，名曰希微。只道个便是，全真妙本，人能透得，即刻知几。闻法闻经，说禅说道，执象泥文都属非。君还悟，这平常日用，总是玄机。仍凭决烈行持。把四象五行收拾归。会两仪妙合，三元辐辏，一灵不昧，万化皈依。精气凝神，缘情返性，迸出蟾光遍界辉。形神妙，向太虚之外，独露巍巍。","dynasty":"元代","title":"沁园春赠括苍张希微号几庵"}
{"author":"李道纯","content":"曲径旁蹊，三百六十，门门不同。若泥在一身，终须着物，离于形体，又属顽空。无有兼行，如何下手，两下俱捐理不通。修真士，若不知玄窍，徒尔劳工。些儿妙处难穷。亲见了、方能达本宗。况听之不闻，搏之不得，观之似有，觅又无踪。个个见成，人人不识，我把天机泄与公。玄关窍，与虚无造化，总在当中。","dynasty":"元代","title":"沁园春·曲径旁蹊"}
{"author":"李道纯","content":"先天至理妙难穷，铅产西方汞产东。水火二途分上下，玄关一窍在当中。有知不有真为有，空会无空实是空。无有有无端的意，滔滔海底太阳红。","dynasty":"元代","title":"咏真乐其六"}
{"author":"李道纯","content":"寂然不动契真常，消尽群阴自复阳。坤里黄婆生赤子，离中姹女嫁呆郎。山头水降黄芽长，地下雷轰白雪飏。万里银河无点翳，金蟾独露发神光。","dynasty":"元代","title":"咏真乐其七"}
{"author":"李道纯","content":"妖娆少女嫁金公，全籍黄婆打合功。一对夫妻才会合，两情云雨便和同。闲时共饮朱陵府，醉后回眠紫极宫。暮乐朝欢恩义重，一年生个小孩童。","dynasty":"元代","title":"咏真乐其八"}
{"author":"李道纯","content":"人人身内有夫妻，争奈愚痴太执迷。不向里头求造化，却于外面立丹基。妄将御女三峰术，伪作轩辕九鼎奇。个样畜生难忏悔，阎公不久牒来追。","dynasty":"元代","title":"咏真乐其九"}
{"author":"李道纯","content":"身内夫妻说与公，青衣女子白头翁。金情木性相交合，黑汞红铅自感通。对月临风神逸乐，行云布雨兴无穷。这些至理诚难会，凝结真胎反掌中。","dynasty":"元代","title":"咏真乐其十"}
{"author":"李道纯","content":"九还七返大丹头，学者须当定里求。些子神机诚会得，两般灵物便相投。三年造化须臾备，九转工夫顷刻周。便把鼎炉掀倒了，丹光烛破四神州。","dynasty":"元代","title":"咏真乐其十一"}
{"author":"李道纯","content":"不立文书教外传，人人分上本来圆。玄风细细清三境，慧月娟娟印百川。兜率三关皆假喻，天龙一指匪真诠。威音那畔通消息，不是濂溪太极圈。","dynasty":"元代","title":"咏真乐其十二"}
{"author":"李道纯","content":"身心世事四虚名，多少迷人被牵萦。祸患只因权利得，轮回都为爱缘生。安心绝迹从身动，处世忘机任事更。触境遇缘常委顺，命基永固性圆明。","dynasty":"元代","title":"咏四缘警世"}
{"author":"李道纯","content":"灵明种子产先天，蒂固根深理自然。逐日壅培坤位土，依时浇灌坎中泉。花开白玉光而莹，子结黄金圆且坚。成就顶门开一窍，个中别是一坤乾。","dynasty":"元代","title":"咏葫芦"}
{"author":"李道纯","content":"采将乾矿入坤炉，六合虚空作一模。法相就时圆烁烁，水银磨处莹如如。放光周遍三千界，收敛归藏一黍珠。举起分明全体现，更须打破合元枢。","dynasty":"元代","title":"心镜"}
{"author":"李道纯","content":"玄门牝户不难知，收拾身心向内推。会得两仪推荡理，便知一气往来时。乾坤阖辟无休息，离坎升沉有合离。我为孚庵明指出，念头复处立丹基。","dynasty":"元代","title":"为孚庵指玄牝"}
{"author":"李道纯","content":"密意参同白玉蟾，元来穷理便通仙。未明太极生三五，徒涉蓬莱路八千。释氏家风凭祖印，羲皇道统必心传。青天独露瑶台月，普印千潭一样圆。","dynasty":"元代","title":"和翁学录韵"}
{"author":"李道纯","content":"禅宗理学与全真，教立三门接后人。释氏蕴空须见性，儒流格物必存诚。丹台留得星星火，灵府销镕种种尘。会得万殊归一致，熙台内外总登春。","dynasty":"元代","title":"赠邓一蟾"}
{"author":"李道纯","content":"除却玄关窍，其他总不真。无为终蹭蹬，有作枉劳辛！","dynasty":"元代","title":"双赠程洁庵十六首其一"}
{"author":"李道纯","content":"性定离交坎，心澄木并金。四般归一处，全在洁庵成。","dynasty":"元代","title":"双赠程洁庵十六首其二"}
{"author":"李道纯","content":"肝肺非龙虎，心肾岂坎离。性情还混合，乌兔自交持。","dynasty":"元代","title":"双赠程洁庵十六首其三"}
{"author":"李道纯","content":"意要常中守，心休向外迷。洁庵常定一，胎就养婴儿。","dynasty":"元代","title":"双赠程洁庵十六首其四"}
{"author":"李道纯","content":"河上牛郎立，桥边织女过。一时才相遇，两意自谐和。","dynasty":"元代","title":"双赠程洁庵十六首其五"}
{"author":"李道纯","content":"海底生红焰，山头起白波。洁庵欢乐处，时听木人歌。","dynasty":"元代","title":"双赠程洁庵十六首其六"}
{"author":"李道纯","content":"鼎立悬胎鼎，炉安太一炉。但知生药处，便好下工夫。","dynasty":"元代","title":"双赠程洁庵十六首其七"}
{"author":"李道纯","content":"顷刻虚通实，须更有入无。洁庵工成也，获得夜明珠。","dynasty":"元代","title":"双赠程洁庵十六首其八"}
{"author":"李道纯","content":"无药休轻举，生铅急下工。驾车须坎虎，起火仗玄风。","dynasty":"元代","title":"双赠程洁庵十六首其九"}
{"author":"李道纯","content":"二物情交合，三关路透通。性天云起处，光照洁庵红。","dynasty":"元代","title":"双赠程洁庵十六首其十"}
{"author":"李道纯","content":"说破无为趣，玄关奥且深。欲求天上宝，先觅水中金。","dynasty":"元代","title":"双赠程洁庵十六首其十一"}
{"author":"李道纯","content":"灵地无纤翳，洁庵无点尘。琼蟾圆皎皎，光透九天明。","dynasty":"元代","title":"双赠程洁庵十六首其十二"}
{"author":"李道纯","content":"一二三四五，东西南北中。五行攒一处，只是靠金公。","dynasty":"元代","title":"双赠程洁庵十六首其十三"}
{"author":"李道纯","content":"得一万事毕，一居何所安？更能忘却一，即此是金丹。","dynasty":"元代","title":"双赠程洁庵十六首其十四"}
{"author":"李道纯","content":"罔象先天地，无形混沌先。先天交混沌，玄外更无玄。","dynasty":"元代","title":"双赠程洁庵十六首其十五"}
{"author":"李道纯","content":"存诚终入圣，致敬便通玄。动静了无碍，逍遥乐自然。","dynasty":"元代","title":"双赠程洁庵十六首其十六"}
{"author":"李道纯","content":"撑天柱地太模糊，谁为安名号玉炉？曾向此中经锻炼，出无入有尽由渠。","dynasty":"元代","title":"金丹图像说四首其一安炉图"}
{"author":"李道纯","content":"不无不有不当中，外面虚无里面空。决烈丈夫掀到看，元来那个本来红。","dynasty":"元代","title":"金丹图像说四首其二立鼎图"}
{"author":"李道纯","content":"威音那畔本来明，昧了皆因着幻形。若向丹中拈得出，圆陀陀地至虚灵。","dynasty":"元代","title":"金丹图像说四首其三还丹图"}
{"author":"李道纯","content":"道本无为法自然，圣人立象假名圈。平常日用全彰露，打破方知象帝先。","dynasty":"元代","title":"金丹图像说四首其四返本图"}
{"author":"李道纯","content":"无为好向无中作，自有琼蟾照碧崖。尽夜下工常不间，气固神备产婴孩。","dynasty":"元代","title":"赠程洁庵五首其一"}
{"author":"李道纯","content":"洁庵识破世凉炎，铲彩埋光自养恬。最有一般真乐处，碧潭掬水弄琼蟾。","dynasty":"元代","title":"赠程洁庵五首其二"}
{"author":"李道纯","content":"庵儿洁净元无物，只个琼蟾养在中。功备炼成三五一，光辉南北与西东。","dynasty":"元代","title":"赠程洁庵五首其三"}
{"author":"李道纯","content":"儒穷天理释参禅，道炼金丹法自然。惟有琼蟾通一贯，顶门具眼法身全。","dynasty":"元代","title":"赠程洁庵五首其四"}
{"author":"李道纯","content":"先生本是通儒学，又得神仙正派传。透得真空成大觉，琼蟾形兆独坤乾。","dynasty":"元代","title":"赠程洁庵五首其五"}
{"author":"李道纯","content":"物物包含太极微，存诚致敬便知机。无声无臭无踪迹，体物昭然理莫违。","dynasty":"元代","title":"咏儒释道三教总赠程洁庵：儒理十五首其一致知格物"}
{"author":"李道纯","content":"诚明静定道之宗，动静相因罔不同。日用平常存一正，自然天理感而通。","dynasty":"元代","title":"咏儒释道三教总赠程洁庵：儒理十五首其二正心诚意"}
{"author":"李道纯","content":"可叹世人太执迷，随声逐色转倾危。若能返理穷诸己，性定身安神自怡。","dynasty":"元代","title":"咏儒释道三教总赠程洁庵：儒理十五首其三人心惟危"}
{"author":"李道纯","content":"道在凡人日用中，显仁藏用发神功。无余无欠时时在，争奈凡人眼自瞢。","dynasty":"元代","title":"咏儒释道三教总赠程洁庵：儒理十五首其四道心惟微"}
{"author":"李道纯","content":"天心体用妙玄机，舍妄从真便造微。精义入神惟定一，功深力到达希夷。","dynasty":"元代","title":"咏儒释道三教总赠程洁庵：儒理十五首其五惟精惟一"}
{"author":"李道纯","content":"得造玄微笃力行，堂堂大道坦然平。纵横妙用中心定，危者安而微者明。","dynasty":"元代","title":"咏儒释道三教总赠程洁庵：儒理十五首其六允执厥中"}
{"author":"李道纯","content":"存诚至要先穷理，穷理神功在尽诚。诚极理穷天大本，性天发露大光明。","dynasty":"元代","title":"咏儒释道三教总赠程洁庵：儒理十五首其七穷理尽性"}
{"author":"李道纯","content":"乐天知命真君子，尽理穷微大圣人。只要厥中为大本，全明大本便通神。","dynasty":"元代","title":"咏儒释道三教总赠程洁庵：儒理十五首其八以致于命"}
{"author":"李道纯","content":"责人之心惟责己，恕己之心惟恕人。忠恕两全方达道，克终克始不违仁。","dynasty":"元代","title":"咏儒释道三教总赠程洁庵：儒理十五首其九忠恕而已"}
{"author":"李道纯","content":"群阴剥尽一阳生，牢闭玄关莫妄开。静极极中观一动，天心莹彻悟元来。","dynasty":"元代","title":"咏儒释道三教总赠程洁庵：儒理十五首其十复见天心"}
{"author":"李道纯","content":"世间物物全天理，自是时人鲜克知。原始返终全太极，穷神知化入无为。","dynasty":"元代","title":"咏儒释道三教总赠程洁庵：儒理十五首其十一知周万物"}
{"author":"李道纯","content":"先天太易理幽深，广大精微妙莫评。玩味探玄玄在己，洗心藏退极于诚。","dynasty":"元代","title":"咏儒释道三教总赠程洁庵：儒理十五首其十二退藏于密"}
{"author":"李道纯","content":"观之不见听无声，隐显幽微常尽诚。应用神机人莫测，堂堂天意自昭明。","dynasty":"元代","title":"咏儒释道三教总赠程洁庵：儒理十五首其十三常慎其独"}
{"author":"李道纯","content":"一物自有一太极，机缄造化体坤乾。穷通一贯全天理，抱本还元合自然。","dynasty":"元代","title":"咏儒释道三教总赠程洁庵：儒理十五首其十四一以贯之"}
{"author":"李道纯","content":"无极极中全太极，太极形而分两仪。万物三才皆备我，复元无极圣人基。","dynasty":"元代","title":"咏儒释道三教总赠程洁庵：儒理十五首其十五复归于无极"}
{"author":"李道纯","content":"法身清静本无形，有象何名圆满身？假使化身千百亿，不能合一不全真。","dynasty":"元代","title":"咏儒释道三教总赠程洁庵：释教十三首其一二身一体"}
{"author":"李道纯","content":"三心本一一元无，捏聚分开只是渠。见在更能无染着，未来过去总归虚。","dynasty":"元代","title":"咏儒释道三教总赠程洁庵：释教十三首其二三心则一"}
{"author":"李道纯","content":"莫夸口鼓学谈禅，但只澄心绝万缘。学解见知俱放下，迷云消散月华圆。","dynasty":"元代","title":"咏儒释道三教总赠程洁庵：释教十三首其三消碍悟空"}
{"author":"李道纯","content":"见了还如未见时，不能含蓄返成迷。藏身韬晦无踪迹，才是金毛狮子儿。","dynasty":"元代","title":"咏儒释道三教总赠程洁庵：释教十三首其四显微无间"}
{"author":"李道纯","content":"着有着无总难通，两下俱捐又落空。无有兼资终是幻，执中方可合神功。","dynasty":"元代","title":"咏儒释道三教总赠程洁庵：释教十三首其五不立有无"}
{"author":"李道纯","content":"动中不动为真戒，真定方能合祖宗。慧既升腾周法界，情缘妄幻悉消镕。","dynasty":"元代","title":"咏儒释道三教总赠程洁庵：释教十三首其六戒定慧"}
{"author":"李道纯","content":"参禅求法性全迷，离法求玄事转违。会得法从心上出，法空心寂见牟尼。","dynasty":"元代","title":"咏儒释道三教总赠程洁庵：释教十三首其七无有定法"}
{"author":"李道纯","content":"虚心静定通玄牝，彻骨清贫入道基。灵地莹然心月现，禅天独露大光辉。","dynasty":"元代","title":"咏儒释道三教总赠程洁庵：释教十三首其八虚彻灵通"}
{"author":"李道纯","content":"真性元来本自圆，如如不动照中天。光明莹彻无遮障，照破鸿蒙未判前。","dynasty":"元代","title":"咏儒释道三教总赠程洁庵：释教十三首其九真如觉性"}
{"author":"李道纯","content":"颐神养志慕清虚，终日逍遥任卷舒。最是定中真乐处，禅天独露莹如如。","dynasty":"元代","title":"咏儒释道三教总赠程洁庵：释教十三首其十常乐我静"}
{"author":"李道纯","content":"朝阳补衲假妆么，补了肩头又补腰。补了破时重又补，到头争似赤条条。","dynasty":"元代","title":"咏儒释道三教总赠程洁庵：释教十三首其十一朝阳补破衲"}
{"author":"李道纯","content":"天外银蟾才一半，痴人要了末后段。忽然些子黑云来，两眼依然似瞎汉！","dynasty":"元代","title":"咏儒释道三教总赠程洁庵：释教十三首其十二对月了残经"}
{"author":"李道纯","content":"分明一座无缝塔，强被傍人硬撞开。八面四方都是眼，中间现出活如来。","dynasty":"元代","title":"咏儒释道三教总赠程洁庵：释教十三首其十三金刚经塔"}
{"author":"李道纯","content":"清清净净本无言，才有施为不自然。默识通玄开窍透，性灵神化宝凝坚。","dynasty":"元代","title":"咏儒释道三教总赠程洁庵：道教十四首其一清静无为"}
{"author":"李道纯","content":"无为好用法乾坤，上下中间认本根。正定始能通此趣，真如透出烁天门。","dynasty":"元代","title":"咏儒释道三教总赠程洁庵：道教十四首其二无上至真"}
{"author":"李道纯","content":"莫看无心与有心，无心争得悟天心。有心毕竟为心累，有无俱捐觉性纯。","dynasty":"元代","title":"咏儒释道三教总赠程洁庵：道教十四首其三真元妙用"}
{"author":"李道纯","content":"艮兑交重山泽损，戒人惩忿绝嗔痴。损之又损无惩窒，绝学无为入圣基。","dynasty":"元代","title":"咏儒释道三教总赠程洁庵：道教十四首其四损之又损"}
{"author":"李道纯","content":"先天大道理难寻，终日乾乾抱一真。三返工夫为日用，玄关透彻出阳神。","dynasty":"元代","title":"咏儒释道三教总赠程洁庵：道教十四首其五三返昼夜"}
{"author":"李道纯","content":"学解见知皆是垢，声闻缘觉总为尘。洗心涤虑禅天净，凡圣齐瞻慧日明。","dynasty":"元代","title":"咏儒释道三教总赠程洁庵：道教十四首其六一得永得"}
{"author":"李道纯","content":"抽铅只是绝尘缘，添汞工夫本性天。情性混融仙道毕，汞铅凝结大丹圆。","dynasty":"元代","title":"咏儒释道三教总赠程洁庵：道教十四首其七抽添铅汞"}
{"author":"李道纯","content":"玄关牝户道之门，辟则从乾阖则坤。迷者忙忙推口鼻，如何本命复归根。","dynasty":"元代","title":"咏儒释道三教总赠程洁庵：道教十四首其八玄牝之门"}
{"author":"李道纯","content":"抛名弃利乐清虚，万幻诸缘尽剪除。性海波澄舟到岸，一轮皎月出云衢。","dynasty":"元代","title":"咏儒释道三教总赠程洁庵：道教十四首其九出群迷径"}
{"author":"李道纯","content":"三关透了达真玄，真造无为本自然。举步便超无色界，抬头身在大罗天。","dynasty":"元代","title":"咏儒释道三教总赠程洁庵：道教十四首其十入希夷门"}
{"author":"李道纯","content":"千经万论讲宗风，可叹迷途见不同。大辩高谈夸俊锐，到头终是落顽空。","dynasty":"元代","title":"咏儒释道三教总赠程洁庵：道教十四首其十一多言数穷"}
{"author":"李道纯","content":"说妙谈玄了不通，争如默默守其中。不偏不倚玄关透，不易方能合圣功。","dynasty":"元代","title":"咏儒释道三教总赠程洁庵：道教十四首其十二不如守中"}
{"author":"李道纯","content":"立鼎烧乾四大海，安炉炼碎五虚弥。金丹成象包三界，方是男儿得志时。","dynasty":"元代","title":"咏儒释道三教总赠程洁庵：道教十四首其十三九转神丹"}
{"author":"李道纯","content":"真常之道无言说，有说分明是背宗。若向不言中会意，不劳余力备全功。","dynasty":"元代","title":"咏儒释道三教总赠程洁庵：道教十四首其十四可道非常道"}
{"author":"李道纯","content":"丹道立基处，休教外境侵。一心才静定，二物互相任。离火烧铅汞，雷车运水金。调和籍坤土，灌溉必天壬。白雪凝金鼎，黄芽长玉簪。这些真种子，本不是玄参。","dynasty":"元代","title":"诗赠东溪二首其一"}
{"author":"李道纯","content":"会得潜心妙，从他二鼠侵。有人信得及，无个力难任。慈誓弘如海，机锋利似金。穷通内子午，掀到外丁壬。善闭无关键，勿疑朋盍簪。玄之又玄处，一唯契曾参。","dynasty":"元代","title":"诗赠东溪二首其二"}
{"author":"李道纯","content":"玄流若也透玄关，蹑景登真果不难。只是星儿孔窍子，迷人如隔万重山。世间纵有金丹客，太半泥文并着物。虽然苦志教门中，却似痴猫守空窟。或将金石为丹母，或云口鼻为玄牝。或云心肾为坎离，或云精血为奇偶。劳形苦体费精神，妙本支离道不伸。直待灵源都丧尽，尚犹执着不回身。人人自有长生药，道法法人人不肖。浮华乱目孰回光，薄雾牵情谁返照？我观颍川野云翁，奇哉道释俱贯通。玉锁金枷齐解脱，急流勇退慕玄风。我今得见知音友，故把天机都泄漏。坎水中间一点金，急须取向离中辏。一句道心话与贤，从今不必乱钻研。九夏但观龙取水，明明天意露真诠。会得此机知采药，地雷震处鼓橐籥。霎时云雨大滂沱，万气咸臻真快乐。水中取得玉蟾蜍，送入悬胎鼎内储。进火退符功力到，无中生有结玄珠。获得玄珠未是妙，调神温养犹深奥。铅要走而汞要飞，水怕寒兮火怕燥。火周须要识持盈，静定三元大宝成。迸破顶门神蜕也，与君同步谒三清。","dynasty":"元代","title":"原道歌"}
{"author":"李道纯","content":"为仙为佛与为儒，三教单传一个虚。亘古亘今超越者，悉由虚里做工夫。学仙虚静为丹旨，学佛潜虚禅已矣。扣予学圣事如何，虚中无我明天理。道体虚空妙莫穷，乾坤虚运气圆融。阴阳造化虚推荡，人若潜虚尽变通。还丹妙在虚无谷，下手致虚守静笃。虚极又虚元气凝，静中又静阳来复。虚心实腹道之基，不昧虚灵采药时。虚己应机真日用，太虚同体丈夫儿。采铅虚静无作为，进火以虚为橐籥。抽添加减总由虚，粉碎虚空成大觉。究竟道冲而用之，解纷剉锐要兼持。和光混俗忘人我，象帝之先只自知。无画以前焉有卦，乾乾非上坤非下。中间一点至虚灵，八面玲珑无缝罅。四边固密剔浑沦，个是中虚玄牝门。若向不虚虚内用，自然阖辟应乾坤。玄牝门开功则极，神从此出从此入。出出入入复还虚，平地一声春霹雳。霹雳震时天地开，虚中迸出一轮来。圆陀陀地光明大，无欠无馀照竹斋。竹斋主人大奇特，细把将来应时物。虚里安神虚里行，发言阐露虚消息。虚至无虚绝百非，潜虚天地悉皆归。虚心直节青青竹，个是炼虚第一机。","dynasty":"元代","title":"炼虚歌"}
{"author":"李道纯","content":"堪嗟世上金丹客，万别千差殊不一。执象泥文胡作为，摘叶寻枝徒费力！采日精，吸月华，含光服气及吞霞。敛身俯仰为多事，转睛捏目起空花。炼稠唾，咽津液，指捏尾闾并夹脊。注想存思观鼻端，翻沧到海食便溺。守寂淡，落顽空，兀兀腾腾做奔功。更有按摩并数息，总与金丹理不同。八段锦，六字气，闭谷休粮事何济。执着三峰学采阴，九浅一深为进退。扰腰兜肾守生门，屈伸导引弄精魂。对炉食乳强兵法，个样家风不足论。更有缩龟并闭息，熊伸鸟引虚劳役。摩腰居士腹中温，行气先生面上赤。擎天鼓，抱昆仑，叩齿集神视顶门。虚响认为雄虎啸，肚鸣道是牝龙吟。烧丹田，调煮海，昼夜不眠苦打睚。单衣赤脚受煎熬，前生欠少饥寒债。常持不语谩徒然，默朝上帝怎升迁？呵手提囊真九伯，摩娑小便更狂颠。弄金枪，提金井，美貌妇人为药鼎。采她精血唤真铅，丧失元和犹不省。有等葛藤口头禅，斗唇合舌逞能言。指空话空干打哄，竖拳竖指不知原。提话头，并观法，捷辩机峰喧霅霅。拈槌竖拂接门徒，瞬目扬眉为打发。参公案，为单提，真个高僧必不然。理路多通为智慧，明心见性待驴年。道儒僧，休执着，返照回光自忖度。忽然摸着鼻孔尖，始信从前都是错。学仙辈，绝谈论，受气之初穷本根。有相有求俱莫立，无形无象更休亲。心非火，肾非水，凡精不可云天癸。黄婆元不在乎脾，玄牝亦休言口鼻。卯非兔，酉非鸡，子非坎兮午非离。一阳不在初三四，持盈何执月圆时。肝非龙，肺非虎，精华焉得为丹母。五行元只一阴阳，四象不离二玄牝。采药川源未易知，汞产东方铅产西。离位日魂为姹女，坎宫月魄是婴儿。为无为，学不学，缘觉声闻都倚阁。我今一句全露机，身心是火也是药。身心定，玄教通，精气神虚自混融。三百日胎神脱蜕，翻身拶碎太虚空。","dynasty":"元代","title":"破惑歌"}
{"author":"李道纯","content":"至道虽然无处所，也凭师匠传规矩。屯蒙取象配朝昏，复姤假名称子午。进火无中炼大丹，安炉定里求真土。身心意定共三家，铅汞银砂同一祖。加减依时有后先，守城在我分宾主。南山赤子跨青龙，北海金公骑白虎。两般药物皆混融，一对龟蛇自吞吐。直超实际归大乘，顿悟圆通非小补。密会真机本自然，可怜小法胡撑拄。口灵舌辩自夸能，气大心高谁敢睹。未会潜心入窈冥，何劳立志栖环堵。初机自是不求师，老倒无成甘受苦。积功累行满三千，返照回光穷二五。起火东方虎啸风，涤尘西极龙行雨。驱雷掣电役天罡，辅正除邪任玄武。姹女才离紫极宫，金公已到朱陵府。炉中大药一丸成，室内胎仙三叠舞。四象五行都合和，九转七返功周普。","dynasty":"元代","title":"玄理歌其一"}
{"author":"李道纯","content":"皎蟾形兆出庵来，烁烁光明充大宇。治人事天莫若啬，夫啬谓之重积德。性天大察长根尘，理路多通增业识。聪明智慧不如愚，雄辩高谈争似嘿。绝虑忘机无是非，隐耀含华远声色。寡欲薄味善根臻，省事简缘德本植。一念融通万虑澄，三心剔透诸缘息。谛观三教圣人书，息之一字最简直。若于息上做工夫，为佛为仙不劳力。息缘达本禅之机，息心明理儒之极。息气凝神道之玄，三息相须无不克。说与知堂田皎蟾，究竟自心为轨则。","dynasty":"元代","title":"玄理歌其二"}
{"author":"李道纯","content":"两仪肇判分三极，乾以直专坤辟翕。天地中间玄牝门，其动愈出静愈入。道统正传指归趣，仲尼授参参授伋。风从虎兮云从龙，火就燥兮水流湿。致和格物有等伦，入圣超凡无阶级。君子居易以俟命，内省不疚何忧悒。致用推明生杀机，存身究竟龙蛇蛰。回光照破梦中身，直下掀翻旧书笈。磨光刮垢绝根尘，释累清心无染习。潜心入妙感而通，万里长江一口吸。何须乾鼎炼金精，不假坤炉烹玉汁。透彻羲皇未画前，世界收来藏黍粒。","dynasty":"元代","title":"性理歌"}
{"author":"李道纯","content":"欲造玄玄须谨独，谨独工夫机在目。绝断色尘无毁辱，清虚方寸莹如玉。极致冲虚守静笃，静中一动阳来复。初九潜龙须摄伏，进至见龙休太速。才见乾乾光内烛，或跃在渊时沐浴。九五飞龙成化育，阳极阴生须退缩。防微杜渐坤初六，退至直方金并木。六三不可荣以禄，括囊以后神丹熟。若逢野战志钤束，阴剥阳绝火候足。一粒宝珠吞入腹，作个全真仙眷属。一夫一妇常和睦，三偶三奇时趁逐。素女青郎一处宿，黑汞赤铅自攒簇。虚空造就无为屋，这个主人诚不俗。山岳藏云天地肃，烁烁蟾光照虚谷。","dynasty":"元代","title":"火候歌"}
{"author":"李道纯","content":"真龙真虎原无象，谁为起模传此样。若于无象里承当，又落断常终莽荡。青青白白太分明，也是无风自起浪。时人要识真龙虎，不属有无并子午。休将二物浑沦吞，但把五行颠倒数。根芽本是太玄宫，造化却在朱陵府。虽然运用有主张，毕竟虚灵无处所。一条大道要心通，些子神机非目睹。忽然迸开顶额门，勘破木金同一母。高高绝顶天罡推，耿耿银河斗柄戽。兴云起雾仗丁公，掣电驱雷役玄武。瞬息之间天地交，刹那之顷坎离补。虎从水底起清风，龙在火中降甘雨。云行雨施天下平，运乾龙德功周普。人言六龙以御天，孰知一龙是真主？人言五虎透玄关，孰知一虎生真土？会得龙虎常合和，便知龟蛇互吞吐。圣人设象指蹄筌，象外明言便造言。言外更须穷祖意，元来太极本无○。得意忘象未为特，和意都忘为极则。稽首束斋赵隐居，彻底掀翻参学毕。","dynasty":"元代","title":"龙虎歌"}
{"author":"李道纯","content":"道本虚无生太极，太极变而先有一。一分为二二生三，四象五行从此出。无一斯为天地根，玄教一为众妙门。易自一中分造化，人心一上运经纶。天得一清地得宁，谷得以盈神得灵。物得以成人得生，侯王得之天下贞。禅向一中传正法，儒从一字分开阖。老君以一阐真常，曾参一唯妙难量。道有三乘禅五派，毕竟千灯共一光。抱元守一通玄窍，惟精惟一明圣教。太玄真一复命关，是知一乃真常道。休言得一万事毕，得一持一保勿失。一彻万融天理明，万法归一未奇特。始者一无生万有，无有相资可长久。诚能万有归一无，方会面南观北斗。至此得一复忘一，可与化元同出没。设若执一不能忘，大似痴猫守空窟。三五混一一返虚，返虚之后虚亦无。无无既无湛然寂，西天胡子没髭须。今人以无唤作无，茫荡顽空涉畏途。今人以一唤作一，偏枯苦执费工夫。不无之无还会得，便于守一知无一。一无两字尽掀翻，无一先生大事毕。","dynasty":"元代","title":"无一歌"}
{"author":"李道纯","content":"无极极而为太极，太极布妙始于一。一分为二生阴阳，万类三才从此出。本来真一至虚灵，亘古亘今无变易。只因成质神发知，善恶机缘有差忒。随情逐幻长荆榛，香味色声都眩惑。诚能一上究根源，返本还元不费力。一夫一妇定中交，三女三男无里得。三元八卦会于壬，四象五行归至寂。忽然迸破顶额门，烁烁金光满神室。虚无之谷自透通，玄牝之门自阖辟。一阳来复妙奚穷，四德运乾恒不息。浩气凝神于窈冥，出有入无于恍惚。中间主宰是甚么，便是达卿元有的。","dynasty":"元代","title":"抱一歌"}
{"author":"李道纯","content":"自从至人传剑诀，正令全提诚决烈。有人问我觅踪由，向道不是寻常铁。此块铁，出坤方，得入吾手便轩昂。赫赫火中加火炼，工夫百炼炼成钢。学道人，知此诀，阳神威猛阴魔灭。神功妙用实难量，我今剖露为君说。为君说，泄天机，下手一阳来复时。先令六甲扇炉鞴，六丁然后动钳锤。火功周，得成剑，初出辉辉如掣电。横挥凛凛清风生，卓竖莹莹明月现。明月现，瑞光辉，烁地照天神鬼悲。激浊扬清荡妖秽，诛龙斩虎灭蛟螭。六贼亡，三尸绝，缘断虑捐情网裂。神锋指处山岳崩，三界魔王皆剿拆。此宝剑，本无形，为有神功强立名。学道修真凭此剑，若无此剑道难成。开洪濛，剖天地，消碍化尘无不备。有人问我借来看，拈出问君会不会。","dynasty":"元代","title":"慧剑歌"}
{"author":"李道纯","content":"道自虚无生一气，谁为安名分五太？一气判而生两仪，清升浊沦成覆载。阴阳经纬如掷梭，乾坤阖辟如扇鞴。两仪妙合有三才，七窍凿开生万类。无极之真剔浑沦，日用平常无不在。生生化化百千机，不出只今这皮袋。诚能自己究根宗，四象五行本圆备。三反昼夜志不分，绝利一源功百倍。打透精关与气关，潜通天籁并地籁。头头合辙有规绳，窍窍光明无窒碍。若向这里具眼睛，便将两采做一赛。抬头撞倒须弥峰，举步踏翻玄妙寨。单提一理阐真宗，会合万殊归正派。炼阳神了出阳神，自色界超无色界。我见今时修行人，多是造妖并捏怪。气高强大傲同侪，逞俊夸能云自会。机锋捷辩假聪明，驾驭谈空干智慧。初机学者受欺瞒，博学玄流不见爱。只管目前逞强梁，不顾末后受殃害。人前饶舌口喃喃，却如担水河头卖。生烟发火念头差，逐境随时心地隘。涝涝洒洒弄精神，热热乱乱苦打睚。般精运气枉辛勤，数息按摩徒意快。昏沉掉举难主张，不昏即散如之奈！神衰气散怎医治，髓竭形羸空后悔。若求正道出迷津，免使填还冤业债。收拾从前狂乱心，掀翻往日豪强态。事父之心推事师，得旨先须持禁戒。恕己之心推恕人，不责于人因善贷。不自明而全其明，不自大而成其大。无事无欲及无知，去甚去奢并去泰。立基下手要严持，触境遇缘更淘汰。只凭铅汞做丹头，莫认涂泥为宝贝。更须上下交坎离，勿谓东西为震兑。交梨火枣非肾心，木液金精岂肝肺。休泥缘觉及声闻，不属见知并学解。究竟无中养就儿，禅天净尽绝纤芥。九还七返那机关，不在内兮不在外。本来实相了无形，亘古虚灵终不昧。抱元守一诸蕴空，笃志力行休懈怠。合和四象聚三元，攒簇五行会八卦。烹庚炼甲有抽添，阳火阴符知进退。虚无湛寂运机缄，恍惚窈冥旋造化。两般灵物入中宫，一道金光明四下。西南黄氏老婆心，鼓合南陵丁女嫁。青衣女子才归房，白首金公来入舍。夫欢妇合交阴阳，雨态云情忘昼夜。气固精凝结圣胎，产颗玄珠太希诧。四方剔透大光明，八面玲珑无缝罅。都来些子圆团圞，黄金万两难酬价。稽首全真参学人，记取清庵说底话。诚能直下肯承当，便是渠侬把底靶。话靶做成又作么，无位真人乘鹤驾。","dynasty":"元代","title":"挽邪归正歌"}
{"author":"李道纯","content":"日用总玄玄，时人识未全。当推心上好，放下口头禅。法法非空法，传传是妄传。不曾修福始，焉能有祸先。不益便无损，不变岂能迁？不垢亦不净，无缺亦无圆。莫着嗔和喜，何愁迍与邅。不作善因果，那得恶因缘？不闻兴废事，名利不相牵。精粗无爱恶，妍丑不憎怜。不偿欢喜债，都无恩怨缠。打开人我网，跳出是非圈。清虚不好古，恬澹倦希贤。休思今世后，放下未生前。从他佛是佛，任伊仙是仙。既无尘俗累，何忧业火煎。有无俱不立，虚实任相连。都缘无取舍，自然无过愆。来去浑忘却，死生何预焉？居止无余欠，随处任方圆。饥来一碗饭，渴则半瓯泉。兴至自逍遣，困来且打眠。达者明此义，休寻天外天。见前赤洒洒，末后亮娟娟。","dynasty":"元代","title":"绝学无忧篇"}
{"author":"李道纯","content":"至道无言说，神功妙莫量。本来具足，添之无碍减无妨。不在多闻广学，只要潜通默会，定里细参详。个中端的意，元不离中黄。圆陀陀，光烁烁，现堂堂。无余无欠，通身无象合真常。只这而今默识，便是当年弥勒，直下要承当。开放顶门眼，遍界不能藏。","dynasty":"元代","title":"水调歌头显性理"}
{"author":"李道纯","content":"修真慕道，乐清虚、任意陶陶兀兀。富贵荣华都不恋，甘分清贫彻骨。名利俱捐，是非不辨，且把身埋没。真闲真静，谁知如是消息。为言向上机缄，玄珠罔象，火候无时刻。一窍玄关通得透，顿悟非心非佛。情念双忘，有无交入，胎备元神出。眼睛开放，光明周遍无极。","dynasty":"元代","title":"百字令赠陈制干"}
{"author":"李道纯","content":"亘初一点，莹如如、无相无形无质。不荡不摇常正定，直是断踪绝迹。变化无方，显微无间，妙理应难测。为伊言破，屏除缘虑尘识。放教方寸虚澄，里头宁贴，方见真端的。三五混融心月皎，照破本元来历。烁烁圆明，如如不动，运化无休息。静中拈出，蟾光烁破无极。","dynasty":"元代","title":"百字令赠胡秀才"}
{"author":"李道纯","content":"至道本无言说，全凭立志刚坚。心常不昧究根源。一月千潭普见。会取击风捕影，便知火里栽莲。任他海水变桑田。只这本来无变。","dynasty":"元代","title":"西江月赠善友"}
{"author":"李道纯","content":"得遇真传，便知下手，成功不难。得癸生之际，抽铅添汞，火休太燥，水莫令寒。鼓动巽风，扇开炉韛，武炼方烹不等闲。金炉内，个两般灵物，锻炼成丸。先须打破疑团。方透归根复命关。使赤子乘龙，离宫取水，金公跨虎，运火烧山。金公无言，姹女敛袂，一个时辰炼就丹。浑吞了，证金刚不坏，超出人间。","dynasty":"元代","title":"沁园春"}
{"author":"李道纯","content":"向上工夫，乾宫立鼎，坤位安炉。这火候幽微，元无作用，抽添进退，不费枝梧。阴往阳来，云行雨施，主宰机缄总在渠。心安定，那虚灵不昧，照破昏衢。性宗悟了玄珠。这命本、成全太极图。向圈圈外，圆光迸出，存存存里，独见真如。一气归根，六门三用，到此全凭德行扶。混尘世，且藏锋锉锐，了事凡夫。","dynasty":"元代","title":"沁园春赠吴居士丹旨"}
{"author":"李道纯","content":"若拙若愚，若慵若懒，若呆若痴。只这底便是，造玄日用，果行得去，密应神机。学解见知，声闻圆觉，增长根尘塞肚皮。都无用，但死心塌地，寿与天齐。金仙不在天西。那碧眼胡儿不必题。问性宗一着，从空自悟，命基上事，务实为基。虚实相通，有无交入，混合形神圣立跻。禅天净，看云藏山岳，月照松溪。","dynasty":"元代","title":"沁园春赠郑松溪"}
{"author":"李道纯","content":"九转工夫，三元造化，百日立基。便打扑精神，存决定志，掀翻妄幻，绝断狐疑。剔起眉毛，放开心地，物物头头一笔挥。行功处，便横拖斗柄，倒斡＊玑。为中会取无为。个个有、中间有最奇。到恍惚之间，窈冥之际，守之即妄，纵又成非。不守不忘，不收不纵，勘这存存存底谁。只恁麽，持六阳数足，抱个蟾儿。","dynasty":"元代","title":"沁园春赠损庵人静"}
{"author":"李道纯","content":"慧海深澄，德山高耸，主人不凡。况＊锐解纷，黜聪屏智，掀翻物我，不露机缄。立志虚无，潜心混沌，帝象之先密意参。玄玄处，老先生元性，一贯乎三。曾和至士玄玄。故默默昏昏契老聃。矧灵地虚间，禅天湛寂，忘知忘识，无北无南。收拾身心，圆融造化，覆载中间总作丹。炉中就，看圆陀陀地，照耀松关。","dynasty":"元代","title":"沁园春赠王提点"}
{"author":"李道纯","content":"中是儒宗，中为道本，中是禅机。这三教家风，中为捷径，五常百行，中立根基。动止得中，执中不易，更向中中认细微。其中趣，向词中剖得，慎勿狐疑。个中造化还知。却不在、当中及四维。这日用平常，由中运用，兴居服食，中里施为。透得此中，分明中体，中字元来物莫违。全中了，把中业劈破，方是男儿。","dynasty":"元代","title":"沁园春勉中庵执中妙用"}
{"author":"李道纯","content":"人心惟危，道心惟微，中藏化机。那些儿妙处，都无做造，灵明不昧，慧日光辉。日气日神，惟精惟一，玉莹无瑕天地归。疑玄处，把坎中一画，移入南离。赤龙缠定乌龟。六月里严霜果大奇。那白头老子，来婚素女，胎仙舞罢，共入黄帏。布雨行云，阳和阴畅，一载工夫养个儿。常温养，待玉宸颁诏，足蹑云归。","dynasty":"元代","title":"沁园春赠圆庵蒋大师"}
{"author":"李道纯","content":"道在常人，日用之间，人自不知。柰丛识纷纷，红尘衮衮，灵源不定，心月无辉。人我山高，是非海阔，一切掀翻便造微。诸贤眷，听清庵设喻，切勿狐疑。先将清净为基。用静定为庵自住持。以中为门户，正为床榻，诚为径路，敬作藩篱。卑顺和人，谦恭接物，服食兴居弗可违。常行此，若工夫不闲，直入无为。","dynasty":"元代","title":"沁园春勉诸门人"}
{"author":"李道纯","content":"日用工夫，只一味、存虚抱素。会殊途同归，一致百虑。紫极宫中元气息，调我鼎内三花聚。问安炉、立鼎事如何，乾金铸。缚金乌，获玉兔。捉将来，封土釜。这火候抽添，更须防护。至宝圆成明出入，法身形兆无来去。便潜身、直谒太清宫，神常住。","dynasty":"元代","title":"满江红赠虚庵"}
{"author":"李道纯","content":"谁是庵儿，阿谁在、庵中撑柱。看饥来吃饭，谁知甘苦。角徵宫商谁解听，青黄皂白谁能睹。向平常、日用应酬人，谁区处。是谁行，是谁举。是谁默，是谁语。这些儿透得，便知宾主。外面形躯谁做造，里头门户谁来去。造无为、毕竟住谁庵，朱陵府。","dynasty":"元代","title":"满江红赞谁庵殷管辖"}
{"author":"李道纯","content":"道本自然，但有为、头头是错。若一味谈空，如何摸索。无有双忘终不了，两边兼用遭缠缚。都不如、默默守其中，神逸乐。过去事，须忘却。未来事，休详度。这见在工夫，更休泥着。六欲不生三毒灭，一阳来复群阴剥。悟真空、抱本还元虚，为真觉。","dynasty":"元代","title":"满江红授觉庵"}
{"author":"李道纯","content":"真鼎真炉不无不有，惟正惟中。向静里施工，定中斡运，寂然不动，应感潜通。老蚌含珠，螟蛉咒子，个样真机妙莫穷。只这是，若疑团打破，顿悟真空。采铅不离坤宫。运符火、须当鼓巽风。向北海波心，生擒白虎，南山火里，捉住青龙。二物相投，三关一辏，炼出神丹满鼎红。藏身处，且和光混俗，是谓玄同。","dynasty":"元代","title":"沁园春赠安闲子周高士"}
{"author":"李道纯","content":"观复工夫，要默默、存存固守。静极中一动，便通玄牡。惚恍中间情合性，虚无谷里奇投偶。我今将、向上祖师机，为君剖。说话底，非干口。把物底，非干手。那没脚童儿，会翻筋斗。解得个些奇特处，自然勘破无中有。问西来、的的意云何，擘鼻杻。","dynasty":"元代","title":"满江红"}
{"author":"李道纯","content":"道本无言，要学者、潜通默识。若万虑俱捐，虚灵湛寂。动处调停水中火，定中究竟波罗密。问玄关、一窍在何宫，中间觅。不是心，不是物。不是仙，不是佛。只这些端的，鲜人知得。迷者到头空苦志，悟来不费些儿力。看无中、生有产灵胎，阳神出。","dynasty":"元代","title":"满江红"}
{"author":"李道纯","content":"吾道玄关，决不许、外边人人。有学者来参，防他做贼。猛把杀人刀子举，活人手段轻拈出。更单提、独弄逞神通，谁能敌。若是个，善知识。便承当，心不惑。仗奋心刚胆，逢佛杀佛。举步便能欺十圣，口开便要吞三极。把乾坤、天地尽掀翻，真奇特。","dynasty":"元代","title":"满江红"}
{"author":"李道纯","content":"这个○儿，自历劫以来无象。况端端正正，亭亭当当。细入微尘无影迹，大周天界难安放。更通天彻地任纵横，无遮障。没根宗，没形状。烁烁明，团团亮。只这个便是，本来模样。放出直超无色界，收来隐在光明藏。待顶门、裂破现圆通，金色相。","dynasty":"元代","title":"满江红赞圆庵傅居士"}
{"author":"李道纯","content":"三教正传，这蹊径、元来蓦直。问老子机缄，至虚静极。释氏性从空里悟，仲尼理自诚中人。笄始初、立教派分三，其源一。道玄关，常应物。易幽微，须默识。那禅宗奥旨，真空至寂。刻刻兼持无间断，生生受用无休息。便归根、复命体元虚，藏至密。","dynasty":"元代","title":"满江红赠丁县令三教一理"}
{"author":"李道纯","content":"好睡家风，别有个、睡眠三昧。但睡里心诚，睡中澄意。睡法既能知止趣，便于睡里调神气。这睡功、消息睡安禅，少人会。身虽眠，性不昧。目虽睡内不闭。向熟睡中间，隐帖帖地。一枕清风凉彻骨，梦于物外闲游戏。觉来时、身在广寒宫，抱蟾睡。","dynasty":"元代","title":"满江红赠睡着李道判"}
{"author":"李道纯","content":"这个ｏ儿，自历劫以来无象。况端端正正，亭亭当当。细入微尘无影迹，大周天界难安放。更通天彻地任纵横，无遮障。没根宗，没形状。烁烁明，团团亮。只这个便是，本来模样。放出直超无色界，收来隐在光明藏。待顶门、裂破现圆通，金色相。","dynasty":"元代","title":"满江红赞圆庵付居士"}
{"author":"李道纯","content":"性正惟中，只这是、修仙秘诀。若稍有偏颇，动生差别。试向动中持得定，自然静里机通彻。会三元、五气入黄庭，金花结。运火功，有时节。海潮生，天上月。那一升一降，复圆复缺。十月工夫无间断，一灵妙有超生灭。更问予、向上事如何，无言说。","dynasty":"元代","title":"满江红赠止庵张宰公"}
{"author":"李道纯","content":"教有三门，致极处、元来只一。这一字法门，深不可测。老子谷神恒不死，仲尼心易初无画。问瞿昙教外＊＊心，密密密。学神仙，须定息。学圣人，忘智识。论做佛机缄，只凭慧力。道释儒流都勘破，圆明觉照工夫毕。看顶门、进破见真如，光赫赫。","dynasty":"元代","title":"满江红赠密庵述三教"}
{"author":"李道纯","content":"一粒金丹，这出处、孰知年劫。若不识根源，怎生调燮。况是自家元有底，何须着相胡施设。我分明、举似学仙人，天机泄。软如绵，硬似铁。利如金，圆似月。又不方不圆，无亏无缺。放则迸开天地穷，收来隐在虚无穴。问不收不放作么生，应难说。","dynasty":"元代","title":"满江红赠密庵"}
{"author":"李道纯","content":"三五真机，应用处、头头总是。况日用平常，密巍巍地。向有无中忘二见，便于罔象通三昧。却如何、成少不成多，因滞泥。水乡铅，只一味。个便是，先天气。会蟾乌合璧，身心合意。西四归来投北了，东三便去交南二。把五般、攒簇入炉中，丹完备。","dynasty":"元代","title":"满江红赠一庵"}
{"author":"李道纯","content":"这点虚灵，自古来、无亏无缺。更烁烁圆圆，澄澄彻彻。照破洪蒙前底事，分开蟾窟中间穴。向庵中、养个白虾蟆，皎如雪。那些儿，无可说。利如金，团似月。运化化生生，了无休歇。山水蒙时天癸降，地雷复处玄霜结。驾青鸾、直谒广寒宫，超生灭。","dynasty":"元代","title":"满江红赠孙居士"}
{"author":"李道纯","content":"默即说兮，这说处、元来有默。只默说便是，金丹秘诀。默识潜通为大要，声闻缘觉皆虚设。向说中、认得默之根，无生灭。会说底，非干舌。与默底，无差别。这默底宁如，说底亲切。若向不言中得趣，便于不默俱通彻。将默默、说说尽掀翻，天机泄。","dynasty":"元代","title":"满江红赠默庵（此下原有无号默说四字，据"}
{"author":"李道纯","content":"吾道玄关，决不许、外边人人。有学者来参，防他做贼。猛把杀人刀子举，活人手段轻拈出。更单提、独弄逞神通，谁能敌。若是个，善知识。便承当，心不惑。仗奋心刚胆，逢佛杀佛。举步便能欺十圣，口开便要吞三极。把乾坤、天地尽掀翻，真奇特。","dynasty":"元代","title":"满江红授（原作受，据道藏改）记门人"}
{"author":"李道纯","content":"采药归来，这鼎器、乾金铸写。那些儿道理，全凭主者。先把根尘都扫尽，从前熟处休沾惹。问行工、进火事如何，凭般若。五雷车，青龙＊。烧山符，心铸写。更涤虑洗心，灵泉浇洒。九转功成丹道毕，一灵真性还虚也。那赤条条地法王身，无可把。","dynasty":"元代","title":"满江红令门人和"}
{"author":"李道纯","content":"寂寞山居，喧轰市隐，头头总是玄关。资明高士，须向定中参。我把活人手段，杀人刀、慢慢教看。君还悟，只今荐取，超脱不为难。一言明说破，起初下手，先炼三三。自玄宫起火，运入昆山。把定则云横谷口，放行也、月落寒潭。功因竟，大蟾成象，名姓列仙班。","dynasty":"元代","title":"满庭芳赠焦提举"}
{"author":"李道纯","content":"学佛学仙，参禅穷理，不离玄牝中间。可怜迷谬，往往□相瞒。一味寻枝摘叶，徒坐破、几个蒲团。堪伤处，外边寻觅，笑杀老瞿昙。些儿真造化，诚能亲见，胆冷心寒。定庵高士，好向定中参。看破娘生面目，把从前、学解掀翻。真空透，髑髅迸破，真主自离庵。","dynasty":"元代","title":"满庭芳授记定庵"}
{"author":"李道纯","content":"土釜要端正，定里问黄公。流戊就己，须待山下出泉蒙。采药堤防不及，行火休教太过，贵在得其中。执中常不易，天理感而通。那些儿，玄妙处，实难穷。自从会得，庵中无日不春风。便把西方少女，嫁与南陵赤子，相见永和同。十月圣胎备，脱蜕烁虚空。","dynasty":"元代","title":"水调歌头赠和庵王察判"}
{"author":"李道纯","content":"铅汞了无质，炉鼎假安名。殆因动静迷人，不觉堕声闻。这个先天妙理，日用着衣吃饭，相对甚分明。接物应机处，不动感而灵。不是心，不是佛，匪为金。明加眼力，莫教错认定盘星。片片迷云涣散，湛湛禅天独露，个是本来真。风定浪头息，月满水光清。","dynasty":"元代","title":"水调歌头赠秋蟾周先生"}
{"author":"李道纯","content":"学佛学仙要，玄妙在中诚。真铅真汞无非，只是性和情。但得情来归性，便见铅来投汞，二物自交并。日用了无间，大药自然成。识抽添，明进退，要持盈。坤炉乾坤，阴符阳火慢调停。一穷玄关透了，八片顶门裂破，迸出宝蟾明。功行两圆备，谈笑谒三清。","dynasty":"元代","title":"水调歌头赠宝蟾子"}
{"author":"李道纯","content":"在俗心不俗，尘里不沾尘。处身中正，何妨闹市与山林。践履不偏不易，日用无争无执，只此是全真。方寸莫教昧，便是上乘人。采元精，炼元气，复元神。三元合一，自然鼎内大丹凝。更把玄风鼓动，天外迷云消散，慧月朗然明。叩我第一义，江上数峰青。","dynasty":"元代","title":"水调歌头赠刘居士"}
{"author":"李道纯","content":"雷在地中复，山下出泉蒙。明斯二理，自然造化合玄同。密密至虚守静，便见无中妙有，九穷一齐通。直下承当去，个是主人公。莫着无，莫着有，莫着空。疑团打就，只今突出妙高峰。拨置纷纷外境，收拾灵灵底个，生化了无穷。毕竟作么道，日向岭东红。","dynasty":"元代","title":"水调歌头赠张蒙庵"}
{"author":"李道纯","content":"道乃法之体，法乃道之余。双全道法，横拈倒用总由渠。只这元神元气，便是天兵将吏，除此外都无。说与洞蟾子，定里作工夫。守为胎，用为窍，假为符。既明此理，何须苦泥墨和朱。若使精凝气固，便可驱雷役电，妖怪悉皆诛。行满功成日，谈笑谒仙都。","dynasty":"元代","title":"水调歌头赠宝奄"}
{"author":"李道纯","content":"道释儒三教，名殊理不殊。参禅穷理，只要抱本返元初。解得一中造化，便使三元辐辏，宿疾普消除。屋舍既坚固，始可立丹炉。炼还丹，全太极，采玄珠。的端消息，采将坎有补离无。若也不贪不爱，直下离声离色，神气总归虚。了达一切相，赤子出神庐。","dynasty":"元代","title":"水调歌头示众无分彼此"}
{"author":"李道纯","content":"三元秘秋水，微密实难量。米分清浊，天地人物一包藏。一乃太玄真水，二气由兹运化，三极理全彰。上下降升妙，根本在中黄。兔怀胎，牛喘月，蚌含光。人明此理，倒提斗柄戽银潢。绝断曹溪一派，掀倒蓬莱三岛，无处不仙乡。谁为白兰谷，安寝感羲皇。","dynasty":"元代","title":"水调歌头赠白兰谷"}
{"author":"李道纯","content":"三元秘秋水，未悟谩猜量。诚能参透，洗心涤虑密归藏。意与身心不动，精与气神交合，天理自然彰。三善备于我，翻笑炼玄黄。性圆融，心豁达，德辉光。牛郎织女，一时会合到天潢。勘破乘槎伎俩，密契浴沂消息，游泳有无乡。日用别无事，读易对三皇。","dynasty":"元代","title":"水调歌头言道"}
{"author":"李道纯","content":"玄关欲透，做工夫、妙在一阳来复。天癸才生忙下手，采处切须虔笃。绝虑忘机，清心释累，认取虚无谷。铅银砂汞，一时辰内攒簇。霎时天地相交，甲庚无间，龙虎齐降伏。取坎填离，乾体就、阳火阴符行足。至宝精坚，真蟾形兆，宜把灵泉沃。德圆功备，大师名注仙＊。","dynasty":"元代","title":"百字令赠真蟾子叶大师"}
{"author":"李道纯","content":"玄关一窍，理幽深、至妙了无言说。阴极阳生初动处，便是采铅时节。地下雷轰，山头水降，满地红尘雪。行功之际，马猿休纵颠劣。霎时虎啸龙吟，夫欢妇合，鼎内丹头结。身外有身犹未了，圆顿始能通彻。嫩嫩黄花，青青翠竹，此理应难泄。为君举似，水中捞取明月。","dynasty":"元代","title":"百字令指中庵性命次序"}
{"author":"李道纯","content":"修真慕道，乐清虚、任意陶陶兀兀。富贵荣华都不恋，甘分清贫彻骨。名利俱捐，是非不辨，且把身埋没。真闲真静，谁知如是消息。为言向上机缄，玄珠罔象，火候无时刻。一窍玄关通得透，顿悟非心非佛。情念双忘，有无交入，胎备元神出。眼睛开放，光明周遍无极。","dynasty":"元代","title":"百字令赠陈制斡"}
{"author":"李道纯","content":"瓦初一点，莹如如、无相无形无质。不荡不摇常正定，直是断踪绝迹。变化无方，显微无间，妙理应难测。为伊言破，屏除缘虑尘识。放教方寸虚澄，里头宁贴，方见真端的。三五混融心月皎，照破本元来历。烁烁圆明，如如不动，运化无休息。静中拈出，蟾光烁破无极。","dynasty":"元代","title":"百字令赠胡秀才"}
{"author":"李道纯","content":"金丹大要，不难知、妙在阳时下手。日用平常须谨独，莫纵虎龙奔走。心要安闲，身须正定，意在常存守。始终不怠，自然通透玄牡。其间些子肴讹。为公直指，地下听雷吼。立鼎安炉非小可，运用斡旋凭斗。性本圆明，命基牢固，勘破无中有。老蟾成象，直同天地齐寿。","dynasty":"元代","title":"百字令指老蟾张大夫下手"}
{"author":"李道纯","content":"太初一点，本灵明、元自至纯无亲。执着些儿千里远，悟得只消时霎。方寸中虚，纤尘不立，何用调庚甲。承当得去，目前方信无法。个中显诀难传，无名可唤，贵在心通达。信手拈来君荐取，无罅岂容针＊。人我山头，是非海里，更要知生杀。养其无象，忘形灵地开发。","dynasty":"元代","title":"百字令赠通庵"}
{"author":"李道纯","content":"成仙捷径，在玄关、一窍四通八达。说与学人先立志，悟后只消时霎。可笑迷徒，不求师指，执着旁门法。般精般气，到头都是兜搭。争知大道堂堂，坦平蓦直，也要师开发。会得善行无辙迹，玄牝自然开阖。一念无生，谷神不死，九转功周币。脱胎归去，大罗天上行蹋。","dynasty":"元代","title":"百字令示众破惑"}
{"author":"李道纯","content":"真土真铅真汞，元神元气元清。三元合一药方成。个是全真上品。动静虚灵不昧，成全实相圆明。形神俱妙乐无生。真谒虚皇绝境。","dynasty":"元代","title":"西江月赠潘道人"}
{"author":"李道纯","content":"至道本无言说，全凭立志刚坚。心常不昧究根源。一月千潭普见。会取击风捕影，便知火里栽莲。任他海水变桑田。只这本来无变。","dynasty":"元代","title":"西江月赠善友"}
{"author":"李道纯","content":"识破无人无我，何须求拂求仙。随时随处总安禅。一切幻尘不染。选甚山居野处，何妨闹市门前。执中守正固三田。久久神珠出现。","dynasty":"元代","title":"西江月赠周守正"}
{"author":"李道纯","content":"玄牝少人通。说与诸公。休言南北与西东。不在四维并上下，不在当中。阖＊妙无穷。天地根宗。生生化化运神功。动静机缄应不息，广纳包","dynasty":"元代","title":"炼丹砂咏玄牝示众"}
{"author":"李道纯","content":"至道本无传。只要心坚。始终立志莫教偏。九载三年常一定，便是神仙。真息自绵绵。灵地平平。饥来吃饭困来眠。夏月单衣冬盖被，玄外无","dynasty":"元代","title":"炼丹砂示众"}
{"author":"李道纯","content":"打破鸿濛窍，都无佛与仙。既非心外妙，不是口头禅。尽日优游过，通宵自在眠。委身潜绝境，万事付之天。","dynasty":"元代","title":"自得其一"}
{"author":"李道纯","content":"一切有为法，般般尽是尘。穷通诸物理，放下此心身。随处安禅定，趋时乐至真。每将周易髓，警拔世间人。","dynasty":"元代","title":"自得其二"}
{"author":"李道纯","content":"得造无为妙，终朝不出门。机缘全绝断，天理自然存。日用天行健，平常地势坤。警提门弟子，复命与归根。","dynasty":"元代","title":"自得其三"}
{"author":"李道纯","content":"打透都关锁，天然会大同。龟毛元自绿，鹤顶本来红。可道非常道，行功是外功。些儿真造化，恍惚窈冥中。","dynasty":"元代","title":"自得其四"}
{"author":"李道纯","content":"自得身心定，凝神固气精。身闲超有漏，心寂证无生。乌兔从来去，乾坤任变更。廓然无所碍，独露大光明。","dynasty":"元代","title":"自得其五"}
{"author":"李道纯","content":"日用别无事，维持一己诚。静中调气息，动则顺人情。晦德同其俗，含华不显明。真闲真乐处，常静与常清。","dynasty":"元代","title":"自得其六"}
{"author":"李道纯","content":"静抱无名朴，尘情了不侵。汞铅镕作粉，瓦砾变成金。觌见羲黄面，参同释老心。顿空超实际，无古亦无今。","dynasty":"元代","title":"自得其七"}
{"author":"李道纯","content":"黄面肌瘦子，看来有甚奇。分明乔眼孔，刚道绝闻知。勘破三千法，参同十七师。低头叉手处，泄尽那些儿。","dynasty":"元代","title":"自题相"}
{"author":"李道纯","content":"宝镜本无相，传灯发慧光。真如元莹净，法体本莹煌。金鼎烧真火，华池浴太阳。个中端的意，元不离中黄。","dynasty":"元代","title":"镜中灯其一"}
{"author":"李道纯","content":"静室闲心镜，虚堂剔慧灯。外头明皎皎，里面晃腾腾。黍米光中现，银蟾水底澄。悬胎金鼎内，一粒大丹凝。","dynasty":"元代","title":"镜中灯其二"}
{"author":"李道纯","content":"一种灵苗异，其他迥不同。法身元洁白，真性本玲珑。外象头头曲，中间窍窍通。淤泥淹不得，发露满池红。","dynasty":"元代","title":"咏藕其一"}
{"author":"李道纯","content":"我本清虚种，玲珑贯古今。为厌名利冗，且隐淤泥深。每有济人意，常怀克己心。几多捞漉者，那个是知音？","dynasty":"元代","title":"咏藕其二"}
{"author":"李道纯","content":"择尽虚无地，因缘在玉京。筑基须稳稳，立鼎要平平。直竖须弥柱，恒安太极楹。青天为盖覆，庵主乐无生。","dynasty":"元代","title":"卓庵其一"}
{"author":"李道纯","content":"大地铲教平，庵基即日成。来山从丙入，去水放西行。门户全通达，窗棂透底明。庵中谁是伴？月白与风清。","dynasty":"元代","title":"卓庵其二"}
{"author":"李道纯","content":"九转还丹下手功，要知山下出泉蒙。安炉妙用凭坤土，运火工夫籍巽风。兑虎震龙才混合，坎男离女便和同。自从四象归中后，造化机缄在我侬。","dynasty":"元代","title":"述工夫其一发蒙"}
{"author":"李道纯","content":"炼汞烹铅本没时，学人当向定中推。客尘欲染心无着，天癸才生神自知。情寂金来归性本，精凝坎去补南离。两般灵物交并后，阴尽阳纯道可期。","dynasty":"元代","title":"述工夫其二采药"}
{"author":"李道纯","content":"既通天癸始生时，自有真阳应候回。三昧火从离位发，一声雷自震宫来。气神和合生灵质，心息相依结圣胎。透得里头消息子，三关九窍一齐开。","dynasty":"元代","title":"述工夫其三进火"}
{"author":"李道纯","content":"真铅真汞大丹头，采取当于罔象求。有作有为终有累，无求无执便无忧。常清常静心珠现，忘物忘机命宝周。动静两途无窒碍，不离当处是瀛州。","dynasty":"元代","title":"述工夫其四日用"}
{"author":"李道纯","content":"全真妙理不难行，惟恐随缘逐色声。万幻不侵情自绝，一心无染念安生？屏除人我全天理，把握阴阳合泰亨。说与修丹高士道，色声无漏性圆明。","dynasty":"元代","title":"述工夫其五固形"}
{"author":"李道纯","content":"造道元来本不难，工夫只在定中间。阴阳上下常升降，金水周流自返还。紫府青龙交白虎，玄宫地轴合天关。云收雨散神胎就，男子生儿不等闲。","dynasty":"元代","title":"述工夫其六交合"}
{"author":"李道纯","content":"真常之道果何难，只在如今日用间。一合乾坤知阖辟，两轮日月自循还。归根自有归根窍，复命宁无复命关？踏遍两重消息子，超凡越圣譬如闲。","dynasty":"元代","title":"述工夫其七透关"}
{"author":"李道纯","content":"谷神不死为玄牝，个是乾坤阖辟机。往往来来终不息，推推荡荡了无违。白头老子乘龙去，碧眼胡儿跨虎归。试问收功何所证，周天匝地月光辉。","dynasty":"元代","title":"述工夫其八出入"}
{"author":"李道纯","content":"口头三昧谩矜夸，阔论高谈事转差。比似着形求实相，却如捏目起空花。随将物去终归幻，裂转头来便到家。莫怪清庵多臭口，打开心孔要无遮。","dynasty":"元代","title":"述工夫其九警众"}
{"author":"李道纯","content":"三千六百法旁门，执着之人向里昏。每日只徒心有见，何时得悟命归根。聪明特达何须道，智慧精通不足论。一切形名声色相，到头都是弄精魂。","dynasty":"元代","title":"述工夫其十挽邪"}
{"author":"李道纯","content":"夜中昏睡怎禁它，鬼面神头见也么。昏散相因由气浊，念缘未断为阴多。潮来水面浔堤岸，风定江心绝浪波。性寂情空心不动，坐无昏散睡无魔。","dynasty":"元代","title":"述工夫其十一敌魔"}
{"author":"李道纯","content":"火符容易药非遥，天癸生如大海潮。两种汞铅知采取，一齐物欲尽捐消。掀翻万有三元合，炼尽诸阴五气朝。十月脱胎丹道毕，婴儿形兆谒神霄。","dynasty":"元代","title":"述工夫其十二显正"}
{"author":"李道纯","content":"三元大药意心身，着意心身便系尘。调息要调真息息，炼神须炼不神神。顿忘物我三花聚，猛弃机缘五气臻。八达四通无窒碍，随时随处阐全真。","dynasty":"元代","title":"述工夫其十三调燮"}
{"author":"李道纯","content":"身自空来强立名，有名心事便牵萦。阴阳消长磨今古，日月升沉运死生。会向时中存一定，便知日午打三更。虽然处世凭师授，出世工夫要自明。","dynasty":"元代","title":"述工夫其十四明本"}
{"author":"李道纯","content":"明师授我铸神锋，全籍阴阳造化功。锻炼乾刚坤作冶，吹嘘离火巽为风。做成龙象心官巧，扫荡妖氛志帅雄。学道高人知此趣，等闲劈碎太虚空。","dynasty":"元代","title":"述工夫其十五铸剑"}
{"author":"李道纯","content":"蟾窟清幽境最佳，主人颠倒作生涯。玉炉煅炼黄金液，金鼎烹煎白雪芽。斡运周天旋斗柄，推迁符火运雷车。自从打透都关锁，恣意银河稳泛槎。","dynasty":"元代","title":"述工夫其十六蟾窟"}
{"author":"李道纯","content":"吾庵非是等闲庵，未许常人取次观。一妇一夫能做活，三男三女打成团。里头世界元来大，外面虚空未是宽。试问主人为底事，报言北斗面南看。","dynasty":"元代","title":"述工夫其十七清庵"}
{"author":"李道纯","content":"佛仙总是世人为，争奈迷途自不知。若匪贪名争计较，定须逐利苦奔驰。波波漉漉担家业，劫劫忙忙赡妇儿。假使财荣妻貌美，无常到后岂相随？","dynasty":"元代","title":"咏真乐其一"}
{"author":"李道纯","content":"争似全真妙更奇，个中真乐自心知。丹从不炼炼中炼，道向无为为处为。息念息缘调祖气，忘闻忘见养婴儿。自从立定丹基后，五彩光华透幌帷。","dynasty":"元代","title":"咏真乐其二"}
{"author":"李道纯","content":"炉用坤兮鼎用乾，穷微尽理便通仙。无非摄伏情归性，便是烹煎汞合铅。绝尽机缘丹赫赤，全存正定宝凝坚。即斯便是抽添法，不必忉忉更问玄。","dynasty":"元代","title":"咏真乐其三"}
{"author":"李道纯","content":"火符容易药非遥，造化全同大海潮。药物只于无里采，火丹全在定中烧。九三辐辏诸缘息，二八相交五气朝。阴尽阳纯功就也，真人出现谒神霄。","dynasty":"元代","title":"咏真乐其四"}
{"author":"李道纯","content":"炼丹先把气神调，法水频浇慧火烧。三物混融三性合，一阳来复一阴消。金炉端正千神会，宝鼎功成万象朝。药就丹圆神脱蜕，全身露出赤条条。","dynasty":"元代","title":"咏真乐其五"}
{"author":"李存勖","content":"曾宴桃源深洞，一曲舞鸾歌凤。长记别伊时，和泪出门相送。如梦，如梦，残月落花烟重。","dynasty":"唐代","tags":"婉约，宴会，思念","title":"如梦令·曾宴桃源深洞"}
{"author":"李存勖","content":"一叶落，搴珠箔。此时景物正萧索。画楼月影寒，西风吹罗幕。吹罗幕，往事思量着。","dynasty":"五代","tags":"婉约，写景，悲秋，怀人","title":"一叶落·一叶落"}
{"author":"李存勖","content":"薄罗衫子金泥凤，困纤腰怯铢衣重。笑迎移步小兰丛，亸金翘玉凤。娇多情脉脉，羞把同心捻弄。楚天云雨却相和，又入阳台梦。","dynasty":"唐代","tags":"婉约，女子，思念","title":"阳台梦·薄罗衫子金泥凤"}
{"author":"李存勖","content":"赏芳春，暖风飘箔。莺啼绿树，轻烟笼晚阁。杏桃红，开繁萼。灵和殿，禁柳千行斜，金丝络。夏云多，奇峰如削。纨扇动微凉，轻绡薄，梅雨霁，火云烁。临水槛，永日逃繁暑，泛觥酌¤露华浓，冷高梧，凋万叶。一霎晚风，蝉声新雨歇。惜惜此光阴，如流水。东篱菊残时，叹萧索。繁阴积，岁时暮，景难留。不觉朱颜失却，好容光。且且须呼宾友，西园长宵。宴云谣，歌皓齿，且行乐。","dynasty":"唐代","title":"歌头"}
{"author":"李存勖","content":"一叶落，搴朱箔，此时景物正萧索。画楼月影寒，西风吹罗幕。吹罗幕，往事思量著。","dynasty":"唐代","title":"一叶落"}
{"author":"李存勖","content":"薄罗衫子金泥缝，困纤腰怯铢衣重。笑迎移步小兰丛，亸金翘玉凤。娇多情脉脉，羞把同心撚弄。楚天云雨却相和，又入阳台梦。","dynasty":"唐代","title":"阳台梦"}
{"author":"舒璘","content":"山谷幽深锁梵宫，千章灌木郁茏葱。香浮古篆半檐雾，茶潄清泉两腋风。鹤伴老僧归夕照，山留行客驻霜枫。前朝阁阁浑秋草，眺望悽然碧岭中。","dynasty":"宋代","title":"南山寺"}
{"author":"高骈","content":"绿树阴浓夏日长，楼台倒影入池塘。水晶帘动微风起，满架蔷薇一院香。(水晶帘一作水精帘）","dynasty":"唐代","tags":"夏天，写景","title":"山亭夏日"}
{"author":"高骈","content":"六出飞花入户时，坐看青竹变琼枝。如今好上高楼望，盖尽人间恶路岐。","dynasty":"唐代","tags":"冬天，写雪，抒怀","title":"对雪"}
{"author":"高骈","content":"草色青青柳色浓，玉壶倾酒满金钟。笙歌嘹亮随风去，知尽关山第几重。","dynasty":"唐代","title":"边方春兴"}
{"author":"高骈","content":"夜静弦声响碧空，宫商信任往来风。依稀似曲才堪听，又被移将别调中。","dynasty":"唐代","title":"风筝（一作题风筝寄意）"}
{"author":"高骈","content":"落花流水认天台，半醉闲吟独自来。惆怅仙翁何处去，满庭红杏碧桃开。","dynasty":"唐代","title":"访隐者不遇"}
{"author":"高骈","content":"水浅鱼争跃，花深鸟竞啼。春光看欲尽，判却醉如泥。","dynasty":"唐代","title":"送春·水浅鱼争跃"}
{"author":"高骈","content":"人世悲欢不可知，夫君初破黑山归。如今又献征南策，早晚催缝带号衣。","dynasty":"唐代","title":"闺怨·人世悲欢不"}
{"author":"高骈","content":"酒满金船花满枝，佳人立唱惨愁眉。一声直入青云去，多少悲欢起此时。公子邀欢月满楼，双成揭调唱伊州。便从席上风沙起，直到阳关水尽头。","dynasty":"唐代","title":"赠歌者二首"}
{"author":"高骈","content":"蜀地恩留马嵬哭，烟雨濛濛春草绿。满眼由来是旧人，那堪更奏梁州曲。","dynasty":"唐代","title":"宴犒蕃军有感"}
{"author":"高骈","content":"云水苍茫日欲收，野烟深处鹧鸪愁。知君万里朝天去，为说征南已五秋。","dynasty":"唐代","title":"安南送曹别敕归朝"}
{"author":"高骈","content":"持竿闲坐思沉吟，钓得江鳞出碧浔。回首看花花欲尽，可怜寥落送春心。","dynasty":"唐代","title":"池上送春"}
{"author":"高骈","content":"海棠初发去春枝，首唱曾题七字诗。今日能来花下饮，不辞频把使头旗。","dynasty":"唐代","title":"对花呈幕中"}
{"author":"高骈","content":"玉颜虽掩马嵬尘，冤气和烟锁渭津。蝉鬓不随銮驾去，至今空感往来人。","dynasty":"唐代","title":"马嵬驿·玉颜虽掩马"}
{"author":"高骈","content":"帝舜南巡去不还，二妃幽怨水云间。当时珠泪垂多少，直到如今竹尚斑。","dynasty":"唐代","title":"湘妃庙·帝舜南巡去"}
{"author":"高骈","content":"柳下官资颜子居，闲情入骨若为除。诗成斩将奇难敌，酒熟封侯快未如。只见丝纶终日降，不知功业是谁书。而今共饮醇滋味，消得揶揄势利疏。","dynasty":"唐代","title":"依韵奉酬李迪"}
{"author":"高骈","content":"无金寄与白头亲，节概犹夸似古人。未出尘埃真落魄，不趋权势正因循。桂攀明月曾观国，蓬转西风却问津。匹马东归羡知己，燕王台上结交新。","dynasty":"唐代","title":"留别彰德军从事范校书"}
{"author":"高骈","content":"官闲马病客深秋，肯学张衡咏四愁。红叶寺多诗景致，白衣人尽酒交游。依违讽刺因行得，淡泊供需不在求。好与高阳结吟社，况无名迹达珠旒。","dynasty":"唐代","title":"途次内黄马病，寄僧舍呈诸友人"}
{"author":"高骈","content":"浮世忙忙蚁子群，莫嗔头上雪纷纷。沈忧万种与千种，行乐十分无一分。越外险巇防俗事，就中拘检信人文。醉乡日月终须觅，去作先生号白云。","dynasty":"唐代","title":"遣兴·浮世忙忙蚁"}
{"author":"高骈","content":"沧溟八千里，今古畏波涛。此日征南将，安然渡万艘。","dynasty":"唐代","title":"南海神祠"}
{"author":"高骈","content":"青溪道士人不识，上天下天鹤一只。洞门深锁碧窗寒，滴露研朱写周易。","dynasty":"唐代","title":"杂歌谣辞。步虚词"}
{"author":"高骈","content":"恨乏平戎策，惭登拜将坛。手持金钺冷，身挂铁衣寒。主圣扶持易，恩深报效难。三边犹未静，何敢便休官。","dynasty":"唐代","title":"言怀·恨乏平戎策"}
{"author":"高骈","content":"小隐堪忘世上情，可能休梦入重城。池边写字师前辈，座右题铭律后生。吟社客归秦渡晚，醉乡渔去渼陂晴。春来不得山中信，尽日无人傍水行。","dynasty":"唐代","title":"寄鄠杜李遂良处士"}
{"author":"高骈","content":"为爱君山景最灵，角冠秋礼一坛星。药将鸡犬云间试，琴许鱼龙月下听。自要乘风随羽客，谁同种玉验仙经。烟霞淡泊无人到，唯有渔翁过洞庭。","dynasty":"唐代","title":"和王昭符进士赠洞庭赵先生"}
{"author":"高骈","content":"曾驱万马上天山，风去云回顷刻间。今日海门南面事，莫教还似凤林关。","dynasty":"唐代","title":"赴安南却寄台司"}
{"author":"高骈","content":"几经人事变，又见海涛翻。徒起如山浪，何曾洗至冤。","dynasty":"唐代","title":"海翻"}
{"author":"高骈","content":"坚轻筇竹杖，一枝有九节。寄与沃洲人，闲步青山月。","dynasty":"唐代","title":"筇竹杖寄僧"}
{"author":"高骈","content":"把盏非怜酒，持竿不为鱼。唯应嵇叔夜，似我性慵疏。","dynasty":"唐代","title":"遣兴·把盏非怜酒"}
{"author":"高骈","content":"心坚胆壮箭头亲，十载沙场受苦辛。力尽路傍行不得，广张红旆是何人。","dynasty":"唐代","title":"叹征人"}
{"author":"高骈","content":"不将真性染埃尘，为有烟霞伴此身。带日长江好归信，博罗山下碧桃春。","dynasty":"唐代","title":"寄题罗浮别业"}
{"author":"高骈","content":"二年边戍绝烟尘，一曲河湾万恨新。从此凤林关外事，不知谁是苦心人。陇上征夫陇下魂，死生同恨汉将军。不知万里沙场苦，空举平安火入云。","dynasty":"唐代","title":"塞上曲二首·二年边戍绝"}
{"author":"高骈","content":"一曲狂歌酒百分，蛾眉画出月争新。将军醉罢无馀事，乱把花枝折赠人。","dynasty":"唐代","title":"广陵宴次戏简幕宾"}
{"author":"高骈","content":"亚夫重过柳营门，路指岷峨隔暮云。红额少年遮道拜，殷勤认得旧将军。","dynasty":"唐代","title":"赴西川途经虢县作"}
{"author":"高骈","content":"蜀江波影碧悠悠，四望烟花匝郡楼。不会人家多少锦，春来尽挂树梢头。","dynasty":"唐代","title":"锦城写望"}
{"author":"高骈","content":"青山长在境长新，寂寞持竿一水滨。及得王师身已老，不知辛苦为何人。","dynasty":"唐代","title":"太公庙"}
{"author":"高骈","content":"万水千山音信希，空劳魂梦到京畿。漫天岭上频回首，不见虞封泪满衣。","dynasty":"唐代","title":"入蜀·万水千山音"}
{"author":"高骈","content":"席箕风起雁声秋，陇水边沙满目愁。三会五更欲吹尽，不知凡白几人头。","dynasty":"唐代","title":"边城听角·席箕风起雁"}
{"author":"高骈","content":"长川终日碧潺湲，知道天河与地连。凭寄两行朝阙泪，愿随流入御沟泉。","dynasty":"唐代","title":"渭川秋望寄右军王特进"}
{"author":"高骈","content":"蜀山苍翠陇云愁，銮驾西巡陷几州。唯有萦回深涧水，潺湲不改旧时流。","dynasty":"唐代","title":"蜀路感怀"}
{"author":"高骈","content":"画舸轻桡柳色新，摩诃池上醉青春。不辞不为青春醉，只恐莺花也怪人。","dynasty":"唐代","title":"残春遣兴"}
{"author":"高骈","content":"花枝如火酒如饧，正好狂歌醉复醒。对酒看花何处好，延和阁下碧筠亭。","dynasty":"唐代","title":"春日招宾"}
{"author":"高骈","content":"豺狼坑尽却朝天，战马休嘶瘴岭烟。归路嶮巇今坦荡，一条千里直如弦。","dynasty":"唐代","title":"过天威径"}
{"author":"高骈","content":"万里驱兵过海门，此生今日报君恩。回期直待烽烟静，不遣征衣有泪痕。","dynasty":"唐代","title":"南征叙怀"}
{"author":"高骈","content":"关山万里恨难销，铁马金鞭出塞遥。为问昔时青海畔，几人归到凤林桥。","dynasty":"唐代","title":"寓怀·关山万里恨"}
{"author":"高骈","content":"青溪道士人不识，上天下天鹤一只。洞门深锁碧窗寒，滴露研朱点周易。","dynasty":"唐代","title":"步虚词·青溪道士人"}
{"author":"高骈","content":"棣萼分张信使希，几多乡泪湿征衣。笳声未断肠先断，万里胡天鸟不飞。","dynasty":"唐代","title":"塞上寄家兄"}
{"author":"高骈","content":"渔竿消日酒消愁，一醉忘情万事休。却恨韩彭兴汉室，功成不向五湖游。花满西园月满池，笙歌摇曳画船移。如今暗与心相约，不动征旗动酒旗。","dynasty":"唐代","title":"写怀二首·渔竿消日酒"}
{"author":"高骈","content":"画舸摇烟水满塘，柳丝轻软小桃香。却缘龙节为萦绊，好是狂时不得狂。","dynasty":"唐代","title":"平流园席上"}
{"author":"高骈","content":"炼汞烧铅四十年，至今犹在药炉前。不知子晋缘何事，只学吹箫便得仙。","dynasty":"唐代","title":"闻河中王铎加都统"}
{"author":"高骈","content":"人间无限伤心事，不得尊前折一枝。满宫多少承恩者，似有容华妾也无。满身珠翠将何用，唯与豪家拂象床。何人种得西施花，千古春风开不尽。","dynasty":"唐代","title":"句·人间无限伤"}
{"author":"高骈","content":"青溪道士人不识，上天下天鹤一只。洞门深锁碧窗寒，滴露研朱写周易。","dynasty":"唐代","title":"杂歌谣辞·步虚词"}
{"author":"高骈","content":"玉颜虽掩马嵬尘，冤气和烟锁渭津。蝉鬓不随銮驾去，至今空感往来人。","dynasty":"唐代","title":"马嵬驿"}
{"author":"高骈","content":"席箕风起雁声秋，陇水边沙满目愁。三会五更欲吹尽，不知凡白几人头。","dynasty":"唐代","title":"边城听角"}
{"author":"高骈","content":"公子邀欢月满楼，双成揭调唱伊州。便从席上风沙起，直到阳关水尽头。","dynasty":"唐代","title":"赠歌者二首其二"}
{"author":"高骈","content":"陇上征夫陇下魂，死生同恨汉将军。不知万里沙场苦，空举平安火入云。","dynasty":"唐代","title":"塞上曲二首其二"}
{"author":"高骈","content":"六出飞花入户时，坐看青竹变琼枝。如今好上高楼望，盖尽人间恶路岐。","dynasty":"唐代","title":"对雪"}
{"author":"高骈","content":"花满西园月满池，笙歌摇曳画船移。如今暗与心相约，不动征旗动酒旗。","dynasty":"唐代","title":"写怀二首其二"}
{"author":"高骈","content":"青溪道士人不识，上天下天鹤一只。洞门深锁碧窗寒，滴露研朱点周易。","dynasty":"唐代","title":"杂歌谣辞步虚词"}
{"author":"范薇","content":"博得君王宠，羊车去又来。金炉香篆袅，玉阙漏声催。春色桃腮妒，秋波柳眼开。《霓裳》歌一曲，明月上宫槐。","dynasty":"清代","title":"宫中夜景"}
{"author":"范薇","content":"日午花关倦欲回，红楼望去费疑猜。便从径外衔香返，稳憩梁间待梦来。春暖画堂人正静，风过雕槛锦成堆。帘钩斜挂眠方熟，不管芹泥落翠苔。","dynasty":"清代","title":"睡燕"}
{"author":"范薇","content":"乱红深处恋芬芳，枝上蘧蘧梦正长。讵畏流莺啼远树，祇惊午漏滴花房。云环锦帐眠方稳，风促金铃响不妨。一任南园春似海，香魂飞绕黑甜乡。","dynasty":"清代","title":"睡蝶"}
{"author":"范薇","content":"儿女成行泪暗弹，故宫回首夕阳残。楚王任有千金赏，祇买桃花笑曲阑。","dynasty":"清代","title":"息妫"}
{"author":"范仲温","content":"新作春野亭。","dynasty":"宋代","title":"句"}
{"author":"单锡","content":"井邑银山匝画屏，层檐飞翼入苍冥。晓穿帘幕扶桑日，夜浸栏杆紫汉星。春水涨来斜涧白，炉烟抹去半峰青。无边光景归吟日，莫向樽前辨醉醒。","dynasty":"宋代","title":"聚远楼"}
{"author":"单锡","content":"岩头郁郁凌寒柏，柏间时复云封白。苔苍草碧自年年，绝奇中有参同客。道通下蹑天根深，山灵啼泣穹崖阴。春深不问花开落，寂寂空山千万寻。","dynasty":"宋代","title":"寄隐士"}
{"author":"白履忠","content":"水中铅，火里铅，水火二铅同一原，不知咫尺是神仙。敬将朱砂酒醋煎，千千万万化为烟。假如伏火只成顽，欲得人间作地仙。炼取五行四象全，阴功济世真上天。","dynasty":"唐代","title":"还丹口诀"}
{"author":"高魁","content":"山似云屯水似雷，奔流至此欲东回。双双地轴鳌擎出，磊磊星桥鹊架来。积石恍经河曲绕，天门疑对楚江开。从教海若凭陵甚，却望重关祇自催。","dynasty":"明代","title":"崎岭重关"}
{"author":"高魁","content":"千山万山森若罗，三峰叠翠高峨峨。村烟吹吸有时隐，岫色嶙峋入曙多。觅径人将青蔼拂，攀崖手可苍天摩。飘然便趁芒鞋去，啸坐云头剪薜萝。","dynasty":"明代","title":"建山叠嶂"}
{"author":"高魁","content":"翩翩凤翥万山群，草木都成五色文。人誉曾誇班马上，天章况是斗牛分。崭然秀郁遥冲汉，倬彼锋芒欲绘云。吾道祇今麟未绝，石函应有旧三坟。","dynasty":"明代","title":"文峰耸翠"}
{"author":"高魁","content":"碧洞巉岩斲鬼工，谁教处士辟鸿蒙。月从穿处常生白，云便封时不碍空。猴鹤几疑通少室，烟霞殊觉破樊笼。丹梯雪窦幽芳迥，索价山人敢借丛。","dynasty":"明代","title":"石室堆琼"}
{"author":"高魁","content":"南北周遭绕素流，元龙双戏海门秋。波澄汉口铜为柱，浪稳虞渊蜃作楼。花石遂看鱼变化，松明无复蚌沈浮。鲛人泣尽风涛里，怪底明珠不忍投。","dynasty":"明代","title":"双溪拖练"}
{"author":"高魁","content":"悠悠城郭是何年，恰似巢湖地变迁。犀捲劫灰留异迹，龙翻法物出重渊。漫传云雨能苏旱，却怪沧桑欲问天。世态浮沉俱往事，兴怀今古几流连。","dynasty":"明代","title":"龙湖古州"}
{"author":"高魁","content":"谪客寻幽到海瀛，寒泉因此却留名。泉深石罅潮难染，脉漱沧州味独清。玉乳浮香涵露色，松风拂翠度书声。淡然会得眉山意，肯信随波混俗情。","dynasty":"明代","title":"松明石井"}
{"author":"高魁","content":"路接西陲入望赊，紫霞缥缈傍仙家。炎吹野雾销冬雪，气吐晴岚罩物华。炼色烹云丹鼎旧，蒸风拂雨篆烟斜。长流似引骊山脉，昼夜源源漾落花。","dynasty":"明代","title":"三合温泉"}
{"author":"高魁","content":"翠阁连层岩，岖嵚疑九坂。振履飞云生，地奇心自远。","dynasty":"明代","title":"莲云栈"}
{"author":"高魁","content":"紫玉临清池，雾花起灵液。静性何所宜，黄庭与周易。","dynasty":"明代","title":"啸台"}
{"author":"高魁","content":"百尺发天机，旷若苏门啸。中有枕流人，日谱华胥调。","dynasty":"明代","title":"清音楼"}
{"author":"高魁","content":"年来北阙几批鳞，愿借尚方志未伸。抗疏匡衡心欲碎，哀时贾谊泪空频。","dynasty":"明代","title":"阙题"}
{"author":"高魁","content":"禺山高不极，起伏眩万状。约彼浈湟流，宛转回溟涨。溟涨拍天多桃花，花坞深藏帝子家。层崖叠巘郁相望，朝朝暮暮殷明霞。明霞绚日天尺五，日月亲人但亭午。石罅时生一缕云，瀑布奔飞千仞雨。祇林绝顶鸣频伽，幽人天际吟梁父。此时心远万虑寂，莞然一笑侪今古。古人不见今人游，今人不让古人修。葛巾藜杖何所似，宦情淡处皆沧洲。碧洞玉环去漠漠，澄潭金锁静悠悠。洞云潭影自函护，有物有物更千秋。","dynasty":"明代","title":"阙题"}
{"author":"高魁","content":"峨眉山月高，远照山灵叱。旷哉百世士，千秋对凝碧。","dynasty":"明代","title":"淙碧轩"}
{"author":"郑轨","content":"棠棣开双萼，夭桃照两花。分庭含佩响，隔扇偶妆华。迎风俱似雪，映绮共如霞。今宵二神女，并在一仙家。","dynasty":"唐代","title":"观兄弟同夜成婚"}
{"author":"博明","content":"采莲肠断木兰舟，寂寞乌衣细语留。水驿残阳何处梦，旧巢新垒总成愁。梁空故国三千里，帘卷西风十二楼。此日萧斋重惆怅，浴蚕天气话重游。","dynasty":"清代","title":"和孙笠山秀才忆燕诗"}
{"author":"博明","content":"宜州谑谶竟非讹，墓道荒城宿草多。一代党人悲孟博，中天诗派并东坡。空堂岁晚陈鸡黍，古屋秋深挂薜萝。二十四家谁续订，南诹宗嗣近如何。","dynasty":"清代","title":"山谷祠"}
{"author":"王迥","content":"屈宋英声今止已，江山继嗣多才子。作者于今尽相似，聚宴王家其乐矣。共赋新诗发宫徵，书于屋壁彰厥美。","dynasty":"唐代","title":"同孟浩然宴赋（一作题壁歌）"}
{"author":"董文","content":"机杼声中络纬鸣，未亡人已久忘情。玉楼赴召今何在，不问三生问再生。","dynasty":"清代","title":"书感"}
{"author":"陈式琜","content":"散步东山寺，飘飘欲御风。神閒千偈觉，心静万缘空。涧水窥潜鲤，天涯没远鸿。悠然何所寄，乐在忘言中。","dynasty":"明代","title":"东山寺"}
{"author":"陈式琜","content":"闻道西山好，灵岩深几重。晨光紫气合，暮霭赤霞封。落叶藏幽径，微风送晚钟。欲知清净理，此地是南宗。","dynasty":"明代","title":"普陀岩"}
{"author":"陈式琜","content":"古树带烟萝，池塘生绿波。名花槛外见，修竹水边多。名士持觞酌，佳人联袂歌。留连尽一石，休问夜如何。","dynasty":"明代","title":"西园夜饮"}
{"author":"方维仪","content":"昔闻生别离，不闻死别离。无论生与死，我独身当之。北风吹枯桑，日夜为我悲。上视沧浪天，下无黄口儿。人生不如死，父母泣相持。黄鸟各东西，秋草亦参差。予生何所为，予死何所为。白日有如此，我心当自知。","dynasty":"清代","title":"死别离"}
{"author":"方维仪","content":"蟋蟀吟秋户，凉风起暮山。衰年逢世乱，故国几时还。盗贼侵南甸，军书下北关。生民涂炭尽，积血染刀镮。","dynasty":"清代","title":"旅夜闻寇"}
{"author":"方维仪","content":"辞家万里戍，关路隔风烟。赋重无馀饷，边荒不种田。小兵知有死，贪吏尚求钱。倚赖君王福，何时唱凯旋。","dynasty":"明代","title":"出塞"}
{"author":"方维仪","content":"故里何须问，干戈扰不休。家贫空作计，赋重转添愁。远树苍山古，荒田白水秋。萧条离膝下，欲望泪先流。","dynasty":"明代","title":"独归故阁思母太恭人"}
{"author":"方维仪","content":"空斋无事晚风前，雨过苔阶草色鲜。远岫云开舒翠髻，新荷池畔叠青钱。衰年转觉多愁日，薄命何须更问天。閒坐小窗初病起，西林皓月几回圆。","dynasty":"明代","title":"病起"}
{"author":"方维仪","content":"空林陨叶暮乌啼，云水迢迢隔皖溪。夜发苍梧寒梦远，楚天朗月照楼西。","dynasty":"明代","title":"楚江怀节妇吴妹茂松阁其一"}
{"author":"方维仪","content":"薄命同罹骨肉哀，天涯书信远难来。愁心不似归鸿影，能逐湘江夜月回。","dynasty":"明代","title":"楚江怀节妇吴妹茂松阁其二"}
{"author":"方维仪","content":"昨岁长溪来，今岁粤中去。此别又数年，离情复何语。明发皖江城，山川隔烟雾。皓月临苍波，春风满江树。","dynasty":"明代","title":"伯姊之粤有赠"}
{"author":"方维仪","content":"高楼秋雨时，事事异往昔。骨肉东南居，田畴稻不获。树叶色将变，寒虫语幽石。孤愁多苦心，四顾成萧索。云暗远山峰，独坐苔阶夕。","dynasty":"明代","title":"秋雨吟"}
{"author":"方维仪","content":"从军老大还，白发生已久。但有汉忠臣，谁怜苏氏妇。","dynasty":"明代","title":"读苏武传"}
{"author":"方维仪","content":"绿萝结石壁，垂映清芬堂。孤心在遥夜，当窗皎月光。悲风何处来，吹我薄衣裳。","dynasty":"明代","title":"北窗"}
{"author":"方维仪","content":"八月天高雁南翔，日暮萧条草木黄。与君别后独徬徨，万事寥落悲断肠。依稀河汉星无光，徘徊白露沾衣裳。人生寿考安得常，何为结束怀忧伤。中夜当轩理清商，援琴慷慨不能忘，一心耿耿向空房。","dynasty":"明代","title":"拟古"}
{"author":"方维仪","content":"长年依父母，中怀多感伤。奄忽发将变，空室独彷徨。此生何蹇劣，事事安可详。十七丧其夫，十八孤女殇。旧居在东郭，新柳暗河梁。萧条下霜雪，台阁起荒凉。人世何不齐，天命何不常。孤身当自慰，且免摧肝肠。鹪鹩栖一枝，故巢安可忘。","dynasty":"明代","title":"伤怀"}
{"author":"杨舜臣","content":"慢马四只粗蹄，一条乌尾，棕垂地。搭上鞍骑，二三百棍行三四里。【混江龙】怎做的追风骏骥，再生不敢到檀溪。几曾见卷毛赤兔，凹面乌骓。美良涧怎敌胡敬德，虎牢关难战莽张飞。能食水草，不会奔驰，倦嘶喊，懒马店骤，曾几见西湖沽酒楼前系，怎消得绣毡蒙雨，锦帐遮泥。【后庭花煞】叹梁园芳草萋，怕蓝关瑞雪飞。为爱背山咏，任教杜宇啼。空吃得似水牛肥。你可甚日行千里，报主人恩，何日把缰垂？","dynasty":"元代","title":"【仙吕】点绛唇_慢马四只粗"}
{"author":"宋方壶","content":"青山相待，白云相爱，梦不到紫罗袍共黄金带。一茅斋，野花开。管甚谁家兴废谁成败，陋巷箪瓢亦乐哉。贫，气不改；达，志不改。","dynasty":"元代","tags":"言志","title":"山坡羊·道情"}
{"author":"宋方壶","content":"剔秃圞一轮天外月，拜了低低说：是必常团圆，休着些儿缺，愿天下有情底都似你者。","dynasty":"明代","tags":"咏物，月亮，抒怀，祝愿","title":"清江引·托咏"}
{"author":"宋方壶","content":"青山绿水好从容，将富贵荣华撇过梦中。寻着个安乐窝胜神仙洞，繁华景不同，忒快活别是个家风。饮数杯酒对千竿竹，烹七碗茶靠半亩松，都强如相府王宫。青山绿水暮云边，堪画堪描若辋川。闲歌闲酒闲诗卷，山林中且过遣，粗衣淡饭随缘。谁待望彭祖千年寿，也不恋邓通数贯钱，身外事赖了苍天。　居庸关中秋对月　　一天蟾影映婆娑，万古谁将此镜磨？年年到今宵，不缺些儿个；广寒宫好快活，碧天遥难问娥。我独对清光坐，闲将白雪歌，月儿，你团圆我却如何？　叹世　　时人个个望高官，位至三公不若闲。老妻顽子无忧患，一家儿得自安，破柴门对绿水青山。沽村酒三杯醉，理瑶琴数曲弹，都回避了胆战心寒。","dynasty":"元代","title":"【双调】水仙子　隐者"}
{"author":"宋方壶","content":"别时容易见时难，玉减香消衣带宽。夜深绣户犹未拴，待他还，一半儿微开一半儿关。","dynasty":"元代","title":"【仙吕】一半儿_别时容易见"}
{"author":"宋方壶","content":"功名梦不成，富贵心勾罢。青山绿水间，茅舍疏篱下。广种邵平瓜，细焙玉川茶，遍插渊明柳，多栽潘令花。清佳，寻方外清幽话；欢恰，与亲朋闲戏耍。","dynasty":"元代","title":"【双调】雁儿落过得胜令　闲居"}
{"author":"宋方壶","content":"妖娆体态轻，薄劣腰肢细。窝巢居柳陌，活计傍花溪。相趁相随，聚朋党成群队，逞轻狂撒蒂带。爱黄昏月下星前，怕青宵风吹日炙。　　【梁州】每日穿楼台兰堂画阁，透帘栊绣幕罗帏。帐嗡嗡乔声气。不禁拍抚，怎受禁持？厮鸣厮咂，相抱相偎。损伤人玉体冰肌，人娇并枕同席。瘦伶仃腿似蛛丝，薄支辣翅如苇煤，快棱憎嘴似钢锥。透人，骨髓。满口儿认下胭脂记，想着痒忄散忄散那些滋味。有你后甚是何曾到眼底？到强如蝶使蜂媒。　　【尾】闲时节不离了花香柳影清阴里睡，闷时节则就日暖风和叶底下依，不想瘦躯老人根前逞精细。且休说香罗袖里，桃花扇底，则怕露冷天寒恁时节悔。　妓女　　自生在柳陌中，长立在花街内。打熬成风月胆，断送了雨云期。只为二字衣食，卖笑为活计。每日都准备，准备下些送旧迎新，安排下过从的见识。　　【梁州】有一等强风情迷魂子弟，初出帐笋嫩勤儿。起初儿待要成欢会。教那厮一合儿昏撒，半霎儿著迷。典房卖舍，弃子休妻。逐朝价密约幽期，每日价弄盏传杯。一更里酒酽花浓，半夜里如鱼似水，呀！五更头财散人离。你东，我西。一番价有钞一番睡，旋打算旋伶利。将取孛兰数取梨，有甚希奇？　　【尾】有钱每日同欢会，无钱的郎君好厮离，绿豆皮儿你请退！打发了这壁，安排下那壁，七八下里郎君都应付得喜。","dynasty":"元代","title":"【南吕】一枝花　蚊虫"}
{"author":"宋方壶","content":"雪浪银涛大江迥，举目玻璃万顷，天际水云平。浩浩澄澄，越感的人孤另。一叶片帆轻，直赶到金山不见影。　　【喜迁莺】见楼台掩映，彻云霄金璧层层。那能，上方幽径，我则见宝殿紫气生，真胜境。蓦闻的幽香缥缈，则不见可喜娉婷。　　【出队子】心中溪幸，意痴痴，愁转增。猛然见梵王宫得悟的老禅僧，何处也金斗郡无心苏小卿，空闪下临川县多情双县令。　　【刮地风】我这里叉手躬身将礼数迎，请禅师细说叮咛。他道有一个女娉婷，寺里闲踢蹬。他生的袅袅婷婷，阁不住的雨泪盈盈。愁凄凄有如痴挣，闷恹恹染成疾病，蘸霜毫回廊下壁上题名。猛抬头恰定睛，正是俺可意多情，走龙蛇字体儿堪人敬，他诉衷肠表志诚。　　【四门子】他道，狠毒娘硬接了冯魁的定，揣与我个恶罪名。当初实意儿守，真心儿等，恰便似竹林寺有影不见形。实意儿守，真心儿等，他可便如何折证。　　【古水仙子】他、他、他，觑绝罢两泪倾，便有那九江水如何洗得清？当初指雁为羹，充饥画饼，道无情却有情。我、我、我，暗暗的仔细评论，俏苏卿摔碎粉面筝，村冯魁硬对菱花镜，则俺狠毒娘有甚前程！　　【者刺古】占天边月共星，同坐同行。对神前说誓盟，言死言生。香焚在宝鼎，酒斟在玉觥。越越的人孤另，分开燕莺。　　【神仗儿】唤梢公忙答应，休要意挣！谁敢道是半霎消停，直赶到豫章城！　　【节节高】碧天云净，绿波风定。银蟾皎洁，猛然见俺多情薄幸。俺两个附耳言，低声语，携手行，呀！下水船如何觅影？　　【尾声】说与你个冯魁耐心听：俺两个喜孜孜俏语低声，你在那蓝桥下细寻思谩谩等。","dynasty":"元代","title":"【黄钟】醉花阴　走苏卿"}
{"author":"宋方壶","content":"黄州地，赤壁矶，衰草接天涯。周公瑾，曹孟德，果何为？都打入渔樵话里。","dynasty":"元代","title":"【商调】梧叶儿　怀古"}
{"author":"宋方壶","content":"东山涌起玉兔穴，宇宙光相射。二八风流人，三五团圆夜，广寒宫第一枝折去也。　托咏　　剔秃一轮天外月，拜了低低说：是必常团圆，休着些儿缺，愿天下有情底都似你者！","dynasty":"元代","title":"【双调】清江引　分韵为崔月英"}
{"author":"宋方壶","content":"短命的偏逢薄幸，老成的偏遇真成，无情的休想遇多情。懵懂的怜瞌睡，鹘伶的惜惺惺，若要轻别人还自轻。　客况　　雨潇潇一帘风劲，昏惨惨半点灯明，地炉无火拨残星。薄设设衾剩铁，孤另另枕如冰，我却是怎支吾今夜冷？","dynasty":"元代","title":"【中吕】红绣鞋　阅世"}
{"author":"宋方壶","content":"落日遥岑，淡烟远浦。萧寺疏钟，戍楼暮鼓。一叶扁舟，数声去橹那惨戚，那凄楚，恰待欢娱，顿成间阻。　　【紫花儿】瘦岩岩香消玉减，冷清清夜永更长，孤另另枕剩衾余。羞花闭月，落雁沉鱼。踌躇，从今后谁寄萧娘一纸书？无情无绪，水淹蓝桥，梦断华胥。　　【调笑令】肺腑，恨怎舒？三叠阳关愁万缕。幽期密约欢爱处，动离愁暮云无数。今夜月明何处宿？依依古岸黄芦。　　【秃厮儿】欢笑地不堪举目，回首处景物萧疏。星前月下谁共语？谩嗟吁，何如？　　【尾】眼睁睁怎忍分飞去，痛杀我也吹箫伴侣！不付能恰住了送行客一帆风，又添起助离愁半江雨。　踏青　　蝶使双双，蜂媒对对。燕语关关，莺声呖呖。仕女把芳寻，丫鬟将翠拾。节序宜，景物奇。丽日迟迟，和风习习。　　【紫花儿序】娇滴滴三春佳景，翠巍巍一带青山，锦重重满目芳菲。端的是宜睛宜雨，堪咏堪题。畅好是幽微，嫩柳夭桃傍小溪。时遇着春光明媚，人贺丰年，民乐雍熙。　　【小桃红】雕阑花簇绣屏围，四季春为贵。万紫千红引人意，啭黄鹂，鸳鸯如锦池塘睡。玩不尽山水无穷景致，更那堪花下杜鹃啼。　　【调笑令】赏奇葩异卉，休直待锦离披，多感谢春工造化机。彩绳悬画板秋千戏，遍郊园幕天席地。动笙歌一派音韵美，列山灵水陆筵席。　　【耍厮儿】花萼拆香风拂鼻，柳丝垂翠蔼攒眉，我则见蜂蝶趁花莺燕飞。且欢赏，莫催逼，对饮樽。　　【圣药王】就着这花满溪，柳满堤，掩映着数株红杏出疏篱。风吹的酒力微，景助的诗兴起，见滴溜溜墙外舞青旗，直吃的醉扶归。　　【尾声】庆风调雨顺升平日，保一统江山社稷。托赖着千千载仁主圣明朝，齐仰贺万万岁吾皇大明国。","dynasty":"元代","title":"【越调】斗鹌鹑　送别"}
{"author":"戴宽","content":"过岭人家近，村村绕石田。截流通野曲，架竹引山泉。鸟下冲寒霭，僧归破夕烟。梅化应似我，零乱灞桥边。","dynasty":"清代","title":"枫岭道中"}
{"author":"戴宽","content":"泼墨云深雨脚斜，又添生意到桑麻。扑衣新绿低槐乳，夹道清香散枣花。古壁丹青寻野寺，疏篱烟火见人家。儿童指点东瀛路，碧落晴消万缕霞。","dynasty":"清代","title":"雨后东海道中"}
{"author":"戴宽","content":"筑地作盐池，池光朝滟滟。不闻烟火声，天地自烹鍊。微风从南来，雪花积璀璨。上以充君疱，下以供征缮。余波及闾阎，古制良甚善。不知自何年，招集来商贩。骄奢拟王侯，奴隶视州县。计口派食盐，锱铢入奇算。百钱不盈盎，况乃泥居半。哀哀墟里人，味不充藜苋。荷锸者谁子，搰搰泥没骭。盐成不敢收，指挥听垄断。两间有美利，本为生民便。安知兼并徒，奇货思独擅。造物忌满盈，朝廷树纲宪。不见囹圄中，囚首发覆面。君子贵知足，小人戒无厌。寄语谢持筹，前车勿再践。","dynasty":"清代","title":"盐池"}
{"author":"葛郯","content":"忆昨苕溪，惯弄五亭月笛，四水烟蓑。何事毗檀门外，马驻长坡。野花中、乱红杳霭，小桥外、叠翠嵯峨。且颜酡。但存信齐词长袖，舞倒婆娑。云何。主盟惠政，春行五马，月皎千波。赢得宾僚，听隔墙、无事高歌。帐烟寒、瑞麟影坠，帘雾细、宝鸭香多。试蹉跎。一枰落日，又送樵柯。","dynasty":"宋代","title":"玉蝴蝶（和维扬晁侍郎寄伯强）"}
{"author":"葛郯","content":"冯夷微怒，被鲛人水府，织成绡縠。何处飞来双白鹭，点破一溪寒玉。岸柳烟迷，海棠酒困，赢得春眠足。凭栏搔首，为谁消遣愁目。遥想居士床头，竹渠新雨。溜瓮中春醁。不惜千钟为客寿，倒卧南山新绿。晚月催归，春风留住，费尽纱笼烛。恍疑仙洞，梦游天柱林屋。","dynasty":"宋代","title":"念奴娇（和人）"}
{"author":"葛郯","content":"阳关西路，看垂杨客舍，嫩浮波縠。宝马嘶风人渐远，隐隐歌声戛玉。踏遍春山，归来高卧，笑濯沧浪足。孤鸿天际，断霞摇曳心目。香露飞入壶中，仙家九酝，酿百花醽醁。一朵巫阳休怅望，且看家山眉绿。歌罢风生，舞馀花颤，凤髓飘红烛。瑶台月冷，夜归斗挂银屋。","dynasty":"宋代","title":"念奴娇（和人）"}
{"author":"葛郯","content":"璚楼十二，无限神仙侣。紫绂丹麾彩鸾驭。步虚声杳霭，碧落天高，微云淡，点破瑶阶白露。暗香来水阁，冰簟纱厨，一枕风轻自无暑。更上水精帘，斗挂阑干，银河浅、天孙将渡。终不如、归去在苕川，看千顷菰蒲，乱鸣秋雨。","dynasty":"宋代","title":"洞仙歌（壬辰六月十二日纳凉）"}
{"author":"葛郯","content":"藐姑仙子，天外谁为侣。八极浮游气为驭。看朝餐沆瀣，暮饮醒醐，瑶台冷，吹落九天风露。翠空云幕净，宝鉴无尘，碧树秋来暗消暑。残夜水明楼，影落寒溪，行人起、沙头唤渡。任角声、吹落小梅花，梦不到渔翁，一蓑烟雨。","dynasty":"宋代","title":"洞仙歌（十三夜再赏月用前韵）"}
{"author":"葛郯","content":"红叶飞时，青山缺处，云横秋影斜阳。凤凰旌节，何事到吾乡。要见大江东去，寒光静、水与天长。人争看，恩袍焕锦，新惹御炉香。满城，夸盛事，两邦鼓吹，几部笙簧。看万红千翠，簇拥云裳。况是重阳近也，萸露紫、菊吐轻黄。休辞醉，明朝一枕，歌韵尚悠扬。","dynasty":"宋代","title":"满庭霜（宴黄仲秉镇江守）"}
{"author":"葛郯","content":"归去来兮，苕谿深处，上有苍翠千峰。月桥烟墅，家在五湖东。试觅桃花流水，鸡犬静、人迹才通。沙汀晚，一天云锦，飞下水精宫。两年，官事少，江梅雾暗，多稼云丰。把毗坛清梦，尽入诗筒。只欠芦花夜宿，金溪上、一苇秋风。蓑衣在，不辞重整，来作钓鱼翁。","dynasty":"宋代","title":"满庭霜（述怀）"}
{"author":"葛郯","content":"归去来兮，家林不远，梦魂飞绕烟峰。洞房花木，只在小池东。谁道云深无路，小桥外、一径相通。功名小，从教群蚁，鏖战大槐宫。故人，书夜到，秫田百亩，已兆年丰。把乌程烂醉，不数郫筒。醉后村歌正舞，团圞坐、一笑春风。洪崖伴，定驱鸾鹤，时一访衰翁。","dynasty":"宋代","title":"满庭霜（和前）"}
{"author":"葛郯","content":"归去来兮，心空无物，乱山不斗眉峰。夜禅久坐，窗晓日升东。已绝乘槎妄想，沧溪迥、不与河通。维摩室，从教花雨，飞舞下天空。何人，开宴豆，楚羹莼嫩，吴脸盘丰。看一声唉乃，落日收筒。应笑红尘陌上，津亭暮、十里斜风。从今去，青鞋黄帽，分付紫髯翁。","dynasty":"宋代","title":"满庭霜（再和）"}
{"author":"葛郯","content":"家住苕西，小池映、青山一曲。翠深里、猿呼鹤应，短墙低屋。麦影离离翻翠浪，泉声氵虢々敲寒玉。怪夜来、有蚁出糟床，篘新绿。和月种，南阳菊。饶云卖，淇园竹。任蛮争触战，世间荣辱。两目未消凭远恨，一筇费尽登山足。便棹舟、炊火荻花中，鲈鱼熟。","dynasty":"宋代","title":"满江红（和吕居仁酬芮国瑞提刑）"}
{"author":"葛郯","content":"卷尽珠帘，楚天迥、阑干几曲。最好是、瑶台归路，月翻银屋。深院数枰风入座，高楼一喷云横玉。看橘林、霜浅未全黄，犹悬绿。悠然意，渊明菊。真如指，国师竹。者是非识破，都无荣辱。不管浮生如蝶梦，从教万事添蛇足。坐西昆、一笑八千秋，蟠桃熟。","dynasty":"宋代","title":"满江红"}
{"author":"葛郯","content":"郢客高歌，犹未亲、阳春一曲。多应是、连城有价，閟藏华屋。但使章台无异意，何妨一见邯郸玉。料锦囊、随客泛东溪，凌波绿。难独唱，篱边菊。谁与咏，阶前竹。想秋光不久，又成虚辱。过雁不知蛩有恨，行夔应笑去无足。愿为予、落笔走盘珠，争圆熟。","dynasty":"宋代","title":"满江红"}
{"author":"葛郯","content":"年来衰懒，渐无心赏遍，目前佳趣。寂寂墙险春荠老，不到先生鼎俎。诗卷寻医，禅林结局，酒入昏田务。山头云气，为谁来往朝暮。犹有筇杖多情，扪萝踏石，坠半严华雨。更向葭丛摇短艇，惊起飞鸿烟渚。横玉凄清，焦桐古淡，一笑忘千虑。更阑人静，此声今在何处。","dynasty":"宋代","title":"念奴娇"}
{"author":"葛郯","content":"蓬莱一岛，卧长烟千柳，西溪幽趣。苜蓿盘中初日上，不把胾臑充俎，和月栽松，饶云买石，只此为家务。倚楹清啸，断霞斜倚天暮。闻道块磊浇胸，槎牙肝肺，劝笔端风雨。壁上潇湘秋一帧，影落荻花洲渚。暗浦潮生，寒矶雪化，无复风，原空格，从吴校尘虑。此时渔父，短蓑合在何处。","dynasty":"宋代","title":"念奴娇（再和咏杜庵高君忻聚画屏）"}
{"author":"葛郯","content":"亭亭鹤羽戏芝田。看群仙。起青涟。绿盖红幢，千乘去朝天。留得瑶姬清夜舞，人与月，斗婵娟。凭阑有恨不堪言。倩谁传。曲声圆。写尽清愁，香弄晚风妍。不羡山头窥玉井，花十丈，藕如船。","dynasty":"宋代","title":"江神子"}
{"author":"葛郯","content":"粼粼白水护青田。想真仙。弄清涟。十里香风，吹下碧云天。月在草堂人未寝，松竹暗，水涓涓。夜阑何事悄无言。怨空传。事难圆。欲借寒光，谁与伴清妍。待得凌波人肯住，呼玉笛，劝金船。","dynasty":"宋代","title":"江神子"}
{"author":"葛郯","content":"千树家园锁旧津。谁移数点在孤村。海仙探蕊禽留影，楚客穿花蝶舞魂。桥断港，水横门。残霞零落晚烟昏。只因留住三更月，暗里香来别是春。","dynasty":"宋代","title":"鹧鸪天（咏野梅）"}
{"author":"葛郯","content":"万木家园雾暗津。不须踏影下前村。须知苕霅水云窟，自有罗浮冰雪魂。横水馆，椅楼门。参旗有约共黄昏。此中有句无人见，谁在樽前领略春。","dynasty":"宋代","title":"鹧鸪天"}
{"author":"葛郯","content":"风摇丹髻，叶翦西岩树。岁律峥嵘又如许。看千峰倒影，浮动觥船，纱窗外，万幅鲛绡斗舞。五弦弹不尽，碧落天高，隐隐孤鸿向云度。送斜红敛尽，催上蟾钩，金风细，点破瑶阶白露。任笛声、吹残一帘秋，看人□栏□，暮云高处。","dynasty":"宋代","title":"洞仙歌"}
{"author":"葛郯","content":"橹声伊轧，影转云间树。试问扁舟在何许。正溪堂波动，沙渚蘋轻，渔翁醉，隔岸蓑衣对舞。归来无一事，尊酒相逢，莫把光阴更虚度。看歌云杳霭，香雾轻盈，银河转，笑浥芙蓉晓露。纵西风、黄叶满庭秋，也不碍凝眸，乱山多处。","dynasty":"宋代","title":"洞仙歌"}
{"author":"葛郯","content":"丹青明灭，霜着谁家树。满眼风光向谁许。送寒鸦万点，流水孤村，归来晚，月影三人夜舞。金英秋已老，蜡缀寒葩，空里时闻暗香度。任一枝瓶小，数点钗寒，佳人笑，饮尽床头玉露。看纱窗、红日上三竿，把蝶影捎空，在花深处。","dynasty":"宋代","title":"洞仙歌"}
{"author":"葛郯","content":"帆腹饱天际，树发渺云头。翠光千顷，为谁来去为谁留。疑是吴宫西子，淡扫修眉一抹，妆罢玉奁秋。中流送行客，却立望层楼。风色变，堤草乱，浪花愁。跳珠翻墨，轰雷掣电几时收。应是阳侯薄相，催我胸中锦绣，清唱和鸣鸥。残霞似相贷，一缕媚汀洲。","dynasty":"宋代","title":"水调歌头（舟回平望，久之过乌戍、值雨少憩，向晚复晴，再用韵赋二首）"}
{"author":"葛郯","content":"青铜昏水面，乌帽裹山头。风涛如此，天公作意巧相留。常记垂虹晚渡，卧看菰蒲烟雨，屈指十三秋。恍若华胥梦，无语下西楼。翠翻空，寒入座，不禁愁。五弦弹尽，隐隐天末暮虹收。欲伴渔翁钓艇，欸乃一声江上，寒碧点轻鸥。无人阻归兴，真欲迈长洲。","dynasty":"宋代","title":"水调歌头"}
{"author":"葛郯","content":"谢家池阁。翠桁香浓，琐纱窗薄。夜雨灯前，秋风笔下，与谁同乐。主人许我清狂，奈酒量、从来最弱。颠倒冠巾，淋漓衣袂，醒时方觉。","dynasty":"宋代","title":"柳梢青（和人）"}
{"author":"葛郯","content":"空中雨阁。一段轻阴，翠铺林薄。橘内仙翁，棋边公子，共成清乐。主人有井留车，看席上、云轻柳弱。斗转檐头，鸡鸣窗外，无人知觉。","dynasty":"宋代","title":"柳梢青"}
{"author":"葛郯","content":"双鞬锦领出山西。戎幕护旌旗。横槊春风百咏，临淮夜月千卮。风流樽俎，琼花破艳，红药攒枝。赏尽竹西歌吹，珠帘十里香迷。","dynasty":"宋代","title":"朝中措（送蔡定夫）"}
{"author":"葛郯","content":"风雨半摧残，一园花老。绿遍池塘夜来草。看花何处，莫被此花相恼。世间多少事，邯郸道。凭远下临，暗尘飞绕。数点烟中树、水村小。斜阳且住，为我花间留照。从教红满地，何须扫。","dynasty":"宋代","title":"感皇恩"}
{"author":"葛郯","content":"花似镜中人，不堪衰老。空羡青青岸边草。多情消瘦，更被无情相恼。近来无限事，凭谁道。胡蝶满园，丛边空绕。睡起流莺过、语声小。琐窗危坐，更被玉蟾相照。夜阑梅影瘦，凭谁扫。","dynasty":"宋代","title":"感皇恩"}
{"author":"葛郯","content":"阳关西路，看垂阳客舍，嫩浮波縠。宝马嘶风人渐远，隐隐歌声戛玉。踏遍春山，归来高卧，笑濯沧浪足。孤鸿天际，断霞摇曳心目。香露飞入壶中，仙家九酝，酿百家醽醁。一朵巫阳休怅望，且看家山眉绿。歌罢风生，舞馀花颤，凤髓飘红烛。瑶台月冷，夜归斗挂银屋。","dynasty":"宋代","title":"念奴娇·阳关西路"}
{"author":"葛郯","content":"家住苕西，小池映、青山一曲。翠深里、猿呼鹤应，短墙低屋。麦影离离翻翠浪，泉声нн敲寒玉。怪夜来、有蚁出糟床，篘新绿。和月种，南阳菊。饶云买，淇园竹。任蛮争触战，世间荣辱。两目未消凭远恨，一筇费尽登山足。便棹舟、炊火荻花中，鲈鱼熟。","dynasty":"宋代","title":"满江红·家住苕西"}
{"author":"葛郯","content":"卷尽珠帘，楚天迥、阑干几曲。最好是、瑶台归路，月翻银屋。深院数枰风入座，高楼一喷云横玉。看橘林、霜浅未全黄，犹悬绿。悠然意，渊明菊。真如指，国师竹。者是非识破，都无荣辱。不管浮生如蝶梦，从教万事添蛇足。坐西昆、一笑八千秋，蟠桃熟。","dynasty":"宋代","title":"满江红·卷尽珠帘"}
{"author":"葛郯","content":"郢客高歌，犹未亲、阳春一曲。多应是、连城有价，閟藏华屋。但使章台无异意，何妨一见邯郸玉。料锦囊、随客泛东溪，凌波绿。难独唱，篱边菊。谁与咏，阶前竹。想秋光不久，又成虚辱。过雁不知蛩有恨，行夔应笑去无足。愿为予、落笔走盘珠，争圆熟。","dynasty":"宋代","title":"满江红·郢客高歌"}
{"author":"葛郯","content":"年来惯行役，楚尾又吴头。餐霞吸露，何事佳处辄迟留。云听渔舟夜唱，花落牧童横笛，占尽五湖秋。胡床兴不浅，人在庾公楼。绣帘卷，曲阑暝，翠鬟愁。森罗万象，与渠诗里一时收。天设四桥风月，地会三州山水，邀我伴沙鸥。明朝起归梦，一枕过苹洲。","dynasty":"宋代","title":"水调歌头·年来惯行役"}
{"author":"葛郯","content":"帆腹饱天际，树发渺云头。翠光千顷，为谁来去为谁留。疑是吴宫西子，淡扫修眉一抹，妆罢玉奁秋。中流送行客，却立望层楼。风色变，堤草乱，浪花愁。跳珠翻墨，轰雷掣电几时收。应是阳侯薄相，催我胸中锦绣，清唱和鸣鸥。残霞似相贷，一缕媚汀洲。","dynasty":"宋代","title":"水调歌头·帆腹饱天际"}
{"author":"葛郯","content":"乱烟簇。帘外青山渐肃。莲房静。荷盖半残，欲放清涟媚溪绿。凭高送远目。飞起沧洲雁骛。寒窗静，茶碗未深，一枕胡床画眠足。闲行问松菊。今□雨谁家，空对银烛。箫声忽下瑶台曲。看鹤舞风动，乌啼云起，何须舟内怨女哭。抱琴写幽独。情触。会相续。况节近中元，月浪翻屋。长鲸愁晓寒蟾促。要百柁倾□，万花流玉。山肴倒尽，又空腹，鲙野蔌。","dynasty":"宋代","title":"兰陵王·乱烟簇"}
{"author":"葛郯","content":"双鞬锦领出西山。戎幕护旌旗。横槊春风百咏，临淮夜月千卮。风流樽俎，琼花破艳，红药攒枝。赏尽竹西歌吹，珠帘十里香迷。","dynasty":"宋代","title":"朝中措·双鞬锦领出西山"}
{"author":"葛郯","content":"大洋海里打鼓，须弥山上闻钟。业镜忽然扑破，翻身透出虚空。","dynasty":"宋代","title":"临终偈"}
{"author":"葛郯","content":"非心非佛亦非物，五凤楼前山突兀。艳阳影里倒翻身，野狐跳入金毛窟。","dynasty":"宋代","title":"颂"}
{"author":"葛郯","content":"家住苕西，小池映、青山一曲。翠深里、猿呼鹤应，短墙低屋。麦影离离翻翠浪，泉声切切敲寒玉。怪夜来、有蚁出糟床，篘新绿。和月种，南阳菊。饶云买，淇园竹。任蛮争触战，世间荣辱。两目未消凭远恨，一筇费尽登山足。便棹舟、炊火荻花中，鲈鱼熟。","dynasty":"宋代","title":"满江红其一和吕居仁酬芮国瑞提刑"}
{"author":"葛郯","content":"卷尽珠帘，楚天迥、阑干几曲。最好是、瑶台归路，月翻银屋。深院数枰风入座，高楼一喷云横玉。看橘林、霜浅未全黄，犹悬绿。悠然意，渊明菊。真如指，国师竹。者是非识破，都无荣辱。不管浮生如蝶梦，从教万事添蛇足。坐西昆、一笑八千秋，蟠桃熟。","dynasty":"宋代","title":"满江红其二"}
{"author":"葛郯","content":"郢客高歌，犹未睹、阳春一曲。多应是、连城有价，閟藏华屋。但使章台无异意，何妨一见邯郸玉。料锦囊、随客泛东溪，凌波绿。难独唱，篱边菊。谁与咏，阶前竹。想秋光不久，又成虚辱。过雁不知蛩有恨，行夔应笑蚿无足。愿为予、落笔走盘珠，争圆熟。","dynasty":"宋代","title":"满江红其三"}
{"author":"葛郯","content":"风摇丹髻，叶剪西岩树。岁律峥嵘又如许。看千峰倒影，浮动觥船，纱窗外，万幅鲛绡斗舞。五弦弹不尽，碧落天高，隐隐孤鸿向云度。送斜红敛尽，催上蟾钩，金风细，点破瑶阶白露。任笛声、吹残一帘秋，看人□栏□，暮云高处。","dynasty":"宋代","title":"洞仙歌其一"}
{"author":"葛郯","content":"丹青明灭，霜著谁家树。满眼风光向谁许。送寒鸦万点，流水孤村，归来晚，月影三人夜舞。金英秋已老，蜡缀寒葩，空里时闻暗香度。任一枝瓶小，数点钗寒，佳人笑，饮尽床头玉露。看纱窗、红日上三竿，把蝶影捎空，在花深处。","dynasty":"宋代","title":"洞仙歌其三"}
{"author":"葛郯","content":"帆腹饱天际，树发渺云头。翠光千顷，为谁来去为谁留。疑是吴宫西子，淡扫修眉一抹，妆罢玉奁秋。中流送行客，却立望层楼。风色变，堤草乱，浪花愁。跳珠翻墨，轰雷掣电几时收。应是阳侯薄相，催我胸中锦绣，清唱和鸣鸥。残霞似相贷，一缕媚汀洲。","dynasty":"宋代","title":"水调歌头舟回平望，久之过乌戍、值雨少憩，向晚复晴，再用韵赋二首其二"}
{"author":"吴镇","content":"梅边雪冷松边路，月寒湖上村，缥缈梨花入梦云。巡，小檐芳树春。江梅信，翠禽啼向人。","dynasty":"元代","title":"【南吕】金字经_梅边雪冷松"}
{"author":"吴镇","content":"残阳浦里漾渔船。青草湖中欲暮天。看白鸟，下平川。点破潇湘万里烟。","dynasty":"元代","title":"渔父"}
{"author":"吴镇","content":"月移山影照渔船。船载山行月在前。山突兀，月婵娟。一曲渔歌山月边。","dynasty":"元代","title":"渔父"}
{"author":"吴镇","content":"洞庭湖上晚风生。风触湖心一叶横。兰棹稳，草衣轻。只钓鲈鱼不钓名。","dynasty":"元代","title":"渔父临荆浩渔父图十六首"}
{"author":"吴镇","content":"董宣之烈，严颜之节。斫头不屈，强项风雪。","dynasty":"元代","title":"雪竹"}
{"author":"吴镇","content":"我亦有亭深竹里，也思归去听秋声。","dynasty":"元代","title":"句"}
{"author":"吴镇","content":"二华雄关右，三峰插斗杓。弹冠司寇肃，抵掌巨灵骄。日月相遮隐，风雷自泬寥。金神秋执钺，玉女夜吹箫。帝座钓梯接，天门箭括遥。船开花十丈，雪挂瀑千条。客偶谈禽向，予因访偓乔。苍龙森欲动，白鹤似曾邀。仙酝留人醉，云衣作蝶飘。携诗惭谢朓，作雾哂张超。山鬼投秦璧，村巫忆汉燎。宁知王景略，弦诵杂渔樵。","dynasty":"清代","title":"华岳"}
{"author":"吴镇","content":"江南杜宇影飘瞥，万里滇蜀啼不绝。群鸟相从羽毛折，夜夜三更口流血。葛衣老子尔何人，十年饱啖松山雪。问之不答姓与名，仰天长啸中如结。乞食来往金城市，补锅锯筒手皴裂。相逢河西鲁朱家，杵臼订交讵亲切。堂上击筑堂下吟，矐目佣人泣幽咽。遗骨不归中原土，西南风至烟灰灭。允吾古祠荐松肪，铁面梗裔陪俎列。吊客莫叹葛衣单，海枯石烂臣心热。","dynasty":"清代","title":"葛衣公祠"}
{"author":"吴镇","content":"李唐重防秋，哥舒节陇右。浩气扶西倾，英名壮北斗。带刀夜夜行，牧马潜遁走。至今西陲人，歌咏偏童叟。渔阳烽火来，关门竟不守。惜哉百战雄，奸相坐掣肘。平生视禄山，不值一鸡狗。伏地呼圣人，兹颜一何厚。毋乃贼妄传，借以威其丑。不然效李陵，屈身为图后。英雄值老悖，天道遘阳九。终焉死偃师，曾作司空否。轰轰大道碑，湛湛边城酒。长剑倚崆峒，永与乾坤久。","dynasty":"清代","title":"题哥舒翰纪功碑"}
{"author":"吴镇","content":"汉武望马如望仙，恨无桂馆通祁连。汗血千载化龙去，至今候马空亭传。空亭一望连沙草，极目长天但飞鸟。君不见子卿憔悴少卿愁，英雄尽向盐车老。","dynasty":"清代","title":"候马亭歌"}
{"author":"吴镇","content":"抱节元无心，凌云如有意。置之空山巾，凛此君子志。","dynasty":"元代","title":"画竹十二首其六"}
{"author":"吴镇","content":"忽见不是画，近听疑有声。落落不对俗，涓涓长自清。","dynasty":"元代","title":"画竹十二首其七"}
{"author":"吴镇","content":"湘妃祠下竹，叶叶著秋声。鸾凤清宵下，吹箫坐月明。","dynasty":"元代","title":"画竹十二首其八"}
{"author":"吴镇","content":"短梢尘不染，密叶影低垂。忽起推篷看，潇湘过雨时。","dynasty":"元代","title":"画竹十二首其九"}
{"author":"吴镇","content":"碧筱挺奇节，空霏散冷露。十年青山游，得此幽贞趣。","dynasty":"元代","title":"画竹十二首其十"}
{"author":"吴镇","content":"片片落花心，悠悠飞絮意。清风明月中，此风不可企。","dynasty":"元代","title":"画竹十二首其十一"}
{"author":"吴镇","content":"日日行青山，无竹不可留。可怜春风中，桃李多春愁。","dynasty":"元代","title":"画竹十二首其十二"}
{"author":"吴镇","content":"闻有风轮持世界，可无笔力走山川。峦容尽作飞来势，大室丹然掷大千。","dynasty":"元代","title":"山水"}
{"author":"吴镇","content":"洞庭黛色几重重，缥缈维称第一峰。曾上昆崙瞻八极，具区烟水混鸿濛。","dynasty":"元代","title":"缥缈峰"}
{"author":"吴镇","content":"古藤阴阴抱寒玉，时向晴窗伴我独。青青不改四时容，绝胜凌霄倚凡木。","dynasty":"元代","title":"古藤"}
{"author":"吴镇","content":"茫茫震泽拥孤山，人在山间是泽间。安得相携山逸侣，丹梯碧磴共跻攀。","dynasty":"元代","title":"泽山"}
{"author":"吴镇","content":"森森如玉万条青，风过声传几度听。激楚结音多岁月，中郎时有到柯亭。","dynasty":"元代","title":"画竹十一首其二"}
{"author":"吴镇","content":"春到龙孙满地生，未曾出土节先成。可怜无个伶伦眼，尽日垂垂独自清。","dynasty":"元代","title":"画竹十一首其六"}
{"author":"吴镇","content":"与君俱是厌尘氛，一日不堪无此君。更喜龙孙得春雨，自抽千尺拂青云。","dynasty":"元代","title":"画竹十一首其八"}
{"author":"吴镇","content":"动辄长吟静即思，镜中渐见鬓丝丝。心中有个不平事，尽寄纵横竹几枝。","dynasty":"元代","title":"画竹十一首其九"}
{"author":"吴镇","content":"倚云傍石太纵横，霜节浑无用世情。若有时人问谁笔，橡林一个老书生。","dynasty":"元代","title":"画竹十一首其十一"}
{"author":"吴镇","content":"山阁深沈树影凉，瀑流飞沫溅匡床。多君相对坐终日，话到无生味更长。","dynasty":"元代","title":"董源山阁谈禅图"}
{"author":"吴镇","content":"潇洒龙眠不可呼，彩毫犹喜未模糊。天台五百知何处？还向图中證有无。","dynasty":"元代","title":"李公麟大阿罗汉图"}
{"author":"吴镇","content":"翠羽参差自一丛，湘江清影澹微风。开图忽睹题痕处，羡杀当年笑笑翁。","dynasty":"元代","title":"文同风篁萧瑟图"}
{"author":"吴镇","content":"霜落林端万壑幽，白云红叶入溪流。朝来尚有寻真至，共向山亭领素秋。","dynasty":"元代","title":"荆浩秋山问奇图"}
{"author":"吴镇","content":"晴梢初放叶可数，新粉才消露未乾。太似美人无俗韵，清风徐洒碧琅玕。","dynasty":"元代","title":"苏东坡竹"}
{"author":"吴镇","content":"右丞已往六百载，翰藻神工若个同。千嶂远横秋色里，山家遥带暮烟中。","dynasty":"元代","title":"右丞秋林晚岫"}
{"author":"吴镇","content":"奇峰倒映青冥立，绝壑高悬白雾开。万里无云见秋末，千林有雨向春回。","dynasty":"元代","title":"李昭道秋山无尽图"}
{"author":"吴镇","content":"卢鸿仙去五百载，一段高风未可攀。忽睹草堂清绝处，分明几案有嵩山。","dynasty":"元代","title":"卢鸿嵩山草堂图"}
{"author":"吴镇","content":"载鹤轻舟湖上归，重重楼阁锁烟霏。仙家正在幽深处，竹里鸡声半掩扉。","dynasty":"元代","title":"马远放鹤图"}
{"author":"吴镇","content":"木落空山秋气高，一声疏磬出林皋。归帆点点知何处？满目苍烟尚未消。","dynasty":"元代","title":"子久为徐元度卷"}
{"author":"吴镇","content":"短缣几许容丘壑，郁郁乔林更著山。应识王郎胸次好，未教消得此身閒。","dynasty":"元代","title":"王叔明卷"}
{"author":"吴镇","content":"东山为乐奈苍生，望重须知亦累情。蜡屐春来行更好，桃花洞口笑相迎。","dynasty":"元代","title":"赵仲穆东山图"}
{"author":"吴镇","content":"东风三月花如锦，两两文禽戏暖沙。堪叹深闺年少妇，岂无颜色在天涯。","dynasty":"元代","title":"钱舜举海棠鸂鶒"}
{"author":"吴镇","content":"山堂昨夜起秋风，景物萧条便不同。岂是天公嫌冷淡，故将林木染黄红。","dynasty":"元代","title":"次云林韵题耕云东轩读易图三首其一"}
{"author":"吴镇","content":"高人相对东轩下，竟日曾无朝市言。几卷图书几竿竹，天香冉冉泛芳尊。","dynasty":"元代","title":"次云林韵题耕云东轩读易图三首其二"}
{"author":"吴镇","content":"云林点笔染秋山，往道荆关今又还。别去相思无可记，开缄时见墨纤纤。","dynasty":"元代","title":"次云林韵题耕云东轩读易图三首其三"}
{"author":"吴镇","content":"秋云如练锁千山，楼阁重重水自湲。镇日溪桥无俗侣，杖藜扶鹤是高閒。","dynasty":"元代","title":"吴道子秋山放鹤图次赵松雪韵"}
{"author":"吴镇","content":"参差琳馆碧山齐，云拥疏松望欲迷。野老忘机自来去，忽惊麋鹿各东西。","dynasty":"元代","title":"郭忠恕万松仙馆图"}
{"author":"吴镇","content":"玉府仙姝倚澹妆，素衣一夕染玄霜。相逢不讶姿容别，为住王家墨沼傍。","dynasty":"元代","title":"题墨梅二首其二"}
{"author":"吴镇","content":"万仞苍山百尺楼，西风吹送满林秋。疏钟遥落空亭里，尽属营丘笔底收。","dynasty":"元代","title":"李营丘真迹"}
{"author":"吴镇","content":"秋光萧瑟满林霜，篱菊英英桂子黄。最是西堂风月好，不妨游衍乐清狂。","dynasty":"元代","title":"赵千里秋景"}
{"author":"吴镇","content":"璚馆芙蓉罨画山，天香缥缈碧云间。鹤巢松顶藤花落，一任山人指顾閒。","dynasty":"元代","title":"赵伯驹画"}
{"author":"吴镇","content":"风色凄其上碧山，一朝林木变红颜。幽人为惜深秋色，忘却驱驰古道间。","dynasty":"元代","title":"赵伯骕画"}
{"author":"吴镇","content":"有女联翩巧样妆，能将歌舞动君王。谁言金屋风光好，雨滴苍筠漏更长。","dynasty":"元代","title":"周文矩十美图"}
{"author":"吴镇","content":"远山斜日紫烟霏，一棹鸱夷竟不归。萧瑟秋风虚阁表，诗翁吟罢欲添衣。","dynasty":"元代","title":"赵子昂秋景"}
{"author":"吴镇","content":"隔水山高青隐日，傍溪古树绿藏云。閒翁自有閒游伴，更爱溪鸥閒作群。","dynasty":"元代","title":"子昂仿顾恺之"}
{"author":"吴镇","content":"雨过秋塘泛曲湍，归人欲渡俯平川。前村遥望炊烟起，更有新篘破晓寒。","dynasty":"元代","title":"子昂仿张僧繇"}
{"author":"吴镇","content":"客子行吟径路幽，一声啄木绿阴稠。芙蓉倒映空江色，危立溪头几点鸥。","dynasty":"元代","title":"子昂仿陆探微"}
{"author":"吴镇","content":"山家处处面芙蓉，一曲溪歌锦浪中。隔岸游人何处去，数声鸡犬夕阳红。","dynasty":"元代","title":"子久春山仙隐"}
{"author":"吴镇","content":"隐君重价如结绿，萝屋萧然依古木。篮舆不到五侯家，只在山椒与泉曲。","dynasty":"元代","title":"倪云林画"}
{"author":"吴镇","content":"罨画岧峣倚碧空，青娥高髻出瑶宫。微风忽动前溪影，华表盘云舞镜中。","dynasty":"元代","title":"方方壶画"}
{"author":"吴镇","content":"长松生风吹不歇，古涧出泉鸣自幽。玉屑饭馀移白日，紫芝歌动振高秋。","dynasty":"元代","title":"古涧长松图"}
{"author":"吴镇","content":"草堂仍著薜萝遮，地僻林深有几家。莫道春风吹不到，门前依旧鸟衔花。","dynasty":"元代","title":"题画十首"}
{"author":"吴镇","content":"杜红兰若满汀边，烟际平林似辋川。安得宽閒如此地，看山坐老夕阳船。","dynasty":"元代","title":"题画十首其二"}
{"author":"吴镇","content":"岩壑春深万绿齐，隔林黄鸟尽情啼。山翁不记灯前语，为约红楼试品题。","dynasty":"元代","title":"题画十首其三"}
{"author":"吴镇","content":"灌木苍藤护草堂，流泉汩汩绕渔梁。书声遥送斜阳里，谁道空山白昼长。","dynasty":"元代","title":"题画十首其四"}
{"author":"吴镇","content":"清霜摇落满林秋，漠漠寒云天际流。山径无人拥黄叶，野塘有客漾轻舟。","dynasty":"元代","title":"题画十首其五"}
{"author":"吴镇","content":"万木凋残众岭寒，诛茅栖息易为安。朝来犹有寻幽者，不畏崎岖磴百盘。","dynasty":"元代","title":"题画十首其六"}
{"author":"吴镇","content":"千仞颠厓势欲倾，飞流溅眼雪花明。长风卷入层云去，都作天台暮雨声。","dynasty":"元代","title":"题画十首其七"}
{"author":"吴镇","content":"雨歇重林烟树湿，风来虚阁晚窗凉。幽人倚遍阑干久，始识山中兴味长。","dynasty":"元代","title":"题画十首"}
{"author":"吴镇","content":"忆昔相逢武水头，行行送上木兰舟。遥怜落日蒸溪上，野色风声几许愁？","dynasty":"元代","title":"题画十首其九"}
{"author":"吴镇","content":"偃蹇支离不耐秋，摇风洒雨几时休。转身便是青山顶，又有悬厓在上头。","dynasty":"元代","title":"悬厓松图"}
{"author":"吴镇","content":"月华滟滟水悠悠，圆月沈时曙色浮。自笑驱驰亦如月，东来西去几时休。","dynasty":"元代","title":"明月湾"}
{"author":"吴镇","content":"孤山七十布西东，水面奇形独不同。几向崚嶒高处望，青螺浮在太湖中。","dynasty":"元代","title":"青浮山"}
{"author":"吴镇","content":"解箨初闻粉节香，拂云又见影苍苍。凤凰不至伶伦老，无奈荆榛特地长。","dynasty":"元代","title":"画竹七首其一"}
{"author":"吴镇","content":"愁来白发三千丈，戏写清风五百竿。幸有颖奴知此意，时来几上弄清寒。","dynasty":"元代","title":"画竹七首其三"}
{"author":"吴镇","content":"此君不可一日无，才著数竿清有馀。露叶风梢承砚滴，潇湘一曲在吾庐。","dynasty":"元代","title":"画竹七首其四"}
{"author":"吴镇","content":"叶叶如闻风如声，尽消尘俗思全清。夜深梦绕湘江曲，二十五弦秋月明。","dynasty":"元代","title":"画竹七首其五"}
{"author":"吴镇","content":"低垂新绿影离离，倚石临泉一两枝。忆得昔年今日见，凤凰池上雨丝丝。","dynasty":"元代","title":"画竹七首其六"}
{"author":"吴镇","content":"有竹之地人不俗，而况轩窗对竹开。谁谓墨奴能倒景？一枝独上纸屏来。","dynasty":"元代","title":"画竹七首其七"}
{"author":"吴镇","content":"蜀道何年辟，猿猱若畏攀。云依□木静，梵呗禅关閒。野店市未散，斜傍河梁间。行人自南北，飞鸟互往还。鸡鸣遍村落，舟行溜潺潺。青松纷满目，夕阳并在山。谁云画图表？徒然见一班。","dynasty":"元代","title":"王晋卿蜀道寒云"}
{"author":"吴镇","content":"众山互回绕，芳丛满苍壁。墅猿啼树红，林鸟巢筠碧。云来拥翠鬟，泉泻激古石。吟翁自拘拘，行人走役役。归舟向东去，炊烟上空灭。前村未掩门，不知日将夕。","dynasty":"元代","title":"王晋卿万壑秋云"}
{"author":"吴镇","content":"宋室有千里，疑自蓬莱宫。绘事发天性，深研境益工。山高藏石磴，洞古青蒙丛。秋风遍林壑，万树叶欲空。唯有松与石，不改岁寒穷。行行何处客，岂是商山翁。临江有虚阁，一望波溶溶。轻舟徐荡漾，西岭夕照红。荆关为揖让，二李堪与同。庸物奚足数，新图不易逢。当年置长府，珍秘更为崇。书竟发长啸，两腋来清风。","dynasty":"元代","title":"赵千里山水长幅"}
{"author":"吴镇","content":"虚阁延凉飔，唯闻芳草气。渔艇出沧浪，弄笛仍遗世。山鸟为飞鸣，游鱼顺流去。幽人午睡馀，翛然信高致。何物马生图，会得其中趣。展阅不能忘，赋得工五字。","dynasty":"元代","title":"马远虚亭渔篴图"}
{"author":"吴镇","content":"图画书之绪，毫素寄所适。垂垂岁月久，残断争宝惜。始由笔研成，渐次忘笔墨。心手两相忘，融化同造物。轩窗云霭溶，屏障石突兀。林麓缪槎牙，禽鸟翥翰翮。可怜俗浇漓，摸摩竟纷出。装禠杂真赝，丹粉誇绚赫。千金易敝帚，十袭宝燕石。米也百世士，赏会神所识。伶伦世无有，奇响竟寥寂。良乐难再遇，抱恨长太息。","dynasty":"元代","title":"画竹自题"}
{"author":"吴镇","content":"空山兮寂历，石气蒸兮茏葱。人家兮水末，望鸡犬兮云中。水流兮花谢，淹冬春兮无穷。江亭兮石濑，漱霭兮深松。山中人兮归来，飒长啸兮天风。","dynasty":"元代","title":"招仙词题高彦敬云山卷"}
{"author":"吴镇","content":"我爱晚风清，顺适随所赏。曩古竹林仙，忽忽竟长往。荒除杂废墟，几度蓬蒿长。可人日相亲，言笑容抵掌。靳馀一席宽，何用居求广。荷锄艺朮蔬，刮地芟草莽。举步山水长，引引支离杖。行役忘尔汝，啸答岩谷响。澹然入无何，朝来山气爽。","dynasty":"元代","title":"题画三首其一"}
{"author":"吴镇","content":"我爱晚风清，漪漪动庭竹。惨澹暮云多，萧森分野绿。閒窗暝色佳，静赏欢易足。人生遽如许，万事徒碌碌。有尽壮士金，馀缪匹夫玉。轩车韫斧钺，粱肉隐耻辱。袅袅五株柳，采采三径菊。宁尽生前欢，毋贻死后哭。高歌晚风前，洗盏斟𨤍醁。","dynasty":"元代","title":"题画三首其二"}
{"author":"吴镇","content":"我爱晚风清，新篁动清节。㗁㗁空洞手，抱此岁寒叶。相对两忘言，只可自怡悦。惜我鄙吝才，幽閒养其拙。野服支扶筇，时来苔上屧。夕阳欲下山，林间已新月。","dynasty":"元代","title":"题画三首其三"}
{"author":"吴镇","content":"长松兮亭亭，流泉兮泠泠。漱白石兮散晴雪，舞天风兮吟秋声。景幽佳兮足静赏，中有人兮眉长清。松兮泉兮何所拟，砚池阴阴兮清彻底。挂高堂兮素壁间，夜半风雷兮忽飞起。","dynasty":"元代","title":"松泉图"}
{"author":"吴镇","content":"前滩罾兮后滩网，鱼兮鱼兮何所往。桃花锦浪绿杨村，浦溆忽闻渔笛响。我行笠泽熟此图，顿起桃源鸡犬想。不如归向茅屋底，老瓦盆中醉春酿。","dynasty":"元代","title":"右丞春溪捕鱼"}
{"author":"吴镇","content":"洪谷仙去五百年，丹青流落何翛然。九疑之山何突兀，乱云惨澹秋风前。寻幽忽有蓬莱仙，歌声隐约清溪边。萧萧木叶下无际，不见归来张季船。前村后村高复下，远渚近渚断又连。夕照迟迟俯西川，树底人家起碧烟。卷中妙境无穷已，挥毫聊尔纪新篇。","dynasty":"元代","title":"洪谷子楚山秋晚"}
{"author":"吴镇","content":"北苑时翻砚池墨，叠起烟云隐霹雳。短缣尺楮信手挥，若有蛟龙在昏黑。南唐画院称圣功，好事珍藏裹数重。崇山突兀常疑雨，碧树萧森迥御风。鸟啼花落不知处，渔唱樵歌遐迩度。展舒不尽古今情，未容肉眼轻将赋。","dynasty":"元代","title":"董源夏山深远"}
{"author":"吴镇","content":"苍厓过雨流青玉，万朵芙蕖红间绿。松枝摇动碧帘风，兰舟徐度回塘曲。画阁朱楼设翠褕，银床冰簟上流苏。美人绣倦频来往，仙侣长吟聊自娱。羽扇不挥尘不到，博山麝脑香犹袅。新蝉惊破北窗眠，幽禽啼断林间巧。竹烟浮翠荐龙团，树影当庭映日圆。晚来两两寻幽客，应识溪声六月寒。图中景物非人世，如此丹青谁得似。屈指流传四百年，宣和赏识标忠恕。人间何处无炎歊，火云照耀未能消。高斋展对殊未已，一片凉飔落素绡。","dynasty":"元代","title":"郭忠恕夏山仙馆"}
{"author":"吴镇","content":"咸熙画图无与共，传世希微爱者众。二李之后已寥寥，宣和当日尤珍重。新图一旦落人间，神宫寂寞何时还。经营意匠出尘表，上下五百谁能攀。水回中有渔舟泊，山顶崇台招白鹤。篱根浮出水潺潺，万竹琳琅奏天乐。霜飞木落一天秋，栖禽向晚声啾啾。柳溪错认渊明宅，过桥岂是王弘俦。景色萧条如太古，路僻村深贮烟雾。分明再见辋川人，芜词何敢轻为附。清容自是鉴赏家，持将却向天之涯。几回试展未能去，落尽庭前无数花。","dynasty":"元代","title":"李成江村秋晚"}
{"author":"吴镇","content":"元章笔端有奇趣，时洒烟云落缣素。峰峦百叠倚晴空，人家掩映知何处。归帆直入青冥濛，曲港荷香有路通。更爱涪翁清绝句，相携飞上蓬莱宫。","dynasty":"元代","title":"米友仁画卷"}
{"author":"吴镇","content":"烟光与山色，缥缈想为容。不知山色澹，为复烟光浓。虎儿断入图画中，凭阑展卷将无同。但令绝景长在眼，从渠绝霭随春风。","dynasty":"元代","title":"米元晖画卷"}
{"author":"吴镇","content":"晴江一望春山高，日光荡漾翻银涛。白云冉冉向空落，长天漠漠归鸿号。岸上垂杨覆瑶草，征帆直指长安道。蛟龙不动两耳清，花落莺啼人自老。鸱夷当日溯烟波，凉风万里来天河。李侯久向层冥去，丹青散逸将如何？宣和当日珍藏固，三百馀年撚指过。危君不让米南宫，置之武库尤加护。","dynasty":"元代","title":"李昭道春江图"}
{"author":"吴镇","content":"猗欤千里诸王孙，画图犹见二李存。盘回虚阁凌空起，苍郁长林来雨繁。仙姬仙客居绝境，试展殊觉晴云翻。持向故山茅屋底，咫尺却拟蓬莱根。","dynasty":"元代","title":"赵千里画"}
{"author":"吴镇","content":"猗欤太史诸王孙，生绡画出昆仑根。枯槎菌蠹厄野火，溪园秋雨琅玕繁。天寒岁暮碣石馆，囊书日见玄云翻。持向故山茅屋底，倚看屈曲大江奔。","dynasty":"元代","title":"山居深趣图"}
{"author":"吴镇","content":"阿香怒鞭箨龙尾，班鳞蚀去痕未洗。天风吹作万琅玕，翠压修林收不起。林深有客栖寒烟，玉版已悟禅中禅。人间赤日迥不到，著我六月秋泠然。青云欲飞霖雨急，佩环声里双蛾泣。玉箫惊起老龙眠，夜染潇湘半江碧。","dynasty":"元代","title":"竹窝"}
{"author":"吴镇","content":"菘根脱地翠毛湿，雪花翻匙玉肪泣。芜蒌金谷暗尘土，美人壮士何颜色。山人久刮龟毛毡，囊空不贮揶揄钱。屠门大嚼知流涎，淡中滋味吾所便。元修元修今几年，一笑不直东坡前。","dynasty":"元代","title":"墨菜画卷"}
{"author":"吴镇","content":"砚池漠漠墨吐汁，苍髯呼风山鬼泣。涛声破梦铁骨冷，露影漙空翠毛湿。徂徕百亩老云烟，湖山九里甘萧瑟。何当置此明窗下，长对诗人弄寒碧。","dynasty":"元代","title":"水墨梅松兰竹四友图"}
{"author":"吴镇","content":"结茅山阴溪之曲，最爱轩窗对修竹。四时谡谡动清风，三径萧萧戛寒玉。也知一日不可无，彼且恶乎免尘俗。夜深飞梦绕湘江，廿五清弦秋水绿。","dynasty":"元代","title":"水竹山居图"}
{"author":"吴镇","content":"野竹野竹绝可爱，枝叶扶疏有真态。生平素守远荆榛，走壁悬厓穿石𥓏。虚心抱节山之阿，清风白月聊婆娑。寒梢千尺将如何，渭川淇澳风烟多。","dynasty":"元代","title":"野竹"}
{"author":"吴镇","content":"与可画竹不见竹，东坡作诗忘此诗。高丽老茧冰雪古，戏成岁寒岩壑姿。纷纷苍霰落碧筱，谡谡好风扶旧枝。狰狞头角易变化，细听夜深雷雨时。","dynasty":"元代","title":"画竹"}
{"author":"吴镇","content":"青山白云绕，碧筱苍烟迷。幽人日无事，坐听山鸟啼。鸟啼有真趣，对景看山随所遇。乾坤浩荡一浮鸥，行乐百年身是寄。","dynasty":"元代","title":"题青山碧筱图"}
{"author":"吴镇","content":"绿阴昼静南风来，晴梢拂拂烟花开。箨龙走地牙角出，班班玉立横苍苔。长镵穿云石路滑，锦衣脱绷玉版白。鸣牙未下冰雪齑，开笼先放扬州鹤。","dynasty":"元代","title":"笋"}
{"author":"吴镇","content":"平林方漠漠，野水正汤汤。苍莽日欲暮，年华客异乡。草店月初冷，村路迂更长。渡头人散后，渔父正鸣榔。","dynasty":"元代","title":"野望"}
{"author":"吴镇","content":"云西老人清且奇，随意点笔自合诗。高尚不趋车辙迹，新图不让虎头痴。溪中有人空伫立，江上征帆归去迟。何处溪歌声欸乃，碧云疏树晚离离。","dynasty":"元代","title":"题云西画卷"}
{"author":"吴镇","content":"湖洞露鼋头，日出曝鼋背。龟鼍或傍石，时时觅同类。","dynasty":"元代","title":"怪石"}
{"author":"吴镇","content":"枝枝自参差，叶叶无限量。不根而自生，换却诸天相。","dynasty":"元代","title":"自题画"}
{"author":"吴镇","content":"舴艋为舟力几多。江头云雨半相和。殷勤好，下长波。半夜潮生不那何。","dynasty":"元代","title":"渔父"}
{"author":"吴镇","content":"钓得鲜鳞拽水开。绿萍漾漾逐钩来。摇赪尾，噞红腮。不羡严陵坐钓台。","dynasty":"元代","title":"渔父"}
{"author":"吴镇","content":"范烈女，生何许？乃在嵯峨之南，泾川之浒。天不可移父难忤，曲池水清儿心苦。白莲夜深作人语，下有鸳鸯啸匹侣，吁嗟女兮哀千古。","dynasty":"清代","title":"范烈女歌"}
{"author":"吴镇","content":"大风起九峻，惨澹昭陵日。黄土閟元宫，内有龙凤质。伊昔隋氏乱，文皇乘时出。挥剑扫浮云，有如鹰隼疾。论功褒鄂小，造意刘裴失。惜哉更衣孽，仙李几不实。么么崔乾祐，敢当黄衣叱。阴兵鞭石马，汗血书流溢。茫茫升遐地，俯仰意萧瑟。何世无英卫，白头卧蓬筚。","dynasty":"清代","title":"昭陵怀古"}
{"author":"吴镇","content":"倚剑望八荒，不知何故忽悲伤。黄云万里无断续，中有古时争战场。英雄一去不复返，摧颓白骨归山冈。而我徒为生六翮，憔悴不复能飞扬。君不见流光迅速如惊电，壮士一夕毛发变。","dynasty":"清代","title":"鞠歌行其一"}
{"author":"吴镇","content":"虫蛇不在井，豺虎不在堂。枳棘不在路，祟厉不在场。胡为劳我躯，年年去故乡。故乡此日好风色，雏鸡咿咿桑榆侧。欲凭远梦赴乡关，坐叹行吟眠不得。君不见狐死必首丘，依依桑梓令人愁。试看凌烟古图画，谁哉荡子曾封侯。","dynasty":"清代","title":"鞠歌行其二"}
{"author":"吴镇","content":"漏＊元阳，爹娘搬贩，至今未休。百种乡音，千般狃扮，一生人我，几许机谋。有限光阴，无穷活计，急急忙忙作马牛。何时了，觉来枕上，试听更筹。古今多少风流。想蝇利蜗名几到头。看昨日他非，今朝我是，三回拜相，两度封侯。采菊篱边，种瓜圃内，都只到邙山土一丘。惺惺汉，皮囊扯破，便是骷髅。","dynasty":"元代","title":"沁园春题画骷髅"}
{"author":"吴镇","content":"皆出於潇湘之接壤，信乎其为真八景者矣。嘉禾吾乡也，岂独无可搅可采之景欤。间阅图经，得胜景八，亦足以梯潇湘之趣，笔而成之图，拾俚语，倚钱唐潘阆仙酒泉子曲子寓题云。至正四年岁甲申冬十一月阳生日，画於橡林旧隐空翠风烟（在县西二十七里，桥李亭手，三过堂之北。空翠亭，四园竹可十余亩，本觉僧刹也）万寿山前，屹立一亭名＊李，堂阴数亩竹娟娟。空翠风烟。骚人隐士留题咏。红尘不到苍苔径。子瞻三过见文师。壁上有题诗。","dynasty":"元代","title":"酒泉子胜景者，独潇湘八景得其名，广?"}
{"author":"吴镇","content":"旱则祈於此，风涛可畏）。三塔龙潭，古龙祠下千年迹，几番残＊喜犹存。静胜独归僧。阴森一径松阴直。楼阁层层耀金碧。祈丰祷旱最通灵。祠下暮云生。","dynasty":"元代","title":"酒泉子龙潭暮云（在县西通越门外三里?"}
{"author":"吴镇","content":"湖合鸳鸯，一道长虹横跨水，涵波塔影见中流。终日射渔舟。彩云依傍真如墓。长水塔前有奇树。雪峰古＊冷于秋。策杖几经过。","dynasty":"元代","title":"酒泉子鸳湖春晓（在县西南三里真如寺?"}
{"author":"吴镇","content":"一掌春波，矗矗＊帆闹如市，昔年烟雨最高楼。几度暮云收。三贤古迹通歧路。＊堵玲珑插濠罟。荷花袅袅间菰蒲。依约小西湖。","dynasty":"元代","title":"酒泉子春波烟雨（在嘉禾东春波门外，?"}
{"author":"吴镇","content":"三闸奔湍，一塘远接吴淞水，两行垂柳绿如云。今古送行人。买妻耻醮藏羞墓。秋茂邮亭＊书处。路逢樵子莫呼名。惊起墓中灵。","dynasty":"元代","title":"酒泉子三闸奔湍（在嘉禾北，望吴门外?"}
{"author":"吴镇","content":"如何小小作丝纶。只向湖中养一身。任公子，尔何人。枉钓如山截海鳞。","dynasty":"元代","title":"渔父"}
{"author":"吴镇","content":"绿杨湾里夕阳微。万里霞光浸落晖。击楫去，未能归。惊起沙鸥扑鹿飞。","dynasty":"元代","title":"渔父"}
{"author":"吴镇","content":"残霞返照四山明。云起云收阴复晴。风脚动，浪头生。听取虚篷夜雨声。","dynasty":"元代","title":"渔父"}
{"author":"吴镇","content":"舴艋舟人无姓名。葫芦提酒乐平生。香稻饭，滑莼羹。掉月穿云任性情。","dynasty":"元代","title":"渔父"}
{"author":"吴镇","content":"重整丝纶欲掉船。江头新月正明圆。酒瓶倒，岸花悬。抛却渔竿和月眠。","dynasty":"元代","title":"渔父"}
{"author":"吴镇","content":"极浦遥看两岸斜。碧波微影弄晴霞。孤舟小，去无涯。那个汀洲不是家。","dynasty":"元代","title":"渔父"}
{"author":"吴镇","content":"目断烟波青有无。霜凋枫叶锦模糊。千尺浪，四腮鲈。诗筒相对酒胡芦。","dynasty":"元代","title":"渔父"}
{"author":"吴镇","content":"漏泄元阳，爷娘搬贩，至今未休。吐百种乡音，千般扭扮，一生人我，几许机谋。有限光阴，无穷活计，汲汲忙忙作马牛。何时了，觉来枕上，试听更筹。古今多少风流。想蝇利蜗名谁到头。看昨日他非，今朝我是。三回拜相，两度封侯。采菊篱边，种瓜园内，都只到邙山土一邱。惺惺汉，皮囊扯破，便是骷髅。","dynasty":"元代","title":"沁园春题画骷髅"}
{"author":"吴镇","content":"五岭风光绝四邻。满川凫雁是交亲。云触岸，浪摇身。青草烟深不见人。","dynasty":"元代","title":"渔父"}
{"author":"吴镇","content":"桃花波起五湖春。一叶随风万里身。钓丝细，香饵匀。元来不是取鱼人。","dynasty":"元代","title":"渔父"}
{"author":"吴镇","content":"有竹之地人不俗，而况轩窗对竹开。谁谓墨奴能倒景？一枝独上纸屏来。","dynasty":"元代","title":"画竹七首其七"}
{"author":"吴镇","content":"长松兮亭亭，流泉兮泠泠。漱白石兮散晴雪，舞天风兮吟秋声。景幽佳兮足静赏，中有人兮眉长清。松兮泉兮何所拟，砚池阴阴兮清彻底。挂高堂兮素壁间，夜半风雷兮忽飞起。","dynasty":"元代","title":"松泉图"}
{"author":"吴镇","content":"有女联翩巧样妆，能将歌舞动君王。谁言金屋风光好，雨滴苍筠漏更长。","dynasty":"元代","title":"周文矩十美图"}
{"author":"吴镇","content":"落日秋山外，霜林暮霭中。相看无俗处，生事有谁同？","dynasty":"元代","title":"王叔明林泉清话图"}
{"author":"吴镇","content":"初画不自知，忽忘笔在手。庖丁及轮扁，还识此意否？","dynasty":"元代","title":"竹谱"}
{"author":"吴镇","content":"碧树围青幄，群峰列嶂来。卿云分五色，鹊观倚三台。仙客乘春至，山翁向暮回。高深无限思，之子总神材。","dynasty":"元代","title":"吴道玄五云楼阁"}
{"author":"吴镇","content":"醉倚渔舟独钓鳌。等閒入海即乘潮。从浪摆，任风飘。束手怀中放却桡。","dynasty":"元代","title":"渔父三首三"}
{"author":"吴镇","content":"猗欤太史诸王孙，生绡画出昆仑根。枯槎菌蠹厄野火，溪园秋雨琅玕繁。天寒岁暮碣石馆，囊书日见玄云翻。持向故山茅屋底，倚看屈曲大江奔。","dynasty":"元代","title":"山居深趣图"}
{"author":"吴镇","content":"大风起九峻，惨澹昭陵日。黄土閟元宫，内有龙凤质。伊昔隋氏乱，文皇乘时出。挥剑扫浮云，有如鹰隼疾。论功褒鄂小，造意刘裴失。惜哉更衣孽，仙李几不实。么么崔乾祐，敢当黄衣叱。阴兵鞭石马，汗血书流溢。茫茫升遐地，俯仰意萧瑟。何世无英卫，白头卧蓬筚。","dynasty":"清代","title":"昭陵怀古"}
{"author":"吴镇","content":"董宣之烈，严颜之节。斫头不屈，强项风雪。","dynasty":"元代","title":"雪竹"}
{"author":"吴镇","content":"潇洒龙眠不可呼，彩毫犹喜未模糊。天台五百知何处？还向图中證有无。","dynasty":"元代","title":"李公麟大阿罗汉图"}
{"author":"吴镇","content":"从来六法重长康，染得新图更郁苍。万顷远横秋镜阔，千重林立彩云长。村村鸡犬鸣晴昼，两两樵渔话夕阳。无限风烟谁得似？欲将此处付行藏。","dynasty":"元代","title":"顾恺之秋江晴嶂"}
{"author":"吴镇","content":"我以墨为戏，翻因墨作奴。当年若卤莽，何处役潜夫。","dynasty":"元代","title":"题竹二十一首其九"}
{"author":"吴镇","content":"结茅山阴溪之曲，最爱轩窗对修竹。四时谡谡动清风，三径萧萧戛寒玉。也知一日不可无，彼且恶乎免尘俗。夜深飞梦绕湘江，廿五清弦秋水绿。","dynasty":"元代","title":"水竹山居图"}
{"author":"吴镇","content":"愁来白发三千丈，戏写清风五百竿。幸有颖奴知此意，时来几上弄清寒。","dynasty":"元代","title":"画竹七首其三"}
{"author":"吴镇","content":"晋卿绘事诚无匹，尺素能参造化功。碧树依微春水阔，苍山缥缈暮云笼。幽深自觉尘氛远，閒澹从教色相空。更喜涪翁遗墨好，草堂何必独称工。","dynasty":"元代","title":"王晋卿画"}
{"author":"吴镇","content":"远山斜日紫烟霏，一棹鸱夷竟不归。萧瑟秋风虚阁表，诗翁吟罢欲添衣。","dynasty":"元代","title":"赵子昂秋景"}
{"author":"吴镇","content":"我爱晚风清，新篁动清节。㗁㗁空洞手，抱此岁寒叶。相对两忘言，只可自怡悦。惜我鄙吝才，幽閒养其拙。野服支扶筇，时来苔上屧。夕阳欲下山，林间已新月。","dynasty":"元代","title":"题画三首其三"}
{"author":"吴镇","content":"碧树围青幄，群峰列嶂来。卿云分五色，鹊观倚三台。仙客乘春至，山翁向暮回。高深无限思，之子总神材。","dynasty":"元代","title":"吴道玄五云楼阁"}
{"author":"吴镇","content":"野竹野竹绝可爱，枝叶扶疏有真态。生平素守远荆榛，走壁悬厓穿石𥓏。虚心抱节山之阿，清风白月聊婆娑。寒梢千尺将如何，渭川淇澳风烟多。","dynasty":"元代","title":"野竹"}
{"author":"吴镇","content":"百亩胥峰，道是子胥磨剑处，嶙峋白石几番童。时有兔狐踪。山前万个长松树。下有高人琴剑墓。周回苍桧四时青。红日战涛声。","dynasty":"元代","title":"酒泉子胥山松涛（在县东南十八里德化?"}
{"author":"吴镇","content":"一＊幽澜，景德廊西苔藓合，茶经第七品其泉。清冽有灵源。亭间梁栋书题满。翠竹萧森映池馆。门前一水接华亭。魏武两其名。展图者思有以助之，亦清事也。梅花道人饶劝缘。","dynasty":"元代","title":"酒泉子武水幽澜（在县东三十六里武水?"}
{"author":"吴镇","content":"醉倚渔舟独钓鳌。等闲入海即乘潮。从浪摆，任风飘。缩手怀中放却金字经，因删去。","dynasty":"元代","title":"渔父以上葛氏啸园从书本梅道人遗墨。?"}
{"author":"吴镇","content":"无端垂钓空潭心。鱼大船轻力不任。忧倾倒，系浮沉。事事从轻不要","dynasty":"元代","title":"渔父·无端垂钓空潭心"}
{"author":"吴镇","content":"长忆前朝李蓟丘，墨君天下擅风流。百年遗迹留人世，写破湘潭梦里秋。","dynasty":"元代","title":"画竹"}
{"author":"吴镇","content":"六法斯图见，神奇指掌分。万峰凝翠霭，一水弄清纹。树密猿啼苦，桥回鸟唤群。溪边有茅屋，处处挂斜曛。","dynasty":"元代","title":"陆探微层峦曲坞"}
{"author":"吴镇","content":"西山高五台，缥缈出蓬莱。春半花争发，宵征客倦来。短桥流曲水，危壁覆苍苔。宣庙曾留赏，临风愧匪材。","dynasty":"元代","title":"阎立本西岭春云"}
{"author":"吴镇","content":"峰色秋还好，云容晚更亲。瀑泉落霄汉，霜树接居邻。静处耽奇尚，消閒觅旧因。悠悠桥畔路，终日少风尘。","dynasty":"元代","title":"秋岭归云"}
{"author":"吴镇","content":"碧树围青幄，群峰列嶂来。卿云分五色，鹊观倚三台。仙客乘春至，山翁向暮回。高深无限思，之子总神材。","dynasty":"元代","title":"吴道玄五云楼阁"}
{"author":"吴镇","content":"人爱山居好，何如此际便。家规仍小异，幽致更超然。暮霭映高树，柴扉绕细泉。新图不可再，展阅忆唐贤。","dynasty":"元代","title":"李昭道画卷"}
{"author":"吴镇","content":"晓径沾衣湿，登台试屐危。乾坤增壮观，江海得深期。历乱瑶华吐，纷披玉树枝。精微谁与并？顾陆颇相宜。","dynasty":"元代","title":"王右丞雪溪图二首其一"}
{"author":"吴镇","content":"碧树拥江扉，朱帘卷翠微。崇朝无客过，傍晚有渔归。岭耀梅重白，堤萦絮正飞。若留清夜赏，铅粉更光辉。","dynasty":"元代","title":"王右丞雪溪图二首其二"}
{"author":"吴镇","content":"绝壁孤亭迥，千峰落日曛。沙明江上树，客带洞前云。市散鸡鸣远，村荒犬吠闻。一天秋色好，多向此中分。","dynasty":"元代","title":"关仝秋山凝翠"}
{"author":"吴镇","content":"潇洒开元士，神图绘辋川。树深疑垞小，溪静见沙圆。径竹分青霭，庭槐敛暮烟。此中有高卧，敧枕听飞泉。","dynasty":"元代","title":"右丞辋川图三首其一"}
{"author":"吴镇","content":"画里诗仍好，萦回自一川。湖晴岚气爽，浪静柳阴圆。赋咏成珠玉，经营起雾烟。当年满朝士，若个在林泉。","dynasty":"元代","title":"右丞辋川图三首其二"}
{"author":"吴镇","content":"曲磴平冈外，遥峰落照沈。人家三径僻，烟树几村深。渔唱流寒碧，樵歌步夕阴。悠然怀旧侣，山馆散清音。","dynasty":"元代","title":"赵大年秋村暮霭"}
{"author":"吴镇","content":"子久丹青好，新图更擅长。浮空烟水阔，倚岸树阴凉。咫尺分浓澹，高深见渺茫。知君珍重意，愈久岂能忘。","dynasty":"元代","title":"子久为危太朴画"}
{"author":"吴镇","content":"昔人谢政后，生事此山中。树洒虚堂雨，泉飞隔浦风。喜无舟楫至，旋有鹤猿通。应识无声妙，临窗展未穷。","dynasty":"元代","title":"王维终南草堂"}
{"author":"吴镇","content":"江色千重碧，烟光无限青。数峰横翠黛，一径入层扃。倚市柳为幄，迎人花自馨。征帆遥点点，渔唱起沧溟。","dynasty":"元代","title":"赵松雪重江叠嶂二首其一"}
{"author":"吴镇","content":"摩诘诗兼画，斯图若比肩。江深烟浪接，山出晓云连。柳市疏钟断，花林青旆悬。鸥波风日好，瞻对使人怜。","dynasty":"元代","title":"赵松雪重江叠嶂二首其二"}
{"author":"吴镇","content":"叠嶂云仍起，崇山境转幽。溪云千顷雪，松籁一林秋。长啸临朱阁，清游卧石楼。桥回泉溜远，消尽古今愁。","dynasty":"元代","title":"郭忠恕仙山楼观"}
{"author":"吴镇","content":"岭高霜自结，风劲入寒时。日落晚山碧，林空流水悲。栖鸦寻树早，瘦蹇下冈迟。无限黄尘满，幽栖总不知。","dynasty":"元代","title":"李成寒林图"}
{"author":"吴镇","content":"依村构草亭，端方意匠宏。林深禽鸟乐，尘远竹松清。泉石俱延赏，琴书悦性情。何当谢凡近，任适慰平生。","dynasty":"元代","title":"题草亭诗意图"}
{"author":"吴镇","content":"烟水冥迷山远近，高山临水更清寒。茆堂深倚林中搆，商舶遥从海岛还。云起乱峰生巧思，鸟飞残照入遐观。生绡仅尺无穷意，谁识经营惨澹间。","dynasty":"元代","title":"董源小幅"}
{"author":"吴镇","content":"从来六法重长康，染得新图更郁苍。万顷远横秋镜阔，千重林立彩云长。村村鸡犬鸣晴昼，两两樵渔话夕阳。无限风烟谁得似？欲将此处付行藏。","dynasty":"元代","title":"顾恺之秋江晴嶂"}
{"author":"吴镇","content":"梅阁重重翠绕遮，时时云气飐平沙。千峰树色藏朝雨，百道江声送晚霞。洞古数留仙子迹，溪回深护羽人家。遨游每忆无尘地，咫尺仍堪阅岁华。","dynasty":"元代","title":"陆探微员峤仙游"}
{"author":"吴镇","content":"前峰突兀后峰攒，万木彫残景色阑。仙馆无人清磐杳，瑶蹊有客碧萝寒。一缣点染空青远，六法精深秀色团。寄语故人珍袭处，僧繇还属画中看。","dynasty":"元代","title":"张僧繇翠嶂瑶林"}
{"author":"吴镇","content":"六朝画史知无几，吴下僧繇独擅场。百叠苍峦浮障起，千林绀叶入云长。低回野渡钟声远，寂寞荒村树影凉。咫尺披图更萧瑟，短词何敢遂揄扬。","dynasty":"元代","title":"张僧繇霜林云岫"}
{"author":"吴镇","content":"尘踪何得此中游，无数青山绕殿头。炉篆浮烟朝霭霭，溪云连树晚油油。花香曲径群麛聚，芸芷平田独鹤游。欲识仙家真乐处，一泓清濑四山秋。","dynasty":"元代","title":"卢鸿仙山台榭"}
{"author":"吴镇","content":"亭下人家带远岑，乔林无处不沈沈。垂杨拂岸青归候，繁杏依村鸟度音。桥外行人寻旧侣，湖边逸客散幽心。江南绝胜应难纪，何似图中景更深。","dynasty":"元代","title":"赵干春林曲坞"}
{"author":"吴镇","content":"暮烟漠漠一江秋，疏树依稀见远舟。风度钟声来古寺，人随雁影过前洲。云销碧落天无际，波撼苍山地欲浮。应识个中清绝处，成都画史笔端收。","dynasty":"元代","title":"黄荃蜀江秋净图"}
{"author":"吴镇","content":"层轩缭绕绿云堆，坐挹空青落凤台。一石负鳌三岛去，九峰骑鹤众仙来。越南翡翠无时见，洞口蔷薇几度开。春去春来花木好，溪头时听棹歌回。","dynasty":"元代","title":"郭忠恕仙峰春色"}
{"author":"吴镇","content":"雨过秋光映翠微，岩云一抹澹荆扉。千山寂寂疏钟杳，万壑萧萧落木稀。涧水奔飞行路湿，松篁回合墅禽归。征帆点点沧江上，应羡山人种蕨薇。","dynasty":"元代","title":"李咸熙秋岚凝翠"}
{"author":"吴镇","content":"沧江遥带碧云流，紫翠凝峦万叠秋。阁倚蛟宫飞雨湿，人依鸟道动离愁。帆归极浦苍山合，木落千林暮霭浮。岂是笔端分造化，无穷岩壑一缣收。","dynasty":"元代","title":"范宽江山秋霁"}
{"author":"吴镇","content":"晋卿绘事诚无匹，尺素能参造化功。碧树依微春水阔，苍山缥缈暮云笼。幽深自觉尘氛远，閒澹从教色相空。更喜涪翁遗墨好，草堂何必独称工。","dynasty":"元代","title":"王晋卿画"}
{"author":"吴镇","content":"青峰互合若为群，中有高人卧白云。飒飒松风从涧出，萧萧竹色过桥分。閒来欲觅知音伴，睡起还探颂酒人。一段清幽离尘俗，不禁长笛起前濆。","dynasty":"元代","title":"马和之卷"}
{"author":"吴镇","content":"一峰胸次多傀儡，兴寄江山尺素间。南北横分疑作限，西东倒注未曾还。山围故国人非旧，水绕重城树自閒。尤羡个中时序换，昔年禹玉岂容攀。","dynasty":"元代","title":"子久万里长江图"}
{"author":"吴镇","content":"万壑潆回磴道长，崇冈交互转苍苍。疏松过雨虚阑净，古木回风曲岸凉。村舍几家门半启，渔梁何处水流香。扁舟凝望云千顷，不觉西林下夕阳。","dynasty":"元代","title":"叔明松壑秋云图"}
{"author":"吴镇","content":"方壶终日痼烟霞，写得湖山事事嘉。湖上烟笼梵王宅，山深云覆羽人家。诗翁伫立搜新句，稚子閒来扫落花。几处归帆何处客，一声啼鸟夕阳斜。","dynasty":"元代","title":"方壶松岩萧寺"}
{"author":"吴镇","content":"舶趠风下东吴舟，抔土移入漳泉秋。初疑紫莛攒翠凤，恍如绿绶萦青虬。猗猗九畹易消歇，奕奕百亩多淹留。轩窗相逢与一笑，交结三友成风流。","dynasty":"元代","title":"画兰"}
{"author":"吴镇","content":"城市山林孰是非，幽居能与世尘违。函关紫气青牛到，辽海秋风白鹤归。天鼓叩残明月堕，洞箫吹彻彩云飞。谁知寂寞江天外，长使人间望少微。","dynasty":"元代","title":"方方壶画"}
{"author":"吴镇","content":"数载飘蓬事已非，荆关咫尺世情违。寒云时向青山抹，野艇遥从白社归。几处夕阳人共语，一村流水鹭边飞。知君紫府归来后，閒把丹青玩翠微。","dynasty":"元代","title":"方方壶画二首其二"}
{"author":"吴镇","content":"巍巍林屋古灵踪，东隔鼋头只一重。旱洞晴云阴洞雨，渔家清笛道家钟。绿阴满地三春草，翠盖擎空百尺松。知道西南岩壑里，轻风吹处有潜龙。","dynasty":"元代","title":"林屋山"}
{"author":"吴镇","content":"慈里山居林屋西，绕山碧磴接丹梯。几时桑柘深深圃，数里葭蒹狭狭溪。晓月禅家钟发早，夕阳樵唱担归齐。亨衢南去平如砥，□□骄骢□□蹄。","dynasty":"元代","title":"慈里山"}
{"author":"吴镇","content":"谁家捣衣杵，苍然古色深。此杵徒在此，秋到不鸣砧。","dynasty":"元代","title":"衣杵山"}
{"author":"吴镇","content":"巍然一舍起，载上塔层层。七十二峰外，还逢见佛灯。","dynasty":"元代","title":"舍山"}
{"author":"吴镇","content":"竿竿有参差，叶叶无量限。不根而自生，换却诸天眼。","dynasty":"元代","title":"竹卷奉为松岩和尚助喜"}
{"author":"吴镇","content":"东山月生光，照我庭中竹。道人发清啸，爱此茕茕独。","dynasty":"元代","title":"题竹二十一首其三"}
{"author":"吴镇","content":"轻阴护绿苔，清风翻紫箨。未参玉版师，先放扬州鹤。","dynasty":"元代","title":"题竹二十一首其四"}
{"author":"吴镇","content":"挺挺霜中节，亭亭月下阴。识得虚中理，何事可容心。","dynasty":"元代","title":"题竹二十一首其六"}
{"author":"吴镇","content":"我以墨为戏，翻因墨作奴。当年若卤莽，何处役潜夫。","dynasty":"元代","title":"题竹二十一首其九"}
{"author":"吴镇","content":"落落不对俗，娟娟净无尘。缅怀湘渭中，岁寒时相亲。","dynasty":"元代","title":"题竹二十一首其十"}
{"author":"吴镇","content":"众木摇落时，此君特苍然。节直心愈空，抱独全其天。","dynasty":"元代","title":"题竹二十一首其十三"}
{"author":"吴镇","content":"缅惟潇湘江，千里遥相忆。何当守一枝，与子期深密。","dynasty":"元代","title":"题竹二十一首其十五"}
{"author":"吴镇","content":"娟娟春前花，袅袅风前柳。独有此君子，可为岁寒友。","dynasty":"元代","title":"题竹二十一首其十六"}
{"author":"吴镇","content":"叶叶舞清风，梢梢漙白雨。此怀谁共赏，山中有巢许。","dynasty":"元代","title":"题竹二十一首其十八"}
{"author":"吴镇","content":"日日对此君，攀挹非细故。为问辕下驹，何如辙中鲋。","dynasty":"元代","title":"题竹二十一首其二十"}
{"author":"吴镇","content":"风来无限思，雨过有馀凉。眷彼君子心，漪漪在沅湘。","dynasty":"元代","title":"题竹二十一首其二十一"}
{"author":"吴镇","content":"晴霏光煜煜，皎日影曈曈。为问东华尘，何如北窗风。","dynasty":"元代","title":"露竹"}
{"author":"吴镇","content":"老枫化为人，老杉化为石。庄周与胡蝶，后来谁复易。","dynasty":"元代","title":"题画"}
{"author":"吴镇","content":"谁云古多福，三茎四茎曲。一叶砚池秋，清风满淇澳。","dynasty":"元代","title":"一叶竹为竹叟禅师作"}
{"author":"吴镇","content":"初画不自知，忽忘笔在手。庖丁及轮扁，还识此意否？","dynasty":"元代","title":"竹谱"}
{"author":"吴镇","content":"菜叶阑干长，花开黄金细。直须咬到根，方识澹中味。","dynasty":"元代","title":"写菜"}
{"author":"吴镇","content":"涓涓多近水，拂拂欲宜山。吁嗟此君子，何地不容閒。","dynasty":"元代","title":"竹下泊舟图"}
{"author":"吴镇","content":"落日秋山外，霜林暮霭中。相看无俗处，生事有谁同？","dynasty":"元代","title":"王叔明林泉清话图"}
{"author":"吴镇","content":"霏霏桃李花，竞向春前开。如何此君子，四时清风来。","dynasty":"元代","title":"画竹十二首其一"}
{"author":"吴镇","content":"亭亭月下阴，挺挺霜中节。寂寂空山深，不改四时叶。","dynasty":"元代","title":"画竹十二首其二"}
{"author":"吴镇","content":"野色入高秋，寒影逝湘水。日午思晚凉，清风为谁起。","dynasty":"元代","title":"画竹十二首其三"}
{"author":"吴镇","content":"竹窗思阒寂，铜博香委曲。胸中无用书，写作湘之绿。","dynasty":"元代","title":"画竹十二首其四"}
{"author":"吴镇","content":"径深茅屋陋，树倚夕阳斜。行遍青山路，何丘不可家。","dynasty":"元代","title":"画竹十二首其五"}
{"author":"陈子高","content":"潮回浪溅细沙倾，岸柳平波映眼明。桥接短亭连野迥，艇横长笛带风清。迢迢翠草寒烟暝，隐隐疏林暮霭晴。遥见叠峰清浅黛，客心伤处碧云轻。","dynasty":"宋代","title":"宿龟山次韵"}
{"author":"陈子高","content":"鸣鹤操音清，兴幽发性情。听琴爱夜半，明月上残更。","dynasty":"宋代","title":"因小儿学琴终夜不寐作"}
{"author":"陈子高","content":"远山云梦断，长路客愁新。残漏悲钟急，香车碾暗尘。","dynasty":"宋代","title":"客怀"}
{"author":"陈子高","content":"悠悠乱片花空舞，冉冉轻丝晴昼长。楼下怯寒香袖薄，破愁春酌浊醪香。","dynasty":"宋代","title":"春昼"}
{"author":"陈子高","content":"纤纤乱草平滩，冉冉云归远山。帘捲深空日永，鸟鸣花落春残。","dynasty":"宋代","title":"暮春"}
{"author":"陈幼学","content":"杪秋山色倍苍凉，游目高台乘夕阳。三径青松落虚籁，千林红叶照横塘。波澜阔大文章老，点染神奇造化忙。桥畔鸟飞人影散，胸怀各餍好风光。","dynasty":"明代","title":"宾娥台看枫叶"}
{"author":"刘禹锡","content":"山不在高，有仙则名。水不在深，有龙则灵。斯是陋室，惟吾德馨。苔痕上阶绿，草色入帘青。谈笑有鸿儒，往来无白丁。可以调素琴，阅金经。无丝竹之乱耳，无案牍之劳形。南阳诸葛庐，西蜀子云亭。孔子云：何陋之有？","dynasty":"唐代","tags":"初中文言文，古文观止，咏物，赞美，品格","title":"陋室铭"}
{"author":"刘禹锡","content":"自古逢秋悲寂寥，我言秋日胜春朝。晴空一鹤排云上，便引诗情到碧霄。","dynasty":"唐代","tags":"初中古诗，秋天，悲秋","title":"秋词"}
{"author":"刘禹锡","content":"巴山楚水凄凉地，二十三年弃置身。怀旧空吟闻笛赋，到乡翻似烂柯人。沉舟侧畔千帆过，病树前头万木春。今日听君歌一曲，暂凭杯酒长精神。","dynasty":"唐代","tags":"初中古诗，贬谪，励志，哲理，早教古诗100首","title":"酬乐天扬州初逢席上见赠"}
{"author":"刘禹锡","content":"九曲黄河万里沙，浪淘风簸自天涯。如今直上银河去，同到牵牛织女家。","dynasty":"唐代","tags":"向往，田园，生活，早教古诗100首","title":"浪淘沙·九曲黄河万里沙"}
{"author":"刘禹锡","content":"湖光秋月两相和，潭面无风镜未磨。遥望洞庭山水翠，白银盘里一青螺。(山水翠一作：山水色)","dynasty":"唐代","tags":"小学古诗，写景，山水，景点","title":"望洞庭"}
{"author":"刘禹锡","content":"朱雀桥边野草花，乌衣巷口夕阳斜。旧时王谢堂前燕，飞入寻常百姓家。","dynasty":"唐代","tags":"唐诗三百首，地名，怀古，早教古诗100首","title":"乌衣巷"}
{"author":"刘禹锡","content":"杨柳青青江水平，闻郎江上踏歌声。(踏歌声一作：唱歌声)东边日出西边雨，道是无晴却有晴。(却有晴一作：还有晴)","dynasty":"唐代","tags":"乐府，民歌，爱情，写景，早教古诗100首","title":"竹枝词二首·其一"}
{"author":"刘禹锡","content":"自古逢秋悲寂寥，我言秋日胜春朝。晴空一鹤排云上，便引诗情到碧霄。山明水净夜来霜，数树深红出浅黄。试上高楼清入骨，岂如春色嗾人狂。","dynasty":"唐代","tags":"秋天","title":"秋词二首"}
{"author":"刘禹锡","content":"何处秋风至？萧萧送雁群。朝来入庭树，孤客最先闻。","dynasty":"唐代","tags":"秋天，写风，思乡","title":"秋风引"}
{"author":"刘禹锡","content":"王濬楼船下益州，金陵王气黯然收。千寻铁锁沉江底，一片降幡出石头。人世几回伤往事，山形依旧枕寒流。今逢四海为家日，故垒萧萧芦荻秋。","dynasty":"唐代","tags":"唐诗三百首，咏史怀古","title":"西塞山怀古"}
{"author":"刘禹锡","content":"芦苇晚风起，秋江鳞甲生。残霞忽变色，游雁有馀声。戍鼓音响绝，渔家灯火明。无人能咏史，独自月中行。","dynasty":"唐代","title":"晚泊牛渚"}
{"author":"刘禹锡","content":"蝉声未发前，已自感流年。一入凄凉耳，如闻断续弦。晴清依露叶，晚急畏霞天。何事秋卿咏，逢时亦悄然。","dynasty":"唐代","title":"答白刑部闻新蝉"}
{"author":"刘禹锡","content":"白马湖平秋日光，紫菱如锦彩鸾翔。荡舟游女满中央，采菱不顾马上郎。争多逐胜纷相向，时转兰桡破轻浪。长鬟弱袂动参差，钗影钏文浮荡漾。笑语哇咬顾晚晖，蓼花绿岸扣舷归。归来共到市桥步，野蔓系船萍满衣。家家竹楼临广陌，下有连樯多估客。携觞荐芰夜经过，醉踏大堤相应歌。屈平祠下沅江水，月照寒波白烟起。一曲南音此地闻，长安北望三千里。","dynasty":"唐代","title":"相和歌辞。采菱行"}
{"author":"刘禹锡","content":"泰娘家本阊门西，门前绿水环金堤。有时妆成好天气，走上皋桥折花戏。风流太守韦尚书，路傍忽见停隼旟。斗量明珠鸟传意，绀幰迎入专城居。长鬟如云衣似雾，锦茵罗荐承轻步。舞学惊鸿水榭春，歌传上客兰堂暮。从郎西入帝城中，贵游簪组香帘栊。低鬟缓视抱明月，纤指破拨生胡风。繁华一旦有消歇，题剑无光履声绝。洛阳旧宅生草莱，杜陵萧萧松柏哀。妆奁虫网厚如茧，博山炉侧倾寒灰。蕲州刺史张公子，白马新到铜驼里。自言买笑掷黄金，月堕云中从此始。安知鵩鸟座隅飞，寂寞旅魂招不归。秦嘉镜有前时结，韩寿香销故箧衣。山城少人江水碧，断雁哀猿风雨夕。朱弦已绝为知音，云鬓未秋私自惜。举目风烟非旧时，梦寻归路多参差。如何将此千行泪，更洒湘江斑竹枝。","dynasty":"唐代","title":"泰娘歌"}
{"author":"刘禹锡","content":"樱桃千万枝，照耀如雪天。王孙宴其下，隔水疑神仙。宿露发清香，初阳动暄妍。妖姬满髻插，酒客折枝传。同此赏芳月，几人有华筵。杯行勿遽辞，好醉逸三年。","dynasty":"唐代","title":"和乐天宴李周美中丞宅池上赏樱桃花"}
{"author":"刘禹锡","content":"城外园林初夏天，就中野趣在西偏。蔷薇乱发多临水，鸂鶒双游不避船。水底远山云似雪，桥边平岸草如烟。白家唯有杯觞兴，欲把头盘打少年。","dynasty":"唐代","title":"和牛相公游南庄醉后寓言戏赠乐天兼见示"}
{"author":"刘禹锡","content":"巫山十二郁苍苍，片石亭亭号女郎。晓雾乍开疑卷幔，山花欲谢似残妆。星河好夜闻清佩，云雨归时带异香。何事神仙九天上，人间来就楚襄王。","dynasty":"唐代","title":"巫山神女庙"}
{"author":"刘禹锡","content":"今日花前饮，甘心醉数杯。但愁花有语，不为老人开。","dynasty":"唐代","title":"唐郎中宅与诸公同饮酒看牡丹"}
{"author":"刘禹锡","content":"蒙蒙篁竹下，有路上壶头。汉垒麏鼯斗，蛮溪雾雨愁。怀人敬遗像，阅世指东流。自负霸王略，安知恩泽侯。乡园辞石柱，筋力尽炎洲。一以功名累，翻思马少游。","dynasty":"唐代","title":"经伏波神祠"}
{"author":"刘禹锡","content":"武昌老人七十馀，手把庾令相问书。自言少小学吹笛，早事曹王曾赏激。往年镇戍到蕲州，楚山萧萧笛竹秋。当时买材恣搜索，典却身上乌貂裘。古苔苍苍封老节，石上孤生饱风雪。商声五音随指发，水中龙应行云绝。曾将黄鹤楼上吹，一声占尽秋江月。如今老去语尤迟，音韵高低耳不知。气力已微心尚在，时时一曲梦中吹。","dynasty":"唐代","title":"武昌老人说笛歌"}
{"author":"刘禹锡","content":"山僧后檐茶数丛，春来映竹抽新茸。宛然为客振衣起，自傍芳丛摘鹰觜。斯须炒成满室香，便酌砌下金沙水。骤雨松声入鼎来，白云满碗花徘徊。悠扬喷鼻宿酲散，清峭彻骨烦襟开。阳崖阴岭各殊气，未若竹下莓苔地。炎帝虽尝未解煎，桐君有箓那知味。新芽连拳半未舒，自摘至煎俄顷馀。木兰沾露香微似，瑶草临波色不如。僧言灵味宜幽寂，采采翘英为嘉客。不辞缄封寄郡斋，砖井铜炉损标格。何况蒙山顾渚春，白泥赤印走风尘。欲知花乳清泠味，须是眠云跂石人。","dynasty":"唐代","title":"西山兰若试茶歌"}
{"author":"刘禹锡","content":"高斋洒寒水，是夕山僧至。玄牝无关锁，琼书舍文字。灯明香满室，月午霜凝地。语到不言时，世间人尽睡。","dynasty":"唐代","title":"送惟良上人"}
{"author":"刘禹锡","content":"何处深春好，春深万乘家。宫门皆映柳，辇路尽穿花。池色连天汉，城形象帝车。旌旗暖风里，猎猎向西斜。何处深春好，春深阿母家。瑶池长不夜，珠树正开花。桥峻通星渚，楼暄近日车。层城十二阙，相对日西斜。何处深春好，春深执政家。恩光贪捧日，贵重不看花。玉馔堂交印，沙堤柱碍车。多门一已闭，直道更无斜。何处深春好，春深大镇家。前旌光照日，后骑蹙成花。节院收衙队，球场簇看车。广筵歌舞散，书号夕阳斜。何处深春多，春深贵戚家。枥嘶无价马，庭发有名花。欲进宫人食，先薰命妇车。晚归长带酒，冠盖任倾斜。何处深春好，春深恩泽家。炉添龙脑炷，绶结虎头花。宾客珠成履，婴孩锦缚车。画堂帘幕外，来去燕飞斜。何处深春好，春深京兆家。人眉新柳叶，马色醉桃花。盗息无鸣鼓，朝回自走车。能令帝城外，不敢径由斜。何处深春好，春深刺史家。夜阑犹命乐，雨甚亦寻花。傲客多凭酒，新姬苦上车。公门吏散后，风摆戟衣斜。何处深春好，春深羽客家。芝田绕舍色，杏树满山花。云是淮王宅，风为列子车。古坛操简处，一径入林斜。何处深春好，春深小隐家。芟庭留野菜，撼树去狂花。醉酒一千日，贮书三十车。雉衣从露体，不敢有馀斜。何处深春好，春深富室家。唯多贮金帛，不拟负莺花。国乐呼联辔，行厨载满车。归来看理曲，灯下宝钗斜。何处深春好，春深豪士家。多沽味浓酒，贵买色深花。已臂鹰随马，连催妓上车。城南踏青处，村落逐原斜。何处深春好，春深贵胄家。迎呼偏熟客，拣选最多花。饮馔开华幄，笙歌出钿车。兴酣樽易罄，连泻酒瓶斜。何处深春好，春深唱第家。名传一纸榜，兴管九衢花。荐听诸侯乐，来随计吏车。杏园抛曲处，挥袖向风斜。何处深春好，春深少妇家。能偷新禁曲，自剪入时花。追逐同游伴，平章贵价车。从来不堕马，故遣髻鬟斜。何处深春好，春深幼女家。双鬟梳顶髻，两面绣裙花。妆坏频临镜，身轻不占车。秋千争次第，牵拽彩绳斜。何处深春好，春深兰若家。当香收柏叶，养蜜近梨花。野径宜行乐，游人尽驻车。菜园篱落短，遥见桔槔斜。何处深春好，春深老宿家。小栏围蕙草，高架引藤花。四字香书印，三乘壁画车。迟回听句偈，双树晚阴斜。何处深春好，春深种莳家。分畦十字水，接树两般花。栉比栽篱槿，咿哑转井车。可怜高处望，棋布不曾斜。何处深春好，春深稚子家。争骑一竿竹，偷折四邻花。笑击羊皮鼓，行牵犊颔车。中庭贪夜戏，不觉玉绳斜。","dynasty":"唐代","title":"同乐天和微之深春二十首（同用家花车斜四韵）"}
{"author":"刘禹锡","content":"坛下雪初霁，南城冻欲生。斋心祠上帝，高步领名卿。沐浴含芳泽，周旋听佩声。犹怜广平守，寂寞竟何成。","dynasty":"唐代","title":"酬令狐相公季冬南郊宿斋见寄"}
{"author":"刘禹锡","content":"楚关蕲水路非赊，东望云山日夕佳。薤叶照人呈夏簟，松花满碗试新茶。楼中饮兴因明月，江上诗情为晚霞。北地交亲长引领，早将玄鬓到京华。","dynasty":"唐代","title":"送蕲州李郎中赴任"}
{"author":"刘禹锡","content":"五色绣团圆，登君玳瑁筵。最宜红烛下，偏称落花前。上客如先起，应须赠一船。春早见花枝，朝朝恨发迟。及看花落后，却忆未开时。幸有抛球乐，一杯君莫辞。","dynasty":"唐代","title":"抛球乐"}
{"author":"刘禹锡","content":"湘水流，湘水流，九疑云物至今秋。若问二妃何处所，零陵芳草露中愁。","dynasty":"唐代","title":"潇湘神·湘水流"}
{"author":"刘禹锡","content":"数丛如雪色，一旦冒霜开。寒蕊差池落，清香断续来。思深含别怨，芳谢惜年催。千里难同赏，看看又早梅。","dynasty":"唐代","title":"酬令狐相公庭前白菊花谢偶书所怀见寄"}
{"author":"刘禹锡","content":"渐入有年数，喜逢新岁来。震方天籁动，寅位帝车回。门巷扫残雪，林园惊早梅。与君同甲子，寿酒让先杯。","dynasty":"唐代","title":"元日乐天见过因举酒为贺"}
{"author":"刘禹锡","content":"秋次池上馆，林塘照南荣。尘衣纷未解，幽思浩已盈。风莲坠故萼，露菊含晚英。恨为一夕客，愁听晨鸡鸣。","dynasty":"唐代","title":"秋晚题湖城驿池上亭"}
{"author":"刘禹锡","content":"贵人三阁上，日晏未梳头。不应有恨事，娇甚却成愁。珠箔曲琼钩，子细见扬州。北兵那得度，浪语判悠悠。沉香帖阁柱，金缕画门楣。回首降幡下，已见黍离离。三人出眢井，一身登槛车。朱门漫临水，不可见鲈鱼。","dynasty":"唐代","title":"相和歌辞。三阁词四首"}
{"author":"刘禹锡","content":"野田生葡萄，缠绕一枝高。移来碧墀下，张王日日高。分岐浩繁缛，修蔓蟠诘曲。扬翘向庭柯，意思如有属。为之立长檠，布濩当轩绿。米液溉其根，理疏看渗漉。繁葩组绶结，悬实珠玑蹙。马乳带轻霜，龙鳞曜初旭。有客汾阴至，临堂瞪双目。自言我晋人，种此如种玉。酿之成美酒，令人饮不足。为君持一斗，往取凉州牧。","dynasty":"唐代","title":"葡萄歌（一作蒲桃）"}
{"author":"刘禹锡","content":"长安百花时，风景宜轻薄。无人不沽酒，何处不闻乐。春风连夜动，微雨凌晓濯。红焰出墙头，雪光映楼角。繁紫韵松竹，远黄绕篱落。临路不胜愁，轻烟去何托。满庭荡魂魄，照庑成丹渥。烂熳簇颠狂，飘零劝行乐。时节易晼晚，清阴覆池阁。唯有安石榴，当轩慰寂寞。","dynasty":"唐代","title":"百花行"}
{"author":"刘禹锡","content":"白鹭儿，最高格。毛衣新成雪不敌，众禽喧呼独凝寂。孤眠芊芊草，久立潺潺石。前山正无云，飞去入遥碧。","dynasty":"唐代","title":"白鹭儿"}
{"author":"刘禹锡","content":"家家菊尽黄，梁国独如霜。莹静真琪树，分明对玉堂。仙人披雪氅，素女不红妆。粉蝶来难见，麻衣拂更香。向风摇羽扇，含露滴琼浆。高艳遮银井，繁枝覆象床。桂丛惭并发，梅蕊妒先芳。一入瑶华咏，从兹播乐章。","dynasty":"唐代","title":"和令狐相公玩白菊"}
{"author":"刘禹锡","content":"公馆似仙家，池清竹径斜。山禽忽惊起，冲落半岩花。门前洛阳道，门里桃花路。尘土与烟霞，其间十馀步。","dynasty":"唐代","title":"题寿安甘棠馆二首"}
{"author":"刘禹锡","content":"素萼迎寒秀，金英带露香。繁华照旄钺，荣盛对银黄。琮璧交辉映，衣裳杂彩章。晴云遥盖覆，秋蝶近悠扬。空想逢九日，何由陪一觞。满丛佳色在，未肯委严霜。","dynasty":"唐代","title":"和令狐相公九日对黄白二菊花见怀"}
{"author":"刘禹锡","content":"阿母种桃云海际，花落子成三千岁。海风吹折最繁枝，跪捧琼盘献天帝。华表千年一鹤归，凝丹为顶雪为衣。星星仙语人听尽，却向五云翻翅飞。","dynasty":"唐代","title":"步虚词二首"}
{"author":"刘禹锡","content":"曾游仙迹见丰碑，除却麻姑更有谁。云盖青山龙卧处，日临丹洞鹤归时。霜凝上界花开晚，月冷中天果熟迟。人到便须抛世事，稻田还拟种灵芝。","dynasty":"唐代","title":"麻姑山"}
{"author":"刘禹锡","content":"行尽潇湘万里馀，少逢知己忆吾庐。数间茅屋闲临水，一盏秋灯夜读书。地远何当随计吏，策成终自诣公车。剡中若问连州事，唯有千山画不如。","dynasty":"唐代","title":"送曹璩归越中旧隐诗"}
{"author":"刘禹锡","content":"才兼文武播雄名，遗爱芳尘满洛城。身在行台为仆射，书来甪里访先生。闲游占得嵩山色，醉卧高听洛水声。千里相思难命驾，七言诗里寄深情。","dynasty":"唐代","title":"酬令狐相公见寄"}
{"author":"刘禹锡","content":"烂柯山下旧仙郎，列宿来添婺女光。远放歌声分白纻，知传家学与青箱。水朝沧海何时去，兰在幽林亦自芳。闻说天台有遗爱，人将琪树比甘棠。","dynasty":"唐代","title":"衢州徐员外使君遗以缟纻兼竹书箱因成一篇用答佳贶"}
{"author":"刘禹锡","content":"曾向空门学坐禅，如今万事尽忘筌。眼前名利同春梦，醉里风情敌少年。野草芳菲红锦地，游丝撩乱碧罗天。心知洛下闲才子，不作诗魔即酒颠。","dynasty":"唐代","title":"春日书怀，寄东洛白二十二杨八二庶子"}
{"author":"刘禹锡","content":"凤池西畔图书府，玉树玲珑景气闲。长听馀风送天乐，时登高阁望人寰。青山云绕栏干外，紫殿香来步武间。曾是先贤翔集地，每看壁记一惭颜。","dynasty":"唐代","title":"题集贤阁"}
{"author":"刘禹锡","content":"莫道恩情无重来，人间荣谢递相催。当时初入君怀袖，岂念寒炉有死灰。","dynasty":"唐代","title":"秋扇词"}
{"author":"刘禹锡","content":"沉沉夏夜兰堂开，飞蚊伺暗声如雷。嘈然欻起初骇听，殷殷若自南山来。喧腾鼓舞喜昏黑，昧者不分听者惑。露花滴沥月上天，利觜迎人著不得。我躯七尺尔如芒，我孤尔众能我伤。天生有时不可遏，为尔设幄潜匡床。清商一来秋日晓，羞尔微形饲丹鸟。","dynasty":"唐代","title":"聚蚊谣"}
{"author":"刘禹锡","content":"长沙男子东林师，闲读艺经工弈棋。有时凝思如入定，暗覆一局谁能知。今年访予来小桂，方袍袖中贮新势。山人无事秋日长，白昼懵懵眠匡床。因君临局看斗智，不觉迟景沉西墙。自从仙人遇樵子，直到开元王长史。前身后身付馀习，百变千化无穷已。初疑磊落曙天星，次见搏击三秋兵。雁行布陈众未晓，虎穴得子人皆惊。行尽三湘不逢敌，终日饶人损机格。自言台阁有知音，悠然远起西游心。商山夏木阴寂寂，好处徘徊驻飞锡。忽思争道画平沙，独笑无言心有适。蔼蔼京城在九天，贵游豪士足华筵。此时一行出人意，赌取声名不要钱。","dynasty":"唐代","title":"观棋歌送儇师西游"}
{"author":"刘禹锡","content":"十年毛羽摧颓，一旦天书召回。看看瓜时欲到，故侯也好归来。","dynasty":"唐代","title":"酬杨侍郎凭见寄"}
{"author":"刘禹锡","content":"清晨登天坛，半路逢阴晦。疾行穿雨过，却立视云背。白日照其上，风雷走于内。滉漾雪海翻，槎牙玉山碎。蛟龙露鬐鬣，神鬼含变态。万状互生灭，百音以繁会。俯观群动静，始觉天宇大。山顶自晶明，人间已滂沛。豁然重昏敛，涣若春冰溃。反照入松门，瀑流飞缟带。遥光泛物色，馀韵吟天籁。洞府撞仙钟，村墟起夕霭。却见山下侣，已如迷世代。问我何处来，我来云雨外。","dynasty":"唐代","title":"客有为余话登天坛遇雨之状，因以赋之"}
{"author":"刘禹锡","content":"闻有白太守，抛官归旧谿.苏州十万户，尽作婴儿啼。太守驻行舟，阊门草萋萋。挥袂谢啼者，依然两眉低。朱户非不崇，我心如重狴。华池非不清，意在寥廓栖。夸者窃所怪，贤者默思齐。我为太守行，题在隐起珪。","dynasty":"唐代","title":"白太守行"}
{"author":"刘禹锡","content":"水禽渡残月，飞雨洒高城。华堂对嘉树，帘庑含晓清。拂镜整危冠，振衣步前楹。将吏俨成列，簿书纷来萦。言下辨曲直，笔端破交争。虚怀询病苦，怀律操剽轻。阍吏告无事，归来解簪缨。高帘覆朱阁，忽尔闻调笙。","dynasty":"唐代","title":"早夏郡中书事"}
{"author":"刘禹锡","content":"县门白日无尘土，百姓县前挽鱼罟。主人引客登大堤，小儿纵观黄犬怒。鹧鸪惊鸣绕篱落，橘柚垂芳照窗户。沙平草绿见吏稀，寂历斜阳照县鼓。","dynasty":"唐代","title":"龙阳县歌"}
{"author":"刘禹锡","content":"晶晶掷岩端，洁光如可把。琼枝曲不折，云片晴犹下。石坚激清响，叶动承馀洒。前时明月中，见是银河泻。","dynasty":"唐代","title":"海阳十咏。飞练瀑"}
{"author":"刘禹锡","content":"公府想无事，西池秋水清。去年为狎客，永日奉高情。况有台上月，如闻云外笙。不知桑落酒，今岁与谁倾。","dynasty":"唐代","title":"秋日书怀寄河南王尹"}
{"author":"刘禹锡","content":"绿野扶风道，黄尘马嵬驿。路边杨贵人，坟高三四尺。乃问里中儿，皆言幸蜀时。军家诛戚族，天子舍妖姬。群吏伏门屏，贵人牵帝衣。低回转美目，风日为无晖。贵人饮金屑，倏忽舜英暮。平生服杏丹，颜色真如故。属车尘已远，里巷来窥觑。共爱宿妆妍，君王画眉处。履綦无复有，履组光未灭。不见岩畔人，空见凌波袜。邮童爱踪迹，私手解鞶结。传看千万眼，缕绝香不歇。指环照骨明，首饰敌连城。将入咸阳市，犹得贾胡惊。","dynasty":"唐代","title":"马嵬行"}
{"author":"刘禹锡","content":"风烟纪南城，尘土荆门路。天寒猎兽者，走上樊姬墓。","dynasty":"唐代","title":"杂曲歌辞。纪南歌"}
{"author":"刘禹锡","content":"贾客无定游，所游唯利并。眩俗杂良苦，乘时取重轻。心计析秋毫，摇钩侔悬衡。锥刀既无弃，转化日已盈。邀福祷波神，施财游化城。妻约雕金钏，女垂贯珠缨。高赀比封君，奇货通幸卿。趋时鸷鸟思，藏镪盘龙形。大艑浮通川，高楼次旗亭。行止皆有乐，关梁自无征。农夫何为者，辛苦事寒耕。","dynasty":"唐代","title":"贾客词"}
{"author":"刘禹锡","content":"兴云感阴气，疾足如见机。晴来意态行，有若功成归。葱茏含晚景，洁白凝秋晖。夜深度银汉，漠漠仙人衣。","dynasty":"唐代","title":"观云篇"}
{"author":"刘禹锡","content":"终朝对尊酒，嗜兴非嗜甘。终日偶众人，纵言不纵谈。世情闲静见，药性病多谙。寄谢嵇中散，予无甚不堪。万卷堆床书，学者识其真。万里长江水，征夫渡要津。养生非但药，悟佛不因人。燕石何须辨，逢时即至珍。","dynasty":"唐代","title":"偶作二首"}
{"author":"刘禹锡","content":"铜壶方促夜，斗柄暂南回。稍嫌单衣重，初怜北户开。西园花已尽，新月为谁来。时节过繁华，阴阴千万家。巢禽命子戏，园果坠枝斜。寂寞孤飞蝶，窥丛觅晚花。绿水风初暖，青林露早晞。麦陇雉朝雊，桑野人暮归。百舌悲花尽，平芜来去飞。","dynasty":"唐代","title":"初夏曲三首"}
{"author":"刘禹锡","content":"马踏尘上霜，月明江头路。行人朝气锐，宿鸟相辞去。流水隔远村，缦山多红树。悠悠关塞内，往来无闲步。","dynasty":"唐代","title":"途中早发"}
{"author":"刘禹锡","content":"君言罗浮上，容易见九垠。渐高元气壮，汹涌来翼身。夜宿最高峰，瞻望浩无邻。海黑天宇旷，星辰来逼人。是时当朏魄，阴物恣腾振。日光吐鲸背，剑影开龙鳞。倏若万马驰，旌旗耸奫沦。又如广乐奏，金石含悲辛。疑其有巨灵，怪物尽来宾。阴阳迭用事，乃俾夜作晨。咿喔天鸡鸣，扶桑色昕昕。赤波千万里，涌出黄金轮。下视生物息，霏如隙中尘。醯鸡仰瓮口，亦谓云汉津。世人信耳目，方寸度大钧。安知视听外，怪愕不可陈。悠悠想大方，此乃杯水滨。知小天地大，安能识其真。","dynasty":"唐代","title":"有僧言罗浮事，因为诗以写之"}
{"author":"刘禹锡","content":"寒夜阴云起，疏林宿鸟惊。斜风闪灯影，迸雪打窗声。竟夕不能寐，同年知此情。汉皇无奈老，何况本书生。","dynasty":"唐代","title":"酬乐天小亭寒夜有怀"}
{"author":"刘禹锡","content":"昨来楼上迎春处，今日登楼又送归。兰蕊残妆含露泣，柳条长袖向风挥。佳人对镜容颜改，楚客临江心事违。万古至今同此恨，无如一醉尽忘机。","dynasty":"唐代","title":"送春词"}
{"author":"刘禹锡","content":"一别旧游尽，相逢俱涕零。在人虽晚达，于树似冬青。痛饮连宵醉，狂吟满坐听。终期抛印绶，共占少微星。","dynasty":"唐代","title":"赠乐天"}
{"author":"刘禹锡","content":"北固山边波浪，东都城里风尘。世事不同心事，新人何似故人。","dynasty":"唐代","title":"答乐天临都驿见赠"}
{"author":"刘禹锡","content":"长泊起秋色，空江涵霁晖。暮霞千万状，宾鸿次第飞。古戍见旗迥，荒村闻犬稀。轲峨艑上客，劝酒夜相依。","dynasty":"唐代","title":"秋江晚泊"}
{"author":"刘禹锡","content":"挥毫起制来东省，蹑足修名谒外台。好著櫜鞬莫惆怅，出文入武是全才。曾主鱼书轻刺史，今朝自请左鱼来。青云直上无多地，却要斜飞取势回。东城南陌昔同游，坐上无人第二流。屈指如今已零落，且须欢喜作邻州。","dynasty":"唐代","title":"寄毗陵杨给事三首"}
{"author":"刘禹锡","content":"更将何面上春台，百事无成老又催。唯有落花无俗态，不嫌憔悴满头来。","dynasty":"唐代","title":"陪崔大尚书及诸阁老宴杏园"}
{"author":"刘禹锡","content":"淮西既是平安地，鸦路今无羽檄飞。闻道唐州最清静，战场耕尽野花稀。","dynasty":"唐代","title":"重寄绝句（一作寄唐州杨八）"}
{"author":"刘禹锡","content":"梁国三郎威德尊，女巫箫鼓走乡村。万家长见空山上，雨气苍茫生庙门。","dynasty":"唐代","title":"梁国祠"}
{"author":"刘禹锡","content":"湖上收宿雨。故国思如此，若为天外心。（《寄白公》。并见张为《主客图》）东屯沧海阔，南让洞庭宽。（秋水咏。《纪事》）翠粒照晴露。（见《侯鲭录》）。银花垂院榜，翠羽撼绦铃。（《雪》。《天中记》）","dynasty":"唐代","title":"句"}
{"author":"刘禹锡","content":"城外春风吹酒旗，行人挥袂日落时。长安陌上无穷树，唯有垂杨管别离。","dynasty":"唐代","title":"杨柳枝"}
{"author":"刘禹锡","content":"花作婵娟玉作妆，风流争似旧徐娘。夜深曲曲湾湾月，万里随君一寸肠。","dynasty":"唐代","title":"梦扬州乐妓和诗"}
{"author":"刘禹锡","content":"日照澄洲江雾开，淘金女伴满江隈。美人首饰侯王印，尽是沙中浪底来。","dynasty":"唐代","tags":"抒怀，社会，劳动","title":"浪淘沙·其六"}
{"author":"刘禹锡","content":"春早见花枝，朝朝恨发迟。及看花落后，却忆未开时。幸有抛球乐，一杯君莫辞。","dynasty":"唐代","title":"杂曲歌辞其一抛毬乐"}
{"author":"刘禹锡","content":"年年曲江望，花发即经过。未饮心先醉，临风思倍多。三春看又尽，两地欲如何。日望长安道，空成劳者歌。","dynasty":"唐代","title":"酬令狐相公杏园花下饮有怀见寄"}
{"author":"刘禹锡","content":"宫馆贮娇娃，当时意大夸。艳倾吴国尽，笑入楚王家。月殿移椒壁，天花代舜华。唯馀采香径，一带绕山斜。","dynasty":"唐代","title":"馆娃宫在旧郡西南砚石山前瞰姑苏台傍有采香…因赋二章"}
{"author":"刘禹锡","content":"日晚长秋帘外报，望陵歌舞在明朝。添炉欲爇熏衣麝，忆得分时不忍烧。日映西陵松柏枝，下台相顾一相思。朝来乐府长歌曲，唱著君王自作词。","dynasty":"唐代","title":"魏宫词二首"}
{"author":"刘禹锡","content":"樽前花下长相见，明日忽为千里人。君过午桥回首望，洛城犹自有残春。","dynasty":"唐代","title":"洛中春末送杜录事赴蕲州"}
{"author":"刘禹锡","content":"西北秋风凋蕙兰，洞庭波上碧云寒。茂陵才子江陵住，乞取新诗合掌看。","dynasty":"唐代","title":"重送鸿举师赴江陵谒马逢侍御"}
{"author":"刘禹锡","content":"寂寂独看金烬落，纷纷只见玉山颓。自羞不是高阳侣，一夜星星骑马回。","dynasty":"唐代","title":"扬州春夜李端公益张侍御登段侍御平路…以志其事"}
{"author":"刘禹锡","content":"二十馀年别帝京，重闻天乐不胜情。旧人唯有何戡在，更与殷勤唱渭城。","dynasty":"唐代","title":"与歌者何戡"}
{"author":"刘禹锡","content":"楼下芳园最占春，年年结侣采花频。繁霜一夜相撩治，不似佳人似老人。","dynasty":"唐代","title":"城内花园颇曾游玩令公居守亦有素期…以答令狐相公见谑"}
{"author":"刘禹锡","content":"平章宅里一栏花，临到开时不在家。莫道两京非远别，春明门外即天涯。","dynasty":"唐代","title":"和令狐相公别牡丹"}
{"author":"刘禹锡","content":"当初造曲者为谁，说得思乡恋阙时。沧海西头旧丞相，停杯处分不须吹。","dynasty":"唐代","title":"和令狐相公闻思帝乡有感"}
{"author":"刘禹锡","content":"玉树琼楼满眼新，的知开閤待诸宾。迟迟未去非无意，拟作梁园坐右人。","dynasty":"唐代","title":"答裴令公雪中讶白二十二与诸公不相访之什"}
{"author":"刘禹锡","content":"宝马鸣珂踏晓尘，鱼文匕首犯车茵。适来行哭里门外，昨夜华堂歌舞人。秉烛朝天遂不回，路人弹指望高台。墙东便是伤心地，夜夜流萤飞去来。","dynasty":"唐代","title":"代靖安佳人怨二首"}
{"author":"刘禹锡","content":"溪水悠悠春自来，草堂无主燕飞回。隔帘惟见中庭草，一树山榴依旧开。草圣数行留坏壁，木奴千树属邻家。唯见里门通德榜，残阳寂寞出樵车。柳门竹巷依依在，野草青苔日日多。纵有邻人解吹笛，山阳旧侣更谁过。","dynasty":"唐代","title":"伤愚溪三首"}
{"author":"刘禹锡","content":"庾令楼中初见时，武昌春柳似腰肢。相逢相笑尽如梦，为雨为云今不知。鄂渚濛濛烟雨微，女郎魂逐暮云归。只应长在汉阳渡，化作鸳鸯一只飞。","dynasty":"唐代","title":"有所嗟二首（一作元稹诗，题作所思）"}
{"author":"刘禹锡","content":"寻常相见意殷勤，别后相思梦更频。每遇登临好风景，羡他天性少情人。","dynasty":"唐代","title":"忆乐天"}
{"author":"刘禹锡","content":"三载为吴郡，临岐祖帐开。虽非谢桀黠，且为一裴回。流水阊门外，秋风吹柳条。从来送客处，今日自魂销。","dynasty":"唐代","title":"别苏州二首"}
{"author":"刘禹锡","content":"京兆归何处，章台空暮尘。可怜鸾镜下，哭杀画眉人。","dynasty":"唐代","title":"再伤庞尹"}
{"author":"刘禹锡","content":"昔为瑶池侣，飞舞集蓬莱。今作江汉别，风雪一徘徊。嘶马立未还，行舟路将转。江头暝色深，挥袖依稀见。","dynasty":"唐代","title":"答表臣赠别二首"}
{"author":"刘禹锡","content":"离席一挥杯，别愁今尚醉。迟迟有情处，却恨江帆驶。梦觉疑连榻，舟行忽千里。不见黄鹤楼，寒沙雪相似。","dynasty":"唐代","title":"出鄂州界怀表臣二首"}
{"author":"刘禹锡","content":"尚有竹间路，永无綦下尘。一闻流水曲，重忆餐霞人。","dynasty":"唐代","title":"和游房公旧竹亭闻琴绝句"}
{"author":"刘禹锡","content":"簇簇淮阴市，竹楼缘岸上。好日起樯竿，乌飞惊五两。今日转船头，金乌指西北。烟波与春草，千里同一色。船头大铜镮，摩挲光阵阵。早早使风来，沙头一眼认。何物令侬羡，羡郎船尾燕。衔泥趁樯竿，宿食长相见。隔浦望行船，头昂尾幰幰。无奈晚来时，清淮春浪软。","dynasty":"唐代","title":"淮阴行五首"}
{"author":"刘禹锡","content":"径尺千馀朵，人间有此花。今朝见颜色，更不向诸家。","dynasty":"唐代","title":"浑侍中宅牡丹"}
{"author":"刘禹锡","content":"南山宿雨晴，春入凤凰城。处处闻弦管，无非送酒声。","dynasty":"唐代","title":"路傍曲"}
{"author":"刘禹锡","content":"属车八十一，此地阻长风。千载威灵尽，赭山寒水中。","dynasty":"唐代","title":"君山怀古"}
{"author":"刘禹锡","content":"阮巷久芜沉，四弦有遗音。雅声发兰室，远思含竹林。座绝众宾语，庭移芳树阴。飞觞助真气，寂听无流心。影似白团扇，调谐朱弦琴。一毫不平意，幽怨古犹今。","dynasty":"唐代","title":"和令狐相公南斋小宴听阮咸"}
{"author":"刘禹锡","content":"星象承乌翼，蛮陬想犬牙。俚人祠竹节，仙洞闭桃花。城基历汉魏，江源自賨巴。华表廖王墓，菜地黄琼家。霜轻菊秀晚，石浅水纹斜。樵音绕故垒，汲路明寒沙。凊风稍改叶，卢橘始含葩。野桥过驿骑，丛祠发迥笳。跳鳞避举网，倦鸟寄行楂。路尘高出树，山火远连霞。夕曛转赤岸，浮霭起苍葭。轧轧渡水桨，连连赴林鸦。叫阍道非远，赐环期自赊。孤臣本危涕，乔木在天涯。","dynasty":"唐代","title":"晚岁登武陵城顾望水陆怅然有作"}
{"author":"刘禹锡","content":"远谪年犹少，初归鬓已衰。门闲故吏去，室静老僧期。不见蜘蛛集，频为佝偻欺。颖微囊未出，寒甚谷难吹。濩落唯心在，平生有己知。商歌夜深后，听者竟为谁。","dynasty":"唐代","tags":"回忆，抒情，感慨，壮志未酬","title":"罢郡归洛阳寄友人"}
{"author":"刘禹锡","content":"蛮水阻朝宗，兵符下渚宫。前筹得上策，无战已成功。汉使星飞入，夷心草偃同。歌谣开竹栈，拜舞戢桑弓。就日知冰释，投人念鸟穷。网罗三面解，章奏九门通。卉服联操袂，雕题尽鞠躬。降幡秋练白，驿骑昼尘红。火号休传警，机桥罢亘空。登山不见虏，振旆自生风。江远烟波静，军回气色雄。伫看闻喜后，金石赐元戎。","dynasty":"唐代","title":"元和癸巳岁仲秋诏发江陵偏师问罪蛮…寄荆南严司空"}
{"author":"刘禹锡","content":"早遇圣明朝，雁行登九霄。文轻傅武仲，酒逼盖宽饶。舍矢同瞻鹄，当筵共赛枭。琢磨三益重，唱和五音调。台柏烟常起，池荷香暗飘。星文辞北极，旗影度东辽。直道由来黜，浮名岂敢要。三湘与百越，雨散又云摇。远守惭侯籍，征还荷诏条。悴容唯舌在，别恨几魂销。满眼悲陈事，逢人少旧僚。烟霞为老伴，蒲柳任先凋。虎绶悬新印，龙舼理去桡。断肠天北郡，携手洛阳桥。幢盖今虽贵，弓旌会见招。其如草玄客，空宇久寥寥。","dynasty":"唐代","title":"酬杨八庶子喜韩吴兴与余同迁见赠（依本韵次用）"}
{"author":"刘禹锡","content":"熙熙春景霁，草绿春光丽。的历乱相鲜，葳蕤互亏蔽。乍疑芊绵里，稍动丰茸际。影碎翻崇兰，浮香转丛蕙。含烟绚碧彩，带露如珠缀。幸因采掇日，况此临芳岁。","dynasty":"唐代","title":"省试风光草际浮"}
{"author":"刘禹锡","content":"汉室贤王后，孔门高第人。济时成国器，乐道任天真。特达圭无玷，坚贞竹有筠。总戎宽得众，市义贵能贫。护塞无南牧，驰心拱北辰。乞身来阙下，赐告卧漳滨。荣耀初题剑，清羸已拖绅。宫星徒列位，隙日不回轮。自昔追飞侣，今为侍从臣。素弦哀已绝，青简叹犹新。未遂挥金乐，空悲撤瑟晨。凄凉竹林下，无复见清尘。","dynasty":"唐代","title":"许给事见示哭工部刘尚书诗因命同作"}
{"author":"刘禹锡","content":"西汉开支郡，南朝号戚藩。四封当列宿，百雉俯清沅。高岸朝霞合，惊湍激箭奔。积阴春暗度，将霁雾先昏。俗尚东皇祀，谣传义帝冤。桃花迷隐迹，楝叶慰忠魂。户算资渔猎，乡豪恃子孙。照山畬火动，踏月俚歌喧。拥楫舟为市，连甍竹覆轩。披沙金粟见，拾羽翠翘翻。茗折苍溪秀，蘋生枉渚暄。禽惊格磔起，鱼戏噞喁繁。沉约台榭故，李衡墟落存。湘灵悲鼓瑟，泉客泣酬恩。露变蒹葭浦，星悬橘柚村。虎咆空野震，鼍作满川浑。邻里皆迁客，儿童习左言。炎天无冽井，霜月见芳荪。清白家传远，诗书志所敦。列科叨甲乙，从宦出丘樊。结友心多契，驰声气尚吞。士安曾重赋，元礼许登门。草檄嫖姚幕，巡兵戊己屯。筑台先自隗，送客独留髡。遂结王畿绶，来观衢室樽。鸢飞入鹰隼，鱼目俪玙璠.晓烛罗驰道，朝阳辟帝阍。王正会夷夏，月朔盛旗幡。独立当瑶阙，传呵步紫垣。按章清犴狱，视祭洁蘋蘩。御历昌期远，传家宝祚蕃。繇文光夏启，神教畏轩辕。内禅因天性，雄图授化元。继明悬日月，出震统乾坤。大孝三朝备，洪恩九族惇。百川宗渤澥，五岳辅昆仑。何幸逢休运，微班识至尊。校缗资筦榷，复土奉山园。一失贵人意，徒闻太学论。直庐辞锦帐，远守愧朱幡。巢幕方犹燕，抢榆尚笑鲲。邅回过荆楚，流落感凉温。旅望花无色，愁心醉不惛。春江千里草，暮雨一声猿。问卜安冥数，看方理病源。带赊衣改制，尘涩剑成痕。三秀悲中散，二毛伤虎贲。来忧御魑魅，归愿牧鸡豚。就日秦京远，临风楚奏烦。南登无灞岸，旦夕上高原。","dynasty":"唐代","title":"武陵书怀五十韵"}
{"author":"刘禹锡","content":"永日无人事，芳园任兴行。陶庐树可爱，潘宅雨新晴。傅粉琅玕节，熏香菡萏茎。榴花裙色好，桐子药丸成。柳蠹枝偏亚，桑空叶再生。睢盱欲斗雀，索漠不言莺。动植随四气，飞沉含五情。抢榆与水击，小大强为名。","dynasty":"唐代","title":"和乐天闲园独赏八韵前以蜂鹤拙句寄呈…小巧以取大咍"}
{"author":"刘禹锡","content":"龙门宾客会龙宫，东去旌旗驻上东。二八笙歌云幕下，三千世界雪花中。离堂未暗排红烛，别曲含凄飏晚风。才子从今一分散，便将诗咏向吴侬。","dynasty":"唐代","title":"福先寺雪中酬别乐天"}
{"author":"刘禹锡","content":"庭前芍药妖无格，池上芙蕖净少情。唯有牡丹真国色，花开时节动京城。","dynasty":"唐代","tags":"牡丹","title":"赏牡丹"}
{"author":"刘禹锡","content":"山桃红花满上头，蜀江春水拍山流。花红易衰似郎意，水流无限似侬愁。","dynasty":"唐代","tags":"宋词三百首，写景，桃花，爱情","title":"竹枝词·山桃红花满上头"}
{"author":"刘禹锡","content":"山围故国周遭在，潮打空城寂寞回。淮水东边旧时月，夜深还过女墙来。","dynasty":"唐代","tags":"咏物，地名，咏史怀古","title":"金陵五题·石头城"}
{"author":"刘禹锡","content":"百亩庭中半是苔，桃花净尽菜花开。种桃道士归何处，前度刘郎今又来。","dynasty":"唐代","tags":"游历，看花","title":"再游玄都观"}
{"author":"刘禹锡","content":"人谁不顾老，老去有谁怜。身瘦带频减，发稀冠自偏。废书缘惜眼，多灸为随年。经事还谙事，阅人如阅川。细思皆幸矣，下此便翛然。莫道桑榆晚，为霞尚满天。","dynasty":"唐代","tags":"励志","title":"酬乐天咏老见示"}
{"author":"刘禹锡","content":"汴水东流虎眼文，清淮晓色鸭头春。君看渡口淘沙处，渡却人间多少人。","dynasty":"唐代","tags":"写景，抒情，早教古诗100首","title":"浪淘沙·其三"}
{"author":"刘禹锡","content":"楚水巴山江雨多，巴人能唱本乡歌。今朝北客思归去，回入纥那披绿罗。","dynasty":"唐代","tags":"山水，思乡","title":"竹枝词二首·其二"}
{"author":"刘禹锡","content":"新妆宜面下朱楼，深锁春光一院愁。行到中庭数花朵，蜻蜓飞上玉搔头。","dynasty":"唐代","tags":"唐诗三百首，春天，女子，孤独","title":"和乐天春词"}
{"author":"刘禹锡","content":"春去也，多谢洛城人。弱柳从风疑举袂，丛兰裛露似沾巾。独坐亦含嚬。春去也，共惜艳阳年。犹有桃花流水上，无辞竹叶醉尊前。惟待见青天。","dynasty":"唐代","tags":"婉约，女子，惜春，柳树","title":"忆江南·春去也"}
{"author":"刘禹锡","content":"紫陌红尘拂面来，无人不道看花回。玄都观里桃千树，尽是刘郎去后栽。","dynasty":"唐代","tags":"看花，讽刺","title":"元和十年自朗州至京戏赠看花诸君子/玄都观桃花"}
{"author":"刘禹锡","content":"爱君新买街西宅，客到如游鄠杜间。雨后退朝贪种树，申时出省趁看山。门前巷陌三条近，墙内池亭万境闲。见拟移居作邻里，不论时节请开关。","dynasty":"唐代","title":"题王郎中宣义里新居"}
{"author":"刘禹锡","content":"暂别瑶墀鸳鹭行，彩旗双引到沅湘。城边流水桃花过，帘外春风杜若香。史笔枉将书纸尾，朝缨不称濯沧浪。云台公业家声在，征诏何时出建章。","dynasty":"唐代","title":"寄朗州温右史曹长"}
{"author":"刘禹锡","content":"毛羽斒斓白纻裁，马前擎出不惊猜。轻抛一点入云去，喝杀三声掠地来。绿玉觜攒鸡脑破，玄金爪擘兔心开。都缘解搦生灵物，所以人人道俊哉。","dynasty":"唐代","title":"白鹰"}
{"author":"刘禹锡","content":"家声烜赫冠前贤，时望穹崇镇北边。身上官衔如座主，幕中谭笑取同年。幽并侠少趋鞭弭，燕赵佳人奉管弦。仍把天兵书号笔，远题长句寄山川。","dynasty":"唐代","title":"酬太原狄尚书见寄"}
{"author":"刘禹锡","content":"玉钗重合两无缘，鱼在深潭鹤在天。得意紫鸾休舞镜，能言青鸟罢衔笺。金盆已覆难收水，玉轸长抛不续弦。若向蘼芜山下过，遥将红泪洒穷泉。鸾飞远树栖何处，凤得新巢想称心。红壁尚留香漠漠，碧云初断信沉沉。情知点污投泥玉，犹自经营买笑金。从此山头似人石，丈夫形状泪痕深。但曾行处遍寻看，虽是生离死一般。买笑树边花已老，画眉窗下月犹残。云藏巫峡音容断，路隔星桥过往难。莫怪诗成无泪滴，尽倾东海也须干。三山不见海沉沉，岂有仙踪更可寻。青鸟去时云路断，姮娥归处月宫深。纱窗遥想春相忆，书幌谁怜夜独吟。料得夜来天上镜，只应偏照两人心。","dynasty":"唐代","title":"怀妓（前三首一作刘损诗，题作愤惋）"}
{"author":"刘禹锡","content":"草玄门户少尘埃，丞相并州寄马来。初自塞垣衔苜蓿，忽行幽径破莓苔。寻花缓辔威迟去，带酒垂鞭躞蹀回。不与王侯与词客，知轻富贵重清才。","dynasty":"唐代","title":"裴相公大学士见示答张秘书谢马诗并群公属和因命追作"}
{"author":"刘禹锡","content":"南宫词客寄新篇，清似湘灵促柱弦。京邑旧游劳梦想，历阳秋色正澄鲜。云衔日脚成山雨，风驾潮头入渚田。对此独吟还独酌，知音不见思怆然。","dynasty":"唐代","title":"张郎中籍远寄长句开缄之日已及新秋因举目前仰酬高韵"}
{"author":"刘禹锡","content":"静得天和兴自浓，不缘宦达性灵慵。大鹏六月有闲意，仙鹤千年无躁容。流辈尽来多叹息，官班高后少过从。唯应加筑露台上，賸见终南云外峰。","dynasty":"唐代","title":"和仆射牛相公见示长句"}
{"author":"刘禹锡","content":"三千三百西江水，自古如今要路津。月夜歌谣有渔父，风天气色属商人。沙村好处多逢寺，山叶红时觉胜春。行到南朝征战地，古来名将尽为神。","dynasty":"唐代","title":"自江陵沿流道中"}
{"author":"刘禹锡","content":"三年楚国巴城守，一去扬州扬子津。青帐联延喧驿步，白头俯伛到江滨。巫山暮色常含雨，峡水秋来不恐人。惟有九歌词数首，里中留与赛蛮神。","dynasty":"唐代","title":"别夔州官吏"}
{"author":"刘禹锡","content":"昨日东林看讲时，都人象马蹋琉璃。雪山童子应前世，金粟如来是本师。一锡言归九城路，三衣曾拂万年枝。休公久别如相问，楚客逢秋心更悲。","dynasty":"唐代","title":"送慧则法师归上都因呈广宣上人"}
{"author":"刘禹锡","content":"越山有鸟翔寥廓，嗉中天绶光若若。越人偶见而奇之，因名吐绶江南知。四明天姥神仙地，朱鸟星精钟异气。赤玉雕成彪炳毛，红绡翦出玲珑翅。湖烟始开山日高，迎风吐绶盘花绦。临波似染琅琊草，映叶疑开阿母桃。花红草绿人间事，未若灵禽自然贵。鹤吐明珠暂报恩，鹊衔金印空为瑞。春和秋霁野花开，玩景寻芳处处来。翠幕雕笼非所慕，珠丸柘弹莫相猜。栖月啼烟凌缥缈，高林先见金霞晓。三山仙路寄遥情，刷羽扬翘欲上征。不学碧鸡依井络，愿随青鸟向层城。太液池中有黄鹄，怜君长向高枝宿。如何一借羊角风，来听箫韶九成曲。","dynasty":"唐代","title":"吐绶鸟词"}
{"author":"刘禹锡","content":"玉儿已逐金镮葬，翠羽先随秋草萎。唯见芙蓉含晓露，数行红泪滴清池。","dynasty":"唐代","title":"和西川李尚书伤孔雀及薛涛之什"}
{"author":"刘禹锡","content":"玉马朝周从此辞，园陵寂寞对丰碑。千行宰树荆州道，暮雨萧萧闻子规。","dynasty":"唐代","title":"后梁宣明二帝碑堂下作"}
{"author":"刘禹锡","content":"山阳昔相遇，灼灼晨葩鲜。同游翰墨场，和乐埙篪然。一落名宦途，浩如乘风船。行当衰暮日，卧理淮海边。犹期谢病后，共乐桑榆年。","dynasty":"唐代","title":"奉酬湖州崔郎中见寄五韵"}
{"author":"刘禹锡","content":"博山炯炯吐香雾，红烛引至更衣处。夜如何其夜漫漫，邻鸡未鸣寒雁度。庭前雪压松桂丛，廊下点点悬纱笼。满堂醉客争笑语，嘈囋琵琶青幕中。","dynasty":"唐代","tags":"乐府，宫廷，生活","title":"更衣曲"}
{"author":"刘禹锡","content":"南岭见秋雪，千门生早寒。闲时驻马望，高处卷帘看。雾散琼枝出，日斜铅粉残。偏宜曲江上，倒影入清澜。","dynasty":"唐代","title":"终南秋雪"}
{"author":"刘禹锡","content":"天衢启云帐，神驭上星桥。初喜渡河汉，频惊转斗杓。馀霞张锦幛，轻电闪红绡。非是人间世，还悲后会遥。","dynasty":"唐代","title":"七夕二首其二"}
{"author":"刘禹锡","content":"城西簇簇三叛族，叛者为谁蔡吴蜀。中使提刀出禁来，九衢车马轰如雷。临刑与酒杯未覆，雠家白官先请肉。守吏能然董卓脐，饥乌来觇桓玄目。城西人散泰阶平，雨洗血痕春草生。","dynasty":"唐代","title":"城西行"}
{"author":"刘禹锡","content":"绿树满褒斜，西南蜀路赊。驿门临白草，县道入黄花。相府开油幕，门生逐绛纱。行看布政后，还从入京华。","dynasty":"唐代","title":"送赵中丞自司金郎转官参山南令狐仆射幕府"}
{"author":"刘禹锡","content":"谩读图书三十车，年年为郡老天涯。一生不得文章力，百口空为饱暖家。绮季衣冠称鬓面，吴公政事副词华。还思谢病吟归去，同醉城东桃李花。","dynasty":"唐代","title":"郡斋书怀寄江南白尹，兼简分司崔宾客"}
{"author":"刘禹锡","content":"宫漏夜丁丁，千门闭霜月。华堂列红烛，丝管静中发。歌眉低有思，舞体轻无骨。主人启酡颜，酣畅浃肌发。犹思城外客，阡陌不可越。春意日夕深，此欢无断绝。","dynasty":"唐代","title":"酬牛相公独饮偶醉寓言见示"}
{"author":"刘禹锡","content":"阿母种桃云海际，花落子城二千岁。海风吹折最繁枝，跪捧琼□献天帝。","dynasty":"唐代","title":"步虚词"}
{"author":"刘禹锡","content":"钱塘山水有奇声，暂谪仙官领百城。女妓还闻名小小，使君谁许唤卿卿。鳌惊震海风雷起，蜃斗嘘天楼阁成。莫道骚人在三楚，文星今向斗牛明。","dynasty":"唐代","title":"白舍人自杭州寄新诗，有柳色春藏苏小家之句"}
{"author":"刘禹锡","content":"白日左右浮天潢，朝晡影入东西墙。昔为儿童在阴戏，当时意小觉日长。东邻侯家吹笙簧，随阴促促移象床。西邻田舍乏糟糠，就影汲汲舂黄粱。因思九州四海外，家家只占墙阴内。莫言墙阴数尺间，老却主人如等闲。君看眼前光阴促，中心莫学太行山。","dynasty":"唐代","title":"墙阴歌"}
{"author":"刘禹锡","content":"隐士遗尘在，高僧精舍开。地形临渚断，江势触山回。楚野花多思，南禽声例哀。殷勤最高顶，闲即望乡来。","dynasty":"唐代","title":"题招隐寺"}
{"author":"刘禹锡","content":"已嗟池上别魂惊，忽报梦中携手行。此夜独归还乞梦，老人无睡到天明。","dynasty":"唐代","title":"酬仆射牛相公晋国池上别后至甘棠馆忽梦同游…口号见寄"}
{"author":"刘禹锡","content":"白帝城头春草生，白盐山下蜀江清。南人上来歌一曲，北人莫上动乡情。山桃红花满上头，蜀江春水拍山流。花红易衰似郎意，水流无限似侬愁。江上朱楼新雨晴，瀼西春水縠文生。桥东桥西好杨柳，人来人去唱歌行。日出三竿春雾消，江头蜀客驻兰桡。凭寄狂夫书一纸，信在成都万里桥。两岸山花似雪开，家家春酒满银杯。昭君坊中多女伴，永安宫外踏青来。城西门前滟滪堆，年年波浪不能摧。懊恼人心不如石，少时东去复西来。瞿塘嘈嘈十二滩，此中道路古来难。长恨人心不如水，等闲平地起波澜。巫峡苍苍烟雨时，清猿啼在最高枝。个里愁人肠自断，由来不是此声悲。山上层层桃李花，云间烟火是人家。银钏金钗来负水，长刀短笠去烧畲。","dynasty":"唐代","tags":"组诗，民歌，爱情，生活，山川，景物，风土，人情","title":"竹枝词九首"}
{"author":"刘禹锡","content":"玉人紫绶相辉映，却要霜须一两茎。其奈无成空老去，每临明镜若为情。","dynasty":"唐代","title":"遥和韩睦州元相公二君子"}
{"author":"刘禹锡","content":"长沙男子东林师，闲读艺经工弈棋。有时凝思如入定，暗覆一局谁能知。今年访予来小桂，方袍袖中贮新势。山人无事秋日长，白昼懵懵眠匡床。因君临局看斗智，不觉迟景沉西墙。自从仙人遇樵子，直到开元王长史。前身后身付馀习，百变千化无穷已。初疑磊落曙天星，次见搏击三秋兵。雁行布陈众未晓，虎穴得子人皆惊。行尽三湘不逢敌，终日饶人损机格。自言台阁有知音，悠然远起西游心。商山夏木阴寂寂，好处徘徊驻飞锡。忽思争道画平沙，独笑无言心有适。蔼蔼京城在九天，贵游豪士足华筵。此时一行出人意，赌取声名不要钱。","dynasty":"唐代","title":"观棋歌送儇师西游"}
{"author":"刘禹锡","content":"几年丹霄上，出入金华省。暂别万年枝，看花桂阳岭。南方足奇树，公府成佳境。绿阴交广除，明艳透萧屏。雨馀人吏散，燕语帘栊静。懿此含晓芳，翛然忘簿领。紫茸垂组缕，金缕攒锋颖。露溽暗传香，风轻徐就影。苒弱多意思，从容占光景。得地在侯家，移根近仙井。开尊好凝睇，倚瑟仍回颈。游蜂驻彩冠，舞鹤迷烟顶。兴生红药后，爱与甘棠并。不学夭桃姿，浮荣在俄顷。","dynasty":"唐代","title":"和郴州杨侍郎玩郡斋紫薇花十四韵"}
{"author":"刘禹锡","content":"官曹崇重难频入，第宅清闲且独行。阶蚁相逢如偶语，园蜂速去恐违程。人于红药惟看色，莺到垂杨不惜声。东洛池台怨抛掷，移文非久会应成。","dynasty":"唐代","title":"和仆射牛相公春日闲坐见怀"}
{"author":"刘禹锡","content":"素萼迎寒秀，金英带露香。繁华照旄钺，荣盛对银黄。琮璧交辉映，衣裳杂彩章。晴云遥盖覆，秋蝶近悠扬。空想逢九日，何由陪一觞。满丛佳色在，未肯委严霜。","dynasty":"唐代","title":"和令狐相公九日对黄白二菊花见怀"}
{"author":"刘禹锡","content":"王濬楼船下益州，金陵王气黯然收。千寻铁锁沉江底，一片降幡出石头。人世几回伤往事，山形依旧枕寒流。今逢四海为家日，故垒萧萧芦荻秋。","dynasty":"唐代","tags":"唐诗三百首，咏史怀古","title":"西塞山怀古"}
{"author":"刘禹锡","content":"挥毫起制来东省，蹑足修名谒外台。好著櫜鞬莫惆怅，出文入武是全才。曾主鱼书轻刺史，今朝自请左鱼来。青云直上无多地，却要斜飞取势回。东城南陌昔同游，坐上无人第二流。屈指如今已零落，且须欢喜作邻州。","dynasty":"唐代","title":"寄毗陵杨给事三首"}
{"author":"刘禹锡","content":"常奴安得似方回，争望追风绝足来。若把翠娥酬騄耳，始知天下有奇才。","dynasty":"唐代","title":"裴令公见示诮乐天寄奴买马绝句斐言仰和且戏乐天"}
{"author":"刘禹锡","content":"张衡侧身愁思久，王粲登楼日回首。不作渭滨垂钓臣，羞为洛阳拜尘友。","dynasty":"唐代","title":"望赋附宫人忆月之歌"}
{"author":"刘禹锡","content":"翔鸾阙下谢恩初，通籍由来在石渠。暂入南宫判祥瑞，还归内殿阅图书。故人犹在三江外，同病凡经二纪馀。今日荐君嗟久滞，不惟文体似相如。","dynasty":"唐代","title":"蒙恩转仪曹郎依前充集贤学士举韩潮州自代因寄七言"}
{"author":"刘禹锡","content":"闻君前日独庭争，汉帝偏知白马生。忽领簿书游太学，宁劳侍从厌承明。洛阳本自宜才子，海内而今有直声。为谢同僚老博士，范云来岁即公卿。","dynasty":"唐代","title":"寄杨八拾遗"}
{"author":"刘禹锡","content":"重叠稽亭路，山僧归独行。远峰斜日影，本寺旧钟声。徒侣问新事，烟云怆别情。应誇乞食处，踏遍凤凰城。","dynasty":"唐代","title":"送元"}
{"author":"刘禹锡","content":"湖上收宿雨。故国思如此，若为天外心。（《寄白公》。并见张为《主客图》）东屯沧海阔，南让洞庭宽。（秋水咏。《纪事》）翠粒照晴露。（见《侯鲭录》）。银花垂院榜，翠羽撼绦铃。（《雪》。《天中记》）","dynasty":"唐代","title":"句"}
{"author":"刘禹锡","content":"弱冠同怀长者忧，临岐回想尽悠悠。耦耕若便遗身老，黄发相看万事休。","dynasty":"唐代","title":"重答柳柳州"}
{"author":"刘禹锡","content":"端州石砚人间重，赠我因知正草玄。阙里庙堂空旧物，开方灶下岂天然。玉蜍吐水霞光静，彩翰摇风绛锦鲜。此日佣工记名姓，因君数到墨池前。","dynasty":"唐代","title":"唐秀才赠端州紫石砚，以诗答之"}
{"author":"刘禹锡","content":"浮云金络膝，昨日别朱轮。衔草如怀恋，嘶风尚意频。曾将比君子，不是换佳人。从此西归路，应容蹑后尘。","dynasty":"唐代","title":"谢宣州崔相公赐马"}
{"author":"刘禹锡","content":"树绕荒台叶满池，箫声一绝草虫悲。邻家犹学宫人髻，园客争偷御果枝。马埒蓬蒿藏狡兔，凤楼烟雨啸愁鸱。何郎独在无恩泽，不似当初傅粉时。","dynasty":"唐代","title":"题于家公主旧宅"}
{"author":"刘禹锡","content":"北固山边波浪，东都城里风尘。世事不同心事，新人何似故人。","dynasty":"唐代","title":"荅乐天临都驿见赠"}
{"author":"刘禹锡","content":"蔼蔼鼎门外，澄澄洛水湾。堂皇临绿野，坐卧看青山。位极却忘贵，功成欲爱闲。官名司管籥，心术去机关。禁苑凌晨出，园花及露攀。池塘鱼拨剌，竹径鸟绵蛮。志在安潇洒，尝经历险艰。高情方造适，众意望征还。好客交珠履，华筵舞玉颜。无因随贺燕，翔集画梁间。","dynasty":"唐代","title":"奉和裴令公新成绿野堂即书"}
{"author":"刘禹锡","content":"东岳真人张鍊师，高情雅淡世间稀。堪为列女书青简，久事元君住翠微。金缕机中抛锦字，玉清台上著霓衣。云衢不要吹箫伴，只拟乘鸾独自飞。","dynasty":"唐代","title":"赠东岳张鍊师"}
{"author":"刘禹锡","content":"更将何面上春台，百事无成老又催。唯有落花无俗态，不嫌憔悴满头来。","dynasty":"唐代","title":"陪崔大尚书及诸阁老宴杏园"}
{"author":"刘禹锡","content":"噫泾水之逶迤，溉我公兮及我私。水无心兮人多僻，锢上游兮乾我泽。时逢理兮官得材，墨绶繠兮刘君来。能爱人兮恤其隐，心既公兮言既尽。县申府兮府闻天，积愤刷兮沈痾痊。划新渠兮百亩流，行龙蛇兮止膏油。遵水式兮复田制，无荒区兮有良岁。嗟刘君兮去翱翔，遗我福兮牵我肠。纪成功兮镌美石，求信词兮昭懿绩。","dynasty":"唐代","title":"改高陵人颂刘仁师诗"}
{"author":"刘禹锡","content":"旌旗入境犬无声，戮尽鲸鲵汉水清。从此世人开耳目，始知名将出书生。","dynasty":"唐代","title":"美温尚书镇定兴元以诗寄贺"}
{"author":"刘禹锡","content":"朝服归来昼锦荣，登科记上更无兄。寿觞每使曾孙献，胜境长携众妓行。矍铄据鞍时骋健，殷勤把酒尚多情。凌寒却向山阴去，衣绣郎君雪里行。","dynasty":"唐代","title":"赠致仕滕庶子先辈（时及第人中最老）"}
{"author":"刘禹锡","content":"一夕为湖地，千年列郡名。霸王迷路处，亚父所封城。汉置东南尉，梁分肘腋兵。本吴风俗剽，兼楚语音伧。沸井今无涌，乌江旧有名。土台游柱史，石室隐彭铿。曹操祠犹在，濡须坞未平。海潮随月大，江水应春生。忆昨深山里，终朝看火耕。鱼书来北阙，鹢首下南荆。云雨巫山暗，蕙兰湘水清。章华树已失，鄂渚草来迎。庐阜香炉出，湓城粉堞明。雁飞彭蠡暮，鸦噪大雷晴。平野分风使，恬和趁夜程。贵池登陆峻，舂谷渡桥鸣。骆驿主人问，悲欢故旧情。几年方一面，卜昼便三更。助喜杯盘盛，忘机笑语訇。管清疑警鹤，弦巧似娇莺。炽炭烘蹲兽，华茵织斗鲸。回裾飘雾雨，急节堕琼英。敛黛凝愁色，施钿耀翠晶。容华本南国，妆束学西京。日落方收鼓，天寒更炙笙。促筵交履舄，痛饮倒簪缨。谑浪容优孟，娇怜许智琼。蔽明添翠帟，命烛拄金茎。坐久罗衣皱，杯频粉面騂.兴来从请曲，意堕即飞觥。令急重须改，欢冯醉尽呈。诘朝还选胜，来日又寻盟。道别殷勤惜，邀筵次第争。唯闻嗟短景，不复有馀酲。众散扃朱户，相携话素诚。晤言犹亹亹，残漏自丁丁。出祖千夫拥，行厨五熟烹。离亭临野水，别思入哀筝。接境人情洽，方冬馔具精。中流为界道，隔岸数飞甍。沙浦王浑镇，沧洲谢脁城。望夫人化石，梦帝日环营。半渡趋津吏，缘堤簇郡甿.场黄堆晚稻，篱碧见冬菁。里社争来献，壶浆各自擎。鸱夷倾底写，粔籹斗成□。采石风传柝，新林暮击钲。茧纶牵拨剌，犀焰照澄泓。露冕观原野，前驱抗旆旌。分庭展宾主，望阙拜恩荣。比屋惸嫠辈，连年水旱并。遐思常后已，下令必先庚。远岫低屏列，支流曲带萦。湖鱼香胜肉，官酒重于饧。忆昔泉源变，斯须地轴倾。鸡笼为石颗，龟眼入泥坑。事系人风重，官从物论轻。江春俄澹荡，楼月几亏盈。柳长千丝宛，田塍一线絣.游鱼将婢从，野雉见媒惊。波净攒凫鹊，洲香发杜蘅。一钟菰葑米，千里水葵羹。受谴时方久，分忧政未成。比琼虽碌碌，于铁尚铮铮。早忝登三署，曾闻奏六英。无能甘负弩，不慎在提衡。口语成中遘，毛衣阻上征。时闻关利钝，智亦有聋盲。昔愧山东妙，今惭海内兄。后来登甲乙，早已在蓬瀛。心托秦明镜，才非楚白珩。齿衰亲药物，宦薄傲公卿。捧日皆元老，宣风尽大彭。好令朝集使，结束赴新正。","dynasty":"唐代","title":"历阳书事七十韵"}
{"author":"刘禹锡","content":"东岳真人张炼师，高情雅淡世间稀。堪为列女书青简，久事元君住翠微。金缕机中抛锦字，玉清台上著霓衣。云衢不要吹箫伴，只拟乘鸾独自飞。","dynasty":"唐代","title":"赠东岳张炼师"}
{"author":"刘禹锡","content":"天下能歌御史娘，花前叶底奉君王。九重深处无人见，分付新声与顺郎。","dynasty":"唐代","title":"与歌童田顺郎"}
{"author":"刘禹锡","content":"昔年内署振雄词，今日东都结去思。宫女犹传洞箫赋，国人先咏衮衣诗。华星却复文昌位，别鹤重归太乙池。想到金闺待通籍，一时惊喜见风仪。","dynasty":"唐代","title":"奉送李户部侍郎自河南尹再除本官归阙"}
{"author":"刘禹锡","content":"日暮江头闻竹枝，南人行乐北人悲。自从雪里唱新曲，直到三春花尽时。","dynasty":"唐代","tags":"歌曲，抒情","title":"踏歌词四首·其四"}
{"author":"刘禹锡","content":"城外园林初夏天，就中野趣在西偏。蔷薇乱发多临水，鸂鶒双游不避船。水底远山云似雪，桥边平岸草如烟。白家唯有杯觞兴，欲把头盘打少年。","dynasty":"唐代","title":"和牛相公游南庄醉后寓言戏赠乐天兼见示"}
{"author":"刘禹锡","content":"彩仗神旗猎晓风，鸡人一唱鼓蓬蓬。铜壶漏水何时歇，如此相催即老翁。","dynasty":"唐代","title":"阙下口号呈柳仪曹"}
{"author":"刘禹锡","content":"楼下芳园最占春，年年结侣采花频。繁霜一夜相撩治，不似佳人似老人。","dynasty":"唐代","title":"城内花园颇曾游玩令公居守亦有素期…以答令狐相公见谑"}
{"author":"刘禹锡","content":"何处深春好，春深大镇家。前旌光照日，后骑蹙成花。节院收衙队，毬场簇看车。广筵歌舞散，书号夕阳斜。","dynasty":"唐代","title":"同乐天和微之深春二十首其四"}
{"author":"刘禹锡","content":"文苑振金声，循良冠百城。不知今史氏，何处列君名。","dynasty":"唐代","title":"吕八见寄郡内书怀因而戏和"}
{"author":"刘禹锡","content":"天下能歌御史娘，花前叶底奉君王。九重深处无人见，分付新声与顺郎。","dynasty":"唐代","title":"与歌童田顺郎"}
{"author":"刘禹锡","content":"重叠稽亭路，山僧归独行。远峰斜日影，本寺旧钟声。徒侣问新事，烟云怆别情。应誇乞食处，踏遍凤凰城。","dynasty":"唐代","title":"送元"}
{"author":"刘禹锡","content":"外道邪山千万重，真言一发尽摧峰。有时明月无人夜，独向昭潭制恶龙。","dynasty":"唐代","title":"赠长沙讚头陀"}
{"author":"刘禹锡","content":"公来第四秋，乐国号无愁。军士游书肆，商人占酒楼。熊罴交黑槊，宾客满青油。今日文章主，梁王不姓刘。","dynasty":"唐代","title":"酬令狐相公早秋见寄"}
{"author":"刘禹锡","content":"扬子江头烟景迷，隋家宫树拂金堤。嵯峨犹有当时色，半蘸波中水鸟栖。迎得春光先到来，浅黄轻绿映楼台。只缘袅娜多情思，便被春风长请挼。巫峡巫山杨柳多，朝云暮雨远相和。因想阳台无限事，为君回唱竹枝歌。","dynasty":"唐代","title":"杂曲歌辞。杨柳枝"}
{"author":"刘禹锡","content":"高樯起行色，促柱动离声。欲问江深浅，应如远别情。","dynasty":"唐代","title":"鄂渚留别李二十一表臣大夫"}
{"author":"刘禹锡","content":"爽砧应秋律，繁杵含凄风。一一远相续，家家音不同。户庭凝露清，伴侣明月中。长裾委襞积，轻珮垂璁珑。汗馀衫更馥，钿移麝半空。报寒惊边雁，促思闻候虫。天狼正芒角，虎落定相攻。盈箧寄何处，征人如转蓬。","dynasty":"唐代","title":"捣衣曲"}
{"author":"刘禹锡","content":"毛羽斑斓白纻裁，马前擎出不惊猜。轻抛一点入云去，喝杀三声掠地来。绿玉觜攒鸡脑破，玄金爪擘兔心开。都缘解搦生灵物，所以人人道俊哉。","dynasty":"唐代","title":"白鹰"}
{"author":"刘禹锡","content":"振蛰春潜至，湘南人未归。身加一日长，心觉去年非。燎火委虚烬，儿童炫彩衣。异乡无旧识，车马到门稀。","dynasty":"唐代","tags":"春天，节日","title":"元日感怀"}
{"author":"刘禹锡","content":"庭前芍药妖无格，池上芙蕖净少情。唯有牡丹真国色，花开时节动京城。","dynasty":"唐代","tags":"牡丹","title":"赏牡丹"}
{"author":"刘禹锡","content":"胡服何葳蕤，仙仙登绮墀。神飙猎红蕖，龙烛映金枝。垂带覆纤腰，安钿当妩眉。翘袖中繁鼓，倾眸溯华榱。燕秦有旧曲，淮南多冶词。欲见倾城处，君看赴节时。山鸡临清镜，石燕赴遥津。何如上客会，长袖入华裀.体轻似无骨，观者皆耸神。曲尽回身处，层波犹注人。","dynasty":"唐代","title":"观柘枝舞二首"}
{"author":"刘禹锡","content":"朗朗鹍鸡弦，华堂夜多思。帘外雪已深，座中人半醉。翠蛾发清响，曲尽有馀意。酌我莫忧狂，老来无逸气。","dynasty":"唐代","title":"冬夜宴河中李相公中堂命筝歌送酒"}
{"author":"刘禹锡","content":"贵人三阁上，日晏未梳头。不应有恨事，娇甚却成愁。珠箔曲琼钩，子细见扬州。北兵那得度，浪语判悠悠。沉香帖阁柱，金缕画门楣。回首降幡下，已见黍离离。三人出眢井，一身登槛车。朱门漫临水，不可见鲈鱼。","dynasty":"唐代","title":"相和歌辞。三阁词四首"}
{"author":"刘禹锡","content":"胡尘昔起蓟北门，河南地属平卢军。貂裘代马绕东岳，峄阳孤桐削为角。地形十二虏意骄，恩泽含容历四朝。鲁人皆解带弓箭，齐人不复闻箫韶。今朝天子圣神武，手握玄符平九土。初哀狂童袭故事，文告不来方振怒。去秋诏下诛东平，官军四合犹婴城。春来群乌噪且惊，气如坏山堕其庭。牙门大将有刘生，夜半射落欃枪星。帐中虏血流满地，门外三军舞连臂。驿骑函首过黄河，城中无贼天气和。朝廷侍郎来慰抚，耕夫满野行人歌。泰山沉寇六十年，旅祭不享生愁烟。今逢圣君欲封禅，神使阴兵来助战。妖气扫尽河水清，日观杲杲卿云见。开元皇帝东封时，百神受职争奔驰。千钧猛簴顺流下，洪波涵淡浮熊罴。侍臣燕公秉文笔，玉检告天无愧词。当今睿孙承圣祖，岳神望幸河宗舞。青门大道属车尘，共待葳蕤翠华举。","dynasty":"唐代","title":"平齐行二首"}
{"author":"刘禹锡","content":"谩读图书三十车，年年为郡老天涯。一生不得文章力，百口空为饱暖家。绮季衣冠称鬓面，吴公政事副词华。还思谢病吟归去，同醉城东桃李花。","dynasty":"唐代","title":"郡斋书怀寄江南白尹，兼简分司崔宾客"}
{"author":"刘禹锡","content":"深春风日净，昼长幽鸟鸣。仆夫前致词，门有白面生。摄衣相问讯，解带坐南荣。端志见眉睫，苦言发精诚。因出怀中文，调孤词亦清。悄如促柱弦，掩抑多不平。乃言本蜀士，世降岷山灵。前人秉艺文，高视来上京。曳绶司徒府，所从信国桢。析薪委宝林，善响继家声。何处翳附郭，几人思郈成。云天望乔木，风水悲流萍。前与计吏西，始列贡士名。森然就笔札，从试春官卿。帝城岐路多，万足伺晨星。茫茫风尘中，工拙同有营。寒女劳夜织，山苗荣寸茎。侯门方击钟，衣褐谁将迎。弱羽果摧颓，壮心郁怦怦。谅无蟠木容，聊复蓬累行。昨日讯灵龟，繇言利艰贞。当求舍拔中，必在审己明。誓将息薄游，焦思穷笔精。莳兰在幽渚，安得扬芬馨。曰余摧落者，散质负华缨。一聆苦辛词，再动伊郁情。身弃言不动，爱才心尚惊。恨无羊角风，使尔化北溟。论罢情益亲，涉旬忘归程。日携邑中客，闲眺江上城。昼憩命金罍，宵谈转璿衡。薰风香麈尾，月露濡桃笙。忽被戒羸骖，薄言事南征。火云蔚千里，旅思浩已盈。湘江含碧虚，衡岭浮翠晶。岂伊山水异，适与人事并。油幕侣昆丘，粲然叠瑶琼。庾楼见清月，孔坐多绿醽。复有衡山守，本自云龙庭。抗志在灵府，发越侔咸英。一挥出荥阳，惠彼嗤嗤氓。隼旟辞灞水，居者皆涕零。惟昔与伊人，交欢经宿龄。一从云雨散，滋我鄙吝萌。北渚不堪愁，南音谁复听。离忧若去水，浩漾无时停。尝闻祝融峰，上有神禹铭。古石琅玕姿，秘文螭虎形。圣功奠远服，神物拥休祯。贤人在其下，仿佛疑蓬瀛。君行历郡斋，大袂拂双旌。饰容遇朗鉴，肝鬲可以呈。昔日马相如，临邛坐尽倾。勉君刷羽翰，蚤取凌青冥。","dynasty":"唐代","title":"送李策秀才还湖南，因寄幕中亲故兼简衡州吕"}
{"author":"刘禹锡","content":"两岸山花似雪开，家家春酒满银杯。昭君坊中多女伴，永安宫外踏青来。","dynasty":"唐代","title":"竹枝"}
{"author":"刘禹锡","content":"子侯一日病，滕公千载归。门庭怆已变，风物澹无辉。群吏谒新府，旧宾沾素衣。歌堂忽暮哭，贺雀尽惊飞。","dynasty":"唐代","title":"哭王仆射相公"}
{"author":"刘禹锡","content":"镜之工列十镜于贾奁，发奁而视，其一皎如，其九雾如。或曰：“良苦之不侔甚矣。”工解颐谢曰：“非不能尽良也，盖贾之意，唯售是念，今来市者，必历鉴周睐，求与己宜。彼皎者不能隐芒杪之瑕，非美容不合，是用什一其数也。”予感之，作《昏镜词》。昏镜非美金，漠然丧其晶。陋容多自欺，谓若他镜明。瑕疵自不见，妍态随意生。一日四五照，自言美倾城。饰带以纹绣，装匣以琼瑛。秦宫岂不重，非适乃为轻。","dynasty":"唐代","tags":"揭露，讽刺","title":"昏镜词"}
{"author":"刘禹锡","content":"阮巷久芜沈，四弦有遗音。雅声发兰室，远思含竹林。座绝众宾语，庭移芳树阴。飞觞助真气，寂听无流心。影似白团扇，调谐朱弦琴。一毫不平意，幽怨古犹今。","dynasty":"唐代","title":"和令狐相公南斋小宴听阮咸"}
{"author":"刘禹锡","content":"天下咽喉今大宁，军城喜气彻青冥。庭前剑戟朝迎日，笔底文章夜应星。三省壁中题姓字，万人头上见仪形。汴州忽复承平事，正月看灯户不扃。","dynasty":"唐代","title":"客有话汴州新政书事寄令狐相公"}
{"author":"刘禹锡","content":"暂辞鸳鹭出蓬瀛，忽拥貔貅镇粤城。闽岭夏云迎皂盖，建溪秋树映红旌。山川远地由来好，富贵当年别有情。了却人间婚嫁事，复归朝右作公卿。","dynasty":"唐代","title":"送唐舍人出镇闽中"}
{"author":"刘禹锡","content":"流尘翳明镜，岁久看如漆。门前负局人，为我一磨拂。萍开绿池满，晕尽金波溢。白日照空心，圆光走幽室。山神妖气沮，野魅真形出。却思未磨时，瓦砾来唐突。","dynasty":"唐代","title":"磨镜篇"}
{"author":"刘禹锡","content":"柳动御沟清，威迟堤上行。城隅日未过，山色雨初晴。莺避传呼起，花临府署明。簿书盈几案，要自有高情。","dynasty":"唐代","title":"和令狐相公春早朝回盐铁使院中作"}
{"author":"刘禹锡","content":"八柱共承天，东西别隐然。远夷争慕化，真相故临边。并进夔龙位，仍齐龟鹤年。同心舟已济，造膝璧常联。对领专征寄，遥持造物权。斗牛添气色，井络静氛烟。献可通三略，分甘出万钱。汉南趋节制，赵北赐山川。玉帐观渝舞，虹旌猎楚田。步嫌双绶重，梦入九城偏。秋雨离情动，新诗乐府传。聆音还窃抃，不觉抚么弦。","dynasty":"唐代","title":"奉和淮南李相公早秋即事，寄成都武相公"}
{"author":"刘禹锡","content":"碧树鸣蝉后，烟云改容光。瑟然引秋气，芳草日夜黄。夹道喧古槐，临池思垂杨。离人下忆泪，志士激刚肠。昔闻阻山川，今听同匡床。人情便所遇，音韵岂殊常。因之比笙竽，送我游醉乡。","dynasty":"唐代","title":"詶乐天闻新蝉见赠"}
{"author":"刘禹锡","content":"何处深春好，春深豪士家。多沽味浓酒，贵买色深花。已臂鹰随马，连催妓上车。城南踏青处，村落逐原斜。","dynasty":"唐代","title":"同乐天和微之深春二十首其十二"}
{"author":"刘禹锡","content":"出震清多难，乘时播大钧。操弦调六气，挥翰动三辰。运偶升天日，哀深率土人。瑶池无辙迹，谁见属车尘。凤翣拥铭旌，威迟异吉行。汉仪陈秘器，楚挽咽繁声。驻綍辞清庙，凝笳背直城。唯应留内传，知是向蓬瀛。","dynasty":"唐代","title":"德宗神武孝文皇帝挽歌二首"}
{"author":"刘禹锡","content":"昔别矜年少，今悲丧国华。远来同社燕，不见早梅花。","dynasty":"唐代","title":"伤独孤舍人"}
{"author":"刘禹锡","content":"杨子江头烟景迷，隋家宫树拂金堤。嵯峨犹有当时色，半蘸波中水鸟栖。","dynasty":"唐代","title":"杨柳枝"}
{"author":"刘禹锡","content":"早遇圣明朝，雁行登九霄。文轻傅武仲，酒逼盖宽饶。舍矢同瞻鹄，当筵共赛枭。琢磨三益重，唱和五音调。台柏烟常起，池荷香暗飘。星文辞北极，旗影度东辽。直道由来黜，浮名岂敢要。三湘与百越，雨散又云摇。远守惭侯籍，征还荷诏条。悴容唯舌在，别恨几魂销。满眼悲陈事，逢人少旧僚。烟霞为老伴，蒲柳任先凋。虎绶悬新印，龙舼理去桡。断肠天北郡，携手洛阳桥。幢盖今虽贵，弓旌会见招。其如草玄客，空宇久寥寥。","dynasty":"唐代","title":"酬杨八庶子喜韩吴兴与余同迁见赠"}
{"author":"刘禹锡","content":"渡头轻雨洒寒梅，云际溶溶雪水来。梦渚草长迷楚望，夷陵土黑有秦灰。巴人泪应猿声落，蜀客船从鸟道回。十二碧峰何处所，永安宫外是荒台。","dynasty":"唐代","title":"松滋渡望峡中"}
{"author":"刘禹锡","content":"凤阙轻遮翡翠帏，龙墀遥望□尘生。御沟春水相辉映，狂杀长安年少儿。","dynasty":"唐代","title":"杨柳枝"}
{"author":"刘禹锡","content":"春去也，多谢洛城人。弱柳从风疑举袂，丛兰裛露似沾巾。独坐亦含嚬。春去也，共惜艳阳年。犹有桃花流水上，无辞竹叶醉尊前。惟待见青天。","dynasty":"唐代","tags":"婉约，女子，惜春，柳树","title":"忆江南·春去也"}
{"author":"刘禹锡","content":"家声烜赫冠前贤，时无穹崇镇北边。身上官衔如座主，幕中谭笑取同年。幽并侠少趋鞭弭，燕赵佳人奉管弦。仍把天兵书号笔，远题长句寄山川。","dynasty":"唐代","title":"詶太原狄尚书见寄"}
{"author":"刘禹锡","content":"天衢启云帐，神驭上星桥。初喜渡河汉，频惊转斗杓。馀霞张锦幛，轻电闪红绡。非是人间世，还悲后会遥。","dynasty":"唐代","title":"七夕二首其二"}
{"author":"刘禹锡","content":"鸢飞杳杳青云里，鸢鸣萧萧风四起。旗尾飘扬势渐高，箭头砉划声相似。长空悠悠霁日悬，六翮不动凝飞烟。游鶤翔雁出其下，庆云清景相回旋。忽闻饥乌一噪聚，瞥下云中争腐鼠。腾音砺吻相喧呼，仰天大吓疑鸳雏。畏人避犬投高处，俯啄无声犹屡顾。青鸟自爱玉山禾，仙禽徒贵华亭露。朴樕危巢向暮时，毰毸饱腹蹲枯枝。游童挟弹一麾肘，臆碎羽分人不悲。天生众禽各有类，威凤文章在仁义。鹰隼仪形蝼蚁心，虽能戾天何足贵。","dynasty":"唐代","title":"琴曲歌辞。飞鸢操"}
{"author":"刘禹锡","content":"文章似锦气如虹，宜荐华簪绿殿中。纵使凉飙生旦夕，犹堪拂拭愈头风。","dynasty":"唐代","title":"赠元九侍御文石枕以诗奖之"}
{"author":"刘禹锡","content":"天地英雄气，千秋尚凛然。势分三足鼎，业复五铢钱。得相能开国，生儿不象贤。凄凉蜀故妓，来舞魏宫前。","dynasty":"唐代","tags":"唐诗三百首，咏史怀古","title":"蜀先主庙"}
{"author":"刘禹锡","content":"斑竹枝，斑竹枝，泪痕点点寄相思。楚客欲听瑶瑟怨，潇湘深夜月明时。","dynasty":"唐代","tags":"宋词三百首，婉约，咏物，怀古，哀怨","title":"潇湘神·斑竹枝"}
{"author":"刘禹锡","content":"尘中见月心亦闲，况是清秋仙府间。凝光悠悠寒露坠，此时立在最高山。碧虚无云风不起，山上长松山下水。群动悠然一顾中，天高地平千万里。少君引我升玉坛，礼空遥请真仙官。云拼欲下星斗动，天乐一声肌骨寒。金霞昕昕渐东上，轮欹影促犹频望。绝景良时难再并，他年此日应惆怅。","dynasty":"唐代","tags":"中秋节，游仙，抒怀","title":"八月十五夜桃源玩月"}
{"author":"刘禹锡","content":"常恨言语浅，不如人意深。今朝两相视，脉脉万重心。","dynasty":"唐代","tags":"爱人，分别，抒怀","title":"视刀环歌"}
{"author":"刘禹锡","content":"山上层层桃李花，云间烟火是人家。银钏金钗来负水，长刀短笠去烧畲。(烧畲同烧畬","dynasty":"唐代","tags":"生活，风俗","title":"竹枝词九首·其九"}
{"author":"刘禹锡","content":"春江月出大堤平，堤上女郎连袂行。唱尽新词欢不见，红霞映树鹧鸪鸣。","dynasty":"唐代","tags":"爱情，民歌","title":"踏歌词四首·其一"}
{"author":"刘禹锡","content":"白帝城头春草生，白盐山下蜀江清。南人上来歌一曲，北人莫上动乡情。山桃红花满上头，蜀江春水拍山流。花红易衰似郎意，水流无限似侬愁。江上朱楼新雨晴，瀼西春水縠文生。桥东桥西好杨柳，人来人去唱歌行。日出三竿春雾消，江头蜀客驻兰桡。凭寄狂夫书一纸，信在成都万里桥。两岸山花似雪开，家家春酒满银杯。昭君坊中多女伴，永安宫外踏青来。城西门前滟滪堆，年年波浪不能摧。懊恼人心不如石，少时东去复西来。瞿塘嘈嘈十二滩，此中道路古来难。长恨人心不如水，等闲平地起波澜。巫峡苍苍烟雨时，清猿啼在最高枝。个里愁人肠自断，由来不是此声悲。山上层层桃李花，云间烟火是人家。银钏金钗来负水，长刀短笠去烧畲。","dynasty":"唐代","tags":"组诗，民歌，爱情，生活，山川，景物，风土，人情","title":"竹枝词九首"}
{"author":"刘禹锡","content":"塞北梅花羌笛吹，淮南桂树小山词。请君莫奏前朝曲，听唱新翻杨柳枝。","dynasty":"唐代","tags":"乐曲","title":"杨柳枝词九首·其一"}
{"author":"刘禹锡","content":"昔看黄菊与君别，今听玄蝉我却回。五夜飕飗枕前觉，一年颜状镜中来。马思边草拳毛动，雕眄青云睡眼开。天地肃清堪四望，为君扶病上高台。","dynasty":"唐代","tags":"秋天，写风，励志","title":"始闻秋风"}
{"author":"刘禹锡","content":"清江一曲柳千条，二十年前旧板桥。曾与美人桥上别，恨无消息到今朝。","dynasty":"唐代","tags":"柳树，怀人","title":"杨柳枝/柳枝词"}
{"author":"刘禹锡","content":"五彩绣团圆，登君玳瑁筵。最宜红烛下，偏称落花前。上客如先起，应须赠一船。春早见花枝，朝朝恨发迟。及看花落后，却忆未开时。幸有抛球乐，一杯君莫辞。","dynasty":"唐代","title":"抛球乐词"}
{"author":"刘禹锡","content":"日晚长秋帘外报，望陵歌舞在明朝。添炉欲爇熏衣麝，忆得分时不忍烧。日映西陵松柏枝，下台相顾一相思。朝来乐府长歌曲，唱著君王自作词。","dynasty":"唐代","title":"魏宫词二首"}
{"author":"刘禹锡","content":"苏州刺史例能诗，西掖今来替左司。二八城门开道路，五千兵马引旌旗。水通山寺笙歌去，骑过虹桥剑戟随。若共吴王斗百草，不如应是欠西施。","dynasty":"唐代","title":"白舍人曹长寄新诗，有游宴之盛，因以戏酬"}
{"author":"刘禹锡","content":"行尽潇湘万里馀，少逢知己忆吾庐。数间茅屋闲临水，一盏秋灯夜读书。地远何当随计吏，策成终自诣公车。剡中若问连州事，唯有千山画不如。","dynasty":"唐代","title":"送曹璩归越中旧隐诗"}
{"author":"刘禹锡","content":"朝辞官军驿，前望顺阳路。野水啮荒坟，秋虫镂宫树。曾闻天宝末，胡马西南骛。城守鲁将军，拔城从此去。","dynasty":"唐代","title":"顺阳歌"}
{"author":"刘禹锡","content":"泰山沈寇六十年，旅祭不享生愁烟。今逢圣君欲封禅，神使阴兵来阻战。妖氛扫尽河水清，日观杲杲卿云见。开元黄帝东封时，百神受职争奔驰。千钧猛簴顺流下，洪波涵淡浮熊罴。侍臣燕公秉文笔，玉检告天无愧词。当今睿孙承圣祖，岳神望幸河宗舞。青门大道属车尘，共待葳蕤翠华举。","dynasty":"唐代","title":"平齐行二首其二"}
{"author":"刘禹锡","content":"少年曾忝汉庭臣，晚岁空馀老病身。初见相如成赋日，寻为丞相扫门人。追思往事咨嗟久，喜奉清光笑语频。犹有登朝旧冠冕，待公三入拂埃尘。","dynasty":"唐代","title":"酬淮南牛相公述旧见贻"}
{"author":"刘禹锡","content":"星使出关东，兵符赐上公。山河归旧国，管籥换离宫。行色旌旗动，军声鼓角雄。爱棠馀故吏，骑竹见新童。汉垒三秋静，胡沙万里空。其如天下望，旦夕咏清风。","dynasty":"唐代","title":"奉送裴司徒令公自东都留守再命太原"}
{"author":"刘禹锡","content":"嘶马立未还，行舟路将转。江头瞑色深，挥袖依稀见。","dynasty":"唐代","title":"荅表臣赠别二首其二"}
{"author":"刘禹锡","content":"自古逢秋悲寂寥，我言秋日胜春朝。晴空一鹤排云上，便引诗情到碧霄。山明水净夜来霜，数树深红出浅黄。试上高楼清入骨，岂如春色嗾人狂。","dynasty":"唐代","tags":"秋天","title":"秋词二首"}
{"author":"刘禹锡","content":"长安铜雀鸣，秋稼与云平。玉烛调寒暑，金风报顺成。川原呈上瑞，恩泽赐闲行。欲反重城掩，犹闻歌吹声。","dynasty":"唐代","title":"太和戊申岁大有年诏赐百僚出城观秋稼…盛事以俟采诗者"}
{"author":"刘禹锡","content":"洞户夜帘卷，华堂秋簟清。萤飞过池影，蛩思绕阶声。老枕知将雨，高窗报欲明。何人谙此景，远问白先生。","dynasty":"唐代","title":"秋夕不寐寄乐天"}
{"author":"刘禹锡","content":"西皞司分昼夜平，羲和停午太阴生。铿锵揖让秋光里，观者如云出凤城。","dynasty":"唐代","title":"监祠夕月坛书事（其礼用昼）"}
{"author":"刘禹锡","content":"桃蹊柳陌好经过，灯下妆成月下歌。为是襄王故宫地，至今犹自细腰多。","dynasty":"唐代","tags":"写景，怀古","title":"踏歌词四首·其二"}
{"author":"刘禹锡","content":"月落宫车动，风凄仪杖闲。路唯瞻凤翣，人尚想龙颜。御宇方无事，乘云遂不还。圣情悲望处，沈日下西山。","dynasty":"唐代","title":"文宗元圣昭献孝皇帝挽歌三首其二"}
{"author":"刘禹锡","content":"相去三千里，闻蝉同此时。清吟晓露叶，愁噪夕阳枝。忽尔弦断绝，俄闻管参差。洛桥碧云晚，西望佳人期。","dynasty":"唐代","title":"酬令狐相公新蝉见寄"}
{"author":"刘禹锡","content":"玉女来看玉蕊花，异香先引七香车。攀枝弄雪时回顾，惊怪人间日易斜。雪蕊琼丝满院春，衣轻步步不生尘。君平帘下徒相问，长伴吹箫别有人。","dynasty":"唐代","title":"和严给事闻唐昌观玉蕊花下有游仙二绝"}
{"author":"刘禹锡","content":"宝匣从此闲，朱弦谁复调。祗应随玉树，同向土中销。","dynasty":"唐代","title":"西州李尚书知愚与元武昌有旧远示二篇吟之泫然因以继和二首其二"}
{"author":"刘禹锡","content":"爽砧应秋律，繁杵含凄风。一一远相续，家家音不同。户庭凝露清，伴侣明月中。长裾委襞积，轻珮垂璁珑。汗馀衫更馥，钿移麝半空。报寒惊边雁，促思闻候虫。天狼正芒角，虎落定相攻。盈箧寄何处，征人如转蓬。","dynasty":"唐代","title":"捣衣曲"}
{"author":"刘禹锡","content":"淮西春草长，淮水逶迤光。燕入新村落，人耕旧战场。可怜行春守，立马看斜桑。漠漠淮上春，莠苗生故垒。梨花方城路，荻笋萧陂水。高斋有谪仙，坐啸清风起。","dynasty":"唐代","title":"春日寄杨八唐州二首"}
{"author":"刘禹锡","content":"廊下题诗满壁尘，塔前松树已皴鳞。古来唯有王文度，重见平生竺道人。","dynasty":"唐代","title":"碧涧寺见元九侍御和展上人诗有三生之句因以和"}
{"author":"刘禹锡","content":"新恩通籍在龙楼，分务神都近旧丘。自有园公紫芝侣，仍追少傅赤松游。华林霜叶红霞晚，伊水晴光碧玉秋。更接东山文酒会，始知江左未风流。","dynasty":"唐代","title":"自左冯归洛下酬乐天兼呈裴令公"}
{"author":"刘禹锡","content":"早忝金马客，晚为商洛翁。知名四海内，多病一生中。举世往还尽，何人心事同。几时登岘首，恃旧揖三公。","dynasty":"唐代","title":"分司东都蒙襄阳李司徒相公书问因以奉寄"}
{"author":"刘禹锡","content":"沉沉夏夜兰堂开，飞蚊伺暗声如雷。嘈然欻起初骇听，殷殷若自南山来。喧腾鼓舞喜昏黑，昧者不分听者惑。露花滴沥月上天，利觜迎人著不得。我躯七尺尔如芒，我孤尔众能我伤。天生有时不可遏，为尔设幄潜匡床。清商一来秋日晓，羞尔微形饲丹鸟。","dynasty":"唐代","title":"聚蚊谣"}
{"author":"刘禹锡","content":"东南倚盖卑，维岳资柱石。前当祝融居，上拂朱鸟翮。青冥结精气，磅礴宣地脉。还闻肤寸阴，能致弥天泽。","dynasty":"唐代","title":"望衡山"}
{"author":"刘禹锡","content":"繁露传家学，青莲译梵书。火风乖四大，文字废三馀。欹枕昼眠静，折巾秋鬓疏。武皇思视草，谁许茂陵居。","dynasty":"唐代","title":"闻董评事疾因以书赠（董生奉内典）"}
{"author":"刘禹锡","content":"故人日已远，窗下尘满琴。坐对一樽酒，恨多无力斟。幕疏萤色迥，露重月华深。万境与群籁，此时情岂任。","dynasty":"唐代","title":"缺题"}
{"author":"刘禹锡","content":"白帝城头春草生，白盐山下蜀江清。南人上来歌一曲，北人莫上动乡情。","dynasty":"唐代","title":"竹枝"}
{"author":"刘禹锡","content":"秋次池上馆，林塘照南荣。尘衣纷未解，幽思浩已盈。风莲坠故萼，露菊含晚英。恨为一夕客，愁听晨鸡鸣。","dynasty":"唐代","title":"秋晚题湖城驿池上亭"}
{"author":"刘禹锡","content":"暂辍清斋出太常，空携诗卷赴甘棠。府公既有朝中旧，司马应容酒后狂。案牍来时唯署字，风烟入兴便成章。两京大道多游客，每遇词人战一场。","dynasty":"唐代","title":"送王司马之陕州（自太常丞授，工为诗）"}
{"author":"刘禹锡","content":"出震清多难，乘时播大钧。操弦调六气，挥翰动三辰。运偶升天日，哀深率土人。瑶池无辙迹，谁见属车尘。凤翣拥铭旌，威迟异吉行。汉仪陈秘器，楚挽咽繁声。驻綍辞清庙，凝笳背直城。唯应留内传，知是向蓬瀛。","dynasty":"唐代","title":"德宗神武孝文皇帝挽歌二首"}
{"author":"刘禹锡","content":"一政政官轧轧，一年年老駸駸。身外名何足算，别来诗且同吟。","dynasty":"唐代","title":"再赠乐天"}
{"author":"刘禹锡","content":"池榭堪临泛，翛然散郁陶。步因驱鹤缓，吟为听蝉高。林密添新竹，枝低缒晚桃。酒醅晴易熟，药圃夏频薅。老是班行旧，闲为乡里豪。经过更何处，风景属吾曹。","dynasty":"唐代","title":"酬乐天晚夏闲居欲相访先以诗见贻"}
{"author":"刘禹锡","content":"州远雄无益，年高健亦衰。兴情逢酒在，筋力上楼知。蝉噪芳意尽，雁来愁望时。商山紫芝客，应不向秋悲。","dynasty":"唐代","title":"秋日书怀寄白宾客"}
{"author":"刘禹锡","content":"叹息鲁先师，生逢周室卑。有心律天道，无位救陵夷。历聘不能用，领徒空尔为。儒风正礼乐，旅象入蓍龟。西狩非其应，中都安足施。世衰由我贱，泣下为人悲。遗教光文德，兴王叶梦期。土田封后胤，冕服饰虚仪。钟鼓胶庠荐，牲牢郡邑祠。闻君喟然叹，偏在上丁时。","dynasty":"唐代","title":"和李六侍御文宣王庙释奠作"}
{"author":"刘禹锡","content":"空斋寂寂不生尘，药物方书绕病身。纤草数茎胜静地，幽禽忽至似佳宾。世间忧喜虽无定，释氏销磨尽有因。同向洛阳闲度日，莫教风景属他人。","dynasty":"唐代","title":"秋斋独坐寄乐天兼呈吴方之大夫"}
{"author":"刘禹锡","content":"阿母种桃云海际，花落子成三千岁。海风吹折最繁枝，跪捧琼盘献天帝。华表千年一鹤归，凝丹为顶雪为衣。星星仙语人听尽，却向五云翻翅飞。","dynasty":"唐代","title":"步虚词二首"}
{"author":"刘禹锡","content":"可怜五马风流地，暂辍金貂侍从才。阁上掩书刘向去，门前修刺孔融来。崤陵路静寒无雨，洛水桥长昼起雷。共羡府中棠棣好，先于城外百花开。","dynasty":"唐代","title":"同乐天送河南冯尹学士"}
{"author":"刘禹锡","content":"隐士遗尘在，高僧精舍开。地形临渚断，江势触山回。楚野花多思，南禽声例哀。殷勤最高顶，闲即望乡来。","dynasty":"唐代","title":"题招隐寺"}
{"author":"刘禹锡","content":"蕙草芳未歇，绿槐阴已成。金罍唯独酌，瑶瑟有离声。翔泳各殊势，篇章空寄情。应怜三十载，未变使君名。","dynasty":"唐代","title":"酬令狐相公首夏闲居书怀见寄"}
{"author":"刘禹锡","content":"野水绕空城，行尘起孤驿。花台侧生树，石碣阳镌额。靡靡度行人，温风吹宿麦。","dynasty":"唐代","title":"杂曲歌辞。宜城歌"}
{"author":"刘禹锡","content":"僧房药树依寒井，井有香泉树有灵。翠黛叶生笼石甃，殷红子熟照铜瓶。枝繁本是仙人杖，根老新成瑞犬形。上品功能甘露味，还知一勺可延龄。","dynasty":"唐代","title":"楚州开元寺北院枸杞临井繁茂可观群贤赋诗因以继和"}
{"author":"刘禹锡","content":"流水绕双岛，碧溪相并深。浮花拥曲处，远影落中心。闲鹭久独立，曝龟惊复沉。蘋风有时起，满谷箫韶音。","dynasty":"唐代","title":"海阳十咏。双溪"}
{"author":"刘禹锡","content":"南国山川旧帝畿，宋台梁馆尚依稀。马嘶古道行人歇，麦秀空城野雉飞。风吹落叶填宫井，火入荒陵化宝衣。徒使词臣庾开府，咸阳终日苦思归。","dynasty":"唐代","title":"荆门道怀古"}
{"author":"刘禹锡","content":"永日无人事，芳园任兴行。陶庐树可爱，潘宅雨新晴。傅粉琅玕节，熏香菡萏茎。榴花裙色好，桐子药丸成。柳蠹枝偏亚，桑空叶再生。睢盱欲斗雀，索漠不言莺。动植随四气，飞沉含五情。抢榆与水击，小大强为名。","dynasty":"唐代","title":"和乐天闲园独赏八韵前以蜂鹤拙句寄呈…小巧以取大咍"}
{"author":"刘禹锡","content":"何代提戈去不还，独留形影白云间。肌肤销尽雪霜色，罗绮点成苔藓斑。江燕不能传远信，野花空解妒愁颜。近来岂少征人妇，笑采蘼芜上北山。","dynasty":"唐代","title":"望夫山"}
{"author":"刘禹锡","content":"傲士更逢酒，乐天仍对花。文章管星历，情兴占年华。宦达翻思退，名高却不夸。惟存浩然气，相共赏烟霞。","dynasty":"唐代","title":"和令狐相公寻白阁老见留小饮因赠"}
{"author":"刘禹锡","content":"春向晚，春晚思悠哉。风云日已改，花叶自相催。漠漠空中去，何时天际来。春已暮，冉冉如人老，映叶见残花，连天是青草。可怜桃与李，从此同桑枣。春景去，此去何时回。游人千万恨，落日上高台。寂寞繁花尽，流莺归莫来。","dynasty":"唐代","title":"送春曲三首"}
{"author":"刘禹锡","content":"分忧余刃又从公，白羽胡床啸咏中。彩笔谕戎矜倚马，华堂留客看惊鸿。渚宫油幕方高步，澧浦甘棠有几丛。若问骚人何处所，门临寒水落江枫。","dynasty":"唐代","title":"酬窦员外郡斋宴客,偶命柘枝因见寄，兼呈张"}
{"author":"刘禹锡","content":"坛下雪初霁，南城冻欲生。斋心祠上帝，高步领名卿。沐浴含芳泽，周旋听佩声。犹怜广平守，寂寞竟何成。","dynasty":"唐代","title":"酬令狐相公季冬南郊宿斋见寄"}
{"author":"刘禹锡","content":"屯门积日无回飙，沧波不归成踏潮。轰如鞭石矻且摇，亘空欲驾鼋鼍桥。惊湍蹙缩悍而骄，大陵高岸失岧峣.四边无阻音响调，背负元气掀重霄。介鲸得性方逍遥，仰鼻嘘吸扬朱翘。海人狂顾迭相招，罽衣髽首声哓哓。征南将军登丽谯，赤旗指麾不敢嚣。翌日风回沴气消，归涛纳纳景昭昭。乌泥白沙复满海，海色不动如青瑶。","dynasty":"唐代","title":"踏潮歌"}
{"author":"刘禹锡","content":"常时并冕奉天颜，委佩低簪彩仗间。今日独来张乐地，万重云水望桥山。","dynasty":"唐代","title":"赴连山途次德宗山陵寄张员外"}
{"author":"刘禹锡","content":"霜简映金章，相辉同舍郎。天威巡虎落，星使出鸳行。尊俎成全策，京坻阅见粮。归来虏尘灭，画地奏明光。","dynasty":"唐代","title":"送工部萧郎中刑部李郎中…兼中丞分命充京西京北覆粮使"}
{"author":"刘禹锡","content":"万卷堆床书，学者识其真。万里长江水，征夫渡要津。养生非但药，悟佛不因人。燕石何须辨，逢时即至珍。","dynasty":"唐代","title":"偶作二首其二"}
{"author":"刘禹锡","content":"京兆归何处，章台空暮尘。可怜鸾镜下，哭杀画眉人。","dynasty":"唐代","title":"再伤庞尹"}
{"author":"刘禹锡","content":"柘枝本出楚王家，玉面添娇舞态奢。松鬓改梳鸾凤髻，新衫别织斗鸡纱。鼓催残拍腰身软，汗透罗衣雨点花。画筵曲罢辞归去，便随王母上烟霞。","dynasty":"唐代","title":"和乐天柘枝"}
{"author":"刘禹锡","content":"隐几支颐对落晖，故人书信到柴扉。周南留滞商山老，星象如今属少微。","dynasty":"唐代","title":"洛滨病卧户部李侍郎见惠药物谑以文星之句斐然仰谢"}
{"author":"刘禹锡","content":"武昌山下蜀江东，重向仙舟见葛洪。又得案前亲礼拜，大罗天诀玉函封。","dynasty":"唐代","title":"赴和州于武昌县再遇毛仙翁十八兄因成一绝"}
{"author":"刘禹锡","content":"树绕荒台叶满池，箫声一绝草虫悲。邻家犹学宫人髻，园客争偷御果枝。马埒蓬蒿藏狡兔，凤楼烟雨啸愁鸱。何郎独在无恩泽，不似当初傅粉时。","dynasty":"唐代","title":"题于家公主旧宅"}
{"author":"刘禹锡","content":"春已暮，冉冉如人老。映叶见残花，连天是青草。可怜桃与李，从此同桑枣。","dynasty":"唐代","title":"送春曲三首其二"}
{"author":"刘禹锡","content":"风烟纪南城，尘土荆门路。天寒猎兽者，走上樊姬墓。","dynasty":"唐代","title":"杂曲歌辞。纪南歌"}
{"author":"刘禹锡","content":"昔贤多使气，忧国不谋身。目览千载事，心交上古人。侯门有仁义，灵台多苦辛。不学腰如磬，徒使甑生尘。","dynasty":"唐代","title":"学阮公体三首其三"}
{"author":"刘禹锡","content":"清江一曲柳千条，二十年前旧板桥。曾与美人桥上别，恨无消息到今朝。","dynasty":"唐代","tags":"柳树，怀人","title":"杨柳枝/柳枝词"}
{"author":"刘禹锡","content":"傲士更逢酒，乐天仍对花。文章管星历，情兴占年华。宦达翻思退，名高却不夸。惟存浩然气，相共赏烟霞。","dynasty":"唐代","title":"和令狐相公寻白阁老见留小饮因赠"}
{"author":"刘禹锡","content":"绿树满褒斜，西南蜀路赊。驿门临白草，县道入黄花。相府开油幕，门生逐绛纱。行看布政后，还从入京华。","dynasty":"唐代","title":"送赵中丞自司金郎转官参山南令狐仆射幕府"}
{"author":"刘禹锡","content":"毛羽斑斓白纻裁，马前擎出不惊猜。轻抛一点入云去，喝杀三声掠地来。绿玉觜攒鸡脑破，玄金爪擘兔心开。都缘解搦生灵物，所以人人道俊哉。","dynasty":"唐代","title":"白鹰"}
{"author":"刘禹锡","content":"白衣曾拜汉尚书，今日恩光到敝庐。再入龙楼称绮季，应缘狗监说相如。中郎南镇权方重，内史高斋兴有馀。遥想敬亭春欲暮，百花飞尽柳花初。","dynasty":"唐代","title":"酬宣州崔大夫见寄"}
{"author":"刘禹锡","content":"风筝吟秋空，不肖指爪声。高人灵府间，律吕伴咸英。昔年与兄游，文似马长卿。今来寄新诗，乃类陶渊明。磨砻老益智，吟咏闲弥精。岂非山水乡，荡漾神机清。渚烟蕙兰动，溪雨虹蜺生。冯君虚上舍，待余乘兴行。","dynasty":"唐代","title":"酬湖州崔郎中见寄"}
{"author":"刘禹锡","content":"吾王昔游幸，离宫云际开。朱旗迎夏早，凉轩避暑来。汤饼赐都尉，寒冰颁上才。龙髯不可望，玉座生尘埃。","dynasty":"唐代","title":"翠微寺有感"}
{"author":"刘禹锡","content":"边烽寂寂尽收兵，宫树苍苍静掩扃。戎羯归心如内地，天狼无角比凡星。新成丽句开缄后，便入清歌满坐听。吴苑晋祠遥望处，可怜南北太相形。","dynasty":"唐代","title":"重酬前寄"}
{"author":"刘禹锡","content":"春景去，此去何时回。游人千万恨，落日上高台。寂寞繁花尽，流莺归莫来。","dynasty":"唐代","title":"送春曲三首其三"}
{"author":"刘禹锡","content":"楚望何苍然，曾澜七百里。孤城寄远目，一写无穷已。荡漾浮天盖，四环宣地理。积涨在三秋，混成非一水。冬游见清浅，春望多洲沚。云锦远沙明，风烟青草靡。火星忽南见，月硖方东迤。雪波西山来，隐若长城起。独专朝宗路，驶悍不可止。支川让其威，蓄缩至南委。熊武走蛮落，潇湘来奥鄙。炎蒸动泉源，积潦搜山趾。归往无旦夕，包含通远迩。行当白露时，眇视秋光里。曙色未昭晰，露华遥斐舋。浩尔神骨清，如观混元始。北风忽震荡，惊浪迷津涘。怒激鼓铿訇，蹙成山岿硊。鹍鹏疑变化，罔象何恢诡。嘘吸写楼台，腾骧露鬐尾。景移群动息，波静繁音弭。明月出中央，青天绝纤滓。素光淡无际，绿静平如砥。空影渡鹓鸿，秋声思芦苇。鲛人弄机杼，贝阙骈红紫。珠蛤吐玲珑，文鳐翔旖旎。水乡吴蜀限，地势东南庳。翼轸粲垂精，衡巫屹环峙。名雄七泽薮，国辨三苗氏。唐羿断修蛇，荆王惮青兕。秦狩迹犹在，虞巡路从此。轩后奏宫商，骚人咏兰芷。茅岭潜相应，橘洲傍可指。郭璞验幽经，罗含著前纪。观津戚里族，按道侯家子。联袂登高楼，临轩笑相视。假守亦高卧，墨曹正垂耳。契阔话凉温，壶觞慰迁徙。地偏山水秀，客重杯盘侈。红袖花欲然，银灯昼相似。兴酣更抵掌，乐极同启齿。笔锋不能休，藻思一何绮。伊余负微尚，夙昔惭知己。出入金马门，交结青云士。袭芳践兰室，学古游槐市。策慕宋前军，文师汉中垒。陋容昧俯仰，孤志无依倚。卫足不如葵，漏川空叹蚁。幸逢万物泰，独处穷途否。锻翮重叠伤，兢魂再三褫。蘧瑗亦屡化，左丘犹有耻。桃源访仙宫，薜服祠山鬼。故人南台旧，一别如弦矢。今朝会荆峦，斗酒相宴喜。为余出新什，笑抃随伸纸。晔若观五色，欢然臻四美。委曲风涛事，分明穷达旨。洪韵发华钟，凄音激清徵。羊濬要共和，江淹多杂拟。徒欲仰高山，焉能追逸轨。湘洲路四达，巴陵城百雉。何必颜光禄，留诗张内史。","dynasty":"唐代","title":"韩十八侍御见示岳阳楼别窦司直诗，因令属和"}
{"author":"刘禹锡","content":"朗朗鹍鸡弦，华堂夜多思。帘外雪已深，座中人半醉。翠蛾发清响，曲尽有馀意。酌我莫忧狂，老来无逸气。","dynasty":"唐代","title":"冬夜宴河中李相公中堂命筝歌送酒"}
{"author":"刘禹锡","content":"礼闱新榜动长安，九陌人人走马看。一日声名遍天下，满城桃李属春官。自吟白雪诠词赋，指示青云借羽翰。借问至公谁印可，支郎天眼定中观。","dynasty":"唐代","title":"宣上人远寄和礼部王侍郎放榜后诗，因而继和"}
{"author":"刘禹锡","content":"属车八十一，此地阻长风。千载威灵尽，赭山寒水中。","dynasty":"唐代","title":"君山怀古"}
{"author":"刘禹锡","content":"荀令园林好，山公游赏频。岂无花下侣，远望眼中人。斜日渐移影，落英纷委尘。一吟相思曲，惆怅江南春。","dynasty":"唐代","title":"酬令狐相公亲仁郭家花下即事见寄"}
{"author":"刘禹锡","content":"暑服宜秋著，清琴入夜弹。人情皆向菊，风意欲摧兰。岁稔贫心泰，天凉病体安。相逢取次第，却甚少年欢。","dynasty":"唐代","title":"秋中暑退赠乐天"}
{"author":"刘禹锡","content":"闻有白太守，抛官归旧谿.苏州十万户，尽作婴儿啼。太守驻行舟，阊门草萋萋。挥袂谢啼者，依然两眉低。朱户非不崇，我心如重狴。华池非不清，意在寥廓栖。夸者窃所怪，贤者默思齐。我为太守行，题在隐起珪。","dynasty":"唐代","title":"白太守行"}
{"author":"刘禹锡","content":"昔看黄菊与君别，今听玄蝉我却回。五夜飕飗枕前觉，一年颜状镜中来。马思边草拳毛动，雕眄青云睡眼开。天地肃清堪四望，为君扶病上高台。","dynasty":"唐代","tags":"秋天，写风，励志","title":"始闻秋风"}
{"author":"刘禹锡","content":"天涯浮云生，争蔽日月光。穷巷秋风起，先摧兰蕙芳。万货列旗亭，恣心注明珰。名高毁所集，言巧智难防。勿谓行大道，斯须成太行。莫吟萋兮什，徒使君子伤。","dynasty":"唐代","title":"萋兮吟"}
{"author":"刘禹锡","content":"常谈即至理，安事非常情。寄语何平叔，无为轻老生。世途多礼数，鹏鷃各逍遥。何事陶彭泽，抛官为折腰。","dynasty":"唐代","title":"寓兴二首"}
{"author":"刘禹锡","content":"寂寂独看金烬落，纷纷只见玉山颓。自羞不是高阳侣，一夜星星骑马回。","dynasty":"唐代","title":"扬州春夜李端公益张侍御登段侍御平路…以志其事"}
{"author":"刘禹锡","content":"早遇圣明朝，雁行登九霄。文轻傅武仲，酒逼盖宽饶。舍矢同瞻鹄，当筵共赛枭。琢磨三益重，唱和五音调。台柏烟常起，池荷香暗飘。星文辞北极，旗影度东辽。直道由来黜，浮名岂敢要。三湘与百越，雨散又云摇。远守惭侯籍，征还荷诏条。悴容唯舌在，别恨几魂销。满眼悲陈事，逢人少旧僚。烟霞为老伴，蒲柳任先凋。虎绶悬新印，龙舼理去桡。断肠天北郡，携手洛阳桥。幢盖今虽贵，弓旌会见招。其如草玄客，空宇久寥寥。","dynasty":"唐代","title":"酬杨八庶子喜韩吴兴与余同迁见赠（依本韵次用）"}
{"author":"刘禹锡","content":"斑竹枝，斑竹枝，泪痕点点寄相思。楚客欲听瑶瑟怨，潇湘深夜月明时。","dynasty":"唐代","tags":"宋词三百首，婉约，咏物，怀古，哀怨","title":"潇湘神·斑竹枝"}
{"author":"刘禹锡","content":"乍起衣犹冷，微吟帽半欹。霜凝南屋瓦，鸡唱后园枝。洛水碧云晓，吴宫黄叶时。两传千里意，书札不如诗。","dynasty":"唐代","title":"酬乐天初冬早寒见寄"}
{"author":"刘禹锡","content":"小儿弄笔不能嗔，涴壁书窗且当勤。闻彼梦熊犹未兆，女中谁是卫夫人。","dynasty":"唐代","title":"答前篇"}
{"author":"刘禹锡","content":"谩读图书三十车，年年为郡老天涯。一生不得文章力，百口空为饱暖家。绮季衣冠称鬓面，吴公政事副词华。还思谢病吟归去，同醉城东桃李花。","dynasty":"唐代","title":"郡斋书怀寄江南白尹，兼简分司崔宾客"}
{"author":"刘禹锡","content":"高名大位能兼有，恣意遨游是特恩。二室烟霞成步障，三川风物是家园。晨窥苑树韶光动，晚度河桥春思繁。弦管常调客常满，但逢花处即开樽。","dynasty":"唐代","title":"酬乐天请裴令公开春加宴"}
{"author":"刘禹锡","content":"花面丫头十三四，春来绰约向人时。终须买取名春草，处处将行步步随。","dynasty":"唐代","title":"寄赠小樊"}
{"author":"刘禹锡","content":"一茎炯炯琅玕色，数节重重玳瑁文。拄到高山未登处，青云路上愿逢君。","dynasty":"唐代","title":"吴兴敬郎中见惠斑竹杖兼示一绝聊以谢之"}
{"author":"刘禹锡","content":"长爱街西风景闲，到君居处暂开颜。清光门外一渠水，秋色墙头数点山。疏种碧松通月朗，多栽红药待春还。莫言堆案无馀地，认得诗人在此间。","dynasty":"唐代","title":"秋日题窦员外崇德里新居（窦时判度支案）"}
{"author":"刘禹锡","content":"十年毛羽摧颓，一旦天书召回。看看瓜时欲到，故侯也好归来。","dynasty":"唐代","title":"酬杨侍郎凭见寄"}
{"author":"刘禹锡","content":"溅溅漱幽石，注入团圆处。有如常满杯，承彼清夜露。岩曲月斜照，林寒春晚煦。游人不敢触，恐有蛟龙护。","dynasty":"唐代","title":"海阳十咏。月窟"}
{"author":"刘禹锡","content":"曾作关中客，频经伏毒岩。晴烟沙苑树，晚日渭川帆。昔是青春貌，今悲白雪髯。郡楼空一望，含意卷高帘。","dynasty":"唐代","title":"贞元中侍郎舅氏牧华州时余再忝科第前后…因成篇题旧寺"}
{"author":"刘禹锡","content":"月窟宾诸夏，云官降九天。饰终邻好重，锡命礼容全。水咽犹登陇，沙鸣稍极边。路因乘驿近，志为饮冰坚。毳帐差池见，乌旗摇曳前。归来赐金石，荣耀自编年。","dynasty":"唐代","title":"送工部张侍郎入蕃吊祭（时张兼修史）"}
{"author":"刘禹锡","content":"蒙蒙篁竹下，有路上壶头。汉垒麏鼯斗，蛮溪雾雨愁。怀人敬遗像，阅世指东流。自负霸王略，安知恩泽侯。乡园辞石柱，筋力尽炎洲。一以功名累，翻思马少游。","dynasty":"唐代","title":"经伏波神祠"}
{"author":"刘禹锡","content":"一纸书封四句诗，芳晨对酒远相思。长吟尽日西南望，犹及残春花落时。","dynasty":"唐代","title":"令狐相公春思见寄"}
{"author":"刘禹锡","content":"中庭望启明，促促事晨征。寒树鸟初动，霜桥人未行。水流白烟起，日上彩霞生。隐士应高枕，无人问姓名。","dynasty":"唐代","title":"途中早发"}
{"author":"刘禹锡","content":"朗朗鹍鸡弦，华堂夜多思。帘外雪已深，座中人半醉。翠蛾发清响，曲尽有馀意。酌我莫忧狂，老来无逸气。","dynasty":"唐代","title":"冬夜宴河中李相公中堂命筝歌送酒"}
{"author":"刘禹锡","content":"湘中才子是刘郎，望在长沙住桂阳。昨日鸿都新上第，五陵年少让清光。","dynasty":"唐代","title":"赠刘景擢第"}
{"author":"刘禹锡","content":"塞北梅花羌笛吹，淮南桂树小山词。请君莫奏前朝曲，听唱新翻杨柳枝。南陌东城春早时，相逢何处不依依？桃红李白皆夸好，须得垂杨相发挥。凤阙轻遮翡翠帏，龙池遥望麴尘丝。御沟春水相晖映，狂杀长安少年儿。金谷园中莺乱飞，铜驼陌上好风吹。城东桃李须臾尽，争似垂杨无限时？花萼楼前初种时，美人楼上斗腰支。如今抛掷长街里，露叶如啼欲恨谁？炀帝行宫汴水滨，数株残柳不胜春。晚来风起花如雪，飞入宫墙不见人。御陌青门拂地垂，千条金缕万条丝。如今绾作同心结，将赠行人知不知？城外春风吹酒旗，行人挥袂日西时。长安陌上无穷树，唯有垂杨绾别离。轻盈袅娜占年华，舞榭妆楼处处遮。春尽絮飞留不得，随风好去落谁家？","dynasty":"唐代","tags":"寓理，抒情","title":"杨柳枝词九首"}
{"author":"刘禹锡","content":"潮满冶城渚，日斜征虏亭。蔡洲新草绿，幕府旧烟青。兴废由人事，山川空地形。后庭花一曲，幽怨不堪听。","dynasty":"唐代","tags":"写景，咏史怀古","title":"金陵怀古"}
{"author":"刘禹锡","content":"汉寿城边野草春，荒祠古墓对荆榛。田中牧竖烧刍狗，陌上行人看石麟。华表半空经霹雳，碑文才见满埃尘。不知何日东瀛变，此地还成要路津。","dynasty":"唐代","tags":"咏史怀古，感伤","title":"汉寿城春望"}
{"author":"刘禹锡","content":"终日望夫夫不归，化为孤石苦相思。望来已是几千载，只似当时初望时。","dynasty":"唐代","tags":"妇女，思念，丈夫","title":"望夫山"}
{"author":"刘禹锡","content":"鹦鹉洲头浪飐沙，青楼春望日将斜。衔泥燕子争归舍，独自狂夫不忆家。","dynasty":"唐代","tags":"抒情","title":"浪淘沙·其四"}
{"author":"刘禹锡","content":"台城六代竞豪华，结绮临春事最奢。万户千门成野草，只缘一曲后庭花。","dynasty":"唐代","tags":"怀古","title":"台城"}
{"author":"刘禹锡","content":"弥年不得意，新岁又如何？念昔同游者，而今有几多？以闲为自在，将寿补蹉跎。春色无情故，幽居亦见过。","dynasty":"唐代","tags":"春节，抒怀，感伤","title":"岁夜咏怀"}
{"author":"刘禹锡","content":"高髻云鬟宫样妆，春风一曲杜韦娘。司空见惯浑闲事，断尽苏州刺史肠。","dynasty":"唐代","title":"赠李司空妓"}
{"author":"刘禹锡","content":"露涤铅粉节，风摇青玉枝。依依似君子，无地不相宜。","dynasty":"唐代","title":"庭竹"}
{"author":"刘禹锡","content":"天将今夜月，一遍洗寰瀛。暑退九霄净，秋澄万景清。星辰让光彩，风露发晶英。能变人间世，翛然是玉京。","dynasty":"唐代","tags":"中秋，月夜","title":"八月十五日夜玩月"}
{"author":"刘禹锡","content":"家声烜赫冠前贤，时无穹崇镇北边。身上官衔如座主，幕中谭笑取同年。幽并侠少趋鞭弭，燕赵佳人奉管弦。仍把天兵书号笔，远题长句寄山川。","dynasty":"唐代","title":"詶太原狄尚书见寄"}
{"author":"刘禹锡","content":"柘枝本出楚王家，玉面添娇舞态奢。松鬓改梳鸾凤髻，新衫别织斗鸡纱。鼓催残拍腰身软，汗透罗衣雨点花。画筵曲罢辞归去，便随王母上烟霞。","dynasty":"唐代","title":"和乐天柘枝"}
{"author":"刘禹锡","content":"京兆归何处，章台空暮尘。可怜鸾镜下，哭杀画眉人。","dynasty":"唐代","title":"再伤庞尹"}
{"author":"刘禹锡","content":"湖上收宿雨，城中无昼尘。楼依新柳贵，池带乱苔青。云水正一望，簿书来绕身。烟波洞庭路，愧彼扁舟人。","dynasty":"唐代","title":"到郡未浃日登西楼见乐天题诗因即事以寄"}
{"author":"刘禹锡","content":"二十馀年别帝京，重闻天乐不胜情。旧人唯有何戡在，更与殷勤唱渭城。","dynasty":"唐代","title":"与歌者何戡"}
{"author":"刘禹锡","content":"越山有鸟翔寥廓，嗉中天绶光若若。越人偶见而奇之，因名吐绶江南知。四明天姥神仙地，朱鸟星精钟异气。赤玉雕成彪炳毛，红绡翦出玲珑翅。湖烟始开山日高，迎风吐绶盘花绦。临波似染琅琊草，映叶疑开阿母桃。花红草绿人间事，未若灵禽自然贵。鹤吐明珠暂报恩，鹊衔金印空为瑞。春和秋霁野花开，玩景寻芳处处来。翠幕雕笼非所慕，珠丸柘弹莫相猜。栖月啼烟凌缥缈，高林先见金霞晓。三山仙路寄遥情，刷羽扬翘欲上征。不学碧鸡依井络，愿随青鸟向层城。太液池中有黄鹄，怜君长向高枝宿。如何一借羊角风，来听箫韶九成曲。","dynasty":"唐代","title":"吐绶鸟词"}
{"author":"刘禹锡","content":"彫弓封旧国，黑弰继前功。十年镇南雍，九命作司空。池台乐事尽，箫鼓葬仪雄。一代英豪气，晓散白杨风。","dynasty":"唐代","title":"故相国燕国公于司空挽歌二首其一"}
{"author":"刘禹锡","content":"结构得奇势，朱门交碧浔。外来始一望，写尽平生心。日轩漾波影，月砌镂松阴。几度欲归去，回眸情更深。","dynasty":"唐代","title":"海阳十咏。吏隐亭"}
{"author":"刘禹锡","content":"时节过繁华，阴阴千万家。巢禽命子戏，园果坠枝斜。寂寞孤飞蝶，窥丛觅晚花。","dynasty":"唐代","title":"初夏曲三首其二"}
{"author":"刘禹锡","content":"老郎日日忧苍鬓，远守年年厌白蘋.终日相思不相见，长频相见是何人。","dynasty":"唐代","title":"寄湖州韩中丞"}
{"author":"刘禹锡","content":"闻有白太守，抛官归旧谿.苏州十万户，尽作婴儿啼。太守驻行舟，阊门草萋萋。挥袂谢啼者，依然两眉低。朱户非不崇，我心如重狴。华池非不清，意在寥廓栖。夸者窃所怪，贤者默思齐。我为太守行，题在隐起珪。","dynasty":"唐代","title":"白太守行"}
{"author":"刘禹锡","content":"北固山边波浪，东都城里风尘。世事不同心事，新人何似故人。","dynasty":"唐代","title":"荅乐天临都驿见赠"}
{"author":"刘禹锡","content":"城外园林初夏天，就中野趣在西偏。蔷薇乱发多临水，鸂鶒双游不避船。水底远山云似雪，桥边平岸草如烟。白家唯有杯觞兴，欲把头盘打少年。","dynasty":"唐代","title":"和牛相公游南庄醉后寓言戏赠乐天兼见示"}
{"author":"刘禹锡","content":"帝城宜春入，游人喜意长。草生季伦谷，花出莫愁坊。断云发山色，轻风漾水光。楼前戏马地，树下斗鸡场。白头自为侣，绿酒亦满觞。潘园观种植，谢墅阅池塘。至闲似隐逸，过老不悲伤。相问焉功德，银黄游故乡。","dynasty":"唐代","title":"和乐天洛城春齐梁体八韵"}
{"author":"刘禹锡","content":"二十馀年别帝京，重闻天乐不胜情。旧人唯有何戡在，更与殷勤唱渭城。","dynasty":"唐代","title":"与歌者何戡"}
{"author":"刘禹锡","content":"一入石渠署，三闻宫树蝉。丹霄未得路，白发又添年。双节外台贵，孤箫中禁传。征黄在旦夕，早晚发南燕。","dynasty":"唐代","title":"酬滑州李尚书秋日见寄"}
{"author":"刘禹锡","content":"千竿竹翠数莲红，水阁虚凉玉簟空。琥珀盏红疑漏酒，水晶帘莹更通风。赐冰满碗沉朱实，法馔盈盘覆碧笼。尽日逍遥避烦暑，再三珍重主人翁。","dynasty":"唐代","title":"刘驸马水亭避暑"}
{"author":"刘禹锡","content":"凤翣拥铭旌，威迟异吉行。汉仪陈秘器，楚挽咽繁声。驻綍辞清庙，凝笳背直城。唯应留内传，知是向蓬瀛。","dynasty":"唐代","title":"德宗神武孝文皇帝挽歌二首其二"}
{"author":"刘禹锡","content":"先生见尧心，相与去九有。斯民既已治，我得安林薮。道为自然贵，名是无穷寿。瑶坛在此山，识者常回首。","dynasty":"唐代","title":"善卷坛下作（在柱山上）"}
{"author":"刘禹锡","content":"天涯浮云生，争蔽日月光。穷巷秋风起，先摧兰蕙芳。万货列旗亭，恣心注明珰。名高毁所集，言巧智难防。勿谓行大道，斯须成太行。莫吟萋兮什，徒使君子伤。","dynasty":"唐代","title":"萋兮吟"}
{"author":"刘禹锡","content":"祖帐管弦绝，客帆西风生。回车已不见，犹听马嘶声。晓发柳林戍，遥城闻五鼓。忆与故人眠，此时犹晤语。","dynasty":"唐代","title":"始发鄂渚寄表臣二首"}
{"author":"刘禹锡","content":"自到山阳不许辞，高斋日夜有佳期。管弦正合看书院，语笑方酣各咏诗。银汉雪晴褰翠幕，清淮月影落金卮。洛阳归客明朝去，容趁城东花发时。","dynasty":"唐代","title":"罢郡归洛途次山阳，留辞郭中丞使君"}
{"author":"刘禹锡","content":"阴山贵公子，来葬五陵西。前马悲无主，犹带朔风嘶。汉水晋山郭，襄杨白铜鞮。至今有遗爱，日暮人悽悽。","dynasty":"唐代","title":"故相国燕国公于司空挽歌二首其二"}
{"author":"刘禹锡","content":"五色绣团圆，登君玳瑁筵。最宜红烛下，偏称落花前。上客如先起，应须赠一船。春早见花枝，朝朝恨发迟。及看花落后，却忆未开时。幸有抛球乐，一杯君莫辞。","dynasty":"唐代","title":"抛球乐"}
{"author":"刘禹锡","content":"北固山边波浪，东都城里风尘。世事不同心事，新人何似故人。","dynasty":"唐代","title":"荅乐天临都驿见赠"}
{"author":"刘禹锡","content":"几年丹霄上，出入金华省。暂别万年枝，看花桂阳岭。南方足奇树，公府成佳境。绿阴交广除，明艳透萧屏。雨馀人吏散，燕语帘栊静。懿此含晓芳，翛然忘簿领。紫茸垂组缕，金缕攒锋颖。露溽暗传香，风轻徐就影。苒弱多意思，从容占光景。得地在侯家，移根近仙井。开尊好凝睇，倚瑟仍回颈。游蜂驻彩冠，舞鹤迷烟顶。兴生红药后，爱与甘棠并。不学夭桃姿，浮荣在俄顷。","dynasty":"唐代","title":"和郴州杨侍郎玩郡斋紫薇花十四韵"}
{"author":"刘禹锡","content":"漠漠复霭霭，半晴将半阴。春来自何处，无迹日以深。韶嫩冰后木，轻盈烟际林。藤生欲有托，柳弱不自任。花意已含蓄，鸟言尚沉吟。期君当此时，与我恣追寻。翻愁烂熳后，春暮却伤心。","dynasty":"唐代","title":"洛中早春赠乐天"}
{"author":"刘禹锡","content":"吟君苦调我沾缨，能使无情尽有情。四望车中心未释，千秋亭下赋初成。庭梧已有栖雏处，池鹤今无子和声。从此期君比琼树，一枝吹折一枝生。","dynasty":"唐代","title":"吟白乐天哭崔儿二篇，怆然寄赠"}
{"author":"刘禹锡","content":"夏木正阴成，戎装出帝京。沾襟辞阙泪，回首别乡情。云树褒中路，风烟汉上城。前旌转谷去，后骑踏桥声。久领鸳行重，无嫌虎绶轻。终提一麾去，再入福苍生。","dynasty":"唐代","title":"送令狐相公自仆射出镇南梁"}
{"author":"刘禹锡","content":"三人出眢井，一身登槛车。朱门漫临水，不可见鲈鱼。","dynasty":"唐代","title":"三阁辞四首其四"}
{"author":"刘禹锡","content":"南荆西蜀大行台，幕府旌门相对开。名重三司平水土，威雄八阵役风雷。彩云朝望青城起，锦浪秋经白帝来。不是郢中清唱发，谁当丞相掞天才。","dynasty":"唐代","title":"江陵严司空见示与成都武相公唱和，因命同作"}
{"author":"刘禹锡","content":"双桧苍然古貌奇，含烟吐雾郁参差。晚依禅客当金殿，初对将军映画旗。龙象界中成宝盖，鸳鸯瓦上出高枝。长明灯是前朝焰，曾照青青年少时。","dynasty":"唐代","title":"谢寺双桧（扬州法云寺谢镇西宅，古桧存焉）"}
{"author":"刘禹锡","content":"少年曾忝汉庭臣，晚岁空馀老病身。初见相如成赋日，寻为丞相扫门人。追思往事咨嗟久，喜奉清光笑语频。犹有登朝旧冠冕，待公三入拂埃尘。","dynasty":"唐代","title":"酬淮南牛相公述旧见贻"}
{"author":"刘禹锡","content":"年年曲江望，花发即经过。未饮心先醉，临风思倍多。三春看又尽，两地欲如何。日望长安道，空成劳者歌。","dynasty":"唐代","title":"酬令狐相公杏园花下饮有怀见寄"}
{"author":"刘禹锡","content":"功成频献乞身章，摆落襄阳镇洛阳。万乘旌旗分一半，八方风雨会中央。兵符今奉黄公略，书殿曾随翠凤翔。心寄华亭一双鹤，日陪高步绕池塘。","dynasty":"唐代","title":"郡内书情献裴侍中留守"}
{"author":"刘禹锡","content":"楚水巴山江雨多，巴人能唱本乡歌。今朝北客思归去，回入纥那披绿罗。","dynasty":"唐代","title":"竹枝"}
{"author":"刘禹锡","content":"蜀国花已尽，越桃今已开。色疑琼树倚，香似玉京来。且赏同心处，那忧别叶催。佳人如拟咏，何必待寒梅。","dynasty":"唐代","title":"和令狐相公咏栀子花"}
{"author":"刘禹锡","content":"亲友关心皆不见，风光满眼倍伤神。洛阳城里多池馆，几处花开有主人。","dynasty":"唐代","title":"吟乐天自问怆然有作"}
{"author":"刘禹锡","content":"暑服宜秋著，清琴入夜弹。人情皆向菊，风意欲摧兰。岁稔贫心泰，天凉病体安。相逢取次第，却甚少年欢。","dynasty":"唐代","title":"秋中暑退赠乐天"}
{"author":"刘禹锡","content":"日映西陵松柏枝，下台相顾一相思。朝来乐府长歌曲，唱著君王自作词。","dynasty":"唐代","title":"魏宫词二首其二"}
{"author":"刘禹锡","content":"繁花落尽君辞去，绿草垂杨引征路。东道诸侯皆故人，留连必是多情处。","dynasty":"唐代","title":"送廖参谋东游二首其二"}
{"author":"刘禹锡","content":"一言一顾重，重何如。今日陪游清洛苑，昔年别入承明庐。一东一西别，别何如。终期大冶再熔炼，愿托扶摇翔碧虚。","dynasty":"唐代","title":"两如何诗谢裴令公赠别二首"}
{"author":"刘禹锡","content":"山桃红花满山头，蜀江春水拍山流。花红易衰似郎意，水流无限似侬情。","dynasty":"唐代","title":"竹枝"}
{"author":"刘禹锡","content":"蝉声未发前，已自感流年。一入凄凉耳，如闻断续弦。晴清依露叶，晚急畏霞天。何事秋卿咏，逢时亦悄然。","dynasty":"唐代","title":"答白刑部闻新蝉"}
{"author":"刘禹锡","content":"月落宫车动，风凄仪杖闲。路唯瞻凤翣，人尚想龙颜。御宇方无事，乘云遂不还。圣情悲望处，沈日下西山。","dynasty":"唐代","title":"文宗元圣昭献孝皇帝挽歌三首其二"}
{"author":"刘禹锡","content":"东岳真人张炼师，高情雅淡世间稀。堪为列女书青简，久事元君住翠微。金缕机中抛锦字，玉清台上著霓衣。云衢不要吹箫伴，只拟乘鸾独自飞。","dynasty":"唐代","title":"赠东岳张炼师"}
{"author":"刘禹锡","content":"朝辞官军驿，前望顺阳路。野水啮荒坟，秋虫镂宫树。曾闻天宝末，胡马西南骛。城守鲁将军，拔城从此去。","dynasty":"唐代","title":"顺阳歌"}
{"author":"刘禹锡","content":"露涤铅粉节，风摇青玉枝。依依似君子，无地不相宜。","dynasty":"唐代","title":"庭竹"}
{"author":"刘禹锡","content":"扬子江头烟景迷，隋家宫树拂金堤。嵯峨犹有当时色，半蘸波中水鸟栖。迎得春光先到来，浅黄轻绿映楼台。只缘袅娜多情思，便被春风长请挼。巫峡巫山杨柳多，朝云暮雨远相和。因想阳台无限事，为君回唱竹枝歌。","dynasty":"唐代","title":"杂曲歌辞。杨柳枝"}
{"author":"刘禹锡","content":"尚书剑履出明光，居守旌旗赴洛阳。世上功名兼将相，人间声价是文章。衙门晓辟分天仗，宾幕初开辟省郎。从发坡头向东望，春风处处有甘棠。","dynasty":"唐代","title":"同乐天送令狐相公赴东都留守（自户部尚书拜）"}
{"author":"刘禹锡","content":"金谷园中莺乱飞，铜驼陌上好风吹。城东桃李须臾尽，争似垂杨无限时。","dynasty":"唐代","title":"杨柳枝"}
{"author":"刘禹锡","content":"织女分明银汉秋，桂枝梧叶共飕飗.月露满庭人寂寂，霓裳一曲在高楼。","dynasty":"唐代","title":"秋夜安国观闻笙"}
{"author":"刘禹锡","content":"邑邑何邑邑，长沙地卑湿。楼上见春多，花前恨风急。猿愁肠断叫，鹤病翘趾立。牛衣独自眠，谁哀仲卿泣。郁郁何郁郁，长安远如日。终日念乡关，燕来鸿复还。潘岳岁寒思，屈平憔悴颜。殷勤望归路，无雨即登山。","dynasty":"唐代","title":"谪居悼往二首"}
{"author":"刘禹锡","content":"丞相新家伊水头，智囊心匠日增修。化成池沼无痕迹，奔走清波不自由。台上看山徐举酒，潭中见月慢回舟。从来天下推尤物，合属人间第一流。","dynasty":"唐代","title":"和思黯忆南庄见示"}
{"author":"刘禹锡","content":"湘水流，湘水流，九疑云物至今秋。若问二妃何处所，零陵芳草露中愁。","dynasty":"唐代","title":"潇湘神·湘水流"}
{"author":"刘禹锡","content":"大弦嘈囋小弦清，喷雪含风意思生。一听曹刚弹薄媚，人生不合出京城。","dynasty":"唐代","title":"曹刚"}
{"author":"刘禹锡","content":"长安铜雀鸣，秋稼与云平。玉烛调寒暑，金风报顺成。川原呈上瑞，恩泽赐闲行。欲反重城掩，犹闻歌吹声。","dynasty":"唐代","title":"太和戊申岁大有年诏赐百僚出城观秋稼…盛事以俟采诗者"}
{"author":"刘禹锡","content":"何处深春好，春深阿母家。瑶池长不夜，珠树正开花。桥峻通星渚，楼暄近日车。层城十二阙，相对日西斜。","dynasty":"唐代","title":"同乐天和微之深春二十首其二"}
{"author":"刘禹锡","content":"渚宫杨柳暗，麦城朝雉飞。可怜踏青伴，乘暖著轻衣。今日好南风，商旅相催发。沙头樯竿上，始见春江阔。","dynasty":"唐代","title":"杂曲歌辞。荆州乐二首"}
{"author":"刘禹锡","content":"麟台少监旧仙郎，洛水桥边坠马伤。尘污腰间青襞绶，风飘掌下紫游缰。上车著作应来问，折臂三公定送方。犹赖德全如醉者，不妨吟咏入篇章。","dynasty":"唐代","title":"秘书崔少监见示坠马长句，因而和之"}
{"author":"刘禹锡","content":"公府想无事，西池秋水清。去年为狎客，永日奉高情。况有台上月，如闻云外笙。不知桑落酒，今岁与谁倾。","dynasty":"唐代","title":"秋日书怀寄河南王尹"}
{"author":"刘禹锡","content":"山不在高，有仙则名。水不在深，有龙则灵。斯是陋室，惟吾德馨。苔痕上阶绿，草色入帘青。谈笑有鸿儒，往来无白丁。可以调素琴，阅金经。无丝竹之乱耳，无案牍之劳形。南阳诸葛庐，西蜀子云亭。孔子云：何陋之有？","dynasty":"唐代","tags":"初中文言文，古文观止，咏物，赞美，品格","title":"陋室铭"}
{"author":"刘禹锡","content":"太华莲峰降岳灵，两川棠树接郊坰.政同兄弟人人乐，曲奏埙篪处处听。杨叶百穿荣会府，芝泥五色耀天庭。各抛笔砚夸旄钺，莫遣文星让将星。","dynasty":"唐代","title":"寄和东川杨尚书慕巢兼寄西川继之二公近从弟…因成是诗"}
{"author":"刘禹锡","content":"庭树晓禽动，郡楼残点声。灯挑红烬落，酒暖白光生。发少嫌梳利，颜衰恨镜明。独吟谁应和，须寄洛阳城。","dynasty":"唐代","title":"冬日晨兴寄乐天"}
{"author":"刘禹锡","content":"久辞龙阙拥红旗，喜见天颜拜赤墀。三省英寮非旧侣，万年芳树长新枝。交朋接武居仙院，幕客追风入凤池。云母屏风即施设，可怜荣耀冠当时。","dynasty":"唐代","title":"和仆射牛相公以离阙庭七年班行亲故亡殁…所和"}
{"author":"刘禹锡","content":"宫馆贮娇娃，当时意大夸。艳倾吴国尽，笑入楚王家。月殿移椒壁，天花代舜华。唯馀采香径，一带绕山斜。","dynasty":"唐代","title":"馆娃宫在旧郡西南砚石山前瞰姑苏台傍有采香…因赋二章"}
{"author":"刘禹锡","content":"长安百花时，风景宜轻薄。无人不沽酒，何处不闻乐。春风连夜动，微雨凌晓濯。红焰出墙头，雪光映楼角。繁紫韵松竹，远黄绕篱落。临路不胜愁，轻烟去何托。满庭荡魂魄，照庑成丹渥。烂熳簇颠狂，飘零劝行乐。时节易晼晚，清阴覆池阁。唯有安石榴，当轩慰寂寞。","dynasty":"唐代","title":"百花行"}
{"author":"刘禹锡","content":"远守宦情薄，故人书信来。共曾花下别，今独雪中回。纸尾得新什，眉头还暂开。此时同雁鹜，池上一徘徊。","dynasty":"唐代","title":"途次大梁雪中奉天平令狐相公书问兼…形于短篇以申仰谢"}
{"author":"刘禹锡","content":"粉落椒飞知几春，风吹雨洒旋成尘。莫言一片危基在，犹过无穷来往人。","dynasty":"唐代","title":"故洛城古墙"}
{"author":"刘禹锡","content":"一言一顾重，重何如。今日陪游清洛苑，昔年别入承明庐。一东一西别，别何如。终期大冶再熔炼，愿托扶摇翔碧虚。","dynasty":"唐代","title":"两如何诗谢裴令公赠别二首"}
{"author":"刘禹锡","content":"挥毫起制来东省，蹑足修名谒外台。好著櫜鞬莫惆怅，出文入武是全才。曾主鱼书轻刺史，今朝自请左鱼来。青云直上无多地，却要斜飞取势回。东城南陌昔同游，坐上无人第二流。屈指如今已零落，且须欢喜作邻州。","dynasty":"唐代","title":"寄毗陵杨给事三首"}
{"author":"刘禹锡","content":"退朝还公府，骑吹息繁阴。吏散秋庭寂，乌啼烟树深。威生奉白简，道胜外华簪。风物清远目，功名怀寸阴。云衢念前侣，彩翰写冲襟。凉菊照幽径，败荷攒碧浔。感时江海思，报国松筠心。空愧寿陵步，芳尘何处寻。","dynasty":"唐代","title":"和武中丞秋日寄怀简诸僚故"}
{"author":"刘禹锡","content":"塞北梅花羌笛吹，淮南桂树小山词。请君莫奏前朝曲，听唱新翻杨柳枝。","dynasty":"唐代","tags":"乐曲","title":"杨柳枝词九首·其一"}
{"author":"刘禹锡","content":"碧云佳句久传芳，曾向成都住草堂。振锡常过长者宅，披衣犹带令公香。一时风景添诗思，八部人天入道场。若许相期同结社，吾家本自有柴桑。","dynasty":"唐代","title":"广宣上人寄在蜀与韦令公唱和诗卷因以令公…诗示之"}
{"author":"刘禹锡","content":"春去也，多谢洛城人。弱柳从风疑举袂，丛兰裛露似沾巾。独坐亦含嚬。春去也，共惜艳阳年。犹有桃花流水上，无辞竹叶醉尊前。惟待见青天。","dynasty":"唐代","tags":"婉约，女子，惜春，柳树","title":"忆江南·春去也"}
{"author":"刘禹锡","content":"昔贤多使气，忧国不谋身。目览千载事，心交上古人。侯门有仁义，灵台多苦辛。不学腰如磬，徒使甑生尘。","dynasty":"唐代","title":"学阮公体三首其三"}
{"author":"刘禹锡","content":"人谁不顾老，老去有谁怜。身瘦带频减，发稀冠自偏。废书缘惜眼，多灸为随年。经事还谙事，阅人如阅川。细思皆幸矣，下此便翛然。莫道桑榆晚，为霞尚满天。","dynasty":"唐代","tags":"励志","title":"酬乐天咏老见示"}
{"author":"刘禹锡","content":"扬州从事夜相寻，无限新诗月下吟。初服已惊玄发长，高情犹向碧云深。语馀时举一杯酒，坐久方闻四处砧。不逐繁华访闲散，知君摆落俗人心。","dynasty":"唐代","title":"酬淮南廖参谋秋夕见过之作"}
{"author":"刘禹锡","content":"蝉声未发前，已自感流年。一入凄凉耳，如闻断续弦。晴清依露叶，晚急畏霞天。何事秋卿咏，逢时亦悄然。","dynasty":"唐代","title":"答白刑部闻新蝉"}
{"author":"刘禹锡","content":"暂辞鸳鹭出蓬瀛，忽拥貔貅镇粤城。闽岭夏云迎皂盖，建溪秋树映红旌。山川远地由来好，富贵当年别有情。了却人间婚嫁事，复归朝右作公卿。","dynasty":"唐代","title":"送唐舍人出镇闽中"}
{"author":"刘禹锡","content":"毛羽斒斓白纻裁，马前擎出不惊猜。轻抛一点入云去，喝杀三声掠地来。绿玉觜攒鸡脑破，玄金爪擘兔心开。都缘解搦生灵物，所以人人道俊哉。","dynasty":"唐代","title":"白鹰"}
{"author":"刘禹锡","content":"调瑟在张弦，弦平音自足。朱弦二十五，缺一不成曲。美人爱高张，瑶轸再三促。上弦虽独响，下应不相属。日暮声未和，寂寥一枯木。却顾膝上弦，流泪难相续。","dynasty":"唐代","title":"调瑟词"}
{"author":"刘禹锡","content":"少年负志气，信道不从时。只言绳自知，安知室可欺？百胜难虑敌，三折乃良医。人生不失意，焉能慕知己？","dynasty":"唐代","title":"学阮公体"}
{"author":"刘禹锡","content":"绿树满褒斜，西南蜀路赊。驿门临白草，县道入黄花。相府开油幕，门生逐绛纱。行看布政后，还从入京华。","dynasty":"唐代","title":"送赵中丞自司金郎转官参山南令狐仆射幕府"}
{"author":"刘禹锡","content":"松间风未起，万叶不自吟。池上月未来，清辉同夕阴。宫徵不独运，埙篪自相寻。一从别乐天，诗思日已沉。吟君洛中作，精绝百炼金。乃知孤鹤情，月露为知音。微之从东来，威凤鸣归林。羡君先相见，一豁平生心。","dynasty":"唐代","title":"乐天寄洛下新诗，兼喜微之欲到，因以抒怀也"}
{"author":"刘禹锡","content":"仙院文房隔旧宫，当时盛事尽成空。墨池半在颓垣下，书带犹生蔓草中。巡内因经九重苑，裁诗又继二南风。为兄手写殷勤句，遍历三台各一通。","dynasty":"唐代","title":"酬令狐留守巡内至集贤院见寄"}
{"author":"刘禹锡","content":"万卷堆床书，学者识其真。万里长江水，征夫渡要津。养生非但药，悟佛不因人。燕石何须辨，逢时即至珍。","dynasty":"唐代","title":"偶作二首其二"}
{"author":"刘禹锡","content":"常谈即至理，安事非常情。寄语何平叔，无为轻老生。","dynasty":"唐代","title":"寓兴二首其一"}
{"author":"刘禹锡","content":"外道邪山千万重，真言一发尽摧峰。有时明月无人夜，独向昭潭制恶龙。","dynasty":"唐代","title":"赠长沙讚头陀"}
{"author":"刘禹锡","content":"浮云金络膝，昨日别朱轮。衔草如怀恋，嘶风尚意频。曾将比君子，不是换佳人。从此西归路，应容蹑后尘。","dynasty":"唐代","title":"谢宣州崔相公赐马"}
{"author":"刘禹锡","content":"日出骊山东，裴回照温泉。楼台影玲珑，稍稍开白烟。言昔太上皇，常居此祈年。风中闻清乐，往往来列仙。翠华入五云，紫气归上玄。哀哀生人泪，泣尽弓剑前。圣道本自我，凡情徒颙然。小臣感玄化，一望青冥天。","dynasty":"唐代","title":"华清词（一作华清宫词）"}
{"author":"刘禹锡","content":"杨柳郁青青，竹枝无限情。同郎一回顾，听唱纥那声。","dynasty":"唐代","title":"纥那曲"}
{"author":"刘禹锡","content":"北都留守将天兵，出入香街宿禁扃。鼙鼓夜闻惊朔雁，旌旗晓动拂参星。孔璋旧檄家家有，叔度新歌处处听。夷落遥知真汉相，争来屈膝看仪刑。","dynasty":"唐代","title":"令狐相公自天平移镇太原以诗申贺"}
{"author":"刘禹锡","content":"金火交争正抑扬，萧萧飞雨助清商，晓看纨扇恩情薄，夜觉纱灯刻数长。树上早蝉才发响，庭中百草已无光。当年富贵亦惆怅，何况悲翁发似霜。","dynasty":"唐代","title":"和牛相公雨后寓怀见示"}
{"author":"刘禹锡","content":"自古逢秋悲寂寥，我言秋日胜春朝。晴空一鹤排云上，便引诗情到碧霄。","dynasty":"唐代","tags":"初中古诗，秋天，悲秋","title":"秋词"}
{"author":"刘禹锡","content":"谪居愁寂似幽栖，百草当门茅舍低。夜猎将军忽相访，鹧鸪惊起绕篱啼。","dynasty":"唐代","title":"喜康将军见访"}
{"author":"刘禹锡","content":"少年曾醉酒旗下，同辈黄衣颔亦黄。蹴踏青云寻入仕，萧条白发且飞觞。令征古事欢生雅，客唤闲人兴任狂。犹胜独居荒草院，蝉声听尽到寒螀。","dynasty":"唐代","title":"乐天以愚相访沽酒致欢，因成七言聊以奉答"}
{"author":"刘禹锡","content":"湖上收宿雨。故国思如此，若为天外心。（《寄白公》。并见张为《主客图》）东屯沧海阔，南让洞庭宽。（秋水咏。《纪事》）翠粒照晴露。（见《侯鲭录》）。银花垂院榜，翠羽撼绦铃。（《雪》。《天中记》）","dynasty":"唐代","title":"句"}
{"author":"刘禹锡","content":"泰娘家本阊门西，门前绿水环金堤。有时妆成好天气，走上皋桥折花戏。风流太守韦尚书，路傍忽见停隼旟。斗量明珠鸟传意，绀幰迎入专城居。长鬟如云衣似雾，锦茵罗荐承轻步。舞学惊鸿水榭春，歌传上客兰堂暮。从郎西入帝城中，贵游簪组香帘栊。低鬟缓视抱明月，纤指破拨生胡风。繁华一旦有消歇，题剑无光履声绝。洛阳旧宅生草莱，杜陵萧萧松柏哀。妆奁虫网厚如茧，博山炉侧倾寒灰。蕲州刺史张公子，白马新到铜驼里。自言买笑掷黄金，月堕云中从此始。安知鵩鸟座隅飞，寂寞旅魂招不归。秦嘉镜有前时结，韩寿香销故箧衣。山城少人江水碧，断雁哀猿风雨夕。朱弦已绝为知音，云鬓未秋私自惜。举目风烟非旧时，梦寻归路多参差。如何将此千行泪，更洒湘江斑竹枝。","dynasty":"唐代","title":"泰娘歌"}
{"author":"刘禹锡","content":"官曹崇重难频入，第宅清闲且独行。阶蚁相逢如偶语，园蜂速去恐违程。人于红药惟看色，莺到垂杨不惜声。东洛池台怨抛掷，移文非久会应成。","dynasty":"唐代","title":"和仆射牛相公春日闲坐见怀"}
{"author":"刘禹锡","content":"余少为江南客，而未游秣陵，尝有遗恨。后为历阳守，跂而望之。适有客以《金陵五题》相示，逌尔生思，欻然有得。他日友人白乐天掉头苦吟，叹赏良久，且曰《石头》诗云“潮打空城寂寞回”，吾知后之诗人，不复措词矣。余四咏虽不及此，亦不孤乐天之言耳。石头城山围故国周遭在，潮打空城寂寞回。淮水东边旧时月，夜深还过女墙来。乌衣巷朱雀桥边野草花，乌衣巷口夕阳斜。旧时王谢堂前燕，飞入寻常百姓家。台城台城六代竞豪华，结绮临春事最奢。万户千门成野草，只缘一曲后庭花。生公讲堂生公说法鬼神听，身后空堂夜不扃。高坐寂寥尘漠漠，一方明月可中庭。江令宅南朝词臣北朝客，归来唯见秦淮碧。池台竹树三亩馀，至今人道江家宅。","dynasty":"唐代","tags":"写景怀古，感叹，组诗","title":"金陵五题·并序"}
{"author":"刘禹锡","content":"酒旗相望大堤头，堤下连樯堤上楼。日暮行人争渡急，桨声幽轧满中流。江南江北望烟波，入夜行人相应歌。《桃叶》传情《竹枝》怨，水流无限月明多。","dynasty":"唐代","tags":"乐府，生活，组诗","title":"堤上行二首"}
{"author":"刘禹锡","content":"曾随织女渡天河，记得云间第一歌。休唱贞元供奉曲，当时朝士已无多。","dynasty":"唐代","tags":"感慨，忧国，伤怀","title":"听旧宫中乐人穆氏唱歌"}
{"author":"刘禹锡","content":"二十馀年作逐臣，归来还见曲江春。游人莫笑白头醉，老醉花间有几人。","dynasty":"唐代","title":"杏园花下酬乐天见赠"}
{"author":"刘禹锡","content":"酒旗相望大堤头，堤下连樯堤上楼。日暮行人争渡急，桨声幽轧满中流。江南江北望烟波，入夜行人相应歌。桃叶传情竹枝怨，水流无限月明多。长堤缭绕水徘徊，酒舍旗亭次第开。日晚出帘招估客，轲峨大艑落帆来。","dynasty":"唐代","tags":"江边，居民，生活，组诗","title":"堤上行三首"}
{"author":"刘禹锡","content":"沅江五月平堤流，邑人相将浮彩舟。灵均何年歌已矣，哀谣振楫从此起。杨桴击节雷阗阗，乱流齐进声轰然。蛟龙得雨鬐鬣动，螮蝀饮河形影联。刺史临流褰翠帏，揭竿命爵分雄雌。先鸣馀勇争鼓舞，未至衔枚颜色沮。百胜本自有前期，一飞由来无定所。风俗如狂重此时，纵观云委江之湄。彩旂夹岸照蛟室，罗袜凌波呈水嬉。曲终人散空愁暮，招屈亭前水东注。","dynasty":"唐代","title":"竞渡曲"}
{"author":"刘禹锡","content":"去国十年同赴召，渡湘千里又分歧。重临事异黄丞相，三黜名惭柳士师。归目并随回雁尽，愁肠正遇断猿时。桂江东过连山下，相望长吟有所思。","dynasty":"唐代","tags":"友情","title":"再授连州至衡阳酬柳柳州赠别"}
{"author":"刘禹锡","content":"轩后初冠冕，前旒为蔽明。安知从复道，然后见人情。簿领乃俗士，清谈信古风。吾观苏令绰，朱墨一何工。","dynasty":"唐代","title":"古词二首（一作讽古）"}
{"author":"刘禹锡","content":"世路山河险，君门烟雾深。年年上高处，未省不伤心。","dynasty":"唐代","title":"九日登高"}
{"author":"刘禹锡","content":"吟君叹逝双绝句，使我伤怀奏短歌。世上空惊故人少，集中惟觉祭文多。芳林新叶催陈叶，流水前波让後波。万古到今同此恨，闻琴泪尽欲如何。","dynasty":"唐代","tags":"友情，抒怀，哲理","title":"乐天见示伤微之敦诗晦叔三君子皆有深分因成是诗以寄"}
{"author":"刘禹锡","content":"蔡州城中众心死，妖星夜落照壕水。汉家飞将下天来，马箠一挥门洞开。贼徒崩腾望旗拜，有若群蛰惊春雷。狂童面缚登槛车，太白夭矫垂捷书。相公从容来镇抚，常侍郊迎负文弩。四人归业闾里间，小儿跳浪健儿舞。汝南晨鸡喔喔鸣，城头鼓角音和平。路傍老人忆旧事，相与感激皆涕零。老人收泣前致辞，官军入城人不知。忽惊元和十二载，重见天宝承平时。九衢车马浑浑流，使臣来献淮西囚。四夷闻风失匕箸，天子受贺登高楼。妖童擢发不足数，血污城西一抔土。南峰无火楚泽间，夜行不锁穆陵关。策勋礼毕天下泰，猛士按剑看恒山。","dynasty":"唐代","title":"平蔡州三首"}
{"author":"刘禹锡","content":"嘶马立未还，行舟路将转。江头瞑色深，挥袖依稀见。","dynasty":"唐代","title":"荅表臣赠别二首其二"}
{"author":"刘禹锡","content":"余少为江南客，而未游秣陵，尝有遗恨。后为历阳守，跂而望之。适有客以《金陵五题》相示，逌尔生思，欻然有得。他日友人白乐天掉头苦吟，叹赏良久，且曰《石头》诗云“潮打空城寂寞回”，吾知后之诗人，不复措词矣。余四咏虽不及此，亦不孤乐天之言耳。石头城山围故国周遭在，潮打空城寂寞回。淮水东边旧时月，夜深还过女墙来。乌衣巷朱雀桥边野草花，乌衣巷口夕阳斜。旧时王谢堂前燕，飞入寻常百姓家。台城台城六代竞豪华，结绮临春事最奢。万户千门成野草，只缘一曲后庭花。生公讲堂生公说法鬼神听，身后空堂夜不扃。高坐寂寥尘漠漠，一方明月可中庭。江令宅南朝词臣北朝客，归来唯见秦淮碧。池台竹树三亩馀，至今人道江家宅。","dynasty":"唐代","tags":"写景怀古，感叹，组诗","title":"金陵五题·并序"}
{"author":"刘禹锡","content":"震泽生奇石，沉潜得地灵。初辞水府出，犹带龙宫腥。发自江湖国，来荣卿相庭。从风夏云势，上汉古查形。拂拭鱼鳞见，铿锵玉韵聆。烟波含宿润，苔藓助新青。嵌穴胡雏貌，纤铓虫篆铭。孱颜傲林薄，飞动向雷霆。烦热近还散，馀酲见便醒。凡禽不敢息，浮壒莫能停。静称垂松盖，鲜宜映鹤翎。忘忧常目击，素尚与心冥。眇小欺湘燕，团圆笑落星。徒然想融结，安可测年龄。采取询乡耋，搜求按旧经。垂钩入空隙，隔浪动晶荧。有获人争贺，欢谣众共听。一州惊阅宝，千里远扬舲.睹物洛阳陌，怀人吴御亭。寄言垂天翼，早晚起沧溟。","dynasty":"唐代","title":"和牛相公题姑苏所寄太湖石兼寄李苏州"}
{"author":"刘禹锡","content":"高墉伊何，维器与时。视之以心，谁谓鹄微。","dynasty":"唐代","title":"泽宫诗其四"}
{"author":"刘禹锡","content":"一夕为湖地，千年列郡名。霸王迷路处，亚父所封城。汉置东南尉，梁分肘腋兵。本吴风俗剽，兼楚语音伧。沸井今无涌，乌江旧有名。土台游柱史，石室隐彭铿。曹操祠犹在，濡须坞未平。海潮随月大，江水应春生。忆昨深山里，终朝看火耕。鱼书来北阙，鹢首下南荆。云雨巫山暗，蕙兰湘水清。章华树已失，鄂渚草来迎。庐阜香炉出，湓城粉堞明。雁飞彭蠡暮，鸦噪大雷晴。平野分风使，恬和趁夜程。贵池登陆峻，舂谷渡桥鸣。骆驿主人问，悲欢故旧情。几年方一面，卜昼便三更。助喜杯盘盛，忘机笑语訇。管清疑警鹤，弦巧似娇莺。炽炭烘蹲兽，华茵织斗鲸。回裾飘雾雨，急节堕琼英。敛黛凝愁色，施钿耀翠晶。容华本南国，妆束学西京。日落方收鼓，天寒更炙笙。促筵交履舄，痛饮倒簪缨。谑浪容优孟，娇怜许智琼。蔽明添翠帟，命烛拄金茎。坐久罗衣皱，杯频粉面騂.兴来从请曲，意堕即飞觥。令急重须改，欢冯醉尽呈。诘朝还选胜，来日又寻盟。道别殷勤惜，邀筵次第争。唯闻嗟短景，不复有馀酲。众散扃朱户，相携话素诚。晤言犹亹亹，残漏自丁丁。出祖千夫拥，行厨五熟烹。离亭临野水，别思入哀筝。接境人情洽，方冬馔具精。中流为界道，隔岸数飞甍。沙浦王浑镇，沧洲谢脁城。望夫人化石，梦帝日环营。半渡趋津吏，缘堤簇郡甿.场黄堆晚稻，篱碧见冬菁。里社争来献，壶浆各自擎。鸱夷倾底写，粔籹斗成□。采石风传柝，新林暮击钲。茧纶牵拨剌，犀焰照澄泓。露冕观原野，前驱抗旆旌。分庭展宾主，望阙拜恩荣。比屋惸嫠辈，连年水旱并。遐思常后已，下令必先庚。远岫低屏列，支流曲带萦。湖鱼香胜肉，官酒重于饧。忆昔泉源变，斯须地轴倾。鸡笼为石颗，龟眼入泥坑。事系人风重，官从物论轻。江春俄澹荡，楼月几亏盈。柳长千丝宛，田塍一线絣.游鱼将婢从，野雉见媒惊。波净攒凫鹊，洲香发杜蘅。一钟菰葑米，千里水葵羹。受谴时方久，分忧政未成。比琼虽碌碌，于铁尚铮铮。早忝登三署，曾闻奏六英。无能甘负弩，不慎在提衡。口语成中遘，毛衣阻上征。时闻关利钝，智亦有聋盲。昔愧山东妙，今惭海内兄。后来登甲乙，早已在蓬瀛。心托秦明镜，才非楚白珩。齿衰亲药物，宦薄傲公卿。捧日皆元老，宣风尽大彭。好令朝集使，结束赴新正。","dynasty":"唐代","title":"历阳书事七十韵"}
{"author":"刘禹锡","content":"祖帐临伊水，前旌指渭河。风烟里数少，云雨别情多。重叠受恩久，邅回如命何。东山与东阁，终异再经过。","dynasty":"唐代","title":"将之官留辞裴令公留守"}
{"author":"刘禹锡","content":"蕙草芳未歇，绿槐阴已成。金罍唯独酌，瑶瑟有离声。翔泳各殊势，篇章空寄情。应怜三十载，未变使君名。","dynasty":"唐代","title":"酬令狐相公首夏闲居书怀见寄"}
{"author":"刘禹锡","content":"时节过繁华，阴阴千万家。巢禽命子戏，园果坠枝斜。寂寞孤飞蝶，窥丛觅晚花。","dynasty":"唐代","title":"初夏曲三首其二"}
{"author":"刘禹锡","content":"受脤新梁苑，和羹旧傅岩。援毫动星宿，垂钓取韬钤。赫奕三川至，欢呼百姓瞻。绿油貔虎拥，青纸凤凰衔。外垒曾无警，中厨亦罢监。推诚人自服，去杀令逾严。赳赳容皆饰，幡幡口尽钳。为兄怜庾翼，选婿得萧咸。郁倔咽喉地，骈臻水陆兼。度桥鸣绀幰，入肆飏云帆。端月当中气，东风应远占。管弦喧夜景，灯烛掩寒蟾。酒每倾三雅，书能发百函。词人羞布鼓，远客献貂襜.歌榭白团扇，舞筵金缕衫。旌旗遥一簇，舄履近相搀。花树当朱阁，晴河逼翠帘。衣风飘叆叇，烛泪滴巉岩。玉斝虚频易，金炉暖更添。映镮窥艳艳，隔袖见纤纤。谢傅何由接，桓伊定不凡。应怜郡斋老，旦夕镊霜髯。","dynasty":"唐代","title":"和汴州令狐相公到镇改月偶书所怀（二十二韵）"}
{"author":"刘禹锡","content":"爽砧应秋律，繁杵含凄风。一一远相续，家家音不同。户庭凝露清，伴侣明月中。长裾委襞积，轻珮垂璁珑。汗馀衫更馥，钿移麝半空。报寒惊边雁，促思闻候虫。天狼正芒角，虎落定相攻。盈箧寄何处，征人如转蓬。","dynasty":"唐代","title":"捣衣曲"}
{"author":"刘禹锡","content":"隐士遗尘在，高僧精舍开。地形临渚断，江势触山回。楚野花多思，南禽声例哀。殷勤最高顶，闲即望乡来。","dynasty":"唐代","title":"题招隐寺"}
{"author":"刘禹锡","content":"湘西古刹双蹲蹲，群峰朝拱如骏奔。青松步障深五里，龙宫黯黯神为阍。高殿呀然压苍巘，俯瞰长江疑欲吞。橘洲泛浮金实动，水郭缭绕朱楼鶱.语馀百响入天籁，众奇引步轻翩翻。泉清石布博棋子，萝密鸟韵如簧言。回廊架险高且曲，新径穿林明复昏。浅流忽浊山兽过，古木半空天火痕。星使双飞出禁垣，元侯饯之游石门。紫髯翼从红袖舞，竹风松雪香温黁.远持清琐照巫峡，一戛惊断三声猿。灵山会中身不预，吟想峭绝愁精魂。恨无黄金千万饼，布地买取为丘园。","dynasty":"唐代","title":"唐侍御寄游道林岳麓二寺诗并沈中丞姚员外所和见征继作"}
{"author":"刘禹锡","content":"明州长史外台郎，忆昔同年翰墨场。一自分襟多岁月，相逢满眼是凄凉。推贤有愧韩安国，论旧唯存盛孝章。所叹谬游东阁下，看君无计出恓惶。","dynasty":"唐代","title":"赠同年陈长史员外"}
{"author":"刘禹锡","content":"悠悠飞走情，同乐在阳和。岁中三百日，常恐风雨多。天人信遐远，时节易蹉跎。洞房有明烛，无乃酣且歌。","dynasty":"唐代","title":"苦雨行"}
{"author":"刘禹锡","content":"鄂渚临流别，梁园冲雪来。旅愁随冻释，欢意待花开。城晓乌频起，池春雁欲回。饮和心自醉，何必管弦催。","dynasty":"唐代","title":"令狐相公俯赠篇章斐然仰谢"}
{"author":"刘禹锡","content":"山不在高，有仙则名。水不在深，有龙则灵。斯是陋室，惟吾德馨。苔痕上阶绿，草色入帘青。谈笑有鸿儒，往来无白丁。可以调素琴，阅金经。无丝竹之乱耳，无案牍之劳形。南阳诸葛庐，西蜀子云亭。孔子云：何陋之有？","dynasty":"唐代","tags":"初中文言文，古文观止，咏物，赞美，品格","title":"陋室铭"}
{"author":"刘禹锡","content":"常谈即至理，安事非常情。寄语何平叔，无为轻老生。","dynasty":"唐代","title":"寓兴二首其一"}
{"author":"刘禹锡","content":"湘水流，湘水流，九疑云物至今秋。若问二妃何处所，零陵芳草露中愁。","dynasty":"唐代","title":"潇湘神·湘水流"}
{"author":"刘禹锡","content":"苍苍宰树起寒烟，尚有威名海内传。四府旧闻多故吏，几人垂泪拜碑前。","dynasty":"唐代","title":"王思道碑堂下作"}
{"author":"刘禹锡","content":"见学胡琴见艺成，今朝追想几伤情。撚弦花下呈新曲。放拨灯前谢改名。但是好花皆易落，从来尤物不长生。鸾台夜直衣衾冷，云雨无因入禁城。","dynasty":"唐代","title":"和杨师皋给事伤小姬英英"}
{"author":"刘禹锡","content":"常修清净去繁华，人识王城长者家。案上香烟铺贝叶，佛前灯焰透莲花。持斋已满招闲客，理曲先闻命小娃。明日若过方丈室，还应问为法来邪。","dynasty":"唐代","title":"和乐天斋戒月满夜对道场偶怀咏"}
{"author":"刘禹锡","content":"洛城洛城何日归，故人故人今转稀。莫嗟雪里暂时别，终拟云间相逐飞。","dynasty":"唐代","title":"醉答乐天"}
{"author":"刘禹锡","content":"昔年意气结群英，几度朝回一字行。海北江南零落尽，两人相见洛阳城。自从云散各东西，每日欢娱却惨凄。离别苦多相见少，一生心事在书题。今朝无意诉离杯，何况清弦急管催。本欲醉中轻远别，不知翻引酒悲来。骆驼桥上蘋风急，鹦鹉杯中箬下春。水碧山青知好处，开颜一笑向何人。溪中士女出笆篱，溪上鸳鸯避画旗。何处人间似仙境，春山携妓采茶时。","dynasty":"唐代","title":"洛中送韩七中丞之吴兴口号五首"}
{"author":"刘禹锡","content":"寂寥照镜台，遗基古南阳。真人昔来游，翠凤相随翔。目成在桑野，志遂贮椒房。岂无三千女，初心不可忘。","dynasty":"唐代","title":"咏古二首有所寄其二"}
{"author":"刘禹锡","content":"天下能歌御史娘，花前叶底奉君王。九重深处无人见，分付新声与顺郎。","dynasty":"唐代","title":"与歌童田顺郎"}
{"author":"刘禹锡","content":"长安二月花满城，插花女儿弹银筝。南宫仙郎下朝晚，曲头驻马闻新声。马蹄逶迟心荡漾，高楼已远犹频望。此时意重千金轻，鸟传消息绀轮迎。芳筵银烛一相见，浅笑低鬟初目成。蜀弦铮摐指如玉，皇帝弟子韦家曲。青牛文梓赤金簧，玫瑰宝柱秋雁行。敛蛾收袂凝清光，抽弦缓调怨且长。八鸾锵锵渡银汉，九雏威凤鸣朝阳。曲终韵尽意不足，馀思悄绝愁空堂。从郎镇南别城阙，楼船理曲潇湘月。冯夷蹁跹舞渌波，鲛人出听停绡梭。北池含烟瑶草短。万松亭下清风满。秦声一曲此时闻，岭泉呜咽南云断。来自长陵小市东，蕣华零落瘴江风。侍儿掩泣收银甲，鹦鹉不言愁玉笼。博山炉中香自灭，镜奁尘暗同心结。从此东山非昔游，长嗟人与弦俱绝。","dynasty":"唐代","title":"伤秦姝行"}
{"author":"刘禹锡","content":"杨柳青青江水平，闻郎江上踏歌声。(踏歌声一作：唱歌声)东边日出西边雨，道是无晴却有晴。(却有晴一作：还有晴)","dynasty":"唐代","tags":"乐府，民歌，爱情，写景，早教古诗100首","title":"竹枝词二首·其一"}
{"author":"刘禹锡","content":"清晨登天坛，半路逢阴晦。疾行穿雨过，却立视云背。白日照其上，风雷走于内。滉瀁雪海翻，槎牙玉山碎。蛟龙露鬐鬣，神鬼含变态。万状互生灭，百音以繁会。俯观群动静，始觉天宇大。山顶自晶明，人间已霶霈。豁然重昏敛，涣若春冰溃。反照入松门，瀑流飞缟带。遥光泛物色，馀韵吟天籁。洞府撞仙钟，村墟起夕霭。却见山下侣，已如迷世代。问我何处来，我来云雨外。","dynasty":"唐代","title":"客有为余话登天坛遇雨之状因以赋之"}
{"author":"刘禹锡","content":"近郭看殊境，独游常鲜欢。逢君驻缁锡，观貌称林峦。湖满景方霁，野香春未阑。爱泉移席近，闻石辍棋看。风止松犹韵，花繁露未干。桥形出树曲，岩影落池寒。别路千嶂里，诗情暮云端。他年买山处，似此得隳官。","dynasty":"唐代","title":"海阳湖别浩初师"}
{"author":"刘禹锡","content":"生于碛砺善驰走，万里南来困丘阜。青菰寒菽非适口，病闻北风犹举首。金台已平骨空朽，投之龙渊从尔友。","dynasty":"唐代","title":"伤我马词"}
{"author":"刘禹锡","content":"何处深春好，春深刺史家。夜阑犹命乐，雨甚亦寻花。傲客多凭酒，新姬苦上车。公门吏散后，风摆戟衣斜。","dynasty":"唐代","title":"同乐天和微之深春二十首其八"}
{"author":"刘禹锡","content":"把取菱花百炼镜，换他竹叶十旬杯。嚬眉厌老终难去，蘸甲须欢便到来。妍丑太分迷忌讳，松乔俱傲绝嫌猜。校量功力相千万，好去从空白玉台。","dynasty":"唐代","title":"和乐天以镜换酒"}
{"author":"刘禹锡","content":"簿领乃俗士，清谈信古风。吾观苏令绰，朱墨一何工。","dynasty":"唐代","title":"古词二首其二"}
{"author":"刘禹锡","content":"京兆归何处，章台空暮尘。可怜鸾镜下，哭杀画眉人。","dynasty":"唐代","title":"再伤庞尹"}
{"author":"刘禹锡","content":"寒光照旌节，关路晓无尘。吏谒前丞相，山迎旧主人。东瞻军府静，西望敕书频。心共黄河水，同升天汉津。","dynasty":"唐代","title":"和令狐相公入潼关"}
{"author":"刘禹锡","content":"山阳昔相遇，灼灼晨葩鲜。同游翰墨场，和乐埙篪然。一落名宦途，浩如乘风船。行当衰暮日，卧理淮海边。犹期谢病后，共乐桑榆年。","dynasty":"唐代","title":"奉酬湖州崔郎中见寄五韵"}
{"author":"刘禹锡","content":"紫陌红尘拂面来，无人不道看花回。玄都观里桃千树，尽是刘郎去后栽。","dynasty":"唐代","tags":"看花，讽刺","title":"元和十年自朗州至京戏赠看花诸君子/玄都观桃花"}
{"author":"刘禹锡","content":"振蛰春潜至，湘南人未归。身加一日长，心觉去年非。燎火委虚烬，儿童炫彩衣。异乡无旧识，车马到门稀。","dynasty":"唐代","tags":"春天，节日","title":"元日感怀"}
{"author":"刘禹锡","content":"九转欲成就，百神应主持。婴啼鼎上去，老貌镜前悲。却顾空丹灶，回心向酒卮。醺然耳热后，暂似少年时。","dynasty":"唐代","title":"和乐天烧药不成命酒独醉"}
{"author":"刘禹锡","content":"玉人紫绶相辉映，却要霜须一两茎。其奈无成空老去，每临明镜若为情。","dynasty":"唐代","title":"遥和韩睦州元相公二君子"}
{"author":"刘禹锡","content":"越声长苦有谁闻，老向湘山与楚云。海峤新辞永嘉守，夷门重见信陵君。田园松菊今迷路，霄汉鸳鸿久绝群。幸遇甘泉尚词赋，不知何客荐雄文。","dynasty":"唐代","title":"酬令狐相公赠别"}
{"author":"刘禹锡","content":"镜之工列十镜于贾奁，发奁而视，其一皎如，其九雾如。或曰：“良苦之不侔甚矣。”工解颐谢曰：“非不能尽良也，盖贾之意，唯售是念，今来市者，必历鉴周睐，求与己宜。彼皎者不能隐芒杪之瑕，非美容不合，是用什一其数也。”予感之，作《昏镜词》。昏镜非美金，漠然丧其晶。陋容多自欺，谓若他镜明。瑕疵自不见，妍态随意生。一日四五照，自言美倾城。饰带以纹绣，装匣以琼瑛。秦宫岂不重，非适乃为轻。","dynasty":"唐代","tags":"揭露，讽刺","title":"昏镜词"}
{"author":"刘禹锡","content":"重门不下关，枢务有馀闲。上客同看雪，高亭尽见山。瑞呈霄汉外，兴入笑言间。知是平阳会，人人带酒还。","dynasty":"唐代","title":"和令狐相公以司空裴相见招南亭看雪四韵"}
{"author":"刘禹锡","content":"溪水悠悠春自来，草堂无主燕飞回。隔帘惟见中庭草，一树山榴依旧开。草圣数行留坏壁，木奴千树属邻家。唯见里门通德榜，残阳寂寞出樵车。柳门竹巷依依在，野草青苔日日多。纵有邻人解吹笛，山阳旧侣更谁过。","dynasty":"唐代","title":"伤愚溪三首"}
{"author":"刘禹锡","content":"俊骨英才气褎然，策名飞步冠群贤。逢时已自致高位。得疾还因倚少年。天上别归京兆府，人间空数茂陵阡。今朝繐帐哭君处，前日见铺歌舞筵。","dynasty":"唐代","title":"哭庞京兆（少年有俊气，常擢制科之首）"}
{"author":"刘禹锡","content":"昔忝南宫郎，往来东观频。尝披燕公传，耸若窥三辰。翊圣崇国本，像贤正朝伦。高视缅今古，清风夐无邻。兰锜照通衢，一家十朱轮。酂国嗣侯绝，韦卿世业贫。夫子承大名，少年振芳尘。青袍仙掌下，矫首凌烟旻.公冶本非罪，潘郎一为民。风霜苦摇落，坚白无缁磷。一旦逢良时，天光烛幽沦。重为长裾客，佐彼观风臣。分野穷禹画，人烟过虞巡。不言此行远，所乐相知新。雨起巫山阳，鸟鸣湘水滨。离筵出苍莽，别曲多悲辛。今朝一杯酒，明日千里人。从此孤舟去，悠悠天海春。","dynasty":"唐代","title":"送华阴尉张苕赴邕府使幕（张即燕公之孙，顷坐事除名）"}
{"author":"刘禹锡","content":"夏木正阴成，戎装出帝京。沾襟辞阙泪，回首别乡情。云树褒中路，风烟汉上城。前旌转谷去，后骑踏桥声。久领鸳行重，无嫌虎绶轻。终提一麾去，再入福苍生。","dynasty":"唐代","title":"送令狐相公自仆射出镇南梁"}
{"author":"刘禹锡","content":"苍苍宰树起寒烟，尚有威名海内传。四府旧闻多故吏，几人垂泪拜碑前。","dynasty":"唐代","title":"王思道碑堂下作"}
{"author":"刘禹锡","content":"才子声名白侍郎，风流虽老尚难当。诗情逸似陶彭泽，斋日多如周太常。矻矻将心求净法，时时偷眼看春光。知君技痒思欢宴，欲倩天魔破道场。","dynasty":"唐代","title":"答乐天戏赠"}
{"author":"刘禹锡","content":"鸳鹭差池出建章，彩旗朱户蔚相望。新恩共理犬牙地，昨日同含鸡舌香。白芷江边分驿路，山桃蹊外接甘棠。应怜一罢金闺籍，枉渚逢春十度伤。","dynasty":"唐代","title":"朗州窦员外见示与澧州元郎中郡斋赠答…因以继和"}
{"author":"刘禹锡","content":"绿树满褒斜，西南蜀路赊。驿门临白草，县道入黄花。相府开油幕，门生逐绛纱。行看布政后，还从入京华。","dynasty":"唐代","title":"送赵中丞自司金郎转官参山南令狐仆射幕府"}
{"author":"刘禹锡","content":"何处深春好，春深富室家。唯多贮金帛，不拟负莺花。国乐呼联辔，行厨载满车。归来看理曲，灯下宝钗斜。","dynasty":"唐代","title":"同乐天和微之深春二十首其十一"}
{"author":"刘禹锡","content":"湘水流，湘水流，九疑云物至今愁。若问二妃何处所，零陵芳草露中秋。斑竹枝，斑竹枝，泪痕点点寄相思。楚客欲听瑶瑟怨，潇湘深夜月明时。","dynasty":"唐代","title":"潇湘神"}
{"author":"刘禹锡","content":"木落汉川夜，西湖悬玉钩。旌旗环水次，舟楫泛中流。目极想前事，神交如共游。瑶琴久已绝，松韵自悲秋。","dynasty":"唐代","title":"和西川李尚书汉州微月游房太尉西湖"}
{"author":"刘禹锡","content":"五月长斋戒，深居绝送迎。不离通德里，便是法王城。举目皆僧事，全家少俗情。精修无上道，结念未来生。宾閤缁衣占，书堂信鼓鸣。戏童为塔象，啼鸟学经声。黍用青菰角，葵承玉露烹。马家供薏苡，刘氏饷芜菁。暗网笼歌扇，流尘晦酒铛。不知何次道，作佛几时成。","dynasty":"唐代","title":"乐天少傅五月长斋广延缁徒谢绝文友坐成暌间因以戏之"}
{"author":"刘禹锡","content":"郁郁何郁郁，长安远如日。终日念乡关，燕来鸿复还。潘岳岁寒思，屈平憔悴颜。殷勤望归路，无雨即登山。","dynasty":"唐代","title":"谪居悼往二首其二"}
{"author":"刘禹锡","content":"一夕为湖地，千年列郡名。霸王迷路处，亚父所封城。汉置东南尉，梁分肘腋兵。本吴风俗剽，兼楚语音伧。沸井今无涌，乌江旧有名。土台游柱史，石室隐彭铿。曹操祠犹在，濡须坞未平。海潮随月大，江水应春生。忆昨深山里，终朝看火耕。鱼书来北阙，鹢首下南荆。云雨巫山暗，蕙兰湘水清。章华树已失，鄂渚草来迎。庐阜香炉出，湓城粉堞明。雁飞彭蠡暮，鸦噪大雷晴。平野分风使，恬和趁夜程。贵池登陆峻，舂谷渡桥鸣。骆驿主人问，悲欢故旧情。几年方一面，卜昼便三更。助喜杯盘盛，忘机笑语訇。管清疑警鹤，弦巧似娇莺。炽炭烘蹲兽，华茵织斗鲸。回裾飘雾雨，急节堕琼英。敛黛凝愁色，施钿耀翠晶。容华本南国，妆束学西京。日落方收鼓，天寒更炙笙。促筵交履舄，痛饮倒簪缨。谑浪容优孟，娇怜许智琼。蔽明添翠帟，命烛拄金茎。坐久罗衣皱，杯频粉面騂.兴来从请曲，意堕即飞觥。令急重须改，欢冯醉尽呈。诘朝还选胜，来日又寻盟。道别殷勤惜，邀筵次第争。唯闻嗟短景，不复有馀酲。众散扃朱户，相携话素诚。晤言犹亹亹，残漏自丁丁。出祖千夫拥，行厨五熟烹。离亭临野水，别思入哀筝。接境人情洽，方冬馔具精。中流为界道，隔岸数飞甍。沙浦王浑镇，沧洲谢脁城。望夫人化石，梦帝日环营。半渡趋津吏，缘堤簇郡甿.场黄堆晚稻，篱碧见冬菁。里社争来献，壶浆各自擎。鸱夷倾底写，粔籹斗成□。采石风传柝，新林暮击钲。茧纶牵拨剌，犀焰照澄泓。露冕观原野，前驱抗旆旌。分庭展宾主，望阙拜恩荣。比屋惸嫠辈，连年水旱并。遐思常后已，下令必先庚。远岫低屏列，支流曲带萦。湖鱼香胜肉，官酒重于饧。忆昔泉源变，斯须地轴倾。鸡笼为石颗，龟眼入泥坑。事系人风重，官从物论轻。江春俄澹荡，楼月几亏盈。柳长千丝宛，田塍一线絣.游鱼将婢从，野雉见媒惊。波净攒凫鹊，洲香发杜蘅。一钟菰葑米，千里水葵羹。受谴时方久，分忧政未成。比琼虽碌碌，于铁尚铮铮。早忝登三署，曾闻奏六英。无能甘负弩，不慎在提衡。口语成中遘，毛衣阻上征。时闻关利钝，智亦有聋盲。昔愧山东妙，今惭海内兄。后来登甲乙，早已在蓬瀛。心托秦明镜，才非楚白珩。齿衰亲药物，宦薄傲公卿。捧日皆元老，宣风尽大彭。好令朝集使，结束赴新正。","dynasty":"唐代","title":"历阳书事七十韵"}
{"author":"刘禹锡","content":"鸾声窈眇管参差，清韵初调众乐随。幽院妆成花下弄，高楼月好夜深吹。忽惊暮雨飘零尽，唯有朝云梦想期。闻道今年寒食日，东山旧路独行迟。","dynasty":"唐代","title":"窦夔州见寄寒食日忆故姬小红吹笙，因和之"}
{"author":"刘禹锡","content":"早宦阅人事，晚怀生道机。时从学省出，独望郊园归。野彴度春水，山花映岩扉。石头解金章，林下步绿薇。青松郁成坞，修竹盈尺围。吟风起天籁，蔽日无炎威。危径盘羊肠，连甍耸翚飞。幽谷响樵斧，澄潭环钓矶。因高见帝城，冠盖扬光辉。白云难持寄，清韵投所希。二公如长离，比翼翔太微。含情谢林壑，酬赠骈珠玑。顾予久郎潜，愁寂对芳菲。一闻丘中趣，再抚黄金徽。","dynasty":"唐代","title":"裴祭酒尚书见示春归城南青松坞别墅…高侍郎之什命同作"}
{"author":"刘禹锡","content":"塞北梅花羌笛吹，淮南桂树小山词。请君莫奏前朝曲，听唱新翻杨柳枝。南陌东城春早时，相逢何处不依依？桃红李白皆夸好，须得垂杨相发挥。凤阙轻遮翡翠帏，龙池遥望麴尘丝。御沟春水相晖映，狂杀长安少年儿。金谷园中莺乱飞，铜驼陌上好风吹。城东桃李须臾尽，争似垂杨无限时？花萼楼前初种时，美人楼上斗腰支。如今抛掷长街里，露叶如啼欲恨谁？炀帝行宫汴水滨，数株残柳不胜春。晚来风起花如雪，飞入宫墙不见人。御陌青门拂地垂，千条金缕万条丝。如今绾作同心结，将赠行人知不知？城外春风吹酒旗，行人挥袂日西时。长安陌上无穷树，唯有垂杨绾别离。轻盈袅娜占年华，舞榭妆楼处处遮。春尽絮飞留不得，随风好去落谁家？","dynasty":"唐代","tags":"寓理，抒情","title":"杨柳枝词九首"}
{"author":"刘禹锡","content":"小台堪远望，独上清秋时。有酒无人劝，看山只自知。幽禽啭新竹，孤莲落静池。高门勿遽掩，好客无前期。","dynasty":"唐代","title":"酬乐天小台晚坐见忆"}
{"author":"刘禹锡","content":"沅江清悠悠，连山郁岑寂。回流抱绝巘，皎镜含虚碧。昏旦递明媚，烟岚分委积。香蔓垂绿潭，暴龙照孤碛。渊明著前志，子骥思远蹠。寂寂无何乡，密尔天地隔。金行太元岁，渔者偶探赜。寻花得幽踪，窥洞穿暗隙。依微闻鸡犬，豁达值阡陌。居人互将迎，笑语如平昔。广乐虽交奏，海禽心不怿。挥手一来归，故溪无处觅。绵绵五百载，市朝几迁革。有路在壶中，无人知地脉。皇家感至道，圣祚自天锡。金阙传本枝，玉函留宝历。禁山开秘宇，复户洁灵宅。蕊检香氛氲，醮坛烟幂幂。我来尘外躅，莹若朝星析。崖转对翠屏，水穷留画鹢.三休俯乔木，千级扳峭壁。旭日闻撞钟，彩云迎蹑屐。遂登最高顶，纵目还楚泽。平湖见草青，远岸连霞赤。幽寻如梦想，绵思属空阒。夤缘且忘疲，耽玩近成癖。清猿伺晓发，瑶草凌寒坼。祥禽舞葱茏，珠树摇玓瓅.羽人顾我笑，劝我税归轭。霓裳何飘飖，童颜洁白皙。重岩是藩屏，驯鹿受羁靮.楼居弥清霄，萝茑成翠帟。仙翁遗竹杖，王母留桃核。姹女飞丹砂，青童护金液。宝气浮鼎耳，神光生剑脊。虚无天乐来，僁窣鬼兵役。丹丘肃朝礼，玉札工紬绎。枕中淮南方，床下阜乡舄。明灯坐遥夜，幽籁听淅沥。因话近世仙，耸然心神惕。乃言瞿氏子，骨状非凡格。往事黄先生，群儿多侮剧。謷然不屑意，元气贮肝膈。往往游不归，洞中观博弈。言高未易信，犹复加诃责。一旦前致辞，自云仙期迫。言师有道骨，前事常被谪。如今三山上，名字在真籍。悠然谢主人，后岁当来觌。言毕依庭树，如烟去无迹。观者皆失次，惊追纷络绎。日暮山径穷，松风自萧槭。适逢修蛇见，瞋目光激射。如严三清居，不使恣搜索。唯馀步纲势，八趾在沙砾。至今东北隅，表以坛上石。列仙徒有名，世人非目击。如何庭庑际，白日振飞翮。洞天岂幽远，得道如咫尺。一气无死生，三光自迁易。因思人间世，前路何狭窄。瞥然此生中，善祝期满百。大方播群类，秀气肖翕辟。性静本同和，物牵成阻厄。是非斗方寸，荤血昏精魄。遂令多夭伤，犹喜见斑白。喧喧车马驰，苒苒桑榆夕。共安缇绣荣，不悟泥途适。纷吾本孤贱，世叶在逢掖。九流宗指归，百氏旁捃摭。公卿偶慰荐，乡曲缪推择。居安白社贫，志傲玄纁辟。功名希自取，簪组俟扬历。书府蚤怀铅，射宫曾发的。起草香生帐，坐曹乌集柏。赐燕聆箫韶，侍祠阅琮璧。尝闻履忠信，可以行蛮貊。自述希古心，忘恃干时画。巧言忽成锦，苦志徒食蘖。平地生峰峦，深心有矛戟。层波一震荡，弱植忽沦溺。北渚吊灵均，长岑思亭伯。祸来昧几兆，事去空叹息。尘累与时深，流年随漏滴。才能疑木雁，报施迷夷跖。楚奏絷钟仪，商歌劳甯戚。禀生非悬解，对镜方感激。自从婴网罗，每事问龟策。王正降雷雨，环玦赐迁斥。倘伏夷平人，誓将依羽客。买山构精舍，领徒开讲席。冀无身外忧，自有闲中益。道芽期日就，尘虑乃冰释。且欲遗姓名，安能慕竹帛。长生尚学致，一溉岂虚掷。芝朮资糇粮，烟霞拂巾帻。黄石履看堕，洪崖肩可拍。聊复嗟蜉蝣，何烦哀虺蜴。青囊既深味，琼葩亦屡摘。纵无西山资，犹免长戚戚。","dynasty":"唐代","title":"游桃源一百韵"}
{"author":"刘禹锡","content":"大艑高帆一百尺，新声促柱十三弦。扬州市里商人女，来占江西明月天。","dynasty":"唐代","title":"夜闻商人船中筝"}
{"author":"刘禹锡","content":"何处秋风至？萧萧送雁群。朝来入庭树，孤客最先闻。","dynasty":"唐代","tags":"秋天，写风，思乡","title":"秋风引"}
{"author":"刘禹锡","content":"今宵帝城月，一望雪相似。遥想洛阳城，清光正如此。知君当此夕，亦望镜湖水。展转相忆心，月明千万里。","dynasty":"唐代","title":"月夜忆乐天兼寄微之"}
{"author":"刘禹锡","content":"建节东行是旧游，欢声喜气满吴州。郡人重得黄丞相，童子争迎郭细侯。诏下初辞温室树，梦中先到景阳楼。自怜不识平津阁，遥望旌旗汝水头。","dynasty":"唐代","title":"奉送浙西李仆射相公赴镇"}
{"author":"刘禹锡","content":"骊龙睡后珠元在，仙鹤行时步又轻。方寸莹然无一事，水声来似玉琴声。","dynasty":"唐代","title":"奉和裴晋公凉风亭睡觉"}
{"author":"刘禹锡","content":"册命出宸衷，官仪自古崇。特膺平土拜，光赞格天功。再佩扶阳印，常乘鲍氏骢。七贤遗老在，犹得咏清风。","dynasty":"唐代","title":"门下相公荣加册命，天下同欢忝沐眷私，辄感申贺"}
{"author":"刘禹锡","content":"家山见初月，林壑悄无尘。幽境此何夕，清光如为人。潭空破镜入，风动翠蛾嚬。会向琐窗望，追思伊洛滨。","dynasty":"唐代","title":"和李相公平泉潭上喜见初月"}
{"author":"刘禹锡","content":"鍊尽美少年。","dynasty":"唐代","title":"酬乐天"}
{"author":"刘禹锡","content":"一纸书封四句诗，芳晨对酒远相思。长吟尽日西南望，犹及残春花落时。","dynasty":"唐代","title":"令狐相公春思见寄"}
{"author":"刘禹锡","content":"衔命出尚书，新恩换使车。汉庭无右者，梁苑重归欤。又食建业水，曾依京口居。共经何限事，宾主两如初。","dynasty":"唐代","title":"送从弟郎中赴浙西"}
{"author":"刘禹锡","content":"寂寥照镜台，遗基古南阳。真人昔来游，翠凤相随翔。目成在桑野，志遂贮椒房。岂无三千女，初心不可忘。","dynasty":"唐代","title":"咏古二首有所寄其二"}
{"author":"刘禹锡","content":"常时并冕奉天颜，委佩低簪彩仗间。今日独来张乐地，万重云水望桥山。","dynasty":"唐代","title":"赴连山途次德宗山陵寄张员外"}
{"author":"刘禹锡","content":"二十馀年别帝京，重闻天乐不胜情。旧人唯有何戡在，更与殷勤唱渭城。","dynasty":"唐代","title":"与歌者何戡"}
{"author":"刘禹锡","content":"扁舟尽室贫相逐，白发藏冠镊更加。远水自澄终日绿，晴林长落过春花。客情浩荡逢乡语，诗意留连重物华。风樯好住贪程去，斜日青帘背酒家。","dynasty":"唐代","title":"鱼复江中"}
{"author":"刘禹锡","content":"把镜朝犹在，添香夜不归。鸳鸯拂瓦去，鹦鹉透笼飞。不逐张公子，即随刘武威。新知正相乐，从此脱青衣。","dynasty":"唐代","title":"和乐天诮失婢榜者"}
{"author":"刘禹锡","content":"翩翩马上郎，驱传渡三湘。橘树沙洲暗，松醪酒肆香。素风传竹帛，高价聘琳琅。楚水多兰芷，何人事搴芳。","dynasty":"唐代","title":"送王师鲁协律赴湖南使幕（即永穆公之孙）"}
{"author":"刘禹锡","content":"樽前花下长相见，明日忽为千里人。君过午桥回首望，洛城犹自有残春。","dynasty":"唐代","title":"洛中春末送杜录事赴蕲州"}
{"author":"刘禹锡","content":"少年曾忝汉庭臣，晚岁空馀老病身。初见相如成赋日，寻为丞相扫门人。追思往事咨嗟久，喜奉清光笑语频。犹有登朝旧冠冕，待公三入拂埃尘。","dynasty":"唐代","title":"酬淮南牛相公述旧见贻"}
{"author":"刘禹锡","content":"出震清多难，乘时播大钧。操弦调六气，挥翰动三辰。运偶升天日，哀深率土人。瑶池无辙迹，谁见属车尘。凤翣拥铭旌，威迟异吉行。汉仪陈秘器，楚挽咽繁声。驻綍辞清庙，凝笳背直城。唯应留内传，知是向蓬瀛。","dynasty":"唐代","title":"德宗神武孝文皇帝挽歌二首"}
{"author":"刘禹锡","content":"新恩通籍在龙楼，分务神都近旧丘。自有园公紫芝侣，仍追少傅赤松游。华林霜叶红霞晚，伊水晴光碧玉秋。更接东山文酒会，始知江左未风流。","dynasty":"唐代","title":"自左冯归洛下酬乐天兼呈裴令公"}
{"author":"刘禹锡","content":"新妆宜面下朱楼，深锁春光一院愁。行到中庭数花朵，蜻蜓飞上玉搔头。","dynasty":"唐代","tags":"唐诗三百首，春天，女子，孤独","title":"和乐天春词"}
{"author":"刘禹锡","content":"衔命出尚书，新恩换使车。汉庭无右者，梁苑重归欤。又食建业水，曾依京口居。共经何限事，宾主两如初。","dynasty":"唐代","title":"送从弟郎中赴浙西"}
{"author":"刘禹锡","content":"天外巴子国，山头白帝城。波清蜀栜尽，云散楚台倾。迅濑下哮吼，两岸势争衡。阴风鬼神过，暴雨蛟龙生。硖断见孤邑，江流照飞甍。蛮军击严鼓，笮马引双旌。望阙遥拜舞，分庭备将迎。铜符一以合，文墨纷来萦。暮色四山起，愁猿数处声。重关群吏散，静室寒灯明。故人青霞意，飞舞集蓬瀛。昔曾在池籞，应知鱼鸟情。","dynasty":"唐代","title":"始至云安寄兵部韩侍郎中书白舍人二公近曾远守故有属焉"}
{"author":"刘禹锡","content":"凄凉沃州僧，憔悴柴桑宰。别来二十年，唯馀两心在。越江千里镜，越岭四时雪。中有逍遥人，夜深观水月。","dynasty":"唐代","title":"敬酬微公见寄二首"}
{"author":"刘禹锡","content":"籍通金马门，家在铜驼陌。省闼昼无尘，宫树朝凝碧。荒街浅深辙，古渡潺湲石。唯有嵩丘云，堪夸早朝客。","dynasty":"唐代","title":"为郎分司寄上都同舍"}
{"author":"刘禹锡","content":"一辞温室树，几见武昌柳。荀谢年何少，韦平望已久。种松夹石道，纡组临沙阜。目览帝王州，心存股肱守。叶动惊彩翰，波澄见赪首。晋宋齐梁都，千山万江口。烟散隋宫出，涛来海门吼。风俗太伯馀，衣冠永嘉后。江长天作限，山固壤无朽。自古称佳丽，非贤谁奄有。八元邦族盛，万石门风厚。天柱揭东溟，文星照北斗。高亭一骋望，举酒共为寿。因赋咏怀诗，远寄同心友。禁中晨夜直，江左东西偶。将手握兵符，儒腰盘贵绶。颁条风有自，立事言无苟。农野闻让耕，军人不使酒。用材当构厦，知道宁窥牖。谁谓青云高，鹏飞终背负。","dynasty":"唐代","title":"和浙西李大夫晚下北固山喜径松成阴怅然怀古…和依本韵"}
{"author":"刘禹锡","content":"今宵帝城月，一望雪相似。遥想洛阳城，清光正如此。知君当此夕，亦望镜湖水。展转相忆心，月明千万里。","dynasty":"唐代","title":"月夜忆乐天兼寄微之"}
{"author":"刘禹锡","content":"寂寞一双鹤，主人在西京。故巢吴苑树，深院洛阳城。徐引竹间步，远含云外情。谁怜好风月，邻舍夜吹笙。丹顶宜承日，霜翎不染泥。爱池能久立，看月未成栖。一院春草长，三山归路迷。主人朝谒早，贪养汝南鸡。","dynasty":"唐代","title":"鹤叹二首"}
{"author":"刘禹锡","content":"人谁不愿老，老去有谁怜。身瘦带频减，发稀冠自偏。废书缘惜眼，多炙为随年。经事还谙事，阅人如阅川。细思皆幸矣，下此便翛然。莫道桑榆晚，微霞尚满天。","dynasty":"唐代","title":"詶乐天咏老见示"}
{"author":"刘禹锡","content":"何处深春好，春深恩泽家。炉添龙脑炷，绶结虎头花。宾客珠成履，婴孩锦缚车。画堂帘幕外，来去燕飞斜。","dynasty":"唐代","title":"同乐天和微之深春二十首其六"}
{"author":"刘禹锡","content":"八月天气肃，二陵风雨收。旌旗阙下来，云日关东秋。禹迹想前事，汉台馀故丘。徘徊襟带地，左右帝王州。留滞悲昔老，恩光荣彻侯。相思望棠树，一寄商声讴。","dynasty":"唐代","title":"寄陕州姚中丞（时分司东都）"}
{"author":"刘禹锡","content":"千竿竹翠数莲红，水阁虚凉玉簟空。琥珀盏红疑漏酒，水晶帘莹更通风。赐冰满碗沉朱实，法馔盈盘覆碧笼。尽日逍遥避烦暑，再三珍重主人翁。","dynasty":"唐代","title":"刘驸马水亭避暑"}
{"author":"刘禹锡","content":"韦公八十馀，位至六尚书。五福唯无富，一生谁得如。桂枝攀最久，兰省出仍初。海内时流尽，何人动素车。","dynasty":"唐代","title":"伤韦宾客（自工部尚书除宾客，一作伤韦宾客缜）"}
{"author":"刘禹锡","content":"城外园林初夏天，就中野趣在西偏。蔷薇乱发多临水，鸂鶒双游不避船。水底远山云似雪，桥边平岸草如烟。白家唯有杯觞兴，欲把头盘打少年。","dynasty":"唐代","title":"和牛相公游南庄醉后寓言戏赠乐天兼见示"}
{"author":"刘禹锡","content":"新赐鱼书墨未干，贤人暂出远人安。朝驱旌旆行时令，夜见星辰忆旧官。梅蕊覆阶铃阁暖，雪峰当户戟枝寒。宁知楚客思公子，北望长吟澧有兰。","dynasty":"唐代","title":"早春对雪奉寄澧州元郎中"}
{"author":"刘禹锡","content":"前时送君去，挥手青门桥。路转不相见，犹闻马萧萧。今得出关书，行程日已遥。春还迟君至，共结芳兰苕。","dynasty":"唐代","title":"别友人后得书因以诗赠"}
{"author":"刘禹锡","content":"江上朱楼新雨晴，瀼西春水縠文生。桥东桥西好杨柳，人来人去唱歌行。","dynasty":"唐代","title":"杂曲歌辞其三竹枝"}
{"author":"刘禹锡","content":"万里长城坏，荒营野草秋。秣陵多士女，犹唱白符鸠。","dynasty":"唐代","title":"经檀道济故垒"}
{"author":"刘禹锡","content":"开从绿条上，散逐香风远。故取花落时，悠扬占春晚。轻飞不假风，轻落不委地。撩乱舞晴空，发人无限思。晴天闇闇雪，来送青春暮。无意似多情，千家万家去。","dynasty":"唐代","tags":"咏物，写花，柳树，抒怀","title":"柳花词三首"}
{"author":"刘禹锡","content":"振蛰春潜至，湘南人未归。身加一日长，心觉去年非。燎火委虚烬，儿童炫彩衣。异乡无旧识，车马到门稀。","dynasty":"唐代","tags":"春天，节日","title":"元日感怀"}
{"author":"刘禹锡","content":"生拍芳丛鹰觜芽，老郎封寄谪仙家。今宵更有湘江月，照出菲菲满碗花。","dynasty":"唐代","title":"尝茶"}
{"author":"刘禹锡","content":"坛边松在鹤巢空，白鹿闲行旧径中。手植红桃千树发，满山无主任春风。","dynasty":"唐代","tags":"怀念，追忆","title":"伤桃源薛道士"}
{"author":"刘禹锡","content":"步步相携不觉难，九层云外倚阑干。忽然笑语半天上，无限游人举眼看。","dynasty":"唐代","title":"同乐天登栖灵寺塔"}
{"author":"刘禹锡","content":"博山炯炯吐香雾，红烛引至更衣处。夜如何其夜漫漫，邻鸡未鸣寒雁度。庭前雪压松桂丛，廊下点点悬纱笼。满堂醉客争笑语，嘈囋琵琶青幕中。","dynasty":"唐代","tags":"乐府，宫廷，生活","title":"更衣曲"}
{"author":"刘禹锡","content":"洞庭秋月生湖心，层波万顷如熔金。孤轮徐转光不定，游气濛濛隔寒镜。是时白露三秋中，湖平月上天地空。岳阳楼头暮角绝，荡漾已过君山东。山城苍苍夜寂寂，水月逶迤绕城白。荡桨巴童歌竹枝，连樯估客吹羌笛。势高夜久阴力全，金气肃肃开星躔。浮云野马归四裔，遥望星斗当中天。天鸡相呼曙霞出，敛影含光让朝日。日出喧喧人不闲，夜来清景非人间。","dynasty":"唐代","title":"洞庭秋月行"}
{"author":"刘禹锡","content":"两度竿头立定夸，回眸举袖拂青霞。尽抛今日贵人样，复振前朝名相家。御史定来休直宿，尚书依旧趁参衙。具瞻尊重诚无敌，犹忆洛阳千树花。心如止水鉴常明，见尽人间万物情。雕鹗腾空犹逞俊，骅骝啮足自无惊。时来未觉权为祟，贵了方知退是荣。只恐重重世缘在，事须三度副苍生。","dynasty":"唐代","title":"和仆射牛相公寓言二首"}
{"author":"刘禹锡","content":"镜之工列十镜于贾奁，发奁而视，其一皎如，其九雾如。或曰：“良苦之不侔甚矣。”工解颐谢曰：“非不能尽良也，盖贾之意，唯售是念，今来市者，必历鉴周睐，求与己宜。彼皎者不能隐芒杪之瑕，非美容不合，是用什一其数也。”予感之，作《昏镜词》。昏镜非美金，漠然丧其晶。陋容多自欺，谓若他镜明。瑕疵自不见，妍态随意生。一日四五照，自言美倾城。饰带以纹绣，装匣以琼瑛。秦宫岂不重，非适乃为轻。","dynasty":"唐代","tags":"揭露，讽刺","title":"昏镜词"}
{"author":"刘禹锡","content":"朔风悲老骥，秋霜动鸷禽。出门有远道，平野多层阴。灭没驰绝塞，振迅拂华林。不因感衰节，安能激壮心。","dynasty":"唐代","title":"学阮公体三首其二"}
{"author":"刘禹锡","content":"汉家旄节付雄才，百越南溟统外台。身在绛纱传六艺，腰悬青绶亚三台。连天浪静长鲸息，映日帆多宝舶来。闻道楚氛犹未灭，终须旌旆扫云雷。","dynasty":"唐代","title":"南海马大夫远示著述兼酬拙诗…时蔡戎未弭故见于篇末"}
{"author":"刘禹锡","content":"晴天闇闇雪，来送青春暮。无意似多情，千家万家去。","dynasty":"唐代","title":"柳花词三首其三"}
{"author":"刘禹锡","content":"湖上收宿雨。故国思如此，若为天外心。（《寄白公》。并见张为《主客图》）东屯沧海阔，南让洞庭宽。（秋水咏。《纪事》）翠粒照晴露。（见《侯鲭录》）。银花垂院榜，翠羽撼绦铃。（《雪》。《天中记》）","dynasty":"唐代","title":"句"}
{"author":"刘禹锡","content":"京兆归何处，章台空暮尘。可怜鸾镜下，哭杀画眉人。","dynasty":"唐代","title":"再伤庞尹"}
{"author":"刘禹锡","content":"我本山东人，平生多感慨。弱冠游咸京，上书金马外。结交当世贤，驰声溢四塞。勉修贵及早，狃捷不知退。锱铢扬芬馨，寻尺招瑕颣.淹留郢南都，摧颓羽翰碎。安能咎往事，且欲去沉痗.吾师得真如，寄在人寰内。哀我堕名网，有如翾飞辈。曈曈揭智烛，照使出昏昧。静见玄关启，歆然初心会。夙尚一何微，今得信可大。觉路明证入，便门通忏悔。悟理言自忘，处屯道犹泰。色身岂吾宝，慧性非形碍。思此灵山期，未卜何年载。","dynasty":"唐代","title":"谒柱山会禅师"}
{"author":"刘禹锡","content":"浮杯万里过沧溟，遍礼名山适性灵。深夜降龙潭水黑，新秋放鹤野田青。身无彼我那怀土，心会真如不读经。为问中华学道者，几人雄猛得宁馨。","dynasty":"唐代","title":"赠日本僧智藏"}
{"author":"刘禹锡","content":"把镜朝犹在，添香夜不归。鸳鸯拂瓦去，鹦鹉透笼飞。不逐张公子，即随刘武威。新知正相乐，从此脱青衣。","dynasty":"唐代","title":"和乐天诮失婢榜者"}
{"author":"刘禹锡","content":"城西簇簇三叛族，叛者为谁蔡吴蜀。中使提刀出禁来，九衢车马轰如雷。临刑与酒杯未覆，雠家白官先请肉。守吏能然董卓脐，饥乌来觇桓玄目。城西人散泰阶平，雨洗血痕春草生。","dynasty":"唐代","title":"城西行"}
{"author":"刘禹锡","content":"新妆宜面下朱楼，深锁春光一院愁。行到中庭数花朵，蜻蜓飞上玉搔头。","dynasty":"唐代","tags":"唐诗三百首，春天，女子，孤独","title":"和乐天春词"}
{"author":"刘禹锡","content":"才兼文武播雄名，遗爱芳尘满洛城。身在行台为仆射，书来甪里访先生。闲游占得嵩山色，醉卧高听洛水声。千里相思难命驾，七言诗里寄深情。","dynasty":"唐代","title":"酬令狐相公见寄"}
{"author":"刘禹锡","content":"僧房药树依寒井，井有香泉树有灵。翠黛叶生笼石甃，殷红子熟照铜瓶。枝繁本是仙人杖，根老新成瑞犬形。上品功能甘露味，还知一勺可延龄。","dynasty":"唐代","title":"楚州开元寺北院枸杞临井繁茂可观群贤赋诗因以继和"}
{"author":"刘禹锡","content":"宝历方无限，仙期忽有涯。事亲崇汉礼，传圣法殷家。晚出芙蓉阙，春归棠棣华。玉轮今日动，不是画云车。任贤劳梦寐，登位富春秋。欲遂东人幸，宁虞杞国忧。长杨收羽骑，太液泊龙舟。惟有衣冠在，年年怆月游。讲学金华殿，亲耕钩盾田。侍臣容谏猎，方士信求仙。虹影俄侵日，龙髯不上天。空馀水银海，长照夜灯前。","dynasty":"唐代","title":"敬宗睿武昭愍孝皇帝挽歌三首"}
{"author":"刘禹锡","content":"亲友关心皆不见，风光满眼倍伤神。洛阳城里多池馆，几处花开有主人。","dynasty":"唐代","title":"吟乐天自问怆然有作"}
{"author":"刘禹锡","content":"生于碛砺善驰走，万里南来困丘阜。青菰寒菽非适口，病闻北风犹举首。金台已平骨空朽，投之龙渊从尔友。","dynasty":"唐代","title":"伤我马词"}
{"author":"刘禹锡","content":"花面丫头十三四，春来绰约向人时。终须买取名春草，处处将行步步随。","dynasty":"唐代","title":"寄赠小樊"}
{"author":"刘禹锡","content":"早花常犯寒，繁实常苦酸。何事上春日，坐令芳意阑。夭桃定相笑，游妓肯回看。君问调金鼎，方知正味难。","dynasty":"唐代","title":"咏庭梅寄人（一作庭梅咏寄人）"}
{"author":"刘禹锡","content":"织女分明银汉秋，桂枝梧叶共飕飗.月露满庭人寂寂，霓裳一曲在高楼。","dynasty":"唐代","title":"秋夜安国观闻笙"}
{"author":"刘禹锡","content":"释子道成神气闲，住持曾上清凉山。晴空礼拜见真像，金毛五髻卿云间。西游长安隶僧籍，本寺门前曲江碧。松间白月照宝书，竹下香泉洒瑶席。前时学得经论成，奔驰象马开禅扃。高筵谈柄一麾拂，讲下门徒如醉醒。旧闻南方多长老，次第来入荆门道。荆州本自重弥天，南朝塔庙犹依然。宴坐东阳枯树下，经行居止故台边。忽忆遗民社中客，为我衡阳驻飞锡。讲罢同寻相鹤经，闲来共蜡登山屐。一旦扬眉望沃州，自言王谢许同游。凭将杂拟三十首，寄与江南汤慧休。","dynasty":"唐代","title":"送僧仲剬东游兼寄呈灵澈上人"}
{"author":"刘禹锡","content":"巴山楚水凄凉地，二十三年弃置身。怀旧空吟闻篴赋，到乡翻似烂柯人。沈舟侧畔千帆过，病树前头万木春。今日听君歌一曲，暂凭杯酒长精神。","dynasty":"唐代","title":"酬乐天扬州初逢席上见赠"}
{"author":"刘禹锡","content":"蛮语钩輈音，蛮衣斑斓布。熏狸掘沙鼠，时节祠盘瓠。忽逢乘马客，恍若惊麏顾。腰斧上高山，意行无旧路。","dynasty":"唐代","title":"蛮子歌"}
{"author":"刘禹锡","content":"春去也，共惜艳阳年。犹有桃花流水上，无辞竹叶醉尊前，惟待见青天。","dynasty":"唐代","title":"忆江南其二"}
{"author":"刘禹锡","content":"何处深春好，春深万乘家。宫门皆映柳，辇路尽穿花。池色连天汉，城形象帝车。旌旗暖风里，猎猎向西斜。何处深春好，春深阿母家。瑶池长不夜，珠树正开花。桥峻通星渚，楼暄近日车。层城十二阙，相对日西斜。何处深春好，春深执政家。恩光贪捧日，贵重不看花。玉馔堂交印，沙堤柱碍车。多门一已闭，直道更无斜。何处深春好，春深大镇家。前旌光照日，后骑蹙成花。节院收衙队，球场簇看车。广筵歌舞散，书号夕阳斜。何处深春多，春深贵戚家。枥嘶无价马，庭发有名花。欲进宫人食，先薰命妇车。晚归长带酒，冠盖任倾斜。何处深春好，春深恩泽家。炉添龙脑炷，绶结虎头花。宾客珠成履，婴孩锦缚车。画堂帘幕外，来去燕飞斜。何处深春好，春深京兆家。人眉新柳叶，马色醉桃花。盗息无鸣鼓，朝回自走车。能令帝城外，不敢径由斜。何处深春好，春深刺史家。夜阑犹命乐，雨甚亦寻花。傲客多凭酒，新姬苦上车。公门吏散后，风摆戟衣斜。何处深春好，春深羽客家。芝田绕舍色，杏树满山花。云是淮王宅，风为列子车。古坛操简处，一径入林斜。何处深春好，春深小隐家。芟庭留野菜，撼树去狂花。醉酒一千日，贮书三十车。雉衣从露体，不敢有馀斜。何处深春好，春深富室家。唯多贮金帛，不拟负莺花。国乐呼联辔，行厨载满车。归来看理曲，灯下宝钗斜。何处深春好，春深豪士家。多沽味浓酒，贵买色深花。已臂鹰随马，连催妓上车。城南踏青处，村落逐原斜。何处深春好，春深贵胄家。迎呼偏熟客，拣选最多花。饮馔开华幄，笙歌出钿车。兴酣樽易罄，连泻酒瓶斜。何处深春好，春深唱第家。名传一纸榜，兴管九衢花。荐听诸侯乐，来随计吏车。杏园抛曲处，挥袖向风斜。何处深春好，春深少妇家。能偷新禁曲，自剪入时花。追逐同游伴，平章贵价车。从来不堕马，故遣髻鬟斜。何处深春好，春深幼女家。双鬟梳顶髻，两面绣裙花。妆坏频临镜，身轻不占车。秋千争次第，牵拽彩绳斜。何处深春好，春深兰若家。当香收柏叶，养蜜近梨花。野径宜行乐，游人尽驻车。菜园篱落短，遥见桔槔斜。何处深春好，春深老宿家。小栏围蕙草，高架引藤花。四字香书印，三乘壁画车。迟回听句偈，双树晚阴斜。何处深春好，春深种莳家。分畦十字水，接树两般花。栉比栽篱槿，咿哑转井车。可怜高处望，棋布不曾斜。何处深春好，春深稚子家。争骑一竿竹，偷折四邻花。笑击羊皮鼓，行牵犊颔车。中庭贪夜戏，不觉玉绳斜。","dynasty":"唐代","title":"同乐天和微之深春二十首（同用家花车斜四韵）"}
{"author":"刘禹锡","content":"重门不下关，枢务有馀闲。上客同看雪，高亭尽见山。瑞呈霄汉外，兴入笑言间。知是平阳会，人人带酒还。","dynasty":"唐代","title":"和令狐相公以司空裴相见招南亭看雪四韵"}
{"author":"刘禹锡","content":"天地英雄气，千秋尚凛然。势分三足鼎，业复五铢钱。得相能开国，生儿不象贤。凄凉蜀故妓，来舞魏宫前。","dynasty":"唐代","tags":"唐诗三百首，咏史怀古","title":"蜀先主庙"}
{"author":"刘禹锡","content":"新妆宜面下朱楼，深锁春光一院愁。行到中庭数花朵，蜻蜓飞上玉搔头。","dynasty":"唐代","tags":"唐诗三百首，春天，女子，孤独","title":"和乐天春词"}
{"author":"刘禹锡","content":"十年毛羽摧颓，一旦天书召回。看看瓜时欲到，故侯也好归来。","dynasty":"唐代","title":"酬杨侍郎凭见寄"}
{"author":"刘禹锡","content":"碧玉孤根生在林，美人相赠比双金。初开郢客缄封后，想见巴山冰雪深。多节本怀端直性，露青犹有岁寒心。何时策马同归去，关树扶疏敲镫吟。","dynasty":"唐代","tags":"咏物，赞美，写人，品格","title":"酬元九侍御赠璧竹鞭长句"}
{"author":"刘禹锡","content":"车音想辚辚，不见綦下尘。可怜平阳第，歌舞娇青春。金屋容色在，文园词赋新。一朝复得幸，应知失意人。寂寥照镜台，遗基古南阳。真人昔来游，翠凤相随翔。目成在桑野，志遂贮椒房。岂无三千女，初心不可忘。","dynasty":"唐代","title":"咏古二首有所寄"}
{"author":"刘禹锡","content":"晓莺林外千声啭，芳草阶前一尺长。","dynasty":"唐代","title":"句"}
{"author":"刘禹锡","content":"才子声名白侍郎，风流虽老尚难当。诗情逸似陶彭泽，斋日多如周太常。矻矻将心求净法，时时偷眼看春光。知君技痒思欢宴，欲倩天魔破道场。","dynasty":"唐代","title":"答乐天戏赠"}
{"author":"刘禹锡","content":"春去也，多谢洛城人。弱柳从风疑举袂，丛兰裛露似沾巾。独坐亦含嚬。春去也，共惜艳阳年。犹有桃花流水上，无辞竹叶醉尊前。惟待见青天。","dynasty":"唐代","tags":"婉约，女子，惜春，柳树","title":"忆江南·春去也"}
{"author":"刘禹锡","content":"洛城洛城何日归，故人故人今转稀。莫嗟雪里暂时别，终拟云间相逐飞。","dynasty":"唐代","title":"醉答乐天"}
{"author":"刘禹锡","content":"将略兵机命世雄，苍黄钟室叹良弓。遂令后代登坛者，每一寻思怕立功。","dynasty":"唐代","title":"韩信庙"}
{"author":"刘禹锡","content":"何处春深好，春深稚子家。争骑一竿竹，偷折四邻花。笑击羊皮鼓，行牵犊颔车。中庭贪夜戏，不觉玉绳斜。","dynasty":"唐代","title":"同乐天和微之深春二十首其二十"}
{"author":"刘禹锡","content":"湘水流，湘水流，九疑云物至今秋。若问二妃何处所，零陵芳草露中愁。","dynasty":"唐代","title":"潇湘神·湘水流"}
{"author":"刘禹锡","content":"昔为瑶池侣，飞舞集蓬莱。今作江汉别，风雪一徘徊。","dynasty":"唐代","title":"荅表臣赠别二首其一"}
{"author":"刘禹锡","content":"金数已三伏，火星正西流。树含秋露晓，阁倚碧天秋。灰琯应新律，铜壶添夜筹。商飙从朔塞，爽气入神州。蕙草香书殿，愧花点御沟。山明真色见，水静浊烟收。早岁忝华省，再来成白头。幸依群玉府，末路尚瀛洲。","dynasty":"唐代","title":"早秋集贤院即事（时为学士）"}
{"author":"刘禹锡","content":"桂阳岭，下下复高高。人稀鸟兽骇，地远草木豪。寄言迁金子，知余歌者劳。","dynasty":"唐代","title":"度桂岭歌"}
{"author":"刘禹锡","content":"今日转船头，金乌指西北。烟波与春草，千里同一色。","dynasty":"唐代","title":"淮阴行五首其二"}
{"author":"刘禹锡","content":"日暮江南闻竹枝，南人行乐北人悲。自从雪里唱新曲，直到三春花尽时。","dynasty":"唐代","title":"踏歌词"}
{"author":"刘禹锡","content":"曾游仙迹见丰碑，除却麻姑更有谁。云盖青山龙卧处，日临丹洞鹤归时。霜凝上界花开晚，月冷中天果熟迟。人到便须抛世事，稻田还拟种灵芝。","dynasty":"唐代","title":"麻姑山"}
{"author":"刘禹锡","content":"钱塘山水有奇声，暂谪仙官领百城。女妓还闻名小小，使君谁许唤卿卿。鳌惊震海风雷起，蜃斗嘘天楼阁成。莫道骚人在三楚，文星今向斗牛明。","dynasty":"唐代","title":"白舍人自杭州寄新诗，有柳色春藏苏小家之句"}
{"author":"刘禹锡","content":"少年曾忝汉庭臣，晚岁空馀老病身。初见相如成赋日，寻为丞相扫门人。追思往事咨嗟久，喜奉清光笑语频。犹有登朝旧冠冕，待公三入拂埃尘。","dynasty":"唐代","title":"酬淮南牛相公述旧见贻"}
{"author":"刘禹锡","content":"吟君遗我百篇诗，使我独坐形神驰。玉琴清夜人不语，琪树春朝风正吹。郢人斤斫无痕迹，仙人衣裳弃刀尺。世人方内欲相寻，行尽四维无处觅。","dynasty":"唐代","title":"翰林白二十二学士见寄诗一百篇，因以答贶"}
{"author":"刘禹锡","content":"八月涛声吼地来，头高数丈触山回。须臾却入海门去，卷起沙堆似雪堆。","dynasty":"唐代","tags":"写水，钱塘江，写景","title":"浪淘沙·其七"}
{"author":"刘禹锡","content":"五月长斋戒，深居绝送迎。不离通德里，便是法王城。举目皆僧事，全家少俗情。精修无上道，结念未来生。宾閤缁衣占，书堂信鼓鸣。戏童为塔象，啼鸟学经声。黍用青菰角，葵承玉露烹。马家供薏苡，刘氏饷芜菁。暗网笼歌扇，流尘晦酒铛。不知何次道，作佛几时成。","dynasty":"唐代","title":"乐天少傅五月长斋广延缁徒谢绝文友坐成暌间因以戏之"}
{"author":"刘禹锡","content":"汴水东流虎眼纹，清淮晓色鸭头春。君看渡口淘沙处，渡却人间多少人。","dynasty":"唐代","title":"杂曲歌辞其三浪淘沙"}
{"author":"刘禹锡","content":"阴山贵公子，来葬五陵西。前马悲无主，犹带朔风嘶。汉水晋山郭，襄杨白铜鞮。至今有遗爱，日暮人悽悽。","dynasty":"唐代","title":"故相国燕国公于司空挽歌二首其二"}
{"author":"刘禹锡","content":"九天雨露传青诏，八舍郎官换绿衣。初佩银鱼随仗入，宜乘白马退朝归。雕盘贺喜开瑶席，彩笔题诗出锁闱。闻道水曹偏得意，霞朝雾夕有光辉。","dynasty":"唐代","title":"酬严给事贺加五品兼简同制水部李郎中"}
{"author":"刘禹锡","content":"春去也，共惜艳阳年。犹有桃花流水上，无辞竹叶醉尊前，惟待见青天。","dynasty":"唐代","title":"忆江南其二"}
{"author":"刘禹锡","content":"高墉伊何，维器与时。视之以心，谁谓鹄微。","dynasty":"唐代","title":"泽宫诗其四"}
{"author":"刘禹锡","content":"九陌逢君又别离，行云别鹤本无期。望嵩楼上忽相见，看过花开花落时。繁花落尽君辞去，绿草垂杨引征路。东道诸侯皆故人，留连必是多情处。","dynasty":"唐代","title":"送廖参谋东游二首"}
{"author":"刘禹锡","content":"生于碛砺善驰走，万里南来困丘阜。青菰寒菽非适口，病闻北风犹举首。金台已平骨空朽，投之龙渊从尔友。","dynasty":"唐代","title":"伤我马词"}
{"author":"刘禹锡","content":"出震清多难，乘时播大钧。操弦调六气，挥翰动三辰。运偶升天日，哀深率土人。瑶池无辙迹，谁见属车尘。凤翣拥铭旌，威迟异吉行。汉仪陈秘器，楚挽咽繁声。驻綍辞清庙，凝笳背直城。唯应留内传，知是向蓬瀛。","dynasty":"唐代","title":"德宗神武孝文皇帝挽歌二首"}
{"author":"刘禹锡","content":"三山不见海沈沈，岂有仙踪更可寻。青鸟去时云路断，姮娥归处月宫深。纱窗遥想春相忆，书幌谁怜夜独吟。料得夜来天上镜，只应偏照两人心。","dynasty":"唐代","title":"怀妓其四"}
{"author":"刘禹锡","content":"山桃红花满上头，蜀江春水拍山流。花红易衰似郎意，水流无限似侬愁。","dynasty":"唐代","tags":"宋词三百首，写景，桃花，爱情","title":"竹枝词·山桃红花满上头"}
{"author":"刘禹锡","content":"金火交争正抑扬，萧萧飞雨助清商，晓看纨扇恩情薄，夜觉纱灯刻数长。树上早蝉才发响，庭中百草已无光。当年富贵亦惆怅，何况悲翁发似霜。","dynasty":"唐代","title":"和牛相公雨后寓怀见示"}
{"author":"刘禹锡","content":"天下能歌御史娘，花前叶底奉君王。九重深处无人见，分付新声与顺郎。","dynasty":"唐代","title":"与歌童田顺郎"}
{"author":"刘禹锡","content":"上国庭前草，移来汉水浔。朱门虽易地，玉树有馀阴。艳彩凝还泛，清香绝复寻。光华童子佩，柔软美人心。惜晚含远思，赏幽空独吟。寄言知音者，一奏风中琴。","dynasty":"唐代","title":"令狐相公见示新栽蕙兰二草之什，兼命同作"}
{"author":"刘禹锡","content":"鸳鹭差池出建章，彩旗朱户蔚相望。新恩共理犬牙地，昨日同含鸡舌香。白芷江边分驿路，山桃蹊外接甘棠。应怜一罢金闺籍，枉渚逢春十度伤。","dynasty":"唐代","title":"朗州窦员外见示与澧州元郎中郡斋赠答…因以继和"}
{"author":"刘禹锡","content":"玉马朝周从此辞，园陵寂寞对丰碑。千行宰树荆州道，暮雨萧萧闻子规。","dynasty":"唐代","title":"后梁宣明二帝碑堂下作"}
{"author":"刘禹锡","content":"清江一曲柳千条，二十年前旧板桥。曾与美人桥上别，恨无消息到今朝。","dynasty":"唐代","tags":"柳树，怀人","title":"杨柳枝/柳枝词"}
{"author":"刘禹锡","content":"湘水流，湘水流，九疑云物至今秋。若问二妃何处所，零陵芳草露中愁。","dynasty":"唐代","title":"潇湘神·湘水流"}
{"author":"刘禹锡","content":"返葬三千里，荆衡达帝畿。逢人即故吏，拜奠尽沾衣。地得青乌相，宾惊白鹤飞。五公碑尚在，今日亦同归。","dynasty":"唐代","title":"河南观察使故相国袁公挽歌三首其三"}
{"author":"刘禹锡","content":"悠悠飞走情，同乐在阳和。岁中三百日，常恐风雨多。天人信遐远，时节易蹉跎。洞房有明烛，无乃酣且歌。","dynasty":"唐代","title":"苦雨行"}
{"author":"刘禹锡","content":"露涤铅粉节，风摇青玉枝。依依似君子，无地不相宜。","dynasty":"唐代","title":"庭竹"}
{"author":"刘禹锡","content":"野水绕空城，行尘起孤驿。花台侧生树，石碣阳镌额。靡靡度行人，温风吹宿麦。","dynasty":"唐代","title":"杂曲歌辞。宜城歌"}
{"author":"刘禹锡","content":"小台堪远望，独上清秋时。有酒无人劝，看山只自知。幽禽啭新竹，孤莲落静池。高门勿遽掩，好客无前期。","dynasty":"唐代","title":"酬乐天小台晚坐见忆"}
{"author":"刘禹锡","content":"朱户凌晨启，碧梧含早凉。人从桔柣至，书到漆沮傍。抃会因佳句，情深取断章。惬心同笑语，入耳胜笙簧。忆昔三条路，居邻数仞墙。学堂青玉案，彩服紫罗囊。麟角看成就，龙驹见抑扬。彀中飞一箭，云际落双鶬.甸邑叨前列，天台愧后行。鲤庭传事业，鸡树遂翱翔。书殿连鳷鹊，神池接凤凰。追游蒙尚齿，惠好结中肠。铩翮方抬举，危根易损伤。一麾怜弃置，五字借恩光。汝海崆峒秀，溱流芍药芳。风行能偃草，境静不争桑。转旆趋关右，颁条匝渭阳。病吟犹有思，老醉已无狂。尘满鸿沟道，沙惊白狄乡。伫闻黄纸诏，促召紫微郎。","dynasty":"唐代","title":"酬郑州权舍人见寄二十韵"}
{"author":"刘禹锡","content":"楚乡寒食橘花时，野渡临风驻彩旗。草色连云人去住，水纹如縠燕差池。朱轮尚忆群飞雉，青绶初县左顾龟。非是湓城旧司马，水曹何事与新诗。","dynasty":"唐代","title":"酬窦员外使君，寒食日途次松滋渡，先寄示四韵"}
{"author":"刘禹锡","content":"春景去，此去何时回。游人千万恨，落日上高台。寂寞繁花尽，流莺归莫来。","dynasty":"唐代","title":"送春曲三首其三"}
{"author":"刘禹锡","content":"海门双青暮烟歇，万顷金波涌明月。侯家小儿能觱篥，对此清光天性发。长江凝练树无风，浏栗一声霄汉中。涵胡画角怨边草，萧瑟清蝉吟野丛。冲融顿挫心使指，雄吼如风转如水。思妇多情珠泪垂，仙禽欲舞双翅起。郡人寂听衣满霜，江城月斜楼影长。才惊指下繁韵息，已见树杪明星光。谢公高斋吟激楚，恋阙心同在羁旅。一奏荆人白雪歌，如闻雒客扶风邬。吴门水驿按山阴，文字殷勤寄意深。欲识阳陶能绝处，少年荣贵道伤心。","dynasty":"唐代","title":"和浙西李大夫霜夜对月，听小童吹觱篥歌，依本韵"}
{"author":"刘禹锡","content":"寒夜阴云起，疏林宿鸟惊。斜风闪灯影，迸雪打窗声。竟夕不能寐，同年知此情。汉皇无奈老，何况本书生。","dynasty":"唐代","title":"酬乐天小亭寒夜有怀"}
{"author":"刘禹锡","content":"昔忝南宫郎，往来东观频。尝披燕公传，耸若窥三辰。翊圣崇国本，像贤正朝伦。高视缅今古，清风夐无邻。兰锜照通衢，一家十朱轮。酂国嗣侯绝，韦卿世业贫。夫子承大名，少年振芳尘。青袍仙掌下，矫首凌烟旻.公冶本非罪，潘郎一为民。风霜苦摇落，坚白无缁磷。一旦逢良时，天光烛幽沦。重为长裾客，佐彼观风臣。分野穷禹画，人烟过虞巡。不言此行远，所乐相知新。雨起巫山阳，鸟鸣湘水滨。离筵出苍莽，别曲多悲辛。今朝一杯酒，明日千里人。从此孤舟去，悠悠天海春。","dynasty":"唐代","title":"送华阴尉张苕赴邕府使幕（张即燕公之孙，顷坐事除名）"}
{"author":"刘禹锡","content":"巴山楚水凄凉地，二十三年弃置身。怀旧空吟闻篴赋，到乡翻似烂柯人。沈舟侧畔千帆过，病树前头万木春。今日听君歌一曲，暂凭杯酒长精神。","dynasty":"唐代","title":"酬乐天扬州初逢席上见赠"}
{"author":"刘禹锡","content":"早遇圣明朝，雁行登九霄。文轻傅武仲，酒逼盖宽饶。舍矢同瞻鹄，当筵共赛枭。琢磨三益重，唱和五音调。台柏烟常起，池荷香暗飘。星文辞北极，旗影度东辽。直道由来黜，浮名岂敢要。三湘与百越，雨散又云摇。远守惭侯籍，征还荷诏条。悴容唯舌在，别恨几魂销。满眼悲陈事，逢人少旧僚。烟霞为老伴，蒲柳任先凋。虎绶悬新印，龙舼理去桡。断肠天北郡，携手洛阳桥。幢盖今虽贵，弓旌会见招。其如草玄客，空宇久寥寥。","dynasty":"唐代","title":"酬杨八庶子喜韩吴兴与余同迁见赠"}
{"author":"刘禹锡","content":"塞北梅花羌笛吹，淮南桂树小山词。请君莫奏前朝曲，听唱新翻杨柳枝。","dynasty":"唐代","title":"杨柳枝"}
{"author":"刘禹锡","content":"巫峡苍苍烟雨时，清猿啼在最高枝。个里愁人肠自断，由来不是此声悲。","dynasty":"唐代","title":"竹枝"}
{"author":"刘禹锡","content":"二十馀年作逐臣，归来还见曲江春。游人莫笑白头醉，老醉花间有几人。","dynasty":"唐代","title":"杏园花下酬乐天见赠"}
{"author":"刘禹锡","content":"望见葳蕤举翠华，试开金屋扫庭花。须臾宫女传来信，云幸平阳公主家。","dynasty":"唐代","title":"相和歌辞。阿娇怨"}
{"author":"刘禹锡","content":"昔日居邻招屈亭，枫林橘树鹧鸪声。一辞御苑青门去，十见蛮江白芷生。自此曾沾宣室召，如今又守阖闾城。何人万里能相忆，同舍仙郎与外兄。","dynasty":"唐代","title":"酬朗州崔员外与任十四兄侍御同过鄙人旧居…时守吴郡"}
{"author":"刘禹锡","content":"寂寞蝉声静，差池燕羽回。秋风怜越绝，朔气想台骀。相去数千里，无因同一杯。殷勤望飞雁，新自塞垣来。","dynasty":"唐代","title":"酬令狐相公秋怀见寄"}
{"author":"刘禹锡","content":"离席一挥杯，别愁今尚醉。迟迟有情处，却恨江帆驶。梦觉疑连榻，舟行忽千里。不见黄鹤楼，寒沙雪相似。","dynasty":"唐代","title":"出鄂州界怀表臣二首"}
{"author":"刘禹锡","content":"汉郡三十六，郁林东南遥。人伦选清臣，天外颁诏条。桂水步秋浪，火山凌雾朝。分圻辨风物，入境闻讴谣。莎岸见长亭，烟林隔丽谯。日落舟益驶，川平旗自飘。珠浦远明灭，金沙晴动摇。一吟道中作，离思悬层霄。","dynasty":"唐代","title":"和窦中丞晚入容江作"}
{"author":"刘禹锡","content":"莫道恩情无重来，人间荣谢递相催。当时初入君怀袖，岂念寒炉有死灰。","dynasty":"唐代","title":"秋扇词"}
{"author":"刘禹锡","content":"唱得凉州意外声，旧人唯数米嘉荣。近来时世轻先辈，好染髭须事后生。","dynasty":"唐代","title":"与歌者米嘉荣"}
{"author":"刘禹锡","content":"才子声名白侍郎，风流虽老尚难当。诗情逸似陶彭泽，斋日多如周太常。矻矻将心求净法，时时偷眼看春光。知君技痒思欢宴，欲倩天魔破道场。","dynasty":"唐代","title":"答乐天戏赠"}
{"author":"刘禹锡","content":"坛边松在鹤巢空，白鹿闲行旧径中。手植红桃千树发，满山无主任春风。","dynasty":"唐代","tags":"怀念，追忆","title":"伤桃源薛道士"}
{"author":"刘禹锡","content":"少年负志气，信道不从时。只言绳自直，安知室可欺。百胜难虑敌，三折乃良医。人生不失意，焉能慕知己。朔风悲老骥，秋霜动鸷禽。出门有远道，平野多层阴。灭没驰绝塞，振迅拂华林。不因感衰节，安能激壮心。昔贤多使气，忧国不谋身。目览千载事，心交上古人。侯门有仁义，灵台多苦辛。不学腰如磬，徒使甑生尘。","dynasty":"唐代","title":"学阮公体三首"}
{"author":"刘禹锡","content":"去国十年同赴召，渡湘千里又分歧。重临事异黄丞相，三黜名惭柳士师。归目并随回雁尽，愁肠正遇断猿时。桂江东过连山下，相望长吟有所思。","dynasty":"唐代","tags":"友情","title":"再授连州至衡阳酬柳柳州赠别"}
{"author":"刘禹锡","content":"宫漏夜丁丁，千门闭霜月。华堂列红烛，丝管静中发。歌眉低有思，舞体轻无骨。主人启酡颜，酣畅浃肌发。犹思城外客，阡陌不可越。春意日夕深，此欢无断绝。","dynasty":"唐代","title":"酬牛相公独饮偶醉寓言见示"}
{"author":"刘禹锡","content":"炀帝行宫汴水滨，数枝杨柳不胜春。晚来风起花如雪，飞入宫墙不见人。","dynasty":"唐代","title":"杂曲歌辞其六杨柳枝"}
{"author":"刘禹锡","content":"巫山巫峡杨柳多，朝云暮雨远相和。因想阳台无限事，为君回唱竹枝歌。","dynasty":"唐代","title":"杨柳枝"}
{"author":"刘禹锡","content":"位是才能取，时因际会遭。羽仪呈鸑鷟，铓刃试豪曹。洛下推年少，山东许地高。门承金铉鼎，家有玉璜韬。海浪扶鹏翅，天风引骥髦。便知蓬阁閟，不识鲁衣褒。兴发春塘草，魂交益部刀。形开犹抱膝，烛尽遽挥毫。昔仕当初筮，逢时咏载橐。怀铅辨虫蠹，染素学鹅毛。车骑方休汝，归来欲效陶。南台资謇谔，内署选风骚。羽化如乘鲤，楼居旧冠鳌。美香焚湿麝，名果赐干萄。议赦蝇栖笔，邀歌蚁泛醪。代言无所戏，谢表自称叨。兰焰凝芳泽，芝泥莹玉膏。对频声价出，直久梦魂劳。草诏令归马，批章答献獒。银花悬院榜，翠羽映帘绦。讽谏欣然纳，奇觚率尔操。禁中时谔谔，天下免忉忉。左顾龟成印，双飞鹄织袍。谢宾缘地密，洁己是心豪。五日思归沐，三春羡众邀。茶炉依绿笋，棋局就红桃。溟海桑潜变，阴阳炭暗熬。仙成脱屣去，臣恋捧弓号。建节辞乌柏，宣风看鹭涛。土山京口峻，铁瓮郡城牢。曲岛花千树，官池水一篙。莺来和丝管，雁起拂麾旄。宛转倾罗扇，回旋堕玉搔。罚筹长竖纛，觥盏样如舠.山是千重障，江为四面濠。卧龙曾得雨，孤鹤尚鸣皋。剑用雄开匣，弓闲蛰受弢.凤姿尝在竹，鷃羽不离蒿。吴越分双镇，东西接万艘。今朝比潘陆，江海更滔滔。","dynasty":"唐代","title":"浙西李大夫述梦四十韵并浙东元相公酬和斐然继声"}
{"author":"刘禹锡","content":"昔日股肱守，朱轮兹地游。繁华日已谢，章句此空留。蔓草佳城闭，故林棠树秋。今来重垂泪，不忍过西州。","dynasty":"唐代","title":"途次敷水驿伏睹华州舅氏昔日行县题诗处潸然有感"}
{"author":"刘禹锡","content":"马踏尘上霜，月明江头路。行人朝气锐，宿鸟相辞去。流水隔远村，缦山多红树。悠悠关塞内，往来无闲步。","dynasty":"唐代","title":"途中早发"}
{"author":"刘禹锡","content":"谭笑在岩廊，人人尽所长。仪形见山立，文字动星光。日运丹青笔，时看赤白囊。伫闻戎马息，入贺领鸳行。","dynasty":"唐代","title":"奉和司空裴相公中书即事通简旧僚之作"}
{"author":"刘禹锡","content":"杨柳郁青青，竹枝无限情。同郎一回顾，听唱纥那声。踏曲兴无穷，调同词不同。愿郎千万寿，长作主人翁。","dynasty":"唐代","title":"杂曲歌辞。纥那曲"}
{"author":"刘禹锡","content":"黔江秋水浸云霓，独泛慈航路不迷。猿狖窥斋林叶动，蛟龙闻咒浪花低。如莲半偈心常悟，问菊新诗手自携。常说摩围似灵鹫，却将山屐上丹梯。","dynasty":"唐代","title":"送义舟师却还黔南"}
{"author":"刘禹锡","content":"蜀国花已尽，越桃今已开。色疑琼树倚，香似玉京来。且赏同心处，那忧别叶催。佳人如拟咏，何必待寒梅。","dynasty":"唐代","title":"和令狐相公咏栀子花"}
{"author":"刘禹锡","content":"莫道谗言如浪深，莫言迁客似沙沉。千淘万漉虽辛苦，吹尽狂沙始到金。","dynasty":"唐代","tags":"抒情，怀才不遇，困难","title":"浪淘沙·莫道谗言如浪深"}
{"author":"刘禹锡","content":"渔舟何招招，浮在武陵水。拖纶掷饵信流去，误入桃源行数里。清源寻尽花绵绵，踏花觅径至洞前。洞门苍黑烟雾生，暗行数步逢虚明。俗人毛骨惊仙子，争来致词何至此。须臾皆破冰雪颜，笑言委曲问人间。因嗟隐身来种玉，不知人世如风烛。筵羞石髓劝客餐，灯爇松脂留客宿。鸡声犬声遥相闻，晓色葱笼开五云。渔人振衣起出户，满庭无路花纷纷。翻然恐失乡县处，一息不肯桃源住。桃花满溪水似镜，尘心如垢洗不去。仙家一出寻无踪，至今流水山重重。","dynasty":"唐代","title":"桃源行"}
{"author":"刘禹锡","content":"晓连星影出，晚带日光悬。本因遗采掇，翻自保天年。","dynasty":"唐代","title":"咏红柿子"}
{"author":"刘禹锡","content":"偶然相遇人间世，合在增城阿姥家。有此倾城好颜色，天教晚发赛诸花。","dynasty":"唐代","tags":"咏物，牡丹，赞美","title":"思黯南墅赏牡丹"}
{"author":"刘禹锡","content":"九陌逢君又别离，行云别鹤本无期。望嵩楼上忽相见，看过花开花落时。繁花落尽君辞去，绿草垂杨引征路。东道诸侯皆故人，留连必是多情处。","dynasty":"唐代","title":"送廖参谋东游二首"}
{"author":"刘禹锡","content":"飘飏南陌起东邻，漠漠濛濛暗度春。花巷暖随轻舞蝶，玉楼晴拂艳妆人。萦回谢女题诗笔，点缀陶公漉酒巾。何处好风偏似雪，隋河堤上古江津。","dynasty":"唐代","title":"柳絮"}
{"author":"刘禹锡","content":"　　连州城下，俯接村墟。偶登郡楼，适有所感，遂书其事为俚歌，以俟采诗者。　　冈头花草齐，燕子东西飞。田塍望如线，白水光参差。农妇白纻裙，农夫绿蓑衣。齐唱田中歌，嘤伫如竹枝。但闻怨响音，不辨俚语词。时时一大笑，此必相嘲嗤。水平苗漠漠，烟火生墟落。黄犬往复还，赤鸡鸣且啄。路旁谁家郎？乌帽衫袖长。自言上计吏，年初离帝乡。田夫语计吏：“君家侬定谙。一来长安罢，眼大不相参。”计吏笑致辞：“长安真大处。省门高轲峨，侬入无度数。昨来补卫士，唯用筒竹布。君看二三年，我作官人去。”","dynasty":"唐代","tags":"农民，乐府，民歌","title":"插田歌"}
{"author":"刘禹锡","content":"忆昨与故人，湘江岸头别。我马映林嘶，君帆转山灭。马嘶循古道，帆灭如流电。千里江蓠春，故人今不见。","dynasty":"唐代","title":"重至衡阳伤柳仪曹"}
{"author":"刘禹锡","content":"轩皇传上略，蜀相运神机。水落龙蛇出，沙平鹅鹳飞。波涛无动势，鳞介避馀威。会有知兵者，临流指是非。","dynasty":"唐代","title":"观八阵图"}
{"author":"刘禹锡","content":"昔听东武吟，壮年心已悲。如何今濩落，闻君辛苦辞。言有穷巷士，弱龄颇尚奇。读得玄女符，生当事边时。借名游侠窟，结客幽并儿。往来长楸间，能带双鞬驰。崩腾天宝末，尘暗燕南垂。爟火入咸阳，诏征神武师。是时占军幕，插羽扬金羁。万夫列辕门，观射中戟支。誓当雪国雠，亲爱从此辞。中宵倚长剑，起视蚩尤旗。介马晨萧萧，阵云竟天涯。阴风猎白草，旗槊光参差。勇气贯中肠，视身忽如遗。生擒白马将，虏骑不敢追。贵臣上战功，名姓随意移。终岁肌骨苦，他人印累累。谒者既清宫，诸侯各罢戏。上将赐甲第，门戟不可窥。眦血下沾襟，天高问无期。却寻故乡路，孤影空相随。行逢里中旧，扑樕昔所嗤。一言合侯王，腰佩黄金龟。问我何自苦，可怜真数奇。迟回顾徒御，得色悬双眉。翻然悟世途，抚己昧所宜。田园已芜没，流浪江海湄。鸷禽毛翮摧，不见翔云姿。衰容蔽逸气，孑孑无人知。寂寞草玄徒，长吟下书帷。为君发哀韵，若扣瑶林枝。有客识其真，潺湲涕交颐。饮尔一杯酒，陶然足自怡。","dynasty":"唐代","title":"和董庶中古散调词赠尹果毅"}
{"author":"刘禹锡","content":"南宫幸袭芝兰后，左辅曾交印绶来。多病未离清洛苑，新恩已历望仙台。关头古塞桃林静，城下长河竹箭回。闻说随车有零雨，此时偏动子荆才。","dynasty":"唐代","title":"述旧贺迁寄陕虢孙常侍（南宫、左辅，两处交代）"}
{"author":"刘禹锡","content":"岐山威凤不复鸣，华亭别鹤中夜惊。畏简书兮拘印绶，思临恸兮志莫就。生刍一束酒一杯，故人故人歆此来。","dynasty":"唐代","title":"祭韩吏部文附诗"}
{"author":"刘禹锡","content":"可怜五马风流地，暂辍金貂侍从才。阁上掩书刘向去，门前修刺孔融来。崤陵路静寒无雨，洛水桥长昼起雷。共羡府中棠棣好，先于城外百花开。","dynasty":"唐代","title":"同乐天送河南冯尹学士"}
{"author":"刘禹锡","content":"炀帝行宫汴水滨，数株残柳不胜春。晚来风起花如雪，飞入宫墙不见人。","dynasty":"唐代","title":"杨柳枝"}
{"author":"刘禹锡","content":"寒光照旌节，关路晓无尘。吏谒前丞相，山迎旧主人。东瞻军府静，西望敕书频。心共黄河水，同升天汉津。","dynasty":"唐代","title":"和令狐相公入潼关"}
{"author":"刘禹锡","content":"偶然相遇人间世，合在增城阿姥家。有此倾城好颜色，天教晚发赛诸花。","dynasty":"唐代","tags":"咏物，牡丹，赞美","title":"思黯南墅赏牡丹"}
{"author":"刘禹锡","content":"城外园林初夏天，就中野趣在西偏。蔷薇乱发多临水，鸂鶒双游不避船。水底远山云似雪，桥边平岸草如烟。白家唯有杯觞兴，欲把头盘打少年。","dynasty":"唐代","title":"和牛相公游南庄醉后寓言戏赠乐天兼见示"}
{"author":"刘禹锡","content":"浐水送君君不还，见君题字虎丘山。因知早贵兼才子，不得多时在世间。","dynasty":"唐代","title":"虎丘寺见元相公二年前题名怆然有咏"}
{"author":"刘禹锡","content":"月殿移椒壁，天花代舜华。唯馀采香径，一带绕山斜。","dynasty":"唐代","title":"馆娃宫在旧郡西南砚石山前瞰姑苏台傍有采香径梁天监中置佛寺曰灵岩即故宫也信为绝境因赋二章其二"}
{"author":"刘禹锡","content":"月殿移椒壁，天花代舜华。唯馀采香径，一带绕山斜。","dynasty":"唐代","title":"馆娃宫在旧郡西南砚石山前瞰姑苏台傍有采香径梁天监中置佛寺曰灵岩即故宫也信为绝境因赋二章其二"}
{"author":"刘禹锡","content":"南陌东城春早时，相逢何处不依依。桃红李白皆誇好，须得垂杨相发辉。","dynasty":"唐代","title":"杂曲歌辞其二杨柳枝"}
{"author":"刘禹锡","content":"曾作关中客，频经伏毒岩。晴烟沙苑树，晚日渭川帆。昔是青春貌，今悲白雪髯。郡楼空一望，含意卷高帘。","dynasty":"唐代","title":"贞元中侍郎舅氏牧华州时余再忝科第前后…因成篇题旧寺"}
{"author":"刘禹锡","content":"汉陵秦苑遥苍苍，陈根腐叶秋萤光。夜空寥寂金气净，千门九陌飞悠扬。纷纶晖映互明灭，金炉星喷镫花发。露华洗濯清风吹，低昂不定招摇垂。高丽罘罳照珠网，斜历璇题舞罗幌。曝衣楼上拂香裙，承露台前转仙掌。槐市诸生夜读书，北窗分明辨鲁鱼。行子东山起征思，中郎骑省悲秋气。铜雀人归自入帘，长门帐开来照泪。谁言向晦常自明，儿童走步娇女争。天生有光非自衒，远近低昂暗中见。撮蚊妖鸟亦夜起，翅如车轮而已矣。","dynasty":"唐代","title":"秋萤引"}
{"author":"刘禹锡","content":"有獭得嘉鱼，自谓天见怜。先祭不敢食，捧鳞望青玄。人立寒沙上，心专眼悁悁。渔翁以为妖，举块投其咽。呼儿贯鱼归，与獭同烹煎。关关黄金鹗，大翅摇江烟。下见盈寻鱼，投身擘洪连。攫拏隐鳞去，哺雏林岳巅。鸱乌欲伺隙，遥噪莫敢前。长居青云路，弹射无由缘。何地无江湖，何水无鲔鳣.天意不宰割，菲祭徒虔虔。空馀知礼重，载在淹中篇。","dynasty":"唐代","title":"有獭吟"}
{"author":"刘禹锡","content":"西皞司分昼夜平，羲和停午太阴生。铿锵揖让秋光里，观者如云出凤城。","dynasty":"唐代","title":"监祠夕月坛书事（其礼用昼）"}
{"author":"刘禹锡","content":"莫嗟华发与无儿，却是人间久远期。雪里高山头白早，海中仙果子生迟。于公必有高门庆，谢守何烦晓镜悲。幸免如新分非浅，祝君长咏梦熊诗。","dynasty":"唐代","title":"苏州白舍人寄新诗，有叹早白无儿之句，因以赠之"}
{"author":"刘禹锡","content":"帝城宜春入，游人喜意长。草生季伦谷，花出莫愁坊。断云发山色，轻风漾水光。楼前戏马地，树下斗鸡场。白头自为侣，绿酒亦满觞。潘园观种植，谢墅阅池塘。至闲似隐逸，过老不悲伤。相问焉功德，银黄游故乡。","dynasty":"唐代","title":"和乐天洛城春齐梁体八韵"}
{"author":"刘禹锡","content":"属车八十一，此地阻长风。千载威灵尽，赭山寒水中。","dynasty":"唐代","title":"君山怀古"}
{"author":"刘禹锡","content":"调瑟在张弦，弦平音自足。朱弦二十五，缺一不成曲。美人爱高张，瑶轸再三促。上弦虽独响，下应不相属。日暮声未和，寂寥一枯木。却顾膝上弦，流泪难相续。","dynasty":"唐代","title":"调瑟词"}
{"author":"刘禹锡","content":"生拍芳丛鹰觜芽，老郎封寄谪仙家。今宵更有湘江月，照出菲菲满碗花。","dynasty":"唐代","title":"尝茶"}
{"author":"刘禹锡","content":"高墉伊何，维器与时。视之以心，谁谓鹄微。","dynasty":"唐代","title":"泽宫诗其四"}
{"author":"刘禹锡","content":"太华莲峰降岳灵，两川棠树接郊坰.政同兄弟人人乐，曲奏埙篪处处听。杨叶百穿荣会府，芝泥五色耀天庭。各抛笔砚夸旄钺，莫遣文星让将星。","dynasty":"唐代","title":"寄和东川杨尚书慕巢兼寄西川继之二公近从弟…因成是诗"}
{"author":"刘禹锡","content":"绿水风初暖，青林露早晞。麦陇雉朝雊，桑野人暮归。百舌悲花尽，平芜来去飞。","dynasty":"唐代","title":"初夏曲三首其三"}
{"author":"刘禹锡","content":"故国荒台在，前临震泽波。绮罗随世尽，麋鹿古时多。筑用金锤力，摧因石鼠窠。昔年雕辇路，唯有采樵歌。","dynasty":"唐代","title":"罢郡姑苏北归渡杨子津其二"}
{"author":"刘禹锡","content":"昔忝南宫郎，往来东观频。尝披燕公传，耸若窥三辰。翊圣崇国本，像贤正朝伦。高视缅今古，清风夐无邻。兰锜照通衢，一家十朱轮。酂国嗣侯绝，韦卿世业贫。夫子承大名，少年振芳尘。青袍仙掌下，矫首凌烟旻.公冶本非罪，潘郎一为民。风霜苦摇落，坚白无缁磷。一旦逢良时，天光烛幽沦。重为长裾客，佐彼观风臣。分野穷禹画，人烟过虞巡。不言此行远，所乐相知新。雨起巫山阳，鸟鸣湘水滨。离筵出苍莽，别曲多悲辛。今朝一杯酒，明日千里人。从此孤舟去，悠悠天海春。","dynasty":"唐代","title":"送华阴尉张苕赴邕府使幕（张即燕公之孙，顷坐事除名）"}
{"author":"刘禹锡","content":"南宫幸袭芝兰后，左辅曾交印绶来。多病未离清洛苑，新恩已历望仙台。关头古塞桃林静，城下长河竹箭回。闻说随车有零雨，此时偏动子荆才。","dynasty":"唐代","title":"述旧贺迁寄陕虢孙常侍（南宫、左辅，两处交代）"}
{"author":"刘禹锡","content":"池馆今正好，主人何寂然。白莲方出水，碧树未鸣蝉。静室宵闻磬，斋厨晚绝烟。蕃僧如共载，应不是神仙。","dynasty":"唐代","title":"乐天池馆夏景方妍白莲初开綵舟空泊唯邀缁侣因以戏之"}
{"author":"刘禹锡","content":"邑邑何邑邑，长沙地卑湿。楼上见春多，花前恨风急。猿愁肠断叫，鹤病翘趾立。牛衣独自眠，谁哀仲卿泣。郁郁何郁郁，长安远如日。终日念乡关，燕来鸿复还。潘岳岁寒思，屈平憔悴颜。殷勤望归路，无雨即登山。","dynasty":"唐代","title":"谪居悼往二首"}
{"author":"刘禹锡","content":"旌旗入境犬无声，戮尽鲸鲵汉水清。从此世人开耳目，始知名将出书生。","dynasty":"唐代","title":"美温尚书镇定兴元以诗寄贺"}
{"author":"刘禹锡","content":"江上楼高二十梯，梯梯登遍与云齐。人从别浦经年去，天向平芜尽处低。","dynasty":"唐代","title":"楼上"}
{"author":"刘禹锡","content":"何处深春好，春深富室家。唯多贮金帛，不拟负莺花。国乐呼联辔，行厨载满车。归来看理曲，灯下宝钗斜。","dynasty":"唐代","title":"同乐天和微之深春二十首其十一"}
{"author":"刘禹锡","content":"噫泾水之逶迤，溉我公兮及我私。水无心兮人多僻，锢上游兮乾我泽。时逢理兮官得材，墨绶繠兮刘君来。能爱人兮恤其隐，心既公兮言既尽。县申府兮府闻天，积愤刷兮沈痾痊。划新渠兮百亩流，行龙蛇兮止膏油。遵水式兮复田制，无荒区兮有良岁。嗟刘君兮去翱翔，遗我福兮牵我肠。纪成功兮镌美石，求信词兮昭懿绩。","dynasty":"唐代","title":"改高陵人颂刘仁师诗"}
{"author":"刘禹锡","content":"日照澄洲江雾开，淘金女伴满江隈。美人首饰侯王印，尽是沙中浪底来。","dynasty":"唐代","tags":"抒怀，社会，劳动","title":"浪淘沙·其六"}
{"author":"刘禹锡","content":"曾遭飞语十年谪，新受恩光万里还。朝服不妨游洛浦，郊园依旧看嵩山。竹含天籁清商乐，水绕庭台碧玉环。留作功成退身地，如今只是暂时闲。","dynasty":"唐代","title":"尉迟郎中见示自南迁牵复却至洛城东旧居之作因以和之"}
{"author":"刘禹锡","content":"少年负志气，信道不从时。只言绳自直，安知室可欺。百胜难虑敌，三折乃良医。人生不失意，焉能慕知己。朔风悲老骥，秋霜动鸷禽。出门有远道，平野多层阴。灭没驰绝塞，振迅拂华林。不因感衰节，安能激壮心。昔贤多使气，忧国不谋身。目览千载事，心交上古人。侯门有仁义，灵台多苦辛。不学腰如磬，徒使甑生尘。","dynasty":"唐代","title":"学阮公体三首"}
{"author":"刘禹锡","content":"白马湖平秋日光，紫菱如锦彩鸾翔。荡舟游女满中央，采菱不顾马上郎。争多逐胜纷相向，时转兰桡破轻浪。长鬟弱袂动参差，钗影钏文浮荡漾。笑语哇咬顾晚晖，蓼花绿岸扣舷归。归来共到市桥步，野蔓系船萍满衣。家家竹楼临广陌，下有连樯多估客。携觞荐芰夜经过，醉踏大堤相应歌。屈平祠下沅江水，月照寒波白烟起。一曲南音此地闻，长安北望三千里。","dynasty":"唐代","title":"相和歌辞。采菱行"}
{"author":"刘禹锡","content":"风筝吟秋空，不肖指爪声。高人灵府间，律吕伴咸英。昔年与兄游，文似马长卿。今来寄新诗，乃类陶渊明。磨砻老益智，吟咏闲弥精。岂非山水乡，荡漾神机清。渚烟蕙兰动，溪雨虹蜺生。冯君虚上舍，待余乘兴行。","dynasty":"唐代","title":"酬湖州崔郎中见寄"}
{"author":"刘禹锡","content":"谏省新登二直臣，万方惊喜捧丝纶。则知天子明如日，肯放淮南高卧人。","dynasty":"唐代","title":"李贾二大谏拜命后寄杨八寿州"}
{"author":"刘禹锡","content":"白鹭儿，最高格。毛衣新成雪不敌，众禽喧呼独凝寂。孤眠芊芊草，久立潺潺石。前山正无云，飞去入遥碧。","dynasty":"唐代","title":"白鹭儿"}
{"author":"刘禹锡","content":"溅溅漱幽石，注入团圆处。有如常满杯，承彼清夜露。岩曲月斜照，林寒春晚煦。游人不敢触，恐有蛟龙护。","dynasty":"唐代","title":"海阳十咏。月窟"}
{"author":"刘禹锡","content":"弥年不得意，新岁又如何？念昔同游者，而今有几多？以闲为自在，将寿补蹉跎。春色无情故，幽居亦见过。","dynasty":"唐代","tags":"春节，抒怀，感伤","title":"岁夜咏怀"}
{"author":"刘禹锡","content":"结构得奇势，朱门交碧浔。外来始一望，写尽平生心。日轩漾波影，月砌镂松阴。几度欲归去，回眸情更深。","dynasty":"唐代","title":"海阳十咏。吏隐亭"}
{"author":"刘禹锡","content":"泰娘家本阊门西，门前绿水环金堤。有时妆成好天气，走上皋桥折花戏。风流太守韦尚书，路傍忽见停隼旟。斗量明珠鸟传意，绀幰迎入专城居。长鬟如云衣似雾，锦茵罗荐承轻步。舞学惊鸿水榭春，歌传上客兰堂暮。从郎西入帝城中，贵游簪组香帘栊。低鬟缓视抱明月，纤指破拨生胡风。繁华一旦有消歇，题剑无光履声绝。洛阳旧宅生草莱，杜陵萧萧松柏哀。妆奁虫网厚如茧，博山炉侧倾寒灰。蕲州刺史张公子，白马新到铜驼里。自言买笑掷黄金，月堕云中从此始。安知鵩鸟座隅飞，寂寞旅魂招不归。秦嘉镜有前时结，韩寿香销故箧衣。山城少人江水碧，断雁哀猿风雨夕。朱弦已绝为知音，云鬓未秋私自惜。举目风烟非旧时，梦寻归路多参差。如何将此千行泪，更洒湘江斑竹枝。","dynasty":"唐代","title":"泰娘歌"}
{"author":"刘禹锡","content":"杨柳青青江水平，闻郎江上踏歌声。(踏歌声一作：唱歌声)东边日出西边雨，道是无晴却有晴。(却有晴一作：还有晴)","dynasty":"唐代","tags":"乐府，民歌，爱情，写景，早教古诗100首","title":"竹枝词二首·其一"}
{"author":"刘禹锡","content":"曲江僧向松江见，又到天台看石桥。鹤恋故巢云恋岫，比君犹自不逍遥。","dynasty":"唐代","title":"送霄韵上人游天台（一作宝韵上人）"}
{"author":"刘禹锡","content":"蛮语钩輈音，蛮衣斑斓布。熏狸掘沙鼠，时节祠盘瓠。忽逢乘马客，恍若惊麏顾。腰斧上高山，意行无旧路。","dynasty":"唐代","title":"蛮子歌"}
{"author":"刘禹锡","content":"朝辞官军驿，前望顺阳路。野水啮荒坟，秋虫镂宫树。曾闻天宝末，胡马西南骛。城守鲁将军，拔城从此去。","dynasty":"唐代","title":"顺阳歌"}
{"author":"刘禹锡","content":"叹息鲁先师，生逢周室卑。有心律天道，无位救陵夷。历聘不能用，领徒空尔为。儒风正礼乐，旅象入蓍龟。西狩非其应，中都安足施。世衰由我贱，泣下为人悲。遗教光文德，兴王叶梦期。土田封后胤，冕服饰虚仪。钟鼓胶庠荐，牲牢郡邑祠。闻君喟然叹，偏在上丁时。","dynasty":"唐代","title":"和李六侍御文宣王庙释奠作"}
{"author":"刘禹锡","content":"少年为别日，隋宫杨柳阴。白首相逢处，巴江烟浪深。使星上三蜀，春雨沾衣襟。王程促速意，夜语殷勤心。却归天上去，遗我云间音。","dynasty":"唐代","title":"酬冯十七舍人宿卫赠别五韵"}
{"author":"刘禹锡","content":"潮满冶城渚，日斜征虏亭。蔡洲新草绿，幕府旧烟青。兴废由人事，山川空地形。后庭花一曲，幽怨不堪听。","dynasty":"唐代","tags":"写景，咏史怀古","title":"金陵怀古"}
{"author":"刘禹锡","content":"雨引苔侵壁，风驱叶拥阶。久留闲客话，宿请老僧斋。酒瓮新陈接，书签次第排。翛然自有处，摇落不伤怀。","dynasty":"唐代","title":"和乐天早寒"}
{"author":"刘禹锡","content":"浮杯万里过沧溟，遍礼名山适性灵。深夜降龙潭水黑，新秋放鹤野田青。身无彼我那怀土，心会真如不读经。为问中华学道者，几人雄猛得宁馨。","dynasty":"唐代","title":"赠日本僧智藏"}
{"author":"刘禹锡","content":"毛羽斑斓白纻裁，马前擎出不惊猜。轻抛一点入云去，喝杀三声掠地来。绿玉觜攒鸡脑破，玄金爪擘兔心开。都缘解搦生灵物，所以人人道俊哉。","dynasty":"唐代","title":"白鹰"}
{"author":"刘禹锡","content":"功成频献乞身章，摆落襄阳镇洛阳。万乘旌旗分一半，八方风雨会中央。兵符今奉黄公略，书殿曾随翠凤翔。心寄华亭一双鹤，日陪高步绕池塘。","dynasty":"唐代","title":"郡内书情献裴侍中留守"}
{"author":"刘禹锡","content":"踏曲兴无穷，调同辞不同，愿郎千万寿，长作主人翁。","dynasty":"唐代","title":"纥那曲"}
{"author":"刘禹锡","content":"旌旗入境犬无声，戮尽鲸鲵汉水清。从此世人开耳目，始知名将出书生。","dynasty":"唐代","title":"美温尚书镇定兴元以诗寄贺"}
{"author":"刘禹锡","content":"金貂晓出凤池头，玉节前临南雍州。暂辍洪炉观剑戟，还将大笔注春秋。管弦席上留高韵，山水途中入胜游。岘首风烟看未足，便应重拜富民侯。","dynasty":"唐代","title":"奉和裴侍中将赴汉南留别座上诸公"}
{"author":"刘禹锡","content":"故人博罗尉，遗我山姜花。采从碧海上，来自谪仙家。云涛润孤根，阴火照晨葩。静摇扶桑日，艳对瀛洲霞。世人爱芳辛，搴撷忘幽遐。传名入帝里，飞驿辞天涯。王济本尚味，石崇方斗奢。雕盘多不识，绮席乃增华。驿马损筋骨，贵人滋齿牙。顾予藜藿士，持此重咨嗟。","dynasty":"唐代","title":"崔元受少府自贬所还，遗山姜花，以诗答之"}
{"author":"刘禹锡","content":"万卷堆床书，学者识其真。万里长江水，征夫渡要津。养生非但药，悟佛不因人。燕石何须辨，逢时即至珍。","dynasty":"唐代","title":"偶作二首其二"}
{"author":"刘禹锡","content":"越山有鸟翔寥廓，嗉中天绶光若若。越人偶见而奇之，因名吐绶江南知。四明天姥神仙地，朱鸟星精钟异气。赤玉雕成彪炳毛，红绡翦出玲珑翅。湖烟始开山日高，迎风吐绶盘花绦。临波似染琅琊草，映叶疑开阿母桃。花红草绿人间事，未若灵禽自然贵。鹤吐明珠暂报恩，鹊衔金印空为瑞。春和秋霁野花开，玩景寻芳处处来。翠幕雕笼非所慕，珠丸柘弹莫相猜。栖月啼烟凌缥缈，高林先见金霞晓。三山仙路寄遥情，刷羽扬翘欲上征。不学碧鸡依井络，愿随青鸟向层城。太液池中有黄鹄，怜君长向高枝宿。如何一借羊角风，来听箫韶九成曲。","dynasty":"唐代","title":"吐绶鸟词"}
{"author":"刘禹锡","content":"松间风未起，万叶不自吟。池上月未来，清辉同夕阴。宫徵不独运，埙篪自相寻。一从别乐天，诗思日已沉。吟君洛中作，精绝百炼金。乃知孤鹤情，月露为知音。微之从东来，威凤鸣归林。羡君先相见，一豁平生心。","dynasty":"唐代","title":"乐天寄洛下新诗，兼喜微之欲到，因以抒怀也"}
{"author":"刘禹锡","content":"彼鹄斯微，若止若翔。千里之差，起于毫芒。","dynasty":"唐代","title":"泽宫诗其二"}
{"author":"刘禹锡","content":"塞北梅花羌笛吹，淮南桂树小山词。请君莫奏前朝曲，听唱新翻杨柳枝。南陌东城春早时，相逢何处不依依？桃红李白皆夸好，须得垂杨相发挥。凤阙轻遮翡翠帏，龙池遥望麴尘丝。御沟春水相晖映，狂杀长安少年儿。金谷园中莺乱飞，铜驼陌上好风吹。城东桃李须臾尽，争似垂杨无限时？花萼楼前初种时，美人楼上斗腰支。如今抛掷长街里，露叶如啼欲恨谁？炀帝行宫汴水滨，数株残柳不胜春。晚来风起花如雪，飞入宫墙不见人。御陌青门拂地垂，千条金缕万条丝。如今绾作同心结，将赠行人知不知？城外春风吹酒旗，行人挥袂日西时。长安陌上无穷树，唯有垂杨绾别离。轻盈袅娜占年华，舞榭妆楼处处遮。春尽絮飞留不得，随风好去落谁家？","dynasty":"唐代","tags":"寓理，抒情","title":"杨柳枝词九首"}
{"author":"刘禹锡","content":"鸢飞杳杳青云里，鸢鸣萧萧风四起。旗尾飘扬势渐高，箭头砉划声相似。长空悠悠霁日悬，六翮不动凝飞烟。游鶤翔雁出其下，庆云清景相回旋。忽闻饥乌一噪聚，瞥下云中争腐鼠。腾音砺吻相喧呼，仰天大吓疑鸳雏。畏人避犬投高处，俯啄无声犹屡顾。青鸟自爱玉山禾，仙禽徒贵华亭露。朴樕危巢向暮时，毰毸饱腹蹲枯枝。游童挟弹一麾肘，臆碎羽分人不悲。天生众禽各有类，威凤文章在仁义。鹰隼仪形蝼蚁心，虽能戾天何足贵。","dynasty":"唐代","title":"琴曲歌辞。飞鸢操"}
{"author":"刘禹锡","content":"少年负志气，信道不从时。只言绳自知，安知室可欺？百胜难虑敌，三折乃良医。人生不失意，焉能慕知己？","dynasty":"唐代","title":"学阮公体"}
{"author":"刘禹锡","content":"山不在高，有仙则名。水不在深，有龙则灵。斯是陋室，惟吾德馨。苔痕上阶绿，草色入帘青。谈笑有鸿儒，往来无白丁。可以调素琴，阅金经。无丝竹之乱耳，无案牍之劳形。南阳诸葛庐，西蜀子云亭。孔子云：何陋之有？","dynasty":"唐代","tags":"初中文言文，古文观止，咏物，赞美，品格","title":"陋室铭"}
{"author":"刘禹锡","content":"京兆归何处，章台空暮尘。可怜鸾镜下，哭杀画眉人。","dynasty":"唐代","title":"再伤庞尹"}
{"author":"刘禹锡","content":"独上百尺楼，目穷思亦愁。初日遍露草，野田荒悠悠。尘息长道白，林清宿烟收。回首云深处，永怀乡旧游。","dynasty":"唐代","title":"登陕州北楼却忆京师亲友"}
{"author":"刘禹锡","content":"车音想辚辚，不见綦下尘。可怜平阳第，歌舞娇青春。金屋容色在，文园词赋新。一朝复得幸，应知失意人。寂寥照镜台，遗基古南阳。真人昔来游，翠凤相随翔。目成在桑野，志遂贮椒房。岂无三千女，初心不可忘。","dynasty":"唐代","title":"咏古二首有所寄"}
{"author":"刘禹锡","content":"洞庭秋月生湖心，层波万顷如熔金。孤轮徐转光不定，游气濛濛隔寒镜。是时白露三秋中，湖平月上天地空。岳阳楼头暮角绝，荡漾已过君山东。山城苍苍夜寂寂，水月逶迤绕城白。荡桨巴童歌竹枝，连樯估客吹羌笛。势高夜久阴力全，金气肃肃开星躔。浮云野马归四裔，遥望星斗当中天。天鸡相呼曙霞出，敛影含光让朝日。日出喧喧人不闲，夜来清景非人间。","dynasty":"唐代","title":"洞庭秋月行"}
{"author":"刘禹锡","content":"朱户凌晨启，碧梧含早凉。人从桔柣至，书到漆沮傍。抃会因佳句，情深取断章。惬心同笑语，入耳胜笙簧。忆昔三条路，居邻数仞墙。学堂青玉案，彩服紫罗囊。麟角看成就，龙驹见抑扬。彀中飞一箭，云际落双鶬.甸邑叨前列，天台愧后行。鲤庭传事业，鸡树遂翱翔。书殿连鳷鹊，神池接凤凰。追游蒙尚齿，惠好结中肠。铩翮方抬举，危根易损伤。一麾怜弃置，五字借恩光。汝海崆峒秀，溱流芍药芳。风行能偃草，境静不争桑。转旆趋关右，颁条匝渭阳。病吟犹有思，老醉已无狂。尘满鸿沟道，沙惊白狄乡。伫闻黄纸诏，促召紫微郎。","dynasty":"唐代","title":"酬郑州权舍人见寄二十韵"}
{"author":"刘禹锡","content":"炀帝行宫汴水滨，数株残柳不胜春。晚来风起花如雪，飞入宫墙不见人。","dynasty":"唐代","title":"杨柳枝"}
{"author":"刘禹锡","content":"两岸山花似雪开，家家春酒满银杯。昭君坊中多女伴，永安宫外踏青来。","dynasty":"唐代","title":"竹枝"}
{"author":"刘禹锡","content":"继体三才理，承颜九族亲。禹功留海内，殷历付天伦。调露曲常在，秋风词尚新。本支方百代，先让棣华春。月落宫车动，风凄仪仗闲。路唯瞻凤翣，人尚想龙颜。御宇方无事，乘云遂不还。圣情悲望处，沉日下西山。享国十五载，升天千万年。龙镳仙路远，骑吹礼容全。日下初陵外，人悲旧剑前。周南有遗老，掩泪望秦川。","dynasty":"唐代","title":"文宗元圣昭献孝皇帝挽歌三首"}
{"author":"刘禹锡","content":"骆驼桥上蘋风急，鹦鹉杯中箬下春。水碧山青知好处，开颜一笑向何人。","dynasty":"唐代","title":"洛中送韩七中丞之吴兴口号五首其四"}
{"author":"刘禹锡","content":"江上春来新雨晴，□西春水彀纹生。桥东桥西好杨柳，人来人去唱歌行。","dynasty":"唐代","title":"竹枝"}
{"author":"刘禹锡","content":"星使出关东，兵符赐上公。山河归旧国，管籥换离宫。行色旌旗动，军声鼓角雄。爱棠馀故吏，骑竹见新童。汉垒三秋静，胡沙万里空。其如天下望，旦夕咏清风。","dynasty":"唐代","title":"奉送裴司徒令公自东都留守再命太原"}
{"author":"刘禹锡","content":"清羸隐几望云空，左掖鸳鸾到室中。一卷素书消永日，数茎斑发对秋风。菱花照后容虽改，蓍草占来命已通。莫怪人人惊早白，缘君尚是黑头翁。","dynasty":"唐代","title":"和苏十郎中谢病闲居时严常侍萧给事…有二毛之作"}
{"author":"刘禹锡","content":"隐几支颐对落晖，故人书信到柴扉。周南留滞商山老，星象如今属少微。","dynasty":"唐代","title":"洛滨病卧户部李侍郎见惠药物谑以文星之句斐然仰谢"}
{"author":"刘禹锡","content":"炀帝行宫汴水滨，数枝杨柳不胜春。晚来风起花如雪，飞入宫墙不见人。","dynasty":"唐代","title":"杂曲歌辞其六杨柳枝"}
{"author":"刘禹锡","content":"素萼迎寒秀，金英带露香。繁华照旄钺，荣盛对银黄。琮璧交辉映，衣裳杂彩章。晴云遥盖覆，秋蝶近悠扬。空想逢九日，何由陪一觞。满丛佳色在，未肯委严霜。","dynasty":"唐代","title":"和令狐相公九日对黄白二菊花见怀"}
{"author":"刘禹锡","content":"独宿望海楼，夜深珍木冷。僧房已闭户，山月方出岭。碧池涵剑彩，宝刹摇星影。却忆郡斋中，虚眠此时景。","dynasty":"唐代","title":"发苏州后登武丘寺望海楼（一作望梅楼）"}
{"author":"刘禹锡","content":"终日望夫夫不归，化为孤石苦相思。望来已是几千载，只似当时初望时。","dynasty":"唐代","tags":"妇女，思念，丈夫","title":"望夫山"}
{"author":"刘禹锡","content":"日晚长秋帘外报，望陵歌舞在明朝。添炉欲爇熏衣麝，忆得分时不忍烧。日映西陵松柏枝，下台相顾一相思。朝来乐府长歌曲，唱著君王自作词。","dynasty":"唐代","title":"魏宫词二首"}
{"author":"刘禹锡","content":"闻君前日独庭争，汉帝偏知白马生。忽领簿书游太学，宁劳侍从厌承明。洛阳本自宜才子，海内而今有直声。为谢同僚老博士，范云来岁即公卿。","dynasty":"唐代","title":"寄杨八拾遗"}
{"author":"刘禹锡","content":"东南倚盖卑，维岳资柱石。前当祝融居，上拂朱鸟翮。青冥结精气，磅礴宣地脉。还闻肤寸阴，能致弥天泽。","dynasty":"唐代","title":"望衡山"}
{"author":"刘禹锡","content":"年年曲江望，花发即经过。未饮心先醉，临风思倍多。三春看又尽，两地欲如何。日望长安道，空成劳者歌。","dynasty":"唐代","title":"酬令狐相公杏园花下饮有怀见寄"}
{"author":"刘禹锡","content":"何处深春好，春深执政家。恩光贪捧日，贵重不看花。玉馔堂交印，沙堤柱碍车。多门一已闭，直道更无斜。","dynasty":"唐代","title":"同乐天和微之深春二十首其三"}
{"author":"刘禹锡","content":"常时并冕奉天颜，委佩低簪彩仗间。今日独来张乐地，万重云水望桥山。","dynasty":"唐代","title":"赴连山途次德宗山陵寄张员外"}
{"author":"刘禹锡","content":"金貂晓出凤池头，玉节前临南雍州。暂辍洪炉观剑戟，还将大笔注春秋。管弦席上留高韵，山水途中入胜游。岘首风烟看未足，便应重拜富民侯。","dynasty":"唐代","title":"奉和裴侍中将赴汉南留别座上诸公"}
{"author":"刘禹锡","content":"烟波半落新沙地，鸟雀群飞欲雪天。樱桃带雨胭脂湿，杨柳当风绿线低。山似屏风江似簟，叩舷来往月明中。晴日碧空云脚断，一条如练挂山尖。飞文斗疾敲铜器，陪宴会欢吐锦茵。","dynasty":"唐代","title":"句"}
{"author":"刘禹锡","content":"见学胡琴见艺成，今朝追想几伤情。撚弦花下呈新曲。放拨灯前谢改名。但是好花皆易落，从来尤物不长生。鸾台夜直衣衾冷，云雨无因入禁城。","dynasty":"唐代","title":"和杨师皋给事伤小姬英英"}
{"author":"刘禹锡","content":"官曹崇重难频入，第宅清闲且独行。阶蚁相逢如偶语，园蜂速去恐违程。人于红药惟看色，莺到垂杨不惜声。东洛池台怨抛掷，移文非久会应成。","dynasty":"唐代","title":"和仆射牛相公春日闲坐见怀"}
{"author":"刘禹锡","content":"辟雍流水近灵台，中有诗篇绝世才。渤海归人将集去，梨园弟子请词来。琼枝未识魂空断，宝匣初临手自开。莫道专城管云雨，其如心似不然灰。","dynasty":"唐代","title":"酬杨司业巨源见寄"}
{"author":"刘禹锡","content":"闲步南园烟雨晴，遥闻丝竹出墙声。欲抛丹笔三川去，先教清商一部成。花木手栽偏有兴，歌词自作别生情。多才遇景皆能咏，当日人传满凤城。","dynasty":"唐代","title":"和乐天南园试小乐"}
{"author":"刘禹锡","content":"凤阙轻遮翡翠帏，龙墀遥望□尘生。御沟春水相辉映，狂杀长安年少儿。","dynasty":"唐代","title":"杨柳枝"}
{"author":"刘禹锡","content":"暂辞鸳鹭出蓬瀛，忽拥貔貅镇粤城。闽岭夏云迎皂盖，建溪秋树映红旌。山川远地由来好，富贵当年别有情。了却人间婚嫁事，复归朝右作公卿。","dynasty":"唐代","title":"送唐舍人出镇闽中"}
{"author":"刘禹锡","content":"隐士遗尘在，高僧精舍开。地形临渚断，江势触山回。楚野花多思，南禽声例哀。殷勤最高顶，闲即望乡来。","dynasty":"唐代","title":"题招隐寺"}
{"author":"刘禹锡","content":"洞户夜帘卷，华堂秋簟清。萤飞过池影，蛩思绕阶声。老枕知将雨，高窗报欲明。何人谙此景，远问白先生。","dynasty":"唐代","title":"秋夕不寐寄乐天"}
{"author":"刘禹锡","content":"凤城烟雨歇，万象含佳气。酒后人倒狂，花时天似醉。三春车马客，一代繁华地。何事独伤怀，少年曾得意。","dynasty":"唐代","title":"曲江春望"}
{"author":"刘禹锡","content":"洛水桥边春日斜，碧流清浅见琼砂。无端陌上狂风疾，惊起鸳鸯出浪花。","dynasty":"唐代","tags":"爱情","title":"浪淘沙·其二"}
{"author":"刘禹锡","content":"候吏立沙际，田家连竹溪。枫林社日鼓，茅屋午时鸡。鹊噪晚禾地，蝶飞秋草畦。驿楼宫树近，疲马再三嘶。","dynasty":"唐代","title":"秋日送客至潜水驿"}
{"author":"刘禹锡","content":"天涯浮云生，争蔽日月光。穷巷秋风起，先摧兰蕙芳。万货列旗亭，恣心注明珰。名高毁所集，言巧智难防。勿谓行大道，斯须成太行。莫吟萋兮什，徒使君子伤。","dynasty":"唐代","title":"萋兮吟"}
{"author":"刘禹锡","content":"宿习修来得慧根，多闻第一却忘言。自从七祖传心印，不要三乘入便门。东泛沧江寻古迹，西归紫阁出尘喧。河南白尹大檀越，好把真经相对翻。","dynasty":"唐代","tags":"送别","title":"送宗密上人归南山草堂寺因谒河南尹白侍郎"}
{"author":"刘禹锡","content":"骠骑非无势，少卿终不去。世道剧颓波，我心如砥柱。贾生明王道，卫绾工车戏。同遇汉文时，何人居贵位。","dynasty":"唐代","tags":"咏史怀古，抒怀","title":"咏史二首"}
{"author":"刘禹锡","content":"日暮江头闻竹枝，南人行乐北人悲。自从雪里唱新曲，直到三春花尽时。","dynasty":"唐代","tags":"歌曲，抒情","title":"踏歌词四首·其四"}
{"author":"刘禹锡","content":"清江悠悠王气沉，六朝遗事何处寻。宫墙隐嶙围野泽，鹳鶂夜鸣秋色深。","dynasty":"唐代","title":"台城怀古"}
{"author":"刘禹锡","content":"将略兵机命世雄，苍黄钟室叹良弓。遂令后代登坛者，每一寻思怕立功。","dynasty":"唐代","title":"韩信庙"}
{"author":"刘禹锡","content":"花面丫头十三四，春来绰约向人时。终须买取名春草，处处将行步步随。","dynasty":"唐代","title":"寄赠小樊"}
{"author":"刘禹锡","content":"少年负志气，信道不从时。只言绳自知，安知室可欺？百胜难虑敌，三折乃良医。人生不失意，焉能慕知己？","dynasty":"唐代","title":"学阮公体"}
{"author":"刘禹锡","content":"坐镇清朝独殷然，闲征故事数前贤。用才同践钧衡地，禀气终分大小年。威凤本池思泛泳，仙查旧路望回旋。犹怜绮季深山里，唯有松风与石田。","dynasty":"唐代","title":"和仆射牛相公追感韦裴六相登庸皆四十馀…并见寄之作"}
{"author":"刘禹锡","content":"常时并冕奉天颜，委佩低簪彩仗间。今日独来张乐地，万重云水望桥山。","dynasty":"唐代","title":"赴连山途次德宗山陵寄张员外"}
{"author":"刘禹锡","content":"尚书剑履出明光，居守旌旗赴洛阳。世上功名兼将相，人间声价是文章。衙门晓辟分天仗，宾幕初开辟省郎。从发坡头向东望，春风处处有甘棠。","dynasty":"唐代","title":"同乐天送令狐相公赴东都留守（自户部尚书拜）"}
{"author":"刘禹锡","content":"分忧余刃又从公，白羽胡床啸咏中。彩笔谕戎矜倚马，华堂留客看惊鸿。渚宫油幕方高步，澧浦甘棠有几丛。若问骚人何处所，门临寒水落江枫。","dynasty":"唐代","title":"酬窦员外郡斋宴客,偶命柘枝因见寄，兼呈张"}
{"author":"刘禹锡","content":"山桃红花满山头，蜀江春水拍山流。花红易衰似郎意，水流无限似侬情。","dynasty":"唐代","title":"竹枝"}
{"author":"刘禹锡","content":"新竹翛翛韵晓风，隔窗依砌尚蒙笼。数间素壁初开后，一段清光入坐中。欹枕闲看知自适，含毫朗咏与谁同。此君若欲长相见，政事堂东有旧丛。","dynasty":"唐代","title":"和宣武令狐相公郡斋对新竹"}
{"author":"刘禹锡","content":"蔡州城中众心死，妖星夜落照壕水。汉家飞将下天来，马箠一挥门洞开。贼徒崩腾望旗拜，有若群蛰惊春雷。狂童面缚登槛车，太白夭矫垂捷书。相公从容来镇抚，常侍郊迎负文弩。四人归业闾里间，小儿跳浪健儿舞。汝南晨鸡喔喔鸣，城头鼓角音和平。路傍老人忆旧事，相与感激皆涕零。老人收泣前致辞，官军入城人不知。忽惊元和十二载，重见天宝承平时。九衢车马浑浑流，使臣来献淮西囚。四夷闻风失匕箸，天子受贺登高楼。妖童擢发不足数，血污城西一抔土。南峰无火楚泽间，夜行不锁穆陵关。策勋礼毕天下泰，猛士按剑看恒山。","dynasty":"唐代","title":"平蔡州三首"}
{"author":"刘禹锡","content":"江上朱楼新雨晴，瀼西春水縠文生。桥东桥西好杨柳，人来人去唱歌行。","dynasty":"唐代","title":"杂曲歌辞其三竹枝"}
{"author":"刘禹锡","content":"楚乡寒食橘花时，野渡临风驻彩旗。草色连云人去住，水纹如縠燕差池。朱轮尚忆群飞雉，青绶初县左顾龟。非是湓城旧司马，水曹何事与新诗。","dynasty":"唐代","title":"酬窦员外使君，寒食日途次松滋渡，先寄示四韵"}
{"author":"刘禹锡","content":"江北万人看玉节，江南千骑引金铙。凤从池上游沧海，鹤到辽东识旧巢。城下清波含百谷，窗中远岫列三茅。碧鸡白马回翔久，却忆朱方是乐郊。","dynasty":"唐代","title":"重送浙西李相公顷廉问江南已经七载…领旧地新加旌旄"}
{"author":"刘禹锡","content":"何处深春好，春深刺史家。夜阑犹命乐，雨甚亦寻花。傲客多凭酒，新姬苦上车。公门吏散后，风摆戟衣斜。","dynasty":"唐代","title":"同乐天和微之深春二十首其八"}
{"author":"刘禹锡","content":"好雪动高情，心期在玉京。人披鹤氅出，马踏象筵行。照耀楼台变，淋漓松桂清。玄都留五字，使入步虚声。","dynasty":"唐代","title":"酬令狐相公雪中游玄都见忆"}
{"author":"刘禹锡","content":"相门才子称华簪，持节东行捧德音。身带霜威辞凤阙，口传天语到鸡林。烟开鳌背千寻碧，日浴鲸波万顷金。想见扶桑受恩处，一时西拜尽倾心。","dynasty":"唐代","title":"送源中丞充新罗册立使（侍中之孙）"}
{"author":"刘禹锡","content":"何物令侬羡，羡郎船尾燕。衔泥趁樯竿，宿食长相见。","dynasty":"唐代","title":"淮阴行"}
{"author":"刘禹锡","content":"仙公一奏思归引，逐客初闻自泫然。莫怪殷勤悲此曲，越声长苦已三年。","dynasty":"唐代","title":"闻道士弹思归引"}
{"author":"刘禹锡","content":"更将何面上春台，百事无成老又催。唯有落花无俗态，不嫌憔悴满头来。","dynasty":"唐代","title":"陪崔大尚书及诸阁老宴杏园"}
{"author":"刘禹锡","content":"濯锦江边两岸花，春风吹浪正淘沙。女郎剪下鸳鸯锦，将向中流匹晚霞。","dynasty":"唐代","tags":"写景，抒情","title":"浪淘沙·其五"}
{"author":"刘禹锡","content":"吾王昔游幸，离宫云际开。朱旗迎夏早，凉轩避暑来。汤饼赐都尉，寒冰颁上才。龙髯不可望，玉座生尘埃。","dynasty":"唐代","title":"翠微寺有感"}
{"author":"刘禹锡","content":"章句惭非第一流，世间才子昔陪游。吴宫已叹芙蓉死，边月空悲芦管秋。任向洛阳称傲吏，苦教河上领诸侯。石渠甘对图书老，关外杨公安稳不。","dynasty":"唐代","title":"和令狐相公言怀寄河中杨少尹"}
{"author":"刘禹锡","content":"别墅洛城外，月明村野通。光辉满地上，丝管发舟中。堤艳菊花露，岛凉松叶风。高情限清禁，寒漏滴深宫。","dynasty":"唐代","title":"牛相公留守见示城外新墅有溪竹秋月亲情多往…兼命同作"}
{"author":"刘禹锡","content":"城外园林初夏天，就中野趣在西偏。蔷薇乱发多临水，鸂鶒双游不避船。水底远山云似雪，桥边平岸草如烟。白家唯有杯觞兴，欲把头盘打少年。","dynasty":"唐代","title":"和牛相公游南庄醉后寓言戏赠乐天兼见示"}
{"author":"刘禹锡","content":"少年曾忝汉庭臣，晚岁空馀老病身。初见相如成赋日，寻为丞相扫门人。追思往事咨嗟久，喜奉清光笑语频。犹有登朝旧冠冕，待公三入拂埃尘。","dynasty":"唐代","title":"酬淮南牛相公述旧见贻"}
{"author":"刘禹锡","content":"洛城无事足杯盘，风雪相和岁欲阑。树上因依见寒鸟，坐中收拾尽闲官。笙歌要请频何爽，笑语忘机拙更欢。遥想兔园今日会，琼林满眼映旂竿。","dynasty":"唐代","title":"和乐天洛下雪中宴集寄汴州李尚书"}
{"author":"刘禹锡","content":"径尺千馀朵，人间有此花。今朝见颜色，更不向诸家。","dynasty":"唐代","title":"浑侍中宅牡丹"}
{"author":"刘禹锡","content":"何处深春好，春深小隐家。芟庭留野菜，撼树去狂花。醉酒一千日，贮书三十车。雉衣从露体，不敢有馀斜。","dynasty":"唐代","title":"同乐天和微之深春二十首其十"}
{"author":"刘禹锡","content":"越江千里镜，越岭四时雪。中有逍遥人，夜深观水月。","dynasty":"唐代","title":"敬酬微其二"}
{"author":"刘禹锡","content":"一辞温室树，几见武昌柳。荀谢年何少，韦平望已久。种松夹石道，纡组临沙阜。目览帝王州，心存股肱守。叶动惊彩翰，波澄见赪首。晋宋齐梁都，千山万江口。烟散隋宫出，涛来海门吼。风俗太伯馀，衣冠永嘉后。江长天作限，山固壤无朽。自古称佳丽，非贤谁奄有。八元邦族盛，万石门风厚。天柱揭东溟，文星照北斗。高亭一骋望，举酒共为寿。因赋咏怀诗，远寄同心友。禁中晨夜直，江左东西偶。将手握兵符，儒腰盘贵绶。颁条风有自，立事言无苟。农野闻让耕，军人不使酒。用材当构厦，知道宁窥牖。谁谓青云高，鹏飞终背负。","dynasty":"唐代","title":"和浙西李大夫晚下北固山喜径松成阴怅然怀古…和依本韵"}
{"author":"刘禹锡","content":"生于碛砺善驰走，万里南来困丘阜。青菰寒菽非适口，病闻北风犹举首。金台已平骨空朽，投之龙渊从尔友。","dynasty":"唐代","title":"伤我马词"}
{"author":"刘禹锡","content":"东岳真人张鍊师，高情雅淡世间稀。堪为列女书青简，久事元君住翠微。金缕机中抛锦字，玉清台上著霓衣。云衢不要吹箫伴，只拟乘鸾独自飞。","dynasty":"唐代","title":"赠东岳张鍊师"}
{"author":"刘禹锡","content":"无事寻花至仙境，等闲栽树比封君。金门通籍真多士，黄纸除书每日闻。","dynasty":"唐代","title":"酬元九院长自江陵见寄"}
{"author":"刘禹锡","content":"一辞温室树，几见武昌柳。荀谢年何少，韦平望已久。种松夹石道，纡组临沙阜。目览帝王州，心存股肱守。叶动惊彩翰，波澄见赪首。晋宋齐梁都，千山万江口。烟散隋宫出，涛来海门吼。风俗太伯馀，衣冠永嘉后。江长天作限，山固壤无朽。自古称佳丽，非贤谁奄有。八元邦族盛，万石门风厚。天柱揭东溟，文星照北斗。高亭一骋望，举酒共为寿。因赋咏怀诗，远寄同心友。禁中晨夜直，江左东西偶。将手握兵符，儒腰盘贵绶。颁条风有自，立事言无苟。农野闻让耕，军人不使酒。用材当构厦，知道宁窥牖。谁谓青云高，鹏飞终背负。","dynasty":"唐代","title":"和浙西李大夫晚下北固山喜径松成阴怅然怀古…和依本韵"}
{"author":"刘禹锡","content":"麟台少监旧仙郎，洛水桥边坠马伤。尘污腰间青襞绶，风飘掌下紫游缰。上车著作应来问，折臂三公定送方。犹赖德全如醉者，不妨吟咏入篇章。","dynasty":"唐代","title":"秘书崔少监见示坠马长句，因而和之"}
{"author":"刘禹锡","content":"酒旗相望大堤头，堤下连樯堤上楼。日暮行人争渡急，桨声幽轧满中流。江南江北望烟波，入夜行人相应歌。《桃叶》传情《竹枝》怨，水流无限月明多。","dynasty":"唐代","tags":"乐府，生活，组诗","title":"堤上行二首"}
{"author":"刘禹锡","content":"蕙草芳未歇，绿槐阴已成。金罍唯独酌，瑶瑟有离声。翔泳各殊势，篇章空寄情。应怜三十载，未变使君名。","dynasty":"唐代","title":"酬令狐相公首夏闲居书怀见寄"}
{"author":"刘禹锡","content":"长安旧游四十载，鄂渚一别十四年。后来富贵已零落，岁寒松柏犹依然。初逢贞元尚文主，云阙天池共翔舞。相看却数六朝臣，屈指如今无四五。夷门天下之咽喉，昔时往往生疮疣。联翩旧相来镇压，四海吐纳皆通流。久别凡经几多事，何由说得平生意。千思万虑尽如空，一笑一言真可贵。世间何事最殷勤，白头将相逢故人。功成名遂会归老，请向东山为近邻。","dynasty":"唐代","title":"将赴汝州，途出浚下，留辞李相公"}
{"author":"刘禹锡","content":"采撷黄姜蕊，封题青琐闱。共闻调膳日，正是退朝归。响为纤筵发，情随彩翰飞。故将天下宝，万里与光辉。","dynasty":"唐代","title":"奉和郑相公以考功十弟山姜花俯赐篇咏"}
{"author":"刘禹锡","content":"上国庭前草，移来汉水浔。朱门虽易地，玉树有馀阴。艳彩凝还泛，清香绝复寻。光华童子佩，柔软美人心。惜晚含远思，赏幽空独吟。寄言知音者，一奏风中琴。","dynasty":"唐代","title":"令狐相公见示新栽蕙兰二草之什，兼命同作"}
{"author":"刘禹锡","content":"西晋楼船下益州，金陵王气黯然收。千寻铁锁沉江底，一片降幡出石头。人世几回伤往事，山形依旧枕江流。今逢四海为家日，故垒萧萧芦荻秋。","dynasty":"唐代","title":"西塞山怀古"}
{"author":"刘禹锡","content":"金貂晓出凤池头，玉节前临南雍州。暂辍洪炉观剑戟，还将大笔注春秋。管弦席上留高韵，山水途中入胜游。岘首风烟看未足，便应重拜富民侯。","dynasty":"唐代","title":"奉和裴侍中将赴汉南留别座上诸公"}
{"author":"刘禹锡","content":"池榭堪临泛，翛然散郁陶。步因驱鹤缓，吟为听蝉高。林密添新竹，枝低缒晚桃。酒醅晴易熟，药圃夏频薅。老是班行旧，闲为乡里豪。经过更何处，风景属吾曹。","dynasty":"唐代","title":"酬乐天晚夏闲居欲相访先以诗见贻"}
{"author":"刘禹锡","content":"庾令楼中初见时，武昌春柳似腰肢。相逢相笑尽如梦，为雨为云今不知。鄂渚濛濛烟雨微，女郎魂逐暮云归。只应长在汉阳渡，化作鸳鸯一只飞。","dynasty":"唐代","title":"有所嗟二首（一作元稹诗，题作所思）"}
{"author":"刘禹锡","content":"酒旗相望大堤头，堤下连樯堤上楼。日暮行人争渡急，桨声幽轧满中流。江南江北望烟波，入夜行人相应歌。《桃叶》传情《竹枝》怨，水流无限月明多。","dynasty":"唐代","tags":"乐府，生活，组诗","title":"堤上行二首"}
{"author":"刘禹锡","content":"轻盈袅娜占年华，舞榭妆楼处处遮。春尽絮飞留不得，随风好去落人家。","dynasty":"唐代","title":"杨柳枝"}
{"author":"刘禹锡","content":"浔阳江色潮添满，彭蠡秋声雁送来。南望庐山千万仞，共夸新出栋梁材。","dynasty":"唐代","title":"登清晖楼"}
{"author":"刘禹锡","content":"南宫词客寄新篇，清似湘灵促柱弦。京邑旧游劳梦想，历阳秋色正澄鲜。云衔日脚成山雨，风驾潮头入渚田。对此独吟还独酌，知音不见思怆然。","dynasty":"唐代","title":"张郎中籍远寄长句开缄之日已及新秋因举目前仰酬高韵"}
{"author":"刘禹锡","content":"星使出关东，兵符赐上公。山河归旧国，管籥换离宫。行色旌旗动，军声鼓角雄。爱棠馀故吏，骑竹见新童。汉垒三秋静，胡沙万里空。其如天下望，旦夕咏清风。","dynasty":"唐代","title":"奉送裴司徒令公自东都留守再命太原"}
{"author":"刘禹锡","content":"城西门前滟滪堆，年年波浪不能摧。懊恼人心不如石，少时东去复西来。","dynasty":"唐代","title":"杂曲歌辞其八竹枝"}
{"author":"刘禹锡","content":"沉香帖阁柱，金缕画门楣。回首降幡下，已见黍离离。","dynasty":"唐代","title":"三阁辞四首其三"}
{"author":"刘禹锡","content":"日晚长秋帘外报，望陵歌舞在明朝。添炉欲爇熏衣麝，忆得分时不忍烧。日映西陵松柏枝，下台相顾一相思。朝来乐府长歌曲，唱著君王自作词。","dynasty":"唐代","title":"魏宫词二首"}
{"author":"刘禹锡","content":"黔江秋水浸云霓，独泛慈航路不迷。猿狖窥斋林叶动，蛟龙闻咒浪花低。如莲半偈心常悟，问菊新诗手自携。常说摩围似灵鹫，却将山屐上丹梯。","dynasty":"唐代","title":"送义舟师却还黔南"}
{"author":"刘禹锡","content":"如何赠琴日，已是绝弦时。无复双金报，空馀挂剑悲。宝匣从此闲，朱弦谁复调。只应随玉树，同向土中销。","dynasty":"唐代","title":"西州李尚书知愚与元武昌有旧远示二篇…继和二首"}
{"author":"刘禹锡","content":"西汉开支郡，南朝号戚藩。四封当列宿，百雉俯清沅。高岸朝霞合，惊湍激箭奔。积阴春暗度，将霁雾先昏。俗尚东皇祀，谣传义帝冤。桃花迷隐迹，楝叶慰忠魂。户算资渔猎，乡豪恃子孙。照山畬火动，踏月俚歌喧。拥楫舟为市，连甍竹覆轩。披沙金粟见，拾羽翠翘翻。茗折苍溪秀，蘋生枉渚暄。禽惊格磔起，鱼戏噞喁繁。沉约台榭故，李衡墟落存。湘灵悲鼓瑟，泉客泣酬恩。露变蒹葭浦，星悬橘柚村。虎咆空野震，鼍作满川浑。邻里皆迁客，儿童习左言。炎天无冽井，霜月见芳荪。清白家传远，诗书志所敦。列科叨甲乙，从宦出丘樊。结友心多契，驰声气尚吞。士安曾重赋，元礼许登门。草檄嫖姚幕，巡兵戊己屯。筑台先自隗，送客独留髡。遂结王畿绶，来观衢室樽。鸢飞入鹰隼，鱼目俪玙璠.晓烛罗驰道，朝阳辟帝阍。王正会夷夏，月朔盛旗幡。独立当瑶阙，传呵步紫垣。按章清犴狱，视祭洁蘋蘩。御历昌期远，传家宝祚蕃。繇文光夏启，神教畏轩辕。内禅因天性，雄图授化元。继明悬日月，出震统乾坤。大孝三朝备，洪恩九族惇。百川宗渤澥，五岳辅昆仑。何幸逢休运，微班识至尊。校缗资筦榷，复土奉山园。一失贵人意，徒闻太学论。直庐辞锦帐，远守愧朱幡。巢幕方犹燕，抢榆尚笑鲲。邅回过荆楚，流落感凉温。旅望花无色，愁心醉不惛。春江千里草，暮雨一声猿。问卜安冥数，看方理病源。带赊衣改制，尘涩剑成痕。三秀悲中散，二毛伤虎贲。来忧御魑魅，归愿牧鸡豚。就日秦京远，临风楚奏烦。南登无灞岸，旦夕上高原。","dynasty":"唐代","title":"武陵书怀五十韵"}
{"author":"刘禹锡","content":"仙署棣华春，当时已绝伦。今朝丹阙下，更入白眉人。重振高阳族，分居要路津。一门科第足，五府辟书频。鸷鸟得秋气，法星悬火旻.圣朝寰海静，所至不埋轮。","dynasty":"唐代","title":"早秋送台院杨侍御归朝（兄弟四人遍历诸科二人同省）"}
{"author":"刘禹锡","content":"小儿弄笔不能嗔，涴壁书窗且当勤。闻彼梦熊犹未兆，女中谁是卫夫人。","dynasty":"唐代","title":"答前篇"}
{"author":"刘禹锡","content":"今宵帝城月，一望雪相似。遥想洛阳城，清光正如此。知君当此夕，亦望镜湖水。展转相忆心，月明千万里。","dynasty":"唐代","title":"月夜忆乐天兼寄微之"}
{"author":"刘禹锡","content":"自从云散各东西，每日欢娱却惨悽。离别苦多相见少，一生心事在书题。","dynasty":"唐代","title":"洛中送韩七中丞之吴兴口号五首其二"}
{"author":"刘禹锡","content":"春早见花枝，朝朝恨发迟。及看花落后，却忆未开时。幸有抛球乐，一杯君莫辞。","dynasty":"唐代","title":"杂曲歌辞其一抛毬乐"}
{"author":"刘禹锡","content":"夜云起河汉，朝雨洒高林。梧叶先风落，草虫迎湿吟。簟凉扇恩薄，室静琴思深。且喜炎前别，安能怀寸阴。","dynasty":"唐代","title":"早秋雨后寄乐天"}
{"author":"刘禹锡","content":"故人博罗尉，遗我山姜花。采从碧海上，来自谪仙家。云涛润孤根，阴火照晨葩。静摇扶桑日，艳对瀛洲霞。世人爱芳辛，搴撷忘幽遐。传名入帝里，飞驿辞天涯。王济本尚味，石崇方斗奢。雕盘多不识，绮席乃增华。驿马损筋骨，贵人滋齿牙。顾予藜藿士，持此重咨嗟。","dynasty":"唐代","title":"崔元受少府自贬所还，遗山姜花，以诗答之"}
{"author":"刘禹锡","content":"天衢启云帐，神驭上星桥。初喜渡河汉，频惊转斗杓。馀霞张锦幛，轻电闪红绡。非是人间世，还悲后会遥。","dynasty":"唐代","title":"七夕二首其二"}
{"author":"刘禹锡","content":"昔日股肱守，朱轮兹地游。繁华日已谢，章句此空留。蔓草佳城闭，故林棠树秋。今来重垂泪，不忍过西州。","dynasty":"唐代","title":"途次敷水驿伏睹华州舅氏昔日行县题诗处潸然有感"}
{"author":"刘禹锡","content":"辟雍流水近灵台，中有诗篇绝世才。渤海归人将集去，梨园弟子请词来。琼枝未识魂空断，宝匣初临手自开。莫道专城管云雨，其如心似不然灰。","dynasty":"唐代","title":"酬杨司业巨源见寄"}
{"author":"刘禹锡","content":"溅溅漱幽石，注入团圆处。有如常满杯，承彼清夜露。岩曲月斜照，林寒春晚煦。游人不敢触，恐有蛟龙护。","dynasty":"唐代","title":"海阳十咏。月窟"}
{"author":"刘禹锡","content":"清江悠悠王气沉，六朝遗事何处寻。宫墙隐嶙围野泽，鹳鶂夜鸣秋色深。","dynasty":"唐代","title":"台城怀古"}
{"author":"刘禹锡","content":"蔡州城中众心死，妖星夜落照壕水。汉家飞将下天来，马箠一挥门洞开。贼徒崩腾望旗拜，有若群蛰惊春雷。狂童面缚登槛车，太白夭矫垂捷书。相公从容来镇抚，常侍郊迎负文弩。四人归业闾里闲，小儿跳浪健儿舞。","dynasty":"唐代","title":"平蔡州三首其一"}
{"author":"刘禹锡","content":"早忝金马客，晚为商洛翁。知名四海内，多病一生中。举世往还尽，何人心事同。几时登岘首，恃旧揖三公。","dynasty":"唐代","title":"分司东都蒙襄阳李司徒相公书问因以奉寄"}
{"author":"刘禹锡","content":"白马津头春日迟，沙州归雁拂旌旗。柳营唯有军中戏，不似江南三月时。","dynasty":"唐代","title":"和滑州李尚书上巳忆江南禊事"}
{"author":"刘禹锡","content":"鸾声窈眇管参差，清韵初调众乐随。幽院妆成花下弄，高楼月好夜深吹。忽惊暮雨飘零尽，唯有朝云梦想期。闻道今年寒食日，东山旧路独行迟。","dynasty":"唐代","title":"窦夔州见寄寒食日忆故姬小红吹笙，因和之"}
{"author":"刘禹锡","content":"暑退人体轻，雨馀天色改。荷珠贯索断，竹粉残妆在。高僧扫室请，逸客登楼待。槐柳渐萧疏，闲门少光彩。","dynasty":"唐代","title":"和乐天秋凉闲卧"}
{"author":"刘禹锡","content":"清晨登天坛，半路逢阴晦。疾行穿雨过，却立视云背。白日照其上，风雷走于内。滉漾雪海翻，槎牙玉山碎。蛟龙露鬐鬣，神鬼含变态。万状互生灭，百音以繁会。俯观群动静，始觉天宇大。山顶自晶明，人间已滂沛。豁然重昏敛，涣若春冰溃。反照入松门，瀑流飞缟带。遥光泛物色，馀韵吟天籁。洞府撞仙钟，村墟起夕霭。却见山下侣，已如迷世代。问我何处来，我来云雨外。","dynasty":"唐代","title":"客有为余话登天坛遇雨之状，因以赋之"}
{"author":"刘禹锡","content":"鹰至感风候，霜馀变林麓。孤帆带日来，寒江转沙曲。戍摇旗影动，津晚橹声促。月上彩霞收，渔歌远相续。","dynasty":"唐代","title":"步出武陵东亭临江寓望"}
{"author":"刘禹锡","content":"何处深春好，春深恩泽家。炉添龙脑炷，绶结虎头花。宾客珠成履，婴孩锦缚车。画堂帘幕外，来去燕飞斜。","dynasty":"唐代","title":"同乐天和微之深春二十首其六"}
{"author":"刘禹锡","content":"家家菊尽黄，梁国独如霜。莹静真琪树，分明对玉堂。仙人披雪氅，素女不红妆。粉蝶来难见，麻衣拂更香。向风摇羽扇，含露滴琼浆。高艳遮银井，繁枝覆象床。桂丛惭并发，梅蕊妒先芳。一入瑶华咏，从兹播乐章。","dynasty":"唐代","title":"和令狐相公玩白菊"}
{"author":"刘禹锡","content":"可怜五马风流地，暂辍金貂侍从才。阁上掩书刘向去，门前修刺孔融来。崤陵路静寒无雨，洛水桥长昼起雷。共羡府中棠棣好，先于城外百花开。","dynasty":"唐代","title":"同乐天送河南冯尹学士"}
{"author":"刘禹锡","content":"报白君，别来已渡江南春。江南春色何处好，燕子双飞故官道。春城三百七十桥，夹岸朱楼隔柳条。丫头小儿荡画桨，长袂女郎簪翠翘。郡斋北轩卷罗幕，碧池逶迤绕画阁。池边绿竹桃李花，花下舞筵铺彩霞。吴娃足情言语黠，越客有酒巾冠斜。坐中皆言白太守，不负风光向杯酒。酒酣襞笺飞逸韵，至今传在人人口。报白君，相思空望嵩丘云。其奈钱塘苏小小，忆君泪点石榴裙。","dynasty":"唐代","title":"乐天寄忆旧游，因作报白君以答"}
{"author":"刘禹锡","content":"寂寂独看金烬落，纷纷只见玉山颓。自羞不是高阳侣，一夜星星骑马回。","dynasty":"唐代","title":"扬州春夜李端公益张侍御登段侍御平路…以志其事"}
{"author":"刘禹锡","content":"世途多礼数，鹏鴳各逍遥。何事陶彭泽，抛官为折腰。","dynasty":"唐代","title":"寓兴二首其二"}
{"author":"刘禹锡","content":"九天雨露传青诏，八舍郎官换绿衣。初佩银鱼随仗入，宜乘白马退朝归。雕盘贺喜开瑶席，彩笔题诗出锁闱。闻道水曹偏得意，霞朝雾夕有光辉。","dynasty":"唐代","title":"酬严给事贺加五品兼简同制水部李郎中"}
{"author":"刘禹锡","content":"帝城宜春入，游人喜意长。草生季伦谷，花出莫愁坊。断云发山色，轻风漾水光。楼前戏马地，树下斗鸡场。白头自为侣，绿酒亦满觞。潘园观种植，谢墅阅池塘。至闲似隐逸，过老不悲伤。相问焉功德，银黄游故乡。","dynasty":"唐代","title":"和乐天洛城春齐梁体八韵"}
{"author":"刘禹锡","content":"旧托松心契，新交竹使符。行年同甲子，筋力羡丁夫。别后诗成帙，携来酒满壶。今朝停五马，不独为罗敷。","dynasty":"唐代","title":"酬喜相遇同州与乐天替代"}
{"author":"刘禹锡","content":"柘枝本出楚王家，玉面添娇舞态奢。松鬓改梳鸾凤髻，新衫别织斗鸡纱。鼓催残拍腰身软，汗透罗衣雨点花。画筵曲罢辞归去，便随王母上烟霞。","dynasty":"唐代","title":"和乐天柘枝"}
{"author":"刘禹锡","content":"汉家旄节付雄才，百越南溟统外台。身在绛纱传六艺，腰悬青绶亚三台。连天浪静长鲸息，映日帆多宝舶来。闻道楚氛犹未灭，终须旌旆扫云雷。","dynasty":"唐代","title":"南海马大夫远示著述兼酬拙诗辄著微诚再有长句时蔡戎未弭故见于篇末"}
{"author":"刘禹锡","content":"粉落椒飞知几春，风吹雨洒旋成尘。莫言一片危基在，犹过无穷来往人。","dynasty":"唐代","title":"故洛城古墙"}
{"author":"刘禹锡","content":"祖帐临周道，前旌指晋城。午桥群吏散，亥字老人迎。诗酒同行乐，别离方见情。从此洛阳社，吟咏属书生。","dynasty":"唐代","title":"送河南皇甫少尹赴绛州"}
{"author":"刘禹锡","content":"傲士更逢酒，乐天仍对花。文章管星历，情兴占年华。宦达翻思退，名高却不夸。惟存浩然气，相共赏烟霞。","dynasty":"唐代","title":"和令狐相公寻白阁老见留小饮因赠"}
{"author":"刘禹锡","content":"雷雨江山起卧龙，武陵樵客蹑仙踪。十年楚水枫林下，今夜初闻长乐钟。","dynasty":"唐代","title":"元和甲午岁诏书尽征江湘逐客余自武陵赴京宿于…诸君子"}
{"author":"刘禹锡","content":"挥毫起制来东省，蹑足修名谒外台。好著櫜鞬莫惆怅，出文入武是全才。曾主鱼书轻刺史，今朝自请左鱼来。青云直上无多地，却要斜飞取势回。东城南陌昔同游，坐上无人第二流。屈指如今已零落，且须欢喜作邻州。","dynasty":"唐代","title":"寄毗陵杨给事三首"}
{"author":"刘禹锡","content":"城西门外滟预堆，年年波浪不能摧。懊恼人心不如石，少时东去复西来。","dynasty":"唐代","title":"竹枝"}
{"author":"刘禹锡","content":"才子声名白侍郎，风流虽老尚难当。诗情逸似陶彭泽，斋日多如周太常。矻矻将心求净法，时时偷眼看春光。知君技痒思欢宴，欲倩天魔破道场。","dynasty":"唐代","title":"答乐天戏赠"}
{"author":"刘禹锡","content":"束简下延阁，买符驱短辕。同人惜分袂，结念醉芳樽。切切别弦急，萧萧征骑烦。临岐无限意，相视却忘言。","dynasty":"唐代","title":"发华州留别张侍御"}
{"author":"刘禹锡","content":"飞蓬卷尽塞云寒，战马闲嘶汉地宽。万里胡天无警急，一笼烽火报平安。灯前妓乐留宾宴，雪后山河出猎看。珍重新诗远相寄，风情不似四登坛。","dynasty":"唐代","title":"令狐相公自太原累示新诗，因以酬寄"}
{"author":"刘禹锡","content":"祖帐临周道，前旌指晋城。午桥群吏散，亥字老人迎。诗酒同行乐，别离方见情。从此洛阳社，吟咏属书生。","dynasty":"唐代","title":"送河南皇甫少尹赴绛州"}
{"author":"刘禹锡","content":"烟波半落新沙地，鸟雀群飞欲雪天。樱桃带雨胭脂湿，杨柳当风绿线低。山似屏风江似簟，叩舷来往月明中。晴日碧空云脚断，一条如练挂山尖。飞文斗疾敲铜器，陪宴会欢吐锦茵。","dynasty":"唐代","title":"句"}
{"author":"刘禹锡","content":"别侣孤鹤怨，冲天威凤归。容光一以间，梦想是耶非。芳讯远弥重，知音老更稀。不如湖上雁，北向整毛衣。","dynasty":"唐代","title":"酬令狐相公岁暮远怀见寄（依韵）"}
{"author":"刘禹锡","content":"邅回二纪重为郎，洛下遥分列宿光。不见当关呼早起，曾无侍史与焚香。三花秀色通春幌，十字清波绕宅墙。白发青衫谁比数，相怜只是有梁王。","dynasty":"唐代","title":"酬令狐相公寄贺迁拜之什"}
{"author":"刘禹锡","content":"风烟纪南城，尘土荆门路。天寒猎兽者，走上樊姬墓。","dynasty":"唐代","title":"杂曲歌辞。纪南歌"}
{"author":"刘禹锡","content":"秦国功成思税驾，晋臣名遂叹危机。无因上蔡牵黄犬，愿作丹徒一布衣。","dynasty":"唐代","title":"题欹器图"}
{"author":"刘禹锡","content":"尚有竹间路，永无綦下尘。一闻流水曲，重忆餐霞人。","dynasty":"唐代","title":"和游房公旧竹亭闻琴绝句"}
{"author":"刘禹锡","content":"汝南晨鸡喔喔鸣，城头鼓角音和平。路傍老人忆旧事，相与感激皆涕零。老人收泣前致辞，官军入城人不知。忽惊元和十二载，重见天宝承平时。","dynasty":"唐代","title":"平蔡州三首其二"}
{"author":"刘禹锡","content":"长爱街西风景闲，到君居处暂开颜。清光门外一渠水，秋色墙头数点山。疏种碧松通月朗，多栽红药待春还。莫言堆案无馀地，认得诗人在此间。","dynasty":"唐代","title":"秋日题窦员外崇德里新居（窦时判度支案）"}
{"author":"刘禹锡","content":"奇峰一见惊魂魄，意想洪炉始开辟。疑是九龙夭矫欲攀天，忽逢霹雳一声化为石，不然何至今，悠悠亿万年，气势不死如腾屳。云含幽兮月添冷，月凝晖兮江漾影。结根不得要路津，迥秀长在无人境。轩皇封禅登云亭，大禹会计临东溟。乘樏不来广乐绝，独与猿鸟愁青荧。君不见敬亭之山黄索漠，兀如断岸无棱角。宣城谢守一首诗，遂使声名齐五岳。九华山，九华山，自是造化一尤物，焉能籍甚乎人间。","dynasty":"唐代","title":"九华山歌"}
{"author":"刘禹锡","content":"扬子江头烟景迷，隋家宫树拂金堤。嵯峨犹有当时色，半蘸波中水鸟栖。迎得春光先到来，浅黄轻绿映楼台。只缘袅娜多情思，便被春风长请挼。巫峡巫山杨柳多，朝云暮雨远相和。因想阳台无限事，为君回唱竹枝歌。","dynasty":"唐代","title":"杂曲歌辞。杨柳枝"}
{"author":"刘禹锡","content":"东南倚盖卑，维岳资柱石。前当祝融居，上拂朱鸟翮。青冥结精气，磅礴宣地脉。还闻肤寸阴，能致弥天泽。","dynasty":"唐代","title":"望衡山"}
{"author":"刘禹锡","content":"日午树阴正，独吟池上亭。静看蜂教诲，闲想鹤仪形。法酒调神气，清琴入性灵。浩然机已息，几杖复何铭。","dynasty":"唐代","tags":"写景，隐喻，抒怀","title":"昼居池上亭独吟"}
{"author":"刘禹锡","content":"水。至清，尽美。从一勺，至千里。利人利物，时行时止。道性净皆然，交情淡如此。君游金谷堤上，我在石渠署里。两心相忆似流波，潺湲日夜无穷已。","dynasty":"唐代","title":"叹水别白二十二（一韵至七韵）"}
{"author":"刘禹锡","content":"夜云起河汉，朝雨洒高林。梧叶先风落，草虫迎湿吟。簟凉扇恩薄，室静琴思深。且喜炎前别，安能怀寸阴。","dynasty":"唐代","title":"早秋雨后寄乐天"}
{"author":"刘禹锡","content":"湘水流，湘水流，九疑云物至今愁。若问二妃何处所，零陵芳草露中秋。斑竹枝，斑竹枝，泪痕点点寄相思。楚客欲听瑶瑟怨，潇湘深夜月明时。","dynasty":"唐代","title":"潇湘神"}
{"author":"刘禹锡","content":"杨子江头烟景迷，隋家宫树拂金堤。嵯峨犹有当时色，半蘸波中水鸟栖。","dynasty":"唐代","title":"杨柳枝"}
{"author":"刘禹锡","content":"雨歇晚霞明，风调夜景清。月高微晕散，云薄细鳞生。露草百虫思，秋林千叶声。相望一步地，脉脉万重情。","dynasty":"唐代","title":"秋晚新晴夜月如练有怀乐天"}
{"author":"刘禹锡","content":"前年牧锦城，马蹋血泥行。千里追戎首，三军许勇名。残兵疑鹤唳，空垒辩乌声。一误云中级，南游湘水清。","dynasty":"唐代","title":"赠澧州高大夫司马霞寓"}
{"author":"刘禹锡","content":"噫泾水之逶迤，溉我公兮及我私。水无心兮人多僻，锢上游兮乾我泽。时逢理兮官得材，墨绶繠兮刘君来。能爱人兮恤其隐，心既公兮言既尽。县申府兮府闻天，积愤刷兮沈痾痊。划新渠兮百亩流，行龙蛇兮止膏油。遵水式兮复田制，无荒区兮有良岁。嗟刘君兮去翱翔，遗我福兮牵我肠。纪成功兮镌美石，求信词兮昭懿绩。","dynasty":"唐代","title":"改高陵人颂刘仁师诗"}
{"author":"刘禹锡","content":"何物令侬羡，羡郎船尾燕。衔泥趁樯竿，宿食长相见。","dynasty":"唐代","title":"淮阴行"}
{"author":"刘禹锡","content":"近郭看殊境，独游常鲜欢。逢君驻缁锡，观貌称林峦。湖满景方霁，野香春未阑。爱泉移席近，闻石辍棋看。风止松犹韵，花繁露未干。桥形出树曲，岩影落池寒。别路千嶂里，诗情暮云端。他年买山处，似此得隳官。","dynasty":"唐代","title":"海阳湖别浩初师"}
{"author":"刘禹锡","content":"宫馆贮娇娃，当时意大夸。艳倾吴国尽，笑入楚王家。月殿移椒壁，天花代舜华。唯馀采香径，一带绕山斜。","dynasty":"唐代","title":"馆娃宫在旧郡西南砚石山前瞰姑苏台傍有采香…因赋二章"}
{"author":"刘禹锡","content":"谪居愁寂似幽栖，百草当门茅舍低。夜猎将军忽相访，鹧鸪惊起绕篱啼。","dynasty":"唐代","title":"喜康将军见访"}
{"author":"刘禹锡","content":"鄂渚濛濛烟雨微，女郎魂逐暮云归。只应长在汉阳渡，化作鸳鸯一只飞。","dynasty":"唐代","title":"有所嗟二首其二"}
{"author":"刘禹锡","content":"何处深春好，春深幼女家。双鬟梳顶髻，两面绣裙花。妆坏频临镜，身轻不占车。鞦韆争次第，牵拽綵绳斜。","dynasty":"唐代","title":"同乐天和微之深春二十首其十六"}
{"author":"刘禹锡","content":"词人各在一涯居，声味虽同迹自疏。佳句传因多好事，尽题稀为不便书。已通戎略逢黄石，仍占星文耀碧虚。闻说朝天在来岁，霸陵春色待行车。","dynasty":"唐代","title":"酬郓州令狐相公官舍言怀见寄兼呈乐天"}
{"author":"刘禹锡","content":"绿野扶风道，黄尘马嵬驿。路边杨贵人，坟高三四尺。乃问里中儿，皆言幸蜀时。军家诛戚族，天子舍妖姬。群吏伏门屏，贵人牵帝衣。低回转美目，风日为无晖。贵人饮金屑，倏忽舜英暮。平生服杏丹，颜色真如故。属车尘已远，里巷来窥觑。共爱宿妆妍，君王画眉处。履綦无复有，履组光未灭。不见岩畔人，空见凌波袜。邮童爱踪迹，私手解鞶结。传看千万眼，缕绝香不歇。指环照骨明，首饰敌连城。将入咸阳市，犹得贾胡惊。","dynasty":"唐代","title":"马嵬行"}
{"author":"王赏","content":"凌寒低亚出墙枝。孤瘦雪霜姿。岁华已晚，暗香幽艳，自与时违。化工放出江头路，沙水冷相宜。东风自此，别开红紫，是处芳菲。","dynasty":"宋代","title":"眼儿媚"}
{"author":"陈仪","content":"照眼湖光一片明，遥岑隐约黛眉横。云低雁阵垂垂下，风趁渔帆叶叶轻。极浦孤村无限好，淡烟疏柳不胜情。客愁连日忽销豁，始觉江南道上行。","dynasty":"清代","title":"宿迁道中望骆马湖"}
{"author":"曹菁","content":"一百周年，哲人逝、乾坤翻复。回首处、工农千万，填成血路。拔掉冬宫白帝帜，揭开十月红星幕。几何时、浪涌古神州，摧蛟窟。卅余载，战荒谷。驱虎豹，拯黎庶。宁知又冰雪，褪残春绿。应谢武侯挥羽扇，生擒白骨凭帷幄。看今朝、万马正飞奔，争时速。","dynasty":"当代","title":"满江红纪念马克思逝世一百周年"}
{"author":"曹菁","content":"望春风，重霄飞度，新装西陆东浦。江皋虽剩寒阴绕，燕子已归无数。倚杖驻。只觉得、三分水暖鸭先扑。依然故土。有资水烟波，桃仑秋月，屈子停桡处。洞庭畔，记取鱼舟夕渡。芦棚不掩霜露。从戎当日寻生计，负了少年英武。待退伍。九月九，劝君莫把茱萸误。西林老圃。总是倚柴门，长怀骨肉，谁解思亲苦。","dynasty":"当代","title":"摸鱼儿思台湾八弟鼎寰"}
{"author":"曹菁","content":"冷雨凄风春事寥。鸟噤花凝，东作遥遥。芸薹犹剩暗香飘。底事雷嚣。不见寒消。杞柳樗蒲更葛蒿。独占天骄。绿遍江郊。谁家燕子正飘摇。自语哓哓。予尾翛翛。","dynasty":"当代","title":"一剪梅春寒"}
{"author":"曹菁","content":"舞厅初面，灯前月下，一夕尽掏胸臆。巫山抹地起朝云，更脂粉玲珰楚髻。锦车鱼贯，亲朋满座，百宴万金难计。冰箱彩电洗衣机，见说是佳人阔气。","dynasty":"当代","title":"鹊桥仙婚礼赞"}
{"author":"曹菁","content":"细雨寒梅压闷雷。春也迟回。燕也迟回。菜花含泪苦低垂。桃亦横眉。柳亦横眉。犹剩堤边绿草肥。可与争魁。不与争魁。陌头老树噤风吹。疑似冬威。不是冬威。","dynasty":"当代","title":"一剪梅苦雨"}
{"author":"曹菁","content":"云路沉沉春迹杳。雨雨风风，怎教花神到。纵有桃源花讯早。泉声枉自山间闹。待看晴来春又老。枝上花残，剩却莺啼晓。梦断魂游东海岛。鹡鸰原上哀音绕。","dynasty":"当代","title":"蝶恋花遣闷"}
{"author":"曹菁","content":"瑶宫胜境，银星辉壁。金碧屏山倚翠。嫦娥今日嫁田家，即破产还须洋气。翁姑小器，锱铢犹计。此日一贫如洗。老来相对怨当年，却自问养儿何益。","dynasty":"当代","title":"鹊桥仙婚礼再赞"}
{"author":"曹菁","content":"北国金秋，长空净、银鹰高翥。飞彼岸、涉重洋去，排云拨雾。西雅图城轻着陆，亚经联会欣相遇。把新嫌、旧怨两消融，谋多助。且拉手，须息怒。共地球，同生路。料两家和好，均沾春露。何用矜骄称霸主，徒增世界长交恶。甚人权、只是富枭儿，遮羞布。","dynasty":"当代","title":"满江红时事即兴"}
{"author":"曹菁","content":"甘露生香，东风吹雨，春秋四十如许。百花园里妖娆，犹自晓钟暮鼓。烧残蜡炬，曾照亮、青春云路。争奈是、凛冽冰霜，凋落群芳无数。休道日、被云隔住。休道雪、被冬留住。苦寒翻使寒消，妒艳偏教艳吐。不嫌老圃，散余热、李桃重抚。兴未尽、粉笔生涯，伴与晚霞长驻。","dynasty":"当代","title":"东风第一枝教师节"}
{"author":"曹菁","content":"风雪戎衣度少年。转司庠序艳阳天。今日抚孙逗一笑。欢跳。爷爷为啥肯偷闲。不教素琴空挂壁。留意。金刀磨砺细攻坚。雨露难忘延水涨。向往。长征新路跃蹁跹。","dynasty":"当代","title":"定风波元韵和陈锡纯同志《离休有感》"}
{"author":"曹菁","content":"廉颇还刀，相如掌印，英雄换马换鞭。慨然揖让，远古只虚传。新老平平交替，看今日，花好月圆。惊回首，千帆来去，侧畔叹沉船。宏观此建议，蓝图已就，七五新篇。最难得，中秋月下樽前。六十年光堪说，终见到，锦绣山川。日夕矣，红霞留处，犹胜菊花妍。","dynasty":"当代","title":"满庭芳中共“十二大”四全会抒感"}
{"author":"曹菁","content":"黄菊千丛收蝶粉。校园昨夜霜风紧。抖擞经宵香未损。无须问。朝霞染处翻红晕。休向寒英悲岁尽。东君早着梅传讯。相约提前临古郡。扶衰顿。举杯邀月高天近。","dynasty":"当代","title":"渔家傲暮秋校园漫步"}
{"author":"曹菁","content":"西风急。红场鹤唳霜天月。霜天月。镰锤旗落，群星离阙。列宁陵上乌啼咽。波将金号身犹血。身犹血。鲸沉黑海，余威泯灭。","dynasty":"当代","title":"忆秦娥苏联巨变"}
{"author":"曹菁","content":"晚岁耽名胜，更爱武陵春。桃花源上秦洞，二月总消魂。徙倚雕栏画阁，俯仰壶头梦泽，吴楚壮胸襟。多少雪霜后，亭榭又翻新。人去矣，物犹在，不迷津。徘徊里许花径，拾级抚碑林。陶记刘诗汉碣，翠竹苍岩古柏，往事费探寻。前代兴亡迹，过客几能论。","dynasty":"当代","title":"水调歌头辛未春重游桃花源"}
{"author":"曹菁","content":"晓月移窗，白露生庭，肃气袭人。渐银河褪色，繁星潜影，工商启肆，市井扬尘。沅浦舟忙，鼎城车闹，莽莽乾坤又入春。无昼夜，任流年催老，天地翻新。当时烽火彤云，匹夫志，兴亡负此身。恨有怀投笔，请缨无路，严平卖卜，原宪居贫。寓意诗骚，埋头经史，忘却秋风鲈与莼。斜阳下，且苏黄作伴，屈杜为邻。","dynasty":"当代","title":"沁园春述怀原韵答刘家传学兄"}
{"author":"曹菁","content":"红叶长披岳麓身。晚霞偏照葛天民。便河边上孤灯夜，满纸飞花暮岁春。群蕊歇，菊还神。武陵犹剩一渔人。溪沿纵有新栽柳，昏眼残碑费考论。","dynasty":"当代","title":"鹧鸪天原韵和《廉秋词》"}
{"author":"曹菁","content":"月圆花好。塞北江南春讯早。燕子飞飞。披雨裁云下翠微。东方刚亮。又着西风吹恶浪。欲问苍天。北斗南箕在那边。","dynasty":"当代","title":"减兰原韵和《廉秋词》"}
{"author":"曹菁","content":"流水落花春去也，柳丝犹系春心。杜鹃声里意深深。闲来忧杞国，底事误光阴。昔日芬芳扬海域，今朝蝶梦难寻。西风更着雪霜侵。残英狼藉处，鸟绝夏虫咽。","dynasty":"当代","title":"临江仙原韵和《廉秋词》"}
{"author":"曹菁","content":"北海波翻，西山扇冷。荧屏一夜风云影。红场冰雪海湾烟，清秋还剩几分景。质腐虫生，安危人定。镰锤落处星条庆。不劳一卒一枪弹，低眉俯首拜隼獍。","dynasty":"当代","title":"踏莎行原韵和《廉秋词》"}
{"author":"曹菁","content":"炮打冬宫迹尚存。工农从此敢称尊。今将大树让猢狲。黑海狂涛无尽日，红场旦暮起烟尘。谁家天下尚难论。","dynasty":"当代","title":"浣溪沙原韵和《廉秋词》"}
{"author":"曹菁","content":"兔死狐惊，鸟尽弓轻。篡权威忍弃干城。黄钟声息，瓦釜雷鸣。叹红旗收，白旗猎，黑旗横。十月冬宫，血创勋名。仰红场先烈遗灵。寒冰封墓，洪水淹屏。剩美风腥，欧风劲，亚风清。","dynasty":"当代","title":"行香子原韵和《廉秋词》"}
{"author":"曹菁","content":"北极冰川九派分。西风吹乱一天云。狐鼠成绩台北动。出洞。穿城过市竟伤人。宝岛千年承汉统。同种。唐家儿女汉家孙。逆子贪权不认母。自侮。伤心出卖祖宗坟。","dynasty":"当代","title":"定风波台独猖獗"}
{"author":"曹菁","content":"叹瑶章、五十泪和成，字字串沉忧。恨当年烽燧，山河沦落，谁辨薰莸。负笈东逃西窜，凄切少年稠。何处请缨去，虚度春秋。自古雄关天堑，逗野心勃发，那止曹刘。剩江堤万里，依旧护平畴。只今朝，放歌一统，扫乌云，十亿主神州。倚床缛，壮心犹在，独咏风流。","dynasty":"当代","title":"八声甘州整理九弟《鼎新词稿》取其以此调抒感一词之原韵以慰其殷望焉"}
{"author":"杜敏求","content":"农夫苦相问，燮理是何人。","dynasty":"宋代","title":"句"}
{"author":"杜敏求","content":"材大难为用，尝夸古柏篇。亭前老楩楠，黛色亦参天。夏暑借清阴，秋籁得自然。有如爱庭楸，朝暮东西偏。","dynasty":"宋代","title":"运司园亭·翠锦亭"}
{"author":"杜敏求","content":"东风开百花，独有海棠胜。猩血染珠玑，点缀枝条剩。日暖锦段新，雨余燕脂凝。何待东阖梅，方能动诗兴。","dynasty":"宋代","title":"运司园亭·海棠轩"}
{"author":"杜敏求","content":"深深竹林下，圆庵最幽僻。高怀本恬旷，野趣助间适。众人奔名徙，浮世萦物役。岂知庵中乐，道胜心自逸。","dynasty":"宋代","title":"运司园亭·茅庵"}
{"author":"杜敏求","content":"方池导流水，横阁上寻丈。晨曦夜月光，罩影相滉漾。游鱼时出没，飞鸥亦下上。终朝倚栏杆，不见有风浪。","dynasty":"宋代","title":"运司园亭·水阁"}
{"author":"杜敏求","content":"潭潭刺史府，宛在城市中。谁知园亭胜，似与山林同。幽鸟语晴画，好花娇春风。物情如有待，赋咏属诗翁。","dynasty":"宋代","title":"运司园亭·西园"}
{"author":"杜敏求","content":"二亭虽云小，好在泉石间。白石自齿齿，清泉亦潺潺。公府无留事，暂来寄余闲。筇杖乌角巾，一日几往还。","dynasty":"宋代","title":"运司园亭·小亭"}
{"author":"杜敏求","content":"西山最高峰，积雪连四季。登楼试寓目，入国有故地。烽候虽久息，武经思豫备。文饶昔筹边，公意今无愧。","dynasty":"宋代","title":"运司园亭·雪峰楼"}
{"author":"杜敏求","content":"堂前对花柳，堂后瞰沼沚。贤者堂中人，虚心湛如水。烦暑当风窗，中宵隐月风。作诗纪胜概，诗与水清泚。","dynasty":"宋代","title":"运司园亭·玉溪堂"}
{"author":"杜敏求","content":"林亭幽且深，砌下玉溪水。淙琤环佩声，晓夕清心耳。使君性所乐，爱玩不少已。方持利物心，默坐穷至理。","dynasty":"宋代","title":"运司园亭·湲玉亭"}
{"author":"杜敏求","content":"明从海上来，皎皎入我牖。何如登高台，对月把尊酒。问月月无言。浩歌诗千首，几人知此乐，此乐公所有。","dynasty":"宋代","title":"运司园亭·月台"}
{"author":"杜敏求","content":"潭潭刺史府，宛在城市中。谁知园亭胜，似与山林同。幽鸟语晴昼，好花娇春风。物情如有待，赋咏属诗翁。","dynasty":"宋代","title":"运司园亭西园"}
{"author":"杜敏求","content":"西山最高峰，积雪连四季。登楼试寓目，入国有故地。烽候虽久息，武经思豫备。文饶昔筹边，公意今无愧。","dynasty":"宋代","title":"运司园亭雪峰楼"}
{"author":"杜敏求","content":"材大难为用，尝誇古柏篇。亭前老楩楠，黛色亦参天。夏暑借清阴，秋籁得自然。有如爱庭楸，朝暮东西偏。","dynasty":"宋代","title":"运司园亭翠锦亭"}
{"author":"杜敏求","content":"深深竹林下，圆庵最幽僻。高怀本恬旷，野趣助閒适。众人奔名徒，浮世萦物役。岂知庵中乐，道胜心自逸。","dynasty":"宋代","title":"运司园亭茅庵"}
{"author":"陈孚","content":"一击车中胆气豪，祖龙社稷已惊摇；如何十二金人外，犹有人间铁未销？","dynasty":"元代","tags":"古诗三百首","title":"博浪沙"}
{"author":"陈孚","content":"烧痕惨淡带昏鸦，数尽寒梅未见花。回雁峰南三百里，捕蛇说里数千家。澄江绕郭闻渔唱，怪石堆庭见吏衙。昔日愚溪何自苦，永州犹未是天涯。","dynasty":"元代","tags":"贬谪，山水，伤怀","title":"咏永州"}
{"author":"陈孚","content":"断崖万仞如削铁，鸟飞不渡苔石裂。嵯岈枯木无碧柯，六月不阴飘急雪。塞沙茫茫出关道，骆驼夜吼黄云老。征鸿一声起长空，风吹草低山月小。","dynasty":"元代","title":"居庸叠翠"}
{"author":"陈孚","content":"采采堂上簇兰翘。记生母，在今朝。无地捧金蕉。奈烟水、龙沙路遥。碧天迢递，白云何处，风急雨潇潇。万里梦魂消。待飞逐、钱唐夜潮。","dynasty":"元代","title":"太常引端阳日当母诞不得归"}
{"author":"陈孚","content":"短衣孤剑客乾坤。奈无策，报亲恩。三载隔晨昏。更疏雨、寒灯断魂。赤城霞外，西风鹤发，犹想倚柴门。蒲醑谩盈尊。倩谁写、青衫泪痕。","dynasty":"元代","title":"太常引以上二首见词品卷五"}
{"author":"陈孚","content":"山形夭矫苍精剑，日气曈曚紫磨丹。度尽世人人不识，青烟起处是邯郸。","dynasty":"元代","title":"吕翁祠"}
{"author":"陈孚","content":"荒棘萋萋后土宫，芳根已逐彩云空。男儿别有扬州泪，不为琼花滴晓风。","dynasty":"元代","title":"琼花图"}
{"author":"陈孚","content":"山深不见寺，藤阴锁修竹。忽闻疏钟声，白云满空谷。老僧汲水归，松露堕衣绿。钟残寺门掩，山鸟自争宿。","dynasty":"元代","title":"烟寺晚钟"}
{"author":"陈孚","content":"北风河间道，沙飞云浩浩。上有衔芦不鸣之寒雁，下有陨霜半死之秋草。城外平波青黛光，大鱼跳波一尺长。牧童吹笛枫叶里，疲牛倦马眠夕阳。有禽大如鹤，红喙摇绿烟。路人指我语，似是信天缘。我生功名付樽酒，衣如枯荷马如狗。为问天缘可信否？旗亭击剑寒蛟吼。","dynasty":"元代","title":"河间府"}
{"author":"陈孚","content":"天开地辟帝王州，河朔风云拱上游。雕影远盘青海月，雁声斜送黑山秋。龙冈势绕三千陌，月殿香飘十二镂。莫笑青衫穷太史，御炉曾见衮龙浮。","dynasty":"元代","title":"开平即事二首"}
{"author":"陈孚","content":"风沙万里一征鞍，短帽疏髯泪未乾。广武山川空阮籍，长平宾客只任安。故园有梦鹊声急，大厦无依燕翅寒。江左故人如见问，为言灯火客金銮。","dynasty":"元代","title":"送罗子有奉亦愚右丞之丧归杭"}
{"author":"陈孚","content":"尚方敕赐紫金冠，诏领诸仙玉府班。神变紫芒双剑上，家传黄石一编间。瑶坛蘸罢鹓班静，金阙朝回鹤驭閒。为问清生符在否，有人望气倚函关。","dynasty":"元代","title":"呈张上卿"}
{"author":"陈孚","content":"昔日珠楼拥翠钿，女墙犹在草芊芊。东风第六桥边柳，不见黄鹂见杜鹃。","dynasty":"元代","title":"湖上感旧"}
{"author":"陈孚","content":"北邙翁仲拱朱门，玉椀时惊古帝魂。谁似孤山一抔土，梅花依旧月黄昏。","dynasty":"元代","title":"和靖墓"}
{"author":"陈孚","content":"燕子穿烟水荇开，故家犹有读书堆。平生双耳松风里，又向华亭听鹤来。","dynasty":"元代","title":"嘉兴"}
{"author":"陈孚","content":"箫鼓声中十万家，垂杨浅映绿窗纱。象梳两两蝉鬟女，笑拥红娇买藕花。","dynasty":"元代","title":"嘉兴其二"}
{"author":"陈孚","content":"泪痕滴透绿苔香，回首宫中已夕阳。万里山河天不管，只留一井属君王。","dynasty":"元代","title":"胭脂井"}
{"author":"陈孚","content":"鳷鹊金波事已非，江山何限泪沾衣。台空凤去无人问，只说寻常燕子飞。","dynasty":"元代","title":"乌衣巷"}
{"author":"陈孚","content":"巍台千尺梵王家，云淡秦淮月映沙。天雨宝华今不见，空闻人唱后庭花。","dynasty":"元代","title":"雨华台"}
{"author":"陈孚","content":"白鸟飞空万箭攒，玉肌一夜粉痕乾。残碑何用誇筋露，要露平生铁肺肝。","dynasty":"元代","title":"露筋庙"}
{"author":"陈孚","content":"关河鱼沸血波流，喜见元符下楚州。宫壸明年翚翟掩，为谁留得采桑钩。","dynasty":"元代","title":"宝应县"}
{"author":"陈孚","content":"吴通上国已千秋，日日长淮送客舟。一卷麟经孤烛下，夜深无语过邗沟。","dynasty":"元代","title":"高邮军其一"}
{"author":"陈孚","content":"文星已逐水西沉，对客挥毫只此心。今夜又游台上月，不堪更照古藤阴。","dynasty":"元代","title":"高邮军其二"}
{"author":"陈孚","content":"万顷波间宝气浮，晚来酾酒酹中流。天明更欲凭阑望，说与骊龙莫暗投。","dynasty":"元代","title":"高邮军其三"}
{"author":"陈孚","content":"英雄未遇亦堪羞，一饭区区不自谋。莫笑千金酬漂母，汉家更有颉羹侯。","dynasty":"元代","title":"漂母冢"}
{"author":"陈孚","content":"百年南北战尘昏，只指长淮作塞垣。今日清河河上水，天教洗眼看中原。","dynasty":"元代","title":"清河口"}
{"author":"陈孚","content":"履印青苔迹未消，一编径佐圣明朝。祖龙流毒如洪水，济尽生灵是此桥。","dynasty":"元代","title":"圯桥"}
{"author":"陈孚","content":"布死城南未足悲，老瞒可是算无遗。不知别有三分者，只在当时大耳儿。","dynasty":"元代","title":"白门"}
{"author":"陈孚","content":"淮水东流古宿迁，荒郊千里绝人烟。征衣不脱夜无寐，舟在西风乱荻边。","dynasty":"元代","title":"古宿迁"}
{"author":"陈孚","content":"月落狐鸣野草黄，雁飞无数水茫茫。数星鬼火寒沙上，知是何年旧战场。","dynasty":"元代","title":"古宿迁其二"}
{"author":"陈孚","content":"七十衰翁两鬓霜，西来一笑火咸阳。平生奇计无他事，只劝鸿门杀汉王。","dynasty":"元代","title":"范增墓"}
{"author":"陈孚","content":"太傅勋名半纸残，百年人子痛如山。缘何方寸非徐庶，忍死慈亲一剑间。","dynasty":"元代","title":"陵母墓"}
{"author":"陈孚","content":"沛宫一曲大风歌，谁识尊前感慨多。拔木扬沙濉水上，大风中有汉山河。","dynasty":"元代","title":"沛县歌风台其一"}
{"author":"陈孚","content":"沛上风云志未酬，彭城先有锦衣游。同为富贵归乡者，只是龙颜异沐猴。","dynasty":"元代","title":"沛县歌风台其二"}
{"author":"陈孚","content":"原庙衣冠久已灰，断碑无首卧苍苔。至今风起云飞夜，犹想帝魂思沛来。","dynasty":"元代","title":"沛县歌风台其三"}
{"author":"陈孚","content":"画野分民乱井田，百王礼乐散寒烟。平生一勺潢污水，不信东溟浪沃天。","dynasty":"元代","title":"管仲井"}
{"author":"陈孚","content":"七国兵戈若沸羹，诗书谁问鲁诸生。君看一纸聊城箭，何似安平十万兵。","dynasty":"元代","title":"聊城县"}
{"author":"陈孚","content":"百年礼乐卯金刀，忍把鸿名冠伪朝。树上一声休也曲，路人犹自怨鸱枭。","dynasty":"元代","title":"御庄"}
{"author":"陈孚","content":"俯察人情仰宪天，素王心事策三篇。大夫不向江都死，换尽炎刘四百年。","dynasty":"元代","title":"广川大夫庙"}
{"author":"陈孚","content":"义利从来界限殊，大夫一语破昏愚。平生最笑秋风客，只爱黄金灶鬼书。","dynasty":"元代","title":"广川大夫庙其二"}
{"author":"陈孚","content":"牢落乾坤一腐儒，征岐半世泣杨朱。偶逢孤馆呼君子，夜起挑灯读古书。","dynasty":"元代","title":"君子馆"}
{"author":"陈孚","content":"山形夭矫苍精剑，日影曈昽紫磨丹。度尽世人人不识，午烟起处是邯郸。","dynasty":"元代","title":"吕仙翁庙"}
{"author":"陈孚","content":"辽宋兵戈事已休，昔年曾此割神州。一衣带水残阳外，犹有人言是白沟。","dynasty":"元代","title":"雄州白沟"}
{"author":"陈孚","content":"过尽长亭又短亭，燕京初听晓钟声。呼童拂拭青藜杖，早挂琴书上帝京。","dynasty":"元代","title":"良乡县"}
{"author":"陈孚","content":"又骑官马过中原，袖有芝泥御墨痕。岭海孤臣天咫尺，五云回首是都门。","dynasty":"元代","title":"出顺承门"}
{"author":"陈孚","content":"乾坤万里一征骖，马上弯弓胆气酣。回首太行青未了，不知身在涿州南。","dynasty":"元代","title":"涿州"}
{"author":"陈孚","content":"白雁飞残水满洲，驿亭疏雨古槐秋。平生最恶荆轲事，手障西风过易州。","dynasty":"元代","title":"易州"}
{"author":"陈孚","content":"圣明恩重一身轻，英簜荧煌万里行。试问黄金台上月，清光此夜为谁明。","dynasty":"元代","title":"保定府其一"}
{"author":"陈孚","content":"万点寒鸦噪野烟，保州城上夕阳天。道傍苔碣麒麟卧，知是谁家旧墓田。","dynasty":"元代","title":"保定府其二"}
{"author":"陈孚","content":"钲鼓连天战血红，存亡只寄寸冰中。凭谁剪取鳞鳞碧，画作云台第一功。","dynasty":"元代","title":"过滹沱河"}
{"author":"陈孚","content":"马上秋云拥节旄，霜花如雪点征袍。要留醒眼看天地，不向山中饮浊醪。","dynasty":"元代","title":"中山府其一"}
{"author":"陈孚","content":"定武兰亭堕渺茫，愚儒犹护箧中藏。我来一笑无他语，独立西风看雁行。","dynasty":"元代","title":"中山府其二"}
{"author":"陈孚","content":"北道将军铁锁开，火旗万阵渡河来。君臣感会风云际，半在云台半望台。","dynasty":"元代","title":"望台"}
{"author":"陈孚","content":"晋家曲沃旧池台，无数行人去又来。可惜石桥三百尺，只留驴迹印青苔。","dynasty":"元代","title":"宿赵州驿其一"}
{"author":"陈孚","content":"揽辔栾城又赵州，清霜点入鬓边秋。何如东院老尊宿，不出山门到白头。","dynasty":"元代","title":"宿赵州驿其二"}
{"author":"陈孚","content":"漳水东流绕碧湾，风蒲猎猎夕阳间。帽檐不奈黄尘满，赖有磁州数点山。","dynasty":"元代","title":"磁州"}
{"author":"陈孚","content":"千载金汤拥上流，只今惟有荻花秋。江南客子笑无语，閒看黄河绕汴州。","dynasty":"元代","title":"黄河"}
{"author":"陈孚","content":"一击车中胆气高，祖龙社稷已惊摇。如何十二金人外，犹有民间铁未销。","dynasty":"元代","title":"博浪沙"}
{"author":"陈孚","content":"城郭重来事已非，南薰不掩柳依依。旧时大庆苍虬础，留与田家夜捣衣。","dynasty":"元代","title":"朱仙驿"}
{"author":"陈孚","content":"上蔡城边雉兔肥，满川桑枣绿成围。东门牵犬无穷乐，谁遣君侯不早归。","dynasty":"元代","title":"上蔡县驿其一"}
{"author":"陈孚","content":"幽赞神明象数开，要从混沌见胚胎。人间别有蓍龟在，休问荒城八卦台。","dynasty":"元代","title":"上蔡县驿其二"}
{"author":"陈孚","content":"悬崖千仞铁崔嵬，势似飞虬捲海来。我见只疑山欲跃，马蹄不敢蹴青苔。","dynasty":"元代","title":"盘石山"}
{"author":"陈孚","content":"碧波洗出万云鬟，堆满残阳紫翠间。三世眼根修得到，天教尽见桂州山。","dynasty":"元代","title":"灵川县观桂林山"}
{"author":"陈孚","content":"下山如井上如梯，乱石嵯岈割马蹄。正是行人行不得，鹧鸪更在隔林啼。","dynasty":"元代","title":"自永福县过八十里山"}
{"author":"陈孚","content":"青草风吹毒雾腥，交州何在海溟溟。牂牁已恨天涯远，又过牂牁二十程。","dynasty":"元代","title":"过牂牁江"}
{"author":"陈孚","content":"司马琵琶昔日歌，天涯流落事如何。若行今日江州路，应是青衫泪更多。","dynasty":"元代","title":"江州"}
{"author":"陈孚","content":"老母越南垂白发，病妻燕北寄黄昏。瘴烟蛮雨交州客，三处相思一梦魂。","dynasty":"元代","title":"江州其二"}
{"author":"陈孚","content":"去年元日步瀛洲，兽舞天墀拜冕旒。山驿今朝一樽酒，微臣身在岭南州。","dynasty":"元代","title":"思明州元日其一"}
{"author":"陈孚","content":"三雏掌上玉娉婷，拂晓呕哑语到明。今日乱山孤枕上，耳边忽似有啼声。","dynasty":"元代","title":"思明州元日其二"}
{"author":"陈孚","content":"风吹蛮雨滴芭蕉，杵臼敲残夜寂寥。留得孤灯床榻畔，思明州里过元宵。","dynasty":"元代","title":"思明州其一"}
{"author":"陈孚","content":"手捧槟榔染蛤灰，峒中妇女趁墟来。蓬头赤脚无铅粉，只有风吹锦带开。","dynasty":"元代","title":"思明州其二"}
{"author":"陈孚","content":"鹿酒香浓犬彘肥，黄茅冈上纸钱飞。一声鼓绝长鎗立，又是蛮巫祭鬼归。","dynasty":"元代","title":"思明州其三"}
{"author":"陈孚","content":"毒虫含弩满汀沙，荒草深眠十丈蛇。遥望天边红似火，瘴云飞落木棉花。","dynasty":"元代","title":"思明州其四"}
{"author":"陈孚","content":"刺竹丛丛苦笋生，山禽无数不知名。元宵已似春深后，龙眼花开蛤蚧鸣。","dynasty":"元代","title":"思明州其五"}
{"author":"陈孚","content":"春风又送使旌还，笑掬清波洗瘴颜。从此定知身不死，生前先过鬼门关。","dynasty":"元代","title":"老鼠关"}
{"author":"陈孚","content":"万里归来一叶舟，淡烟疏雨满汀洲。梦魂怪得清如许，身在潇湘第一州。","dynasty":"元代","title":"至永州"}
{"author":"陈孚","content":"牛斗槎边小客星，北溟万里渡南溟。三生带得烟波福，又泛潇湘过洞庭。","dynasty":"元代","title":"回过湘阴县"}
{"author":"陈孚","content":"雨洗松阴绿未乾，今朝山下倚阑干。一天露重月华湿，七十二峰生翠寒。","dynasty":"元代","title":"回衡山县望南岳呈御史完颜正夫修撰庞夷简其一"}
{"author":"陈孚","content":"漠漠寒汀浮芰荷，沉沉幽壑舞蛟鼍。祝融峰顶定有雨，一夜潇湘烟浪多。","dynasty":"元代","title":"回衡山县望南岳呈御史完颜正夫修撰庞夷简其二"}
{"author":"陈孚","content":"回雁峰前一棹孤，平波如镜浸菰蒲。楚天日落碧云合，山北山南闻鹧鸪。","dynasty":"元代","title":"回衡山县望南岳呈御史完颜正夫修撰庞夷简其三"}
{"author":"陈孚","content":"盟府旂常策世勋，一门忠孝气凌云。衣冠盛事谁堪比，汉后元间万石君。","dynasty":"元代","title":"承旨野庄董公殊勋清节孚闻之缙绅纪以八诗其一"}
{"author":"陈孚","content":"铁马长驱栈路高，捷旗飞渡大江涛。汉南烟柳蓬婆雪，犹识团花旧战袍。","dynasty":"元代","title":"承旨野庄董公殊勋清节孚闻之缙绅纪以八诗其二"}
{"author":"陈孚","content":"手分恩露活茕嫠，春满棠阴犬有氂。二十年间如昨日，儿童犹诵卫州碑。","dynasty":"元代","title":"承旨野庄董公殊勋清节孚闻之缙绅纪以八诗其三"}
{"author":"陈孚","content":"正色鸳行第一人，危言耿耿耸朝绅。忠州不负平生学，曾与皇家去佞臣。","dynasty":"元代","title":"承旨野庄董公殊勋清节孚闻之缙绅纪以八诗其四"}
{"author":"陈孚","content":"黑豸冠峨柏署阴，谁知偃月蓄机深。九重尧舜明如日，独照生来铁石心。","dynasty":"元代","title":"承旨野庄董公殊勋清节孚闻之缙绅纪以八诗其五"}
{"author":"陈孚","content":"郑公已拜大司农，倏捧词林诏墨浓。自是玉皇香案吏，仙班合领六鳌峰。","dynasty":"元代","title":"承旨野庄董公殊勋清节孚闻之缙绅纪以八诗其六"}
{"author":"陈孚","content":"不负朝廷七十年，楼台无地榻萧然。清名当与温公并，只欠河南二顷田。","dynasty":"元代","title":"承旨野庄董公殊勋清节孚闻之缙绅纪以八诗其七"}
{"author":"陈孚","content":"万卷青灯味道腴，苦心欲探鲁邹馀。朝回立马天衢上，又典春衣买异书。","dynasty":"元代","title":"承旨野庄董公殊勋清节孚闻之缙绅纪以八诗其八"}
{"author":"陈孚","content":"七尺衣冠俨古祠，一生身佩国安危。至今辽海残霞外，犹有虞渊取日时。","dynasty":"元代","title":"昌平县狄梁公庙"}
{"author":"陈孚","content":"月作金徽风作弦，清声岂待指中传。伯牙别有高山调，写在疏松乱石边。","dynasty":"元代","title":"弹琴峡"}
{"author":"陈孚","content":"居庸万马绕山前，未必苍苔睡晏然。见说华山风日暖，何如移伴白云眠。","dynasty":"元代","title":"仙人枕"}
{"author":"陈孚","content":"千里茫茫草色青，乱尘飞逐马蹄生。不知何代开军府，犹有当年统幕名。","dynasty":"元代","title":"统幕"}
{"author":"陈孚","content":"晓驰漠北暮居庸，千里山河一瞬中。江左故人知我否，马蹄声里过秋风。","dynasty":"元代","title":"雕窠道中其一"}
{"author":"陈孚","content":"车外尘沙十丈黄，车中客子黑貂裳。拂云堆上閒回首，无数征鸿带夕阳。","dynasty":"元代","title":"雕窠道中其二"}
{"author":"陈孚","content":"一溪流水绕千峰，宛与天台景物同。魂梦不知家万里，却疑只在赤城中。","dynasty":"元代","title":"赤城驿"}
{"author":"陈孚","content":"何载天星堕绿苔，千寻忽作铁崔嵬。风沙道上人谁识，曾见天台雁荡来。","dynasty":"元代","title":"独石"}
{"author":"陈孚","content":"野鹊山头野草黄，野狐岭上月茫茫。五更但觉天风冷，帐顶青毡一寸霜。","dynasty":"元代","title":"明安驿道中其一"}
{"author":"陈孚","content":"貂鼠红袍金盘陀，仰天一箭双天鹅。雕弓放下笑归去，急鼓数声鸣骆驼。","dynasty":"元代","title":"明安驿道中其二"}
{"author":"陈孚","content":"黄沙浩浩万云飞，云际草深黄鼠肥。貂帽老翁骑铁马，胸前抱得黄羊归。","dynasty":"元代","title":"明安驿道中其三"}
{"author":"陈孚","content":"风吹滦水涌如淮，十万雕弓饮马来。长啸一声鞭影动，金鞍飞过李陵台。","dynasty":"元代","title":"明安驿道中其四"}
{"author":"陈孚","content":"拜扫归来走钿车，二年寒食住京华。自怜惯识金莲烛，奉使虚随八月槎。","dynasty":"元代","title":"入安南以官事未了绝不作诗清明日感事因集句成十绝奉呈贡父尚书并示世子及诸大夫篇篇见寒食其一"}
{"author":"陈孚","content":"回首扶桑铜柱标，芙蓉帐暖度春宵。清明寒食谁家哭，折戟沈沙铁未销。","dynasty":"元代","title":"入安南以官事未了绝不作诗清明日感事因集句成十绝奉呈贡父尚书并示世子及诸大夫篇篇见寒食其二"}
{"author":"陈孚","content":"关山迢递古交州，物换星移几度秋。微雨微风寒食节，夷歌铜鼓不胜愁。","dynasty":"元代","title":"入安南以官事未了绝不作诗清明日感事因集句成十绝奉呈贡父尚书并示世子及诸大夫篇篇见寒食其三"}
{"author":"陈孚","content":"残花怅望近人开，不尽长江滚滚来。寒食清明都过了，鹧鸪飞上越王台。","dynasty":"元代","title":"入安南以官事未了绝不作诗清明日感事因集句成十绝奉呈贡父尚书并示世子及诸大夫篇篇见寒食其四"}
{"author":"陈孚","content":"台州地阔海冥冥，人踏金鳌背上行。独在异乡为异客，无花无酒过清明。","dynasty":"元代","title":"入安南以官事未了绝不作诗清明日感事因集句成十绝奉呈贡父尚书并示世子及诸大夫篇篇见寒食其五"}
{"author":"陈孚","content":"慈母年高鹤发垂，乡书无雁到家迟。初过寒食一百六，一日思亲十二时。","dynasty":"元代","title":"入安南以官事未了绝不作诗清明日感事因集句成十绝奉呈贡父尚书并示世子及诸大夫篇篇见寒食其六"}
{"author":"陈孚","content":"昔藉梨花作寒食，孟光举案与眉齐。越裳翡翠无消息，夜合花开日又西。","dynasty":"元代","title":"入安南以官事未了绝不作诗清明日感事因集句成十绝奉呈贡父尚书并示世子及诸大夫篇篇见寒食其七"}
{"author":"陈孚","content":"寒食家家出古城，满川风雨看潮生。八千里外飘零客，起向朱樱树下行。","dynasty":"元代","title":"入安南以官事未了绝不作诗清明日感事因集句成十绝奉呈贡父尚书并示世子及诸大夫篇篇见寒食其八"}
{"author":"陈孚","content":"一百五日寒食雨，风光别我苦吟身。尚书气与秋天杳，同是天涯沦落人。","dynasty":"元代","title":"入安南以官事未了绝不作诗清明日感事因集句成十绝奉呈贡父尚书并示世子及诸大夫篇篇见寒食其九"}
{"author":"陈孚","content":"海客乘槎上紫氛，清明时节雨纷纷。虎牙铜柱皆倾侧，水尽天南不见云。","dynasty":"元代","title":"入安南以官事未了绝不作诗清明日感事因集句成十绝奉呈贡父尚书并示世子及诸大夫篇篇见寒食其十"}
{"author":"陈孚","content":"长空卷玉花，汀洲白浩浩。雁影不复见，千崖暮如晓。渔翁寒欲归，不记巴陵道。坐睡船自流，云深一蓑小。","dynasty":"元代","title":"江天暮雪"}
{"author":"陈孚","content":"沧浪亭下望姑苏，千尺飞桥接太湖。故里空传吴稻蟹，寒祠犹记晋莼鲈。芙蓉夜月开天镜，杨柳春风拥画图。为问馆娃歌舞处，莺花还似昔年无？","dynasty":"元代","title":"平江"}
{"author":"陈孚","content":"黄鹤楼前木叶黄，白云飞尽雁茫茫。橹声摇月归巫峡，灯影随潮过汉阳。庾令有尘污简册，祢生无土盖文章。阑干只有当年柳，留与行人记武昌。","dynasty":"元代","title":"鄂渚晚眺"}
{"author":"陈孚","content":"山形天矫苍精剑，日气曈曚紫磨丹。度尽世人人不识，青烟起处是邯郸。","dynasty":"宋代","title":"吕翁祠"}
{"author":"陈孚","content":"镜水八百里，水光如镜明。偶寻古寺坐，便有清风生。天阔雁一点，山空猿数声。老僧作茗供，笑下孤舟轻。","dynasty":"元代","title":"过镜湖"}
{"author":"陈孚","content":"松江波万顷，桥倚碧云端。白鸟穿屏小，青天落镜寒。夕阳明佛塔，秋色老渔竿。无限凭阑意，何时此挂冠。","dynasty":"元代","title":"吴松江长桥"}
{"author":"陈孚","content":"北固閒回首，荒城夕照中。烟光浮海阔，天影入楼空。星斗占吴分，江河见禹功。谁家两翁仲，无语立秋风。","dynasty":"元代","title":"登北固楼"}
{"author":"陈孚","content":"烟际系孤舟，芦花满棹秋。江空双雁落，天阔一星流。急鼓西津渡，残灯北固楼。商人茅店下，沽酒话扬州。","dynasty":"元代","title":"瓜洲"}
{"author":"陈孚","content":"淮海三千里，天开锦绣乡。烟浓杨柳重，风淡芰荷香。翠户妆营妓，红桥税海商。黄昏灯火闹，尘麝扑衣裳。","dynasty":"元代","title":"真州"}
{"author":"陈孚","content":"一笛山阳上，东风蜃气腥。烟迷隋帝柳，潮涌楚王萍。晓市堆淮白，秋郊猎海青。古今愁不尽，落日蓼花汀。","dynasty":"元代","title":"长淮有感"}
{"author":"陈孚","content":"任宿须句国，烟云拥汶河。长亭东接岱，短棹北通阿。万井楼台壮，千郊衍沃多。无盐城突兀，司隶石嵯峨。夜月喧箫鼓，春风扇绮罗。钿车香不扫，步障锦相摩。地尚雄千乘，人犹慕四科。故侯敦学校，俊士乐弦歌。紫闼悬金榜，朱楼响玉珂。自天沾湛露，率土育菁莪。衮冕明虫藻，樽罍列象牺。淹中书在否，稷下事如何。沂咏难逢点，邹迁尚忆轲。明朝燕赵去，万事付沧波。","dynasty":"元代","title":"东平府"}
{"author":"陈孚","content":"天京朝万国，十二舜神州。宫阙开中禁，关河拱上游。扶桑彤气近，析木绀光流。剑佩千牛卫，旌幢五凤楼。玉泉蟠地涌，金塔插天浮。北岳瑶符出，南溟瘴雾收。人皆跻寿域，我亦步瀛洲。智不如犀首，痴犹过虎头。帝恩难独报，儒术幸同俦。偶此登阿阁，悠然望蓟丘。长庚欣识李，太乙愿依刘。雪拥飞狐夜，风号涿鹿秋。黄花堆径湿，红叶带城幽。且尽一壶酒，掀髯送白鸥。","dynasty":"元代","title":"偕翰林学士刘东崖礼部侍郎李两山登悯忠寺阁"}
{"author":"陈孚","content":"天上金銮客，人间第一流。贽为唐内相，禹拜汉元侯。鲲海三千水，龟峰十二楼。月寒红烛夜，风淡紫薇秋。凤诰窥姚姒，麟篇振鲁邹。佩随宫漏远，衣染御烟浮。淑气腾奎壁，祥光射斗牛。焜煌青琐闼，缥缈紫霞洲。玛瑙濡尧瓮，珊瑚耀汉钩。驼蹄中禁釜，豹尾上方驺。仆本师黄卷，生惟伴白鸥。亲庭双鹤发，家事一渔舟。偶预天官选，来为帝里游。绿章蒙独荐，青史许同修。故郡惊王勃，新丰异马周。队随鱼圉圉，角喜鹿呦呦。势似飞三凤，功如挽万牛。桑榆终有望，葑菲未为愁。国士恩难报，书生志易酬。誓坚冰雪操，正色赞皇猷。","dynasty":"元代","title":"翰苑荐为应奉文字二十韵谢大司徒并呈诸学士"}
{"author":"陈孚","content":"圣代开皇极，恩波雨露沾。笃生嵩岳佐，载叶渭川占。社稷千龄会，衣冠五福兼。朱弦新律吕，黄石旧韬钤。德望三朝眷，仪刑四海瞻。摛词追贾马，励学探羲炎。宇宙归青照，风云奋紫髯。议如唐陆贽，诗似晋陶潜。践履刚而毅，精神智以恬。一区杨子宅，万轴邺侯签。山色秋凝璧，烟光昼捲帘。金銮辞秉烛，玉铉待调盐。大匠规模远，宗公号令严。王臣躬蹇蹇，君子德谦谦。此日鸣朝凤，清秋近夜蟾。瑶簪环杖履，宝墨出湘缣。北海宾长满，东山屐未厌。车声阗绣户，花影舞朱檐。乐幸追灵运，忧当后仲淹。愿施经济具，天下待针砭。","dynasty":"元代","title":"承旨乐山唐公八月十二日宴于其第以诗奉呈"}
{"author":"陈孚","content":"圣德天无外，恩光烛海隅。遂颁南越诏，载命北门儒。万里秋持节，千军夜执殳。前驱严弩矢，后爨拥樵苏。眷彼交州域，初为汉氏区。楼船征既克，徵侧叛还诛。五代颓王纽，诸方裂霸图。遂令风气隔，顿觉版章殊。丁琏前猖獗，黎桓后觊觎。一朝陈业构，八叶李宗徂。下俗浇浮甚，中华礼乐无。讳嫌讹氏阮，托制僭称孤。祭祀宗祊绝，婚姻族属污。尊卑双跣足，老幼一圆颅。陟峤轻于鹿，泅波疾似凫。斜钩青缯帽，曲领黑罗襦。语笑堂前燕，趋鎗屋上乌。抵鸦身偃豕，罗我背拳狐。寺号千龄陋，州名万劫愚。笙箫围丑妓，牢醴祀淫巫。国尉青盘护，军掫白梃驱。阅条亲狱讼，明字掌机枢。勃窣官中客，鬅鬙座上奴。台章中赞纠，邑赋大僚输。吏榷槟榔税，人收安息租。黄金刑莫赎，紫盖律难踰。安化桥危矣，明灵阁岌乎。曲歌叹时世，乐奏入皇都。龙蕊常穿壁，蒌藤不离盂。玳簪穿短发，虫纽刻顽肤。有室皆穿窦，无床不尚炉。星华舟作市，花福水为郛。突兀山分腊，汪茫浪注泸。鼠关林翳密，狼塞涧萦纡。士燮祠将压，高骈塔未芜。铁船波影见，铜柱土痕枯。墟落多施榻，颠崖屡改途。千艘商斥卤，四穫粒膏腴。短短桑苗圃，丛丛竹刺衢。牛蕉垂似剑，龙荔缀如珠。宝斝罗鹦鹉，名香屑鹧鸪。揭旌图鬼像，击柝聚兵徒。鼻饮如瓴甋，头飞似辘轳。蚺皮为鼓击，虾鬣作筇扶。家必烹蛇虺，人能幻虎貙。鱼鳞檐粲瓦，鹊尾海浮桴。水弩含沙掷，山㺑出穴粗。鳄鱼鸣霹雳，蜃气吐浮屠。寓县伤分阻，生灵困毒痡。舞阶犹未格，折简岂能呼。大社初传祃，辕门合受俘。貔貅微偃戢，蛇豕偶逃逋。天已殂渠恶，民犹奉僭雏。势如纯据陇，政以皓亡吴。凤札重宣令，狼心更伏辜。幸能宽斧锧，犹自恋泥涂。献颂尊天子，腾章遣大夫。象鞮言可订，蠹册事非诬。功欲收边徼，威须仗庙谟。沐薰陈此什，礼部小臣孚。","dynasty":"元代","title":"安南即事"}
{"author":"陈孚","content":"停君汉水浮鸭之翠杓，听我峄山栖鸾之绿桐。男儿拂衣出门去，龙泉三尺光如虹。君不见磻溪鹤发钓鱼者，偶掷渔竿来牧野。白旄麾开炮烙烟，桓圭朱芾侯青社。又不见南阳卧龙人不识，一朝佐汉坐很石。羽扇轻摇蛇鸟惊，火精焰焰天西极。旗亭四月柳如蓝，紫骝嘶风黄金骖。岂无叩牛歌，亦有扪虱谈。天生巉岩崒嵂骨，蒿莱槁死谁能甘。我欲登泰山，扶筇款天关。东溟若木如可攀，手弄日月青云间。我欲渡黄河，赤脚凌秋波。水仙楼阁银嵯峨，径叱海若笞蛟鼍。停君翠杓，听我绿桐。真人开天，六合同风。驺虞凤凰，飞舞镐宫。有线五色，献于重瞳。补舜衣裳，山龙华虫。虎豹九关兮不可以达，吾则脱冠归来兮丹丘之青峰。长揖二三子，目送西征鸿。","dynasty":"元代","title":"出门别亲友"}
{"author":"陈孚","content":"晨陟马鬣封，血泪如雨滴。父兮曩即世，宿草十改碧。平生熊豹姿，虬髯身七尺。岂无千里心，柰此骥伏枥。家有三万卷，手自校朱墨。亲传不肖孤，今亦字仅识。名未成父志，何以慰窀穸。墓下当自誓，素操坚铁石。","dynasty":"元代","title":"拜辞先陇而行"}
{"author":"陈孚","content":"碧天如幕垂，露湿星磊磊。渔灯射寒沙，万点乱光彩。壮哉大江水，浩浩东北汇。西风捲潮来，铁马拥万铠。木落烟嶂横，鸱夷魂安在。卧闻黄帽郎，一曲歌欸乃。扣舷起和之，逸兴渺云海。","dynasty":"元代","title":"夜泊六和塔下"}
{"author":"陈孚","content":"葛岭相君之故居，昔年甲第临通衢。钱横花间甃作径，锦铺泉底流为渠。后庭三千倾城姝，歌舞绝世冰肌肤。麒麟银裳龙绡裾，佩以文螺木难珠。相君出拥万虎士，各操斗戟左右趋。剑履上殿帝赐坐，驼蹄七宝分御厨。望尘拜者颂元老，伊尹周公所不如。岂知一旦事瓦裂，锒铛铁锁载以驴。我偶过此访废址，狐兔纵横草焦枯。琨台瑶砌不复见，已有野人来种蔬。却怪当时凿隧道，挟诈出入潜如狙。大臣一身佩天下，版墙复壁何谬欤。山童从我一壶酒，回首落日悲欷歔。摩挲仆碑共踞坐，尚是御赐淩烟图。","dynasty":"元代","title":"葛岭行"}
{"author":"陈孚","content":"寒峰插天出，玲珑万菡萏。微风起松际，怪石势摇撼。上有百尺松，幽花缀红糁。野猿忽跃去，滴下露千点。回首冷泉亭，天镜光潋潋。游姬长眉青，娇童两髦髧。平生山水癖，如人嗜昌歜。对此一壶酒，玉色翻醉脸。路逢老祝发，绛袍金光闪。兹山信自佳，恨为缁尘染。置之且复醉，天竺鼓紞紞。","dynasty":"元代","title":"飞来峰"}
{"author":"陈孚","content":"六辔南驱下宝台，交州正月已青梅。富良江涌瘴云湿，安化桥昏蛮雨来。蝙蝠穿林红似燄，蜈蚣浮海黑如堆。防风犹后涂山会，终为生灵结祸胎。","dynasty":"元代","title":"交趾支陵驿即事"}
{"author":"陈孚","content":"金碧楼台护紫霞，一尘不到小窗纱。老僧倚杖对疏竹，童子抱琴眠落花。风起乱飞千万蝶，日斜閒啄两三鸦。自知不是名缰客，消得曹溪一滴茶。","dynasty":"元代","title":"偕承旨野庄公学士刘东崖侍讲张西岩游庆寿寺憩僧窗有作"}
{"author":"陈孚","content":"百年礼乐卯金刀，忍把鸿名冠伪朝。树上一声休也曲，路人犹自怨鸱枭。","dynasty":"元代","title":"御庄"}
{"author":"陈孚","content":"北固閒回首，荒城夕照中。烟光浮海阔，天影入楼空。星斗占吴分，江河见禹功。谁家两翁仲，无语立秋风。","dynasty":"元代","title":"登北固楼"}
{"author":"陈孚","content":"山形夭矫苍精剑，日气曈曚紫磨丹。度尽世人人不识，青烟起处是邯郸。","dynasty":"元代","title":"吕翁祠"}
{"author":"陈孚","content":"弭节发襄国，饮马清洺水。山岳忽阴冱，急雪白玼玼。北风利如刀，剪剪射双耳。饥乌时一鸣，仆夫寒堕指。人生三间茅，岂不愿乡里。天子命有行，去去何敢已。道傍有旗亭，湿烟乱汀苇。尚想布衾人，晏眠犹未起。","dynasty":"元代","title":"过临洺驿大雨雪寒甚"}
{"author":"陈孚","content":"试上危楼望，东风尺五天。一溪寒泻月，万壑暝含烟。古塞黄云外，巍台白雁边。谁怜家万里，有客拥衾眠。","dynasty":"元代","title":"观光楼"}
{"author":"陈孚","content":"冻雀无声庭桧响，冰花洒檐大如掌。平明起视岩壑间，插天琼瑶一千丈。夕阳微漏光嵯峨，倚栏更觉爽气多。云间落叶有径否，想见樵叟犹青蓑。","dynasty":"元代","title":"咏神京八景其五西山晴雪"}
{"author":"陈孚","content":"天险龙门峡，悬崖兀老苍。千蹄天马跃，一寸地椒香。夜雪青毡帐，秋烟白土房。路人遥指语，十里是温阳。","dynasty":"元代","title":"云州"}
{"author":"陈孚","content":"浮屠百尺耸亭亭，落日鸦啼野蔓青。故国尽销熊虎气，荒山空带凤凰形。金根辇路迎禅驾，玉树歌台语梵铃。惟有钱塘江上月，年年随雁过寒汀。","dynasty":"元代","title":"凤凰山"}
{"author":"陈孚","content":"慈母年高鹤发垂，乡书无雁到家迟。初过寒食一百六，一日思亲十二时。","dynasty":"元代","title":"入安南以官事未了绝不作诗清明日感事因集句成十绝奉呈贡父尚书并示世子及诸大夫篇篇见寒食其六"}
{"author":"陈孚","content":"四十乾坤拱紫宸，东风只属倚阑人。玉凫波暖骊山晓，金犊烟横绣岭春。七夕有钗留羽客，千秋无镜泣孤臣。红尘一骑君休笑，中有渔阳万骑尘。","dynasty":"元代","title":"与李子构读开元天宝遗事"}
{"author":"陈孚","content":"钲鼓连天战血红，存亡只寄寸冰中。凭谁剪取鳞鳞碧，画作云台第一功。","dynasty":"元代","title":"过滹沱河"}
{"author":"陈孚","content":"六辔南驱下宝台，交州正月已青梅。富良江涌瘴云湿，安化桥昏蛮雨来。蝙蝠穿林红似燄，蜈蚣浮海黑如堆。防风犹后涂山会，终为生灵结祸胎。","dynasty":"元代","title":"交趾支陵驿即事"}
{"author":"陈孚","content":"圣明恩重一身轻，英簜荧煌万里行。试问黄金台上月，清光此夜为谁明。","dynasty":"元代","title":"保定府其一"}
{"author":"陈孚","content":"城郭依稀小画图，佛光迥照铁浮屠。斑斓归洞见盘瓠，格磔满林闻鹧鸪。蒸水北吞双练急，湘山南耸一螺孤。停鞭欲问炎州事，不奈侏离见矮奴。","dynasty":"元代","title":"全州"}
{"author":"陈孚","content":"大赤冲气开鸿濛，仙人飞下方诸宫。苍麟吐书卫青童，从以丹篆金芙蓉。仙人炯炯双碧瞳，珠庭鼎角冰雪容。倒泻银潢沃笔锋，玉杯繁露凌星虹。绛纱鸾扇天九重，翠凤衔出芝泥封。赐以册府群玉峰，七宝之床双莲红。春光荡淡薇花风，肺肝一镜磨寒铜。行须便归碧纱笼，永为四海斯文宗。我来满泛玻瓈钟，更无谄语歌祝雍。君不见孔孟之道与天通，愿身任此传无穷。","dynasty":"元代","title":"为静斋学士讲寿"}
{"author":"陈孚","content":"山形夭矫苍精剑，日气曈曚紫磨丹。度尽世人人不识，青烟起处是邯郸。","dynasty":"元代","title":"吕翁祠"}
{"author":"陈孚","content":"三月十九日，客行桑乾坂。杜鹃啼一声，清泪悽以潸。故园渺何处，万里隔云巘。燕子三见归，我车犹未返。杜鹃尔何来，吊我万里远。同行二三子，相顾一笑莞。问我此何鸟，怪我苦悲惋。掉头不复言，日落千山晚。","dynasty":"元代","title":"李老峪闻杜鹃呈应奉冯昂霄"}
{"author":"陈孚","content":"唐自天宝藩臣强，关东割地尊犬狼。宪皇赫怒思贤佐，十载始得绯衣郎。六龙夹日升黄道，魑魅谁敢争天光。惟有蔡州煽逆焰，假钺一指孤臣亡。瘦骨昂昂五尺长，四夷闻名惊欲僵。垂绅搢笏坐台席，隐然一身佩巨唐。唐家太常纪勋烈，后有西平前汾阳。谁如公探皇王秘，笑睨伊召跻羲黄。","dynasty":"元代","title":"野庄公与孚论汉唐以来宰相有王佐气象得四人焉命孚为诗并呈商左山参政谢敬斋尚书其三裴中立"}
{"author":"陈孚","content":"风沙万里一征鞍，短帽疏髯泪未乾。广武山川空阮籍，长平宾客只任安。故园有梦鹊声急，大厦无依燕翅寒。江左故人如见问，为言灯火客金銮。","dynasty":"元代","title":"送罗子有奉亦愚右丞之丧归杭"}
{"author":"陈孚","content":"下山如井上如梯，乱石嵯岈割马蹄。正是行人行不得，鹧鸪更在隔林啼。","dynasty":"元代","title":"自永福县过八十里山"}
{"author":"陈孚","content":"漠漠寒汀浮芰荷，沉沉幽壑舞蛟鼍。祝融峰顶定有雨，一夜潇湘烟浪多。","dynasty":"元代","title":"回衡山县望南岳呈御史完颜正夫修撰庞夷简其二"}
{"author":"陈孚","content":"马上秋云拥节旄，霜花如雪点征袍。要留醒眼看天地，不向山中饮浊醪。","dynasty":"元代","title":"中山府其一"}
{"author":"陈孚","content":"十里黄晶荧，菰蒲映原隰。乱鸿忽何来，影坠西风急。嘹唳三数行，欲起又飞立。水寒夜无人，离离爪痕湿。","dynasty":"元代","title":"潇湘八景其五平沙落雁"}
{"author":"陈孚","content":"月落狐鸣野草黄，雁飞无数水茫茫。数星鬼火寒沙上，知是何年旧战场。","dynasty":"元代","title":"古宿迁其二"}
{"author":"陈孚","content":"万里天东北，西风独杖藜。雁声秋带魏，树色晓浮齐。野阔青烟淡，天空白日低。人家在何处，隐隐野狐啼。","dynasty":"元代","title":"献州"}
{"author":"陈孚","content":"百年南北战尘昏，只指长淮作塞垣。今日清河河上水，天教洗眼看中原。","dynasty":"元代","title":"清河口"}
{"author":"陈孚","content":"鹿酒香浓犬彘肥，黄茅冈上纸钱飞。一声鼓绝长鎗立，又是蛮巫祭鬼归。","dynasty":"元代","title":"思明州其三"}
{"author":"陈孚","content":"北邙翁仲拱朱门，玉椀时惊古帝魂。谁似孤山一抔土，梅花依旧月黄昏。","dynasty":"元代","title":"和靖墓"}
{"author":"陈孚","content":"千里山逢十里平，巍楼突兀见澄清。州依岣嵝屏边住，人在潇湘画里行。海雁飞回秋渚影，江豚吹老夜涛声。何时得似庞居士，一钵空门了此生。","dynasty":"元代","title":"衡州"}
{"author":"陈孚","content":"义利从来界限殊，大夫一语破昏愚。平生最笑秋风客，只爱黄金灶鬼书。","dynasty":"元代","title":"广川大夫庙其二"}
{"author":"陈孚","content":"关山迢递古交州，物换星移几度秋。微雨微风寒食节，夷歌铜鼓不胜愁。","dynasty":"元代","title":"入安南以官事未了绝不作诗清明日感事因集句成十绝奉呈贡父尚书并示世子及诸大夫篇篇见寒食其三"}
{"author":"陈孚","content":"万里归来一叶舟，淡烟疏雨满汀洲。梦魂怪得清如许，身在潇湘第一州。","dynasty":"元代","title":"至永州"}
{"author":"陈孚","content":"停君汉水浮鸭之翠杓，听我峄山栖鸾之绿桐。男儿拂衣出门去，龙泉三尺光如虹。君不见磻溪鹤发钓鱼者，偶掷渔竿来牧野。白旄麾开炮烙烟，桓圭朱芾侯青社。又不见南阳卧龙人不识，一朝佐汉坐很石。羽扇轻摇蛇鸟惊，火精焰焰天西极。旗亭四月柳如蓝，紫骝嘶风黄金骖。岂无叩牛歌，亦有扪虱谈。天生巉岩崒嵂骨，蒿莱槁死谁能甘。我欲登泰山，扶筇款天关。东溟若木如可攀，手弄日月青云间。我欲渡黄河，赤脚凌秋波。水仙楼阁银嵯峨，径叱海若笞蛟鼍。停君翠杓，听我绿桐。真人开天，六合同风。驺虞凤凰，飞舞镐宫。有线五色，献于重瞳。补舜衣裳，山龙华虫。虎豹九关兮不可以达，吾则脱冠归来兮丹丘之青峰。长揖二三子，目送西征鸿。","dynasty":"元代","title":"出门别亲友"}
{"author":"陈孚","content":"玉鸾支枕珊瑚几，绿鬓微困娇相倚。太液东风扶不起，一双芙蓉袅秋水。粉痕谁写温柔乡，浅蛾对蹙烟峰长。意中似有赤凤凰，唾花犹溅榴裙香。合欢绣带飘金缕，含情两两春无语。冰魂缥缈空千古，月落鸳鸯渡南浦。","dynasty":"元代","title":"李尚书有唐画飞燕姊弟为娇困相倚之态"}
{"author":"陈孚","content":"手捧槟榔染蛤灰，峒中妇女趁墟来。蓬头赤脚无铅粉，只有风吹锦带开。","dynasty":"元代","title":"思明州其二"}
{"author":"陈孚","content":"车外尘沙十丈黄，车中客子黑貂裳。拂云堆上閒回首，无数征鸿带夕阳。","dynasty":"元代","title":"雕窠道中其二"}
{"author":"陈孚","content":"台州地阔海冥冥，人踏金鳌背上行。独在异乡为异客，无花无酒过清明。","dynasty":"元代","title":"入安南以官事未了绝不作诗清明日感事因集句成十绝奉呈贡父尚书并示世子及诸大夫篇篇见寒食其五"}
{"author":"陈孚","content":"岩壑惊摇木树摧，满空苦雾捲尘埃。黑风鬼国漂流去，赤县神州梦寐回。病马不嘶毛似猬，征夫相对面如灰。夜深不解征衣睡，况有翻盆急雨来。","dynasty":"元代","title":"禄州遇大风"}
{"author":"陈孚","content":"辽宋兵戈事已休，昔年曾此割神州。一衣带水残阳外，犹有人言是白沟。","dynasty":"元代","title":"雄州白沟"}
{"author":"陈孚","content":"寒峰插天出，玲珑万菡萏。微风起松际，怪石势摇撼。上有百尺松，幽花缀红糁。野猿忽跃去，滴下露千点。回首冷泉亭，天镜光潋潋。游姬长眉青，娇童两髦髧。平生山水癖，如人嗜昌歜。对此一壶酒，玉色翻醉脸。路逢老祝发，绛袍金光闪。兹山信自佳，恨为缁尘染。置之且复醉，天竺鼓紞紞。","dynasty":"元代","title":"飞来峰"}
{"author":"陈孚","content":"唐自天宝藩臣强，关东割地尊犬狼。宪皇赫怒思贤佐，十载始得绯衣郎。六龙夹日升黄道，魑魅谁敢争天光。惟有蔡州煽逆焰，假钺一指孤臣亡。瘦骨昂昂五尺长，四夷闻名惊欲僵。垂绅搢笏坐台席，隐然一身佩巨唐。唐家太常纪勋烈，后有西平前汾阳。谁如公探皇王秘，笑睨伊召跻羲黄。","dynasty":"元代","title":"野庄公与孚论汉唐以来宰相有王佐气象得四人焉命孚为诗并呈商左山参政谢敬斋尚书其三裴中立"}
{"author":"陈孚","content":"天京朝万国，十二舜神州。宫阙开中禁，关河拱上游。扶桑彤气近，析木绀光流。剑佩千牛卫，旌幢五凤楼。玉泉蟠地涌，金塔插天浮。北岳瑶符出，南溟瘴雾收。人皆跻寿域，我亦步瀛洲。智不如犀首，痴犹过虎头。帝恩难独报，儒术幸同俦。偶此登阿阁，悠然望蓟丘。长庚欣识李，太乙愿依刘。雪拥飞狐夜，风号涿鹿秋。黄花堆径湿，红叶带城幽。且尽一壶酒，掀髯送白鸥。","dynasty":"元代","title":"偕翰林学士刘东崖礼部侍郎李两山登悯忠寺阁"}
{"author":"陈孚","content":"跃马长城外，方知眼界宽。晴天雷雨急，暑夜雪霜寒。铁骑秋呼鹘，金盘晓荐獾。柳营弓剑满，容我一儒冠。","dynasty":"元代","title":"桓州"}
{"author":"陈孚","content":"太傅勋名半纸残，百年人子痛如山。缘何方寸非徐庶，忍死慈亲一剑间。","dynasty":"元代","title":"陵母墓"}
{"author":"陈孚","content":"书来海上劝连兵，已见金轮逐火精。醮绝绛楼无鹤唳，朝空丹扆有狐鸣。羽袍士尚传三洞，介帻人谁报六更。一代兴亡真大梦，陈桥驿畔见青城。","dynasty":"元代","title":"汴梁龙德故基"}
{"author":"陈孚","content":"葛岭相君之故居，昔年甲第临通衢。钱横花间甃作径，锦铺泉底流为渠。后庭三千倾城姝，歌舞绝世冰肌肤。麒麟银裳龙绡裾，佩以文螺木难珠。相君出拥万虎士，各操斗戟左右趋。剑履上殿帝赐坐，驼蹄七宝分御厨。望尘拜者颂元老，伊尹周公所不如。岂知一旦事瓦裂，锒铛铁锁载以驴。我偶过此访废址，狐兔纵横草焦枯。琨台瑶砌不复见，已有野人来种蔬。却怪当时凿隧道，挟诈出入潜如狙。大臣一身佩天下，版墙复壁何谬欤。山童从我一壶酒，回首落日悲欷歔。摩挲仆碑共踞坐，尚是御赐淩烟图。","dynasty":"元代","title":"葛岭行"}
{"author":"陈孚","content":"月落狐鸣野草黄，雁飞无数水茫茫。数星鬼火寒沙上，知是何年旧战场。","dynasty":"元代","title":"古宿迁其二"}
{"author":"陈孚","content":"漳水东流绕碧湾，风蒲猎猎夕阳间。帽檐不奈黄尘满，赖有磁州数点山。","dynasty":"元代","title":"磁州"}
{"author":"陈孚","content":"茅屋八九家，小桥跨流水。市上何所有，寒蒲缚江鲤。犬吠樵翁归，家家釜烟起。共喜宿雨收，霞明乱山紫。","dynasty":"元代","title":"潇湘八景其七山市晴岚"}
{"author":"陈孚","content":"昔日光明阙，昂然有此翁。不闻前贾傅，俄见罢申公。瘦已肩如鹤，贫犹气似虹。北门端有待，岂必滞儒宫。","dynasty":"元代","title":"寄扬州教胡石斋其二"}
{"author":"陈孚","content":"三月十九日，客行桑乾坂。杜鹃啼一声，清泪悽以潸。故园渺何处，万里隔云巘。燕子三见归，我车犹未返。杜鹃尔何来，吊我万里远。同行二三子，相顾一笑莞。问我此何鸟，怪我苦悲惋。掉头不复言，日落千山晚。","dynasty":"元代","title":"李老峪闻杜鹃呈应奉冯昂霄"}
{"author":"陈孚","content":"山形夭矫苍精剑，日影曈昽紫磨丹。度尽世人人不识，午烟起处是邯郸。","dynasty":"元代","title":"吕仙翁庙"}
{"author":"陈孚","content":"淮水东流古宿迁，荒郊千里绝人烟。征衣不脱夜无寐，舟在西风乱荻边。","dynasty":"元代","title":"古宿迁"}
{"author":"陈孚","content":"鹿酒香浓犬彘肥，黄茅冈上纸钱飞。一声鼓绝长鎗立，又是蛮巫祭鬼归。","dynasty":"元代","title":"思明州其三"}
{"author":"陈孚","content":"聊摄之东一千里，昔为青社太公履。只今但有无棣沟，榆叶乱拥沙水流。车行半夜草露湿，路傍土堠如人立。丁当铎摇马不惊，黑天倒垂参昴星。吾生百年浪自苦，悲笳一声残月吐。","dynasty":"元代","title":"景州"}
{"author":"陈孚","content":"唐帝失金镜，六合无光晶。太微摇玉床，影射搀抢星。河朔弹丸地，枭獍接踵生。乾荦肉未寒，复有史思明。鬼马载鬼妾，气薰草木腥。天网何尝漏，潴宫穿湿萤。我□过逆壤，驱车无留行。安得踏东海，飞戈脍长鲸。","dynasty":"元代","title":"阜城县"}
{"author":"陈孚","content":"镜水八百里，水光如镜明。偶寻古寺坐，便有清风生。天阔雁一点，山空猿数声。老僧作茗供，笑下孤舟轻。","dynasty":"元代","title":"过镜湖"}
{"author":"陈孚","content":"书来海上劝连兵，已见金轮逐火精。醮绝绛楼无鹤唳，朝空丹扆有狐鸣。羽袍士尚传三洞，介帻人谁报六更。一代兴亡真大梦，陈桥驿畔见青城。","dynasty":"元代","title":"汴梁龙德故基"}
{"author":"陈孚","content":"金碧楼台护紫霞，一尘不到小窗纱。老僧倚杖对疏竹，童子抱琴眠落花。风起乱飞千万蝶，日斜閒啄两三鸦。自知不是名缰客，消得曹溪一滴茶。","dynasty":"元代","title":"偕承旨野庄公学士刘东崖侍讲张西岩游庆寿寺憩僧窗有作"}
{"author":"陈孚","content":"大赤冲气开鸿濛，仙人飞下方诸宫。苍麟吐书卫青童，从以丹篆金芙蓉。仙人炯炯双碧瞳，珠庭鼎角冰雪容。倒泻银潢沃笔锋，玉杯繁露凌星虹。绛纱鸾扇天九重，翠凤衔出芝泥封。赐以册府群玉峰，七宝之床双莲红。春光荡淡薇花风，肺肝一镜磨寒铜。行须便归碧纱笼，永为四海斯文宗。我来满泛玻瓈钟，更无谄语歌祝雍。君不见孔孟之道与天通，愿身任此传无穷。","dynasty":"元代","title":"为静斋学士讲寿"}
{"author":"陈孚","content":"天险龙门峡，悬崖兀老苍。千蹄天马跃，一寸地椒香。夜雪青毡帐，秋烟白土房。路人遥指语，十里是温阳。","dynasty":"元代","title":"云州"}
{"author":"陈孚","content":"千载残城生乱莎，夕阳吹角秋风多。吴公台下已黄土，扬子桥头空白波。隔岸橹声桃叶渡，满楼灯影柳枝歌。当年杜牧亦何意，空向珠帘醉绮罗。","dynasty":"元代","title":"扬州"}
{"author":"陈孚","content":"雨来湘山昏，雨过湘水满。夕阳一缕红，醉眠草茵暖。渔罾晒石上，腥风吹不断。野凫沉更浮，沙汀荻芽短。","dynasty":"元代","title":"潇湘八景其八渔村返照"}
{"author":"陈孚","content":"尚方敕赐紫金冠，诏领诸仙玉府班。神变紫芒双剑上，家传黄石一编间。瑶坛蘸罢鹓班静，金阙朝回鹤驭閒。为问清生符在否，有人望气倚函关。","dynasty":"元代","title":"呈张上卿"}
{"author":"陈孚","content":"百万人家簇绮罗，丛祠无数舞婆娑。山盘衡岳树林密，水落洞庭凫雁多。染竹痕深湘女泪，佩兰声断楚囚歌。洛阳年少胡为者，不奈承尘鵩鸟何。","dynasty":"元代","title":"潭州"}
{"author":"陈孚","content":"毗陵城西渔火红，家家夜香烧碧空。荻花离离季子冢，枫叶索索春申宫。鸡声人语三十里，大船小船浪相倚。鸂𪄠一双飞上天，人在舵楼弄秋水。","dynasty":"元代","title":"常州"}
{"author":"陈孚","content":"上蔡城边雉兔肥，满川桑枣绿成围。东门牵犬无穷乐，谁遣君侯不早归。","dynasty":"元代","title":"上蔡县驿其一"}
{"author":"陈孚","content":"唐帝失金镜，六合无光晶。太微摇玉床，影射搀抢星。河朔弹丸地，枭獍接踵生。乾荦肉未寒，复有史思明。鬼马载鬼妾，气薰草木腥。天网何尝漏，潴宫穿湿萤。我□过逆壤，驱车无留行。安得踏东海，飞戈脍长鲸。","dynasty":"元代","title":"阜城县"}
{"author":"陈孚","content":"百万貔貅拥御闲，滦江如带绿回环。势超大地山河上，人在中天日月间。金阙觚棱龙虎气，玉阶阊阖鹭鸳班。微臣亦有河汾策，愿叩刚风上帝关。","dynasty":"元代","title":"开平即事其一"}
{"author":"陈孚","content":"沂水碧潺潺，汀沙白鸟閒。林边郯子国，烟际峄阳山。茅屋秋先破，荒城夜不关。烹鱼呼浊酒，一笑夕阳间。","dynasty":"元代","title":"邳州"}
{"author":"陈孚","content":"杏花红压纱窗雨，画櫩孤禽弄娇语。翠绡晓帐双娥愁，泪湿菱花怨歌舞。龙香记昔调哀弦，一丝指拨春风前。罗衾未暖骊驹发，柳条折尽长亭寒。燕钗分恨藏尘玉，梦断云深楚江绿。舞鸾折翅锦字空，鱼目晴波接红烛。江南贾客千黄金，停鞭欲换天涯心。从教门外苔痕老，绣鞋不过屏山阴。","dynasty":"元代","title":"别离曲"}
{"author":"陈孚","content":"南城之西台巍巍，欲问何代筑者谁。台前老叟为我语，创自泰和明昌时。道陵御宇思倾国，掖庭婑媠千蛾眉。其中荣宠震天下，依稀忆得李宸妃。朝陪金根辇升殿，夕则专御流苏帏。一月日边明炯炯，六宫珠翠无光煇。恩礼殊绝与后等，但无副笄翚翟衣。少尝没入宫籍监，论妃家阀何卑微。腐木作柱古所戒，胡乃重色轻国为。斯台实昔汤沐地，琼台开镜迎朝曦。想见双蝉绿委地，兰钗半堕湘云垂。麝脐龙髓娇不尽，腰肢柳袅一尺围。雪艳透肤腻红重，仙姿何待铅华施。妆成独对东风笑，藕花一朵开涟漪。君王浓香梦魂里，紫宸晏朝酣不知。谏臣当时尽结舌，空有伶者为嘲讥。一朝房山弓剑坠，燕飞啄矢不复遗。卫王有诏下永巷，太阿无情血淋漓。妖容寸斩何足惜，金源自此鸿图衰。宝钿零落今安在，露桃犹似湿胭脂。武元辛勤建大业，子孙一笑寒灰飞。台非不高筑亦壮，无奈社稷基先隳。我闻叟语忽惊起，谓叟不必苦嗟咨。君不见檿弧箕服亡周国，古来何限褒龙漦。","dynasty":"元代","title":"李妃妆台歌"}
{"author":"陈孚","content":"典午叔世失纲纽，紫髯老奴垂涎久。谢公笑麾九锡文，姑熟一夜骨已朽。继以草付臣又土，九十六万猰㺄吼。白羽从容别墅棋，破贼只在一尊酒。长淮西风夜鹤鸣，坐阅兵车见云母。自古医国到危殆，始见擎天活人手。谁能白刃在颈时，正色毅然以死守。如公信是社稷臣，定论要期千载后。","dynasty":"元代","title":"野庄公与孚论汉唐以来宰相有王佐气象得四人焉命孚为诗并呈商左山参政谢敬斋尚书其二谢安石"}
{"author":"陈孚","content":"盟府旂常策世勋，一门忠孝气凌云。衣冠盛事谁堪比，汉后元间万石君。","dynasty":"元代","title":"承旨野庄董公殊勋清节孚闻之缙绅纪以八诗其一"}
{"author":"陈孚","content":"沛宫一曲大风歌，谁识尊前感慨多。拔木扬沙濉水上，大风中有汉山河。","dynasty":"元代","title":"沛县歌风台其一"}
{"author":"陈孚","content":"漳水东流绕碧湾，风蒲猎猎夕阳间。帽檐不奈黄尘满，赖有磁州数点山。","dynasty":"元代","title":"磁州"}
{"author":"陈孚","content":"试上危楼望，东风尺五天。一溪寒泻月，万壑暝含烟。古塞黄云外，巍台白雁边。谁怜家万里，有客拥衾眠。","dynasty":"元代","title":"观光楼"}
{"author":"陈孚","content":"一溪流水绕千峰，宛与天台景物同。魂梦不知家万里，却疑只在赤城中。","dynasty":"元代","title":"赤城驿"}
{"author":"陈孚","content":"四海文声重泰山，十年忠谠侍龙颜。屡分天上金莲炬，独占人间玉笋班。麟笔露寒青简湿，凤章云蔼紫泥閒。孤帆已有东风便，喜近蓬莱碧水间。","dynasty":"元代","title":"呈阎静斋学士"}
{"author":"陈孚","content":"履印青苔迹未消，一编径佐圣明朝。祖龙流毒如洪水，济尽生灵是此桥。","dynasty":"元代","title":"圯桥"}
{"author":"陈孚","content":"钲鼓连天战血红，存亡只寄寸冰中。凭谁剪取鳞鳞碧，画作云台第一功。","dynasty":"元代","title":"过滹沱河"}
{"author":"陈孚","content":"一百五日寒食雨，风光别我苦吟身。尚书气与秋天杳，同是天涯沦落人。","dynasty":"元代","title":"入安南以官事未了绝不作诗清明日感事因集句成十绝奉呈贡父尚书并示世子及诸大夫篇篇见寒食其九"}
{"author":"陈孚","content":"万顷天光俯可吞，壶中别有小乾坤。云移塔影横江口，潮送钟声过海门。僧榻夜随蛟室涌，佛灯秋隔蜃楼昏。年年只有中泠水，不受人间一点尘。","dynasty":"元代","title":"金山寺"}
{"author":"陈孚","content":"淮海三千里，天开锦绣乡。烟浓杨柳重，风淡芰荷香。翠户妆营妓，红桥税海商。黄昏灯火闹，尘麝扑衣裳。","dynasty":"元代","title":"真州"}
{"author":"陈孚","content":"万里归来一叶舟，淡烟疏雨满汀洲。梦魂怪得清如许，身在潇湘第一州。","dynasty":"元代","title":"至永州"}
{"author":"陈孚","content":"风吹蛮雨滴芭蕉，杵臼敲残夜寂寥。留得孤灯床榻畔，思明州里过元宵。","dynasty":"元代","title":"思明州其一"}
{"author":"陈孚","content":"天开地辟帝王州，河朔风云拱上游。雕影远盘青海月，雁声斜送黑山秋。龙冈势绕三千陌，月殿香飘十二镂。莫笑青衫穷太史，御炉曾见衮龙浮。","dynasty":"元代","title":"开平即事二首"}
{"author":"陈孚","content":"长空捲玉花，汀洲白浩浩。雁影不复见，千崖暮如晓。渔翁寒欲归，不记巴陵道。坐睡船自流，云深一蓑小。","dynasty":"元代","title":"潇湘八景其三江天暮雪"}
{"author":"陈孚","content":"沂水碧潺潺，汀沙白鸟閒。林边郯子国，烟际峄阳山。茅屋秋先破，荒城夜不关。烹鱼呼浊酒，一笑夕阳间。","dynasty":"元代","title":"邳州"}
{"author":"陈孚","content":"东鲁三家市，长桥压怒涛。寒沙秋一雁，残月夜千艘。北极天形大，中原地势高。百年洙泗上，今得浣征袍。","dynasty":"元代","title":"鲁桥"}
{"author":"陈孚","content":"十日淮沂上，今朝渡济河。龟蒙秋烧阔，凫峄夕阳多。古寺云笼塔，长亭柳映波。鲁邦无孔子，何处听弦歌。","dynasty":"元代","title":"夜泊济河"}
{"author":"陈孚","content":"谷城黄石庙，古木白云深。黄石有存没，素书无古今。老聃三世梦，孺子一生心。日落祠门掩，残鸦又满林。","dynasty":"元代","title":"黄石公庙"}
{"author":"陈孚","content":"万里天东北，西风独杖藜。雁声秋带魏，树色晓浮齐。野阔青烟淡，天空白日低。人家在何处，隐隐野狐啼。","dynasty":"元代","title":"献州"}
{"author":"陈孚","content":"西风黄叶馆，晓起候钟声。驿吏张灯送，山童抱褥行。短筇秋万里，长剑月三更。犹有钧天梦，依稀绕禁城。","dynasty":"元代","title":"良乡县早行"}
{"author":"陈孚","content":"古庙千年后，桑阴满涿州。乱山空北向，大火已西流。遗恨三分国，英风百尺楼。里人牲酒奠，想像衮龙浮。","dynasty":"元代","title":"楼桑庙"}
{"author":"陈孚","content":"赤伏真天子，玄圭衮藻明。千年高邑庙，一笑下江兵。野阔腾龙气，河流渡马声。列侯冠剑合，英采俨如生。","dynasty":"元代","title":"鄗南光武庙"}
{"author":"陈孚","content":"联镳下淇澳，烟淡草纷纷。绿竹已秋色，白旄空暮云。残阳孟津渡，落叶比干坟。尚想鹰扬叟，当年此策勋。","dynasty":"元代","title":"淇州"}
{"author":"陈孚","content":"卫国多君子，郊原景尚雄。舟行淇水上，人在邶风中。酒不荒商邑，琴犹记楚宫。孟津在何处，无语对征鸿。","dynasty":"元代","title":"卫州"}
{"author":"陈孚","content":"马上秋云拥节旄，霜花如雪点征袍。要留醒眼看天地，不向山中饮浊醪。","dynasty":"元代","title":"中山府其一"}
{"author":"陈孚","content":"北风河间道，沙飞云浩浩。上有衔芦不鸣之寒雁，下有陨霜半死之秋草。城外平波青黛光，大鱼跳波一尺长。牧童吹笛枫叶里，疲牛倦马眠夕阳。有禽大如鹤，红喙摇绿烟。路人指我语，似是信天缘。我生功名付樽酒，衣如枯荷马如狗。为问天缘可信否？旗亭击剑寒蛟吼。","dynasty":"元代","title":"河间府"}
{"author":"陈孚","content":"共拥旄幢度百蛮，今朝忽过皖公山。幸承乙夜君王问，更喜丁年奉使还。旧梦未迷天禄阁，新愁犹忆鬼门关。尘缨笑濯沧浪水，少伴沙鸥半日閒。","dynasty":"元代","title":"泊安庆府呈贡父"}
{"author":"陈孚","content":"千载残城生乱莎，夕阳吹角秋风多。吴公台下已黄土，扬子桥头空白波。隔岸橹声桃叶渡，满楼灯影柳枝歌。当年杜牧亦何意，空向珠帘醉绮罗。","dynasty":"元代","title":"扬州"}
{"author":"陈孚","content":"悬崖插天千尺馀，下有灵穴呀空虚。势如瑶宫耸渠渠，菡萏浮动金芙蕖。想当未判混沌初，元气旁魄不得舒。鬼斧凿裂苍崎岖，要令吞吐如蟾蜍。浩浩大海东南潴，洪涛荡激痕未除。白乳滴结色雪如，伏翼倒悬啄琼琚。满洞云烟谁所嘘，冷翠扑人湿衣裾。直疑窍通昆崙墟，十二玉楼钧天居。日华月华佩璠玙，天丁夹侍黄金舆。翻然而下骑鲸鱼，流铃似有声虚徐。平生嗜山如𤠔狙，南穷衡岳北医闾。数年侍直承明庐，章服政尔祠鶢鶋。今朝偶捧紫泥书，雕题鴂舌开象胥。见山忽觉形蘧蘧，三世热恼为之舒。手攀古藤倚栟榈，天风吹鬓寒萧疏。山僧留我羹野蔬，问我何时返樵渔。人生六合一土苴，胡能戚施与蘧篨。有江可钓田可畬，便当箬笠随舂锄。冠卿何人堕泥淤，郡邑鞭背生虫蛆。日之夕矣吾归欤，欲归更为山踌躇。","dynasty":"元代","title":"七星山玄元楼栖霞之洞"}
{"author":"陈孚","content":"青莲居士长庚星，手抉河汉翻沧溟。天子呼来红潮涌，冰唾溅几玻瓈声。仙人上天不可见，耳孙更侍金銮殿。欲补十二龙火衣，袖中别有五色线。上帝册府红玉田，宫鬟对捧芙蕖烟。彩毫草就鸡竿诏，矞云赤绕寥阳天。江南客子年三十，布袍鸦黑秋霜湿。欲买侠骨无千金，雄龙一夜铜花泣。今朝出门忽胆惊，后五百载逢长庚。安得刚风九万里，从公横骑太乙鲸。","dynasty":"元代","title":"呈李野斋学士"}
{"author":"陈孚","content":"千山万山紫翠芒，巍阁突起山中央。煜煜金身兜率佛，棱棱铁面扶风王。烟云浮动貔虎气，日月飞绕狻猊光。回望交州渺何处，孤鸢跕跕南海黄。","dynasty":"元代","title":"马王阁"}
{"author":"陈孚","content":"一镜拭开秋万顷，碧天倒浸琉璃影。寒飙夜捲雪波去，贝阙珠宫黛光冷。三千棹歌摇绿烟，湿鬟吹堕黄金蝉。琪树飕飕红鲤跃，衮龙正宴瑶池仙。","dynasty":"元代","title":"咏神京八景其一太液秋风"}
{"author":"陈孚","content":"宝剑金符笑此身，灞陵今是旧将军。榻前未上征辽疏，囊底空留谕蜀文。七十亲闱双鬓雪，八千客路一鞭云。何时归棹烟江上，閒对沙鸥洗瘴氛。","dynasty":"元代","title":"交州使还感事二首其二"}
{"author":"陈孚","content":"巍坡十二青云梯，老树偃伏犹躬圭。长裾已翳星辰去，残阳空挂卢沟西。召南六百年宗社，一日黄金重天下。精缠宝气夜不收，又见残霞明朔野。","dynasty":"元代","title":"咏神京八景其八金台夕照"}
{"author":"陈孚","content":"绝壁三千丈，荒烟八九家。黄茅青草瘴，黑质白章蛇。橄榄高悬子，芭蕉倒吐花。岭头一回首，何处是京华。","dynasty":"元代","title":"度三花岭"}
{"author":"陈孚","content":"帝德尧同大，山河共一天。玺书行万里，铜柱又千年。赤帜明云际，乌衣拜马前。舞阶干羽在，未必赖楼船。","dynasty":"元代","title":"交趾朝地驿即事"}
{"author":"陈孚","content":"五岭炎蒸苦，征夫各惮行。荒哉秦象郡，痛矣柳龙城。水毒人多病，烟昏马易惊。里闾彫瘵甚，边将莫言兵。","dynasty":"元代","title":"柳州道中"}
{"author":"陈孚","content":"十二光明阙，神仙奠巨鳌。风清双雉扇，天近五龙袍。玉斧红云合，金茎碧露高。圣明千载会，喜色动旌旄。","dynasty":"元代","title":"八月朝回呈学士阎静斋李野斋赵方塘其一"}
{"author":"陈孚","content":"兽舞龙墀下，青衫叶半枯。九重明主圣，八品小臣孤。鹊但依三匝，鹰犹待一呼。每惭僚吏问，袖有谏书无。","dynasty":"元代","title":"八月朝回呈学士阎静斋李野斋赵方塘其二"}
{"author":"陈孚","content":"明良千载事，际会古尤艰。海岳归皇极，乾坤见紫山。就汤三聘后，若孔一瓢间。愿为苍生起，休辞鬓雪斑。","dynasty":"元代","title":"闻胡紫山被召以诗寄呈"}
{"author":"陈孚","content":"天不生先觉，斯文孰指南。一朝真学士，四海老初庵。福备康宁五，尊兼爵齿三。年年衿佩合，庭下祝彭聃。","dynasty":"元代","title":"呈傅初庵学士其一"}
{"author":"陈孚","content":"霖雨商岩佐，经纶百世馀。又骑箕尾宿，来主壁奎书。社稷周皇极，衣冠汉石渠。夜闻宣室召，温诏赐安舆。","dynasty":"元代","title":"呈傅初庵学士其二"}
{"author":"陈孚","content":"滥直承明署，身閒似地仙。虽无官长骂，未敢酒家眠。瘦已宽朝服，贫须乞酒钱。最愁亲舍远，梦绕白云边。","dynasty":"元代","title":"感怀呈庞夷简修撰张幼度应奉其一"}
{"author":"陈孚","content":"五湖烟浪阔，短棹早归休。有母思臣密，无人问客周。关河双鬓晚，风雨一灯秋。留取金銮梦，寒汀对白鸥。","dynasty":"元代","title":"感怀呈庞夷简修撰张幼度应奉其二"}
{"author":"陈孚","content":"试上危楼望，东风尺五天。一溪寒泻月，万壑暝含烟。古塞黄云外，巍台白雁边。谁怜家万里，有客拥衾眠。","dynasty":"元代","title":"观光楼"}
{"author":"陈孚","content":"双塔耸琅玕，星辰手可攀。伟哉丹凤辇，驻此巨鳌山。地拱中黄上，天回太紫间。微臣遥稽首，想像见龙颜。","dynasty":"元代","title":"龙虎台"}
{"author":"陈孚","content":"天险龙门峡，悬崖兀老苍。千蹄天马跃，一寸地椒香。夜雪青毡帐，秋烟白土房。路人遥指语，十里是温阳。","dynasty":"元代","title":"云州"}
{"author":"陈孚","content":"跃马长城外，方知眼界宽。晴天雷雨急，暑夜雪霜寒。铁骑秋呼鹘，金盘晓荐獾。柳营弓剑满，容我一儒冠。","dynasty":"元代","title":"桓州"}
{"author":"陈孚","content":"张生千载后，读易见天心。万象有奇耦，一天无古今。疏帘垂昼寂，短榻卧秋阴。自筮何时达，霜华已满簪。","dynasty":"元代","title":"赠太原卜者张开夫"}
{"author":"陈孚","content":"又作州官去，秋霜点鬓纱。风生白马渡，月冷紫薇花。三釜娱亲老，双旌放吏衙。重来定何日，云路有灵槎。","dynasty":"元代","title":"送修撰辅伯贤同知滑州"}
{"author":"陈孚","content":"微臣官蚁虱，无力报乾坤。政尔广文馆，何如神武门。世情三峡险，归梦五湖昏。朝市山林上，无非荷国恩。","dynasty":"元代","title":"至元壬辰呈翰林院请补外其一"}
{"author":"陈孚","content":"万里家书到，催归未得归。山妻愁掩袂，稚子病牵衣。客舍园林僻，官曹簿领稀。清时鸳鹭满，容得一鸥飞。","dynasty":"元代","title":"至元壬辰呈翰林院请补外其二"}
{"author":"陈孚","content":"索米长安市，光阴电影移。酒尊贫不饮，药裹病相随。愤激樱桃赋，凄凉苜蓿诗。臣心清似水，暮夜有天知。","dynasty":"元代","title":"至元壬辰呈翰林院请补外其三"}
{"author":"陈孚","content":"淮海胡文学，名犹满帝都。人谁怜李白，我欲泣杨朱。家昔啼饥甚，身今病渴无。竹西歌吹近，想见列生徒。","dynasty":"元代","title":"寄扬州教胡石斋其一"}
{"author":"陈孚","content":"昔日光明阙，昂然有此翁。不闻前贾傅，俄见罢申公。瘦已肩如鹤，贫犹气似虹。北门端有待，岂必滞儒宫。","dynasty":"元代","title":"寄扬州教胡石斋其二"}
{"author":"陈孚","content":"浮屠百尺耸亭亭，落日鸦啼野蔓青。故国尽销熊虎气，荒山空带凤凰形。金根辇路迎禅驾，玉树歌台语梵铃。惟有钱塘江上月，年年随雁过寒汀。","dynasty":"元代","title":"凤凰山"}
{"author":"陈孚","content":"昔日巍楼倚北门，朱阑空锁苍苔痕。金山风起水声急，铁瓮雨来云气昏。仙杖无灵花已槁，霸图有恨石犹存。渔舟只在沧浪上，一笛夕阳愁客魂。","dynasty":"元代","title":"京口"}
{"author":"陈孚","content":"万顷天光俯可吞，壶中别有小乾坤。云移塔影横江口，潮送钟声过海门。僧榻夜随蛟室涌，佛灯秋隔蜃楼昏。年年只有中泠水，不受人间一点尘。","dynasty":"元代","title":"金山寺"}
{"author":"陈孚","content":"凤凰台上野乌啼，笳鼓连营日又西。天地无情潮寂寞，英雄有恨黍高低。残桁夜雨迷朱雀，荒冢秋风怨白鸡。空有断碑苍藓里，千年留得谪仙题。","dynasty":"元代","title":"凤凰台"}
{"author":"陈孚","content":"千载残城生乱莎，夕阳吹角秋风多。吴公台下已黄土，扬子桥头空白波。隔岸橹声桃叶渡，满楼灯影柳枝歌。当年杜牧亦何意，空向珠帘醉绮罗。","dynasty":"元代","title":"扬州"}
{"author":"陈孚","content":"汉家罗网政高张，谁有勋名纪太常。戏尔筑坛呼大将，危乎操印立真王。烟中草木疑残帜，沙上风涛忆故囊。钟室千年君莫怨，未央宫殿已斜阳。","dynasty":"元代","title":"淮阴侯庙"}
{"author":"陈孚","content":"千里齐郊亦壮哉，扶筇城上独徘徊。马随济岱秋风去，雁带关河夜月来。驿路映墙榆叶老，渔村带水荻花开。吴侬误读襄王传，空向山东梦楚台。","dynasty":"元代","title":"高唐州"}
{"author":"陈孚","content":"去天尺五禁城西，华表亭亭柳拂堤。海上飞来双螮蝀，云间拥出万狻猊。太行山色浮鲸浪，上国秋声送马蹄。谁识太微天极象，迢迢河汉玉绳低。","dynasty":"元代","title":"过卢沟桥"}
{"author":"陈孚","content":"千里桑麻绿荫城，万家灯火管弦清。恒山北走见云气，滹水西来闻雁声。主父故宫秋草合，尉陀荒冢暮烟平。开元寺下青苔石，犹有当时旧姓名。","dynasty":"元代","title":"真定怀古"}
{"author":"陈孚","content":"数点寒峰拥翠岚，丛台落日见漳南。火枯襄子残铜斗，土蚀平原旧玉簪。宫闭沙丘空有雀，兵吞函谷已如蚕。回仙逆旅今存否，世上黄粱梦正酣。","dynasty":"元代","title":"邯郸怀古"}
{"author":"陈孚","content":"偶逐征鸿过邺城，谯楼鼓角晚连营。雨垂魏武分香泪，水涌周文演易声。林虑山高秋霭湿，汤阴里近夜灯明。谁人得似韩忠献，乡社犹誇昼锦荣。","dynasty":"元代","title":"彰德道中"}
{"author":"陈孚","content":"书来海上劝连兵，已见金轮逐火精。醮绝绛楼无鹤唳，朝空丹扆有狐鸣。羽袍士尚传三洞，介帻人谁报六更。一代兴亡真大梦，陈桥驿畔见青城。","dynasty":"元代","title":"汴梁龙德故基"}
{"author":"陈孚","content":"大相国阁天下雄，天梯缥缈淩虚空。三千歌吹灯火上，五百缨缦烟云中。洛汭已掩西坠日，汉津空送南飞鸿。阑干倚遍忽归去，飒飒两鬓生秋风。","dynasty":"元代","title":"登大相国寺资圣阁"}
{"author":"陈孚","content":"昔日吕公游洞庭，玉箫吹裂芦花汀。秋空一剑忽飞去，夜月千山烟冥冥。天地茫茫乌兔急，波涛汹汹蛟螭腥。起呼老树欲与语，湿露乱洒苔痕青。","dynasty":"元代","title":"吕仙亭"}
{"author":"陈孚","content":"洞庭木叶风飕飕，雪浪万顷飞白鸥。气浸中天日月湿，影摇大地山河浮。数声裂玉洞宾魄，一点残黛湘娥愁。安得天瓢酌仙酒，跨鲸直上扶桑洲。","dynasty":"元代","title":"岳阳楼"}
{"author":"陈孚","content":"百万人家簇绮罗，丛祠无数舞婆娑。山盘衡岳树林密，水落洞庭凫雁多。染竹痕深湘女泪，佩兰声断楚囚歌。洛阳年少胡为者，不奈承尘鵩鸟何。","dynasty":"元代","title":"潭州"}
{"author":"陈孚","content":"千里山逢十里平，巍楼突兀见澄清。州依岣嵝屏边住，人在潇湘画里行。海雁飞回秋渚影，江豚吹老夜涛声。何时得似庞居士，一钵空门了此生。","dynasty":"元代","title":"衡州"}
{"author":"陈孚","content":"烧痕惨澹带昏鸦，数尽寒梅未见花。回雁峰南三百里，《捕蛇说》里数千家。澄江绕郭闻渔唱，怪石堆庭见吏衙。昔日愚溪何自苦，永州犹未是天涯。","dynasty":"元代","title":"永州"}
{"author":"陈孚","content":"城郭依稀小画图，佛光迥照铁浮屠。斑斓归洞见盘瓠，格磔满林闻鹧鸪。蒸水北吞双练急，湘山南耸一螺孤。停鞭欲问炎州事，不奈侏离见矮奴。","dynasty":"元代","title":"全州"}
{"author":"陈孚","content":"千山万山紫翠芒，巍阁突起山中央。煜煜金身兜率佛，棱棱铁面扶风王。烟云浮动貔虎气，日月飞绕狻猊光。回望交州渺何处，孤鸢跕跕南海黄。","dynasty":"元代","title":"马王阁"}
{"author":"陈孚","content":"词华一代日星尊，茶臼村童俨尚存。山左竟令驱厉鬼，庭中已悔乞天孙。善和里隔生前泪，文惠祠封死后魂。欲奠荔蕉不知处，满池榕叶拥朱门。","dynasty":"元代","title":"马平谒柳侯庙"}
{"author":"陈孚","content":"岩壑惊摇木树摧，满空苦雾捲尘埃。黑风鬼国漂流去，赤县神州梦寐回。病马不嘶毛似猬，征夫相对面如灰。夜深不解征衣睡，况有翻盆急雨来。","dynasty":"元代","title":"禄州遇大风"}
{"author":"陈孚","content":"六辔南驱下宝台，交州正月已青梅。富良江涌瘴云湿，安化桥昏蛮雨来。蝙蝠穿林红似燄，蜈蚣浮海黑如堆。防风犹后涂山会，终为生灵结祸胎。","dynasty":"元代","title":"交趾支陵驿即事"}
{"author":"陈孚","content":"使星飞下拥祥烟，不惮崎岖路九千。双袖拂开南海瘴，一声喝破下乘禅。妙龄已出终军上，英论高居陆贾前。归到朝端须为说，远氓日夜祝尧年。","dynasty":"元代","title":"交趾伪少保国相丁公文以诗饯行因次韵其一"}
{"author":"陈孚","content":"一雨随车洗瘴烟，大鹏还击水三千。南来未了维摩病，北渡空思达磨禅。使节寻常铜柱外，天威咫尺玉阶前。临岐握手无他祝，留取忠贞照暮年。","dynasty":"元代","title":"交趾伪少保国相丁公文以诗饯行因次韵其二"}
{"author":"陈孚","content":"共拥旄幢度百蛮，今朝忽过皖公山。幸承乙夜君王问，更喜丁年奉使还。旧梦未迷天禄阁，新愁犹忆鬼门关。尘缨笑濯沧浪水，少伴沙鸥半日閒。","dynasty":"元代","title":"泊安庆府呈贡父"}
{"author":"陈孚","content":"带砺家声耀八寰，中书独押紫微班。捧持日月祥云上，汎涤山河湛露间。绿竹正歌淇澳美，赤松聊伴谷城閒。圣门别有经纶事，更对青灯话孔颜。","dynasty":"元代","title":"中书大丞相安公延说四书因以诗呈"}
{"author":"陈孚","content":"少年偶此请长缨，命落南州一羽轻。万里上林无雁到，三更函谷有鸡鸣。金戈影里丹心苦，铜鼓声中白发生。已幸归来身复在，梦回犹觉瘴魂惊。","dynasty":"元代","title":"交州使还感事二首其一"}
{"author":"陈孚","content":"宝剑金符笑此身，灞陵今是旧将军。榻前未上征辽疏，囊底空留谕蜀文。七十亲闱双鬓雪，八千客路一鞭云。何时归棹烟江上，閒对沙鸥洗瘴氛。","dynasty":"元代","title":"交州使还感事二首其二"}
{"author":"陈孚","content":"四海文声重泰山，十年忠谠侍龙颜。屡分天上金莲炬，独占人间玉笋班。麟笔露寒青简湿，凤章云蔼紫泥閒。孤帆已有东风便，喜近蓬莱碧水间。","dynasty":"元代","title":"呈阎静斋学士"}
{"author":"陈孚","content":"金碧楼台护紫霞，一尘不到小窗纱。老僧倚杖对疏竹，童子抱琴眠落花。风起乱飞千万蝶，日斜閒啄两三鸦。自知不是名缰客，消得曹溪一滴茶。","dynasty":"元代","title":"偕承旨野庄公学士刘东崖侍讲张西岩游庆寿寺憩僧窗有作"}
{"author":"陈孚","content":"风南枝北两沉沉，忽有书来似万金。三十年间听雨梦，八千里外望云心。旧书尚喜黄盈架，先陇应添碧满林。若问客游新况味，紫薇花发玉堂深。","dynasty":"元代","title":"得家书寄呈可翁家兄"}
{"author":"陈孚","content":"万井笙歌彻晓闻，千官待漏夜纷纷。奴星有柳祠穷鬼，臣朔无柑遗细君。长乐钟声敲碧汉，广寒帘影捲红云。自知报国无他技，赖有诗书可策勋。","dynasty":"元代","title":"燕山除夜简唐静卿待制张胜非张幼度编修"}
{"author":"陈孚","content":"满箧诗章未必传，微官束缚正堪怜。蘼芜满院又三月，苜蓿堆盘无一钱。洛邑家书黄犬上，巴山旧业子规前。夜听儿女青灯话，似觉朱颜老去年。","dynasty":"元代","title":"史馆暮春有感呈承旨野庄公"}
{"author":"陈孚","content":"太乙青藜命世儒，枕中鸿宝定何如。三年席上陪金马，一旦阶前坠玉鱼。益部已空耆旧传，洛阳犹诵治安书。蒲轮昔日卢龙道，忽见秋风送旐旟。","dynasty":"元代","title":"哭菊山学士"}
{"author":"陈孚","content":"四十乾坤拱紫宸，东风只属倚阑人。玉凫波暖骊山晓，金犊烟横绣岭春。七夕有钗留羽客，千秋无镜泣孤臣。红尘一骑君休笑，中有渔阳万骑尘。","dynasty":"元代","title":"与李子构读开元天宝遗事"}
{"author":"陈孚","content":"貂裘尘土黑如鸦，海角孤臣扈翠华。万里亲庭应鹤发，一生客路又龙沙。囊中粟捲苁蓉叶，盘里蔬堆芍药芽。渐见马前添喜气，五云天近玉皇家。","dynasty":"元代","title":"夜宿滦河觜儿"}
{"author":"陈孚","content":"百万貔貅拥御闲，滦江如带绿回环。势超大地山河上，人在中天日月间。金阙觚棱龙虎气，玉阶阊阖鹭鸳班。微臣亦有河汾策，愿叩刚风上帝关。","dynasty":"元代","title":"开平即事其一"}
{"author":"陈孚","content":"天开地辟帝王州，河朔风云拱上游。雕影远盘青海月，雁声斜送黑山秋。龙冈势绕三千陌，月殿香飘十二楼。莫笑青衫穷太史，御炉曾见衮龙浮。","dynasty":"元代","title":"开平即事其二"}
{"author":"晁端礼","content":"槐阴添绿。雨馀花落，酒病相续。闲寻双杏凝伫，池塘暖、鸳鸯浴。却向窗昼卧，正春睡难足。叹好梦、一一无凭，帐掩金花坐凝目。当时共赏移红烛。向花间、小饮杯盘促。蔷薇花下曾记，双凤带、索题诗曲。别后厌厌，应是香肌，瘦减罗幅。问燕子、不肯传情，甚入华堂宿。","dynasty":"宋代","title":"雨霖铃·槐阴添绿"}
{"author":"晁端礼","content":"晚云收，淡天一片琉璃。烂银盘、来从海底，皓色千里澄辉。莹无尘、素娥淡伫，静可数、丹桂参差。玉露初零，金风未凛，一年无似此佳时。露坐久，疏萤时度，乌鹊正南飞。瑶台冷，栏干凭暖，欲下迟迟。念佳人、音尘别后，对此应解相思。最关情、漏声正永，暗断肠、花影偷移。料得来宵，清光未减，阴晴天气又争知。共凝恋、如今别后，还是隔年期。人强健，清尊素影，长愿相随。","dynasty":"宋代","tags":"咏物，月亮，怀人","title":"绿头鸭·咏月"}
{"author":"晁端礼","content":"从来因被，薄情相误，误得人来已怕。那回时、有愿不昏沈，甚近日，依前又也。你莫撋就，偎随人便，却骑墙两下。自家懑、都望有前程，背地里、莫教人咒骂。","dynasty":"宋代","title":"鹊桥仙"}
{"author":"晁端礼","content":"清润风光雨后天。蔷薇花谢绿窗前。碧琉璃瓦欲生烟。十里闲情凭蝶梦，一春幽怨付鲲弦。小楼今夜月重圆。","dynasty":"宋代","tags":"婉约，写景，抒情","title":"浣溪沙·清润风光雨后天"}
{"author":"晁端礼","content":"碧桃花，春婉娩。未断尘缘，暂别瑶池宴。谪限迢迢应未满。乘月骖鸾。曾有深深愿。帝城赊，凤楼远。长寿杯深，此际谁人劝。闷倚屏山凝泪眼。百和烟中，细想千娇面。","dynasty":"宋代","title":"苏幕遮"}
{"author":"晁端礼","content":"倦游京洛风尘，夜来病酒无人问。九衢雪小，千门月淡，元宵灯近。香散梅梢，冻消池面，一番春信。记南楼醉里，西城宴阕，都不管、人春困。屈指流年未几，早人惊、潘郎双鬓。当时体态，如今情绪，多应瘦损。马上墙头，纵教瞥见，也难相认。凭栏干，但有盈盈泪眼，罗襟揾。","dynasty":"宋代","tags":"咏物，抒情，失意，苦闷","title":"水龙吟·咏月"}
{"author":"晁端礼","content":"萱草栏干，榴花庭院。悄无人语重帘卷。屏山掩梦不多时，斜风雨细江南岸。昼漏初传，林莺百啭。日长暗记残香篆。洞房消息有谁知，几回欲问梁间燕。","dynasty":"宋代","tags":"婉约，写人","title":"踏莎行·萱草栏干"}
{"author":"晁端礼","content":"别恨绵绵。屈指三年。再相逢、情分依然。君初霜鬓，我已华颠。况其间有，多少恨，不堪言。小庭幽槛，菊蕊阑斑。近清宵、月已婵娟。莫思身外，且斗樽前。愿花长好，人长健，月长圆。","dynasty":"宋代","title":"行香子"}
{"author":"晁端礼","content":"渐渐东风暖。杏梢梅萼红深浅。正好花前携素手，却云飞雨散。是即是、从来好事多磨难。就中我与你才相见。便世间烦恼，受了千千万万。回首空肠断。甚时与你同欢宴。但得人心长在了，管天须开眼。又只恐、日疏日远衷肠变。便忘了、当本深深愿。待寄封书去，更与丁宁一遍。","dynasty":"宋代","title":"安公子"}
{"author":"晁端礼","content":"广寒宫殿，千里同云晓。飞雪满空来，翦云英、群仙齐到。乱飘僧舍，密处洒歌楼，闲日少。风光好。且共宾朋笑。华堂深处，满满觥船掉。梅蕊拆来看，已偷得、春风些小。绮罗香暖，不怕卷珠帘，沈醉了。樽前倒。红袖休来叫。","dynasty":"宋代","title":"蓦山溪"}
{"author":"晁端礼","content":"帝里重阳好。又对短发来吹帽。满目风光还似旧，奈樽前人老。暗忆当年，伴侣同倾倒。夸俊游、争买千金笑。到如今憔悴，恰似华胥一觉。此恨何时了。旧游屈指愁重到。小曲深坊闲信马，掩朱扉悄悄。怎得个多情，为我传音耗。但向伊、耳边轻轻道。道近来应是，忘了卢郎年少。","dynasty":"宋代","title":"安公子"}
{"author":"晁端礼","content":"湖上风光寒食近，准拟醉花枝。不忍东风烂熳时。红泪湿胭脂。情知今后游从少，鸾镜懒重窥。金凤衔花绣衣。憔悴舞腰肢。","dynasty":"宋代","title":"武陵春"}
{"author":"晁端礼","content":"短亭杨柳接长亭。攀折赠君行。莫怪尊前无语，大都分外多情。何须苦计，时间利禄，身后功名。且尽十分芳酒，共倾一梦浮生。","dynasty":"宋代","title":"朝中措"}
{"author":"晁端礼","content":"高阳方面，河间都会，三关地最称雄。粉堞万层，金城百雉，楼横一带长虹。烟素敛晴空。正望迷平野，目断飞鸿。易水风烟，范阳山色有无中。安边暂倚元戎。看纶巾对酒，羽扇摇风。金勒少年，吴钩壮士，宁论卫霍前功。乃眷在清衷。恐凤池虚久，归去匆匆。幸有佳人锦瑟，玉笋且轻拢。","dynasty":"宋代","title":"望海潮"}
{"author":"晁端礼","content":"浅约鸦黄，轻匀螺黛，故教取次梳妆。减轻琶面，新样小鸾凰。每为花娇玉嫩，容对客、斜倚银床。春来病，兰薰半歇，一管舞衣裳。悲凉。人事改，三春秾艳，一夜繁霜。似人归洛浦，云散高唐。痛念你、平生分际，辜负我、临老风光。罗裙在，凭谁为我，求取返魂香。","dynasty":"宋代","title":"满庭芳"}
{"author":"晁端礼","content":"清樽泛菊。共剪西窗烛。一抹朱弦新按曲。更遣歌喉细逐。明朝匹马西风。黄云衰草重重。试问剑歌悲壮，何如玉指轻拢。","dynasty":"宋代","title":"清平乐"}
{"author":"晁端礼","content":"鸳瓦霜轻，玳帘风细，高门瑞气非烟。积厚源深，有长庚应梦，乔岳生贤。妙龄秀发，庆谢庭、兰玉争妍。名动缙绅，况文章政术，俱是家传。别有阴功厚德，向东州、治狱平反。玉函高篆，仙风道骨，锡与长年。最好素秋新霁，对画堂、高启宾筵。何妨纵乐笙歌，剩举觥船。","dynasty":"宋代","title":"黄鹂绕碧树"}
{"author":"晁端礼","content":"岭梅香雪飘零尽，繁杏枝头犹未。小桃一种，妖娆偏占，春工用意。微喷丹砂，半含朝露，粉墙低倚。似谁家丱女，娇痴怨别，空凝睇、东风里。好是佳人半醉。近横波、一枝争媚。元都观里，武陵溪上，空随流水。惆怅如红雨，风不定、五更天气。念当年门里，如今陌上，洒离人泪。","dynasty":"宋代","title":"水龙吟"}
{"author":"晁端礼","content":"来朝匹马萧萧去，且醉芳卮。明夜天涯。浅酌低吟欲殢谁。归来应过重阳也，菊有残枝。纤手重携。未必秋香一夜衰。","dynasty":"宋代","title":"丑奴儿"}
{"author":"晁端礼","content":"多情应解，留连春意，满地萦花惹絮。王孙何在不归来。又遍满、闲门要路。咸阳原上，始苏台下，肠断绿波南浦。迢迢归思碧连云，解送我、春山尽处。","dynasty":"宋代","title":"鹊桥仙"}
{"author":"晁端礼","content":"晴景初升风细细。云收天淡如洗。望外凤凰双阙，葱葱佳气。朝罢香烟满袖，近臣报、天颜有喜。夜来连得封章，奏大河、彻底清泚。君王寿与天齐，馨香动上穹，频降嘉瑞。大晟奏功，六乐初调清徵。合殿春风乍转，万花覆、千官尽醉。内家传敕，重开宴、未央宫里。","dynasty":"宋代","title":"黄河清"}
{"author":"晁端礼","content":"月到中秋夜，还胜别夜圆。高河瑟瑟转金盘。三十六宫深处、卷帘看。香雾云鬟湿，清辉玉臂寒。寻常岂是不婵娟。吟赏莫辞终夕、动经年。","dynasty":"宋代","title":"南歌子"}
{"author":"晁端礼","content":"娇羞未惯。长是低花面。笑里爱将红袖掩。遮却双双笑靥。早来帘下逢伊。怪生频整衫儿。元是那回欢会，齿痕犹在凝脂。","dynasty":"宋代","title":"清平乐"}
{"author":"晁端礼","content":"我也从来，唤做真个收拾定。据伊情性。怎到如今恁。撋就百般，终是心肠狠。应难更。是我薄命。不怨奴薄幸。","dynasty":"宋代","title":"点绛唇"}
{"author":"晁端礼","content":"恩义重如山，情意深如海。假使黄金北斗高，这一分、何由买。领家看取彩。莫要胡厮赖。堂印傍边更碧油，但管取、无人赛。","dynasty":"宋代","title":"卜算子"}
{"author":"晁端礼","content":"不得目睹盛事，姑咏所闻万一而已霜压天街不动尘。千官环珮贺成禋。三竿阊阖楼边日，五色蓬莱顶上云。随步辇，卷香裀。六宫红粉倍添春。乐章近与中声合，一片仙韶特地新。","dynasty":"宋代","title":"鹧鸪天"}
{"author":"晁端礼","content":"数骑飞尘入凤城。朔方诸部奏河清。圜扉木索频年静，大晟箫韶九奏成。流协气，溢欢声。更将何事卜升平。天颜不禁都人看，许近黄金辇路行。","dynasty":"宋代","title":"鹧鸪天"}
{"author":"晁端礼","content":"太液波澄，向鉴中照影，芙蓉同蒂。千柄绿荷深，并丹脸争媚。天心眷临圣日，殿宇分明敞嘉瑞。弄香嗅蕊。愿君王，寿与南山齐比。池边屡回翠替，拥群仙醉赏，凭栏凝思。萼绿揽飞琼，共波上游戏。西风又看露下，更结双双新莲子。斗妆竞美。问鸳鸯、向谁留意。","dynasty":"宋代","title":"并蒂芙蓉"}
{"author":"晁端礼","content":"花倚东风柳弄春。分明浅笑与轻颦。更忆当时声细细，偎人。秦筝轻衬砑罗裙。别后此欢谁更共。春梦。只凭胡蝶伴飞魂。独倚高楼还日暮。情绪。浮烟漠漠雨昏昏。","dynasty":"宋代","title":"定风波"}
{"author":"晁端礼","content":"木兰舟稳桃花浪。重到清溪上。刘郎惆怅武陵迷。无限落英飞絮、水东西。玉觞潋滟谁相送。一觉扬州梦。不知何物最多情。惟有南山不改、旧时青。","dynasty":"宋代","title":"虞美人"}
{"author":"晁端礼","content":"锦堂深，兽炉轻喷沈烟。紫檀槽、金泥花面，美人斜抱当筵。挂罗绶、素肌莹玉，近鸾翅、云鬓梳蝉。玉笋轻拢，龙香细抹，凤凰飞出四条弦。碎牙板、烦襟消尽，秋飞满庭轩。今宵月，依稀向人，欲斗婵娟。变新声、能翻往事，眼前风景依然。路漫漫、汉妃出塞，夜悄悄、商妇移船。马上愁思，江边怨感，分明都向曲中传。困无力、劝人金盏，须要倒垂莲。拚沈醉，身世恍然，一梦游仙。","dynasty":"宋代","title":"绿头鸭"}
{"author":"晁端礼","content":"红紫飘零绿满城。春风于此独留情。谁将十幅吴绫被，扑向熏笼一夜明。风不定，雨初晴。晓来苔上拾残英。连教贮向鸳鸯枕，犹有余香入梦清。","dynasty":"宋代","title":"鹧鸪天"}
{"author":"晁端礼","content":"小桃零落春将半。双燕却来池馆。名园相倚，初开繁杏，一枝遥见。竹外斜穿，柳间深映，粉愁香怨。任红欹宋玉，墙头千里，曾牵惹、人肠断。常记山城斜路，喷清香、日迟风暖。春阴挫后，马前惆怅，满枝红浅。深院帘垂雨，愁人处、碎红千片。料明年更发，多应更好，约邻翁看。","dynasty":"宋代","title":"水龙吟"}
{"author":"晁端礼","content":"伊洛清波，嵩山秀色，共与皇家为瑞。挺生异质，亲逢盛旦，簪缨旧传家世，雁炉烟里，罩一段、照人清气。烂金章、映紫绶，自是真官标致。把朝廷缙绅屈指。有谁人似得，多才多艺。片言悟主，封侯赐璧，君王自为知己。暂来卧治。况廊庙、正多虚位。看登庸，辅圣主、万年康济。","dynasty":"宋代","title":"上林春"}
{"author":"晁端礼","content":"苦春宵漏短，梦回晚、酒醒迟。正小雨初收，余寒未放，怯试单衣。娇痴。最尤殢处，被罗襟、印了宿妆眉。潇洒春工斗巧，算来不在花枝。芳菲。正好踏春，携素手、暂分飞。料恨月愁花，多应瘦损，风柳腰肢。归期。况春未老，过南园、尚及牡丹时。拚却栏边醉倒，共伊插满头归。","dynasty":"宋代","title":"木兰花"}
{"author":"晁端礼","content":"看梅梢初动，池面冰澌，小春时候。当日生贤，庆皇家忠厚。龙种殊常，照人眉宇，似汝阳端秀。世取贤科，胪传圣语，增光华胄。天汉灵源，最为亲近，茅土真封，旧时传授。开府新恩，拜除书非久。鸣珮拖绅，曳香摇翠，向画堂称寿。物外光阴，樽前笑语，年年依旧。","dynasty":"宋代","title":"醉蓬莱"}
{"author":"晁端礼","content":"乍酒醒孤馆，梦断幽窗，嫩凉天气。潇洒情怀，想乡关迢递。一枕清风，半帘残月，是闷人滋味。南浦离多，东阳带缓，新来憔悴。因念当时，乱花深径，画楫环溪，屡陪欢醉。踪迹飘流，顿相望千里。水远山高，雁沈鱼阻，奈信音难寄。吟社阑珊，酒徒零落，重寻无计。","dynasty":"宋代","title":"醉蓬莱"}
{"author":"晁端礼","content":"宫梅弄粉，御柳摇金，又喜皇州春早。盛世生贤，真仙应运，当日来从三岛。车马喧青晓。看千钟赐饮，中人传诏。最好是、芝兰并砌，鸣珮腰金，彩衣相照。炉烟袅。高堂半卷珠帘，神仙缥缈。须信槐庭荫美，凤沼波澄，屈指十年三到。九叙重歌，元圭再锡，已把成功来告。四海瞻仪表。庆君臣会集，诗符天保。况自有、仙风道骨，玉函金篆，阴功须报。方知道。八千岁月椿难老。","dynasty":"宋代","title":"玉女摇仙佩"}
{"author":"晁端礼","content":"轻衫短帽，重入长安道。屈指十年中，一回来、一回渐老。朋游在否，落托更能无，朱弦悄。知音少。拨断相思调。花边柳外，潇洒愁重到。深院锁春风，悄无人、桃花自笑。金钗一股，拟欲问音尘，天杳杳。波渺渺。何处寻蓬岛。","dynasty":"宋代","title":"蓦山溪"}
{"author":"晁端礼","content":"龙阁先芬，凤毛荣继，当世英妙。峻岳储灵，长庚应梦，还庆佳辰到。黄花浥露，碧瓦凝霜，香馥郡斋清晓。忆当年、青云平步，共喜骤跻华要。阴功厚德，玉符金篆，锡与世间难老。注意方浓，分符屡请，雅志人应少。棠阴无讼，乐府新教，正好醉山频倒。有谁莱衣游戏，萱堂寿考。","dynasty":"宋代","title":"永遇乐"}
{"author":"晁端礼","content":"满浦亭前杨柳，一年三度攀条。瞬息光阴都几许，离情常是迢迢。须信沈腰易瘦，争教潘鬓相饶。不忍重寻香径，还来独立溪桥。唯有无情东去水，来时曾傍兰桡。今夜欲求好梦，望中莫遣魂消。","dynasty":"宋代","title":"河满子"}
{"author":"晁端礼","content":"又是青春将暮。望极桃溪归路。洞户悄无人，空锁一庭红雨。凝伫。凝伫。人面不知何处。","dynasty":"宋代","title":"醉桃源"}
{"author":"晁端礼","content":"谪仙海上驾鲸鱼。谈笑下蓬壶。神寒骨重真男子，是我家、千里龙驹。经纶器业，文章光焰，流辈更谁如。渊明元与世情疏。松菊爱吾庐。他年定契非熊卜，也未应、鹤发樵渔。手栽露桃，亲移云杏，真是种星榆。","dynasty":"宋代","title":"一丛花"}
{"author":"晁端礼","content":"石榴双叶忆同寻。卜郎心。向谁深。长恁娇痴，尤殢怎生禁。内样双眉新画得，还印了，在罗襟。相思幽怨付鸣琴。望来音。久沈沈。若论当初，谁信有如今。瘦尽标容羞见也，明镜子，任尘侵。","dynasty":"宋代","title":"江城子"}
{"author":"晁端礼","content":"今夜征帆何处落，烟村几点人家。莫惊双泪向风斜。渔人西塞曲，商女后庭花。从此五湖归去好，一杯酒送生涯。多情犹解惜年华。春闺重见处，霜鬓不须嗟。","dynasty":"宋代","title":"临江仙"}
{"author":"晁端礼","content":"去路湘桃破萼，归时乳燕巢梁。不成一事又还乡。也是经春游荡。香炉重燃鸂鶒，罗衾再拂鸳鸯。今宵应解话愁肠。指点尘生绣帐。","dynasty":"宋代","title":"西江月"}
{"author":"晁端礼","content":"洛浦神仙流品，姑山冰雪肌肤。谁家池馆雨晴初。肠断风标白鹭。国艳枉教无语，玉颜不待施朱。采菱人散夜蟾孤。冷落西溪风露。","dynasty":"宋代","title":"西江月"}
{"author":"晁端礼","content":"红窗小艇雨余天。李郭未神仙。片时蓬底幽梦，即是五湖船。追往事，惜流年。恨风烟。向人依旧，两行垂杨，一片新蝉。","dynasty":"宋代","title":"诉衷情"}
{"author":"晁端礼","content":"吴宫绝艳楚宫腰。怯挂紫檀槽。纤纤玉笋轻捻，莺语弄春娇。松钿带，亸金翘。暗香飘。红牙拍碎，绛蜡烧残，月淡天高。","dynasty":"宋代","title":"诉衷情"}
{"author":"晁端礼","content":"金盆水冷又重煨。不肯傍妆台。从教髻鬟松慢，斜亸卷云钗。莲步稳，黛眉开。后园回。手挼柳带，鬓插梅梢，探得春来。","dynasty":"宋代","title":"诉衷情"}
{"author":"晁端礼","content":"朦胧月午。点滴梨花雨。青翼欺人多谩语。消息知他真否。兽炉鸳被重熏。故将灯火挑昏。最恨细风摇幕，误人几度迎门。","dynasty":"宋代","title":"清平乐"}
{"author":"晁端礼","content":"深沈玉宇。枕簟清无暑。睡起花阴初转午。一霎飞云过雨。雨余隐隐残雷。夕阳却照庭槐。莫把绣帘垂下，妨它双燕归来。","dynasty":"宋代","title":"清平乐"}
{"author":"晁端礼","content":"琐窗朱户。曾是娇眠处。只有余香留得住。满地花钿翠羽。三年宋玉东邻。断肠月夕烟春。看取画屏深处，题诗欲付何人。","dynasty":"宋代","title":"清平乐"}
{"author":"晁端礼","content":"蜀锦满林花，三年重到。应被花枝笑人老。半开微谢，占得几多时好。便须拚痛饮、花前倒。醉中但记，红围绿绕。人面花光斗相照。缭墙重院，爱惜遮藏须早。免如梦折柳，临官道。","dynasty":"宋代","title":"感皇恩"}
{"author":"晁端礼","content":"柳条弄色梅飘粉。还是元宵近。小楼深巷月胧明，记得恁时风景。庭花影转，珠帘人静，依旧厌厌闷。如今对酒翻成恨。春瘦罗衣褪。王孙何处草萋萋，辜负小欢幽兴。谁知此际，有人灯下，偷把归期问。","dynasty":"宋代","title":"御街行"}
{"author":"晁端礼","content":"五两风轻，移舟向、斜阳岛外。最好是、潇湘烟景，自然心会。倒影芙蓉明镜底，更折花嗅蕊西风里。待问君、明日向何州，东南指。人生事，谁如意。剩拚取，尊前醉。想升沈有命，去来非己。菊老松深三径在，田园已有归来计。问甚时、重此望归舟，远相对。","dynasty":"宋代","title":"满江红"}
{"author":"晁端礼","content":"燕子来时，清明过了，桃花乱飘红雨。倦客凄凉，千里云山将暮。泪眸回望，人在玉楼深处。向此多应念远，凭栏无语。芳菲可惜轻负。空鞭弄游丝，帽冲飞絮。恨满东风，谁识此时情绪。数声啼鸟，劝我不如归去。纵写香笺，仗谁寄与。","dynasty":"宋代","title":"春晴"}
{"author":"晁端礼","content":"误入仙家小洞来。碧桃花落乱浮杯。满身罗绮裛香煤。醉倒任眠深迳里，醒时须插满头归。更收余蕊酿新醅。","dynasty":"宋代","title":"浣溪沙"}
{"author":"晁端礼","content":"紫蔓凝阴绿四垂。暗香撩乱扑罗衣。醉眠惟有落花知。玉笋纤纤初嗅罢，乌云娜娜乱簪时。此般风韵雅相宜。","dynasty":"宋代","title":"浣溪沙"}
{"author":"晁端礼","content":"阆苑瑶台指旧居。当年一念别仙都。庆门曾梦得明珠。赋畀已教尘累浅，修持更与俗缘疏。慧心从此悟真如。","dynasty":"宋代","title":"浣溪沙"}
{"author":"晁端礼","content":"似火山榴映翠娥。依依香汗浥轻罗。恼人无奈是横波。金凿落倾欢事少，玉搔头袅闷时多。不留人住意如何。","dynasty":"宋代","title":"浣溪沙"}
{"author":"晁端礼","content":"一见郎来双眼明。春风楼上玉箫声。谁信同心双对子、苦难成。瑶珮空传张好好，钿筝谁继薛琼琼。若是今生无此分、有来生。","dynasty":"宋代","title":"浣溪沙"}
{"author":"晁端礼","content":"柳暗重门，花深小院。盆池昨夜新荷卷。银床斜倚小屏风，吴波澄淡春山远。纨扇风轻，薰炉烟断。日高睡起眉山浅。尘侵鸾镜懒匀妆，谁人与整钗头燕。","dynasty":"宋代","title":"踏莎行"}
{"author":"晁端礼","content":"衰柳残荷，长山远水。扁舟荡漾烟波里。离杯莫厌百分斟，船头转便三千里。红日初斜，西风渐起。琵琶休洒青衫泪。区区游宦亦何为，林泉早作归来计。","dynasty":"宋代","title":"踏莎行"}
{"author":"晁端礼","content":"潋滟长波迎鹢首。雨淡烟轻，过了清明候。岸草汀花浑似旧。行人只是添清瘦。沈水香消罗袂透。双舻声中，午梦初惊后。枕上懵腾犹病酒。卷帘数尽长堤柳。","dynasty":"宋代","title":"蝶恋花"}
{"author":"晁端礼","content":"骨秀肌香冰雪莹。潇洒风标，赋得温柔性。松髻遗钿慵不整。花时长是厌厌病。枕上晓来残酒醒。一带屏山，千里江南景。指点烟村横小艇。何时携手重寻胜。","dynasty":"宋代","title":"蝶恋花"}
{"author":"晁端礼","content":"昼漏迟迟出建章。惊回残梦日犹长。风微歌吹度昭阳。沈水烧残金鸭冷，胭脂匀罢紫绵香。一枝花影上东廊。","dynasty":"宋代","title":"浣溪沙"}
{"author":"晁端礼","content":"湘簟纱厨午睡醒。起来庭院雨初晴。夕阳偏向柳梢明。懒炷薰炉沈水冷，罢摇纨扇晚凉生。莫将闲事恼卿卿。","dynasty":"宋代","title":"浣溪沙"}
{"author":"晁端礼","content":"薄衾小枕重门闭。孤烟照著人无寐。风雨夜来多。春寒可奈何。深闺香暖处。还解怜人否。只道不来归。那知心似飞。","dynasty":"宋代","title":"菩萨蛮"}
{"author":"晁端礼","content":"午阴未转晴窗暖。无风著地杨花满。睡起日犹长。卷帘红杏香。春心无处定。又作花时病。芳草伴离愁。绵绵早晚休。","dynasty":"宋代","title":"菩萨蛮"}
{"author":"晁端礼","content":"百花未报芳菲信。一枝深得春风近。只有雪争光。更无花似香。孤标天赋与。冷艳谁能顾。庭院好深藏。莫教开路旁。","dynasty":"宋代","title":"菩萨蛮"}
{"author":"晁端礼","content":"卷帘风入双双燕。燕双双入风帘卷。明日晓啼莺。莺啼晓月明。断肠空望远。远望空肠断。楼上几多愁。愁多几上楼。","dynasty":"宋代","title":"菩萨蛮（回纹）"}
{"author":"晁端礼","content":"远山眉映横波脸。脸波横映眉山远。云鬓插花新。新花插鬓云。断魂离思远。远思离魂断。门掩未黄昏。昏黄未掩门。","dynasty":"宋代","title":"菩萨蛮"}
{"author":"晁端礼","content":"正向溪堂欢笑。忽惊传新诏。马蹄准拟乐郊行，又欲近、长安道。鹳鹊楼边初到。未花残莺老。崔徽歌舞有余风，应忘了、东平好。","dynasty":"宋代","title":"一落索"}
{"author":"晁端礼","content":"栏干十二，倚遍还重倚。一曲一般愁，对芳草、伤春千里。绮窗深处，还解忆人无，碧云辞，红叶字。曾仗东风寄。缭墙深院，无路通深意。纵使得新声，又争知、相如名字。从来风韵，潇洒不禁愁，捻梨花，看菊蕊。应也成憔悴。","dynasty":"宋代","title":"蓦山溪"}
{"author":"晁端礼","content":"天锡禹圭尧瑞，君王受厘，未央宫殿。三五庆元宵，扫春寒、花外蕙凤轻扇。龙阙前瞻，凤楼背耸，中有鳌峰见。渐紫宙、星河晚。放桂华浮动，金莲开遍。御帘卷。须臾万乐喧天，群仙扶辇。云间，都人望天表，正仙葩竞插，异香飘散。春宵苦长短。指花阴，愁听漏传银箭。京国繁华，太平盛事，野老何因见。但时效华封祝，愿岁岁闻道，金舆游宴。暗魂断。天涯望极长安远。","dynasty":"宋代","title":"金人捧露盘"}
{"author":"晁端礼","content":"断魂凝睇。望故国迢迢，倦摇征辔。恨满西风，有千里云山，万重烟水。遥夜枕冷衾寒，数更筹无寐。想伊家、应也背著孤灯，暗弹珠泪。屈指。重算归期，知他是何时见去里。翻思绣阁旧时，无一事，只管爱争闲气。及至恁地单栖，却千般追悔。从今后，彼此记取，厌厌况味。","dynasty":"宋代","title":"金盏子"}
{"author":"晁端礼","content":"年时此际，向扁舟同载。风送征帆暮天外。对沙汀宿鹭，与波上轻鸥，双双处，相唤相呼自在。如今重整棹，烟景依然，谁念轻分绣罗带。向蓬窗独坐，不觉徊徨，鸥与鹭、想一齐惊怪。怎生得、今宵梦还家，又譬如秉烛，夜阑相对。","dynasty":"宋代","title":"洞仙歌"}
{"author":"晁端礼","content":"事在可疑，有司难之。次子论列于朝，特封寿光县太君。诰词有蕴仁积善之褒，因采纶言以名所居之堂曰“积善”，日与亲旧歌酒为寿于其间，命族孙端礼作庆寿光曲，以纪一时之美。其词曰：丹扆疏恩，庆闱受命，圣朝广孝非常。大邑高封，名兼寿考辉光。闾巷相传盛事，焕丝五色成章。崇新栋，天语荣夸，共瞻积善华堂。灵龟荐祉，紫鸾称寿，千钟泛酒，百和焚香。况有新教歌舞，妙选丝篁。余庆从今沓至，看儿孙、朱紫成行。闻说道，贤德阴功，姓名仍在仙乡。","dynasty":"宋代","title":"庆寿光"}
{"author":"晁端礼","content":"春来心事，分付千种酒。午醉梦还醒，两眉愁、才消又有。天涯远梦，归路日中迷，楚云深，孤馆静，潇洒梨花手。回文歌罢，幽恨新兼旧。帘影卷斜阳，乱红飞、风摇暮柳。独携此意，和泪上层楼，尽平芜，穷远目，认断千山首。","dynasty":"宋代","title":"蓦山溪"}
{"author":"晁端礼","content":"嫩柳初摇翠。怪朝来早有，飞花零坠。洞门斜开，珠帘初卷，惊起谢娘吟缀。蕊珠宫殿晓，谁乱把、云英揉碎。气候晚，被寒风卷渡，龙沙千里。沈醉。深院里。粉面照人，疑是瑶池会。润拂炉烟，寒欺酒力，低压管弦声沸。艳阳过半也，应是好、郊原新霁。待更与上层楼，遍倚栏干十二。","dynasty":"宋代","title":"喜迁莺"}
{"author":"晁端礼","content":"伫立蘅皋暮，冻云乍敛，霜飚微列。怅饮杯深，阳关声苦，愁见画船催发。夜来红泪烛，还解惜、王孙轻别。怅望处，乍金丝冷落，兰薰销歇。闻说。归兴切。华鬓未生，得意浓时节。画戟门开，斑衣追逐，晓日凤凰双阙。帝城春信早，随处有、江梅攀折。烂熳赏，也多应忘了，东堂风月。","dynasty":"宋代","title":"喜迁莺"}
{"author":"晁端礼","content":"清和时序。望桂影渐生，薰风微度。挺秀金芝，传芳玉叶，天上瑞麟重睹，竞爽谢庭兰玉，信美西EF63鸳鹭。庆门里，把丹枝争折，青云平步。声誉。喧盛世，人咏少年，古锦囊中句。艺祖诸孙，宗王贤子，偏爱汝阳眉宇。画堂令辰称寿，愿与冈陵同固。更看取，继汧公勋业，东平茅土。","dynasty":"宋代","title":"喜迁莺"}
{"author":"晁端礼","content":"络纬催凉，断虹收雨，庭梧报秋。绕郡城、千顷烟波绿，正鱼肥酒美，名冠东州。芰荷风细，蒹葭烟淡，宛在潇湘南岸头。凝望处，似桃源洞口，初泛兰舟。贤侯。酝藉风流。向庭讼闲时多宴游。有信陵家世，梁园客右，才华高掩，沈谢何刘。政声朝奏，除书夕至，即看归趋丹凤楼。须眷恋，况新堂莹澈，好共迟留。","dynasty":"宋代","title":"沁园春"}
{"author":"晁端礼","content":"忆昔红颜日，金玉等泥沙。青楼紫陌，惟解惜月与贪花。谁信如今憔悴，尘暗金徽玉轸，藓污匣中蛇。一事都无就，双鬓只堪嗟。恨无情，乌与兔，送年华。不如归去，无限云水好生涯。未用轻蓑短棹，犹有青鞋黄帽，行处即吾家。回首人间世，幽意在青霞。","dynasty":"宋代","title":"水调歌头"}
{"author":"晁端礼","content":"流水漂花，记同寻阆苑，曾宴桃源。痛饮狂歌，金盏倒垂莲。未省负、佳时良夜，烂游风月三年。别后空抱瑶琴，谁听朱弦。风流少年儒将，有威名震虏，谈笑安边。寄我新诗，何事赋归田。想歌酒、情怀如旧，后房应也依然。此外莫问升沈，且斗樽前。","dynasty":"宋代","title":"金盏倒垂莲"}
{"author":"晁端礼","content":"枫叶初丹，苹花渐老，蘅皋谁系扁舟。故人思我，征棹少淹留。一尊潋滟西风里，共醉倒、同销万古愁。况今宵自有，明月照人，逼近中秋。常爱短李家声，金闺彦士，才高沈谢何刘。片帆初卷，歌吹是扬州。此心自难拘形役，恨未能、相从烂漫游。酒醒时，路遥人远，为我频上高楼。","dynasty":"宋代","title":"百宝装"}
{"author":"晁端礼","content":"淡淡春阳天气，夜来一霎，微雨初晴。向暖犹寒，时候又是清明。乱沾衣、桃花雨闹，微弄袖、杨柳风轻。晓莺声。唤回幽梦，犹困春酲。牵萦。伤春怀抱，东郊烟暖，南浦波平。况有良朋，载酒同放彩舟行。劝人归、啼禽有意，催棹去、烟水无情。黯销凝。暮云回首，何处高城。","dynasty":"宋代","title":"玉胡蝶"}
{"author":"晁端礼","content":"天与疏慵，人怜憔悴，分甘抛弃簪缨。有时乘兴，波上叶舟轻。十里横塘过雨，荷香细、苹末风清。真如画，残霞淡日，偏向柳梢明。凝情。尘网外，鲈鱼旋鲙，芳酒深倾。又算来、何须身后浮名。无限沧浪好景，蓑笠下、且遣余生。长歌去，机心尽矣，鸥鹭莫相惊。","dynasty":"宋代","title":"满庭芳"}
{"author":"晁端礼","content":"绿绕群峰，红摇千柄，夜来暑雨初收。共君乘兴，轻舸信悠悠。且尽一尊别酒，荷香里、满酌轻讴。明朝去，征帆夜落，何处好汀洲。风流。吾小阮，朝辞东观，夕向南州。况圣时、争教贾傅淹留。若过浔阳亭上，琵琶泪、莫洒清秋。堤边柳，从今爱惜，留待系归舟。","dynasty":"宋代","title":"满庭芳"}
{"author":"钱福","content":"明日复明日，明日何其多。我生待明日，万事成蹉跎。世人若被明日累，春去秋来老将至。(若一作：苦)朝看水东流，暮看日西坠。百年明日能几何？请君听我明日歌。(版本一钱鹤滩)明日复明日，明日何其多！日日待明日，万事成蹉跎。世人皆被明日累，明日无穷老将至。晨昏滚滚水东流，今古悠悠日西坠。百年明日能几何？请君听我明日歌。(版本二文嘉)","dynasty":"明代","tags":"小学古诗，劝诫，惜时，哲理","title":"明日歌"}
{"author":"古田里人","content":"久矣厌尘世，逃名云水间。五湖正觅地，一曲歌沧浪。风雨晚来急，笠蓑时下忙。钓龙手中竹，分付与儿郎。","dynasty":"宋代","title":"挽李仲通"}
{"author":"陈函辉","content":"青女怜才目也青，款留一夜冻云汀。石尤置酒羁行旅，路鬼催诗上客軿。偶尔纪游当一吷，何知占聚合三灵。小舟载雪难乘兴，且共扶摇徙北溟。","dynasty":"明代","title":"青县冻成青谶也同行尤之赋以解嘲"}
{"author":"陈函辉","content":"依刘偶尔寓于青，有客翩翩访独醒。三宿何烦频载酒，一灯好共细谈经。竹林屡把君家臂，兰社初邀地主灵。自此往来幽性熟，会须下马指银瓶。","dynasty":"明代","title":"借住刘宸宠小斋姚彦襄庚尧"}
{"author":"陈函辉","content":"青箱家学谢蓝青，十九贤书羡茂龄。洗马乘车初载璧，长文抱膝早占星。为霖旱岁须龙种，此日秋风有雁翎。闻说救时君世业，好将三策射彤廷。","dynasty":"明代","title":"庚尧嗣君鼎晨兄"}
{"author":"陈函辉","content":"吾岂匏哉系此间，巧窗设后梦应闲。故侯久种青门土，新句还抛绿玉山。莫误皋陶留削面，曾传隋苑落香鬟。木瓜不为琼瑶报，要尔分题入社删。","dynasty":"明代","title":"过青县有友人送瓜分饷若木旗生"}
{"author":"陈函辉","content":"并州白随忆冬间，一夜冰心款客闲。今日恰逢河朔社，中秋应过秣陵山。题诗未了青瑶案，顾曲无烦翠黛鬟。同籍长安多别去，尺书遥与寄题删。","dynasty":"明代","title":"过青县诸友留饮因忆予客冬冻河寓城外二十余日作青字诸诗今当删此复拈青未了也"}
{"author":"成克大","content":"双江清见底，还绕古虔州。水势奔滩险，风烟接瘴愁。菜花开野岸，梅片落汀洲。岁暮嗟行役，征帆去不留。","dynasty":"清代","title":"过南赣"}
{"author":"成克大","content":"万里浮槎至，凭高望越台。潮平梅雨歇，天阔岛云来。霸气余残垒，王宫尽劫灰。无边惆怅意，送客酒盈杯。","dynasty":"清代","title":"海幢寺送客登眺感怀"}
{"author":"成克大","content":"峻岭有高台，突兀南溟岸。长风万里来，天际帆影乱。极目荒徼外，一气疑未判。蛟室邈难即，蜃楼聚复散。天吴时出没，骊龙珠光灿。四海无扬波，重译来浩翰。百货走如鹜，有无相易换。澳贾罔市利，此地立龙断。攘夺衅窦开，掩袭肆狡悍。横山起军垒，张威护里闬。外御异己者，会使诸彝惮。我来一登临，狙獝信难捍。嗟彼番鬼谋，贸迁操胜算。但恐姿骄纵，与世成冰炭。滥觞不在多，积微固有渐。勿令登台人，徒作望洋叹。","dynasty":"清代","title":"望洋台"}
{"author":"成克大","content":"岭外朔风起，飒飒吹我裳。仰天见浮云，将无来故乡。故乡隔万里，北雁无南翔。乡书阻逾时，伫立心徬徨。久客复行役，云水渺相望。前路何须问，风波感慨长。","dynasty":"清代","title":"仲冬赴澳其一"}
{"author":"成克大","content":"炎方霜雪少，海气夜寒生。飘摇舟一叶，游子衣裳轻。饥渴莫我问，骨肉万里情。泠泠晚潮水，凄清欸乃声。独怜宵征客，憔悴百愁并。顾影无俦匹，仰盼悲参横。","dynasty":"清代","title":"仲冬赴澳其二"}
{"author":"朱子奢","content":"神京背紫陌，缟驷结行輈.北去横桥道，西分清渭流。寒光向垄没，霜气入松楸。今日泉台路，非是濯龙游。","dynasty":"唐代","title":"文德皇后挽歌"}
{"author":"张养浩","content":"峰峦如聚，波涛如怒，山河表里潼关路。望西都，意踌躇。伤心秦汉经行处，宫阙万间都做了土。兴，百姓苦；亡，百姓苦！","dynasty":"元代","tags":"初中古诗，高中古诗，怀古，同情，忧民","title":"山坡羊·潼关怀古"}
{"author":"张养浩","content":"骊山四顾，阿房一炬，当时奢侈今何处？只见草萧疏，水萦纡。至今遗恨迷烟树。列国周齐秦汉楚，赢，都变做了土；输，都变做了土。","dynasty":"元代","tags":"初中古诗，写景，怀古","title":"山坡羊·骊山怀古"}
{"author":"张养浩","content":"一江烟水照晴岚，两岸人家接画檐，芰荷丛一段秋光淡。看沙鸥舞再三，卷香风十里珠帘。画船儿天边至，酒旗儿风外飐。爱杀江南！","dynasty":"元代","tags":"江南，写景，抒情","title":"水仙子·咏江南"}
{"author":"张养浩","content":"三杰当日，俱曾此地，殷勤纳谏论兴废。见遗基，怎不伤悲！山河犹带英雄气，试上最高处闲坐地。东，也在图画里；西，也在图画里。","dynasty":"元代","tags":"怀古，抒情","title":"山坡羊·未央怀古"}
{"author":"张养浩","content":"　　天津桥上，凭栏遥望，春陵王气都凋丧；树苍苍，水茫茫，云台不见中兴将。千古转头归灭亡。功，也不久长，名，也不久长。","dynasty":"元代","tags":"怀古","title":"山坡羊·洛阳怀古"}
{"author":"张养浩","content":"一轮飞镜谁磨？照彻乾坤，印透山河。玉露泠泠，洗秋空银汉无波，比常夜清光更多，尽无碍桂影婆娑。老子高歌，为问嫦娥，良夜恹恹，不醉如何？","dynasty":"元代","tags":"中秋节，月亮，饮酒，抒怀","title":"折桂令·中秋"}
{"author":"张养浩","content":"悲风成阵，荒烟埋恨，碑铭残缺应难认。知他是汉朝君，晋朝臣?把风云庆会消磨尽，都做北邙山下尘。便是君，也唤不应；便是臣，也唤不应！","dynasty":"元代","tags":"怀古","title":"山坡羊·北邙山怀古"}
{"author":"张养浩","content":"对菊自叹可怜秋，一帘疏雨暗西楼。黄花零落重阳后，减尽风流。对黄花人自羞，花依旧，人比黄花瘦。问花不语，花替人愁。登会波楼四围山，会波楼上倚阑干。大明湖铺翠描金间，华鹊中问，爱江心六月寒。荷花绽，十里香风散。被沙头啼鸟，唤醒这梦里微官。玉香逦花玉香逦，花中无物比风流。芳姿夺尽人间秀，冰雪堪羞，翠帏中分外幽。开时候，把风月都熏透。神仙在此，何必扬州。村居会寻思，过中年便赋去来词。为甚等闲间不肯来城市？只怕俗却新诗。对着这落花村，流水堤，柴门闭柳外山横翠。便有些斜风细雨，也近不得这蒲笠蓑衣。","dynasty":"元代","title":"【双调】殿前欢_对菊自叹可"}
{"author":"张养浩","content":"人生于世，休行非义，谩过人也谩不过天公意。便儹些东西，得些衣食，他时终作儿孙累，本分世间为第一。休使见识，干图甚的！休图官禄，休求金玉，随缘得过休多欲。富何如？贵何如？没来由惹得人嫉妒，回首百年都做了土。人，皆笑汝；渠，干受苦！如何是良贵？如何是珍味？所行所做依仁义。淡黄虀，也似堂食，必能如此方无愧，万事莫教差半米。天，成就你；人，钦敬你。无官何患？无钱何惮？休教无德人轻慢。你便列朝班，铸铜山，止不过只为衣和饭，腹内不饥身上暖。官，君莫想；钱，君莫想。于人诚信，于官清正，居于乡里宜和顺。莫亏心，莫贪名，人生万事皆前定，行歹暗中天照临。疾，也报应；迟，也报应。休学谄佞，休学奔竞，休学说谎言无信。貌相迎，不实诚，纵然富贵皆侥幸，神恶鬼嫌人又憎。官，待怎生；钱，待怎生。与人方便，救人危患，休趋富汉欺穷汉。恶非难，善为难，细推物理皆虚幻，但得个美名儿留在世间。心，也得安；身，也得安。真实常在，虚脾终败，过河休把桥梁坏。你便有文才，有钱财，一时间怕不人耽待，半空里若差将个打算的来。强，难挣揣；乖，难挣揣。金银盈溢，于身无益，争如长把人周济。落便宜，是得便宜，世人岂解天公意，毒害到头伤了自己。金，也笑你；银，也笑你。天机参破，人情识破，归来闲枕白云卧。向岩阿，且婆娑，琴书笔砚为功课，轩裳倘来何用躲？行，也在我；藏，也在我。骊山怀古骊山四顾，阿房一炬，当时奢侈今何处？只见草萧疏，水萦纡，至今遗恨迷烟树，列国周齐秦汉楚。赢，都变做了土；输，都变做了土！骊山屏翠，汤泉鼎沸．说琼楼玉宇今俱废。汉唐碑，半为灰，荆榛长满繁华地，尧舜土阶君莫鄙。生，人赞美；亡，人赞美。沔池怀古秦如狼虎，赵如豚鼠，秦强赵弱非虚语。笑相如，大粗疏，欲凭血气为伊吕，万一座间诛戮汝，君也，谁做主？民也，谁做主？秦王强暴，赵王懦弱，相如何以为怀抱？不量度，剩粗豪，酒席间便欲伐无道，倘若祖龙心内恼，君，干送了；民，干送了！北邙山怀古悲风成阵，荒烟埋恨，碑铭残缺应难认。知他是汉朝君，晋朝臣？把风云庆会消磨尽，都做了北邙山下尘。便是君，也唤不应；便是臣，也唤不应！洛阳怀古天津桥上，凭阑遥望，舂陵王气都凋丧。树苍苍，水茫茫，云台不见中兴将，千古转头归灭亡。功，也不久长；名，也不久长。潼关怀古峰峦如聚，波涛如怒，山河表里潼关路。望西都，意踌蹰，伤心秦汉经行处，宫阙万间都做了土。兴，百姓苦；亡，百姓苦！未央怀古三杰当日，俱曾此地，殷勤纳谏论兴废。见遗基，怎不伤悲，山河犹带英雄气，试上最高处闲坐地。东，也在图画里；西，也在图画里。咸阳怀古城池俱坏，英雄安在？云龙几度相交代！想兴衰，若为怀，唐家才起隋家败。世态有如云变改。疾，也是天地差；迟，也是天地差！","dynasty":"元代","title":"【中吕】山坡羊_人生于世，"}
{"author":"张养浩","content":"　　往常时为功名惹是非，如今对山水忘名利；往常时趁鸡声赴早朝，如今近晌午犹然睡。往常时秉笏立丹墀，如今把菊向东离；往常时俯仰承极贵，如今逍遥谒故知；往常时狂痴，险犯着笞杖徒流罪；如今便宜，课会风花雪月题。云来山更佳，云去山如画。出因云晦明，云共山高下。倚仗立云沙，回首见山家，野鹿眠山草，山猿戏野花。云霞，我爱山无价。看时行踏，云山也爱咱。抖擞了元亮尘，分付了苏卿印；喜西风范蠡舟，任雪满潘安鬓。　　乞得自由身，且作太平民；酒吸华峰月，吟泺水春。而今，识破东华梦；红裙，休歌南浦云。三十年一梦惊，财与气消磨尽。把当年花月心，都变做了今日山林兴。　　早是不能行，那更鬓星星。镜里常嗟叹，人前强打撑。歌声，积渐的无心听；多情，你频来待怎生？自高悬神武冠，身无事心无患。对风花雪月吟，有笔砚琴书伴。　　梦境儿也清安，俗势利不相关，由他傀儡棚头闹，且向昆仑顶上看。云山，隔断红尘岸；游观，壶中天地宽。　　也不学严子陵七里滩，也不学姜太公磻溪岸，也不学贺知章乞监湖，也不学柳子厚游南间。俺住云水屋三间，风月竹千竿。一任傀儡棚中闹，且向昆仑顶上看。身安，倒大来无忧患；游观，壶中天地宽。","dynasty":"元代","tags":"隐居，生活","title":"雁儿落兼得胜令"}
{"author":"张养浩","content":"用尽我为国为民心，祈下些值金值玉雨，数年空盼望，一旦遂沾濡，唤省焦枯，喜万象春如故，恨流民尚在途，留不住都弃业抛家，当不的也离乡背土。[梁州]恨不得把野草翻腾做菽粟，澄河沙都变化做金珠。直使千门万户家豪富，我也不枉了受天禄。眼觑着灾伤教我没是处，只落得雪满头颅。[尾声]青天多谢相扶助，赤子从今罢叹吁。只愿得三日霖霪不停住，便下当街上似五湖，都渰了九衢，犹自洗不尽从前受过的苦。","dynasty":"元代","tags":"咏物，写雨，忧国忧民","title":"一枝花·咏喜雨"}
{"author":"张养浩","content":"昨朝杨柳依依，今朝雨雪霏霏，社燕秋鸿忒疾。若不是浊醪有味，怎消磨这日月东西。年时尚觉平安，今年陡恁衰残，更着十年试看。烟消云散，一杯谁共歌欢？休言咱是谁非，只宜似醉如痴，便得功名待怎的？无穷天地，那驼儿用你精细？","dynasty":"元代","title":"【越调】天净沙_昨朝杨柳依"}
{"author":"张养浩","content":"四月一日喜雨万象欲焦枯，一雨足沾濡。天地回生意，风云起壮图。农夫，舞破蓑衣绿。和余，欢喜的无是处！","dynasty":"元代","title":"【双调】得胜令"}
{"author":"张养浩","content":"从跳出功名火坑，来到这花月蓬瀛。守着这良田数顷，看一会雨种烟耕。倒大来心头不惊，每日家直睡到天明。见斜川鸡犬乐升平，绕屋桑麻翠烟生。杖藜无处不堪行，满目云山画难成。泉声，响时仔细听，转觉柴门静。寒食道中清明禁烟，雨过郊原，三四株溪边杏桃，一两处墙里秋千。隐隐的如闻管弦，却原来是流水溅溅。人家浑似武陵源，烟霭蒙蒙淡春天。游人马上袅金鞭，野老田间话丰年。山川，都来杖屦边，早子称了闲居愿。遂闲堂即事堂名遂闲，偃息其间。对着这青编四围、翠玉千竿。壁上关仝范宽，枕上陈抟。古铜围座锦斓斑，玛瑙杯斟水晶寒。灵石相间玉潺湲，笔砚窗前雨声干。倒大来清安，柴门势不关，一任云飞散。秋池散虑池亭草苫，书架牙签。对着这烟波绿惨，霜叶红酣。太湖石神剜鬼劚，掩映着这松杉。恰便似蛟龙飞绕玉巉岩，忄害的些野鹿山猿半痴憨。呼童忙为卷疏帘，老子无语但掀髯。遥瞻，云山露半尖，越显的秋光淡。","dynasty":"元代","title":"【中吕】十二月兼尧民歌"}
{"author":"张养浩","content":"水挪蓝，山横黛。水光山色，掩映书斋。图画中，嚣尘外。暮醉朝吟妨何碍？正黄花三径齐开，家山在眼，田园称意，其乐无涯。树连村，山为界。分开烟水，隔断尘埃。桑柘田，相襟带。锦里风光春常在，看循环四季花开。香风拂面，彩云随步，其乐无涯。折腰惭，迎尘拜。槐根梦觉，苦尽甘来。花也喜欢，山也相爱。万古东篱天留在，做高人轮到吾侪。山妻稚子，团栾笑语，其乐无涯。看了些荣枯，经了些成败。子猷兴尽，元亮归来。把翠竹栽，黄茅盖。你便占尽白云无人怪，早子收心波竹杖芒鞋。游山玩水，吟风弄月，其乐无涯。只为爱山的别，耽书的煞。轻轻搽下，黄阁乌台。整八年，江村外。偿却从前莺花债，但客至玳瑁筵开。金瓢劝酒，玉人同坐，其乐无涯。芰荷衣，松筠盖。风流尽胜，画戟门排。看时节采药苗，挑芹菜。捕得金鳞船头卖，怎肯直抢入千丈尘埃？片帆烟雨，一竿风月，其乐无涯。楚《离骚》，谁能解？就中之意，日月明白。恨尚存，人何在？空快活了湘江鱼虾蟹，这先生畅好是胡来。怎如向青山影里，狂歌痛饮，其乐无涯。莫刚直，休豪迈。于身无益，惹祸招灾。放的这眼界高，胸襟大。问甚几度江南浮云坏，且对青山适意忘怀。子真谷口，元龙楼上，其乐无涯。布袍穿，纶巾戴。傍人休做，隐士疑猜。鬓发皤，心神怠。拱出无边功名赛，我直待要步走上蓬莱。神游八表，眼高四海，其乐无涯。洞壶中，红尘外。友从江上，载得春来。烟水间，乾坤大。缓步云山无遮碍，胜王家舞榭歌台。酒斟色艳，诗吟破胆，其乐无涯。辞参议还家昨日尚书，今朝参议。荣华休恋，归去来兮！远是非，绝名利。盖座团茅松阴内，更稳似新筑沙堤。有青山劝酒，白云伴睡，明月催诗。闲居好田园，佳山水。闲中真乐，几个人知？自在身，从吟醉。一片闲云无拘系，说神仙恰是真的。任鸡虫失得，夔蚿多寡，鹏鹔高低。秋日喜归休，中年后。放怀诗酒，到处追游。罗绮围，笙歌奏。正值黄花开时候，把陶渊明生纽得风流。霜林簇锦，云山展翠，烟水横秋。大明湖泛舟画船开，红尘外。人从天上，载得春来。烟水闲，乾坤大。四面云山无遮碍，影摇动城郭楼台。杯斟的金波滟滟，诗吟的青霄惨惨，人惊的白鸟皑皑。","dynasty":"元代","title":"【中吕】普天乐_水挪蓝，山"}
{"author":"张养浩","content":"咏秋日海棠一岁两回春到来，花也多成败。只为云庄秋，不避东君怪，因此上向西风特地开。前日彩云飞上天，又向深秋见。翠淡遥山眉，红惨春风面，恨燕莺期天样远。霜重物华摇落秋，惊见春如旧。一笑疏篱边，更比黄花瘦，刬地殢西风犹带酒。宋玉每逢秋叹嗟，见此应欢悦。恰被风只开，莫遣霜摧谢，有他那惜花人来到也。亭下拒霜花数丛，不与渠同梦。娇倚秋阴薄，瘦怯霜华重，几时盼得日迟迟春昼永？见一日绕观十数回，只恐花憔悴。锦帐遮寒威，银烛添春意，端的是太真妃初睡起。寂寞一枝三四花，弄色书窗下。为着沉香迷，梦见嵬坡怕，且潜身在居士家。花竹满亭高士居，常把春留住。赏罢芙蓉秋，又见胭脂露，这的是绰然亭绝妙处。睡起不禁霜月苦，篱菊休相妒。恰与东君别，又被西风误，教他这粉蝶儿无是处。香满竹篱花正娇，开彻胭脂萼。不幸遭风霜，叶儿都零落，畅好是有上梢无下梢。昭群路迷关塞雪，蔡琰胡笳月。往事惟心知，新恨凭谁说，只恐怕梦回时春去也。","dynasty":"元代","title":"【双调】清江引_咏秋日海棠"}
{"author":"张养浩","content":"挂冠，弃官，偷走下连云栈。湖山佳处屋两间，掩映垂杨岸。满地白云，东风吹散，却遮了一半山。严子陵钓滩，韩元帅将坛，那一个无忧患？柳堤，竹溪，日影筛金翠。杖藜徐步近钓矶，看鸥鹭闲游戏。农父渔翁，贪营活计，不知他在图画里。对着这般景致，坐的，便无酒也令人醉。自劾，退归，用不着风云气。疏狂迂阔拙又痴，今日才回味。玩水游山，身无拘系，这的是三十年落的。翠微，更奇，知道我闲居意。玉田，翠烟，鸾鹤声相唤。青山摇动水底大，把沙鸟都惊散。物外风光，同谁游玩？有蓬莱海上仙。绰然，四边，滚滚云撩乱。牧笛，酒旗，社鼓喧天擂。田翁对客喜可知？醉舞头巾坠。老子年来，逢场作戏，趁欢娱饮数杯。醉归，月黑，尽踏得云烟碎。翠微，四围，无一点尘俗气。水声不解说是非，到处相寻觅。想为吾侬，心灰名利，他也要相陪闲坐的。寝食，不离，倒殢得人先醉。日居，月诸，断送了人无数。自从开辟君试数，那个不到邙山路？何况吾侬。些儿名誉，向电光中谁做主？据着这老夫，志趣，把乌兔常拴住。恰阴，却晴，来往云无定。湖光山色晦复明，会把人调弄。一段幽奇，将何酬应？吐新诗字字清。锦莺，数声，又唤起游山兴。锦屏，翠屏，极目山无尽。白云忽向树杪生，似林影波光定。故把清风，遮映摇动，水和山俱有声。兴清，半晴，天意也还相应。咏四景春远村，近村，烟蔼都遮尽。阴阴林树晓未分，时听黄鹂韵。竹杖芒鞋，行穿花径，约渔樵共赏春。日新，又新，是老子山林兴。夏自酌，自歌，自把新诗和。人间甲子一任他，壶里乾坤大。流水当门，青山围座，每日家叫三十声闲快活。就着这绿蓑，醉呵，向云锦香中卧。秋就咏水仙妆白菊花此花，甚佳，淡秋色东篱下。人间凡卉不似他，倒傲得风霜怕。玉蕊珑葱，琼枝低压，雪香春何足夸。羡煞，爱煞，端的是觑一觑千金价。冬此杯，莫推，雪片儿云间坠。火炉头上酒自煨，直吃的醺醺醉。不避风寒，将诗寻觅。笑襄阳老子痴，近着这剡溪，夜黑，险冻的来不得。","dynasty":"元代","title":"【中吕】朝天曲"}
{"author":"张养浩","content":"门外山无数，亭中春有余，但沉吟早成诗句。笑九皋禽也能相媚妩，驾白云半空飞去。野鹤才鸣罢，山猿又复啼，压松梢月轮将坠。响金钟洞天人睡起，拂不散满衣云气。山隔红尘断，云随白鸟飞，只这的便是老夫心事。休夸子房并范蠡，肯回头古人也容易。野水明于月，沙鸥闲似云，喜村深地偏人静。带烟霞半山斜照影，都变做满川诗兴。流水高低涧，断云远近山，爱园林翠红相间。对诗人怎不教天破悭，四周围水云无限。入室琴书伴，出门山水围，别人不能够尽皆如意。每日乐陶陶辋川图画里，与安期羡门何异？","dynasty":"元代","title":"【双调】落梅引"}
{"author":"张养浩","content":"赠美妓手掌儿血喷粉哨，指甲儿玉碾琼雕，子见他杯擎玛瑙泛香醪。眼睛儿冷丢溜，话头儿热剔挑，把一个李谪仙险醉倒。茶蘼院风香雪霁，海棠轩绿绕红围，他便似碧桃花映粉墙西。梨花云春淡荡，杨柳雾晓凄迷，把一个陶学士险爱死。","dynasty":"元代","title":"【中吕】红绣鞋_赠美妓手掌"}
{"author":"张养浩","content":"亲登华岳悲哀雨，自舍资财拯救民，满城都道好官人。还自哂，比颜御史费精神。十年不作南柯梦，一旦还为西土臣，空教人道好官人。还自哂，闲杀泺湖春。路逢饿殍须亲问，道遇流民必细询，满城都道好官人。还自哂，只落的白发满头新。乡村良善全生命，廛市凶顽破胆心，满城都道好官人。还自哂，未戮乱朝臣。无穷名利无穷恨，有限光阴有限身，也曾附凤与攀鳞。今日省，花鸟一般春。一场恶梦风吹觉，依旧壶天日月高，白云深处结团茅。山更好，岚翠滴林梢。一溪烟水奁开镜，四面云山锦族屏，客来沉醉绰然亭。对着这无限景，因此上不肯就功名。拖条藜杖山林下，无是无非快活煞，王侯卿相不如咱。兴来时斟玉斝，看天上碧桃花。翻腾祸患千钟禄，搬载忧愁四马车，浮名浮利待何如？枉干受苦，都不如三径菊四围书！探春梅花已有飘零意，杨柳将垂袅娜枝，杏桃仿佛露胭脂。残照底，青出的草芽齐。","dynasty":"元代","title":"【中吕】喜春来_亲登华岳悲"}
{"author":"张养浩","content":"六十相近老形骸，安乐窝中且避乖。高竿上伎俩休争赛，早回头家去来。对华山翠壁丹崖，将小阔阔书房盖。绿巍巍松树栽，倒大来悠哉。平生原自喜山林，一自归来直到今。向红尘奔走白图甚？怎如俺醉时歌醒后吟！出门来猿鹤相寻。山隐隐烟霞润，水潺潺金玉音，因此上留住身心。中年才过便休官，合共神仙一样看。出门来山水相留恋，倒大来耳根清眼界宽，细寻思这的是真欢。黄金带缠着忧患，紫罗襕裹着祸端，怎如俺藜杖藤冠？咏江南一江烟水照晴岚，两岸人家接画檐。芰荷丛一段秋光淡，看沙鸥舞再三，卷香风十里珠帘。画船儿天边至，酒旗儿风外飐，爱杀江南！咏遂闲堂绰然亭后遂闲堂，更比仙家日月长。高情千古羲皇上，北窗风特地凉，客来时樽酒淋浪。花与竹无俗气，水和山有异香，委实会受用也云庄！","dynasty":"元代","title":"【双调】水仙子"}
{"author":"张养浩","content":"咏玉簪想人间是有花开，谁似他幽闲洁白？亭亭玉立幽轩外，别是个清凉境界。裁冰剪雪应难赛，一段香云历绿苔；空惹得暮云生，越显的秋容淡。常引得月华来，和露摘，端的压尽凤头钗。诗磨的剔透玲珑，酒灌的痴呆懵懂。高车大纛成何用？一部笙歌断送。金波潋滟浮银瓮，翠袖殷勤捧玉钟。对一缕绿杨烟，看一弯梨花月，卧一枕海棠风。似这般闲受用，再谁想丞相府帝王宫？","dynasty":"元代","title":"【中吕】最高歌兼喜春水"}
{"author":"张养浩","content":"在官时只说闲，得闲也又思官，直到教人做样看。从前的试观，哪一个不遇灾难？楚大夫行吟泽畔，伍将军血污衣冠，乌江岸消磨了好汉，咸阳市干休了丞相。这几个百般，要安，不安，怎如俺五柳庄逍遥散诞？","dynasty":"元代","title":"【双调】沽美酒兼太平令"}
{"author":"张养浩","content":"海来阔风波内，山般高尘土中，整做了三个十年梦。被黄花数丛，白云几峰，惊觉周公梦。辟却凤凰池，跳出醯鸡瓮。人羡麒麟画，知他谁是谁？想这虚名声到底原无益。用了无穷的气力，使了无穷的见识，费了无限的心机。几个得全身，都不如醉了重还醉。晁错原无罪，和衣东市中，利和名爱把人般弄。付能刓刻成些事功，却又早遭逢著祸凶。不见了形踪，因此上向鹊华庄把白云种。鹤立花边玉，莺啼树杪弦，喜沙鸥也解相留恋。一个动开锦川，一个啼残翠烟，一个飞上青天。诗句欲成时，满地云撩乱。","dynasty":"元代","title":"【双调】庆东原_海来阔风波"}
{"author":"张养浩","content":"参议随朝天意可，又受奔波，绰然谁更笑呵呵。倒大来快活，倒大来快活。大小清河诸锦波，华鹊山坡，牧童齐唱采莲歌。倒大来快活，倒大来快活。","dynasty":"元代","title":"【双调】庆宣和"}
{"author":"张养浩","content":"用尽我为国为民心，祈下些值金值玉雨，数年空盼望，一旦遂沾濡，唤省焦枯，喜万象春如故，恨流民尚在途，留不住都弃业抛家，当不的也离乡背土。【梁州】恨不得把野草翻腾做菽粟，澄河沙都变化做金珠。直使千门万户家豪富，我也不枉了受天禄。眼觑着灾伤教我没是处，只落得雪满头颅。【尾声】青天多谢相扶助，赤子从今罢叹吁。只愿得三日霖霪不停住，便下当街上似五湖，都渰了九衢，犹自洗不尽从前受过的苦。","dynasty":"元代","tags":"农民，关心，喜悦","title":"一枝花·咏喜雨"}
{"author":"张养浩","content":"携美姬湖上远山，近山，两意冰弦散。行云十二拥翠鬟，搀不定春风幔。锦帐琵琶，司空听惯，险教人唤小蛮。粉残，黛减，正好向灯前看。锦筝，玉笙，落日平湖净。宝花解语不胜情，翠袖金波莹。苏小堤边，东风一另，怕羞杀林外莺。方酒醒，梦惊，正好向灯前听。玉舟，渐收，淡淡双蛾皱。鸳鸯罗带几多愁，系不定春风瘦。二八芳年，花开时候，酒添娇月带羞。醉休，睡休，正好向灯前候。美哉，美哉，忙解阑胸带。鸳鸯枕上口揾腮，直恁么腰肢摆。朦胧笑脸，由他抢白，且宽心权宁耐。姐姐，奶奶，正好向灯前快。咏美翠梳，浅铺，粉汁香尘素。画阑谁与月同孤，试听高唐赋。云堆玉梳，多情眉宇，有离人愁万缕。若还，寄取，罗帕上题诗去。柳腰，翠裙，不似昨宵困。轻风吹散晓窗云，花落佳人鬓。璧月多情，黄昏谁近，素盈盈罗帕尘。泪痕，尚存，须寄与东风信。","dynasty":"元代","title":"【中吕】朝天子_携美姬湖上"}
{"author":"张养浩","content":"想为官枉了贪图，正直清廉，自有亨衢。暗室亏心，纵想致富，天意何如？白图甚身心受苦，急回头暮景桑榆。婢妾妻孥，玉帛珍珠，都是过眼的风光，总是空虚。功名事一笔都勾，千里归来，两鬓惊秋。我自无能，谁言有道，勇退中流。柴门外春风五柳，竹篱边野水孤舟。绿蚁新篘，瓦钵磁瓯，直共青山，醉倒方休。功名百尺竿头，自古及今，有几个干休？一个悬首城门，一个和衣东市，一个抱恨湘流。一个十大功亲戚不留，一个万言策贬窜忠州。一个无罪监收，一个自抹咽喉。仔细寻思，都不如一叶扁舟。过金山寺长江浩浩西来，水面云山，山上楼台。山水相连，楼台相对，天与安排。诗句成风烟动色，酒杯倾天地忘怀。醉眼睁开，遥望蓬莱，一半儿云遮，一半儿烟霾。中秋一轮飞镜谁磨？照彻乾坤，印透山河。玉露冷冷，洗秋空银汉无波。比常夜清光更多，尽无碍桂影婆娑。老子高歌，为问嫦娥，良夜恹恹，不醉如何？凿池殷勤凿破苍苔，把湖泺风烟，中半分开。满意清香，尽都是千叶莲栽。看镜里红妆弄色，引沙头白鸟飞来。老子方才，陶写吟怀，忽见波光，摇动亭台。咏胡琴八音中最妙惟弦，塞上新声，字字清圆。锦树啼莺，朝阳鸣凤，空谷流泉。引玉杖轻笼慢捻，赛歌喉倾倒宾筵。常记当年，香案之前，一曲春生，四海名传。通州巡舟呼童解缆开船，见绿树青天，两岸回旋。欹枕篷窗，觉风波只在头边。桂棹举摇开翠烟，竹弹斜界破平川。老子狂颠，高咏诗篇，行过沙头，惊的些白鸟翩翩。白莲隐括〔木兰花慢〕幽花带露池塘，恨太华峰高，身世相妨。脉脉盈盈，何须解语，已断柔肠。羡公子风标异常，尽一生何限清香。华发沧浪，夜月壶觞，明日新声，付与秋娘。","dynasty":"元代","title":"【双调】折桂令_想为官枉了"}
{"author":"张养浩","content":"天上皇华使，来回三四番，便是巢由请下山。取索檀，略别华鹊山。无多惭，此心非为官。屈指归来后，山中八九年，七见征书下日边。私自怜，又为尘事缠。鹤休怨，行当还绰然。累次征书至，教人去往难，岂是无心作大官？君试看，萧萧双鬓斑。休嗟叹，只不如山水间。说着功名事，满怀都是愁，何似青山归去休。休，从今身自由。谁能够，一蓑烟雨秋！","dynasty":"元代","title":"【南吕】西番经"}
{"author":"张养浩","content":"正妙年，不觉的老来到。思往常，似昨朝，好光阴流水不相饶，都不如醉了，睡着。任金乌搬废兴，我只推不知道。从退闲，遇生日，不似今，忒稀奇。正值花明柳媚大寒食，齐歌着寿词，满斟着玉杯，愿合堂诸贵宾，都一般满千岁。客可人，景如意，檀板敲，玉箫吹。满堂香蔼瑞云飞，左壁厢唱的，右壁厢舞的。这其间辞酒杯，大管是不通济。试算春，九十日，屈指间，去如飞。三分中却早二分归，便醉的似泥，浑都有几时。把金杯休放闲，须臾间日西坠。人会合，不容易，但少别，早相离。幸然有酒有相识，对着这般景致，动着这般乐器。主人家又海量宽，劝诸公莫辞醉。人笑余，类狂夫，我道渠，似囚拘。为些儿名利损了身躯，不是他乐处，好教我叹吁。唤蛾眉酒再斟，把春光且邀住。自隐居，谢尘俗，云共烟，也欢虞。万山青绕一茅屋，恰便似画图中间裹着老夫。对着这无限景，怎下的又做官去。","dynasty":"元代","title":"【双调】胡十八"}
{"author":"张养浩","content":"风云一举到天关，快意生平有此观。万古齐州烟九点，五更沧海日三竿。向来井处方知隘，今后巢居亦觉宽。笑拍洪崖咏新作，满空笙鹤下高寒。","dynasty":"元代","tags":"登高，写山，抒情","title":"登泰山"}
{"author":"张养浩","content":"一懒将成性，春游尚尔勤。花攲知雨力，水皱见风文。碧落一明月，青山半白云。却愁从此去，尘冗又纷纷。","dynasty":"元代","title":"山行"}
{"author":"张养浩","content":"我爱云庄好，溪流转玉虹。惊飙荷背白，残照鸟身红。远意微茫外，真欢放浪中。终身能若此，甘作灌园翁。","dynasty":"元代","title":"我爱云庄好四首其一"}
{"author":"张养浩","content":"我爱云庄好，柴门俗客稀。行田虫扑帽，坐树蚁缘衣。云水一铜镜，霜林万锦机。东冈陂故在，辞聘未全非。","dynasty":"元代","title":"我爱云庄好四首其二"}
{"author":"张养浩","content":"我爱云庄好，衡门昼寂然。苔香花覆砌，石润竹通泉。独处蓬为室，閒游杖挂钱。白头乡社里，未觉愧前贤。","dynasty":"元代","title":"我爱云庄好四首其三"}
{"author":"张养浩","content":"我爱云庄好，民风太古淳。妇勤丝满篗，儿懒砚凝尘。秦系唐高士，张融齐逸人。只因疏散久，每每忘冠巾。","dynasty":"元代","title":"我爱云庄好四首其四"}
{"author":"张养浩","content":"老懒便幽静，空庭步翠行。牵牛上篱落，斗雀下檐楹。斜照悭窗影，停云足野情。田园无限乐，夫岂为逃名。","dynasty":"元代","title":"晚霁"}
{"author":"张养浩","content":"野处幽独甚，千金得令威。挟云出尘网，领月到柴扉。縻足妨飏去，遮亭使学飞。至今湖上路，树石亦光辉。","dynasty":"元代","title":"惜鹤十首"}
{"author":"张养浩","content":"渠本仙家物，胡为久不安？强行时拓翼，攲立欲遗丹。谁药相如渴，独怜范叔寒。一鸣虽确确，犹自彻云端。","dynasty":"元代","title":"惜鹤十首其二病鹤"}
{"author":"张养浩","content":"共处人烟外，谁期祸乃身。九皋空有恨，四野欲无春。华表云应泪，瑶台月亦尘。当年林处士，泉下定相亲。","dynasty":"元代","title":"惜鹤十首其三挽鹤"}
{"author":"张养浩","content":"玉立昂藏态，山中我与君。几年游赏共，一夕死生分。徐步閒窥沼，高飞远带云。为谁重起舞？倚杖立斜曛。","dynasty":"元代","title":"惜鹤十首其四忆鹤"}
{"author":"张养浩","content":"恋枕嫌多梦，开帘曙色迷。鹤寒依户立，猿馁近厨啼。蹴石泉鸣屋，吞烟树隐堤。村居真可喜，触处是诗题。","dynasty":"元代","title":"晨起"}
{"author":"张养浩","content":"推枕人初起，出门星尚存。岁寒郊野阔，天早树林昏。窗影犹残月，鸡声已远村。孜孜何所事？时取故书温。","dynasty":"元代","title":"冬夜早起"}
{"author":"张养浩","content":"穷冱惟沙漠，昔闻今信然。行人鬓有雪，野店灶无烟。白草牛羊地，黄云雕鹗天。故乡何处是？愁绝晚风前。","dynasty":"元代","title":"上都道中"}
{"author":"张养浩","content":"痴雨歇檐滴，顽云开日华。穴垣惊暗笋，抢地惜幽花。市隐静于野，客居閒似家。故园亦皆寓，心定自无哗。","dynasty":"元代","title":"久雨初霁书所寓壁"}
{"author":"张养浩","content":"久厌官居苦，幽寻到涧阿。鹤知松岁月，鸥狎海风波。野迥塔孤立，岭高云半过。菟裘良未暇，聊此慰蹉跎。","dynasty":"元代","title":"休日郊外"}
{"author":"张养浩","content":"倥偬常终岁，从容偶此閒。雾松遮老丑，雪石护苍顽。池小能容月，墙低不碍山。殷勤问沙鸟，肯与厕其间。","dynasty":"元代","title":"廉园会饮"}
{"author":"张养浩","content":"寒碧洲痕浅，深青地势平。岩姿呈雅淡，树影碎空明。窗纳一天晓，人怀千古荣。移床高处坐，遥看日东生。","dynasty":"元代","title":"晨兴用俞立之韵"}
{"author":"张养浩","content":"常恐尘纷汩寸心，好山时复一登临。长风将月出沧海，老柏与云藏太阴。宝刹千间穷土木，残碑一片失辽金。丹崖不用题名姓，俯仰人间又古今。","dynasty":"元代","title":"游香山"}
{"author":"张养浩","content":"晓日楼台海市仙，春风歌吹酒家天。五云分彩来琼岛，两鹤联飞下玉田。流水故将尘隔断，好花都被雨开全。人生佳处无何国，钟鼎山林恐未然。","dynasty":"元代","title":"同元复初饮许仲文别墅"}
{"author":"张养浩","content":"李唐失纪相非夫，竟遣忠良与祸俱。抗虏一身皆是胆，留名千古不因书。极知老境桑榆近，争忍清朝社稷孤。下马荒祠访遗躅，北风吹树眇愁余。","dynasty":"元代","title":"过颜鲁公庙"}
{"author":"张养浩","content":"柏台人散坐堆豗，默记滦江四往回。发为廌冠容易雪，心因蜗角等閒灰。惭无元素回天策，空负坡仙酹月杯。两处飘零家万里，乱山遮断白云堆。","dynasty":"元代","title":"上都察院"}
{"author":"张养浩","content":"雪香吹尽树头春，谁遣西风为返魂。月影已非前日梦，雨容独带旧时痕。只知秋色千林老，争信阳和一脉存。莫讶殷韩太多事，仙家元不计寒暄。","dynasty":"元代","title":"秋日梨花"}
{"author":"张养浩","content":"一行作吏废欢游，九日登临拟尽酬。诗有少陵难著语，菊无元亮不成秋。云山自笑头将鹤，人海谁知我亦鸥。幸遇佳辰莫辞醉，浮云今古剧悠悠。","dynasty":"元代","title":"九日"}
{"author":"张养浩","content":"六合乾坤一太阴，仰观毛发为萧森。排空疑有鬼争战，对面不闻人语音。元气只愁今日竭，桑田更比向来深。须臾林杪标新霁，一抹斜阳湿欲沈。","dynasty":"元代","title":"大雨"}
{"author":"张养浩","content":"湖天过雨澹春容，辇路迢迢失软红。花柳巧为莺燕地，管纮遥递绮罗风。群仙出没空明里，千古销沈感慨中。免俗未能君莫笑，赏心吾亦与人同。","dynasty":"元代","title":"寒食游廉园"}
{"author":"张养浩","content":"台阁联飞二十年，临岐欲别重悽然。人言廉蔺才相轧，谁信陈雷志愈坚。古井不妨风浩荡，浮云何损月婵娟。江湖秋净多来雁，莫惜平安到瘴烟。","dynasty":"元代","title":"留别元复初"}
{"author":"张养浩","content":"细草和烟展翠茵，杂花匀簇道傍春。鸣禽旷野栖无树，破屋荒山住有人。露湿弊袍寒衬月，风餐行钵暗凝尘。去年闽海今沙漠，赢得霜华镜里新。","dynasty":"元代","title":"中都道中"}
{"author":"张养浩","content":"野性峣峣不耐官，强颜尘土步邯郸。移文久为云山笑，捧檄聊供菽水欢。香返梅魂春一脉，愁丛灯影夜千端。古人事业余何有，羞见茅斋岁又阑。","dynasty":"元代","title":"客中除夕"}
{"author":"张养浩","content":"微风吹雨湿层阴，寂寂长廊静足音。怒虎九关天日远，冥鸿一线海云深。求田素有陈登志，作吏初非叔夜心。说与饥鸢休嚇我，掉头巢父正长吟。","dynasty":"元代","title":"直省"}
{"author":"单夔","content":"瞿塘一门江水倾，群趋激射随奔鲸。舟车冠盖凑蜀道，孰问张丈联殷兄。相逢来往问地主，太守讵敢忘将迎。白崖候馆久茅蕝，近即野处披榛荆。屏修启剔作庐舍，夙戒里旅迟留行。有如绶馆及郊劳，举国定制谁先鸣。钱塘鄙人何所似，抵掌自视鸿毛轻。食焉抑畏堕偷懦，汎观彼己同虚盈。山溪水浒肆登赏，靡识杰阁誇峥嵘。朋从簪盍得众隽，麈谭冰释欣初晴。鼎新赞我筑斯馆，栋宇不贵朱连甍。入门便足庇风雨，揭榜却借江郊名。时哉莲幕有嘉客，落笔能令风雨惊。联篇累牍溢我目，粲花丽藻舒我情。人生悟合良快意，胡为四美嗟难并。日光天际发丰蔀，此去可并依离明。直排阊阖出滟滪，肃肃东首歌宵征。循崖履坦竟无阻，为君留取能诗声。此榜与诗傥不朽，此馆想同江水清。我来岁月愧销缩，整缨辑屦图归程。遗名肯复计身后，谨愿第虞槃水擎。始终感慨遇僚友，遂事且喜相须成。勉旃功业早期就，发轫自是天衢亨。","dynasty":"宋代","title":"次杨咸亨江郊亭新成二十三韵"}
{"author":"顾八代","content":"俯槛西楼望，凭高索敌情。两江虚减灶，一郡伏奇兵。多算方为策，擒王岂在争。待劳原以逸，入阵自纵横。","dynasty":"清代","title":"白鹤楼观敌"}
{"author":"顾八代","content":"亭畔云屯骠骑营，苍梧日落数峰青。水分万壑翻增怒，月映千江未减明。军帐此时多算胜，滇池何日始承平。兵机贵速师休老，寄语将军早下城。","dynasty":"清代","title":"苍梧江亭月夜有感"}
{"author":"顾八代","content":"四望山河感夕晖，南州久陷虎狼围。版图玷缺思全复，寇盗猖狂笑彼威。铜柱功勋应早建，碧鸡将士莫怀归。来朝入阵还堪试，参赞无须著铁衣。","dynasty":"清代","title":"师行讨逆已经六载将士各有怀归之思因跻苍梧三合山有感而作"}
{"author":"房皞","content":"爱客孔文举，能诗陆士衡。十年求识面，千里饱闻名。郁郁芝兰秀，萧萧风露清。几时樽酒畔，容我话平生。","dynasty":"元代","title":"寄王文炳"}
{"author":"房皞","content":"遭乱重相见，宽心不用悲。江山佳丽地，人物太平时。白蚁千家酒，黄花九日诗。鹿门不可隐，吾道欲安之。","dynasty":"元代","title":"和杨叔能之字韵"}
{"author":"房皞","content":"三十八年过，星星白发多。干戈犹浩荡，踪迹转蹉跎。世事堪长叹，吾生付短歌。江湖从此逝，烟雨一渔蓑。","dynasty":"元代","title":"丙申元日"}
{"author":"房皞","content":"旧日逢春喜，而今怕见春。红尘长路客，残病老夫身。政拙难书考，家贫只累人。自怜头上发，更比去年新。","dynasty":"元代","title":"辛巳巴东元日"}
{"author":"房皞","content":"谷口人家十二三，家家窗户得晴岚。千章云木秀而野，一脉流泉清且甘。徇俗到头终是病，耽书自古不名贪。作诗为问东溪友，樽酒何时惬笑谈。","dynasty":"元代","title":"次前韵寄王升卿"}
{"author":"房皞","content":"寇盗连年剧猬毛，一身无处可奔逃。陈平自合西归汉，诸葛焉能北事曹。嗟我命兼才共薄，仰君名与德俱高。几时一笑沧浪畔，右手持杯左手螯。","dynasty":"元代","title":"赠赵山甫"}
{"author":"房皞","content":"仰看飞鸿俯看鳞，讣来不觉泪沾巾。风尘末路尤多难，山泽癯儒只合贫。乱后有谁收恨骨，眼前无复见斯人。襄阳旧隐依然在，花落空庭冷淡春。","dynasty":"元代","title":"哭杨叔能"}
{"author":"房皞","content":"论著哀时总可哀，不如且放笑颜开。留连风月凭诗句，管领江山有酒杯。我欲处身如此处，君言裁恨若为裁？从今但有钱三百，相约高楼尽醉回。","dynasty":"元代","title":"送李正甫九日韵"}
{"author":"房皞","content":"云烟杳霭水微茫，何处青山是岳阳。白发满头空自老，黄尘两脚为谁忙？同盟鄂渚言犹在，偕隐庐峰兴未忘。近有倦游诗数首，西风吹不到新墙。","dynasty":"元代","title":"忆新墙刘德渊"}
{"author":"房皞","content":"得个黄牛学种田，盖间茅屋傍林泉。情知老去无多日，且向閒中过几年。诎道诎身俱是辱，爱诗爱酒总名仙。世间百物还须买，不信青山也要钱。","dynasty":"元代","title":"思隐"}
{"author":"房皞","content":"百计求安未得安，此心须在鬓彫残。漫漫长夜浑无睡，蟋蟀堂深秋雨寒。","dynasty":"元代","title":"秋夜"}
{"author":"房皞","content":"谁言山色可忘忧，谁道澄江销客愁？试倚阑干西北望，浮云依旧暗神州。","dynasty":"元代","title":"题张济之胜览轩"}
{"author":"房皞","content":"几见秋风几见春，一愁未已一愁新。閒中点检平生事，唯有清贫不负人。","dynasty":"元代","title":"自遣二首其一"}
{"author":"房皞","content":"瓮面浮香处处春，任他时事百端新。自知野鹿山麋相，不足麒麟阁上人。","dynasty":"元代","title":"自遣二首其二"}
{"author":"房皞","content":"手种芜菁欲疗饥，春来颇怪发生迟。东风贪长新桃李，未有功夫到菜畦。","dynasty":"元代","title":"春日观菜"}
{"author":"房皞","content":"后学为诗务斗奇，诗家奇病最难医。欲知子美高人处，只把寻常话做诗。","dynasty":"元代","title":"读杜诗三首其一"}
{"author":"房皞","content":"穹礴冥搜枉费功，天然一语自然工。况兼诗是穷人物，好句多生感慨中。","dynasty":"元代","title":"读杜诗三首其二"}
{"author":"房皞","content":"千里奔驰蜀道难，草堂宾主罄交欢。怒冠三挂帘钩上，谁谓将军礼数宽。","dynasty":"元代","title":"读杜诗三首其三"}
{"author":"房皞","content":"浮云澹澹心悠悠，杖藜来作江边游。商人打鼓催行舟，洪波不断东南流。木叶潇潇荆楚秋，劝君休上王粲楼，日落沧江增暮愁。","dynasty":"元代","title":"江上行"}
{"author":"房皞","content":"沧海波未澄，无人斩长鲸。韦郎三尺玉，匣中鸣不平。蛟龙一出雷雨随，翕忽变化清四夷。可惜有才不见用，青天白日将何为？酒酣起舞抱剑哭，肃肃悲风动茅屋。不如南山学种田，自古青萍换黄犊。","dynasty":"元代","title":"卖剑行赠韦汉臣"}
{"author":"房皞","content":"贫家女，德性温柔寡言语。终年辛苦不下机，身上却无丝一缕。倡家女儿百不会，只向人前卖娇态。绣裀端坐青楼中，银烛荧煌照珠翠。书言福善与祸淫，未必天工有此心。盗蹠长年颜子夭，古来颠倒非独今。高处是昆崙，低处是东溟。昆崙推不倒，东海填不平，物之不齐物之情。贫女莫羡倡女荣，不义富贵浮云轻。持身但如冰雪清，德耀荆钗有令名。","dynasty":"元代","title":"贫家女"}
{"author":"房皞","content":"伤哉船子峰头月，昨夜团团今夜缺。月华犹自不长圆，人生安得无离别。世上忧端千万许，惟有别离心最苦。卢川春晚送君行，落花为我啼红雨。四海纷纷尚戎马，我曹只合归林下。如椽大笔今无用，日课新诗自陶写。嵩阳佳处如罨画，浮可渔兮田可稼。我欲从君觅隐居，却恐山灵嫌俗驾。","dynasty":"元代","title":"送王升卿"}
{"author":"房皞","content":"岳阳城南吕公洞，道人见客无迎送。事少方知日月长，身閒未觉功名重。竹影松阴生午凉，山色湖光设朝供。高吟下视世间人，几人不在黄粱梦。","dynasty":"元代","title":"题吕仙亭"}
{"author":"房皞","content":"禀性太褊率，不受尘事触。自小远市廛，僻居在岩谷。人间嗜好心，舍书百不欲。一饱更奚求，箪瓢随分足。失脚堕世路，缠纠若徽纆。人以官为荣，我以官为辱。平生喜高洁，为官近卑俗。平生喜旷达，为官窘边幅。平生喜疏散，为官贵圆熟。平生喜忠鲠，为官多谄曲。浇漓当此时，古道那可复。鹪鹩巢一木，偃鼠饮满腹。谁能朱门中？区区丐粱肉。折腰趋下风，不厌解印速。青山唤我归，早晚谢羁束。一尊石上酒，浩歌对松菊。","dynasty":"元代","title":"寄呈岳阳诸友"}
{"author":"房皞","content":"自古朝市人，罕与山相会。山岂欲远人，人自与山背。张侯创新居，正在阛阓内。何以得青山，坐上日相对。胸中有丘壑，眼前无障碍。人物既萧散，山不问内外。晚来天气佳，收目入清快。乾坤无一尘，草木有多态。千里好风来，几缕残霞在。拄笏当此时，未觉功名大。","dynasty":"元代","title":"题张信之见山堂"}
{"author":"房皞","content":"魏侯照乘珠，卞氏连城玉。此物岂易得，君家贮满屋。平生积德深，天锡以多福。熊罴入梦频，不待封人祝。长者已雄伟，幼者更清淑。指日看骞腾，谁为犀角秃。愿君剩买书，学语便教读。斯文久不振，六经要再续。人生宇宙间，百岁一瞬速。美恶暂时休，何者为荣辱。且引昔宁馨，绕院种松菊。陶潜归去来，有子万事足。","dynasty":"元代","title":"庆王鼎玉生子"}
{"author":"张道洽","content":"到处皆诗境，随时有物华。应酬都不暇，一岭是梅花。","dynasty":"宋代","tags":"梅花","title":"岭梅"}
{"author":"张道洽","content":"寒水一瓶春数枝，清香不减小溪时。横斜烛底无人见，莫与微云澹月知。","dynasty":"宋代","title":"瓶梅"}
{"author":"张道洽","content":"春在胆瓶閒，朝看复暮看。小屏遮护著，不怕玉肌寒。","dynasty":"宋代","title":"瓶梅"}
{"author":"张道洽","content":"应怯春寒悄，重重叠叠衣。本来飞燕瘦，翻作玉环肥。","dynasty":"宋代","title":"千叶梅"}
{"author":"张道洽","content":"一夜吹香过别村，瘴江洗尽水云昏。真堪持作维摩供，鼻观微参透顶门。","dynasty":"宋代","title":"嗅梅"}
{"author":"张道洽","content":"平生春兴十分深，长恐梅花负赏心。偶有一枝斜照水，前村踏雪也须寻。","dynasty":"宋代","title":"寻梅"}
{"author":"张道洽","content":"澹澹一痕月，疎疎数个花。春风也公道，先到野人家。","dynasty":"宋代","title":"寻梅"}
{"author":"张道洽","content":"到得芳天闹众葩，相思一夜鬓成华。阆风归去无消息，梦寐犹应见此花。","dynasty":"宋代","title":"忆梅"}
{"author":"张道洽","content":"百余年树未为古，三四点花何限春。欲折一枝无处赠，世间少有识花人。","dynasty":"宋代","title":"咏梅杂诗"}
{"author":"张道洽","content":"此兄自是风尘表，半在山巅半水涯。老子怕寒浑不出，夜窗明月看横斜。","dynasty":"宋代","title":"咏梅杂诗"}
{"author":"张道洽","content":"万壑寒皆沍，孤根暖自生。不随千卉艳，独负一身清。水际寒香迥，窗间夜影横。舆台桃李辈，谁弟又谁史。","dynasty":"宋代","title":"池州和同官咏梅花"}
{"author":"张道洽","content":"突出一清枝，孤村雪拥篱。韵无凡眼识，香有自心知。不是神仙骨，何缘冰玉姿。看看金鼎实，此味几人思。","dynasty":"宋代","title":"池州和同官咏梅花"}
{"author":"张道洽","content":"参透香严境，都无灭与生。平分天女白，全借月娥清。雪屋人家好，霜桥野岸横。天寒倚修竹，齐弟伯夷兄。","dynasty":"宋代","title":"池州和同官咏梅花"}
{"author":"张道洽","content":"子真同一性，和靖是三生。山意冷愈澹，月香幽更清。只应霜雁识，未怯玉龙横。密友惟清士，佳名称素兄。","dynasty":"宋代","title":"池州和同官咏梅花"}
{"author":"张道洽","content":"老年不著梅花眼，得见梅花子细看。我不似梅梅似我，风流心事一般般。","dynasty":"宋代","title":"对梅"}
{"author":"张道洽","content":"一点春风天正冬，不妨花下倒金钟。扳条拣蕊轻轻折，只嗅清香醉杀侬。","dynasty":"宋代","title":"对梅"}
{"author":"张道洽","content":"数点枝头黏白玉，一年春意动黄钟。为渠拚受风流罪，只恐风流不到侬。","dynasty":"宋代","title":"对梅"}
{"author":"张道洽","content":"秋水娟娟隔美人，江东日暮几重云。孤灯竹屋霜清夜，梦到梅花即见君。","dynasty":"宋代","title":"对梅"}
{"author":"张道洽","content":"梅花欲放绕溪行，隔水香来分外清。拄杖过桥寻欲遍，竹林疎处数花明。","dynasty":"宋代","title":"访梅"}
{"author":"张道洽","content":"词林日凋疎，生意不复新。慎勿大崛奇，崛奇惊恨人。玉堂老仙坡，过海走一巡。非天寔罚之，语言累其身。","dynasty":"宋代","title":"和方虚谷豫章徐子苍沿制檄抵秋浦"}
{"author":"张道洽","content":"寒梅冲雪领春回，桃李纷纷趁脚来。一点阳和无尽处，从头分与百花开。","dynasty":"宋代","title":"见梅"}
{"author":"张道洽","content":"早缘服玉肌能白，不为薰衣骨亦香。","dynasty":"宋代","title":"句"}
{"author":"张道洽","content":"前生檐葡林中梦，到死旃檀国里香。","dynasty":"宋代","title":"句"}
{"author":"张道洽","content":"夜月轻描玉样身，枉拚心力唤真真。藤床几度劳清梦，竹屋相看是故人。玉雪襟期惟我共，金兰气味更谁亲。一清赖有天知己，多少春花逐后尘。","dynasty":"宋代","title":"梅花七律"}
{"author":"张道洽","content":"南堂深处向阳身，第一东风信息真。树冷花清无俗韵，天寒日暮有佳人。林逋眼目才能识，何逊心情独见亲。养就枝头金鼎实，千花陌上已成尘。","dynasty":"宋代","title":"梅花七律"}
{"author":"张道洽","content":"万雪千霜百岁枯，月中不数桂婆娑。香来野墅深深径，影落寒池浅浅波。众木凋零愁冻折，一枝的皪得春多。题诗未有惊人句，输与风流人姓何。","dynasty":"宋代","title":"梅花七律"}
{"author":"张道洽","content":"藓护苔封白玉柯，沍蓦地转阳和。任枯半树韵尤古，才放一花春已多。神倩满庭明月写，香随隔水晚风过。古今真爱梅人少，原祀诗家始祖何。","dynasty":"宋代","title":"梅花七律"}
{"author":"张道洽","content":"蓓蕾梢头破晚寒，风流无限涧之南。俯看春艳相千万，微挂月痕初二三。岩桂清应居此下，山桃素不与吾谙。一枝昨夜垂垂白，知在前村水竹庵。","dynasty":"宋代","title":"梅花七律"}
{"author":"张道洽","content":"莹彻无瑕照眼寒，无边春意满溪南。绝疑飞雪吹花六，独自临风绕树三。夜月襟怀谁与共，岁寒情味久相谙。软红尘土应无此，竹外清湍竹里庵。","dynasty":"宋代","title":"梅花七律"}
{"author":"张道洽","content":"兀坐蒲团眼辄惊，数花点得一窗明。月边再见古颜色，雪里独含春性情。骨格三生传岛瘦，风标万世说夷清。夜霜竹屋寒无奈，一笑持杯寿此兄。","dynasty":"宋代","title":"梅花七律"}
{"author":"张道洽","content":"越疎越澹越幽奇，最是精神与月宜。残雪轩窗看到晓，冷烟篱落立移时。寄将不驿传千里，折得寒檐第几枝。只为花清诗自别，此花之外更无诗。","dynasty":"宋代","title":"梅花七律"}
{"author":"张道洽","content":"花中气节老逾刚，万木摧残独自芳。天女不生凡意想，月娥偏尚澹梳妆。精神冰玉前生瘦，骨髓栴檀抵死香。说到调和天下口，轻轻桃杏敢承当。","dynasty":"宋代","title":"梅花七律"}
{"author":"张道洽","content":"子真世裔神仙种，和靖家风冰玉身。只此玲珑三数蕊，不知收拾几多春。香浮静夜天知己，影浸寒池月写真。留待楚骚千载恨，花中谁识独醒人。","dynasty":"宋代","title":"梅花七律"}
{"author":"张道洽","content":"天姿雅澹似高人，万树千红总后尘。花蚤花迟两年景，枝南枝北一家春。轻轻欲折还休去，得得相看不厌频。坐到参横浑未晓，夜窗无月更传神。","dynasty":"宋代","title":"梅花七律"}
{"author":"张道洽","content":"乾坤收拾几精华，全付茅茨小小家。压尽园林千万蕊，只消篱落两三花。雪消数尺暗埋岭，月浸一痕微印沙。玉面亭亭太幽独，天寒空谷正堪嗟。","dynasty":"宋代","title":"梅花七律"}
{"author":"张道洽","content":"百余年树半苍苔，才有一枝花便佳。腊近已含春意思，香寒足慰晚情怀。澹烟孤寺藏山崦，残雪疎篱傍水涯。刚被幽香相触拨，消磨石路几青鞵。","dynasty":"宋代","title":"梅花七律"}
{"author":"张道洽","content":"一枝的的照人寒，绝胜溪桥立马看。只恐东风解相怨，漏他消息入毫端。","dynasty":"宋代","title":"墨梅"}
{"author":"张道洽","content":"疎花清晓嫩寒时，粉蝶霜禽总不知。未有风流如此老，为渠费尽雪桥诗。","dynasty":"宋代","title":"咏梅杂诗"}
{"author":"张道洽","content":"风流百世林和靖，洒落三生杨补之。一自阆风归去后，几回展画又观诗。","dynasty":"宋代","title":"咏梅杂诗"}
{"author":"张道洽","content":"夜深月透小窗纱，梦到瑶池阿母家。急遣山僮开户看，不知是雪是梅花。","dynasty":"宋代","title":"咏梅杂诗"}
{"author":"张道洽","content":"昔年诗担过罗浮，曾见梅花一夕留。翠凤几回清夜梦，月明还挂旧枝头。","dynasty":"宋代","title":"咏梅杂诗"}
{"author":"张道洽","content":"不是梅花契分深，与谁共话岁寒心。隔溪竹外无人见，自有香来不用寻。","dynasty":"宋代","title":"咏梅杂诗"}
{"author":"张道洽","content":"万里閒关庾岭回，岭头曾见此花来。远游何似在家好，屋角玲珑一树开。","dynasty":"宋代","title":"咏梅杂诗"}
{"author":"张道洽","content":"数点疎花不满枝，倚栏惟恨月明迟。风流一段无人共，正是霜飞屋角时。","dynasty":"宋代","title":"咏梅杂诗"}
{"author":"张道洽","content":"小小茅茨野老家，不随桃李竞春华。欲知格韵真孤绝，秃尽千林始一花。","dynasty":"宋代","title":"咏梅杂诗"}
{"author":"张道洽","content":"正是天荒地老时，芙蓉憔悴菊离披。呼童试探溪南路，春到寒梅第几枝。","dynasty":"宋代","title":"咏梅杂诗"}
{"author":"张道洽","content":"南枝太蚤北枝迟，非蚤非迟恰好时。竹屋一痕微月照，老夫树下正吟诗。","dynasty":"宋代","title":"咏梅杂诗"}
{"author":"张道洽","content":"照影寒溪水，溪中水也香。佳人临宝鉴，自作寿阳妆。","dynasty":"宋代","title":"照水梅"}
{"author":"张道洽","content":"日暮天寒小驿亭，竹边流水浅泠泠。一枝蚤落诗人手，无恨春风入胆瓶。","dynasty":"宋代","title":"折梅"}
{"author":"张道洽","content":"半枯顽铁石，特地数花生。迥立风尘表，长含水月清。屋头寒岭瘦，门外小溪横。万里今为客，相看如弟兄。","dynasty":"宋代","title":"池州和同官咏梅花其三"}
{"author":"张道洽","content":"疏疏竹外枝，短短水边篱。南雪若相避，东风殊不知。兰荃皆弱植，桃杏总凡姿。坐叹逋仙远，清宵费梦思。","dynasty":"宋代","title":"池州和同官咏梅花其四"}
{"author":"张道洽","content":"何处出斜枝，茅檐自竹篱。首回春一盼，最与月相知。严冷冰霜面，清癯山泽姿。几番将鹤去，倚树说相思。","dynasty":"宋代","title":"池州和同官咏梅花其八"}
{"author":"张道洽","content":"有月色逾淡，无风香自生。霜崖和树瘦，冰壑养花清。政尔疏还冷，忽然斜又横。千林成独韵，难弟又难兄。","dynasty":"宋代","title":"池州和同官咏梅花其九"}
{"author":"张道洽","content":"雪后半横枝，溪边一带篱。春从穷腊透，香报老夫知。淡月弄疏影，嫩寒含令姿。天涯值西子，牢落慰吾思。","dynasty":"宋代","title":"池州和同官咏梅花其十"}
{"author":"张道洽","content":"殷勤天女供，那复一尘生。质淡全身白，香寒到骨清。常留雪中看，遮莫鬓边横。万古月宫桂，犹吾异姓兄。","dynasty":"宋代","title":"池州和同官咏梅花其十一"}
{"author":"张道洽","content":"古藓护疏枝，幽花发短篱。唯宜霜月照，莫遣雪风知。数点玲珑玉，三生洒落姿。自从窗外见，风味至今思。","dynasty":"宋代","title":"池州和同官咏梅花其十二"}
{"author":"张道洽","content":"春脚到寒枝，诗情满雪篱。每留孤鹤伴，不遣一蜂知。风漏腊前信，月描尘外姿。忆从归阆苑，终岁祇君思。","dynasty":"宋代","title":"池州和同官咏梅花其十四"}
{"author":"张道洽","content":"万壑寒皆冱，孤根暖自生。不随千卉艳，独负一身清。水际寒香迥，窗间夜影横。舆台桃李辈，谁弟又谁兄。","dynasty":"宋代","title":"池州和同官咏梅花其十五"}
{"author":"张道洽","content":"子真同一性，和靖是三生。山意冷愈澹，月香幽更清。只应霜雁识，未怯玉龙横。密友惟清士，佳名称素兄。","dynasty":"宋代","title":"池州和同官咏梅花其十八"}
{"author":"张道洽","content":"为爱岁寒枝，呼童旋插篱。花清吟思觉，香冷梦魂知。雪月成仙韵，风烟带野姿。江天暮云合，千里故人思。","dynasty":"宋代","title":"池州和同官咏梅花其十九"}
{"author":"张道洽","content":"村墅苔为径，茅檐竹作篱。神清和月写，香远隔烟知。老树有馀韵，别花无此姿。诗人风味似，梦寐也应思。","dynasty":"宋代","title":"池州和同官咏梅花其二十"}
{"author":"张道洽","content":"千林冻损积阴凝，一点春从底处生。玉色独钟天地正，铁心不受雪霜惊。孤芳若与东君背，数树能令南纪明。醉后惟愁踏花影，青鞋不敢近花行。","dynasty":"宋代","title":"梅花二十首其七"}
{"author":"张道洽","content":"行尽荒林一径苔，竹稍深处数枝开。绝知南雪羞相并，欲嫁东风耻自媒。无主野桥随月管，有根寒谷也春回。醉馀不睡庭前地，只恐忽吹花落来。","dynasty":"宋代","title":"梅花二十首其九"}
{"author":"张道洽","content":"才有梅花便自清，孤山两句一条冰。问渠紫陌花间客，得似清溪树下僧。雅淡久无兰作伴，孤高惟有竹为朋。雪天枝上三更月，人在瑶台第几层。","dynasty":"宋代","title":"梅花二十首其十二"}
{"author":"张道洽","content":"天寒花信未能灵，伫立通宵户不扃。小萼欲争天下白，数条独向雪中青。肯教旅雁寻常见，未许游蜂取次经。一片唯愁污尘土，寒苕和月扫中庭。","dynasty":"宋代","title":"梅花二十首其十三"}
{"author":"张道洽","content":"才有梅花便不尘，和霜和月为精神。风流晋宋之间客，清旷羲皇以上人。年后腊前无尽意，水边林下自然春。万花锦绣东风闹，难浼翛翛玉雪身。","dynasty":"宋代","title":"梅花二十首其十四"}
{"author":"张道洽","content":"才有梅花便不村，其人如玉立黄昏。些些蕊里藏风韵，个个枝头带月魂。常挹清香来燕坐，可教落片点空樽。到腰深雪庭前白，心事寒松拟共论。","dynasty":"宋代","title":"梅花二十首其十五"}
{"author":"张道洽","content":"才有梅花便不同，一年清致雪霜中。疏疏篱落娟娟月，寂寂轩窗淡淡风。生长元从琼玉圃，安排合在水晶宫。何须更探春消息，自有幽香梦里通。","dynasty":"宋代","title":"梅花二十首其十六"}
{"author":"张道洽","content":"洒落胸襟不受尘，水沈为骨玉为神。直疑天上浑无雪，不许人閒别有春。驱遣山蜂离境界，招呼野鹤作比邻。分明清入仙臞格，人似孤山始得真。","dynasty":"宋代","title":"梅花七律其三"}
{"author":"张道洽","content":"清白家风不染尘，冰霜气骨玉精神。腊前恰见无多蕊，天下还他第一春。香在雪天孤有韵，影于月地四无邻。逃禅未到天然处，笔底如何写得真。","dynasty":"宋代","title":"梅花七律其四"}
{"author":"张道洽","content":"雪白都无半点尘，多应滕六即花神。孤根欲老冰霜国，一朵尽收天下春。流水断桥谁是主，寒松疏竹合为邻。寥寥不见古颜色，澹月微云到本真。","dynasty":"宋代","title":"梅花七律其五"}
{"author":"张道洽","content":"雪虐风饕铁石柯，终然疏瘦欠婆娑。清姿雅澹嫌霜粉，疏影横斜浸月波。幽树百年浑未老，好春数点不须多。西湖处士风流远，善识花人更几何。","dynasty":"宋代","title":"梅花七律其八"}
{"author":"张道洽","content":"藓护苔封白玉柯，冱寒蓦地转阳和。任枯半树韵尤古，才放一花春已多。神倩满庭明月写，香随隔水晚风过。古今真爱梅人少，愿祀诗家始祖何。","dynasty":"宋代","title":"梅花七律其九"}
{"author":"张道洽","content":"高标胜韵点人寒，残雪疏篱是水南。天上玉妃居第一，人閒石友结成三。广平心事今犹在，和靖家风晚最谙。莫讶清晨将鹤出，孤筇行过竹西庵。","dynasty":"宋代","title":"梅花七律其十"}
{"author":"张道洽","content":"才有梅花便不凡，半依月涧半霜岩。斜攲独树疑龙卧，细啄残英笑鹤馋。雪里仙姿谁解写，腊前春信可容缄。孤山遗下十四字，千载一条冰样衔。","dynasty":"宋代","title":"梅花七律其十三"}
{"author":"张道洽","content":"穷腊无花可入诗，何人剪玉著南枝。香浮风细月明夜，春在天寒日暮时。玉面亭亭成独立，冰心皎皎竟谁知。眼明数点窗前白，梦见鲁山元紫芝。","dynasty":"宋代","title":"梅花七律其十四"}
{"author":"张道洽","content":"皎然玉色耿无邻，回首千花总后尘。数树罗浮山下月，一枝大庾岭头春。与时无竞抱幽质，于我有情真故人。众志独清天不管，自临野水照精神。","dynasty":"宋代","title":"梅花七律其十六"}
{"author":"张道洽","content":"冰氏根苗出涸阴，一团玉雪缟千林。百年幽树古香澹，数个疏花春意深。俗眼共怜西子态，世人谁识广平心。孤芳不入骚经里，物色分留待我吟。","dynasty":"宋代","title":"梅花七律其十七"}
{"author":"张道洽","content":"落尽精英宇宙荒，天将清白付幽芳。万花场里春无色，独树桥边月有香。怪怪奇奇依水石，潇潇洒洒带冰霜。琼肤耐得寒如许，薄薄轻绡剪作裳。","dynasty":"宋代","title":"梅花七律其十八"}
{"author":"张道洽","content":"越疏越澹越幽奇，最是精神与月宜。残雪轩窗看到晓，冷烟篱落立移时。寄将水驿传千里，折得寒檐第几枝。只为花清诗自别，此花之外更无诗。","dynasty":"宋代","title":"梅花七律其十九"}
{"author":"张道洽","content":"百馀年树半苍苔，才有一枝花便佳。腊近已含春意思，香寒足慰晚情怀。澹烟孤寺藏山崦，残雪疏篱傍水涯。刚被幽香相触拨，消磨石路几青鞋。","dynasty":"宋代","title":"梅花七律其二十四"}
{"author":"张道洽","content":"百馀年树未为古，三四点花何限春。欲折一枝无处赠，世间少有识花人。","dynasty":"宋代","title":"咏梅杂诗其一"}
{"author":"张道洽","content":"疏花清晓嫩寒时，粉蝶霜禽总不知。未有风流如此老，为渠费尽雪桥诗。","dynasty":"宋代","title":"咏梅杂诗其三"}
{"author":"张道洽","content":"孤山风味梅花句，先落人閒万古香。应笑老夫无一语，千回寂寞绕花傍。","dynasty":"宋代","title":"咏梅杂诗其六"}
{"author":"张道洽","content":"三生种植得梅缘，每见梅花辄欲颠。清梦化为蝴蝶去，也应只在此花边。","dynasty":"宋代","title":"咏梅杂诗其七"}
{"author":"张道洽","content":"茶灶熏炉与笔床，黄昏待月在东厢。无人知得花清处，影落寒池水亦香。","dynasty":"宋代","title":"咏梅杂诗其九"}
{"author":"张道洽","content":"数点疏花不满枝，倚栏惟恨月明迟。风流一段无人共，正是霜飞屋角时。","dynasty":"宋代","title":"咏梅杂诗其十二"}
{"author":"张道洽","content":"词林日凋疏，生意不复新。慎勿大崛奇，崛奇惊世人。玉堂老仙坡，过海走一巡。非天寔罚之，语言累其身。","dynasty":"宋代","title":"和方虚谷豫章徐子苍沿制檄抵秋浦"}
{"author":"张道洽","content":"前生薝葡林中梦，到死旃檀国里香。","dynasty":"宋代","title":"句其一"}
{"author":"张道洽","content":"和靖风流百世长，吟魂依旧化幽芳。已枯半树风烟古，才放一花天地香。不肯面随春冷暖，只将影共月行藏。悬知骨法清如计，传得仙人服玉方。","dynasty":"宋代","title":"梅花"}
{"author":"张道洽","content":"数花疏疏静处芳，便成佳景不荒凉。暖回穷谷春常早，影落寒溪水也得。自倚风流高格调，唯消质素淡衣裳。满天霜月花边宿，无复庄周蝶梦狂。","dynasty":"宋代","title":"梅花"}
{"author":"张道洽","content":"泠泠涧水石桥傍，春正浓时风味长。清介终持孤竹操，繁华不梦百花场。描来月地前生瘦，吹落风檐到死香。结羽已空无染着，每来花下辄成狂。","dynasty":"宋代","title":"梅花"}
{"author":"张道洽","content":"冻花无多树更孤，一溪霜月照清癯。终身只友竹君子，雅志绝羞松大夫。白玉都拚雕作蕊，黄金不惜捻为须。亦知世有春风伴，问万花中着得无。","dynasty":"宋代","title":"梅花"}
{"author":"张道洽","content":"孤芳嫌杀浑群芳，雪满山坳月满塘。韵士不随今世态，仙姝犹作古时妆。雪羞洁白常回避，春忌清高不主张。地僻何妨绝供给，饥来只用宴寒香。","dynasty":"宋代","title":"梅花"}
{"author":"张道洽","content":"政尔寒阴惨淡时，忽逢孤艳映疏篱。金紫气味无人识，玉雪襟怀只自知。竹屋纸窗清不俗，茶瓯禅榻两相宜。花边不敢高声语，羌管凄凉更忍吹。","dynasty":"宋代","title":"梅花"}
{"author":"张道洽","content":"千林冻损禹阴凝，一点春从底处生。玉色独钟天地正，铁心不受雪霜惊。孤芳若与东君背，数树能令南纪明。醉后惟愁踏花影，青鞋不敢近花行。","dynasty":"宋代","title":"梅花"}
{"author":"张道洽","content":"数株如玉照寒塘，无日无风自在香。谷冷难教春管领，山深自共雪商量。已成到骨诗家瘦，不卖入时宫样妆。乱插繁花下醉，只应我似放翁狂。","dynasty":"宋代","title":"梅花"}
{"author":"张道洽","content":"行尽荒林一径苔，竹梢深处数枝开。绝知南雪羞相并，欲嫁东风耻自媒。无主野桥随月管，有根寒谷也春回。醉余不睡庭前地，只恐忽吹花落来。","dynasty":"宋代","title":"梅花"}
{"author":"张道洽","content":"天然标格阆风乡，薄薄铅华淡淡妆。月地向谁孤弄影，雪天蓦地忽闻香。征鞍处处频回首，羌管声声欲断肠。天上玉妃新谪堕，游蜂不敢近花傍。","dynasty":"宋代","title":"梅花"}
{"author":"张道洽","content":"才有梅花便自奇，清香分付入新诗。閒持杯酒临风处，独倚栏干待月时。试向园林千万树，何如篱落两三枝。霜天角里空哀怨，丘壑风流总不知。","dynasty":"宋代","title":"梅花"}
{"author":"张道洽","content":"天寒共维未能灵，伫立通宵户不扃。小萼欲争天下白，数条独向雪中青。肯教旅雁寻常见，未许游蜂取次经。一片唯愁污尘土，寒苕和月扫中庭。","dynasty":"宋代","title":"梅花"}
{"author":"张道洽","content":"天下无花白到梅，风前和我不尘埃。堎赠鹤骨霜中立，偃蹇龙身雪里来。未许琼花为行辈，定教玉蕊作舆台。夜深立尽扶疏影，一路清溪踏月回。","dynasty":"宋代","title":"梅花"}
{"author":"张道洽","content":"几年冷树雪封骨，一夜东风春透怀。花里清含仙韵度，人中癯似我形骸。三点两点淡尤好，十枝五枝疏更佳。野意终多官意少，玉堂茅舍任安排。","dynasty":"宋代","title":"梅花"}
{"author":"张道洽","content":"爱疏爱淡爱枯枝，已爱梅花更爱奇。江路一年春好处，石桥半夜月明时。蹇驴积雪深须去，破帽严霜打不知。世上非无好颜色，诗人所赏是风姿。","dynasty":"宋代","title":"梅花"}
{"author":"张道洽","content":"癖爱梅花不可医，开教探早落教迟。欲知无限春风意，尽在相将暮雪时。竹屿烟深寻得巧，茅檐月淡立成痴。梦骖鸾鹤相寻去，题遍江南寺寺诗。","dynasty":"宋代","title":"梅花"}
{"author":"张道洽","content":"白玉花头碧玉柯，半枯安得树婆娑。云垂江路天将雪，霜滑溪桥水不波。林杪冬穷群木落，岭头春蚤一枝多。夜深立尽客前月，其奈此兄风味何。","dynasty":"宋代","title":"梅花"}
{"author":"张道洽","content":"衔命龙荒万里余，归寻水竹与同居。早从洙泗传心学，晚辟包山教子书。细草幽花香笔砚，清风明月满庭除。一生宇宙皆春意，此乐颜鲁亦自如。","dynasty":"宋代","title":"包山书院"}
{"author":"张道洽","content":"朔风吹石裂，寒谷自春生。根老香全古，花疏格转清。园林千树秃，篱落一枝横。佩芷兼怀玉，悠然见此兄。","dynasty":"宋代","title":"池州和同官咏梅花"}
{"author":"张道洽","content":"苔封鹤膝枝，流水绕疏篱。一白雪相似，独清春不知。风流无俗韵，恬澹出天姿。霜月娟娟夜，吾今见所思。","dynasty":"宋代","title":"池州和同官咏梅花"}
{"author":"张道洽","content":"半枯顽铁石，特地数花生。迥立风尘表，长含水月清。屋头寒岭瘦，门外小溪横。万里今为客，相看如弟兄。","dynasty":"宋代","title":"池州和同官咏梅花"}
{"author":"张道洽","content":"疎疎竹外枝，短短水边篱。南雪若相避，东风殊不知。兰荃皆弱植，桃杏总凡姿。坐叹逋仙远，清宵费梦思。","dynasty":"宋代","title":"池州和同官咏梅花"}
{"author":"张道洽","content":"不带吟诗癖，缘何太瘦生。肌肤姑射白，风骨伯夷清。格外宫妆别，天然画轴横。涪翁太多可，唤作水仙兄。","dynasty":"宋代","title":"池州和同官咏梅花"}
{"author":"张道洽","content":"苍虬百岁枝，残雪数家篱。点俗那能染，孤芳只自知。肯回桃李面，要是雪霜姿。不见紫芝久，悠悠使我思。","dynasty":"宋代","title":"池州和同官咏梅花"}
{"author":"张道洽","content":"不与百花竞，春风蓦地生。故将天下白，独向雪中清。我辈诗仍要，谁家笛自横。岁寒堪共老，髯叟十年兄。","dynasty":"宋代","title":"池州和同官咏梅花"}
{"author":"张道洽","content":"何处出斜枝，茅檐自竹篱。首回春一盼，最与月相知。严冷冰霜面，汪癯山泽姿。几番将鹤去，倚树说相思。","dynasty":"宋代","title":"池州和同官咏梅花"}
{"author":"张道洽","content":"古藓获疎枝，幽花发短篱。叭宜霜月照，莫遣雪风知。数点玲珑玉，三生洒落姿。自从窗外见，风味至今思。","dynasty":"宋代","title":"池州和同官咏梅花"}
{"author":"张道洽","content":"玉肌元不粟，未怕夜寒生。雪里孤花发，山中一段清。几回和月看，独立到参横。不傍人篱落，谁呼石作兄。","dynasty":"宋代","title":"池州和同官咏梅花"}
{"author":"郑璧","content":"斜汉银澜一夜东，飘飘何处五云中。空留华表千年约，才毕丹炉九转功。形蜕远山孤圹月，影寒深院晓松风。门人不睹飞升去，犹与浮生哭恨同。","dynasty":"唐代","title":"和袭美伤顾道士"}
{"author":"郑璧","content":"白艳轻明带露痕，始知佳色重难群。终朝疑笑梁王雪，尽日慵飞蜀帝魂。燕雨似翻瑶渚浪，雁风疑卷玉绡纹。琼妃若会宽裁剪，堪作蟾宫夜舞裙。","dynasty":"唐代","title":"奉和陆鲁望白菊"}
{"author":"郑璧","content":"乘兴闲来小谢家，便裁诗句乞榴花。邴原虽不无端醉，也爱临风从鹿车。","dynasty":"唐代","title":"和袭美索友人酒"}
{"author":"郑璧","content":"已知羽驾朝金阙，不用烧兰望玉京。应是易迁明月好，玉皇留看舞双成。","dynasty":"唐代","title":"文燕润卿不至"}
{"author":"郑光祖","content":"半窗幽梦微茫，歌罢钱塘，赋罢高唐。风入罗帏，爽入疏棂，月照纱窗。缥缈见梨花淡妆，依稀闻兰麝余香。唤起思量，待不思量，怎不思量！","dynasty":"元代","tags":"爱情，相思，惆怅","title":"蟾宫曲·梦中作"}
{"author":"郑光祖","content":"楔子（老旦扮卜儿上，诗云）急急光明似水流，等闲白了少年头。月过十五光明少，人到中年万事休。老身姓李，夫主姓王，曾为太常博士之职，不幸病卒于官。先夫在日，止生一个孩儿，名唤王粲，学成满腹文章，只是胸襟骄傲，不肯曲脊于人，有他波父蔡邕丞相，数次将书来取，此子不敢前去。今日好日辰，我唤他出来，上京求的一官半职，光耀门闾，有何不可，王粲那里？（正末扮王仲宣上，云）小生姓王名粲，字仲宣，高平玉井人也。先父曾为太常博士，病卒于官，止存老母在堂，小生正在攻书，忽听母亲呼唤，不知有甚事，须索走一遭去。呀，母亲拜揖。母亲唤你孩儿那壁厢使用？（卜儿云）孩儿，有你叔父蔡邕丞相，数次将书取你，今日好日辰，你上京去，求的一官半职，光耀门闾，有何不可？（正末云）母亲，你孩儿去不的（卜儿云）你因甚去不的？（正末云）孔子有云：\"父母在不远游，游必有方。\"所以为人子者，\"出不易方，复不过时\"，乃是个孝道，孩儿为此去不的。（卜儿云）孩儿放心前去，家中事务，我自支持。（正末云）既是母亲遵命，孩儿怎敢有违，今日便索长行也。（卜儿云）孩儿，你去则去，只虑一件。（正末云）母亲虑的是那一件？（卜儿云）虑的是豚犬东行百步忧。（正末唱）【中吕】【赏花时】母亲道豚犬东行百步忧，（卜儿云）孩儿，你趁着这鹏鹗西风万里秋。（正末唱）趁着这鹏鹗西风万里秋。非拙计岂狂游，凭着我高才和这大手。（卜儿云）孩儿疾去早来。（正末云）母亲，恁孩儿常存今日志，必有称心时。（唱）稳情取谈笑觅封侯。（下）（卜儿云）孩儿去了也，我俺上这门儿，正是眼望旌旗，耳听好消息。（下）第一折（丑扮店小二上，诗云）酒店门前三尺布，人来人往图主顾。好酒做了一百缸，全有九十九缸似滴醋，自家店小二是也。有那南来北往，经商客旅，做买做卖的人，都在我这店中安下。一个月前有个王粲，有我店肆中居住，房宿饭钱，都少了我的。我便罢了，大主人家埋怨我。我如今叫他出来，算算账，讨还我这房宿饭钱。王先生出来！（正末云）小生王粲，自离了母亲，来到京师，有叔父蔡邕丞相，个月期程，不蒙放参。小生在这店肆中安下，少了他许多房宿饭钱，小二哥呼唤，多分为此。小二哥，做甚么大呼小叫的？（小二云）王先生，你少下我许多房宿饭钱不还我，我便罢了，大主人家埋怨我。你几时还我这钱？（正末云）兀那店小二，我见了蔡邕叔父呵，稀罕还你这几贯钱？（小二云）你今日也说你叔父，明日也说你叔父呵，你这钱几时还我？（正末云）你休小觑我。（唱）【仙吕】【黠绛唇】早是我家业凋残，少年可惯，我被人轻慢，似翻复波澜，贫贱非吾患。（小二云）王先生，你即是读书人，何不寻几个相识朋辈？（正末唱）【混江龙】我与人秋毫无犯。（小二云）则为你气高志大，见是如此。（正末云）则为气昂昂误得我这鬓斑斑。久居在箪瓢陋巷，风雪柴关。穷不穷甑有蛛丝尘网乱。（小二云）看了你这嘴脸，火也没一些拢的。（正末唱）窘不窘炉无烟火酒瓶干。划的在天涯流落，海角飘零，中年已过，百事无成，捱不出伤官破祖穷愁限。多只在闾阎之下，眉睫之间。（小二云）王先生，我看你身上有些儿单寒么？（正末唱）【油葫芦】小二哥人休笑书生胆气寒，赤紧的看承的我如等闲。则俺这敝裘裳怯晓霜残，端的可便有人把我做儿曹看。堪恨那无端一郡苍生眼。（小二云）看你这模样，也没些志气胆量。（正末唱）我量宽如东大海，志高如西华山。则为我五行差没乱的难迭辨，几能勾青琐点朝班。【天下乐】因此上时复挑灯把代理人剑弹，有那等酸也波寒，可着我怎挂眼，只待要论黄数黑在笔砚间。（小二云）你既是读书之人，何不训几个蒙童，讨些钱钞还我，可不好？（正末唱）你着我教蒙童数子顽。（带云）据王粲的心呵，（唱）我则待辅皇朝万姓安。哎！你可便枉将人做一例看。（小二云）巧言不如直道，买马须索杂料。闲话休说，好歹要房宿饭钱还我。（正末云）小生没甚么还你，小二哥，我将这口剑当与你，待我见了叔父，便来取讨。（小二云）也罢，我收了这剑，有钱时便赎你。(诗云)饶君总使浑身口，手里无钱说也空。(下)（外扮蔡邕引祗从上，诗云）龙楼凤阁九重城，新筑沙堤宰相行。我贵我荣君莫羡，十年前是一书生。老夫姓蔡名邕，字伯喈，陈留郡人氏。自中甲第以来，累蒙擢用，谢圣人可怜，官拜左丞相之职。有一故人，乃是太常博士王默，曾指腹为亲。若生二女，同攀绣床；若生二子，唤名王粲。因为居官，彼此夭涯，不得相聚。牛来连王默也亡过了，一向耽阁，这亲事不曾成得，闻知王粲学成满腹文章，只是矜骄傲慢，不肯曲脊于人。老夫数次将书调取来京，个月期程，不容放参，可是为何？则是涵养他那锐气。今日早朝下来，已与曹子建学士说向上之事，这早晚敢待来也。左右门首觑者，学士来时，报复我知道。（冲末扮曹子建引祗从上）（诗云）满复文章七步才，绮罗衫袖拂香埃。今生坐享来生福，者是诗书换得来。小官姓曹名植，字子建，祖居谯郡沛县人也，谢圣人可怜，官拜翰林院学士之职。今日早期，蔡邕老丞相说令婿王粲，虽有出众文才，只是胸襟太傲，须要涵养他那锐气，好就功名。如今老丞相暗将白金两锭，春衣一套，骏马一匹，荐书一封，投托荆王刘表，封皮上写着某家的名字，赍发他起身，等待后来荣显之时，着小官做个大大的证见，说话中间，可早来到丞相府了。左右报复去，道有子建学士，在于门擤。（报见科）（蔡相云）学士来了也。学士，今早朝中所言王粲之事，可是这等做的么？（曹学士云）老丞相高见，正该如此。但小官虚做人情，不无惶愧。（正末上，云）这是丞相府门首，左右报复去，道有高平王粲，特来拜见。（做报科，云）有高平王粲，特来拜见。（蔡相云）你看他乘甚么鞍马。（祗侯云）脂油点灯。（蔡相云）这怎么说？（祗侯云）布拈。（正末云）说话的是我叔父，我是侄儿，那里有叔叔接侄儿不成？我自过去。（见科，云）叔父请坐，多年不见，受您孩儿两拜。（蔡相云）住者，左右，将过那锦心拜褥来。（正末云）叔父要他何用？（蔡相云）拜下去，只怕污了你那锦绣衣服。（正末云）有甚么好衣服！（蔡相云）王粲，母亲安康么？（正末云）母亲托赖无恙。（蔡相云）有你这等峥嵘发达的孩儿，我那贤嫂有甚不安康处！翰林院学士在此，把体面相见。（正末做见曹学士科）（曹学士云）久闻贤士大名，如轰雷贯耳，今得拨云雾见青天，实乃曹植万幸。（正末云）学士恕小生一面。（蔡相云）说此人矜骄傲慢，果然，学士在此，下不得一拜。学士勿罪。可不道锦堂客至三杯酒。茅舍人来一盏茶。我偌大个相府，王粲远远而来，岂无一钟酒管待？令人，将酒过来。（递酒科）（蔡相云）这杯酒当与王粲拂尘，王粲近前接酒。（正末云）将来。（蔡相云）住者，这酒未到你哩！老夫年迈了，也有失礼体，放着翰林学士在此，那里有王粲先接酒之理！学士满饮此杯。（曹学士接酒儹云）贤士先饮此杯。（正末云）学士请。（曹学士云）贤士勿罪。（饮科）（蔡相云）这杯酒可到王粲。王粲接酒！（正末云）将来。（蔡相云）住者，未到你哩！学士一只脚儿两只脚儿来饮个双杯。（曹饮科）（蔡相云）这杯酒可到王粲。王粲接酒！（正末云）将来。（蔡相云）住者，未到你哩！学士饮个三杯和万事。（曹饮科）（正末云）叔父，王粲不曾自来，你将书呈三番两次调发小生到此，萧条旅馆，个月期程，不蒙放参。今日见了小生，对着学士，将一杯酒似与不与，轻慢小生，是何相待！（蔡相云）王粲，你发酒风哩！（正末云）我吃你甚酒来？（蔡相云）王粲，你在我跟前，你来我去，你听着：（诗云）你看我精神颜色捧瑶觞，你那里有和气春风满画堂。你这等人不明白冻饿在颜回巷，你看为官的列金钗十二行。你尽今生飘飘荡荡，便来世也则急急忙忙。你那里有江湖心量，衠一片齑盐肚肠。令人，抬过了酒，非干我与而不与，其实你饮不的我这玉液琼浆！（正末云）叔父，我王粲异日为官，必不在你之下！(诗云)男儿自有冲天志，不信书生一世贫！（唱）【那吒令】我怎肯空隐在严子陵钓滩，我怎肯甘老在班定远玉关。（带云）大丈夫仗鸿鹄之志，据英杰之才。（唱）我则待大走上韩元帅将坛。我虽贫呵乐有余，便贱呵非无惮，可难道脱不的二字饥寒？【鹊踏枝】赤紧的世途难，主人悭，那里也握发周公，下榻陈蕃。这世里冻饿死困居的范丹，哎，天呵，兀的不忧悉杀高卧袁安。（云）叔父，不止小生受窘，先辈古人也多有受窘的。（蔡相云）王粲，与你比喻：你那积雪成阜，怎熬俺有力之松；磨墨成池，怎染俺无瑕之玉。明珠遭杂，岂列雕盘，素丝蒙垢，难成美锦。小见人万种机谋，总落的俺高人一笑。先辈那几个古人受窘，你试说一遍听咱。（正末唱）【寄生草】伊尹曾理没在耕锄内，傅说也劬劳在版筑间，有宁戚空嗟白石烂，有太公垂钓磻溪岸，有灵辄谁济桑间饭。哀哉堪恨您小人儒，呜呼不识俺男儿汉。（蔡相云）王粲，你来做甚？（正末唱）【六幺序】我投奔你为东道。（蔡相云）我可也做不的东道。（正末唱）倚仗你似泰山。（蔡相云）我可也做不的那泰山。（正末唱）的似惊弓鸟叶冷枝寒。好教我镜里羞看，剑匣空弹！前程事非易非难，想蛰龙奋起非为晚。赤紧的待春雷震动天关，有一日梦飞熊得志扶炎汉。才结果桑枢瓮牖，平步上玉砌雕栏。（蔡相云）（正末唱）【幺篇】要见天颜，列在鵷班，书吓南蛮，威镇诸藩，整顿江山，外镇边关，内剪奸顽。有一日金带罗襴，乌靴象简，那其间难道不着眼相看。如今个旅邸身闲，尘土衣单，耽着饥寒，偏没循环。只落得不平气都付与临风叹，恨塞满天地之间。想漫漫长夜时旦，几能勾斩蛟北海，射虎南山！（云）这等人只好不辞而回罢。（出科，祗侯报云）报老爷得知，王粲不辞而去了。（蔡相云）学士，王粲不辞而归，都在学士身上。（曹学士出要住科，云）贤士，适间勿罪。（正末云）学士，这不是小生自来投托，是丞相数次将书调发小生来到京师。旅馆安身，个月期程，不蒙放参。今日对着学士，将一杯酒似与不与，轻慢小生，是何礼也！（曹学士云）贤士，此一去何往？（正末云）自古道：\"士屈于不知己，而伸于知己。\"今世无知者，小生在此何益？不如回家去罢。（唱）【金盏儿】虽然道屈不知己不悉烦，不知伸于知己恰是甚时间。只落得一天怨气心中儹，空教我趋前退后两三番。又不是绝粮陈蔡地，又不是饿死首阳山，只不如挂冠去好，也免得叉手告人难。（曹学士云）贤士差矣，却不道学成文武艺，货与帝王家。又道是十年窗下无人问，一举成名天下知。凭着贤士腹在才，神有剑，口能吟，眼识字，取富贵如反掌相似，何不进取功名，可怎生便回家去也？（正末云）争奈小生家寒，无有盘费。（曹学士云）却不道宝剑赠烈士，红粉赠佳人。小官有白金两锭，青衣一套，骏马一匹，荐书一封，送贤士去投托荆王刘表。刘表见了小官的书呈，必然重用。贤士若得官呵，则休忘了曹植者。（正末云）多谢学士。小生骤面相会，倒赍发我金帛鞍马荐书。异日是峥嵘，此恩必当重报。（唱）【赚煞】我持翰墨谒荆王，展羽翼腾霄汉。梦先到襄阳岘山，楚天阔争如蜀道难。我得了这白金骏马雕鞍，则愿的在途间人马平安，稳情取峥嵘见您的眼。（曹学士云）贤士，常言道人恶礼不恶，还辞一老丞相。（正末云）看学士分上，我辞他一辞，叔父，承管待了也。（蔡相云）王粲，你去了罢，又回来做甚么？（正末云）我吃你甚么来？（唱）我略别你个放鱼的子产。（蔡相云）放鱼的子产嗓磕老夫不识贤哩！（正末唱）你休笑我屠龙的王粲。（云）虽是今日之贫，安知无他日之贵。有一日官高极品，位列三公，食前方丈，禄享千钟，武夫前拥，锦衣后随，学士恕罪了。（曹学士云）贤士，稳登前路。（正末唱）你看我锦衣含笑入长安。（下）（蔡相云）王粲去了也。学士，此人莫不有些怪老夫么？（曹学士云）时下便有些怪，到后来谢也谢不及哩！（蔡相诗云）从来贤智莫先人，小子如何妄自尊。（曹学士诗云）今日虽然遭折挫，异时当得报深恩。（并下）第二折（外扮荆王引卒子上，诗云）高祖龙飞四百年，如今兵甲渐纷然。区借得荆襄地，撑住西南半壁天。某姓刘名表，字景升，本刘之宗亲，汉之苗裔。因见天下多事，兵戈竟起，某策马驰入仪城，取了南郡，皆蒯良之力也。如今南据江陵，北控樊邓，西占长沙，东距桂阳，地方千里，带甲军卒四十余万。爱民养济怜恤军士，少壮者勤于农桑，斑白者不负戴于道路。于是一境之内，军民稍安。某有二子，长曰刘琦，次曰刘琮。有两员上将，操练水兵三万，乃是蒯越、蔡瑁，巡绰边境去了。善文者蒯良、杜奎，善武者蒯越、蔡瑁，为其羽翼，复何忧哉！小校辕门觑者，二将来时报复我知道。（卒子云）理会的。（正末上，云）小生王粲，被蔡邕耻辱了一场，多亏子建学士赍发我白金草鞍马，小生好命薄也，不想中途得了一场病症，金银鞍马衣服都盘费尽了，这几日方才稍可，将着这封书，见荆王走一遭去。王粲也，人人都有那功名二字，惟有我的功名好难遇也呵！（唱）【正宫】【端正好】则有分鞭羸马，催行色，拂西风满面尘埃，想昨朝风送烟波侧，今日个落日在青山外。【滚绣球】我比那买官的省些玉帛，求仕的费些草鞋。赤紧的好难寻紫袍金带。（云）今日见荆王呵，（唱）便是我苦尽甘来。他听得我扣宅，他将那书折开，多应是把我来降阶接待。岂不闻有朋自远方来？（带云）那荆王或问我兵法呵，（唱）你看坐间略展安邦策，便索高筑黄金拜将台，不索疑猜。（云）说话中间，可早来到门首也。左右报复去，道有高平王粲，持曹子建学士书呈，特来拜见。（卒子云）将书来，我与你报去。喏！报的大王得知，今有高平王粲，持曹子建学士书呈，特来拜见。（荆王云）将书来我看：\"翰林学士曹植拜书。\"我折开这书看：\"蔡邕拜上麾下。\"元来封皮上是曹子建之名，书内是蔡邕丞相举荐，书中意我尽知了也。久闻此人，是一代文章之士。道中门相请！（请见科）（荆子王）久闻贤士大名，今至俺荆襄之地，如甘霖润其旱苗，似清风解其酷暑，何幸何幸！（正末云）小生闻知大王豁达大度，纳谏如流，因此不远千里，持子建学士书，特来拜见。（荆子王）动问贤士，何不在帝都阙下，求取功名，如何远涉江湖，徒步至此？俺这荆襄土薄民稀，兵微将寡，只怕展不得仲宣之志，如之奈何？（正末云）大王，（唱）【倘秀才】如今那有钱人没名的平登省台，那无钱人有名的终淹草莱。（荆子王）据贤士如何？（正末唱）如今他可也不论文章只论财。（荆子王）贤士可曾投托人么？（正末唱）赤紧的难录东道主。（荆子王）向在何处？（正末唱）久困在书斋。非王粲巧言令色。（荆王云）贤士，自古道：（诗云）寒窗书剑十年苦，指望缘官折桂枝。韩侯不是萧何荐，岂有登坛拜将时！曾有人言，谓贤士胸次骄傲，以至如此。（正末唱）【滚绣球】非是我王仲宣胸次高，赤紧的晏平仲他那度量窄。（云）小生远远而来，他道：\"老兄几时到？\"我回言：\"恰才到此。\"你道：\"休往别处去，来俺家里住。\"（唱）我和他初相见厮亲厮爱。（云）他问道：\"老兄此一来，有何贵干？\"我回言道：\"特来投托求些盘缦。\"他听得道罢，（唱）早唬得他不抬头口倦难开（云）那人推托不过，则索应付。（唱）至少呵等到有十朝半月，多呵赍发银一两钱二百，那一场赍发的心大惊小怪。（云）大王，久以后不得第便罢，若得第时，一时间顾盼不到，他便道：\"黑头虫儿不中救，俺也曾赍发你来。\"（唱）怎禁他对人前朗朗的花白，如今那友人门下难投托，因此上安乐窝中且避乖，倒大来悠哉。（荆王云）贤士既有大才，当不次任用。到来日会众将，聚三军，拜贤士统领荆襄九郡兵马大元帅。（诗云）可惜淮阴侯，曾来撇金钓钩。不消三举荐，反映日便封侯。小校，铸下元帅印者。（正末云）小生半生流落，一介寒儒，安敢遽然望此！（唱）【呆骨朵】若论掌襄帅府威风大，我是白衣人怎敢望日转千阶。我又不曾驱六甲风雷，又不曾辨三光气色，又不曾写就《论天表》又不曾草下甚么《平蛮策》（荆王云）贤士乃簪缨世胄，堪为元戎帅首也。（正末唱）我虽是个簪缨门下人，怎做的斗牛星畔客。（荆子王）贤士知天文，晓地理，观气色，辨风云，何所不通，何所不晓！有大才受大任，固其宣也。（正末唱）【倘秀才】止不过曲志在蓬窗下守着霜毫的这砚台，我又不曾进履在圯桥下收的甚兵书战策。如今那有志的屠龙去南海，古今无贤士，前后少英才，非王粲疏狂性格。（荆王云）贤士请坐，某有二将乃藐越、蔡瑁，能调水兵三万，巡绰边境去了。小校辕门外觑者，二将来时，报复我知道。（卒子应科）（二净扮蒯越、蔡瑁上，云）自家蒯越的便是，这位是蔡瑁。我和他巡绰边境回还。小校通报去，蒯越、蔡瑁下马。（卒子报科，云）喏！报大王得知，蒯越、蔡瑁见在门首。（荆王云）说出去，宾客在此，把体面相见。（卒子云）二位，大王说宾客在此，教你把体面相见。（蒯越云）我知道。（见科云）大王，边境无事。（荆王云）蒯越、蔡瑁，你见此人高平玉井人氏，姓王名粲，字仲宣，天下文章之士。我欲用此人，你可把体面相见。（蒯蔡云）知道，那壁莫非仲宣否？（卒子云）怎么是\"仲宣否\"？（蒯越云）你不知道，\"不\"字底下着个\"口\"是个\"否\"字，他见了我老蒯，教他不开口。（蒯蔡见末云）久闻贤士大名，如雷贯腿。(卒子云）怎么是\"如雷贯腿？\"（蒯越云）我盘盘他的跟脚，把文溜把一溜。贤士，你知道\"礼之用和为贵，先王之道打折腿。\"我这里有一拜，不劳还礼。（拜科）（卒子云）不曾还礼，你再拜起。（蒯越云）你可晓得那鹤非染而自白，鸦非染而自黑，既读孔圣之书，必达周公之礼。我二人有一拜。（拜科）（蒯越云）王粲好是无礼，拜着他全然不应！气出我四句来了：（诗云）王粲生的硬，拜着全不睬。这世做了人，那世变螃蟹。（蒯越云）大王，王粲好是无礼。俺二人拜他，全然不动。倘有人见，可不先失了你的门风？大王问他孙武子兵书十三篇，他习那一家。（荆王云）靠后！人说此人矜骄傲慢，果然话不虚传。某两员上将拜着他，昂然不理。贤士，我问你，孙武子兵书十三篇，不知贤士习那一家？（正末云）《六韬》《三略》淹贯胸中，唯吾所用，何但孙武子十三篇而已哉！（荆王云）论韬略如何？（正末云）论韬略呵，（唱）【滚绣球】我不让姜子牙兴周的显战功。（荆王云）你谋策如何？（正末云）论谋策呵，（唱）我不让张子房佐汉的有计画。(荆王云)你扎寨如何？（正末云）论扎寨呵，（唱）我不让周亚夫屯细柳安营扎寨。(荆王云)你点将如何？(正末云)论点将呵，(唱)我不让马服君仗霜锋点将登台。（荆王云）你胆气如何？（正末云）论胆气呵，（唱）我不让蔺相如渑池会那气概。（荆王云）你才干如何？（正末云）论才干呵，（唱）我不让管夷吾霸诸侯那手策。（荆王云）你行兵如何？（正末云）论行兵呵，（唱）我不让霍嫖姚领雄兵横行边塞。（荆王云）你操练如何？（正末云）论操练呵，（唱）我不让孙武子用兵法演习裙钗。(荆王云)你智量如何？（正末云）论智量呵，(唱）我不让齐孙膑捉宠涓则去马陵道上施埋伏。（荆王云）你决战如何？（正末云）论决战呵，（唱）我不让韩元帅困霸王在九里山前大会垓，胸卷江淮。（做睡科）（荆王云）好兵法！将酒来，庆兵法！贤士满饮此杯。呀！才和俺攀话，又早睡着了也。便好道德胜才为君子，才胜德为小人。俺末曾重用，先失左右之门风，正是那才有余而德不足。等此人睡觉来问我，只说我更衣去了。（诗云）德胜才高不可当，才过德小必疏狂。纵然胸次罗星斗，岂是人间真栋梁。（下）（蒯越云）点汤！（正末醒科，云）大王安在？（蒯越云）点汤！（正末云）点汤，呼遣客。某只索回去。(蒯越云)点汤！（正末云）我出的这府门。（蒯越云）点汤！（正末云）我来到这和长街上。(蒯越云)点汤！（正末云）我来到这酒肆中。（蒯越云）点汤！（正末云）我来到这里，你不叫点汤！（蒯越诗云）非我闭贤门，因他傲慢人。（蔡瑁诗云）点汤呼遣客，依旧受孤贫。（并下）（正末叹科）罢罢罢！（唱）【煞尾】他年不作文章伯，异日须为将相材。待与不待总无碍，时与不时且宁耐。说地谈天口若开，伏虎降龙志不改。稳情取兴刘大元帅，试看雄师拥麾盖。恨汝等将咱厮害。（带云）我若得志呵，（唱）把你掳掠中军账门外，似这等跋扈襄阳吃剑才。（带云）将二贼擒至马前斩首报来！（唱）那其间才识俺长安少年客。（下）第三折（副末扮许达引从人上，诗云）状气如虹贯碧空，尘埃何苦困英雄。假饶不得风雷信，千古无人识卧龙。小生姓许名达，字安道，乃荆州饶阳人也。先父许士谦，曾为国子临助教，年仅六十，病卒于官，止存老每在堂，训诲小生，颇通诗礼。不想老母亡化，小生学业因此荒废，有负先人遗教，至今愧之。小生赖祖宗荫下，就此城市中女神中一座楼，名曰溪山风月楼，左有鹿门山，右有金沙泉，前对清风霁岭，后靠明月云峰，端的是玩之不足，观之有余。但凡四方官宦，到此无可玩赏，便登此楼饮酒，中间常与小生论文，有等文学秀士，未经发迹，小生置酒相待，临行又赠路费而归。人见小生有此度量，皆呼小生为东道主。近日有一人，乃高平人氏，姓王名粲，字仲宣。此人是一代文章之士，持子建学士书呈，投托荆王刘表，刘表不能任用。后刘表辞世，此人淹留有此。小生深念同道，常与他会饮此楼。只一件，此人不醉犹可，醉呵，便思其老母，想其乡闾，不觉泪下。今日时遇重阳登高节令，下次小的每安排酒果，请仲宣到此，共展登高之兴，聊纾望远之怀，只等来时，报复我知道。（正末上，云）小生王粲，将子建学士书呈，投托荆王刘表，刘表听信蒯越、蔡瑁谗言，不能任用，流落于此。小生只得将万言长策，寄与曹子建学士，央他奏上圣人，至今不见回报，多分又是没用的了，使小生羞归故里，懒睹乡闾。此处有一人许安道，幸垂顾盼，时与小生尊酒论文，稍不寂寞。今日重阳佳节，治酒于溪山风月楼，请我登高，须索走一遭去。（叹介）时遇秋天，好是伤感人也！〔鹧鸪天〕（词云）一度愁来一倚楼，倚楼又是一番愁。西风塞雁添愁怨，衰草凄凄更暮秋。情默默，思悠悠，心头才了又眉头。倚楼望断平安信，不觉腮边泪自流。（唱）【中吕】【粉蝶儿】尘满征衣，叹飘零一身客寄。往常我食无鱼弹剑伤悲，一会家怨荆王，信谗佞，把那贤门来紧闭。（带云）从那荆王辞世呵，（唱）不争你死丧之威，越闪得我不存不济。【醉春风】我本是未入庙堂臣，倒做了不着坟墓鬼。想先贤多少困穷途，王粲也我道来命薄的不似你，你！我比那先进何及，想昔人安在，（带云）小生三十岁也，（唱）我可甚么后生可畏。（云）说话中间，可早来到也。楼下的报复去，王粲来了也。（从人报科）报的东人得知，王仲宣来了也。（许达云）道有请。（见科，云）仲宣请。（做上楼科）（诗云）欲穷千里目，（正末云）更上一层楼。（许达云）家童将酒过来，仲宣，蔬食薄味，不堪供奉，请满饮此杯。（正末云）敢问安道，此楼何人盖造？（许达云）仲宣不问，许达也不道，此楼是先父许士谦盖造。（正末云）因何造此？（许达云）因四方官宦，到此无可玩赏，故建此楼。（诗云）一座高楼映市廛，玉栏十二锁秋烟。卷帘斜眺天边月，举眼遥观日底仙。九酝酒光斟琥珀，三山鸾凤舞翩跹。停杯畅饮才歌罢，倒卧身躯北斗边。（正末诗云）安道，你看危楼高百尺，手可摘星辰。不敢高声语，恐惊天上人。（唱）【迎仙客】雕檐外红日低，画栋畔彩云飞，十二栏干栏干在天外倚。（许达云）这里望中原，可也不远。（正末唱）我这里望中原，思故里，不由我感叹酸嘶。（带云）看了这秋江呵，（唱）越搅的我这一片乡心碎。（许达云）仲宣为何不饮？（正末云）小生一登此楼，就想老母在堂，久阙奉养，何以为人！（许达云）仲宣不登楼便罢，但登楼便思其老母，想其乡闾。母子，天性也，母思其子，慈也；子思其母，孝也故母子为三纲之首，慈孝乃百行之原。我想大舜古之圣人，父顽母嚣弟傲，尝设计害舜，舜尽孝以合天心，终不能害舜，终能使一家底豫。（诗云）历山号泣自躬耕，青史长传大孝名。今日登高频帐望，岂能无念倚闾情。（正末诗云）旅客逢秋苦忆归，可堪鸿雁正南飞。倚门老母应头白，何日重来戏彩衣。（唱）【红绣鞋】泪眼盼秋水长天远际，归心似落霞孤鹜齐飞，则我这襄阳倦客苦思归。我这里凭阑望，母亲那里倚门悲。（许达云）仲宣，既如此感怀，何不早归故里？（正末云）吾兄怕不说的是哩！（唱）争奈我身贫归未得。（许达云）仲宣满饮此杯。你看此楼，下临紫陌，上接丹霄，宴海内之高宾，会寰中之佳客。青山绿水，浑如四壁开图，红叶黄花，绝似满川铺锦。寒雁影摇摇曳曳，数行习过洞庭天。寒蛩声唧唧啾啾，几处叫残江铺月。俺这里鲈鱼正美，新酒初香，橙黄橘绿可开樽，紫蟹黄鸡宜宴赏。对此开怀，何故不饮？（诗云）风送潮声过远洲，雨收山色上危楼。美玉不换重阳景，黄金难买菊花秋。（正末云）忆昔离家二载过，髩鬓边白发奈愁何。无穷兴对无穷景，不觉伤心泪点多。（唱）【普天乐】楚天秋，山叠翠，对无穷景色，总是伤悲。好教我动旅怀，难成醉。枉了也壮志如虹英雄辈，都做助江天景物凄其。（云）老兄，小生有三桩儿不是。（许达云）可是那三桩儿不是？（正末云）是这气这愁和这泪。（许达云）气若何？（正末唱）气呵做了江风淅淅。（许达云）愁若何？（正末唱）泪呵弹做了江雨霏霏。（许达云）仲宣，时遇清秋，阶下有等草虫，名寒蛩，又名促织，此等草虫叫动，家家捶帛捣练。小生不才，作《捣练歌》一道，则是污耳。(歌云)忽闻帘外杵声摇，声上声低声转高。罗袖长长长绕腕，轻轻播播播风飘。看看看是谁家女，巧巧巧手弄砧杵。停停听是两娉婷，玉腕双双双擎举。湾湾湾月在收峰，花花花向脸边红。星眼眼长长出泪，多多多滴捣衣中。祬开祬入纺波，叠叠重重重数多。相相相唤邻家女，欲裁未裁裁绮罗。秋天秋月秋夜长，秋日秋风秋渐凉。秋景秋声秋雁度，秋光秋色秋叶黄。中秋秋月旅情伤。月中砧杵响当当。当当响被秋风送，送到征人思故乡。故何在归途远，途远难归应断肠。断肠只在纱窗下，纱窗曾不忆彷徨。休玩休玩中秋月，月到中秋篇皎洁。此夜家家家捣衣，添入离愁愁更切。寒露初寒寒草边，夜夜孤眠月前。促织促织叫复叫，叫出深秋砧杵天。谁能秋夜闻秋砧，切切悲悲悲不禁。况是思归归未得，声声捶碎故乡心。（正末叹云）好高才也！其思远，其调悲，使人闻之，觉潸然泪下。（诗云）寒蛩唧唧细吟秋，夜夜寒声到枕头。独有愁人听不得，愁人听了越添愁。(唱)【石榴花】现如如今寒蛩唧唧向人啼，哎，知何日是归期？想当初只守着旧柴扉，不图甚的，倒得便宜。（许达云）大丈夫得志食于钟鼎，不得志隐于山林。（正末唱）则今山林钟鼎俱无味。命矣时兮。哎，可知道枉了我顶天立地居人世。（许达云）仲宣，今年贵庚了？（正末唱）老兄也，恰便似睡梦里过了三十。【斗鹌鹑】又不在麋鹿群中，又不入麒麟画里。自死了吐哺周公，枉饿杀采薇伯夷。自洛下飘零到这里，划的无所归栖。(带云)小生初投奔刘表的意呵，(唱)指望待末尾三稍，越闪的我前程万里。（许达云）仲宣，想昔日孔子投于齐景公，景公不能用，复投鲁哀公，封孔子为鲁司寇。三日而诛少正卯。齐景公故将美女数十人，习成女乐，献与哀公，哀公受了女乐，三日不朝。孔子弃职而归，投于卫灵公，与之言治国之道。卫灵公仰视飞雁，孔子知其不能用，投于陈国。其时陈国被吴国征伐，孔子遂困于陈蔡之间，粮食都绝，从者皆病不能起，圣人尚然如此，何况今日乎！老兄，(诗云)诗酒当前且尽情，功名休问几时成。天公自有安排处，莫为忧愁白发生。（正末诗云）三尺龙泉七心身，可堪低首困风尘。王侯将相元无种，半属天公半属人。(唱)【上小楼】一片心扶持社稷，两只手经论天地。谁不待执戟门庭，御车郊原，舞剑尊席。（许达云）仲宣，当初肯与蒯、蔡，同列为官，可不好来？（正末唱）我怎肯与鸟兽同群，豺狼作伴，儿曹同辈？兀的不屈沉杀五陵豪气！（许达云）仲宣，想你辞老母，离陈蔡，谒蔡邕于京师，不能取其荣贵。又持子建学士书呈，投托荆王刘表，内妨蒯、蔡，不肯同列为官。先生主见，小生尽知。但他自干他的事，你自干你的事，便好道黍则黍，麦则麦，泾则泾，渭则渭，虽后稷之圣，不能化穗而成其芒，虽大禹之功，不能澄清而变其浊。芒穗清浊，尚然不变，何况于人乎？既托迹于刘表，何苦不同官于蒯、蔡？(诗云)嗟君志气本超群，争奈朝中多忌人。所以独醒千古恨，至今犹自泣累臣。（正末）(诗云)有志无时命矣夫，老天生我亦何辜。宁随泽畔灵均死，不遂人间乳臭雏。(唱)【幺篇】据着我慷慨心，非贪这潋滟杯。这酒呵便解我愁肠，放我愁杯，展我愁眉。则为我志愿难酬，身心不定，功名不遂。(云)吾兄将酒过来。（许达云）酒在此。（正末饮科，云）再将酒来。（许达云）仲宣，为何横饮几杯？（正末唱）倒不如葫芦提醉了还醉。（云）小生为功名不遂其心，不如饮一醉，坠楼而亡。（做跳下，许达惊扯住科，云）呀，早是小生手眼快，蝼蚁尚且贪生，为人何不异命？古人有云：存其身而扬其名，上人也；将其身而就其名，中人也；舍其身而灭其名，下人也。吾想此中屈原、卞和二人，虽得其名，卒舍其身。如吾兄为功名不遂，要坠楼身死，是为不知命矣。昔吕望有经纶济世之才，虽在贫窘，意不苟得，年登八旬，垂钓于渭水。后文王梦非熊之兆，出猎西郊至磻溪，见吕望同载而归，以为上宾。至武王时，成功立业，封号太公。今老兄发悲，不为别故，止为家中老母无人侍养，小生到来日会江不父老，收拾青蚨，赍为路费，送老兄还归故里，有何难哉！（诗云）只为你高堂有母鬓斑斑，客舍淹留甚日还。囊里黄金愿相赠，免教和泪倚栏干。（正末诗云）耻向人间乞食馀，登台一望泪沾裾。可怜飘泊缘何事，不寄平安问母书。（唱）【满庭芳】我如今羞归故里，则为我昂昂而出，因此上怏怏而归。空学成补天才却无度饥寒计，几曾道展眼舒眉。则被你误了人儒冠布衣，熬熬人淡淡饭黄齑。有路在青霄内，又被那浮云塞闭。老兄也百忙里寻不见上天梯。（许达云）仲宣，你看那一林红叶，三径黄花。一林红叶傲风霜，如乱落火龙鳞。三径黄花擎雨露，似润开金兽眼。登高望远，从怀故国之非，抚景伤情，处处洒穷途之泣。老兄，（诗云）暑退金风觉夜长，蝉声不断送秋凉。东篱满目黄花绽，雁过南楼思故乡。（正末）（诗云）采采黄花露未，他乡谁为授寒衣。独怜作客人南滞，不似随阳雁北飞。（唱）【十二月】几时得似宾鸿北归，倒做了乌鹊南飞。仰羡那投林倦鸟，堪恨那舞瓮醯鸡。籓云的鵾鹏羽翼，那篱下燕鹊争知。（带云）老兄也！（唱）【尧民歌】真乃是鹤长凫短不能齐，从来这乌鸦彩凤不同栖。挽盐车骐骥陷淤泥，不逢他伯乐不应嘶。只争个迟也么疾，英雄志不灰，有一日登鳌背。（做睡科）（外扮使命上，诗云）雷霆驱号令，星斗焕文章。圣主贤臣颂，今朝会一堂。吾乃天朝使命是也。今有王仲宣献上万言长策，圣人见喜，宣他为天下兵大元帅，兼管左丞相事。打听得在许安道楼上饮酒，许安道在么？（许达见科，云）那里来的大人？（使命云）小官天朝来的使命，宣王仲宣为天下兵马大元帅，快报复去！（许达云）王仲宣，王仲宣！（正末云）做甚么大呼小叫的！（许达云）今有天朝使命，宣你为天下兵马大元帅。（正末云）来了不曾？（许达云）见在楼直下哩！（正末云）慌做甚么，心忙做甚么！既来了，怕他回了不成？（许达云）则吃你这般傲慢？（正末唱）【煞尾】从今后把万言书作战场，辅皇朝为柱石。扶侍着万万岁当今帝，则愿的稳坐定蟠龙戗金椅。（同使命下）（许达云）那王仲宣别也不别，竟自去了，有这般傲慢的，可知道荆王不肯用他！（诗云）一片雄心大似天，可知不肯受人怜。今朝身佩黄金印，才识登楼王仲宣。（下）第四折（蔡相引祗从人上，云）老夫蔡邕是也。今有王粲献上万言长策，圣人见喜，着他做天下兵马大元帅，只在早晚将到。左右，与我请将曹子建着人相请，须索走一遭去。左右报复去，道有曹子建在于门首。（祗从报科，云）报的老爷得知，曹学士来了也。（蔡相云）道有请。（见科）（曹学士云）老丞相贺万金之喜！（蔡相云）喜从何来？（曹学士云）今有令婿王仲宣，献上万言长策，得了天下兵马大元帅，小官特来贺喜。（蔡相云）比及学士说呵，老夫已知道了也。如今俺二人牵羊担酒，十里长亭，接新官走一遭去。（下）（正末引卒子上，云）王粲，谁想有今日也呵！（唱）【双调】【新水令】一声雷震报春光，（卒按喝科）（正末唱）起蛰龙九重天上。蔡邕也你便似臧仓毁孟轲，王粲也我却做了贡禹笑王阳，则道我甘老在荆襄，今日个峥嵘日岂承望。（蔡、曹同上）（蔡相云）此间是他辕门外了，学士你先进去。（曹学士云）令人，报复去，道有翰林学士曹子建在于门首。（报科）（正末云）大恩人来了也，道有请。（见科）（曹学士云）元帅峥嵘有日，奋发有时。（正末云）当日不亏学士大恩，岂有今日？学士请上，受小官一拜。（拜科）（曹学士云）元帅请起，论小官有甚么恩在那里。（正末唱）【沉醉东风】想当日到京师将谁倚仗？多亏你曹学士助我行装。虽然是一封书死了荆王，还得你万言策奏知今上，才得个元戎印掌。这都是你义海恩山不可当，再休题贵人健忘。（蔡相云）令人，报复去，道有蔡丞相在于门首。（座卒报科）（正末唱）【乔牌儿】不由我肚儿里气夯，他有甚脸来俺门上。（云）他可不是蔡邕丞相么？（曹学士云）他可是谁？（正末唱）他是举韩侯三荐的萧丞相。往日的情我和他今日讲。（云）令人，说出去，他是个丞相，我是个元帅府衙门，尔我无干。他进来便进来，不进来我也接待他不成。（卒子云）理会的。老丞相，俺元帅说来：你是个丞相，他是元帅府衙门，尔我无干，你进去便进去，不进去你也接待你不成。（蔡相云）可早一句儿也！也罢，我自己进去。（见科）元帅，几年不见，受老夫一拜。（正末云）住者，左右，将过锦心拜褥来。（蔡相云）要他做甚么？（正末云）则怕拜下去污了你那锦绣衣服！（蔡相云）可早两句儿也！（正末云）却不道锦堂至三杯酒，茅舍人来一盏茶。我是个新帅府，岂不一杯酒管待？令人，将酒来。（卒子云）酒在此。（正末云）这一杯酒，当从丞相饮，老丞相接漂酒。（蔡相云）将来。（正末云）住者，小官有失礼体，放着翰林院大学士在此，当从学士请酒。（曹接酒科）（正末云）这杯酒可到老丞相，丞相接酒。(蔡相云）将来。（正末云）住者，慌做甚么！学士饮个双杯。（曹饮科）（正末云）这杯酒可该老丞相饮，丞相接酒，（蔡相云）将来。（正末云）住者，两只手捞菱般相似，大缸家酿下酒钵盂里，折的你也吃不了。枕着青石板睡，饿破你那脸也。学士饮个三杯和万事。（蔡相云）可早三句了也！王粲，你将一杯酒似与不与，对着翰林学士在此，羞辱老夫，是何道理！（正末云）你发甚么酒风哩！（蔡相公云）我吃你甚么酒来？（正末云）当初曾道来。（蔡相云）我道甚么来？（正末唱）【水仙子】你道你精神颜色捧瑶觞，和气春风满画堂。你道我不明白冻死在颜回巷，我今日也列金钗十二行。尽今生急急忙忙，你那里有江湖心量，一片齑盐肚肠。（带云）令人抬过了酒肴者。（唱）饮不的我玉液琼浆。（蔡相云）王粲，你强杀者波，则是个兵马大元帅；我歹杀者波，是当朝左丞相，调和鼎鼐，燮理阴阳。你把我这般看待，敢不中么？（正末唱）【甜水令】你道是位列三台，调和鼎鼐，燮理阴阳，丞相府气昂昂。觑的我元帅衙门，无过是点些士伍，排些刀仗，与文臣本不同行。【折桂令】你不来呵但凭心上，我也不差着人来，请你登堂。（带云）你今日既来呵，（唱）谁着你鸟故趋笼，鱼偏入网，人自投汤。既受你这许多好情亲向，我岂可没半句恶语相相伤。（蔡相云）可知你与我也沾些亲来。（正末唱）从今后星有参商，人有雌黄。你做的吐哺周公，我也拚不做坦腹王郎（蔡相云）学士，你这里不说，那里说？（曹学士云）老丞相休慌。元帅请暂息雷霆之怒，略罢虎狼之威，听小官明明的说破，着元帅细细里皆知。人不说不知，木不钻不透；冰不搦不寒，胆不尝不苦。当初老丞相曾与令尊老先生金兰契友，二人指腹成亲，若生二女，同攀绣床；若生二子，同舍攻书；若生子女，结为夫妇。不想令尊生下元帅，丞相所生一女。因为官守所绊，彼各天涯，间隔亲事。老丞相闻知元帅学成满腹文章，只是骄矜傲慢，不肯曲脊于人，以此数次将书调取至京，萧条旅馆，个月期程，不蒙放参。可是为何？只是涵养你那锐气。及至相见，将那三杯酒耻辱元帅，一席话激发将军。岂知春衣白金雕鞍书礼，都不是小官的，老丞相暗暗的与我，着我明明的与你，赍发你投托荆王刘表。谁想刘表不能任用，淹留在彼，你将万言长策，寄与小官，小官转与老丞相，老丞相献与圣人，圣人见喜，今得此官。自从元帅去后，老丞相将老夫人搬至京师，一般盖下画堂，又陪房奁断送，将小姐聘与元帅为妻。说兀的做甚！（诗云）则为你襄阳久困数年间，今日拨开云雾见天颜。非干我这举贤曹子建，则拜你那恩人老泰山。（正末拜科，云）则被你瞒杀我也，丈人！（蔡回礼科，云）则被你傲杀我也，女婿！（正末唱）【雁儿落】又不曾趋跄天子堂，又不曾图画臣像。止不过留心在笔砚间，又不曾恶战在沙场上。【得胜令】呀！怎做得架海紫金梁，则消得司县绿衣郎。今日个枢府新元帅，还只是长安旧酒狂。腾骧，端的有豪气三千丈；游扬，这的是功名纸半张。（蔡相云）天下喜事，无过子母夫妇团圆。就今日卧翻羊、窨下酒，做个大大庆喜筵席者！（词云）我两姓结婚姻原在生前，难道我今日敢违背初言。因此上屡移书接来到此，本待将加官职指引朝天。只为你生性子十分骄傲，并不肯谦谦的敬老尊贤。我特将三杯酒千般折挫，无非要涵养得气质为先。暗地里具书呈白金骏马，封皮上明写着子建相传。岂知道到荆州依然不遇，遂淹留不得返苒三年。想登楼这一点思乡客泪，多应是长飘洒似雨涟涟。万言策又是我转闻今上，才得授大元帅入掌兵权。早先期高平去迎将老母，预盖下大宅院供具全。专等待你回来选其吉日，与小女结花烛夫妇团圆。此皆由我老夫殷勤留意，非学士能出力为你周旋。到如今才一一从头说破，大家的开笑口庆赏华筵。（正末唱）【离亭宴煞】你元来为咱气锐加涵养，须不是忌人才大遭魔障。端的个这场，收拾了龙争虎斗心，结果了鹗荐鹏搏力，表明了海阔天高量。安排下玳瑁筵，准备着葡萄酿，做一个团圆的庆赏。早匹配了青春女一生欢，稳情取白头亲百年享。题目假托名蔡邕荐士正名醉思乡王粲登楼","dynasty":"元代","title":"杂剧·醉思乡王粲登楼"}
{"author":"郑光祖","content":"楔子（旦扮夫人引从人上，诗云）花有重开日，人无再少年。休道黄金贵，安乐最值钱。老身姓李，夫主姓张，早年间亡化已过。止有一个女孩儿，小字倩女，年长一十七岁。孩儿针指女工，饮食茶水，无所不会。先夫在日，曾与王同知家指腹成亲，王家生的是男，名唤王文举。此生年纪今长成了，闻他满腹文章，尚未娶妻。老身也曾数次寄书去，孩儿说要来探望老身，就成此亲事。下次小的每，门首看着，若孩儿来时，报的我知道。（正末扮王文举上，云）黄卷青灯一腐儒，三槐九棘位中居。世人只说文章贵，何事男儿不读书。小生姓王，名文举。先父任衡州同知，不幸父母双亡。父亲存日，曾与本处张弼指腹成亲，不想先母生了小生，张宅生了一女，因伯父下世，不曾成此亲事。岳母数次寄书来问。如今春榜动，选场开，小生一者待往长安应举，二者就探望岳母，走一遭去。可早来到也。左右，报复去，道有王文举在于门首。（从人报科，云）报的夫人知道：外边有一个秀才，说是王文举。（夫人云）我语未悬口，孩儿早到了。道有请。（做见科）（正末云）孩儿一向有失探望，母亲请坐。受你孩儿几拜。（做拜科）（夫人云）孩儿请起，稳便。（正末云）母亲，你孩儿此来，一者拜侯岳母，二者上朝进取去。（夫人云）孩儿请坐。下次小的每，说与梅香，绣房中请出小姐来，拜哥哥者。（从人云）理会的，后堂传于小姐，老夫人有请。（正旦引梅香上，云）妾身姓张，小字倩女，年长一十七岁。不幸父亲亡逝已过。父亲在日，曾与王同知指腹成亲，后来王宅生一子是王文举，俺家得了妾身。不想王生父母双亡，不曾成就这门亲事。今日母亲在前厅上呼唤，不知有甚事，梅香，跟我见母亲去来。（梅香云）姐姐行动些。（做见科）（正旦云）母亲唤您孩儿有何事？（夫人云）孩儿，向前拜了你哥哥者。（做拜科）（夫人云）孩儿，这是倩女小姐。且回绣房中去。（正旦出门科，云）梅香，咱那里得这个哥哥来？（梅香）姐姐，你不认的他？则他便是指腹成亲的王秀才。（正旦云）则他便是王生？俺母亲着我拜为哥哥，不知主何意也呵？（唱）【仙吕】【赏花时】他是个矫帽轻衫小小郎，我是个绣帔香车楚楚娘，恰才貌正相当。俺娘向阳台路上，高筑起一堵雨云墙。【幺篇】可待要隔断巫山窈窕娘，怨女鳏男各自伤。不争你左使着一片黑心肠，你不拘箝我倒不想，你把我越间阻。越思量。（同梅香下）（夫人云）下次小的每，打扫书房。着孩儿安下，温习经史，不要误茶饭。（正末云）母亲，休打扫书房，您孩儿便索长行，住师应举去也。（夫人云）孩儿，雎邢一两日，行程也未迟哩。（诗云）试期尚远莫心焦，且在寒家过几朝。（正末诗云）只为禹门浪暖催人去，因此匆匆未敢问桃夭。第一折（正旦引梅香上，云）妾身倩女，自从见了王生，神魂驰荡。谁想俺母亲悔了这亲事，着我拜他做哥哥，不知主何意思？当此秋景，是好伤感人也呵！（唱）【仙吕】【点绛唇】捱彻凉宵，疯然惊觉，纱窗晓。落叶萧萧，满地无人扫。【混江龙】可正是暮秋天道，尽收拾心事上眉梢，镜台儿何曾览照，绣针儿不待拈着。常夜坐窗前烛影昏，一任晚妆楼上月儿高。俺本是乘鸾艳质，他须有中雀丰标。苦被煞尊堂间阻，争把俺情义轻抛。空误了幽期密约，虚过了月夕花朝。无缘配合，有分煎熬。情默默难解自无聊，病恹恹则怕知道。窥之远，天宽地窄；染之重，梦断魂劳！(梅香云)姐姐，你省可里烦恼。（正旦云）梅香，似这等，几时是了也？（唱）【油葫芦】他不病倒，我猜着敢消瘦了。被拘箝的不忿心，教他怎动脚？虽不是路迢迢，早情随着云渺渺，泪洒做雨潇潇。不能勾榜阑干数曲湖山靠，恰便似望天涯一点青山小。（带云）秀才他寄来的诗，也埋怨俺娘哩。（唱）他多管是意不平，自发扬，心不遂，闲缀作，十分的卖风骚，显秀丽，夸才调。我这里详句法，看挥毫。【天下乐】只道读书人志气高，元来这凄凉，甚日了。想俺这孤男寡女忒命薄。我安排着鸳鸯宿，锦被香；他盼望着鸾凤鸣，琴瑟调；怎做得蝴蝶飞，锦树绕。（梅香云）姐姐，那王秀才生的一表人物，聪明浪子，论姐姐这个模样，正和王秀才是一对儿。姐姐，且宽心，省烦恼，（正旦云）梅香，似这般，如之奈何也！（唱）【那吒令】我一年一日过了，团圆日子较少；三十三天觑了，离恨天最高；四百四病害了，相思病怎熬。（带云）他如今待应举去呵！（唱）千里将凤阙攀，一举把龙门跳，接丝鞭，总是娇娆。（梅香云）姐姐，那王生端的内才外才相称也。（正旦唱）【鹊踏枝】据胸次，那英豪；论人品，更清高。他管跳出黄尘，走上青霄。又不比闹清晓，茅檐燕雀；他是掣风涛，混海鲸鳌。(带云)梅香，那书生呵！（唱）【寄生草】他拂索楮，鹅溪茧，蘸中山玉免毫。不弱如骆宾王夜作论天表，也不让李太白醉写平蛮稿，也不比汉相如病受征贤诏。他辛勤十年书剑洛阳城，决峥嵘一朝冠盖长安道。（梅香云）姐姐，王生今日就要上朝应举去，老夫人着俺折柳亭与哥哥送路哩。（正旦云）梅香，咱折柳亭与王生送路去来。（同下）（正末同夫人上，云）母亲，今日是吉日良辰，孩儿便索长行，往京师进取去也。（夫人云）孩儿，你既是要行，我在这折柳亭上与你饯行。小的每，请小姐来者。（正旦引梅香上，云）母亲，孩儿来了也。（夫人云）孩儿，今日在这折柳亭与你哥哥送路，你把一杯酒者。（正旦云）理会的。（把酒科，云）哥哥，满饮一杯。（正末饮科，云）母亲，你孩儿今日临行，有一言动问：当初先父母曾与母亲指腹成亲，俺母亲生下小生，母亲添了小小姐。后来小生父母双亡以兄妹称呼，不知主何意？小生不敢自专，母亲尊鉴不错。（夫人云）孩儿，你也说的是。老身为何以兄妹相呼？俺家三辈儿不招白衣秀士。想你学成满腹文章，未曾进取功各。你如今上京师，但得一官半职，回来成此亲事，有何不可？（正末云）既然如此，索是谢了母亲，便索长行去也。（正旦云）哥哥，你若得了官时，是必休别接了丝鞭者！（正末云）小姐但放心，小生得了官时，便来成此亲事也。（正末云）好是难分别也呵！【村里迓鼓】则他这渭城朝雨，洛阳残照。虽不唱阳关曲本，今日来祖送长安年少，兀的不取次弃舍，等闲抛掉，因而零落！（做叹科，云）哥哥！（唱）恰楚泽深，秦关杳，秦华高。叹人生，离多会少！（正末云）小姐，我若为了官呵，你就是夫人县君也。（正旦唱）【元和令】杯中酒，和泪酌；心间事，对伊道。似长亭折柳赠柔条，哥哥，你休有上梢没下梢。从今虚度可怜宵，奈离愁不了！（正末云）往日小生也曾挂念来！（正旦云）今日更凄凉也！（唱）【上马娇】竹窗外响翠梢，苔砌下深绿草，书舍顿萧条，故园悄悄无人到。恨怎消，此际最难煞！【游四门】抵多少彩云声断紫鸾箫，今夕何处系兰桡。片帆休遮，西风恶，雪卷浪淘淘。岸影高，千里水云飘。【胜葫芦】你是必休做了冥鸿惜羽毛。常言道：好事不坚牢。你身去休教心去了。对郎君低告，恰梅香报道，恐怕母亲焦。（夫人云）梅香，看车儿着小姐回去。（梅香云）姐姐，上车儿者。（正末云）小姐请回，小生便索长行也。（正旦唱）【后庭花】我这里翠帘车先控着，他那里黄金镫懒去挑。我泪湿香罗袖，他鞭垂碧玉梢。望迢迢堆满西风古道，想急煎煎人多情人去了，和青湛湛天有情天亦老。俺气氲氲喟然声不定交，助疏刺刺动羁怀风乱扫，滴扑簌簌界残妆粉泪抛，洒细濛濛浥香尘暮雨飘。【柳叶儿】见淅零零满江千楼阁，我各剌剌坐车儿懒去桥，他矻蹬蹬马蹄儿倦上皇州道。我一望望伤怀抱，他一步步待回镳，早一程程水远山遥。（正末云）小姐放心，小生得了官，便来取你，小姐请上车儿回去罢。（正旦唱）【赚煞】从今后只合题恨写芭蕉，不索占梦揲蓍草。有甚心肠，更珠围以饶。我这一点真情魂缥渺，他去后，不离了前后周遭。厮随着司马题桥，也不指望驷马高车显荣耀。不争把琼姬弃却，比及盼子高来到，早辜负了碧桃花下凤鸾交。（同梅香下）（正末云）你孩儿则今日拜别了母亲，便索长行也。左右，将马来，则今日进取功名，走一遭去。（下）（夫人云）王秀才去了也，等他得了官回来，成就这门亲事，未为迟哩。（下）第二折（夫人慌上，云）欢喜未尽，烦恼又来。自从倩女孩儿在折柳亭与王秀才送路，辞别回家，得其疾病，一卧不起。请的医人看治，不得痊可，十分沉重，如之奈何？则怕孩儿思想汤水吃，老身亲自去绣房中探望一遭去来。（下）（正末上，云）小生王文举，自与小姐在折柳亭相别，使小生切切于怀，放心不下。今舣舟江岸，小生横琴于膝，操一曲以适闷咱。（做抚琴科）（正旦别扮离魂上，云）妾身倩女，自与王生相别，思想的无奈，不如跟他同去，背着母亲，一径的赶来。王生也，你只管去了，争知我如何过遣也呵！（唱）【越调】【斗鹌鹑】人去阳台，云归楚峡。不争他江渚停舟，几时得门庭过马？悄悄冥冥，潇潇洒洒。我这里踏岸沙，步月华；我觑这万水千山，都只在一时半霎。【紫花儿序】想倩女心间离恨，赶王生柳外兰舟，似盼张骞天上浮槎。汗溶溶琼珠莹脸，乱松松云髻堆鸦，走的我筋力疲乏。你莫不夜泊秦淮卖酒家？向断桥西下，疏剌剌秋水菰蒲，冷清清明月芦花。（云）走了半日，来到江边，听的人语喧闹，我试觑咱。（唱）【小桃红】我蓦听得马嘶人语喧哗，掩映在垂杨下，唬的我心头丕丕那惊怕，原来是响王吉王吉榔板捕鱼虾。我这里须风悄悄听沉罢，趁着这厌厌露华，对着这澄澄月下，惊的那呀、呀、呀寒雁起平沙。【调笑令】向沙堤款踏，莎草带霜滑；掠湿湘裙翡翠纱，抵多少苍苔露冷凌波袜。看江上晚来堪画，玩冰壶潋滟天上下，似一片碧玉无瑕。【秃厮儿】你觑远浦孤鹬落霞，枯藤老树昏鸦。听长笛一声何处发，歌欸乃，橹咿哑。（云）兀那船头上琴声响，敢是王生？我试听咱。（唱）【圣药王】近蓼洼，缆钓槎，有折蒲衰柳老蒹葭；傍水凹，折藕芽，见烟笼寒水月笼沙，茅舍两三家。（正末云）这等夜深，只听得岸上女人声音，好似我倩女小姐，我试问一声波。（做问科，云）那壁不是倩女小姐么？这早晚来此怎的？（魂旦相见科，云）王生也，我背着母亲，一径的赶将你来，咱同上去罢。（正末云）小姐，你怎生直赶到这里来？（魂旦唱）【麻郎儿】你好是舒心的伯牙，我做了没路的浑家。你道我为甚么私离绣榻，待和伊同走天涯。（正末云）小姐是车儿来，是马儿来？（魂旦唱）【幺】把、咱家、走乏，比及你远赴京华。薄命妾为伊牵挂，思量心几时撇下。【络丝娘】你抛闪咱，比及见咱，我不瘦杀，多应害杀。（正末云）若老夫人知道怎了也？（魂旦唱）他若是赶上咱，待怎么？常言道：做着不怕。（正末做怒科，云）古人云：聘则为妻，奔则为妾。老夫人许了亲事，待小生得官回来，谐两姓之好，却不名正言须！你袅私自赶来，有玷风化，是何道理？（魂旦唱）【紫花儿序】只道你急煎煎趱登程路，元来是闷沉沉困倚琴书，怎不教我痛煞煞泪湿湿琵琶。有甚心着雾鬓轻笼蝉翅，双眉淡扫宫鸦，以落絮飞花。谁待问出外争如只在家，更无多话，愿秋风驾百尺高帆，尽春光付一树铅华。（云）王秀才，赶你不为别，我只防你一件。（正末云）小姐防我那一件来？（魂旦唱）【东原乐】你若是赴御宴琼林罢，媒人每拦住马，高挑起染渲佳人丹青画，卖弄他生长在王侯宰相家。你恋着那奢华，你敢新婚燕尔在他门下。（正末云）小生此行，一举及第，怎敢忘了小姐。（魂旦唱）你若行登第呵，（唱）【绵搭絮】你做了贵门娇客，一样矜夸；那相府荣华，锦绣堆压，你还想飞入寻常百姓家？那时节似钱跃龙门播海涯，饮御酒插宫花。那其间占鳌头，占鳌头登上甲。（正末云）小生倘不中呵，却是怎生？（魂旦唱）你若不中呵，妾身荆钗裙布，愿同甘苦。（唱）【幺篇】把梢公快唤咱，恐家中厮捉拿，只见远寒鸦，岸草汀沙，满目黄花，几缕残霞。快先把云帆高挂，月明直下；便东风刮，莫消停，疾进发。（正末云）小姐，则今日同我上京应举去来。我若得了官，你便是夫人县君也。（魂旦唱）【收尾】各剌剌向长安道上把车儿驾，但愿得文苑客当时奋发。则我这临邛市沽酒卓文君，甘休侍你濯锦江题桥汉司马。（同下）第三折（正末引祗从上，云）小官王文举，自到都下，撺过卷子，小官日不移影，应对万言，圣人大喜，赐小官状元及第。夫人敢随小官至此，我如今修一封平安家书，差人岳母行报知。左右的，将笔砚来。（做写书科，云）写就了也。我表白一遍咱：寓都下小婿王文举，拜上岳母座前：自到阙下，一举状元及第，待授官之后，文举同小姐一时回家，万望尊慈垂照。不宣。书已写了，左右的，与我唤张千来。（净扮张千）（诗云）我做伴当实是强，公差干事多的当，一日走了三百里，第二日刚刚捱下坑。自家张千的便是。状元爷呼唤，须索走一遭去。（做见科，云）爷，唤张千那厢使用？（正末云）张千，你将这一封平安家信，直至衡州，寻问张公弼家投下。你了老夫人，说我得了官也，你小心在意者。（净接书，云）张千知道了，我将着这一封书直至衡州走一遭云。（同下）（老夫人上，云）谁想倩女孩儿自与王生别后，卧病在床，或言或笑，不知是何症侯。这两日不曾看他，老身须亲看去。（下）（正旦抱病，梅香扶上，云）自从王秀才去后，一卧不起，但合眼便与王生在一处，则被这相思病害杀人也呵！（唱）【中吕】【粉堞儿】自执手临歧，空留下这场憔悴，想人生最苦别离。说话处少精神，睡卧处无颠倒，茶饭不知滋味。似这般废寝忘食，折挫得一日瘦如一日。【醉春风】空服遍眩约不能痊，知他这腌臢病何日起，要好时直等的见他时，也只为这症侯因他上得，得。一会家缥缈呵忘了魂灵，一会家精细呵使着躯壳，一会家混沌呵不知天地。（云）我眼里只见王生在面前，原来是梅香在这里。梅香，如今春光将尽，绿暗红稀，将近四月也。（正旦唱）【迎仙客】日长也愁更长，红稀也信尤稀，（带云)王生，你好下的也！（唱）春归也奄然人未归。（梅香云）姐姐，俺姐夫去了未及一年，你如何这等想他？（正旦唱）我则道相别也数十年，我则道相隔几万里。为数归期，则那竹院里刻遍琅玕翠。【红绣鞋】去时节杨柳西风秋日，如今又过了梨花暮雨寒食。（梅香云）姐姐，你可曾卜一卦么？（正旦唱）则兀那龟儿卦无定准，枉央及；喜蛛儿难凭信，灵鹊儿不诚实，灯花儿何太喜。（夫人上，云）来到孩儿房门首也。梅香，您姐姐较好些么？（正旦云）是谁？（梅香云）是奶奶来看你哩！（正旦云）我每日眼界只见王生，那曾见母亲来？（夫人见科，云）孩儿，你病体如何？（正旦唱）【普天乐】想鬼病最关心，似宿酒迷春睡。绕晴雪杨花陌上，趁东风燕子楼西。抛闪杀我年少人，辜负子这韶华日。早是离愁添萦系，更那堪景物狼籍。愁心惊一声鸟啼，薄命趁一春事已，香魂逐一片花飞。(正旦昏科)(夫人云)孩儿，你挣挫些儿！(正旦醒科)(唱)【石榴花】早是俺抱沉疴添新病发昏迷，也则是死限紧相催逼，膏盲针灸不能及。(夫人云)我请个良医来调治你。(正旦唱)若是他来到这里，煞强如请扁鹊卢医。(夫人云)我如今着人请王生去。(正旦唱)把似请他时便许做东床婿，到如今悔后应迟。(夫人云)王生去了，再无音信寄来。(正旦唱)他不寄个报喜的信息缘何意，有两件事我先知。【斗鹌鹑】他得了官别就新婚，剥落呵羞归故里。(夫人云)孩儿休过虑，且将息自己。(正旦唱)眼见的千死千休，折倒的半人半鬼。为甚这思竭损的枯肠不害饥，苦恹恹一肚皮。(夫人云)孩儿吃些汤粥。(正旦云)母亲，(唱)若肯成就了燕尔新婚，强如吃龙肝凤髓。(云)我这一会昏沉上来，只待睡些儿哩。(夫人云)梅香，休要吵闹，等他歇息，我且回去咱。(夫人同梅香下)(正旦睡科)(正末上，见旦科，云)小姐，我来看你哩。(正旦云)王生，你在那里来？(正末云)小姐，我得了官也。(正旦唱)【上小楼】则道你辜恩负德，你原来得官及第。你直叩丹墀，夺得朝章，换却白衣。觑画仪，比向日、相别之际，更有三千丈五陵豪气。(正末云)小姐，我去也。(下)(正旦醒科，云)分明见王生，说得了官也，醒来却是南柯一梦。(唱)【幺篇】空疑惑了大一会，恰分明这搭里。俺淘写相思，叙问寒温，诉说真实。他紧摘离，我猛跳起。早难寻难觅．只见这冷清清半竿残日。(梅香上，云)姐姐，为何大惊小怪的？(正旦云)我恰才梦见王生，说他得了官也。(唱)【十二月】元来是一枕南柯梦里，和二三子义翰相知。他访叫科习五常典礼。通六艺有七步才识，凭八韵赋纵横大笔，九人上得遂风雷。【尧民歌】想十年身刮凤凰池，和九卿相八元辅劝余杯。则他那七言诗六合里少人及。端的个五福全四气备占伦魁，震三月春雷。双亲行先报喜，都为这一纸蹬科记。(净上，云)自家张千的便是。奉俺王相公言语，差来衡州下家书，寻问张公弼宅子，人说这里就是。(做见梅香科，云)姐姐。唱喏哩。(梅香云)兀那厮，你是甚么人？(净云)这里敢是张相公宅子么？(梅香云)则这里就是。你问怎的？(净云)我是京师来的，俺王相公得了官也。着我寄书来与家里夫人知道。(梅香云)你则在这里，我和小姐说去。(见正旦科，云)姐姐，王秀才得了官也，着人寄家书来。见在门首哩。(正旦云)着他过来。(梅香见净，云)兀那寄书的，过去见小姐。(净见正旦，惊科，背云)一个好夫人也，与我家奶奶生在一般儿。(回云)我是京师王相公差我寄书来与夫人。(正旦云)梅香，将书来我看。(梅香云)兀那汉子，将书来。(净递书科)(正旦念书科，云)寓都下小婿王文举，拜上岳母座前：自到阙下，一举状元及第，待授宫之后，文举同小姐一时回家。万望尊慈垂照。不宣。他原来有了夫人也，兀的不气杀我也！(气倒科)(梅香救科，云)姐姐苏醒者。(正旦醒科)(梅香云)都是这寄书的。(做打净科)(正旦云)王生，则被你痛杀我也！(唱)【哨遍】将往事从头思忆，百年情只落得一口长吁气。为甚么把婚聘礼不曾题，恐少年堕落了春闱。想当日在竹边书舍，柳外离亭，有多少徘徊意。争奈匆匆去急，再不见音容潇洒，空留下这词翰清奇。把巫山错认做望夫石，将小简帖联做《断肠集》。恰微雨初阴，早皓月穿窗，使行云易飞。【耍孩儿】俺娘把冰绡剪破鸳鸯只，不忍别远送出阳关数里。此时无计住雕鞍，奈离愁与心事相随。愁萦遍垂杨占驿丝千缕，泪添满落日长亭酒一杯。从此去孤辰限凄凉日，忆乡关愁云阻隔，着床枕鬼病禁持。【四煞】都做了一春鱼雁无消息，不甫能一纸音书盼得。我则道春心满纸墨淋漓，原来比休书多了个封皮。气的我痛如泪血流难尽，争些魂逐东风吹不回。秀才每心肠黑，一个个贫儿乍富，一个个饱病难医。【三煞】这秀才则好谒僧堂三顿斋，则好拨寒崪一夜灰。则好教偷灯光凿透邻家壁，则好教一场雨淹了中庭麦，则好教半夜雷轰了荐福碑。不是我闲淘气，便死呵死而无怨，待悔呵悔之何及。【二煞】情女呵病缠身则愿的天可怜，梅香呵我心事则除是你尽知。望他来表白我真诚意。半年甘分耽疾病，镇日无心扫黛眉。不甫能挨得到今日，头直上打一轮皂盖，马头前列两行朱衣。【尾煞】并不闻琴边续断弦，倒做了山间滚磨旗。划地接丝鞭别娶了新妻室。这是我弃死忘生落来的。(梅香扶正旦下)(净云)都是俺爷不是了，你娶了老婆便罢，又着我寄纸书来做甚么？我则道是平安家信，原来是一封休书，把那小姐气死了，梅香又打了我一顿。想将起来，都是俺爷不是了。(诗云)想他做事没来由，寄的书来惹下愁。若还差我再寄信，只做乌龟缩了头。(下)第四折(正末上，云)欢来不似今朝，喜来哪逢今日。小官王文举，自从与夫人到于京师，可早三年光景也。谢圣恩可怜，除小官衡州府判，着小官衣锦还乡。左右，收拾行装，辆起细车儿，小官同夫人往衡州赴任去。则今日好日辰，便索长行也。(魂旦上，云)相公，我和你两口儿衣锦还乡，谁想有今日也呵！(唱)【黄钟】【醉花阴】行李萧萧倦修整，甘岁月淹留帝京。只听的花外杜鹃声，催起归程。将往事，从头省，我心坎上犹自不惺惺，做了场弃业抛家恶梦境。【喜迁莺】据才郎心性，莫不是向天公买拨来的聪明？那史内才外才相称，-见了不由人不动情。忒志诚，兀的不倾了人性命？引了人魂灵？(正末云)小姐，兜住马慢慢地行将去。(魂旦唱)【出队子】骑一匹龙驹，畅好口硬。恰便似驮张纸，不恁般轻。腾腾腾收不住玉勒，常是虚惊；火火火坐不稳雕鞍，划地眼生；撒撒撒挽不定丝僵，则待撺行。【刮地风】行了些这没撒和的长途有十数程，越恁的骨瘦蹄轻。暮春天景物撩人兴，更见景留情。怪的是满路花生，一攒攒绿杨红杏，一双权紫燕黄莺，一对蜂，一对蝶，各相比并，想大公知他是怎生，不肯教恶了人情。【四门子】中间里列一道红芳径，教俺美夫妻并马儿行。咱如今富贵还乡井，方信道耀门间昼锦荣。若见俺娘，那一会惊，刚道来的话儿不中听。是这等门厮当，户厮撑，怎教咱做妹妹哥哥答应？【古水仙子】全不想这姻亲是旧盟，则待教祆庙火刮刮匝匝烈焰生，将水面上鸳鸯忒楞楞腾分开交颈，疏剌剌沙鞍雕鞍撒了锁殢，厮琅琅汤偷香处喝号提铃，支楞楞争弦断了不续碧玉筝，吉丁丁珷精砖上摔破菱花镜，扑通通冬井底坠银瓶。(正末云)早来到家中也。小姐，我先过去。(做见跪云)母亲，望饶恕孩儿罪犯则个！(夫人云)你有何罪？(正末云)小生不合私带小姐上京，不曾告知。(夫人云)小姐观今染病在床，何曾出门？你说小姐在哪里？(魂旦见科)(夫人云)这必是鬼魅！(魂旦唱)【古寨儿令】可怜我伶仃，也那伶仃，阁不住两泪盈盈，手拍着胸脯自招承。自感叹，自伤情，自懊悔，自由性。【古神仗儿】俺娘他毒害的有名，全无那子母面情。则被他将一个痴小冤家，送的来离乡背井。每日价烦烦恼恼，孤孤另另。少不得厌煎成病，断送了，泼残生。(正末云)小鬼头，你是何处妖精，从实说来！若不实说，一剑挥之两段。(做拔剑砍科，魂旦惊科，云)可怎了也！(唱)【幺篇】没揣的一声狠似雷霆，猛可里唬一惊，丢了魂灵。这的是俺娘的弊病，要打灭丑声，佯做个呓挣。妖精也甚精？男儿也，看我这旧恩情，你且放我去，与人人亲折证。(夫人云)王秀才，且留人，他道不是妖精，着他到房中看，那个是伏侍他的梅香？(梅香扶正旦昏睡科)(魂旦见科，唱)【挂金索】蓦入门庭，则教我立不稳，行不正。望见首饰妆奁，志不宁，心不定。见几个年少丫鬟，口不住，手不停；拥着个半死佳人，唤不醒，呼不应。【尾声】猛地回身宋合并，床儿畔一盏孤灯。兀良，早则照不见伴人清瘦影。(魂旦附正旦体科，下)(梅香做叫科，云)小姐！小姐！王姐夫来了也！(正旦醒科，云)王郎在那里？(正末云)小姐在那里？(梅香云)恰才那个小姐，附在俺小姐身上，就苏醒了也。(旦、末相见科)(正末云)小生得官后，着张千曾寄书来。(正旦唱)【侧砖儿】哎！你个辜恩负德王学士，今日也有称心时。不甫能盼得音书至，倒揣与我个闷弓儿！【竹枝歌】打听为官折了桂枝，别取了新婚甚意思？着妹妹日下恨难支，把哥哥闲传示。则问这小妮子，被我都扌蚩的扯做纸条儿。(正末云)小姐分明在京，随我三年，今日如何合为一体？(正旦唱)【水仙子】想当日暂停征棹饮离尊，生恐怕千里关山劳梦频。没揣的灵犀一点潜相引，便一似生个身外身，一般般两个佳人。那一个跟他取应，这一个淹煎病损，母亲，则这是倩女离魂。(夫人云)天下有如此异事！今日是吉日良辰，与你两口儿成其亲事。小姐就受五花官诰，做了夫人县君也。一面杀羊造酒，做个大大庆喜的筵席。(诗云)凤阙诏催征举子，阳关曲惨送行人。调素琴王生写恨，迷青琐倩女离魂。题目调素琴王生写恨正名迷青琐倩女离魂","dynasty":"元代","title":"杂剧·迷青琐倩女离魂"}
{"author":"郑光祖","content":"题情相思借酒消，酒醒相思到，月夕花朝，容易怀抱。恹恹病转深，未否他知道。要得重生，除是他医疗。他行自有灵丹药。【骂玉郎北】无端掘下相思窑，那里是蜂蝶阵、燕莺巢。痴心枉作千年调。不札实似风竹摇，无投奔似风絮飘，没出活似风花落。【东瓯令南】情山远，意波遥，咫尺妆楼天样高。月圆苦被阴云罩，偏不把离愁照。玉人何处教吹箫，辜南了这良宵。【感皇恩北】呀，那些个投以木桃，报以琼瑶？我便似日影内捕金乌、月轮中擒玉兔、云端里觅黄鹤。心肠枉费，伎俩徒劳。也是我恩情尽、时运乖、分缘薄。【浣溪沙南】我自招，随人笑，自古今好物难牢。我做了谒浆崔护违前约，采药刘郎没下梢，心懊恼。再休想画堂中、绮筵前，夜将红烛高烧。【采茶歌北】疼热话向谁学？机密事把谁托？那里是浔阳江上不能潮？有一日相逢酬旧好，我把这相思两字细推敲。【尾南】我青春，他年少，玉箫终久遇韦皋，万苦千辛休忘了。","dynasty":"元代","title":"【南吕】梧桐树南"}
{"author":"郑光祖","content":"第一折(冲末袁绍领卒子上，云)骏马靡鞍紫锦袍，临军能识阵云高。等闲赢得食天禄，愿竭丹心辅圣朝。某乃冀王袁绍是也。幼而能文，长而阅武，自为官以来，累立战功，今在河北为理，保一方宁静无虞。今有吕布，领一标人马，威镇在虎牢关下。此人好生英勇，搠戟勒马，有九牛之力，万夫不当之勇。累次与他交战，并不曾得他半根儿折箭，又下将战书来，搦俺十八路诸侯相持。某今聚集十八路诸侯，领大势雄兵，直至虎牢关，务要生擒了吕布，以雪前耻。今日是吉日良辰，与同众将，商议分派行兵。小校门首觑者，若众将来时，报复某知道。(卒子云)理会的。(外扮曹操上，云)少年锦带挂吴钩，铁马西风塞草秋。全凭匣中三尺剑，坐中往往觅封侯。某姓曹名操，字孟德，沛国谯郡人也。幼习先王典教，后看韬略遁甲之书，今官拜兖州太守之职。今有吕布在虎牢关下，搦俺十八路诸侯相持。冀王袁绍，调天下诸侯，聚集于河北，一同行兵，往虎牢关与吕布交战，须索走一遭去。可早来到也。小校报复去，道有曹操在于门首。(卒子云)理会的。(做报科，云)喏！报的元帅得知，有曹参谋在于门首。(袁绍云)道有请。(卒子云)理会的。有请。(曹操见科，云)元帅，小官曹操来了也。(袁绍云)参谋使来了也。今日会同天下诸侯，计议擒拿吕布，等众诸侯来时，俺慢慢的商议也。(净扮孙坚上，云)我做将军世稀有，无人与我做敌手，听得临阵肚里疼，吃上几钟热烧酒。某长沙太守孙坚是也，自幼而读了本百家姓，长而念了几句千字文，为某能骑疥狗，善拽软弓、射又不远，则赖顶风对南墙、箭箭不空。虽然我为大将，全无寸箭之功。今有吕布威镇于虎牢关，搠戟勒马，可有一关之壮，搦俺天下诸侯，与他交战，某正在本处与小厮每打髀殖，今有冀王袁绍，聚掩十八路诸侯，擒拿吕布，须索走一遭去。可早来到也。小校报复去，道有孙坚来了也。(卒子云)理会的。(做报科，云)喏！报的元帅得知，有孙元帅在于门首。(袁绍云)道有请。(卒子云)理会的。有请。(见科)(孙坚云)元帅，小子在下老孙来了也。(袁绍云)一壁有者，等众诸侯来全时，一同商议。众诸侯这早晚敢待来也。(外扮荆州太守刘表、北海太守孔融、益州大守韩升上)(刘表云)幼习兵书武艺精，龙韬虎略敢施呈。全凭匣中锟鋙剑，敢与皇家定太平。某乃荆州太守刘表是也，这二位是北海太守孔融、益州太守韩升。因某披坚执锐，卧雪眠霜，累立战功，各镇一境。奉冀王将令，调俺十八路诸侯，各领本部下人马，直至河北。孔将军，俺行动些，这早晚天下诸侯已到了也。(孔融云)俺今一同见元帅，走一遭去。可早来到也。小校报复去，道有荆州太守刘表、北海太守孔融、益州太守韩升在于门首。(卒子云)理会的。(做报科，云)喏！报的元帅得知，有三路太守刘表、韩升、孔融在于门首。(袁绍云)道有请。(卒子云)理会的。有请。(见科)(刘表云)元帅，俺三路诸侯来了也。(袁绍云)且一壁有者，等众诸侯来时，一同计议。这早晚敢待来也。(外扮济州太守鲍信、山阳太守乔梅、河内太守王旷上)(鲍信云)雄威赳赳志昂昂，各统雄兵镇一邦。罄竭忠心扶汉业，英名赢得远流芳。某乃济州太守鲍信是也，这一位是山阳太守乔梅，这一位是河内太守王旷。某等遵奉汉命，各镇一方。当今之世，各路诸侯，统率军马，保障无虞。今闻知吕布领兵前来，住扎于虎牢关下，搦俺十八路诸侯，相持厮杀。若论俺十八路诸侯，有雄兵百万，量那吕布便到的那里也！(乔梅云)元帅，俺虽有百万人马，闻知的吕布好生英勇，今主将袁绍，聚俺众诸侯，同破吕布也。(王旷云)俺众诸侯会兵一处，必然成功。说话中间，可早来到也。令人报复去，道有三路太守鲍信、乔梅、王旷在于门首也。(卒子云)理会的。(做报科，云)喏！报的元帅得知。有三路太守鲍信、乔梅、王旷在于门首也。(袁绍云)道有请。(卒子云)理会的。有请。(见科)(鲍信云)元帅聚集俺众将，那厢使用也？(袁绍云)一壁有者。众将来全时，报复我知道。(外扮潼关太守韩俞同沧州太守吴慎、南阳太守张秀上)(韩俞云)韬略兵书自幼攻，英名振世有威风。军前累立功劳大，列土分茅受大封。某乃潼关太守韩俞是也。这一位是沧州太守吴慎，这一位是南阳太守张秀。某等累立功勋，奉命各领一路人马。近因吕布统兵在于虎牢关下，侵夺俺汉国，如今主将袁绍，聚俺天下诸侯，拒战吕布。二位太守，俺一同去来。(吴慎云)这吕布先奉丁建阳为父，后与董卓为子，闻知的吕布善能攻城野战，以少击众，俺这一去，必然与他大战一场，决要成功也。(张秀云)元帅，那吕布十八般武艺，无有不拈，无有不会，威震天下，俺如今见了元帅商量，务要与他决战。说话中间，可早来到也。令人报复去，道有潼关太守韩俞、沧州太守吴慎、南阳太守张秀在于门首。(卒子云)理会的。(做报科，云)喏！报的元帅得知，有三路诸侯韩俞、吴慎、张秀在于门首。(袁绍云)道有请。(卒子云)理会的。有请。(见科)(韩俞云)元帅，俺三路太守来了也。(袁绍云)三位元帅，且一壁有者，等众太守来全了时，一同商议。(外扮徐州大守陶谦同寿春太守袁术、陕州太守赵庄上)(陶谦云)奉命迢迢千里来，要擒吕布聚英才。一心星火临河北，专听将军袁绍差。某乃徐州太守陶谦是也，这一位是寿春太守袁术，这一位是陕州太守赵庄。俺各守其土数年，兵戈宁息，士马消闲。今因吕布搦战，今调俺来与他相持也。(袁术云)元帅，闻得人说吕布十分骁勇也。(赵庄云)便是吕布骁勇，不过一人，俺十八路诸侯，举大兵齐力攻之，愁他不破也！(陶谦云)俺同去见元帅，自有计策。可早来到也。小校报复去，道有俺三路太守陶谦、袁术、赵庄来了也。(卒子云)理会的。(做报科，云)喏！报的元帅得知，有三路太守陶谦、袁术、赵庄来了也。(袁绍云)道有请。(卒子云)理会的。有请。(见科)(陶谦云)元帅，俺三路太守特来听令。(袁绍云)一壁有者，待众元帅来了时，有事商议。(外扮幽州太守刘羽、镇阳太守公孙瓒、青州太守田客上)(刘羽云)无故兴兵起杀机，将军严命敢差迟？如今麾下听差遣，试看军前奋武威。某乃幽州太守刘羽是也，这一位乃是镇阳太守公孙瓒，这一位乃青州太守田客。今为吕布搦战，有河北冀王袁绍，奉命调取十八路诸侯，一同去攻战吕布，量他到的那里也！(公孙瓒云)元帅，俺同心共意，并力相攻也。(田客云)太守，俺这十八路诸侯，岂无英杰在其中也！(刘羽云)说的是！俺见冀王袁绍去来。可早来到也。小校报复去，道有刘羽、公孙瓒、田客三路太守来了也。(卒子云)理会的。(做报科云)喏！报的元帅得知，有刘羽、公孙瓒、田客三路太守在于门首。(袁绍云)道有请。(卒子云)理会的。有请。(见科)(刘羽云)元帅，俺三路太守来了也。(袁绍云)曹参谋，您众太守都来了也。常言道；文官不爱财，武将不怕死，乃世之宝也。今董卓手下，有一大将乃是吕布，小觑俺汉国，着吕布为帅，统领大势雄兵，在于虎牢关下，单使搦俺汉家十八路诸侯，与他交锋。您天下诸侯，有何计策也？(曹操云)元帅，量他一夯铁之夫，何足道哉！元帅若运计铺谋，差遣众将，统兵将吕布围住，任他英勇，也不出俺十八路诸侯之手也。(鲍信云)元帅，俺众诸侯愿同心出力，擒拿吕布也。(袁绍云)既然如此，军分五路，您众将听令：荆州太守刘表、北海太守孔融、益州太守韩升，您三将各领本部下人马为前哨，与吕布交战，小心在意，得胜回营者！(刘表云)得令。某领本部下人马为前哨，与吕布交战走一遭去。大将英雄非等闲，旌旗招毡似云翻。马如猛兽才离水，人似奔彪初下山。跨下雕鞍金蹀躞，匣中宝剑玉连环。军马未曾离寨栅，杀声先到虎牢关。(下)(孔融云)某同荆州太守刘表，统领本部下人马，与吕布交战，走一遭去。马宛马宛旌旗耀日光，纷纷尘土蔽天黄。征云缭绕千山远，杀气氤氲万里长。密密鱼鳞排剑戟，层层雁翅列刀枪。古来虽有相争战，试看今番这一场。(下)(韩升云)某领本部下人马，与同荆州太守刘表、北海太守孔融为前哨，与吕布相持，走一遭去。战鼓冬冬有若雷，遮天映日列旌旗。马如猛兽离大海，人似神兵下北极。霭霭征尘迷日色，纷纷杀气接天齐。虎牢关上施英勇，不捉家奴誓不回！(下)(袁绍云)济州太守鲍信，山阳太守乔梅，河内太守王旷，你三将各领本部下人马为左哨，与吕布相持，走一遭去，则要您小心在意，得胜而回者！(鲍信云)得令。某领本部下人马为左哨，与吕布交战，走一遭去。统领雄兵上虎牢，人如猛虎马如蛟；弓悬秋月弯龙角，箭射流星插凤毛。杀气弥漫遮日月，喊声嘹亮震青霄。休言吕布千般勇，怎比诸侯志气高！(下)(乔梅云)某同济州太守鲍信领本部下人马为左哨，与吕布相持，走一遭去。各路诸侯领大兵，甲光流水晃天明；遮去荡漾旗幡影，震地悠扬锣鼓声。战马如龙出大海，征人似虎离山峰。来朝两阵相持处，我杀的吕布回身走似风。(下)(王旷云)得令。某领本部下人马，同济州太守鲍信、山阳太守乔梅为左哨，与吕布交战，走一遭去。战马奔驰似水流，阵前英勇统貔貅。能征战将奔如虎，善斗儿郎猛似彪。铁马金戈光灿灿，铜锣画角韵悠悠。虎牢关上相持处，不捉温侯誓不休。(下)(袁绍云)潼关太守韩俞，沧州太守吴慎，南阳太守张秀，你三将各领本部人马为右哨，征伐吕布，则要您小心在意，得胜而回者！(韩俞云)得令。某领本部人马为右哨，与吕布交战，走一遭去。戈戟鲜明映日红，施谋运智显英雄。能征猛将三千队，惯战雄兵十万重。人如越岭爬山兽，马赛翻江混海龙。全凭忠烈威风大，一阵须教立大功。(下)(吴慎云)得令。则今日统领本部人马，与潼关太守韩俞为右哨，与吕布相持，走一遭去。剑戟横空密似麻，战袍五彩绣团花。震天锣鼓冲银汉，映日旗幡荡碧霞。霭霭征尘笼宇宙，腾腾杀气满天涯。任他英勇能征战，到头都属帝王家。(下)(张秀云)某领本部人马，与潼关太守韩俞、沧州太守吴慎为右哨，与吕布交战，走一遭去。各显威风统大军，相持厮杀立功勋。鼓声震动三江水，战马冲开万里尘。斩将宝刀腰间挂，开山钺斧手中轮。阵前平定诛贼子，竭力摅忠报圣君。(下)(袁绍云)徐州太守陶谦，寿春太守袁术，陕州太守赵庄，您三将统领各部下人马为合后，前去虎牢关下，与吕布交战，小心在意，得胜回营者！(陶谦云)得令。出的这辕门来，某领本部人马为合后，与吕布交战，走一遭去。大小三军，听我将令。到来日统领雄兵出虎牢，人人奋勇显英豪。兵行似虎离山岳，马骤如龙出海潮。灿灿渗黄金甲晃，飘飘杂彩绣旗摇。明朝一战安天下，奏凯同将宝镫敲。(下)(袁术云)某领本部下人马，同徐州太守陶谦为合后，与吕布交战，走一遭去。人如天降马如龙，冲破军围一万重。杀气腾腾迷四野，征云冉冉罩长空。甲挂秋霜明晓日，军排列宿显威风。虎牢关上相持处，一阵须教立大功。(下)(赵庄云)某奉元帅将令，与同太守陶谦、袁术，合领本部人马，与吕布交战，走一遭去。统军合后展雄谟，奋勇全忠保帝都。阵列九星排队伍，兵行五路列军卒。破阵弓升开月满，催军鼓凯阵云孤。明朝管取成功效，方显人间大丈夫。(下)(袁绍云)幽州太守刘羽，镇阳太守公孙瓒，青州太守田客，各领本部下人马为游兵，前去虎牢关，往来接应各诸侯人马，则要您小心在意，成功而回者！(刘羽云)得令。某领本部人马，与吕布交战。走一遭去。杀气弥漫罩太虚，排兵布阵按兵书。枪横银蟒开前路，剑挂青蛇斩将躯。将士施威分胜败，军卒舍命定赢输。纵饶吕布千般勇，一阵须教尽扫除。(下)(公孙瓒云)得令。某领本部下人马，与同幽州太守刘羽为游骑，与吕布交战，走一遭去。勇将雄兵密密排，枪刀人马胜天来。锣鸣四野千山震，刀砍三军两阵开。匝地征尘迷宇宙，冲天志气卷江淮。来朝大战惊天地，不说当年大会垓。(田客云)得令。某领本部下人马，同幽州太守刘羽、镇阳太守公孙瓒为游骑，与吕布交战，走一遭去。战马弯声出大营，旌旗招贴统雄兵。锦袍闪烁浑金绣，银甲光辉耀日明。袋内弓弯如皓月，壶中箭插似寒星。任他吕布千般勇，一阵须教定太平。(下)(袁绍云)众将教各依阵势攻取，虎牢关下，擒拿吕布，都去了也。长沙太守孙坚，兖州太守曹操，望阙跪者，加孙坚为监军之职。曹操为随军参谋使之职，俺一同坐中军，统领人马捉拿吕布，走一遭去。一心共把忠诚尽，凭吾执掌元戎印。前临朱雀按离宫。后依玄武旗幡映；青龙白虎各东西，剑戟枪刀并力进。任教吕布逞英雄，难逃地网天罗阵。(同众下)(外扮吕布同八健将杨奉、侯成、高顺、李肃、李儒、何蒙、陈廉、韩先领卒子上)(吕布云)画戟金冠战马奔，征袍铠甲带狮蛮。天下万夫难敌勇，端的是英雄独占虎牢关。某姓吕名布，字奉先，乃九原人也。自从拜董卓为父之后，俺父子每聚集下雄兵战将，马草军粮，更兼某之英勇，觑汉国有如儿戏。威镇于虎牢关下，今下将战书去了，单搦汉家十八路诸侯，与俺相持厮杀。八健将杨奉那里？(杨奉云)俺八健将有。(吕布云)即今整搠下大势人马。颇奈袁绍无礼，带领十八路诸侯，来攻俺虎牢关，量他何足道哉！您众将人人奋勇，个个争强，显耀你那弓马熟娴，施展那威严勇烈，城上城下，密排着甲士层层；阵北阵南，齐列下枪刀滚滚。杀气腾腾罩碧空，三军精锐展英雄；营排白虎居金位，阵引青龙坐正东。前队马催如烈火，后营兵列按玄宫。元戎稳坐中军帐，直把那汉阵旌旗血染红！(同八健将卒子下)(袁绍同曹操净孙坚躧马儿领卒子上)(袁绍云)阵前阵后列旌旗，戈甲层层望眼迷。擂鼓鸣金催出马，杀声直过虎牢西。某乃冀王袁绍是也，同曹参谋中军压阵，孙元帅奉命监军，俺着刘表、孔融、韩升为前哨，鲍信、乔梅、王旷为左哨，韩俞、吴慎、张秀为右哨，陶谦、袁术、赵庄为合后，刘羽、公孙瓒、田客为游兵，各按方位，率领大势人马，攻取虎牢关，活捉吕布。众将各依将令，摆下阵势者！(刘表同孔融、韩升躧马儿领立子上)(刘表云)前哨军行战雾飘，纷纷杀气喊声高。三军奋勇齐攻取，不放家奴出虎牢。某乃刘表是也，同孔融、韩升统领本部下人马为前哨，排下阵势，则等中军里号令，便往前攻战也。（孔融云）元帅得令。(韩升云)兀那尘土起处，是俺左哨人马上来了也。(鲍信同乔梅、王旷躧马儿领卒子上)(鲍信云)左哨雄兵次第行，位临甲乙按天星。一心奋勇来攻战，要与皇家定太平。其乃鲍信是也。同乔梅、王旷军行左哨。旗幡招飐，戈甲重排，列于左哨。兀的不右哨人马上来了也。(韩俞同吴慎、张秀躧马儿领卒子上)(韩俞云)左哨排兵十里长，重重猛士列刀枪。从来自有将军战，不似今番这一场。某乃韩俞是也，同吴慎、张秀军行右哨。征人奋勇，战马弯奔，有似好飞云流水。四下里大兵滚滚的围将上来了也。(吴慎云)俺可早排下阵也。(张秀云)则听那中军号令，一齐向前攻战。兀的不合后的人马来了也。(陶谦、袁术、赵庄躧马儿领卒子上)(陶谦云)冽冽喊声催战马，冬冬帅鼓趱军行。阵临合后非轻小，玄武旗头起黑云。某乃陶谦是也，今同袁术、赵庄，奉主将之命，军行合后。这里离中军不远，列下大营者！(袁术云)俺这合后人马，委实精锐，你看那一望旌旗蔽塞野，三军壮气罩长空。觑虎牢关有若翻掌也。(赵庄云)元帅，众将齐排阵势，吕布必落在彀中也。三军扎住营者！(刘羽、公孙瓒、田客躧马儿领卒子上)(刘羽云)杀气愁云结暮阴，征夫个个逞胸襟。忘生舍死攻城寨，方表英豪一片心。某乃刘羽是也，同公孙瓒、田客，率领五千精兵，奉元帅将令。游击阵前，生擒吕布也。(公孙瓒云)俺领着本部人马。往前攻杀一阵如何？(田客云)元帅，不杀他一阵，他也不怕俺。大军跟将来，俺杀入去者！(吕布领八健将卒子躧马儿冲上)(吕布云)某乃吕布是也。兀的不是汉将杀将入来了？八健将跟着我来，三军与我一齐呐喊者！(见科)(吕布云)来者何人？(刘羽云)兀那三姓家奴，你听者：某幽州太守刘羽是也，这一位是公孙瓒，这一位是田客，你敢和俺相持么？(吕布云)这厮好无礼也！(做战科)(刘羽云)二位元帅，俺敌不住他，须索逃命。扑入中军去来，走、走、走。(吕布云)这厮输了也，量他到的那里！将士每跟着我，扑他左哨去来！(鲍信云)二位将军，跟着我截杀吕布去来！(见科)(吕布云)无名小将，及早下马受降！(鲍信云)这匹夫好无理也！怎敢开如此大言？操鼓采！(做战科)(鲍信云)这厮甚骁勇，敌不住他，俺逃命走了罢。扑入中军去来，走、走、走。(吕布云)左哨大败了也。八健将跟我杀入右哨去来！(韩俞云)你看那吕布，又杀入俺右哨来了也。(吕布云)八健将，汉家军马将士，也只如此。跟着我杀入右哨去！(韩俞见科，云)口退！吕布，偏你是英雄好汉，你敢和我交战么？(吕布云)八健将，和他说些甚么，操鼓来！(韩俞云)这厮越发哏了也，敌不住他，走、走、走。(陶谦云)二位将军，兀的俺各营人马乱了也，俺出阵杀这家奴去来。(做见科，云)哐退！吕布，敢与某交战么？(吕布云)你来者何人？(陶谦云)某乃陶谦、袁术、赵庄是也。(吕布云)老贼无礼，量你到的那里，操鼓来！(做战科)(陶谦云)这小贼是骁勇，敌不住他。俺扑入中军里去，走、走、走。(吕布云)汉家各营人马大乱，十八路诸侯皆败了。八健将跟着某直杀入中军去来！(袁绍云)众将您见么？吕布领八健将往中军扑入来了，您众将四下里拷扌老圈簸箕掌围住，看我杀这匹夫。三军呐喊！吕布慢来，有吾久等多时也。(吕布云)你乃何人？(袁绍云)某乃冀王袁绍是也。家奴敢与我厮杀么？(吕布云)好无礼也，操鼓来！(众做混战科)(袁绍云)这家奴十分英勇，汉家诸侯，难与他拒敌，拨回马，众将逃命去来。(同众败科)(吕布云)八健将，我则道十八路诸侯怎生英雄，原来也只如此。被某日不移影杀十八路诸侯大败亏输，今日止不曾见长沙太守孙坚。如今且收兵回营，操军练士，积草屯粮，整搠人马，慢慢的再与孙坚交战，未为晚矣。勒马横枪力九牛，关前立战众诸侯。须知吕布英豪将，怎肯寻常折半筹！(同八健将领卒子下)(净扮孙坚领漾门卒子上)(孙坚云)湛湛青天不可欺，八个螃蟹往南飞。则有一个飞不动，看了原来是尖脐。某长沙太守孙坚是也。某十八般武艺，无有不拈，无有不会。上的马去，常川不济，听的厮杀，帐房里推睡。元帅升帐，威势全别，不知天文，不晓地理。凡为元帅，须要机谋，批吭捣虚，为头说谎，调皮无赛。俺这里先排百员衠油嘴，密排千队奶奶军。辕门战鼓掉了腔。助阵锣敲全不响。帐前打两面引军旗，旗上描成哈叭狗。左先锋手持两面刀，右先锋拿着精光棍。人人奋勇吃食，拚命当先；个个威风，奸狡贼滑无比。休言人敢帐前喧，便有那虾蟆过时，他也吖吖的叫。今有吕布，威镇于虎牢关，聚俺这十八路诸侯，与吕布交锋，俺不曾得他半根儿折箭。今有各处粮茸已完了，止有青州粮草未完。小校，与我请将曹参谋来者。(卒子云)理会的。(曹操上，云)绰绰胸中智有余，等闲熟看五车书。恁时列鼎重裀日，方表堂堂大丈夫。某乃曹操是也。今有吕布搠戟勒马，威镇在虎牢关，搦天下十八路诸侯相持，不曾得吕布半根儿折箭。此人英勇难敌，止有长沙太守孙坚，未曾与吕布交锋。今有孙坚元帅，着令人来请，须索走一遭去。小校，报复去，道有曹操在于门首。(卒子云)理会的。(报科，云)元帅，有曹操在于门首。(孙坚云)道有请。(卒子云)理会的。有请。(曹操见科，云)元帅，请小官来有何事商议也？(孙坚云)请你来别无甚事，今有各处粮草都来了，止有青州粮草未完，你不避驱驰，一来催趱粮草，二来怕有那山间林下，隐迹埋名的英雄好汉，就招安将他来，若破了吕布，自有加官赐赏也。(曹操云)小官催运粮草去，若有各处英雄好汉，举到元帅跟前，若见了小官的荐章，元帅可以重用他也。(孙坚云)若有你的荐章来，我便收留他也。(曹操云)则今日辞别了元帅，便索长行。小校收拾行装，至青州催运粮草，走一遭去。忙传将令莫停留，轻弓短箭统戈矛。积草屯粮人马壮，恁时方破吕温侯。(下)(孙坚云)曹孟德去了也。我无甚事，小校，牵过马来，革皮上骡子，跳上骆驼，厨房里睡去也。(同卒子下)(刘末领卒子上，云)桑盖层层彻碧霞，织席编履作生涯。有人来问宗和祖，四百年前旺气家。小官姓刘名备，字玄德，大树楼桑人也。当年结义下两个兄弟：二兄弟姓关名羽，字云长，蒲州解良人也；三兄弟姓张名飞，字翼德，涿州范阳人也。俺弟兄三人，在桃园结义，宰白马祭天，杀乌牛祭地，不求同日生，只愿当日死，要一在三在，一亡三亡。自破黄巾贼之后，加某为德州平原县县令之职；两个兄弟，一个是马弓手，一个是步弓手。今日两个兄弟巡绰边境去了，令人，门首觑者，若来时，报复我知道。(卒子云)理会的。(曹操领卒子上，云)某乃曹操是也。自离了虎牢关，前往青州催运粮草去，到此德州平原县，见此处桑麻映日，禾稼连天，问其故？原来是刘、关、张弟兄三人在此为理。某想来，若得了他弟兄三人到于虎牢关，愁甚么吕布不破？我如今相访玄德公，走一遭去。我若见了此人，自有个主意。来到也，左右接了马者。令人，报复去，道曹参谋下马也。(卒子云)理会的。(报科，云)报的大人得知，有曹参谋下马也。(刘末云)道有请。(卒子云)理会的。有请。(曹操见刘末科)(刘末云)参谋，数载不能相见，今日贵脚踏于贱地也。(曹操云)玄德公，自京华一别，忽经数载，光阴迅速，间别无恙也。(刘末云)参谋何往？(曹操云)小官前往青州催运粮草去，路打此德州平原县经过，见此处桑麻映日，禾稼连天，说玄德公在此为理。小官想来，今有吕布威镇于虎牢关下，搦天下十八路诸侯相持，不曾得吕布半根儿折箭。您兄弟三人，若列于虎牢关，战退了吕布，自有加官赐赏，不强似在此处为理也。(刘末云)参谋，争奈俺手下兵微将寡，怎生破的吕布？并然去不的也。(曹操云)二位将军安在？(刘末云)两个兄弟巡边境去了也。(曹操云)等二位将军来对，报复我知道。(卒子云)理会的。(正末同关末上)(关末云)家住蒲州是解良，面如挣枣美髯长；青龙宝刀吞兽口，姓关名羽字云长。某姓关名羽，字云长，蒲州解良人也。大哥姓刘名备，字玄德，大树楼桑人也;三兄弟姓张名飞，字翼德，涿州范阳人也。俺弟兄三人，自桃园结义之后，宰白马祭天，杀乌牛祭地，不求同日生，只愿当日死，一在三在，一亡三亡。自破黄巾贼张角之后，谢圣人可怜，加俺大哥为德州平原县县令，其为马弓手，三兄弟为步弓手。俺二将巡绰边境以回，无甚事，见大哥走一遭去。(正末云)哥也，似这般闲居，几时是了也呵！(关末云)兄弟，俺这等闲居的，倒大来好悠哉也呵！(正末唱)【仙吕】【点绛唇】每日家赤闲门闲，虎躯慵懒。(关末云)兄弟，俺颇攻遁甲之书，久后必有大用也。(正末唱)攻书晚，厮琅琅顿剑摇环。(关末云)兄弟，便好道奋发有时，休得心困也(正末唱)哥也，兀的不屈沉杀俺英雄汉。(关末云)大丈夫生于天地之间，必有峥嵘之日也。(正末唱)【混江龙】每日家仰天长叹，看别人荔枝金带紫罗襕。(关末云)俺这大哥哥，虽为县令，颇得民心也。(正末唱)则俺大哥哥虽不称这绿袍槐简，生熬的他皓首苍颜。无福受挂印悬牌金顶帐，则有分手投笔班超玉门关。(关末云)俺大哥心怀异志，必有拜相封侯之日也。(正末唱)我则待要将台上受拜，您怕的足顿剑下遭诛，(关末云)兄弟也，便好道君子待时守分也。(正末唱)则俺这二哥哥能把俺这军心惮。(关末云)想昔日韩信，若不是萧何三荐，岂有登坛之日也。(正末云)韩信？(唱)他可是莅官清吉，(关末云)俺闲居的倒大来是悠哉也。(正末云)哥也，俺闲则闲，(唱)则落的个人马平安。(关末云)三兄弟，俺来到县衙门首也。(正末云)这马是谁的马？(卒子云)是曹参谋的马。(正末云)哥，俺见参谋去来。(关末云)三兄弟，原来是随军参谋，他是个足智多谋的人，他来俺这县衙里，必有个主意。三兄弟，这曹参谋俺见了他呵，少要说话，你则依着您哥哥者。小校报复去，说俺两个兄弟，巡绰边境回来了也。(卒子云)理会的。(报科，云)有二位将军下马了也。(刘末云)你说去，有曹参谋在此，着他把体面着过来。(卒子云)理会的。二位将军，有曹参谋在此，着你每把体面过去。(关末同正末见科)(刘末云)两个兄弟，参谋在此，把体面。(曹操云)二位将军恕罪。(关末云)呀、呀、呀！参谋，自京华一别，忽经数载，光阴迅速，有劳参谋贵脚来踏贱地，实乃俺弟兄三人之万幸也！(正末云)喏，参谋为何至此也？(曹末云)将军不知，今有吕布威镇于虎牢关，天下十八路诸侯，不曾得吕布半根儿折箭。我想来，凭者您弟兄三人刀马武艺，到于虎牢关，破了吕布，愁甚么高官不做？不强似怎在此为理？将军意下若何？(正末云)左右那里？与我备马者。(刘末云)兄弟，备马往那里去？(正末云)我战吕布去。(曹操云)不枉了好将军也！(刘末云)住、住、住！三兄弟，你好燥暴也。十八路诸侯不曾赢的吕布半根儿折箭，量俺弟兄三人，兵微将寡，怎敢与他相持？并然去不的。(关末云)住、住、住！参谋，想吕布是一员虎将，威镇于虎牢关，搠戟勒马，聚雄兵十万，健将八员，天下十八路诸侯，与吕布交锋，不曾赢的他戟尖点地，马蹄儿倒那。想俺弟兄三人，兵微将寡，难以拒敌，俺断然去不的也。(正末云)哥也，不趁着这个机会儿去呵，久以后敢迟了也。(唱)【油葫芦】少不的一事无成两鬓斑，恁时节后悔晚。(关末云)我想这为官的，不如闲居倒好也。(正末唱)做甚早算来名利不如闲？(刘末云)兄弟，俺如何去的也？(正末唱)大哥哥你不肯将男子功名干，(关末云)俺又不会兵书战策，断然不敢去也。(正末唱)二哥哥你枉将《左传春秋》看。(关末云)依着兄弟主意如何？(正末唱)我则待恶战在杀场军阵中，您则待高卧在竹篱茅舍间。似恁的几年间梦见周公旦？您则待要睡彻日三竿。(刘末云)天下诸侯，不曾赢的吕布半根儿折箭，量俺到的那里也！(正末唱)【天下乐】哥也几时能勾铁甲将军夜过关，若足今也波番，今番到那两阵间，(关末云)吕布英雄，则怕兄弟难敌他么？(正末唱)但赢的我这马蹄儿倒褪可也难上难！(关末云)三兄弟，你坚意要去与吕布相持厮杀，两阵之间，凭着您甚么武艺，敢与他交锋？(正末唱)垓心里手掿着枪，杀场上硬睁着眼，哥也敢战兀那三千合我不倦惮！(刘末云)兄弟，想吕布世之虎将，十八路诸侯不能取胜，量俺弟兄三人，也敌不住那吕布也。(正末唱)【那吒令】不是这个张冀德，我觑吕温侯似等闲;(关末云)他使一枝方天画杆戟，好生利害也。(正末唱)则我这条丈八矛，将方天戟来小看。(关末云)骑一匹卷毛赤兔马，好生奔劣也。(正末唱)跨下这匹豹月乌，不剌刺把赤兔马来当翻。(刘末云)破吕布凭着你些甚么那？(正末唱)凭着我这捉将手、挟人惯，两条臂有似的这栏关。(刘末云)两阵对圆，旗鼓相望，则怕你赢不得他么？(正末唱)【鹊踏枝】上阵处磕搭的攥住狮蛮，交马处滴溜扑摔下雕鞍。直杀的他败将投降战马空还，败残军将追也那后赶，他每可都撇漾了些金鼓旗幡。(曹操云)玄德公，您这里有多少人马？报个总数来。(刘末云)量刘备官小职微，那里得那人马来？并然去不的也(正末唱)【寄生草】俺这里衙门静，活计艰，每月家俸钱刚把他这家私办。除公田又无甚别积趱，都是些个擎鞭执帽关西汉。(曹操云)破吕布可用多少人马？(正末唱)战吕布轻弓短箭俺三人，哥也何消的锦衣绣袄军十万！(曹操云)那吕布十分英勇，你敢近不的他么？(正末唱)【河西后庭花】哥也我题起那斯杀呵也不打悭，天生的忒奈烦。我则待渴饮刀头血，困来在这马上眠。要活的呵将那厮臂牢拴，要死的呵将那厮天灵来打烂，两庄儿由元帅拣。(刘末云)既然兄弟坚意的要去，参谋，俺到那里则怕不用俺么？(曹操云)三位将军既然要去呵，我修一封荐章，到于虎牢关下，见了孙坚元帅，他若见是我的书呈，必然重用也。(刘末云)多谢了参谋。则今日持着书呈，领本部下人马，便往虎牢关去也。(正末云)则今日便索长行也。(唱)【尾声】十载武夫闲，九得兵书看。八卦阵如同等闲，七禁令将军我小看。六丁神不许将我遮拦，者么是五云间，四壁银山，三姓家奴恁意儿反。(关末云)兄弟，想吕布十分英勇，又有八健将，则怕你难敌么？(正末唱)二哥哥你休将我小看，凭着我这一生得村汉。(关末云)兄弟也，两阵之间，你可怎生交马也？(正末唱)我可敢半空中滴溜扑番过那一座虎牢关。(正末同刘末、关末下)(曹操云)谁想今日举荐刘、关、张弟兄三人，到于虎牢关下，必然破了吕布。某不敢久停久住，催运粮草，走一遭去。吕布雄威镇虎牢，关张刘备显英豪。三人竭力行忠孝，方显忠良辅圣朝。(领卒子下)第二折(吕布领卒子上，云)跨下征驰名赤兔，手中寒戟号方天。天下英雄闻吾怕。则是我健勇神威吕奉先。某姓吕名布，宇奉先，乃九原人也。幼而习文，长而演武，上阵使一枝方天戟，寸铁在手，万夫不当，片甲遮身，千人难敌。先拜丁建阳为父，一日丁建阳令吾濯足，丁建阳左足上有一玄瘤。某问其故：\"足生一瘤者何也？\"丁建阳言曰：\"足生一瘤者，有五霸诸侯之分。\"某暗想你足生一瘤，尚有五霸诸侯之分，某足生双瘤，我福分更小似你那？某绰金盆在手，一金盆打杀了丁建阳，就乘骑卷毛赤兔马，后拜董卓为父。董卓乃陇西人氏，姓董名卓，字仲英，生的肌肥肚大，脐盛七李。卧高三尺，气吹帘凹，坐绰飞燕，步走如飞，力能奔马。俺父子二人，名压天下英雄，某统领十万雄兵，威镇在虎牢关下。汉家聚十八路诸侯，不曾得某半根儿折箭，别的诸侯都与我交锋过，惟有长沙太守孙坚，不曾与某交战，下将战书去，单搦长沙太守孙坚，与我交战也。跨下忙骑赤兔奔，方天戟上定江山。杀的那血水有如东洋海，放心死尸骸填满虎牢关。(下)(净扮孙坚领卒子上，云)朝中宰相五更冷，铁甲将军都跳井。则有一个跳不过，跌在里面扑冬冬。某乃孙坚是也。自从与吕布交战之后，这里也无人，我吃他唬出我一庄病来：但听的吕布索战，唬的我便肚里头疼，上泻下吐。今有曹参谋青州催运粮草去了，不见回来。小校辕门首觑者，但有军情事，报复我知道。(卒子云)理会的。(刘末同关末、正末上)(刘末云)兄弟也，俺来到这元帅府也。这里可不比俺那德州平原县，使不得你那燥暴。(关末云)哥哥说的是，你则休燥暴。(刘末云)兄弟，你则依着我者。小校报复去，有桃园三士在于门首。(卒子云)你则这里有者。(做报科，云)喏！报的元帅得知，有桃园三士在于门首。(孙坚云)今年果子准贵：偌大个桃园，则结了三个柿子。(卒子云)不是了，他是三个人。(孙坚云)问他是甚么职役。(卒子云)理会的。你是什么职役？(刘末云)一个是德州平原县县令，一个是马弓手，一个是步弓手。(孙坚云)他不往兵马司里去，来我这里，有什么勾当？(卒子云)不是，是他的官职。(孙坚云)你可说弓手！你问他，是诸侯便过去，不是诸侯不要过去。(卒子云)理会的。(问科云)元帅将令，是诸侯，便过去，不是诸侯，不要过去。(正末云)哥哥，走了马也！(刘末云)在那里？(正末打卒子科)(刘备拦科，云)兄弟休燥暴！(正末云)哥哥放手！(唱)【双调】【新水令】则俺这大哥哥虽不曾道做诸侯，他更歹、歹、歹杀者波，他须是中山靖王之后。你莫不是胎胞儿里传将令，摇车儿上做诸侯？兀的不气堵住我咽喉，哥也赤紧的君子落在您这小儿彀。(卒子云)哎哟！我儿也，你打了也罢，骂了也罢，你又骂俺元帅，我见俺元帅去。元帅的将令，说是诸侯的便过去，不是诸侯的休过去。一个大眼汉，他说哥哥走了马也，把我拿住打了一顿，他又骂元帅，他说\"君子落在小儿彀\"，他倒是君子，元帅你倒是小儿。(孙坚云)他倒是君子，我倒是小儿？传着我的胎骨，(卒子云)是台旨。(孙坚云)呸！是台旨。着他在辕门外，手捏鞋鼻，打躬、施礼。一日不得元帅将令，一日不要放起来；二日不得元帅将令，二日不要放起来。你说去：关前诛董卓，不用绿衣郎。(卒子云)理会的。兀那三那三个，你听者：元帅的将令，着您三个在辕门外，手捏鞋舅，打躬施礼。一日不得元帅将令，一日不许起来；二日不得元帅将令，二日不许起来；三日不得元帅将令，三日不许起来。你听者：关前诛董卓，不用绿衣郎。打躬、打躬！(刘末云)兄弟，可怎了也？(正末云)哥也，做甚么？(刘末云)元帅将令，着俺打躬哩！(正末云)好波。二位哥，你打躬，我则轮骲头。(刘末云)那个打躬，似那小顽童背不过书来，手捏鞋鼻，打躬施礼。兄弟，咱打躬咱。(正末云)平身。(刘末云)谁说来？(正末云)我说来。(刘末云)好自在性儿也！(正末云)哥也，假使一日不得将令呵呢？(刘末云)一日不得起来。(正末云)假使二日不得将令呵呢？(刘末云)二日不得起来。(三科了)(正末云)假使一年不得他将令呵呢？(刘末云)那得个一年的理来？兄弟也，元帅将令，俺打躬咱！(正末唱)【驻马听】我可甚么高枕无忧？空抄定拽硬弓搠长枪阿呸我这对捉将手。我可是么低头来切肉？怒睁开我这辨风云别气色这一对杀人眸。大哥哥羞惭替他羞，二哥哥受苦甘心受。我则怕掉下一个树叶儿来呵我则怕倒打破您那头，(云)长沙太守孙坚！(唱)怎么来早是非只为多开口。(刘末云)兄弟不可多言也。(正末唱)【雁儿落】往常我观云间乌兔走，今日个看地下蚍蜉斗。姜太公渭水河边执着钓钩，今日个轮到俺辕门外打鼻钮。(刘末云)俺在人矮檐下也。(正末唱)【得胜令】哥也更兀则这里怎敢不低头？似恁的几时得到摘星楼？别人去省部里标了名姓，哥也赤紧的俺县衙甲无甚解忧。(刘末云)但得个大小官职也罢。(正末唱)但得个知州，也是我不待屈不能勾。(刘末云)哎约！哎约！(正末唱)哎约屈的我冷汗便似浇流。(云)刘、关、张弟兄三人，破一百万黄巾贼，临了在辕门外与别人打躬。(唱)我可甚么男儿得志秋！(卒子云)平身。可不早说。喏！报的元帅得知，吕布索战。(孙坚云)我肚里疼了。(正末云)哥也，走了马也。(刘末云)在那里？(正末见孙坚科，云)喏，我医元帅肚里疼也！(孙坚云)你要医我的病，好个丑太医！你有甚么名方妙药，治我的病？你试说一遍，我试听咱。(正末唱)【夜行船】你可甚么一心分破帝王忧，(云)听的道吕布索战，\"哎约，我好肚里疼也！\"(唱)你嘴碌都恰便似跌了弹的斑鸠，似鬼绰了你眼光胶粘住你口。你畅好是懦脏气十八路诸侯，你干请了皇家俸，你可是羞也那是不羞。我则道你是衡钢槅，呸，你原来是个蜡枪头！(孙坚云)这厮好无理也。他说道我是蜡枪头，着软的扑冬就过去了，着硬的就卷回来了。小校，拿出去杀坏了者！(卒子云)理会的。(做斩正末科)(刘末云)似此呵怎了也？(曹操上，云)某乃曹参谋是也。催运粮草已回，来到元帅府门首也。左右接了马者，呀、呀、呀！玄德公，三将军为甚么来？(刘末云)参谋，张飞不知为何，冲撞着元帅，要斩张飞。参谋怎生救张飞一命可也好也？(曹操云)刀斧手且留人者！小校报复去，道有曹参谋下马了也。(卒子云)报的元帅得知，有曹参谋下马也。(孙坚云)道有请。(卒子云)理会的。有请。(做见科)(曹操云)元帅，坐帅府不易也。(孙坚云)参谋，鞍马上劳神也。(曹操云)元帅，曾有甚么英雄好汉来么？(孙坚云)没有。(曹操云)曾有桃园三士？(孙坚云)甚么桃园三士？(曹操云)是刘、关、张弟兄三人。(孙坚云)并无甚么刘、关、张。(曹操云)为何要杀坏张飞来？(孙坚云)呸！哦，是那大眼汉无礼，他说大话：\"君子落在小儿彀。\"他是君子，我是小儿。这个也不打紧。我一阵肚里疼，他来医我的病，他骂我做蜡枪头。我是个元帅，他骂我，因此上要杀坏了他也。(曹操云)俺不曾与吕布交战，先斩了一员上将，做的个于军不利。看小官之面，饶过张飞，可也好也？(孙坚云)看着参谋的面皮，我饶了他。(曹操云)谢了元帅，小官的荐章，元帅曾见来么？(孙坚云)若有荐章来时，我可用度了他也。着他一个个过来。(曹操云)小校唤过那姓刘的来。(卒子云)姓刘的将军过来。(刘末，云)喏！小官刘备。(孙坚云)大河里淌下卧单来，可知流被哩！我认的你是大树楼桑人也。你家里孤穷，织席编履，你卖草鞋，我穿了你一双草鞋，还不曾与你钞哩。靠后！(曹操云)唤过那姓张的来。(卒子云)张将军过来。(正末见科，云)喏！张飞。(孙坚云)你是张飞？开了吊窗着他飞，可又飞不的！我认的你，你是涿州范阳人氏，你卖肉为生，烂头巾厨子出身，我曾问你买了副血脏吃来。靠后！(关末做搬科，云)踏了关某脚也！(孙坚云)神道许了三牲，还不曾赛哩。(卒子报科，云)喏！报的元帅得知，有吕布索战。(曹操云)元帅，吕布索战，怎生带张飞出去，可也好也？(孙坚云)我与吕布交锋，着他弟兄三人跟我去，可那里用他好？(曹操云)元帅，与他每一个执事。(孙坚云)看着参谋面皮，着他去，可则怕带累我。姓刘的，你是粮草大使；姓关的，你是粮草副使。(正末云)元帅，我是甚么职事？(孙坚云)你做个打阵将官掠阵使。(正末云)元帅，张飞厮杀了一世，不知怎生是打阵将官掠阵使？(孙坚云)你可又不省的，我当先杀了活的，剩下死的，你割他那鼻子耳朵来元帅府里献功来。我杀活的，你杀死的。(正末云)我杀活的，你杀死的。(孙坚云)我杀活的，你杀死的。(正末云)我杀活的，你杀死的。(孙坚云)你杀活的，我杀死的。呸！颠倒了我的也。(曹操云)张飞，此一去小心在意者。(正末云)参谋你放心也。(刘末云)兄弟小心在意者。(正末唱)【尾声】你看我水磨鞭带合颏打绽那贼臣口，我这点钢枪抹挑皮吃一会生人肉。直杀的他马闲人乏珰的锣响军收。唱道道与那濯足家奴来，来和爷两个单挑斗。到来日不刺剌马打过交头，我着他绰见这个张飞扑碌碌着那嘶望风儿走。(下)(孙坚云)张飞去了也。刘备，你为粮草大使，就统领本部下人马，与吕布交战，走一遭去，小心在意者。(刘末云)得令。某统领本部下人马，与吕布交战，走一遭去。传令三军不惮劳，顶盔擐甲与披袍。两口龙泉扶社稷，一腔鲜血报皇朝。(下)(孙坚云)关云长，拨与你三千人马，你为粮草副使，则要你得胜而回者。(关末云)得令。则今日与吕布相持厮杀，走一遭去。驱军校敢战相争，众将士显耀威风。统雄兵扬威耀武，传将令尽按军情。人人似爬山猛虎，个个如出海蛟龙。中军帐三军听令。擒贼将先建头功。(下)(孙坚云)参谋使紧守营寨，我领人马，与吕布交战，走一遭去。大小三军，听吾将令：到来日瘦马不得驰骤，破锣不得乱鸣，不许交头说话，不得语笑喧呼，三通鼓罢，拔寨而起，若少一个，都罚您去惜薪司里抬炭担。你知道了么？到来日大小军校逞挡搜，今朝一日统戈矛。若还两家对敌住，一齐下马打筋陡。交横十字地下滚，由他刀砍血直流。今世里随他杀了俺，那世里慢慢的报冤仇。(同卒子下)(曹操云)刘、关、张去了也。左右将马来，我直至虎牢关下，看元帅与吕布交战，走一遭去。虎将排兵到阵前，锣鸣鼓响震天喧。孙坚元帅施英勇，必破奸臣吕奉先。(下)楔子(净孙坚领卒子上，云)某孙坚是也。大小三军，摆开阵势，依着我，先摆个胡同阵。(卒子云)元帅，怎么叫做胡同阵？(孙坚云)把这马军摆在一边，把步军摆在一边，中间里留一条大路，我若输了好跑。摆开阵势，尘土起处，吕布敢待来也。(吕布领卒子上，云)某乃吕布是也。领着本部下人马，与孙坚相持厮杀，走一遭去。大小三军，摆开阵势，兀那尘土起处，敢是孙坚来了也。(孙坚云)你来者何人？(吕布云)你听者：吕奉先是你的爹爹。(孙坚应科，云)哦！风大，听不见。(吕布云)我是你爹爹。(孙坚云)哦！风大，听不见。(吕布云)吕布是你爹爹。(孙坚云)哦！你怎生是我爹爹？(吕布云)口退！你来者何人？(卒子云)元帅，他骂阵哩。你还他大着些。(孙坚云)某乃长沙太守孙坚，是你孙子哩。(卒子云)你怎么不做大，怎么与他做孙子？（孙坚云）你那里知道，常赢了便好，若输了呵，拿住要杀，他便饶了，道：\"是我孙子哩！\"(卒子云)他也杀了。(做调阵子科)(孙坚云)我近不的他，走了罢，走、走、走！(下)(吕布云)孙坚走了也。这厮合死，不往本阵中去，他落荒的走了也。有你走处，有我赶处，走到天涯，赶到海角，不问那里赶将去。(下)(孙坚上，云)走、走、走！被吕布杀的我魂灵儿也无了。近不的他，兀的一所密林，我入的这密林来，一棵枯树，我脱下这衣甲头盔来，拴在这树上，按孙武子兵书曰：是脱壳金蝉计。吕布赶将来，则道是我，搠上一戟，寸铁入木，九牛难拔，投到他拔出戟来，我走过芦沟桥去也。(下)(吕布上，云)某乃吕布是也。孙坚与某交战，近不的某走了，某紧赶着，往这密林中去了。我入的这密林中来，兀的不是孙坚？着这厮吃我一戟。可怎生其尸不倒？哦，原来是脱壳金蝉计。他走了也。寸铁入木，九牛难拔，我拔出这戟来，将着这衣袍铠甲，去俺父亲跟前献功去。杨奉安在？（净杨奉上，云)则我是杨奉，厮杀全没用。每日跟元帅，阵前听将令。某乃杨奉是也。我正在帐房里吃饭，有元帅呼唤，不知有甚事。可早来到也。我自过去。（见科云)元帅呼唤杨奉，那厢使用？(吕布云)杨奉，我杀败孙坚也。走入这密林中，他用脱壳金蝉计，脱下他的衣袍铠甲走了也。你拿着这些衣袍铠甲，先去父亲跟前报功去。我将这败残军校，杀了便来也。你小心在意者。(杨奉云)得令。(吕布云)军器丛中分外别，拿住孙坚马上挟。饶君便披三重铠，宝剑剁做两三截。(下)(杨奉云)我拿着孙坚太守的衣袍铠甲，元帅府里献功，走一遭去。(正末领卒子冲上，云)来者何人？(杨奉云)我是吕布手下八健将杨奉是也。(正?┰?你将着的甚么东西？(杨奉云)我拿着的是孙坚的衣袍铠甲，将着元帅府里献功去也。(正末云)将来与我！(杨奉云)好说，你倒省气力也！你要我怎么与你？(正末云)你真个不与我，我则一枪。(杨奉云)老叔，你要时你拿了去罢，这衣袍铠甲，你拿便拿了去罢，你则通个名，显个姓，你是谁？我到元帅府里好回话去也。(正末云)兀那厮，你听者：(唱)【仙吕】【赏花时】你那厮丁建阳身亡可也不驾车，去你那董卓跟前深唱喏。(杨奉云)老叔，你去便去，通名显姓咱。(正末唱)我是您吕布的第三个爷爷。(杨奉云)可知道吕布利害哩，他还有这么一个老子哩！你姓甚名谁？(正末唱)张飞可便是也。到来日儿出马可兀的搦您爹爹。(下)(杨奉云)你来你来。可怎么好？衣袍铠甲被他拿的去了。我也不敢久停久住，元帅府里回话那，走一遭去。(下)第三折(吕布领卒子上，云)紫金冠，分三叉，红抹额，茜红霞。绛袍似烈火，雾锁绣团花。袋内弓弯如秋月，壶中箭插街钢铁。跨下南海赤征马宛，匣中宝剑常带血。声名扬四海，英勇战三杰。相貌无人比，文高武又绝。画戟横担定，威风气象别。某乃吕布是也。昨日孙坚与某交战，不到二十余合，近不的我，撞入密林，脱壳金蝉计走了也。某得了衣袍铠甲，着杨奉去俺父亲跟前献功去了，不见回话。小校关上看者，这其间敢待来也。(净杨奉上，云)见元帅回话去。可早来到也。不必报复，我自过去。(见科)(杨奉云)元帅，祸事也！(吕布云)祸从何来？你将着衣袍铠甲献于俺父亲，他说什么来？(杨奉云)我领着元帅将令，将着衣袍铠甲，正走中间，可可的撞着个大眼汉当住我。他说：\"你拿的是甚么东西？\"我说：\"我是吕布手下八健将杨奉，我拿的是孙坚太守的衣甲头盔，我去元帅府里献功去也。\"他说道：\"将来与我。\"我说：\"不与你。\"他说：\"你不与我，我则一枪。\"唬的我那战。我说：\"老叔，你要便拿了去罢。\"我就丢下，他拿了去也。(吕布云)是谁夺将去了？(杨奉云)我问他来，我说：\"你通名显姓，你可姓甚名谁？\"(做意儿科，云)等我想，哦，想起来了。(唱)\"丁建阳身亡不驾车。\"(吕布云)哩！你怎么唱？(杨奉云)他是这等唱来。(唱)\"董卓眼前深唱喏。\"(做怕科，云)可不好说的。是他说来，不干我事。(吕布云)他说甚么来？(杨奉唱)他说\"我是吕布的第三小爷爷。\"(吕布云)他怎生是我的爷爷？(杨奉云)我还是第四个老子哩。(唱)\"张飞可便是也。到来日儿出马搦您爹爹。\"(云)我可想起来了也。元帅，是张飞夺的去了也。(吕布云)颇奈张飞无礼，我和你往日无冤。近日无仇，你将衣袍铠甲夺的去了，又在某跟前称爷道字，更待干罢！下将战书去，单搦张飞与某相持厮杀，走一遭去。与我唤将李肃来者。(卒子云)理会的。李肃安在？(李肃上，云)胸中韬略运机筹，箭插寒星射斗牛。惟幄之中施巧计，坐间谈笑觅封侯。某乃李肃是也，今佐于吕泰先麾下，为八健将之职。十八般武艺，无有不拈，无有不会，寸铁在手，有万夫不当之勇。坐筹帷幄之中，决胜千里之外。每回临阵，无不干功。正在教场中操兵练士，元帅呼唤，不知有甚事，须索走一遭去，可早来到也。小校报复去，道有李肃来了也。(卒子云)理会的。(报科云)喏！报的元帅得知，有李肃来了也。(吕布云)着他过来。(卒子云)理会的。过去。(李肃见科，云)元帅呼唤李肃，那厢使用？(吕布云)且一壁有者。小校，与我唤将侯成来者。(卒子云)理会的。侯成安在？(侯成上，云)六韬三略显威风，排兵布阵统三军。驱兵领将施谋略，答报吾皇爵禄思。某八健将侯成是也，佐于吕布手下为将。正在教场中操兵练士，元帅呼唤，不知有甚事，须索走一遭去。可早来到也。小校报复去。道有侯戌来了也。(卒子云)理会的。(报科，云)喏！报的元帅得知，有侯成来了也。(吕布云)着他过来。(卒子云)理会的。着过去。(侯成见科，云)元帅呼唤侯成，那厢使用？(吕布云)且一壁有者。小校，唤将李儒来者。(卒子云)理会的。李儒安在？(李儒上，云)深通武艺显英豪，出马交锋杀气高。阵前敢与敌兵战，忘生舍死见功劳。某八健将李儒是也，佐于吕奉先麾下为将，某深通兵书，广知战策，每回临阵，无不干功。正在帐中演习韬略之书，元帅呼唤，不知有甚事，须索走一遭去。可早来到也。小校报复去，道有李儒来了也。(卒子云)理会的。(报科，云)喏！报的元帅得知，有李儒来了也。(吕布云)着他过来。(卒子云)理会的。着过去。(见科)(李儒云)元帅呼唤俺八健将，有何将令？(吕布云)且一壁有者。小校与我唤将高顺来者。(卒子云)理会的。高顺安在？(高顺上，云)三十男儿鬓未斑，好将英勇展江山。马前自有封侯剑，何用区区笔砚间。某乃高顺是也，佐于吕布手下为八健将之职。正在教场中操兵练士，今有元帅呼唤，不知有甚事，须索走一遭去。可早来到也。小校报复去，道有高顺来了也。(卒子云)理会的。(报科，云)喏！报的元帅得知，有高顺来了也。(吕布云)着他过来。(卒子云)理会的。着过去。(见科)(高顺云)元帅，呼唤某那厢使用？(吕布云)且一壁有者。小校唤将何蒙来者。(卒子云)理会的。何蒙安在？(何蒙上，云)英雄大将有声名，南征北讨苦相争。博得青史标名姓，图像麒麟第一人。某乃何蒙是也，十八般武艺，无有不拈，无有不会，寸铁在手，有万夫不当之勇，佐于吕布麾下为将。元帅呼唤，不知有甚事，须索见元帅去。可早来到也。小校报复去，道有何蒙来了也。(卒子云)理会的。(报科，云)喏！报得元帅得知，有何蒙来了也。(吕布云)着他过来。(卒子云)理会的。着过去。(见科)(何蒙云)元帅呼唤何蒙，那厢使用？(吕布云)你且一壁有者。小校唤将陈廉来者。(卒子云)理会的。陈廉安在？(陈廉上，云)武艺精熟智量能，排兵布阵显威风。坐筹惟幄真壮士，决胜千里定输赢。某乃大将陈廉是也。因某威风赳赳，状貌堂堂，正在教场中操兵练士，元帅呼唤，不知有甚事，须索走一遭去。可早来到也。小校报复去，道有陈廉来了也。(卒子云)理会的。(报科，云)喏！报的元帅得知，有陈廉来了也。(吕布云)着他过来。(卒子云)理会的。着过去。(见科)(陈廉云)元帅呼唤小将，那厢使用？(吕布云)且一壁有者。小校与我唤将韩先来者。(卒子云)理会的。韩先安在？(韩先上，云)幼小曾将武艺习，南征北讨惯相持。临军望尘知敌数，对垒嗅土识兵机。某乃韩先是也，佐于吕布麾下为八健将。今有元帅呼唤，不知有甚事，须索走一遭去。可早来到也。小校报复去，道有韩先来了也。(卒子云)理会的。(做报科，云)喏！报的元帅得知，有韩先来了也。(吕布云)着他过来。(卒子云)理会的。着过去。(韩先见科，云)元帅呼唤韩先，有何将令也？(吕布云)唤您来别无甚事，只因昨日孙坚与某交战，近不的某，脱壳金蝉计走了。某着杨奉将着孙坚的衣袍铠甲，去我父亲跟前献功去，不期被张飞夺的去了，又在某跟前称爷道字，更待干罢！李肃、侯成，拨与你三千人马，你为前哨，与张飞相持厮杀去。小心在意者。(李肃云)得令。奉元帅将令，领三千人马，与刘、关、张相持厮杀，走一遭去。到来日荡散征尘杀气开，阵云队里显英才。鸣锣击鼓惊天地，征人战马践尘埃。傍牌遮箭鱼鳞砌，硬弩雕弓密密排。轻舒捉将挟人手，放心我生擒贼寇献功来。(下)(侯成云)奉元帅将令，领三千人马，与刘、关、张相持厮杀，走一遭去。炮响催军起大营，人人奋勇显英雄。人如越岭爬山虎，马似翻江出水龙。弓弩箭簇如流水，枪刀剑戟若寒冰。拿住三军亲杀坏，方显男儿建大功。(下)(吕布云)李儒、高顺，拨与你三千人马，截杀刘关张去。小心在意者。(李儒云)得令。统领本部下人马，与刘、关、张交战，走一遭去。大小三军，听吾将令。到来日东西列左军右军，前后摆合后先锋。鸦翎般蹬天硬弩，秋月般拽满雕弓。斩上将汤浇瑞雪，杀敌兵风卷残云。托赖着真天子百灵咸助，大将军八面威风。(下)(高顺云)则今日领三千人马，与刘、关、张弟兄三人相持厮杀，走一遭去。忙传将令便长行，赏罚直正要公平。甲光灿灿如流水，枪刀闪烁苦寒冰。人似南山白额虎，马如北海赤须龙。两阵交锋分胜败，班师得胜献头功。(下)(吕布云)何蒙、陈廉，拨与你三千人马，与刘、关、张交战，小心在意者。(何蒙云)得令。奉元帅将令，领三千人马，与刘、关、张相持厮杀，走一遭去。大小三军，听吾将令。到来日出马当先临阵中，施逞武艺显威风。扫荡征尘干戈息，试看今番建大功。(下)(陈廉云)得令。领三千人马，与刘关张相持厮杀，走一遭去。大小三军，听吾将令。到来日百万雄兵出帝都，齐排队伍列征夫。银盔灿灿红缨舞，金甲辉辉衬战服。撞阵冲围能取胜，安营下寨善埋伏。敌军拍马闻风走，永保皇图显智谋。(下)(吕布云)韩先、杨泰，拔与你三千人马，擒拿刘、关、张，小心在意者。(韩先云)得令。奉元帅将令，领兵擒拿刘关张，走一遭去。大小三军，听吾将令。鼓响锣鸣军将排，行云霭霭绣旗开。散散金花冲阵角，腾腾杀气罩贤才。马如北海蛟出水，人似南山虎下崖。军将未知多共少，舍死忘生战敌来。(下)(杨奉云)得令。奉元帅将令，领着人马，趁打哄耍耍子儿，走一遭去来。大小三军．听吾将令。到来日统领雄兵不可迟，营里先拣好马骑。若还野外安营寨，则偷人家肥草鸡。(下)(吕布云)众将都去了也。某亲率三军，擒拿张飞，走一遭去。大小三军，听吾将令。到来日颇奈你个环眼张飞，怎将我小觑低微。你骂我三姓家奴，你不是关张刘备。不答话来回便战，垓心内比并个高低。轻舒我这挟人手段，活拿你个莽撞张飞。(下)(曹操同刘末、关末上，云)某乃曹参谋是也。孙坚元帅领三将军张飞，与吕布相持去了，未知输赢。小校辕门首觑者，元帅来时，报复我知道。(净孙坚上，云)夹着无鞍马，两脚走如飞。正是鞭敲金镫响，我可甚人唱凯歌回。某乃孙坚是也。提起来惶恐，昨日着吕布杀的我魂不附体，早是我脱壳金蝉计走了，别人都不知道，则有张飞知道。我说我赢了，谁敢说甚么？来到了也。(见卒子科云)小校报复去，说元帅得胜回营也。(卒子云)理会的。(报科，云)喏！报的参谋知道，元帅得胜回营也。(曹操云)道有请。(卒子云)理会的。元帅有请。(做见科)(曹操云)元帅鞍马上劳神也。(孙坚云)参谋，剑甲在身，不能施礼了。(曹操云)吕布安在？(孙坚云)吕布那厮不合死，我本待要活拿过来。他系着一条多年的旧带殢烂了，他挣断皮条走了。(曹操云)张飞安在？(孙坚云)张飞这早晚敢着马鳷死了。(刘末云)嗨！可怎了也？(曹操云)玄德公放心，张飞回来了。小校辕门首看着，若来时，报复我知道。(卒子云)理会的。(正末领卒子上，云)小校，将着衣袍铠甲收的牢者。元帅府里白那厮个谎云。(唱)【中吕】【粉蝶儿】又不敢东转西移，守着那甲杖库也不似这般费心劳力，将元帅那护身符在意收者。猛然间，才听罢，三通鼓擂，猛可里观窥，我看那孙太守气也那不气。【醉春风】恼的我恶向胆边生，不由我怒从心上起。(云)我不恼他别，(唱)自从那早晨间打躬到日平西。孙坚那里取这个礼，礼！道不的个千战千赢、百发百中，他则落的一人一骑。(云)小校报复去，张飞来了也。(卒子云)理会的。(报科，云)喏！张飞来了也。(曹操云)元帅，你听的说么？张飞回来了也。(孙坚云)你这厮，你眼花，敢错认了他，敢不是他？着他过来。(卒子云)过去。(正末见净科)(孙坚唱喏科，云)三叔恕罪。你昨日见我和吕布厮杀来么？(正末云)元帅，好厮杀，好厮杀！(孙坚云)怎么好厮杀？(曹操云)张飞，元帅与吕布好相持么？(正末云)好厮杀不好厮杀，那军前有两句言语，是说的好。(孙坚云)人都说甚么来？(正末云)他道\"人中吕布，马中赤兔。\"一个好吕布也！(曹操云)元帅，你听的说么？说道一个好吕布哩！(孙坚云)参谋。吕布虽好，也则是他一人。敢问我可如何？(正末云)元帅你也好。(曹操云)元帅怎生也好？(孙坚云)也好也者，呼为好也，好之极好。张飞，那吕布怎生好？穿甚么衣袍？披甚么铠甲？戴甚么头盔？骑甚么鞍马？使甚么兵器？怎生打扮？你说与参谋试听者。(正末云)我先说了吕布，后敷演元帅也。(唱)【迎仙客】吕布那三叉紫金冠上翎插着那雉鸡，他那百花袍铠是唐猊。那一匹冲阵马远观恰便似火炭赤。(孙坚云)他怎么与我厮杀？使甚么兵器来？(正末唱)垓心里马驮着人，鞍心里手掿定戟。(孙坚云)我看来，那厮力怯胆薄也。(正末唱)觑了他英勇神威，(云)那吕布似一员神将。(孙坚云)可是那一员神将？(正末唱)恰便似托搭李天王下兜率临凡世。(孙坚云)这个是吕布了。我可怎生威严摆布，披袍擐甲？我戎装擐带，结束威风，骑甚么鞍马？使甚么兵器？老三，你卖弄的好了，打酒请你。(刘末云)元帅与吕布怎生交战来？你试说一遍咱。(正末云)元帅，你也狠好。(孙坚云)厮杀哩！说个狠，可不道无毒不丈夫。(正末唱)【红绣鞋】见元帅恶狠狠手执着兵器，(孙坚云)可也古怪，我刚披挂了，我那会儿恼，不知从那里来。(正末唱)见元帅不邓邓气吐虹蜺。(云)元帅，你也似一员神将。(孙坚云)我似那一员神将？(正末唱)恰便似护法诸天可便立在门旗。(孙坚云)护法诸天？立在门旗？我恰好不会动手也。(正末云)元帅昨日厮杀处，张飞眼花，不曾见元帅甚么披挂。(唱)元帅你那虎筋绦你勒来也那不曾勒？(孙坚云)我系着来。(正末唱)龙鳞铠你披来也那不曾披？(孙坚云)我披着来。(正末唱)则你那顶风翅盔戴来也那不曾戴者？(孙坚云)张飞，你说俺两家在虎牢关下，怎生排兵布阵，呐喊摇旗。三将军，你说与参谋听波！(曹操云)那壁厢吕布出马，俺元帅临阵，怎生与吕布相持来？(正末云)听张飞慢慢的说一遍咱。(唱)【石榴花】则听的数声寒角一似老龙悲，扑冬冬的征鼙鼓响似震天雷。(孙坚云)你可瞧见我那一会儿传令，怎么支拨人马来？(正末唱)马军步军鞭梢一点雁行齐，各排着阵势，呐喊摇旗。(孙坚云)吕布出马，教我就敌住他了。(正末唱)则见吕温侯勒马垓心内，来、来、来不怕死的与吾两个相持。见元帅你不剌刺纵马到垓心内，您两个不答话便相持。(孙坚云)那一会恼哩，答甚么话！恨不的一刀抓了他首级哩。看来那厢也慌了。(正末唱)【斗鹌鹑】元帅闪霍霍刀晃动银盖朱缨，吕温侯赤力力戟摆动那金钱豹尾。(孙坚云)早则还是我的刀哩，才敌住他的戟，第二个也输在他手里了。(正末唱)元帅将刀刃斜钐。(云)那吕布见刀来，出的躲来。(唱)他将那戟尖戟尖来便刺。(孙坚云)俺两个揪住袍，攥住带，就交成一团，打做一块。怎么肯放了他，饶了他？饶蝎子的娘哩！(正末唱)你两个一来一往一上一下有似飞。见元帅打闹哩。(云)一个道：\"休来赶，休来赶！\"(唱)你可暗暗的私奔。(云)那吕布道：\"住者！\"(唱)脑背后高声可便叫起。(孙坚云)参谋使，你可不曾见那厮杀，两匹马滚在一处，我要下马出恭，百忙里拴了个关门镫绊住脚，急的我要不的。他叫我做甚么来？(正末唱)【上小楼】元帅将那脖騣枕者，吕温侯将龙驹不勒。我则见二马相交，嘴尾相衔，不曾相离。见元帅你，打闹里，先撞入林中躲避。(孙坚云)是村里。(正末云)是林里。(孙坚云)是村里。我觅凉浆吃去来。(正末云)是林里。(唱)见放着孤桩上是你脱身之计。(孙坚云)这厮怎么瞧见来？你不知道，都是我那匹马恋槽，把我就掉的走了，着我怎么扯的住呢？你可在那里来？(正末唱)【幺篇】恰离了军阵中，早来到林琅里。可又早解开擐带，松开戎装，脱下征衣。吕温侯他纵玉勒，再赶到，十里田地。(孙坚云)这个是我使的计来。(正末云)你那计，(唱)厮杀不到两三合脱的赤条条的。(孙坚云)这厮好无礼也，着言语讥讽我。你是一个掠阵使，别人都报了功也，你这早晚才来，你有什么功劳？(正末云)张飞有功劳来。(孙坚云)有什么功劳来？(正末唱)【满庭芳】昨宵晚夕，长空淡淡，凉月辉辉，张屯来往巡绰拿住个奸细，手中将着几件东西。(孙坚云)莫不是两事家使的枪刀剑戟么？(正末唱)也不是两事家使的枪刀剑戟。(孙坚云)可是甚么那？(正末云)左右将来！(做将衣甲丢在当面科，唱)那一个诸侯王的这衣甲头盔。(孙坚云)哎哟，嗨！一个好先生，买命算卦，说我不合破财，果然今日还送将来了。(正末唱)唬的他一个呆痴的。(云)元帅你不道来，(唱)快将你那儿郎准备。(云)这衣袍铠甲，被别人夺将去了。(唱)这的是你那人和着凯歌回。(孙坚云)参谋使，你不知道，这厮无礼。我将这衣袍铠甲，脱在树上，我是脱壳金蝉计来。我这里面安排着陷马坑。绊马索，要拿吕布，这厮破了我的计。拿出去，与我杀坏了者！(曹操云)住、住、住！元帅看小官之面，饶过张飞者。(孙坚云)断然饶不的。(卒子云)喏！报的元帅得知，有吕布索战。(孙坚云)我肚里又疼起来了。(曹操云)他搦谁哩？(卒子云)住、住、住！他不搦元帅，单搦他第三个爷爷哩。(孙坚云)我若是说一句话，我这嘴上就生碗采大个疔疮。(正末云)是张飞说来。(孙坚云)三叔，你发付他去，不干我事。(正末云)我敢去，我敢去！(唱)【耍孩儿】我道来我道来。不是我说强嘴说强嘴，则我这点钢枪分付在那厮鼻凹里。遮截架解难投奔，则我这刺搠签创枪法疾。我是个好厮杀的天魔祟，从虎者应无善兽，好斗者必遇强敌。(曹操云)玄德公，您弟兄三人，若破了吕布。自有加官赐赏也。(正末云)参谋。你放心也。(刘末云)俺弟兄三人，同破吕布走一遭去。(正末唱)【尾声】说与那交辽王吕奉先。正撞见英雄张翼德。跨下这匹豹月乌，不剌刺便荡番赤兔追风骑。则我这丈八矛，咭叮生扛折那厮方天画杆戟。(同刘末、关末下)(曹操云)刘关张去了也。他弟兄三人，必然破了吕布。元帅，俺与他压着阵，看他弟兄三人，与吕布交锋，走一遭去。款纵乌骓豹月奔，长枪阔剑定江山。刘备关张施勇跃，三人喊杀虎牢关。(同下)楔子(吕布领八健将上，云)其乃吕布是也，领着本部下人马，与张飞相持厮杀。走一遭去。大小三军，排开阵势者。尘土起处。张飞敢待来也。(正末上，云)某乃张飞是也，与吕布交战，走一遭去。来者何人？(吕布云)某乃吕布是也。你来者何人？(正末云)某乃张飞是也。(吕布云)兀那张飞，你将我衣袍铠甲夺的去了，又在我跟前称爷道字，量你到的那里！操鼓天！(做战科)(三科了)(吕布架住枪科，云)住者！张飞，我和你小歇一小歇。(正末云)兀那家奴，我放你小歇去。(吕布在场、正末回身科)(刘末、关末在古门道，关末举刀喝科，云)张飞，你往那里去也？(正末云)家奴告小歇哩。(关末云)兄弟。你不知他靴尖点地，有九牛二虎之力。休要放他小歇。(正末喝科，云)口退！家奴，住者！(吕布云)环眼汉，要战便战，不战便罢。你叫怎的？(正末云)我喊叫三声，有九牛二虎之力也。(吕布云)这环眼汉是强。操鼓来！(做战科)(正末唱)【仙吕】【赏花时】不是张飞夸大口，(吕布云)某仗方天戟，要夺取江山。量你到的那里也。(正末唱)则你那方天戟难敌丈八矛。(刘末躧马儿上，云)三兄弟放心看，某与吕布交战咱。(正末唱)大哥哥双股剑冷飕飕。(二人交战一合科)(关末躧马儿上，云)家奴少走，吃吾一刀！(战科)(正末唱)二哥哥三停刀便在手。(吕布云)他三人十分英勇，某近不的他，拨回马逃命，走走走！(同八健将下)(刘末云)家奴走了也！(正末云)二位哥哥放心，(唱)我可直赶上吕温侯。(下)(刘末云)二兄弟，俺不问那里，赶吕布去来。(同关末下)第四折(冲末袁绍领卒子上，云)一统山河帝业昌，文臣武将尽忠良。八方拜表朝金阙，万国来朝赞圣皇。某乃河北冀王袁绍是也。今有太守孙坚，与吕布交战，大败亏输。因有曹操青州催运粮草去，路打德州平原县经过，举荐刘关张弟兄为将，直至虎牢关下，与吕布相持厮杀去了。今有飞报前来，得胜班师。奉圣人的命，着某在此元帅府加官赐赏。令人，门首觑者，曹参谋来时，报复我知道。(卒子云)理会的。(曹操云)将军贺凯敲金镫，得胜班师到许都。某曹孟德是也。今有刘、关、张弟兄三人，到于虎牢关下，战退吕布，得胜回还。某已奏知，圣人大喜。今在此元帅府加宫赐赏。可早来到也。小校报复去，道有曹参谋在于门首。(卒子云)理会的。(报科，云)报的元帅得知，有曹参谋在于门首。(袁绍云)道有请。(卒子云)有请。(做见科)(曹操云)元帅，谁想刘、关、张果然战退了吕布也。(袁绍云)曹参谋，此一件大功，皆是圣人齐天洪福，二赖参谋举荐之能。今日刘、关、张战退吕布，真乃栋梁之才也。某奉圣人的命，在此元帅府加官赐赏。小校门首觑者，刘关张三个将军下马呵，报复我知道。(卒子云)理会的。(正末同刘末、关末上)(刘末云)两个兄弟。今日托圣皇洪福齐天，得胜回还也。(关末云)哥哥，想十八路诸侯，不曾得吕布半根儿折箭，谁想被俺杀的他大败亏输也。(正末云)二位哥哥，此一番征战，若不是俺弟兄三人战退吕布，岂有今日也呵！(唱)【正宫】【端正好】今日个奉圣敕战温侯，驱士马擒贼将，俺弟兄每尽忠尽志气昂昂。(刘末云)三兄弟今日战退吕布，肃靖边关，俺保社稷之坚固，立家邦之永昌，方显大将之能也。(正末唱)俺将这汉朝社稷重开创，显耀处八面威风像。(关末云)凭着兄弟战阵有勇，拒敌当先，今击破吕布，真乃世之虎将也。(正末唱)【滚绣球】则这个张翼德性气刚，(刘末云)俺二兄弟云长，勇烈刚强也。(正末唱)更和这关云长武艺强。(刘末云)这一场征战，皆托二兄弟之威也。(正末唱)若不是刘玄德一冲一撞，俺端的逞英雄恶战在杀场。(刘末云)那吕布恃强独霸，搅扰中原，威镇于虎牢关下，仗八健将之勇猛，谁想今日大败亏输，力不能敌也。(正末唱)逼的个吕温侯逃命荒，八健将已中伤，杀的那败残军尽皆失丧。(刘末云)俺杀的那吕温侯倒戈卸甲，血染黄沙。这场大战，非同小可也。(正末唱)恰便似卧麻般撇漾了些剑戟刀枪。杀的他冠斜獬豸将军败，血染征袍马带伤。四海名扬。(云)可早来到辕门首也。左右接了马者。小校报复去，道有刘、关、张弟兄三人，得胜而回也。(卒子云)报的元帅得知，有刘关张弟兄三人，得胜而回也。(袁绍云)道有请。(卒子云)理会的。有请。(见科)(刘末云)元帅，想刘备才德俱薄，兵微将寡，托赖圣人洪福、元帅之威，方得战退吕布也。(袁绍云)据玄德公声播寰区，名传海字，得胜英杰，才超俊士，况其二弟相扶，譬如猛虎，加之羽翼。因贼子反乱中原，四海之民，受其残暴，杀败十八路诸侯，拱手而伏，无能拒御。谁想三位将军，到于牢关，汗马之劳，战退了吕布，以解圣主之忧，救苍生涂炭之苦。今主上大喜，命某在此帅府，封官赐赏。这一场非同小可也。(曹操云)三位将军。勇于一战。温侯大败，余兵尽皆残灭。一赖圣恩洪福，二托将军之威也。(正末唱)【倘秀才】托赖着圣明工宽洪大量，二来是十八路诸侯伎俩。因此上耀武扬威托上苍。(袁绍云)此一场上答天心，下合人意，以此上剿除贼众也。(正末唱)这的是天心顺，国荣吕，平除了寇党。(袁绍云)您弟兄三人，在那虎牢关，怎生角声助战，画鼓添威，排兵布阵，调遣三军，战退温侯，剿除贼党，有劳三将略说一遍咱。(正)末云试听张飞说一遍咱。(唱)【脱布衫】虎牢关排军校杀气飘扬，鸣金鼓声震穹苍。(袁绍云)门旗开处，玄德公使的是那一般兵器？(正末唱)大哥哥双股剑实难措手，(袁绍云)云长公用那一般器械来？(正末唱)二哥哥三停刀怎生遮当。(袁绍云)三将军你那枪到处人人失命，个个皆亡也。(正末唱)【小梁州】张飞我跃马横担丈八枪，舞梨花搅海翻江。(袁绍云)吕布可怎生对敌来？(正末唱)吕温侯方天画戟怎提防，杀的他无归向。今日个一阵定兴亡。(袁绍云)今日个肃静海宇，保祚山河，道泰歌谣，黎民乐业也。(正末唱)【幺篇】今日个中原清静升平像，保山河臣宰贤良。(袁绍云)您弟兄三人，有如此大功，正当食君之禄也。(正末唱)怎消的禄位迁，加俺为边庭将。(袁绍云)今日共享太平之福也。(正末唱)端的是太平之世，愿圣寿水无疆。(袁绍云)曹参谋并刘、关、张望阙跪者，听圣人的命：因董卓独霸专权，仗吕布虎视中原。十万兵扬威耀武，八健将勇敢当先。威镇在虎牢关下，一心谋汉室山川。曹参谋催粮举将，刘关张立国安邦。凭骁勇战退吕布，奉君命极品升迁。曹操加你为左丞相之职，整朝纲执掌兵权。封刘备为越殿襄王之位，享天恩每听皇宣。关云长加你为荡寇将军之职，真义勇文武双全。张飞加你为车骑将军之职，万人称四海名传。赐御酒群臣庆贺，金銮殿大设华筵。齐祝赞千千载皇都永固，万万年圣寿齐天。题目辕门外单气张飞正名虎罕关三战吕布","dynasty":"元代","title":"杂剧·虎牢关三战吕布"}
{"author":"郑光祖","content":"半窗幽梦微茫，歌罢钱塘，赋罢高塘。风入罗帏，爽入疏棂，月照纱窗。缥缈见梨花淡汝，依稀闻兰麝余香。唤起思量，待不思量，怎不思量。飘飘泊泊船揽定沙汀，悄悄冥冥。江树碧荧荧，半明不灭一点渔灯。冷冷清清潇湘景晚风生，淅留淅零墓雨初晴，皎皎洁洁照橹篷剔留团栾月明，正潇潇飒飒和银筝失留疏剌秋声。见希飏胡都茶客微醒，细寻寻思思双生双生，你可闪下苏卿？","dynasty":"元代","title":"【双调】蟾宫曲_半窗幽梦微"}
{"author":"郑光祖","content":"楔子(末扮白敏中上，诗云)黄卷青灯一腐儒，九经三史腹中居。试看金榜标名姓，养子如何不读书。小生姓白，双名敏中，乃白乐天之弟。本贯太原人也。五岁读书，七岁能文，九岁贯通六经。诸子百家，无不通晓。但出诗一章，士庶递相传写，皆以为文才不在我兄乐天之下。先父是白参军，曾与晋公斐度，征讨淮西，战经百阵。不期被贼兵围困，晋公在枪刀险难之中，我父亲挺身赴战，救他一命，身中六枪，因此上与俺父亲结为生死之交。后来俺父亲金枪疮发，晋公亲来问病，对俺父亲道：\"万一不讳，有何遗嘱？\"俺父亲回言：\"别无所嘱，止有一子，是白敏中，年少勤学，愿相公量才提拔，某死而无憾矣\"。晋公泣下，对俺父亲道：\"愿将军调护金疮为意，此子但勿挂怀。倘有不讳，某有一女，小字小蛮，与你令嗣敏中为妻。就将官里所赐玉带一条，留与为信。\"不意父亲逝后，晋公亦辞世。某为家世相羁，一向不曾去的。我如今一来进取功名，二来吊孝，将着玉带就问亲事，走一遭去。(诗云)收拾琴书践路程，一鞭行色上西京。全凭玉带为媒证，锦片姻缘指日成。(下)(老旦扮裴夫人引院公上，云)老身姓韩，乃韩文公之姊也。夫主姓裴名度，官拜晋国公之职，不幸亡逝已过。俺先夫临危时，曾对老身说：\"昔日征讨淮西，不期被贼兵所困，多亏步将白参军，挺身赴战，杀退贼兵救我。后来白参军金疮举发，俺亲身探病，说是将军果如辞世，愿将小女小蛮，与令嗣为妻。就将官里所赐玉带为信。后因白敏中居丧，不曾成就。我今日又病得重了，我死之后，那孩儿必然奔丧。若不来呵，等的他服满。你便着人寻将那孩儿来，成合了这亲事者。人有大恩，不可不报。你若违背了我的遗言，死不瞑目。\"言毕而逝，后来不想白敏中，不曾来吊丧，也不通个信息。想必路途遥远，云山迢递。且慢慢的打听那孩儿在那里时，着人寻将他来，成合了这姻眷。老身止有这一女，年一十九岁，生的天资淑慎，沈重寡言，更兼智慧聪明，无书不览，无诗不读。更有一个家生女孩儿，小字樊素，年一十七岁，与小姐做伴读书。他好生的乖觉，但是他姐姐书中之意，未解呵他先解了，那更吟咏写染的都好，一番家使他王公大人家里道上覆去呵，那妮子并无一句俗语，都是文谈应对。内外的人，没一个不称赏他的。因此上都唤他做亻刍梅香。常记的这孩儿学言语时，舍弟韩退之，曾对老身言道：\"姐姐，那樊素神俊可爱，待他成人时，与您侄儿阿章做个媳妇儿罢。\"老身笑道：\"且等妮子长大着看。\"嗨！光阴好疾也。今日怎生不见那两个孩儿来讲书。(正旦扮樊素同旦儿扮小蛮上)(旦儿云)樊素，咱背书去来。(正旦云)姐姐，咱过去来。(做见科)(夫人云)孩儿，你讲的是甚么书？(旦儿云)您孩儿请问：《孟子》云：\"西子蒙不洁，人皆掩鼻而过之\"一章，正意何如？(夫人云)此章大意说，人虽终身为善，不可少有点染。人虽堕落恶道，亦可勉励自新。这是圣贤勉人谨身与人改过的意思。(正旦云)敢问\"男女授受不亲，礼也\"，此章正意，为何而说？(夫人云)此章大意，说士君子虽则要达权通变，亦须审己量时，不可造次。(白敏中上，云)小生白敏中。可早来到西京也。问人来，则这个便是晋府，门里人通报一声，有白敏中特来拜见。(院公报科)(夫人云)正思念之间，不想孩儿来了也。(旦儿收书科，云)既有人来，俺且回避咱。(夫人云)不索回避，着白敏中孩儿，过来厮见咱。(院公云)秀才请进。(白见科，云)先相国捐馆，小子礼合奔丧，争奈路途遥远，音信不通。老夫人不以怠慢见责，实乃万幸。(白拜科)(夫人云)孩儿免礼。令参军弃世，老身亦不曾吊丧，闻知足下庐墓三年，其孝至矣。(白敏中云)小子执丧三年，乃人子当为，然亦不敢废学也。(夫人云)大丈夫学优登仕，正宜如此。秀才请坐。(白敏中云)不敢，小子当执洒扫应对进退之节，安敢对太君侍坐。(夫人云)休得太谦，请坐。(白敏中云)既然老夫人赐坐，敏中岂敢固辞？告坐了。(坐科)(夫人云)两个孩儿近前来，拜了哥哥者。(二旦拜科)(敏中还礼科)(夫人云)两个妹妹拜哥哥，何故还礼。(白敏中云)断然不敢，先相国临终，不曾言兄妹之礼，小生见将着玉带一条为信物哩，怎敢受礼？(夫人云)秀才，是甚休题。两个孩儿，且拜了你哥哥者。(白还礼科)(夫人云)将茶来。(正旦递茶科)(夫人云)秀才不远千里而来，则说偌大一个相国家，没一盏酒，却与一盏茶吃？秀才不知，自从相国辞世后，老身和这家下的人，都戒绝这酒，秀才休要见责。(白敏中云)老夫人说的是，何须用酒？况小子亦不能饮。(夫人云)两个孩儿，辞了哥哥，回绣房中去者。(旦儿背云)不知夫人主何意，却着俺拜他做哥哥。(正旦云，嗨！此一遍相见，议论揖让，真如竞敌了呵！(唱)【仙吕】【赏花时】那生他文质彬彬才有余，和俺这相府潭潭德不孤，更怕甚文不在兹乎？合着俺三移的孟母，应对不尘俗。【幺篇】更压着汉宫里尊贤曹大家，帷幔底论文董仲舒。都则是问安否意何如，往复间交谈了数语，几乎间讲遍九经书。(二旦下)(白敏中云)小生辞了老夫人，往旅店中去也。(夫人云)秀才，休往旅店中去，就向后花园中万卷堂上安歇呵，可也便当。(白敏中云)既然老夫人垂顾，小子收拾了行装便来也。(下)(夫人云)院公，好生收拾安歇卧处洁净者，但是合用的物件，休教缺少，饮食茶饭上，休得失节。等他安歇的停当了时，我亲自探望他去。(诗云)静肃闺门志节真，持家教女意殷勤。先夫晋国声名大，留得清芳万古闻。(下)第一折(白敏中上，诗云)寂寞琴书冷竹床，砚池春暖墨痕香。男儿未遂风流志，剔尽青灯苦夜长。自从昨日在绿野堂上，见了夫人，不知主何意，将亲事全然不题，则说着\"小姐拜哥哥\"。被我回言道：\"先相国在日，并不曾言兄妹之礼，况兼小子见将着玉带为信物。\"夫人急忙回言：\"秀才是甚休题\"。则说着\"孩儿拜了哥哥者。\"我不免受了小姐的礼。我见小姐容仪，远视而威，近视而美，端的可为贵人之妻。《老子》云：\"不见可欲，使心不乱。\"信有之也。我当初不见也罢了，自见小姐之后，朝则忘餐，夜则废寝，其心飘飘然如有所失。小子安歇在万卷堂上，夫人相待虽厚，终非小生本愿。区区岂为铺啜而来？小生累次教人问这亲事，夫人回言，终不还个明白。如之奈何？恰才又使院公去，说小生要辞夫人，回家拜扫去，看他有甚的言语，我再做商量者。(下)(旦儿上，云)好闷倦人也呵！我常记的，我父亲临命终时，对我母亲说：\"我征淮西，被贼围困，刃将及首，皆赖白参军挺身杀退贼兵，救我一命，因此将女孩儿许与参军之子白敏中为妻。就将玉带一条为信。\"兀那时节，我才十二三岁也。父亲遗言，明白如此。在后不想白氏音问不通，以此不曾成就这亲事，我前日和樊素在母亲行讲书，院公报道白敏中来了，我欲回避，不知母亲主何意，却着我拜他做哥哥。那生回言道：\"先相国存日，并不曾言兄妹之礼。\"母亲便道：\"秀才是甚休题。\"我一见那生，眉疏目秀，容止可观，年方弱冠，才名已遍天下。若进取功名，何所不至！好着我放心不下。此非有甚狂意，乃前程所关，况兼先人之语，铭注肺腑。万一背却前言，俺母亲有何面目见先人于九泉之下乎！近日又听的那生要辞夫人回家拜扫去，我仔细寻思来，不争他回家去呵，路途遥远，关山阻隔，这亲事几时得就？我两日前，悄悄的绣下一个香囊儿，上面有一首诗，诗中多有包含的意思。我又不敢使人送去，惟有伴我读书的樊素，与我不离半步儿。那妮子生的聪明晓事，诸余可爱，则是性儿飘逸些。今这事他若知道呵，便说的一家都知道了。怎生是好？这两日樊素累累的对我说道：\"姐姐，后花园中看花去来。\"被我骂将去了。今夜点上灯，不做生活，和他讲书，若得他开口呵，我便和他后花园中看花去，我将这香囊儿，撇在那生书房门首。若是那生拾得，看了这诗呵，便知道我的意思。倘别人拾了呵，我则推不知。非是我心多，岂不闻人无远虑，必有近忧。这早晚樊素敢待来也。(正旦上，云)妾身樊素，自从绿野堂上，和小姐在夫人行正讲书中间，有白敏中到来，夫人不知主何意，使小姐拜他做哥哥。自此之后，偷视俺小姐，似乎不乐，必有所感。俺小姐是个知礼的人，未尝出那绣房门。为他这般呵，连我也不曾离他半步。我数次劝他后花园中看花去，他坚意的不去。如今正是三月望日，又值清明节近，恰才院公说道，后花园中群花烂漫，万卉争妍，我不管怎生，劝他走一遭去。(见旦儿科)(旦儿云)樊素，你那里去来？我正等你讲书哩。(正旦背云)小姐刬的待要讲书哩！(旦儿云)樊素，我想河出图，洛出书，阴阳判而八卦生。自伏羲神农，传至孔孟，到秦始皇坑儒焚典，其祸烈矣。鲁共王坏孔子故宅，于壁中得《诗》《书》《六经》，以传后世，盖天之未丧斯文也。每览一书，顿觉胸臆开豁，终日无倦。我是一女子，不习女工，而读书若此，不为癖症乎？(正旦云)小姐，但开卷与圣人对面，受益多矣！(唱)【仙吕】【点绛唇】书丧秦赢，道绝孔圣，坑灰冷。汉代儒生，他每都拨煨烬寻迹影。【混江龙】孔安国传《中庸》《语》《孟》，马融集《春秋》祖述著左丘明，演《周易》关西夫子，治《尚书》鲁国伏生，校《礼记》舛讹杨子云，作《毛涛》笺注郑康成。无过是阐大道发扬中正，纪善言问答详明。咱祖父乃文林华胄，况外戚是儒业簪缨。哀先相几乎绝嗣，使小姐振厥家声。又何须悬头刺股，积雪囊萤。那里也齐家治国，显姓扬名。但只要动天机，合天理，识天时，顺天道，尽天心，知天命。寸阴是竞，万理咸精。(旦儿云)我和你再讲一篇书。(正旦云)小姐还要讲书哩！小姐，恰才樊素和老夫人去后花园中烧香，见那景物，多有好处。趁此好天良夜，不去赏玩，却不辜负了这春光？不索讲书，咱游玩去来。(旦儿云)圣人云：\"吾十有五而志于学。\"何况我辈乎？(正旦背云)似此文魔，可怎生奈何？则除是恁的。(唱)【油葫芦】小姐你罢女工留心在九大经，吾日三省。(旦儿云)日月逝矣，岁不我与。你为甚么不讲书？(正旦唱)则他那匆匆节序又清明，这其间风光老尽芳菲景。今夜个月明闲杀秋千影。(旦儿云)樊素，你到后花园中来么？(正旦云)小姐，且休说那后花园中的景致，你则听者。(旦儿云)教我听甚么那？(正旦唱)你听波杜鹃声到耳清，闻波梨花香拂鼻馨。小姐你把看书心权作游春兆，暂离了三尺短檠灯。(旦儿云)樊素，不争俺和你闲行，老夫人知道，可怎了也？(正旦唱)【天下乐】这其间燕寝夫人梦未醒。(旦儿云)老夫人着你伴我读书，你倒搬逗我废学。(正旦云)若老夫人知道呵，我便道不干小姐事，都是樊素来。(唱)樊素到天明，亲负荆。(带云)樊素搬逗小姐废学。(唱)比着那终南山割席学管宁。(旦儿云)不知你主何意，这早晚只往后花园中去那。(正旦唱)不是我主意儿别，啜赚的你早晚行。(云)岂不闻春宵一刻值千金！(唱)你休辜负了莺花三月景。(旦儿云)恁的呵，我依着你走一遭去，这事都是你承当。今夜觉有些春寒，等我再添件衣服，你引的我去。(正旦云)咱一同去来。(同下)(白敏中上，诗云)半似明珠半似花，翠翘云髩鬓总堪夸。自从识得娇柔面，魂梦悠悠会楚峡。小生白敏中是也。自从前日，见了小姐一面，恰便似玉天仙的容貌，西施女的妖娆，着小生这两日眠思梦想，茶不茶，饭不饭，老夫人绝然不题这门亲事。今夜晚间，月朗风清，小生比及在这书房中闷坐，我将过这琴来抚一曲咱。琴也！我哀告你咱：想我与足下湖海相随数载，我今抚一曲，都在你个仙人肩，玉女腰，蛇腹断纹，峄阳焦尾，金徽玉轸，七条冰弦之上。天那！怎生借一阵顺风儿，将我这琴声，吹入俺那玉妆成粉捏就的小姐耳朵里面去？将你这琴高阁起，四时祭祀，不敢有失，谨当下拜。(抚琴科，云)我抚一曲咱。(正旦上，云)小姐，咱悄悄的行将去。(旦儿云)樊素，休要大惊小怪的，俺捏住这玉现，慢慢的行将去。(正旦唱)【那吒令】摇玎冬玉声，蹴金莲步轻；蹴金莲步轻，踏苍苔月明；踏苍苔月明，浸凌波袜冷。(云)小姐，你看花红似锦，柳绿如烟，端的是好春光也。(旦儿云)是好景致也。(正旦唱)九十日春意浓，千金价春宵永，端的个乐事难并。(云)看了这桃红柳绿，是好春光也呵！(唱)【鹊踏枝】花共柳笑相迎，风与月更多情。酝酿出嫩绿娇红，淡白深青。对如此良辰美景，可知道动骚人风调才情。(云)小姐，樊素见这美景良辰，偶成数句，幸勿笑咱。(旦儿云)愿闻。(正旦唱)【寄生草】此景翰林才吟难尽，丹青笔画不成。觑海棠风锦机摇动鲛绡冷，芳草烟翠纱笼罩玻璃净，垂杨露绿丝穿透珍珠迸。池中星有如那玉盘乱撒水晶丸，松梢月恰便似苍龙捧出轩辕镜。(白弹琴科)(旦儿云)樊素，那里这般琴声响亮？(正旦云)必然是白敏中那生抚琴哩！(旦儿云)樊素，他这琴中弹的是何调也？(正旦云)咱悄悄的向那窗儿外听去。(白敏中云)对此佳景，我作歌一首。(歌曰)月明涓涓兮夜色澄，风露凄凄兮隔幽庭。美人不见兮牵我情，鳞鸿杳杏兮信难凭。肠欲断兮愁越增，曲未成兮泪如倾。故乡千里兮身飘零，安得于飞兮离恨平。(旦儿听科，云)这生作的词，好伤感人也！(正旦唱)【幺篇】他曲未终肠先断，(带云)连我也伤感起来。(唱)俺耳才闻愁越增。一程程捱入相思境，一声声总是相思令，一星星尽诉相思病。不争向琴操中单诉着你飘零，可不道窗儿外更有个人孤另。(白又弹科)(歌云)孤凤求凰兮空哀鸣，离凰何处兮闻此情。(正旦云)你别弹一曲也罢呵！(唱)【六幺序】则管里泣孤凤琴中语，怨离凰指了生。(云)小姐，咱回去来。(旦儿云)樊素，你慌做甚么？(正旦唱)这公他也不是个老实先生。(做惊科，云)，小姐，兀的不有人来也！(旦儿云)人那里来？(正旦唱)疏刺剌竹弄寒声，扑簌簌花坠残英，忒楞楞宿鸟屹腾。(做听科，唱)听沉了半晌空傒幸，静无人悄悄冥冥。(旦儿云)樊素，做甚么大惊小怪的！那得人来，你好狂也。(正旦唱)不是我心怯，非是我狂性。(笑科云)呵、呵、呵！倒着我笑了一回。(旦儿云)樊素，你笑怎么？(正旦唱)恰才嗤的失笑，暗的吞声。(白敏中云)这窗外恰便似有人说话，莫不是听琴的么？我开开这书房门看咱。(正旦唱)【幺篇】听呀的门扃，似擦的人行，蓦的闻声，魆的潜行，猛的凝睛，淅的零零，煞的风清。却元来群花弄影，他将我来唬一惊。(云)小姐，咱回去罢，则怕有人来也。(旦儿云)再听一曲，怕做甚么那。(正旦唱)这的是小姐分明，樊素实曾，搬调的在后园中，夤夜闲行。只恐怕老夫人知道无干净，别引逗出半点儿风声。夫人他治家严肃狠情性。(云)若老夫人知道呵，他道：\"不干别人事，都是樊素这小贱人，唤过来跪者！\"(唱)至少呵有三十拄杖，去来波我其实怕的是你那七代先灵。(云)夜深了也，咱回去来。兀的不有人来了也！(旦儿云)咱回去来。(正旦唱)【赚煞】你道信步出兰庭，院悄人初静。(旦儿云)这早晚有谁出来？(正旦云)不是别人。(唱)静听是弹琴的那生。(白咳嗽科)(旦儿云)他便知道呵，怎知俺来这里做甚么？(正旦唱)生猜咱无情似有情。(旦儿云)怎知无情似有情？(正旦唱)情知咱甚意来听。(云)夜深了，咱回去来。(旦儿云)这早晚甚么时候了？(正旦唱)听沉罢过初更，更阑也休得消停。(旦儿云)你要来便来，你要去便去，再待些儿怕甚么。(正旦唱)停待甚忙将那脚步儿行。(旦儿云)行到那里去？(正旦唱)行过那梧桐树儿边金井。(旦儿云)因甚么往那里去？(正旦唱)井阑边把身躯儿掩映。(旦儿云)你前面行，我后面跟将去呵。(正旦唱)映着我这影儿呵，(旦儿云)樊素，你则道我不看见你哩。(正旦唱)好着我嫌杀月儿明。(下)(旦儿云)我瞒着樊素，将这香囊儿撇下，撇在那生书房门首。那生若出来呵，他自然看见也。(诗云)乱落桃花流水去，引将刘阮入天台。(撇香囊下)(白敏中出门见科，云)嗨！原来是小姐在此听琴，可怎生去了？我这里赶将去。嗨！争奈去的远了也。莫非是来偷望小生，我须不知，一定恼将去了。嗨！则是小生无缘。我且回书房中去。这月明之下，是甚物件？(拾起看科，云)呀！原来是个香囊儿。这个是小姐故意遗下的，我拿去书房中，仔细看咱。我剔的这灯明亮。上下是两个合欢同心结子，这香囊儿上绣着一把莲满池娇，更有两个交颈鸳鸯儿。这上面有一首诗，我看咱。(诗云)寂寂深闺里，南容苦夜长。粉郎休易别，遗赠紫香囊。原来这香囊儿是小姐故意遗下与小生的。我仔细详解一遍咱：上面这同心结子，他道与我同心合意；中间是一把莲，莲心为藕，他要与小生成其配偶；下面有两个交颈鸳鸯儿，他意中与小生同衾共枕，遂成交颈。这一首诗中，说道\"寂寂深闺里\"，他道在深闺，无人知道的去处。\"南容苦夜长\"，南容者，古之美妇也；为甚比他作为南容，为他小字小蛮，故比南容也。\"粉郎休易别\"，为小生姓白，故说粉郎。休易别，为我累次要辞夫人回家去，他教我休便去了，遗赠紫香囊，故意留与小生为信物。原来小姐向小生却如此留意！从今日起头，那有心弹琴讲书？只索每日晨参暮礼，将此香囊供养者。香囊呵，少不的为你害杀小生也！(诗云)香囊意重胜黄金，惹的相思透骨侵。则为多情愁闷冗，何如欢会称其心。(下)第二折(夫人同正旦上，诗云)相府堂堂仕宦家，重门深锁碧桃花。治家不用声名振，惟愿安闲度岁华。老身韩夫人。自从绿野堂上，与孩儿每讲书之间，不期白敏中到来，就题他这亲事。老身着言语阻住了，则着小姐拜他做哥哥，就着他在后花园中万卷堂上攻书。不想白秀才每日则是烦恼。老身想来，这孩儿是个孝顺的人，必是思想他那亡化的父母，因此上在书房中染病，一卧不起。老身欲待亲自探望，争奈他是个病人，则怕劳碌着他。如今先着樊素，传着老身的言语，去书房中探望，然后着个良医调治，有何不可。樊素，你到书斋去，探望秀才病体如何，再请良医调治。早些来回我话者。(正旦云)理会的。(同下)(白敏中抱病上，诗云)身躯如削骨如柴，怨雨愁云拨不开。沉沉不死如痴梦，每日佳期事未谐。自从得了小姐这个香囊儿，第二日一卧不起。我每日将这个香囊儿，高高的供养着，焚香礼拜，思想小姐。香囊儿，则被你害杀我也！(睡科)(正旦上，云)妾身樊素，不知情是人间何物，至于违父母弃功名，损身躯赴汤火。想昔日汉皋解佩，韩寿偷香，沈约咏赋，相如弦歌，盖有自来矣。皆为两相留恋，故始终不能忘也。不似这生一见小姐之面，一日忘餐，二日废寝，三日成病，四日不起，普天下不曾见这般害相思病的，岂不可笑。恰才领老夫人言语，遣妾身问那生病症，须索走一遭去也呵。(唱)【大石调】【念奴娇】惊飞宿鸟，荡残红，扑簌簌胭脂零落。(云)可早来到书房门首了也。(唱)门掩苍苔书院悄。(云)我且着这唾津儿，润破纸窗，我试看咱。(唱)润破纸窗偷瞧。(望白科。云)两日不见便病的这般瘦了，好可怜人也！(唱)这生则为那一操瑶琴，一番相见，又不曾言期约。似这般多情多绪，等闲间早害得来肌肤如削。【六国朝】这生他不思献赋，不想题桥。则俺那卓文君，本无心把这个汉相如干病倒。(云)我入这书房中去。先生万福！(白敏中慌搂旦科，云)小姐，来了也。(正旦云)你怎的！(白羞科，云)羞杀我也！小生病在身，害的我是这般，小娘子休怪。(正旦云)你认的是着！(白敏中云)卟娘子为何至此？(正旦云)夫人致意先生。未知经宿病体康胜否？(唱)教解元善服汤药，把贵体和凋。(白敏中云)小姐可有甚传示？(正旦唱)且只占苦志攻经史，休把那文章来堕落。(白敏中云)小姐还有甚心腹说话么？(正旦掩白口科，唱)你省可里胡言乱语。(白敏中云)害的小生魂梦颠倒也。(正旦唱)准教你梦断魂劳。(白敏中云)小姐端的曾想念小生来么？(正旦云)俺小姐道来，怕足下病笃时，(唱)着碗来大的艾焙烧。(云)怕哥哥死时，削一条柳椽儿。(白敏中云)削一条柳椽儿，可是为何？(正旦唱)把你来火葬了。(白敏中云)可怎生下的把小生火葬了！这里又天别人，止有小生和小娘子在此，小生有一句话，只索对小娘子行实诉咱。(正末云)你有何话说？(白跪诉科，云)小生区区千里而秉，只为小姐这门亲事，不想夫人违背先相国遗言，不肯成就。自从那日在绿野堂上，见了小姐如此般人物，所以得了这般病症。如今着小生行思坐想，废寝忘餐，我有甚么心肠看这经书！小生命在顷刻，只除小娘子，方可救的小生。若不然，此命必不可保矣。(正旦云)是何言语！大丈夫生于天地之间，当以功名为念，进取为心，立身扬名，以显父母。以君之才，乃为一女子弃其功名，丧其身躯，惑之甚矣。岂不闻释氏云：\"色即是空，空即是色。\"老子云：\"五色令人目盲，五音令人耳聋。\"夫子云：\"戒之在色。\"足下是聪明达者，况相国小姐，禀性端方，行止谨恪，至于寝食举措，未尝失于礼度，乱于言语，真所谓淑德之女也。今足下一见小姐，便作此态，恐非礼么？(白敏中云)知他怎生！不由的则是想念小姐。(正旦笑，云)这等秀才，只好休教他上门来。(白敏中云)小生别无所告，只索将这肺腑之言，实诉与小娘子。(正旦唱)【初问口】不争你先辈颠狂，枉惹的爵侪耻笑。你恋着这尾生期改尽颜回乐。(白敏中云)小生今生不能成双，死于九泉之下，也要相会呵！(正旦唱)又不曾荐枕席，便指望同棺椁，只想夜偷期不记朝闻道。(白敏中云)小娘子可怜见，成就了这门亲事，小生必有犬马之报。(正旦云)先生既读孔圣之书，必达周公之礼。老夫人使妾身探病，如何只管胡言，是何礼也？(唱)【归塞北】则你那年纪小，有路到青霄，有一日名挂在白玉楼头龙虎榜，愁甚么碧桃花下凤鸾交，早挣个束带立于朝。(云)先生宣加调治，妾身回夫人话去也。(白敏中跪下科，云)小生无可调治，只除小娘子肯怜见，方才救得小生一命。(正旦云)先生请起。为个妇人，折腰于人！岂不闻圣人云：\"吾未见好德和好色。\"信有之也。(白跪不起科，云)休道小生跪这一跪，若是小娘子肯通一句话呵，小生跪到明日也不辞。(正旦云)俺小姐幼小，妾身常侍从左右，深知其详。幼从慈母所训，贞慎自保，年方及笄，割不正不食，席不正不坐，不启偏行，不循私欲，虽尊上不可以非礼相干，下人之言，安敢犯乎？枉变了验。我委实做不的。(白敏中再跪科，云)小生观在颠沛之间，小娘子争忍坐视不救？(正旦云)足下请起。妾身且曼慢的看小姐动静，若得空呵，我假以他端，聊发一言。肯与不肯，见乎语言颜色。稍有好音，即当飞报。但恐先生情缘浅薄，反致其怒，如之奈何？(白敏中云)既然小娘子见许呵，我有一物件与你将去。教你放心。(白取香囊与旦科，云)这物件是小姐遗下与我做信物的，你将着去，不妨事。(正旦接香囊看科，云)这个香囊儿，端的是小姐自绣的生活，莫不真个有些意么？小姐也，你瞒着我多哩！虽然如此，未审虚实，我将此物，试与足下通报咱。(白敏中云)我还有个简帖儿，写下多时了。(白取简念科，云)词寄［清平乐］：旅怀萧索，肠断黄昏约。不似相思滋味恶，萦绊骚人瘦却。凄凉夜夜高堂，教人怎不思量。若得那人知道，为他憔悴何妨。薄幸河东白敏中百拜，申意芳卿小娘子妆次。(哭科，云)若今生不遇，愿相见于地下。(正旦接简科，云)万一有成，先生之幸，倘事不谐，妾身不免于棰楚，那时先生争忍乎？我回老夫人话去也。(诗云)云情雨意心间事，尽在今朝一简中。(下)(白敏中云)小娘子去了也，若是他将着我的简帖儿，到的那里，见了小姐，一言便允，是小生有幸。倘若有些间阻呵，白敏中也，有何面目立于人世？此事成与不成，小生之命，则在一时半霎。相思病呵，则被害杀我也！(下)(旦儿上，诗云)燕语莺啼事偶然，蜂媒蝶使苦留连。当炉卓氏心何愧，赢得芳名万古传。这几日好是神思不宁。自从那后花园中，遗下那个香囊儿呵，逗引的那生害病，我又不敢使人间他。恰才听的夫人，使樊素问病去了，待他回来时，我只做个不知道，试问他，看他说甚么。(正旦上，云)妾身樊素是也。恰才回老夫人说话，我将这简贴儿，送与姐姐去，看他说甚么。(见科)(旦儿云)樊素，你那里去来？(正旦云)夫人遣妾身探白敏中病去来。(旦儿云)那生病体如何？(正旦背，云)我说的重着些。(回云)那生病体甚是沉重，看看至死。(?┒常?怎生便病的这般了也！我又不敢着意问他，怎生奈何？(正旦背，云)适间小姐所问，颇见其意，这般呵不妨事。(回云)小姐，恰才樊素探白敏中病去来，他着我将数字来，申意小姐，不知上面写着甚么。(旦儿接简看做怒科，云)这小贱人好大胆也！(正旦云)呀，可怎了也？(旦儿云)樊素，你过来跪者！(正旦云)樊素无罪，不跪。(旦儿云)你这等辱门败户的小贱人，这里是那里，你敢这等无礼！我更不中呵，须是相国之家，我是个未出嫁的闺女。你与他将着这等淫词来戏我，倘或我风火性的夫人知道呵，教你立地有祸。我本将掴破你个小贱人的口来，又道我是个女孩儿家，恶叉白赖，我只将这简贴儿告与夫人去，把你这小贱人，拷下你下半截来！(正旦跪笑科，云)我则跪便了也，那生着我将来，我又不知上面写着甚么哩。(唱)【雁过南楼】呀！他将那不犯触的庞儿变了，将我这奈抢白的脸儿难描。他扑腾腾怒怎消，我可丕丕心头跳，手脚儿滴羞笃速不知一个颠倒。忙哀告膝跪着，强扎挣刚陪笑。(带云)小姐，若告老夫人去呵，(唱)则被你送了人也干相思洛阳年少。(旦儿云)小贱人好大胆也！(正旦将出香囊科，云)小姐，且休恼波。(唱)【六国朝】梅香嗏省闹，小姐哎你休焦。(带云)这物件，也要个下落。(唱)你道是那物件要归着。(带云)打睃。(唱)这东西索寻个下落。(旦儿见香囊背云)嗨！怎生落在他手里！(正旦云)你不道来：\"大胆小贱人，这里是那里？(唱)这须是先相国的深宅院，怎敢将小姐来便搬调。(带云)小姐是谁哩。(唱)小姐是木出嫁的闺中女，怎敢把淫调来戏谑，至如那风火的夫人性紧，把我这坏家门罪犯难招。请侍长快疾行，(带云)到夫人行去来，(唱)教奴胎吃顿拷。(旦儿云)樊素，咱和你且慢慢的商量。(正旦云)先相国治家严整，仆妾不敢轻出入。今小姐不从母训，不修女德，背慈母以寄简传书，期少年而逾墙钻穴，以身许人，以物为信。近日慵妆倦绣，推称春困，原来为此。今日获赃，当小心将身请罪。恁的呵，倒有一个商量。反以罪过，加责于我，是何相待！我且不问你别的，这香囊上绣着两个交颈鸳鸯儿，煞主何意思那？(唱)【喜秋风】亏你也用工描。(带云)这的是一把莲。(唱)却不是无心草。恁的般好门庭倒大来惹人笑。(做走科，唱)我将这紫香囊待走向夫人行告。(旦儿扯住科，云)我恰才斗你耍来，你便要将到那里去？(正旦唱)你是个女孩儿家端的可是甚为作。(旦儿扯住科，云)是我的不是了也。(正旦云)小姐，你可不要拷下我下半截来？(唱)【归塞北】请放了。(旦儿，云)樊素，你且耽待着些。(正旦云)那壁是小姐。(唱)怎生向贱妾行告耽饶。(旦儿云)是我的不是了也。(正旦云)小姐，你恰才不要打我来？(唱)你却不掴绽我这樱桃樊素口。(旦儿云)樊素，你打我两下波。(正旦云)谁敢汤着你那杨柳小蛮腰。(带云)\"你过来跪者。\"(唱)今番轮到我妆么。(云)小姐你慌么？(旦儿云)我可知慌哩。(正旦云)小姐你怕么？(旦儿云)我可知怕哩。(正旦云)小姐，你休慌莫怕，我也斗你耍哩！(旦儿云)则被你唬杀我也！(正旦云)小姐，你实说，这香囊儿端的是你授与那生的来？(旦儿云)然也。(正旦云)你如何瞒着我？(旦儿云)我怕人知道，因此上不敢对你说。(正旦云)不争小姐因而作戏，那生实心希望，以致卧病不起，命垂顷刻。事不获已，方对梅香说破，再三叩头顿首，申意小娘子：\"果今生不遇，愿相期于地府。\"言与泣下，使妾不觉垂泪。因而不避雷霆之怒，冒渎玉颜，敢通佳信。以妾愚见，那生貌如玉立，腮若涂朱，词藻并驱于贾马，文翰不让于钟王，异日当决策登科，觑富贵如探囊取物。若小姐诚有此心，是佳人得配才子，有何不可！那生见今含情荏苒，真欲就死。小姐是仁者爱人，于心岂安哉！(旦儿云)伴读，你言之错矣。岂不闻\"聘则为妻，奔则为妾\"。况兼我乃相国之女，背慈母而与少年野合，将来有何面目立于天地之间？那生为一女子，弃功名，违尊亲，损天理，成疾病，自丧其驱，此乃人而不仁，我何救哉！(正旦云)若顾小节，误人性命，亦未为得也。惟小姐熟思之。(旦儿云)伴读，你休说，我决然不肯。(正旦云)《论语》云：\"人而无信，不知其可也。\"那生四海无家，一身流落，小姐以物为信，以诗见许，今却失信，岂为女子之道？既然姐姐坚意不肯，我则将这香囊儿，告与老夫人行去。(旦儿云)且住者，和你再做商量。(正旦云)千求不如一唬。(旦儿云)这里也放刁！既然这般呵，等我再寻思咱。(正旦云)救人一命，胜造七级浮图。不索多虑，小姐有何台旨，着樊素回那生话去。(旦儿云)等我写数字，你捎去回他，他见了便知我的意思。(与正旦简科)(正旦云)我便将的去也。(旦儿云)你将的那里去？(正旦云)我送的与老夫人去。(旦儿云)姐姐，你是必送与那生去，若与夫人呵，枉送了我也。(正旦云)小姐休慌，我送与那秀才去也。(旦随下)(白敏中上，云)恰才樊素小娘子，将简帖儿和香囊，到小姐行去了，良久杏无音信，则这一时间如十年相似。倘或有些阻碍，可怎生奈何？我且凭几假睡咱。(正旦上)(白起身搂科，云)小姐，你来了也。(正旦云)你又来了也！(白敏中云)呸！我错认了。那事如何？(正旦唱)【怨别离】梅香今日有功劳。(白敏中云)那简帖儿，小姐收了也不曾？(正旦弹指科，唱)将一个小小的机关儿把你来完备了。(白敏中云)有甚好音信？教我知道咱。(正旦唱)有他那亲笔写的情词揣着吟藁。(白敏中云)小姐的回音，我看咱。(正旦怀里取不见科，唱)呀！那里每不见了。(白敏中云)你怎么不小心等他不见了！天那！我可死了也。(正旦唱)哎！你个不了事的呆才可元来在这手儿卫搦着。(白敏中云)兀的不唬杀我也！(正旦与白简科)(白跪接，云)小姐有书，怎敢轻亵，待我焚上一垆香，小娘子替我谒拜咱。(正旦云)我不会。(白敏中云)你不肯，我自谒咱。(拜兴科)(正旦云)见你娘也不似这般呵！(唱)【归塞北】这简帖儿方胜小，见甚景像便待把香烧。不争你这狂客谨心参尺素，可待学文王下马拜荆条，见娘书信倒看的乔。(白敏中云)我拆开看，元来上面四句诗。(诗云)寂寂深闺里，翻为今夜春。还将写诗意，怜取眼前人。惭愧，谁想有今日也，着小娘子这般用心，将何以报？(正旦云)我适才为先生，几乎狼狈，一言难尽。(白敏中云)小姐约我今夜赴期，不知多早晚来也。(正旦云)他有嘱咐的话哩。(唱)【净瓶儿】他想着书舍里人萧索，恰便似阳台上路迢遥。(白敏中云)今夜小姐怎生摆布？(正旦唱)他则待收拾云雨，怕泄漏春娇。待和你今宵……(白敏中云)今宵和小姐生怎的？(正旦忍住不说科，唱)一句话到我这舌尖上却咽了。(白敏中云)可怎生却咽了？快说波，教小生喜咱。(正旦唱)不说破把先生且闷着。(白敏中云)小姐怎生分付你来？(正旦唱)他着我对你便低低道，(白敏中云)道甚么？(正旺唱)他教你夜深时休睡，(白敏中云)今夜我那里得那睡来！(正旦云)着你等。(白敏中云)怎么又不说了？着小生等甚么？(正旦唱)着你等、等、等到明朝。(白敏中云)小娘子休要耍，快些儿说波！(正旦唱)【好观音】上复你个气咽声丝张京兆，他待填还你枕剩衾薄，待着你帽儿光光过此宵。(白敏中云)天色晚了，日头敢落了也呵。(正旦唱)恰正午怎盼的日头落，不曾见这急色的呆才料。(白敏中云)小姐委实多早晚来也？(正旦唱)【随煞尾】你听那禁鼓冬冬将黄昏报，等的宅院卫沉沉都睡却。悠悠的声揭谯楼品画角，珮珮的水滴铜壶玉漏敲，刷刷的风飐芭蕉风尾摇，厌厌的月上花梢树影高，悄悄的私出兰房离绣幕，擦擦的行过栏干上甬道，霍霍的摇动珠帘你等着，巴巴的弹响窗棂恁时节的是俺来了。(下)(白敏中云)小娘子去了，兀的不欢喜杀小生也！不枉了害这几日相思病，恰才得了小姐这个简贴儿，小生好欢喜也。这一会儿肚皮里有些饥上来了，小生吃一顿好茶饭，打扮的齐齐整整，等待小姐到来，同谐鱼水之欢，共效于飞之乐，那时节只怕小姐你苦哩！(下)第三折（白敏中上，诗云）万籁无声自寂寥，一轮明月上花梢。庭阶伫立痴心望，盼杀娥下九霄。小生白敏中，感蒙小姐不弃，许我今宵赴约。这早晚还不见来，小娘子，你若不来呵，我这病觑天远入地近，眼见的无那活的人也！（看天科，云）日头可也还早哩，我且看几行书咱。天也！我有甚么心肠看这书！这早晚不知是甚么时候，我试看咱呀！才午时也。天也！偏生今日这样长。我试吟诗咱：读书继晷伯黄昏，不觉西沉强掩门。欲赴海棠花下约，太阳何故又生根。呀！可早未时也。我且坐一坐。（坐科，云）我怎生坐的住？我再看咱。天也，可怎生还是未时！我央及你咱，我与你唱喏，怎生不动？我与你下跪，又不动。我与你下拜，也不动。呸！鳔胶粘住你哩，泼毛团好无礼也！小生不才杀波，也是个白衣卿相。今日用着你，故意的不晚，你则道我不认的你哩，当日尧王时，有十个日头，被后羿在昆仑山顶上，射落九个，止留你一个。你晓来夜去，催迫了多少好人。你是欢喜呵，腆着你那红馥馥的脸儿；你苦恼了呵，云在东南，雾长在西北。你听着：无端三足乌，团团光闪烁。安得后羿弓，射此一轮落。呀！便好道人有善愿，天必从之。头里未曾闹他时，还是未时，方才闹了呵，可早日头落了也。呀！鼓楼上可早发擂也，可是撞钟也。小生在此，等候小姐，这早晚敢待来也。（正旦上，云）妾身樊素。我收拾下香卓儿了，请俺小姐烧香去来。我想白敏中可谓端谨之士，从见小姐，荏苒成病，几乎丧命，将平日所学，一旦废矣。正好道只因天下美人面，改尽世间君子心。此事若非妾在其中说诱骗吓，焉能成得？如今瞒着夫人，推烧夜香，着俺小姐和生赴约去。正是一股金钗半边镜，世间多断肠人。（唱）【越调】【斗鹌鹑】想着那星斗文章，几回家逢咱稽颡。只为那花月精神，一见了教人断肠。用了我说六国喉舌，下三齐智量，不甫能添了晚妆，推烧夜香，如此般月白风清，花浓气爽。【紫花儿序】月溶溶梨花庭院，风淡淡杨柳楼台，雾蒙蒙芳草池塘。如此般好天良夜，淑女才郎，相将。意厮投门厮对户厮当，成就了只凤孤凰。这一个月夜南楼，那一个窥视东墙。【小桃红】那生敢倚书窗想像赴高唐。（白敏中向前楼旦科，云）小姐，你来了也。（正旦慌科，云）是谁？（白敏中云）是我。（正旦唱）吓得我可扑扑小鹿儿心头撞。偌早晚是谁人敢无状？（白敏中云)我则道是小姐来了。（正旦唱）可怎生恁风狂。(白敏中云）我不想是小娘子，你恕罪咱。（正旦云）可早是我哩，是夫人呵，可怎生了也。（唱）若是俺夫人撞见如何讲？（白敏中云）是小生病得这般昏了也。（正旦唱）便道是害的你神魂荡漾，你也将眼皮开放。你常好是热蟒也东阳。（云）先生，你且在那厢等着，俺小姐便来也。（旦儿上云）天色晚了也，我烧香去。（正旦云）小姐，你烧香咱。（旦儿云）樊素，将香盒儿来者。（正旦云），小姐，香盒儿在此。（旦儿云）我拈香咱。此一炷香，愿亡过父亲，早生天界。第二柱香，愿在堂老母安康。（正旦背云）我听小姐这一柱香愿谁。（旦儿云）我没的愿。（正旦云）我与小姐说明，这一愿，则愿的俺小姐嫁一个风风流流、可可喜喜、标标致致好姐夫也，拖带樊素咱。（旦儿云）你看这贱人！（正旦向白云）先生，那花阴之下，煤香的不是俺小姐。（白敏中云）小生敢去也不敢去？（正旦云）先生，你去不妨。（白敏中云）小生读圣贤之书，夤夜与女子相期，莫是非礼么？（正旦唱）【鬼三台】呸！这的是赴约的风流况，须不是乐道的颜回巷。（白敏中云）\"子钓而不纲，弋不射宿\"。（正旦唱）哎！那里也歪谈乱讲。（白敏中云）小生敢去么？（正旦云）先生，我问你咱。（白敏中云）问小生些甚么？（正旦唱）你因甚么病在膏肓？（白敏中云）小生则为小姐来。（正旦云）你既为小姐呵，你过去波。（白敏中云）是好月色也。（正旦唱）百忙里卖弄甚么风清月朗。（白敏中云）我向小姐跟前去，怎么百般的那不动脚步也？（正旦唱）当初那不能彀时害的来狂上狂，不甫能得相见唬的来慌上慌。（白敏中云）见了小姐，不由的我心头忒忒的怕将起来。（正旦唱）见他时胆战心惊，把似你无人处休眠想梦想。（白敏中云）过去不妨么？（正旦云）你过去不妨事。（唱）【金蕉叶】这的是桃源洞花开艳阳，须不比袄庙火烟飞浩荡。(正旦推白云)（旦儿叫云）是甚么人？（白慌科，云）是小生。（正旦唱）阳台上云雨渺芒，可做了蓝桥水洪波泛涨。（旦儿怒科，云）却原来是白敏中！你既读孔圣之书，必达周公之礼，你这般行径，是何相待也？（白敏中云）兀的不羞杀小生也。（正旦云）呀！小姐变了卦也。白敏中，你那背地里嘴那里去了。（唱）【调笑令】劈面的便抢，和俺那病襄王。呀！怎生来翻悔了巫山窈窕娘，满口儿之乎者也无拦当，用不着恭俭温良。唬的那有情人恨无个地缝儿藏。（带云）毛，毛，羞么？（唱）羞杀我也傅粉何郎。（白敏中云）百忙中你也花白我。（正旦唱）【秃厮儿】请学士休心劳意攘，俺小姐则是作耍难当。（旦儿和打正旦科，云）谁着你这早晚引将他来！（正旦云）小姐休闪了手。（笑科，唱）这的是我传书寄简请受的赏。谁承望，向咱行，倒有风霜。（旦儿怒科，云）这一场都是樊素辱败户的小贱人！（正旦唱）【圣药王】他道是这一场，这一桩，都是这辱门败户小婆娘。（旦儿云）我告夫人去也。（正冷笑科，唱）杀人要见伤，拿贼呵要见赃。（白怕跪科，云）望小姐怜小生咱。（正旦唱）请起来波多愁多病俏才郎。（出香囊科）（劳云）打睃。（唱）这是谁与他的紫香囊。（旦儿云）好姐姐，我斗你耍哩。（正旦云）我却疼哩！（白起身科，云）则被你唬杀我也。(旦儿云）有人来也！（夫人撞上，咳咳，众做慌科）（正旦唱）【麻郎儿】这声音九分儿是你的令堂，（夫人云）这一定是樊素小贱人！（正旦唱）呀！头一句先抓揽着梅香。（旦儿慌科，云）是谁？（正旦云）小姐，悄悄的，是老夫人来了。（旦儿云）樊素，直被你引的老夫人来，可怎了也？（正旦唱）您吵闹起花烛洞房，自支吾待月西厢。（旦儿云）樊素，老夫人问我，可着我推甚么？（正旦扯旦儿科）（唱）【幺篇】哎！不妨。（白敏中云）小娘子可怎了也？（怎旦指白科，唱）莫慌。（指自科唱）我当。（夫人云）先唤过樊素那小贱人来！(白敏中向旦云)小姐，望你遮着俺咱。（正旦云）你受责啊，理之当然。我可图些甚么来！（旦儿云）罢么，好姐姐，你先过去，你自回的好着么？（正旦云）由他，你两个只在这里，我过去见夫人，若说得过呵，你休欢喜，说不过呵，你休烦恼。（见夫人科）（夫人云）小贱人跪者（正旦跪科）（夫人云）小贱人，你知罪么？（正旦云）我不知罪。（夫人打科，云）这小贱人！你还说不知。你做的好勾当哩！（正旦唱）亲生女非比他行，家丑事不可外扬。（夫人云）谁着你引着小姐，往后花园中，看白敏中去来？你若实说呵，我便饶了你，你若不实说呵，我打死你这小贱人！（正旦云）谁见来？（夫人打科，云）我亲自撞见，你还强嘴！（正旦云）老夫人休打闪了手。此非妾之罪，皆夫人之过也。（唱）你索取一个治家不严的招状。（夫人云）这小贱人，连我也指攀着。（正旦云）请夫人息雷霆之怒，容贱妾陈是非之由：当日先相国临终遗言道：\"夫人将小姐纳白敏中为婿，为报参军救死之恩，如违我之遗言，我死不瞑目。\"言犹在耳。白敏中到来，不审夫人何意，却令小姐以兄妹之礼相见。既然如此，只何将敏中送于别馆安下，厚赆他还乡，以绝其望。却留在后花园中万卷堂上居住。使佳人才子，临风对月，心非木石，岂无所思？妾身之罪，固不可逃，无人之愆，亦不可免也。（夫人云）我却有甚罪？（正旦云）夫人有四罪。（夫人云）我有那四罟？（正旦云）不从相国遗言，罪之一也。不能治家，罪之二也。不能报白氏之恩，罪之三也。不能蔽骨肉之丑，罪之四也。（唱）【络丝娘】自寻思识礼义尊严使长。（云）我想孟母为子三迁，陵母为子伏剑，陶母为子剪发，曾母为子投梭。古为圣才，后代扬名。（唱）几曾做这般出丑月音臜勾当。(夫人云)你这般说呵，罢了那。（正旦唱）罢不罢休不休乞个明降。（夫人云）罢、罢、罢，这妮子倒连我也指下来。想起来则是我养女儿不气长，都是我的不是了也。（正旦唱）既恁的呵只合着他两个同归鸳帐。（夫人打科，云）小贱人，倒只由你那！我不饶你，与我唤过小蛮来！（正旦起出见旦云）小姐且喜老夫人将那棍子则是滴溜溜的打在我这身上，被我比长比短，一遍说过了。老夫人如今叫你过去哩！（旦儿云）羞人答答的。怎么去见母亲？（正旦云）娘跟前，有甚么羞？你见去，则闭了眼者。（旦见夫人跪科）（夫人云）好小贱人，你羞么？我怎么抬举你来？岂不闻男婚女配，古之常礼。你今日做不这等勾当，我是个不戴头巾的男子，兀的不气杀我也！（做喝科，云）小贱人，且回房中去，明日和你理会。唤过那小禽兽来！（旦下）（正旦见白科，云）先生，俺小姐招了也。老夫人着你过去哩！（白敏中云）小生惶恐，怎么见老夫人？（正旦云）不妨事，休佯小心，老着脸子过去。（白见夫人科）（夫人云）小禽兽，你羞么？怎么做那读书人！我着你兄妹为之，却做下这等勾当！有那般圣明父母，生下你这不肖儿男，我待声扬呵，知道的是你那个小禽兽无理，不知道的说俺家忘了人大恩。我若不看你那亡过的父亲面呵，唤宅院里人来打坏了你！等到天明钟罢，便离了我家去。呸！小后生家，不存心于功名，却向那女色上留心，我看你再有甚么脸见我来！（下）（正旦背听科）（白敏中云）羞杀我也！这里不可久留，等到五更钟罢呵，便索离他家门去也。（正旦云）先生，你休烦恼。（唱）【雪里梅】你好状脸也画眉郎。（白敏中云）都着你的道儿。（正旦唱）并曾千多口小红娘。（白敏中云）我这里不敢再住，须索上朝应举去也，你叫小姐见我一面儿去也好。（正旦唱）俺姐姐道足下不须悒怏，好事也从来魔障。（带云）俺小姐也道来。（唱）只教你把心儿放长。（白敏中云）小姐既有此心，休傒落我也。（正旦唱）【青山口】哎！不妨不妨，你走将来效鸾凤，女孩儿须是慌。（白敏中云）这都是小生命薄，偏生逢着夫人走将来的快也。（正旦唱）左想右相全不想，可可的老夫人偏撞上，你便有口呵怎可对当。好羞惭做这场，教你收拾书箱，打迭行装，便赴科场，献策君皇，两袖天香，一部笙簧。宴罢琼林出建章，车盖轩昂，祗候成行。乡也么乡却还乡，堂也么堂拜高堂。子母商量，旧难忘，锦屏前花独辉煌，那时节也替我撮合山妆一个谎。(白敏中云)小姐别有甚么嘱付小生的言语？（正旦云）小姐赠与足下玉簪一枝，金凤钗一只，你知道其意么？（白敏中云）不知，小姐送我玉簪金钗，却主何意？（正旦唱）【收尾】俺小姐情坚如碧玉簪，心赤如黄金凤，意你不别你个白衣相。（白敏中云）小姐还有甚么分付小生来？（正旦云）呀！争些儿反来忘了。（唱）两件事教先生行拜上，（白敏中云）那两件事那？（正旦云）小姐道，你若是凤墀得志，雁塔题名，可早来呵！（唱）做俺这有情的相国状元郎。（白敏中云）那一件却是甚么？（正旦云）则不要叫人骂你。（唱）骂你做薄幸的长安少年党。（下）（白敏中云）天色明了也，小生收拾行装，求取功名，走一道去。（诗云）才见开花骤雨催，团圆明月忽云迷。渔翁偶入荷花荡，打散鸳鸯各自飞。（下）第四折(外扮李尚书引祗从上，诗云)捧持日月受皇恩，掌握经纶四十春。海内尽皆知姓字，昔年龙虎榜中人。老夫姓李名绛，字深之，自进士及第，累蒙擢用，随朝数载，因老夫廉能清干，谢圣恩可怜，官封监察御史，正授吏部尚书之职。今有一人，乃是白参军之子白敏中，撺过卷子，日不移影，应对百篇，圣人见喜，加为翰林大学士。则他忘父在日，与晋国公裴节度征讨淮西，曾被贼兵围困，有白参军挺身步战，身被六枪，杀退贼兵，救得裴节度。后白参军金疮举发，将欲垂命，裴相国就问，有何遗嘱，参军曰：\"小官别无他嘱，止有一子，名唤白敏中，少习儒业，愿相国量才提拔，某虽死而无撼矣。\"相国答曰：\"足下但勿动念，某有一女，小字小蛮，就许令嗣敏中为妻，以报足下一救死之恩。\"次后彼各辞世。今日白敏中一举状元及第，奉圣人的命，将裴相国家属老小，取到京师，赐宅住坐。着老夫主婚，令白敏中早完这门亲事。老夫如今唤个官媒婆来，着他就题这门亲事去。左右的，与我唤一个官媒婆来！（祗从云）理会的。官媒婆，相公唤你哩。（净扮媒婆上，云）来了，来了。自家是个官媒婆，这京城内外，官宦人家，都是俺说合亲事。门首有人唤我，我见他去。是谁唤我？（祗从云）相公唤你哩。（官媒云）哦，是相公唤我。我和你同去。（祗从报科，云）相公，唤的官媒婆来了也。（李尚书云）着他过来。（官媒见科云）相公唤媒婆，那厢使用？（李尚书云）兀那媒婆，你去那奉命搬取来的裴相国家说亲去，道有圣人命，着老夫主婚，着你那小蛮小姐，招今春状元为婿。则今日为好日辰，便要成亲哩，不可延迟。（官媒云）理会的。（李尚书云）左右，你再叫一个山人，那里去下亲，老夫随后便来了也。（同下）（夫人同旦、正旦引院公上，云）老身韩氏，今蒙圣人恩命，将俺子母二人，搬取来京，赐宅一所居住，皆赖夫积德也。院公，门首觑者，若有人来时，报复我知道。（官媒上，诗云）我做媒婆古怪，人人说我嘴快。穷的我说他有钱，丑女我说他娇态。讲财礼两下欺瞒，落花红我则凭白赖，似这等本分为人，定图个前程远大。妾身乃官媒婆，奉圣命往裴相国家说亲去。可早来到也。院公报复去，有官媒婆在于门首。（院公报科）（夫人云）着他过来。（官媒见科，云）妾身来官媒婆，奉圣人的命，差吏部李尚书主婚，将今春状元，招与小姐为婿。则今日好日辰，就要成这门亲事。着俺官媒婆来说知，准备花红酒食，这早晚敢等来也。（夫人云）媒婆你说去，俺家小姐，已有婚了，不敢应承。（媒婆云）老夫人差矣，我奉圣人的命，你敢违宣抗敕？则今日便要成亲。（丑扮山人上，云）小子姓黄名也，是这在城人氏，做着个山人，今日奉吏部李尚书钧旨，着我去裴相国家去下亲。院公报复去，道有山人来了也。（院公报科）（夫人云）着他过来。（山人见科）老夫人磕头。奉李尚书的命，着俺山人来下亲。（夫人云）谁想有这场蹊跷的事，如之奈何？（旦儿云）嗨！如今可怎了也？（官媒云）好教小姐知道，今日便要过门成亲事哩！那状元说来，他穿的是三品公服，你家也没甚么人，休想他下拜，那里为个妇人折腰于人！你每准备着，这早晚状元敢待来也。（正旦云）嗨！谁想有今日这场异事！如今奉圣人的命，敕赐一个状元，来俺家做女婿。不争这般呵，那里发付那生也呵！（唱）【双调】【新水令】今日个洞房中敕赐与栋梁材。（云）小姐，我可是敢问你么，（唱）则你那寄香囊故人安在？（旦儿云）说这状元好才学哩。（正旦唱）都因他七步才及第了。（旦儿云）说那人有些亻刍亻刍。（正旦唱）带得那一块刍过门来。他承恩在玉殿金阶，更堪那兰省乌台。似这般相貌胎孩。（带云）他今日到咱门呵。（唱）休想肯拜俺先代。（山人云）兀那媒婆，你说去，时辰到了，豫备香花果品，纸烛千张，坛斗弓箭，五谷寸草，这早晚亲状元敢待来也。（白敏中冠带引祗候上，诗云）宫锦官花跃紫骝，夸官三日凤城游。不知结彩楼中女，若个争先掷绣球。小官白敏中，谁想有今日也。我自到贡院中，撺过卷子，金銮殿上，圣人亲试，日不移影，应对百篇，圣人言曰：\"前朝李翰林，不过如此。\"将小生一举状元及第，一日加某十三级，官至翰林大学士。今奉圣人的命，教我去裴相国家门下为婿。虽然如此，想当日被老夫人那场羞辱，有何面目见之？我待不去来，奈圣人的命，不敢有违。我如今在使机关，到他家里，则推素不相识，看他认的我么？（行科，山人唱科，诗云）锦城一步一花开，专请新人下马来。今日鸾凰城配偶，美满夫妻百岁谐。（白将牙笏遮面，与旦并坐科，山人云）将五谷寸草来。（官媒云）你正是精驴，休要胡说！（白敏中云）山人去罢。（山人下）（正旦云）我待不言语来，他道俺不理会的，我着这秀才，吃我几句儿咱。小姐，梅香寻思来，咱人只要得志，便好了也，若是不得志呵，（唱）【驻马听】头刺在万丈深崖，苦志捱时怎的捱。（带云）那穷酸每一投得了官呵，（唱）胸腆在九宵云外。可正是春风来似不曾来。（白坐不稳科）（正旦云）他为甚么坐不稳？（唱）则他穷骨头消不得相公宅。（白敏中云）哎！我肚里好饱也。（正旦云）你直恁般豪气那！（唱）则是你那饥肚皮不克化黄齑菜。尽教他休要睬，不到那二更过敢挣破了天灵盖。（官媒云）乐人每好生动乐者。（白敏中云）休动乐，《关雎》乐而不淫，哀而不伤。动他做甚么！（官媒云）将酒来，与状元饮个交杯盏儿。（白敏中云）甚的是交茶换酒，好人呵殢酒，我但尝一酒，昏沉三日。天生不饮酒。（官媒云）夫妇婚礼，少不得用些酒儿。（白敏中云）我一生不待见妇人面，但与夫人相见，脑裂三分。（官媒云）却不道夫唱妇随。（正旦笑科，云）我若不花白他呵，这人直胡说，到明日他将我做何等看待！却不道天有酒星，地有酒泉。圣人云：\"惟酒无量，不及乱。\"几曾教人不饮酒来？且休说上古贤人，则说近代李翰林，饮酒一斗，作诗百篇，称为谪仙。这状元却说但尝一点，昏沉三日！（唱）【乔牌儿】哎你可甚么酒量宽似海。（云）（男子生而愿为这有室，女子生而愿为之有家。）他说一生不待见妇人之面。（唱）岂不闻无后最为大。着何时重解香罗带？\"吾未见好德如好色。\"【豆叶黄】他看书呵秉烛在寒斋，几曾画眉呵走马到章台。（白敏中云）若不是圣人教我来呵，休道是个妮子，你便是玉天仙谁爱他。（正旦云）他道非圣人敕命呵，（唱）便做道玉天仙也不爱。（白敏中云）男子大丈夫，以功名为念，要这媳妇做甚么！（正旦云）小姐呵，（唱）今夜比宋弘十分事不谐。天地有混沌初开，日月有昏昼推排，男女有妇夫和谐。他待将大道沈埋，正义全乖，那些儿配合三才？便做有位列三台，也须要燮理阴阳，调和鼎鼐。（云）这状元把牙笏半遮其面，未知他生的如何，我试看咱。（唱）【滴滴金】据他这般轩昂，决然生的清奇古怪。（云）我向前望那生一望咱。（唱）我这里推剪烛旁银台。（白敏中云）媒婆，那里烧着花烛也。（旦望笑科）（旦儿云）你笑怎么。（正旦唱）不是我见景生情，须是我便并脏拿贼，我为甚的喜笑。（旦儿云）你怎么这等好笑哈哈？（正旦唱）【折桂令】今夜个\"有朋自远方来\"。(旦儿云)是那个亲眷？（正旦唱）你今日对上菱花，配上金钗。（旦儿云）你说波，是谁？（正旦唱）当日个赶的你羞脸儿离门，如今个气昂昂日转千阶。从今后秦弄玉休登凤台，早则是汉刘郎误入天台。（旦儿云）敢不是么？（正旦唱）不索疑猜，我认的明白，不少欠你无万数相忆相思，他步蟾宫将桂枝折得回来。（旦儿云）您且慢些欢喜，休认错了。（白敏中云）兀那小妈才，你说谁哩！我待不言语来，忍不的你这般胡说乱道。你则道我不认的你，你瓣前来，我试问你咱。（正旦云）小姐，我道你休说波。（唱）【雁儿落】呀！恼了这春风门下客。（白敏中云）你道我不敢打你么？（正旦云）你便是新状元呵。也则是俺家新女婿，怎生要打我那？（唱）则是我少欠你那脓血债。（白敏中云）你则管胡言乱道，端的是说谁？（正旦唱）据梅香胡口开。（白敏中云）我既是你家女婿，也是你的侍长，我怎生不敢打你？（正旦唱）告学士高抬手权耽待。（白将牙笏待角科）（正旦云）你打谁哩？（白敏中云）兀的不是樊素！小娘子你可休怪。（正旦笑科）（唱）【得胜令】这壁厢是没上下的小奴胎。（白敏中云）那壁厢莫不是小姐么？（正旦唱）那壁厢是抢白你的女裙钗。（白敏中云）那一夜小姐则被他抢白杀小生也！（正旦唱）那的是俺小姐契贞烈。（白敏中云）都是老夫人阻了佳期也，（正旦唱）是俺那老夫人使的计策，把好事冲开，教你挣坐一个金鱼袋。（白敏中云）樊素，今日有圣人的命，可将我赶出么？（正旦唱）虽然是御笔亲差，你可也索安排着玉镜台。（白敏中云）请岳母拜见咱。（夫人上云）我道是谁来，原来却是白敏中。（见科）（白敏中云）请岳母稳坐，将酒来，我与岳母把杯呵。（正旦云）住者！（唱）【落梅风】俺夫人从来天戒。（白敏中云）夫人既不饮，小生横饮几杯。(正旦云)脸便休要饮。\"甚的是交茶换酒好人呵肯殢酒。\"你说\"但尝一点，昏沈三日\"也。（唱）你道你酒量窄。（白敏中云）筵前无乐，不成欢乐。乐人每动乐者！（正旦云）\"休动乐！《关睢》乐而不淫，哀而不伤，动他怎么！\"（唱）听不的乱宫商大惊小怪。（白放下盏对夫人云）岳母请坐，受你女婿两拜咱。（正旦云）住者！休拜。（正旦扶住科)(唱)我见他参岳母向前忙扶策。（白敏中云）我拜岳母，你又扶我做甚么？（正旦云）你不道来。（白敏中云）我道甚么来？（正旦云）\"那里有那为个媳妇折腰于人的。\"（唱）你穿的是朝君王紫袍金带。（白敏中云）你都不曾忘了一句儿！（夫人云）白状元你休怨我，不是老身赶你去呵，焉能有今日？（白敏中云）当日蒙老夫人垂顾，今日恩荣，共享富贵了也。(正旦云)先生是状元才子，不辱相国楣。（唱）【沽美酒】汉相如志已谐，卓文君笑盈腮，(旦儿云）今日樊素也欢喜了也。（正旦唱）这的是一段姻缘天上来。现如今名扬四海，正淑女配多才。【太平令】俺小姐这一个有千般娇态，新状元有万种襟怀。荷皇恩荣升宠赍，成配偶不胜感戴。端的个美哉，壮哉，这都是圣裁。（院公上云）喏！报的夫人、状元知道，有天朝使命到了。（白敏中云）快排香案，接待天使。（正旦唱）愿万万载民安国泰。（李尚书上，云）小官李绛，奉圣人的命，到晋国公宅上，成合这门亲事。加官赐赏，走一遭去。可早来到也。白敏中，你一家儿望阙跪着，听圣人的命：只为你父参军，曾救裴晋公之难，许小蛮为妻，以报大恩，今日敏中登科及第，成就此亲，官封三代，裴夫人赐金千两。你听者：（词云）晋国公开勋臣，遗玉带许结婚姻。白敏中果登云路，奉圣命匹配成亲。赐小蛮凤冠霞帔，赐夫人万两金银。今日个加官赐赏，一家门共戴天恩。题目挺学士傲晋国婚姻`正名梅香骗翰林风月","dynasty":"元代","title":"杂剧·亻刍梅香骗翰林风月"}
{"author":"郑光祖","content":"第一折(冲末扮齐公子领祗候上，云)纷纷战国尚尊周，五霸争强作列侯。率土之滨承治化，威名耿耿壮春秋。某乃齐公子是也。祖立国临淄，自周初之时，封七十二国，后并一十八国，因吴越相争以来，周平王以后，为春秋之世。今各分十二国，乃鲁国、卫国、晋国、郑国、曹国、蔡国、燕国、陈国、宋国、楚国、秦国、俺齐国，惟俺东齐封疆宽阔，桑麻遍地，积粟如山，黎民乐业，雨顺风调。某因昨夜晚间作一梦，见一轮皓月，出离海角，恰丽中天，忽被云雾遮蔽。撒然惊觉，正当夜半子时。未知主何凶吉，可请中大夫合眼虎来，与吾圆梦。早间已令人请去了，这其间敢待来也。(净扮合眼虎上，云)东齐东齐，生的跷蹊，不是秃头，便是瞎的。小官乃合眼虎是也，乃齐国中大夫之职。我平生好厮打，若打的过人，我睁着眼则管里打；若打不过人，我合着眼着人则管里打。有公子呼唤，不知有甚事，须索走一遭去。可早来到也。报复去，道有合眼虎来了也。(祗候云)理会的。(报科，云)喏！报的公子得知，有合眼虎来了也。(齐公子云)着他过来。(祗侯云)理会的。着过去。(做见科)(净合眼虎云)公子呼唤小官有何事？(齐公子云)合眼虎，唤你来别无甚事，某昨夜作一梦，见一轮皓月，出离海角，恰丽中天，忽被云遮。未知主何凶吉，请你来圆梦。(净合眼虎云)我道为甚么，原来是梦境之事。打甚么不紧！公子，你寻思波，月者是亮也，亮者是明也，云者雾也。月里头云，云里头雾，月云雾，好事吉祥之兆。今日若不得财，公子，必然有人请你嚼酒。(齐公子云)这厮胡云！令人，请上大夫晏婴来者。(祗候云)理会的！(做请科，云)晏大夫有请！(外扮晏婴上，云)纲常礼乐正彝伦，善与人交秉性淳。治国齐家为国土，在明明德在新民。小官姓晏名婴，字平仲，官拜齐国上大夫之职。今有公子呼唤，须索走一遭去。可早来到也。令人，报复去，道有小官晏婴来了也。(祗候云)理会的。(报科，云)喏！报的公子得知，有晏大夫来了也。(齐公子云)道有请。(祗候云)理会的。有请。(见科)(晏婴云)公子呼唤晏婴有何事？(齐公子云)大夫，请你来不为别，某昨夜作一梦，见一轮皓月，出离海角，恰丽中天，忽被云遮。特请大夫来圆此梦，未知主何凶吉。(晏婴云)公子，月者属阴也，皓者明也，浮云遮蔽者，乃此人时运未遇。公子未娶夫人，所有贤明淑女，隐于乡村，或在林麓之间也。(齐公子云)大夫，便怎生得见？(晏婴云)公子要见不难，到来日出城打围猎射，午时三刻，必遇淑女贤人。(齐公子云)此言有准么？(晏婴云)决然有准无差。(净合眼虎??晏矮子正是胡说。这梦人人都有，这两日春困，睡多梦多，我在前也曾抽签掷珓，也曾与人圆梦来，如今卖龟儿卦的多了，不灵了。可不道梦是心头想，眼跳眉毛长，鹊噪为食忙，嚏喷鼻子痒。又说道抽签掷珓，一贯好钞，全无正经，则是胡道。(齐公子云)谁听你胡云！合眼虎，分付左右，收拾什物鞍马鹰犬，到来日采猎，走一遭去。(净合眼虎云)得令！我出的这门来，大小头目，便收拾鞍马，打点鹰犬，公子要打围猎射去。可不干我事，都是晏矮子来。他说道明日打围处，撞见贤人淑女。若见呵，便罢，若不撞见呵，晏婴我儿也，我替你愁哩！梦是心头想，晏婴胡打嚷；若不见淑女，慢慢白他谎。(下)(齐公子云)左右，与我唤将田能来者！(祗候云)理会的。(做唤科，云)田能安在？(外扮田能上，云)四塞关河立帝基，巍巍泰岳列峰奇；如山积粟民安业，赳赳威名号大齐。某乃田能是也，佐于齐公子麾下，为统军上将军之职。正在教场中操练士马，公子呼唤，须索走一遭去。可早来到也。报复去，道有田能来了也。(祗候云)理会的。(报科，云)喏！报的公子得知，有田能来了也。(齐公子云)着他过来。(祗侯云)理会的，过去。(见科)(齐公子云)田能来了也。(田能云)小官来了也。(齐公子云)且一壁有者。左右，与我唤将徐弘吉等来者。(祗候云)理会的。徐弘吉等安在？(外扮徐弘吉同徐弘义上)(徐弘吉云)武艺精熟敢战争，相持厮杀惯交兵；扶持齐国为良将，威镇边关显姓名。某乃徐弘吉，兄弟徐弘义，在齐公子麾下为左右裨将之职。恰才点军回还，公子呼唤，不知有甚事，须索走一遭去。可早来到也。报复去，道有俺二人来了也。(祗侯云)理会的。(报科，云)喏！有裨将徐弘吉、徐弘义来了也。(齐公子云)着他过来。(祗候云)理会的。过去。(见科)(徐弘吉)个子呼唤俺二将那厢使用？(齐公子云)我如今要打围猎射去，田能。(田能云)有！(齐公子云)你同他二将，即便收拾鞍马猎射去，不可迟延。(田能云)得令！徐弘吉、徐弘义，俺统领一丢人马，收拾行装等物，跟公子打围去。你二人先布围场，某保公子出城。(徐弘吉云)去来。(田能云)裨将先去布围场，射猎春蒐出帝乡；大张罗网收牲口，旋回齐唱凯歌腔。(同裨将下)(齐公子云)大夫阴阳有准，若应此梦，必然重赏封官也。率士临淄掌大权，为无正室觅姻缘；春蒐采猎临郊野，当遇佳人应梦贤。(下)(晏婴云)公子回去了也。书云：先进于礼乐，野人也。盖谓郊野之民，乃有质朴之风。今公子无有夫人，未治其内，岂治其外？得此梦境，到来日采猎于桑间，必遇贤哉淑女，可配君子。一轮皓月正当空，却被浮云惨雾漾；深沉林麓知何处，只在来朝采猎中。(下)(外扮孛老儿领卜儿、净、茶旦上)(孛老儿云)积祖苍山是本家，深村乡里事桑麻。秋收春种田园乐，无是无非度岁华。老汉复姓钟离，名个信字。积祖是这齐国无盐邑人氏。嫡亲的五口儿家属：婆婆刘氏，儿孩儿是钟大，媳妇儿邹氏，女孩儿是钟离春。家间颇有些田土，多收下些粗粮薄食，人都以我为钟大户称之。女孩儿钟离春，年长二十岁，心性明慧，胸襟磊落，则是有些儿颜陋。昼诵诗书，夜观天象，十八般武艺皆通，九经三史尽晓。非因学而成就，实乃天赋其能。文武兼备，韬略精深，有安江山社稷之才，齐家治国之策。争奈未曾许聘他人。如今时遇春间天道，正是农忙时节，钟大孩儿使牛去了，媳妇儿，你家中好生看蚕者！(茶旦云)父亲但开口，则卖弄他那女孩儿攻书写字、舞剑轮枪，学的那里用？俺是庄农人家出身，如今农忙时节，为儿的耕田坝地去了，我独自个在家，又要绩麻织纺，又要采桑喂蚕，又要侍奉公婆茶饭。他每日横不拈、竖不抬，那得闲茶饭，养活着他怎地？(卜儿云)老的也，你休听闲言剩语的，孩儿既攻书写字呵，也是好处。有朝一日孩儿显达呵，也是俺两口儿好处。你叫他出来，我问他。(孛老儿云)傻弟子，他是我女孩儿，终不道不养活他。你与我唤出他来者。(茶旦云)父亲使我唤他，可不干我事，又则道我攀他哩！我依着父亲，叫他出来。(唤科，云)无盐姑姑，父亲唤你哩！(正旦扮钟离春上，云)妾身复姓钟离，名春，无盐女是也。年长二十岁，在此深村居住。先祖仕宦，今我父亲专务为农。妾身生来懒攻针指，好习诗书，颇谙武事。父亲呼唤，不知有甚事，须索走一遭去。我想上古先王，治理天下，流传到今，非同容易也呵！(唱)【仙吕】【点绛唇】自从那克伐殷汤，立基开创，今归向，周室诸王，治世为尊上。【混江龙】后来也春秋雄壮，各称一国立家邦。界分列土，隘定封疆。却正是幸值繁华歌稔岁，喜逢美景乐风光。端的是人和美行谦让，为人要心存义理，秉受纲常。(见科，云)嫂嫂万福。(茶旦云)姑姑，父亲唤你哩！咱见去来。(见科)(茶旦云)父亲，姑姑来了也。(孛老儿云)孩儿来了也。(正旦云)父亲，唤您孩儿有何事？(孛老儿云)孩儿也，你是庄户人家女孩儿，不肯做针指农妇生活，每日则是习学武艺，写字读书，学他何用？(正旦云)哦，父亲原来为此也！(唱)【油葫芦】你着我针指匆匆居草堂，又着我攀绣床，不如我抚瑶琴学舞剑诵文章，争如我暗嗟吁豪气冲天上。我则待施逞韬略驱兵将。(孛老儿云)孩儿，依着俺则做女工生活可不好？(正旦唱)我从来志意坚，心性刚，我这胸中素有江湖量，争知我待时运且潜藏。(孛老儿云)你是个女孩儿家，便学成那武艺，量你到的那里也。(正旦唱)【天下乐】有-日出众超群独占强，我则待昭彰，把名姓扬。凭着我机谋运筹才智广。(卜儿云)孩儿也，你学成那兵书战策，敢与谁人拒敌也？(正旦唱)任交锋将阵势排，会理伏把兵艺扬，我与皇家定边疆除恶党。(孛老儿云)孩儿也，俺这里也有为官的，也有为吏的，也有为商贾的，算来都不如俺这庄农每快活。(卜儿云)孩儿也，那登仕路的，可是怎生？那为商贾的，可是如何？你说一遍，我试听咱。(茶旦云)俺庄农每委实受用快活也。(正旦唱)【寄生草】读书的登高位，治财的为人商，登仕的官高三品彰名望，为商的货行千里图增长。庄家每田蚕万倍多兴旺。(茶旦云)姑姑，在家也是闲，俺采罢桑，去那牡丹亭上散心，到好耍子。(正旦唱)你待着玩清凉一座牡丹亭，我则待坐中军九顶莲花帐。(孛老儿云)孩儿，你如今不小也。如今春将尽，夏将临，正是蚕忙时候，跟着嫂嫂采些桑叶喂蚕，可不好？(正旦云)父亲命敢不应承？妾身去、去、去！(孛老儿云)媳妇儿，好生看孩儿，不要闲游荡。(正旦云)嫂嫂，咱采桑去来。(唱)【尾声】我如今甘苦用辛勤，怎敢闲游荡。相伴着村务女提篮儿采桑，打叠起风流美艳妆，入家园数尽桑行，为蚕忙。急急春光，内外家私各自当。凭着我高才伎俩，威严形状，有一日保全宗社定齐邦。(同茶旦下)(孛老儿云)孩儿采桑去了也，老汉无甚事，庄东里看田禾，走一遭去。春来耕种效殷勤，夏至挥锄受苦辛；秋天五谷收成了，快活三冬老富民。(下)第二折(田能同徐弘吉、徐弘义领卒子驾鹰引犬打旗上)(田能云)莫乃田能是也。同众官来到此郊野外，大小三军，布下围场，公子这早晚敢待来也，将围场摆开者！(徐弘吉云)将军，摆布严整了也。(田能云)公子敢待来也。(齐公子同晏婴、祗候跚马儿上)(齐公子云)某齐公子是也。来到郊外，兀的不是围场。(做跚马儿走科，云)可怎生獐狍鹿兔，不见一个？兀的不是一个雪白兔子！众人休放箭，等我射这玉兔。(做射箭科，云)着！箭射中玉兔也，左右与我拿来！(卒子云)报的公子得知，玉兔带箭走了也。(田能赶科，云)呀！兔子活哩，带着箭走了也。(齐公子云)泼毛团带着我一枝金鈚箭走了也，那里去，更待干罢！众人跟着某，务要赶上。(做赶科，云)紧赶他紧走，慢赶他慢走。田能，您守定围场，我务要赶上他。(下)(田能云)好是跷蹊也，俺采猎半日，止有一个白毛玉兔，公子射中，带着金鈚箭走了，公子追将去了。众将士，俺四下里抓寻玉兔去来。(同下)(茶旦提篮儿上，唱)【撼动山】提着这个采药蓝，我头发儿乱髡鬈。今年可便好收蚕，好收蚕也么哥，雨润条柔，露湿花梢，转桑行行过家南。(云)妾身邹氏，父亲母亲言语，着我相伴姑姑采桑去。早来到郊园也。姑姑行动些。(正旦提篮儿上，云)妾身无盐女是也。时遇春末夏初之际，养蚕正忙。蒙父母言语，着跟着嫂嫂采桑喂蚕。无盐，几时是你那发迹的时节也！(唱)【中吕】【粉碟儿】这些时慵怠妆梳，正遇着务农忙养蚕时序。爱偷闲学剑攻书，隐深林，潜野外，世居农务。(茶旦云)你看这姑姑采桑处还拿着一本书，便有甚么好处？(正旦唱)这书中曾下工夫，我待要治家邦播扬名誉。(茶旦云)姑姑，你曾不曾出来，你看这邻近的人家女孩儿，还不似你都来采桑喂蚕？你般出来，一来采桑，二来耍一耍，不强似闲坐也？(正旦唱)【醉春风】你看那邻里俊娇娃，更和这乡闾小幼女，家园万卉叶蓁蓁，要把这成行儿数，数。走不彻榆林，观不尽枣棘，数不尽桑树。(茶旦云)咱慢慢的采桑，看有甚么人来。(齐公子跚马儿赶兔上，云)走走走！甫能赶上，带着金鈚，走入桑园去了。(做看科，云)可怎生不见了？兀那桑间有几个采桑的女子，我试问他一声。兀那采桑的女子，你曾见一个兔子，着一枝箭么？(茶旦云)你在这里问兔儿，我说与你，你去南海子寻问去，连獐子说与你！(齐公子云)兀那女人，那里是往临淄去的路也？(正旦唱)【红绣鞋】他问俺那个是临淄的道路。(云)你是甚么人？(齐公子云)某乃齐公子是也。(正旦云)既是齐公子。(唱)你可便怎来到俺这郊墟？哎，你个公子齐侯有疏虞。(齐公子云)这厮好无礼也，有甚么疏虞处？(正旦唱)岂不知禾苗在地，也不念麦将熟，(云)如今田苗在地。(唱)你道波，你不合骤骅骝践田亩。(齐公子云)好是不祥也。为这个泼毛团，受这个采桑妇的气！我出的这桑林，可怎生不见晏婴？(晏婴跚马儿慌上见科，云)公子，量那玉兔打甚么不紧，直赶到这里！(齐公子云)晏婴，你圆的好梦！淑女也不得见，倒受了采桑妇一肚子气。(晏婴云)公子，在那里？我试看咱。(惊科，云)看了此女子，生的像貌非俗。日当卓午，这个莫不是应梦的贤人淑女？休问是不是，我指着他题一首诗，看他说甚么。兀那女子，我作首诗你听着，看你晓的么。诗曰：采桑忙来采桑忙，朝朝每日串桑行；织下绫罗和匹段，未知那个着衣裳。(正旦云)这个敢是朝中宰相？我回他一首。你听者，诗曰：将军忙来将军忙，朝朝每日斗争强；空有江山并社稷，无人敢与定封疆。(茶旦云)一个道采桑忙也采桑忙，一个道将军忙也将军忙。男女不可话衰肠，若是您不上紧走，俺老子撞见打您娘。(晏婴云)呀、呀、呀！果然是贤人！兀那采桑女人，你那里人氏，姓字名谁？你试说，我试听咱。(正旦唱)【石榴花】俺酬恩报国作农夫，这的是勤苦用耕锄。(晏婴云)农忙时候，索是勤苦也。(正旦唱)看承禾黍不轻疏。(晏婴云)你那里人氏？(正旦唱)住齐邦境隅，邑土乡俗。(晏婴云)你既是俺本国之民，当归附于国君也。(正旦唱)差科征税当归附，盛兴隆民户咸伏。君侯暂且容宽恕，试听我谈论待须臾。(晏婴云)俺本国人强马壮，士民乐业，文武贤能，有何谈论之事？(正旦唱)【斗鹌鹑】您如今便士不能文，您如今兵慵傲武。(云)殆哉殆哉！春秋之间，外不修君臣之礼，内不肃齐家之治。一旦志弱，彼国侵争，悔之晚矣！(晏婴云)恰才贤女所言本国之事，小官愿闻。(正旦唱)那个肯入水擒蛟，伏林刺虎？一个个智浅才疏腹内虚，怎能勾志纵横德不孤。(晏婴云)方今春秋战国，各据其境，岂无文武贤能！(正旦唱)岂不知西患衡秦？岂不知南仇大楚？(晏婴云)公子，小官观此女子，出言非俗，正是贤人，此乃是应梦的贤人。若得此女子为夫人，齐国大治。(公子云)大夫，你问他。(晏婴云)小官恰才闻贤女所言，非桑间妇女，出言皆治国齐家之道，实女流中翘楚也。俺齐公子见今未有正室夫人，贤女若肯见许，与齐公子结亲，小官亲为大保，贤女意下如何？(正旦云)你是何人？(晏婴云)小官乃齐国上大夫晏婴是也。(正旦云)哦，晏丞相，久闻尊名。妾来采桑，非是结亲之所，有父母在堂，焉敢轻许？(晏婴云)贤女许个肯宇，接了公子把定，再与你父母议亲。(正旦云)既然如此，愿公子退谄佞，去雕琢，选兵马，实府库，用贤良，进直言，如此者愿备后宫。大人不可相戏也。(晏婴云)一言为主，主一无适，愿以信物奉之如何？(正旦云)任大夫为之。(晏婴云)公子，且喜贤女已许，奉信物为定。(公子云)途中无甚宝物，将这紫丝鞭权为信定。(晏婴云)将来。贤女，俺公子将此紫丝鞭为信定。(正旦云)要结夫妇之礼，岂为执鞭之事？不可。(茶旦云)也罢也罢，将来赶牛。(晏婴云)公子，那壁贤女说，既要结夫妇之礼。岂为执鞭之事。(公子云)将这口剑为信定。(晏婴云)也罢也罢。贤女，公子这口宝剑为信定。(正旦云)兵器乃不祥之物，岂可为信物？(茶旦云)留着切桑叶喂蚕。(晏婴云)公子，贤女说，兵器者不祥物也，不可用为信物。(公子云)可怎生？(晏婴云)公子将腰间玉带与贤女，堪为信物。(公子云)言者当也。这玉带与他权为信定。(晏婴云)将来将来。贤女，俺公子将这玉带奉为信定，贤女意下如何？(正旦云)妾身暂且将留，到家与父母计较。(公子云)晏大夫，就着贤女跟同回去，异日与他父母处行礼如何？(晏婴云)小官与贤女说去。贤女，如今公子将贤女车车载着同回，异日与你父母行礼，择吉日良辰，成亲如何？(正旦云)此非礼也。既要结亲，迎礼于钟氏之门，择吉日良时，亲迎过门，此其礼也。君是同车车载回，是为奔女也。(公子听科，云)晏大夫，此言深有理也。(晏婴云)贤女，只收留玉带者。(正旦云)妾身收了玉带。(唱)【耍孩儿】这玲珑玉带为凭据，立于朝偏能济楚。纲常礼乐定规模，把人伦身体拘束。(晏婴云)将玉带权为定礼，两下各不敢失信。(正旦唱)今日个立信与织纺勤劳女，堪匹配你个衣冠大丈夫，得之者贵显家豪富。他声闻乡里，光耀门闾。(公子云)大夫，问贤女要回奉礼物。(晏婴云)理会的。贤女，小官奉公子之命，问贤女要回奉的礼物。(正旦云)有有有！这一个桑木梳，权为回奉之礼。(晏婴接科，云)公子，贤女以此桑木梳一个，权为回奉之礼。(公子云)大夫，我那玉带价值百金，量这桑梳木有甚稀罕？你说去。(晏婴云)小官说去。贤女，俺公子说，玉带价值百金，量这桑木有甚打紧。(茶旦云)有甚打紧？投至的等的一个货郎儿来，千难万难的。(正旦云)大夫，休看这桑木梳小可，他能理万法。(晏婴云)好言语！公子，贤女说休看的他小可，能理万法。(公子云)句句字字，皆合乎大道。女子，你姓甚名谁，何处人氏？某选吉日良时，下财行礼，娶为正室夫人。(正旦云)你听者。(唱)【尾声】我姓钟离名字春，住苍山原是祖。(公子云)我知也，你指与俺临淄去的路儿咱。(正旦唱)你如今出桑园便是临淄路。我本是齐国无盐邑之女。(下)(茶旦云)贺万千之喜！谁想俺姑姑与齐公子做了夫人，得了玉带。我也家去报喜去来。晏婴堪为上大夫，文章才智又通书；再搽一斗胭脂粉，我是个村疃多年老诌狐。(下)(公子云)大夫，贺万千之喜！果应此梦。便选吉日良辰，娶夫人至本国，自有加官赐赏。只因采猎入桑园，淑女相逢结美缘；奇哉智略无盐女，治国齐家作大贤。(同下)楔子(外扮秦姬辇领从人上，云)强秦雄霸占咸阳，斗宝临潼拱上邦。壮士纷纷施勇烈，威名赳赳自昭彰。某乃秦姬辇是也，今在秦昭公手下为上将。方今春秋之世，秦为上国，十一国都来进贡。惟有东齐，三年不行进贡。听知的倚仗钟无盐英雄智勇，某今将这对玉连环前往东齐，单奈无盐，若解开玉环，休兵罢战，若解不开，统兵前去，征伐不进贡之罪，未为晚矣。令人！唤将虎白长来。(从人云)理会的。虎白长安在？(净扮虎白长上，云)某乃虎白长是也。正操练人马，大人呼唤，不知有甚事，须索走一遭去。可早来到也。令人，报复去，道白长来了也。(从人云)理会的。(报科，云)喏！报的元帅得知，有虎白长来了也。(秦姬辇云)着他过来。(从人云)理会的。过去。(见科)(净虎白长云)元帅唤小将那里使用？(秦姬辇云)唤你来不为别，差你为使命，将着一对玉连环，前往东齐国，奈他解开这玉连环，俺秦国免他进贡，他若解不开，俺便统兵征伐。小心在意，疾去早来。(净虎白长云)老子也，与这么一个差使！则今日辞别了元帅，直至齐邦，走一遭去。差使不寻常，星夜到齐邦；解开玉连环，生死我都当。(下)(秦姬辇云)虎白长去了也，若回来时，自有主意。西秦姬辇世间无，勇跃寰中大丈夫。慢说晏婴多巧计，休言贤女有机谋。玉环进往东齐去，解不开时激恼吾；兵至辽关则一阵，东齐一国属秦都。(下)(外扮孙操领从人上，云)先祖受封居范阳，兵强将勇立家邦。一任周初分疆土，修文演武用贤良。某乃大将孙操是也，乃孙武子之后。某习祖父之兵法，久居范阳，佐于燕公子麾下，保守无虞。颇奈东齐无礼，倚仗兵多将广，自称大国。某心中不忿，造蒲琴一张，此琴有金微玉轸，凤沼龙池，上面制蒲弦七条。今差使命，送至临淄，若弹响蒲琴，齐为上邦，若弹不响蒲琴，齐为下邦。倘若不允，然后领兵征伐，未为晚矣。令人！与我唤将孙仿来者。(从人云)理会的。(做唤科，云)孙仿安在？(净扮孙仿上，云)小人是孙仿，一生则说谎。听的父亲叫，看他胡厮嚷。来也，来也！恰才拾马粪来家。自家孙仿是也，乃孙操次男。父亲呼唤，不知有甚事，须索走一遭去。来到也。报复去，道有三合来了也。(从人云)理会的。(报科，云)喏！报的将军得知，有三舍来了也。(孙操云)着他过来。(从人云)理会的。着过去。(净孙仿做见科，云)父亲，唤您孩儿那厢使用？(孙操云)孙仿，唤你来别无甚事，颇奈东齐无礼，累次侵扰邻邦。你将这张蒲琴，直至东齐，单奈临淄名将。若弹响蒲琴，齐为上邦，弹不响蒲琴，齐为下国。你小心在意，疾去早来。(净孙仿云)得令！则今日持着蒲琴，辞别了父亲，直至东齐，走一遭去。这张蒲琴好，果然无处讨；若还弹不响，看你怎么了。(下)(孙操云)孙仿去了也，若回来时，自有个主意。蒲琴巧匠制工成，智量机关如用兵；弹出高山流水调，东齐尊大显奇能。(下)(齐公子同晏婴、田能、合眼虎领祗侯上)(齐公子云)淑女贞良世罕稀，英才智略果为奇。自从娶得夫人后，始觉融融家道齐。某齐公子是也。自采猎应梦，得见淑女，论齐家治国之道，凭晏婴为媒，娶为夫人。依夫人所言，屏不急之事，招致贤良，纳用直言，以此齐国大治。大夫一壁安排筵宴贺喜。令人，门首觑者，看有甚么人来。(净虎白长捧玉连环上，云)某乃虎白长是也。自离西秦，个月期程，可早来到东齐也。这的是府门。令人，报复去，道有秦国使命到此。(祗候云)理会的。(报科，云)喏！报的公子得知，有秦国使命在于门首。(齐公子云)着他过来。(祗候云)理会的。过去。(净虎白长做见科，云)某奉俺秦国元帅秦姬辇的将令，将这一对玉连环进与公子，若解开玉环，西秦与东齐年年进贡，若解不开玉环，东齐可与俺西秦进奉。(齐公子云)将来，一壁有者。(净孙仿捧琴上，云)某乃孙仿是也。自离燕国，可早来到东齐也。令人，报复去，道有大将孙操，差使命在此。(祗候云)理会的。(报科，云)喏！报的公子得知，有大将孙操，差使命在于门首。(齐公子云)着过来。(祗候云)理会的。过去。(见科)(齐公子云)使命是那一国来的？(净孙仿云)某是燕国来的。奉大将孙操元帅的将令，将着这一张蒲琴，上面七条蒲弦，进与您东齐，若是有人操的响，俺本国与东齐进贡称臣，操不响，领十万雄兵，至苍山交锋。(公子做看琴、玉环科，云)将来，我试看咱。这一张琴，上面是七条蒲弦，可怎生操的响？这一对玉连环相连着，又无痕路，可怎生解的开？晏婴，似此怎生计较？(晏婴云)公子放心，请夫人出来，他自有妙法，商量此事。(齐公子云)大夫说的是。侍女，传报后堂中，请出夫人来者。(祗候云)理会的。后面侍女，请夫人出来议事。(外应科，云)理会的。(正旦上，云)妾乃无盐女是也。自昔日遇着齐公子，一席话间，公子纳为正室夫人。公子在前堂，令人相请，不知有甚事，须索走一遭去。(做见科，云)公子唤妾身有何事？(公子云)夫人，请你来不为别，今有燕国范阳孙操，差使命进一张蒲琴，秦姬辇进一对玉连环，特来奈俺东齐。若操响蒲琴，解开玉环，他两国称臣进贡，若操不响蒲琴，解不开玉环，着俺进贡，他为上国，不然统兵前来征伐。无计可施，特请夫人商议。(正旦云)将琴来我看。(做看科，云)他那里是奈公子众官，正意的则是奈妾身！有何难哉！可用丈二竹竿一条，将琴挂在高处，妾身自有主意。(祗候做挂琴科)(正旦云)晏婴，你扶着。兀那使命，你近前来听者，琴者禁也，以禁人之心。这琴上有三十大龙吟，二十大素声，按宫商角徵羽。兀那厮，你听者：玉轸金徽妙理深，良工特意造蒲琴，吾今聊展丹诚手，操出高山流水音。(琴响科)(正旦云)兀那厮，你听的琴响么？(净孙仿云)听的，听的，委果琴响。既是响了，我回去罢。(做走科)(正旦云)左右拿下去，剥了那厮衣服！(祗候做剥衣服科)(正旦做写背科，云)用针刺了，与孙操看去！令人，抢出去！(祗候做抢科，云)出去！(净孙仿云)夫人忒造次，并严于我事。我又不做贼，怎么身上刺了字？(下)(正旦云)将秦国玉环来我看。(做看科，云)公子，夫玉者出自昆冈，难同环境珰珓，良工有智，造作连环。吾今用意，要解不难。兀那厮，你看者，巧匠琢磨非等闲，相联一对最宜看；袖中舒出拿云手，当面分明解玉环。(正旦做解开玉环科)(净虎白长云)既然玉环开也，慢在小子告回。(做走科)(正旦云)令人，将那厮拿下去！(祗候做拿科)(净虎白长做跪科，云)老子也，怎么的？(正旦云)将笔来。(做写科，云)左右将针来，黥了面上字，你与秦姬辇看去。令人，抢出去！(净虎白长出门科，云)脸上刺上宇，我又不曾做贼。可是苦也！戴上眼罩子回本国，看秦将军怎的说。脸上刺字也不妨，穿州经县过村坊；闹市丛中人看见，则是小的每嘈的我慌。(下)(齐公子云)夫人，既然操响蒲琴，解开玉环，皆夫人之妙智也。则不合将来人黥面刺背而回，听知的孙操秦姬辇好生英雄，倘惹起刀兵来，怎了？(正旦云)公子，不如是着他小量齐邦。不妨事，有妾身哩！(唱)【仙吕】【赏花时】便休题孙操轩昂志勇骁，怕甚么姬辇英才天下少，卫吴起更丰标。任他有通天智巧。(云)公子放心。(唱)我直着十一国敢可兀的尽来朝。(下)(齐公子云)夫人去了也。田能，便与我整搠人马，铮剑磨刀，你为副将，合眼虎为先锋。若两国兵至，与他拒敌。(田能云)得令！则今日下教场，点就人马，整备什物，单等两国来交锋。大小三军，听吾将令！奉命出师起大营，阔剑长枪列万层；方天画戟悬豹尾，矛盾斧钺挂红缨。立国安邦忠良将，深知韬略有声名；他时统领齐兵去，马践偏邦如土平。(下)(合眼虎云)则今日点起人马，以备秦兵。秦兵秦兵，个个英雄，准是我输，必定他赢。(下)(齐公子云)众将去了也。便是他两家领兵来，凭着夫人神机妙策，量他到的那里！西秦姬辇逞雄才，范阳孙操卷江淮；则说东齐无贤士，鸣琴又解玉环开。(下)(晏婴云)公子去了也。小官且回私宅去。贤母奇才治国均，谁如钟氏世绝伦；安危定乱平天下，才识桑间应梦人。(下)(秦姬辇领从人上)(秦姬辇云)遣使临齐国，不见信音回。某秦姬辇是也。自从使命将玉环奈东齐去，不见回来。令人，门首觑者，但有军情事，报复某知道。(从人云)理会的。(净虎白长上，云)走，走，走！自家虎白长是也。进玉环去，惹了一身祸来了。不住程回来到秦国，须索见秦将军去。来到也。报复去，道虎白长来了也。(从人云)理会的。(报科，云)喏！报的元帅得知，有虎白长来了也。(秦姬辇云)方才说罢，使命来了，着他过来。(从人云)理会的。过去。(做见科)(秦姬辇云)虎白长，进玉环一事如何？(净虎白长云)将军，不好说。走到东齐，献了玉环，大小官员，都解不的。惟有齐公子夫人，解开了玉环。不敢说谎。(秦姬辇云)玉环安在？(净虎白长做与玉环看科，云)这的便是。(秦姬辇云)无盐女好无礼也，怎敢将玉环摔碎了！兀那厮，脸上黑的是甚么？(净虎白长云)是甚么？你看！你看！(秦姬辇看科，云)我试看咱。立国安邦齐有贤，英雄战将万千员，殿前解开秦国宝，摔碎无价玉连环。吾身颇会驱兵将，休把东齐作等闲。说与儿曹秦姬辇，怕娘休要过潼关。(净虎白长云)呸！你还念哩。你近不的他，把我脸上刺了一脸字，洗又洗不的，可怎么了？好个秦姬辇，专一则弄事，着我进玉环，刺了一脸字。(下)(秦姬辇云)颇奈无盐女无礼，将玉环摔碎，又将某看承为儿曹，将使命刺了面字，此恨痛入骨髓。某如今奏知主公，亲自为帅，点就十万雄兵，会同卫国吴起，征伐东齐，擒拿无盐女，走一遭去。我听言说罢怒生嗔，来朝疾便践征尘。你殿前摔碎无价宝，黥面将咱恶语喷。卫国吴起为前部，吾今亲自统三军；驱兵领将临齐地，放心活捉桑间采叶人。(下)(孙操领卒子上，云)宝帐周围排虎将，中军左右列雄兵；文韬武略机谋大，下寨安营神鬼惊。某乃孙操是也。奉燕国公子之命，遣使命进蒲琴，前往东齐，奈他去了。报马来说，今日来到，小校门首觑者，若来时，报复我知道。(卒子云)理会的。(净孙仿上，云)祸福无门，惟有自招。进与蒲琴，惹下心焦。某乃孙仿是也，进蒲琴已回，飞星回程，来到本国也。回父亲话，走一遭去。可早来到也。报复去，道有孙仿来了也。(卒子云)理会的。喏！报的将军得知，有孙仿来了也。(孙操云)着他过来。(卒子云)理会的。过去。(做见科)(孙操云)孙仿，进蒲琴一事如何？(净孙仿做长吁气，跌脚捶胸科，云)您孩儿奉父亲的言语，将着蒲琴到东齐，被无盐女操响蒲琴。将孩儿殴了一顿。(孙操云)齐夫人操响蒲琴？这厮是能。他说甚么来？(净仿云)他说甚么来？你来你来。(做脱衣服与孙操看科，云)不知这脊梁上，写着甚么，将针刺了字，疼杀我，你看你看。进的好蒲琴，惹下祸了。(孙操做看念科，云)我试看咱。无盐英名天下知，八方归伏罢征旗。踏翻各国为尘土，荡散偏邦化作泥。孙操愚夫生巧计，蒲琴做作惹灾危。书与小邦贼子看，怕娘及早顺东齐。(孙仿噀科，云)噀，你还念哩。你不害羞，我去也。俺老子奈他弄机会，来往走了数十日，做了八句骂贼子，大字刺了一脊背。(下)(孙操云)颇奈采桑村妇无礼，怎敢将吾毁骂，更待干罢！则今日分付点人马，亲身为帅，俺会同二国，征伐东齐，擒拿无盐女，以雪此恨。大小三军，听吾将令！忠义兴邦起大兵，刀枪济济甲层层；人如猛虎离山岳，马似长蛟出水行。压地兵山尘土暗，冲天杀气密云生。扬威耀武相攻战，踏碎东齐如土平。(下)(外扮吴起领卒子上，云)武略文韬体圣谟，深通兵法运神术。功名四十无成就，枉做堂堂大丈夫。某乃大将吴起是也。其先卫国人，曾于盖公山学艺，今在魏文侯麾下为大将之职。西战于秦，拔其五城。某行兵有法，卧不设席，行不乘骑，与士卒同甘苦，尝与魏武侯浮西河而下，武侯曰：\"美哉山河之固。\"某对曰：\"在德不在险。\"以此一言，人称某为文武元帅。今因齐国无礼，累次辱俺二国，俺如今点就雄兵十万，与秦姬辇、燕孙操会合一处，征伐东齐。则今日拔寨起营。大小三军，听吾将令！彩云拥出万山中，闪烁金光射碧空；马似蛟龙离大海，人如虎豹出巅峰。征尘滚滚冲宵汉，杀气腾腾战晓风；全凭勇略将齐邦破，恁时方识我英雄。(下)第三折(正旦同田能，净合眼虎跚马儿领卒子打旗号上)(正旦云)妾身无盐女是也。颇奈秦姬辇无礼，调各国名将，合兵一处，要与俺齐国交战。凭着我神机妙策，量他到那里也！(唱)【越调】【斗鹌鹑】则我这阵布奎星，旗分箕尾，暗置虚危，明排翼壁。势若参房，形如斗室。作用稀，兵法奇，一会儿遁起天山，师乘地水。【紫花儿序】凭着我五行斡运，八卦周流，万象璇玑。用先天乾坤南北，坎离东西，周回。艮兑风雷一任疾，山泽通气，霎时天地相交，水火相催。(净合眼虎云)娘待今日怎么与他厮杀？量他到的那里！等我一个杀他这些秦兵。(正旦云)大小众将，您军排万队，将列阵前，摆一个周天二十八宿，名曰\"九宫八卦阵\"。合眼虎！(净合眼虎云)哎！娘叫怎的？(正旦云)与你一千军马，与我引战，则要你输。若秦兵不识此机，你诈败赶入垓心，必中吾计。(净合眼虎云)知道了。料必我则是输了。(正旦云)远远的敢是秦兵来了也。(秦姬辇同孙操、吴起跚马儿领卒子上)(秦姬辇云)某乃秦姬辇是也。颇奈钟无盐无礼，将某玉环摔破，将使命文面而回，此恨痛入骨髓。某会合魏国吴起、燕国孙操，统大势雄兵，征伐钟无盐，走一遭去。大小三军，摆开阵势者！(孙操云)将军且稍待，等我与他比试三合！来者何人？(净合眼虎云)某乃齐公子手下合眼虎是也。(孙操云)兀那厮，你那无盐女在于何处，怎敢将吾毁谤？我不与你厮杀，你则着无盐女出来。(净合眼虎云)我道你不敢和我相持么？(孙操云)小贼开大言，小校操鼓来！(战科)(净合眼虎诈败走科，云)近不的他，走、走、走！(下)(孙操云)那里去！不问那里赶将去。(正旦云)左右与我拿住者！(众做拿住孙操科)(卒子云)拿住孙操也。(正旦唱)【调笑令】这厮不识咱运机，将人来紧追袭。呀！你如今船到江心补漏迟，抵多少临崖勒马才收骑。尚兀自追赶着争持，不睹事撞入咱阵里，你正是有路无归。(云)与我拿向前来。(卒子云)理会的。当面。(孙操跪科，云)夫人可怜见，怎生饶过我这一遭。(正旦云)你原来怕死。既然怕死，且饶他这一遭。(田能云)夫人，既拿住可放了，敢不中么？(正旦云)不妨事，你那里知道！释了缚，小校，抢出去！(卒子云)理会的。(抢科云)出去！(孙操出门科，云)无盐女委实壮哉，饶了我的性命，我回本营中去。(做见众科，云)两阵之间，被齐兵把我拿将过去，无盐女放回我来了也。(秦姬辇、吴起跚马儿走科，云)呸！孙操，你羞么？你压着阵。吴起，咱两个与他交锋去。(净合眼虎跚马儿上，云)秦将出马，我这遭必然赢了。(秦姬辇云)来者何人？(净合眼虎云)我说与你，我是合眼虎。我儿也，你须闻我的名。(秦姬辇云)兀那厮，我不与你厮杀，你那无盐女，怎敢摔破俺玉连环，又将使命文面而回，此恨痛入骨髓。则着无盐女出来，我不杀你这匹夫。(净合眼虎云)这厮无礼，怎敢毁谤俺夫人！我和你比试三合。(秦姬辇云)小校，操鼓来！(战科)(净合眼虎败走科，云)敌不住他，走、走、走！(下)(秦姬辇、吴起赶科)(秦姬辇云)走的那里去！(正旦云)与我拿住者！(众拿住二将科)(唱)【鬼三台】由你有瞒天智，拿云计，出不的八卦阴阳道理。(秦姬辇云)被他智赚了俺，何足道哉！(正旦唱)你犹兀自说兵机。各自要于家为国，你不合把军兵来逞雄尽意追。岂不知伏兵暗藏使见识，您今日遭陷擒缚，方才是临危自悔。(秦姬辇同吴起跪科，云)你使这短见，也不为强。你如今放出俺去，与你相持，若两阵之间拿住我，便是算您强。(正旦云)你也说的是。释了缚，抢出去(卒子云)理会的。(抢科，云)出去。(秦姬辇、吴起出门科)(秦姬辇云)这厮是能。吴将军，俺二人结束威风，上的马摆开阵势。兀那无盐女，你出马来！(正旦云)小校，将刀马来，我与他交锋。操鼓来！(调阵子科)(唱)【秃厮儿】定齐刀青龙举起，安邦将似大蟒争驰。你看那交锋则凭个手段疾，端的也你争驰，辨个高低。(秦姬辇云)及早下马受降！(战科)(正旦唱)【圣药王】那一个枪举的迟，这一个马骤的微，看看的马乏人困怎支持。征尘起，杀气迷，抛撇金鼓漾了征旗。(秦姬辇、吴起、孙操败走科)(秦姬辇云)不中，敌不住他，我与你走走走！(下)(正旦唱)则见他没揣的撞出兵围。(正旦云)小校，与我鸣金！(卒子云)理会的。(正旦唱)【尾声】今日个濉河边战退英雄辈，四海声名贯知。待教那十一国尽来朝，我直着永镇齐邦万万纪。(同下)第四折(外扮秦国公子领祗候上)(秦公子云)八水通流分上国，三川似锦乐丞民；春秋继世尊赢氏，赳赳威严号大秦。某乃秦哀公是也，建国于咸阳。方今春秋十二国，秦为上国，不期齐国有无盐女，好生的智勇多能，因解玉连环一事，将使命文面而回。某差秦姬辇众将，大败而归，又下将战书来。如今会俺十一国公子至临淄，尊齐为上国。某已约定十国公子，如期而至。某不敢久停，领本部人马，收拾方物进贡，走一遭去。白马金鞍碧玉轿，无盐端的是英豪。红罗袍下盘鸾凤，百万军中舞剑刀。文通礼乐三千字，武按阴阳出六韬；十一国中无敌手，谨当表贺尽来朝。(同下)(齐公子同晏婴、田能、合眼虎领祗候上)(齐公子云)勇烈夫人天下奇，行兵布阵按神机。交锋八卦排军队，凛凛威名说大齐。某齐公子是也。当日为因解玉环，操蒲琴一事，秦姬辇会同燕、卫二国，合兵一处，征伐东齐。被夫人同众将领兵迎敌，将秦兵一鼓而下，得胜回还，名传四海，威慑诸邦。今各国公子，尊齐为上国，此夫人之功能也。说各国公子都来到也，今日安排筵会，论功行赏，庆贺齐邦夫人。请将夫人来者。(晏婴云)理会的，帘内丫鬟，请夫人出来。(正旦整扮领侍女上，云)妾身无盐女是也。公子令人来请，须索走一遭去。(唱)【双调】【新水令】今日个大周威势显英豪，俺端的气昂昂智筹雄略。见如今他邦皆纳土，列国尽来朝。将勇兵骁，则俺这威名大似山岳。(正旦云)令人，报复去，道妾身来了也。(祗候云)理会的。喏！报的公子得知，有夫人来了也。(齐公子云)某接待夫人去。(见科，云)夫人有请。(正旦云)公子万福。(齐公子云)夫人，今日各国归伏，皆赖夫人之功能。当日夜梦云遮的月，今日云散月明，皆因晏婴大夫圆梦。若不是大夫，岂有今日也！(正旦唱)【沉醉东风】今日个皓月莹莹皎皎，都则为白云冉冉飘飘。到中天分外明，照齐国生光耀。显一轮晃彻青霄，蟾影辉辉澄大朝，把万里浮云净扫。(齐公子云)夫人不知，某差人取夫人一双父母到此，加官赐赏，不见来到。令人，门首觑者，若来时，报复我知道。(孛老儿同卜儿、搽旦上)(孛老儿云)欢来不似今朝，喜来那逢今日。老汉钟大户是也。谁想女孩儿有如此般才能，平定了齐国。公子着人取俺老小，可早来到也。哥哥报复去，道有钟大户来了也。(祗候云)理会的。(报科，云)喏！报的公子得知，有钟大户一家儿来了也。(齐公子云)有请。(祗候云)理会的。有请！(见科)(孛老儿云)公子，呼唤老汉有何事？(齐公子云)钟大户，你见你女孩儿咱。(孛老儿同卜儿打认科，云)孩儿也，你怎生别是个模样了！我道你不是个受苦的。(正旦拜科，云)父亲、母亲，认的您孩儿么？间别无恙否？(唱)【甜水令】想当日频采桑园，躬收蚕茧，把家私补报。(孛老儿云)孩儿索是辛苦也。(正旦唱)端的是昼辛苦夜勤劳，不付能得进其身，成名得志，则怕乡人耻笑。(云)采桑处，若不遇着齐公子。(唱)这其间可便甘老在荒郊。(孛老儿云)孩儿，旧话休题。(齐公子云)见如今各国归顺，尊为上邦，皆夫人汗马之劳也。(正旦唱)【折桂令】这春秋战国争豪，平定了临淄，安妥了齐朝。不动征旗，不施戈甲，不动枪刀。险些儿作村妇桑间到老，想当日做农姬田畔徒劳，博得个名姓清标，自在逍遥。(齐公子云)钟大户，因你女孩儿有大功勋，特请你加官赐赏。封你为太师柱国之职。食邑三千户；老夫人柱国太夫人，更褒封三代。(孛老儿云)深感厚恩，何以敢当也！(正旦唱)你今日受赏封官，报答您那养育劬劳。(下)(齐公子云)令人，门首觑者，各国公子敢待来也。(秦公子领卒子上)(秦公子云)某乃秦公子是也。同各国公子，来齐国庆贺，可早来到也。令人，报复去，道秦公子来了也。(祗侯云)理会的。(报科，云)喏！报的公子得知，有各国公子来了也。(齐公子云)某亲自接待去。(接见科，云)公子有请。(秦公子云)公子先请。(齐公子云)不敢不敢。(秦公子云)俺各国公子来迟，恕罪也。(齐公子云)某有何德能。有劳公子屈降也。(秦公子云)公子，今俺各国皆同一心，休兵罢战，永为唇齿之邦。想俺都是大周宗枝，故此特来庆贺也。(齐公子云)晏婴，安排酒宴，谢各国公子远临，同饮庆喜筵宴。众公子听者：则为这贤夫人名扬天下，齐兵胜四海传奇；操蒲琴七弦律吕，解玉环珍宝精微。穿九曲明珠剔透，秤白牙大象夺魅；晓六艺遍通书画，善博弈极尽围棋。文学广善占天象，武略勇对垒相持；谢你个晏平仲文才安国，多亏了钟离春智勇定齐。题目晏平仲文才安国正名钟离春智勇定齐","dynasty":"元代","title":"杂剧·钟离春智勇定齐"}
{"author":"郑光祖","content":"门前五柳江侵路，庄儿紧靠白苹渡。除彭泽县令无心做，渊明老子达时务。频将浊酒沽，识破兴亡数，醉时节笑捻着黄花去。雨余梨雪开香玉，风和柳线摇新绿。日融桃锦堆红树，烟迷苔色铺青褥。王维旧画图，杜甫新诗句。怎相逢不饮空归去。金谷园那得三生富，铁门限枉作千年妒。汨罗江空氢三闾污，北邙山谁是千钟禄？想应陶令杯，不到刘伶墓。怎相逢不饮空归去。","dynasty":"元代","title":"【正宫】塞鸿秋"}
{"author":"郑光祖","content":"楔子(微子一折)（驾上，宣住）（正末扮太师上，开）自家姬姓，周家嫡族，现为太师。从先考文王时，参预国事，至今上武王，一同克商伐纣。官里与诸侯会于鹿台，宦唤某，不知有甚公事。（见驾科）（驾云）（封公了）（驾云）（正末云）陛下，当元本子是吊民伐罪，今来有罪的伐了，有功的赏了。也有纣子武庚，合维殷祀。若不封赠，恐失前言。（驾云了）（正末云）叔鲜去呵，是，争奈兄弟性刚。交叔处、叔度二人同去方可。将叔鲜进封管叔，叔度封蔡叔，叔处封霍叔，名为三监。恁地呵怎生？（一行下）（驾云）（正末告归农科，谢恩科，唱）【仙吕】【赏花时】来纣主残殷故天，礼后稷南郊以配天。愿陛下福齐天，九五数飞龙在天，昨日今商今日周别换了一重天。(下)（三叔一折）（太后云了）（驾云）（一行都下了）　第一折（正末秉圭上，开）自今上践祚无为而治，一十五年，王弗幸有疾弗瘳。今筑高台三层，斋戒七日，秉圭祝册，告于太王、王季、文王，愿以臣之身，以代主上之命。未知天只要若何？暗想周家帝喾，顺时积德，至今恰正统，皆顺天意人心，却不曾延其寿算！（唱）【仙吕】【点绛唇】后稷躬耕，帝尧征聘，封姬姓。农务兴行，周业从兹。【混江龙】太王修公刘德行，岐山下市井不年成。王季立丕承祖考，太伯贤远入蛮荆。次及西伯文王善养老，直至当今天子致升平。当此际纣君暴虐，废天时殷道难行，宠妲已贪淫肆虐，信恶来滥法极刑，建鹿台宫为九市，奏淫歌夜至达明，酒为池可行舟楫，肉为林不问羶腥，裸形体去逐男女，剖心肝故杀公卿，天降灾三年不雨，民失业四海逃生。听众口一词可伐，会诸侯八百来盟，戊午日孟津师渡，甲子日牧野交兵。彼纣王火中燔死，妲己氏剑下尸呈。秉金钺吊民伐罪，偃旗鼓众庶欢腾。阴阳再判，日月重明，万邦入贡，五谷丰登。家无事，国先宁，绝搅扰，得安宁。顺皇天洗净日边云，与黎民去却心头病。恰救得苍生安息，便不能得龙体安宁！（上坛告天科，唱）【油葫芦】今日祝册修成将坛墠登，心志诚，愿三天上享降威灵。官里无贪淫贪能性，都子为忧民忧国忧成病，配三才天地人，明三光日月星。百姓将及时甘雨把君恩并，却难主上望长生。【天下乐】点点咸呼万岁声。今上神灵，虽圣明，不如云予仁若考多艺能。愿三天神意察，把杏皇寿考增，宁可促微臣老性命。（做揲蓍草科，唱）【那吒令】定华夷九鼎，得乾坤正刑；恰箫韶九成，放关雎郑声。早春秋九令，入桑榆暮景。金声鸣清庙钟，玉振响明堂磬，血食列俎豆牺牲。【鹊踏枝】为君疾不能兴，求占卜可宜行。虽生死名尽天年，要阴阳不顺人情。比及齐七政璇主衡，先索推五行启柜金縢。【寄生草】演九五三一数，兆乾元享利贞。当元定太初一气剖判为伏羲圣，自后立六十四卦彖象是先君定，如今揲四十九茎蓍草卜当今命。果必有祸福愿先天无咎鬼神言，设若见吉祥是主人有福牙推胜。（云）卜了三卦，未知卦象若何？（到太庙科，做开金縢看卜兆书科）（外上，宣了）（正末做将文册同卜兆书一发放在金縢柜中了，出来科，云）嗨！不想贪慌，将先天祝册错放在金縢中，待取去，争奈宣唤紧！日后再取也不妨。（虚下）（驾上，云住）（正末见科）（架又云）（正末云）陛下放心。（唱）【幺篇】不足以为天异，何劳的苦圣情。陛下梦身穿赤色是周家正，陛下见天分乾象为文章盛，陛下谎地开坤宙主烟尘净。太阴昏被日夺了东海月华明，帝星无为云遮了北斗杓儿柄。（驾开了）（正末唱）【六幺序】不争俺弃却周天子，永别离老弟兄，交谁忧念四海生灵？凤凰雏羽未全成，犁牛子角未能騂。然如此把年后朝遗嘱的分明，耳边听口不住称神圣，臣唯能喏边声。临大节怎敢违尊命，钦依圣教，死效愚诚。【幺篇】臣虽无能，辅朝廷，寄命叮咛，密旨亲听，社稷重兴。付能臣支撑，忠信难凭，天地为盟，上有苍冥。倘或天不容吾皇驾崩，（带云）陛下放心，（唱）这公事便索行，临至日若是上下交征，内外差争，老微臣怎地施行？（驾与剑了）（正末唱）这剑斩不臣，夷背逆，诛谗佞。圣旨道\"无銮驾如朕亲行\"。臣既能如此持威柄，其教不严而治，其政不肃而成。（辞驾科，唱）【赚煞】恰把密旨暗中传，不想大事须臾定。臣怎敢使赤子葡匐入井？（带云）臣该万死！（唱）怎敢当篡位夺权恶罪名？他小则小神武文明。此件事不为轻，怎敢诌谀龙情？臣依着天道人心顺处行。（驾云了）（正末唱）且休问人心怎生，现如今天心先应，（带云）臣夜观乾象，不见别，（唱）见明滴溜照东宫一点紫微星。（驾云了）(下)第二折(众哭上了，打请住)（正末扮上了，云）自离君无道。暴殄天物，害虐烝民，为天下逋逃生，萃渊薮。绥厥士女，惟其士女，篚厥玄黄，昭我周王。自伐纣之后，大贤于四海，而万自始至姓服悦。列爵惟五，分土惟三，建宫惟贤，位事惟能，垂民五教，惇信明义，崇德报功，垂拱而天下治。岂想有今日！（唱）【中吕】【粉蝶儿】想俗众口嗷嗷，苦残殷纣王无道，昨日致师于牧野商郊，一戎衣，天下定，宣明王教。怎生便凤返丹霄！哭一声痛连心血流七窃！【醉春风】当初成大业建元疾，今日弃臣民归去早。无为而治数十年，陛下今日早了；俺几时了？直等立新君呵了。恰葬罢山陵，索问乎国政，定其尊号。（相见了）（小驾云了）（正末唱）【迎仙客】今日册东宫登宝位，代先帝拜南郊。（小驾云了）（正末唱）听言绝擗踊一声险气倒。然如此省艰难，怕彳乞彳艹两的成病了。殿下！这孝子心难学，将奈何周宗庙。（小驾云了）（正末唱）【上小楼】谁不知商均德薄，都子为丹朱不肖。殿下仁胜殷汤，贤效虞姚，德似唐尧。现如今，狱讼彰，盼望着黎民歌乐。殿下践皇基正是有天之道。【幺篇】习先考能用贤，学文王善养老。自然配却三才，应却三台，窜却三苗。但凡事谨守着，父之道，别无德教。子这的是普天下之下太平之兆。（小驾待接大礼，正末让科，唱）【满庭芳】臣合当金瓜碎脑。君再让八般大礼，臣索跳九鼎油镬。若论着安邦治国非臣攻效，是两班文武大小官僚。(小驾云了)(正末云)不于臣事。（唱）召公奭扶持的乾坤定天清地浊，毕公高燮理的阴阳正雨顺风调。若论着顺有道伐无道，（带云）戊午日兵临孟水，甲子日血浸朝歌，（唱）亏负着吕望六韬。（小驾云了）（正末唱）更是枉了他归蓑衣不换柘黄袍。（小驾云了）（正末带剑做住了，唱）【普天乐】龙椅上，紧扶着，大小官员，扬尘舞蹈。若有个敢喧呼的正犯新条，依班次休怠慢分毫。百官每听处分一齐忙呼噪，扶持着有德的君王谁敢违拗？不是请来的先君剑利水吹毛，他子索封侯拜爵，称臣上表，列土分茅。（小驾云了）（正末唱）今日皇天眷佑，陛下合继万世无疆之祚，谁敢不从？若有不依命者，自有常典！（等众呼噪了，做住）（太后上）（小驾云了）（正末云）虽然大事定，一喜悲。（唱）【耍孩儿】悲呵悲定寰区的圣主归天早，喜呵喜继万世君王定了。休道人，子这天无语垂也报斯民，便阴阳二气和调。先君崩愁云冷雾迷坤宙，新君立和气春风满市朝。臣不敢奉先君诏。德不及夔龙禹稷，才不及伊尹皋陶。【幺篇】便交臣身居冢宰为阿保，这一遍公徒也不小。知他蒙先君寄命托微臣，不知的道有心待窥伺皇朝。休将军国咨臣下，能把文章教尔曹。（太后云了）（正末做不稳科，唱）臣坐则把不定心头跳。伴君王坐朝问道，把微臣立草为标。（云：）臣钦依先君遗命，有所不免，忝当此位。有几件合行的公事，最为急务。这其间行呵，正是儆一人而千万人说。（太后云了）（正末唱）【三煞】不肖呵近族削了大权，贤仁的虽草泽呵加与重爵。正韶乐，明礼，开学校。一壁交有司家削减的刑罚省，一壁交关市处征收的税敛薄。释了故杀，饶了强盗。济贫困不敢侮于鳏寡，免差徭而况取于逋逃。【二煞】从今后划地拖带着一身疾病，从今后划地使作的心碎了，从今后划地学舜之徒孳孳为善从头鸡儿叫，从今后划地为宗庙呵春秋祭；祀周三祖，从今后划地忧天下呵日夜思量计万条。臣不得已，非心乐。划地似临深渊般兢兢战战，履薄冰般怯怯乔乔。【煞尾】宣化的臣民内外服，将傍的君王寿数高。等天子将摄行的国事亲临却，微臣报国忠心恁时了。（下）　第三折（管叔一折）（召公奭云）（驾云了）（正末上了，一）自先君在日，摄行天子事。这些时官里坐于御榻，某侍坐于天子之侧，名曰抱孤摄政。官里坐朝，索走一遭去。想摄政以来，天下皆为奉行先君之业。（唱）【越调】【斗鹌鹑】从先帝升遐，当今嗣国，宗祀明堂，歌讴圣德，诵《尧典》微言，达《洪范》至理，寄命时托柱石，抱孤的慎鼎彝，化被蒿莱，仁沾动植。【紫花儿序】奏武乐一人有庆，拜冕旒万国咸臻，偃兵戈四海无敌。恐民乱摄行国事，为君幼权典枢机。但将傍的他朝夕，归政与君王就臣位，便是我孝当竭力。上不愧三庙威灵，下不欺九土黔黎。（见驾了）（驾云了）（正末唱）【小桃红】微臣冠服衮冕执桓圭，坐休近蟠龙椅，他每北面而朝能可南面立。臣恐失尊卑，将无能冢权休罪。第一来曾奉的先君圣敕，第二来现佐着当今皇帝。（带云）若不如此，（唱）怎敢看稳拍拍文武两班齐。（太公云了）（正末云）太公休胡说！国家别觑谁？（唱）【雪里梅】为甚不交你皓首退朝归？似你般白发故人稀。能可你赞拜休名，进殿免跪，凡事便宜。【鬼台山】陛下道他当日，执纶竿为活计。早忘了戊午日兵临孟水，甲子日胜商纣一戎衣，夺与咱江山社稷。陛下道微臣恋他子甚的？咱家里太公望子久矣。他未尝离先帝玉辂车中，他须曾到文王熊梦里。（召公奏有谏章了）（宣净了）（做住）（正末唱）【金蕉叶】末不谁把贤门闭塞，为甚把鸾舆指斥？你快说离却淮夷的日期。（净云了）（正末唱）既不到淮夷，怎知道这背反朝廷的信息。（净云了）（正末唱）【调笑令】客旅每报知，这的是真实，可知道路上行人口胜碑。我子为君王幼小权监国，除此外别无他意。（带云）公将不利于孺子！（唱）慌向丹墀内俯伏呼岁，臣死无葬身之地。【秃厮儿】臣子是为冢宰安邦治国，怎敢道欺幼主立位登基？愿君王表白臣所为。免令的，小民每，猜疑。【圣药王】君也头不抬，文武每口难启。恁地呵老微臣不死是为贼。臣委实无此心，到如今说甚的。尽忠心有口怎分析？惟有老夫知。（太后云）（正末云）乞将臣分付于有司者！（唱）【麻郎儿】事既该十恶大逆，罪合当万剐凌迟。愿把臣全家临籍，乞将臣九族诛夷。【幺篇】恁地、却依、正理，坏了臣于法合宜，坏了臣于民有益，不坏臣于君不利。【络丝娘】若不坏呵三千里流言怎息？若不坏呵如今武庚助纣作业，管叔又背乱为非，蔡叔将军储供给，霍叔又戈甲相随。【幺篇】蹅践东土，震动京畿，怎奈何四五处烟尘并起。谢太后和君王赦臣无罪，若谢恩了敢虚做了真实。（太后云了）（正末唱）【东原乐】微臣当辞位，宜弃职，乞放残骸归田里。娘娘道不放微臣出官闱，进退两难为。微臣叩头出血，免冠请罪。（太后取水盆了）（正末唱）为甚把金盆约退，非敢把懿旨相违。【绵搭絮】微臣身沾着罪恶，点污尽忠直。濯呵濯得了腮边血污，涤呵涤得净面上尘灰，娘娘！子这绿水何曾洗是非？白首无堪问鼎彝。现如今内外差池，事难为当恁的。（召公云三监了）（驾怒了）（正末唱）【幺篇】一人交太公拥旌旗，三监共武庚听消息。这老子若到那里，不分个等级，莫想问周室宗族纣裔，他恁大年纪统领着军骑。他老将会兵机，敢土平了三四间。（云）怎生信别人言语，便交征伐去。果必曾反呵不枉了。若不曾反呵，这老子那里问三监是俺弟兄，敢都杀了，枉死了无罪生灵。子除这般。（对驾云）陛下，今日三监和武庚流言至此，只因微臣呵反了。太后娘娘不放微臣出朝。乞付臣兵权，亲身征伐去呵，怎生？（唱：）【拙鲁速】此一行眼见的老微臣三不归，怎施呈大将军八面威？未曾了前罪，又持着兵卫，怕主公难意，大臣猜忌，愿情的把家私封记，老妻留系，伯禽监系，俺一家儿当纳质。【收尾】您两个柱石臣善事当今帝，咱尽衰老齐家治国。等齐了蔡叔度、管叔鲜，现放着毕公高、召公奭。第四折（正末上了，唱）【双调】【新水令】当初被流言千里地定了江淮，更怕为臣的坐观成败。今日却能够见公侯伯子男，呵，叹自己年月日时胎。当初把福变为灾，今日否极也却生泰。【驻马听】当初离凤阙瑶阶，管叔鲜诬我全无经济才。自从启金滕玉册，姜太公从头钓出是非来。我想金滕锁钥未能开，知他我满门良贱今何在？子为有神灵也显得我无罪责。（带云）我有别心呵！(唱)这其间神不容，地不载，天不盖！【乔牌儿】士民每挡拦断十字街，见官里步行出午门外。锦衣花帽权停待，官里向前行您将我肩上抬。（云）放下了。（驾不肯科）（正末云）您真不放也！（唱）【挂玉钩】我舍了老性命就肩舆上跳下来！（驾放了，云了）（正末唱）为甚懒向龙床前蓦？臣又怕第二遍流言赶下来。庶几广民之爱，君托付，臣庇赖，元首明哉，股肱良哉。（驾云了）（正末唱）【川拨棹】我一脚地过江淮，怎生便祸从天上来？是怨气沉埋，被元气冲开，雷震瑶台，风鼓阴霾。您怎生燮理阴阳，调和鼎鼐？那风撼乾坤，搅世界，走砂石，昏日色，偃田禾，伤稼穑，拔林木，倒殿阶。【水仙子】您可甚春风来似不曾来，不知当日灾因那个灾？（带云）若不如此呵！（唱）尽今生老死居朝外。老微臣甚风儿吹到来，天心与人事和谐。非是臣威风大，只因君前过改，禾复起，枯树上花开。（驾云了）（正末唱）【沽美酒】如今被论人当了罪责不想那原告人安然在？快将那陈言献策的请过来。（净云了）（正末唱）向口上疾忙便掴非是臣不宽大。【太平令】打，打这厮冻妻子舌尖牙快；打，打这厮图铺嗓信口胡开；打，打这厮大共小着谗言搅坏；打，打这厮没的有把平人展赖。将口来，豁开，至两腮。（带云）不恁地呵，（唱）这人说是非的除天可害。（一行上了）（正末云）陛下，这反背的都有，陛下问波。（武庚云管叔了）（众云了）（正末云）来！都是你！（唱）【甜水令】今日个将当擒获，对证无差，并赃拿败。须是你福去一时来。你每个个称词，一一从实，老臣频频加额。折证的文状明白。【折桂令】见的臣胸中无半点尘埃。霍叔将你官削了五等侯伯，蔡叔将他递流入千里琼崖。把这两个七事儿分开，转送交普天之下，号令明白。为甚把背反心刑于四海？交知这吃剑头日转千阶。便把你碜可可的血浸尸骸，不由我普涟涟的泪落双腮。兄弟呵！哭你的是痛杀杀昆仲情怀，坏你的是清耿耿国家简册。（断出）（一行下了）（驾云住）（正末唱）【雁儿落】当初摄政时有利害，今日归政了无妨碍。现如今年已六旬，圣德光三代。【得胜今】陛下今日国政自能裁，老臣今日难道口难开。生不负先君命，老还归宰相阶。往常坐朝的情怀，臣委实身无措心无奈，今日拜舞虽囊揣，倒大来千自由百自在。（太后云了）（正末云）礼不可非！（唱）【落梅风】伯禽备法驾非公道，微臣免朝请忒份外。君臣遇一朝一代。（太后云了）（正末唱）娘娘道临大节不可当为鉴戒。听道罢痛连心性，气夯胸怀。臣不忠不孝，无德无才。想建千年基业，留万世恩泽。会为君，能使臣，托孤的主人安在。（下）（唐叔献嘉禾上了）（祭出）题目说武庚管叔流言正名辅成王周公摄政","dynasty":"元代","title":"杂剧·辅成王周公摄政"}
{"author":"郑光祖","content":"楔子(冲末扮刘文静引卒子上，云)昼夜忧心辅国朝，开基创业建功劳。太平时序风光盛，腰挂金鱼着锦袍。小官刘文静是也。自从随侍大唐，数载之间，三锁晋阳，得归帝业。谢圣人可怜，加小宫为大司马之职。昨日行文颁行天下，自俺大唐建国以来，各处都归伏了，惟有洛阳王世充，杀了俺大唐使命，点聚雄兵，虎视咸阳，要与俺征战。今日早朝，御笔点差秦王唐元帅为挂印总兵，袁天罡、李淳风为谏议大夫，马三宝、段志玄为前部先锋，择日长行。左右门首觑者，等众大人来时，报复我知道。(卒子云)理会的。(袁天罡同李淳风上)(袁天罡云)幼小曾将周易占，坎离坤兑匹乾天。虽无唤雨呼风法，永保华夷天下安。小官袁天罡是也，此位是李淳风大人。自扶立唐帝，宫封司天台上大夫之职。正在私宅看书，刘文静大人有请，不知有甚事，须索走一遭走。可早来到也。令人报复去，道俺二人来了也。(卒子云)理会的。(做报科，云)报的大人得知，有袁天罡、李淳风在于门首也。(刘文静云)道有请。(卒子云)二位大人有请。(袁天罡、李淳风见科)(刘文静云)您二位大人少待，等众将来时，报复我知道。(马三宝、段志玄上，云)匣中宝剑逼人寒，袋内雕弓每上弦。不念自身披甲苦，骅骝何得离雕鞍。某马三宝是也，此位将军是段志玄。自扶立唐朝以来，官封俺二人殿前金吾大将军之职。今有刘文静大人来请，须索走一遭去。可早来到也。令人报复云，道有俺二人来了也。(卒子云)理会的。(做见科)报的大人得知，道有马三宝、段志玄在于门首。(刘文静云)道有请。(卒子云)理会的。二位大人有请。(做见科)(刘文静云)将军略等片时，等唐元帅敢待来也。(正末扮秦王上，云)某乃秦王李世民是也。在府中正坐，令人来报，有刘文静有请，须索走一遭去。可早来到也。令人报复去，道有唐元帅来了也。(卒子云)理会的。报的大人得知，有唐元帅来了也。(刘文静云)道有请。(卒子云)理会的。有请。(做见科)(正末云)刘文静，请某有何事也？(刘文静云)元帅，小官奉圣人的命，因有洛阳王世充，杀了俺使命，点就人马，要来与俺交战。某今奉圣人的命，教元帅为总兵宫，袁天罡、李淳风为谏议大夫，随军伍勾当；着马三宝、段志玄为前部先锋，同领马步禁军十万，剿杀敌兵，作急就行。见有敕命在此也。(正末云)谨尊上命。随征将士，跟某点人马去来。(唱)【仙吕】【赏花时】准备着马到成功定太平，统领雄兵远去征。一个个显才能，威名耿耿，稳情取得胜也赴神京。(同众将下)(刘文静云)众将都去了也。小宫回圣人的话，走一遭去。兵动列征旗，将军显武威。兴兵施战讨，共立锦华夷。(下)第一折(外扮李密引卒子上，云)自小从来看武经，相持厮杀有声名。只因攘攘刀兵起，独占金墉一座城。某乃李密是也，祖居京兆府人氏，生而英勇，自小豪杰。如今隋帝失政，今六十四处烟尘，豪杰并起，某建立金墉城。我麾下有二士、三贤、五虎、七艄、八彪，兵有百万，将有千员，自号魏王。谁想李渊三锁晋阳，在咸阳为君，说他调兵来征伐俺洛阳。惟恐侵犯俺金墉城地方，着人请军师徐懋功去了，等他来时，报复某知道。(卒子云)理会的。(外扮徐懋功上，云)颇观三略六韬书，布阵排兵广运谋。辅佐魏王为宰相，安邦定国显奇术。小官姓徐，双名世勋，宇懋功，本贯曹州离狐县人也。辅佐金墉随侍李密，封某为军师之职。正在私宅中闲坐，有魏公令人来请，须索走一遭去。可早来到也。令人报复去，道有徐懋功来了也。(卒子云)理会的。有懋功来了也。(李密云)道有请。(卒子云)理会的，有请。(做见科)(李密云)懋功，你来了也。请你来有一件军情大事，你知么？(徐懋功云)主公，既是这等，差程咬金领三千人马，以巡绰边境为由，便是唐童来呵，有何难哉也！(李密云)小校唤将程咬金来者。(卒子云)理会的。程咬金安在？主公呼唤你理！(程咬金上，云)发黑须黄眼似金，攧搜容貌赛天蓬。手中持定宣花斧，不怕英雄百万兵。某姓程，双名咬金，字知节，祖贯东阿县人也。某幼习韬略之书，随侍魏王，保守金墉。今大王呼唤，不知有甚事，须索走一遭去。可早来到也。不必报复，我自过去。(做见科，云)主公呼唤程咬金，有何事商议？(李密云)如今有李渊，差唐童为帅，调兵来攻洛阳，惟恐侵犯俺边境。你听军师将令，你小心者。(徐懋功云)程咬金，你如今领三千人马，往边界上哨者，倘有别处来打细的人，与我拿将来者。(程咬金云)奉军师将令，某今日整点人马，巡绰边境，走一遭去。雄名点就出金墉，威风赳赳镇边庭。若遇敌兵来犯境，活捉归来见懋功。(李密云)程咬金点人马去了也。军师，俺后堂中饮酒去来。二士三贤播四方，七熊五虎赛关张。何时扫荡狼烟静，方显英雄大魏王。(同下)(正末同众将、天罡上)(正末云)某唐元帅是也。奉父王命，同众将来取洛阳，可早来到北邙山下，安了大营。闻说此山历代名贤葬于此处。天罡先生，果然不虚也呵！(天罡云)元帅，是好山势也。(正末唱)【仙吕】【点绛唇】荡荡邙山，望中嗟叹，绕着这周围看，尽都是丘冢摧残，埋没了多少英雄汉。【混江龙】则见那园荒碑断，漫漫松柏翠烟寒。倒塌了明堂瓦舍，崩损了石器封坛。辨不出君臣贤圣冢，看不尽碑碣藓苔斑。我则见山花簇簇、山水潺潺。惟生荆棘，不见芝兰。荒凉境界少人行，狐踪兔迹纵横乱。叹世人目年归上，争名利到此一般。(云)你众军校看守着营寨，等我看一看北邙山去。(天罡云)元帅，切不可出营去，面容上带着有一百日大灾，决休去也！(正末云)不可挡吾，决要看去。(唱)【油葫芦】忽昕先生发语间，说咱面带着低运颜。你把那先天《周易》细循环，将我那五行四柱从头算。年灾月值依经按，阴阳不顺情，若顺情有祸难。吉凶之事从天限，若论那生死事有何难。(天罡云)元帅不听我之言，定遭缧绁之中也，那时悔之晚矣！(正末云)圣人道算甚么命，问甚么卜。欺人是祸，饶人是福，听我告诉一遍者。(唱)【天下乐】常言道祸福无门人自攀，休也波奸，天数关。论先生算吾非妙罕，把一心放正行，你不必再阻拦，我可便虽愚痴非懦懈。(天罡云)元帅，怎生不听我的言语？(正末云)不妨事，各归本帐，休管我也。(众将劝科)(天罡云)既是元帅不依，俺众将各回本帐去来。宝帐腾腾杀气威，中军元帅有神机。且回本帐营中去，来朝祸福见真实。(正末云)众将去了也。左右牵马来，轻弓短箭，善马熟人，百骑往北邙走一遭去。(唱)【哪吒令】宝雕弓慢弯，骏龙驹备鞍，紫丝缰轻挽，白玉带紧拴。急飞身上鞍，把镆铘款弹。挽红绒纵骏骝，转山麓临溪岸，不觉的早到前山。(云)兀那小校每，等众将来议事，则说我睡哩。(卒子云)理会的。(正末唱)【鹊踏枝】把门人谨牢口，切莫要漏机关。我如今一探贼情，二去盘桓。不一时践征尘便返，则要您在军中坚守营盘。(卒子云)俺元帅去偷观金墉城池去了，着俺牢守营寨，无甚事，俺回帐房中去也。(下)(正末云)来到山边，并无一个鸟兽，再往山后观看去也。(唱)【寄生草】呀！恰转过山峰畔，又来到阔涧滩。只见那青松桧柏侵霄汉，怪石峻岭难模范。周围四下都观看，只见枯坟野冢倒石碑，荒凉古道飞寒雁。(做看科)(外扮白鹿上跑科了)(正末云)可是奇怪也，兀的不是只白鹿？不免赶将去。我拈弓在手，着箭！(唱)【幺篇】忙纵马临边塞，拽雕弓身慢翻。则俺那骅骝心急嫌蹄慢，将白鹿便往山后赶，放雕翎的的相侵犯。转山坡不见去如飞，霎时间风过休惊散。(见射箭科)(白鹿带箭下)(正末云)白鹿中了吾一箭，不见了，兀的不是座城池？好是盖造的好也！(唱)【金盏儿】我则见柳阴繁，映河滩，绕城池一带依平岸，则见那戍楼高耸接云间。门排金甲士，桥竖赤旗幡，金牌书大字，墉府魏都关。(程咬金上，云)马跨骅骝疾似风，宣花月斧手中轮。忽听城外军情事，急出城来探事情。某程咬金是也。奉魏王的命，着我巡绰边境，远远的见一个人走，不知是那里来的，不兔去拿将来问他。(正末云)兀的不城内一个将军来了也！可怎生是好？我纵马逃难去也。(唱)【幺篇】见一人急高呼骤征马宛，慌的我兜战马疾回还。心忙意急将人盼。那将军银盔凤翅逞威颜。他那里纵心追吾紧，我这里叉子告人难。见一座神堂高庙古，且闪在这其间。(云)原来是老君堂，不免进去。这是老君圣像，尊神与某金鞭指路，圣手遮拦！我将门关上。神灵保护某者！(程咬金赶到科，云)是一座老君堂庙。此人躲在这庙里，他也逃不出命去。必然出这庙来。我在此树边掩映着，等他出来时，着他死于斧下。(秦叔宝上，云)某乃秦叔宝是也。有程咬金赶着一人，往这老君堂去了，我赶上看是何人也。(做见科)(程咬金云)叔宝将军，我追赶着一人，往这老君堂来，今在此务要生擒活拿，我用斧劈开这庙门，看是甚么人。(正末云)将军饶性命！(程咬金做劈门科，云)我也不认的你是何人，你吃吾一斧！(秦叔宝用锏架住斧科，云)程将军不可伤其性命，可斟酌行。(程咬金云)既然叔宝劝我，且饶他一斧。小校，将此人执缚定，拿至金墉城，见俺魏王去来。(秦叔宝做背科，云)兀那犯边的将军，你端的是何人也？(正末唱)【尾声】我便是唐国一藩臣，今日个误把金墉犯。便好道祸临身悔之已晚，恨不听天罡言语拦。凤凰雏落在笼樊。惹愁烦，甚日将师班？把我那盖世英雄一笔删。也是我一时性情上疏散，倒做了机谋中破绽。看何时逃难离边关。(同秦叔宝下)第二折(外扮刘文静引卒子上，云)小官刘文静是也。自从唐元帅与众将征伐洛阳去，未见回来，左右门首看者，若来时，报复我知道。(卒子云)理会的。(袁天罡同众将上，云)某袁天罡是也。俺众将星夜来到咸阳，火速临朝，先见刘文静去。可早来到也。令人报复去，道有俺众将来了也。(卒子报科)(刘文静云)着进来。(卒子云)着进去。(做见科)(刘文静云)众大人，马上索是辛苦也。怎生不见元帅来？(天罡云)兵到北邙山下，我算元帅有一百日大灾，元帅不听私出去，被李密差程咬金拿将去了也。(刘文静云)大人放心，我与李密有亲，我务要去金墉城，见了李密，亲自取元帅，走一遭去。左右将马来！急骤骅骝奔外邦，心忙不惮路荒凉。若还到的金墉地，管教元帅赴咸阳。(下)(袁天罡)大人不可去！我算他也有一百日大灾，他也不可去。(下)(李密引卒子上，云)某乃李密是也。谁想唐秦王侵犯我国，被程咬金拿将来，如今下在南牢。令人门首看者，看有甚么人来。(刘文静上，云)小管刘文静是也。自从离了咸阳，不觉到了金墉。不免进城见魏王去。可早来到也。令人报复去，道有威阳使命来到了也。(卒子云)喏！报的大王得知，有咸阳使命刘文静来了也。(李密云)着他过来。(卒子云)理会的。着你过去。(刘文静做见科)(李密云)你不是刘文静？(刘文静云)小官是也。有敕谕在此。(刘文静念云)唐君敕谕魏王座前：今有秦王领兵，剿杀天下群雄，不想误犯洛阳边境被获，今差使臣前去，将千金之资请罪，放还本国，惟王鉴之。(李密听念毕怒科，云)你这厮！你因与我有关亲，你归唐王，各事一主。敌国之臣，怎敢大胆？左右，与我拿着这厮，下在南牢中去！(卒子做拿科)(下)(李密云)颇奈无知大不良，倚亲来此恼吾肠。二人下在南牢内，管教永不到家乡。(下)(外扮徐懋功上，云)鼎鼐调和理庶民，安邦定国立功勋。为臣辅弼行忠孝，堪作凌烟阁上人。小官姓徐，双名世勅勣，字懋功是也。幼而习文，颇知韬略之书。因豪杰并起，某先随翟让起义于瓦岗，因除翟让，后佐于魏王李密手下。见今魏王手下，有雄兵百万，战将千员，其中有二士、五虎、三熊、八彪，据于金墉城。此处粮多草广，奉秦王之命，大赦囚犯之人，差小宫同魏微、秦叔宝，往牢中放罪人去。领敕到衙，等他二人束时，同共开诏。小校门首觑者，等魏徵、秦叔宝二位大人来时，报复我知道。(卒子云)理会的。(外扮魏徵同秦叔宝上)(魏徵云)小官姓魏，名徵，字玄成。小官幼习儒业，颇看诗书。因天下群雄并起，小官同徐懋功等今佐于魏王李密麾下。俺这金墉城魏王，多招将士，广结英雄，积草屯粮。俺魏王领兵，与孟海公相持去了，教俺同徐懋功、秦叔宝二位大人，固守城池。不想杀了孟海公，得了沧州，今差使命来，教俺大赦金墉城的囚犯，着小官同往牢中，释放罪人去。今领敕书到衙门，同共开此诏书去。可早来到也。小校报复去，道某来了也。(卒子云)理会的。(报科，云)喏！报的大人得知，有魏徵、秦叔宝来了也。(徐懋功云)道有请。(卒子云)理会的。有请。(众见科)(秦叔宝云)看了诏书内，此一句单说着唐元帅刘文静的事。我有一句话，敢说也不敢也？(徐懋功云)将军有话，但说不妨。(秦叔宝云)我想唐家国坐咸阳，人心拱服，这唐元帅上应天命，下合人心，兵行得胜，马到成功。被程咬金赶到老君堂，某见有异相，我想俺魏王所行之事，闭塞贤门，有功不赏，有罪不罚，暗诛贤士，天不降祥，乃义理不辨，望大人每详之。(徐懋功云)公言者当也。左右人，牢中取出唐元帅刘文静来。(正末云)某唐元帅是也。自离了咸阳，悔不听袁天罡之言，果遭他人之手。刘文静，谁着你来也？(刘文静云)为元帅之苦，避死贪生，何为忠臣也？恰才叫俺每，不免走一遭去。(正末云)有何人搭救俺也呵！(唱)【中吕】【粉蝶儿】俺如今度日如年，遭缧绁心中嗟怨。悔不听贤相之言，自为载看金墉，寻白鹿，怎生敢相犯？他将我拿到厅前，下南牢不由人分辨。(刘文静云)元帅，休要恼怒，权且奈心也。(正末唱)【醉春风】不由咱心内恼泪珠垂，也是咱时运蹇。不信那贤臣言语受忄西惶，悔时节晚、晚！恨不的驾雾腾云，臂生两翅，飞出狱院。(做见科)(徐懋功云)如今魏王大恩赦罪，内说\"南牢二子，不放还乡。\"你二人休想还乡也！(正末唱)【上小楼】听说罢愁眉泪眼，则是望恩官方便。我如今犯法违条，扰乱边疆，罪可当然。忙跪下，三位官，将诏书更变。(徐懋功云)俺若救了你，便来报仇也。(正末唱)咱非敢再兴兵又来交战。(魏徵云)你不是等闲人。俺如今救了你，到后来有大望也。(秦叔宝云)良禽相木而栖，贤臣择主而佐。闻说唐君德胜尧舜，钦文敬武，天下纷纷，以有德而伐无德，以有仁而伐不仁，如今望二位大人主意也。(正末唱)【十二月】则是望恩官可怜，若道是放我回旋，到的那咸阳里，久后拜谢明贤。(徐懋功云)快休动人马也。(正末唱)【尧民歌】呀咱每怎敢报衔冤？到来朝一一诉三贤，险些儿一命丧黄泉。多谢恩官救咱言，今也波年，今年得凯旋，异日见恩官面。(魏徵云)此言决不可漏泄。\"不\"字出头，改个\"本\"字。(徐懋功云)大妙！大妙！一字抵万金之价。左右人开了枷锁，您二人路上小心仔细。俺三人改诏书，放你还邦也。(正末云)谢了三位恩人！(唱)【耍孩儿】今日个多承贤士恩难断，救得俺时间倒悬。回朝亲奏玉阶前，不忘了施恩德改诏哀怜。我自想英魂丧在金墉地，岂知道今朝还帝辇。忙把行途践。此恩此德，肺腑难言。(徐懋功云)元帅记着俺三人也！(正末云)我切切在心，亦不敢忘也。(唱)【尾声】俺如今拜别了即便还，赴家乡朝御前。何朝见得恩官面？若要是归到咸阳，避甚么路儿远！(下)(秦叔宝云)今日改诏救了秦王，乃魏徵大人之功也。若是魏王见责，俺三人一面承当。各归本府去来也。公门之处好修行，三人改诏放英雄。如今欺公为主施恩义，人生何处不相逢。(同下)楔子(外扮萧铣同萧虎、萧彪领卒子上)(萧铣云)泰山顶上刀磨缺，北海波中马饮枯。男子三十身不立，枉作堂堂大丈夫。某乃大将萧铣是也。因隋失其政，天下豪杰并起，各占封疆，某聚集军马数万，独占江南九郡之地。某麾下有兄弟二人，乃是萧虎、萧彪是也。又有一员大将，乃是高熊，此人十分英勇，不期李密占了金墉城，又闻的李渊领着他子父兵独占天下，在此咸阳，自称大唐神尧高祖，他不忿天下豪杰之心，今要并吞天下。今着唐童为帅，领大势人马，来征俺江南。某想来，有雄兵百万，战将千员，兄弟每，量唐童何足道哉也！(萧虎云)尊兄在上，既然唐元帅领兵征俺江南，必然运机对敌，俺随后发兵，拒敌大唐，有何不可？(萧铣云)兄弟，大唐将勇兵雄，可用意剿杀他也。(萧虎云)大王，俺这里百万雄兵，都是好汉，量唐元帅到的那里也！(萧铣云)二兄弟萧彪，你可小心与唐将相持，着志者。(萧彪云)大王，俺二人紧跟着哥哥出马，分胜败定在今朝也。(萧铣云)兀那小校，与我唤将大将高熊来者。(卒子云)理会的。高将军安在？(净扮高熊上，云)我做将军古怪，厮杀相持无赛。常川吊下马来，至今跌破脑袋。某乃大将高熊是也。十八般武艺，无一件儿是会的。论文一口气直念到\"蒋沈韩杨\"，论武调队子歪缠到底。在教场里竖蜻蜓耍子，巴都儿来报大王呼唤，不知有何将令，小学生跑一遭去。可早来到也。小校报复去，道有大将高雄来了也。(卒子做报科，云)理会的。喏！高将军来了也。(萧铣云)着他过来。(卒子云)理会的。着你过去哩，(做见科，云)老元帅，小人剑甲在身，不能打腿。唤小将有何事？(萧铣云)高熊，唤你来不为别，今有大唐领大势军马，与俺拒敌，说他每十分英勇，你可与他拒敌，小心在意者。(高熊云)得令。奉大王将令，统领十万雄兵，亲为合后，杀唐兵走一遭去。大小三军，听我放屁，未曾上马，先吃一醉。不穿铁甲，披着镐被。撞见唐兵。和他对垒。射将箭来。舒着大腿。丢了残生，黄泉做鬼。十万兵摆列刀枪，一个个跨上绵羊。遇相持准备逃命，夹回马跑到良乡。(下)(萧铣云)高熊与唐兵交战去了也。两个兄弟，咱领大势军兵，整搠人马去接应，与唐兵相持厮杀，走一遭去。。雄兵百万列枪刀，个个威风杀气高。。若还撞见唐兵将，决定斩首不相饶。(同下)(刘文静上，云)近来脱离金墉难，复为唐朝股肱臣。小官乃刘文静是也。自从搭救主公，不期李密将某也囚入南牢，多亏魏徵改诏，放秦王并某还邦。今李密兵败势倾，奉大唐圣人的命，着奏王亲自为帅，统兵十万，南征萧铣。某为前哨，先在此清风玲等候。尘土起处。唐元帅敢待天也。(正末同奏叔宝、段志玄上)(正末云)某乃秦王李世民是也，多亏魏徵改诏。放某还乡，今李密亡家丧国，某表父王圣命，着某南征萧铣，挂印为帅。某同此三将。乃秦叔宝、段志玄等，领兵到此金沙滩。某先差马三宝在清风岭截杀贼兵。二将军，看俺这唐兵，是好威势也！(秦叔宝云)元帅，俺这唐兵人强马壮，耀武扬威，真个是将勇兵骁也！(段忘玄云)元帅，俺唐兵旌旗千里，杀气冲霄，量萧铣何足道哉！(正末云)远远的不是刘文静的旗号至近也？(刘文静见正末下马科，云)元帅，小官刘文静，前哨军马在此谨候也。(正末云)大小三军，摆开阵势，萧铣敢待末也。(萧铣同萧虎、萧彪上)(萧铣云)大小三军摆的严整着！(萧虎云)元帅，小将每知道。萧彪你合后着。(萧彪云)我知道了。(正东云)采者何入？(萧铣云)某乃大将萧铣是也。你来者何人？(正末云)其乃大唐元帅秦王是也。无那萧铣，及早下马受降！(萧铣云)量你到的那里！(正末云)操鼓来。(众将一齐战科)(唱)【仙吕】【赏花时】我与你纵马横刀去战敌，杀气腾腾映日起。助阵鼓凯春雷。(秦叔宝锏打恒萧虎科，云)萧虎吃吾一锏着！(萧虎中锏科)(下)(正末唱)恰便似鞭伏了盗跖。(段志玄云)萧彪吃吾一剑！(中剑私)(下)(正末唱)龙泉下鲜血染锦征衣。(萧铣云)你杀了我两个兄弟，更待干罢！我和你决战九千合。(正末云)二将靠后，某单战萧铣。(萧铣云)操鼓来！(正末唱)【幺篇】再交马刀迎画杆戟，轻展猿猱斩逆贼。(萧铣云)唐童是英勇，我近不得他，我逃命走了罢。(正末唱)杀的他七魄散五魂飞。(云)萧铣吃吾一刀！(萧铣中刀)(下)(卒子报科，云)俺元帅刀劈了萧铣，得了胜也。(正末唱)见小校登时间报喜，今门个敲金镫齐唱着凯歌回。(同下)(净扮高熊上，云)某乃高熊是也。某领着十万雄兵，与大唐家交战，故意截住唐元帅回路。大小巴都儿，摆开阵势。来者何人？(马三宝引卒子土，云)某乃唐将马三宝是也。奉唐元帅将令，差某领三万精兵，在此清风岭接应。闻知元帅得胜还营，有萧铣手下余党未退，截俺唐兵回路。远远的尘土起处，不是贼兵至也？(净高熊云)某乃江南大将高熊是也，故来截你回路。你见我手中的钺斧么？我和你决战九千七百六个四合半，才显我老高的手段也。你来者何人？(马三宝云)某乃唐将马三宝是也。(二将做战科)(高熊云)花腔边鼓擂，杂彩绣旗摇。众将齐呐喊，二骑马相交。(高熊云)这马将军十分英勇，我敌不住他，我虚劈一斧逃命走了罢。(马三宝做枪刺科)(高熊倒科，云)我死也。(下)(马三宝云)谁想高熊截俺唐兵回路，被某枪刺高熊，剿杀了贼兵败将。班师回还，回元帅话去来。颇奈高熊觅战争，故来截路当唐兵。被吾枪刺贼兵死，得胜回朝奏圣君。(下)第三折(外扮李靖上，云)得胜班师报捷回，秦王立国展兵机。阵前一战诛萧铣，青史书名万古题。某乃军师李靖是也。闻知唐元帅南征萧铣，一鼓而下，得胜班师回国。我使的一个报喜的探子去了也，这早晚敢待来也。(正末云)一场好厮杀也呵！(唱)【黄钟】【醉花阴】百万天兵喊声炒，自古无今番战讨。凭虎略显龙韬，奉命兴师，有道伐无道。则-阵定唐朝，听小校从头，(做见科，云)报、报！喏！(唱)说这遭。(李靖云)好探子也！从那阵面土来，看他那喜色旺气：锦袄偏宣锦战裙，全环双衬渗青巾。阵前查探军情事，专听来人仔细陈。俺唐兵与萧铣两家对住阵，怎生相持厮杀来，你喘息定，慢慢的说一遍。(正末唱)【喜迁莺】我则见密排军校，明晃晃剑戟枪刀，英豪。征尘笼罩，骨刺剌的旅旗杂彩摇。杀气飘，如虎豹征人勇烈，似蛟龙战马咆哮。(李靖云)好厮杀也！那壁厢萧铣、萧虎、萧彪出马，俺这厢唐元帅、秦叔宝、段志玄三将临阵，好相持也！六员将顿剑摇环，六匹马踢跳弯奔。六军勇冲围破阵。六人战胆战心寒。六般儿渗人兵器，似那六天兵降下天关。六沉枪阔剑巨斧，六丁神混战人间。六员大将，怎交马耀武扬威，兀那探子，你慢慢的再说一遍。(正末唱)【出队子】六员将雄如虎豹，逞英雄秦叔宝。皮楞锏将难逃，萧虎舒时该命夭。(云)俺段志玄，(唱)剑斩萧彪阵倒。(争靖云)俺秦叔宝仗着唐元帅的威风．锏打死萧虎；段志玄显大将的英雄，剑斩了萧彪。好相持也！叔宝英雄不可当，全凭铁锏保封疆。打翻萧虎难逃命，更有将军段志玄。剑斩萧彪魂魄散，阵前萧铣大开言，单搦秦王双战斗，今朝目下定江山。俺秦叔宝、段志玄杀翻了萧虎、萧彪，那萧铣在阵前厉声高叫，奈俺元帅，怎生相持，探子你慢慢的再说一遍者。(正末唱)【刮地风】恶狠狠萧铣军前施燥暴，搦元帅比并低高。俺秦王听罢呷呷笑，纵马轮刀，垓心内显耀英豪。阵面亡并不相饶，见画戟来钢刀去，怒气相交。有百十合不定交，耍辨个清浊。俺元帅刀起人头落，呀！敢血淋漓锦战袍。(李靖云)俺元帅与萧铣战到百十合上，见萧铣筋弛力尽，马困人乏，望元帅虚刺一方天画杆戟来。俺元帅举起雁翎刀，立诛了萧铣。则见金盔倒偃，两脚登空，倒于马下。元帅英雄播四方，能文善武世无双。南征萧铣功劳大，刀劈贼徒定万邦。天下豪杰皆上表，威镇乾坤罢刀枪。真为白玉擎天柱，堪作黄金架海梁。唐元帅立诛了萧铣，怎生杀败残兵将，你慢慢的再说一遍。(正末唱)【四门子】俺元帅斩将驱军校，杀残兵无路逃。把城郭收将军士又招，下江南远征真一扫，府库又封，臣子又朝，-处处归降顺了。(李靖云)俺唐元帅诛了萧铣，有贼将手下余党，围住秦王。俺元帅托赖圣人洪福，剿杀败残兵将，好英雄也！文武双全将相才，气冲牛斗卷江淮。江南地面属唐国，天下诸侯上表来。后有高熊截住俺元帅归路，不期马三保敌住，枪刺死高熊，平收一国。见今四海咸宁，万民乐业，真乃太平之世。探子你再说一遍。(正末唱)【古水仙子】呀、呀、呀万方宁仰圣朝，纳土称臣皆上表。美、美、美风雨调和军民安乐，见、见、见四夷人来进宝。太子年五谷丰饶，将、将、将十八处擅改皆尽剿。俺秦王谨奉尊君诏，是是是平萧铣定唐朝。(李靖云)俺唐元帅平定了江南，探子无甚事，自回本营中去。(正末唱)【尾声】四海称臣万民乐，建立下盖世功劳，万万载愿吾皇登大宝。(下)(李靖云)探子去了也。俺圣朝军马得了胜也，这的是真天子百灵咸助方显大将军八面威风(下)第四折(冲末扮殿头官引卒子上，云)五夜漏声催晓箭，九重春色醉仙桃。旌旗日暖龙蛇动，宫殿风微燕雀高。小宫乃殿头官是也。今日早朝，飞报军情来，奏说俺唐元帅为观看北邙山，教魏王李密所获，圣人差刘文静为使，赍敕与李密讲和去。不想李密将此二人，都下在南牢。今闻的李密收了沧州，杀了孟海公，赦此一城罪犯之人，不想诏书内一应囚犯俱放了，则不放俺唐元帅等二人。有刘文静所央魏徵等改了诏书，将俺唐元帅等二人释放了。今又奉命征伐江南，剿杀了萧铣等，又得了人马粮草无数。今全功得胜，表圣人的命，着小官传与该衙门安排筵宴。犒劳大小众碑。就差一使分。前去加言踢赏，小官在此帅府等侯，少校门首觑着，若唐元帅等采时，报复我知道。(本子云)理会的。(正末同秦叔宝、段志玄上)(正末云)某乃唐元帅是也。平定江南已回，今日班师。秦将军，俺入朝见圣人去来，(秦叔宝云)遥望京师不远，今已得胜还朝。大小将军，是好威风也呵！(正末唱)【双调】【新水令】立诛萧铣靖边庭，托赖着一人有庆。班师回帝辇。领将到神京，报捷连声。临帅府听宣命。(云)可早来到帅府门首也。小校报复去。有秦王等下马也。(卒子云)理会的。喏！报的大人得知，有唐元帅等下马，见在府门首也。(殿头官云)道有请。(卒子云)理会的。大人有请。(做见科)(殿头官云)唐元帅于国有功，与众将甚是辛苦也。(正末云)老宰辅治朝纲不易也。(殿头官云)元帅，似此智勇妙算，名扬天下，实乃国家磬石之固。(正末云)大人，非某之能，托赖尊君洪福，并二位将军之能也。(秦叔宝云)老宰辅，此一场非俺二将之能，仰赖元帅虎威。(段志玄云)老大人，俺二将杀了萧虎、萧彪，总不如元帅战敌贼首，立诛萧铣。今日定了太平也。(殿头官云)元帅，一来尊君洪福，二来元帅谋略过人，今日得了胜也。(正末唱)【沉醉东风】奉敕旨征南远行，奸邪萧铣排兵。无徒萧虎强，怎比秦琼胜，则一锏丧了残生。颇奈萧彪寻战争，(云)被俺段志玄，(唱)宝剑斩安边定境。(殿头官云)元帅之能，不在诸葛武侯之下，量萧铣到的那里也！(正末唱)【挂玉钧】萧铣英雄武艺能，方天戟横持定。出马开旗呐喊声，我刀过处无回颈，有似那斩蔡阳，霎时诛谗佞，将他那百万貔貅，一扫皆平。(殿头官云)元帅少待，小校就请季靖军师，将那收复了李密手下众将官，都与我拿将来者。(卒子云)理会的。李靖军师。大人有请。(李靖同卒子拿程咬金上，云)小官李靖是也。今有魏王李密手下大小众将，尽皆归降俺大唐，内有一人，乃是程咬金。此人当日将俺秦王主公拿至金墉城，多亏魏徵改诏，放俺元帅还邦。今日程咬金投降，未知秦王尊意，怎生决断。小官将程咬金执缚定，拿见秦王去。可早来到帅府门首也。小校报复去，有李靖军师来了也。(卒子云)理会的。报的大人得知，有李靖军师等来了也。(殿头官云)道有请。(做见科)(李靖云)大人，俺元帅平定了江南。深有汗马之功劳也。(正末云)军师真乃扶持社稷股肱之巨也。(李靖云)不敢不敢。小宫此一来有一事启知元帅。(正末云)军师有何事？(李靖云)如今李密手下大小众将。尽皆降俺大唐。内有一将乃是程咬金。某想此人手持宣花斧，追赶元帅，拿至金墉城。谁想今日程咬金投降，将此人执缚定了，拿来见元帅。见在帅府门首也。(做拿见科)(正末云)着他过来。(卒子云)理会的。左右人拿将过去！(李靖云)元帅，则他便是程咬金。(程交金云)大王，小将乃亡家之巨，前者不可追袭大王，小将有弥天之罪，今日投降。小将情愿纳头受死于大王斧钺之下也。(正末云)军师众大人听者，为人臣者当以尽忠报国，程咬金追某至老君堂，此人当时尽忠于魏王，未识某矣。今天投唐，某肯念其前仇？岂不闻桀犬吠尧，非尧不仁，皆各认其主。某今将程咬全将军举入朝中，必当重用。我亲释其缚也。(正末解程咬金绳私)(程咬金云)感蒙大王，赦臣万死，大王若纳微臣为将，我舍一腔热血，尽忠竭力，报大王不杀之恩。(正末云)程将军但放心，某奏过尊君，必有重用，封官赐赏也。(程咬金做拜谢科)(殿头宫云)左右人抬上果桌来者。(做递酒科)(殿头官云)元帅满饮此杯。(正末云)某也饮酒，老宰辅同军师与众将，今日与某正当龙虎风云会。(殿头官云)钦赐筵宴，庆功饮酒，正当其礼也。(正末唱)【川拨棹】开玳筵庆功成，劝金杯饮醁酉需。文武公卿笑语欢声，乐酌酶方归画庭，献烹炰佳馔馨。(殿头官云)剿杀天下群雄，天下太平，方今四海晏然也。(正末唱)【梅花酒】见如今太平，战争尽皆宁。千邦万国来朝正，金枝玉叶永延龄，风调雨顺年丰盛。(李靖云)皆托文武之能也。(正末唱)【七兄弟】呀！文臣每尽调鼎武将每操兵，是处咸亨，法正官清。愿吾早圣寿安万万岁祝遐龄。三边静，四海清，灵芝现，醴泉生，庆云灿，景星明。(殿头官云)皆因是圣天子洪福齐天，文武每保安社稷，皆丰稔之世也。(正末唱)【收江南】呀！托赖着圣朝天子重群英，贤臣良将辅朝廷。中原清宴贺升平，幸仓廒满盈，保皇图一统万年兴。(外扮使命冲上，云)雷霆驱号令，星斗焕文章。小官乃天朝使命是也。奉圣人的命，着其直至元帅府，加官赐赏走一遭去。可早来到也。唐元帅装香采，并大小众将，望阙跪者，听圣人的命，加官赐赏也。(正末同众将跪科，云)大小众将，谨听敕旨！(使命云)您听者：因李堵侮慢朝纲，金墉城积革屯粮。唐元帅偷观入境。程咬金各佐主追赶秦王。斧劈在老君堂内，秦叔宝锏架住真表忠良。袁天罡算百日之难，亏魏征改诏书释放还乡。王世充兵败李密，有萧铣不顺大唐。圣敕封秦王为帅，统雄师征讨南方。供洪福立诛萧诜，破奸邪展三开疆。奉圣命加官赐赏，排御宴犒劳非常。加秦王继承后位，秦琼等位至都堂。扶社稷万年一统。保皇图帝道遐昌。题目唐秦王误看金墉府正名程咬金斧劈老君堂","dynasty":"元代","title":"杂剧·程咬金斧劈老君堂"}
{"author":"郑光祖","content":"秋闺财叶将残，雨霁风高摧木杪；江乡潇洒，数株衰柳罩平桥。露寒波冷翠荷凋，雾浓霜重丹枫老。暮云收，晴虹散，落霞飘。【幺】雨过池塘肥水面，云归岩谷瘦山腰。横空几行塞鸿高，茂林千点昏鸦噪。日衔山，船舣岸，鸟寻巢。【驻马听】闷入孤帏，静掩重门情似烧；文窗寂静，画屏冷落暗魂消。倦闻近砌竹相敲，忍听邻院砧声捣。景无聊，闲阶落叶从风扫。【幺】玉漏迟迟，银汉澄澄凉月高；金炉烟烬，锦衾宽剩越难熬。强啀夜永把灯挑，欲求欢梦和衣倒，眼才交，恼人促织叨叨闹。【尾】一点来不够身躯小，响喉咙针眼里应难到。煎聒的离人，斗来合噪。草虫之中无你般薄劣把人焦。急睡着，急惊觉，紧截定阳台路儿叫。","dynasty":"元代","title":"【双调】驻马听近"}
{"author":"郑光祖","content":"楔子(冲末扮东华仙领仙童上，云)玉阙光辉满太玄，琼楼霞彩自幽然。昆仑照彻灵虚境，别是蓬壶一洞天。贫道乃东华帝君是也。贫道秉青华至真之气化生，号曰木公，于瀛海之东，苍灵之墟，主阳和发生之气，理于东方，亦号东华木公。太极毓秀玄奥，东方溟浥之中，分大道纯精之气成形，与西池金母，共理二气，陶钧万物，养育群生。大凡天上天下，三界十方男子，得道登仙，悉皆掌管。盖凡升天之时，先参贫道，授与仙诀。大彻大悟后，方得升九天朝真而观元始。贫道职居紫府，统三十五司命，迁去灵官校品真仙。今朝上帝，因见下方自大禹之后，孔甲无仁不道；帝癸之后，诸侯多叛，暴戾顽狠，残忍伤生，至于禽鸟走兽不安。奉上帝着贫道遣文曲星下降，投胎于义水有莘赵家庄上，十月满足，其母不肯收留，送于空桑之内。后伊员外收留，养大成人，名为伊尹，佐于成汤，建都于亳邑。仙童，与我唤将文曲星来者。(仙童云)理会的。文曲星安在？上仙有请。(正末扮文曲星上，云)吾神乃上界文曲星是也。上仙呼唤，不知有甚事，须索走一遭去，可早来到也。仙童报复去，道有文曲星来了也。(仙童云)理会的，报的上仙得知，有文曲星来了也。(东华仙云)着他过来。(仙童云)理会的，过去。(正末做见科，云)上仙呼唤小圣，有何法旨？(东华仙云)文曲星，令请你来别无事，因为下方自孔甲以来，后至履癸，不修德政，暴戾顽狠，诸侯多叛，至于禽鸟走兽不安，民生涂炭。上帝敕命，着你降于下方，投胎义水有莘，隐于空桑之内，有伊员外收留抚养，习成事业，名曰伊尹。辅佐成汤，伐桀救民，解除苍生倒悬之苦，不必久停，即便往下方走一遭走。(正末云)既有上帝敕命，不敢久停，则今日便往下方去也。(唱)【仙吕】【赏花时】今日个奉敕亲蒙圣帝差，(东华仙云)降生人间，辅佐于清朝，尔为仕途良相也。(正末唱)待教我谪降尘寰做将相才。(东华仙云)则今日离了紫府仙班，便索长行也。(正末唱)拜辞了玉阙共金阶，离了这仙坛世界。(东华仙云)上帝着你出离仙骨，托化凡胎，为世间辅弼之臣也。(正末唱)待教我出仙骨我今日去托凡胎。(下)(东华仙云)文曲星去了也。贫道驾起祥云，回上帝话，走一遭去。当朝纲贤良出世，送空桑暂时隐匿。驾祥云独赴天庭，禀清词亲朝玉帝。(同下)第一折(外扮旦儿抱俫儿上，云)绀发荆钗一布衣，平心贤淑自能齐。村庄桑女无余事，守定催功织女机。妾身是这义水村有莘里人氏，姓赵名淑女。父母在堂，今皆年老。家中颇有些钱谷，人将俺父亲长者呼之。妾身年当二十岁，父母严教，不出闺门。不想我夜作一梦，梦见斗来大小一块红光，从天降下，落在妾身房门前，滚入房内，渐渐小了，被妾身擎在手中，不由的吞入腹中。撒然惊觉，可是南柯一梦。日久渐觉腹怀有孕，十月满足，生了这个满抱的孩儿。俺父母言道，俺家是有名人家，富贵闺女，不曾出嫁匹配，生此小的，恐人议论，不宜存留。抱着这小的来到这西庄伊员外家庄后，东观西望，无有一人，我将这小的放在这空桑里面，妾身回家去。哥哥也，你活也自活，死也自死。因孩儿颜貌奇绝不可当，光飘满室敬清香，只争室女难收养，送赴空桑天主张。(下)(外扮王留同伴哥上)(王留云)俺虽是庄农田叟，闲游北疃南庄。新捞的永饭镇心凉，半截稍瓜蘸酱。哩，哩，哩。伴哥，老员外言语，着俺四下里看田禾去来。(伴哥云)哩，哩，哩。咱往庄里看一看去，那里这般异香拂鼻？(王留做闻科，云)好香也，好香也！(伴哥云)你看那枯桑底下满地红光。(做见惊科，云)王留，可怎么空桑树里一个小孩儿啼哭？咱不可隐讳，报与老员外去来。(同下)(正末扮伊员外同李老人上)(正末云)老夫姓伊，双名致样，乃义永有莘人也。幼年颇看经书，隐居不仕，惟以务农为活。积蓄多年，广有钱谷，家业颇丰。又见老夫年高，人皆以老员外呼之。这个是俺当村里老弟兄李老人。早饭已罢，俺同看田禾去来。(李老人云)去来，咱在这槐阴直下少坐片时。好田禾也！老汉想来，自古三皇五帝，开创乾坤，教民稼穑耕种，富国养民，其功德不小也。(正末云)老人，若说五帝之时，你可也是不知道，你听我说与你也呵！(唱)【仙吕】【点绛唇】混元始宇宙洪荒，二仪四象。天差降，五帝三皇，安排定百二山河壮。【混江龙】把乾坤开创，教民耕种定纲常。疏河源功高大禹，行庠序重德尧王。那其间尧用一夔兴礼乐，公孙甲子论阴阳。端的便察地理占天象，留心于社稷，运用于穹苍。(李老人云)想五帝之时，尧帝怎生存心于天下，加志于治民也。(正末云)老人不知，自古圣君至德至圣，端的有感也。(唱)【油葫芦】想当日至德仁明掌万邦，用贤良定四方。用天之道理之常，弘敷五典无偏党。劳心尽思行温让，致令的四时和雨露均，八方宁士庶康，人心悦天意同和畅，因此上万国尽来降。(李老人云)老员外是读书的君子，通达古今，若不说呵，老汉怎生知道，有如此大圣大德也。(正末唱)【天下乐】那其间四野桑麻禾稼穰，百姓每讴歌将天祭享。军无战争民户昌，顺民心减税科，应天心绝逸荒，端的是普天下尊圣皇。(王留、伴哥慌上科)(王留云)走走走！来到也。兀的不是老员外。(做见科，云)老员外，您孩儿同伴哥看田禾去，俺家庄后空桑之中，一个小孩儿在里头啼哭，异香拂鼻，红光满地。您孩儿每不敢隐讳，特来报与老员外知道。(正末唱)【醉中天】他每都争急言情状，语句意慌张。(伴哥云)老员外，一个小小婴孩，在多年的空桑树里头里。(正末唱)他道是年小孩童在古树里藏。(王留云)特来报与老员外知道，并不虚言。(正末唱)更说道并不言虚诳。我这里心中暗想，今日个事从天降。(伴哥云)谁敢不报与老员外知道。(正末唱)一一的诉真情细说行藏。(云)那空桑在那里？(王留云)在俺庄后面。(正末云)来来来，您跟老夫，指与我那空桑，我试看咱。(做走科)(王留云)老员外，这里便是也。(正末做见保儿科)(李老人云)老员外，这空桑中，便怎生得这个小孩儿来？此子生的非凡也。(正末云)果然如此，好是傒幸人也。(唱)【金盏儿】你看他青渗渗秀眉长，高耸耸俊鼻梁。拳挛着手脚精神爽，潜形古树在村庄。生的来清奇面似雪，肤体白如霜。却怎么不教存画阁，莫不他举意隐空桑。(云)下次小的每，与我抱起来。(王留云)理会的。(做抱俫儿科，云)好个小厮儿，不要哭，与员外做儿，你是有福的。员外，我着他打个能能。(李老人看科，云)此子生的形容端正，骨格清奇，非等闲之人也。(正末云)好奇异的形相也。(唱)【醉中天】他生的神彩非凡像，美貌更端详。莫不是谪降天宫坠下方？不由我心欢畅。(李老人云)此子生的眉清目朗也。(正末唱)真乃是眉清目朗，可怎生流落在村庄深巷？他那里叫吖吖两泪成行。(云)王留、伴哥，好好的抱到家中，便寻觅奶母，好生将养着，也是好的勾当。(李老人云)此子若长成，必然贵重也。(正末唱)【尾声】你与我诚心儿好温存，用意相将傍。看寒暑温凉作养，乳哺依时要忖量，另立所避风寒大厦高堂。莫张荒，等的他那气血方刚，那其间着志求贤将师道访，习练的才高智广，文强武壮，恁时节扶持王业尽忠良。(同老人下)(王留云)老员外去了也。抱着这孩儿交与俺奶奶去来。休笑野庄家，地里去沤麻。转在庄后头，拾了个小娃娃。(同下)第二折(净扮陶去南领乔卒子上，云)我做元戎实是美，见阵交锋敢对垒。昨日教场去点军，吊下马来跌了腿。某姓陶名去南，在于履癸部下，为元帅统军之职。今有天乙，在履癸手下，为方伯之职。此人背了履癸之恩，自领一枝人马，与俺交锋，量你湫洼之水，一捻微尘，量他到的那里！左右，与我唤将副帅躲入巢来者！(卒子云)理会的。(做唤科，云)副将军，元帅有请。(净扮躲入巢上，云)我做将军诡诈，临敌上阵不怕，若还逢着好汉，当时跪下回话。某乃副将躲入巢是也。我小子文武兼济，酒肉中停。大人见我好汉，抬举我做一个副帅。前日在教场里射垛子，使的气力大了些，垛子也射不中，把我仰不刺叉跌下马来。在家正贴膏药，元帅呼唤，须索走一遭去。可早来到也。小校报复去，道有副帅老躲来了也。(卒子云)理会的。喏！报的元帅得知，有老躲来了。(陶去南云)着他过来。(卒子云)理会的。过去。(躲入巢云)元帅，呼唤小将那里使用？(陶去南云)副将，唤你来不为别，为因方伯天乙，背了履癸，聚起雄兵，要来与俺交锋。我想来。咱这里无甚么人马，履癸的命，着你起九夷之师，来合兵一处，与他拒敌。则今日便索长行。(躲入巢云)老子也，着我老躲去！我说我则起的九夷人马来，等拒敌天乙，可免了我出去罢。今日个领了将令，点本部下人马，便去起九夷之师，走一遭去。领将驱兵武艺高，机谋战策我曾学。九夷兵至擒方伯，免我区区走一遭。(下)(陶去南云)副帅去了也，等他起的九夷兵至，与方伯天乙交锋，走一遭去。天乙兴心起战敌，英雄陶帅敢相持。全凭于下能征将，砍破天乙脸上皮。(下)(外扮方伯天乙领卒子上，云)积祖坚心立大唐，教民功德赐为商。自从简狄吞遗卵，契生累代至成汤。某天乙是也，先事履癸，官拜方伯，某祖是唐虞大司徒契，教民有功，封于商，赐姓子氏，契生昭明，昭明生相土，相土生昌若，昌若生曹圉，曹圉生冥，冥生振，振生微，微生报丁，报丁生报丙，报丙生主壬，主壬生主癸，主癸生小官，是名天乙。仕于履癸，是为方伯，因履癸不道，诸侯多叛，暴戾顽狠，残虐军民，禽鸟走兽，为之不安。今无故兴兵证伐，某背了他，自领一枝人马，招安英杰，征伐不道。今闻义水有莘之野，有一人姓伊名尹。此人察风云以辨天时，望气色而观地理，有经济之才，安天下之手。某曾举荐与履癸，不能任用。此人复归有莘，见今耕于有莘之野。欲待征聘此人去，争奈无人可当此事。早间使人请仲虺去了，等他来时，一同商议。这早晚敢待束也。(外扮仲虺上，云)健顺依时佐国王，恤民定治岂非常。调和鼎鼐遵仁德，燮理盐梅式大纲。小官仲虺是也，官居右丞相之职。因履癸不仁无道，暴戾顽狠，残虐生民，诸侯多叛。今又兴兵，与方伯相拒。小官正在私第，忧疑此事，方伯使人来请，须索走一遭去。可早来到也。小校，报复去。道有仲虺来了也。(卒子云)理会的。(报科，云)喏！报的方伯得知，有右丞相在于门首。(方伯云)道有请。(卒子云)理会的。有请。(仲虺见科，云)大人呼唤小官，有何事也？(方伯云)今请你来，为因履癸不道，暴戾顽狠，残虐生灵。今又兴兵与某相拒，某欲兴师，奈无军师。今闻义水有莘之野，有一人姓伊名尹，此人有经济之才，见今耕于有莘之野。某欲征聘此人，可教谁人可去为使？(仲虺云)别人也去不的，可差汝方持着宣命，征聘此人，走一遭去。(方伯云)斯言良哉！左右门首望者，汝方来时，报复某知道。(卒子云)理会的。(外扮汝方上，云)忠义悬悬皆隐袖，文雄浩浩以冲虚，民心安妥差科减，圣主施恩自有余。小官汝方是也，佐于方伯天乙手下，官拜上大夫之职。正在公馆理事，方伯呼唤，不知有甚事，须索走一遭去。可早来到也。左右报复去，道有汝方来了也。(卒子云)理会的。(报科，云)喏！报的方伯得知，有汝方大夫来了也。(方伯云)道有请。(卒子云)理会的。有请。(做见科)(汝方云)大人呼唤小官，有何事也？(方伯云)汝大夫，今请你来不为别，因履癸失政，无故兴兵，某欲率师征伐，以除民患，奈无军师。今闻义水有莘，有一人姓伊名尹，此人有经济之才，安邦之策。欲令你去征聘此人，意下若何？(汝方云)公子之命，不敢有违，小官愿往。(方伯云)既是你去，将着紫泥丹诏，玄纁玉帛，束带朝章，你领着驷马高车，伞盖仪仗，直至彼地，请命贤士伊尹，以攻暴桀，速救苍生之难也。(汝方云)谨遵君命。将玄纁丹诏，束带朝章，驷马高车等项，不敢久停久住，则今日直至有莘，请命伊尹，走一遭去。征聘深谋去意坚，有莘之野力耕田，乾坤多感天乙德，四海皆闻伊尹贤。(下)(仲虺云)大人，汝方此一去，将着厚礼朝章玉帛，况汝方是能文大儒，到于有莘，见了伊尹，必然征聘临朝，共同辅佐。小官无甚事，回私宅去也。伊尹忠良有大才，耕锄田野久沉埋。一朝入省为卿相，四海消除黎庶灾。(下)(方伯云)仲虺去了也，安排人马，接待伊尹。无甚事，且回后堂中去。夏桀无仁动远征，人心全失苦苍生。只因天怒兴戈甲，万里山河一战成。(下)(正末扮伊尹同隐士余章上)(正末云)小生姓伊名尹，乃义水有莘人也。前者方伯将小生举荐于夏，夏不能用，小生复归有莘，无志功名，习学务农，播种耕耘，倒大来好是悠哉也。(余章云)哥哥，想你学成经纶济世之策，立国安邦之谋，若列朝纲，凭此大才，得受官爵显扬于世，可不强如耕种为活也！(正末云)隐士兄弟，你不知难于进用！想五帝之世，求贤用士，立业安邦，你是不知也！(余章云)你兄弟实不知也。(正末云)兄弟，你听我说一遍也。(唱)【中吕】【粉蝶儿】想当日挚逝封尧，善能行圣人之道，以全图禹任皋陶。他每都应天心，行正法，将黎民抚教。自履癸临朝，运糟粕信从贪暴。【醉春风】可怜见致涂炭庶和民，适灾危禽共鸟。见如今天乙修德有谁如，端实是少，少。上应天心，外施仁义，内存纯孝。(余章云)哥哥若肯为官，吃堂食，饮御酒。门排画戟，户列簪缨，紫袍簌地，象简当胸，不强似在这山间林下，受此寂寞也！(正末云)兄弟，你不知我的心事也。(唱)【迎仙客】我则待习农务耕绿野，趁农时效锄刨。(余章云)似这等不肯进身，哥哥高见为何？(正末唱)这的是老生涯养拙一世了。(余章云)似此可是怎生也？(正末唱)一任待卧烟霞，眠绿草，醒来时浊酒相邀。(余章云)哥哥差矣。似此怎么了得身事也。(正末唱)这的是伊尹穷安乐。(汝方蜺马儿领卒子头答捧敕书、礼物上)(汝方云)小官上大夫汝方是也。奉方伯之命，征聘伊尹。左右摆开头答者！(余章云)哥哥，你见么，远远尘土起处，一簇人马飞星也似来，不知为何也。(正末唱)【石榴花】我则见扬尘蔽日罩荒郊，(余章云)哥哥，人马来的近了也。(正末唱)更和那人马可便闹濩铎。(余章云)当前一匹马，走的至紧。(正末唱)当头里一匹骏马甚咆哮。(汝方云)左右，摆开头答齐整者！(正末唱)见从人列着，畅好是英豪。(汝方云)可早来到也。左右接了马者。莫非是伊尹贤士么？(正末唱)见一人下马连声叫。(慌科，云)小生是，小生是。(汝方云)贤士休惊莫怕，小官奉方伯之命，请贤士入朝为官哩。(正末唱)唬的我魄散魂飞。(汝方云)小官赍持紫泥丹诏，请贤士勿得怠慢也。(正末唱)他道是赍擎着一纸征贤诏。(汝方云)不必推辞，即便临朝。(正末唱)你着我疾快便临朝。(汝方云)受了束带朝章者。(正末唱)【斗鹌鹑】着我受束带朝章，怎发付这儒冠布袄？(汝方云)更有驷马高车，请升车到朝中，加升官职也。(正末唱)摆列下驷马高车，奉天建爵。又不曾燮理阴阳将鼎鼐调，退夷狄边塞遥。拜辞了草舍茅庵，受用的兰堂画阁。(余章云)应聘而起，国家用人之际，乃君臣庆会之时。哥哥去朝中安邦定国，展你那胸中才调，扶持主上，可不强似在此耕种也。(汝方云)闻知贤士，识风云气色，观地理经纶，怀济世之才，安天地主手。奉命征聘贤士，辅安天下也。(正末云)量小生有何德能？不敢当，不敢当。(唱)【上小楼】我无那擎天动作，又无那惊人才调。(汝方云)据贤士经济之才，俊伟之器，堪为将相也。(正末唱)我不会辨别星斗，嗅土闻风，云雾低高。(汝方云)贤士疾忙而起，贤臣遇明主而出。正谓此也。(正末唱)止不过播种耕耘，力习农务，攻锄田稻。(汝方云)见有丹诏敕文在此。(正末唱)怎消的紫泥宣一封丹诏。(云)山野村夫，何以敢当。乞请大人收回成命。(余章云)哥哥，大人将着束带朝章，哥哥是必换了衣冠，休违王命，走一遭去。(正末唱)【幺篇】你着我忙除了儒士冠，疾脱了粗布袍。(汝方云)左右伺候，头答摆的齐整者！贤士请登程途。(正末唱)他将水罐银瓶，伞盖头答，摆列周遭。(汝方云)贤士，你穿用紫袍金带，骑坐着那白马红缨，端的是显威严也。(正末唱)你道是白马红缨，紫袍金带，施威显耀。(汝方云)贤士为官，贤士的妻房情受五花官诰，为贤德夫人也。(正末云)荆布之妇。(唱)怎消受五花官诰。(余章云)哥哥，既有宣命，不可固辞。(汝方云)贤士怀才抱德，方今用人之际，大丈夫生于天地之间，济世安民，忠君报国，乃是男儿所为。沉埋田野，可惜了你那盖世英才。贤士不必苦辞，岂不闻君命召，不俟驾行。若坚持固辞，是故违君命，罪有所归也。(正末云)罢罢罢！则今日跟大人去来。(唱)【耍孩儿】看一番揩磨日月兴宗庙，拣士马驱兵战讨。经纶天地定皇朝，保持的社稷坚牢。凋和那盐梅燮理阴阳顺，致令的天地和同风雨调。休想我污婪矫权狡，托赖着一人有庆，稳情取万姓歌谣。(云)大人，俺去来。(唱)【尾声】慑伏的四夷朝帝京，八蛮贺圣朝。遍乾坤丰稔黎民乐太平表。(同下)(余章云)哥哥去了也，这一去必然重用。无甚事，回我庄上去也。无分居官位，有志在桑麻。伊尹征聘去，我却自还家。(下)第三折(净陶去南领乔卒子上，云)我做元帅世罕有，六韬三略不离口。近来口生都忘了，则记烧酒与黄酒。某乃履癸部下大元帅陶去南是也。如今方伯兴兵征伐，难与他取胜，某令副将起九夷之兵去了，未知如何。小校，帅府门首望者，但有一应军情事，报复某知道。(卒子云)理会的。(净躲入巢上，云)区区副将躲入巢，打差不避路迢遥。九夷兵马不肯与，枉着我去走一遭。某乃躲入巢是也。去九夷借兵回来了也，见元帅走一遭去。可早来到也。小校报复去，道有躲叔来了。(卒子云)躲叔，我则叫你小躲儿。(躲入巢打科，云)我则是副帅，叫我小躲儿！(卒子做报科，云)休要打我，报复去。喏！小躲儿来了也。(陶去南云)道有请。(卒子云)躲叔，有请。(躲入巢做见乔礼拜科)(陶去南云)借兵如何？(躲入巢云)不要说，我到那里，卑辞厚礼，央他那军长，他坚意不肯借兵，着我使性子来了。元帅，我想起来，俺两个文武不济。(陶去南云)是文武兼济。(躲入巢云)哦，文武兼济，要那九夷怎么！则咱两个也擒了他。(陶去南云)你也说的是，则今日点就本部人马，你为先锋，我为合后，下将战书去，单搦方伯出马。你为兵，先与方伯交锋，某来接应。小心在意者。(躲入巢云)得令！大小三军，听吾将令：我是副将实英杰，临敌对阵莫乜斜。若是输了下的马，跪下叫他方大爷。(下)(陶去南云)某不必久停，奉履癸之命，统着人马，接应副帅，走一遭去。我的机谋武艺深，英雄胆略强似人。若是方伯威势大，跑到家里关上门。(下)(方伯同仲虺领卒子上)(方伯云)士马纷纷离乱间，黎民涂炭实难看。几回奋志除残暴，剑气冲天牛斗寒。某乃方伯天乙是也。为因履癸无道，某兴兵征伐他去。仲右丞，闻知履癸调九夷之兵，不肯从他。(仲虺云)便调了来，托公子洪福，也不惧他。(方伯云)今与他拒敌，必然要下毒手，大除残暴，以平天下，以安生民。奈无人运智铺谋，已差汝方去征聘伊尹去了，未知如何。(仲虺云)公子，汝方必然征聘伊尹来也。(方伯云)左右门首望者，但有军情事，报复我知道。(卒子云)理会的。(正末同汝方领卒子上)(正末云)小生伊尹是也。奉方伯公子之命，令汝方大人，持玄纁玉帛征聘小生，须索走一遭去。(汝方云)贤士，小官想来，贤士居于有莘之野，耕种为活，受如此辛勤，今蒙征聘为官，可不强似在山间林下也。(正末云)若论为官，端的受用；在山林之下，可也有一种快乐也。(唱)【正宫】【端正好】再不见青霭霭柳阴浓，高耸耸山叠翠。乐耕锄拽耙扶犁，我如今受皇宣着我居官位，端的也衣紫身荣贵。(汝方云)贤士，想为官立一人之下，入则雕墙峻宇，出则大纛高牙，兀的不头答两行，银盆水罐，伞盖车马，端的是威严也。(正末唱)【滚绣球】我则见头答左右随，公人前后围。慢腾腾缓行着骏骑，喜孜孜列鼎而食。辅佐的中华社稷安，揩磨的乾坤日月辉。展经纶补完天地，尽忠减心若金石。(汝方云)聘贤士入朝，可也不轻也。(正末唱)凭着这两支手掌扶王业，稳情着百二山河壮帝基，四海传檄。(汝方云)贤士，来到也。小官先过去报知。左右报复去，道有汝方征聘的伊尹来了也。(卒子云)理会的。(报科，云)喏！报的方伯得知，有汝大夫征聘的伊尹来了也。(方伯云)着他过来。(卒子云)理会的。过去。(做见科)(汝方云)小官奉命，征聘将伊尹来了，见在门首。(方伯云)道有请。(汝方云)理会的，贤士有请。(正末见科)(方伯云)远劳贤士不弃降临，适因履癸不道，暴戾顽狠，残虐生灵。他又兴兵，某欲剪伐。奈孤军寡和，知贤士有经济之才，知天时，谙地利，善人和，久屈于陇亩，特遣使以玄纁玉帛，卑辞厚礼，专为征聘，望贤士运神机，施妙策？指顾三军，保乾坤奠安，解生民涂炭。惟望贤士高鉴，实某之幸也！(正末云)量小生田野村夫，岂知安邦之策也！(唱)【倘秀才】我本是田野中愚浊村鄙。(仲虺云)特请贤士辅于公子，着贤士权临八府，印掌三台，为柱石之臣也。(正末唱)怎做的相府内贤良宰职。(方伯云)据贤士之才德，堪可为国家柱石也。(正末唱)道我是立地擎天大柱石。(汝方云)因贤士超越今古，智识高明，特赐象简紫衣，则是着贤士尽忠诚辅弼也。(正末唱)则这白象简，紫罗衣。(方伯云)全凭你高才大手，安邦定国也。(正末唱)待教我安邦定国。(汝方云)贤士，今欲兴师，未彻兵家用事，贤士展神鬼不测之机，兴一旅之师，辅佐公子，以成大事。(正末云)小生是一扶犁叟，岂知兵家之事也！(仲虺云)论贤士之智能，觑夏桀有何难哉！(正末唱)【滚绣球】止不过乐山林景色奇，向桑麻禾稼畦。(方伯云)休谦辞，久已知贤士之能，胸怀妙用，腹隐神机也。(正末唱)你着我帅军卒运谋施智。(方伯云)贤士，用人之际，正当展布大才也。(正末唱)你着我定乾坤施展兵机。(方伯云)俺这里有军兵百万，安下营寨，枪林剑洞，如铁桶相似，则是少个运谋的人，全凭贤士为之也。(正末唱)你道是齐臻臻的摆开阵势，明晃晃列着剑戟，闹垓垓密排着军队，映穹苍号带旌旗。(仲虺云)贤士，他那里兵势可也不小，亦有定计铺谋的将帅。(正末唱)者莫他坐中设下千条计，岂不闻阃外将军八面威，智勇无及。(方伯云)某孤陋寡闻，如今临敌对阵，怎生排兵布阵，下寨安营，必然取胜，贤士略举其一二，以释愚蒙。(正末云)行兵大略，为将者智通万物，勇冠三军，坐于边陲，守而必固，布于行阵，战而必胜。此是为将之大略也。(唱)【呆骨朵】向垓心战讨驱征骑，喊声高戈甲排齐。(方伯云)怎生下寨安营，排兵布阵，贤士必有奇正方略也。(正末唱)我与你兵列八方，军分四壁，依地势排军队，觑方位安形势，这的是行兵立阵谋，先识那临敌攻战机。(方伯云)贤士不说，某怎知也！到来日点就三军，与他交锋，走一遭去。(正末唱)【脱布衫】统雄兵劈面相持，驱貔虎扯鼓夺旗。恶狠狠扬威显武，气昂昂奋扬威势。(方伯云)更有甚行兵妙略，贤士再说一遍咱。(正末唱)【梁州】阵列八门生最奇，为将须知。军卒未饭帅休食，以此能伏制，甘苦共同宜。【幺篇】怒无加责欢无会，士无衣将与重衣。这的是恤士功，安心计。能明此义，万众总归依。(方伯云)到来日某同贤士亲临战阵，与他交锋，务要剪伐大夏也。(正末云)论公子如此大德，将士效力，小生少助微智，临阵自有奇谋，量他到的那里也！(汝方云)此一去必然成功，皆赖贤士之能也。(正末云)放心。(唱)【尾声】到来日安营下寨施才智，布阵排兵显武威。骨刺剌列绣旗，闹垓垓战马嘶。舍死忘生恶战敌，定乱除危攻夏畿。辅佐坚心立帝基，肱股忠良四海知。龙虎风云同际会，严定这一统乾坤万万里。(下)(方伯云)贤士去了也。(汝方云)他此去小歇小歇。(方伯云)人马已点就了也，左右，与我唤将费昌来者。(卒子云)理会的。(做唤科，云)费昌安在？(外扮费昌上，云)胆气冲冲智有余，过人骁勇有谁知。文雄武壮能攻守，定乱除危大丈夫。某乃费昌是也，公子部下都护将军。今因大夏失政兴兵，与公子拒敌，公子令汝方将玉帛征聘了伊尹来。正在帅府戟门听令，公子呼唤，须索走一遭去。可早来到也。小校报复去，道有费昌来了也。(卒子云)理会的。(报科，云)喏！报的方伯得知，有费将军来了也。(方伯云)着他过来。(卒子云)理会的，过去。(费昌见科，云)公子呼唤小将，那厢使用？(方伯云)费昌，如今夏国兴兵，与某争战，你统大兵前去拒敌。某新聘了伊尹贤士来，听他军前支拨。剪大夏，伐履癸，不可怠慢，小心奋勇，则要成功，不可怠忽。(费昌云)得令！统领大势人马，与他拒敌，走一遭去。袍染猩红砌锦花，剑含秋水出寒匣。枪刀耀日金光起，旗影翩翻映彩霞。昂昂勇烈相争斗，凛凛威风共战伐。来朝两阵相交处，管教贼子丧黄沙。(下)(方伯云)费昌统大兵去了，某同军师伊尹统领三军接应他，走一遭去。大德高才贯古今，施谋运智鬼神钦。剿除不道兴殷室，抚定苍生失望心。(下)(仲虺云)汝方，才观伊尹，果有大才，此一场必然得胜，平定暴乱。无甚事，咱且回私宅去来。(汝方云)右丞，咱同回去来。(仲虺云)只因履癸性暴强，荒淫无益动刀枪。天遣贤人诛无道，故教民庶得安康。(同下)楔子(净躲入巢蜺马儿领乔卒上，云)戴上傒子盔，穿上匙头甲。他每争闲气，着我去厮杀。某乃副帅老躲是也。统人马征战方伯，先领五千游兵引战，没奈何看事色，得手纁了为上计。大小三军，摆开阵势，如今两阵对圆，大家用心，袖子里袖上些石头，到阵上丢了枪刀，着石头打。这其间敌兵敢待来也。(费昌领卒子蜺马儿上，云)某乃大将费昌是也。奉公子之命，某领着人马，列下大营，与敌兵交锋。大小三军跟我来，径奔他营门去。(躲入巢云)来者何人？(费昌云)某乃大将费昌，是你爹爹。(躲入巢应科，云)哎！(费昌云)这厮无礼！尔乃何人？(躲入巢云)某乃履癸手下副将躲入巢是也。你弃了夏国，顺了方伯，我正要拿你这匹夫哩。(费昌云)这厮开这等大言，操鼓来！(做战科)(净陶去南蜺马儿领卒子上，云)大小众将，一齐的围上来，休着走了费昌也！(正末同方伯蜺马儿领卒子打旗号上)(正末云)公子，这个是奇门阵，大小三军，往前攻杀，休要走了此贼者！(陶去南云)怎么又走将两个来？哦，那个便是伊尹，量你个使牛的村夫，怎敢与某对敌！(正末云)这厮好无礼也！(做调阵子科)(唱)【仙吕】【赏花时】俺这里耀武扬威胆气雄，勒马横枪豪气冲。(躲入巢云)赶的慌怎么了？(费昌赶科，云)那里去！(陶去南云)不好了，赶的我马不停蹄，我死也！(正末唱)凭着我方略立奇功，使不着你军雄将勇。(陶去南云)副帅，不好了，倒干戈逃命，走走走！(同下)(方伯云)二贼子大败亏输，走了也。(正末唱)则消的一阵定疆封。(同下)第四折(外扮殿头官同仲虺、汝方领卒子上)(殿头官云)燮理阴阳赞圣威，经纶天地就中奇。身近丹墀传敕命，调和鼎鼐理盐梅。小官殿头官是也。因为履癸不道，暴虐生民，诸侯多叛，天下哀怨，起无名之师，拒有道之国。方今有方伯，原是契之世孙，商家苗裔，大起义兵，招安兵将，征聘有莘伊尹为军师，大军临一鼓而下，将履癸放于鸣条。公子正位，如今同费昌，须索走一遭去。(费昌云)履癸不仁，残害生灵，鸟兽不安，主人用玉帛辞厚袂，征聘军师到此，用计伐夏救民，其功不小也。(正末云)谁想有今日也呵！(唱)【双调】【新水令】脱白衣平步上云衢，离尘途奋身独步。罗襕白象简，玉带挂金鱼。胸卷江湖，得志也叩銮舆。(云)可是来到也。左右报复去，道有伊尹、费昌来了也。(卒子云)理会的。(报科，云)喏！报的大人得知，有伊尹、费昌来了也。(殿头官云)道有请。(卒子云)理会的。有请。(做见科)(正末云)大人，小官每来了也。(殿头官云)军师鞍马上劳神也。(正末云)既蒙聘取而来，今为臣下，岂辞劳苦。正当竭力尽忠，少图补报也。(殿头宫云)今日尔等筹策神谋，伐夏兴汤，天下大定，军民乐业。奉圣人命，与您众公卿加官赐赏，列土分茅。(正末云)量伊尹有何德能，敢受赏封官。少罄蝼蚁之心，偶尔剪夏安民，乃圣人洪福，非臣子之能也。(唱)【沉醉东风】往常我着布衣深居白屋。(殿头官云)如今身登八位，职列三台，名标青史，显耀乡闾也。(正末唱)今日落清名显耀乡间。(殿头官云)如今奉命，将你官上加官，禄上加禄也。(正末唱)高官又赠官，禄重又加禄。(殿头官云)门排画戟，户列椒图，索是荣显也。(正末唱)列门庭画戟椒图。往常时蓑草为裀就地铺，今日个划地住兰堂画屋。(殿头官云)似你这般立大功勋，剪除暴夏，复立大汤，重整江山，竭力尽心，真乃是肱股良臣也。(正末唱)【雁儿落】你道是立江山真肱股。(殿头官云)论你之功，如擎天玉柱，架海金梁也。(正末唱)又道我扶社稷为梁柱。(殿头官云)为臣者尽忠良于国，堪比良金美玉也。(正末唱)你道我尽忠心如美金，布德政如白玉。(殿头官云)久闻军师行兵，察风云，辨气色。善用机谋也。(正末唱)【得胜令】呀！你道我战讨善机谋。(殿头官云)真个是剑呼风雨降，笔走鬼神惊，识尽军机枢要也。(正末唱)你道我笔下见赢输。(殿头官云)马到处剪除暴夏。(正末唱)你道我剪除残暴夏。(殿头官云)一阵成功，辅天乙位，都于毫邑也。(正末唱)你道我平扶立帝都。(殿头官云)论功行赏，图形麟阁。标入功劳簿，遗芳万年。美哉伊尹也！(正末唱)这功绩纤需，要将我标入功劳簿。论谋略荒疏，怎消的凌烟阁上图。(殿头官云)你众官望阙跪者，听圣人之命；都只为夏履癸不道无仁，发顽狠暴虐黎民。是处处人心嗟怨，使鸟兽不得安存。方伯怒起兵征讨，聘伊尹运智行军。四下里攻围鏖战，仗神机得胜全赢。收取了州城国邑，散仓粮府库金银。放履癸鸣条修德，明正典责罚奸人。今日个论功行赏，赐官爵以励忠臣。伊尹升太师左相，仲虺升太师右丞，汝方与进阶二品，费昌为天下总兵。赐重爵身登八位，列簪缨光显门庭。论功次加官赐赏，一齐的拜谢天恩。题目修德政天乙诛夏正名立成汤伊尹耕莘","dynasty":"元代","title":"杂剧·立成汤伊尹耕莘"}
{"author":"郑光祖","content":"敝裘尘土压征鞍，鞭倦袅芦花，弓箭萧萧，一径入烟霞，动羁怀，西风禾黍，秋水蒹葭，千点万点，老树寒鸦，三行两行，写长空历历，雁落平沙，曲岸西边，近水湾鱼网纶竿钓，断桥东壁，傍溪山竹篱茅舍人家，见满山满谷，红叶黄花，正是凄凉时候，离人又在天涯。","dynasty":"元代","title":"蟾宫曲梦中作"}
{"author":"郑光祖","content":"门前五柳侵江路，庄儿紧靠着白萍渡。除彭泽县令无心做，渊明老子达时务。频将浊酒沽，识破兴亡数。醉时节笑捻着黄花去。","dynasty":"元代","title":"正宫·塞鸿秋门前五柳侵江路"}
{"author":"符载","content":"月里嫦娥不画眉，只将云雾作罗衣。不知梦逐青鸾去，犹把花枝盖面归。","dynasty":"唐代","title":"甘州歌"}
{"author":"符载","content":"绿迸穿篱笋，红飘隔户花。（见《杨慎外集》）","dynasty":"唐代","title":"句"}
{"author":"符载","content":"太极之年混沌坼，此山亦是神仙宅。后世何人来飞升，紫阳真人李八百。","dynasty":"唐代","title":"题李八百洞"}
{"author":"冯起","content":"华林仙野近南昌，闻说幽奇景异常。竹翠松寒笼药圃，水清山秀绕书堂。词登科第名尤振，恩表门闾道愈光。我恨方为簪组累，莫同吟啸白云房。","dynasty":"宋代","title":"题义门胡氏华林书院"}
{"author":"张说","content":"凉风吹夜雨，萧瑟动寒林。正有高堂宴，能忘迟暮心？军中宜剑舞，塞上重笳音。不作边城将，谁知恩遇深！","dynasty":"唐代","tags":"边塞，写景","title":"幽州夜饮"}
{"author":"张说","content":"客心争日月，来往预期程。秋风不相待，先至洛阳城。","dynasty":"唐代","tags":"抒情，秋风","title":"蜀道后期"}
{"author":"张说","content":"君不见魏武草创争天禄，群雄睚毗相驰逐。昼携壮士破坚阵，夜接词人赋华屋。都邑缭绕西山阳，桑榆汗漫漳河曲。城郭为墟人代改，但见西园明月在。邺旁高冢多贵臣，蛾眉曼睩共灰尘。试上铜台歌舞处，惟有秋风愁杀人。","dynasty":"唐代","tags":"咏史怀古","title":"邺都引"}
{"author":"张说","content":"巴陵一望洞庭秋，日见孤峰水上浮。闻道神仙不可接，心随湖水共悠悠。","dynasty":"唐代","tags":"送别","title":"送梁六自洞庭山作"}
{"author":"张说","content":"故岁今宵尽，新年明旦来。愁心随斗柄，东北望春回。","dynasty":"唐代","title":"钦州守岁"}
{"author":"张说","content":"东壁图书府，西园翰墨林。诵诗闻国政，讲易见天心。位窃和羹重，恩叨醉酒深。缓歌春兴曲，情竭为知音。","dynasty":"唐代","tags":"宴会，抒怀","title":"恩制赐食于丽正殿书院宴赋得林字"}
{"author":"张说","content":"美酒酌悬瓢，真淳好相映。蜗房卷堕首，鹤颈抽长柄。雅色素而黄，虚心轻且劲。岂无雕刻者，贵此成天性。","dynasty":"唐代","tags":"咏物","title":"咏瓢"}
{"author":"张说","content":"六龙鸣玉銮，九折步云端。河络南浮近，山经北上难。羽仪映松雪，戈甲带春寒。百谷晨笳动，千岩晓仗攒。皇心感韶节，敷藻念人安。既立省方馆，复建礼神坛。扈跸参天老，承荣忝夏官。长勤百年意，思见一胜残。","dynasty":"唐代","title":"奉和圣制太行山中言志应制"}
{"author":"张说","content":"东北春风至，飘飘带雨来。拂黄先变柳，点素早惊梅。树蔼悬书阁，烟含作赋台。河鱼未上冻，江蛰已闻雷。美人宵梦著，金屏曙不开。无缘一启齿，空酌万年杯。","dynasty":"唐代","title":"春雨早雷"}
{"author":"张说","content":"平湖一望上连天，林景千寻下洞泉。忽惊水上光华满，疑是乘舟到日边。","dynasty":"唐代","title":"和尹从事懋泛洞庭"}
{"author":"张说","content":"传闻合蒲叶，曾向洛阳飞。何日南风至，还随北使归。红颜渡岭歇，白首对秋衰。高歌何由见，层堂不可违。谁怜炎海曲，泪尽血沾衣。待罪居重译，穷愁暮雨秋。山临鬼门路，城绕瘴江流。人事今如此，生涯尚可求。逢君入乡县，传我念京周。别恨归途远，离言暮景遒。夷歌翻下泪，芦酒未消愁。闻有胡兵急，深怀汉国羞。和亲先是诈，款塞果为雠。释系应分爵，蠲徒几复侯。廉颇诚未老，孙叔且无谋。若道冯唐事，皇恩尚可收。","dynasty":"唐代","title":"南中送北使二首"}
{"author":"张说","content":"绝镇功难立，悬军命匪轻。复承迁相后，弥重任贤情。将起神仙地，才称礼乐英。长心堪系虏，短语足论兵。日授休门法，星教置阵名。龙泉恩已著，燕颔相终成。月窟穷天远，河源入塞清。老夫操别翰，承旨颂升平。","dynasty":"唐代","title":"送赵顺直郎中赴安西副大都督"}
{"author":"张说","content":"求友殊损益，行道异穷申。缀我平生气，吐赠薄游人。结恩事明主，忍爱远辞亲。色丽成都俗，膏腴蜀水滨。如何从宦子，坚白共缁磷。日月千龄旦，河山万族春。怀铅书瑞府，横草事边尘。不及安人吏，能令王化淳。","dynasty":"唐代","title":"送宋休远之蜀任"}
{"author":"张说","content":"远莅长沙渚，欣逢贾谊才。江山疲应接，风日复晴开。江树云间断，湘山水上来。近洲朝鹭集，古戍夜猿哀。岸杼含苍捄，河蒲秀紫台。月馀偏地赏，心尽故人杯。自我违京洛，嗟君此溯洄。容华因别老，交旧与年颓。梦见长安陌，朝宗实盛哉。","dynasty":"唐代","title":"岳州别梁六入朝"}
{"author":"张说","content":"城外宵钟敛，闺中曙火残。朝光曜庭雪，宿冻聚池寒。正色临厅事，疑词定笔端。除苛囹圄息，伐枳吏人宽。河内功犹浅，淮阳疾未安。镜中星发变，顿使世情阑。","dynasty":"唐代","title":"相州冬日早衙"}
{"author":"张说","content":"水国何辽旷，风波遂极天。西江三纪合，南浦二湖连。危堞临清境，烦忧暂豁然。九围观掌内，万象阅眸前。日去长沙渚，山横云梦田。汀葭变秋色，津树入寒烟。潜穴探灵诡，浮生揖圣仙。至今人不见，迹灭事空传。","dynasty":"唐代","title":"岳州西城"}
{"author":"张说","content":"画作飞凫艇，双双竞拂流。低装山色变，急棹水华浮。土尚三闾俗，江传二女游。齐歌迎孟姥，独舞送阳侯。鼓发南湖溠，标争西驿楼。并驱常诧速，非畏日光遒。","dynasty":"唐代","title":"岳州观竞渡"}
{"author":"张说","content":"留侯封万户，园令寿千金。本为成王业，初由赋上林。繁荣安足恃，霜露递相寻。鸟哭楚山外，猿啼湘水阴。梦中城阙近，天畔海云深。空对忘忧酌，离忧不去心。","dynasty":"唐代","title":"对酒行巴陵作"}
{"author":"张说","content":"杞梓滞江滨，光华向日新。难兄金作友，媚子玉为人。山水含秋兴，池亭借善邻。檐松风送静，院竹鸟来驯。翠斝吹黄菊，雕盘鲙紫鳞。缓歌将醉舞，为拂绣衣尘。","dynasty":"唐代","title":"岳州宴姚绍之"}
{"author":"张说","content":"摇落长年叹，蹉跎远宦心。北风嘶代马，南浦宿阳禽。佳此黄花酌，酣馀白首吟。凉云霾楚望，濛雨蔽荆岑。登眺思清景，谁将眷浊阴。钓歌出江雾，樵唱入山林。鱼以嘉名采，木为美材侵。大道由中悟，逍遥匪外寻。参佐多君子，词华妙赏音。留题洞庭观，望古意何深。","dynasty":"唐代","title":"岳州九日宴道观西阁"}
{"author":"张说","content":"水国生秋草，离居再及瓜。山川临洞穴，风日望长沙。物土南州异，关河北信赊。日昏闻怪鸟，地热见修蛇。远人梦归路，瘦马嘶去家。正有江潭月，徘徊恋九华。","dynasty":"唐代","title":"岳州作"}
{"author":"张说","content":"平湖晓望分，仙峤气氛氲。鼓枻乘清渚，寻峰弄白云。江寒天一色，日静水重纹。树坐参猿啸，沙行入鹭群。缘源斑筱密，罥径绿萝纷。洞穴传虚应，枫林觉自熏。双童有灵药，愿取献明君。","dynasty":"唐代","title":"游洞庭湖"}
{"author":"张说","content":"日出洞庭水，春山挂断霞。江涔相映发，卉木共纷华。湘戍南浮阔，荆关北望赊。湖阴窥魍魉，丘势辨巴蛇。岛户巢为馆，渔人艇作家。自怜心问景，三岁客长沙。","dynasty":"唐代","title":"巴丘春作"}
{"author":"张说","content":"炎洲苦三伏，永日卧孤城。赖此闲庭夜，萧条夜月明。独歌还太息，幽感见馀声。江近鹤时叫，山深猿屡鸣。息心观有欲，弃知返无名。五十知天命，吾其达此生。","dynasty":"唐代","title":"岳州夜坐"}
{"author":"张说","content":"念别灉湖去，浮舟更一临。千峰出浪险，万木抱烟深。南郡延恩渥，东山恋宿心。露花香欲醉，时鸟啭馀音。涉趣皆留赏，无奇不遍寻。莫言山水间，幽意在鸣琴。","dynasty":"唐代","title":"别灉湖"}
{"author":"张说","content":"尔家叹穷鸟，吾族赋归田。莫道荣枯异，同嗟世网牵。黄陵浮汨渚，青草会湘川。去国逾三岁，兹山老二年。寒鸮鸣舍下，昏虎卧篱前。客泪堪斑竹，离亭欲赠荃。放言久无次，触兴感成篇。","dynasty":"唐代","title":"伯奴边见归田赋因投赵侍御"}
{"author":"张说","content":"流落经荒外，逍遥此梵宫。云峰吐月白，石壁淡烟红。宝塔灵仙涌，悬龛造化功。天香涵竹气，虚呗引松风。檐牖飞花入，廊房激水通。猿鸣知谷静，鱼戏辨江空。静默将何贵，惟应心境同。","dynasty":"唐代","title":"清远江峡山寺"}
{"author":"张说","content":"山庭迥迥面长川，江树重重极远烟。形影相追高翥鸟，心肠并断北风船。","dynasty":"唐代","title":"同赵侍御望归舟"}
{"author":"张说","content":"去年寒食洞庭波，今年寒食襄阳路。不辞著处寻山水，只畏还家落春暮。","dynasty":"唐代","title":"襄阳路逢寒食"}
{"author":"张说","content":"万玉朝宗凤扆，千金率领龙媒。眄鼓凝骄蹀躞，听歌弄影徘徊。天鹿遥征卫叔，日龙上借羲和。将共两骖争舞，来随八骏齐歌。彩旄八佾成行，时龙五色因方。屈膝衔杯赴节，倾心献寿无疆。帝皂龙驹沛艾，星阑骥子权奇。腾倚骧洋应节，繁骄接迹不移。二圣先天合德，群灵率土可封。击石骖驔紫燕，摐金顾步苍龙。圣君出震应箓，神马浮河献图。足蹋天庭鼓舞，心将帝乐踟蹰。","dynasty":"唐代","title":"舞马词"}
{"author":"张说","content":"万玉朝宗凤扆，千金率领龙媒。眄鼓凝骄躞蹀，听歌弄影徘徊。天禄遥征卫叔，日龙上借羲和。将共两骖争舞，来随八骏齐歌。彩旄八佾成行，时龙五色因方。屈膝衔杯赴节，倾心献寿无疆。帝皂龙驹沛艾，星兰骥子权奇。腾倚骧洋应节，繁骄接迹不移。二圣先天合德，群灵率土可封。击石骖驔紫燕，摐金顾步苍龙。圣君出震应箓，神马浮河献图。足踏天庭鼓舞，心将帝乐踟踌。","dynasty":"唐代","title":"杂曲歌辞·舞马词"}
{"author":"张说","content":"挹泰坛，紫泰清。受天命，报天成。竦皇心，荐乐声。志上达，歌下迎。亿上帝，临下庭。骑日月，陪列星。嘉视信，大糦馨。澹神心，醉皇灵。相百辟，贡八荒。九歌叙，万舞翔。肃振振，铿皇皇。帝欣欣，福穰穰。高在上，道光明。物资始，德难名。承眷命，牧苍生。寰宇谧，泰阶平。天道无亲，至诚与邻。山川遍礼，宫徵惟新。玉帛非盛，聪明会真。正斯一德，通乎百神。享帝享亲，维孝维圣。缉熙懿德，敷扬成命。华夷志同，笙镛礼盛。明灵降止，感此诚敬。","dynasty":"唐代","title":"唐封泰山乐章·豫和六首"}
{"author":"张说","content":"李公实神敏，才华乃天授。睦亲何用心，处贵不忘旧。故事遵台阁，新诗冠宇宙。在人忠所奉，恶我诚将宥。南浦去莫归，嗟嗟蔑孙秀。","dynasty":"唐代","title":"五君咏五首·李赵公峤"}
{"author":"张说","content":"昔日接口离倒，今我葛巾翻。宿酒何时醒，形骸不复存。忽闻有嘉客，骊步出闲门。桃花春径满，误识武陵源。","dynasty":"唐代","title":"翻著葛巾呈赵尹"}
{"author":"张说","content":"流落经荒处，逍遥此梵宫。云峰吐月白，石壁淡烟红。宝塔灵仙涌，悬龛造化功。天香涵竹气，虚呗引松风。檐牖飞花入，廊房激水通。猿鸣知谷静，鱼戏辨江空。静默将何贵，惟应心境同。","dynasty":"唐代","title":"清远江峡山寺"}
{"author":"张说","content":"枕漱鑱鍼泉石肓，登临又刮山川目。太清飞出离宫景，平地分为散仙福。知津有赖大夫松，避道尤勤居士木。层峦破晓霞散绮，断岩涵空雾披縠。界远都归粟粒藏，脉近宁劳杖头缩。不愁风引轻舟却，更喜村通小径曲。妙含道德五千余，迥出洞天三十六。青牛税驾从懒卧，宝猊回拱长蹲伏。犹余砥室灿金星，安用柔宗扶玉局。岩前日月自朝夕阳，物外乾坤岂寒燠。蛇灵必化第须时，豹隐唯邻聊协卜。共知容与乐无限，谁想绪余善非独。两柱擎天寿八荒，一水为霖登百谷。深嗟晚到偿畴昔，争忍疎游逾信宿。痴儿浪作谢鲲图，坐进因明天下谷。","dynasty":"唐代","title":"游老君洞"}
{"author":"张说","content":"朗朗神居峻，轩轩瑞象威。圣君成愿果，太子拂天衣。至乐三灵会，深仁四皓归。还闻涡水曲，更绕白云飞。","dynasty":"唐代","title":"奉和同皇太子过慈恩寺应制二首其二"}
{"author":"张说","content":"金坛启曙闱，真气肃微微。落月衔仙窦，初霞拂羽衣。香随龙节下，云逐凤箫飞。暂住蓬莱戏，千年始一归。","dynasty":"唐代","title":"道家四首奉敕撰其一"}
{"author":"张说","content":"窈窕流精观，深沈紫翠庭。金奁调上药，宝案读仙经。作赋看神雨，乘槎辨客星。秪应谢人俗，轻举托云軿。","dynasty":"唐代","title":"道家四首奉敕撰其二"}
{"author":"张说","content":"金炉承道诀，玉牒启玄机。云逐笙歌度，星流宫殿飞。乘风嬉浩荡，窥月弄光辉。唯有三山鹤，应同千载归。","dynasty":"唐代","title":"道家四首奉敕撰其三"}
{"author":"张说","content":"道记开中箓，真官表上清。焚香三鸟至，炼药九仙成。天上灵书下，空中妙伎迎。迎来出烟雾，渺渺戏蓬瀛。","dynasty":"唐代","title":"道家四首奉敕撰其四"}
{"author":"张说","content":"南土多为寇，西江尽畏途。山行阻篁竹，水宿碍萑蒲。使越才应有，征蛮力岂无。空传人赠剑，不见虎衔珠。","dynasty":"唐代","title":"和朱使欣二首其一"}
{"author":"张说","content":"江势连山远，天涯此夜愁。霜空极天静，寒月带江流。思起南征棹，文高北望楼。自怜如坠叶，泛泛侣仙舟。","dynasty":"唐代","title":"和朱使欣二首其二"}
{"author":"张说","content":"㴩湖佳可游，既近复能幽。林里栖精舍，山间转去舟。雁飞江月冷，猿啸野风秋。不是迷乡客，寻奇处处留。","dynasty":"唐代","title":"和尹懋秋夜游㴩湖"}
{"author":"张说","content":"昔日接㒿倒，今我葛巾翻。宿酒何时醒，形骸不复存。忽闻有嘉客，躧步出闲门。桃花春径满，误识武陵源。","dynasty":"唐代","title":"翻著葛巾呈赵尹"}
{"author":"张说","content":"梁国深文雅，淮王爱道仙。帝欢同宴日，神夺上宾年。旒旐飞行树，帷宫宿野烟。指言君爱弟，挥泪满山川。","dynasty":"唐代","title":"惠文太子挽歌二首其二"}
{"author":"张说","content":"昔日三朝路，逶迤四望车。绣腰长命绮，隐髻连枝花。今春戾园树，索然无岁华。共伤千载后，惟号一王家。","dynasty":"唐代","title":"节义太子杨妃挽歌二首其二"}
{"author":"张说","content":"国骋双骐骥，庭仪两凤皇。将星连相位，玉树伴金乡。歌舞侯家艳，轩裘戚里光。安知杜陵下，碑版已相望。","dynasty":"唐代","title":"韦谯公挽歌二首其二"}
{"author":"张说","content":"门歌出野田，冠带寝穷泉。万事皆身外，平生尚目前。西垣紫泥綍，东岳白云篇。自惜同声处，从今遂绝弦。","dynasty":"唐代","title":"右丞相苏公挽歌二首其二"}
{"author":"张说","content":"象设存华馆，威仪下墓田。凤池伤旧草，麟史泣遗编。帷盖墟烟没，干旌陇日悬。古来埋玉树，流恨满山川。","dynasty":"唐代","title":"崔司业挽歌二首其二"}
{"author":"张说","content":"宅兆西陵上，平生雅志从。城临丹阙近，山望白云重。会葬知元伯，看碑识蔡邕。无由接神理，挥涕向青松。","dynasty":"唐代","title":"李工部挽歌三首其二"}
{"author":"张说","content":"常时好宾客，永日对弦歌。是日归泉下，伤心无奈何。墓庭人已散，祭处鸟来过。碑石生苔藓，荣名岂复多。","dynasty":"唐代","title":"李工部挽歌三首其三"}
{"author":"张说","content":"忠鲠难为事，平生尽畏途。如弦心自直，秀木势恒孤。诏葬南陵道，神游北斗枢。贵门传万石，馀庆在双珠。","dynasty":"唐代","title":"赠工部尚书冯公挽歌三首其一"}
{"author":"张说","content":"爵位题龙旐，威仪出凤城。路傍人泣送，门外马嘶迎。万事非吾有，千悲是世情。昔焉称夏日，今也谥冬卿。","dynasty":"唐代","title":"赠工部尚书冯公挽歌三首其二"}
{"author":"张说","content":"窅然长夜台，举世可哀哉。泉户一朝闭，松风四面来。石碑填駮藓，珠服聚尘埃。谁言辽东鹤，千年往复回。","dynasty":"唐代","title":"赠工部尚书冯公挽歌三首其三"}
{"author":"张说","content":"凤皇楼下对天泉，鹦鹉洲中匝管弦。旧识平阳佳丽地，今逢上巳盛明年。舟将水动千寻日，幕共林横两岸烟。不降玉人观禊饮，谁令醉舞拂宾筵。","dynasty":"唐代","title":"三月三日诏宴定昆池宫"}
{"author":"张说","content":"秋阴士多感，雨息夜无尘。清樽宜明月，复有平生人。","dynasty":"唐代","title":"清夜酌"}
{"author":"张说","content":"夜风吹醉舞，庭户对酣歌。愁逐前年少，欢迎今岁多。","dynasty":"唐代","title":"岳州守岁二首其一"}
{"author":"张说","content":"桃枝堪辟恶，爆竹好惊眠。歌舞留今夕，犹言惜旧年。","dynasty":"唐代","title":"岳州守岁二首其二"}
{"author":"张说","content":"家居洛阳下，举目见嵩山。刻作茱萸节，情生造化间。","dynasty":"唐代","title":"九日进茱萸山诗五首其一"}
{"author":"张说","content":"黄花宜泛酒，青岳好登高。稽首明廷内，心为天下劳。","dynasty":"唐代","title":"九日进茱萸山诗五首其二"}
{"author":"张说","content":"菊酒携山客，萸囊系牧童。路疑随大隗，心似问鸿蒙。","dynasty":"唐代","title":"九日进茱萸山诗五首其三"}
{"author":"张说","content":"九日重阳数，三秋万实成。时来谒轩后，罢去坐蓬瀛。","dynasty":"唐代","title":"九日进茱萸山诗五首其四"}
{"author":"张说","content":"晚节欢重九，高山上五千。醉中知遇圣，梦里见寻仙。","dynasty":"唐代","title":"九日进茱萸山诗五首其五"}
{"author":"张说","content":"狱中生白发，岭外罢红颜。古来相送处，凡得几人还。","dynasty":"唐代","title":"岭南送使二首其一"}
{"author":"张说","content":"万里投荒裔，来时不见亲。一朝成白首，看取报家人。","dynasty":"唐代","title":"岭南送使二首其二"}
{"author":"张说","content":"粉蕊粘妆簏，金花竭翠条。夜台无戏伴，魂影向谁娇。","dynasty":"唐代","title":"伤妓人董氏四首其二"}
{"author":"张说","content":"旧亭红粉阁，宿处白云关。春日双飞去，秋风独不还。","dynasty":"唐代","title":"伤妓人董氏四首其三"}
{"author":"张说","content":"舞席沾残粉，歌梁委旧尘。独伤窗里月，不见帐中人。","dynasty":"唐代","title":"伤妓人董氏四首其四"}
{"author":"张说","content":"李公实神敏，才华乃天授。睦亲何用心，处贵不忘旧。故事遵台阁，新诗冠宇宙。在人忠所奉，恶我诚将宥。南浦去莫归，嗟嗟蔑孙秀。","dynasty":"唐代","title":"五君咏五首其三李赵公峤"}
{"author":"张说","content":"牛斗三分国，龙骧一统年。智高宁受制，风急肯回船。有策擒吴嚭，无言让范宣。援孤因势屈，功重为谗偏。旧迹灰尘散，枯坟故老传。百代逢明主，何辞死道边。","dynasty":"唐代","title":"奉和圣制过王浚墓应制"}
{"author":"张说","content":"大块镕群品，经生偶圣时。猥承三事命，虚忝百僚师。右揆谋华硕，前星傅重资。连骞求旧礼，滥典乐贤诗。赐釜同荣拜，摐金宴宰司。菊花吹御酒，兰叶捧天词。宝历休明盛，颓年晷漏衰。少留青史笔，未敢赤松期。","dynasty":"唐代","title":"奉和御制与宋璟源乾曜同日上官命宴东堂赐诗应制"}
{"author":"张说","content":"传闻合浦叶，曾向洛阳飞。何日南风至，还随北使归。红颜渡岭歇，白首对秋衰。高歌何由见，层堂不可违。谁怜炎海曲，泪尽血沾衣。","dynasty":"唐代","title":"南中送北使二首其一"}
{"author":"张说","content":"待罪居重译，穷愁暮雨秋。山临鬼门路，城绕瘴江流。人事今如此，生涯尚可求。逢君入乡县，传我念京周。别恨归途远，离言暮景遒。夷歌翻下泪，芦酒未消愁。闻有胡兵急，深怀汉国羞。和亲先是诈，款塞果为雠。释系应分爵，蠲徒几复侯。廉颇诚未老，孙叔宜无谋。若道冯唐事，皇恩尚可收。","dynasty":"唐代","title":"南中送北使二首其二"}
{"author":"张说","content":"念别㴩湖去，浮舟更一临。千峰出浪险，万木抱烟深。南郡延恩渥，东山恋宿心。露花香欲醉，时鸟啭馀音。涉趣皆留赏，无奇不遍寻。莫言山水间，幽意在鸣琴。","dynasty":"唐代","title":"别㴩湖"}
{"author":"张说","content":"挹泰坛，紫泰清。受天命，报天成。竦皇心，荐乐声。志上达，歌下迎。","dynasty":"唐代","title":"唐封泰山乐章豫和六首其一"}
{"author":"张说","content":"亿上帝，临下庭。骑日月，陪列星。嘉视信，大糦馨。澹神心，醉皇灵。","dynasty":"唐代","title":"唐封泰山乐章其二"}
{"author":"张说","content":"相百辟，贡八荒。九歌叙，万舞翔。肃振振，铿皇皇。帝欣欣，福穰穰。","dynasty":"唐代","title":"唐封泰山乐章其三"}
{"author":"张说","content":"高在上，道光明。物资始，德难名。承眷命，牧苍生。寰宇谧，泰阶平。","dynasty":"唐代","title":"唐封泰山乐章其四"}
{"author":"张说","content":"岁晏关雍空，风急河谓冰。薄游羁物役，微尚惬远凭。旅馆月宿永，闭扃云思兴。伊人美修夜，朋酒惠来称。交谈既清雅，琴吹亦凄凝。不逢君蹇涸，幽意长郁蒸。","dynasty":"唐代","title":"夕宴房主簿舍"}
{"author":"张说","content":"徭蜀时未改，别家乡念盈。忆昨出门日，春风发鲜荣。及兹旋辕地，秋风满路生。昏晓思魏阙，梦寐还秦京。秦京开朱第，魏阙垂紫缨。幽独玄虚阁，不闻人马声。艺业为君重，名位为君轻。玉琴知调苦，宝镜对胆清。鹰饥常啄腥，凤饥亦待琼。于君自有属，物外岂能轻。","dynasty":"唐代","title":"蜀路二首其二"}
{"author":"张说","content":"海上三神山，逍遥集众仙。灵心岂不同，变化无常全。龙伯如人类，一钓两鳌连。金台此沦没，玉真时播迁。问子劳何事，江上泣经年。隰中生红草，所美非美然。","dynasty":"唐代","title":"入海二首其二"}
{"author":"张说","content":"山闲苦积雨，木落悲时遽。赏心凡几人，良辰在何处？触石满堂侈，洒我终夕虑。客鸟怀主人，衔花未能去。剖珠贵分明，琢玉思坚贞。要君意如此，终始莫相轻。","dynasty":"唐代","title":"杂诗四首其二"}
{"author":"张说","content":"问子青霞意，何事留朱轩。自言心远俗，未始迹辞喧。过蒙良时幸，侧息吏途烦。簪缨非宿好，文史弃前言。夕卧北窗下，梦归南山园。白云惭幽谷，清风愧泉源。十年兹赏废，佳期今复存。挂冠谢朝侣，星驾别君门。","dynasty":"唐代","title":"杂诗四首其三"}
{"author":"张说","content":"默念群疑起，玄通百虑清。初心灭阳艳，复见湛虚明。悟灭心非尽，求虚见后生。应将无住法，修到不成名。","dynasty":"唐代","title":"杂诗四首其四"}
{"author":"张说","content":"重华升宝历，轩帝眇闲居。政成天子孝，俗返上皇初。忘味因观乐，欢心寄合酺。自怜疲马意，恋恋主恩馀。","dynasty":"唐代","title":"东都酺宴四首其一"}
{"author":"张说","content":"朱城尘曀灭，翠幕景情开。震震灵鼍起，翔翔舞凤来。雕盘装草树，绮乘结楼台。共喜光华日，酣歌捧玉杯。","dynasty":"唐代","title":"东都酺宴四首其二"}
{"author":"张说","content":"晓月调金阙，朝暾对玉盘。争驰群鸟散，斗伎百花团。遇圣人知幸，承恩物自欢。洛桥将举烛，醉舞拂归鞍。","dynasty":"唐代","title":"东都酺宴四首其三"}
{"author":"张说","content":"恺宴惟今席，馀欢殊未穷。入云歌袅袅，向日伎丛丛。驶管催酣兴，留关待曲终。长安若为乐，应与万方同。","dynasty":"唐代","title":"东都酺宴四首其四"}
{"author":"张说","content":"缙云连省阁，沟水遽西东。然诺心犹在，荣华岁不同。孤城临楚塞，远树入秦宫。谁念三千里，江潭一老翁。","dynasty":"唐代","title":"岳州宴别潭州王熊二首其二"}
{"author":"张说","content":"叹息书林友，才华天下选。并赋三阳宫，集诗集贤殿。具物衣如在，咄嗟长不见。既哀薤露词，岂忘平生眷。","dynasty":"唐代","title":"右侍郎"}
{"author":"张说","content":"万玉朝宗凤扆，千金率领龙媒。眄鼓凝骄躞蹀，听歌弄影徘徊。","dynasty":"唐代","title":"杂曲歌辞其一舞马词"}
{"author":"张说","content":"天禄遥徵卫叔，日龙上借羲和。将共两骖争舞，来随八骏齐歌。","dynasty":"唐代","title":"杂曲歌辞其二舞马词"}
{"author":"张说","content":"綵旄八佾成行，时龙五色因方。屈膝衔杯赴节，倾心献寿无疆。","dynasty":"唐代","title":"杂曲歌辞其三舞马词"}
{"author":"张说","content":"帝皂龙驹沛艾，星兰骥子权奇。腾倚骧洋应节，繁骄接迹不移。","dynasty":"唐代","title":"舞马词六首其四"}
{"author":"张说","content":"二圣先天合德，群灵率土可封。击石骖驔紫燕，摐金顾步苍龙。","dynasty":"唐代","title":"舞马词六首其五"}
{"author":"张说","content":"圣君出震应箓，神马浮河献图。足踏天庭鼓舞，心将帝乐踌蹰。","dynasty":"唐代","title":"舞马词六首其六"}
{"author":"张说","content":"于赫元命，权舆帝文。天齐八柱，地半三分。宗庙观德，笙镛乐勋。封唐之兆，成天下君。","dynasty":"唐代","title":"郊庙歌辞享太庙乐章大政舞"}
{"author":"张说","content":"方如棋局，圆如棋子。动如棋生，静如棋死。","dynasty":"唐代","title":"咏方圆动静示李泌"}
{"author":"张说","content":"天道无亲，至诚与邻。山川遍礼，宫徵维新。玉帛非盛，聪明会真。正斯一德，通乎百神。","dynasty":"唐代","title":"唐封泰山乐章豫和六首其五"}
{"author":"张说","content":"享帝享亲，维孝维圣。缉熙懿德，敷扬成命。华夷志同，笙镛礼盛。明灵降止，感此诚敬。","dynasty":"唐代","title":"唐封泰山乐章其六"}
{"author":"张说","content":"礼匝三献，乐遍九成。降循轩陛，仰欷皇情。福与仁合，德因孝明。百年神畏，四海风行。","dynasty":"唐代","title":"郊庙歌辞其二"}
{"author":"张说","content":"总总干戚，填填鼓钟。奋扬增气，坐作为容。离若鸷鸟，合如战龙。万方观德，肃肃邕邕。","dynasty":"唐代","title":"郊庙歌辞其三"}
{"author":"张说","content":"分班晓入翔鸳阁，直舍旁连浴凤池。","dynasty":"唐代","title":"句"}
{"author":"张说","content":"欲识前王塔鞍处，正北苗抽一小枝。","dynasty":"唐代","title":"白杨篇"}
{"author":"张说","content":"律迓气，音入玄。依玉几，御黼筵。聆忾息，僾周旋。九韶遍，百福传。","dynasty":"唐代","title":"郊庙歌辞其二"}
{"author":"张说","content":"信工祝，永颂声。来祖考，听和平。相百辟，贡九瀛。神休委，帝孝成。","dynasty":"唐代","title":"郊庙歌辞其三"}
{"author":"张说","content":"汉兵出顿金微，照日明光铁衣。百里火幡焰焰，千行云骑騑騑。蹙踏辽河自竭，鼓噪燕山可飞。正属四方朝贺，端知万舞皇威。","dynasty":"唐代","title":"杂曲歌辞其一破阵乐"}
{"author":"张说","content":"少年胆气凌云，共许骁雄出群。匹马城南挑战，单刀蓟北从军。一鼓鲜卑送款，五饵单于解纷。誓欲成名报国，羞将开口论勋。","dynasty":"唐代","title":"杂曲歌辞其二破阵乐"}
{"author":"张说","content":"圣王至德与天齐，天马来仪自海西。腕足齐行拜两膝，繁骄不进蹈千蹄。䯱髵奋鬣时蹲踏，鼓怒骧身忽上跻。更有衔杯终宴曲，垂头掉尾醉如泥。","dynasty":"唐代","title":"杂曲歌辞其一舞马千秋万岁乐府词"}
{"author":"张说","content":"五德生王者，千龄启圣人。赤光来照夜，黄云上覆晨。海县衔恩久，朝章献舞新。高居帝座出，夹道众官陈。槊杖洗清景，磬管凝秋旻.珠囊含瑞露，金镜抱仙轮。何岁无乡饮，何田不报神。薰歌与名节，传代幸群臣。","dynasty":"唐代","title":"奉和圣制千秋节宴应制"}
{"author":"张说","content":"家居洛阳下，举目见嵩山。刻作茱萸节，情生造化间。黄花宜泛酒，青岳好登高。稽首明廷内，心为天下劳。菊酒携山客，萸囊系牧童。路疑随大隗，心似问鸿蒙。九日重阳数，三秋万实成。时来谒轩后，罢去坐蓬瀛。晚节欢重九，高山上五千。醉中知遇圣，梦里见寻仙。","dynasty":"唐代","title":"九日进茱萸山诗五首"}
{"author":"张说","content":"今岁元日乐，不谢往年春。知向来心道，谁为昨夜人。","dynasty":"唐代","title":"元朝（一作幽州元日）"}
{"author":"张说","content":"三月时将尽，空房妾独居。蛾眉愁自结，鬓发没情梳。","dynasty":"唐代","title":"三月闺怨"}
{"author":"张说","content":"尝怀谢公咏，山水陶嘉月。及此年事衰，徒看众花发。观鱼乐何在，听鸟情都歇。星汉流不停，蓬莱去难越。邺中秋麦秀，淇上春云没。日见尘物空，如何静心阙。","dynasty":"唐代","title":"相州山池作"}
{"author":"张说","content":"缅邈洞庭岫，葱蒙水雾色。宛在太湖中，可望不可即。剖竹守穷渚，开门对奇域。城池自絷笼，缨绶为徽纆.靡日不思往，经时始愿克。飞棹越溟波，维舟恣攀陟。窈窕入云步，崎岖倚松息。岩坛有鹤过，壁字无人识。滴石香乳溜，垂崖灵草植。玩幽轻雾阻，讨异忘曛逼。寒沙际水平，霜树笼烟直。空宫闻莫睹，地道窥难测。此处学金丹，何人生羽翼。谁传九光要，几拜三仙职。紫气徒想像，清潭长眇默。霓裳若有来，觏我云峰侧。","dynasty":"唐代","title":"游洞庭湖湘"}
{"author":"张说","content":"许公信国桢，克美具瞻情。百事资朝问，三章广世程。处高心不有，临节自为名。朱户传新戟，青松拱旧茔。凄凉丞相府，馀庆在玄成。","dynasty":"唐代","title":"五君咏五首。苏许公瑰"}
{"author":"张说","content":"云埃夜澄廓，山日晓晴鲜。叶落苍江岸，鸿飞白露天。磷磷含水石，幂幂覆林烟。客心久无绪，秋风殊未然。徭蜀时未改，别家乡念盈。忆昨出门日，春风发鲜荣。及兹旋辕地，秋风满路生。昏晓思魏阙，梦寐还秦京。秦京开朱第，魏阙垂紫缨。幽独玄虚阁，不闻人马声。艺业为君重，名位为君轻。玉琴知调苦，宝镜对胆清。鹰饥常啄腥，凤饥亦待琼。于君自有属，物外岂能轻。","dynasty":"唐代","title":"蜀路二首"}
{"author":"张说","content":"摩遮本出海西胡，琉璃宝服紫髯胡。闻道皇恩遍宇宙，来时歌舞助欢娱。绣装帕额宝花冠，夷歌骑舞借人看。自能激水成阴气，不虑今年寒不寒。腊月凝阴积帝台，豪歌击鼓送寒来。油囊取得天河水，将添上寿万年杯。寒气宜人最可怜，故将寒水散庭前。惟愿圣君无限寿，长取新年续旧年。昭成皇后帝家亲，荣乐诸人不比伦。往日霜前花委地，今年雪后树逢春。","dynasty":"唐代","title":"杂曲歌辞。苏摩遮"}
{"author":"张说","content":"高名出汉阴，禅阁跨香岑。众山既围绕，长川复回临。云峰晓灵变，风木夜虚吟。碧湫龙池满，苍松虎径深。旧知青岩意，偏入杳冥心。何由侣飞锡，从此脱朝簪。","dynasty":"唐代","title":"襄州景空寺题融上人兰若"}
{"author":"张说","content":"远听明君爱逸才，玉鞭金翅引龙媒。不因兹白人间有，定是飞黄天上来。影弄日华相照耀，喷含云色且徘徊。莫言阙下桃花舞，别有河中兰叶开。","dynasty":"唐代","title":"杂曲歌辞其二舞马千秋万岁乐府词"}
{"author":"张说","content":"帝宫三五戏春台，行雨流风莫妒来。西域灯轮千影合，东华金阙万重开。","dynasty":"唐代","title":"杂曲歌辞其二踏歌词"}
{"author":"张说","content":"绣装帕额宝花冠，夷歌骑舞借人看。自能激水成阴气，不虑今年寒不寒。","dynasty":"唐代","title":"杂曲歌辞其二苏摩遮"}
{"author":"张说","content":"腊月凝阴积帝台，豪歌急鼓送寒来。油囊取得天河水，将添上寿万年杯。","dynasty":"唐代","title":"杂曲歌辞其三苏摩遮"}
{"author":"张说","content":"寒气宜人最可怜，故将寒水散庭前。惟愿圣君无限寿，长取新年续旧年。","dynasty":"唐代","title":"杂曲歌辞其四苏摩遮"}
{"author":"张说","content":"昭成皇后帝家亲，荣乐诸人不比伦。往日霜前花委地，今年雪后树逢春。","dynasty":"唐代","title":"杂曲歌辞其五苏摩遮"}
{"author":"张说","content":"枕漱镵针泉石肓，登临又刮山川目。太清飞出离宫景，平地分为散仙福。知津有赖大夫松，避道尤勤居士木。层峦破晓霞散绮，断岸涵空雾披縠。界远都归粟粒藏，脉近宁劳杖头缩。不愁风引轻舟却，更喜村通小径曲。妙含道德五千馀，迥出洞天三十六。青牛税驾从懒卧，宝猊回拱长蹲伏。犹馀砥室灿金星，安用柔宗扶玉局。岩前日月自朝夕，物外乾坤岂寒燠。蛇灵必化第须时，豹隐唯邻聊协卜。共知容与乐无限，谁想绪馀善非独。两柱擎天寿八荒，一水为霖登百谷。深嗟晚到偿畴昔，争忍疏游逾信宿。痴儿浪作谢鲲图，坐进因明天下谷。","dynasty":"宋代","title":"游老君洞"}
{"author":"张说","content":"寒灰飞玉琯，汤井驻金舆。既得方明相，还寻大隗居。悬泉珠贯下，列帐锦屏舒。骑远林逾密，笳繁谷自虚。门旗堑复磴，殿幕裹通渠。舞凤迎公主，雕龙赋婕妤。地幽天赏洽，酒乐御筵初。菲才叨侍从，连藻愧应徐。","dynasty":"唐代","title":"扈从幸韦嗣立山庄应制"}
{"author":"张说","content":"圣德与天同，封峦欲报功。诏书期日下，灵感应时通。触石云呈瑞，含花雪告丰。积如沙照月，散似面从风。舞集仙台上，歌流帝乐中。遥知百神喜，洒路待行宫。","dynasty":"唐代","title":"奉和圣制喜雪应制"}
{"author":"张说","content":"寒食春过半，花秾鸟复娇。从来禁火日，会接清明朝。斗敌鸡殊胜，争球马绝调。晴空数云点，香树百风摇。改木迎新燧，封田表旧烧。皇情爱嘉节，传曲与箫韶。","dynasty":"唐代","title":"奉和圣制寒食作应制"}
{"author":"张说","content":"六龙鸣玉銮，九折步云端。河络南浮近，山经北上难。羽仪映松雪，戈甲带春寒。百谷晨笳动，千岩晓仗攒。皇心感韶节，敷藻念人安。既立省方馆，复建礼神坛。扈跸参天老，承荣忝夏官。长勤百年意，思见一胜残。","dynasty":"唐代","title":"奉和圣制太行山中言志应制"}
{"author":"张说","content":"闻君汤井至，潇洒憩郊林。拂曙携清赏，披云觏绿岑。欢言游览意，款曲望归心。是日期佳客，同山忽异寻。桃花迂路转，杨柳间门深。泛舟伊水涨，系马香树阴。繁弦弄水族，娇吹狎沙禽。春满汀色媚，景斜岚气侵。怀仁殊未远，重德匪专临。来藻敷幽思，连词报所钦。","dynasty":"唐代","title":"奉酬韦祭酒自汤还都经龙门北溪庄见贻之作"}
{"author":"张说","content":"空山寂历道心生，虚谷迢遥野鸟声。禅室从来尘外赏，香台岂是世中情。云间东岭千寻出，树里南湖一片明。若使巢由知此意，不将萝薜易簪缨。","dynasty":"唐代","title":"灉湖山寺"}
{"author":"张说","content":"念别灉湖去，浮舟更一临。千峰出浪险，万木抱烟深。南郡延恩渥，东山恋宿心。露花香欲醉，时鸟啭馀音。涉趣皆留赏，无奇不遍寻。莫言山水间，幽意在鸣琴。","dynasty":"唐代","title":"别灉湖"}
{"author":"张说","content":"凤吹遥将断，龙旗送欲还。倾都邀节使，传酌缓离颜。春碛沙连海，秋城月对关。和戎因赏魏，定远莫辞班。","dynasty":"唐代","title":"送郑大夫惟忠从公主入蕃"}
{"author":"张说","content":"忠鲠难为事，平生尽畏途。如弦心自直，秀木势恒孤。诏葬南陵道，神游北斗枢。贵门传万石，馀庆在双珠。","dynasty":"唐代","title":"赠工部尚书冯公挽歌三首其一"}
{"author":"张说","content":"恺宴惟今席，馀欢殊未穷。入云歌袅袅，向日伎丛丛。驶管催酣兴，留关待曲终。长安若为乐，应与万方同。","dynasty":"唐代","title":"东都酺宴四首其四"}
{"author":"张说","content":"离亭拂御沟，别曲舞船楼。诏饯朝廷牧，符分海县忧。股肱还入郡，父母更临州。扇逐仁风转，车随霖雨流。恩光水上溢，荣色柳间浮。预待群方最，三公不远求。","dynasty":"唐代","title":"洛桥北亭诏饯诸刺史"}
{"author":"张说","content":"珂马朝归连万石，槊门洞启亲迎客。北堂珍重琥珀酒，庭前列肆茱萸席。长袖迟回意绪多，清商缓转目腾波。旧传比翼侯家舞，新出将雏主第歌。汉家绛灌馀兵气，晋代浮虚安足贵。正逢天下金镜清，偏加日饮醇醪意。谁复遨游不复归，闲庭莫畏不芳菲。会待城南春色至，竟将花柳拂罗衣。","dynasty":"唐代","title":"城南亭作"}
{"author":"张说","content":"常时好闲独，朋旧少相过。及尔宣风去，方嗟别日多。淮流春晼晚，江海路蹉跎。百岁屡分散，欢言复几何。","dynasty":"唐代","title":"饯唐州高使君"}
{"author":"张说","content":"金坛启曙闱，真气肃微微。落月衔仙窦，初霞拂羽衣。香随龙节下，云逐凤箫飞。暂住蓬莱戏，千年始一归。","dynasty":"唐代","title":"道家四首奉敕撰其一"}
{"author":"张说","content":"文教资武功，郊畋阅邦政。不知仁育久，徒看禽兽盛。夜霰氛埃灭，朝日山川净。绰仗飞走繁，抨弦筋角劲。帝射参神道，龙驰合人性。五豝连一发，百中皆先命。勇爵均万夫，雄图罗七圣。星为吉符老，雪作丰年庆。喜听行猎诗，威神入军令。","dynasty":"唐代","title":"奉和圣制义成校猎喜雪应制"}
{"author":"张说","content":"宝镜如明月，出自秦宫样。隐起双蟠龙，衔珠俨相向。常恐君不察，匣中委清量。积翳掩菱花，虚心蔽尘状。倘蒙罗袖拂，光生玉台上。","dynasty":"唐代","title":"咏镜"}
{"author":"张说","content":"孤雁东飞来，寄我纹与素。纹足经三象，素当综群务。远见故人心，一言重千金。答之彩毛翰，继以瑶华音。岁寒众木改，松柏心常在。","dynasty":"唐代","title":"代书寄薛四"}
{"author":"张说","content":"西掖持醇酒，东山就白云。开轩绿池映，命席紫兰芬。舞度花为伴，莺来管作群。太平多乐事，春物共氛氲。","dynasty":"唐代","title":"凤楼寻胜地"}
{"author":"张说","content":"咿嚘不可信，以此败怀王。客死峣关路，返葬岐江阳。啼狖抱山月，饥狐猎野霜。一闻怀沙事，千载尽悲凉。","dynasty":"唐代","title":"过怀王墓"}
{"author":"张说","content":"礼乐终，烟燎上。怀灵惠，结皇想。归风疾，回风爽。百福来，众神往。","dynasty":"唐代","title":"唐封泰山乐章。豫和"}
{"author":"张说","content":"河上无名老，知非汉代人。先探道德要，留待圣明辰。玄妙为天下，清虚用谷神。化将和气一，风与太初邻。灵庙观遗像，仙歌入至真。皇心齐万物，何处不同尘。","dynasty":"唐代","title":"奉和圣制经河上公庙应制"}
{"author":"张说","content":"秋雁逢春返，流人何日归。将余去国泪，洒子入乡衣。饥狖啼相聚，愁猿喘更飞。南中不可问，书此示京畿。","dynasty":"唐代","title":"岭南送使"}
{"author":"张说","content":"水国何辽旷，风波遂极天。西江三纪合，南浦二湖连。危堞临清境，烦忧暂豁然。九围观掌内，万象阅眸前。日去长沙渚，山横云梦田。汀葭变秋色，津树入寒烟。潜穴探灵诡，浮生揖圣仙。至今人不见，迹灭事空传。","dynasty":"唐代","title":"岳州西城"}
{"author":"张说","content":"灵池月满直城隈，黻帐天临御路开。东沼初阳疑吐出，南山晓翠若浮来。鱼龙百戏纷容与，凫鹢双舟较溯洄。愿似金堤青草馥，长承瑶水白云杯。","dynasty":"唐代","title":"侍宴隆庆池应制"}
{"author":"张说","content":"实相归悬解，虚心暗在通。澄江明月内，应是色成空。","dynasty":"唐代","title":"江中诵经"}
{"author":"张说","content":"代公举鹏翼，悬飞摩海雾。志康天地屯，适与云雷遇。兴丧一言决，安危万心注。大勋书王府，舛命沦江路。势倾北夏门，哀靡东平树。","dynasty":"唐代","title":"五君咏五首。郭代公元振"}
{"author":"张说","content":"凤哉凤哉，啄琅玕，饮瑶池，栖昆仑之山哉。中国有圣人，感和气，飞来飞来。自歌自舞，先王册府，麒麟之台，羁雌众雏故山曲。其鸣喈喈，其鸣喈喈，欲往衔之欻去来，去别鸾凤心徘徊。明年阿阁梧桐花叶开，群飞凤归来，群飞凤归来。","dynasty":"唐代","title":"送尹补阙元凯琴歌"}
{"author":"张说","content":"十五红妆侍绮楼，朝承握槊夜藏钩。君臣一意金门宠，兄弟双飞玉殿游。宁知宿昔恩华乐，变作潇湘离别愁。地湿莓苔生舞袖，江声怨叹入箜篌。自怜京兆双眉妩，会待南来五马留。","dynasty":"唐代","title":"赠崔二安平公乐世词"}
{"author":"张说","content":"西京上相出扶阳，东郊别业好池塘。自非仁智符天赏，安能日月共回光。","dynasty":"唐代","title":"奉和圣制幸韦嗣立山庄应制"}
{"author":"张说","content":"挹泰坛，紫泰清。受天命，报天成。竦皇心，荐乐声。志上达，歌下迎。","dynasty":"唐代","title":"唐封泰山乐章豫和六首其一"}
{"author":"张说","content":"燕人同窜越，万里自相哀。影响无期会，江山此地来。暮年伤泛梗，累日慰寒灰。潮水东南落，浮云西北回。俱看石门远，倚棹两悲哉。","dynasty":"唐代","title":"石门别杨六钦望"}
{"author":"张说","content":"李公实神敏，才华乃天授。睦亲何用心，处贵不忘旧。故事遵台阁，新诗冠宇宙。在人忠所奉，恶我诚将宥。南浦去莫归，嗟嗟蔑孙秀。","dynasty":"唐代","title":"五君咏五首。李赵公峤"}
{"author":"张说","content":"重华升宝历，轩帝眇闲居。政成天子孝，俗返上皇初。忘味因观乐，欢心寄合酺。自怜疲马意，恋恋主恩馀。","dynasty":"唐代","title":"东都酺宴四首其一"}
{"author":"张说","content":"绿竹初成苑，丹砂欲化金。乘龙与骖凤，歌吹满山林。爽气凝情迥，寒光映浦深。忘忧题此观，为乐赏同心。","dynasty":"唐代","title":"奉和圣制同玉真公主过大哥山池题石壁应制"}
{"author":"张说","content":"六龙鸣玉銮，九折步云端。河络南浮近，山经北上难。羽仪映松雪，戈甲带春寒。百谷晨笳动，千岩晓仗攒。皇心感韶节，敷藻念人安。既立省方馆，复建礼神坛。扈跸参天老，承荣忝夏官。长勤百年意，思见一胜残。","dynasty":"唐代","title":"奉和圣制太行山中言志应制"}
{"author":"张说","content":"白首看黄叶，徂颜复几何。空惭棠树下，不见政成歌。","dynasty":"唐代","title":"岳州看黄叶"}
{"author":"张说","content":"念别㴩湖去，浮舟更一临。千峰出浪险，万木抱烟深。南郡延恩渥，东山恋宿心。露花香欲醉，时鸟啭馀音。涉趣皆留赏，无奇不遍寻。莫言山水间，幽意在鸣琴。","dynasty":"唐代","title":"别㴩湖"}
{"author":"张说","content":"一雁雪上飞，值我衡阳道。口衔离别字，远寄当归草。目想春来迟，心惊寒去早。忆乡乘羽翮，慕侣盈怀抱。零落答故人，将随江树老。","dynasty":"唐代","title":"代书寄吉十一"}
{"author":"张说","content":"上阳柳色唤春归，临渭桃花拂水飞。总为朝廷巡幸去，顿教京洛少光辉。昨从分陕山南口，驰道依依渐花柳。入关正投寒食前，还京遂落清明后。路上天心重豫游，御前恩赐特风流。便幕那能镂鸡子，行宫善巧帖毛球。渭桥南渡花如扑，麦陇青青断人目。汉家行树直新丰，秦地骊山抱温谷。香池春溜水初平，预欢浴日照京城。今岁随宜过寒食，明年陪宴作清明。","dynasty":"唐代","title":"奉和圣制初入秦川路寒食应制"}
{"author":"张说","content":"豫动三灵赞，时巡四海威。陕关凌曙出，平路半春归。霍镇迎云罕，汾河送羽旂。山南柳半密，谷北草全稀。迟日宜华盖，和风入袷衣。上林千里近，应见百花飞。","dynasty":"唐代","title":"扈从南出雀鼠谷"}
{"author":"张说","content":"瑟彼瑶爵，亚维上公。室如屏气，门不容躬。礼殷其本，乐执其中。圣皇永慕，天地幽通。礼匝三献，乐遍九成。降循轩陛，仰欷皇情。福与仁合，德因孝明。百年神畏，四海风行。总总干戚，填填鼓钟。奋扬增气，坐作为容。离若鸷鸟，合如战龙。万方观德，肃肃邕邕。","dynasty":"唐代","title":"唐享太庙乐章。凯安三首"}
{"author":"张说","content":"冬狩美秦正，新丰乐汉行。星陈玄武阁，月对羽林营。寒木罗霜仗，空山响夜更。恩深灵液暖，节劲古松贞。文武皆王事，输心不为名。","dynasty":"唐代","title":"宿直温泉宫羽林献诗"}
{"author":"张说","content":"画作飞凫艇，双双竞拂流。低装山色变，急棹水华浮。土尚三闾俗，江传二女游。齐歌迎孟姥，独舞送阳侯。鼓发南湖溠，标争西驿楼。并驱常诧速，非畏日光遒。","dynasty":"唐代","title":"岳州观竞渡"}
{"author":"张说","content":"温谷寒林薄，群游乐事多。佳人蹀骏马，乘月夜相过。秀色然红黛，娇香发绮罗。镜前鸾对舞，琴里凤传歌。妒宠倾新意，衔恩奈老何。为君留上客，欢笑敛双蛾。","dynasty":"唐代","title":"温泉冯刘二监客舍观妓"}
{"author":"张说","content":"狱中生白发，岭外罢红颜。古来相送处，凡得几人还。","dynasty":"唐代","title":"岭南送使二首其一"}
{"author":"张说","content":"桃枝堪辟恶，爆竹好惊眠。歌舞留今夕，犹言惜旧年。","dynasty":"唐代","title":"岳州守岁二首其二"}
{"author":"张说","content":"昔日接口离倒，今我葛巾翻。宿酒何时醒，形骸不复存。忽闻有嘉客，骊步出闲门。桃花春径满，误识武陵源。","dynasty":"唐代","title":"翻著葛巾呈赵尹"}
{"author":"张说","content":"闻道长岑令，奋翼宰旅门。长安东陌上，送客满朱轩。琴爵留佳境，山池借好园。兹游恨不见，别后缀离言。","dynasty":"唐代","title":"同王仆射山亭饯岑广武羲得言字"}
{"author":"张说","content":"君不见魏武草创争天禄，群雄睚毗相驰逐。昼携壮士破坚阵，夜接词人赋华屋。都邑缭绕西山阳，桑榆汗漫漳河曲。城郭为墟人代改，但见西园明月在。邺旁高冢多贵臣，蛾眉曼睩共灰尘。试上铜台歌舞处，惟有秋风愁杀人。","dynasty":"唐代","tags":"咏史怀古","title":"邺都引"}
{"author":"张说","content":"王宰丹青化，春卿礼乐才。缁衣传旧职，华衮赠新哀。路泣群官送，山嘶驷马回。佳辰无白日，宾阁有青苔。门歌出野田，冠带寝穷泉。万事皆身外，平生尚目前。西垣紫泥綍，东岳白云篇。自惜同声处，从今遂绝弦。","dynasty":"唐代","title":"右丞相苏公挽歌二首"}
{"author":"张说","content":"菊酒携山客，萸囊系牧童。路疑随大隗，心似问鸿蒙。","dynasty":"唐代","title":"九日进茱萸山诗五首其三"}
{"author":"张说","content":"帝皂龙驹沛艾，星兰骥子权奇。腾倚骧洋应节，繁骄接迹不移。","dynasty":"唐代","title":"舞马词六首其四"}
{"author":"张说","content":"日御临双阙，天街俨百神。雷兹作解气，岁复建寅春。喜候开星驿，欢声发市人。金环能作赋，来入管弦声。","dynasty":"唐代","title":"和张监观赦"}
{"author":"张说","content":"求友殊损益，行道异穷申。缀我平生气，吐赠薄游人。结恩事明主，忍爱远辞亲。色丽成都俗，膏腴蜀水滨。如何从宦子，坚白共缁磷。日月千龄旦，河山万族春。怀铅书瑞府，横草事边尘。不及安人吏，能令王化淳。","dynasty":"唐代","title":"送宋休远之蜀任"}
{"author":"张说","content":"春来半月度，俗忌一时闲。不酌他乡酒，惟堪对楚山。","dynasty":"唐代","title":"又（一本此首同前第一首为二首）"}
{"author":"张说","content":"灉湖佳可游，既近复能幽。林里栖精舍，山间转去舟。雁飞江月冷，猿啸野风秋。不是迷乡客，寻奇处处留。","dynasty":"唐代","title":"和尹懋秋夜游灉湖"}
{"author":"张说","content":"綵旄八佾成行，时龙五色因方。屈膝衔杯赴节，倾心献寿无疆。","dynasty":"唐代","title":"杂曲歌辞其三舞马词"}
{"author":"张说","content":"西泛平湖尽，参差入乱山。东瞻岳阳郡，汗漫太虚间。窘步同行乐，遒文互屡看。山戍上云桂，江亭临水关。川途倏忽间，风景依如昨。湘浦未赐环，荆门犹主诺。何时与美人，载酒游宛洛。","dynasty":"唐代","title":"出湖寄赵冬曦"}
{"author":"张说","content":"万里投荒裔，来时不见亲。一朝成白首，看取报家人。","dynasty":"唐代","title":"岭南送使二首其二"}
{"author":"张说","content":"旧说江陵观，初疑神化来。空山结云阁，绮靡随风回。奈何任一柱，斯焉容众材。奇功非长世，今馀草露台。","dynasty":"唐代","title":"一柱观"}
{"author":"张说","content":"黄花宜泛酒，青岳好登高。稽首明廷内，心为天下劳。","dynasty":"唐代","title":"九日进茱萸山诗五首其二"}
{"author":"张说","content":"总总干戚，填填鼓钟。奋扬增气，坐作为容。离若鸷鸟，合如战龙。万方观德，肃肃邕邕。","dynasty":"唐代","title":"郊庙歌辞其三"}
{"author":"张说","content":"金坛启曙闱，真气肃微微。落月衔仙窦，初霞拂羽衣。香随龙节下，云逐凤箫飞。暂住蓬莱戏，千年始一归。","dynasty":"唐代","title":"道家四首奉敕撰其一"}
{"author":"张说","content":"闻君汤井至，潇洒憩郊林。拂曙携清赏，披云觏绿岑。欢言游览意，款曲望归心。是日期佳客，同山忽异寻。桃花迂路转，杨柳间门深。泛舟伊水涨，系马香树阴。繁弦弄水族，娇吹狎沙禽。春满汀色媚，景斜岚气侵。怀仁殊未远，重德匪专临。来藻敷幽思，连词报所钦。","dynasty":"唐代","title":"奉酬韦祭酒自汤还都经龙门北溪庄见贻之作"}
{"author":"张说","content":"昔日接㒿倒，今我葛巾翻。宿酒何时醒，形骸不复存。忽闻有嘉客，躧步出闲门。桃花春径满，误识武陵源。","dynasty":"唐代","title":"翻著葛巾呈赵尹"}
{"author":"张说","content":"礼匝三献，乐遍九成。降循轩陛，仰欷皇情。福与仁合，德因孝明。百年神畏，四海风行。","dynasty":"唐代","title":"郊庙歌辞其二"}
{"author":"张说","content":"丝管清且哀，一曲倾一杯。气将然诺重，心向友朋开。古木无生意，寒云若死灰。赠君芳杜草，为植建章台。缙云连省阁，沟水遽西东。然诺心犹在，荣华岁不同。孤城临楚塞，远树入秦宫。谁念三千里，江潭一老翁。","dynasty":"唐代","title":"岳州宴别潭州王熊二首"}
{"author":"张说","content":"共君春种瓜，本期清夏暑。瓜成人已去，失望将谁语。裛露摘香园，感味怀心许。偶逢西风便，因之寄鄂渚。","dynasty":"唐代","title":"寄姚司马"}
{"author":"张说","content":"旅窜南方远，传闻北使来。旧庭知玉树，合浦识珠胎。白发因愁改，丹心托梦回。皇恩若再造，为忆不然灰。","dynasty":"唐代","title":"卢巴驿闻张御史张判官欲到不得待留赠之"}
{"author":"张说","content":"暮春三月日重三，春水桃花满禊潭。广乐逶迤天上下，仙舟摇衍镜中酣。","dynasty":"唐代","title":"三月三日定昆池奉和萧令得潭字韵"}
{"author":"张说","content":"挹泰坛，紫泰清。受天命，报天成。竦皇心，荐乐声。志上达，歌下迎。","dynasty":"唐代","title":"唐封泰山乐章豫和六首其一"}
{"author":"张说","content":"万玉朝宗凤扆，千金率领龙媒。眄鼓凝骄躞蹀，听歌弄影徘徊。天禄遥征卫叔，日龙上借羲和。将共两骖争舞，来随八骏齐歌。彩旄八佾成行，时龙五色因方。屈膝衔杯赴节，倾心献寿无疆。帝皂龙驹沛艾，星兰骥子权奇。腾倚骧洋应节，繁骄接迹不移。二圣先天合德，群灵率土可封。击石骖驔紫燕，摐金顾步苍龙。圣君出震应箓，神马浮河献图。足踏天庭鼓舞，心将帝乐踟踌。","dynasty":"唐代","title":"杂曲歌辞·舞马词"}
{"author":"张说","content":"和玉悲无已，长沙宦不成。天从扇枕愿，人遂倚门情。方外怀司马，江东忆步兵。问君栖泊处，空岭夜猿惊。","dynasty":"唐代","title":"岳州别姚司马绍之制许归侍"}
{"author":"张说","content":"缙云连省阁，沟水遽西东。然诺心犹在，荣华岁不同。孤城临楚塞，远树入秦宫。谁念三千里，江潭一老翁。","dynasty":"唐代","title":"岳州宴别潭州王熊二首其二"}
{"author":"张说","content":"湖上奇峰积，山中芳树春。何知绝世境，来遇赏心人。清旧岩前乐，呦嘤鸟兽驯。静言观听里，万法自成轮。","dynasty":"唐代","title":"游灉湖上寺"}
{"author":"张说","content":"蜀地寒犹暖，正朝发早梅。偏惊万里客，已复一年来。","dynasty":"唐代","title":"正朝摘梅"}
{"author":"张说","content":"池如明镜月华开，山学香炉云气来。神藻飞为鶺鴒赋，仙声飏出凤凰台。","dynasty":"唐代","title":"奉和圣制同玉真公主游大哥山池题石壁"}
{"author":"张说","content":"清都众木总荣芬，传道孤松最出群。名接天庭长景色，气连宫阙借氛氲。悬池的的停华露，偃盖重重拂瑞云。不借流膏助仙鼎，愿将桢干捧明君。莫比冥灵楚南树，朽老江边代不闻。","dynasty":"唐代","title":"遥同蔡起居偃松篇"}
{"author":"张说","content":"花萼楼前雨露新，长安城里太平人。龙衔火树千灯艳，鸡踏莲花万岁春。帝宫三五戏春台，行雨流风莫妒来。西域灯轮千影合，东华金阙万重开。","dynasty":"唐代","title":"杂曲歌辞。踏歌词"}
{"author":"张说","content":"李公实神敏，才华乃天授。睦亲何用心，处贵不忘旧。故事遵台阁，新诗冠宇宙。在人忠所奉，恶我诚将宥。南浦去莫归，嗟嗟蔑孙秀。","dynasty":"唐代","title":"五君咏五首。李赵公峤"}
{"author":"张说","content":"旅窜南方远，传闻北使来。旧庭知玉树，合浦识珠胎。白发因愁改，丹心托梦回。皇恩若再造，为忆不然灰。","dynasty":"唐代","title":"卢巴驿闻张御史张判官欲到不得待留赠之"}
{"author":"张说","content":"虏地河冰合，边城备此时。兵连紫塞路，将举白云司。提剑荣中贵，衔珠盛出师。日华光组练，风色焰旌旗。投笔尊前起，横戈马上辞。梅花吹别引，杨柳赋归诗。","dynasty":"唐代","title":"送赵二尚书彦昭北伐"}
{"author":"张说","content":"岁晏关雍空，风急河渭冰。薄游羁物役，微尚惬远凭。旅馆月宿永，闭扃云思兴。伊人美修夜，朋酒惠来称。交谈既清雅，琴吹亦凄凝。不逢君蹇涸，幽意长郁蒸。","dynasty":"唐代","title":"夕宴房主簿舍"}
{"author":"张说","content":"昔日三朝路，逶迤四望车。绣腰长命绮，隐髻连枝花。今春戾园树，索然无岁华。共伤千载后，惟号一王家。","dynasty":"唐代","title":"节义太子杨妃挽歌二首其二"}
{"author":"张说","content":"远听明君爱逸才，玉鞭金翅引龙媒。不因兹白人间有，定是飞黄天上来。影弄日华相照耀，喷含云色且徘徊。莫言阙下桃花舞，别有河中兰叶开。","dynasty":"唐代","title":"杂曲歌辞其二舞马千秋万岁乐府词"}
{"author":"张说","content":"五瑞分王国，双珠映后家。文飞书上凤，武结笥中蛇。出豫荣前马，回鸾丧后车。衮衣将锡命，泉路有光华。国骋双骐骥，庭仪两凤凰。将星连相位，玉树伴金乡。歌舞侯家艳，轩裘戚里光。安知杜陵下，碑版已相望。","dynasty":"唐代","title":"韦谯公挽歌二首"}
{"author":"张说","content":"问子青霞意，何事留朱轩。自言心远俗，未始迹辞喧。过蒙良时幸，侧息吏途烦。簪缨非宿好，文史弃前言。夕卧北窗下，梦归南山园。白云惭幽谷，清风愧泉源。十年兹赏废，佳期今复存。挂冠谢朝侣，星驾别君门。","dynasty":"唐代","title":"杂诗四首其三"}
{"author":"张说","content":"待罪居重译，穷愁暮雨秋。山临鬼门路，城绕瘴江流。人事今如此，生涯尚可求。逢君入乡县，传我念京周。别恨归途远，离言暮景遒。夷歌翻下泪，芦酒未消愁。闻有胡兵急，深怀汉国羞。和亲先是诈，款塞果为雠。释系应分爵，蠲徒几复侯。廉颇诚未老，孙叔宜无谋。若道冯唐事，皇恩尚可收。","dynasty":"唐代","title":"南中送北使二首其二"}
{"author":"张说","content":"周召尝分陕，诗书空复传。何如万乘眷，追赏二南篇。郡带洪河侧，宫临大道边。洛城将日近，佳气满山川。","dynasty":"唐代","title":"奉和圣制途次陕州应制"}
{"author":"张说","content":"送客之江上，其人美且才。风波万里阔，故旧十年来。剑拔蛟随断，弓张鸟自摧。阳桥书落落，驿马定先回。","dynasty":"唐代","title":"送岳州李十从军桂州"}
{"author":"张说","content":"夕次阮公台，啸歌临爽垲。高名安足赖，故物今皆改。吾兄昔兹邑，遗爱称贤宰。桑中雉未飞，屋上乌犹在。途逢旧甿吏，城有同僚寀.望尘远见迎，拂馆来欣待。慈惠留千室，友于存四海。始知鲁卫间，优劣相悬倍。","dynasty":"唐代","title":"至尉氏"}
{"author":"张说","content":"燕人同窜越，万里自相哀。影响无期会，江山此地来。暮年伤泛梗，累日慰寒灰。潮水东南落，浮云西北回。俱看石门远，倚棹两悲哉。","dynasty":"唐代","title":"石门别杨六钦望"}
{"author":"张说","content":"朱城尘曀灭，翠幕景情开。震震灵鼍起，翔翔舞凤来。雕盘装草树，绮乘结楼台。共喜光华日，酣歌捧玉杯。","dynasty":"唐代","title":"东都酺宴四首其二"}
{"author":"张说","content":"同居洛阳陌，经日懒相求。及尔江湖去，言别怅悠悠。楚云眇羁翼，海月倦行舟。爱而不可见，徒嗟芳岁流。","dynasty":"唐代","title":"送王光庭"}
{"author":"张说","content":"金天诞圣千秋节，玉醴还分万寿觞。试听紫骝歌乐府，何如騄骥舞华冈。连骞势出鱼龙变，蹀躞骄生鸟兽行。岁岁相传指树日，翩翩来伴庆云翔。圣王至德与天齐，天马来仪自海西。腕足齐行拜两膝，繁骄不进蹈千蹄。髤髵奋鬣时蹲踏，鼓怒骧身忽上跻。更有衔杯终宴曲，垂头掉尾醉如泥。远听明君爱逸才，玉鞭金翅引龙媒。不因兹白人间有，定是飞黄天上来。影弄日华相照耀，喷含云色且徘徊。莫言阙下桃花舞，别有河中兰叶开。","dynasty":"唐代","title":"杂曲歌辞。舞马千秋万岁乐府词"}
{"author":"张说","content":"文明遍禹迹，鳏寡达尧心。正在亲人守，能令王泽深。朝廷多秀士，熔炼比精金。犀节同分命，熊轩各外临。圣主赋新诗，穆若听薰琴。先言教为本，次言则是钦。三时农不夺，午夜犬无侵。愿使天宇内，品物遂浮沉。寄情群飞鹤，千里一扬音。共蹑华胥梦，龚黄安足寻。","dynasty":"唐代","title":"奉和圣制赐诸州刺史应制以题坐右"}
{"author":"张说","content":"瑞雪带寒风，寒风入阴琯.阴琯方凝闭，寒风复凄断。宫似瑶林匝，庭如月华满。正赓挟纩词，非近温泉暖。","dynasty":"唐代","title":"奉和圣制温汤对雪应制"}
{"author":"张说","content":"夜梦云阙间，从容簪履列。朝游洞庭上，缅望京华绝。潦收江未清，火退山更热。重欷视欲醉，懵满气如噎。器留鱼鳖腥，衣点蚊虻血。发白思益壮，心玄用弥拙。冠剑日苔藓，琴书坐废撤。唯有报恩字，刻意长不灭。","dynasty":"唐代","title":"岳州作"}
{"author":"张说","content":"山水佳新霁，南楼玩初旭。夜来枝半红，雨后洲全绿。四运相终始，万形纷代续。适临青草湖，再变黄莺曲。地穴穿东武，江流下西蜀。歌闻枉渚邅，舞见长沙促。心阻意徒驰，神和生自足。白发悲上春，知常谢先欲。","dynasty":"唐代","title":"岳阳早霁南楼"}
{"author":"张说","content":"囷轮江上山，近在华容县。常涉巴丘首，天晴遥可见。佳游屡前诺，芳月愆幽眷。及此符守移，欢言临道便。既携赏心客，复有送行掾。竹径入阴窅，松萝上空蒨.草共林一色，云与峰万变。探窥石门断，缘越沙涧转。两山势争雄，峰巘相顾眄。药妙灵仙宝，境华岩壑选。清都西渊绝，金地东敞宴。池果接园畦，风烟迩台殿。高寻去石顶，旷览天宇遍。千山纷满目，百川豁对面。骑来云气迎，人去鸟声恋。长揖桃源士，举世同企羡。","dynasty":"唐代","title":"岳阳石门墨山二山相连有禅堂观天下绝境"}
{"author":"张说","content":"齐公生人表，迥天闻鹤唳。清论早揣摩，玄心晚超诣。入相廊庙静，出军沙漠霁。见深吕禄忧，举后陈平计。甘心除君恶，足以报先帝。","dynasty":"唐代","title":"五君咏五首。魏齐公元忠"}
{"author":"张说","content":"青海和亲日，潢星出降时。戎王子婿宠，汉国舅家慈。春野开离宴，云天起别词。空弹马上曲，讵减凤楼思。","dynasty":"唐代","title":"奉和圣制送金城公主适西蕃应制"}
{"author":"张说","content":"翼翼宸恩永，煌煌福地开。离光升宝殿，震气绕香台。上界幡花合，中天伎乐来。愿君无量寿，仙乐屡徘徊。朗朗神居峻，轩轩瑞象威。圣君成愿果，太子拂天衣。至乐三灵会，深仁四皓归。还闻涡水曲，更绕白云飞。","dynasty":"唐代","title":"奉和同皇太子过慈恩寺应制二首"}
{"author":"张说","content":"王子不事俗，高驾眇难追。茅土非屑盼，倾城无乐资。宴坐深林中，三世同一时。皎皎独往心，不为尘网欺。朅来已复去，今去何来思。回首谢同行，勤会安请期。","dynasty":"唐代","title":"别平一师"}
{"author":"张说","content":"将星移北洛，神雨避东京。为负刚肠誉，还追强项名。白云向伊阙，黄叶散昆明。多谢弦歌宰，稀闻桴鼓声。","dynasty":"唐代","title":"送王晙自羽林赴永昌令"}
{"author":"张说","content":"枕漱鑱鍼泉石肓，登临又刮山川目。太清飞出离宫景，平地分为散仙福。知津有赖大夫松，避道尤勤居士木。层峦破晓霞散绮，断岩涵空雾披縠。界远都归粟粒藏，脉近宁劳杖头缩。不愁风引轻舟却，更喜村通小径曲。妙含道德五千余，迥出洞天三十六。青牛税驾从懒卧，宝猊回拱长蹲伏。犹余砥室灿金星，安用柔宗扶玉局。岩前日月自朝夕阳，物外乾坤岂寒燠。蛇灵必化第须时，豹隐唯邻聊协卜。共知容与乐无限，谁想绪余善非独。两柱擎天寿八荒，一水为霖登百谷。深嗟晚到偿畴昔，争忍疎游逾信宿。痴儿浪作谢鲲图，坐进因明天下谷。","dynasty":"唐代","title":"游老君洞"}
{"author":"张说","content":"异壤同羁窜，途中喜共过。愁多时举酒，劳罢或长歌。南海风潮壮，西江瘴疠多。於焉复分手，此别伤如何。","dynasty":"唐代","title":"端州别高六戬"}
{"author":"张说","content":"叹息书林友，才华天下选。并赋三阳宫，集诗集贤殿。具物衣如在，咄嗟长不见。既哀薤露词，岂忘平生眷。","dynasty":"唐代","title":"右侍郎"}
{"author":"张说","content":"禁林艳裔发青阳，春望逍遥出画堂。雨洗亭皋千亩绿，风吹梅李一园香。鹤飞不去随青管，鱼跃翻来入彩航。睿赏欢承天保定，遒文更睹日重光。","dynasty":"唐代","title":"奉和圣制春日出苑应制（一作瞩目应令，一作明皇诗）"}
{"author":"张说","content":"兰成追宋玉，旧宅偶词人。笔涌江山气，文骄云雨神。包胥非救楚，随会反留秦。独有东阳守，来嗟古树春。","dynasty":"唐代","title":"过庾信宅"}
{"author":"张说","content":"去国年方晏，愁心转不堪。离人与江水，终日向西南。","dynasty":"唐代","title":"广州江中作"}
{"author":"张说","content":"清都众木总荣芬，传道孤松最出群。名接天庭长景色，气连宫阙借氛氲。悬池的的停华露，偃盖重重拂瑞云。不借流膏助仙鼎，愿将桢干捧明君。莫比冥灵楚南树，朽老江边代不闻。","dynasty":"唐代","title":"遥同蔡起居偃松篇"}
{"author":"张说","content":"灵池月满直城隈，黻帐天临御路开。东沼初阳疑吐出，南山晓翠若浮来。鱼龙百戏纷容与，凫鹢双舟较溯洄。愿似金堤青草馥，长承瑶水白云杯。","dynasty":"唐代","title":"侍宴隆庆池应制"}
{"author":"张说","content":"摇落长年叹，蹉跎远宦心。北风嘶代马，南浦宿阳禽。佳此黄花酌，酣馀白首吟。凉云霾楚望，濛雨蔽荆岑。登眺思清景，谁将眷浊阴。钓歌出江雾，樵唱入山林。鱼以嘉名采，木为美材侵。大道由中悟，逍遥匪外寻。参佐多君子，词华妙赏音。留题洞庭观，望古意何深。","dynasty":"唐代","title":"岳州九日宴道观西阁"}
{"author":"张说","content":"流落经荒外，逍遥此梵宫。云峰吐月白，石壁淡烟红。宝塔灵仙涌，悬龛造化功。天香涵竹气，虚呗引松风。檐牖飞花入，廊房激水通。猿鸣知谷静，鱼戏辨江空。静默将何贵，惟应心境同。","dynasty":"唐代","title":"清远江峡山寺"}
{"author":"张说","content":"日出洞庭水，春山挂断霞。江涔相映发，卉木共纷华。湘戍南浮阔，荆关北望赊。湖阴窥魍魉，丘势辨巴蛇。岛户巢为馆，渔人艇作家。自怜心问景，三岁客长沙。","dynasty":"唐代","title":"巴丘春作"}
{"author":"张说","content":"囷轮江上山，近在华容县。常涉巴丘首，天晴遥可见。佳游屡前诺，芳月愆幽眷。及此符守移，欢言临道便。既携赏心客，复有送行掾。竹径入阴窅，松萝上空蒨.草共林一色，云与峰万变。探窥石门断，缘越沙涧转。两山势争雄，峰巘相顾眄。药妙灵仙宝，境华岩壑选。清都西渊绝，金地东敞宴。池果接园畦，风烟迩台殿。高寻去石顶，旷览天宇遍。千山纷满目，百川豁对面。骑来云气迎，人去鸟声恋。长揖桃源士，举世同企羡。","dynasty":"唐代","title":"岳阳石门墨山二山相连有禅堂观天下绝境"}
{"author":"张说","content":"客心争日月，来往预期程。秋风不相待，先至洛阳城。","dynasty":"唐代","tags":"抒情，秋风","title":"蜀道后期"}
{"author":"张说","content":"留侯封万户，园令寿千金。本为成王业，初由赋上林。繁荣安足恃，霜露递相寻。鸟哭楚山外，猿啼湘水阴。梦中城阙近，天畔海云深。空对忘忧酌，离忧不去心。","dynasty":"唐代","title":"对酒行巴陵作"}
{"author":"张说","content":"洞府寒山曲，天游日旰回。披云看石镜，拂雪上金台。竹径龙骖下，松庭鹤辔来。双童还献药，五色耀仙材。","dynasty":"唐代","title":"奉和圣制幸白鹿观应制"}
{"author":"张说","content":"故岁今宵尽，新年明旦来。愁心随斗柄，东北望春回。","dynasty":"唐代","title":"钦州守岁"}
{"author":"张说","content":"天德平无外，关门东复西。不将千里隔，何用一丸泥。","dynasty":"唐代","title":"奉和圣制潼关口号应制"}
{"author":"张说","content":"万玉朝宗凤扆，千金率领龙媒。眄鼓凝骄躞蹀，听歌弄影徘徊。","dynasty":"唐代","title":"杂曲歌辞其一舞马词"}
{"author":"张说","content":"昔日三朝路，逶迤四望车。绣腰长命绮，隐髻连枝花。今春戾园树，索然无岁华。共伤千载后，惟号一王家。","dynasty":"唐代","title":"节义太子杨妃挽歌二首其二"}
{"author":"张说","content":"菊酒携山客，萸囊系牧童。路疑随大隗，心似问鸿蒙。","dynasty":"唐代","title":"九日进茱萸山诗五首其三"}
{"author":"张说","content":"高在上，道光明。物资始，德难名。承眷命，牧苍生。寰宇谧，泰阶平。","dynasty":"唐代","title":"唐封泰山乐章其四"}
{"author":"张说","content":"婚礼知无贺，承家叹有辉。亲迎骥子跃，吉兆凤雏飞。温席开华扇，梁门换褧衣。遥思桃李日，应赋采蘋归。","dynasty":"唐代","title":"阙题"}
{"author":"张说","content":"湖上奇峰积，山中芳树春。何知绝世境，来遇赏心人。清旧岩前乐，呦嘤鸟兽驯。静言观听里，万法自成轮。","dynasty":"唐代","title":"游灉湖上寺"}
{"author":"张说","content":"万里投荒裔，来时不见亲。一朝成白首，看取报家人。","dynasty":"唐代","title":"岭南送使二首其二"}
{"author":"张说","content":"㴩湖佳可游，既近复能幽。林里栖精舍，山间转去舟。雁飞江月冷，猿啸野风秋。不是迷乡客，寻奇处处留。","dynasty":"唐代","title":"和尹懋秋夜游㴩湖"}
{"author":"张说","content":"握手与君别，歧路赠一言。曹卿礼公子，楚媪馈王孙。倏尔生六翮，翻飞戾九门。常怀客鸟意，会答主人恩。","dynasty":"唐代","title":"南中别王陵成崇"}
{"author":"张说","content":"畴昔同声友，骞飞出凤池。风云一荡薄，日月屡参差。此别黄叶下，前期安可知。谁怜楚南树，不为岁寒移。","dynasty":"唐代","title":"同贺八送兖公赴荆州"}
{"author":"张说","content":"江上春来早可观，巧将春物妒馀寒。水苔共绕留乌石，花鸟争开斗鸭栏。佩胜芳辰日渐暖，然灯美夜月初圆。意随北雁云飞去，直待南州蕙草残。","dynasty":"唐代","title":"同赵侍御巴陵早春作"}
{"author":"张说","content":"夏氏阶隋乱，自言河朔雄。王师进谷水，兵气临山东。前扫成皋阵，却下洛阳宫。义合帝图起，威加天宇同。轩台百年外，虞典一巡中。战龙思王业，倚马赋神功。","dynasty":"唐代","title":"奉和圣制行次成皋应制"}
{"author":"张说","content":"万玉朝宗凤扆，千金率领龙媒。眄鼓凝骄躞蹀，听歌弄影徘徊。天禄遥征卫叔，日龙上借羲和。将共两骖争舞，来随八骏齐歌。彩旄八佾成行，时龙五色因方。屈膝衔杯赴节，倾心献寿无疆。帝皂龙驹沛艾，星兰骥子权奇。腾倚骧洋应节，繁骄接迹不移。二圣先天合德，群灵率土可封。击石骖驔紫燕，摐金顾步苍龙。圣君出震应箓，神马浮河献图。足踏天庭鼓舞，心将帝乐踟踌。","dynasty":"唐代","title":"杂曲歌辞·舞马词"}
{"author":"张说","content":"绿竹初成苑，丹砂欲化金。乘龙与骖凤，歌吹满山林。爽气凝情迥，寒光映浦深。忘忧题此观，为乐赏同心。","dynasty":"唐代","title":"奉和圣制同玉真公主过大哥山池题石壁应制"}
{"author":"张说","content":"将星移北洛，神雨避东京。为负刚肠誉，还追强项名。白云向伊阙，黄叶散昆明。多谢弦歌宰，稀闻桴鼓声。","dynasty":"唐代","title":"送王晙自羽林赴永昌令"}
{"author":"张说","content":"每上襄阳楼，遥望龙山树。郁茀吐冈岭，微蒙在烟雾。下车岁已成，饰马闲馀步。苦霜裛野草，爱日扬江煦。云对石上塔，风吹松下路。禅室宴三空，神祠同六趣。儿童共戏谑，猿鸟相惊顾。南识桓公台，北望先贤墓。世上人何在，时闻心不住。但传无尽灯，可使有情悟。","dynasty":"唐代","title":"游龙山静胜寺"}
{"author":"张说","content":"仙浦生罗袜，神京染素衣。裨山期益峻，照日幸增辉。夕伴龙媒合，朝游凤辇归。独怜范甑下，思绕画梁飞。","dynasty":"唐代","title":"咏尘"}
{"author":"张说","content":"何许承恩宴，山亭风日好。绿嫩鸣鹤洲，阴秾斗鸡道。果思夏来茂，花嫌春去早。行乐无限时，皇情及芳草。","dynasty":"唐代","title":"四月十三日诏宴宁王亭子赋得好字"}
{"author":"张说","content":"摇落长年叹，蹉跎远宦心。北风嘶代马，南浦宿阳禽。佳此黄花酌，酣馀白首吟。凉云霾楚望，濛雨蔽荆岑。登眺思清景，谁将眷浊阴。钓歌出江雾，樵唱入山林。鱼以嘉名采，木为美材侵。大道由中悟，逍遥匪外寻。参佐多君子，词华妙赏音。留题洞庭观，望古意何深。","dynasty":"唐代","title":"岳州九日宴道观西阁"}
{"author":"张说","content":"亚相本时英，归来复国桢。朝推长孺直，野慕隐之清。传节还闽嶂，皇华入汉京。宁思江上老，岁晏独无成。","dynasty":"唐代","title":"岳州赠广平公宋大夫"}
{"author":"张说","content":"雾敛江早明，星翻汉将没。卧闻峡猿响，起视榜人发。倚棹攀岸筱，凭船弄波月。水宿厌洲渚，晨光屡挥忽。林泽来不穷，烟波去无歇。结思笙竽里，摇情游侠窟。年貌不暂留，欢愉及玄发。云涓恋山海，禽马怀燕越。自非行役人，安知慕城阙。","dynasty":"唐代","title":"江路忆郡"}
{"author":"张说","content":"南土多为寇，西江尽畏途。山行阻篁竹，水宿碍萑蒲。使越才应有，征蛮力岂无。空传人赠剑，不见虎衔珠。江势连山远，天涯此夜愁。霜空极天静，寒月带江流。思起南征棹，文高北望楼。自怜如坠叶，泛泛侣仙舟。","dynasty":"唐代","title":"和朱使欣二首"}
{"author":"张说","content":"丝管清且哀，一曲倾一杯。气将然诺重，心向友朋开。古木无生意，寒云若死灰。赠君芳杜草，为植建章台。缙云连省阁，沟水遽西东。然诺心犹在，荣华岁不同。孤城临楚塞，远树入秦宫。谁念三千里，江潭一老翁。","dynasty":"唐代","title":"岳州宴别潭州王熊二首"}
{"author":"张说","content":"夜风吹醉舞，庭户对酣歌。愁逐前年少，欢迎今岁多。","dynasty":"唐代","title":"岳州守岁二首其一"}
{"author":"张说","content":"射观通玄阙，兵栏辟御筵。雕弧月半上，画的晕重圆。羿后神幽赞，灵王法暗传。贯心精四返，饮羽妙三联。雪鹤来衔箭，星麟下集弦。一逢军宴洽，万庆武功宣。","dynasty":"唐代","title":"玄武门侍射"}
{"author":"张说","content":"兰成追宋玉，旧宅偶词人。笔涌江山气，文骄云雨神。包胥非救楚，随会反留秦。独有东阳守，来嗟古树春。","dynasty":"唐代","title":"过庾信宅"}
{"author":"张说","content":"绝镇功难立，悬军命匪轻。复承迁相后，弥重任贤情。将起神仙地，才称礼乐英。长心堪系虏，短语足论兵。日授休门法，星教置阵名。龙泉恩已著，燕颔相终成。月窟穷天远，河源入塞清。老夫操别翰，承旨颂升平。","dynasty":"唐代","title":"送赵顺直郎中赴安西副大都督"}
{"author":"张说","content":"我闻西汉日，四老南山幽。长歌紫芝秀，高卧白云浮。朝野光尘绝，榛芜年貌秋。一朝驱驷马，连辔入龙楼。昔遁高皇去，今从太子游。行藏惟圣节，福祸在人谋。卒能匡惠帝，岂不赖留侯。事随年代远，名与图籍留。平生钦淳德，慷慨景前修。蚌蛤伺阴兔，蛟龙望斗牛。无嗟异飞伏，同气幸相求。","dynasty":"唐代","title":"赠崔公"}
{"author":"张说","content":"相百辟，贡八荒。九歌叙，万舞翔。肃振振，铿皇皇。帝欣欣，福穰穰。","dynasty":"唐代","title":"唐封泰山乐章其三"}
{"author":"张说","content":"忽惊石榴树，远出渡江来。戏问芭蕉叶，何愁心不开。微霜拂宫桂，凄吹扫庭槐。荣盛更如此，惭君独见哀。","dynasty":"唐代","title":"戏题草树"}
{"author":"张说","content":"画作飞凫艇，双双竞拂流。低装山色变，急棹水华浮。土尚三闾俗，江传二女游。齐歌迎孟姥，独舞送阳侯。鼓发南湖溠，标争西驿楼。并驱常诧速，非畏日光遒。","dynasty":"唐代","title":"岳州观竞渡"}
{"author":"张说","content":"河朔人无岁，荆南义廪开。将兴泛舟役，必仗济川才。夜月临江浦，春云历楚台。调饥坐相望，绣服几时回。","dynasty":"唐代","title":"送任御史江南发粮以赈河北百姓"}
{"author":"张说","content":"楚国所以霸，樊姬有力焉。不怀沈尹禄，谁谙叔敖贤。万化茫无在，孤坟独岿然。北分阳台陌，南识郢城阡。漠漠渚宫树，苍苍云梦田。登高形胜出，访古令名传。自我来符守，因君树蕙荃。诗书将变俗，絺纩忽弥年。志阐三折后，愁值二毛前。伫立帝京路，遥心寄此篇。","dynasty":"唐代","title":"登九里台是樊姬墓"}
{"author":"张说","content":"河上无名老，知非汉代人。先探道德要，留待圣明辰。玄妙为天下，清虚用谷神。化将和气一，风与太初邻。灵庙观遗像，仙歌入至真。皇心齐万物，何处不同尘。","dynasty":"唐代","title":"奉和圣制经河上公庙应制"}
{"author":"张说","content":"帝皂龙驹沛艾，星兰骥子权奇。腾倚骧洋应节，繁骄接迹不移。","dynasty":"唐代","title":"舞马词六首其四"}
{"author":"张说","content":"青海和亲日，潢星出降时。戎王子婿宠，汉国舅家慈。春野开离宴，云天起别词。空弹马上曲，讵减凤楼思。","dynasty":"唐代","title":"奉和圣制送金城公主适西蕃应制"}
{"author":"张说","content":"金天诞圣千秋节，玉醴还分万寿觞。试听紫骝歌乐府，何如騄骥舞华冈。连骞势出鱼龙变，蹀躞骄生鸟兽行。岁岁相传指树日，翩翩来伴庆云翔。圣王至德与天齐，天马来仪自海西。腕足齐行拜两膝，繁骄不进蹈千蹄。髤髵奋鬣时蹲踏，鼓怒骧身忽上跻。更有衔杯终宴曲，垂头掉尾醉如泥。远听明君爱逸才，玉鞭金翅引龙媒。不因兹白人间有，定是飞黄天上来。影弄日华相照耀，喷含云色且徘徊。莫言阙下桃花舞，别有河中兰叶开。","dynasty":"唐代","title":"杂曲歌辞。舞马千秋万岁乐府词"}
{"author":"张说","content":"陈焦心息尽，死意不期生。何幸光华旦，流人归上京。愁将网共解，服与代俱明。复是三阶正，还逢四海平。谁能定礼乐，为国著功成。","dynasty":"唐代","title":"赦归在道中作"}
{"author":"张说","content":"太原俗尚武，高皇初奋庸。星轩三晋躔，土乐二尧封。北风遂举鹏，西河亦上龙。至德起王业，继明赖人雍。六合启昌期，再兴广圣踪。传呼大驾来，文物如云从。连营火百里，纵观人千重。翠华渡汾水，白日崒罕峰。枌榆恩赏洽，桑梓旧情恭。往运感不追，清时惜难逢。诗发尊祖心，颂刊盛德容。愿君及春事，回舆绥万邦。","dynasty":"唐代","title":"奉和圣制过晋阳宫应制"}
{"author":"张说","content":"享帝享亲，维孝维圣。缉熙懿德，敷扬成命。华夷志同，笙镛礼盛。明灵降止，感此诚敬。","dynasty":"唐代","title":"唐封泰山乐章其六"}
{"author":"张说","content":"李公实神敏，才华乃天授。睦亲何用心，处贵不忘旧。故事遵台阁，新诗冠宇宙。在人忠所奉，恶我诚将宥。南浦去莫归，嗟嗟蔑孙秀。","dynasty":"唐代","title":"五君咏五首。李赵公峤"}
{"author":"张说","content":"汉郡接胡庭，幽并对烽垒。旌旗按部曲，文武惟卿士。薛公善筹画，李相威边鄙。中冀分两河，长城各万里。藉马黄花塞，蒐兵白狼水。胜敌在安人，为君汗青史。","dynasty":"唐代","title":"送李侍郎迥秀薛长史季昶同赋得水字"}
{"author":"张说","content":"礼乐终，烟燎上。怀灵惠，结皇想。归风疾，回风爽。百福来，众神往。","dynasty":"唐代","title":"唐封泰山乐章。豫和"}
{"author":"张说","content":"城外宵钟敛，闺中曙火残。朝光曜庭雪，宿冻聚池寒。正色临厅事，疑词定笔端。除苛囹圄息，伐枳吏人宽。河内功犹浅，淮阳疾未安。镜中星发变，顿使世情阑。","dynasty":"唐代","title":"相州冬日早衙"}
{"author":"张说","content":"东汉兴唐历，南河复禹谋。宁知瘴疠地，生入帝皇州。雷雨苏虫蛰，春阳放学鸠。洄沿炎海畔，登降闽山陬。岭路分中夏，川源得上流。见花便独笑，看草即忘忧。自始居重译，天星已再周。乡关绝归望，亲戚不相求。弃杖枯还植，穷鳞涸更浮。道消黄鹤去，运启白驹留。江妾晨炊黍，津童夜棹舟。盛明良可遇，莫后洛城游。","dynasty":"唐代","title":"喜度岭"}
{"author":"张说","content":"千行发御柳，一叶下仙筇。青浦宸游至，朱城佳气浓。云霞交暮色，草树喜春容。蔼蔼天旗转，清笳入九重。","dynasty":"唐代","title":"侍宴浐水赋得浓字"}
{"author":"张说","content":"方如棋局，圆如棋子。动如棋生，静如棋死。","dynasty":"唐代","title":"咏方圆动静示李泌"}
{"author":"张说","content":"离亭拂御沟，别曲舞船楼。诏饯朝廷牧，符分海县忧。股肱还入郡，父母更临州。扇逐仁风转，车随霖雨流。恩光水上溢，荣色柳间浮。预待群方最，三公不远求。","dynasty":"唐代","title":"洛桥北亭诏饯诸刺史"}
{"author":"张说","content":"国骋双骐骥，庭仪两凤皇。将星连相位，玉树伴金乡。歌舞侯家艳，轩裘戚里光。安知杜陵下，碑版已相望。","dynasty":"唐代","title":"韦谯公挽歌二首其二"}
{"author":"张说","content":"礼匝三献，乐遍九成。降循轩陛，仰欷皇情。福与仁合，德因孝明。百年神畏，四海风行。","dynasty":"唐代","title":"郊庙歌辞其二"}
{"author":"张说","content":"夜风吹醉舞，庭户对酣歌。愁逐前年少，欢迎今岁多。桃枝堪辟恶，爆竹好惊眠。歌舞留今夕，犹言惜旧年。","dynasty":"唐代","title":"岳州守岁二首"}
{"author":"张说","content":"孔圣家邹鲁，儒风蔼典坟。龙骖回旧宅，凤德咏馀芬。入室神如在，升堂乐似闻。悬知一王法，今日待明君。","dynasty":"唐代","title":"奉和圣制经邹鲁祭孔子应制"}
{"author":"张说","content":"青宫朱邸翊皇闱，玉叶琼蕤发紫微。姬姜本来舅甥国，卜筮俱道凤凰飞。星昴殷冬献吉日，夭桃秾李遥相匹。鸾车凤传王子来，龙楼月殿天孙出。平台火树连上阳，紫炬红轮十二行。丹炉飞铁驰炎焰，炎霞烁电吐明光。绿輧绀幰纷如雾，节鼓清笳前启路。城隅靡靡稍东还，桥上鳞鳞转南渡。五方观者聚中京，四合尘烟涨洛城。商女香车珠结网，天人宝马玉繁缨。百壶渌酒千斤肉，大道连延障锦轴。先祝圣人寿万年，复祷宜家承百禄。珊瑚刻盘青玉尊，因之假道入梁园。梁园山竹凝云汉，仰望高楼在天半。翠幕兰堂苏合薰，珠帘挂户水波纹。别起芙蓉织成帐，金缕鸳鸯两相向。罽茵饰地承雕履，花烛分阶移锦帐。织女西垂隐烛台，双童连缕合欢杯。蔼蔼绮庭嫔从列，娥娥红粉扇中开。黄金两印双花绶，富贵婚姻古无有。清歌棠棣美王姬，流化邦人正夫妇。","dynasty":"唐代","title":"安乐郡主花烛行"}
{"author":"张说","content":"温谷媚新丰，骊山横半空。汤池薰水殿，翠木暖烟宫。起疾逾仙药，无私合圣功。始知尧舜德，心与万人同。","dynasty":"唐代","title":"奉和圣制温泉言志应制"}
{"author":"张说","content":"老亲依北海，贱子弃南荒。有泪皆成血，无声不断肠。此中逢故友，彼地送还乡。愿作枫林叶，随君度洛阳。","dynasty":"唐代","title":"南中别蒋五岑向青州"}
{"author":"张说","content":"富贵还乡国，光华满旧林。秋风树不静，君子叹何深。故老空悬剑，邻交日散金。众芳摇落尽，独有岁寒心。","dynasty":"唐代","title":"和魏仆射还乡"}
{"author":"张说","content":"将星移北洛，神雨避东京。为负刚肠誉，还追强项名。白云向伊阙，黄叶散昆明。多谢弦歌宰，稀闻桴鼓声。","dynasty":"唐代","title":"送王晙自羽林赴永昌令"}
{"author":"张说","content":"去岁荆南梅似雪，今年蓟北雪如梅。共知人事何常定，且喜年华去复来。边镇戍歌连夜动，京城燎火彻明开。遥遥西向长安日，愿上南山寿一杯。","dynasty":"唐代","title":"幽州新岁作"}
{"author":"张说","content":"穷冬万花匝，永夜百忧攒。危戍临江火，空斋入雨寒。断猿知屡别，嘶雁觉虚弹。心对炉灰死，颜随庭树残。旧恩怀未报，倾胆镜中看。","dynasty":"唐代","title":"闻雨"}
{"author":"张说","content":"凤凰楼下对天泉，鹦鹉洲中匝管弦。旧识平阳佳丽地，今逢上巳盛明年。舟将水动千寻日，幕共林横两岸烟。不降玉人观禊饮，谁令醉舞拂宾筵。","dynasty":"唐代","title":"三月三日诏宴定昆池宫庄赋得筵字"}
{"author":"张说","content":"侍帝金华讲，千龄道固稀。位将贤士设，书共学徒归。首命深燕隗，通经浅汉韦。列筵荣赐食，送客愧儒衣。贺燕窥檐下，迁莺入殿飞。欲知朝野庆，文教日光辉。","dynasty":"唐代","title":"赴集贤院学士上赐宴应制得辉字"}
{"author":"张说","content":"天德平无外，关门东复西。不将千里隔，何用一丸泥。","dynasty":"唐代","title":"奉和圣制潼关口号应制"}
{"author":"张说","content":"乐奏天恩满，杯来秋兴高。更蒙萧相国，对席饮醇醪。","dynasty":"唐代","title":"奉萧令嵩酒并诗（已下三首，俱赐宴东堂作）"}
{"author":"张说","content":"圣德垂甘露，天章下大风。又乘黄阁赏，愿作黑头公。","dynasty":"唐代","title":"奉宇文黄门融酒"}
{"author":"张说","content":"秋阴士多感，雨息夜无尘。清樽宜明月，复有平生人。","dynasty":"唐代","title":"清夜酌"}
{"author":"张说","content":"醉后乐无极，弥胜未醉时。动容皆是舞，出语总成诗。","dynasty":"唐代","title":"醉中作"}
{"author":"张说","content":"今日此相送，明年此相待。天上客星回，知君渡东海。","dynasty":"唐代","title":"送梁知微渡海东"}
{"author":"张说","content":"真人降紫气，邀我丹田宫。远寄双飞舄，飞飞不碍空。","dynasty":"唐代","title":"寄刘道士舄"}
{"author":"张说","content":"大师捐世去，空馀法力在。远寄无碍香，心随到南海。","dynasty":"唐代","title":"书香能和尚塔"}
{"author":"张说","content":"即今三伏尽，尚自在临邛。归途千里外，秋月定相逢。","dynasty":"唐代","title":"被使在蜀"}
{"author":"张说","content":"蜀地寒犹暖，正朝发早梅。偏惊万里客，已复一年来。","dynasty":"唐代","title":"正朝摘梅"}
{"author":"张说","content":"西掖恩华降，南宫命席阑。讵知鸡树后，更接凤池欢。","dynasty":"唐代","title":"奉裴中书光庭酒"}
{"author":"张说","content":"小暑夏弦应，徽音商管初。愿赍长命缕，来续大恩馀。三殿褰珠箔，群官上玉除。助阳尝麦彘，顺节进龟鱼。甘露垂天酒，芝花捧御书。合丹同蝘蜓，灰骨共蟾蜍。今日伤蛇意，衔珠遂阙如。","dynasty":"唐代","title":"端午三殿侍宴应制探得鱼字"}
{"author":"张说","content":"千龄逢启圣，万域共来威。庆接郊禋后，酺承农事稀。御楼横广路，天乐下重闱。鸾凤调歌曲，虹霓动舞衣。合声云上聚，连步月中归。物睹恩无外，神和道入微。镐京陪乐饮，柏殿奉文飞。徒竭秋云影，何资春日晖。","dynasty":"唐代","title":"奉和圣制春中兴庆宫酺宴应制"}
{"author":"张说","content":"江上春来早可观，巧将春物妒馀寒。水苔共绕留乌石，花鸟争开斗鸭栏。佩胜芳辰日渐暖，然灯美夜月初圆。意随北雁云飞去，直待南州蕙草残。","dynasty":"唐代","title":"同赵侍御巴陵早春作"}
{"author":"张说","content":"空山寂历道心生，虚谷迢遥野鸟声。禅室从来尘外赏，香台岂是世中情。云间东岭千寻出，树里南湖一片明。若使巢由知此意，不将萝薜易簪缨。","dynasty":"唐代","title":"灉湖山寺"}
{"author":"张说","content":"陈焦心息尽，死意不期生。何幸光华旦，流人归上京。愁将网共解，服与代俱明。复是三阶正，还逢四海平。谁能定礼乐，为国著功成。","dynasty":"唐代","title":"赦归在道中作"}
{"author":"张说","content":"东汉兴唐历，南河复禹谋。宁知瘴疠地，生入帝皇州。雷雨苏虫蛰，春阳放学鸠。洄沿炎海畔，登降闽山陬。岭路分中夏，川源得上流。见花便独笑，看草即忘忧。自始居重译，天星已再周。乡关绝归望，亲戚不相求。弃杖枯还植，穷鳞涸更浮。道消黄鹤去，运启白驹留。江妾晨炊黍，津童夜棹舟。盛明良可遇，莫后洛城游。","dynasty":"唐代","title":"喜度岭"}
{"author":"张说","content":"汉兵出顿金微，照日光明铁衣。百里火幡焰焰，千行云骑霏霏。蹙踏辽河自竭，鼓噪燕山可飞。正属四方朝贺，端知万舞皇威。少年胆气凌云，共许骁雄出群。匹马城西挑战，单刀蓟北从军。一鼓鲜卑送款，五饵单于解纷。誓欲成名报国，羞将开阁论勋。","dynasty":"唐代","title":"破陈乐词二首"}
{"author":"张说","content":"万玉朝宗凤扆，千金率领龙媒。眄鼓凝骄躞蹀，听歌弄影徘徊。（圣代升平乐）天鹿遥征卫叔，日龙上借羲和。将共两骖争舞，来随八骏齐歌。（圣代升平乐）彩旄八佾成行，时龙五色因方。屈膝衔杯赴节，倾心献寿无疆。（四海和平乐）帝皂龙驹沛艾，星兰骥子权奇。腾倚骧洋应节，繁骄接迹不移。（四海和平乐）二圣先天合德，群灵率土可封。击石骖驔紫燕，摐金顾步苍龙。（四海和平乐）圣君出震应箓，神马浮河献图。足踏天庭鼓舞，心将帝乐踌蹰。（四海和平乐）","dynasty":"唐代","title":"舞马词六首"}
{"author":"张说","content":"青郊上巳艳阳年，紫禁皇游祓渭川。幸得欢娱承湛露，心同草树乐春天。","dynasty":"唐代","title":"奉和三日祓禊渭滨应制"}
{"author":"张说","content":"林间艳色骄天马，苑里秾华伴丽人。愿逐南风飞帝席，年年含笑舞青春。","dynasty":"唐代","title":"桃花园马上应制"}
{"author":"张说","content":"西京上相出扶阳，东郊别业好池塘。自非仁智符天赏，安能日月共回光。","dynasty":"唐代","title":"奉和圣制幸韦嗣立山庄应制"}
{"author":"张说","content":"池如明镜月华开，山学香炉云气来。神藻飞为鶺鴒赋，仙声飏出凤凰台。","dynasty":"唐代","title":"奉和圣制同玉真公主游大哥山池题石壁"}
{"author":"张说","content":"暮春三月日重三，春水桃花满禊潭。广乐逶迤天上下，仙舟摇衍镜中酣。","dynasty":"唐代","title":"三月三日定昆池奉和萧令得潭字韵"}
{"author":"张说","content":"耗磨传兹日，纵横道未宜。但令不忌醉，翻是乐无为。上月今朝减，流传耗磨辰。还将不事事，同醉俗中人。","dynasty":"唐代","title":"耗磨日饮二首"}
{"author":"张说","content":"春来半月度，俗忌一时闲。不酌他乡酒，惟堪对楚山。","dynasty":"唐代","title":"又（一本此首同前第一首为二首）"}
{"author":"张说","content":"夜风吹醉舞，庭户对酣歌。愁逐前年少，欢迎今岁多。桃枝堪辟恶，爆竹好惊眠。歌舞留今夕，犹言惜旧年。","dynasty":"唐代","title":"岳州守岁二首"}
{"author":"张说","content":"去国年方晏，愁心转不堪。离人与江水，终日向西南。","dynasty":"唐代","title":"广州江中作"}
{"author":"张说","content":"实相归悬解，虚心暗在通。澄江明月内，应是色成空。","dynasty":"唐代","title":"江中诵经"}
{"author":"张说","content":"危石江中起，孤云岭上还。相逢皆得意，何处是乡关。","dynasty":"唐代","title":"江中遇黄领子刘隆"}
{"author":"张说","content":"大块熔群品，经生偶圣时。猥承三事命，虚忝百僚师。右揆谋华硕，前星傅重资。连骞求旧礼，滥典乐贤诗。赐釜同荣拜，摐金宴宰司。菊花吹御酒，兰叶捧天词。宝历休明盛，颓年晷漏衰。少留青史笔，未敢赤松期。","dynasty":"唐代","title":"奉和御制与宋璟源乾曜同日上官命宴东堂赐诗应制"}
{"author":"张说","content":"汉武横汾日，周王宴镐年。何如造区夏，复此睦亲贤。巢凤新成阁，飞龙旧跃泉。棣华歌尚在，桐叶戏仍传。禁籞氛埃隔，平台景物连。圣慈良有裕，王道固无偏。问俗兆人阜，观风五教宣。献图开益地，张乐奏钧天。侍酒衢樽满，询刍谏鼓悬。永言形友爱，万国共周旋。","dynasty":"唐代","title":"奉和圣制暇日与兄弟同游兴庆宫作应制"}
{"author":"张说","content":"六月歌周雅，三边遣夏卿。欲施攻战法，先作简稽行。礼乐知谋帅，春秋识用兵。一劳堪定国，万里即长城。策有和戎利，威传破虏名。军前雨洒道，楼上月临营。别藻瑶华降，同衣锦襮荣。关山由义近，戎马为恩轻。丝竹路傍散，风云马上生。朝廷谓吉甫，邦国望君平。","dynasty":"唐代","title":"奉和圣制送王晙巡边应制"}
{"author":"张说","content":"礼乐逢明主，韬钤用老臣。恭凭神武策，远御鬼方人。供帐荣恩饯，山川喜诏巡。天文日月丽，朝赋管弦新。幼志传三略，衰材谢六钧。胆由忠作伴，心固道为邻。汉保河南地，胡清塞北尘。连年大军后，不日小康辰。剑舞轻离别，歌酣忘苦辛。从来思博望，许国不谋身。","dynasty":"唐代","title":"将赴朔方军应制"}
{"author":"张说","content":"葱郁兴王郡，殷忧启圣图。周成会西土，汉武幸南都。岁卜銮舆迈，农祠雁政敷。武威棱外域，文教靡中区。警跸干戈捧，朝宗万玉趋。旧藩人事革，新化国容殊。壁有真龙画，庭馀鸣凤梧。丛觞祝尧寿，合鼎献汤厨。阳乐寒初变，春恩蛰更苏。三耆颁命服，五稔复田输。君赋大风起，人歌湛露濡。从臣观玉叶，方愿纪灵符。","dynasty":"唐代","title":"奉和圣制爰因巡省途次旧居应制"}
{"author":"张说","content":"冬狩美秦正，新丰乐汉行。星陈玄武阁，月对羽林营。寒木罗霜仗，空山响夜更。恩深灵液暖，节劲古松贞。文武皆王事，输心不为名。","dynasty":"唐代","title":"宿直温泉宫羽林献诗"}
{"author":"张说","content":"射观通玄阙，兵栏辟御筵。雕弧月半上，画的晕重圆。羿后神幽赞，灵王法暗传。贯心精四返，饮羽妙三联。雪鹤来衔箭，星麟下集弦。一逢军宴洽，万庆武功宣。","dynasty":"唐代","title":"玄武门侍射"}
{"author":"张说","content":"豫动三灵赞，时巡四海威。陕关凌曙出，平路半春归。霍镇迎云罕，汾河送羽旂。山南柳半密，谷北草全稀。迟日宜华盖，和风入袷衣。上林千里近，应见百花飞。","dynasty":"唐代","title":"扈从南出雀鼠谷"}
{"author":"张说","content":"离亭拂御沟，别曲舞船楼。诏饯朝廷牧，符分海县忧。股肱还入郡，父母更临州。扇逐仁风转，车随霖雨流。恩光水上溢，荣色柳间浮。预待群方最，三公不远求。","dynasty":"唐代","title":"洛桥北亭诏饯诸刺史"}
{"author":"张说","content":"尧舜传天下，同心致太平。吾君内举圣，远合至公情。锡命承丕业，崇亲享大名。二天资广运，两曜益齐明。道畅昆虫乐，恩深朽蠹荣。皇舆久西幸，留镇在东京。合宴千官入，分曹百戏呈。乐来嫌景遽，酒著讶寒轻。喜气连云阁，欢呼动洛城。人间知几代，今日见河清。","dynasty":"唐代","title":"东都酺宴"}
{"author":"张说","content":"石涧泉虚落，松崖路曲回。闻君北溪下，想像南山隈。近念鼎湖别，遥思云嶂陪。不同奇觏往，空睹斯文来。岁后寒初变，春前芳未开。黄蕤袅岸柳，紫萼折村梅。尽室兹游玩，盈门几乐哉。嗟留洛阳陌，梦诣建章台。野失巢由性，朝非元凯才。布怀钦远迹，幽意日尘埃。","dynasty":"唐代","title":"奉酬韦祭酒嗣立偶游龙门北溪忽怀骊山别业呈诸留守之作"}
{"author":"张说","content":"闻君汤井至，潇洒憩郊林。拂曙携清赏，披云觏绿岑。欢言游览意，款曲望归心。是日期佳客，同山忽异寻。桃花迂路转，杨柳间门深。泛舟伊水涨，系马香树阴。繁弦弄水族，娇吹狎沙禽。春满汀色媚，景斜岚气侵。怀仁殊未远，重德匪专临。来藻敷幽思，连词报所钦。","dynasty":"唐代","title":"奉酬韦祭酒自汤还都经龙门北溪庄见贻之作"}
{"author":"张说","content":"徐陈尝并作，枚马亦同时。各负当朝誉，俱承明主私。夫君迈前侣，观国骋奇姿。山似鸣威凤，泉如出宝龟。才雄子云笔，学广仲舒帷。紫绶拂三寺，朱门临九逵。昔我含香日，联尔缙云司。朝携兰省步，夕退竹林期。中路一分手，数载来何迟。求友还相得，群英复在兹。留台少人务，方驾递寻追。涉玩怀同赏，沾芳忆共持。迎宾南涧饮，载妓东城嬉。春郊绿亩秀，秋涧白云滋。名画披人物，良书讨滞疑。兴来光不惜，欢往迹如遗。岁晏罢行乐，层城间所思。夜魂灯处厌，朝发镜前衰。忽枉崔駰什，兼流韦孟词。曲高弥寡和，主善代为师。齐戒观华玉，留连叹色丝。终惭起予者，何足与言诗。","dynasty":"唐代","title":"酬崔光禄冬日述怀赠答"}
{"author":"张说","content":"水竹幽闲地，簪缨近侍臣。雍容乘暇日，潇洒出嚣尘。树对思朋鸟，池深入养鳞。管弦高逐吹，歌舞妙含春。老子叨专席，欢邀隔缙绅。此中情不浅，遥寄赏心人。","dynasty":"唐代","title":"同刘给事城南宴集"}
{"author":"张说","content":"温谷寒林薄，群游乐事多。佳人蹀骏马，乘月夜相过。秀色然红黛，娇香发绮罗。镜前鸾对舞，琴里凤传歌。妒宠倾新意，衔恩奈老何。为君留上客，欢笑敛双蛾。","dynasty":"唐代","title":"温泉冯刘二监客舍观妓"}
{"author":"张说","content":"万类春皆乐，徂颜独不怡。年来人更老，花发意先衰。乳鹊穿坛画，巢蜂触网丝。平生美容色，宿昔影中疑。远道何由梦，同心在者谁。西风欲谁语，悯默遂无词。","dynasty":"唐代","title":"寄许八"}
{"author":"张说","content":"都邑群方首，商泉旧俗讹。变风须恺悌，成化伫弦歌。畴昔珪璋友，雍容文雅多。振缨游省闼，锵玉宰京河。别曲鸾初下，行轩雉尚过。百壶非饯意，流咏在人和。","dynasty":"唐代","title":"送苏合宫颋"}
{"author":"张说","content":"书阁移年岁，文明难复辞。欢言冬雪满，恨别夏云滋。外尹方为政，高明自不欺。老人骖驭往，童子狎雏嬉。日茂西河俗，寂寥东观期。遥怀秀才令，京洛见新诗。","dynasty":"唐代","title":"送乔安邑备"}
{"author":"张说","content":"虏地河冰合，边城备此时。兵连紫塞路，将举白云司。提剑荣中贵，衔珠盛出师。日华光组练，风色焰旌旗。投笔尊前起，横戈马上辞。梅花吹别引，杨柳赋归诗。","dynasty":"唐代","title":"送赵二尚书彦昭北伐"}
{"author":"张说","content":"燕人同窜越，万里自相哀。影响无期会，江山此地来。暮年伤泛梗，累日慰寒灰。潮水东南落，浮云西北回。俱看石门远，倚棹两悲哉。","dynasty":"唐代","title":"石门别杨六钦望"}
{"author":"黄师参","content":"谷口高人，偶溯明河，近尺五天。见紫霄宫阙，空中突兀，玉皇姬侍，云里蹁跹。滴露研朱，披肝作纸，细写灵均孤愤篇。排云叫，奈大钧不管，沙界三千。语高天上惊传。早斥去人间伴谪仙。念赤城丹籍，香名空在，蓬莱弱水，欲到无缘。还倚枯槎，飘然归去，回首清都若个边。家山好，有一湾风月，小小渔船。","dynasty":"宋代","title":"沁园春（饯郑金部去国）"}
{"author":"黄师参","content":"昔年楼迹处，今访不知门。华屋半尘土，故人馀子孙。少留谁共语，欲去转销魂。落日江楼望，江山空复存。","dynasty":"宋代","title":"过庐陵"}
{"author":"黄师参","content":"李咸谷，真诗人，无枝可栖云水身。去年县官为架屋，才有数枝堪寄宿。朝厨无烟眠正高，痴儿叫怒吟转豪。人间六月尽絺服，独著春衫凉自足。黄鸡白酒东家留，西家欲留还住休。凿池养鱼未盈掌，有客过门须举网。网收鱼尽镜奁空，菜羹作供尤春风。谷之山，窈复深，谁其友之紫芝民。谷之水，清且泚，谁其似之巢父耳。再拜号君咸谷子，白头结交从此始。","dynasty":"宋代","title":"李咸谷歌"}
{"author":"黄师参","content":"南国有佳人，不数阴丽华。长年事絺葛，无语吟柳花。平生父母心，岂不愿有家。纷纷轻薄儿，媒氏空自哗。失身死堪羞，失时未须嗟。","dynasty":"宋代","title":"咏怀"}
{"author":"黄师参","content":"游山苦无侣，独行亦自佳。不羡篮舆稳，软草供蒲鞋。小僧倚门问，客从何处来。长啸不复答，露坐面山隈。往谒玉岩翁，缟衣绝纤埃。祠宫蔽风雨，碑碣荒莓苔。四山壮幽閒，百感撄我怀。先生竟何之，山猿朝夕哀。出处非有意，于道相萦回。翁看岭表人，白骨漫成堆。所见明且哲，屡表乞归骸。伫立三太息，归思落日催。","dynasty":"宋代","title":"玉岩有感"}
{"author":"黄师参","content":"病起懒拈酒盏，衣单顿怯春寒。独把东坡诗卷，立残西日阑干。","dynasty":"宋代","title":"小楼即事"}
{"author":"乔备","content":"沙场三万里，猛将五千兵。旌断冰溪戍，笳吹铁关城。阴云暮下雪，寒日昼无晶。直为怀恩苦，谁知边塞情。","dynasty":"唐代","title":"出塞"}
{"author":"乔备","content":"秋入长门殿，木落洞房虚。妾思宵徒静，君恩日更疏。坠露清金阁，流萤点玉除。还将闺里恨，遥问马相如。","dynasty":"唐代","title":"长门怨"}
{"author":"乔备","content":"巫峡裴回雨，阳台淡荡云。江山空窈窕，朝暮自纷氲。萤色寒秋露，猿啼清夜闻。谁怜梦魂远，肠断思纷纷。","dynasty":"唐代","title":"秋夜巫山"}
{"author":"乔备","content":"暂借金锤秤，衔涕诉恩波。君情将妾怨，称取谓谁多？秋吹绫纨索，空闺生网罗。不期《流水引》，翻作《断肠歌》？","dynasty":"唐代","title":"杂诗"}
{"author":"鲍珍","content":"不见雁门高，安知太守骄。雁门高雁不可度，太守骄新不如故。堂堂复堂堂，汉家重循良。几人考上上，承恩奏明光。几人考下下，贬窜之他邦。五马煌煌二千石，河间姹女同朝夕。徒手相将拜路尘，清寒逼人太守嗔。","dynasty":"清代","title":"雁门太守行"}
{"author":"鲍珍","content":"谽谺通积翠，一径抱幽岑。白日下松杪，清风满竹林。山空奇奴迹，泉响戴颙琴。茶话忘归去，沧江暮霭深。","dynasty":"清代","title":"夹山竹林寺"}
{"author":"鲍珍","content":"唐相经营地，灵祠灌木围。笏囊人共羡，羽扇恨偏违。望祭神雅集，焚香海燕飞。千秋金鉴录，风度想依稀。","dynasty":"清代","title":"张文献公祠"}
{"author":"鲍珍","content":"江雾失山晓，乾坤一混茫。高滩荻苗冷，微雨豆花凉。牛马渺难辨，鱼龙深自藏。不须说惶恐，前度已神伤。","dynasty":"清代","title":"惶恐滩"}
{"author":"鲍珍","content":"当年闽海见传烽，犀兕空多弃甲重。大节并推颜鲁国，孤忠直继段司农。碑题岘首留残碣，世握兵符踵旧封。应与睢阳同庙食，堂堂授命尽从容。","dynasty":"清代","title":"范忠贞公祠"}
{"author":"鲍珍","content":"三日游庐南，遍历诸中寺。虽未造其巅，亦颇称快意。栖贤剧幽遐，李渤读书地。五老翼然临，石人宛相企。秋深叶缀红，林密烟含翠。坐卧云绕衣，溪声裂檐际。冰霜冷衾裯，钟磬清梦寐。凌晨礼世尊，一探珠阁秘。老僧启塔函，示我佛舍利。玉瓶托金盘，光芒骇魑魅。日精与月华，不可以思议。膜拜袒右肩，白椎参妙义。我抱禽向情，未脱周何累。每耽方外游，依依不能置。何时遂初心，料理出世事。作佛似可图，勇迈何骠骑。","dynasty":"清代","title":"宿楼贤寺"}
{"author":"鲍珍","content":"春阴日日涵朝晖，山城睥睨如重围。匆匆已过二月半，暖风扑鼻香馡馡。讼牒台符厌遮眼，赏心乐事殊疏稀。偶尔间过矍相圃，广文馆静忘尘机。梓红主人最心契，舟旋无厌相依依。踏阁攀林兴不浅，凭陵百尺穷纤微。五峰绵延互钩带，长松野竹连渔矶。溪水靴纹蘸新柳，梨花傅粉桃施绯。指顾胸眸坐开豁，如蚕出茧马脱鞿。俄晷留连日卓午，归来逸兴犹遄飞。懊恼春工裂风景，昨朝物态今全非。无事垂帘听疏雨，陌头狼藉愁芳菲。数盎幽兰作清供，思君闭户摩编韦。《五经》纷纶较同异，门生蓝舆应多违。拟从渔父借龙具，五湖长往毋庸归。","dynasty":"清代","title":"春日有事学宫同冯校官登尊经阁次日雨中奉寄"}
{"author":"鲍珍","content":"僧楼借床眠，宵残听粥鼓。清盥据梧坐，山翠飞入户。夙慕渔洋名，常如梦天姥。夜来看不足，朝窗笏更拄。宛将螺子黛，镜中画眉妩。《法华》虽附丽，卑之奚足数。忆昔王尚书，好事鲁掠取。至今竟属公，湖山号宗主。譬诸冶城墩，风流擅千古。自来称王谢，后先堪接武。平山一瓣香，敬为先生许。典型犹在望，苍茫云缕缕。","dynasty":"清代","title":"晓坐还元阁望渔洋山"}
{"author":"陈郊","content":"门外轮蹄去不休，谁人识向静中游。区区名利成韁锁，不道少年能白头。","dynasty":"宋代","title":"灵鉴院"}
{"author":"万楚","content":"西施谩道浣春纱，碧玉今时斗丽华。眉黛夺将萱草色，红裙妒杀石榴花。新歌一曲令人艳，醉舞双眸敛鬓斜。谁道五丝能续命，却令今日死君家。","dynasty":"唐代","tags":"节日，宴会，喜悦","title":"五日观妓"}
{"author":"万楚","content":"金络青骢白玉鞍，长鞭紫陌野游盘。朝驱东道尘恒灭，暮到河源日未阑。汗血每随边地苦，蹄伤不惮陇阴寒。君能一饮长城窟，为报天山行路难。","dynasty":"唐代","tags":"写马","title":"骢马"}
{"author":"万楚","content":"敛眉语芳草，何许太无情。正见离人别，春心相向生。","dynasty":"唐代","title":"题情人药栏"}
{"author":"万楚","content":"河水浮落花，花流东不息。应见浣纱人，为道长相忆。","dynasty":"唐代","title":"河上逢落花"}
{"author":"万楚","content":"山阴柳家女，九日采茱萸。复得东邻伴，双为陌上姝。插花向高髻，结子置长裾。作性恒迟缓，非关诧丈夫。平明折林树，日入反城隅。侠客邀罗袖，行人挑短书。蛾眉自有主，年少莫踟蹰。","dynasty":"唐代","title":"杂曲歌辞·茱萸女"}
{"author":"万楚","content":"山阴柳家女，九日采茱萸。复得东邻伴，双为陌上姝。插枝著高髻，结子置长裾。作性常迟缓，非关诧丈夫。平明折林樾，日入返城隅。侠客要罗袖，行人挑短书。蛾眉自有主，年少莫踟蹰。","dynasty":"唐代","title":"杂曲歌辞茱萸女"}
{"author":"万楚","content":"山阴柳家女，九日采茱萸。复得东邻伴，双为陌上姝。插花向高髻，结子置长裾。作性恒迟缓，非关诧丈夫。平明折林树，日入反城隅。侠客邀罗袖，行人挑短书。蛾眉自有主，年少莫踟蹰。","dynasty":"唐代","title":"杂曲歌辞。茱萸女"}
{"author":"万楚","content":"人说淮南有小山，淮王昔日此登仙。城中鸡犬皆飞去，山上坛场今宛然。世人贵身不贵寿，共笑华阳洞天口。不知金石变长年，谩在人间恋携手。君能举帆至淮南，家住盱眙余先谙。桐柏乱流平入海，茱萸一曲沸成潭。忆记来时魂悄悄，想见仙山众峰小。今日长歌思不堪，君行为报三青鸟。","dynasty":"唐代","title":"小山歌"}
{"author":"万楚","content":"田家喜秋熟，岁晏林叶稀。禾黍积场圃，楂梨垂户扉。野闲犬时吠，日暮牛自归。时复落花酒，茅斋堪解衣。","dynasty":"唐代","title":"题江潮庄壁"}
{"author":"万楚","content":"玳瑁昔称华，玲珑薄绛纱。钩衔门势曲，节乱水纹斜。日弄长飞鸟，风摇不卷花。自当分内外，非是为骄奢。","dynasty":"唐代","title":"咏帘"}
{"author":"傅泽布","content":"晓凌残月去，暮带暝鸦还。日落光依树，秋深瘦到山。宦情原自澹，诗意近尤间。回睇苍茫外，归云未可攀。","dynasty":"清代","title":"和车宜年自圆明园归道中作原韵"}
{"author":"刘昶","content":"白云满鄣来，黄尘暗天起。关山四面绝，故乡几千里。","dynasty":"南北朝","tags":"古诗三百首，写景","title":"断句"}
{"author":"湘驿女子","content":"红叶醉秋色，碧溪弹夜弦。佳期不可再，风雨杳如年。","dynasty":"唐代","tags":"写景，抒情，愁苦","title":"题玉泉溪"}
{"author":"湘驿女子","content":"红叶醉秋色，碧溪弹夜弦。佳期不可再，风雨杳如年。","dynasty":"唐代","tags":"写景，抒情，愁苦","title":"题玉泉溪"}
{"author":"程含章","content":"千夫挽水水千尺，百夫篝火火青碧。蛇行猿引争幽宫，日向端溪凿砚石。端溪石砚美如何，地肺天精山水腋。宝墨融融津液生，银毫湛湛心手适。坐令歙石与澄泥，奴隶一朝尽减色。自从唐宋元明来，鬼斧神工响未寂。山腹如悬破釜空，百孔千疮罔护惜。临流我为端山歌，山灵有知定陨泣。直木先伐古所悲，甘泉先竭事历历。珠池宝井怨谁招，金矿银坑总自贼。古来几人如孝肃，肯使精华留余力。君今有翼飞天涯，天涯难绝匠人迹。请君变作青石峰，寿与长江共无极。","dynasty":"清代","title":"吊端坑"}
{"author":"程含章","content":"浈江石山不可模，如花如火如浮图。群龙矫首薄霄汉，澄潭挺出新芙蕖。玉笋经雨出林谷，旁无枝叶柯节疏。毋乃南华老人恣狡狯，号召百怪来山砠。惜哉不令李杜见，刻划形状无模糊。昌黎南来不过此，子瞻垂老无全书。坐令冷落岭峤外，纷纷名字随俗呼。我欲题诗洗荒陋，笔力不逮韩与苏。譬之击筑歌呜呜，谁欤听者能无狙。","dynasty":"清代","title":"浈江石山歌"}
{"author":"崔鶠","content":"落日不可尽，丹林紫谷开。明明远色里，历历暝鸦回。","dynasty":"宋代","title":"春日"}
{"author":"崔鶠","content":"苍颜白发我虽陈，见了青红几度新。更向黄生毫末里，全家看尽剑南春。","dynasty":"宋代","title":"观黄筌画花二首"}
{"author":"崔鶠","content":"浅浅红颧与白腮，卧枝斜叶抱新开。何人与作春风面，诳得蜂儿日日来。","dynasty":"宋代","title":"观黄筌画花二首"}
{"author":"崔鶠","content":"小鱼喜亲人，可钓亦可纲。大鱼自有神，隐见谁能量。老禅虽无心，施食不肯尝。时於千寻底，隐见如龙章。","dynasty":"宋代","title":"观鱼"}
{"author":"崔鶠","content":"浑是华清出浴初，碧绡斜掩见红肤。便教桃李能言语，要比娇妍比得无。","dynasty":"宋代","title":"海棠"}
{"author":"崔鶠","content":"作官畏人嘲，胡孙骑牧牛。却离大江水，还家整归舟。还家此计不可移，此乐勿令儿辈知。行歌带索拾遗穗，耳静不复闻征鼙。功名亦妄尔，吾生去此将安之。趁此青草长，自牧牛与羊。不减九十头，何翅三百强。沙平水浅南山下，千角万蹄如此画。牛腰吹笛遡秋风，不问人间矍铄翁。","dynasty":"宋代","title":"和老人观牧图"}
{"author":"崔鶠","content":"街头未易着清香，折取萧萧满把黄。归去气钱烦里社，买糕沽酒作重阳。","dynasty":"宋代","title":"和吕居仁九日诗"}
{"author":"崔鶠","content":"遥岑舣舟见，野思过桥生。兴尽回兰棹，归鞍月正明。","dynasty":"宋代","title":"湖上联句"}
{"author":"崔鶠","content":"莫愁微雨落轻云，十里长亭未垫巾。流水小桥山下路，马头无处不逢春。","dynasty":"宋代","title":"黄州道中"}
{"author":"崔鶠","content":"去年白玉花，结子深林间。小憩藉清影，低颦啄微酸。故人不复见，春事今已阑。绕树寻履迹，空余土花班。","dynasty":"宋代","title":"会节园梅花下作"}
{"author":"崔鶠","content":"{禾罢}稏青衣未剡芒，联拳荷叶已秋香。笋舆十里青松路，高卷蒙纱遡晚凉。","dynasty":"宋代","title":"绩溪道中三首"}
{"author":"崔鶠","content":"摐摐名木列千兵，风雨斜来卷旆旌。愁倚寺门南下望，水烟不见小桥横。","dynasty":"宋代","title":"绩溪道中三首"}
{"author":"崔鶠","content":"山口含糊半吐云，林头时见绿纷纷。何人解作孤鸾啸，呼取凉风入帽裙。","dynasty":"宋代","title":"绩溪道中三首"}
{"author":"崔鶠","content":"冥冥一叶轻，不知水与天。独於颢气中，仰见素壁图。超然狂道士，起视清夜阑。自拈白玉笛，吹此江月寒。想当万籁息，逸响流空烟。我从江海来，形留意先还。何当买鱼篷，追此水墨仙。","dynasty":"宋代","title":"江月图"}
{"author":"崔鶠","content":"翠裘锦帽初相识，鱼虎弯环略岸飞。","dynasty":"宋代","title":"句"}
{"author":"崔鶠","content":"一从台倾苑树死，空余飘瓦裁纹鸳。","dynasty":"宋代","title":"句"}
{"author":"崔鶠","content":"遥知金刹近，林青扬幡尾。","dynasty":"宋代","title":"句"}
{"author":"崔鶠","content":"小艇元从来上来，白云自向杯中落。","dynasty":"宋代","title":"句"}
{"author":"崔鶠","content":"西山横身映吴甸，意将万里倾衡霍。","dynasty":"宋代","title":"句"}
{"author":"崔鶠","content":"团脐紫蟹初欲尝，染指腥监还复辍。","dynasty":"宋代","title":"句"}
{"author":"崔鶠","content":"清明烟火尚阑珊，花信风来第几番。","dynasty":"宋代","title":"句"}
{"author":"崔鶠","content":"老去未觉跻攀难，一表独立青冥里。","dynasty":"宋代","title":"句"}
{"author":"崔鶠","content":"伯鸾下吴越。","dynasty":"宋代","title":"句"}
{"author":"崔鶠","content":"仙子衣裳云不染，天人颜色玉无瑕。月寒桂树犹藏魄，海冻珊瑚未放芽。","dynasty":"宋代","title":"梅花"}
{"author":"崔鶠","content":"寿阳楼畔晴梅落，孝武宫中晓露溥。越浦争回乘兴棹，洛堤欲驻有情鞍。蝶遗粉翼轻难拾，鹤坠霜毛散未抟。","dynasty":"宋代","title":"梅花"}
{"author":"崔鶠","content":"晚禽噪竹百千翅，残菊横枝三两花。好在山园养衰废，风波不到野人家。","dynasty":"宋代","title":"婆娑园"}
{"author":"崔鶠","content":"双扉掩余香，一榻下凉幔。前人嗟不死，万古映黄卷。时时撷英华，一一诣微远。鼎食姑置之，此味良不浅。","dynasty":"宋代","title":"潜心斋"}
{"author":"崔鶠","content":"秋草门前已没靴，更无人过野人家。离离疏竹时闻雨，淡淡轻烟不隔花。","dynasty":"宋代","title":"秋日即事"}
{"author":"崔鶠","content":"闻说骊龙睡九渊，觉来头角去升天。官封越国三千户，血食新安五百年。锦轴尚标唐岁月，彩楼重见宋山川。收藏石匣非无意，留与江南野史传。","dynasty":"宋代","title":"劝忠楼"}
{"author":"崔鶠","content":"泪尽空山一病夫，荆榛无路掩樵居。自怜身是皮公美，茅屋青灯夜著书。","dynasty":"宋代","title":"诗二首"}
{"author":"崔鶠","content":"记得诗狂欲发时，鄱阳湖里月明知。无人为觅桓伊笛，自卷秋芦片叶吹。","dynasty":"宋代","title":"诗二首"}
{"author":"崔鶠","content":"我如秋蝶未忘情，对此寒花叹此生。常愧老来亲拄杖，看花不似蝶身轻。","dynasty":"宋代","title":"诗四首"}
{"author":"崔鶠","content":"芙蓉堂下水溟溟，老去难禁此段清。唤取王郎吹玉笛，愁来要听水龙声。","dynasty":"宋代","title":"诗四首"}
{"author":"崔鶠","content":"荒蒲乱苇簇人烟，指点江洲一望间。惜取看人闲目力，琵琶亭上看庐山。","dynasty":"宋代","title":"诗四首"}
{"author":"崔鶠","content":"屯云塞望蔚青林，刻雪停空立皓禽。南渡长淮才一水，令人便起五湖心。","dynasty":"宋代","title":"诗四首"}
{"author":"崔鶠","content":"不识春风面，知从底处来。红深桃靥破，绿静水帘开。物外心常挂，人间事不谐。从今江海去，无复世推排。","dynasty":"宋代","title":"石牛庄閒居"}
{"author":"崔鶠","content":"残月迷春晓，桃花怯夜寒。何人示妆洗，先傍玉阑干。","dynasty":"宋代","title":"桃花"}
{"author":"崔鶠","content":"如何一配株，孕此千忆花。虽云行且阑，明岁亦再华。岂如世上人，一老不复佳。","dynasty":"宋代","title":"桃花"}
{"author":"崔鶠","content":"题诗最高处，不为付人看。记着今朝胜，山明松雪寒。","dynasty":"宋代","title":"题绩溪雪峰楼"}
{"author":"崔鶠","content":"春风亦已老，自厌丹采媚。独留白雪药，洒此千尺翠。嵯峨珠笼冠，缥缈冒佛髻。幽香勿袭人，恐为真色累。但原保明姿，终日奉清对。要之万物夥，汙洁自有类。","dynasty":"宋代","title":"酴醾依柏引蔓上冒其颠"}
{"author":"崔鶠","content":"我爱新安好，斋房四友全。斲成千样玉，扫得万毬烟。云气随银管，蛟龙入彩笺。周旋不能去，何待更论年。","dynasty":"宋代","title":"新安四咏"}
{"author":"崔鶠","content":"峥嵘庐山高，下看三江水。青天瀑布飞，白日看烟起。人家闲崦口，石道乔松底。似窥仙刹丽，翠影乱螭尾。亭亭两金闾，妙拥青云里。薝言古堂侧，绛幔垂鸟几。煌煌重瞳君，玉带横文绮。名为天下笑，身击降生邸。辛苦万厄功，一戏直童子。","dynasty":"宋代","title":"咏圆通崇胜院"}
{"author":"崔鶠","content":"霜落石林江气清，隔江犹见暮山横。个中只欠崔夫子，满帽秋风信马行。","dynasty":"宋代","title":"与步易过石佛看宋大夫画山水"}
{"author":"崔鶠","content":"寒风淅沥鸣枯苇，小鸭睡残犹未起。更教细雨结轻寒，坐听萧萧打窗纸。石盆养蒲已抽翠，雕斛栽花先弄紫。拥炉闭合赋幽香，未怕春冰生砚水。","dynasty":"宋代","title":"早春偶题"}
{"author":"崔鶠","content":"我离蜀山来，赤日走东州。奇峰作眼想，一过神已留。翩翩宋公子，新诗蔼风流。丹青见新韵，潇潇出林丘。依微万里遥，旷明一雨收。高云杳褰开，缟日明华秋。风裾映山青，眇眇行李幽。得非送将归，色有离别忧。念我山海癖，鍼砭不为瘳。目看孤鸿飞，心已麋鹿游。吾儿能扶犁，此帻便可投。勿言尺寸许，是中有菟裘。","dynasty":"宋代","title":"早秋雨霁图"}
{"author":"崔鶠","content":"此家英妙姿，玉雪熙冠冕。新诗一何似，鸾鹄见萧散。蹑屣往从之，宁复念重趼。","dynasty":"宋代","title":"丈室"}
{"author":"崔鶠","content":"我如万斛船，岁久腰已懒。谁能逐相师，终日问手板。去谋一寸安，辄被三尺挽。怜公谢蛮触，鼓卧旗亦偃。","dynasty":"宋代","title":"止遽轩"}
{"author":"崔鶠","content":"石家有儿玉含晶，嘘为云气吸为晴。纯精与之相感并，孕育万状流千名。黄昏鬼器不忍听，且为白鹅了黄庭。","dynasty":"宋代","title":"子石砚"}
{"author":"崔鶠","content":"我爱新安好，城西似竹西。僧扉入黄叶，樵径下寒溪。宝阁花为网，珍台玉作梯。不愁临暮雨，白石了无泥。","dynasty":"宋代","title":"新安四咏其二"}
{"author":"崔鶠","content":"我爱新安好，新安胜事多。秋容明远眺，夜响答清歌。寺映离离叶，城通瑟瑟波。黄山敌嵩阜，三十六嵯峨。","dynasty":"宋代","title":"新安四咏其三"}
{"author":"崔鶠","content":"我爱新安好，新安度岁华。风烟迷郡阁，浦溆带人家。南亩元多黍，丘中亦种麻。更逢飘皂盖，疆埸视新瓜。","dynasty":"宋代","title":"新安四咏其四"}
{"author":"崔鶠","content":"街头未易著清香，折取萧萧满把黄。归去乞钱烦里社，买糕沽酒作重阳。","dynasty":"宋代","title":"和吕居仁九日诗"}
{"author":"崔鶠","content":"䆉稏青衣未剡芒，联拳荷叶已秋香。笋舆十里青松路，高捲蒙纱溯晚凉。","dynasty":"宋代","title":"绩溪道中三首其一"}
{"author":"崔鶠","content":"双扉掩馀香，一榻下凉幔。前人嗟不死，万古映黄卷。时时撷英华，一一诣微远。鼎食姑置之，此味良不浅。","dynasty":"宋代","title":"潜心斋"}
{"author":"崔鶠","content":"如何一朽株，孕此千亿花。虽云行且阑，明岁亦再华。岂如世上人，一老不复佳。","dynasty":"宋代","title":"桃花"}
{"author":"崔鶠","content":"峥嵘卢山高，下看三江水。青天瀑布飞，白日看烟起。人家闲崦口，石道乔松底。似窥仙刹丽，翠影乱螭尾。亭亭两金闾，妙拥青云里。瞻言古堂侧，绛幔垂乌几。煌煌重瞳君，玉带横文绮。名为天下笑，身系降生邸。辛苦万厄功，一戏直童子。","dynasty":"宋代","title":"咏圆通崇胜院"}
{"author":"崔鶠","content":"遥知金刹近，林表飏幡尾。","dynasty":"宋代","title":"句其二"}
{"author":"崔鶠","content":"小艇元从天上来，白云自向杯中落。","dynasty":"宋代","title":"句其三"}
{"author":"崔鶠","content":"一从台倾苑树死，空馀飘瓦裁纹鸳。","dynasty":"宋代","title":"句其五"}
{"author":"崔鶠","content":"清明烟火尚阑珊，花信风来第几番。","dynasty":"宋代","title":"句其七"}
{"author":"赵巩","content":"半生心事澹悠悠，应乐高卧白云稠。青山影里春酲解，黄雀声中午梦休。好景随处堪行乐，浮世何人免得愁。","dynasty":"宋代","title":"游白云山"}
{"author":"单人耘","content":"莽莽荒原荆棘生，灿空星斗照征程。星光本自甘寥寂，于无月时作月明。","dynasty":"近代","title":"教师节感书"}
{"author":"单人耘","content":"贺采善采撷，采撷到宣城。跋涉数千里，崎岖深涧行。四山美而秀，深涧澄且清。滩边多奇石，上有太古纹。磊砢卧百千，朱紫缭纷纭。对之双睛明，掇之喜且惊。贺老焕童颜，叩之声铿铿。挟裹如怀璧，归来示友朋。昨访一勺庵，四石幻像生。一鲤跃于池，鳃鳍鼓兢兢。一窗稀疏棂，兰芽数箭萌。前者紫血澌，后者丹砂凝。不知何人笔，邈远意浑成。一山倚褐雾，乱芦叶鬅鬙。有如战国壶，水陆兵马腾。又如岩壁画，长发舞僰人。一水沉蕴藻，涟漪泛薄冰。群鯈倏已去，云影半鲜晶。知我爱石友，共尊四皓迎。勺庵留其二，山峙水为泓。灯下独静对，感君有至诚。已结金石交，又与奇石盟。石奇不在石，奇在识石人。羡彼涧中石，与世无所争。昭昭映白日，潺潺濯清粼。古于陶皿片，丹原始情。早于甲骨字，图写浑沌分。乃是女娲用，上有灼炼痕。亦是燧人取，各留火精魂。朱绶虽缠腰，从不趋阶楹。紫绡虽披身，亦不佐调羹。色灿比梵高，不求艺苑旌。笔胜毕加索，不须欧亚倾。非若庸画手，戋戋乃骄矜。好古无古法，薄古无所凭。倘得此奇石，必沽利与名。爱石当护石，护石还仗君。岂不闻深山美石作悲鸣：“毋使我辈离乡井，毋使我辈戴冠缨。市廛之人欲壑总难平，市廛之人几人能如君。”","dynasty":"近代","title":"宣城石赠驾采"}
{"author":"单人耘","content":"送画如嫁女，临行增爱抚。墨痕何淋漓，转觉青山妩。眉鬓不入时，钗裙拙且古。但去莫自卑，郎家珍视汝。","dynasty":"近代","title":"送画"}
{"author":"单人耘","content":"雁过秣陵秋，门巷萧疏雨落。远处寒烟漠漠，有几重楼阁。今朝酒醒恨仍添，寂寞犹如昨。桐叶纷飞乱坠，似离人飘泊。","dynasty":"近代","title":"好事近用蒋子云韵"}
{"author":"单人耘","content":"閒阶伫立，竹露侵衣湿。笋怒冲泥春雨急，庭院深深谁入。梧桐吐叶如金，芭蕉抽绿成阴。惆怅故人消息，春愁比草还深。","dynasty":"近代","title":"清平乐"}
{"author":"单人耘","content":"今宵领略新凉意，秋潇洒，閒庭砌。不负归人千里至。夜澄似水，月明如昼，篱角虫声碎。微风柔拂人如醉，竹枕藤床乍无寐。一树梧桐阴满地。丝丝柳影，濛濛花气，并作秋滋味。","dynasty":"近代","title":"青玉案新秋"}
{"author":"单人耘","content":"一声爆竹，破阴霾、漠漠长空雁度。江畔黄昏灯不定，波动金蛇狂舞。众舸沉沉，群山寂寂，春意归何许。彤云疑梦，乡心欲绽谁补。且喜东岸梅花，寒苞独放，不畏北风侮。地老天荒百卉尽，剩此一枝如柱。铁骨镂冰，幽香沁月，夜永无人睹。鸦啼天晓，日光万里红驻。","dynasty":"近代","title":"念奴娇除夕咏梅次常国武韵"}
{"author":"单人耘","content":"已是岩寒时候，原上小车驰骤。侵晓放河堆。赢得东方红透。红透，红透，猎猎战旗如绣。","dynasty":"近代","title":"如梦令元旦"}
{"author":"单人耘","content":"五月刘桥，麦场脱粒机声奏。白云缓走，新绿迎村口。蓬筚生香，香在老爹手。倾我缶，以茶代酒，小憩同背篓。桑竹清阴，老农披褐来行走。风神抖擞，是我知心友。一盏甜浆，且润微乾口。拊其肘，情深语久，相送频回首。","dynasty":"近代","title":"点绛唇刘桥老农颂"}
{"author":"单人耘","content":"摩天拔地，展翠屏、自是黄山本色。七十二峰惊扑面，云海萦青缭白。怪石参差，奇松偃仰，鸾凤淩鳌鳖。天开图画，人谓五岳难及。岂知山岳同心，挹江注海，兄弟陶然列。大地河山俱可爱，何用詹詹尊抑。万木迎春，千岩共秀，奇伟吾中国。人间换了，山灵喜泪千尺。","dynasty":"近代","title":"念奴娇"}
{"author":"鲍鼎铨","content":"风尘劳岁月，今复过西湖。山水真知己，楼台旧画图。春光堤上早，客思雨中孤。独向空濛望，莺花问有无。","dynasty":"清代","title":"甲寅新春至湖上值雨"}
{"author":"鲍鼎铨","content":"岚气浮空，潮声带雨，名区自说江湘。赤壁崟崎，洞庭浩渺，天边不断帆樯。楼阁俯斜阳。正烟云万里，归鸟千行。独鹤飞回，忽传玉笛韵悠扬。凄凉。鹦鹉堪伤。对萋萋芳草，满目沧桑。夜静月明，涛生天上，看来一片昏黄。伫立向茫茫。有渔舟杳霭，芦荻青苍。把酒中流，当年顾曲想周郎。","dynasty":"清代","title":"望海潮黄鹤楼"}
{"author":"鲍鼎铨","content":"桃靥红消，柳眉翠聚。当筵唱彻黄金缕。含情无话倚东风，啼莺不管春风暮。烟羃平芜，水添远浦。王孙玉勒嘶何处。恼人双燕故飞飞，新愁又送花间雨。","dynasty":"清代","title":"踏莎行"}
{"author":"鲍鼎铨","content":"三月烟花，满城歌吹，繁华久说扬州。锦帆天子，千古擅风流。最爱游船清夜，江南好、柳缆龙舟。消沉久、断碑残碣，何处觅丹丘。迷楼。横暮雨，玉钩斜畔，碧水空愁。只平山堂下，凭吊夷犹。二十四桥仍在，汀州静、眠稳沙鸥。经行处，斜阳芳草，数点广陵秋。","dynasty":"清代","title":"满庭芳广陵怀古"}
{"author":"道禅师","content":"乾坤并万象，地狱及天堂。物物皆真见，头头用不伤。","dynasty":"宋代","title":"三句颂·函盖乾坤"}
{"author":"道禅师","content":"堆山积岳来，一一尽尘埃。更擬论玄妙，冰消解瓦摧。","dynasty":"宋代","title":"三句颂·截断众流"}
{"author":"道禅师","content":"辩口利舌间，高低总不亏。还知应病药，诊候在临时。","dynasty":"宋代","title":"三句颂·随波逐浪"}
{"author":"道禅师","content":"当人如举唱，三句岂能该。有问如何事，南岳与天台。","dynasty":"宋代","title":"三句外"}
{"author":"道禅师","content":"相见不扬眉，君东我亦西。红霞穿碧落，白日绕须弥。","dynasty":"宋代","title":"抬荐商量"}
{"author":"道禅师","content":"乾坤并万象，地狱及天堂。物物皆真见，头头用不伤。","dynasty":"宋代","title":"三句颂函盖乾坤"}
{"author":"道禅师","content":"堆山积岳来，一一尽尘埃。更拟论玄妙，冰消解瓦摧。","dynasty":"宋代","title":"三句颂截断众流"}
{"author":"道禅师","content":"辩口利舌问，高低总不亏。还知应病药，诊候在临时。","dynasty":"宋代","title":"三句颂随波逐浪"}
{"author":"崔素娥","content":"妾闭闲房君路岐，妾心君恨两依依。神魂倘遇巫娥伴，犹逐朝云暮雨归。","dynasty":"唐代","title":"别韦洵美诗"}
{"author":"魏奉古","content":"有美朝为贵，幽寻地自偏。践临伊水汭，想望灞池边。是遇皆新赏，兹游若旧年。藤萝隐路接，杨柳御沟联。道惬神情王，机忘俗理捐。遂初诚已重，兼济实为贤。迹是东山恋，心惟北阙悬。顾惭经拾紫，多谢赋思玄。未躧中林步，空承丽藻传。阳春和已寡，扣寂竟徒然。","dynasty":"唐代","title":"奉酬韦祭酒偶游龙门北溪忽怀骊山别业因以言志…之作"}
{"author":"魏奉古","content":"长安桂殿倚空城，每至黄昏愁转盈。旧来偏得君王意，今是无端宠爱轻。窈窕容华为谁惜，长门一闭无行迹。闻道他人更可怜，悬知欲妒终无益。星移北斗露凄凄，罗幔襜襜风入闺。孤灯欲灭留残焰，明月初团照夜啼。向月唯须影调逐，不如畴昔同八屋。云浮彫练此城游，花缀珠衾紫台宿。自从捐弃在深宫，君处芳音更不通。黄金买得《长门赋》，祇为寒床夜夜空。","dynasty":"唐代","title":"长门怨"}
{"author":"高恒懋","content":"长夏萧疏倦倚楼，相将兰若慰沈浮。午钟敲醒十年梦，溪水流残半世愁。塔影斜侵竹院冷，茶烟不断白云流。徘徊竟日风尘外，话到无生意未休。","dynasty":"清代","title":"同友人过华藏庵"}
{"author":"朱雍","content":"琼质仙姿、缟袂清格，天然疏秀。静轩烟锁黄昏后。影瘦零乱，艳冷珑璁，雪肌莹暖，冰枝萦绣。更赋风流，几番攀赠，细捻香盈手。与东君、叙暌远，脉脉两情有旧。立久。阆苑凝夕，瑶窗淡月，百琲寻芳，醉玉谈群，千钟酹酒。向此，是处难忘瘦花，送远何劳垂柳。忍听高楼，笛声凄断，乐事人非偶。空余恨，惹幽香不灭，尚沾春袖。","dynasty":"宋代","title":"笛家弄（用耆卿韵）"}
{"author":"朱雍","content":"白玉楼高云光绕。望极新蟾同照。前村暮雪，霁梅林道。涧风平，波声渺。喜登眺。疏影寒枝颤，太春早。临水凝清浅，靓妆巧。瘦体伤离，向此萦怀抱。觉璧华轻，冰痕小。倦听塞管，转呜咽，令人老。素光回，长亭静，无尘到。烟锁横塘暖，香径悄。飞英难拘束，任春晓。","dynasty":"宋代","title":"迷神引"}
{"author":"朱雍","content":"西母池边宴罢，赠南真、步玉霄。绪风和扇，冰华发秀，雪质孤高。汉陂澄练影，问是谁、独立江皋。便凝望，认壶中圭璧，天上琼瑶。清标。曾陪胜赏，坐忘愁解使尘销。况双成、与乳丹点染，都付香梢。寿妆酥冷，郢韵佩举，麝卷云绡。乐逍遥。□凤凰台畔，忆取吹箫。","dynasty":"宋代","title":"瑶台第一层（上元扈跸同宗室仲御作）"}
{"author":"朱雍","content":"夜色娟娟皎月，梅玉供春绪。不使铅华点缀，超出精神淡伫。休妒残英如雨。清香眷恋，只恐随风满路。散无数。江亭暮。鸣佩语。正值匆匆乍别，天远瑶池缟毂，好趁飞琼去。忍孤负、瑶台伴侣。琼肌瘦尽，庾岭零落，空怅望、动情处。画角哀时暗度。参横向晓，吹入深沈院宇。","dynasty":"宋代","title":"西平乐（用耆卿韵）"}
{"author":"朱雍","content":"灰飞嶰谷，佩解江干，庾岭寒轻梅瘦。水面吞蟾，山光暗斗。物色盈枝依旧。凭暖危阑久。有清香旖旎，却沾襟袖。赋情□、窥人艳冷，更是殷勤，忍重回首。谁知道，春归院落，缤纷雪飞鸳＿。须谢化机爱惜，碎璧铺酥，肯把飞英僝僽。念念瑶珂，乘飙烟浦，送别犹携纤手。馥郁盈芳酒。临妆罢、一点眉峰伤皱。又只恐、□收梦断，管凄风怨，晓催银漏。残金兽。参横月堕归时候。","dynasty":"宋代","title":"玉女摇仙佩"}
{"author":"朱雍","content":"池上数枝开遍。临水幽香清浅。楼上欲黄昏，吹彻一声晴管。零乱。零乱。衣上残英都满。","dynasty":"宋代","title":"如梦令·池上数枝开遍"}
{"author":"朱雍","content":"风萧萧。驿亭春信期春潮。期春潮。黄昏浮动，谁在江皋。碧云冉冉横溪桥。琼车未至馀香飘。馀香飘。一帘疏影，月在花梢。","dynasty":"宋代","title":"忆秦娥·风萧萧"}
{"author":"朱雍","content":"听琤琤漏永，洗银林、梅英半寒收。正蟾辉舒粉，云容缕色，切近妆楼。人在东风伫立，悄悄独凝眸。多少横斜影，萦绕江流。只有清香暗度，堕髻簪珥玉，曾赋清游。认瑶车冰辙，佳致肯延留。指蓬山、青砂初转，望沧溟、羽佩一同舟。仙娥许，酒渑与我，消尽春愁。","dynasty":"宋代","title":"八声甘州·听琤琤漏永"}
{"author":"朱雍","content":"梅亭别。梅亭别。梅亭回首都如雪。粉融融。月濛濛。月上小车，归去小楼空。当时曾傅新妆薄。而今一任花零落。朝随风。朝随风。竹外孤根，犹与幽径通。长相忆。无消息。庾岭沈沈云暗碧。玉痕惊。对离情。无奈水遥天阔、隔琼城。年来素袂香不灭。此心无限凭谁说。夜绵绵。路漫漫。愁听枕前，吹彻笛声寒。","dynasty":"宋代","title":"梅花引·梅亭别"}
{"author":"朱雍","content":"池上数枝开遍。临水幽香清浅。楼上欲黄昏，吹彻一声晴管。零乱。零乱。衣上残英都满。","dynasty":"宋代","title":"如梦令"}
{"author":"朱雍","content":"镶质仙姿，缟袂清格，天然疏秀。静轩烟锁黄昏后。影瘦零乱，艳冷珑璁，雪肌莹暖，冰枝萦绣。更赋风流，几番攀赠，细拈香盈手。与东君、叙暌远，脉脉两情有旧。立久。阆苑凝夕，瑶窗淡月，百琲寻芳，醉玉谈群，千钟酹酒。向此，是处难忘瘦花，送远何劳垂柳。忍听高楼，笛声凄断，乐事人非偶。空馀恨，惹幽香不灭，尚沾春袖。","dynasty":"宋代","title":"笛家弄/笛家用耆卿韵"}
{"author":"朱雍","content":"池上数枝开遍。临水幽香清浅。楼上欲黄昏，吹彻一声晴管。零乱。零乱。衣上残英都满。","dynasty":"宋代","title":"如梦令"}
{"author":"朱雍","content":"帘栊月上时，寂寞东风里。又是立黄昏，梅影临窗绮。玉梅清夜寒，梦断还无寐。晓角一声残，吹彻人千里。","dynasty":"宋代","title":"生查子"}
{"author":"朱雍","content":"轻艳盈盈，相逢曾向寒溪路。惜飘零处。无计禁春雨。素影参差，人在琼城步。危阑暮。年光催度。特地香风住。","dynasty":"宋代","title":"点绛唇"}
{"author":"朱雍","content":"残日凭阑目断霞。寒林人静每归鸦。小梅春早压群花。一槛风声清玉管，数枝月影到窗纱。隔帘时度暗香些。","dynasty":"宋代","title":"浣溪沙"}
{"author":"朱雍","content":"春太早。十二玉楼初晓。半额试妆深院悄。相逢何草草。临水幽香缥缈。彷佛淡妆窥照。恰值日边人未到。纷纷萦古道。","dynasty":"宋代","title":"谒金门"}
{"author":"朱雍","content":"春事为谁来，枝上半留残雪。恰近小园香径，对霜林寒月。危兰凄断笛声长，吹到偏呜咽。最好短亭归路，有行人先折。","dynasty":"宋代","title":"好事近"}
{"author":"朱雍","content":"雪开瑶径。素蕊迎春影。楼上玉声三弄定。无奈幽香翻阵。凌晨不事铅华。化工却付春花。流水残阳江上，清随月色低斜。","dynasty":"宋代","title":"清平乐"}
{"author":"朱雍","content":"风萧萧。驿亭春信期春潮。期春潮。黄昏浮动，谁在江皋。碧云冉冉横溪桥。琼车未至余香飘。余香飘。一帘疏影，月在花梢。","dynasty":"宋代","title":"忆秦娥"}
{"author":"朱雍","content":"拜月南楼上，面婵娟、恰对新妆。谁凭阑干处，笛声长。追往事，遍凄凉。看素质、临风消瘦尽，粉痕轻、依旧真香。潇洒春尘境，过横塘。度清影，在回廊。","dynasty":"宋代","title":"亭前柳"}
{"author":"朱雍","content":"伫立东风里，放纤手、净试梅妆。眉晕轻轻画，远山长。添新恨，更凄凉。尝忆得、驿亭人别后，寻春去、尽是幽香。归路临清浅，在寒塘。同水月，照虚廊。","dynasty":"宋代","title":"亭前柳"}
{"author":"朱雍","content":"养就玄霜圃，问东君、曾放瑶英。回首蓝桥路，遍琼城。横斜影，照人明。飘香信、玉溪仙佩晚，同新月、步入西清。冰质枝头袅，更轻盈。分春色，赠双成。","dynasty":"宋代","title":"亭前柳"}
{"author":"朱雍","content":"粉痕轻、谢池泛玉，波暖琉璃初暖。睹靓芳、尘冥春浦，水曲漪生遥岸。麝气柔、云容影淡，正日边寒浅。闲院寂，幽管声中，万感并生，心事曾陪琼宴。春暗南枝依旧，但得当时缱绻。昼永乱英，缤纷解佩，映人轻盈面。香暗酒醒处，年年共副良愿。","dynasty":"宋代","title":"十二时慢"}
{"author":"朱雍","content":"雪江明，练静波声歇。玉浦梅英初发。隐隐瑶林堪乍别。琼路冷，云阶滑。寒枝晚、已黄昏，铺碎影、留新月。向亭皋、一任风冽。歌起郢曲时，目断秦城阙。远道冰车清彻。追念酥妆凝望切。淡伫迎佳节。应暗想、日边人，聊寄与、同欢悦。劝清尊、忍负盟设。","dynasty":"宋代","title":"塞孤（次柳耆卿韵）"}
{"author":"朱雍","content":"听＿＿漏永，洗银林、梅英半寒收。正蟾辉舒粉，云容缕色，切近妆楼。人在东风伫立，悄悄独凝眸。多少横斜影，萦绕江流。只有清香暗度，堕髻簪珥玉，曾赋清游。认瑶车冰辙，佳致肯延留。指蓬山、青砂初转，望沧溟、羽佩一同舟。仙娥许，酒渑与我，消尽春愁。","dynasty":"宋代","title":"八声甘州"}
{"author":"严武","content":"昨夜秋风入汉关，朔云边月满西山。更催飞将追骄虏，莫遣沙场匹马还。","dynasty":"唐代","tags":"写风，边塞","title":"军城早秋"}
{"author":"严武","content":"漫向江头把钓竿，懒眠沙草爱风湍。莫倚善题鹦鹉赋，何须不著鵕鸃冠。腹中书籍幽时晒，肘后医方静处看。兴发会能驰骏马，应须直到使君滩。","dynasty":"唐代","title":"寄题杜拾遗锦江野亭"}
{"author":"严武","content":"卧向巴山落月时，两乡千里梦相思。可但步兵偏爱酒，也知光禄最能诗。江头赤叶枫愁客，篱外黄花菊对谁。跂马望君非一度，冷猿秋雁不胜悲。","dynasty":"唐代","title":"巴岭答杜二见忆"}
{"author":"严武","content":"独逢尧典日，再睹汉官时。未效风霜劲，空惭雨露私。夜钟清万户，曙漏拂千旗。并向殊庭谒，俱承别馆追。斗城怜旧路，涡水惜归期。峰树还相伴，江云更对垂。试回沧海棹，莫妒敬亭诗。只是书应寄，无忘酒共持。但令心事在，未肯鬓毛衰。最怅巴山里，清猿醒梦思。","dynasty":"唐代","title":"酬别杜二"}
{"author":"严武","content":"楚江长流对楚寺，楠木幽生赤崖背。临谿插石盘老根，苔色青苍山雨痕。高枝闹叶鸟不度，半掩白云朝与暮。香殿萧条转密阴，花龛滴沥垂清露。闻道偏多越水头，烟生霁敛使人愁。月明忽忆湘川夜，猿叫还思鄂渚秋。看君幽霭几千丈，寂寞穷山今遇赏。亦知钟梵报黄昏，犹卧禅床恋奇响。","dynasty":"唐代","title":"题巴州光福寺楠木"}
{"author":"严武","content":"一阵春风散晓霞，使君千骑拥高牙。太平天子加崇重，见说瀛洲已草麻。","dynasty":"宋代","title":"上郡守"}
{"author":"严武","content":"江头枫叶赤愁客。","dynasty":"宋代","title":"句"}
{"author":"陈寿朋","content":"谩指亭前柏，西来意自深。迷人终著景，达士了忘心。六叶传真谛，微言振道林。法门应不二，来此默追寻。","dynasty":"宋代","title":"望海亭"}
{"author":"栖蟾","content":"蟾光堪自笑，浮世懒思量。身得几时活，眼开终日忙。千门无寿药，一镜有愁霜。早向尘埃外，光阴任短长。","dynasty":"唐代","title":"短歌行"}
{"author":"栖蟾","content":"牛得自由骑，春风细雨飞。青山青草里，一笛一蓑衣。日出唱歌去，月明抚掌归。何人得似尔，无是亦无非。","dynasty":"唐代","title":"牧童"}
{"author":"栖蟾","content":"边云四顾浓，饥马嗅枯丛。万里八九月，一身西北风。偷营天正黑，战地雪多红。昨夜东归梦，桃花暖色中。","dynasty":"唐代","title":"游边"}
{"author":"栖蟾","content":"谏频甘得罪，一骑入南深。若顺吾皇意，即无臣子心。织花蛮市布，捣月象州砧。蒙雪知何日，凭楼望北吟。","dynasty":"唐代","tags":"贬谪，送别，友情，惋惜","title":"送迁客"}
{"author":"栖蟾","content":"江声五十里，泻碧急于弦。不觉日又夜，争教人少年。一汀巫峡月，两岸子规天。山影似相伴，浓遮到晓船。","dynasty":"唐代","title":"宿巴江"}
{"author":"栖蟾","content":"滩声依旧水溶溶，岸影参差对梵宫。楚树七回凋旧叶，江人两至宿秋风。蟾蜍竹老摇疏白，菡萏池干落碎红。多病支郎念行止，晚年生计转如蓬。","dynasty":"唐代","title":"再宿京口禅院"}
{"author":"栖蟾","content":"九冬三十夜，寒与暖分开。坐到四更后，身添一岁来。鱼灯延腊火，兽炭化春灰。青帝今应老，迎新见几回。","dynasty":"唐代","title":"除夜"}
{"author":"栖蟾","content":"石房开竹扉，茗外独支颐。万木还无叶，百年能几时。隔云闻狖过，截雨见虹垂。因忆岳南客，晏眠吟好诗。","dynasty":"唐代","title":"居南岳怀沈彬"}
{"author":"栖蟾","content":"荔枝江上立，望北几思量。隔海无书札，前年在汉阳。瘴村人起早，铜柱象揩光。居此成何事，寻君过碧湘。","dynasty":"唐代","title":"南中怀友生"}
{"author":"栖蟾","content":"曹溪入室人，终老甚难群。四十馀年内，青山与白云。松和巢鹤看，果共野猿分。海外僧来说，名高自小闻。","dynasty":"唐代","title":"赠南岳玄泰布衲"}
{"author":"栖蟾","content":"先生卧碧岑，诸祖是知音。得道无一法，孤云同寸心。岚光薰鹤诏，茶味敌人参。苦向壶中去，他年许我寻。","dynasty":"唐代","title":"寄问政山聂威仪"}
{"author":"杜于皇","content":"海角收残雨，楼前散夕阳。行吟原草泽，醉卧即沙常骑马人如戏，呼鹰俗故狂。白头苏属国，只合看牛羊。","dynasty":"清代","title":"晴"}
{"author":"庄南杰","content":"旌旗闪闪摇天末，长笛横吹虏尘阔。跨下嘶风白练狞，腰间切玉青蛇活。击革摐金燧牛尾，犬羊兵败如山死。九泉寂寞葬秋虫，湿云荒草啼秋思。","dynasty":"唐代","title":"相和歌辞。雁门太守行"}
{"author":"庄南杰","content":"楚云铮铮戛秋露，巫云峡雨飞朝暮。古磬高敲百尺楼，孤猿夜哭千丈树。云轩碾火声珑珑，连山卷尽长江空。莺啼寂寞花枝雨，鬼啸荒郊松柏风。满堂怨咽悲相续，苦调中含古离曲。繁弦响绝楚魂遥，湘江水碧湘山绿。","dynasty":"唐代","title":"湘弦曲"}
{"author":"庄南杰","content":"漠漠绵绵几多思，无言领得春风意。花裁小锦绣晴空，叶抽碧簟铺平地。含芳吊影争芬敷，绕云恨起山蘼芜。离人不忍到此处，泪娥滴尽双真珠。","dynasty":"唐代","title":"春草歌"}
{"author":"庄南杰","content":"山上山下松，森沈翠盖烟。龟鳞犀甲锁支体，泉声雨脚洗春风。深碧麈尾扫冥濛，浅黄龙腹盘穹崇。拏天攫地数千尺，恐作云雨归维嵩。维嵩成大厦，莫遣邂逅逢樵者。","dynasty":"唐代","title":"古松歌"}
{"author":"庄南杰","content":"穿屋穿墙不知止，争树争巢入营死。林间公子挟弹弓，一丸致毙花丛里。小雏黄口未有知，青天不解高高飞。虞人设网当要路，白日啾嘲祸万机。","dynasty":"唐代","title":"乐府杂曲。鼓吹曲辞。黄雀行"}
{"author":"庄南杰","content":"紫锦红囊香满风，金鸾玉轼摇丁冬。沙鸥白羽翦晴碧，野桃红艳烧春空。芳草绵延锁平地，垄蝶双双舞幽翠。凤叫龙吟白日长，落花声底仙娥醉。","dynasty":"唐代","title":"相和歌辞。阳春曲"}
{"author":"庄南杰","content":"兔走乌飞不相见，人事依稀速如电。王母夭桃一度开，玉楼红粉千回变。车驰马走咸阳道，石家旧宅空荒草。秋雨无情不惜花，芙蓉一一惊香倒。劝君莫谩栽荆棘，秦皇虚费驱山力。英风一去更无言，白骨沉埋暮山碧。","dynasty":"唐代","title":"杂曲歌辞。伤歌行"}
{"author":"庄南杰","content":"鹍鸡哭树星河转，海上金乌翅如电。嫦娥敛发绾云头，玉女舒霞织天面。九土厨烟满城邑，商洛陇头车马急。魏宫钟动绣窗明，梦娥惊对残灯立。","dynasty":"唐代","title":"晓歌"}
{"author":"庄南杰","content":"兔走鸟飞不相见，人事依稀速如电。王母夭桃一度开，玉楼红粉千回变。车驰马走咸阳道，石家旧宅空荒草。秋雨无情不惜花，芙蓉一一惊香倒。劝君莫谩栽荆棘，秦皇虚费驱山力。英风一去更无言，白骨沈埋暮山碧。","dynasty":"唐代","title":"杂曲歌辞伤歌行"}
{"author":"林表民","content":"并湖游冶路。垂冶万柳，麹尘笼雾。草色将春，离思暗伤南浦。旧日愔愔坊陌，尚想得、画楼窗户。成远阻。凤笺空寄，燕梁何许。凄凉瘦损文园，记翠筦联吟，玉壶通语。事逐征鸿，几度悲欢休数。莺醉乱花深里，悄难替、愁人分诉。空院宇。东风晚来吹雨。","dynasty":"宋代","title":"玉漏迟（和赵立之）"}
{"author":"林表民","content":"池馆春方谢，连朝雨似烟。乱荷藏睡鹭，繁木集嘶蝉。地僻观书乐，心清得句玄。野僧时过我，携手弄云泉。","dynasty":"宋代","title":"初夏别墅"}
{"author":"林表民","content":"为政鄱君日，劬然似苦吟，光前还照后，行古却居今。危世道犹直，故山春正深。露生观庶物，清坐更观心。","dynasty":"宋代","title":"次韵酬陈之道明府见赠"}
{"author":"林表民","content":"楼头残月映储胥，人在西窗酒醒余。梦里都忘阆风路，吟边如到玉霄成。邻墙共作无何饮，别野期看未见书。祗恐弓旌便招去，汉家答诏待相如。","dynasty":"宋代","title":"次韵刘允叔太主簿读予所编天台集见赠之作"}
{"author":"林表民","content":"一檐寒雨滴愁声，赢得松斋睡思清。急景不知年又谢，壮心空怅事无成。温存冻壁火初举，陵轹破窗风自鸣。多谢故交相慰藉，浪捐珠璧使人惊。","dynasty":"宋代","title":"次韵沈兴这税院岁幕即事二首"}
{"author":"林表民","content":"穿云时有一鸿声，唤雪风来冷更清，腊意未教梅萼老，春风先放柳条成。乱离每叹兵难戢，贫贱还忧道不鸣。节物一番空自好，暗添年纪却堪惊。","dynasty":"宋代","title":"次韵沈兴这税院岁幕即事二首"}
{"author":"林表民","content":"欲劝东君尽一杯，临岐无语独迟回。晚风自有留连意，递得莺声过柳来。","dynasty":"宋代","title":"次韵王亚夫景存县帝春二首"}
{"author":"林表民","content":"登临长是爱清晖，晚岁知心亦自稀。永书松斋掩书坐，却看梁燕引雏归。","dynasty":"宋代","title":"次韵王亚夫景存县帝春二首"}
{"author":"林表民","content":"独隐重岩里，全无物役心。禅因秋月悟，诗对晚云吟。访古猿惊锡，抛生鸟上林。相知今十载，不惮远来寻。","dynasty":"宋代","title":"访怀遇师"}
{"author":"林表民","content":"晴雷书夜激奔湍，涧草岩花亦耐寒。刘阮茫茫空仰止，恐乘风月一鞭鸾。","dynasty":"宋代","title":"怀仙桥"}
{"author":"林表民","content":"乐安山水佳，游屐独木至。复有县佐贤，欲见形梦寐。忆昨交际初，篝灯饮文字。数卷出宝储，三人或鼎峙。相忘略开骸，同道许气义，间之欻半期，仰止惟一志。咸言官清，或说立趣异。对松悟诗玄，饮水乐书味。於此可怡尽，视彼持游戏。芸隐示介酬，玉川辱简记。不敏既得惭，有碍亦每喟。牖月揖耿光，瓶梅想幽致。思苦夜无眠，吟成托邮骑。","dynasty":"宋代","title":"寄怀仙居和赞府尤贵端"}
{"author":"林表民","content":"六代旧都遗在，词人怀古去登陆临。长干塔上青山远，玄武湖边碧草深。肯把簿书庶望眼，但图方略副焦心。平江大海虽吾愿，台阁须材必访寻。","dynasty":"宋代","title":"寄饯赵清中主上元簿"}
{"author":"林表民","content":"五载禅林结净缘，又飞一锡过甘泉。晓池洗钵云常润，夜阁繙经月自圆。碧眼谁能庭畔柏，赤身难并社中莲。饱看胜景多佳句，好为闲人寄一篇。","dynasty":"宋代","title":"寄圣水老法照"}
{"author":"林表民","content":"良玉本不琢，不音无希声。观君命轩意，欲以诗自鸣。君诗志古调，考击在差韺。泠泠涧泉泣，切切溪条清。孚尹露涵采，润美月泛英。昔闻洛山中，种者须其成。非铖感受价，卖韫那敢轻。用之荐穹昊，何但鬼神惊。凉欲觉庭叶，夜疏耿镫惊。一读一启予，古调真难评。","dynasty":"宋代","title":"寄题郑熙宁夫玉轩"}
{"author":"林表民","content":"问云从何来，明月翳光景。须臾忽破散，依旧寒炯炯。问月何能照，月亦不自领。云来非我过，云去非我幸。无心付无事，虽巧不能逞。幽人起寤叹，婆娑弄清影。世人有万端，令人发深省。","dynasty":"宋代","title":"简许远元寮"}
{"author":"林表民","content":"黼坐颁泥栓，黄图驾玉星。自应摅学业，端不藉门庭。冻日湖梅白，春风院柳青。从今亨路去，台岭记曾经。","dynasty":"宋代","title":"饯台倅王司令几叔参釐天府"}
{"author":"林表民","content":"春风珠幰走青虬，清夜西园谁共游。十里水边浑似雪，唤船应是误王猷。","dynasty":"宋代","title":"梁民曹以二首为小园木香光宠次韵抒谢"}
{"author":"林表民","content":"攀条折蕊属骚人，迟恐颠风扫玉尘。如付枕囊供醉寝，繁香薰骨解留春。","dynasty":"宋代","title":"梁民曹以二首为小园木香光宠次韵抒谢"}
{"author":"林表民","content":"掩卷听蝉韵，凭栏楼雁行。井风梧叶雨，篱月菊花霜。又见秋将老，那堪夜更长。愁吟无语共，残灺落书床。","dynasty":"宋代","title":"山斋书事"}
{"author":"林表民","content":"遗踪曾记晋诸贤，乘兴今无雪后船。断堑毁垣难借问，砖文犹著太康年。","dynasty":"宋代","title":"剡中诗"}
{"author":"林表民","content":"送师归隐镜山中，万壑千岩指顾间。磵恭维马如见问，为言憔悴老江关。","dynasty":"宋代","title":"送崇镜上人归剡因寄声高九万孙季蕃"}
{"author":"林表民","content":"神剜天划成岩洞，横亘危梁接应真。垂下玉虹三百丈，雪花飞溅一山春。","dynasty":"宋代","title":"送崇镜上人归剡因寄声高九万孙季蕃"}
{"author":"林表民","content":"一僧礼拜能行过，下面人看胆亦寒。月出纪成银色界，始知方广在林端。","dynasty":"宋代","title":"送崇镜上人归剡因寄声高九万孙季蕃"}
{"author":"林表民","content":"随处禅房有水声，我来石上坐忘形。临行更酌潭中渌，要洗多生业障清。","dynasty":"宋代","title":"送崇镜上人归剡因寄声高九万孙季蕃"}
{"author":"林表民","content":"片云离海屿，吴地去随缘。托钵应行乞，升休亦坐禅。舟停上塘雪，寺隔过山烟。刺史知闻旧，无须觅镜传。","dynasty":"宋代","title":"送净应老道源往浙右"}
{"author":"林表民","content":"绿章封事步虚仙，来自东皇太乙边。满袖明珠出光怪，又随溪月上归船。","dynasty":"宋代","title":"送倪平仲高士归天台"}
{"author":"林表民","content":"桐柏山高空翠寒，夜深星斗近仙坛。下宫银瀑三千丈，付与诗人雨后看。","dynasty":"宋代","title":"送倪平仲高士归天台"}
{"author":"林表民","content":"吴国前朝寺，县知补处难。岳云迎外度，海月定中观。子去挥犀拂，吾当卖布鞋。梅花知别意，无语澹相看。","dynasty":"宋代","title":"送社太长老住虎丘"}
{"author":"林表民","content":"赤城谭旧令，为政且鸣琴。涧瀑知清操，山云识苦吟。自甘微贱拙，谁信勒碑深。归路春风近，烟花绕禁林。","dynasty":"宋代","title":"送天台李明府贯一归越"}
{"author":"林表民","content":"皂盖蚕丛去，青祗凤历颁。雪林猿叫峡，春院鸟啼山。文字传三楚，恩威化八蛮。政成明主召，九虎启天关。","dynasty":"宋代","title":"送王季和文知施州二首"}
{"author":"林表民","content":"宿幸依刘表，时蒙说项斯。方为感知赋，遽作送行诗。万里通吴蜀，千山隔梦思。江头野梅发，应记共吟时。","dynasty":"宋代","title":"送王季和文知施州二首"}
{"author":"林表民","content":"天台邑债今还了，未上清班意若何。行李比如初到少，鬓丝赢得近来多。民输界首攀连送，君向城隅枉骑过。恨满东风直能到，柳边莺语即骊歌。","dynasty":"宋代","title":"送薛子范明府归永嘉"}
{"author":"林表民","content":"来从金地过银地，智者修禅古道场。叠嶂倚空围日月，穹耸松壑饱风霜。碑文多是唐人刻，经卷犹阴炀帝藏。偶值故交初入院，一镫留宿水声房。","dynasty":"宋代","title":"题大兹寺兼简照讲师"}
{"author":"林表民","content":"一抹东风树色新，牛羊莽莽散平原。微烟细草知归路，竹坞人家半掩门。","dynasty":"宋代","title":"题方叔所藏马中远春牧晚归图"}
{"author":"林表民","content":"骏影争驰意气难，被尘晴苑碧溶溶。谁将妙笔开生面，雾鬣风鬃惨淡容。","dynasty":"宋代","title":"题六马图二首"}
{"author":"林表民","content":"龙媒要是龙眠笑，意在能空冀并群。老我惟知赏神骏，何时变化上青云。","dynasty":"宋代","title":"题六马图二首"}
{"author":"林表民","content":"江路冥迷飞霰密，道人定起幽情逸。忽邀龙子幻新妆，粉淡香乾春一笔。寒梢瘦著苔衣昏，坏色空留梦里身。几回月堕交疏晓，盐酸发相看不知老。","dynasty":"宋代","title":"题徐无竞所藏花光仁老墨梅"}
{"author":"林表民","content":"人间兴废手搏沙，乔木犹存少故家。不见石边题甲乙，空科姓氏落名化。","dynasty":"宋代","title":"天台邵明府履病况遗牡丹各赋一绝"}
{"author":"林表民","content":"一春苦雨又忧花，烂尽秧根榖再芽。见说云头红可喜，老宵犹恐是朝霞。","dynasty":"宋代","title":"天台邵明府履病况遗牡丹各赋一绝"}
{"author":"林表民","content":"可是东皇雨露深，不成一字亦腰金。世间大有麒麟楦，对此谁能起愧心。","dynasty":"宋代","title":"天台邵明府履病况遗牡丹各赋一绝"}
{"author":"林表民","content":"一枝美过玉柈盂，岁晚何由复遇苏。我欲命名不得，有名无实不如无。","dynasty":"宋代","title":"天台邵明府履病况遗牡丹各赋一绝"}
{"author":"林表民","content":"水落寒沙晚照收，沙边谁复舣孤舟。鲍昭自作芜城赋，难写江南不尽愁。","dynasty":"宋代","title":"同钱则父登郡城观予所和梅仲潜金山吊东鲁林"}
{"author":"林表民","content":"江湖包笠今闲却，默坐惟繙贝叶文。耳重懒闻时俗事，客来聊荐一瓯云。","dynasty":"宋代","title":"同谢邹访平老"}
{"author":"林表民","content":"扣龙泉了探慈湖，倦矣归携一束书。白首功名销壮气，清溪游钓乐闲居。山人宁有趋戎幕，方伯今谁顾草庐。乡旧凋零无复见，北风吹雨更悉予。","dynasty":"宋代","title":"挽处士张君"}
{"author":"林表民","content":"彭吹舟归日，军门巷哭时，身抛淮郡印，事入岘山碑。敌在家何用，城危孰与持。墓门今已闭，千载使人悲。","dynasty":"宋代","title":"挽都梁太守洪季辅"}
{"author":"林表民","content":"五朝大老今谁是，晓月长庚可怆然。王某曾当挥制日，伏生将及授书年。雁峰去就朱轮养，台岭归从白布缠。秩视冢司优赠典，夜台光宠射穹躔。","dynasty":"宋代","title":"挽开府宋公"}
{"author":"林表民","content":"崇牙出镇古边头，名与龚黄地一流。方见勒碑歌善政，忽惊罢市哭仁侯。燕飞古巷人千里，梅落寒溪月一楼。前事已非那可问，晚云零落绿山稠。","dynasty":"宋代","title":"挽王房州伯洪"}
{"author":"林表民","content":"不见高人祗自悲，每哦佳句望乌衣。浣花风月参谋去，采药溪山茂宰归。万里险艰头已白，半生功业梦还非。阿戎盍上青云路，奕世清门要发挥。","dynasty":"宋代","title":"挽新昌王明府吉甫"}
{"author":"林表民","content":"十三楼寺朝餐饭，六一泉亭晚举觞。千古湖山难模处，淡烟微雨更斜阳。","dynasty":"宋代","title":"西湖"}
{"author":"林表民","content":"残村时有两三家，缭绕清脂路更赊。客里不知春去尽，满山风雨落桐花。","dynasty":"宋代","title":"新昌道中"}
{"author":"林表民","content":"雨过中宵夜满空，一山松竹韵溪风。披衣独上上清阁，身在半天云气中。","dynasty":"宋代","title":"夜登桐柏上清阁"}
{"author":"林表民","content":"概昔游熙初，忠定守郡时。树楼城南门，众秀皆来归。插空缭千峤，注海合两溪。云眉扁古隶，蛟凤跃出飞。西瞻建标霞，东頫采菊篱。循环一甲子，天假兹良期。象贤宣祖烈，布政轶吏师。乘暇陟危级，更新敞前规。肆开落成宴，镫月交明辉。杰栋小芳桂，修梁薄辛夷。空阔渺纳纳，青红湿离离。太平毕文简，庆历元厚之。猗彼三硕辅，勋业畴或非。公今继其躅，岁月几推多。魏謩宝遗笏，郑武缁旧衣。过者登斯楼，咸诵金石词。却笑楚臣作，空因秋气悲。","dynasty":"宋代","title":"重建神秀楼"}
{"author":"林表民","content":"黼坐颁泥检，黄图驾玉星。自应摅学业，端不藉门庭。冻日湖梅白，春风院柳青。从今亨路去，台岭记曾经。","dynasty":"宋代","title":"饯台倅王司令几叔参釐天府"}
{"author":"林表民","content":"鼓吹舟归日，军门巷哭时。身抛淮郡印，事入岘山碑。敌在家何用，城危孰与持。墓门今已闭，千载使人悲。","dynasty":"宋代","title":"挽都梁太守洪季辅寺丞"}
{"author":"林表民","content":"吴国前朝寺，悬知补处难。岳云迎外度，海月定中观。子去挥犀拂，吾当卖布单。梅花知别意，无语澹相看。","dynasty":"宋代","title":"送祖太长老住虎丘"}
{"author":"林表民","content":"不见高人祇自悲，每哦佳句望乌衣。浣花风月参谋去，采药溪山茂宰归。万里险艰头已白，半生功业梦还非。阿戎盍上青云路，奕世清门要发挥。","dynasty":"宋代","title":"挽新昌王明府吉甫"}
{"author":"林表民","content":"晴雷昼夜激奔湍，涧草岩花亦耐寒。刘阮茫茫空仰止，恐乘风月一鞭鸾。","dynasty":"宋代","title":"怀仙桥"}
{"author":"林表民","content":"骏影争驰意气雄，被尘晴苑碧溶溶。谁将妙笔开生面，雾鬣风鬃惨淡容。","dynasty":"宋代","title":"题六马图二首其一"}
{"author":"林表民","content":"龙媒要是龙眠笔，意在能空冀北群。老我惟知赏神骏，何时变化上青云。","dynasty":"宋代","title":"题六马图二首其二"}
{"author":"林表民","content":"慨昔淳熙初，忠定守郡时。树楼城南门，众秀皆来归。插空缭千峤，注海合两溪。云眉扁古隶，蛟凤跃出飞。西瞻建标霞，东頫采菊篱。循环一甲子，天假兹良期。象贤宣祖烈，布政轶吏师。乘暇陟危级，更新敞前规。肆开落成宴，镫月交明辉。杰栋小芳桂，修梁薄辛夷。空阔渺纳纳，青红湿离离。太平毕文简，庆历元厚之。猗彼三硕辅，勋业畴或非。公今继其躅，岁月几推移。魏谟宝遗笏，郑武缁旧衣。过者登斯楼，咸诵金石词。却笑楚臣作，空因秋气悲。","dynasty":"宋代","title":"重建神秀楼"}
{"author":"林表民","content":"乐安山水佳，游屐独未至。复有县佐贤，欲见形梦寐。忆昨交际初，篝灯饮文字。数卷出宝储，三人若鼎峙。相忘略形骸，同道许气义。间之欻半期，仰止惟一志。咸言居官清，或说立趣异。对松悟诗玄，饮水乐书味。于此可怡悦，视彼持游戏。芸隐示倡酬，玉川辱简记。不敏既重惭，有碍亦每喟。牖月揖耿光，瓶梅想幽致。思苦夜无眠，吟成托邮骑。","dynasty":"宋代","title":"寄怀仙居赞府尤贵端"}
{"author":"林表民","content":"并湖游冶路。垂堤万柳，曲尘笼雾。草色将春，离思暗伤南浦。旧日愔愔坊陌，尚想得、画楼窗户。成远阻。凤笺空寄，燕梁何许。凄凉瘦损文园，记翠管联吟，玉壶通语。事逐征鸿，几度悲欢休数。莺醉乱花深里，悄难替、愁人分诉。空院宇。东风晚来吹雨。","dynasty":"宋代","title":"玉漏迟和赵立之"}
{"author":"傅以渐","content":"玉殿晨开静羽旗，遥看烟气上彤墀。微升宝鼎分行细，直接晴云散缕迟。旭日乍融光似篆，晓风欲定霭成丝。清芬想像浮龙衮，仗外千官望自知。","dynasty":"清代","title":"早朝咏炉烟次同院韵"}
{"author":"司马扎","content":"柳色参差掩画楼，晓莺啼送满宫愁。年年花落无人见，空逐春泉出御沟。","dynasty":"唐代","tags":"宫怨，写景","title":"宫怨/闺怨"}
{"author":"司马扎","content":"凉室无外响，空桑七弦分。所弹非新声，俗耳安肯闻。月落未终曲，暗中泣湘君。如传我心苦，千里苍梧云。","dynasty":"唐代","title":"弹琴"}
{"author":"司马扎","content":"少壮彼何人，种花荒苑外。不知力田苦，却笑耕耘辈。当春卖春色，来往经几代。长安甲第多，处处花堪爱。良金不惜费，竞取园中最。一蕊才占烟，歌声已高会。自言种花地，终日拥轩盖。农夫官役时，独与花相对。那令卖花者，久为生人害。贵粟不贵花，生人自应泰。","dynasty":"唐代","title":"卖花者"}
{"author":"司马扎","content":"瑶琴夜久弦秋清，楚客一奏湘烟生。曲中声尽意不尽，月照竹轩红叶明。","dynasty":"唐代","title":"夜听李山人弹琴"}
{"author":"司马扎","content":"咫尺不相见，便同天一涯。何必隔关山，乃言伤别离。君心与我心，脉脉无由知。谁堪近别苦，远别犹有期。","dynasty":"唐代","title":"近别"}
{"author":"司马扎","content":"龙门树色暗苍苍，伊水东流客恨长。病马独嘶残夜月，行人欲渡满船霜。几家烟火依村步，何处渔歌似故乡。山下禅庵老师在，愿将形役问空王。","dynasty":"唐代","title":"晓过伊水寄龙门僧"}
{"author":"司马扎","content":"春华惜妾态，秋草念妾心。始知井边桐，不如堂上琴。月落却羡镜，花飞犹委苔。门前长江水，一去终不回。","dynasty":"唐代","title":"古思"}
{"author":"司马扎","content":"万花明曲水，车马动秦川。此日不得意，青春徒少年。晴沙下鸥鹭，幽沚生兰荃。向晚积归念，江湖心渺然。","dynasty":"唐代","title":"上巳日曲江有感"}
{"author":"司马扎","content":"行人方倦役，到此似还乡。流水来关外，青山近洛阳。溪云归洞鹤，松月半轩霜。坐恐晨钟动，天涯道路长。","dynasty":"唐代","title":"宿寿安甘棠馆·行人方倦役"}
{"author":"司马扎","content":"出门皆有托，君去独何亲。阙下新交少，天涯旧业贫。烟寒岳树暝，雪后岭梅春。圣代留昆玉，那令愧郄诜。","dynasty":"唐代","title":"送友人下第东游"}
{"author":"司马扎","content":"春草平陵路，荷衣醉别离。将寻洛阳友，共结洞庭期。星月半山尽，天鸡出海迟。无轻此分手，他日重相思。","dynasty":"唐代","title":"山斋会别"}
{"author":"司马扎","content":"五陵射雕客，走马占春光。下马青楼前，华裾独煌煌。自言家咸京，世族如金张。击钟传鼎食，尔来八十强。朱门争先开，车轮满路傍。娥娥燕赵人，珠箔闭高堂。清歌杂妙舞，临欢度曲长。朝游园花新，夜宴池月凉。更以驰骤多，意气事强梁。君王正年少，终日在长杨。","dynasty":"唐代","title":"猎客"}
{"author":"司马扎","content":"汝上多奇山，高怀惬清境。强来干名地，冠带不能整。常言梦归处，泉石寒更静。鹤声夜无人，空月随松影。今朝抛我去，春物伤明景。怅望相送还，微阳在东岭。","dynasty":"唐代","title":"送进士苗纵归紫逻山居"}
{"author":"司马扎","content":"九折无停波，三光如转烛。玄珠人不识，徒爱燕赵玉。祖龙已深惑，汉氏远徇欲。骊山与茂陵，相对秋草绿。","dynasty":"唐代","title":"感古"}
{"author":"司马扎","content":"玉洞秋有花，蓬山夜无鬼。岂知浮云世，生死逐流水。瑶台歌一曲，曲尽五烟起。悠然望虚路，玉京在海里。青箓秘不闻，黄鹤去不止。愿随执轻策，往结周太子。","dynasty":"唐代","title":"赠王道士·玉洞秋有花"}
{"author":"司马扎","content":"有田不得耕，身卧辽阳城。梦中稻花香，觉后战血腥。汉武在深殿，唯思廓寰瀛。中原半烽火，比屋皆点行。边土无膏腴，闲地何必争。徒令执耒者，刀下死纵横。","dynasty":"唐代","title":"古边卒思归"}
{"author":"司马扎","content":"常爱鲁仲连，退身得其趣。不知鸱夷子，更入五湖去。云霞恣摇曳，鸿鹄无低翥。万里天地空，清飙在平楚。藏名向宠节，辞疾去公务。夜尽醉弦歌，日高卧烟树。岂嗤生前乐，千载自垂裕。论道复论功，皆可黄金铸。","dynasty":"唐代","title":"美刘太保"}
{"author":"司马扎","content":"养蚕先养桑，蚕老人亦衰。苟无园中叶，安得机上丝。妾家非豪门，官赋日相追。鸣梭夜达晓，犹恐不及时。但忧蚕与桑，敢问结发期。东邻女新嫁，照镜弄蛾眉。","dynasty":"唐代","title":"蚕女"}
{"author":"司马扎","content":"一梦倏已尽，百年如露草。独有南山高，不与人共老。尊中贮灵味，无事即醉倒。何必鸣鼓钟，然后乐怀抱。轻波向海疾，浮云归谷早。形役良可嗟，唯能徇天道。","dynasty":"唐代","title":"效陶彭泽·一梦倏已尽"}
{"author":"司马扎","content":"种田望雨多，雨多长蓬蒿。亦念官赋急，宁知荷锄劳。亭午霁日明，邻翁醉陶陶。乡吏不到门，禾黍苗自高。独有辛苦者，屡为州县徭。罢锄田又废，恋乡不忍逃。出门吏相促，邻家满仓谷。邻翁不可告，尽日向田哭。","dynasty":"唐代","title":"锄草怨"}
{"author":"司马扎","content":"雷息疏雨散，空山夏云晴。南轩对林晚，篱落新蛩鸣。白酒一樽满，坐歌天地清。十年身未闲，心在人间名。永怀君亲恩，久贱难退情。安得蓬丘侣，提携采瑶英。","dynasty":"唐代","title":"山中晚兴寄裴侍御"}
{"author":"司马扎","content":"魏国昔强盛，宫中金玉多。征丁筑层台，唯恐不巍峨。结构切星汉，跻攀横绮罗。朝观细腰舞，夜听皓齿歌。讵念人力劳，安问黍与禾。一朝国既倾，千仞堂亦平。舞模衰柳影，歌留草虫声。月照白露寒，苍苍故邺城。汉文有遗美，对此清飙生。","dynasty":"唐代","title":"筑台"}
{"author":"司马扎","content":"野店鸡一声，萧萧客车动。西峰带晓月，十里犹相送。繁弦满长道，羸马四蹄重。遥羡青楼人，锦衾方远梦。功名不我与，孤剑何所用。行役难自休，家山忆秋洞。","dynasty":"唐代","title":"道中早发"}
{"author":"司马扎","content":"山下水声深，水边山色聚。月照秋自清，花名春不去。似非人间境，又近红尘路。乍入洞中天，更移云外步。我殊惺惺者，犹得沧浪趣。可以濯吾缨，斯言诚所慕。","dynasty":"唐代","title":"沧浪峡·山下水声深"}
{"author":"司马扎","content":"爱尔持照书，临书叹吾道。青荧一点光，曾误几人老。夜久独此心，环垣闭秋草。","dynasty":"唐代","title":"感萤"}
{"author":"司马扎","content":"前楼仙鼎原，西经赤水渡。火云入村巷，馀雨依驿树。我行伤去国，疲马屡回顾。有如无窠鸟，触热不得住。峨峨华峰近，城郭生夕雾。逆旅何人寻，行客暗中住。却思林丘卧，自惬平生素。劳役今若兹，羞吟招隐句。","dynasty":"唐代","title":"自渭南晚次华州"}
{"author":"司马扎","content":"洛阳古城秋色多，送君此去心如何。青山欲暮惜别酒，碧草未尽伤离歌。前朝冠带掩金谷，旧游花月经铜驼。行人正苦奈分手，日落远水生微波。","dynasty":"唐代","title":"送孔恂入洛"}
{"author":"司马扎","content":"钟鼓旌旗引六飞，玉皇初著画龙衣。泰坛烟尽星河晓，万国心随彩仗归。","dynasty":"唐代","title":"观郊礼"}
{"author":"司马扎","content":"茂陵归路绝，谁念此淹留。极目月沈浦，苦吟霜满舟。孤猿啼后夜，久客病高秋。欲寄乡关恨，寒江无北流。","dynasty":"唐代","title":"江上秋夕"}
{"author":"司马扎","content":"多才与命违，末路隐柴扉。白发何人问，青山一剑归。晴烟独鸟没，野渡乱花飞。寂寞长亭外，依然空落晖。","dynasty":"唐代","title":"送归客"}
{"author":"司马扎","content":"行吟向暮天，何处不凄然。岸影几家柳，笛声何处船。楼分瓜步月，鸟入秣陵烟。故里无人到，乡书谁为传。","dynasty":"唐代","title":"南徐夕眺"}
{"author":"司马扎","content":"古院闭松色，入门人自闲。罢经来宿鸟，支策对秋山。客念蓬梗外，禅心烟雾间。空怜濯缨处，阶下水潺潺。","dynasty":"唐代","title":"题清上人"}
{"author":"司马扎","content":"贫交千里外，失路更伤离。晓泪芳草尽，夜魂明月知。空山连野外，寒鸟下霜枝。此景正寥落，为君玄发衰。","dynasty":"唐代","title":"涂中寄薛中裕"}
{"author":"司马扎","content":"津树萧萧旅馆空，坐看疏叶绕阶红。故乡千里楚云外，归雁一声烟雨中。漳浦病多愁易老，茂陵书在信难通。功名倘遂身无事，终向溪头伴钓翁。","dynasty":"唐代","title":"白马津阻雨"}
{"author":"司马扎","content":"故人北游久不回，塞雁南渡声何哀。相思闻雁更惆怅，却向单于台下来。","dynasty":"唐代","title":"秋日怀储嗣宗"}
{"author":"司马扎","content":"松间开一径，秋草自相依。终日不冠带，空山无是非。投纶溪鸟伴，曝药谷云飞。时向邻家去，狂歌夜醉归。","dynasty":"唐代","title":"隐者·松间开一径"}
{"author":"司马扎","content":"楼中见千里，楼影入通津。烟树遥分陕，山河曲向秦。兴亡留白日，今古共红尘。鹳雀飞何处，城隅草自春。","dynasty":"唐代","title":"登河中鹳雀楼"}
{"author":"司马扎","content":"远客家水国，此来如到乡。何人垂白发，一叶钓残阳。柳暗鸟乍起，渚深兰自芳。因知帝城下，有路向沧浪。","dynasty":"唐代","title":"漾陂晚望"}
{"author":"司马扎","content":"行人方倦役，到此似还乡。流水来关外，青山近洛阳。溪云归洞鹤，松月半轩霜。坐恐晨钟动，天涯道路长。","dynasty":"唐代","title":"宿寿安甘棠馆"}
{"author":"司马扎","content":"松间开一径，秋草自相依。终日不冠带，空山无是非。投纶溪鸟伴，曝药谷云飞。时向邻家去，狂歌夜醉归。","dynasty":"唐代","title":"隐者"}
{"author":"李约","content":"君王游乐万机轻，一曲霓裳四海兵。玉辇升天人已尽，故宫犹有树长生。(犹有一作：惟有)","dynasty":"唐代","tags":"讽刺，咏史","title":"过华清宫"}
{"author":"李约","content":"桑条无叶土生烟，箫管迎龙水庙前。朱门几处看歌舞，犹恐春阴咽管弦。","dynasty":"唐代","tags":"讽刺，生活","title":"观祈雨"}
{"author":"李约","content":"池塘春暖水纹开，堤柳垂丝间野梅。江上年年芳意早，蓬瀛春色逐潮来。","dynasty":"唐代","title":"江南春"}
{"author":"李约","content":"我有心中事，不与韦三说。秋夜洛阳城，明月照张八。","dynasty":"唐代","title":"赠韦况"}
{"author":"李约","content":"看图闲教阵，画地静论边。乌垒天西戍，鹰姿塞上川。路长须算日，书远每题年。无复生还望，翻思未别前。栅高三面斗，箭尽举烽频。营柳和烟暮，关榆带雪春。边城多老将，碛路少归人。点尽三河卒，年年添塞尘。候火起雕城，尘砂拥战声。游军藏汉帜，降骑说蕃情。霜降滮池浅，秋深太白明。嫖姚方虎视，不觉请添兵。","dynasty":"唐代","title":"相和歌辞。从军行三首"}
{"author":"李约","content":"相思起中夜，夙驾访柴荆。早雾桑柘隐，晓光溪涧明。村蹊蒿棘间，往往断新耕。贫野烟火微，昼无乌鸢声。田头逢饷人，道君南山行。南山千里峰，尽是相思情。野老无拜揖，村童多裸形。相呼看车马，颜色喜相惊。荒圃鸡豚乐，雨墙禾莠生。欲君知我来，壁上空书名。","dynasty":"唐代","title":"城南访裴氏昆季"}
{"author":"李约","content":"曙气变东风，蟾壶夜漏穷。新春几人老，旧历四时空。身贱悲添岁，家贫喜过冬。称觞惟有感，欢庆在儿童。","dynasty":"唐代","title":"岁日感怀"}
{"author":"李约","content":"难眠夏夜抵秋赊，帘幔深垂窗烛斜。风吹桐竹更无雨，白发病人心到家。","dynasty":"唐代","title":"病中宿宜阳馆闻雨"}
{"author":"李约","content":"栅壕三面斗，箭尽举烽频。营柳和烟暮，关榆带雪春。边城多老将，碛路少归人。杀尽金河卒，年年添塞尘。","dynasty":"唐代","title":"从军行三首其二"}
{"author":"李约","content":"候火起雕城，尘沙拥战声。游军藏汉帜，降骑说蕃情。霜落滹沱浅，秋深太白明。嫖姚方虎视，不觉说添兵。","dynasty":"唐代","title":"从军行三首其三"}
{"author":"张浚","content":"迟日惠风柔。桃李成阴绿渐稠。把酒樽前逢盛旦，凝眸。十里松湖瑞气浮。功业古难侔。宜在凌烟更上头。已向眉间浮喜气，风流。千岁三分万户侯。","dynasty":"宋代","title":"南乡子"}
{"author":"张浚","content":"已觉云天阔，风声四面凉。路幽迟晚日，岩古浥流香。客舍长年静，渔舟底事忙。相逢贤太守，不用管弦将。","dynasty":"宋代","title":"朝阳岩"}
{"author":"张浚","content":"苍髯野褐予甚古，萝月桂风谁为贫。当户蛟龙森汉柏，隔江鸡犬隐秦人。好山如画能留客，宝鼎藏丹不计春。更上高亭问玄鹤，莫教诗眼有纤尘。","dynasty":"宋代","title":"登道观"}
{"author":"张浚","content":"古木笼烟半锁空，高台隐隐翠微中。身安不羡三公贵，宁与渔樵卒岁同。","dynasty":"宋代","title":"过严子陵钓台二首"}
{"author":"张浚","content":"中兴自是还明主，访旧胡为属老臣。从古风云由际会，归欤聊复养吾真。","dynasty":"宋代","title":"过严子陵钓台二首"}
{"author":"张浚","content":"教外单传佛祖机，本来无悟亦无迷。浮云散尽青天在，日出东方夜落西。","dynasty":"宋代","title":"偈"}
{"author":"张浚","content":"苍苍安可料，旧德奄重泉。痛为黎民惜，谁扶大厦颠。英风摩日月，正气返山川。丙午功勋在，丰碑万口传。","dynasty":"宋代","title":"李伯纪丞相挽诗二首"}
{"author":"张浚","content":"三相当年镇庙堂，江山草木亦增光。一时主宰权衡重，千古人间姓字香。","dynasty":"宋代","title":"诗一首"}
{"author":"张浚","content":"群凶用事人心去，大义重新天意回。解使中原无左衽，斯文千古未尘埃。","dynasty":"宋代","title":"诗一首"}
{"author":"张浚","content":"刀兵劫海苦漫漫，原野遗骸葬若干。尽大地人须荐取，眼睛突出髑髅寒。","dynasty":"宋代","title":"赞喻弥陀掩遗骸"}
{"author":"张浚","content":"学道由来不记年，啸歌风月在前缘。身心已到无尘处，疑是人间自在仙。","dynasty":"宋代","title":"赠罗赤脚"}
{"author":"张浚","content":"十相从明主，唯公望最隆。召周虽异迹，李郭本心同。未遇升天药，空馀济世功。薰风歌吹咽，泪尽古城东。","dynasty":"宋代","title":"李伯纪丞相挽诗二首其二"}
{"author":"陈浩","content":"最爱长江簿，诗篇回绝尘。吟肩余耸削，文胆独轮囷。落叶荒祠里，孤坟野水滨。仙灵如寂寞，应忆孟家邻。","dynasty":"清代","title":"过贾阆仙墓"}
{"author":"陈浩","content":"送客桃花水，迎人乱石滩。船从千丈落，春到九分残。风幔且高卷，云山须再看。去时新绿柳，飞絮已成团。","dynasty":"清代","title":"自郧阳回舟再过重滩"}
{"author":"陈浩","content":"寂寞湖天晚，苍茫暗夕晖。孤村烟外失，一鸟雨中归。秋老花独发，江寒蟹渐肥。平生游兴足，心与片帆飞。","dynasty":"清代","title":"晚兴"}
{"author":"陈浩","content":"露气白于霰，披衣坐草堂。鸡催深巷晓，钟破万山苍。远树莽无际，残星微有光。东瞻彩霞动，极目是江乡。","dynasty":"清代","title":"晓起其一"}
{"author":"陈浩","content":"向晚湖村路，炊烟蔽野青。乱山沈暝色，孤雁没沙汀。水阔云低屋，风高浪扑星。幽人垂钓处，早已闭柴扃。","dynasty":"清代","title":"湖村晚泊"}
{"author":"陈浩","content":"星轺步步蹑危梯，直上层云万岭低。闽越一关开道路，乾坤放眼豁端倪。泉通海气穿云落，鸟带蛮音隔竹啼。欲向高空留姓氏，磨崖新试擘窠题。","dynasty":"清代","title":"过仙霞岭"}
{"author":"陈浩","content":"下直端居兴有余，独携藤杖当巾车。小亭地回穿芳径，古寺僧间写梵书。揽胜偶来人迹外，观空已到佛生初。谁能会得陶然意，云影天光总自如。","dynasty":"清代","title":"和齐次风侍读四月九日独游陶然亭即目韵"}
{"author":"陈浩","content":"一盏遥飞驾谪仙，赐环兼许住林泉。梧冈凤老仍巢阁，笠泽花深好放船。落月屋梁频夜夜，临风书札又年年。吴淞远隔三千里，携手何时共醉眠。","dynasty":"清代","title":"寄李玉洲同年"}
{"author":"陈浩","content":"菱歌断续唱新晴，江草青青江水平。桃叶低迷烟外渡，杨枝婉转曲中情。红衣媚客汀花丽，绿黛当窗岫影横。拟向扬州买明月，最销魂处是箫声。","dynasty":"清代","title":"晓起其二"}
{"author":"陈浩","content":"伟哉造物真好奇，雕镌万象成险巇。江郎山高千丈顶，有石三片如穹碑。我欲问山灵，立此将何为？得非上有太古字，用纪天开地辟图书未启之文辞。置之禹迹不到处，万古不令人见之。巨灵赑屃鬼斧削，古苔班驳苍藤垂。盘盘松桂隐蒙密，山坳小构江郎祠。三君兄弟并年少，雍容被服仙官仪。前行便入九闽路，秋山不断天风吹。","dynasty":"清代","title":"江郎三片石"}
{"author":"陈浩","content":"当杯不辞酒力微，看花莫待繁英飞。一年春事才过半，海棠未放山桃肥。两株红白傍仙馆，竹深苔净尘埃稀。花开几度缺吟赏，念之不异渴与饥。朝回日暮猥见召，同人下马轻款扉。是时云阴天宇低，风吹细雨烟霏霏。移镫斜照愈妍好，绛纱作幔珠成围。花香雨气杳莫辨，但觉芳润浸人衣。一杯酹花还共劝，脱略礼数忘拘鞿。夜深沉醉未忍别，折花满把冲泥归。","dynasty":"清代","title":"钱修亭前辈招同汪谨堂吴鸣佩李玉洲徐晋叔诸同年集香树斋看山桃花同用昌黎山石诗韵"}
{"author":"陈浩","content":"上人人天师，翻经了三藏。能参真实义，一洗庸愚障。桐城方先生，可否素不妄。颇闻高僧传，结构烦哲匠。先生既归老，余亦就闲旷。师意独勤勤，杖策时相访。朝来出锦囊，小现菩提相。松风一何清，水月光宕漾。妙明不染心，幻影证无上。方耽禅味深，忽骇文澜壮。恍若韩昌黎，破格赠文畅。感旧增欷歔，抚卷独惆怅。夜雨声涔涔，添我秋池涨。泼墨洒云烟，为师作供养。","dynasty":"清代","title":"题沛上人松月传心小照读卷中方望溪先生文对雨成十四韵"}
{"author":"陈浩","content":"墨花四照云生壁，玉版笺凝冰雪色。一粒丹砂九转成，抽毫直接神仙迹。宣和题字何足疑，世有识者当心知。且喜神物在人世，得公妙笔能传之。想公下笔时，不知笔在手。临池恍惚灵境开，中有洞天名小有。紫微南岳坐琼台，列侍蓉冠鸣佩玖。金环约臂两青童，采采琪花斟玉酒。忽然墨雨飞空来，元气荡胸风入肘。方圆自我结构遗，不系若惊神独守。此书后出千余年，遂与《黄素》争后先。前辈见之应避席，世间石本空雕镌。我生愿作主书史，鍊骨未成将老矣。可得从公乞数行，往问山中许道士。","dynasty":"清代","title":"题同年汪谨堂尚书临黄庭内景经卷后"}
{"author":"陈浩","content":"维扬马君志尚古，遥指扶风旧乡土。耸身欲上太华峰，十丈花前筑书圃。金精生水出玉泉，香穿九地达九天。天鸡一鸣海波涌，初日正照花光鲜。仙人倚杖顾之笑，君家去此四百年，此来倘欲寻真源。傥然即之杳然去，惟见风叶翻田田。君才今世岂易有，初授一官怜白首。九州星野划雍豫，百里关河接襟肘。侧身西望青芙蓉，略如鱼戏莲叶东。为君把酒话往事，春风送别毋匆匆。城南杜，赵郡苏，一贤两地称名殊。后之视今犹视昔，有人更画《苏城图》。我作是歌非数典，莲花妙法无尽转。","dynasty":"清代","title":"题玉井莲图送马力畚之任阌乡"}
{"author":"陈浩","content":"寒蝉咽露沈疏柳，络纬吟秋怨离妇。江芦瑟瑟动悲风，月明远吠荒村狗。萧条无限玉关情，砧杵家家捣练声。碧山如梦横千里，哀雁中宵尚独征。","dynasty":"清代","title":"秋夜吟"}
{"author":"陈浩","content":"楚江烟水阔，暮色横西林。凉飙涣微波，泠然清我心。何人隔秋浦，月下弹鸣琴。我欲往从之，沧流杳难寻。感此三叹息，望古怀知音。","dynasty":"清代","title":"秋夜舟中对月书怀其一"}
{"author":"陈浩","content":"明月照江水，秋色何婵娟。我来天一涯，再见清光圆。畅以尘外迹，缅彼区中缘。美人隔幽期，芳荪共谁搴。中夜不能寐，徙倚凉风前。","dynasty":"清代","title":"秋夜舟中对月书怀其二"}
{"author":"严维","content":"丹阳郭里送行舟，一别心知两地秋。日晚江南望江北，寒鸦飞尽水悠悠。","dynasty":"唐代","tags":"送别，思念，友情","title":"丹阳送韦参军"}
{"author":"严维","content":"家贫惟种竹，时幸故人看。菊度重阳少，林经闰月寒。宿酲犹落帽，华发强扶冠。美景良难得，今朝更尽欢。","dynasty":"唐代","title":"九月十日即事"}
{"author":"严维","content":"上客南台至，重阳此会文。菊芳寒露洗，杯翠夕阳曛。务简人同醉，溪闲鸟自群。府中官最小，唯有孟参军。","dynasty":"唐代","title":"九日陪崔郎中北山宴"}
{"author":"严维","content":"初第华严会，王家少长行。到宫龙节驻，礼塔雁行成。莲界千峰静，梅天一雨清。禅庭未可恋，圣主寄苍生。","dynasty":"唐代","title":"奉和皇甫大夫夏日游花严寺（时大夫昆季同行）"}
{"author":"严维","content":"犹道楼兰十万师，书生匹马去何之。临岐未断归家目，望月空吟出塞诗。常欲激昂论上策，不应憔悴老明时。遥知到日逢寒食，彩笔长裾会晋祠。","dynasty":"唐代","title":"送房元直赴北京"}
{"author":"严维","content":"长老归缘起，桃花忆旧岩。清晨云抱石，深夜月笼杉。道具门人捧，斋粮谷鸟衔。馀生愿依止，文字欲三缄。","dynasty":"唐代","title":"送桃岩成上人归本寺"}
{"author":"严维","content":"晦日湔裾俗，春楼致酒时。出山还已醉，谢客旧能诗。溪柳薰晴浅，岩花待闰迟。为邦久无事，比屋自熙熙。","dynasty":"唐代","title":"晦日宴游"}
{"author":"严维","content":"月色今宵最明，庭闲夜久天清。寂寞多年老宦，殷勤远别深情。溪临修竹烟色，风落高梧雨声。耿耿相看不寐，遥闻晓柝山城。","dynasty":"唐代","title":"答刘长卿蛇浦桥月下重送"}
{"author":"严维","content":"故关衰草遍，离别正堪悲。路出寒云外，人归暮雪时。少孤为客早，多难识君迟。掩泣空相向，风尘何所期。","dynasty":"唐代","title":"送李端（一作卢纶诗）"}
{"author":"严维","content":"一夕雨沈沈，哀猿万木阴。天龙来护法，长老密看心。鱼梵空山静，纱灯古殿深。无生久已学，白发浪相侵。","dynasty":"唐代","title":"宿法华寺"}
{"author":"严维","content":"五色惊彩凤，千里象骢威。（《张侍御孩子》）。三伏轩车动，尧心急谏官。名通内籍贵，立近御床寒。（《送皇甫拾遗归朝》）。波从少海息，云自大风开。（代宗挽歌，并《诗式》）","dynasty":"唐代","title":"句"}
{"author":"严维","content":"诗家九日怜芳菊，迟客高斋瞰浙江。汉浦浪花摇素壁，西陵树色入秋窗。木奴向熟悬金实，桑落新开泻玉缸。四子醉时争讲德，笑论黄霸屈为邦。","dynasty":"唐代","title":"九日登高"}
{"author":"严维","content":"道流为柱史，教戒下真仙。——严维共契中元会，初修内景篇。——鲍防游方依地僻，卜室喜墙连。——谢良辅宝笥开金箓，华池漱玉泉。——杜弈怪龙随羽翼，青节降云烟。——李清昔去遗丹灶，今来变海田。——刘蕃养形奔二景，炼骨度千年。——谢良弼骑竹投陂里，携壶挂牖边。——郑概洞中尝入静，河上旧谈玄。——陈元初伊洛笙歌远，蓬壶日月偏。——樊珣青骡蓟训引，白犬伯阳牵。——丘丹法受相君后，心存象帝先。——吕渭道成能缩地，功满欲升天。——范淹何意迷孤性，含情恋数贤。——吴筠","dynasty":"唐代","title":"中元日鲍端公宅遇吴天师联句"}
{"author":"严维","content":"山简酣歌倒接z5，——刘蕃看朱成碧无所知。——鲍防耳鸣目眩驷马驰，——谢良辅口称童羖腹鸱夷。——严维兀然落帽灌酒卮，——沈仲昌太常吏部相对时。——严维藉糟枕麹浮酒池，——丘丹瓮间篱下卧不移。——吕渭叫呼不应无事悲，——郑概千日一醒知是谁。——陈元初左倾右倒人避之。——迥（失姓）","dynasty":"唐代","title":"酒语联句，各分一字"}
{"author":"严维","content":"　　东，西，——鲍防步月，寻溪。——严维鸟已宿，猿又啼。——郑概狂流碍石，迸笋穿溪。——成用望望人烟远，行行萝径迷。——陈元初探题只应尽墨，持赠更欲封泥。——陈元初松下流时何岁月，云中幽处屡攀跻。——张叔政乘兴不知山路远近，缘情莫问日过高低。——贾弇静听林下潺潺足湍濑，厌问城中喧喧多鼓鼙。——周颂","dynasty":"唐代","title":"一字至九字诗联句"}
{"author":"严维","content":"相访从吾道，因缘会尔时。龙盘馀帝宅，花界古人祠。明月虚空色，青林大小枝。还将经济学，来问道安师。","dynasty":"唐代","title":"秋日与诸公文会天"}
{"author":"严维","content":"铜官之山溪水南，周处庙前多夕岚。看捲云帆歌白苧，劝尝春酒破黄柑。长林独往谁能觅，幽事相关性所耽。若欲避喧那畏虎，尚从地主结松龛。","dynasty":"唐代","title":"游荆溪"}
{"author":"严维","content":"山简酣歌倒接㒿，看朱成碧无所知。耳鸣目眩驷马驰，口称童羖腹鸱夷。兀然落帽灌酒卮，太常吏部相对时。藉糟枕曲浮酒池，瓮间篱下卧不移。叫呼不应无事悲，千日一醒知是谁。左倾右倒人避之。","dynasty":"唐代","title":"酒语联句各分一字"}
{"author":"严维","content":"五色惊綵凤，千里象骢威。三伏轩车动，尧心急谏官。名通内籍贵，立近御床寒。波从少海息，云自大风开。","dynasty":"唐代","title":"句"}
{"author":"严维","content":"观身岸额离根草，论命江头不系舟。","dynasty":"唐代","title":"句"}
{"author":"严维","content":"舞挥秦日月，为整汉山河。","dynasty":"唐代","title":"剑诗"}
{"author":"严维","content":"万里天连水，孤舟弟与兄。","dynasty":"唐代","title":"赠王叔雅兄弟"}
{"author":"严维","content":"扁舟时属暝，月上有馀辉。海燕秋还去，渔人夜不归。中流何寂寂，孤棹也依依。一点前村火，谁家未掩扉。","dynasty":"唐代","title":"秋夜船行"}
{"author":"严维","content":"入山未尽意，胜迹聊独寻。方士去在昔，药堂留至今。四隅白云闲，一路清溪深。芳秀惬春目，高闲宜远心。潭分化丹水，路绕升仙林。此道人不悟，坐鸣松下琴。","dynasty":"唐代","title":"游灞陵山"}
{"author":"严维","content":"忆长安，五月时，君王避暑华池。进膳甘瓜朱李，续命芳兰彩丝。竞处高明台榭，槐阴柳色通逵。","dynasty":"唐代","title":"忆长安。五月（共十二咏，丘丹等同赋，各见本集）"}
{"author":"严维","content":"江南季春天，莼叶细如弦。池边草作径，湖上叶如船。","dynasty":"唐代","title":"状江南。季春（共十二咏，丘丹等同赋，各见本集）"}
{"author":"严维","content":"山阴过野客，镜里接仙郎。盥漱临寒水，褰闱入夏堂。杉松交日影，枕簟上湖光。衮衮承嘉话，清风纳晚凉。","dynasty":"唐代","title":"夏日纳凉"}
{"author":"严维","content":"支公好闲寂，庭宇爱林篁。幽旷无烦暑，恬和不可量。蕙风清水殿，荷气杂天香。明月谈空坐，怡然道术忘。","dynasty":"唐代","title":"僧房避暑"}
{"author":"严维","content":"啸终万籁起，吹去当溪云。环屿或明昧，远峰尚氛氲。雨新翠叶发，夜早玄象分。金涧流不尽，入山深更闻。","dynasty":"唐代","title":"入唐溪"}
{"author":"严维","content":"旧游多不见，师在翟公门。瘴海空山热，雷州白日昏。片心应为法，万里独无言。人尽酬恩去，平生未感恩。","dynasty":"唐代","title":"送少微上人东南游"}
{"author":"严维","content":"旅食来江上，求名赴洛阳。新诗踪谢守，内学似支郎。行怯秦为客，心依越是乡。何人作知己，送尔泪浪浪。","dynasty":"唐代","title":"赠送崔子向"}
{"author":"严维","content":"新安非欲枉帆过，海内如君有几何。醉里别时秋水色，老人南望一狂歌。","dynasty":"唐代","title":"答刘长卿七里濑重送"}
{"author":"严维","content":"湖上新正逢故人，情深应不笑家贫。明朝别后门还掩，修竹千竿一老身。","dynasty":"唐代","title":"岁初喜皇甫侍御至"}
{"author":"严维","content":"疏懒吾成性，才华尔自强。早称眉最白，何事绶仍黄。时暑嗟于迈，家贫念聚粮。只应宵梦里，诗兴属池塘。","dynasty":"唐代","title":"送舍弟"}
{"author":"严维","content":"牵役非吾好，宽情尔在傍。经过悲井邑，起坐倦舟航。相宅生应贵，逢时学可强。无轻吾未用，世事有行藏。","dynasty":"唐代","title":"示外生"}
{"author":"严维","content":"嘉客会初筵，宜时魄再圆。众皆含笑戏，谁不点颐怜。绣被花堪摘，罗绷色欲妍。将雏有旧曲，还入武城弦。","dynasty":"唐代","title":"咏孩子"}
{"author":"严维","content":"寂寞柴门掩，经过柱史荣。老夫宁有力，半子自成名。柳映三桥发，花连上道明。缄书到别墅，郢曲果先成。","dynasty":"唐代","title":"酬谢侍御喜王宇及第见贺不遇之作"}
{"author":"严维","content":"相访从吾道，因缘会尔时。龙盘馀帝宅，花界古人祠。明月虚空色，青林大小枝。还将经济学，来问道安师。","dynasty":"唐代","title":"秋日与诸公文会天□寺"}
{"author":"严维","content":"本意宿东林，因听子贱琴。遥知大小朗，已断去来心。夜静溪声近，庭寒月色深。宁知尘外意，定后便成吟。","dynasty":"唐代","title":"酬普选二上人期相会见寄"}
{"author":"严维","content":"秦僧吹竹闭秋城，早在梨园称主情。今夕襄阳山太守，座中流泪听商声。","dynasty":"唐代","title":"相里使君宅听澄上人吹小管"}
{"author":"严维","content":"最称弘偃少，早岁草茅居。年老从僧律，生知解佛书。衲衣求坏帛，野饭拾春蔬。章句无求断，时中学有馀。","dynasty":"唐代","title":"赠别至弘上人"}
{"author":"严维","content":"沛艾如龙马，来从上苑中。棣华恩见赐，伯舅礼仍崇。镜点黄金眼，花开白雪騣.性柔君子德，足逸大王风。色照鸣珂静，声连喷玉雄。食场恩未尽，过隙命旋终。练影依云没，银鞍向月空。仍闻乐府唱，犹念代劳功。","dynasty":"唐代","title":"奉和刘祭酒伤白马（此马敕赐宁王，转赠祭酒）"}
{"author":"严维","content":"一公何不住，空有远公名。共说岑山路，今时不可行。旧房松更老，新塔草初生。经论传缁侣，文章遍墨卿。禅林枝干折，法宇栋梁倾。谁复修僧史，应知传已成。","dynasty":"唐代","title":"哭灵一上人"}
{"author":"严维","content":"宇下无留事，经营意独新。文房已得地，相阁是推轮。席上招贤急，山阴对雪频。虚明先旦暮，启闭异冬春。谈笑兵家法，逢迎幕府宾。还将负暄处，时借在阴人。","dynasty":"唐代","title":"题鲍行军小阁"}
{"author":"严维","content":"竹使羞殷荐，松龛拜夏祠。为鱼歌德后，舞羽降神时。文卫瞻如在，精灵信有期。夕阳陪醉止，塘上鸟咸迟。","dynasty":"唐代","title":"陪皇甫大夫谒禹庙"}
{"author":"严维","content":"致和知必感，岁旱未书灾。伯禹明灵降，元戎祷请来。九成陈夏乐，三献奉殷罍。掣曳旗交电，铿锵鼓应雷。行云依盖转，飞雨逐车回。欲识皇天意，为霖贶在哉。","dynasty":"唐代","title":"奉和皇甫大夫祈雨应时雨降"}
{"author":"严维","content":"早见登郎署，同时迹下僚。几年江路永，今去国门遥。文变骚人体，官移汉帝朝。望山吟度日，接枕话通宵。万里趋公府，孤帆恨信潮。匡时知已老，圣代耻逃尧。","dynasty":"唐代","title":"赠别刘长卿时赴河南严中丞幕府"}
{"author":"严维","content":"失路荆溪上，依人忽暝投。长桥今夜月，阳羡古时州。野烧明山郭，寒更出县楼。先生能馆我，无事五湖游。","dynasty":"唐代","title":"荆溪馆呈丘义兴"}
{"author":"严维","content":"山下新泉出，泠泠北去源。落池才有响，喷石未成痕。独映孤松色，殊分众鸟喧。唯当清夜月，观此启禅门。","dynasty":"唐代","title":"一公新泉（一作题灵一上人院新泉）"}
{"author":"严维","content":"王室符长庆，环中得水精。任圆循不极，见素质仍贞。信是天然瑞，非因朴斫成。无瑕胜玉美，至洁过冰清。未肯齐珉价，宁同杂佩声。能衔任黄雀，亦欲应时明。","dynasty":"唐代","title":"奉试水精环"}
{"author":"严维","content":"天阴行易晚，前路故人居。孤棹所思久，寒林相见初。闲灯忘夜永，清漏任更疏。明发还须去，离家几岁除。","dynasty":"唐代","title":"自云阳归晚泊陆澧宅"}
{"author":"严维","content":"一夕雨沉沉，哀猿万木阴。天龙来护法，长老密看心。鱼梵空山静，纱灯古殿深。无生久已学，白发浪相侵。","dynasty":"唐代","title":"宿法华寺"}
{"author":"严维","content":"孤云独鹤共悠悠，万卷经书一叶舟，楚地巢城民舍少，烟村社树鹭湖秋。蒿莱织妾晨炊黍，隅落耕童夕放牛。年少不应辞苦节，诸生若遇亦封侯。","dynasty":"唐代","title":"送薛居士和州读书"}
{"author":"严维","content":"方外主人名道林，怕将水月净身心。居然对我说无我，寂历山深将夜深。","dynasty":"唐代","title":"宿天竺寺"}
{"author":"严维","content":"中年从一尉，自笑此身非。道在甘微禄，时难耻息机。晨趋本郡府，昼掩故山扉。待见干戈毕，何妨更采薇。","dynasty":"唐代","title":"留别邹绍刘长卿"}
{"author":"严维","content":"年来白发欲星星，误却生涯是一经。魏阙望中何日见，商歌奏罢复谁听。孤根独弃惭山木，弱质无成状水萍。今日更须询哲匠，不应休去老岩扃。","dynasty":"唐代","title":"书情献相公"}
{"author":"严维","content":"昔年居汉水，日醉习家池。道胜迹常在，名高身不知。欲依天目住，新自始宁移。生事曾无长，惟将白接z5.","dynasty":"唐代","title":"赠送朱放"}
{"author":"严维","content":"辟疆年正少，公子贵初还。早列月卿位，新参柱史班。千夫驰驿道，驷马入家山。深巷乌衣盛，高门画戟闲。逶迤天乐下，照耀剡溪间。自贱游章句，空为衰草颜。","dynasty":"唐代","title":"剡中赠张卿侍御"}
{"author":"严维","content":"万公长慢世，昨日又隳官。纵酒真彭泽，论诗得建安。家山伯禹穴，别墅小长干。辄有时人至，窗前白眼看。","dynasty":"唐代","title":"赠万经"}
{"author":"严维","content":"东土苗人尚有残，皇皇亚相出朝端。手持国宪群僚畏，口喻天慈百姓安。礼数自怜今日绝，风流空计往年欢。误著青袍将十载，忍令渔浦却垂竿。","dynasty":"唐代","title":"书情上李苏州"}
{"author":"严维","content":"童年献赋在皇州，方寸思量君与侯。万事无成新白首，两春虚掷对沧流。歌诗盛赋文星动，箫管新亭晦日游。知己欲依何水部，乡人今正贱东丘。","dynasty":"唐代","title":"馀姚祗役奉简鲍参军"}
{"author":"严维","content":"绝壑开花界，耶溪极上源。光辉三独坐，登陟五云门。深木鸣驺驭，晴山曜武贲。乱泉观坐卧，疏磬发朝昏。苍翠新秋色，莓苔积雨痕。上方看度鸟，后夜听吟猿。异迹焚香对，新诗酌茗论。归来还抚俗，诸老莫攀辕。","dynasty":"唐代","title":"奉和独孤中丞游云门寺"}
{"author":"严维","content":"掩扉常自静，驿吏忽传呼。水巷惊驯鸟，藜床起病躯。顾身悲欲老，戒子力为儒。明日公西去，烟霞复作徒。","dynasty":"唐代","title":"酬耿拾遗题赠"}
{"author":"严维","content":"前年万里别，昨日一封书。郢曲西陵渡，秦官使者车。柳塘薰昼日，花水溢春渠。若不嫌鸡黍，先令扫弊庐。","dynasty":"唐代","title":"酬王侍御西陵渡见寄"}
{"author":"严维","content":"苏耽佐郡时，近出白云司。药补清羸疾，窗吟绝妙词。柳塘春水慢，花坞夕阳迟。欲识怀君意，明朝访楫师。","dynasty":"唐代","title":"酬刘员外见寄"}
{"author":"严维","content":"小岭路难近，仙郎此夕过。潭空观月定，涧静见云多。竹翠烟深锁，松声雨点和。万缘俱不有，对境自垂萝。","dynasty":"唐代","title":"同韩员外宿云门寺"}
{"author":"严维","content":"幸免低头向府中，贵将藜藿与君同。阳雁叫霜来枕上，寒山映月在湖中。诗书何德名夫子，草木推年长数公。闻道汉家偏尚少，此身那此访芝翁。","dynasty":"唐代","title":"酬诸公宿镜水宅"}
{"author":"严维","content":"卑情不敢论，拜首入辕门。列郡诸侯长，登朝八座尊。凝笳临水发，行旆向风翻。几许遗黎泣，同怀父母恩。","dynasty":"唐代","title":"送薛尚书入蜀"}
{"author":"严维","content":"魑魅曾为伍，蓬莱近拜郎。臣心瞻北阙，家事在南荒。莎草山城小，毛洲海驿长。玄成知必大，宁是泛沧浪。","dynasty":"唐代","title":"送李秘书往儋州"}
{"author":"严维","content":"明月双溪水，清风八咏楼。昔年为客处，今日送君游。","dynasty":"唐代","title":"送人入金华（一作赠别东阳客）"}
{"author":"严维","content":"如今相府用英髦，独往南州肯告劳，冰水近开渔浦出，雪云初卷定山高，木奴花映桐庐县，青雀舟随白露涛。使者应须访廉吏，府中惟有范功曹。","dynasty":"唐代","title":"送崔峒使往睦州兼寄薛司户"}
{"author":"蔡新","content":"种树添新荫，先当培其根。疏泉资灌溉，先当裕其源。少师勤学殖，呈材依禁垣。汲深藉修绠，下笔文澜翻。承明自献纳，公望群所尊。御赐飞白书，中有至道存。松贞泉比洁，宝之重玙璠。赞皇平泉记，温公独乐园。何如此清华，天语含春温。忆我追陪日，直舍邻高轩。文漪频挹注，美植长滋繁，披图感今昔，遗韵犹堪论。既以惠来学，复此垂后昆。始知余庆在，世业皆君恩。","dynasty":"清代","title":"题汪文端公松泉图"}
{"author":"蔡新","content":"昔闻毕宏韦偃画古松，振笔长风浩呼哅。如何此卷仅矮幅，而多夭矫腾踔之蟠龙。鳞爪攫拿势莫至，涛声在耳云荡胸。倬哉万松老居士，笔端具有造化工。此图何处得画本，传自古云盘谷之中峰。侍从宸游多燕暇，相对胜友此扶筇。濡毫拂素标异状，貌得盘山古干真形容。最怜后彫质，沐日浴月几春冬。太平之世岂独民仁寿，草木亦含雨露浓。君不见，泰山上有五大夫，风烟剥落摧秦封。如此苍髯礌磈突兀自千古，得非福地神秀钟。松兮松兮，安得布袜青鞋盘桓于尔侧，彷佛乎桂殳木客之高踪。","dynasty":"清代","title":"题古中盘五松图"}
{"author":"安经传","content":"共羡幽栖远俗尘，山中光景为谁新。春来多欲懒携屐，有刺无缘闻雅人。","dynasty":"清代","title":"赠友"}
{"author":"安经传","content":"去年尚饮伤多酒，今岁全抛欲尽花。回忆朗吟飘万句，子规相和唤天涯。","dynasty":"清代","title":"送春"}
{"author":"安经传","content":"离溪罨画亦天成，时鸟缗蛮有友声。读罢残编心一静，个中消息最分明。","dynasty":"清代","title":"读书罨画楼"}
{"author":"王勃","content":"　　豫章故郡，洪都新府。星分翼轸，地接衡庐。襟三江而带五湖，控蛮荆而引瓯越。物华天宝，龙光射牛斗之墟；人杰地灵，徐孺下陈蕃之榻。雄州雾列，俊采星驰。台隍枕夷夏之交，宾主尽东南之美。都督阎公之雅望，棨戟遥临；宇文新州之懿范，襜帷暂驻。十旬休假，胜友如云；千里逢迎，高朋满座。腾蛟起凤，孟学士之词宗；紫电青霜，王将军之武库。家君作宰，路出名区；童子何知，躬逢胜饯。(豫章故郡一作：南昌故郡)　　时维九月，序属三秋。潦水尽而寒潭清，烟光凝而暮山紫。俨骖騑于上路，访风景于崇阿。临帝子之长洲，得仙人之旧馆。层峦耸翠，上出重霄；飞阁流丹，下临无地。鹤汀凫渚，穷岛屿之萦回；桂殿兰宫，即冈峦之体势。（层峦一作：层台；即冈一作：列冈；仙人一作：天人；飞阁流丹一作：飞阁翔丹）　　披绣闼，俯雕甍，山原旷其盈视，川泽纡其骇瞩。闾阎扑地，钟鸣鼎食之家；舸舰迷津，青雀黄龙之舳。云销雨霁，彩彻区明。落霞与孤鹜齐飞，秋水共长天一色。渔舟唱晚，响穷彭蠡之滨，雁阵惊寒，声断衡阳之浦。(轴通：舳；迷津一作：弥津；云销雨霁，彩彻区明一作：虹销雨霁，彩彻云衢)　　遥襟甫畅，逸兴遄飞。爽籁发而清风生，纤歌凝而白云遏。睢园绿竹，气凌彭泽之樽；邺水朱华，光照临川之笔。四美具，二难并。穷睇眄于中天，极娱游于暇日。天高地迥，觉宇宙之无穷；兴尽悲来，识盈虚之有数。望长安于日下，目吴会于云间。地势极而南溟深，天柱高而北辰远。关山难越，谁悲失路之人；萍水相逢，尽是他乡之客。怀帝阍而不见，奉宣室以何年？(遥襟甫畅一作：遥吟俯畅)　　嗟乎！时运不齐，命途多舛。冯唐易老，李广难封。屈贾谊于长沙，非无圣主；窜梁鸿于海曲，岂乏明时？所赖君子见机，达人知命。老当益壮，宁移白首之心？穷且益坚，不坠青云之志。酌贪泉而觉爽，处涸辙以犹欢。北海虽赊，扶摇可接；东隅已逝，桑榆非晚。孟尝高洁，空余报国之情；阮籍猖狂，岂效穷途之哭！(见机一作：安贫)　　勃，三尺微命，一介书生。无路请缨，等终军之弱冠；有怀投笔，慕宗悫之长风。舍簪笏于百龄，奉晨昏于万里。非谢家之宝树，接孟氏之芳邻。他日趋庭，叨陪鲤对；今兹捧袂，喜托龙门。杨意不逢，抚凌云而自惜；钟期既遇，奏流水以何惭？　　呜乎！胜地不常，盛筵难再；兰亭已矣，梓泽丘墟。临别赠言，幸承恩于伟饯；登高作赋，是所望于群公。敢竭鄙怀，恭疏短引；一言均赋，四韵俱成。请洒潘江，各倾陆海云尔：　　滕王高阁临江渚，佩玉鸣鸾罢歌舞。　　画栋朝飞南浦云，珠帘暮卷西山雨。　　闲云潭影日悠悠，物换星移几度秋。　　阁中帝子今何在？槛外长江空自流。","dynasty":"唐代","tags":"咏史怀古，辞赋精选，高中文言文，古文观止，写景，抒情，典故，励志","title":"滕王阁序"}
{"author":"王勃","content":"城阙辅三秦，风烟望五津。与君离别意，同是宦游人。海内存知己，天涯若比邻。无为在歧路，儿女共沾巾。","dynasty":"唐代","tags":"唐诗三百首，初中古诗，友情，送别，哲理，早教古诗100首","title":"送杜少府之任蜀州/送杜少府之任蜀川"}
{"author":"王勃","content":"长江悲已滞，万里念将归。况属高风晚，山山黄叶飞。","dynasty":"唐代","tags":"山水，思乡","title":"山中"}
{"author":"王勃","content":"九月九日望乡台，他席他乡送客杯。人情已厌南中苦，鸿雁那从北地来。","dynasty":"唐代","tags":"重阳节，思乡","title":"蜀中九日/九日登高"}
{"author":"王勃","content":"滕王高阁临江渚，佩玉鸣鸾罢歌舞。画栋朝飞南浦云，珠帘暮卷西山雨。闲云潭影日悠悠，物换星移几度秋。阁中帝子今何在？槛外长江空自流。","dynasty":"唐代","tags":"写景，怀古","title":"滕王阁诗"}
{"author":"王勃","content":"肃肃凉风生，加我林壑清。驱烟寻涧户，卷雾出山楹。去来固无迹，动息如有情。日落山水静，为君起松声。(版本一)肃肃凉景生，加我林壑清。驱烟寻涧户，卷雾出山楹。去来固无迹，动息如有情。日落山水静，为君起松声。(版本二)","dynasty":"唐代","tags":"咏物，言志，赞美，写风","title":"咏风"}
{"author":"王勃","content":"落花落，落花纷漠漠。绿叶青跗映丹萼，与君裴回上金阁。影拂妆阶玳瑁筵，香飘舞馆茱萸幕。落花飞，燎乱入中帷。落花春正满，春人归不归。落花度，氛氲绕高树。落花春已繁，春人春不顾。绮阁青台静且闲，罗袂红巾复往还。盛年不再得，高枝难重攀。试复旦游落花里，暮宿落花间。与君落花院，台上起双鬟。","dynasty":"唐代","tags":"春天，写花，伤怀，青春","title":"落花落"}
{"author":"王勃","content":"江送巴南水，山横塞北云。津亭秋月夜，谁见泣离群？乱烟笼碧砌，飞月向南端。寂寞离亭掩，江山此夜寒。","dynasty":"唐代","tags":"秋天，送别，写景，抒情，组诗","title":"江亭夜月送别二首"}
{"author":"王勃","content":"秋夜长，殊未央，月明白露澄清光，层城绮阁遥相望。遥相望，川无梁，北风受节南雁翔，崇兰委质时菊芳。鸣环曳履出长廊，为君秋夜捣衣裳。纤罗对凤凰，丹绮双鸳鸯，调砧乱杵思自伤。思自伤，征夫万里戍他乡。鹤关音信断，龙门道路长。君在天一方，寒衣徒自香。","dynasty":"唐代","tags":"闺妇，愁思","title":"秋夜长"}
{"author":"王勃","content":"山中兰叶径，城外李桃园。岂知人事静，不觉鸟声喧。","dynasty":"唐代","tags":"田园，借景抒情","title":"春庄"}
{"author":"王勃","content":"朝朝翠山下，夜夜苍江曲。复此遥相思，清尊湛芳绿。","dynasty":"唐代","title":"寒夜思友三首其三"}
{"author":"王勃","content":"归舟归骑俨成行，江南江北互相望。谁谓波澜才一水，已觉山川是两乡。","dynasty":"唐代","title":"秋江送别二首其二"}
{"author":"王勃","content":"振翮凌霜吹，正月伫天浔。回镳凌翠壑，飞轸控青岑。岩深灵灶没，涧毁石渠沈。宫阙云间近，江山物外临。玉坛栖暮夜，珠洞结秋阴。萧萧离俗影，扰扰望乡心。谁意山游好，屡伤人事侵。","dynasty":"唐代","title":"出境游山二首其二"}
{"author":"王勃","content":"鹤岑有奇径，麟洲富仙家。紫泉漱珠液，玄岩列丹葩。常希披尘网，眇然登云车。鸾情极霄汉，凤想疲烟霞。道存蓬瀛近，意惬朝市赊。无为坐惆怅，虚此江上华。","dynasty":"唐代","title":"怀仙"}
{"author":"王勃","content":"临高台，高台迢遰绝浮埃。瑶轩绮构何崔嵬，鸾歌凤吹清且哀。俯瞰长安道，萋萋御沟草。斜对甘泉路，苍苍茂陵树。高台四望同，帝乡佳气郁葱葱。紫阁丹楼纷照耀，璧房锦殿相玲珑。东弥长乐观，西指未央宫。赤城映朝日，绿树摇春风。旗亭百隧开新市，甲第千甍分戚里。朱轮翠盖不胜春，叠榭层楹相对起。复有青楼大道中，绣户文窗雕绮栊。锦衾夜不襞，罗帷昼未空。歌屏朝掩翠，妆镜晚窥红。为君安宝髻，蛾眉罢花丛。尘间狭路黯将暮，云间月色明如素。鸳鸯池上两两飞，凤凰楼下双双度。物色正如此，佳期那不顾。银鞍绣毂盛繁华，可怜今夜宿娼家。娼家少妇不须颦，东园桃李片时春。君看旧日高台处，柏梁铜雀生黄尘。","dynasty":"唐代","title":"临高台"}
{"author":"王勃","content":"帝里金茎去，扶风石柱来。山川殊未已，行路方悠哉。","dynasty":"唐代","title":"扶风昼届离京浸远"}
{"author":"王勃","content":"江汉深无极，梁岷不可攀。山川云雾里，游子几时还。","dynasty":"唐代","title":"普安建阴题壁"}
{"author":"王勃","content":"九日郊原望，平野遍霜威。兰气添新酌，花香染别衣。九秋良会少，千里故人稀。今日龙山外，当忆雁书归。","dynasty":"唐代","title":"九日怀封元寂"}
{"author":"王勃","content":"兰阶霜候早，松露穸台深。魄散珠胎没，芳销玉树沉。露文晞宿草，烟照惨平林。芝焚空叹息，流恨满籝金。","dynasty":"唐代","title":"伤裴录事丧子"}
{"author":"王勃","content":"宝鸡辞旧役，仙凤历遗墟。去此近城阙，青山明月初。","dynasty":"唐代","title":"晚留凤州"}
{"author":"王勃","content":"别路馀千里，深恩重百年。正悲西候日，更动北梁篇。野色笼寒雾，山光敛暮烟。终知难再奉，怀德自潸然。","dynasty":"唐代","title":"秋日别王长史"}
{"author":"王勃","content":"侵星违旅馆，乘月戒征俦。复嶂迷晴色，虚岩辨暗流。猿吟山漏晓，萤散野风秋。故人渺何际，乡关云雾浮。","dynasty":"唐代","title":"焦岸早行和陆四"}
{"author":"王勃","content":"临高台，高台迢递绝浮埃，瑶轩绮构何崔嵬，鸾歌凤吹清且哀。俯瞰长安道，萋萋御沟草，斜对甘泉路，苍苍茂陵树。高台四望同，帝乡佳气郁葱葱。紫阁丹楼纷照曜，璧房锦殿相玲珑。东弥长乐观，西指未央宫。赤城映朝日，绿树摇春风。旗亭百队开新市，甲第千甍分戚里。朱轮翠盖不胜春，叠树层楹相对起。复有青楼大道中，绣户文窗雕绮栊。锦衣昼不襞，罗帏夕未空。歌屏朝掩翠，妆镜晚窥红。为吾安宝髻，蛾眉罢花丛。狭路尘间黯将暮，云间月色明如素。鸳鸯池上两两飞，凤凰楼下双双度。物色正如此，佳期那不顾。银鞍绣毂盛繁华，可怜今夜宿倡家。倡家少妇不须嚬，东园桃李片时春。君看旧日高台处，柏梁铜雀生黄尘。","dynasty":"唐代","title":"乐府杂曲。鼓吹曲辞。临高台"}
{"author":"王勃","content":"智琼神女，来访文君。蛾眉始约，罗袖初薰。歌齐曲韵，舞乱行分。若向阳台荐枕，何啻得胜朝云。","dynasty":"唐代","title":"杂曲歌辞。杂曲"}
{"author":"王勃","content":"披观玉京路，驻赏金台址。逸兴怀九仙，良辰倾四美。松吟白云际，桂馥青溪里。别有江海心，日暮情何已。","dynasty":"唐代","title":"上巳浮江宴韵得址字"}
{"author":"王勃","content":"送送多穷路，遑遑独问津。悲凉千里道，凄断百年身。心事同漂泊，生涯共苦辛。无论去与住，俱是梦中人。","dynasty":"唐代","tags":"送别，相思","title":"别薛华"}
{"author":"王勃","content":"客念纷无极，春泪倍成行。今朝花树下，不觉恋年光。","dynasty":"唐代","title":"春游"}
{"author":"王勃","content":"晨征犯烟磴，夕憩在云关。晚风清近壑，新月照澄湾。郊童樵唱返，津叟钓歌还。客行无与晤，赖此释愁颜。","dynasty":"唐代","title":"长柳"}
{"author":"王勃","content":"九日重阳节，开门有菊花。不知来送酒，若个是陶家。","dynasty":"唐代","title":"九日"}
{"author":"王勃","content":"明月沉珠浦，秋风濯锦川。楼台临绝岸，洲渚亘长天。旅泊成千里，栖遑共百年。穷途唯有泪，还望独潸然。","dynasty":"唐代","tags":"写景，抒情","title":"重别薛华"}
{"author":"王勃","content":"早是他乡值早秋，江亭明月带江流。已觉逝川伤别念，复看津树隐离舟。归舟归骑俨成行，江南江北互相望。谁谓波澜才一水，已觉山川是两乡。","dynasty":"唐代","tags":"写水，送别，组诗","title":"秋江送别二首"}
{"author":"王勃","content":"久别侵怀抱，他乡变容色。月下调鸣琴，相思此何极。云间征思断，月下归愁切。鸿雁西南飞，如何故人别。朝朝翠山下，夜夜苍江曲。复此遥相思，清尊湛芳绿。","dynasty":"唐代","title":"寒夜思友三首"}
{"author":"王勃","content":"闲情兼嘿语，携杖赴岩泉。草绿萦新带，榆青缀古钱。鱼床侵岸水，鸟路入山烟。还题平子赋，花树满春田。","dynasty":"唐代","tags":"春游","title":"春日还郊"}
{"author":"王勃","content":"金凤邻铜雀，漳河望邺城。君王无处所，台榭若平生。舞席纷何就，歌梁俨未倾。西陵松槚冷，谁见绮罗情。妾本深宫妓，层城闭九重。君王欢爱尽，歌舞为谁容。锦衾不复襞，罗衣谁再缝。高台西北望，流涕向青松。","dynasty":"唐代","tags":"写人，同情，怀古","title":"铜雀妓二首"}
{"author":"王勃","content":"采莲归，绿水芙蓉衣。秋风起浪凫雁飞。桂棹兰桡下长浦，罗裙玉腕轻摇橹。叶屿花潭极望平，江讴越吹相思苦。相思苦，佳期不可驻。塞外征夫犹未还，江南采莲今已暮。今已暮，采莲花。渠今那必尽娼家。官道城南把桑叶，何如江上采莲花。莲花复莲花，花叶何稠叠。叶翠本羞眉，花红强如颊。佳人不在兹，怅望别离时。牵花怜共蒂，折藕爱连丝。故情无处所，新物从华滋。不惜西津交佩解，还羞北海雁书迟。采莲歌有节，采莲夜未歇。正逢浩荡江上风，又值徘徊江上月。徘徊莲浦夜相逢，吴姬越女何丰茸！共问寒江千里外，征客关山路几重？","dynasty":"唐代","tags":"江南，女子，抒情，思念","title":"采莲曲"}
{"author":"王勃","content":"桂密岩花白，梨疏林叶红。江皋寒望尽，归念断征篷。","dynasty":"唐代","title":"冬郊行望"}
{"author":"王勃","content":"客心千里倦，春事一朝归。还伤北园里，重见落花飞。","dynasty":"唐代","tags":"春天，写景，抒情，伤怀","title":"羁春"}
{"author":"王勃","content":"山泉两处晚，花柳一园春。还持千日醉，共作百年人。","dynasty":"唐代","title":"春园"}
{"author":"王勃","content":"东园垂柳径，西堰落花津。物色连三月，风光绝四邻。鸟飞村觉曙，鱼戏水知春。初晴山院里，何处染嚣尘。","dynasty":"唐代","tags":"春天，郊外，抒情","title":"仲春郊外"}
{"author":"王勃","content":"百年怀土望，千里倦游情。高低寻戍道，远近听泉声。涧叶才分色，山花不辨名。羁心何处尽，风急暮猿清。","dynasty":"唐代","tags":"羁旅，写景，抒情，思乡","title":"麻平晚行"}
{"author":"王勃","content":"江旷春潮白，山长晓岫青。他乡临睨极，花柳映边亭。","dynasty":"唐代","tags":"羁旅，写景，抒情思乡","title":"早春野望"}
{"author":"王勃","content":"　　述夫帝车南指，遁七曜於中阶；华盖西临，藏五？於太甲。虽复星辰荡越，三元之轨躅可寻；雷雨沸腾，六气之经纶有序。然则抚铜浑而观变化，则万象之动不足多也；握瑶镜而临事业，则万机之凑不足大也。故知功有所服，龟龙不能谢鳞介之尊；器有所归，江汉不能窃朝宗之柄。是以朱阳登而九有照，紫泉清而万物睹。粤若皇灵草昧，风骊受河洛之图；帝象权舆，？凤锡乾坤之瑞。高辛尧舜氏没，大夏殷周氏作，达其变遂成天下之文，极其数遂定天下之象。衣冠度律。随鼎器而重光；玉帛讴歌，反宗而大备。洎乎三川失御，九服蒙尘。俎豆丧而王泽竭，钟鼓衰而颂声寝。召陵高会，诸侯轻汉水之威；践土同盟，天子窘河阳之召。三微制度，乘战道而横流；千载英华，与王风而扫地。大业不可以终丧，彝伦不可以遂绝。由是山河联兆，素王开受命之符；天地氤氲，元圣举乘时之策。兴九围之废典，振六合之颓纲。有道存焉，斯文备矣。　　夫子姓孔氏，讳邱，字仲尼，鲁国邹人也。帝天乙之灵苗，宋微子之洪绪。自元禽翦夏，俘宝玉於南巢；白马朝周，载旌旗於北面。五迁神器，琮璜高列帝之荣；三命雄图，钟鼎冠承家之礼。商邱诞睿，下属於防山；泗水载灵，遥驰於汶上。礼乐由其委输，人仪所以来苏，排祸乱而构乾元，扫荒屯而树真宰，圣人之大业也。　　若乃承百王之丕运，总千圣之殊姿。人灵昭有作之期，岳渎降非常之表。珠衡玉斗，徵象纬於天经；虎踞龙蹲，集风？於地纪。亦犹三阶瞰月，恒星知太紫之宫；八柱冲霄，群岭辨中黄之宅，圣人之至象也。　　若乃顺时而动，用晦而明。纡圣哲於常师，混波流於下问。太阳亭午，收爝火於丹衡；沧浪浮天，控涓涔於翠渚。西周捧袂，仙公留紫气之书；东海抠衣，郯子叙青？之秩。接舆非圣，询去就於狂歌；童子何知？屈炎凉於诡问，圣人之降迹也。　　若乃参神揆训，录道和倪。辱太白於中都，绊乘黄於下邑。湛无为之迹而众务同并，驰不言之化而群方取则。虽复霓旌羽旆，齐人张夹谷之威；八佾三雍，桓氏逼公宫之制。洎乎历阶而进，宣武备而斩徘优；推义而行，肃刑书而诛正卯。用能使四方知罪，争归旧好之田；三家变色，愿执陪臣之礼，圣人之成务也。　　若乃乘机动用，历聘栖遑；神经幽显，志大宇宙。东西南北，推心於暴乱之朝；恭俭温良，授手於危亡之国。道之将行也命，道之将废也命。归齐去鲁，发浩叹於衰周；厄宋围陈，奏悲歌於下蔡，圣人之救时也。　　若乃筐篚六艺，笙簧五典。折旋洙泗之间，探赜唐虞之际。三千弟子，攀睿化而升堂；七十门人，奉洪规而入室。从周定礼，宪章知损益之源；反鲁裁诗，雅颂得弦歌之旨。备物而存道，下学而上达。援神叙教，降赤制於南宫；运斗陈经，动元符於北洛，圣人之立教也。　　若乃观象设教，法三百八十四爻四十有九；穷神知化，应万一千二百五十策五十有五。成变化而行鬼神，观阴阳而倚天地。以鼓天下之动，以定天下之疑。索众妙於重元，纂群微於太素，圣人之赞易也。　　若乃灵襟不测，睿视无涯。石昭集隼之庭，土缶验贲羊之井。稽山南望，识皓骨於封禺；蠡泽东浮，考丹萍於梦渚。麟图鉴远，金编题佐汉之符；凤德钩深，玉策筮亡秦之兆，圣人之观化也。　　时义远矣，能事毕矣。然後拂衣方外，脱屣人间，奠楹兴夕梦之灾，负杖起晨歌之迹。挠虹梁於大厦，物莫能宗；摧日观於鲁邱。吾将安仰？明均两曜，不能迁代谢之期；序合四时，不能革盈虚之数。适来夫子时也，适去夫子顺也。为而不有，用九五而长驱；成而勿居，抚？霓而高视，圣人之应化也。　　自四教远而微言绝，十哲丧而大义乖。九师争大易之门，五传列春秋之辐；六体分於楚晋，四始派於齐韩。淹中之妙键不追，稷下之高风代起。百家腾跃，攀户牖而同归；万匹驱驰，仰陶钧而其贯。犹使丝簧金石，长悬阙里之堂；荆棘蓬蒿，不入昌平之墓，圣人之遗风也。　　导扬十圣，光被六虚，乘素履而保安贞，垂黄裳而获元吉。故能贵而无位，履端於太极之初；高而无名，布政於皇王之首。千秋所不能易，百代所不能移，万乘资以兴衰，四海由其轻重。虽复质文交映，瞻礻龠祀而长存；金火递迁，奉琴书而罔绝。盖《易》曰：「观乎人文，以化成天下。」又云：「圣人以神道设教，而万物服焉。」岂古之聪明睿智神武而不杀者夫？　　国家袭宇宙之淳精，据明灵之宝位。高祖武皇帝以黄旗问罪，杖金策以劳华夷；太宗文皇帝以朱翟承天，穆玉衡而正区宇。皇上宣祖宗之累洽，奉文武之重光，稽历数而坐明堂，陈礼容而谒太庙。八神齐飨，停旒太史之宫；六辩同和，驻跸华胥之野。文物隐地，声名动天，乐繁九俗，礼盛三古。冠带混并之所，书轨八？；闾阎兼匝之乡，烟火四极。竭河追日，夸父力尽於楹间；越海陵山，竖亥涂穷於庑下。薰腴广被，景贶潜周。乾象著而常文清，坤灵滋而众宝用。溢金膏於紫洞，雨露均华；栖玉烛於元都，风雷顺轨。丹？翠菌，藻绘轩庭；凤彩龙姿，激扬池？。殊徵？，不召而自至；茂祉昭彰，无幽而不洽。虽复帝臣南面，降衢室而无为；岱畎东临，陟名山而有事。灵命不可以辞也，大典不可以推也。由是六戎宵警，横紫殿而？金；五校晨驱，蹴元？而喷玉。星罗海运，岳镇川氵亭。登碧？单而会神祗，御元坛而礼天地。金箱玉册，益睿算於无疆；玳检银绳，著灵机於不竭。　　功既成矣，道既贞矣。历先王之旧国，怀列圣之遗尘。翔赤骥而下？亭，吟翠虬而望邹鲁。泗滨休驾，杳疑汾水之阳；尼岫凝銮，暂似峒山之典。乃下诏曰：「可追赠太师。」托盐梅於异代，鼎路生光；寄舟楫於同时，泉涂改照。咸亨元年，又下诏曰：「宣尼有纵自天，体膺上哲，合两仪之简易，为亿载之师表。顾唯寝庙，义在钦崇。如闻诸州县孔子庙堂及学馆有破坏，并向来未造，生徒无肄业之所，先师阙奠祭之仪，久致飘零，深非敬本。宜令诸州县官司，速加营葺。」　　成都县学庙堂者，大唐龙朔三年乡人之所建也。尔其州分化鸟，境属蹲鸱。萦锦室於中区，托铜梁於古地。玉轮斜界，神龙蟠沮泽之？；石镜遥临，宝马蹀禺山之影。天帝会昌之国，上照乾维；英灵秀出之乡，傍清地络。庠序由其纠合，缨弁所以会同。文翁之景化不渝，智士之风猷自远。於是双川旧老，攀帝奖而翘心；三蜀名儒，想成均而变色。探周规於旧宅，询汉制於新都。开基於四会之躔，授矩於三农之隙。土阶无级，就击壤於新欢；茅茨不翦，易层巢於故事。庄坛文杏，即架椽栾；夹谷幽兰，爰疏户牖。仪形莞尔，似闻沂水之歌；列侍り如，若奉农山之对。缁帷晓辟，横绀带於西河；绛帐宵悬，聚青衿於北海。虽秋礼冬诗之化，已洽於齐人；而宣风观俗之规，实归於上宰。　　银青光禄大夫谯国公讳崇义，大武皇帝之支孙，河间大王之长子。高秋九月，振玉於唐邱；宝算千龄，跃璇蚪於太渚。我国家灵命，东朝抗裘冕之尊；宗子维城，南面袭轩裳之重。析元元之允绪，拥朱虚之禄位，拜玉节於秦京，辉金章於蜀郡。元机应物，潜消水怪之灾；丹笔申冤，俯绝山精之讼。魏文侯之拥？，道在而谦尊；董相国之垂帷，风行而俗易。　　司马宇文公讳纯，河南洛阳人也。皇根帝绪，列五鼎於三朝；青琐丹梯，跨千寻於十纪。仲举澄清之辔，未极夷涂；士元卿相之材，先登上佐。冰壶精鉴，遥清玉垒之郊；霜镜悬明，下映金城之域。　　县令柳公讳明，宇太易，河东人也。梁岳之英，长河之灵。沐？汉之精粹，荷天衢之元亨；旌旗赫奕於中古。组陆离於下叶。凤岩抽律，擢层秀於龙门；骊穴腾姿，吐荣光於贝阙。自朱丝就列，光膺令宰之荣；墨绶驰芬，高践郎官之右。仙凫旦举，影入铜章；乳翟朝飞，声含玉轸。临邛客位，自高文雅之庭；彭泽宾门，犹主壶觞之境。旷怀足以御物，长策足以服人。重泉之惠训大行，单父之讴谣遂远。犹为夏弦春诵，俗化之枢机。西序东胶，政刑之根本。上朝宪，下奉藩维。爰搜复庙之仪，载阐重？阎之制。三门四表，焕矣惟新；上哲师宗，肃焉如在。将使圆冠方领，再行邹鲁之风；锐气英声，一变ク渝之俗。於是侍郎幽思，ゼ凤藻於环林；丞相高材，排龙姿於璧沼。遗荣处士，开帘诠孝悌之机；颂德贤臣，持节听中和之乐。其为政也可久，其为志也可大。方当变化台极，仪刑万宇，岂徒偃仰听事，风教一同而已哉？　　勃幼乏逸才，少有奇志。虚舟独泛，乘学海之波澜；直辔高驱，践词场之阃阈。观质文之否泰众矣，考圣贤之去就多矣。自生人以来，未有如夫子者也。嗟乎！今古代绝，江湖路远。恨不亲承妙旨，摄齐於游夏之间；躬奉德音，攘袂於天人之际。抚声名而永悼，瞻栋宇而长怀。呜呼哀哉！敢为铭曰：　　五帝既没，三王不归。天地震动，阴阳乱飞。山崩海竭，月缺星围。礼乐无主，宗遂微。（其一）　　大哉神圣，与时回薄。应运而生，继天而作。龙跃浩荡，鹏飞寥廓。奄有人宗，遂荒天爵。（其二）　　尼山降彩，泗滨腾气。志匡六合，神经万类。夹谷登庸，中都历试。睿情贯一，元猷绝四。（其三）　　栖遑教迹，寂寞河图。违齐出宋，历楚辞吴。风衰俗坏，礼去朝芜。麟书已卷，凤德终孤。（其四）　　杳杳灵命，茫茫天秩。吾道难行，斯文易失。式宣六艺，裁成四术。虚往实归，外堂内室。（其五）　　邈矣能仁，悠哉化主。力制群辟，权倾终古。陆离彩粲，蝉联茅土。涉海轻河，登山小鲁。（其六）　　皇家载造，神风四极。检玉题祥，绳金署德。聿怀圣迹，同享天则。乃眷台庭，爰升衮职。（其七）　　玉津同派，金堤茂版。智士高风，文翁泽远。淳壤沃，声和俗愿。载启仁祠，遂光儒苑。（其八）　　沈沈壶奥，肃肃扃除。灵仪若在，列配如初。槐新市密，杏古坛疏。楹疑置奠，壁似藏书。（其九）　　泛泛寰中，悠悠天下。徇名则众，知音盖寡。？石参琼，迷风乱雅。仲尼既没，夫何为者。（其十）","dynasty":"唐代","title":"益州夫子庙碑"}
{"author":"王勃","content":"北山烟雾始茫茫，南津霜月正苍苍。秋深客思纷无已，复值征鸿中夜起。复閤重楼向浦开，秋风明月度江来。故人故情怀故宴，相望相思不相见。","dynasty":"唐代","title":"寒夜怀友杂体二首"}
{"author":"王勃","content":"源水终无路，山阿若有人。驱羊先动石，走兔欲投巾。洞晚秋泉冷，岩朝古树新。峰斜连鸟翅，磴叠上鱼鳞。化鹤千龄早，元龟六代春。浮云今可驾，沧海自成尘。振翮凌霜吹，正月伫天浔。回镳凌翠壑，飞轸控青岑。岩深灵灶没，涧毁石渠沉。宫阙云间近，江山物外临。玉坛栖暮夜，珠洞结秋阴。萧萧离俗影，扰扰望乡心。谁意山游好，屡伤人事侵。","dynasty":"唐代","title":"出境游山二首"}
{"author":"王勃","content":"抱琴开野室，携酒对情人。林塘花月下，别似一家春。","dynasty":"唐代","title":"山扉夜坐"}
{"author":"王勃","content":"穷途非所恨，虚室自相依。城阙居年满，琴尊俗事稀。开襟方未已，分袂忽多违。东岩富松竹，岁暮幸同归。","dynasty":"唐代","tags":"送别，友情","title":"送卢主簿"}
{"author":"王勃","content":"空园歌独酌，春日赋闲居。泽兰侵小径，河柳覆长渠。雨去花光湿，风归叶影疏。山人不惜醉，唯畏绿尊虚。","dynasty":"唐代","title":"郊兴"}
{"author":"王勃","content":"泛泛东流水，飞飞北上尘。归骖将别棹，俱是倦游人。去骖嘶别路，归棹隐寒洲。江皋木叶下，应想故城秋。","dynasty":"唐代","title":"临江二首"}
{"author":"王勃","content":"丘壑经涂赏，花柳遇时春。相逢今不醉，物色自轻人。","dynasty":"唐代","title":"林泉独饮"}
{"author":"王勃","content":"久客逢馀闰，他乡别故人。自然堪下泪，谁忍望征尘。江上风烟积，山幽云雾多。送君南浦外，还望将如何。桂轺虽不驻，兰筵幸未开。林塘风月赏，还待故人来。霜华净天末，雾色笼江际。客子常畏人，何为久留滞。","dynasty":"唐代","title":"别人四首"}
{"author":"王勃","content":"物外山川近，晴初景霭新。芳郊花柳遍，何处不宜春。","dynasty":"唐代","title":"登城春望"}
{"author":"王勃","content":"野烟含夕渚，山月照秋林。还将中散兴，来偶步兵琴。","dynasty":"唐代","title":"夜兴"}
{"author":"王勃","content":"上巳年光促，中川兴绪遥。绿齐山叶满，红泄片花销。泉声喧后涧，虹影照前桥。遽悲春望远，江路积波潮。","dynasty":"唐代","title":"上巳浮江宴韵得遥字"}
{"author":"王勃","content":"芝廛光分野，蓬阙盛规模。碧坛清桂阈，丹洞肃松枢。玉笈三山记，金箱五岳图。苍虬不可得，空望白云衢。","dynasty":"唐代","title":"寻道观"}
{"author":"王勃","content":"仆本江上客，牵迹在方内。寤寐霄汉间，居然有灵对。翕尔登霞首，依然蹑云背。电策驱龙光，烟途俨鸾态。乘月披金帔，连星解琼珮。浮识俄易归，真游邈难再。寥廓沉遐想，周遑奉遗诲。流俗非我乡，何当释尘昧。","dynasty":"唐代","title":"忽梦游仙"}
{"author":"王勃","content":"烟霞春旦赏，松竹故年心。断山疑画障，悬溜泻鸣琴。草遍南亭合，花开北院深。闲居饶酒赋，随兴欲抽簪。","dynasty":"唐代","tags":"田园，隐居，生活","title":"郊园即事"}
{"author":"王勃","content":"客心悬陇路，游子倦江干。槿丰朝砌静，筱密夜窗寒。琴声销别恨，风景驻离欢。宁觉山川远，悠悠旅思难。","dynasty":"唐代","title":"羁游饯别"}
{"author":"王勃","content":"芳屏画春草，仙杼织朝霞。何如山水路，对面即飞花。","dynasty":"唐代","title":"林塘怀友"}
{"author":"王勃","content":"弭棹凌奔壑，低鞭蹑峻岐。江涛出岸险，峰磴入云危。溜急船文乱，岩斜骑影移。水烟笼翠渚，山照落丹崖。风生蘋浦叶，露泣竹潭枝。泛水虽云美，劳歌谁复知。","dynasty":"唐代","title":"泥谿"}
{"author":"王勃","content":"野客思茅宇，山人爱竹林。琴尊唯待处，风月自相寻。小径偏宜草，空庭不厌花。平生诗与酒，自得会仙家。乱竹开三径，飞花满四邻。从来扬子宅，别有尚玄人。风筵调桂轸，月径引藤杯。直当花院里，书斋望晓开。","dynasty":"唐代","title":"赠李十四四首"}
{"author":"王勃","content":"披风听鸟长河路，临津织女遥相妒。判知秋夕带啼还，那及春朝携手度。","dynasty":"唐代","title":"河阳桥代窦郎中佳人答杨中舍"}
{"author":"王勃","content":"彭泽官初去，河阳赋始传。田园归旧国，诗酒间长筵。列室窥丹洞，分楼瞰紫烟。萦回亘津渡，出没控郊鄽。凤琴调上客，龙辔俨群仙。松石偏宜古，藤萝不记年。重檐交密树，复磴拥危泉。抗石晞南岭，乘沙眇北川。傅岩来筑处，磻谿入钓前。日斜真趣远，幽思梦凉蝉。","dynasty":"唐代","title":"三月曲水宴得烟字"}
{"author":"王勃","content":"饬装侵晓月，奔策候残星。危阁寻丹障，回梁属翠屏。云间迷树影，雾里失峰形。复此凉飙至，空山飞夜萤。","dynasty":"唐代","title":"易阳早发"}
{"author":"王勃","content":"鹤岑有奇径，麟洲富仙家。紫泉漱珠液，玄岩列丹葩。常希披尘网，眇然登云车。鸾情极霄汉，凤想疲烟霞。道存蓬瀛近，意惬朝市赊。无为坐惆怅，虚此江上华。","dynasty":"唐代","title":"怀仙"}
{"author":"王勃","content":"关山凌旦开，石路无尘埃。白马高谭去，青牛真气来。重门临巨壑，连栋起崇隈。即今扬策度，非是弃繻回。","dynasty":"唐代","title":"散关晨度"}
{"author":"王勃","content":"倬彼我系，出自有周。分疆锡社，派别支流。居卫仕宋，臣嬴相刘。乃武乃文，或公或侯。晋历崩坼，衣冠扰弊。粤自太原，播徂江澨。礼丧贤隐，时屯道闭。王室如毁，生人多殪。伊我有器，思逢其主。自东施西，择木开宇。田彼河曲，家乎汾浦。天未厌乱，吾将谁辅。伊我祖德，思济九埏。不常厥所，于兹五迁。欲及时也，夫岂愿焉。其位虽屈，其言则传。爰述帝制，大蒐王道。曰天曰人，是祖是考。礼乐咸若，诗书具草。贻厥孙谋，永为家宝。伊余小子，信惭明哲。彼网有条，彼车有辙。思屏人事，克终前烈。于嗟代网，卒余来绁。来绁伊何，谓余曰仕。我瞻先达，三十方起。夫岂不怀，高山仰止。愿言毓德，啜菽饮水。有鸟反哺，其声嗷嗷。言念旧德，忧心忉忉。今我不养，岁月其滔。黾勉从役，岂敢告劳。从役伊何，薄求卑位。告劳伊何，来参卿事。名存实爽，负信愆义。静言遐思，中心是愧。","dynasty":"唐代","title":"倬彼我系"}
{"author":"王勃","content":"帝里寒光尽，神皋春望浃。梅郊落晚英，柳甸惊初叶。流水抽奇弄，崩云洒芳牒。清尊湛不空，暂喜平生接。","dynasty":"唐代","title":"春日宴乐游园赋韵得接字"}
{"author":"王勃","content":"桂宇幽襟积，山亭凉夜永。森沉野径寒，肃穆岩扉静。竹晦南汀色，荷翻北潭影。清兴殊未阑，林端照初景。","dynasty":"唐代","title":"山亭夜宴"}
{"author":"王勃","content":"江南弄，巫山连楚梦，行雨行云几相送。瑶轩金谷上春时，玉童仙女无见期。紫露香烟眇难托，清风明月遥相思。遥相思，草徒绿，为听双飞凤凰曲。","dynasty":"唐代","title":"相和歌辞。江南弄"}
{"author":"王勃","content":"杏阁披青磴，雕台控紫岑。叶齐山路狭，花积野坛深。萝幌栖禅影，松门听梵音。遽忻陪妙躅，延赏涤烦襟。","dynasty":"唐代","title":"游梵宇三觉寺"}
{"author":"王勃","content":"投簪下山阁，携酒对河梁。陕水牵长镜，高花送断香。繁莺歌似曲，疏蝶舞成行。自然催一醉，非但阅年光。","dynasty":"唐代","tags":"春天，自然，写景，抒情，喜悦","title":"对酒春园作"}
{"author":"王勃","content":"玉架残书隐，金坛旧迹迷。牵花寻紫涧，步叶下清谿.琼浆犹类乳，石髓尚如泥。自能成羽翼，何必仰云梯。","dynasty":"唐代","title":"观内怀仙"}
{"author":"王勃","content":"莲座神容俨，松崖圣趾馀。年长金迹浅，地久石文疏。颓华临曲磴，倾影赴前除。共嗟陵谷远，俄视化城虚。","dynasty":"唐代","title":"观佛迹寺"}
{"author":"王勃","content":"金坛疏俗宇，玉洞侣仙群。花枝栖晚露，峰叶度晴云。斜照移山影，回沙拥籀文。琴尊方待兴，竹树已迎曛。","dynasty":"唐代","title":"山居晚眺赠王道士"}
{"author":"王勃","content":"柰园欣八正，松岩访九仙。援萝窥雾术，攀林俯云烟。代北鸾骖至，辽西鹤骑旋。终希脱尘网，连翼下芝田。","dynasty":"唐代","title":"八仙径"}
{"author":"王勃","content":"征骖临野次，别袂惨江垂。川霁浮烟敛，山明落照移。鹰风凋晚叶，蝉露泣秋枝。亭皋分远望，延想间云涯。","dynasty":"唐代","title":"饯韦兵曹"}
{"author":"王勃","content":"下驿穷交日，昌亭旅食年。相知何用早，怀抱即依然。浦楼低晚照，乡路隔风烟。去去如何道，长安在日边。","dynasty":"唐代","title":"白下驿饯唐少府"}
{"author":"王勃","content":"石图分帝宇，银牒洞灵宫。回丹萦岫室，复翠上岩栊。雾浓金灶静，云暗玉坛空。野花常捧露，山叶自吟风。林泉明月在，诗酒故人同。待余逢石髓，从尔命飞鸿。","dynasty":"唐代","title":"秋日仙游观赠道士（一作骆宾王诗）"}
{"author":"王勃","content":"津涂临巨壑，村宇架危岑。堰绝滩声隐，风交树影深。江童暮理楫，山女夜调砧。此时故乡远，宁知游子心。","dynasty":"唐代","title":"深湾夜宿"}
{"author":"王勃","content":"缀叶归烟晚，乘花落照春。边城琴酒处，俱是越乡人。","dynasty":"唐代","title":"他乡叙兴"}
{"author":"王勃","content":"观阙长安近，江山蜀路赊。客行朝复夕，无处是乡家。","dynasty":"唐代","title":"始平晚息"}
{"author":"王勃","content":"复阁重楼向浦开，秋风明月度江来。故人故情怀故宴，相望相思不相见。","dynasty":"唐代","title":"寒夜怀友杂体二首其二"}
{"author":"王勃","content":"晋历崩坼，衣冠扰弊。粤自太原，播徂江澨。礼丧贤隐，时屯道闭。王室如燬，生人多殪。","dynasty":"唐代","title":"倬彼我系其二"}
{"author":"王勃","content":"伊我有器，思逢其主。自东施西，择木开宇。田彼河曲，家乎汾浦。天未厌乱，吾将谁辅。","dynasty":"唐代","title":"倬彼我系其三"}
{"author":"王勃","content":"伊我祖德，思济九埏。不常厥所，于兹五迁。欲及时也，夫岂愿焉。其位虽屈，其言则传。","dynasty":"唐代","title":"倬彼我系其四"}
{"author":"王勃","content":"爰述帝制，大蒐王道。曰天曰人，是祖是考。礼乐咸若，诗书具草。贻厥孙谋，永为家宝。","dynasty":"唐代","title":"倬彼我系其五"}
{"author":"王勃","content":"伊余小子，信惭明哲。彼网有条，彼车有辙。思屏人事，克终前烈。于嗟代网，卒余来绁。","dynasty":"唐代","title":"倬彼我系其六"}
{"author":"王勃","content":"来绁伊何，谓余曰仕。我瞻先达，三十方起。夫岂不怀，高山仰止。愿言毓德，啜菽饮水。","dynasty":"唐代","title":"倬彼我系其七"}
{"author":"王勃","content":"有鸟反哺，其声嗷嗷。言念旧德，忧心忉忉。今我不养，岁月其滔。僶俛从役，岂敢告劳。","dynasty":"唐代","title":"倬彼我系其八"}
{"author":"王勃","content":"从役伊何，薄求卑位。告劳伊何，来参卿事。名存实爽，负信愆义。静言遐思，中心是愧。","dynasty":"唐代","title":"倬彼我系其九"}
{"author":"王勃","content":"妾本深宫妓，曾城闭九重。君王欢爱尽，歌舞为谁容。锦衾不复襞，罗衣谁再缝。高台西北望，流涕向青松。","dynasty":"唐代","title":"铜雀妓二首其一"}
{"author":"王勃","content":"明月沈珠浦，秋风濯锦川。楼台临绝岸，洲渚亘长天。旅泊成千里，栖遑共百年。穷途唯有泪，还望独潸然。","dynasty":"唐代","title":"重别薛华"}
{"author":"王勃","content":"净宇流金□，直诚翳宝床。自应归寂灭，非是倦津梁。","dynasty":"唐代","title":"寺中观卧像"}
{"author":"王勃","content":"涧户风前竹，山窗月下琴。唯馀两□□，应尽百年心。","dynasty":"唐代","title":"幽居"}
{"author":"王勃","content":"去骖嘶别路，归棹隐寒洲。江皋木叶下，应想故城秋。","dynasty":"唐代","title":"临江二首其二"}
{"author":"王勃","content":"乱烟笼碧砌，飞月向南端。寂寂离亭掩，江山此夜寒。","dynasty":"唐代","title":"江亭夜月送别二首其二"}
{"author":"王勃","content":"久客逢馀闰，他乡别故人。自然堪下泪，谁忍望征尘。","dynasty":"唐代","title":"别人四首其一"}
{"author":"王勃","content":"江上风烟积，山幽云雾多。送君南浦外，还望将如何。","dynasty":"唐代","title":"别人四首其二"}
{"author":"王勃","content":"桂轺虽不驻，兰筵幸未开。林塘风月赏，还待故人来。","dynasty":"唐代","title":"别人四首其三"}
{"author":"王勃","content":"霜华净天末，雾色笼江际。客子常畏人，何为久留滞。","dynasty":"唐代","title":"别人四首其四"}
{"author":"王勃","content":"野客思茅宇，山人爱竹林。琴尊唯待处，风月自相寻。","dynasty":"唐代","title":"赠李十四四首其一"}
{"author":"王勃","content":"小径偏宜草，空庭不厌花。平生诗与酒，自得会仙家。","dynasty":"唐代","title":"赠李十四四首其二"}
{"author":"王勃","content":"乱竹开三径，飞花满四邻。从来扬子宅，别有尚玄人。","dynasty":"唐代","title":"赠李十四四首其三"}
{"author":"王勃","content":"风筵调桂轸，月径引藤杯。直当花院里，书斋望晓开。","dynasty":"唐代","title":"赠李十四四首其四"}
{"author":"王勃","content":"云间征思断，月下归愁切。鸿雁西南飞，如何故人别。","dynasty":"唐代","title":"寒夜思友三首其二"}
{"author":"狄曼农","content":"黑龙洋上度客稀，西风猎猎吹我衣。閒鸥一群没远水，秋蝉几个吟夕晖。小舟欹卧睡难熟，破帆斜挂行如飞。归期火速趁秋节，鹭屿遥望空霏微。","dynasty":"清代","title":"渡黑龙洋"}
{"author":"安祥","content":"阅历浮华七十春，未能谐俗只天真。甑尘敢怨莱芜困，囊粟难支曼倩贫。差幸诗书绵后起，却愁弓冶坠先人。惊心老大肩难息，宗党周旋剩此身。","dynasty":"清代","title":"岁在丙申虚度七十追思少壮犹不如人顾此龙钟讵堪惕励漫吟七律八章非敢用以征诗聊述鄙怀云尔其一"}
{"author":"安祥","content":"豺獭犹知报本崇，腼然人面愧微躬。试参宗祖栽培意，敢诩儿孙继述功。逐日未妨为志士，移山一任笑愚公。计倪原有谋生术，学步邯郸谢未工。","dynasty":"清代","title":"岁在丙申虚度七十追思少壮犹不如人顾此龙钟讵堪惕励漫吟七律八章非敢用以征诗聊述鄙怀云尔其二"}
{"author":"安祥","content":"每思庭训一汍澜，祠墓荒凉敢即安。薄设圭田供俎豆，恪遒祀典见衣冠。派分珠里昭前职，月挂金钩复旧观。碑碣缺惭聊补勒，此心未了力先殚。","dynasty":"清代","title":"岁在丙申虚度七十追思少壮犹不如人顾此龙钟讵堪惕励漫吟七律八章非敢用以征诗聊述鄙怀云尔其三"}
{"author":"安祥","content":"族聚胶山九派开，为刊家乘几低徊。一宗流衍传无尽，两姓分支潮自来。文学成规先祖辑，明经大力孝廉才。频将世系深探讨，小子曾叨半席陪。","dynasty":"清代","title":"岁在丙申虚度七十追思少壮犹不如人顾此龙钟讵堪惕励漫吟七律八章非敢用以征诗聊述鄙怀云尔其四"}
{"author":"安祥","content":"泉临窦乳仰高风，访废闲寻灌莽中。樽俎自归忠定裔，蘋蘩兼慰桂坡公。于今胶麓仪容肃，终古龙峰礼数崇。却喜乡评伸亮节，也推大令报孤忠。","dynasty":"清代","title":"岁在丙申虚度七十追思少壮犹不如人顾此龙钟讵堪惕励漫吟七律八章非敢用以征诗聊述鄙怀云尔其五"}
{"author":"安祥","content":"敢云为善乐陶然，差了吾身补缀缘。古木溪边愁断石，危亭山半引清泉。踏青裙屐喜寒食，唱晚渔樵渡野烟。几度寻梅诗思阔，灞桥骡稳小庵前。","dynasty":"清代","title":"岁在丙申虚度七十追思少壮犹不如人顾此龙钟讵堪惕励漫吟七律八章非敢用以征诗聊述鄙怀云尔其六"}
{"author":"安祥","content":"一经素分守寒儒，有味青灯认故吾。席帽未离谁捧檄，管花无力悟编蒲。甘分桑果聊相慰，箧检莱衣且自娱。从古穷通原任运，骧云敢望有家驹。","dynasty":"清代","title":"岁在丙申虚度七十追思少壮犹不如人顾此龙钟讵堪惕励漫吟七律八章非敢用以征诗聊述鄙怀云尔其七"}
{"author":"安祥","content":"悠游泉石际熙雍，犹是家环十二峰。万树春光古梅里，一溪秋色冷芙蓉。由来南国词华富，愿续西林唱和踪。扶杖喜迎嘉客到，惭伊黄绢侑黄封。","dynasty":"清代","title":"岁在丙申虚度七十追思少壮犹不如人顾此龙钟讵堪惕励漫吟七律八章非敢用以征诗聊述鄙怀云尔其八"}
{"author":"安祥","content":"此日开筵列五辛，三阳律转一家春。歌融白雪传先唱，志羡青云绌未伸。潦倒胸襟呼浊酒，太平风月属闲人。樽前莫问田园事，满案琳琅自不贫。","dynasty":"清代","title":"寿秦深若二首其一"}
{"author":"安祥","content":"咄咄功名负此生，康臧应念荷天成。传家经笥留儿读，常稔书田倩舌耕。纸上云飞双管下，杖头春暖百花迎。披裘试学持竿叟，恰喜临门一水盈。","dynasty":"清代","title":"寿秦深若二首其二"}
{"author":"曹汾","content":"戴月早辞三秀馆，迟明初识九华峰。嵯嵯玉剑寒铓利，袅袅青莲翠叶重。奇状却疑人画出。岚光如为客添浓。行春若到五溪上，此处褰帷正面逢。","dynasty":"唐代","title":"早发灵芝望九华寄杜员外使君"}
{"author":"陈士荣","content":"生来素质岁峥嵘，养就凌霄羽翮成。仙骨閒凭高士相，风神懒共俗人行。飞回洛浦孤踪冷，舞罢青田瘦影横。早晚蓬壶应可到，心期未许白鸥盟。","dynasty":"清代","title":"咏鹤其一"}
{"author":"陈士荣","content":"九皋云净紫烟生，磊落低昂各有情。忽讶泬寥天万里，乍听清唳月三更。依依同警商秋露，寂寂还传羽客笙。此日声闻应更远，漫怜吴市一时倾。","dynasty":"清代","title":"咏鹤其二"}
{"author":"陈士荣","content":"一种清癯野性全，寒汀寂立迥翩翩。松风吹过惊秋冷，涧水听残顾影怜。懒甚不寻沧海梦，病馀閒对白云眠。谁教骨格长如此，却笑人间浪学仙。","dynasty":"清代","title":"咏鹤其三"}
{"author":"陈士荣","content":"翛然饮食自昂藏，不待乘轩兴更长。雅态肯同鸡鹜侣，高情谁共水云乡。昆崙珠树闲来往，瑶圃芝田足稻粱。独有主人恩尚在，天居崇绝最难忘。","dynasty":"清代","title":"咏鹤其四"}
{"author":"陈士荣","content":"不向三山更买山，一声便欲过烟鬟。托身合在青霄稳，放志无如碧海闲。阅万古情空世累，寻千年迹到人寰。应怜无复林和靖，谁与西湖订往还。","dynasty":"清代","title":"咏鹤其五"}
{"author":"陈士荣","content":"遮莫逍遥息世机，松林梅坞自依依。閒看旧侣摩霄去，独爱清池对影飞。心到静时残月晓，梦初回处一僧归。十年城郭虽如旧，未许逢人问是非。","dynasty":"清代","title":"咏鹤其六"}
{"author":"陈士荣","content":"疏风吹下夜森沈，彷佛箫音起碧岑。阆苑有书犹未附，网罗何处漫相侵。天教松月同昏晓，地许沧江共古今。更有仙踪不到处，一群清影自追寻。","dynasty":"清代","title":"咏鹤其七"}
{"author":"陈士荣","content":"世事桑沧一局棋，飘然相顾亦堪悲。翱翔才信乾坤阔，来去何嫌岁月迟。鸥鹭有情同浩荡，凤鸾无意偶追随。数声纵许人间听，流水行云两不知。","dynasty":"清代","title":"咏鹤其八"}
{"author":"陈士荣","content":"两度重阳忆壮游，况逢佳节更登楼。临风有客开襟挹，入座何人借箸筹。平远江山天淡荡，高寒云物影沈浮。凭栏几遍难成句，崔灏题诗在上头。","dynasty":"清代","title":"重九登楼其一"}
{"author":"陈士荣","content":"宦情羁思两难堪，且喜追陪竟日谈。物外箫疏容我览，望中区画几人谙。雁归中泽声犹急，蝶绕东篱舞正酣。敢谓独醒拚一醉，笙歌宴罢漏敲三。","dynasty":"清代","title":"重九登楼其二"}
{"author":"党怀英","content":"红莎绿蒻春风饼，趁梅驿，来云岭，紫桂岩空琼窦冷。佳人却恨，等闲分破，缥缈双鸾影。一瓯月露心魂醒，更送清歌助清兴。痛饮休辞今夕永。与君洗尽，满襟烦暑，别作高寒境。","dynasty":"元代","title":"青玉案·红莎绿蒻春风饼"}
{"author":"党怀英","content":"红纱绿春风饼。趁梅驿、来云岭。紫桂岩空琼窦冷。佳人却恨，等闲分破，缥缈双鸾影。一瓯月露心魂醒。更送清歌助清兴。痛饮休辞今夕永。与君洗尽，满襟烦暑，别作高寒境。","dynasty":"元代","title":"青玉案·红纱绿春风饼"}
{"author":"党怀英","content":"碧玉捻柔条，蓝袍裁叶。明艳黄深软金叠，道装仙子，谪堕蕊珠仙阙。为春闲管领，花时节。汉额妆?，楚腰舞怯。襞积裙馀旧宫褶。东君著意，留伴小庭风月。任教??唤，群芳歇。","dynasty":"元代","title":"感皇恩赋叠罗花"}
{"author":"党怀英","content":"云步凌波小凤钩。年年星汉踏清秋。只缘巧极稀相见，底用人间乞巧楼。天外事，两悠悠。不应也作可怜愁。开帘放入窥窗月，且尽新凉睡美休。","dynasty":"元代","title":"鹧鸪天·云步凌波小凤钩"}
{"author":"党怀英","content":"清颍去无极，悠悠楚甸深。人家半临水，村径曲穿林。积雨犹行潦，荒烟易夕阴。夜凉淮浦月，寂莫照边心。","dynasty":"金朝","title":"宿宣湾"}
{"author":"党怀英","content":"已作西溪约，还为汶上行。漂流知分际，会合见平生。旅枕劳归梦，家山入去程。空斋桃李月，寂莫照清明。","dynasty":"金朝","title":"送高智叔归济南"}
{"author":"党怀英","content":"野雪来无际，风樯岸转迷。潮吞淮泽小，云抱楚天低。蹚𨃚船鸣浪，联翩路牵泥。林乌亦惊起，夜半傍人啼。","dynasty":"金朝","title":"奉使行高邮道中二首其一"}
{"author":"党怀英","content":"细雪吹仍急，凝云冻未开。牵閒时掠水，帆饱不依桅。岸引枮蒲去，天将远树来。行舟避龙节，处处隐渔隈。","dynasty":"金朝","title":"奉使行高邮道中二首其二"}
{"author":"党怀英","content":"万里衔芦至，寒空半有无。踪分沙岸静，声入塞垣孤。影早冲关月，飞高望海隅。不知天外侣，何处下平芜。","dynasty":"金朝","title":"孤雁集句"}
{"author":"党怀英","content":"九月欲将尽，鲜鲜金作堆。绕篱残艳密，拥鼻细香来。五色中偏贵，群花落始开。可怜陶靖节，共此一倾杯。","dynasty":"金朝","title":"黄菊集句"}
{"author":"党怀英","content":"十二全齐势，兴亡俯仰中。地倾潍水北，山断穆陵东。破冢馀残甓，荒蹊足转蓬。燕齐旧悬隔，不接马牛风。","dynasty":"金朝","title":"潍密道中怀古"}
{"author":"党怀英","content":"地僻人烟少，山深涧谷重。坡陁下长坂，迤逦失诸峰。问俗知怀土，听歌识相舂。几家茅屋外，田亩自衡从。","dynasty":"金朝","title":"过棠梨沟"}
{"author":"党怀英","content":"病眼花生纸，羁怀棘绕墙。挑灯檐溜急，到枕漏声长。响彻鸡埘曙，寒迎雁背霜。凄凉三径菊，无梦到壶觞。","dynasty":"金朝","title":"次文孺韵"}
{"author":"党怀英","content":"叠涧重冈掩复开，鸟啼人寂路萦回。微凉暂逐行云过，细雨俄从远树来。世事自嗟吾老矣，山僧那识兴悠哉。婆娑十亩溪边栎，借汝清阴感不材。","dynasty":"金朝","title":"夏日道出天封寺"}
{"author":"党怀英","content":"三十馀年惜别心，重来独兴此登临。佳人何在暮云合，游子不归春草深。曲槛凭栏花羃羃，扁舟系岸柳阴阴。避人白鸟忽惊去，双影飞翻明翠岑。","dynasty":"金朝","title":"龙池春兴"}
{"author":"党怀英","content":"宝花天雨晓纷纷，佛界妆严尽白银。待腊风云初接势，犯寒糟曲若为神。园中芳草谁能赋，江上梅花独自春。半臂骑驴得佳句，九原谁唤灞陵人。","dynasty":"金朝","title":"雪"}
{"author":"党怀英","content":"槁壤阴潜罢转丸，飘飘便作饮风仙。幽丛何处拳枯蜕，别树还来续断弦。小院日长清梦觉，空庭人静绿阴圆。无情物化谁能料，触拨羁怀一慨然。","dynasty":"金朝","title":"蝉"}
{"author":"党怀英","content":"生涯自分老林泉，欲止还行信有缘。未许纶竿归醉手，且教烟水入吟鞭。云山聊欲追聱叟，风腋何妨借玉川。独卧北轩元不寐，竹间寒雨夜琅然。","dynasty":"金朝","title":"书因叔北轩壁"}
{"author":"党怀英","content":"少陵兄弟盖三人，坡老相知只卯君。五亩有期将共隐，一尊何易便轻分。秋鸿渺渺看孤往，夜雨潇潇忍独闻。他日书来问无恙，我应深钓竹溪云。","dynasty":"金朝","title":"世华将有登州之行作是诗以送之"}
{"author":"党怀英","content":"脱叶萧萧山木稠，连樯飘汎海蓬秋。浪回煦岛冯夷舞，云暗苍梧帝子愁。欲往未行淹仆马，乍来还去羡鸧鹙。景疏楼下无边水，暂濯尘缨可自由。","dynasty":"金朝","title":"煦山驿亭阻雨"}
{"author":"党怀英","content":"城头山色翠玲珑，尚忆清狂四饮翁。铁马冰车断遗响，桃花石室自春风。平生诗价千钧重，身后仙游一梦空。想见蓬莱水清浅，芙容城阙五云中。","dynasty":"金朝","title":"吊石曼卿"}
{"author":"党怀英","content":"卿云分瑞两嫣然，镜里妆成谷雨天。晓日倚阑閒妒艳，春风拾翠两骈肩。水南水北何曾见，桃叶桃根本自仙。梦想沈香亭北槛，略修花谱记芳妍。","dynasty":"金朝","title":"应制粉红双头牡丹二首其一"}
{"author":"党怀英","content":"春意应嫌芍药迟，一枝分秀伴双蕤。并肩翠袖初酣酒，对镜红妆欲斗奇。上苑风烟工献巧，中天雨露本无私。更看散作人间瑞，万里黄云麦两岐。","dynasty":"金朝","title":"应制粉红双头牡丹二首其二"}
{"author":"党怀英","content":"山光凝黛水浮空，地僻偏宜叔夜慵。尚喜年登更冬暖，敢论人厄与天穷。君方有志三重浪，我巳无心万里风。拟葺小园师老圃，绿畦春溜引连筒。","dynasty":"金朝","title":"和道彦至"}
{"author":"党怀英","content":"鹑居鷇食两迷阳，四十犹贪桂子香。石汶为君抛水月，宪陵回首见冰霜。虫鱼细碎成书癖，荆棘峥嵘失醉乡。举白北轩真一梦，竹间犹记雨浪浪。","dynasty":"金朝","title":"寄贾因叔"}
{"author":"党怀英","content":"冰结东溪冻未漪，风凌枯木怒犹威。不知春力来多少，便有青蝇负暖飞。","dynasty":"金朝","title":"立春"}
{"author":"党怀英","content":"几年客舍逢端午，今日东行复海隅。三岁已无平老艾，一杯聊作辟愁符。","dynasty":"金朝","title":"端午日照道中"}
{"author":"党怀英","content":"江村清境皆画本，画里更传诗语工。渔父自醒还自醉，不知身在画图中。","dynasty":"金朝","title":"渔村诗话图"}
{"author":"党怀英","content":"滦溪经雨浪生花，晓碧翻光漾晓霞。川上风烟无定态，尽供新意与诗家。","dynasty":"金朝","title":"晓云次子端韵"}
{"author":"党怀英","content":"路转清溪树蔚然，解鞍坐愒午阴圆。避人鸥鸟惊飞尽，时有游鱼弄柳绵。","dynasty":"金朝","title":"日照道中"}
{"author":"党怀英","content":"老木经霜众窍空，月明深夜响秋风。始知天籁非人籁，吹万由来果不同。","dynasty":"金朝","title":"睡觉门外月色如昼霜风过翏然成声作一绝"}
{"author":"党怀英","content":"双眠双浴水平溪，共看秋光卧两堤。谁信潇湘有孤雁，冷沙寒苇不成栖。","dynasty":"金朝","title":"题马贲画鸂图"}
{"author":"党怀英","content":"马駃车驱起路尘，傍山阴翳作春温。东风欲放萌芽动，已有疲牛啮烧痕。","dynasty":"金朝","title":"和元卿郊行"}
{"author":"党怀英","content":"二年三到水云乡，瘦马凌兢怯路长。野雪未乾春未雨，落鸢飞起暗尘黄。","dynasty":"金朝","title":"煦山道中三首其一"}
{"author":"党怀英","content":"吴歌楚语海山间，织苇苫菰便自安。已作稻塍犹未种，小沟流涩水车乾。","dynasty":"金朝","title":"煦山道中三首其二"}
{"author":"党怀英","content":"海路东南万壑倾，青山孤起压重城。驿亭春半馀寒雪，墙角无人草自生。","dynasty":"金朝","title":"煦山道中三首其三"}
{"author":"党怀英","content":"暖风迟日弄春晴，浑似龙眠画里行。沙路半随堤尾曲，几家桃李鹁鸪鸣。","dynasty":"金朝","title":"白庄道中"}
{"author":"党怀英","content":"翠裙襞积破黄薇，新样丁香结玉蕤。最爱东风木芍药，淡红深紫两相宜。","dynasty":"金朝","title":"花品"}
{"author":"党怀英","content":"便面团圞字点鸦，天风吹堕委尘沙。燕泥庭草争工拙，何似当年陌上花。","dynasty":"金朝","title":"上皇书扇后"}
{"author":"党怀英","content":"沂山一何高，群峰郁孱颜。我行问遗老，云此小太山。望秩有常祀，其神号东安。草荒穆妃坟，雨剥汉武坛。神仙果何在，可想不可攀。千年等一昔，俯仰悲人寰。东望蓬莱宫，咫尺沧波间。","dynasty":"金朝","title":"穆陵道中二首其一"}
{"author":"党怀英","content":"重山复峻岭，溪路宛盘盘。流水滑无声，暗泻溪石间。岸草凄以碧，鲜葩耀红丹。高云映朝日，流景青林端。我行属朱夏，欲愒不得閒。山中有佳人，风生松桂寒。","dynasty":"金朝","title":"穆陵道中二首其二"}
{"author":"党怀英","content":"皇娲化万象，赋受无奇偏。胡为堕爱境，亦为尤物牵。煌煌灵祠花，玉蕊冠春妍。婉如倾国姝，独立江湖边。顾惜怨夺移，含秀梁宫烟。青黄竟自寇，始信拥肿全。珍材归好事，肌理致且坚。瑑刻方寸馀，遗像规汾壖。愿言税灵驭，要复安所怜。神游妙难诘，岂以大小悬。槐根开梦国，橘实游棋仙。静想宝龛中，坐纳东南天。况有大者存，指顾超八埏。","dynasty":"金朝","title":"琼花木后土像"}
{"author":"党怀英","content":"堂前种萱忧可忘，不如生儿喜殊常。呕哑啼笑彩衣侧，满堂和气生嘉祥。燕寝香凝佳梦兆，与佛同生佛亲抱。我来初见出锦绷，肌肉照人眉宇好。世间儿子空纷纷，如君此儿真慰人。蓟山东盘出英秀，政与德门宜子孙。天马驹，海鹤子。气骨初成便超异，籋云冲霄从此始。","dynasty":"金朝","title":"君锡生子四月八日"}
{"author":"党怀英","content":"江云卷宿雨，江风散晨烟。山光烟雨润欲滴，影堕江水空明间。修蛾新妆翠连娟，下拂尘镜窥明蠲。渔舟来何许，触破青茫然。中流水肥鱼逆上，受网应有松鲈鲜。借问张季鹰，西风几时还。渔郎理网唤不应，但见水碧江涵天。如何尘埃中，眼界有许宽。道人胸次陂万顷，为写此境清而妍。苍崖无尘树影寒，直欲坐我苔矶边。我家竹溪阴，小艇横青涟。异时赤脚踏两舷，不应尚作披图看。","dynasty":"金朝","title":"黄弥守画吴江新霁图"}
{"author":"党怀英","content":"诗人固多贫，深居隐茅蓬。一夕忽富贵，独卧琼瑶宫。梦破窗明虚，开门雪迷空。萧然视四壁，还与向也同。闭门撚须坐，愈觉生理穷。天公巧相幻，要我齐穷通。冲寒起沽酒，一洗芥蒂胸。","dynasty":"金朝","title":"雪中四首其一"}
{"author":"党怀英","content":"翻翻雪中鸦，飞鸣觅遗粟。雪深不可求，绕屋啄寒玉。顾我如鸱鸢，多储有馀肉。我亦生理拙，冻卧僵雪屋。日午甑无烟，饥吟搅空腹。岂不知屠沽，肥甘随取足。幸待春雪消，吾犹多杞菊。","dynasty":"金朝","title":"雪中四首其二"}
{"author":"党怀英","content":"岁晏苦风雪，旷野寒峥嵘。湿薪烧枯棘，距刺相拿撑。浓烟久伊郁，微焰方晶荧。津津膏乳涨，中有蚯蚓鸣。蓬蒿掇快炬，倏作飞灰轻。馀暖未及惬，睫泪先已盈。幸有邻家酒，时浇肌粟平。","dynasty":"金朝","title":"雪中四首其三"}
{"author":"党怀英","content":"岁晏雪盈尺，农夫倍欣然。不作祁寒怨，应知有丰年。笑我寄一室，归耕无寸田。无田吾不忧，饮啄当问天。我看多田翁，租赋常逋悬。低头负呵责，颜色惨可怜。不如拾滞穗，行歌两无牵。","dynasty":"金朝","title":"雪中四首其四"}
{"author":"党怀英","content":"落霞堕秋水，浮光照船明。孤程发晚泊，倦楫摇天星。蔼蔼野烟合，翛翛水风生。远浦浩渺漭，微波澹彭觥。畸鸟有时起，幽虫亦宵征。怀役叹独迈，感物伤旅情。夜久月窥席，忼慨心未平。","dynasty":"金朝","title":"夜发蔡口"}
{"author":"党怀英","content":"重湖汇城曲，佳菊被水涯。高寒逼素秋，无人自芳菲。鲜飙散幽馥，晴露堕馀滋。蹊荒绿苔合，采采叹后时。古瓶贮清泚，芳樽湔尘霏。远怀渊明贤，独往谁与期。徘徊东篱月，岁晏有馀悲。","dynasty":"金朝","title":"西湖晚菊"}
{"author":"党怀英","content":"林飙振危柯，野露委荒蔓。孤芳为谁妍，一笑聊自献。明妆炫朝丽，醉态羞晚困。脉脉怀春情，悄悄惊秋怨。岂无桃李媒，不嫁惜婵媛。悠哉清霜暮，共抱兰菊恨。","dynasty":"金朝","title":"西湖芙蓉"}
{"author":"党怀英","content":"浪水清且白，频年照行役。褰裳涉微波，微波去无极。悠悠溪上山，送我往复还。与君临水别，幽恨寄山间。","dynasty":"金朝","title":"浪溪别吴安雅"}
{"author":"党怀英","content":"我从渡淮涉高邮，雪风连日吹行舟。维扬地西闯夜色，星月隐见边城楼。晴光破晓射瓜步，照耀玉宇开琼洲。冯夷收威浪妥帖，容我一到金山头。金山胜槩冠吴楚，万础蟠峙江中流。平生梦寐不到处，乃以王事从私游。钟山雨花落眼底，海门鹤崖波际浮。川开林阖望不极，但见远色明轻鸥。风烟渺漭异吾土，行役有程难久留。一杯未举帆影转，已看浙树稍旗旒。","dynasty":"金朝","title":"金山"}
{"author":"党怀英","content":"昭阳宫里千蛾眉，中有一人轻欲飞。娣妹夤缘特新宠，六宫铅粉无光辉。春回太液花如绣，花底轻风扶翠袖。君恩不许作飞仙，襞积宫裙留浅皱。君王贪宴温柔乡，木门不省摇仓琅。避风台成略今古，空使遗妒惊霓裳。当年倾城复倾国，谁写馀妍入丹碧。背灯拥髻一潸然，不应尚有樊通德。","dynasty":"金朝","title":"赵飞燕写真"}
{"author":"党怀英","content":"人生天地真蘧庐，外物扰扰吾何须。与其羁馵齐辕驹，岂若饮□随骀驽。不知掉尾忘江湖，呴呴濡沫胡为乎。谁念挟卷矜村墟，磨丹点黝围樵苏。申鞭示箠严范模，矍如狙翁调众狙。尔雅细碎编虫鱼，辞严义密字见疏。烘斋睥睨音语粗，讽诵谁敢忘须臾。万中有一差锱铢，咿哑坐使为呻呼。咄哉倡言口嗫嚅，等为儿戏夫何殊。霜风入户寒割肤，生薪槎牙供燎炉。漫漫湿烟迷四隅，白鹤日见黔如乌。此间纵乐能何如，其谁相与歌归欤。投笼嗟我自挚拘，垂翅更待穷年徂。","dynasty":"金朝","title":"村斋遣事"}
{"author":"党怀英","content":"社栎赋散材，乃遭匠石嗤。高梧中宫徵，不能保孙枝。全伤随用否，理固不可移。堂堂十八公，端劲出天姿。蟠根借馀润，茂郁清溪湄。雨师夜失律，偶此遗神螭。烟鳞渍寒雨，雾鬣明朝曦。腾拿困愈壮，偃蹇僵不疲。未能走沆漭，聊与草木嬉。长风动头角，吟啸舒郁伊。尘埃讵能久，雷电会有时。昨宵卧溪月，老影閒横欹。天明竟不举，俯仰益怪奇。拿拳攀半崖，渴喙吞清漪。希珍价不售，复病樵柯危。材高辄尔耳，咄彼造化儿。樛枝饱霜雪，遽与蓬蒿衰。孤标挽万牛，未为廊庙知。窈窕桃李春，奈尔千岁期。枯桑岂自贾，取败以老龟。兹非爨下材，梁栋终见施。长短归自然，勿为凫鹤悲。","dynasty":"金朝","title":"和张德远伐松之什"}
{"author":"党怀英","content":"云山空，冈阜重，槲叶半湿新霜红。溪猿得意适其适，閒攀静桂晴光中。孤麇何从来，寂历野竹风。举头相视不相测，昂藏却立如痴童。鲲鹏负云天，斥鴳处蒿蓬。万生所乐自不同，恝然胡为之二虫。","dynasty":"金朝","title":"题獐猿图"}
{"author":"党怀英","content":"川流为潴钜野阔，水色天容两开豁。山随水远势奔骛，骏马西来衔辔脱。山前云木散不收，坐看木末来归舟。秋容澄明纳万象，画本寂默横双眸。谪仙曾来钓烟碛，想见夕阳寒影只。骑鲸去作汗漫游，只有荒台压澄碧。台边昨夜西风来，倦游羁宦心悠哉。岂无琼艘百柂载春色，是中可以忘形骸。官居得秋况不恶，高吟何遽悲摇落。君不见中郎诗翰忆湖山，秋色正满连云阁。","dynasty":"金朝","title":"和济倅刘公伤秋"}
{"author":"党怀英","content":"春云乍出山有无，春云巳去春山孤。山光空濛不可写，正要云气相萦纡。山吞云吐变明晦，半与嵓谷生朝晡。轻林萧萧暗溪树，馀影漠漠开樵居。舟人舣棹并沙尾，坐看缥缈摇空虚。巧分天趣出画外，韵远不与丹青俱。今人重古不知画，但爱屋漏烟煤污。惜哉东坡不及见此本，诗中独有叠嶂烟江图。","dynasty":"金朝","title":"题春云出谷图"}
{"author":"党怀英","content":"官居坐官府，不见青山青。閒来亭上看，青山绕重城。左见青山纵，右见青山横。具敖浮虚碧峥嵘，群峰连娟相缭萦。县庭无事苔藓生，独携珍琴写溪声。琴声锵锵激虚亭，罢琴举酒招山英。山英莫相嘲，我虽朝市如林坰。客有山中来，闻说令尹清。山英异时合有情，周遮不放公马行。","dynasty":"金朝","title":"新泰县环翠亭"}
{"author":"党怀英","content":"山云駃如驱，山雨沛如倾。幽人梦初醒，卧听檐溜声。雷霆怒相搏，似与阴阳争。蛟龙久何蟠，始此幽蛰惊。馀花晓犹落，竟日方破晴。明朝东皋望，照眼生意明。焦枯被沾濡，相与回春荣。忻然野桃李，新绿栖残英。渐渐麦垄翠，溜溜溪流清。蛙鸟亦解喜，飞沈互喧鸣。万物皆得时，栖迟感吾生。直应挂儒冠，便逐春农耕。","dynasty":"金朝","title":"喜雨"}
{"author":"党怀英","content":"苡珠散遗胄，我姓出冯翊。空闻华山名，未始见颜色。三峰擢觚棱，经眼但石刻。那知玉井莲，香落清渭北。巅崖划变转，势走关辅窄。岂无爱山人，不解傅粉墨。多才曲江裔，公暇日招揖。归装贮新图，尚带烟雾湿。明窗一传玩，恍若到乡国。我生随宦游，久作东南客。有田泰山下，绕屋皆泉石。怀恩恋官廪，老大归未得。况复秦川遥，便恐此生隔。崚嶒苍烟面，只许画中识。诗成持送君，想像三叹息。","dynasty":"金朝","title":"题张维中华山图"}
{"author":"党怀英","content":"君从郁葱几时来，郁葱山色空崔嵬。白云巳自动归意，蟏蛸蛜蝛况可怀。薰风浊酒非莓苔，那知空斋响蚊雷。酒酣临风解相忆，唤取玉笛传清哀。","dynasty":"金朝","title":"送崔深道东归"}
{"author":"党怀英","content":"乐天归卧湖山边，閒买池塘娱莫年。小蛮巳老樊素去，心地玲珑如白莲。室中谁遣散花天，故点襌衣香破襌。鸳鸯为报窃花处，题诗要戏小婵娟。红妆秋水照明蠲，清之粉本清且妍。道人无心被花恼，对画作诗真适然。君不见元亮投名莲社里，不妨更赋閒情篇。","dynasty":"金朝","title":"楚清之画乐天小娃撑小艇偷采白莲回不解藏踪迹浮萍一道开诗因题其后"}
{"author":"党怀英","content":"朱橘复朱橘，传分包贡实。煌煌中堂榜奇画，照公堂前萱草碧。公今致养丰䘵食，更取蛮珍奉颜色。举觞一笑三千秋，坐看诸孙索梨栗。","dynasty":"金朝","title":"题大理评事王元老双橘堂"}
{"author":"党怀英","content":"三星排空山月明，思归客子夜半行。单衣短褐风凄清，响踏黄叶栖禽惊。匆匆晓转沙岸侧，枯蓼寒芦鸣索率。山月欲随山烟黑，前途无人脚无力，行路难，堪叹息。","dynasty":"金朝","title":"宿旧县四更而归道中摭所见作行路难"}
{"author":"党怀英","content":"平明发郊墟，独步跄躞蹀。引领发前程，日出烟未灭。林迥鸟始喧，麦短牛已啮。春阳气未壮，道左尚残雪。长风拂归袂，凛欲变冬洌。指冻僵不拳，胶凝仍欲折。而我竟何事，犯此寒正切。修途去未几，行意先已薾。安得两翼生，高飞度林樾。","dynasty":"金朝","title":"途中"}
{"author":"党怀英","content":"万生扰扰安其安，鸴鸠不羡鹏飞抟。端知扶摇上九万，无异跳跃蓬蒿间。是身江海一漂粟，身外纷然皆外物。一廛傥可容所寓，何用渠渠作高屋。知君从道由心成，昔焉忘俗今忘形。物来弭角不知竞，触蛮血战良虚名。我梦敲门访君舍，舍小不容相对话。觉来惊见壁间蜗，俯仰人间真物化。","dynasty":"金朝","title":"徐茂宗蜗舍"}
{"author":"党怀英","content":"红莎绿箬春风饼。趁梅驿、来云岭。紫桂岩空琼窦冷。佳人却恨，等閒分破，缥缈双鸾影。一瓯月露心魂醒。更送清歌助清兴。痛饮休辞今夕永。与君洗尽，满襟烦暑，别作高寒境。","dynasty":"金朝","title":"青玉案癸巳暮冬小雪家集作"}
{"author":"党怀英","content":"碧玉撚条，蓝袍裁叶。明艳黄深软金叠。道装仙子，谪堕蕊珠仙阙。为春閒管领，花时节。汉额妆浓，楚腰舞怯。襞积裙馀旧宫褶。东君着意，留伴小庭风月。任教鶗鴂唤，群芳歇。","dynasty":"金朝","title":"感皇恩赋叠罗花"}
{"author":"党怀英","content":"一叶下梧桐，新凉风露。喜鹊桥成渺云步。旧家机杼，巧织紫绡如雾。新愁还织就，无重数。天上何年，人间朝莫。回首星津又空渡。盈盈别泪，散作半空疏雨。离魂都付与，秋将去。","dynasty":"金朝","title":"感皇恩"}
{"author":"党怀英","content":"傲霜枝袅团珠蕾。冷香霏烟雨、晚秋意。萧散绕东篱，尚彷佛、见山清气。西风外，梦到斜川栗里。断霞鱼尾明秋水。带三两飞鸿、点烟际。疏林飒秋声，似知人、倦游无味。家何处，落日西山紫翠。","dynasty":"金朝","title":"月上海棠用前人韵"}
{"author":"潘大临","content":"西山通虎穴，赤壁隐龙宫。形胜三分国，波流万世功。沙明拳宿鹭，天阔退飞鸿。最羡渔竿客，归船雨打篷。","dynasty":"宋代","tags":"咏史怀古，写景，抒怀","title":"江间作四首·其三"}
{"author":"潘大临","content":"白鸟没飞烟，微风逆上舡。江从樊口转，山自武昌连。日月悬终古，乾坤别逝川。罗浮南斗外，黔府古河边。","dynasty":"宋代","tags":"写景，抒情","title":"江间作·其一"}
{"author":"潘大临","content":"波浪三江口，风云八字山。断崖东北际，虚艇有无间。卧柳堆生岸，跳鱼水捣弯。悠然小轩冕，幽兴满乡关。","dynasty":"宋代","title":"江间作"}
{"author":"潘大临","content":"西山通虎穴，赤壁隐龙宫。形胜三分国，波流万世功。沙明拳宿鹭，天阔退飞鸿。最羡渔竿客，归船雨打篷。","dynasty":"宋代","title":"江间作"}
{"author":"潘大临","content":"落日春江上，无人倚杖时。私蛙鸣鼓吹，官柳舞腰支。猎远频翻臂，渔深数治丝。我犹无彼是，风岂有雄雌。","dynasty":"宋代","title":"江间作"}
{"author":"潘大临","content":"舟楫凌漳水，风涛接蠡湖。龙媒成跬步，骊颔脱微躯。乐土供游戏，深文苦絷拘。胸中虽磈磊，墙外或歌呼。老去嵇刃懒，归来甯子愚。千钟真臭腐，十畮借膏腴。春雨何曾密，园花竟自都。小桥藏细柳，方沼出新蒲。酒熟拈巾漉，经传带雨锄。行盘随所有，坐客几时无。日转淮阴暮，门通鸟迳迂。仰头看哺鷇，引手亦将雏。抚事盆缫茧，劳生户转枢。形骸浮大块，毛发燎红炉。借问青宫犊，何如浊水凫。士衡甘食酷，张翰合思鲈。世论几胶柱，人心尽好竽。屠龙非至计，射雉屈良图。借箸方隆汉，推枰已灭吴。从渠画麟阁，吾自著潜夫。","dynasty":"宋代","title":"春日书怀"}
{"author":"潘大临","content":"使者旌麾开书阴，幽亭万个竹竿深。月乘佛界生清影，风入僧垣作好音。活国五年持节手，补天三尺转圜心。召还有命方乘传，莫遣幽人气象侵。","dynasty":"宋代","title":"次韵黄泽简亭"}
{"author":"潘大临","content":"归自江南即定居，漫劳新友问何如。刚肠肯为藜羹转，病骨聊凭竹杖扶。南圃土腴千树橘，东湖春水百金鱼。明年生计应堪说，待倩君倩买异书。","dynasty":"宋代","title":"答王立之惠书"}
{"author":"潘大临","content":"人争汉口渡，日落阳台坂。鼓吹隔岸闻，楼观排云见。","dynasty":"宋代","title":"登大别眺望"}
{"author":"潘大临","content":"文章迩来气焰低，圣经颇遭余子弄。公归除□□□□，荆舒之说惩应痛。","dynasty":"宋代","title":"和张文潜痛字韵"}
{"author":"潘大临","content":"封胡羯末谢，龟驹玉鸿洪。千载望四谢，四洪天壤同。","dynasty":"宋代","title":"洪氏倦壳轩"}
{"author":"潘大临","content":"文如二稚徒怀壁，武似三明却{左韦右长}弓。松桧参天西邑路，时时骑马访庞公。","dynasty":"宋代","title":"寄德操均父"}
{"author":"潘大临","content":"翰墨精神全魏汉，文章波澜似春秋。可是中州著不得，江南已远更宜州。","dynasty":"宋代","title":"江夏别鲁直送之宜州"}
{"author":"潘大临","content":"八字山头雁，武昌江上鱼。","dynasty":"宋代","title":"句"}
{"author":"潘大临","content":"归来陶隐居，拄颊西山云。","dynasty":"宋代","title":"句"}
{"author":"潘大临","content":"两屐上层楼，一目略千里。","dynasty":"宋代","title":"句"}
{"author":"潘大临","content":"诗束牛腰藏旧稿，尽论马尾辨雠。","dynasty":"宋代","title":"句"}
{"author":"潘大临","content":"思君带孔移。","dynasty":"宋代","title":"句"}
{"author":"潘大临","content":"元佑丝纶两汉前，曲刑意得龙光宣。裕陵圣德如天大，谁道微臣敢议天。","dynasty":"宋代","title":"哭东坡"}
{"author":"潘大临","content":"公与文忠总遇谗，谗人有口直须缄。声名百世谁常在，公与文忠北斗南。","dynasty":"宋代","title":"哭东坡"}
{"author":"潘大临","content":"非云非雪月初浮，疑是佳人狐白裘。细雨狂风莫欺折，冰肌玉骨未禁愁。","dynasty":"宋代","title":"梅"}
{"author":"潘大临","content":"茅瞻竹阁枕回溪，柳外平桥拍水低。在藻白鱼知鹭下，穿林黄雀觉蝉嘶。","dynasty":"宋代","title":"题陈德秀画四季枕屏图五首"}
{"author":"潘大临","content":"锦树连云烂不收，山河风景一番秋。老夫枕簟便凉夜，不比新亭去国愁。","dynasty":"宋代","title":"题陈德秀画四季枕屏图五首"}
{"author":"潘大临","content":"江树溟蒙雪暗天，似闻寒雁破昏烟。相思此夜堪乘兴，试问渔翁觅钓船。","dynasty":"宋代","title":"题陈德秀画四季枕屏图五首"}
{"author":"潘大临","content":"好景入诗皆可画，未知陈子画中诗。疑公便是褚季野，正尔不言行四时。","dynasty":"宋代","title":"题陈德秀画四季枕屏图五首"}
{"author":"潘大临","content":"我到淮南几见春，一身蓑笠蔽烟雨。桃花林里有人家，疑是柯山最深处。","dynasty":"宋代","title":"题张圣言画四时景物"}
{"author":"潘大临","content":"成阴众木与天参，日暮风雨地轴翻。曾向庐山问行李，石门西路接僧垣。","dynasty":"宋代","title":"题张圣言画四时景物"}
{"author":"潘大临","content":"荻花索索水津津，日落空山开霁新。松下有人摩诘似，与渠烟火作比邻。","dynasty":"宋代","title":"题张圣言画四时景物"}
{"author":"潘大临","content":"云蒙山头雪翻空，飞鸟绕树困号风。关山淮水失微路，酒炉曾借衰颜红。","dynasty":"宋代","title":"题张圣言画四时景物"}
{"author":"潘大临","content":"吴头楚尾散花洲，天阔波云恰下鸥。帝子胸中有江汉，故能风露笔端秋。","dynasty":"宋代","title":"题赵承远所藏大年画平远二首"}
{"author":"潘大临","content":"将军心眼到沧洲，木脱波生一夜秋。想得笔端凫雁足，又添鸂鶒起沙头。","dynasty":"宋代","title":"题赵承远所藏大年画平远二首"}
{"author":"潘大临","content":"公泛浯溪春水船，击帆啼鸟青崖边。次山作颂今几年，当时治乱春风前。明皇聪明真晚谬，乾坤付与哥奴手。骨肉何伤九庙焚，蜀山骑驴不回首。天下宁知再有唐，皇帝紫袍迎上皇。神器苍忙吾敢惜，儿不终孝听五郎。父子几何不豺虎，君臣宁能责胡虏。南内凄凉谁得知，人间称家作端午。平生不识颜真卿，去年不答高将军。老来读碑泪横臆，公诗与碑当共行。不赏边功宁有许，当杀奉皇犹敢语。雨淋日炙字未论，千秋万岁所鉴多。","dynasty":"宋代","title":"浯溪"}
{"author":"潘大临","content":"我昔骑鲸游九州，上扣天关望冕旒。群公侍旁好颜色，将顺帝旨成刚柔。抱持日月不自献，蒙葺尘土归家丘。结茅竹间今休已，炎暑避舍清飙留。屋头清溪鸣书夜，当户古木蔽马牛。苍头卢儿从高盖，传呼不到门巷幽。两公忘言儿袖手，驱除睡魔须茶瓯。谁传此意到旁郡，解衣盘礴烦张侯。张侯落笔妙天下，未坠学士之风流。欲见柯山入画图，丹青知君百不忧。黄公不肯直南省，一麾已具东南舟。请君援笔待公至，画我迎公竹阴里。","dynasty":"宋代","title":"赠张圣言画柯山图"}
{"author":"潘大临","content":"西山连虎穴，赤壁隐龙宫。形胜三分国，波流万世功。沙明拳宿鹭，天阔退飞鸿。最羡鱼竿客，归船雨打篷。","dynasty":"宋代","title":"江间作其三"}
{"author":"潘大临","content":"荻花索索水津津，日落空山开霁新。松下有人摩诘似，与渠烟火作比邻。","dynasty":"宋代","title":"题张圣言画四时景物其三"}
{"author":"潘大临","content":"乱山深处碧波流，隔岸垂杨系小舟。无数桃花伴春梦，梦中还作武陵游。","dynasty":"宋代","title":"题陈德秀画四季枕屏图五首其一"}
{"author":"潘大临","content":"茅檐竹阁枕回溪，柳外平桥拍水低。在藻白鱼知鹭下，穿林黄雀觉蝉嘶。","dynasty":"宋代","title":"题陈德秀画四季枕屏图五首其二"}
{"author":"潘大临","content":"江树溟濛雪暗天，似闻寒雁破昏烟。相思此夜堪乘兴，试问渔翁觅钓船。","dynasty":"宋代","title":"题陈德秀画四季枕屏图五首其四"}
{"author":"潘大临","content":"元祐丝纶两汉前，典刑意得龙光宣。裕陵圣德如天大，谁道微臣敢议天。","dynasty":"宋代","title":"哭东坡其一"}
{"author":"潘大临","content":"文章迩来气燄低，圣经颇遭馀子弄。公归除□□□□，荆舒之说惩应痛。","dynasty":"宋代","title":"和张文潜痛字韵"}
{"author":"潘大临","content":"我游匡山夏将杪，赤日青天万山绕。忽然风雨动地来，震气果雷离电绕。一川烟霭失东西，万里乾坤错昏晓。香垆高峰危欲堕，石门细路人心剿。江翻那闻得计鱼，木拔岂有安巢鸟。须臾云过雨脚收，依旧晴晖著丛筱。群山历历在眼前，恰似凭高日方晓。谁将此景入画图，数幅生绡盘礴了。吴丞此画绝代无，张公此诗古来少。读诗观画兴未穷，北窗风凉退自公。使君意消三伏中，未可鞭箠催青铜。","dynasty":"宋代","title":"吴熙老所藏风雨图"}
{"author":"潘大临","content":"为邦虽陋勿雌黄，我曾侍立苏公旁。见公颜色不憔悴，不似贾谊来江湘。它州虽粗胜吾州，无此两公相继游。","dynasty":"宋代","title":"张文潜齐安行解嘲"}
{"author":"潘大临","content":"公泛浯溪春水船，系帆啼鸟青崖边。次山作颂今几年，当时治乱春风前。明皇聪明真晚谬，乾坤付与哥奴手。骨肉何伤九庙焚，蜀山骑驴不回首。天下宁知再有唐，皇帝紫袍迎上皇。神器苍忙吾敢惜，儿不终孝听五郎。父子几何不豺虎，君臣宁能责胡虏。南内凄凉谁得知，人间称家作端午。平生不识颜真卿，去年不答高将军。老来读碑泪横臆，公诗与碑当共行。不赏边功宁有许，不杀奉皇犹敢语。雨淋日炙字未讹，千秋万岁所鉴多。","dynasty":"宋代","title":"浯溪"}
{"author":"潘大临","content":"胡子云中白鹤，林生初发芙蓉。吴十九成雅奏，饶三百炼奇锋。南州复见高士，东山行起谢公。信祖真成德祖，立之无愧行中。吴生可共南郡，老夫宁附石崇。闻雅已倾重客，说谈仍得王戎。冠盖城南高会，山阴未扫馀风。客散日衔西壁，主人不道尊空。","dynasty":"宋代","title":"诗一首"}
{"author":"潘大临","content":"诗束牛腰藏旧稿，书讹马尾辨新雠。","dynasty":"宋代","title":"句其五"}
{"author":"潘大临","content":"八字山头雁，武昌江上鱼。","dynasty":"宋代","title":"句其七"}
{"author":"陈衡恪","content":"谁道吟怀浅。有鲲弦、吴天怨别，苦啼春雁。烟雨溟濛明朝路，兰枻暂教留恋。更细写、愁痕低泫。一幅墨花和泪舞，料桃潭、不及情难遣。杨柳岸，片帆远。冷风吹皱沧波面。最难忘、词场伴侣，故乡英彦。千里卜居南朝地，凭吊粉残脂黯。但梦里、蘼芜缱绻。锦瑟年华须痛惜，待重逢、畅泻金樽满。鬓边语，音睍睆。","dynasty":"近代","title":"金缕曲徙居白门，留别公湛"}
{"author":"陈衡恪","content":"又残阳摇曙，宿蓼分凉，愁入去舟眼。底事悤悤别，雕梁畔、因依还羡双燕。妙词意款。伴露装、殊慰悽感。暂回首，潋滟江南水，映孤梦犹暖。堪念云萍飘散。且自偎清影，频弄征翰。鸿语催秋紧，年年树、苍茫曾系游缆。泪襟暗点。怅玉人、空望尘远。便先算归期，春镜里，待厮见。","dynasty":"近代","title":"眉妩"}
{"author":"陈衡恪","content":"对微风柳苑，隐雾莲汀，聊阔异乡眼。宿鸟归飞处，阑干外、沉沉云醉天半。素襟共远。便兴来、徐步芳岸。看平地，藻荇交横影，又凉夜难遣。十里晶帘初卷。料翠欹珊枕，凉沁香汗。环燕皆尘土，痴儿女、鸣筝谁补幽怨。泪深意款。怅棹歌、空老张翰。待邀我明蟾，凌波路，照清浅。","dynasty":"近代","title":"眉妩"}
{"author":"陈衡恪","content":"见时难，别时易。十九不如意。心在天涯，人在绿阴里。晚来暗雨檐前，潇潇滴滴，又滴尽、更残漏坠。未成寐。近日多少相思，问侬还问你。雾重寒轻，两地甚滋味。几时双宿双飞，莼边弄笛，同领略、五湖烟水。","dynasty":"近代","title":"祝英台近"}
{"author":"陈衡恪","content":"半窗雨歇。料几枝缀粉，临风堪折。暗忆芳盟，笛语悤悤换时节。休道江南信早，空赢得、经年抛别。想见那、一捻幽香，千里冷云叠。谁说。路悽绝。正梦绕夜寒，秀靥凝怯。玉尘自洁。寥落孤山写明月。但愿枝枝倚遍，聊慰我、相思情切。又甚处携素手，举觞对雪。","dynasty":"近代","title":"暗香忆梅，次梦秋韵"}
{"author":"陈衡恪","content":"一帘冷月。照山照水光澄澈。对花对酒情亲切。千里婵娟，今古共圆缺。沈沈钟鼓今何夕。长空过雁飞无迹。楼阴掩乱梧桐叶。楼上佳人，独坐不吹笛。","dynasty":"近代","title":"醉落魄"}
{"author":"陈衡恪","content":"素根聊托。怅溹洄别浦，寸心绵邈。试睡起、慵展晶奁，但颦惹月寒，梦移春薄。画桨来迟，正孤守、一窗幽索。定冰姿恨隔，不共丽人，细评花药。湘皋近来自若。想轻裳暗掣，香送天角。甚乱云、渐阻相思，忍付与瑶环，怨情閒却。净洗铅痕，稳伴取、烟条珠萼。怕荒汀、夜风似剪，点波泪落。","dynasty":"近代","title":"解连环为公湛画水仙并题，用清真韵"}
{"author":"陈衡恪","content":"小园才雪后。正东阁春回，冷红妆就。醉霞泛玉，徐凝睇、宛转芳心微漏。停杯忆旧。料寂寞、倚栏时候。烟碛远、糁玉胡沙，飘零漫侵歌袖。江南水驿关情，问解佩归来，尚能诗否。婵娟惯斗。愁未稳、镜里暗窥簪瘦。眉边弄秀。应念我、几番搔首。休更听、残笛声声，高城夜奏。","dynasty":"近代","title":"玉烛新赋梅，用清真韵"}
{"author":"陈衡恪","content":"西泠旧碧。引澹影缥缈，扶上双屐。十里疏花，天末遥看，眉边暗惹香泽。春风欲透琼肌软，似未惜、波寒江国。想夜来、雪意凄然，梦入水沉亭北。还问逋仙甚处，冷虹细蘸水，愁荡歌力。玉佩无声，鹤语盘空，那管飞鸥来历。苍茫目断扁舟路，恨不共、石湖吟笔。倚半床、斜月黄昏，起初满怀云阔。","dynasty":"近代","title":"疏影秋莲词人诣孤山观梅，词以纪之，予不得同游，次韵寄意"}
{"author":"陈衡恪","content":"微凉不隔窗纱，蝉嘶乍歇林阴转。江帆暂卸，蹉跎一月，钓游俱懒。翠竹笼烟，白云堆絮，卷帘低看。又墙头蛱蝶，双双起舞，似曾向，画图见。听说池塘水满。问回廊、可曾浸遍。閒阶小立，苔痕碧润，尚余蜗篆。偶未窥园，紫薇谁料，这般零乱。甚清愁输与，天涯倦客，渐鬓华换。","dynasty":"近代","title":"水龙吟"}
{"author":"陈衡恪","content":"烟消鸾散，月冷犀帷，灯前俊侣初逢。艳锦天机，万花争妒娇容。仙乡自成清供，倒银瓶、且醉东风。胜情处，对文窗窈窕，香噀尘空。遗佩江皋如在，怅玉龙吹夜，愁断孤鸿。暗结同心，温柔谁赋春浓。临流旧时妆茜，写琉屏、惊坠鸳红。端正看，小腰支、还似镜中。","dynasty":"近代","title":"声声慢梦窗有梅兰水仙瑞香词，倚声和之，并写成图"}
{"author":"陈衡恪","content":"柳带垂阴，荷钱试碧，霏霏微雨溪亭。余香半亩，未悭诗思经营。雾阁翠迷清晓，流莺梦老燕巢成。春归后，湔裙曲水，无语留情。天气乍寒乍暖，正地卑衣润，宝篆香凝。青山自好，画兰点笔愁生。嫩约倩传芳卷，故人何事细丁宁。难忘是，华发胜赏，携袂孤城。","dynasty":"近代","title":"庆清朝公湛用梅溪韵赋此解，倚声和寄"}
{"author":"陈衡恪","content":"紫云堕水。微浪生风绮。粉态半酣春梦里。胡蝶一双惊起。晚烟绿上筠枝。轻盈却怨开迟。不见王孙骄马，隔帘自诧腰支。","dynasty":"近代","title":"清平乐题山水花卉册页第二开"}
{"author":"陈衡恪","content":"春山自晓。露浥无人到。一径苔深香缥缈。惟有数声啼鸟。千年流水泠泠。清风写入瑶琴。惆怅湘灵梦远，天涯未佩留簪。","dynasty":"近代","title":"清平乐·题山水花卉册页第六"}
{"author":"陈衡恪","content":"供养水仙花，开到盈盈欲折。一片岁寒清思，共芳香幽绝。碧天云净雪初消，又见风吹叶。人意钟声俱远，有一轮冰月。","dynasty":"近代","title":"好事近题清供图"}
{"author":"陈衡恪","content":"萼绿灯前迷彩凤。几日东风，细扫胭脂冻。残醉未消寻好梦。流云暗结游仙鞚。才说倾城声价重。一样年华，自把芳菲送。春色鹅黄聊与共。无情花影天衣缝。","dynasty":"近代","title":"蝶恋花"}
{"author":"陈衡恪","content":"红云薄。前村约。春在阑干角。何处笛声和梦觉。峭寒珠错落。","dynasty":"近代","title":"自度曲·题红梅"}
{"author":"陈衡恪","content":"晚凉天。尚未疏团扇，纤手弄冰纨。香汗微收，松鬘不整，久坐还听鸣蝉。淡霞晕红酥臂玉，似罢浴、初试荡罗便。细数苔纹，暗熏花气，尽意留连。借问谁家庭院，但芭蕉三两，不见阑干。莫是蓝桥，休疑姑射，云路别下婵娟。甚背面、娇羞体态，也轻移、环佩在人间。画笔端相片时，幽愫难传。","dynasty":"近代","title":"一萼红题背面侍女画"}
{"author":"陈衡恪","content":"苍苔渴酒林中静。佳人拾翠春相问。老去愿春迟。梳头满面丝。感时花溅泪。晚署华堂醉。去住损春心。孤城隐雾深。","dynasty":"近代","title":"菩萨蛮十月十八日集杜少陵句"}
{"author":"陈衡恪","content":"鱼龙寂寞秋江冷。风含翠筱娟娟静。幽树晚多花。微风燕子斜。卷帘残月影。寒水光难定。佳句染华笺。虚空不离禅。","dynasty":"近代","title":"菩萨蛮"}
{"author":"陈衡恪","content":"香飘合殿春风转。且看欲尽花经眼。落日在帘钩。燕姬翠黛愁。洞房环佩冷。结束多红粉。故作傍人低。聪明忆别离。","dynasty":"近代","title":"菩萨蛮"}
{"author":"陈衡恪","content":"清江锦石伤心丽。含风翠壁孤云细。细麦落轻花。风前径竹斜。霏红洲蕊乱。丸药流莺啭。高柳半天青。乾坤一草亭。","dynasty":"近代","title":"菩萨蛮"}
{"author":"陈衡恪","content":"岩扉旧掩参天翠，月悄霜乾。瘦影啼猿。不似萧郎十五竿。凌霄饥凤归来晚，梦绕千山。眼底江南。萧飒西风送暮寒。","dynasty":"近代","title":"采桑子题画竹"}
{"author":"陈衡恪","content":"娉婷何处寄芳悰。忆前踪。楼台一桁水溶溶。酒阑花笑风。袜罗冰洁舞衣红。忒玲珑。蓦然回首晚烟中。箫心横碧虹。","dynasty":"近代","title":"鬲溪梅令题红荷"}
{"author":"陈衡恪","content":"翠丛先放春早，暮景呈洁。被酒乍开倦眼，对扫黛文君，还慰愁结。芳襟自远，细浴东风泉底滑。银屏酒、静理琴丝，葱尖会意已清绝。何事更、移樽向月。叹荏苒、几经时节。采采不堪满把，觉空谷烟痕，欲沁华发。低徊故国，路阻幽篁犹待折。看青娥、未全老，讵忍轻抛别。","dynasty":"近代","title":"看花回赋兰，用片玉韵"}
{"author":"陈衡恪","content":"秋乍霁。凉飙划破云翳。閒邀夜色赏秦淮，淡蟾在水。六桥不隔柳苍苍，烟光摇荡眉际。画楼外，重徙倚。绿漪两桨须记。兴亡漫说六朝山，燕还旧垒。帝城客去晚潮回，华年空叹弹指。软尘聚首似梦寐。莽东西、琴剑千里。见了若添离思，向飞萤、岸曲停杯。相对收拾余欢，笙歌里。","dynasty":"近代","title":"西河题秦淮泛月图"}
{"author":"冯去非","content":"凉生遥渚。正绿芰擎霜，黄花招雨。雁外渔村，蛩边蟹舍，绛叶满秋来路。世事不离双鬓，远梦偏欺孤旅。送望眼，但凭舷微笑，书空无语。慵觑。清镜里，十载征尘，长把朱颜污。借箸青油，挥毫紫塞，旧事不堪重举。间阔故山猿鹤，冷落同盟鸥鹭。倦游也，便樯云柁月，浩歌归去。","dynasty":"宋代","title":"喜迁莺"}
{"author":"冯去非","content":"买扁舟、载月过长桥，回首梦耶非。问往日三高，清风万古，继者伊谁。惟有茶烟轻扬，零露湿莼丝。西子知何处，鸿怨蛩悲。遥想家山好在，正倚天青壁，石瘦云肥。甚抛奇?秀，猿鹤互猜疑。归去好、散人相国，迥升沈、毕竟总尘泥。须还我，松间旧隐，竹上新诗。","dynasty":"宋代","title":"八声甘州·买扁舟"}
{"author":"冯去非","content":"雁自飞飞水自流，西风不寄小银钩。斜阳何处横孤簟，十二阑干一样愁。","dynasty":"宋代","title":"所思"}
{"author":"冯去非","content":"许大乾坤里，那无一凤鸣。台欹红日晚，梧拂翠云生。琐琐六朝梦，悠悠千古情。寒潮如有恨，时打石头城。","dynasty":"宋代","title":"凤凰台"}
{"author":"冯去非","content":"枯吟世虑轻，求道不求名。病起春风过，闲居野草生。游山寻旧屐，煮茗试新铛。别久空相忆，疏钟隔水鸣。","dynasty":"宋代","title":"怀颐山老"}
{"author":"冯去非","content":"清秋不可奈，先自懒登楼。一雁叫寒水，数峰生远愁。乾坤消剑气，江海笑诗流。不解人间事，眠鸥尽自由。","dynasty":"宋代","title":"江上"}
{"author":"冯去非","content":"春风吹送笑谈香，玉漏银灯破夜凉。归去东华听宫漏，杏花落尽六更长。","dynasty":"宋代","title":"偶成"}
{"author":"冯去非","content":"麦颖垂垂稻已秧，好风晴日燕飞忙。无人得似游丝懒，相逐秋千过粉墙。","dynasty":"宋代","title":"祁门道中"}
{"author":"冯去非","content":"别崦人家笑语微，好风浑在绿杨枝。清明定是花开远，大半蜜蜂经宿归。","dynasty":"宋代","title":"山家"}
{"author":"冯去非","content":"江湖曾是饮清波，笔染霜华秋最多。梦里诵君新句子，觉来无奈月明何。","dynasty":"宋代","title":"题道士郑渭滨诗卷"}
{"author":"冯去非","content":"白云在空山，丹光照崖水。仙人迹如埽，客至泉辄喜。世路多不平，个中太清生。政以静自怡，亦与凡将迎。风波处处息，坎离人人有。要使到此踪，尽作蓬瀛友。","dynasty":"宋代","title":"喜客泉次韵"}
{"author":"冯去非","content":"身世漂流付等头，向来感慨鬓毛斑。唤船载梦西兴渡，借屋盛书北固山。开到黄花风渐锐，照残清野月频弯。江流送我东来了，何日潮头送我还。","dynasty":"宋代","title":"寓居"}
{"author":"冯去非","content":"到眼春流急，当桥梅影斜。怕闻连夜雨，为爱隔年花。寺古名多误，邻新酒少赊。如何双屐齿，太半白鸥沙。","dynasty":"宋代","title":"张季海园梅"}
{"author":"冯去非","content":"茶疏缘睡少。","dynasty":"宋代","title":"句"}
{"author":"冯去非","content":"却是后生王介甫，不曾携妓涴东山。","dynasty":"宋代","title":"句"}
{"author":"冯去非","content":"却是后生王介甫，不曾携妓涴东山。","dynasty":"宋代","title":"句其二"}
{"author":"冯去非","content":"秋满孤篷，翠蒲红蓼留人住。一帘香缕。边影惊鸿度。小据胡床，旧事新情绪。凭谁诉。蜡灯犀尘。拟共西风语。","dynasty":"宋代","title":"点绛唇"}
{"author":"李流谦","content":"一翦秋光，阿谁洗得无纤滓。冰盘彻底。人也清如此。万里归来，著个斑衣戏。慈颜喜。问君不醉。更遣何人醉。","dynasty":"宋代","title":"点绛唇（德茂生朝作）"}
{"author":"李流谦","content":"老插黄花不称。节物撩人且任。破帽略遮阑，嫌见星星越甚。不饮。不饮。和取蜂愁蝶恨。","dynasty":"宋代","title":"如梦令（前题）"}
{"author":"李流谦","content":"正红疏绿密，浪软波肥，放舟时节。载地擎天，识堂堂人杰。万里长江，百年骄虏，只笑谈烟灭。葭苇霜秋，楼船月晓，渔樵能说。分陕功成，沙堤归去，衮绣光浮，两眉黄彻。了却中兴，看这回勋业。应有命圭相印，都用赏、元功重叠。点检尊前，太平气象，今朝浑别。","dynasty":"宋代","title":"醉蓬莱（同幕中诸公劝虞宣威酒）"}
{"author":"李流谦","content":"轻暑单衣四月天。重来闲屈指，惜流年。人间何处有神仙。安排我，花底与尊前。争道使君贤。笔端驱万马，驻平川。长安只在日西边。空回首，乔木淡疏烟。","dynasty":"宋代","title":"小重山（绵守白宋瑞席间作）"}
{"author":"李流谦","content":"相知元早来何暮。社燕送、秋鸿去。春草春波愁目注。酒香花韵，绮谭妍唱，怎不思量住。虚无指点骑鲸路。个是骚人不凡处。画栋云飞帘卷雨。风流千古，一时人物，好记尊前语。","dynasty":"宋代","title":"青玉案（和雅守蹇少刘席上韵）"}
{"author":"李流谦","content":"一春不识春风面。都为慵开眼。荼＿雪白牡丹红。犹及尊前一醉、赏芳秾。东君又是匆匆去。我亦无多住。四年薄宦老天涯。闲了故园多少、好花枝。","dynasty":"宋代","title":"虞美人（春怀）"}
{"author":"李流谦","content":"菊露晴黄，枫霜晚翠。重阳气候偏如此。异乡牢落怕登临，吾家落照飞云是。举扇尘低，脱巾风细。灵苗医得人憔悴。灯前点检欠谁人，惟有断鸿知此意。","dynasty":"宋代","title":"踏莎行（灵泉重阳作）"}
{"author":"李流谦","content":"万绿压庭柯，雨晴烟润。三尺金猊麝微喷。百花香暖，酿作九霞仙酝。祝君如此酒，年年饮。插额汉貂，垂腰苏印。趁取如今未华鬓。三茅兄弟，总有丹台名姓。蟠桃熟也未，教人问。","dynasty":"宋代","title":"感皇恩（无害弟生朝作）"}
{"author":"李流谦","content":"晓日帘栊初破睡，宝鸭宿薰浓。笑指图中鹤发翁。仙骨宛然同。万里郎官遥上寿，五马茜衫红。待插华貂酒满钟。仍是黑头公。","dynasty":"宋代","title":"武陵春（德茂乃翁生朝作）"}
{"author":"李流谦","content":"行不记。贪看远峰颦翠。风约柳花吹又起。故黏行客袂。老大浑无欢意。不为伤春憔悴。茅屋数间修竹里。日长春睡美。","dynasty":"宋代","title":"谒金门（晚春）"}
{"author":"李流谦","content":"向来出处有心期，未厌云霄戢翼飞。留滞兼旬空怅望，逡巡半路偶同归。却欣夜语仍连榻，尚忆朝回日典衣。里闬齐年班又接，世间如我与君希。","dynasty":"宋代","title":"次韵仲甄见贻"}
{"author":"李流谦","content":"君理朝宗楫，吾乘上峡船。此杯同此地，明月又明年。怕作凌晨别，贪看彻晓圆。眉间有黄气，知近冕旒边。","dynasty":"宋代","title":"次韵朱饰之中秋玩月因以送之"}
{"author":"李流谦","content":"山合失空旷，江奔成溯洄。阳台鏁云雨，楚泽贮风雨。白鸟背人去，青帘明眼来。旧醅宁得厌，聊共客中杯。","dynasty":"宋代","title":"次赵惟直韵"}
{"author":"李流谦","content":"大用不坚壁，等閒忧患侵。平生知学道，万事付无心。露苋锄晨甲，烟篁步夕阴。陶然宇宙内，鱼鸟听浮沈。","dynasty":"宋代","title":"次仲甄韵二首"}
{"author":"李流谦","content":"恻剥风枝恨，若为开我颜。索居诗社废，多病酒杯悭。本自便三迳，何曾梦九关。临溪问鱼乐，知我是青山。","dynasty":"宋代","title":"次仲甄韵二首"}
{"author":"李流谦","content":"百战残兵但揭竿，每闻风鹤意先阑。怀中鼠腊元非璞，味外盐梅不止酸。细读知君应掩口，苦吟笑我已刳肝。中天赫日临无际，一点萤飞宿草寒。","dynasty":"宋代","title":"次子友竿字韵"}
{"author":"李流谦","content":"巾冠堕城府，桔槔无休时。胸脾贮黄埃，非复林壑姿。涎流方外胜，秦人望轩羲。万金买闲日，驾言一纾眉。冒踏众俟场，更从百代师。食鱼得河鲂，熊蹯佐其滋。叆叆烟雨村，霜条出冰蕤。乌鹊噪寒暝，玉立山差差。置樽扶疎下，寿干虬蛟驰。落蕊不动尘，初无犀骇鸡。公选择对宣温，云雾生攀跻。能来玩墟落，匹马却盖麾。蟠胸万螮蝀，区寰眇毫丝。以兹接群动，白羽坐指挥。笑彼豢外者，组绂为之鞿。他年驷马还，梅花当十围。记此黄公垆，下车挽客衣。未觉邈山河，一醉固大奇。","dynasty":"宋代","title":"从冯黎州饮梅林以山谷旧时爱酒陶彭泽今日梅"}
{"author":"李流谦","content":"一马如坎蛙，爬沙钝无比。长绳制欲断，大箠折三四。邮亭只数尺，对面不能至。我闻穆天子，八骏日千里。邀汝托后车，笑云勿相戏。","dynasty":"宋代","title":"从人借马钝甚戏作"}
{"author":"李流谦","content":"先生古心寄玄漠，老松矫矫石凿凿。已欣净社得胜友，更枉高轩出奇作。山林轩冕无间然，造物从公意所便。决科纵未吞余子，著书亦足垂千年。","dynasty":"宋代","title":"答何积中"}
{"author":"李流谦","content":"月白星稀后，歌残雅奏初。剽闻先破胆，欲见疾开书。孔翠仙毛烂，珊瑚海树疎。好诗如好画，黑瘦未容锄。","dynasty":"宋代","title":"答李仲明仍用锄字韵"}
{"author":"李流谦","content":"乾坤不许一尘隔，谁倒天河濯秋色。鹄鹭心性冰雪魂，造物着意不仓卒。星斗并焕仰斯文，准绳不愆宗绝德。法年只作充闾喜，不知此人系邦国。锦囊名章小游戏，上公启齿叹孤出。太白要是天上人，少陵屡作诸侯客。朝来日照黄金卮，诸生登堂作生日。观麟媲德公厌闻，丹砂续年笑无益。试问公家白发翁，五千微言不老术。","dynasty":"宋代","title":"代人上李制参生辰"}
{"author":"李流谦","content":"九区混轨文，正宁垂衣裳。公家转洪钧，一气斡混茫。蛮夷奉琛贡，月窟东扶桑。至今有遗黎，盛德登乐章。溢庆久愈衍，丹穴俱鸾凤。祖烈肖挺挺，德音续琅琅。尊彛琢璠玙，荐庙流中黄。铜符专城居，健翼翕不张。黼座录故家，云路登方将。省寺窥步武，禁闼觇翱翔。相门出鼎槐，八叶有前芳。一樗无所村，拥肿蔽道傍。门户岌重大，挽首惭肯堂。得邑万山间，昼夜鞭跛{左牛右羊}。斗升赖急养，山海祈深藏。古人重已知，漆炭固未偿。靴板庭趋初，躔宿望煌煌。委身大炉冶，正惧呵不祥。丹鼎偿可舐，鸡犬同飞扬。","dynasty":"宋代","title":"代上阆中章使君"}
{"author":"李流谦","content":"庭前梧叶西风起，三峡秋光净如洗。仙帆一舸此入觐，灵鼍击鼓冯夷喜。七闽山水天下奇，摧秀搴英瑞斯世。要知旷代乃一见，凤巢阿闾麟游畦。彤庭紫闼足夷步，万里西来将使指。西南榷牧古所重，阴削盗资宽国计。台家选任皆伟人，远极陇秦包越嶲。我公经略出咳唾，凛凛霜威肃颓靡。飞声一日到冕旒，四辇促远不留辔。从来大材须大用，岂有如公才一使。东夷盟血犹未乾，豺豹固应防啮噬。公归为国须无视革，平跻两禁躐三事。飘零孤翮得广厦，晨啄暮栖方窃庇。骊驹清唱不忍闻，东望慨然增叹喟。他时黄阁未遐遗，犹原登堂拜簪履。","dynasty":"宋代","title":"代送陈都大赴召"}
{"author":"李流谦","content":"田空已不耕，草瘦尚可齕。搰搰一岁劳，昨此休顷刻。阿童拍腹卧，短箠听驱策。早晚穑事动，努力进刍粒。","dynasty":"宋代","title":"道中逢牧童跨牛者"}
{"author":"李流谦","content":"倾江酿斗秫，未啻俗之醨。向来故疎慵，重此百忧罹。杜门不复出，出亦将从谁。山氓过予言，刈樵得雏麑。适我薮泽念，亟买不论赀。断乳无几日，疎毳未傅皮。槛牢异林壑，恐作南冠累。解缚非予靳，弱质叵自持。罦罗竹节稠，失脚悔可追。冷冷溪流甘，蔚蔚庭草肥。人生一饱耳，八荒吾庭帏。我自不乱群，尔能忘土思。驯狎不违性，长大傥有期。充庖断勿忧，巾车薄劳之。南山与北涧，伴我歌紫芝。张陈慨中画，管鲍谬已知。新交不更添，岁寒端自兹。","dynasty":"宋代","title":"得小麑因戏作"}
{"author":"李流谦","content":"肩舆又作带星还，骑气遥瞻晚度关。已觉胜游同梦里，不知秀色尚眉间。鞭鲸浪欲浮沧海，卖鹤犹堪买好山。几日褰衣扣黄阁，云腴重试鹧鸪斑。","dynasty":"宋代","title":"德广至中途再示诗次其韵"}
{"author":"李流谦","content":"树老巢翻鹰亦化，锡飞近地鹤犹惊。太平寺主今安在，潮打山围建业城。","dynasty":"宋代","title":"登宝公塔"}
{"author":"李流谦","content":"三尺杖头閒一把，兴亡随分百余年。我来但爱松风好，觅得僧窗一觉眠。","dynasty":"宋代","title":"登宝公塔"}
{"author":"李流谦","content":"岱嵩拆裂沧溟翻，惊魂去干呼复还。故人劝我勉自宽，圣贵扬名懲毁残。十生导师超物先，誓言一拜蠲冤烦。晓暾破霁山云搴，匹马弄袖风翩翩。解鞍投寺日几砖，苋蔬宜我诗肠酸。危亭飞出峰之巅，阇黎殷勤劝跻攀。我饱闻之意欣然，两脚酸涩怯不前。清景一失矢纵弦，藜杖到手勿作难。万杉夹迳穿蜿蜒，坦如康庄驾轻軿。山鬼作章发天悭，似求清诗藻幽妍。凭樽寸目摄大千，万里碧玉围青天。远树如发山如拳，孤鸿灭没昏苍烟。九关上羾须臾还，以气为马不用鞭。冠鳌榜亭固寓言，亦恐蓬峤神作迁。云旗往往来飞仙，切勿投饵忧崩骞。壮哉古邑雄两川，眇然下瞰乃尔孱。可怜居人蚁纷阗，扰扰膏火日夜煎。强弱角斗触与蛮，岂知共住一指端。凭谁与此旷荡观，定当泚颡頳厥颜。向来学道窥微玄，妙谤与世殊越燕。空生大觉海一涓，而况此境空所缘。摩尼流光照八埏，试将此理攻坚顽。客言有句子未参，一杯满酌浇青山。","dynasty":"宋代","title":"登无为冠鳌亭分韵得山字"}
{"author":"李流谦","content":"何地非吾土，故乡情未忘。掀眉对兄弟，酌酒话行藏。拜墓色不愧，逢人语更狂。梅花相待发，好在细思量。","dynasty":"宋代","title":"抵家"}
{"author":"李流谦","content":"持此迂愚漫浪身，忍惭一出竟何营。枕边客意兼寒意，门外溪声似雨声。易办蓬蒿三亩宅，可无藜苋一杯羹。青衫岂是官人样，白鸟私居说败盟。","dynasty":"宋代","title":"抵简池呈元质进孺二首"}
{"author":"李流谦","content":"竹生稚子鹤生雏，重到君家旧隐居。病后苦无多酌酒，别来唯有自钞书。身方逐食从飘荡，学久师心恐阔疎。惭愧故人想念意，欲行为我少踌躇。","dynasty":"宋代","title":"抵简池呈元质进孺二首"}
{"author":"李流谦","content":"百年造化无遗力，霜雪十围岂易得。盲工操斤选朴樕，铜柯石根弃如掷。呜呼斯人何不淑，天畀之我人则啬。白眼千百碌碌子，老虎可缚蛟可馘。神锋屡染鸡鹜血，绕匣龙蛇夜悲泣。项灵不合世间首，蚁宫历游无半席。不如收拾还山川，化为球琳尚华国。意气偶合肝肠倾，手栽檀栾食予实。至今敛翼蓬蒿中，不与燕雀同感激。霜风吹愁愁更浓，屈折长虹玉三尺。晨兴揽衣发深省，古来精诚可裂石。玄堂文成许见不，鱼与熊掌当取一。","dynasty":"宋代","title":"吊李允成知县"}
{"author":"李流谦","content":"弹指超然一念初，从儒从佛两遽庐。十年向走半天下，万卷不称行秘书。故自高怀嫌入俗，不妨儿辈共憎渠。临行半偈如何道，裂转虚空最起予。","dynasty":"宋代","title":"吊无为照老三首"}
{"author":"李流谦","content":"记得三溪溪上春，瘦筇容我夜敲门。一生几见此人物，十日九从师笑言。閒得得来非有意，冷湫湫去若为论。古山第一烟云窟，好驻高人雪月魂。","dynasty":"宋代","title":"吊无为照老三首"}
{"author":"李流谦","content":"六尺岩岩铁石姿，可怜一病不支持。荒榛半垅独归处，暝霭数峰无见时。未割尘缘聊洒涕，欲寻陈迹但哦诗。萧萧秋雨山中夜，负他他年对榻期。","dynasty":"宋代","title":"吊无为照老三首"}
{"author":"李流谦","content":"胜地忆屡到，变革非昔年。律居扫积陋，禅房侈旧观。老衲不可见，遗事故老传。使君擅一壑，凭愚妄自贤。定心初不摇，蚊虻卒飞前。赫然涨蛙腹，欲以火燎天。一笠渡清波，绝壁守两斑。游戏出小异褫骇飞残魂。慢敬汝则劳，道力屹如山。一笑置勿问，炉薰袅轻烟。洗盏酌石溜，吻颊冰雪寒。却忆飞泉句，泫然思老仙。","dynasty":"宋代","title":"东岩施头陀所隐也头陀唐人初居郡之奉对寺太"}
{"author":"李流谦","content":"东州十刹如西州，东州幽爽西喧湫。登临在在有佳处，我来无事得纵游。望川致爽两奇特，云烟流通东与北。一为清淑一旷远，清者发兴远快目。城西三刹跨一牛，五百云堂老比丘。捐金乐施到樵牧，不知愿力何年修。邓家名笔难再得，苦爱雍熙之两壁。贵人摸搨不曾休，真是化身千百亿。府公玉皇香案吏，帆薄三山风辄止。来苏疲瘵十万家，卷缩灵河一杯里。野人冠服裹狙猿，曳裾更欲之何门。惭无仁老惊人句，空负陈蕃解榻恩。","dynasty":"宋代","title":"东州行上费检正"}
{"author":"李流谦","content":"冻壳藏龟太窘生，惊心已觉岁峥嵘。倦慵把易床头看，独自寻梅树下行。溪面冰花寒更结，屋颠雪意晚将成。一生与物无深分，竹叶相看全有情。","dynasty":"宋代","title":"独步"}
{"author":"李流谦","content":"赤绂银章玉骨寒，焚香再拜泪汍澜。黄花郪县仍羞见，好月鄜州只独看。可是一生长客路，故应千古恨儒官。蚤知涉世元如此，悔不霜林斫钓竿。","dynasty":"宋代","title":"杜少陵祠"}
{"author":"李流谦","content":"夜凉溪月等閒斜，半折寒芦委雪花。一叶与君从此逝，松江烟雨著浮家。","dynasty":"宋代","title":"对月戏简坐客"}
{"author":"李流谦","content":"万艘相衔系江渚，夜半疾风来莫御。舟轻力孱费支拄，大声舂撞如臼杵。千金应有觅壶人，冤呼仓黄那忍闻。吾颜死灰鱼鳖喜，公无渡河公不止。","dynasty":"宋代","title":"鄂渚大风"}
{"author":"李流谦","content":"渐老花羞人不羞，枉因风雨结春愁。意行忽欲江东去，锦帐三分半未收。","dynasty":"宋代","title":"二月十七日同子友过宇文氏庄观海棠二绝"}
{"author":"李流谦","content":"长桥纳纳袅东风，倒射斜阳千丈红。晚色自佳人不见，青山翠雾碧波中。","dynasty":"宋代","title":"二月十七日同子友过宇文氏庄观海棠二绝"}
{"author":"李流谦","content":"扁舟载我去，身世两悠然。暝霭无穷树，春江不尽天。阮嵇真酒伴，李郭即神仙。孤唱君须和，风流汉晋前。","dynasty":"宋代","title":"泛舟呈元制照老"}
{"author":"李流谦","content":"落日清江阔，临流一慨然。断鸿烟际渚，雌霓雨余天。照海珠成市，骑鲸客是仙。轻风借帆力，送我玉妃前。","dynasty":"宋代","title":"泛舟呈元制照老"}
{"author":"李流谦","content":"荒亭旧刻书火池，火从水出如燎脂。五行生克谬常理，异事傥恍令人疑。居人只言数里近，驱车欲前仆夫愠。谁能博学辨痴龙，寄我此诗聊一问。","dynasty":"宋代","title":"饭客镇驿见壁间书火池事异甚"}
{"author":"李流谦","content":"坐遭飞埃眯双目，不应更到琅玕腹。青山为人作御侮，对面亭亭削苍玉。公子翩翩故自佳，我来空叹驹局促。抱冰嚼雪岂能清，火里芙蕖初出浴。","dynasty":"宋代","title":"访杨少虞得小诗并呈才夫"}
{"author":"李流谦","content":"溪媪双鱼入手中，鬐鬣不摇犹眼红。咫尺波涛即胡越，不忍觳{觳殳换束}人心同。小舟自放清江侧，为龙何以报我德。只须旱岁活焦枯，不用明珠光的皪。","dynasty":"宋代","title":"放鱼"}
{"author":"李流谦","content":"朝发江亭暮山驿，面颜尘埃手鼋拆。弟兄相逐两浮萍，一盏村醪慰愁寂。高堂老人念儿寒，儿念老人不得眠。殷勤祝付送书雁，为传片字报平安。","dynasty":"宋代","title":"飞乌道中"}
{"author":"李流谦","content":"忆得初冬忘甲子，夜梦与师游破寺。明朝东望欲寄声，我在紫岩师锦水。空山行役偶相逢，物色看来与梦同。当时梦觉疑非梦，今日翻疑是梦中。","dynasty":"宋代","title":"飞乌与正老相值盖十月初见之梦兆云"}
{"author":"李流谦","content":"分明余润彻眉间，道德根源固晔然。宝篆印泥初不着，神机贯札自无前。丝纶新渥荣三昼，鼎铉深知眇一涓。两禁只今谁妙手，岷峨人物半吴天。","dynasty":"宋代","title":"费文达除夔漕作此贺之三首"}
{"author":"李流谦","content":"吉音一纸疾邮传，白帝城头劝着鞭。楚树已沾新雨露，蜀江行换好风烟。政须急拯沟中瘠，不用多流地上钱。一节故应关象纬，向来两使动星躔。","dynasty":"宋代","title":"费文达除夔漕作此贺之三首"}
{"author":"李流谦","content":"刻鹄工夫愧不量，弓裘遗绪可能忘。一廛未遂耕桑计，半世空磨翰墨场。桐烬偶收非有意，璧瑕误指亦何伤。霜松不学閒桃李，报答东君日月长。","dynasty":"宋代","title":"费文达除夔漕作此贺之三首"}
{"author":"李流谦","content":"三家笑荒陋，十日寄萧条，破户无人掩，寒炉折竹烧。青灯不废卷，白酒未空瓢。伴我能於此，他年定久要。","dynasty":"宋代","title":"丰都驿呈任子厚诗二首"}
{"author":"李流谦","content":"书坏无全牍，衣濡有裂缯。倦梳晨起发，祗曲昼眠肱。客路行将了，家山唤得譍。焚香谢仟佛，宵梦已先凭。","dynasty":"宋代","title":"丰都驿呈任子厚诗二首"}
{"author":"李流谦","content":"卷雪楼高首重回，江东那得许人材。只应汉鼎三分后，便有英雄一聚来。","dynasty":"宋代","title":"富池祠"}
{"author":"李流谦","content":"萧何识信在逡巡，此事从来妙若神。不是将军难着眼，正应黄祖是凡人。","dynasty":"宋代","title":"富池祠"}
{"author":"李流谦","content":"圣世能收晁董策，孤舟来唱鄂君歌。一看献纳元台表，可特修名在异科。","dynasty":"宋代","title":"富池罗汉院有钱希中白大科赴信州别驾时所题"}
{"author":"李流谦","content":"皮肤脱落余真实，须鬣苍浪阅岁华。突兀一根丛棘里，不知几见后庭花。","dynasty":"宋代","title":"富池罗汉院有钱希中白大科赴信州别驾时所题"}
{"author":"李流谦","content":"何许园林春最酽，海棠万万千千点。不应惟是锦织成，正恐更将猩血染。未开半豆已欲滴，烂吐一庭尤潋滟。窥月洗雨俱可玩，抹雾横烟猝难掩。梓泽步障烘晓霞，温泉粉玉临秋鉴。相逢但欲酣且歌，目送谁言美而艳。桃花何处容面皮，欲笑春风无乃僭。光翻牖户翠堆幄，浓逼须眉缬生脸。裹头朝出常苦晚，烧烛夜看终未厌。见不数数梦来往，百斛可倾心独欠。老来世味薄如纸，斩断情根须一敛。随身鼓笛本游戏，过目埃氛亦俄暂。明朝风雨未可期，委地泥沙混真滥。凭君但向雪落时，个里直须勤点检。","dynasty":"宋代","title":"赋寿康海棠"}
{"author":"李流谦","content":"我从职方究区域，江汉滔滔纪南国。厥田上上盖名壤，其人落落亦代出。卧龙伟列雄鼎峙，雏凤英称冠簪盍。岘山风流亘千祀，鹿门隐概轻九牧。地灵不与人存亡，王脉依然钟杰特。先生后出掩前哲，天公着手自斲削。如入宗庙识彝鼎，如开武库见矛戟。早以命士战群士，不怯小敌勇大敌。三年博士嗟洄沉，一等巍科登岌页。铜符千里涉游戏，瑞节三川遍扬历。欲歌德业愧蜩聒，妄觇设施叹蠡测。爱民如儿吏不扰，以身为律人自服。恩波春醲波瘵苏，美最飚驰冕旒彻。赐环成命从听耸，总计优除群论咽。公止一方为福星，公归天下作膏泽。一方天下有大小，公则不校我所惜。周公居东逾岁月，东人愿留惜不发。西人衮舄待公归，鸿飞遵渚歌九罭。君子所至民父母，在此无恶彼无斁。我虽东人愿公归，不敢自私笑其狭。援毫为赋公归行，明日羽旄风猎猎。","dynasty":"宋代","title":"公归行送王显谟"}
{"author":"李流谦","content":"取友须四方，不去谁汝系。君惭栈豆恋，自了非骏骨。王郎惠然来，车从暖寒寂。鸾鹄照清泚，余子可厮役。手把一纸书，髯兄我重客。白虹贯襟袖，新诗玉剖石。女须翁绝怜，茂苑兰所宅。殷勤记君意，倚赖耕寸笔。一朝存没异，怅恨头欲白。慰眼君自足，有儿况英物。盘谷宗斯文，向来指正脉。遗藁敬相授，补亡缀离析。此翁不可见，此婿未易得。","dynasty":"宋代","title":"勾龙元应以诗送王子友从诊断绵竹之招语多见"}
{"author":"李流谦","content":"颠风恶浪雨喧豗，往事愁中一笑咍。江上有人来吃酒，故庆虎子是琼杯。","dynasty":"宋代","title":"瓜步两绝"}
{"author":"李流谦","content":"阿坚狼狈伏狸奔，岂是长江解有神。犹忆当年南伐语，会知正朔不归人。","dynasty":"宋代","title":"瓜步两绝"}
{"author":"李流谦","content":"诸葛张陈已上，将军未数黥韩。暝夜险途风雨，令人悬相辛酸。","dynasty":"宋代","title":"关王祠"}
{"author":"李流谦","content":"万人杰谁可敌，千载名终不磨。此地晚钟晨梵，生前铁马金弋。","dynasty":"宋代","title":"关王祠"}
{"author":"李流谦","content":"冲暑去何之，城南水竹园。发箧得秘画，笔老不见痕。作者非俗士，噞喁不能名。王郎眼如月，指点见本根。解衣而盘礴，主人固可人。虚斋坐修竹，一面当暑烦。斜阳送暮色，无数乌鸟喧。漠漠芳树暗，涓涓流水浑。星斗挂檐端，余影到清樽。行觞令不虐，捉尘语不繁。不知聊尔耳，佳处正难言。","dynasty":"宋代","title":"观画文氏园小酌而归"}
{"author":"李流谦","content":"五岁小儿初学涉，绝艺亦知天所赋。想见九牛可倒曳，已堪赤手擒猛虎。向来瓮戏真伟观，傥非目击嗤浪语。器小犹须百斤重，兵以壮夫端恐仆。笑谈牛取两足上，电转风旋疾如许。便令百试百不失，父兄从傍亦矜诩。市人骇叹俱失声，我自平生未曾睹。武阳盛气盖全燕，寄区狡谋踣二虏。论年固已一倍长，此儿谁肯哙等伍。虎变鹰扬看异时，经营一饱常细事。世人禀赋有特异，常理未可求其故。相秦童子才毁齿，说项郎君方断乳。拜归怀中笑橘堕，群戏道傍知李苦。登门已解叙通家，对客颇能嗔字父。劾鼠狱词老吏服，汗简清规乃翁沮。卓识有此更惊人，彼以力称吾未与。行行三十成何事，但耗太仓如雀鼠。怃然自笔仍自怜，强说功名在迟暮。人言速成当不久，如我定应千万寿。","dynasty":"宋代","title":"观小儿瓮戏"}
{"author":"李流谦","content":"晚晴吏退漫凭栏，注目溪光巧映山。忽见渔郎轻盪桨，宛如相见在花间。","dynasty":"宋代","title":"观渔舟"}
{"author":"李流谦","content":"江来从此合，我上尔东行。节物惊心地，主人留客情。雾花摇老眼，雾花滟深觥。醉恐清歌断，应须更数声。","dynasty":"宋代","title":"郭及之佥判招饮雅安同僚也"}
{"author":"李流谦","content":"长桥万古入骚吟，跕跕轻帆卷夕阳。醉卧不知清景失，老{左夋右兔}电制笑秋鹰。","dynasty":"宋代","title":"过长桥予醉卧不及观用仲甄韵"}
{"author":"李流谦","content":"两山如伏猊，波面忽引首。江形若瓢然，此山乃其口。往读西归志，一一未深剖。及兹亲见之，语巧极雕偻。妙哉写物功，万像不藏覆。当时偶然书，信在三纪后。临流重吁叹，有涕泫襟袖。君看连城璞，岂但今不售。","dynasty":"宋代","title":"过大信口忆西归录载大江渺渺忽二石山如钛猊"}
{"author":"李流谦","content":"驱牛耕侧坡，牛困人柰何。我念田家苦，东州苦理多。","dynasty":"宋代","title":"过东州境见耕"}
{"author":"李流谦","content":"行役道荒戍，马行何徐徐。市人捉筠篮，偃然数尾鱼。始疑失清波，残息惫不苏。俄掉尾与鬐，示之尚可图。杀工时宿所持，坚盟敢渝初。尔命如丘山，我金若锱铢。敢靳百钱惠，坐视甘醢葅。空篮俱置之，涟漪纵缧俘。旋收褫骇魄，亟反清冷居。仆夫亦欣然，毋疑校人诬。为龙未可知，风雷跃云衢。田文出函关，子卿反荒区。骨肉一笑粲，乐哉定何如。人心如面然，贤鄙异所趋。放者尚反顾，捕者已纵罦。为德懲不竟，护以西竺书。世事岂易料，聊欲明区区。人羊互吞啄，佛语深切肤。闻声戒肉食，孟轲远庖厨。孔释喜交戈，好生理则符。浪言物与人，贵贱越与胡。人贵当食物，物因供人须。此语实魔语，地狱正为渠。炯炯一灵光，彼此亡欠余。一念偶负堕，流转乃尔殊。目前怙强雄，屠脔弃束刍。此身宁石人，竟免为物欤。悬想刀几毒，响庆疾鼓桴。天骥警鞭影，蹇驽烦箠驱可致力，诗宜勒盘盂。","dynasty":"宋代","title":"过弥牟有携鱼过者买而放之因志以诗"}
{"author":"李流谦","content":"旧闻修觉寺，苇岸却维舟。句法雄千古，山形尽数州。野宽仍据会，江合却分流。畏暑犹如此，吾方事远游。","dynasty":"宋代","title":"过新津游修觉山"}
{"author":"李流谦","content":"十二仙人玉琢栏，带晴带雨总宜看。东君不许寻常见，可忍狂风满地残。","dynasty":"宋代","title":"海棠"}
{"author":"李流谦","content":"春以花故妍，花好不辱春。漫山烂桃李，由求盖具臣。国艳朝众芳，此花当不名。芳园丽韶景，点检能几根。东风未披拂，万红藏杳冥。过客白眼看，遂与凡木隣。一朝吐华艳，天日为之醺。绿樽有醇酌，及兹托殷勤。君看淮阴市，岂有国元勋。俗情傲未然，花笑当不嗔。","dynasty":"宋代","title":"海棠未开对酒作此"}
{"author":"李流谦","content":"太华峰头花十丈，十八韩翁语豪壮。法华会上如车轮，跨猊仙人妄与真。九州芒芒置勿问，万柄秋塘插寒镜。楚人列裳缉为衣，一尘涴之色不怡。孽童万死剑斩马，何物奴言似之者。触花花恐怒且嗔，悲风猎猎吹白蘋。我来拊槛笑仍喟，欲挽清冷濯斯秽。主人冁然客罢休，一醉能销千古愁。","dynasty":"宋代","title":"涵翠亭"}
{"author":"李流谦","content":"倚门抹青红，过者必反顾。风雨不足凭，零落污黄土。斯文有正色，神指亦难数。两汉仅自支，崔蔡已衰暮。老龙破风雷，一跃空万古。贾胡贫失真，而况逢其富。坚车行大逵，往往初必忤。要知论贤愚，岂在遇不遇。","dynasty":"宋代","title":"和林夫读老泉先生上欧阳公书韵"}
{"author":"李流谦","content":"西风振槁如发蒙，危亭创见心眼工。融成水月一合相，有似猛火烹铅铜。是时素节属重九，唤客一醉萸菊同。夜深跳鱼乱珂璧，起舞大叫骑鲸公。令君心澜了不起，摩尼返照万事通。拄颐但觉朝气爽，绕腰未羡黄金重。高情偶与幽赏会，妙语倒泻琼瑰胸。谁将玉笛吹晓月，透袂冰浓禁不彻。归来梦想通明观，一片湖光眼中见。","dynasty":"宋代","title":"和钱大虚清映亭韵"}
{"author":"李流谦","content":"李杜主盟诗有声，文推韩柳着章程。二三子者皆人杰，五百年来并世生。但见词源倒三峡，岂知武库足千兵。勉君须把分阴惜，莫问红尘雨共晴。","dynasty":"宋代","title":"和叶六舅"}
{"author":"李流谦","content":"太霄杰观凌空起，非雾非烟护珠蕊。万灵操戟夹危栋，中有丹书并绿字。走云飞雨泽地产，合璧联珠焕宸纬。尧图羲坟共彪炳，禹训汤铭角雄伟。冈陵松柏老如铁，华榜丹青新若洗。论思欲侍圣天子，寓直正须真学士。一时盛选孰睥睨，百代耆儒属宸倚。惟有我公瑞河岳，早与灵鳌争贔屭。丝纶飞藻倾两禁，弓鉞专方雄万绮。从容裘带净岷陇，零落旗矛清筰嶲。畴庸王府侈三昼，告喜邮音传一纸。升华秘宇阶召拜，正位台符慰瞻徯。妄论斯文本神物，轻发其藏触天恚。开物成务非翰墨，贲饰乾坤乃能事。周书九诰削邪叛，一品会昌夷僭诡。愿公亟从衮舄归，早就典谟垂万世。迂愚把笔自龆龀，裂纸悲鸣蛩蚓比。酸寒一尉不可说，尺璧光阴分马箠。待公勋业映彝鼎，勉葺巴芜歌俊伟。丝麻虽美收蒯菅，尚冀风人采舆隶。","dynasty":"宋代","title":"贺王制置敷学之除"}
{"author":"李流谦","content":"地旷空凝结，江清悦见闻。娟娟初上月，漠漠未归云。鱼乐能忘钓，鸥閒故念群。桂旗风不度，却立咏湘君。","dynasty":"宋代","title":"怀李仲明"}
{"author":"李流谦","content":"斜晖放船好，晚好得凉多。星斗窥深酌，鱼龙答浩歌。乾坤身半老，湖海意如何。夙昔纫兰约，迟君肯重过。","dynasty":"宋代","title":"怀李仲明"}
{"author":"李流谦","content":"吾家在何许，水泉修竹林。鸥鹤失闲伴，跂予有遐心。窗前小梅花，耐霜笑吟吟。小待新酒熟，冷蕊劝清斟。","dynasty":"宋代","title":"还家"}
{"author":"李流谦","content":"岩岩千丈松，大厦不收拾。已作涧壑卧，更困蝼蚁穴。天果无意哉，问龟龟不食。悲歌气填膺，白虹为贯日。向来亡公子，后日九州伯。奈何蕞尔曹，乃敢观裸浴。士穷有如此，於君更心恻。平生治国手，仅脱在陈厄。三彭捃细故，二竖每明德。闻之投袂起，此士岂易得。可无不赀药，粉珠屑白玉。奋髯呵不祥，有神嘿操戟。欻然蛙腹裂，还我苍玉璧。一尊欲寿君，怅念风雨隔。平吴固奇烈，更谨盘水执。君身则千金，斯文但一发，勉矣加餐饭，吾道係损益。","dynasty":"宋代","title":"黄思忠病起作此寄之"}
{"author":"李流谦","content":"雄鸡斗不解，血溅头上冠。强颜配二妙，并树栖枭鸾。绛侯资少文，礼乐责所难。物生宇宙内，故自安其安。","dynasty":"宋代","title":"鸡冠"}
{"author":"李流谦","content":"清江与我共天涯，若到沧溟始是家。晓渡换舟惊宿雁，暮林系马散栖鸦。山童老木才余骨，潮落寒汀半露沙，只恐行人不著眼，一川秋色在芦花。","dynasty":"宋代","title":"即事"}
{"author":"李流谦","content":"寒食已过风日好，城郭稍背郊原幽。双扉昼闭亦何事，一杖携春仍浪游。但觉桃花成老大，不知杨柳尚风流。霜螯腊蚁君须醉，细雨疎帘罢遣愁。","dynasty":"宋代","title":"即事"}
{"author":"李流谦","content":"山路仍多雨，秋天最易阴。呼舟乱滩响，倚杖俯溪浔。风力凭江横，云容隐树深。一寒遽如许，料理欲归心。","dynasty":"宋代","title":"即事"}
{"author":"李流谦","content":"畏热客不来，习懒我倦出。爱闲闲不彻，一日如两日。晚风生微凉，佳月挂西壁。谁为无事人，共此可怜夕。","dynasty":"宋代","title":"即事"}
{"author":"李流谦","content":"懒步东阡与北溪，一春心赏苦多违。堕红藉藉痴蜂醉，稚绿阴阴乳燕飞。去国三年应自笑，封侯万里不如归。门前车马能来否，午睡醒来独掩扉。","dynasty":"宋代","title":"即事"}
{"author":"李流谦","content":"爱春未得一钱酬，独倚东风搔白头。花影入帘情苒苒，竹风挨枕梦悠悠。黄鹂欲下无谁语，碧草相看始欲愁。老大别无新伎俩，只凭诗句写风流。","dynasty":"宋代","title":"即事"}
{"author":"李流谦","content":"雪巘云林共莽然，世间那有此江天。晓樯搀日何时到，夜柁鸣风几夕眠。閒卜家书灯似粟，略开旅抱酒如泉。轻鸥飞下仍飞去，汝在江湖是散仙。","dynasty":"宋代","title":"即事"}
{"author":"李流谦","content":"我欲燃犀起蛰雷，漫夸海蘸氏钱灰。将军不是池中物，也是区区饼饵来。","dynasty":"宋代","title":"济源庙海子内有二鼋人以将军目之投饼耳则至"}
{"author":"李流谦","content":"夜床风雨忆相过，节物惊人奈老何。只有孤鸿知我意，每因明月为君歌。千山梦去无由到，一字书来已觉多。余耳向来真义合，不知底处便容戈。","dynasty":"宋代","title":"寄李仲明"}
{"author":"李流谦","content":"解携仍是一年余，本自情亲听迹疎。子去合登青琐闼，人言方驾短辕车。向来花月空余梦，近日诗文定起予。塞雁若知怀远意，寄收聊为问何如。","dynasty":"宋代","title":"寄刘德父"}
{"author":"李流谦","content":"山岳自高百谷下，向来无物使之者。骅骝合奉鸾和车，岂与黔蹄同一驾。英奇绝代难小了，泥滓投之辄悲咤。一朝拔去不可扼，震地风雷怯凌跨。泮宫先生自超特，鼎甲声称低董贾。眼明奎画照琬琰，万喙夸呼海倾泻。胡为不即天上去，识者怪吁狂者骂。或传凤篆来日边，流水为车龙即马。只应故是霄汉人，腐鼠示足鵷雏吓。九江水暖桃花肥，风色不惊神所借。只今岷峨抗湖海，贯玉编珠炯相射。台家议和不议战，太平有象须藻藉。小却犹当白玉堂，纵步黄扉方食蔗。嗟予肮脏每自哂，蚤年谩想牛心炙。一官漫浪不可说，可能更索山人价。五年投閒食不饱，揽镜颠毛辄生怕。道涂众鬼同揶揄，口不能酬面空赭。人生升沉亦何恨，但喜龙虎新变化。异时击壤为幸民，一犁亦原从耕稼。金华夫子吾胜友，接武风云共閒暇。未应厚禄绝来书，寄声纸尾烦多谢。","dynasty":"宋代","title":"寄送梁子辅赴召"}
{"author":"李流谦","content":"凤麟元德产，部世自深根。士岂无公论，人宜有达尊。三山聊袖手，九折未惊魂。瓦砾看珠贝，先声到塞垣。","dynasty":"宋代","title":"寄送石钧父二首"}
{"author":"李流谦","content":"再见非无分，相逢自昔缘。牛峰留满岁，鹤峤别经年。师友今尤惜，书题远尚传。蔡山连越嶲，细认落鸿边。","dynasty":"宋代","title":"寄送石钧父二首"}
{"author":"李流谦","content":"融和盎盎上双鼎，旷度真成万顷陂。岱华自高元地势，球琳不琢本天姿。地方千里我无事，春满万家人不知。预作去思无限意，攀辕送处似迎时。","dynasty":"宋代","title":"寄送张雅州二首"}
{"author":"李流谦","content":"二年学舍冷如冰，岌页龙门许屡登。可但不遭官长骂，只应独愧小人乘。身留紫塞天一角，目断朱轮山几层。为问何时到墙仞，清宵远梦故堪凭。","dynasty":"宋代","title":"寄送张雅州二首"}
{"author":"李流谦","content":"将军射虎不射石，石作於菟能没镝。翻然再探弓不力，俊鹘豪鹰眼前失。两泉后先今抗行，何物使之令人惊。泉出在山流在地，却似只从方寸生。沉沉玉甃碧双峙，旱为甘霖渴为醴。白鹤千年归不归，半夜空山泣神鬼。令君为政无近名，天以斯泉印其清。泉边有树仍蔽芾，他日思君於此地。","dynasty":"宋代","title":"寄题天台临海白鹤庙康济泉为颜鲁子少卿作"}
{"author":"李流谦","content":"闻道陈夫子，年来学更工。几人曾着眼，圣处已收功。老骥思长路，潜鲲待疾风。何当问奇字，载酒过扬雄。","dynasty":"宋代","title":"寄彦博二首"}
{"author":"李流谦","content":"世途今若此，吾道竟何如。学古疑无用，谋身忌太疎。引杯空慷慨，看镜独踌躇。千万胸中语，因人略寄书。","dynasty":"宋代","title":"寄彦博二首"}
{"author":"李流谦","content":"自是清华选，尝怀宿昔期。高名推不去，异产买无赀。一日风云遇，千年简牍随。岷峨添岌页，袖里着安危。","dynasty":"宋代","title":"寄张珍甫殿院五首"}
{"author":"李流谦","content":"江湖淹远使，昆阆侣飞仙。豸首承恩渥，龙墀接迩联。豺狼莫当道，鵰鹗不空拳。黯惷犹冠见，骄王易缩肩。","dynasty":"宋代","title":"寄张珍甫殿院五首"}
{"author":"李流谦","content":"已赡经时策，仍轻许国身。攘戎先政事，强本即精神。禹贡山川阔，尧天日月新。至诚驯暴逆，玉笏动严宸。","dynasty":"宋代","title":"寄张珍甫殿院五首"}
{"author":"李流谦","content":"只有肝尝露，初无舌悔扪。法行功罪竦，令重阙庭尊。尽变媮谀俗，仍关佞倖门。书生在蓬荜，此事付能言。","dynasty":"宋代","title":"寄张珍甫殿院五首"}
{"author":"李流谦","content":"空伫立。又是冷烟寒食。开尽荼＿都一色。东风吹更白。我是纶竿倦客。道上行人不识。著取蓑衣拈短笛。沙鸥应认得。","dynasty":"宋代","title":"谒金门"}
{"author":"李流谦","content":"春又晚。杨柳晓莺啼断。落尽残红余片片。风狂都不管。作客惟嫌酒浅。未敌闲愁一半。人与青山谁近远。可怜春梦短。","dynasty":"宋代","title":"谒金门"}
{"author":"李流谦","content":"山数尺。江草江波同碧。晚雨吹风才数滴。行人心更急。漠漠疏烟如织。遮断客愁不得。肠断故园无信息。灯花闲手剔。","dynasty":"宋代","title":"谒金门"}
{"author":"李流谦","content":"东南应眷倚。当年丽绝，今其余几。云锦飘香，好在藕花十里。六月长安徂暑，只一雨、滂沱都洗。君好为。携将苏醒，三吴生齿。总道秦蜀讴吟，但消得雍容，笑谈而致。稍待秋风，也拟买舟东逝。收拾尘编蠹简，更饱看、江山奇伟。歌盛美。还送往趋天陛。","dynasty":"宋代","title":"玉漏迟（送官东南）"}
{"author":"李流谦","content":"归去来兮，吾归何处，旧山闲却眠峨。雪堂重到，但觉客愁多。来往真成底事，人应笑、我亦狂歌。凭阑久，云车不至，举盏酹东坡。少年，浑妄意，斗冲剑气，雷化龙梭。到如今，翻羡白鸟沧波。松柏毕吾手种，依然□、烟蕊霜柯。君知否，人间尘事，元不到渔蓑。","dynasty":"宋代","title":"满庭芳（过黄州游雪堂次东坡韵）"}
{"author":"李流谦","content":"痴本无縚，闷宁有火。都是你、自缠自锁。高来也可。低来也可。这宇宙、何曾碍你一个。休说荣枯，强分物我。惺惺地、要须识破，渔樵不小，公侯不大。但赢取、饥餐醉来便卧。","dynasty":"宋代","title":"殢人娇"}
{"author":"李流谦","content":"云窗雾阁，尘满题诗处。枝上流莺解人语。道别来、知否瘦尽花枝，春不管，更遣何人管取。平生鸥鹭性，细雨疏烟，惯了江头自来去。不见鹊桥边，只为隔年，翻赢得、年年风露。便学得、无情海中潮，纵一日两回，如何凭据。","dynasty":"宋代","title":"洞仙歌（忆别）"}
{"author":"李流谦","content":"生别有相逢，死别无消息。说著从前总是愁，只是不相忆。月堕半窗寒，梦里分明识。却似嗔人不忆他，花露盈盈湿。","dynasty":"宋代","title":"卜算子（前题）"}
{"author":"李流谦","content":"薄日烘晴，轻烟笼晓，春风绣出林塘。笑溪桃、并坞杏，忒煞寻常。东君处，没他后、成甚风光。翠深深、谁教入骨，夜来过雨淋浪。这些儿颜色，已恼乱人肠。如何更道，可惜处、只是无香。","dynasty":"宋代","title":"于飞乐（为海棠作）"}
{"author":"李流谦","content":"色似蜡梅浑浅，香如檐＿微清。更张绿幄蔽轻盈。巧著工夫斗钉。露叶涓涓月晓，风英点点秋晴。江南江北可经行。梦到吴王香径。","dynasty":"宋代","title":"西江月（为木樨作）"}
{"author":"李流谦","content":"定胜端相属，飞骞已后时。阅人盘谷老，具眼石麟儿。连茹才非匹，弹冠想自痴。读书头半白，万一故人知。","dynasty":"宋代","title":"寄张珍甫殿院五首"}
{"author":"李流谦","content":"一丝架空居，巧若出杼机。弥纶不知劳，终日周遭驰。相彼造为艰，中有鸱鸮诗。岂独考其室，为罝陷群飞。口腹共此累，坐叹宁以疵。微我畋渔意，其端讵庖牺。雨过助浮妄，大小出琲玑。疾风轻群脆，觑隙防藩篱。摩挲一寸腹，吾庐正于兹。","dynasty":"宋代","title":"见蛛丝戏作"}
{"author":"李流谦","content":"云鎔金错落，月挂玉盘盂。水退岸全缺，烟陈山欲无。沙晴鸥并集，林暝鸟争呼。不必求摩诘，分明是画图。","dynasty":"宋代","title":"江上晚眺书所见"}
{"author":"李流谦","content":"秋江与秋月，谁遣恰相和。借我蓑衣着，三人亦未多。","dynasty":"宋代","title":"江月二首"}
{"author":"李流谦","content":"皎皎映澄漪，千寻没到时。篙师轻转橹，可惜碧琉璃。","dynasty":"宋代","title":"江月二首"}
{"author":"李流谦","content":"郊行不欲经城市，厌见尘沙漠漠黄。响树蜩螗凭晚吹，绕陂凫鹜占残阳。青山与世久相绝，修竹於人未易忘。下马招提揖僧话，始如尘境有仙乡。","dynasty":"宋代","title":"郊行至天王院"}
{"author":"李流谦","content":"桂树兰丛蔼宿薰，楚辞一曲送迎神。岂闻钩党能留汉，故有桃源可避秦。欲记曾来终草草，多惭浪走只踆踆。却寻扬子江头路，依旧杨花愁杀人。","dynasty":"宋代","title":"焦山汉末焦光隐於此是日乃其生日士人会者甚"}
{"author":"李流谦","content":"龙蟠虎踞帝王州，屡叹降旗出石头。不惜家居撞怀了，可因歌舞破除休。露桃滴滴啼宫井，风柳条条绊客舟。春水一江流未尽，不禁更问几多愁。","dynasty":"宋代","title":"金陵二首"}
{"author":"李流谦","content":"江城叠鼓晚停挝，游子翩翩念岁华。水底乾坤浮日夜，沙边鸥鹭老烟霞。渔人能说陈隋事，燕子犹寻王谢家。南北自分仍自合，不应全殢后庭花。","dynasty":"宋代","title":"金陵二首"}
{"author":"李流谦","content":"九陌黄尘涴客裾，随人亦恐到茅庐。朝朝山色供凭槛，夜夜溪声伴读书。可要功名惊宇宙，分知骨相合樵渔。晚来小艇总烟出，江上有人争卖鱼。","dynasty":"宋代","title":"井上即事"}
{"author":"李流谦","content":"吾家老仙伯，白璧半钱酬。杖屨穷幽地，禽鱼替客愁。可能百世出，閒却一生休。念旧须公等，年来叹俗浮。","dynasty":"宋代","title":"李允成次彦博韵见示仍用韵答之三首"}
{"author":"李流谦","content":"盘礡谁知画史真，向来唯有宋元君。试除学道有底事，为问决冬何等文。棋罢玉枰收碎雹，香残金鸭转微云。独骑一马悠悠去，閒访江头白鹭群。","dynasty":"宋代","title":"次大人韵二首"}
{"author":"李流谦","content":"平生愿识韩，一见屣履迎。自揣何所持，徒有汗背惊。下士公盛德，事贤我真情。西南大幕府，控制七十城。自公归奏功，泰阶夜光明。上前论宾客，岂但丞冰衡。况公天人学，根本敬与诚。么麽见事功，万物待生成。三月涨桃花，镜面江流平。若为化樯乌，亲送帆楫行。临风嘿凄然，一纸聊寄声。上有字加餐，意重千金轻。勿言暂暌阔，四海如弟兄。","dynasty":"宋代","title":"送罗制参"}
{"author":"李流谦","content":"今日论形胜，全淮正上流。老成资毕召，俊异集枚邹。共说从军乐，休歌出塞愁。乡邦饶杞梓，君已拔其尤。","dynasty":"宋代","title":"送谢天奇止淮上之招"}
{"author":"李流谦","content":"相知元早来何暮。社燕送、秋鸿去。春草春波愁目注。酒香花韵，绮谭妍唱，怎不思量住。虚无指点骑鲸路。个是骚人不凡处。画栋云飞帘卷雨。风流千古，一时人物，好记尊前语。","dynasty":"宋代","title":"青玉案（和雅守蹇少刘席上韵）"}
{"author":"李流谦","content":"又向疏梅检校春，乾坤浩荡日趋新。一樽树下唤深酌，数岁天涯思远人。正倚交情论晚暮，直因臭味作疏亲。渊明嗜酒嵇康懒，只觉年来此是真。","dynasty":"宋代","title":"次韵陈彦博梅饮之什"}
{"author":"李流谦","content":"骨肉缠恩爱，友朋缀情义。於君若兼之，何生结此契。朅来东川游，咫尺桃李县。引车意甚决，牵衣事辄挽。我如空中意，随风出岩岫。又如波上舟，东西听水手。有心不能酬，富贵那可必。富贵吾不愿，此见未宜失。栽诗说相思，过雁或堪托。雁能见君子，嗟予雁不若。","dynasty":"宋代","title":"予游潼川将访魏城令君李仲明而不果作此寄之"}
{"author":"李流谦","content":"信脚随藤杖，穿林复过桥。聊休读书眼，小纵坐禅腰。老木成阴遍，枯泉赴汲遥。龙孙吾手种，先我到云霄。","dynasty":"宋代","title":"遣兴示彦博"}
{"author":"李流谦","content":"可人如君不易致，惠然而来此天意。往往文字杂啸歌，儿辈倚墙吾敢诃。向来邂逅无此款，曲水风流嗟未远。爱君欲留君不留，一闻说归我先愁。亦知主人无德恋，多情合觑青山面。况闻涨江浪翻雷，毂生四角若为推。留君信自非人力，君虽欲去不可得。","dynasty":"宋代","title":"留黄思忠"}
{"author":"李流谦","content":"杏花一标凌晓寒，刮眼创见春风远。天涯作客归未得，主人好事客疎顽。鸣鸠唤雨绿野净，游丝挂空白日閒。只园有僧坐隐几，柱杖与子来扣关。薰炉午篆转轻缕，净瓶晓汲翻微澜。禅僧不摇月照水，雄辩猝起雷破山。痴儿浪说三组贵，向我不博一笑欢。归来妙语出顷刻，照坐绮縠纷斓斑。火争为续永和帖，清景一失情易阑。","dynasty":"宋代","title":"同常和仲谒照老和仲有诗次其韵"}
{"author":"李流谦","content":"曾陪芍药醉春风，转首三年似梦中。谁使冲泥千里去，又欣剪烛一樽同。名章越好供妍唱，旧学全疏愧近功。莫怪分符少留滞，此邦曾客少陵翁。","dynasty":"宋代","title":"贻白绵州"}
{"author":"李流谦","content":"舍肉增长叹，分甘助浅斟。赠君椒柏酒，慰我蓼莪心。","dynasty":"宋代","title":"姚和中母夫人年八十二殊增独无之叹因遗小罂使归为寿副以一绝"}
{"author":"李流谦","content":"胜地忆屡到，变革非昔年。律居扫积陋，禅房侈旧观。老衲不可见，遗事故老传。使君擅一壑，凭愚妄自贤。定心初不摇，蚊虻卒飞前。赫然涨蛙腹，欲以火燎天。一笠渡清波，绝壁守两斑。游戏出小异褫骇飞残魂。慢敬汝则劳，道力屹如山。一笑置勿问，炉薰袅轻烟。洗盏酌石溜，吻颊冰雪寒。却忆飞泉句，泫然思老仙。","dynasty":"宋代","title":"东岩施头陀所隐也头陀唐人初居郡之奉对寺太"}
{"author":"李流谦","content":"慕陶徵君吾本意，我亦能耕妻肯锄。赢得少年腰脚健，芒鞋却自胜肩舆。","dynasty":"宋代","title":"信口十绝"}
{"author":"李流谦","content":"迥陂积水长蒲蒋，散步郊原借夕凉。尘袖风巾嗟久旅，稻畦柘迳似吾乡。蛙声月色当空旷，爨火人家在莽苍。望合碧云人未至，滞留愧客问行藏。","dynasty":"宋代","title":"芜湖晚步"}
{"author":"李流谦","content":"戏论无涯与有涯，委心冲漠固清嘉。衣裳草木元非织，窟宅云霞岂是家。瞪眎恐同高长史，神交宜伴老南华。只应一念超尘劫，安用神浆夜绕牙。","dynasty":"宋代","title":"王正卿何道夫和嘉字韵诗至数十道夫赠予数篇"}
{"author":"李流谦","content":"蒙蒙烟雨湿閒愁，往燕来鸿共远游。引满白醪欣再熟，尽开黄菊耐深秋。眼前节物重凭槛，醉里商歌缓击瓯。苦爱佳名叹尘爵，渊明高兴转悠悠。","dynasty":"宋代","title":"闰重阳有感次宋景文公韵"}
{"author":"李流谦","content":"瑶池缥缈是吾家，尝忆清觞覆九霞。雾鬓风鬓天下饰，可须人世俗铅华。","dynasty":"宋代","title":"小孤二绝句"}
{"author":"李流谦","content":"昔为万里别，归送北征鸿。近接何曾数，深期本自同。远眸眵雾嶂，短箠滑霜风。更说无穷乐，怀中双橘红。","dynasty":"宋代","title":"送王伯董入总幕"}
{"author":"李流谦","content":"博大真人哉，妙谛形而上。林林总雏婴，万生同负襁。赴者不可数，百川纳溟涨。随取即随给，孰识无尽藏。胜报如所证，岂特妙好相。龙天至幽严，窥觇辄稽颡。开图万名字，只作一佛想。风影可捕耶，变现自惚恍。挽应区中缘，兹愿固深广。君看朱两轓，非真亦非妄。化身元宰官，台符更两两。秘言出宝笈，其品名寿量。一丝起炉薰，洗耳钟磬响。缙笏为公读，万劫一俯仰。","dynasty":"宋代","title":"献万佛图为张雅州寿"}
{"author":"李流谦","content":"胡床卯饮带余酲，身世如天行白云。竹简读残聊一叹，水觉烧尽更三薰。痴心久绝临渊羡，老手唯便植杖芸。自有此生须自断，岂能曲折问灵氛。","dynasty":"宋代","title":"自少城解职事还邑二首"}
{"author":"李流谦","content":"邂逅成功一世惊，不知元逐众人耕。结茅容我庇风雨，识字教儿记姓名。閒辄吟诗真苦相，醉能遣客即真情。晚来溪月延微步，浴鹭浮鸥俱眼明。","dynasty":"宋代","title":"遣兴"}
{"author":"李流谦","content":"西南雄节制，人物妙炉锤。舐鼎非无意，登门独恨迟，正期云独石，会见菌成芝。不信酬恩事，君看左顾时。","dynasty":"宋代","title":"投晁子止制置三首"}
{"author":"李流谦","content":"百为自丛拿，至理在绵眇。刀硎閟新颖，镜像蓄遗照。吾心又不然，一士欲矫矫。目送云端禽，举觞可以了。","dynasty":"宋代","title":"送刘文潜司业江西漕二首"}
{"author":"李流谦","content":"溪水泠泠欲雪天，风鬟雾鬓不胜寒。定同子美鄜州月，应恨闺中只独看。","dynasty":"宋代","title":"彦博归自剑阳其家梅已半落作诗见示因次其韵其二"}
{"author":"李流谦","content":"为问春从何处归，晚村灯雨细丝丝。从来漏泄冤许柳，点检分明是此枝。","dynasty":"宋代","title":"彦博归自剑阳其家梅已半落作诗见示因次其韵"}
{"author":"李流谦","content":"大小孤山专绝险，上中水府柄幽权。行人投栗船头拜，小艇横江来觅钱。","dynasty":"宋代","title":"舟中"}
{"author":"李流谦","content":"山房鏁刘涩生尘，独鹤沙边久念群。我有好诗谁画得，一江残照数峰云。","dynasty":"宋代","title":"予客三池王正卿以四绝见寄姿其韵"}
{"author":"李流谦","content":"楚楚桐孙秀，愿交惭不量。新诗吾退舍，前辈子堂堂。刮目鲸掀海，经年骥伏箱。斯言傥不验，我欲罪穹苍。","dynasty":"宋代","title":"挽张主簿"}
{"author":"李流谦","content":"驱牛耕侧坡，牛困人柰何。我念田家苦，东州苦理多。","dynasty":"宋代","title":"过东州境见耕"}
{"author":"李流谦","content":"岱嵩拆裂沧溟翻，惊魂去干呼复还。故人劝我勉自宽，圣贵扬名懲毁残。十生导师超物先，誓言一拜蠲冤烦。晓暾破霁山云搴，匹马弄袖风翩翩。解鞍投寺日几砖，苋蔬宜我诗肠酸。危亭飞出峰之巅，阇黎殷勤劝跻攀。我饱闻之意欣然，两脚酸涩怯不前。清景一失矢纵弦，藜杖到手勿作难。万杉夹迳穿蜿蜒，坦如康庄驾轻軿。山鬼作章发天悭，似求清诗藻幽妍。凭樽寸目摄大千，万里碧玉围青天。远树如发山如拳，孤鸿灭没昏苍烟。九关上羾须臾还，以气为马不用鞭。冠鳌榜亭固寓言，亦恐蓬峤神作迁。云旗往往来飞仙，切勿投饵忧崩骞。壮哉古邑雄两川，眇然下瞰乃尔孱。可怜居人蚁纷阗，扰扰膏火日夜煎。强弱角斗触与蛮，岂知共住一指端。凭谁与此旷荡观，定当泚颡頳厥颜。向来学道窥微玄，妙谤与世殊越燕。空生大觉海一涓，而况此境空所缘。摩尼流光照八埏，试将此理攻坚顽。客言有句子未参，一杯满酌浇青山。","dynasty":"宋代","title":"登无为冠鳌亭分韵得山字"}
{"author":"李流谦","content":"含笑嫣然灿晓霞，龙头一种绝诸家。东风有意怜枯蘖，乞与佳名不乞花。","dynasty":"宋代","title":"有以状元红牡丹见遗戏作一绝"}
{"author":"李流谦","content":"倾江酿斗秫，未啻俗之醨。向来故疎慵，重此百忧罹。杜门不复出，出亦将从谁。山氓过予言，刈樵得雏麑。适我薮泽念，亟买不论赀。断乳无几日，疎毳未傅皮。槛牢异林壑，恐作南冠累。解缚非予靳，弱质叵自持。罦罗竹节稠，失脚悔可追。冷冷溪流甘，蔚蔚庭草肥。人生一饱耳，八荒吾庭帏。我自不乱群，尔能忘土思。驯狎不违性，长大傥有期。充庖断勿忧，巾车薄劳之。南山与北涧，伴我歌紫芝。张陈慨中画，管鲍谬已知。新交不更添，岁寒端自兹。","dynasty":"宋代","title":"得小麑因戏作"}
{"author":"李流谦","content":"判袂四十日，望君君不来。过门先问讯，立马屡徘徊。正坐牵归梦，无缘把别杯。鹤山果西去，会面更悠哉。","dynasty":"宋代","title":"仲明留少城未还予将归矣留诗别之"}
{"author":"李流谦","content":"清江与我共天涯，若到沧溟始是家。晓渡换舟惊宿雁，暮林系马散栖鸦。山童老木才余骨，潮落寒汀半露沙，只恐行人不著眼，一川秋色在芦花。","dynasty":"宋代","title":"即事"}
{"author":"李流谦","content":"酣饱风烟德有芽，从来三戟是张家。翩翩群从同时贵，落落高门一世华。人自不欺华用忍，身如可赎但空嗟。路人泣指飞丹旐，犹忆双旌卷暝霞。","dynasty":"宋代","title":"挽张雅州"}
{"author":"李流谦","content":"东西燕鸿长差池，二十五年车载脂。观河性在故应尔，化鹤人归空自疑。年来於道觉差近，此心颇已忘欣愠。吾儿亦复能此诗，镊白老人休更问。","dynasty":"宋代","title":"岁庚午予过来凤驿观壁间碑刻火池事尝赋诗今"}
{"author":"李流谦","content":"祝融职司南，凭宠不遗力。呀呀三足禽，败羽悬枯腊。釜鬵糜碎鳞，无地此身着。楚炬方烘秦，湯征未自毫。梦想千丈冰，快踏赤两脚。少憩修竹林，泉水鸣{左浖右虎}{左浖右虎}。岸巾对飒爽，污垢亦小濯。蒯通据鼎耳，反唇乃幸脱。叩头祝西风，驾言马可秣。危喘已强支，旦夕恐不续。俗情傲寒灰，赴热犬争骨。灼肌岂暇顾，甘作蛾殒烛。君看孟尝客，乃笑翟公雀。呼儿进胡床，佳月可人白。一醉无渭泾，举盏新酒滑。","dynasty":"宋代","title":"苦热"}
{"author":"李流谦","content":"遥岑数寸斜日，杨柳一江晚烟。追恨风拘雨阻，那知雁后花前。","dynasty":"宋代","title":"偶题"}
{"author":"李流谦","content":"秋苗扫地尽，春苗破土出。尚当积陈陈，那得有菜色。不知终年耕，未了一日食。守令民父母，贱士但挽嘿。","dynasty":"宋代","title":"悯农"}
{"author":"李流谦","content":"殷勤蝶障与蜂遮，一点幽香不许赊。岁岁相逢只如此，问花羞我我羞花。","dynasty":"宋代","title":"梅花"}
{"author":"李流谦","content":"岱宗峥嵘乃为岳，丈夫可不志特达。平生论人每如此，杨子入眼吁为愕。清班突见颀而长，开口四坐薄晓霜。自言磈磊不可茹，正须一吐空肝肠。太学黄虀了残业，又携束书去挈挈。偃戟韬戈吾已衰，快刀斫案子甚决。古人作事令人惊，今人岂不如古人。折枝要是不为尔，长剑在手无蛟鲸。杨子杨子吾所许，举杯酌君肝胆露。期君直到黄发时，无使英名一尘污。","dynasty":"宋代","title":"送杨嗣清国录出倅广汉"}
{"author":"李流谦","content":"人言跃马妨杖藜，世士不可污丹梯。人言解牛非割鸡，岂信截玉如截泥。山林朝士弧矢睽，一物异用鹄之栖，妄生涛澜分畛畦。我自局狭谁排挤，先生大千一手提。使握鼎铉如扶犁，岂於喧寂心生翳。朝驱两轮鹿护麛，暮阅千纸发变黳。痛者手摩挛者携，蚁虻肤挠夕梦迷。馁蛟仄目初生羝，血牙未浇遭燖刲。天公付公为旱霓，作三日雨徵可稽。诘朝栈路尚涧溪，篮舆轧轧劳攀跻。束缚绣斧挥金鼙，吏奉杖屨从小奚。指点山水穷坤倪，夜谈隐具窥缃绨。旷然冥蒙彻瓮醯，转变前境尘却犀。我自叹骇失径蹊，公如大像头小低。嗟乎太仓此一稊，不从公来噬其脐。是山冠冕川东西，二大老丈光璇题。公不一语意惨凄，是以稽首拜马蹄。欣然倾倒珠玻璃，飞天宝焰照栱枅。梦中櫂唱惊凫鹥，挽衣不留恨空斋。悲愿苦切哀黔黎，早缚浑厥臣羌氐。快读大颂崖天齐，把茅归谢黄金闺。收拾伊傅从阮嵇，为公再歌归来兮。","dynasty":"宋代","title":"同冯缙云游无为以吾独胡为在泥滓分韵赋诗得"}
{"author":"李流谦","content":"博大真人哉，妙谛形而上。林林总雏婴，万生同负襁。赴者不可数，百川纳溟涨。随取即随给，孰识无尽藏。胜报如所证，岂特妙好相。龙天至幽严，窥觇辄稽颡。开图万名字，只作一佛想。风影可捕耶，变现自惚恍。挽应区中缘，兹愿固深广。君看朱两轓，非真亦非妄。化身元宰官，台符更两两。秘言出宝笈，其品名寿量。一丝起炉薰，洗耳钟磬响。缙笏为公读，万劫一俯仰。","dynasty":"宋代","title":"献万佛图为张雅州寿"}
{"author":"李流谦","content":"我先君子官于涪，一时贤僚今在不。唯公直节贯华皓，千尺寿桧横霜秋。丈人静听请具陈，平生契义嘣肉侔。简池解组过乡县，剧饮不云公遮留。似是兄弟姓则殊，诗藁半破犹勤收。合行使符蔡山下，先后召杜腾民讴。吾家万松荫黄土，公方千骑驱华辀。十年不见此邂逅，穷冬雨雪寒飕飗。未明投刺候门下，老阍窃语来何求。柳州先友一一数，山阳邻笛令人愁。岷峨气象搞湖海，近日人物几穷搜。如公当寘文石陛，一麾乃付近古州。苏家名称震戎夏，如崧降甫尼生丘。文献可徵况美俗，黄堂坐啸万事休。公余兵卫绕画戟，妙香一缕铃斋幽。神交千载尚谁可，子韩子文著床头。","dynasty":"宋代","title":"送樊眉州"}
{"author":"李流谦","content":"晚晴吏退漫凭栏，注目溪光巧映山。忽见渔郎轻盪桨，宛如相见在花间。","dynasty":"宋代","title":"观渔舟"}
{"author":"李流谦","content":"日落未落空明中，琉璃夜色开天容。一江不浣清净目，百榼能平碨磊胸，神山在前若可到，江妃去不无数重。锦袍酌酒醉起舞，跨鲸仟人乃吾宗。","dynasty":"宋代","title":"游野航次元应韵三首"}
{"author":"李流谦","content":"诏书挥翰日边来，蜀有巨儒星杓魁。胸中深博布河汉，舌底霹雳降霆留。先天溯流得绝派，大物不敢藏胚胎。回薄一气在笼络，奇神怪魃生愁哀。十年缚屋苍崖隈，脱帻掷去一笑咍。刺史惊呼失匕筹，遮道自挽封章回。先生闭门壁愈坚，高风一日兴浇颓。矫然轻世岂我事，此学施用真难哉。行止在天不在我，风动水涌如挽推。嗣皇继圣登高禹稷，岂有此士遗蒿莱。二年劳公湖上行，看鹅酌酒春风台。手摩婴雏斧贪猾，蛟鳄未束角与顋。古人读易元用易，羲文秘妙今寒灰。汉儒娇异陷芒阔，但与瞽史相喧豗。子云晚出造根极，后生蜉撼轻嘲诙。安乐老翁独稽首，玄钥直付先生开。向来绪言编简，去去勋业看崔嵬。弥纶乃是第一手，下者乃取支崩摧。宾阁顾予若嗟异，赠语愧乏珠琼瑰。眼看飞帆不得去，天涯逐食嗟徘徊。","dynasty":"宋代","title":"送张汉州赴召"}
{"author":"李流谦","content":"梁初奄巴蜀，仍有渡泸人。汲直馀蒸简，萧翁亦聚尘。杰魂犹念沛，远梦不归秦。幻化元超忽，何劳问大钧。","dynasty":"宋代","title":"陆使君祠二首其二"}
{"author":"李流谦","content":"已赡经时策，仍轻许国身。攘戎先政事，强本即精神。禹贡山川阔，尧天日月新。至诚驯暴逆，玉笏动严宸。","dynasty":"宋代","title":"寄张珍甫殿院五首"}
{"author":"李流谦","content":"阴岸陨天末，朝日上团团。稍觉岷峨近，绝知湖海宽。舜门元自辟，蜀道未应难。富贵风花耳，相看在岁寒。","dynasty":"宋代","title":"送史唐英二首"}
{"author":"李流谦","content":"色似蜡梅浑浅，香如檐＿微清。更张绿幄蔽轻盈。巧著工夫斗钉。露叶涓涓月晓，风英点点秋晴。江南江北可经行。梦到吴王香径。","dynasty":"宋代","title":"西江月（为木樨作）"}
{"author":"李流谦","content":"遥岑数寸斜日，杨柳一江晚烟。追恨风拘雨阻，那知雁后花前。","dynasty":"宋代","title":"偶题"}
{"author":"李流谦","content":"田空已不耕，草瘦尚可齕。搰搰一岁劳，昨此休顷刻。阿童拍腹卧，短箠听驱策。早晚穑事动，努力进刍粒。","dynasty":"宋代","title":"道中逢牧童跨牛者"}
{"author":"李流谦","content":"围炉独扔夜深红，已是摧颓一老翁。断简半披还半掩，如今不作蠹书虫。","dynasty":"宋代","title":"绝句"}
{"author":"李流谦","content":"持此迂愚漫浪身，忍惭一出竟何营。枕边客意兼寒意，门外溪声似雨声。易办蓬蒿三亩宅，可无藜苋一杯羹。青衫岂是官人样，白鸟私居说败盟。","dynasty":"宋代","title":"抵简池呈元质进孺二首"}
{"author":"李流谦","content":"今日如人意，全家在翠微。叶齐才蔽树，云近欲生衣。樽酒蒲桃绿，盘蔬赤苋肥。不须闻杜宇，作客自思归。","dynasty":"宋代","title":"游东山其二"}
{"author":"李流谦","content":"爱春未得一钱酬，独倚东风搔白头。花影入帘情苒苒，竹风挨枕梦悠悠。黄鹂欲下无谁语，碧草相看始欲愁。老大别无新伎俩，只凭诗句写风流。","dynasty":"宋代","title":"即事"}
{"author":"李流谦","content":"蜀船南来去未休，吴船西上到沙头。人生能著几两屐，三峡风烟替往愁。","dynasty":"宋代","title":"新滩三首"}
{"author":"李流谦","content":"刘郎爱花被花恼，玄考取同埯诗应好，骚人从古多閒愁，仍是清樽破除了，禁诗如禁秋虫鸣，止酒如止长淮倾。人生贵在适意尔，孰知蜾蠃与螟蛉。","dynasty":"宋代","title":"晚春有感答才夫上巳之作二首"}
{"author":"李流谦","content":"来往金涧道，寻常不隔年。异方何契阔，浑舍此团圆。老子风埃甚，孙儿玉雪娟。妻孥劳行役，争劝吸长川。","dynasty":"宋代","title":"次怀安骨肉自简池来会"}
{"author":"李流谦","content":"诸天享备福，宫殿常随之。骄王擅雄富，钟鼓具不移。巨细无实相，一种生幻师。君家数尺峰，央处供娱嬉。衡嵩接几闼，岷峨入提携。只作如是解，天地绋目瑿。君言勿作剧，丐我琼琚词。援毫不能奇，永愧崭绝姿。烹茶炷炉薰，崷崒缭轻丝。如云出涧壑，顷暂万国滋。请以小喻大，人才亦如斯。我无适俗韵，梦想怀崯崎。借渠琳琅响，和我兰荃诗。明朝谢冠服，云根有茅莰。","dynasty":"宋代","title":"袁季海别驾以所藏灵壁石诗轴见示为此篇"}
{"author":"李流谦","content":"半勒迢迢住利州，嘉陵江水日夜流。安得却流关下去，哉我唯须一叶舟。我归未远君随至，燕鸿相避知何意。月岩四见月上弦，日日江头望行李。庭柯一鹊鸣朝阳，人言君归过石岗。明日拿舟入城去，剧喜重上君子堂。瘦骨棱棱衣表见，我亦鬓毛斑太平。谈新说旧两留连，红烛烧残无一寸。人生大抵如流萍，忽然相值飘然分。西风吹我又将去，预作一场离恨新。","dynasty":"宋代","title":"喜仲明西归"}
{"author":"李流谦","content":"赠陪芍药醉春风，转乎三年似梦中。谁使冲泥千里去，又欣剪烛一樽同。名章越好供妍唱，旧学全疎愧近功。莫怪分符少留滞，此邦曾客少陵翁。","dynasty":"宋代","title":"贻白绵州"}
{"author":"李流谦","content":"将军射虎不射石，石作於菟能没镝。翻然再探弓不力，俊鹘豪鹰眼前失。两泉后先今抗行，何物使之令人惊。泉出在山流在地，却似只从方寸生。沉沉玉甃碧双峙，旱为甘霖渴为醴。白鹤千年归不归，半夜空山泣神鬼。令君为政无近名，天以斯泉印其清。泉边有树仍蔽芾，他日思君於此地。","dynasty":"宋代","title":"寄题天台临海白鹤庙康济泉为颜鲁子少卿作"}
{"author":"李流谦","content":"圣道灰秦燎，残编出汉初。混茫千古意，破碎百家书。中镝无多语，操戈亦太疎。升堂得玄解，伴子带经锄。","dynasty":"宋代","title":"用韵答王子苍"}
{"author":"李流谦","content":"乾坤大逆旅，日月两行客。江头垂杨树，折尽供马策。学舍如冰壑，远与簿书隔。天风吹我去，自哂殊役役。英英君子僚，妙响协竽瑟。诗来促还期，珠琲莹巾帙。久枵渴嘉馔，积阴跂白日。谈为无底囊，剪烛期竟夕。但恐又西东，搥车叹寂寂。盍不歌归来，已痼烟霞疾。","dynasty":"宋代","title":"林夫有诗趣归期次其韵答之"}
{"author":"李流谦","content":"邂逅都城一笑休，却来万里共羁游。关河地迥仍分首，桃李春深已放舟。诗卷长留开倦目，酒杯尽嚼豁离居。追风健笔兼豪气，期子逢山更上头。","dynasty":"宋代","title":"别赵惟直"}
{"author":"李流谦","content":"雨猛几终夕，风狂遂彻朝。眼缘春色醉，魂为客愁消。泽国空留滞，山房恐寂寥。平芜烟一望，乡梦太迢遥。","dynasty":"宋代","title":"宇文氏庄观海棠时海棠未甚开而余旦夕归矣赋"}
{"author":"李流谦","content":"黄流衮衮蹴天来，截岸夷洲不可栽。凫鹜疆封遽如许，莫贪浩渺径须回。","dynasty":"宋代","title":"偶成"}
{"author":"李流谦","content":"围炉独拥夜深红，已是摧颓一老翁。断简半披还半掩，如今不作蠹书虫。","dynasty":"宋代","title":"绝句其一"}
{"author":"李流谦","content":"水竹扶疎地，前人卜筑劳。草荒烦仆竖，果熟戒儿曹。穴蚁生涯陋，冥鸿境界高。洗心观万物，至理寓秋毫。","dynasty":"宋代","title":"遣兴七首"}
{"author":"李流谦","content":"畏日得凉才涉惬，因秋感岁却成悲。君看八万四千劫，只在炉熏起灭时。","dynasty":"宋代","title":"偶成"}
{"author":"李流谦","content":"谁浇无边春，酿成此天色。文章只引睡，茗碗不着力。虽无田父邀，欲到野人宅。日萼斗深妍，风条舞柔碧。数峰极蕴藉，未到辄目逆。人心有同然，一样寄岑寂。茅茨契不补，吾意嘿有适。置樽小轩户，云气手阖辟。苍苍万檀栾，晚吹自萧瑟。穿荒取微迳，便旷从短策。忽与幽兴会，照我两尺璧。白虹润山木，取友固多益。谈深近迂怪，理奥烦探索。鲸杯不足吞，马肝无用食。玉虬蟠蜿蜒，万鳞寒缩涩。饯春春未阑，尚及三之一。","dynasty":"宋代","title":"清明日同宋才夫王子友游秦氏园分韵得一字"}
{"author":"李流谦","content":"楼迥去筇久，庭閒转榻频。松衰无直干，竹好但新筠。漫仁惭逋客，躬耕羡野人。可能千里意，端的为吴莼。","dynasty":"宋代","title":"次韵宋德器春晚即事五首"}
{"author":"李流谦","content":"独行饮饭腹屡扪，欲出未出星纵横。梅花於人远近好，月色随我东西明。香来适与鼻观会，夜久忽遣毛骨惊。急须唤取陈夫子，欲与平章此段清。","dynasty":"宋代","title":"偶成"}
{"author":"李流谦","content":"雪巘云林共莽然，世间那有此江天。晓樯搀日何时到，夜柁鸣风几夕眠。閒卜家书灯似粟，略开旅抱酒如泉。轻鸥飞下仍飞去，汝在江湖是散仙。","dynasty":"宋代","title":"即事"}
{"author":"李流谦","content":"一秋今日是新晴，晚稻悬知有几分。抱湿庭芜犹靡靡，傍暄溪卉俗欣欣。颠风料理丹枫树，返照留连白鹭群。摇落只供骚客恨，故庆怅倚醉醺醺。","dynasty":"宋代","title":"喜晴"}
{"author":"李流谦","content":"稽首头陀问八还，扬眉应已破玄关。苦无骨相侯千户，薄有生涯屋数间。笑读道书蒙疑帕，喜浇茗碗酌青山。从公一瓣薰知见，谷雾无心泽豹斑。","dynasty":"宋代","title":"任德广通判拉游长松以诗见贻次其韵"}
{"author":"李流谦","content":"士穷百不谐，所向辄墙壁。堂堂百代师，往往遭削迹。闾阎侮出胯，逆旅或争席。虽然炯炯心，未易屈此膝。闭门师唐虞，清风入吾堂。各古阅顷暂，八荒在几榻。从教厌藜苋，笔端有冰雪。出处云行天，得丧驹过隙。元龙吾畏友，万卷破丘索。抱耒耕莽苍，天民所先觉。平生湖海气，脊梁硬如铁。方其抵掌时，南山虎可缚。向来三年淹，聊以六月息。自予得此士，不作肝胆隔。隐然当一面，坚垒雄屹屹。偷儿妄窥瞰，不用苦笞掠。与之法生甑，定自惊失色。不知破衣中，照人一尺玉。开门恭执贽，政恐子不欲。因成一笑粲，莫放百忧集。子敬爱毡青，何如我酒绿。","dynasty":"宋代","title":"彦博为偷儿妄意作诗见贻次韵奉呈"}
{"author":"李流谦","content":"耳熟才名四十年，忧民忧国两华颠。不妨铜竹仍三剖，要是金门竟九迁。连岁炉锤专造化，诸生岐路托飞骞。馀丹乞与閒鸡犬，亦许身随绛阙仙。","dynasty":"宋代","title":"送李阆州二首其一"}
{"author":"李流谦","content":"十里登山访定身，衣边犹带簿书尘。僧厨笋蕨随斋钵，禅窟香灯话宿因。便可扶犁老岷蜀，已闻传檄定咸秦。家家钗钏何须惜，难买尧眉一笑春。","dynasty":"宋代","title":"游长松闻捷音"}
{"author":"李流谦","content":"积雨泥断道，扶筇将何之。愁蹲寡情味，窜壁如蝇痴。朝暾惠新晴，仟风起衰萎。振衣欲有诣，扣扉适相期。百步得精庐，一丈清冷池。老木围萧森，回风影差差。向来赫然者，挟冰诵昔非。晤言意能消，真适神不疲。鳞游鸟空翔，趣舍各不知。我闲若枵馁，吏夺君嗟咨。拙巧自殊用，静躁亦异宜。能来共幽旷，合处或在斯。夜光栖重囦，草木生光辉。抵鹊者谁子，而况弹病鸱。我有飞霞裾，云旗驾灵螭。举头叫阊阖，九万风反低。敬以赠美人，嘉惠无时衰。","dynasty":"宋代","title":"同游公玉伯氏季氏游水陆院濯缨阁以清斯濯缨"}
{"author":"李流谦","content":"酣饱风烟德有芽，从来三戟是张家。翩翩群从同时贵，落落高门一世华。人自不欺华用忍，身如可赎但空嗟。路人泣指飞丹旐，犹忆双旌卷暝霞。","dynasty":"宋代","title":"挽张雅州"}
{"author":"李流谦","content":"爱春春浅如稚童，家晴连日无雨风。闭门不出春笑侬，百年容易成老翁。山茶经霜尚能红，小梅吹雪香正浓。盍不亟倒琉璃钟，主人好意客亦同。粉牋乞句酬天公，笔端有气如白虹。少年射虎南山中，于今尘土蒙琱弓。安得雷雨鞭蛰龙，拊髀浩气亦欲东。","dynasty":"宋代","title":"游秦园分单独是东字"}
{"author":"李流谦","content":"漫说昭君第一人，毡车万里托羌浑。君王下诏求倾国，不为琵琶略断魂。","dynasty":"宋代","title":"信口十绝其三"}
{"author":"李流谦","content":"缚虎断蛟空有意，毁车杀马且偷閒。凭君呼我为居士，一味临流与看山。","dynasty":"宋代","title":"信口十绝"}
{"author":"李流谦","content":"我先君子官于涪，一时贤僚今在不。唯公直节贯华皓，千尺寿桧横霜秋。丈人静听请具陈，平生契义嘣肉侔。简池解组过乡县，剧饮不云公遮留。似是兄弟姓则殊，诗藁半破犹勤收。合行使符蔡山下，先后召杜腾民讴。吾家万松荫黄土，公方千骑驱华辀。十年不见此邂逅，穷冬雨雪寒飕飗。未明投刺候门下，老阍窃语来何求。柳州先友一一数，山阳邻笛令人愁。岷峨气象搞湖海，近日人物几穷搜。如公当寘文石陛，一麾乃付近古州。苏家名称震戎夏，如崧降甫尼生丘。文献可徵况美俗，黄堂坐啸万事休。公余兵卫绕画戟，妙香一缕铃斋幽。神交千载尚谁可，子韩子文著床头。","dynasty":"宋代","title":"送樊眉州"}
{"author":"李流谦","content":"平生愿识韩，一见屣履迎。自揣何所持，徒有汗背惊。下士公盛德，事贤我真情。西南大幕府，控制七十城。自公归奏功，泰阶夜光明。上前论宾客，岂但丞冰衡。况公天人学，根本敬与诚。么麽见事功，万物待生成。三月涨桃花，镜面江流平。若为化樯乌，亲送帆楫行。临风嘿凄然，一纸聊寄声。上有字加餐，意重千金轻。勿言暂暌阔，四海如弟兄。","dynasty":"宋代","title":"送罗制参"}
{"author":"李流谦","content":"船头饱饭看扬舲，忽作翻浆不反瓶。万死一生真是幸，九江三峡未尝经。尚收弃物乾坤大，薄恃阴功祖考灵。忧患偶来须理遣，可能为汝更星星。","dynasty":"宋代","title":"十月二十五日失舟"}
{"author":"李流谦","content":"素娥作意失幽期。我自不凭伊。举杯重叹，帖云微笑，应道人痴。如今老去无情绪，只有睡相宜。建溪一啜，木樨数翦，酒醒归时。","dynasty":"宋代","title":"眼儿媚（中秋无月作）"}
{"author":"李流谦","content":"相思两地费三年。明月几回圆。鸥鸟不知许事，清江仍绕青山。尊前歌板，未终金缕，已到阳关。趁取腊前归去，梅花不奈春寒。","dynasty":"宋代","title":"朝中措（失题）"}
{"author":"李流谦","content":"玉林照坐。簌簌花微堕。春院静，烟扉锁。黛轻妆未试，红淡唇微破。清瘦也，算应都是风流过。把盏对横枝，尚忆年时个。人不见，愁无那。绕林霜掠袂，嚼蕊香黏唾。清梦断，更随月色禁持我。","dynasty":"宋代","title":"千秋岁（别情）"}
{"author":"李流谦","content":"吴波亭畔千行柳。直恁留人久。晚来船槛再三凭。又是一钩新月、照江心。故人有约何时到。白地令人老。只愁酒尽更谁赊。一段闲愁无计、奈何他。","dynasty":"宋代","title":"虞美人（在芜湖待仲甄巨卿未至作）"}
{"author":"李流谦","content":"生别有相逢，死别无消息。说著从前总是愁，只是不相忆。月堕半窗寒，梦里分明识。却似嗔人不忆他，花露盈盈湿。","dynasty":"宋代","title":"卜算子·生别有相逢"}
{"author":"李流谦","content":"江涨解网雨，衣润熟梅天。高人何事，乘兴来寄五湖船。才听咚咚叠奏，呕轧撸声声齐发，几别故州山。转盼青楼杪，已在碧云端。渡头月，临晚霁，泊清湾。水空天静，高下相应总团圞。遥想吾家更好，尽唤儿曹泛扫，欣赏共婵娟。应念思归客，对此不成眠。","dynasty":"宋代","title":"水调歌头·江涨解网雨"}
{"author":"李流谦","content":"上如跻云下临渊，乱石当道如防贤。遥看一鸟转绝壑，鸟已烟沉吾木末。晚风吹雪作云飞，山中更添一尺泥。岁华如此犹浪走，梅花思人越消瘦。","dynasty":"宋代","title":"安居道中"}
{"author":"李流谦","content":"白云先生去何从，烟霞高人继其踪。两朝恩光照岩穴，映墙竹柏清阴同。高人已注丹台籍，白云子孙食不给。人生有累岂妻孥，生羡金门羽衣客。","dynasty":"宋代","title":"白云先生鲁叶殿丞交之父有隐节其居徽考秘则"}
{"author":"李流谦","content":"向来契分胶投漆，一日不见真若失。那知遂作死生分，屈指五年飞鸟疾。诗人犹诵碧云句，老衲来寻金锁骨。亭亭孤塔蔽榛莽，下马焚香涕横集。烟林雾草不供愁，坐对青山搔短发。亦知电露难把玩，但听沤泡自生灭。归来闭阁睡方美，杜宇一声山月白。","dynasty":"宋代","title":"拜嵩次山塔"}
{"author":"李流谦","content":"文章末流乃科举，剽东掠西何等语。得者矜夸失者羞，其中往往分贤否。一官生涎偿不勉，譬之北辕求适楚。诸君堂堂万骑将，折箠自足笞狂虏。收拾波澜着盆盎，却恐蛟龙愁窘步。信手拈来即三昧，安用区区备先具。朝窗暮几不停缀，宝玉牵联斗奇富。论如过秦有古意，赋拟两都多杰句。朝来次第出示我，两耳卓槊惊咸护。华歆便可置龙头，牧之岂肯居第五。我骇虚弦痛方定，未暇相从执旗鼓。请君勿见小敌怯，一虞而霸在此举。归来净洗科场业，别与斯文立门户。","dynasty":"宋代","title":"比观仲结诸公课会皆勍敌也行就举南宫作此赠"}
{"author":"李流谦","content":"雪巘云林共莽然，世间那有此江天。晓樯搀日何时到，夜柁鸣风几夕眠。閒卜家书灯似粟，略开旅抱酒如泉。轻鸥飞下仍飞去，汝在江湖是散仙。","dynasty":"宋代","title":"即事"}
{"author":"李流谦","content":"翻手为云覆手雨，自昔尝闻不陵语。年来雅道更萧飒，反眼朋游成越楚。便当贯草绝交论，谁与重寻怀旧赋。一洗衰风振颓败，我为使君高此举。故人流落死未葬，藁殡萧萧泣行路。破棺露骨沙草秋，纸钱号风白日暮。伤心重念百年交，洒涕亲营一抔土。送霄不烦司渌传，择地当邻烈士墓。龟趺大字日星焕，马鬣新封鬼神护。恩流枯胔河海深，气激顽夫金石沮。渍绵高义古所尚，挂剑初心吾敢负。张陈未死已相贼，笑彼安能保身后。九原可作定慨然，想见沾衿泪如注。清沟突起惊创见，绣被吹来自何许。区区论报未足道，此段徒能戏儿女。沧溟可涸山可磨，我诗自可传千古。","dynasty":"宋代","title":"文南朱使君葬其故人钤兵李侯士大夫高其风义"}
{"author":"李流谦","content":"猿臂将军数自奇，白头州县竟何为。斲墁未尽成风巧，测管才窥泽雾姿。流水绕除空日日，西山拄笏谩时时。一杯相送贫无力，剩有新诗说去思。","dynasty":"宋代","title":"送家连父解绵竹丞"}
{"author":"李流谦","content":"六十专城发未斑，更於何地觅三山。不妨谈笑催科里，正赖清凉热恼间。到日红梅留腊在，公余翠榴酌春悭。胡床有月堪乘兴，客到南楼不下关。","dynasty":"宋代","title":"送张仲山守唐安二首"}
{"author":"李流谦","content":"驱牛耕侧坡，牛困人柰何。我念田家苦，东州苦理多。","dynasty":"宋代","title":"过东州境见耕"}
{"author":"李流谦","content":"卷帆江皋日西斜，散步聊纵腰脚麻。有鼋如箕谁所得，绳贯四足尚喘呀。偶然相值不忍去，倚杖却立空咨嗟。客囊虽云甚羞涩，数金何惜死可赊。破筐解缚置池上，初犹不动如磔蛙。舟人共观各呼舞，稍稍有力能爬沙。须臾一跃不复睹，去侣蛟鳄朋鱼虾。隣翁又传可愕事，宜志简牍懲凶邪。近尝得一付汤鼎，通夕烂煮劳薪葭。黎明发盎欲下箸，以水喷面摇其牙。此言听者惊自倒，小人不戒愚何加。我今赎放岂为德，逡巡得脱汝幸耶。不须叩门问长史，无用染指嗔子家。祝鼋好去勿浪出，水有网罟陆有罝。作诗快读不能寐，展转屡见灯生花。","dynasty":"宋代","title":"晚步江浒有得鼋大如箕赎放之邻叟言此家前数"}
{"author":"李流谦","content":"暖日平岗牛数尾，短蓑破笠三四子。牛饥吃草渴饮水，牧儿仰卧不摇箠。人牛意閒俱不知，笑我驻车独移时。薄暮骑牛却归去，晚烟遥见隔林炊。","dynasty":"宋代","title":"万安道上逢牧者"}
{"author":"李流谦","content":"著眼分明见，论心委曲知。负排阊阖气，有泣鬼神诗。世故从料理，人材属盛衰。浮云多变化，宁忆路傍时。","dynasty":"宋代","title":"送王景文入制幕二首"}
{"author":"李流谦","content":"峡水清一线，峡山赭千层。禹力不到处，蜀灵用功深。蛟龙改窟穴，日暮闻微吟。遥想风雨夕，扁舟系枫林。","dynasty":"宋代","title":"次黄仲甄峡中韵"}
{"author":"李流谦","content":"我来在处说君名，小轴人争睹凤星。放却他时能致此，定知阮眼为君青。","dynasty":"宋代","title":"予客三池王正卿以四绝见寄姿其韵"}
{"author":"李流谦","content":"卜筑城南几岁华，满川烟雨富桑麻。武陵未用逃秦俗，盘谷从来属李家。横拓小溪通画楫，剩栽疎竹间梅花。更饶一斗诗千首，不信閒居乐可涯。","dynasty":"宋代","title":"又次大人韵"}
{"author":"李流谦","content":"鳞鳞新绿涨篙竿，飞雁声中岁已阑。梅蕊尚能供冷淡，酒杯那复问甜酸。徵招不入幽人梦，节物空惊壮士肝。趁取芳菲行乐去，丽词妍唱暖春寒。","dynasty":"宋代","title":"再赓佳什已致牵羊之请又辱不鄙垂教盖不巫困"}
{"author":"李流谦","content":"春寒怪底一分加。元是东君雪作花。已后残梅矜夜魄，强随飞絮舞朝霞。霜葩荐斚何人共，碧实堆盘尽客夸。为汝玄然庆有意，骚人端是感年华。","dynasty":"宋代","title":"李花"}
{"author":"李流谦","content":"巫山一何高，骀荡壶中春。玄猿莫遣上山去，偷饮仙浆醉搅人。","dynasty":"宋代","title":"巫山一何高七绝其六"}
{"author":"李流谦","content":"将军百占摧骄虏，向来射石如射虎。分封不得一丸土，晚岁功名成梦语。古来志士穷者多，星壶击碎奈命何。平生道力轻群魔，巨舰岂肯摇微波。大千与我俱幻尔，是中无处容悲喜。西方仙人不可诋，破除忧患正须此。","dynasty":"宋代","title":"张周倚下第作此唁之"}
{"author":"李流谦","content":"桃花未落春水生，百川合流如镜平。江神约束蛟与鳄，东阁郎君将母行。一帆万里无荆越，非雾非烟锁双阙。只今手持天下柄，相公身是稷与卨。潭潭大府琳琅都，翻翻戟带缠金铺。朝回坐对彩衣舞，天上应有人间无。相门出相古来有，周公在前鲁公后。看君父子名一时，野人甘作扶犁手。","dynasty":"宋代","title":"送虞提宫"}
{"author":"李流谦","content":"水竹扶疎地，前人卜筑劳。草荒烦仆竖，果熟戒儿曹。穴蚁生涯陋，冥鸿境界高。洗心观万物，至理寓秋毫。","dynasty":"宋代","title":"遣兴七首"}
{"author":"李流谦","content":"风雅有正宗，太山视丘垤。识者了珉玉，不尔远尧桀。咸韶久不作，日月遭薄蚀。空谷闭窈窕，市倡矜半额。谁知三百篇，学仙要仙骨。二南俱贤圣，展卷神已接。孝子或失爱，淑妇有不答。微言出宛转，幽愤破蕴结。侧耳无弦音，策策风振叶。少陵乃冢嫡，岂止论瓜葛。涪翁异代友，俱作蝉蜕壳。鼓旗付后山，掌股戯获。眼明见贤宗，我欲焚破箧。明珠不易得，收功在勤苶。一洗蛙与黾，骚坛许授职。","dynasty":"宋代","title":"彦博见和暑中之作殊有新功复用韵谢"}
{"author":"李流谦","content":"一年山色好相看，欲去仍来倍黯然。大士初无留客意，幽人更结住山缘。梨花村落清明后，梅子园林五月前。我已到家春亦老，酒杯犹足趁流年。","dynasty":"宋代","title":"贻长松寺慈禅师"}
{"author":"李流谦","content":"懒步东阡与北溪，一春心赏苦多违。堕红藉藉痴蜂醉，稚绿阴阴乳燕飞。去国三年应自笑，封侯万里不如归。门前车马能来否，午睡醒来独掩扉。","dynasty":"宋代","title":"即事"}
{"author":"李流谦","content":"一舸初从帝所还，綵衣照日眩斓斑。今君已出云天近，我尚无钱可买山。","dynasty":"宋代","title":"薛公肃访山中偶出不值公肃留诗次其韵其一"}
{"author":"李流谦","content":"地旷空凝结，江清悦见闻。娟娟初上月，漠漠未归云。鱼乐能忘钓，鸥閒故念群。桂旗风不度，却立咏湘君。","dynasty":"宋代","title":"怀李仲明其一"}
{"author":"李流谦","content":"饱饭将何适，携筇登翠微。江长仍曲折，树远欲依稀。煮井未休汲，田家初掩扉。惊心崖路险，隔岸唤船归。","dynasty":"宋代","title":"书事"}
{"author":"李流谦","content":"雷风画羲文，藻蘋冠周篇。房帷预何事，圣贤论本原。婉彼涉静姿，濯濯出水莲。择归令德配，映世高名恋。已子与他子，义在亦乳然。箪食或见色，千乘尘泥捐。裙裾具此见，生子岂不贤。鬼神发潜光，慈母令问传。当留千斛米，买酒浇青山。","dynasty":"宋代","title":"挽家夫人"}
{"author":"李流谦","content":"青青杨柳灞桥斜，满酌清樽莫叹嗟。可是因循成别绪，只应咫尺便天涯。未论流水千竿竹，且看春风一县花。渺渺故园情最苦，不知归梦属谁家。","dynasty":"宋代","title":"送计祖仁雒县丞"}
{"author":"李流谦","content":"雄鸡斗不解，血溅头上冠。强颜配二妙，并树栖枭鸾。绛侯资少文，礼乐责所难。物生宇宙内，故自安其安。","dynasty":"宋代","title":"鸡冠"}
{"author":"李流谦","content":"禀生拙以疎，俯仰人事劳。烦疾乘秋至，幽忧安能逃。闭合无余欣，西风晚萧骚。乃司扬子居，未曾损一毛。流光背人驰，岁暮不自聊。安得七发贤，相从观海涛。","dynasty":"宋代","title":"病中"}
{"author":"李流谦","content":"公家枢近公，名在太史氏。天方濬其源，沃日势未止。郎君万金产，落笔粲珠琲。尚当战韦布，未可议纨绮。朝家录世旧，往往收琐尾。而况用才升，进擢不止此。邦刑托平反，哀矜盖天意。持此博亲欢，五鼎但口体。富贵君勿疑，信手着囊底。别君行十年，再见颓发齿。眼看上云天，归耕慰憔悴。猝猝万里别，念当一把臂。风雪隔异县，跛马不就辔。安得凌风翰，空斋坐嘘欷。短章说殷勤，聊用笃友义。","dynasty":"宋代","title":"送薛司直赴行在所供职"}
{"author":"李流谦","content":"梁初奄巴蜀，仍有渡泸人。汲直馀蒸简，萧翁亦聚尘。杰魂犹念沛，远梦不归秦。幻化元超忽，何劳问大钧。","dynasty":"宋代","title":"陆使君祠二首其二"}
{"author":"李流谦","content":"钩深三古学，遇合百年机。垂上青云去，仍完白璧归。功名身易老，豪杰意多违。鼎脔留余啖，蒸青有发挥。","dynasty":"宋代","title":"挽费检正三首"}
{"author":"李流谦","content":"何地非吾土，故乡情未忘。掀眉对兄弟，酌酒话行藏。拜墓色不愧，逢人语更狂。梅花相待发，好在细思量。","dynasty":"宋代","title":"抵家"}
{"author":"李流谦","content":"又向疎梅检校春，乾坤浩荡日趋新。一樽树下唤深酌，数岁天涯思远人。正倚交情论晚暮，直因臭味作疎亲。渊明嗜酒嵇康懒，只觉年来此是真。","dynasty":"宋代","title":"次韵陈彦博梅饮之什"}
{"author":"李流谦","content":"威凤翔九霄，千百但一遇。苍蝇何所来，满盘挥不去。吾人一肝肠，未可舍跬步。掺裾辄经年，把臂速炊黍。譬如枝上花，负里得暂聚。天果何意哉，未易测其故。安得三间茅，藜苋同旦暮。秋色如行色，别语不得吐。鹤峰得佳句，尚足慰延伫。从今夜夜月，伴我照庭户。","dynasty":"宋代","title":"送李司户之官临邛"}
{"author":"李流谦","content":"客到苍苔寺，僧鸣暝色钟。古檠挑焰涩，疎屋透霜浓。吾道元迂阔，中年雅倦慵。谁令背猿鹤，自酌不须攻。","dynasty":"宋代","title":"宿离相院"}
{"author":"李流谦","content":"文章末流乃科举，剽东掠西何等语。得者矜夸失者羞，其中往往分贤否。一官生涎偿不勉，譬之北辕求适楚。诸君堂堂万骑将，折箠自足笞狂虏。收拾波澜着盆盎，却恐蛟龙愁窘步。信手拈来即三昧，安用区区备先具。朝窗暮几不停缀，宝玉牵联斗奇富。论如过秦有古意，赋拟两都多杰句。朝来次第出示我，两耳卓槊惊咸护。华歆便可置龙头，牧之岂肯居第五。我骇虚弦痛方定，未暇相从执旗鼓。请君勿见小敌怯，一虞而霸在此举。归来净洗科场业，别与斯文立门户。","dynasty":"宋代","title":"比观仲结诸公课会皆勍敌也行就举南宫作此赠"}
{"author":"李流谦","content":"昔年漂泊记曾游，碧树蝉声又带秋。滑滑泥行青嶂路，翩翩风倚夕阳楼。人夸驯雉碑犹在，书托文鳞水漫流。天遣此来相近傍，伴君牢落向边州。","dynasty":"宋代","title":"宿魏城驿用罗江东韵怀李仲明"}
{"author":"李流谦","content":"舞空三尺雪，笑指玉如泥。早日羞屠狗，穷途悔射鼷。挂心无妄念，省分有幽栖。舌在何须问，端忧愧老妻。","dynasty":"宋代","title":"遣兴七首"}
{"author":"李流谦","content":"十年中秋不见月，譬之去国唯喜似。朝来氛翳崩厥角，天公粲然一启齿。夕月可占此其祥，枯龟未必知许事。黄昏天宇开琉璃，出云微觇抟空势。要人故自作迟迟，怅望岂知空岁岁。玉峰一掌开乔岳，银海千寻涌平地。光吞箕斗不自持，影薄鱼龙无处避。烟林差差鸟未定，露草涓涓萤暗坠。唯我心源实不动，炯炯摩尼照浊水。四门友开从阴伏，六艺高悬百家废。余辉切勿丐老蚌，尤物溺人非所贵。何如美酒入诗肠，化作锦囊珠字字。南楼万丈高切云，弹压山川据要会。当年老子兴不浅，閒据胡床想风味。今人未必输古人，况复我友半杰士。凌晨尺纸飞羽檄，一约而来膻集蚁。夜如何其不须问，酌尽沧溟放君起。酒酣起舞踏寒影，满地琼瑶惊破碎。仙娥手拊丹桂树，裛裛天香落襟袂。洞天六六我所家，摩拍洪崖肩绮季。霞云不著著青衫，生恐群仙笑憔悴。旁人劝我聊尔耳，仙娥好意君勿阻。海鲸背稳风力强，看我转头三万里。","dynasty":"宋代","title":"中秋玩月以东坡诗不择茅檐与市楼况我官居似"}
{"author":"李流谦","content":"向来契分胶投漆，一日不见真若失。那知遂作死生分，屈指五年飞鸟疾。诗人犹诵碧云句，老衲来寻金锁骨。亭亭孤塔蔽榛莽，下马焚香涕横集。烟林雾草不供愁，坐对青山搔短发。亦知电露难把玩，但听沤泡自生灭。归来闭阁睡方美，杜宇一声山月白。","dynasty":"宋代","title":"拜嵩次山塔"}
{"author":"李流谦","content":"我瘠不妨天下肥，期公他日到黄扉。悯农一念通精祲，定遣惊雷飞。","dynasty":"宋代","title":"谯令以眎堰绝色见示次其韵"}
{"author":"李流谦","content":"远墟行蔼蔼，滞绪豁欣欣。挟翠山能润，矜晴草自薰。堕鸢那及叹，飞鹭可堪群。欲共江流说，滔滔故不闻。","dynasty":"宋代","title":"射洪道中二首其二"}
{"author":"李流谦","content":"田畴渺渺平一望，侧岭横峰环四向。那知中有此巉岩，倚天削铁三千丈。坤灵涌出荐地宝，方峤飞来憩灵仗。我来暑湿未解围，薄日烘烘云盎盎。投鞭濯手趋深殿，稽首虚皇注遐想。黄昏食罢亟就枕，殷地鼻雷翻叠幛。夜深风雨来万骑，势欲拔山投莽苍。明朝幽径一丈泥，浅犹没屨深没杖。仙游咫尺邈霄汉，但倚危栏嘿惆怅。琳宫危绝何由上，秘洞幽深倦探访。独寻荒碣考岁月，更觅遗民问畴曩。云舄朝飞溪涨深，玄猿夜答空山响。过门初欲快雄嚼，染指谁能当大飨。会求灵药插羽翮，未分风帆隔昆阆。诗作监盟神所临，后约有期吾敢爽。","dynasty":"宋代","title":"七月十七日游浮山值夜未快所观急归作诗"}
{"author":"李流谦","content":"柳老渊明宅，蓬深仲蔚居。病身须药石，閒日足图书。世念焚香了，禅心隐几余。空钩本无意，谁为语游鱼。","dynasty":"宋代","title":"遣兴七首"}
{"author":"李流谦","content":"雨涨秋池三尺水，亦有秋风到池里。荷花颜色不如故，零乱寒芦并折苇。鸂鶒飞来依晚红，荡桨徐徐莫惊起。擘蓬截藕尚堪餐，一醉何辞碧筩美。","dynasty":"宋代","title":"池上"}
{"author":"李流谦","content":"赤栏画柱水光中，更爱丰碑笔吐虹。雾市溟蒙螯闯首，雪花错落马行空。关门近接俱天险，溪水平流亦海通。执朴笑渠忧诅者，不知说豫坐收功。","dynasty":"宋代","title":"次韵杨文甫监茶名山新建学桥二首"}
{"author":"李流谦","content":"一秋今日是新晴，晚稻悬知有几分。抱湿庭芜犹靡靡，傍暄溪卉俗欣欣。颠风料理丹枫树，返照留连白鹭群。摇落只供骚客恨，故庆怅倚醉醺醺。","dynasty":"宋代","title":"喜晴"}
{"author":"李流谦","content":"春来无处无芳草，但觉故园春更好。海棠前日梦见之，今日看来浑未老。樱桃红杏相因依，梅阴吐芽青满枝。世间亦有如意事，酒熟正好花开时。","dynasty":"宋代","title":"杂言二首"}
{"author":"李流谦","content":"多病相如故倦游，归逢清润麦天秋。回头渐远将军幕，飞梦先登帝子楼。磊落声称元古郡，醉吟家世自诗流。此身只拟春中老，莫问君平住益州。","dynasty":"宋代","title":"再用魏城驿韵贻白绵州"}
{"author":"李流谦","content":"仁田义锄德其种，晚岁坐看苗幪幪。先生一去不可识，但喜郎君实麟凤。一线微言惊道丧，九鼎斯文赖君重。圣门涛澜无畔岸，我尝操舟怯奔涌。中流夺魄不敢进，乱流而济渠甚勇。射鼷强弩勿妄发，弹誉明珠戒轻用。峨冠进之白玉堂，天高会借长风送。细寻耒耨竟谁力，銍艾犹传挂丘垅。朝来示我幽宫刻，再拜整冠辄成诵。乃知先生一世士，学如荀扬文屈宋。四边海宴中国尊，已叹铜驼没荒茸。转头饮马长城下，共指先几世争竦。竟不一官止韦布，大泽深丘老梁栋。岷江滥觞固未快，末流与海争澒洞。我闻天穷不再世，卜以郎君言必中。九京幽幽复何憾，一杯径往浇余痛。薤歌呜咽不成声，但觉风乾云亦冻。","dynasty":"宋代","title":"挽王隐君"}
{"author":"李流谦","content":"眼入平芜隔暝霞，有史官满未归家。三人兄弟仍三处，指点飞鸿一叹嗟。","dynasty":"宋代","title":"偶成"}
{"author":"李流谦","content":"人言明月好，明月无私照。海水深不测，明月照无极。九州浩茫茫，明月无遗光。谁家高楼三百尺，上有浮云翳突兀。浮云翳月月不知，楼头美人空叹息。空叹息，何当赤手披云师，放出清光如白日。","dynasty":"宋代","title":"明月篇"}
{"author":"李流谦","content":"九区混轨文，正宁垂衣裳。公家转洪钧，一气斡混茫。蛮夷奉琛贡，月窟东扶桑。至今有遗黎，盛德登乐章。溢庆久愈衍，丹穴俱鸾凤。祖烈肖挺挺，德音续琅琅。尊彛琢璠玙，荐庙流中黄。铜符专城居，健翼翕不张。黼座录故家，云路登方将。省寺窥步武，禁闼觇翱翔。相门出鼎槐，八叶有前芳。一樗无所村，拥肿蔽道傍。门户岌重大，挽首惭肯堂。得邑万山间，昼夜鞭跛{左牛右羊}。斗升赖急养，山海祈深藏。古人重已知，漆炭固未偿。靴板庭趋初，躔宿望煌煌。委身大炉冶，正惧呵不祥。丹鼎偿可舐，鸡犬同飞扬。","dynasty":"宋代","title":"代上阆中章使君"}
{"author":"李流谦","content":"一毫不露见全身，德觇徵符捷若神。高岱自高元地势，球琳非琢本天真。出山聊作无心润，著物应名有脚春。唤作使君犹未解，岂知游戏两朱轮。","dynasty":"宋代","title":"送魏德源守普慈二首"}
{"author":"李流谦","content":"君理朝宗楫，吾乘上峡船。此杯同此地，明月又明年。怕作凌晨别，贪看彻晓圆。眉间有黄气，知近冕旒边。","dynasty":"宋代","title":"次韵朱饰之中秋玩月因以送之"}
{"author":"李流谦","content":"春从沙际生，白石映浅濑。一舟何自横，玄寄倏与会。今日是何朝，亦恐鱼鸟怪。晓暾破宿雨，换岁无此快。柁工貌闲暇，一篙有三昧。夷犹我无心，上下听汝辈。断崖舂涛波，千古意不改。中流浸玻璃，绿净吾苦爱。林深故疏密，山远自明晦。隔江见人家，短篱护畦菜。蓑笠弄晚色，真乐在牛背。稍能薄输征，武陵岂天外。吾曹二三子，勿作碌碌待。涛戎叹山河，尘凡累缨佩。人生富贵哉，固有一事大。","dynasty":"宋代","title":"元日泛舟分韵得大字"}
{"author":"李流谦","content":"一萍无根托瀰渺，分头常多聚常少。天涯碧草又伤心，况是一分春已了。啼禽飞来窥酒樽，樽中绿波吹鳞鳞。东君可只令人瘦，更在花边冷笑人。","dynasty":"宋代","title":"杂言二首"}
{"author":"李流谦","content":"书生一第如登天，如君何啻坂走圆。要知笔头有河汉，向来元未窥微澜。得官莫厌百僚底，水激三千众此始。白藤肩舆照路光，小慰当年择邻意。岷山势压西南坤，霞裾风袂潜仙灵。公余有暇纵幽讨，为我一吊张白云。","dynasty":"宋代","title":"送黄仲武尉青城"}
{"author":"李流谦","content":"清秋无所为，遇酒量地醉。醉则遗形骸，兀然外天地。尘世多得失，古事有兴废。更复不快饮，徒为乱人意。屈原贵独醒，贾谊每流涕。二子竟中夭，惜哉且自弃。苍苔晚雨湿，红叶北风厉。乐乡聊可谋，悲秋岂吾志。","dynasty":"宋代","title":"数醉"}
{"author":"李流谦","content":"融和盎盎上双鼎，旷度真成万顷陂。岱华自高元地势，球琳不琢本天姿。地方千里我无事，春满万家人不知。预作去思无限意，攀辕送处似迎时。","dynasty":"宋代","title":"寄送张雅州二首"}
{"author":"李流谦","content":"百年造化无遗力，霜雪十围岂易得。盲工操斤选朴樕，铜柯石根弃如掷。呜呼斯人何不淑，天畀之我人则啬。白眼千百碌碌子，老虎可缚蛟可馘。神锋屡染鸡鹜血，绕匣龙蛇夜悲泣。项灵不合世间首，蚁宫历游无半席。不如收拾还山川，化为球琳尚华国。意气偶合肝肠倾，手栽檀栾食予实。至今敛翼蓬蒿中，不与燕雀同感激。霜风吹愁愁更浓，屈折长虹玉三尺。晨兴揽衣发深省，古来精诚可裂石。玄堂文成许见不，鱼与熊掌当取一。","dynasty":"宋代","title":"吊李允成知县"}
{"author":"李流谦","content":"莘野乐尧舜，谷口岂真卿。自是不可掩，区区非近名。","dynasty":"宋代","title":"云庄耕者"}
{"author":"李流谦","content":"俛眉聊卓鲁，高步故夔龙。倦翮閒霜鹗，苍棱老涧松。只应安小试，正自耻先容。泚笔书三异，他山玉可攻。","dynasty":"宋代","title":"李允成次彦博韵见示仍用韵答之三首其三"}
{"author":"李流谦","content":"蜀犀无用苦奔忙，百尺江心如许长。无数鸬鹚巢彻顶，只将险绝作寻常。","dynasty":"宋代","title":"小孤二绝句"}
{"author":"李流谦","content":"狂流作平地，别渚转轻桡。岸断石出没，云虚山动摇。奔湍长澒洞，杯酒且逍遥。可待然犀照，潜鳞意自骄。","dynasty":"宋代","title":"夔子岸下水作颓沙裂岸转舟避之"}
{"author":"李流谦","content":"撑肠万卷不救饥，书生何苦攻书为。如烹太牢饮醇酒，无此肝肺无由知。阴侯把笔耕六籍，短檠荧荧照头白。又携束书作官去，此生此债宁终极。大州小州疲征输，文书急急如骂奴。家无二顷归未可，泮宫水冷乐有余。使君喜士比金玉，知子姓名吾所属。定当屣履迎王符，勿忧广文饭不足。","dynasty":"宋代","title":"送阴次公赴荣州学官"}
{"author":"李流谦","content":"山岳自高百谷下，向来无物使之者。骅骝合奉鸾和车，岂与黔蹄同一驾。英奇绝代难小了，泥滓投之辄悲咤。一朝拔去不可扼，震地风雷怯凌跨。泮宫先生自超特，鼎甲声称低董贾。眼明奎画照琬琰，万喙夸呼海倾泻。胡为不即天上去，识者怪吁狂者骂。或传凤篆来日边，流水为车龙即马。只应故是霄汉人，腐鼠示足鵷雏吓。九江水暖桃花肥，风色不惊神所借。只今岷峨抗湖海，贯玉编珠炯相射。台家议和不议战，太平有象须藻藉。小却犹当白玉堂，纵步黄扉方食蔗。嗟予肮脏每自哂，蚤年谩想牛心炙。一官漫浪不可说，可能更索山人价。五年投閒食不饱，揽镜颠毛辄生怕。道涂众鬼同揶揄，口不能酬面空赭。人生升沉亦何恨，但喜龙虎新变化。异时击壤为幸民，一犁亦原从耕稼。金华夫子吾胜友，接武风云共閒暇。未应厚禄绝来书，寄声纸尾烦多谢。","dynasty":"宋代","title":"寄送梁子辅赴召"}
{"author":"李流谦","content":"地旷空凝结，江清悦见闻。娟娟初上月，漠漠未归云。鱼乐能忘钓，鸥閒故念群。桂旗风不度，却立咏湘君。","dynasty":"宋代","title":"怀李仲明"}
{"author":"李流谦","content":"胡床卯饮带余酲，身世如天行白云。竹简读残聊一叹，水觉烧尽更三薰。痴心久绝临渊羡，老手唯便植杖芸。自有此生须自断，岂能曲折问灵氛。","dynasty":"宋代","title":"自少城解职事还邑二首"}
{"author":"李流谦","content":"少陵曾赋阆州诗，苦说城南天下稀。铃合讼閒帘半卷，胡床客好尘频挥。著鞭尚及春耕劝，促诏应随晓仗归。他日遗簪犹在念，端容杖策扣黄扉。","dynasty":"宋代","title":"送李阆州二首"}
{"author":"李流谦","content":"照影月斜寒濑浅，吹香风细夜帘疎。萼绿华来谁得见，借君云佩与霞裾。","dynasty":"宋代","title":"梅花"}
{"author":"李流谦","content":"美璞出丛阜，径寸藏尺水。堂堂大导师，钟灵此其地。荒坑名老君，故老说遗事。仙佛势不敌，北面昔所试。烟云龙蛇窟，风雨鬼神会。珍重住山人，净观惬幽邃。半偈起冥晦，径欲裂冠袂。同行一微囅，落日姑整辔。在家固出家，象服何必异。君看童其颠，已落第二义。","dynasty":"宋代","title":"游安乐道院"}
{"author":"李流谦","content":"我昔先君子，为公义林此。论儒摘寡要，太史固坐井。期公非敬知，力行福黎蠢。螭坳千载逢，凤池一跬近。独妍当众媸，隐忧触群愠。颇觉游梁倦，终成吊湘恨。声名出寒饿，圭组憎薄命。纶言表厄陈，衮札囊束笋。传家侈荣渥，尚足破孤愤。肠折八哀诗，涕堕五君咏。长歌饯公归，木脱西风劲。","dynasty":"宋代","title":"挽程子山侍讲"}
{"author":"李流谦","content":"骨肉缠恩爱，友朋缀情义。於君若兼之，何生结此契。朅来东川游，咫尺桃李县。引车意甚决，牵衣事辄挽。我如空中意，随风出岩岫。又如波上舟，东西听水手。有心不能酬，富贵那可必。富贵吾不愿，此见未宜失。栽诗说相思，过雁或堪托。雁能见君子，嗟予雁不若。","dynasty":"宋代","title":"予游潼川将访魏城令君李仲明而不果作此寄之"}
{"author":"李流谦","content":"岩岩千丈松，大厦不收拾。已作涧壑卧，更困蝼蚁穴。天果无意哉，问龟龟不食。悲歌气填膺，白虹为贯日。向来亡公子，后日九州伯。奈何蕞尔曹，乃敢观裸浴。士穷有如此，於君更心恻。平生治国手，仅脱在陈厄。三彭捃细故，二竖每明德。闻之投袂起，此士岂易得。可无不赀药，粉珠屑白玉。奋髯呵不祥，有神嘿操戟。欻然蛙腹裂，还我苍玉璧。一尊欲寿君，怅念风雨隔。平吴固奇烈，更谨盘水执。君身则千金，斯文但一发，勉矣加餐饭，吾道係损益。","dynasty":"宋代","title":"黄思忠病起作此寄之"}
{"author":"李流谦","content":"与君异姓如兄弟，雁塔相携有名字。西来山城始倾盖，北云塞垣仍握臂。渥洼来者天马驹，八鸾六辔供皇舆。朝觞瑶池夕玄圃，岂愿地下粒与刍。三年妙旨发徽轸，饱听村村人说尹。政成通籍天上去，绿发斑衣归侍省。茜袍頳萼春怡融，堂上老人双颊红。浑家拜舞上翁寿，尽卷春风入樽酒。","dynasty":"宋代","title":"宋才夫解官作此送之"}
{"author":"李流谦","content":"上如跻云下临渊，乱石当道如防贤。遥看一鸟转绝壑，鸟已烟沉吾木末。晚风吹雪作云飞，山中更添一尺泥。岁华如此犹浪走，梅花思人越消瘦。","dynasty":"宋代","title":"安居道中"}
{"author":"李流谦","content":"东州十刹如西州，东州幽爽西喧湫。登临在在有佳处，我来无事得纵游。望川致爽两奇特，云烟流通东与北。一为清淑一旷远，清者发兴远快目。城西三刹跨一牛，五百云堂老比丘。捐金乐施到樵牧，不知愿力何年修。邓家名笔难再得，苦爱雍熙之两壁。贵人摸搨不曾休，真是化身千百亿。府公玉皇香案吏，帆薄三山风辄止。来苏疲瘵十万家，卷缩灵河一杯里。野人冠服裹狙猿，曳裾更欲之何门。惭无仁老惊人句，空负陈蕃解榻恩。","dynasty":"宋代","title":"东州行上费检正"}
{"author":"李流谦","content":"雨止夜色静，涨生江浪浮。碧云度星汉，明月照汀洲。倏忽阴晴异，苍茫意绪秋。微吟不须苦，下有未眠鸥。","dynasty":"宋代","title":"雨后有月江上作"}
{"author":"李流谦","content":"爱惜浓香恐过时，刘郎何事苦归迟。只应昨夜幽窗梦，飞到君边未可知。","dynasty":"宋代","title":"彦博归自剑阳其家梅已半落作诗见示因次其韵"}
{"author":"李流谦","content":"可人子陈子，乃祖定元龙。一寸悠悠梗，千章落落松。暗投初未择，狂吠竟谁容。坚垒自衔璧，饥师不足攻。","dynasty":"宋代","title":"遣兴示彦博"}
{"author":"李流谦","content":"久客相看好，思归得去不。深惭楚醴设，更作贾胡留。岁闰菊花早，霜清竹叶秋。尊前闻见在，不拟说閒愁。","dynasty":"宋代","title":"元质苦留过重阳且约泛舟观泉二首"}
{"author":"李流谦","content":"岩岩千丈松，大厦不收拾。已作涧壑卧，更困蝼蚁穴。天果无意哉，问龟龟不食。悲歌气填膺，白虹为贯日。向来亡公子，后日九州伯。奈何蕞尔曹，乃敢观裸浴。士穷有如此，於君更心恻。平生治国手，仅脱在陈厄。三彭捃细故，二竖每明德。闻之投袂起，此士岂易得。可无不赀药，粉珠屑白玉。奋髯呵不祥，有神嘿操戟。欻然蛙腹裂，还我苍玉璧。一尊欲寿君，怅念风雨隔。平吴固奇烈，更谨盘水执。君身则千金，斯文但一发，勉矣加餐饭，吾道係损益。","dynasty":"宋代","title":"黄思忠病起作此寄之"}
{"author":"李流谦","content":"我瘠不妨天下肥，期公他日到黄扉。悯农一念通精祲，定遣惊雷飞。","dynasty":"宋代","title":"谯令以眎堰绝色见示次其韵"}
{"author":"李流谦","content":"书生一第如登天，如君何啻坂走圆。要知笔头有河汉，向来元未窥微澜。得官莫厌百僚底，水激三千众此始。白藤肩舆照路光，小慰当年择邻意。岷山势压西南坤，霞裾风袂潜仙灵。公余有暇纵幽讨，为我一吊张白云。","dynasty":"宋代","title":"送黄仲武尉青城"}
{"author":"李流谦","content":"骨清殊矫矫，气老自沉沉。门户托君重，江湖入梦深。功名须少壮，岁月惜侵寻。万里相随去，庭闱一寸心。","dynasty":"宋代","title":"送杨道父二首"}
{"author":"李流谦","content":"秋入羁怀劳我思，愁兼归梦到家迟。有人来得平安字，无事纺成酬唱诗。相伴几经江月照，同行更赏峡山奇。祗应便把州麾去，还有三年不见时。","dynasty":"宋代","title":"呈德茂"}
{"author":"李流谦","content":"自昔说离乱，经时足叹吁。何为来旷野，端是辱泥涂。相国跛男子，封侯裸丈夫。未须多感慨，事业出艰虞。","dynasty":"宋代","title":"宿船家小舟中凡三日夜作此"}
{"author":"李流谦","content":"威凤翔九霄，千百但一遇。苍蝇何所来，满盘挥不去。吾人一肝肠，未可舍跬步。掺裾辄经年，把臂速炊黍。譬如枝上花，负里得暂聚。天果何意哉，未易测其故。安得三间茅，藜苋同旦暮。秋色如行色，别语不得吐。鹤峰得佳句，尚足慰延伫。从今夜夜月，伴我照庭户。","dynasty":"宋代","title":"送李司户之官临邛"}
{"author":"李流谦","content":"有弟书来唤我归，客情偏觉雨声知。恰当浊浪粘空际，正是青山到梦时。","dynasty":"宋代","title":"偶成"}
{"author":"李流谦","content":"乾坤萍在江，日月蚁旋磨。吾生与化俱，反照若观火。蛮触鏖两斗臼圈听一簸。射钩仍相国，嬖者死於饿。种瓜乃故侯，蹶张终上佐。支离竟能贤，青黄未足贺。炷香阅兹理，万事一笑同。城南有豪士，岂但雄于货。麒麟梦不到，林沼计未左。便斋惬清閟，凭几了众伙。胸中大水镜，月皎云破堕。世故自起伏，一瞬奔马过。金石波空流，桧杉老不挫。他年观河性，依然等髫鬌。我友王郎子，笔墨出笑唾。酒酣洒素壁，埃壒不敢涴。春梢有余妍，秋林气磊砢。弹指四时具，转物子亦颇。此机与我同，妙出一关锁。予生拙行世，泥涂笑鳖跋。但存阅世眼，空花已成果。从今识沉冥，甘作枯株坐。要知无所阅，到岸乃旋花。","dynasty":"宋代","title":"题宇文叔昭阅斋名予所榜也有王正卿画四时小"}
{"author":"李流谦","content":"一篙寒碧碎鳞鳞，数尺孤舟仅著身。江水煮鱼还地脉，瓦盆盛酒见天真。颇容老子赊閒日，聊与青山作主人。不用樽前蜀粉黛，远峰元解作眉颦。","dynasty":"宋代","title":"元质携客渡江饮於村居"}
{"author":"李流谦","content":"晚岁从谁觅赏音，浪将孤兴托瑶琴。聊为风月平分客，莫起山林独往心。碧草但能供别恨，黄花却解劝清斟。我犹未制思亲泪，更听离歌定不禁。","dynasty":"宋代","title":"送魏德源倅永康"}
{"author":"李流谦","content":"别后年仍换，诗来语更工。音书恨不数，魂梦却相通。草木春风后，关河夕照中。飞鸿不可倩，此意付筠筒。","dynasty":"宋代","title":"次韵仲秉见寄二首"}
{"author":"李流谦","content":"朝暾拔山红一丈，露草烟林气萧爽。出门华构照新绿，并辔宝珂喧碎响。僮奴尚语林薄间，马蹄势已青云上。琳宫百年傲风雨，气象雄深挟千嶂。青山固是耐久交，老桧真成丈人行。山童候门惊马嘶，道士叠爻知客访。情亲肯自摘嘉蔬，兴发更遣沽村酿。未妨意行穷胜践，不用心违叹仙赏。双峰唤我却西去，穿迳萦纡转修蟒。荒桥下马久并立，孤塔怀人嘿惆怅。多谢山僧供汤饼，腹犹果然虚雅饷。只应探讨尽老释，坐觉仙凡绝天壤。碎砾谁参水底禅，飞蜺空阁云间仗。凌霄固有飞霞佩，尘蒙浊骨何由往。归来闭户省初念，一炷炉香薰宿障。题诗聊复纪胜游，永与名山镇龙藏。","dynasty":"宋代","title":"自登道来马豀作"}
{"author":"李流谦","content":"吾来真漫尔，识面喜周旋。两月连墙住，孤帆别袂牵。人生同宇宙，官学各风烟。把酒知何日，临流一惘然。","dynasty":"宋代","title":"送程步虞监税"}
{"author":"李流谦","content":"犹带枝头淡淡黄，饱经十月洞庭霜。且倾蜀客千杯酒，颇记吴姬三日香。可得一餐逢玉屑，故应百感为琼浆。此江幸自东流去，何不和根移取将。","dynasty":"宋代","title":"晚饮赵惟直以果荐知所从来酌以一大杯"}
{"author":"李流谦","content":"春寒怪底一分加。元是东君雪作花。已后残梅矜夜魄，强随飞絮舞朝霞。霜葩荐斚何人共，碧实堆盘尽客夸。为汝玄然庆有意，骚人端是感年华。","dynasty":"宋代","title":"李花"}
{"author":"李流谦","content":"瑶墀邻近侍，华戟老方州。闭閤人无讼，凝香岁自秋。凶衰乘鵩集，涕泪感麟休。古佛知公恨，涪江不尽流。","dynasty":"宋代","title":"挽费检正其二"}
{"author":"李流谦","content":"春来无处无芳草，但觉故园春更好。海棠前日梦见之，今日看来浑未老。樱桃红杏相因依，梅阴吐芽青满枝。世间亦有如意事，酒熟正好花开时。","dynasty":"宋代","title":"杂言二首"}
{"author":"李流谦","content":"露华浸竹冷娟娟，想象嫦娥能少年。万事只堪搔短发，一杯不拟问高天。骎骎夜色投书幌，的的心期在钓船。可笑薄云工料理，何曾遮却一分圆。","dynasty":"宋代","title":"次韵彦博中秋不见月"}
{"author":"李流谦","content":"香案前头自乞归，归心选逐雁西飞。岂关松菊吾身重，偶托莼鲈此意微。行乐不妨千骑拥，照人何必万钉围。儿曹怅惜先生笑，付与醇醪定是非。","dynasty":"宋代","title":"别费检正二首"}
{"author":"李流谦","content":"主人爱客客留连，敢比荆州遇仲宣。亲奉绮谈逾十日，空莲清梦隔三年。未能轻去田园乐，那得长居几杖前。真约赏音无几个，故庆感激易潸然。","dynasty":"宋代","title":"别费检正二首"}
{"author":"李流谦","content":"周公山前倾盖时，再岁通家同骨肉。紫岩楼畔又从容，四方上下如相逐。另来每恨无见日，要见夙缘偿未足。公来临邛弄鸣琴，一官季氏仍寮末。移将远期为近期，天遣从公恐不速。尺书日夜苦相换，何止已多如笋束。淹留自春意徂冬，出门如物系两脚。一朝决去水赴壑，梦魂先到鹤山侧。下车一见开两眼，喜色分时破愁颊。约我不来公即来，一日不见公不乐。将閒文书猛拨置，唤好朋友细款曲。疾邪愤世时抵掌，怅往悲今忽嚬蹙。狂吞壮饮无空樽，长句短章几满轴。尊贤下士公盛德，忘义忘年吾敢辱。百年四海知已，为公悲歌起衰俗。明朝翩翩随社燕，欲云暂留情最恶。黄花满头约重来，闻说床头酒方熟。","dynasty":"宋代","title":"别临邛知县李允成"}
{"author":"李流谦","content":"鸥轻家泛泛，梗短路悠悠。妙句能留客，澄江可散愁。长年资浩叹，秋色动商讴。故有先畴在，归为雁鹜谋。","dynasty":"宋代","title":"别元质"}
{"author":"李流谦","content":"远梦灯频照，覉怀酒重倾。啼乌翻夕露，归雁占秋晴。此地丰鱼稻，如君好弟兄。语离亦怊怅，松槚独关情。","dynasty":"宋代","title":"别元质"}
{"author":"李流谦","content":"邂逅都城一笑休，却来万里共羁游。关河地迥仍分首，桃李春深已放舟。诗卷长留开倦目，酒杯尽嚼豁离居。追风健笔兼豪气，期子逢山更上头。","dynasty":"宋代","title":"别赵惟直"}
{"author":"李流谦","content":"禀生拙以疎，俯仰人事劳。烦疾乘秋至，幽忧安能逃。闭合无余欣，西风晚萧骚。乃司扬子居，未曾损一毛。流光背人驰，岁暮不自聊。安得七发贤，相从观海涛。","dynasty":"宋代","title":"病中"}
{"author":"李流谦","content":"苦热日念秋，秋至转多病。枯藤不得力，小室同械禁。形骸老翁然，但未雪绕鬓。秋山叠翠嶂，秋月挂冰镜。进跻闲屐齿，夜语阁尘柄。妻孥生怅望，煮药劝屡进。故人尚记存，折简时一问。年来识真妄，水月空万境。斗蚁非实响，杯蛇亦幻影。谁于炯炯中，屑金作尘眚。酒盏行欲谢，云窗岂复近。唯有妙莲华，胜味方隽永。谁来炷炉熏，佩子法王印。","dynasty":"宋代","title":"病中作此"}
{"author":"李流谦","content":"何时便有此山川，真宰悬知恐偶然。唳鹤惊风前日事，落沤斜照晚来天。燬犀无用撩幽怪，洗盏先应酹谪仟。暝角吹残吾欲老，五陵佳气隔疎烟。","dynasty":"宋代","title":"泊采石二首"}
{"author":"李流谦","content":"江头杨柳浅於金，泽国余寒春未深。才见桃花能慰眼，便同踯躅母伤心。琼枝璧月自惆怅，山色潮声无古今。閒访阇黎倒戈地，正应汉德有讴吟。","dynasty":"宋代","title":"泊采石二首"}
{"author":"李流谦","content":"含笑嫣然灿晓霞，龙头一种绝诸家。东风有意怜枯蘖，乞与佳名不乞花。","dynasty":"宋代","title":"有以状元红牡丹见遗戏作一绝"}
{"author":"李流谦","content":"井邑云根一聚村，寻诗来扫壁间尘。此州惟有断头将，圣世初无弃梗人。枫叶晚林终日醉，梅花腊峤几时春。不愁过客当年泪，尊酒黄堂是旧邻。","dynasty":"宋代","title":"忠州"}
{"author":"李流谦","content":"锦官碌碌牛马走，邂逅僧庐欣握手。尝忆观灯夜相过，一时胜辈同樽酒。孤云岑绝西南陬，牢落重来说旧游。不知宦情薄如纸，掉头忽作商声讴。蚤年提笑战多士，晚岁功名梦相似。底事人生真足夸，华发犹能彩衣戏。霜空木脱秋山明，高风驾帆秋浪轻。细雨重阳好天气，红萸紫菊正思君。","dynasty":"宋代","title":"送孙远仲知录解官归洪雅"}
{"author":"李流谦","content":"卷雪楼高首重回，江东那得许人材。只应汉鼎三分后，便有英雄一聚来。","dynasty":"宋代","title":"富池祠"}
{"author":"李流谦","content":"扶摇何啻九万里，盍不往作蛟螭腾。笑我真为折腰尉，如君雅称哦诗丞。辄班下寮愧连璧，屡爱新诗工琢冰。斫林与山出眉目，欲唤逋客招野僧。晚香入帘恨悒悒，坐恐瘦骨成棱棱。赏幽岂足废官事，净社久冷从公兴。芙渠薝蔔一家耳，相看未易分级层。","dynasty":"宋代","title":"宣孺斫庭前芦苇见山有薝蔔入坐中示诗次其韵"}
{"author":"李流谦","content":"吾家在何许，水泉修竹林。鸥鹤失闲伴，跂予有遐心。窗前小梅花，耐霜笑吟吟。小待新酒熟，冷蕊劝清斟。","dynasty":"宋代","title":"还家"}
{"author":"李流谦","content":"休沐来寻九里松，故因晴日觉晴容。寒余浅水红衣尽，淡抹轻烟紫翠重。倦向山僧谈白叶，归从逋客醉黄封。尘埃眯目成深省，何处招提鸣昨钟。","dynasty":"宋代","title":"十月十五日同黄大博出城"}
{"author":"李流谦","content":"牡丹犹欲扳春住，开到荼醾春遂去。黄蜂白蝶太痴生，抵死嗔风复嗔雨。少年世味如蜜甜，迩来唯觉食无盐。只应余习扫未尽，一春病酒常厌厌。","dynasty":"宋代","title":"晚春有感答才夫上巳之作二首"}
{"author":"李流谦","content":"百万貔貅尚枕戈，将军未复旧山河。非干使者徵求急，正柰穷边饷挽何。颇愿有言先牧养，不妨自署拙催科。公余傥暇寻遗事，尘锁荒祠望刮摩。","dynasty":"宋代","title":"送孙宾老守三池二首"}
{"author":"李流谦","content":"御炉薰隔夜，清跸响凌晨。对罢天颜喜，朝回赐服新。自期宜栋干，小却尚丝纶。此论由来久，周行万搢绅。","dynasty":"宋代","title":"送查总卿三首其二"}
{"author":"李流谦","content":"深央毒歊烦，沸鼎游群鱼。金凉念何许，颇欲膏吾车。行行有佳处，舍南得精庐。方塘水冷冷，嘉树阴疎疎。寒光四围之，气象豁以舒。清浊本相形，暑去不待除。赤脚踏潺湲，褫带凌空虚。杯盘固草草，言归且徐徐。山僧擅幽胜，意轻南面孤。久矣不复贵，厌弃同污渠。贵人便宴安，大第如清都。华堂贮窈窕，高门列车徒。往往慕閒旷，偶此乐有余。蛇蚿漫相怜，鹏鷃端异趋。不如听鸣禽，劝我提胡卢。","dynasty":"宋代","title":"游水陆院"}
{"author":"李流谦","content":"春以花故妍，花好不辱春。漫山烂桃李，由求盖具臣。国艳朝众芳，此花当不名。芳园丽韶景，点检能几根。东风未披拂，万红藏杳冥。过客白眼看，遂与凡木隣。一朝吐华艳，天日为之醺。绿樽有醇酌，及兹托殷勤。君看淮阴市，岂有国元勋。俗情傲未然，花笑当不嗔。","dynasty":"宋代","title":"海棠未开对酒作此"}
{"author":"李流谦","content":"午照当窗树影疎，静听{左浖右虎}{左浖右虎}水鸣除。便将一日平分了，半用酣眠半读书。","dynasty":"宋代","title":"口占"}
{"author":"李流谦","content":"芙蕖元不植高原，插向红炉色更鲜。拖取门前担粪汉，满堂金玉富熏天。","dynasty":"宋代","title":"戏赠智渊师二偈"}
{"author":"李流谦","content":"眼看燕雀闹云间，塌翼蓬榛笑孔鸾。未暇持竿钓渭水，却因采菊见南山。床头有酒三冬足，案上无书一日閒。世路只今难着脚，定当何地置疎顽。","dynasty":"宋代","title":"有感"}
{"author":"李流谦","content":"颠风恶浪雨喧豗，往事愁中一笑咍。江上有人来吃酒，故庆虎子是琼杯。","dynasty":"宋代","title":"瓜步两绝"}
{"author":"李流谦","content":"我闻方外士，见面照人明。笔幻岁寒友，琴弹太古声。侯门知遇重，真馆笑谈清。茗碗聊相对，清风两腋生。","dynasty":"宋代","title":"赠蓝元一道人"}
{"author":"李流谦","content":"皮肤脱落余真实，须鬣苍浪阅岁华。突兀一根丛棘里，不知几见后庭花。","dynasty":"宋代","title":"富池罗汉院有钱希中白大科赴信州别驾时所题"}
{"author":"李流谦","content":"老凤高栖雏凤飞，山林钟鼎各相宜。出门马首亭亭去，敛板胸中落落奇。颇忆浊醪过我夜，正愁碧草送君时。如何数日中年味，恰是今朝闻子规。","dynasty":"宋代","title":"送张子勤九陇尉"}
{"author":"李流谦","content":"云在山，月在水，合和二物谁遣使。云收但有千巑屼，月落惟余一清泚。向来为同复为异，欲说谁钳三尺喙。与君临流共一笑，影堕澄泓实相似。故应拄杖偶然来，那得泉中觅居士。人间八月秋更老，桂树无风波不滓。碧筩为樽酌清醥，琼瑶嗽肠雪冰齿。江妃为予舞凌波，老鹤不眠亦孤唳。酒醒忽忆三峰游，目光已在鲸鱼背。","dynasty":"宋代","title":"云月篇"}
{"author":"李流谦","content":"灵明观自己，纠错漫殊途。睨柱夸完璧，探怀失系珠。封侯真不愿，作佛尚堪图。解我无还语，根尘法本粗。","dynasty":"宋代","title":"次韵宋德器春晚即事五首"}
{"author":"李流谦","content":"梁初奄巴蜀，仍有渡沪人。汲直余蒸简，萧翁亦聚尘。杰魂犹念沛，远梦不归秦。幻化元超忽，何劳问大钧。","dynasty":"宋代","title":"陆使君祠二首"}
{"author":"李流谦","content":"无毡殊未觉，有兴亦难忘。小雨寒微就，孤灯话尽长。疎凉汤煮豉，淡泊菜含霜。为问王夫子，如何共肺肠。","dynasty":"宋代","title":"夜坐呈王子友"}
{"author":"李流谦","content":"遥岑数寸斜日，杨柳一江晚烟。追恨风拘雨阻，那知雁后花前。","dynasty":"宋代","title":"偶题"}
{"author":"李流谦","content":"小窗日影转悠悠，卷尽残书却到头。香茗半瓯轻列鼎，好诗千首胜封侯。朱弦无复人三叹，白璧空惭我屡投。酒好但宜供客醉，痴儿可忍挽凉州。","dynasty":"宋代","title":"遣兴"}
{"author":"李流谦","content":"平生愿识韩，一见屣履迎。自揣何所持，徒有汗背惊。下士公盛德，事贤我真情。西南大幕府，控制七十城。自公归奏功，泰阶夜光明。上前论宾客，岂但丞冰衡。况公天人学，根本敬与诚。么麽见事功，万物待生成。三月涨桃花，镜面江流平。若为化樯乌，亲送帆楫行。临风嘿凄然，一纸聊寄声。上有字加餐，意重千金轻。勿言暂暌阔，四海如弟兄。","dynasty":"宋代","title":"送罗制参"}
{"author":"李流谦","content":"东西燕鸿长差池，二十五年车载脂。观河性在故应尔，化鹤人归空自疑。年来於道觉差近，此心颇已忘欣愠。吾儿亦复能此诗，镊白老人休更问。","dynasty":"宋代","title":"岁庚午予过来凤驿观壁间碑刻火池事尝赋诗今"}
{"author":"李流谦","content":"吉音一纸疾邮传，白帝城头劝着鞭。楚树已沾新雨露，蜀江行换好风烟。政须急拯沟中瘠，不用多流地上钱。一节故应关象纬，向来两使动星躔。","dynasty":"宋代","title":"费文达除夔漕作此贺之三首"}
{"author":"李流谦","content":"地旷空凝结，江清悦见闻。娟娟初上月，漠漠未归云。鱼乐能忘钓，鸥閒故念群。桂旗风不度，却立咏湘君。","dynasty":"宋代","title":"怀李仲明"}
{"author":"李流谦","content":"畏日全无客到门，一溪閒与白鸥分。绕楼山色时时见，抱叶蝉声处处闻。战罢碁枰无宿恨，梦回茗碗有殊勋。力田尚可持门户，我欲归耕谷口云。","dynasty":"宋代","title":"秋怀次黄仲甄韵"}
{"author":"李流谦","content":"三尺杖头閒一把，兴亡随分百余年。我来但爱松风好，觅得僧窗一觉眠。","dynasty":"宋代","title":"登宝公塔"}
{"author":"李流谦","content":"刘郎爱花被花恼，玄都观里诗应好。骚人从古多閒愁，仍是清樽破除了。禁诗如禁秋虫鸣，止酒如止长淮倾。人生贵在适意尔，孰知蜾蠃与螟蛉。","dynasty":"宋代","title":"晚春有感答才夫上巳之作二首其二"}
{"author":"李流谦","content":"岱宗峥嵘乃为岳，丈夫可不志特达。平生论人每如此，杨子入眼吁为愕。清班突见颀而长，开口四坐薄晓霜。自言磈磊不可茹，正须一吐空肝肠。太学黄虀了残业，又携束书去挈挈。偃戟韬戈吾已衰，快刀斫案子甚决。古人作事令人惊，今人岂不如古人。折枝要是不为尔，长剑在手无蛟鲸。杨子杨子吾所许，举杯酌君肝胆露。期君直到黄发时，无使英名一尘污。","dynasty":"宋代","title":"送杨嗣清国录出倅广汉"}
{"author":"李流谦","content":"自然穠脸与深唇，一味繁红也绝伦。沧海浪传千岁种，武陵庆有四时春。去年崔护诗仍在，前度刘郎意独亲。亦要清樽相料理，可能但倚笔如神。","dynasty":"宋代","title":"桃花"}
{"author":"李流谦","content":"远树高低见，清溪曲折流。草眠耕后犊，波泛狎余鸥。醒醉无人管，登临各自愁。扁舟大如叶，烂漫作春游。","dynasty":"宋代","title":"钱氏隐居三首"}
{"author":"李流谦","content":"书坏无全牍，衣濡有裂缯。倦梳晨起发，祗曲昼眠肱。客路行将了，家山唤得譍。焚香谢仟佛，宵梦已先凭。","dynasty":"宋代","title":"丰都驿呈任子厚诗二首"}
{"author":"李流谦","content":"一萍泛泛几进休，昨日黄州又鄂州。醉语醒来都不记，小湾才转失南楼。","dynasty":"宋代","title":"七月十六日离鄂渚"}
{"author":"李流谦","content":"回也真贤哉，陋巷一箪食。卒然问为邦，所告王者事。轲亦印微言，曰可禹稷配。学道则爱人，偃昔尝有志。他时武城弦，嘿与圣意会。聊寄莞尔笑，汲深孰知底。欲令诵所闻，姑以割鸡戏。圣贤存心处，万类宅生地。先生为已功，及物乃糠秕。十室有忠信，百里吾敢鄙。六经作县谱，赵张不到此。春风七条丝，可以驯桑雉。尧舜治天下，乃与治射比。一朝坐廓庙，用有大小尔。我昔从公游，顽璞不受砥。经时去函丈，榛棘撑肾胃。朅闻卫返鲁，倦马始休辔。欲申趋隅问，已作横策起。人生楦宇宙，孰为不配计。著书有存亡，德业亘千祀。","dynasty":"宋代","title":"送孙宾老宰丹棱"}
{"author":"李流谦","content":"十里登山访定身，衣边犹带簿书尘。僧厨笋蕨随斋钵，禅窟香灯话宿因。便可扶犁老岷蜀，已闻传檄定咸秦。家家钗钏何须惜，难买尧眉一笑春。","dynasty":"宋代","title":"游长松闻捷音"}
{"author":"李流谦","content":"稍喜川原豁，遥看草树明。恶滩犹梦怖，平地始身轻。场圃收遗秉，沟塍劝早耕。得归万事好，漂泊岂人情。","dynasty":"宋代","title":"离合州驿晚宿茆城驿"}
{"author":"李流谦","content":"阑干投晚俯烟霏，全不支梧酒力微。沙鸟犯寒犹独立，林乌趁暝已先归。缭愁亦笑溪为带，障远端疑树合围。岁晏客天无好梦，最怜清露渍人衣。","dynasty":"宋代","title":"宿高桥怀仲明"}
{"author":"李流谦","content":"吴波波上亭，一面列山屏。雨雨晴晴好，朝朝暮暮青。倦身无处著，醉眼为渠醒。便欲携归去，全胜腰万钉。","dynasty":"宋代","title":"吴波亭相对数峰极可爱"}
{"author":"李流谦","content":"西风举扇挥浮埃，十年水曲并山隈。一朝尺一天上来，台家择才搜伟瑰。豫樟连云谁手栽，梁千尺观峥嵘哉。收拾虹蜺小低徊，如取万海纳一杯。济时策略招讥诙，翳氛卷尽青天开。还如调鼎须盐梅，众星错落环杓魁。欲谈近事树颊颏，旗矛委尘枪卧苔。祸生冥冥戒其胎，如公气象天可回。高论疾如破山雷，毋使瓶罄空耻罍。笑渠佩玉救焚煨，往矣急挽波之颓。","dynasty":"宋代","title":"用黎州梅字韵作诗送之"}
{"author":"李流谦","content":"一舸初从帝所还，彩衣照日眩斓斑。今君已出云天近，我尚无钱可买山。","dynasty":"宋代","title":"薛公肃访山中偶出不值公肃留诗次其韵"}
{"author":"李流谦","content":"室空超众止，理妙契无同。帘卷半规日，香吹一线风。草晴唯欲碧，花晚尚能红。老我閒居兴，清应到小童。","dynasty":"宋代","title":"次韵宋德器春晚即事五首其一"}
{"author":"李流谦","content":"遂决乘桴计，初无判袂愁。清樽聊把手，弱缆已开头。懿戚今元老，乡邦子俊流。等閒垂一臂，谈笑上瀛洲。","dynasty":"宋代","title":"送杨道父二首"}
{"author":"李流谦","content":"世途今若此，吾道竟何如。学古疑无用，谋身忌太疎。引杯空慷慨，看镜独踌躇。千万胸中语，因人略寄书。","dynasty":"宋代","title":"寄彦博二首"}
{"author":"李流谦","content":"已作来迟迟，又为去猝猝。夺我佳友生，怅念鬓毛白。投闲如我宜，君则任繁剧。台府有闻知，使子固选择。子男古所尊，而此万家邑。邮筒即诗筒，簿书有闲日。迎门烂桃李，画饼不可食。况欲分其余，岂捄馋吻湿。留为别后哂，聊用破孤寂。数期还鲁疆，指日返赵璧。","dynasty":"宋代","title":"送宣孺摄邑古郫"}
{"author":"李流谦","content":"远梦灯频照，羁怀酒重倾。啼乌翻夕露，归雁占秋晴。此地丰鱼稻，如君好弟兄。语离亦怊怅，松槚独关情。","dynasty":"宋代","title":"别元质其二"}
{"author":"李流谦","content":"深居毒歊烦，沸鼎游群鱼。金凉念何许，颇欲膏吾车。行行有佳处，舍南得精庐。方塘水泠泠，嘉树阴疏疏。寒光四围之，气象豁以舒。清浊本相形，暑去不待除。赤脚踏潺湲，褫带凌空虚。杯盘固草草，言归且徐徐。山僧擅幽胜，意轻南面孤。久矣不复贵，厌弃同污渠。贵人便宴安，大第如清都。华堂贮窈窕，高门列车徒。往往慕閒旷，偶此乐有馀。蛇蚿漫相怜，鹏鴳端异趋。不如听鸣禽，劝我提胡卢。","dynasty":"宋代","title":"游水陆院"}
{"author":"李流谦","content":"秋苗扫地尽，春苗破土出。尚当积陈陈，那得有菜色。不知终年耕，未了一日食。守令民父母，贱士但挽嘿。","dynasty":"宋代","title":"悯农"}
{"author":"李流谦","content":"东风力弱未扬埃，密泛丛兰有意哉。可是伸眉须酒满，只应弹指又花开。吹毛句妙无人领，击钵诗工着底催。照水只愁羞冕绂，勋名盖世亦时来。","dynasty":"宋代","title":"又次韵彦博游无为寺二首"}
{"author":"李流谦","content":"解携仍是一年余，本自情亲听迹疎。子去合登青琐闼，人言方驾短辕车。向来花月空余梦，近日诗文定起予。塞雁若知怀远意，寄收聊为问何如。","dynasty":"宋代","title":"寄刘德父"}
{"author":"李流谦","content":"耳熟才名四十年，忧民忧国两华颠。不妨铜竹仍三剖，要是金门竟九迁。连岁炉锤专造化，诸生岐路托飞骞。余丹乞与閒鸡犬，亦许身随绛阙仟。","dynasty":"宋代","title":"送李阆州二首"}
{"author":"李流谦","content":"曾陪芍药醉春风，转首三年似梦中。谁使冲泥千里去，又欣剪烛一樽同。名章越好供妍唱，旧学全疏愧近功。莫怪分符少留滞，此邦曾客少陵翁。","dynasty":"宋代","title":"贻白绵州"}
{"author":"李流谦","content":"御炉薰隔夜，清跸响凌晨。对罢天颜喜，朝回赐服新。自期宜栋干，小却尚丝纶。此论由来久，周行万搢绅。","dynasty":"宋代","title":"送查总卿三首其二"}
{"author":"李流谦","content":"悠悠感愁运，肃肃励素节。蟾华度疏棂，兰吹出丛薄。幽虫泣烟莎，微萤映露叶。百哀攻予衷，感此重忉怛。庭闱馀斑衣，荒垄已白骨。苟生尚何聊，从死恐亡益。鞠凶天未悔，风急雁序拆。女须冰玉质，眼看没荒域。山鬼不足邻，何年反尔魄。危肠尽一哭，六月霜凛烈。自从夺所怙，残魂慨零落。虚弦已折翮，况此百中镝。人生寄一世，常苦不满百。血气如微流，岂禁沸鼎涸。隐忧谁复诉，任理宽万一。贝叶了诸妄，一真无悦戚。香火有昔缘，从兹事朝夕。","dynasty":"宋代","title":"秋怀"}
{"author":"李流谦","content":"万绿压庭柯，雨晴烟润。三尺金猊麝微喷。百花香暖，酿作九霞仙酝。祝君如此酒，年年饮。插额汉貂，垂腰苏印。趁取如今未华鬓。三茅兄弟，总有丹台名姓。蟠桃熟也未，教人问。","dynasty":"宋代","title":"感皇恩（无害弟生朝作）"}
{"author":"李流谦","content":"疏疏帘色映苍苔，屋角诸峰晓翠开。蝶护残花痴不去，鸟争馀食惯仍来。向来栖遁初无意，从古经纶别有才。抱杖风前一长啸，破愁安得即时杯。","dynasty":"宋代","title":"遣兴其五"}
{"author":"李流谦","content":"今日如人意，全家在翠微。叶齐才蔽树，云近欲生衣。樽酒蒲桃绿，盘蔬赤苋肥。不须闻杜宇，作客自思归。","dynasty":"宋代","title":"游东山其二"}
{"author":"李流谦","content":"春来无处无芳草，但觉故园春更好。海棠前日梦见之，今日看来浑未老。樱桃红杏相因依，梅阴吐芽青满枝。世间亦有如意事，酒熟正好花开时。","dynasty":"宋代","title":"杂言二首"}
{"author":"李流谦","content":"赤绂银章玉骨寒，焚香再拜泪汍澜。黄花郪县仍羞见，好月鄜州只独看。可是一生长客路，故应千古恨儒官。蚤知涉世元如此，悔不霜林斫钓竿。","dynasty":"宋代","title":"杜少陵祠"}
{"author":"李流谦","content":"旧矣闻名熟，欣然识面初。只求一转语，不用五车书。出屋茶烟密，临溪树影疎。地偏吾所爱，庭草不须锄。","dynasty":"宋代","title":"赠照老"}
{"author":"李流谦","content":"归去来兮，吾归何处，旧山闲却眠峨。雪堂重到，但觉客愁多。来往真成底事，人应笑、我亦狂歌。凭阑久，云车不至，举盏酹东坡。少年，浑妄意，斗冲剑气，雷化龙梭。到如今，翻羡白鸟沧波。松柏毕吾手种，依然□、烟蕊霜柯。君知否，人间尘事，元不到渔蓑。","dynasty":"宋代","title":"满庭芳（过黄州游雪堂次东坡韵）"}
{"author":"李流谦","content":"江湖淹远使，昆阆侣飞仙。豸首承恩渥，龙墀接迩联。豺狼莫当道，鵰鹗不空拳。黯惷犹冠见，骄王易缩肩。","dynasty":"宋代","title":"寄张珍甫殿院五首"}
{"author":"李流谦","content":"鼓镛作宫庭，缶盎不能声。仟圆起濒死，乃欲进豨苓。淫书有痼疾，展卷自弱龄。俗学或攘之，正忧荆棘生。孔颜共一世，余事不芥蔕。跪求直指处，遂了不朽计。","dynasty":"宋代","title":"用山谷上东坡韵与冯黎州"}
{"author":"李流谦","content":"远树高低见，清溪曲折流。草眠耕后犊，波泛狎余鸥。醒醉无人管，登临各自愁。扁舟大如叶，烂漫作春游。","dynasty":"宋代","title":"钱氏隐居三首"}
{"author":"李流谦","content":"著眼分明见，论心委曲知。负排阊阖气，有泣鬼神诗。世故从料理，人材属盛衰。浮云多变化，宁忆路傍时。","dynasty":"宋代","title":"送王景文入制幕二首"}
{"author":"李流谦","content":"佳人望断日平西，可意相逢眼底稀。漫说携家终是客，开愁唯有醉淋衣。","dynasty":"宋代","title":"予客三池王正卿以四绝见寄姿其韵"}
{"author":"李流谦","content":"东梓名州最普州，蟆颐相望气横秋。青衿胄子迎高朕，竹马儿童识细侯。只有爱民心尚在，可能忧国泪空流。摩挲疲瘵无多事，绿野家家剑换牛。","dynasty":"宋代","title":"送魏德源守普慈二首"}
{"author":"李流谦","content":"黄菊金钱小，红萸锦纽香。滞留成久客，邂逅作重阳。胜友几相值，清尊聊共尝。吾宗惯城府，幽兴负沧浪。","dynasty":"宋代","title":"重阳前一日仲明见过留之以州会辞作此示之"}
{"author":"李流谦","content":"几窗缠结习，翰墨绿殊勋。未入三山直，当空万马群。挽眉聊绿水，展脚是青云。五十头如漆，功名不放君。","dynasty":"宋代","title":"送王伯董入总幕"}
{"author":"李流谦","content":"伴涣方兴日，忧危未决前。伪书知莽诈，新历断周延。冰作群疑泮，风从一语传。龟灵无此识，上智炳机先。","dynasty":"宋代","title":"挽秦国夫人"}
{"author":"李流谦","content":"西风振槁如发蒙，危亭创见心眼工。融成水月一合相，有似猛火烹铅铜。是时素节属重九，唤客一醉萸菊同。夜深跳鱼乱珂璧，起舞大叫骑鲸公。令君心澜了不起，摩尼返照万事通。拄颐但觉朝气爽，绕腰未羡黄金重。高情偶与幽赏会，妙语倒泻琼瑰胸。谁将玉笛吹晓月，透袂冰浓禁不彻。归来梦想通明观，一片湖光眼中见。","dynasty":"宋代","title":"和钱大虚清映亭韵"}
{"author":"李流谦","content":"胡床卯饮带馀酲，身世如天行白云。竹简读残聊一叹，水沉烧尽更三薰。痴心久绝临渊羡，老手唯便植杖芸。自有此生须自断，岂能曲折问灵氛。","dynasty":"宋代","title":"自少城解职事还邑二首其二"}
{"author":"李流谦","content":"邂逅都城一笑休，却来万里共羁游。关河地迥仍分首，桃李春深已放舟。诗卷长留开倦目，酒杯尽嚼豁离居。追风健笔兼豪气，期子逢山更上头。","dynasty":"宋代","title":"别赵惟直"}
{"author":"李流谦","content":"颠风恶浪雨喧豗，往事愁中一笑咍。江上有人来吃酒，故庆虎子是琼杯。","dynasty":"宋代","title":"瓜步两绝"}
{"author":"李流谦","content":"乘兴初非约，相过不作难。酒宽随量饮，花好尽情看。春已无多子，人谁有此欢。明朝各行身，尘土上征鞍。","dynasty":"宋代","title":"允成载酒见过作此示之"}
{"author":"李流谦","content":"寒食已过风日好，城郭稍背郊原幽。双扉昼闭亦何事，一杖携春仍浪游。但觉桃花成老大，不知杨柳尚风流。霜螯腊蚁君须醉，细雨疎帘罢遣愁。","dynasty":"宋代","title":"即事"}
{"author":"李流谦","content":"山为一案峙，水恰面前流。自是神灵宅，非从槁壳谋。风声分井络，云气接瀛邱。炯炯谁相领，焚香发半秋。","dynasty":"宋代","title":"陆使君祠二首"}
{"author":"李流谦","content":"福地何萧爽，真祠自杳冥。栋梁传曩昔，草木带仙灵。雾市朝仍合，云扉夜不扃。天风吹玉磬，应是诵黄庭。","dynasty":"宋代","title":"平都山二首"}
{"author":"李流谦","content":"六尺岩岩铁石姿，可怜一病不支持。荒榛半垅独归处，暝霭数峰无见时。未割尘缘聊洒涕，欲寻陈迹但哦诗。萧萧秋雨山中夜，负他他年对榻期。","dynasty":"宋代","title":"吊无为照老三首"}
{"author":"李流谦","content":"宋十一叶圣天子，有臣伊皋佐其理。鏖兵孽雏褫天戮，手把降幡屡摇尾。周宣功大心愈小，盈而持之甚持水。龙墀端笏拜疏言，有室大竞唯多士。苍蛟渊潜百鳞骇，乳兕林蹲樵牧止。臣举所知匪臣私，取之乡国大瑰伟。后皇曰嘻毋留行，奔雷将车电摇帜。先生捧诏色不动，在泰拔茅以其汇。向来输写万渎海，人笑一蠡测涯涘。古人成人责礼乐，房杜頳颜诸葛死。屠龙觅肝荐雕俎，不如河鲂甘且旨。卑之试为目睫论，欲识强羸占国势。议和当有守和策，偃兵适恐造兵耳。焦头常居曲突上，有言复吞胸磊碨。先生领略首屡肯，悬知不作三窟计。欣然拔剑为公舞，舞罢飒飒回风起。孤生飘零逾岁月，感慨鳅虾共泥滓。石田蝗蟊仍数叹，抱耒空山欲何俟。叔孙大猾诚谬妄，狗监文章亦巴鄙。黄金傥筑燕人台，为问何如从隗始。","dynasty":"宋代","title":"送任漕赴召"}
{"author":"李流谦","content":"疏茅裂万户，百战未易得。一识荆州面，不作半钱直。朝曦明生东，夜斗光炯北。皎皎群目用，余影到盆隙。共在一世间，能无一世杰。要渠两眼青，洞此寸心赤。使君绝不凡，白璧生径尺。龚黄汉循吏，阮谢晋人物。稍稽一节趋，戯从五府辟。端知付两轓，乃用倡九牧。春风长桑柘，豚犊饱栅枥。遗秉利寡妇，负戴无斑白。灵河贯中国，寸地沾滴沥。三公乃故事，企踵荣昼接。慕用吾已夙，愿见忧不亟。聊欲写我心，敢幸康而色。宾庖月照俎，谈阁风满席。秋霜湿征衣，行李惊遽迫。恋轩寄悲啸，孤恨绕华戟。权舆置身地，大冶天地窄。相马不相肉，剖玉莫剖石。狗盗何足言，囊锥请奇客。","dynasty":"宋代","title":"上费邛州"}
{"author":"李流谦","content":"大小孤山专绝险，上中水府柄幽权。行人投栗船头拜，小艇横江来觅钱。","dynasty":"宋代","title":"舟中"}
{"author":"李流谦","content":"戏论无涯与有涯，委心冲漠固清嘉。衣裳草木元非织，窟宅云霞岂是家。瞪眎恐同高长史，神交宜伴老南华。只应一念超尘劫，安用神浆夜绕牙。","dynasty":"宋代","title":"王正卿何道夫和嘉字韵诗至数十道夫赠予数篇"}
{"author":"李流谦","content":"人生偶尔竟何须，点检閒身一事无。可笑战蜗犹曳甲，不妨梦蚁却分符。夜凉白月谁相过，酒尽清樽可更沽。作个生涯若个是，步抹不拟哭穷途。","dynasty":"宋代","title":"偶成"}
{"author":"李流谦","content":"暝紫朝青千万层，使君衙退剩登临。东华明日软红里，欲看此山无处寻。","dynasty":"宋代","title":"坐上呈叶守"}
{"author":"李流谦","content":"不隔同年面，真情本弟兄。人能纯白备，交自始终成。测管才窥豹，倾江试吸鲸。吾言蓍蔡验，决矣看飞鸣。","dynasty":"宋代","title":"送钱太虚同年"}
{"author":"李流谦","content":"身长七尺面一尺，眼若电光鬓若棘。腰间大羽不妄发，长空弦落鸟随踣。汉家夫子方少年，东平月窟西酒泉。不须武阳兵十万，不用都尉卒五千。愿得君王一寸铁，断取楼兰献北阙。笑提金印归去来，五湖茫茫波浸月。","dynasty":"宋代","title":"失题"}
{"author":"李流谦","content":"晴暾煜煜眩晨光，洗眼来窥云汉章。身拜玉阶元夕学，手披金笈有天香。风翔凤翼尤妍媚，云卷奎躔不覆藏。尚想承平閒气象，从臣鹄立侍君王。","dynasty":"宋代","title":"学中曝御书次光虞韵"}
{"author":"李流谦","content":"江流不知几曲折，但见远树合复分。上滩下滩橹声急，眠沙白鸥如不闻。山行畏迟舟欲速，试较里程翻诘曲。都缘归计失平章，端恐青山笑人俗。","dynasty":"宋代","title":"遂宁登舟"}
{"author":"李流谦","content":"三年流落塞垣春，雪屋冰庐乐藻芹。司业颇知怜郑老，薛宣能不吏朱云。鹗牋重剡新如昨，蚁壤高眠唤不闻。一掬垅头知已泪，霜风吹堕白杨坟。","dynasty":"宋代","title":"挽张雅州"}
{"author":"李流谦","content":"只有肝尝露，初无舌悔扪。法行功罪竦，令重阙庭尊。尽变媮谀俗，仍关佞倖门。书生在蓬荜，此事付能言。","dynasty":"宋代","title":"寄张珍甫殿院五首"}
{"author":"李流谦","content":"独行饱饭腹屡扪，欲出未出星纵横。梅花于人远近好，月色随我东西明。香来适与鼻观会，夜久忽遣毛骨惊。急须唤取陈夫子，欲与平章此段清。","dynasty":"宋代","title":"偶成其四"}
{"author":"李流谦","content":"只得公诗百不须，万金人有此应无。可容轻易秦庭璧，已戒牢藏晋鄙符。惯客凫鸥迎野步，衣时菘韮荐村沽。幽栖为问能来否，朝市山林自两途。","dynasty":"宋代","title":"谯丈复见贻仍次韵答之二首"}
{"author":"李流谦","content":"巫山一何高，鸾停鹄飞舞。上头有路通紫霄，正恐朝元从此去。","dynasty":"宋代","title":"巫山一何高七绝其三"}
{"author":"李流谦","content":"有弟书来唤我归，客情偏觉雨声知。恰当浊浪粘空际，正是青山到梦时。","dynasty":"宋代","title":"偶成"}
{"author":"李流谦","content":"刘郎爱花被花恼，玄都观里诗应好。骚人从古多閒愁，仍是清樽破除了。禁诗如禁秋虫鸣，止酒如止长淮倾。人生贵在适意尔，孰知蜾蠃与螟蛉。","dynasty":"宋代","title":"晚春有感答才夫上巳之作二首其二"}
{"author":"李流谦","content":"百里桑麻地，春风鼓舞中，随轩一犁润，折狱片言功。小试已无敌，晚成应不同。他年循吏传，亦足慰途穷。","dynasty":"宋代","title":"挽张主簿"}
{"author":"李流谦","content":"浣花溪上得閒来，石刻摩挲病眼开。短策多时临水立，红尘半咱与风回。乞灵伎薄裳为带，惊世名言海纳杯。相对只今真梦寐，数椽茅屋老苍苔。","dynasty":"宋代","title":"草堂"}
{"author":"李流谦","content":"卷雪奇观千丈澜，诗情撩动未应悭。却收浙右三年梦，仍对淮南数尺山。靴板随人元自漫，田园觅去正须閒。风樯独立看飞燕，家在孤云落照间。","dynasty":"宋代","title":"长芦次德茂韵"}
{"author":"李流谦","content":"乍脱惊涛恐，犹为曲木看。昔人憎胜母，吾亦畏长滩。","dynasty":"宋代","title":"长滩"}
{"author":"李流谦","content":"霜风著林不停吹，天涯有客衣征衣。问客今归有何得，一株老桂和根移。读书作文四十载，浪走不啻萍在池。束书随身乃封户，睥睨一甑蒙蛛丝。倾囊千金劝少贬，掉头一笑吾宁饥。学如木水有源本，朝贩夕售颜忸怩。市倡青红衒廛陌，窈窕深闭无由窥。清诗学自禀绳律，如嚼冰雪寒肝脾。平生交游半豪俊，如此人物见者稀。每项拈佳句对客诵，谓是古作非今为。吾先君子坛级尊，子来谈笑容攀跻。我从弱岁同砚几，如今揽镜斑鬓髭。笑渠常遭俗眼白，短力不得相扶持。前日提笔试外省，我亦薄宦初来归。口占程文问中否，强弩破叶剑截泥。十月十日夜漏尽，小奚惊梦来打扉。云有吉报可速起，倒穿衣裳喘而也。贺者已满坐无处，拍手怪我来何迟。淋淳一纸见名字，仓卒未省来其谁。喜欢不记语杂乱，但说老眼天不眵。明朝再拜酌酒贺，屋角一丈飞虹蜺。书生一第蜕骨耳，排风轶电方自兹。阿兄地下唤不应，门户藉子扶寒衰。乡闾朋旧夸地产，洗眼昼绣增叹嘻。孤童疋马颜色异，关吏偷语惊且疑。到家羊肥酒亦熟，山头松槚生光辉。坟前百拜谢教育，持身愿报父母慈。盘谷亭前白雪枝，春意稍稍回芳蕤。尊前不可无此客，花虽不言意惨凄。迟君急旋共一醉，青衫入手无閒时。","dynasty":"宋代","title":"陈彦博擢第后归拜先墓作此送之"}
{"author":"李流谦","content":"秋入羁怀劳我思，愁兼归梦到家迟。有人来得平安字，无事纺成酬唱诗。相伴几经江月照，同行更赏峡山奇。祗应便把州麾去，还有三年不见时。","dynasty":"宋代","title":"呈德茂"}
{"author":"李流谦","content":"雨涨秋池三尺水，亦有秋风到池里。荷花颜色不如故，零乱寒芦并折苇。鸂鶒飞来依晚红，荡桨徐徐莫惊起。擘蓬截藕尚堪餐，一醉何辞碧筩美。","dynasty":"宋代","title":"池上"}
{"author":"李流谦","content":"颇爱晚凉出，适当秋霁初。丰年田父语，乔木野人庐。畦稻根根直，池荷叶叶疎。冷官无事业，归舍了残书。","dynasty":"宋代","title":"出郊"}
{"author":"李流谦","content":"浮花眩眼朱成碧，关渠何事愁寂寂。依旧渔竿入手来，老我江湖倦游客。径须一醉抛青春，校量细故非高人。茂弘雅量本不尔，几箑能障西风尘。","dynasty":"宋代","title":"慈云壁间有杨皓明叔崇宁甲申所题诗和者甚众"}
{"author":"李流谦","content":"盘礡谁知画史真，向来唯有宋元君。试除学道有底事，为问决冬何等文。棋罢玉枰收碎雹，香残金鸭转微云。独骑一马悠悠去，閒访江头白鹭群。","dynasty":"宋代","title":"次大人韵二首"}
{"author":"李流谦","content":"六品官资叵厌卑，高怀自不入时宜。却寻清渭归垂钓，犹向钧天忆射麋。长日只凭诗遣闷，暮年全藉酒扶衰。早将鵩赋胸中了，贾谊何忧绛灌疑。","dynasty":"宋代","title":"次大人韵二首"}
{"author":"李流谦","content":"百里桑麻地，春风鼓舞中，随轩一犁润，折狱片言功。小试已无敌，晚成应不同。他年循吏传，亦足慰途穷。","dynasty":"宋代","title":"挽张主簿"}
{"author":"李流谦","content":"鸥轻家泛泛，梗短路悠悠。妙句能留客，澄江可散愁。长年资浩叹，秋色动商讴。故有先畴在，归为雁鹜谋。","dynasty":"宋代","title":"别元质"}
{"author":"李流谦","content":"境浊常鲜惬，事难获易欣。皎月当中秋，觇候每倦勤。扁舟泊水岸，是夕无纤云。冷侵碧琉璃，又如烂鎔银。十年五年无，千里万里明。对此欲不饮，恐触蟾兔嗔。尊空更重看，徐步长江滨。大鱼时拨剌，宿鹭联拳惊。可无横吹者，或有琵琶人。领览此奇绝，但怕添愁新。颇欲从冰娥，暂陪白玉轮。载我到广寒，一醉罗袜尘。归来闭阁卧，耿耿鸡未晨。顾瞻篷窗间，尚余半金盆。","dynasty":"宋代","title":"累年中秋无月今年凡数夕有之十五日尤佳"}
{"author":"李流谦","content":"烂饮无贤圣，高歌有鬼神。梵书常味首，药裹自心亲。朋友居山少，知闻到市新。孤舟怯风浪，不出又经旬。","dynasty":"宋代","title":"山中遣兴五首"}
{"author":"李流谦","content":"濛濛烟雨湿閒愁，往燕来鸿共远游。引满白醪欣再熟，尽开黄菊耐深秋。眼前节物重凭槛，醉里商歌缓击瓯。苦爱佳名叹尘爵，渊明高兴转悠悠。","dynasty":"宋代","title":"闰重阳有感次宋景文公韵"}
{"author":"李流谦","content":"融和盎盎上双眉，旷度真成万顷陂。岱华自高元地势，球琳不琢本天姿。地方千里我无事，春满万家人不知。预作去思无限意，攀辕送处似迎时。","dynasty":"宋代","title":"寄送张雅州二首其一"}
{"author":"李流谦","content":"昔为万里别，归送北征鸿。近接何曾数，深期本自同。远眸眵雾嶂，短箠滑霜风。更说无穷乐，怀中双橘红。","dynasty":"宋代","title":"送王伯董入总幕"}
{"author":"李流谦","content":"吾来真漫尔，识面喜周旋。两月连墙住，孤帆别袂牵。人生同宇宙，官学各风烟。把酒知何日，临流一惘然。","dynasty":"宋代","title":"送程叔虞监税"}
{"author":"李流谦","content":"山路仍多雨，秋天最易阴。呼舟乱滩响，倚杖俯溪浔。风力凭江横，云容隐树深。一寒遽如许，料理欲归心。","dynasty":"宋代","title":"即事"}
{"author":"李流谦","content":"持此迂愚漫浪身，忍惭一出竟何营。枕边客意兼寒意，门外溪声似雨声。易办蓬蒿三亩宅，可无藜苋一杯羹。青衫岂是官人样，白鸟私居说败盟。","dynasty":"宋代","title":"抵简池呈元质进孺二首"}
{"author":"李流谦","content":"凤麟元德产，阅世自深根。士岂无公论，人宜有达尊。三山聊袖手，九折未惊魂。瓦砾看珠贝，先声到塞垣。","dynasty":"宋代","title":"寄送石钧父二首其一"}
{"author":"李流谦","content":"颇爱晚凉出，适当秋霁初。丰年田父语，乔木野人庐。畦稻根根直，池荷叶叶疎。冷官无事业，归舍了残书。","dynasty":"宋代","title":"出郊"}
{"author":"李流谦","content":"百尺危楼倚瘦藤，轻阴小令正秋深。山云洗刷供晴眺，杯酒飘浮笑浅斟。漠北烽烟空抵掌，水南松竹每经心。红萸紫菊夸强健，醉帽无人独自簪。","dynasty":"宋代","title":"重阳偶成"}
{"author":"李流谦","content":"尊酒谁相劝，诗篇子可酬。临汉惊老大，倚杖笑穷愁。雨足鸠初歇，风狂蝶未休。化工专一气，挽首听沉浮。","dynasty":"宋代","title":"遣兴示彦博"}
{"author":"李流谦","content":"百里桑麻地，春风鼓舞中，随轩一犁润，折狱片言功。小试已无敌，晚成应不同。他年循吏传，亦足慰途穷。","dynasty":"宋代","title":"挽张主簿"}
{"author":"李流谦","content":"晓风吹花枝，晓雨濯花色。裁缀为好春，天公不遗力。啼禽强领解，对花语移日。世事岂易料，搔首鬓毛白。名园适幽爽，韶序属芳淑。主人雅好客，力能管风物。酒如泻江波，紫翠映华席。我友不可拣，一一如珪璧。远者渺云海，近者接肘腋。能来共一醉，我亦有行役。","dynasty":"宋代","title":"元质偶招客饮为赋此篇"}
{"author":"李流谦","content":"静阅胶胶扰扰身，细从物理究亏成。一人誉复一人毁，五鼎食乃五鼎烹。怪木莫题居士字，修篁合著此君名。西风又起尘千斛，望拜生憎白羽横。","dynasty":"宋代","title":"书怀"}
{"author":"李流谦","content":"事业参亭毒，人才兆废兴。百年争凤睹，一遇慨河澄。手到无盘错，旁观有级层。夜来春梦好，先已上觚棱。","dynasty":"宋代","title":"送查总卿三首"}
{"author":"李流谦","content":"客中有梦自难成，未了风声又雨声。二十五声秋夜点，谁人数得甚分明。","dynasty":"宋代","title":"客中二绝"}
{"author":"李流谦","content":"一代文章有图录，天赐之履征九服。奉牲乞盟走珠玉，呈狂楚僭非此族。至今人望坛坫尊，风流文采被诸孙。丈人似是更酷似，大河一派来昆仑。华途不须移步到，忧国忧君心日老。匹马朝行人避骢，短奏宵归自焚藁。一朝倦拜青锁门，分符端欲宣上恩。再拜愿回批敕手，却与疲瘵丰鸡豚。青丝络头甘半菽，丈夫出处不碌碌。我亦昨夜梦山灵，苦唤西归理松菊。","dynasty":"宋代","title":"送苏给事出知太平州"}
{"author":"李流谦","content":"霜乾木脱气坚明，病骨惊寒亦强行。折得梅花全未吐，不庆於我尚含情。","dynasty":"宋代","title":"绝句"}
{"author":"李流谦","content":"僻处便身懒，閒居喜岁丰。虫丝转窗日，鸟语度溪风。疎竹斩新绿，晚花随分红。高人莫相访，不比卧隆中。","dynasty":"宋代","title":"遣兴七首"}
{"author":"李流谦","content":"定胜端相属，飞骞已后时。阅人盘谷老，具眼石麟儿。连茹才非匹，弹冠想自痴。读书头半白，万一故人知。","dynasty":"宋代","title":"寄张珍甫殿院五首"}
{"author":"李流谦","content":"远墟行蔼蔼，滞绪豁欣欣。挟翠山能润，矜晴草自薰。堕鸢那及叹，飞鹭可堪群。欲共江流说，滔滔故不闻。","dynasty":"宋代","title":"射洪道中二首其二"}
{"author":"李流谦","content":"九陌黄尘涴客裾，随人亦恐到茅庐。朝朝山色供凭槛，夜夜溪声伴读书。可要功名惊宇宙，分知骨相合樵渔。晚来小艇总烟出，江上有人争卖鱼。","dynasty":"宋代","title":"井上即事"}
{"author":"李流谦","content":"雨猛几终夕，风狂遂彻朝。眼缘春色醉，魂为客愁消。泽国空留滞，山房恐寂寥。平芜烟一望，乡梦太迢遥。","dynasty":"宋代","title":"宇文氏庄观海棠时海棠未甚开而余旦夕归矣赋"}
{"author":"李流谦","content":"江南春晚见芳菲，雪白梨花照客衣。步步求来诸佛记，尘尘全现祖师机。不禁战作山河老，犹说经纶俎豆非。共饮名园那惜醉，落红故故傍愁飞。","dynasty":"宋代","title":"再游蒋山"}
{"author":"李流谦","content":"柳老阴阴密，榴繁灼灼明。持杯了醒醉，拊槛置枯荣。谷旷箫笙杂，江空镜像呈。澄心着老眼，物物见真情。","dynasty":"宋代","title":"次韵宋德器春晚即事五首"}
{"author":"李流谦","content":"三尺杖头閒一把，兴亡随分百余年。我来但爱松风好，觅得僧窗一觉眠。","dynasty":"宋代","title":"登宝公塔"}
{"author":"李流谦","content":"漫说昭君第一人，毡车万里托羌浑。君王下诏求倾国，不为琵琶略断魂。","dynasty":"宋代","title":"信口十绝其三"}
{"author":"李流谦","content":"穷年斗粟亦时须，清坐那能论月无。洗我破樽倾竹叶，觅君佳句写桃符。种瓜晚计应先定，画饼空名不拟沽。办取芒鞋山里去，羊肠纵险是夷途。","dynasty":"宋代","title":"谯允蹈知县和邓所作二诗复用韵答之"}
{"author":"李流谦","content":"萧何识信在逡巡，此事从来妙若神。不是将军难着眼，正应黄祖是凡人。","dynasty":"宋代","title":"富池祠"}
{"author":"李流谦","content":"晚风酣酣吹柳花，长这送客日欲斜。春草春波两愁极，云驰千骑谁能遮。先生要是世所宝，大贝白璧金丹砂。生当龙墀侍黄繖，不尔凤阁挥白麻。州麾再把亦何事，但见桃李春家家。后皇顾远食每旰，一节又付夔与巴。荒山如石不可凿，要看雨露滋槁芽。黄金作瓯覆名字，软蒲作输驾轻车。调和元气须此手，典谟勋列非庭夸。小夫朽质谢镌削，尺寸不能供负叉。马群一顾觉差异，便遣万里奔风沙。阿房变色人未信，勉之霄汉参飞霞。仆夫在门辄休驾，揆力不足惭蟾蛙。虽然此意万钧重，自矢报称其未邪。眼看帆楫不得去，缚以微官成叹嗟。他时黄闼簪舄，犹幸姓氏尘颊牙。","dynasty":"宋代","title":"送夔路费漕"}
{"author":"李流谦","content":"尘埃一出竟何为，白竹依然昼掩扉。只应为客重为客，便欲得归宁得归。独鹤静临寒沼立，游蜂閒趁落花飞。东君老大人消瘦，凭仗清樽一解围。","dynasty":"宋代","title":"自少城解职事还邑二首"}
{"author":"李流谦","content":"巾冠堕城府，桔槔无休时。胸脾贮黄埃，非复林壑姿。涎流方外胜，秦人望轩羲。万金买闲日，驾言一纾眉。冒踏众俟场，更从百代师。食鱼得河鲂，熊蹯佐其滋。叆叆烟雨村，霜条出冰蕤。乌鹊噪寒暝，玉立山差差。置樽扶疎下，寿干虬蛟驰。落蕊不动尘，初无犀骇鸡。公选择对宣温，云雾生攀跻。能来玩墟落，匹马却盖麾。蟠胸万螮蝀，区寰眇毫丝。以兹接群动，白羽坐指挥。笑彼豢外者，组绂为之鞿。他年驷马还，梅花当十围。记此黄公垆，下车挽客衣。未觉邈山河，一醉固大奇。","dynasty":"宋代","title":"从冯黎州饮梅林以山谷旧时爱酒陶彭泽今日梅"}
{"author":"李流谦","content":"一舸初从帝所还，彩衣照日眩斓斑。今君已出云天近，我尚无钱可买山。","dynasty":"宋代","title":"薛公肃访山中偶出不值公肃留诗次其韵"}
{"author":"李流谦","content":"日薄愔愔热，江浑漫漫流。蝉为合尖响，燕作掺裾愁。枣熟成群打，禾登扫地收。展眉欣一饱，八月又防秋。","dynasty":"宋代","title":"山中遣兴五首"}
{"author":"李流谦","content":"无毡殊未觉，有兴亦难忘。小雨寒微就，孤灯话尽长。疏凉汤煮豉，淡泊菜含霜。为问王夫子，如何共肺肠。","dynasty":"宋代","title":"夜坐呈王子友其一"}
{"author":"李流谦","content":"遥岑数寸斜日，杨柳一江晚烟。追恨风拘雨阻，那知雁后花前。","dynasty":"宋代","title":"偶题"}
{"author":"李流谦","content":"吾家老仙一世师，挺特风概老不衰。平生行已有本末，世人不知其天和。急流勇退人恨早，纤尘恐污白玉姿。精神强健腰脚轻。鬖鬖白发明鬓髭。盘谷亭前一幅巾，子掖孙携翁笑歖。无官一品钱满屋，汝辈持氏逃寒饥。指心一点物非物，向来所贮惟不欺。殷勤宝此徵后福，如印券契火灼龟。我勤朴斲尔涂垩，障护风雨期勿隳。庭前百拜领翁语，有毫发愧非翁儿。季也才力百倍予，天之报翁或在兹。得其一体敏且强，遇事雹落雷雷驰。莫兼掾尉官职卑，正欲小试观异时。弟兄赠言出寸丹，岂但趣和同儿嬉。伯氏有德君子哉，发言不妄如发机，叙文千字炯星日，是病苦者之神医。愿子铭几铭盘盂，骅骝万里未易期。悲莫悲於生别离，雁邓可忍霜风吹。丈夫远怀在门户，正使蚁聚终奚为。酒阑上马飞鸟疾，我亦安能空郁郁。","dynasty":"宋代","title":"无害弟之官梓林伯氏无亏序送之极兄诏之义予"}
{"author":"李流谦","content":"早眠晏起从疏懒，醉舞狂歌任性灵。丈八蛇矛胸次著，人言屈子愧刘伶。","dynasty":"宋代","title":"信口十绝其八"}
{"author":"李流谦","content":"生别有相逢，死别无消息。说著从前总是愁，只是不相忆。月堕半窗寒，梦里分明识。却似嗔人不忆他，花露盈盈湿。","dynasty":"宋代","title":"卜算子（前题）"}
{"author":"李流谦","content":"畏热客不来，习懒我倦出。爱闲闲不彻，一日如两日。晚风生微凉，佳月挂西壁。谁为无事人，共此可怜夕。","dynasty":"宋代","title":"即事"}
{"author":"李流谦","content":"一篙寒碧碎鳞鳞，数尺孤舟仅著身。江水煮鱼还地脉，瓦盆盛酒见天真。颇容老子赊閒日，聊与青山作主人。不用樽前蜀粉黛，远峰元解作眉颦。","dynasty":"宋代","title":"元质携客渡江饮於村居"}
{"author":"李流谦","content":"抖擞孤怀十日谈，不将幽愤托巫咸。别来断雁虚秋信，梦破惊猿忆晓岩。脱叶趁风声互答，归鸦赴日影相衔。临分斗偈无多惜，浊骨凭师为点凡。","dynasty":"宋代","title":"再用韵送印老"}
{"author":"李流谦","content":"耳熟才名四十年，忧民忧国两华颠。不妨铜竹仍三剖，要是金门竟九迁。连岁炉锤专造化，诸生岐路托飞骞。馀丹乞与閒鸡犬，亦许身随绛阙仙。","dynasty":"宋代","title":"送李阆州二首其一"}
{"author":"李流谦","content":"胜地忆屡到，变革非昔年。律居扫积陋，禅房侈旧观。老衲不可见，遗事故老传。使君擅一壑，凭愚妄自贤。定心初不摇，蚊虻卒飞前。赫然涨蛙腹，欲以火燎天。一笠渡清波，绝壁守两斑。游戏出小异褫骇飞残魂。慢敬汝则劳，道力屹如山。一笑置勿问，炉薰袅轻烟。洗盏酌石溜，吻颊冰雪寒。却忆飞泉句，泫然思老仙。","dynasty":"宋代","title":"东岩施头陀所隐也头陀唐人初居郡之奉对寺太"}
{"author":"李流谦","content":"破晓庭皋一叶风，年华苒苒覉穷。独携拄杖行溪曲，恐有挐音出苇丛。世界大千尘偶集，人生三十日方中。只须饱饭随比过，矰缴何曾到塞鸿。","dynasty":"宋代","title":"秋怀次黄仲甄韵"}
{"author":"李流谦","content":"冻壳藏龟太窘生，惊心已觉岁峥嵘。倦慵把易床头看，独自寻梅树下行。溪面冰花寒更结，屋颠雪意晚将成。一生与物无深分，竹叶相看全有情。","dynasty":"宋代","title":"独步"}
{"author":"李流谦","content":"又向疎梅检校春，乾坤浩荡日趋新。一樽树下唤深酌，数岁天涯思远人。正倚交情论晚暮，直因臭味作疎亲。渊明嗜酒嵇康懒，只觉年来此是真。","dynasty":"宋代","title":"次韵陈彦博梅饮之什"}
{"author":"李流谦","content":"太少城中敛板初，识公鸾鹄自清癯。持心要是忠厚者，遇事决非章句儒。豺豹俗前终落爪，参辰无地可弯弧。他年白鹤同归否，犹有髯龙老未枯。","dynasty":"宋代","title":"挽郭敦复"}
{"author":"李流谦","content":"再见三池已旧游，向来交臂锦江头。味融实际冰河泮，心印微言水月秋。虽作燕鸿犹邂逅，故应蓬梗合漂浮。相思别后才余梦，身在刀州望梓州。","dynasty":"宋代","title":"送冯夏卿"}
{"author":"李流谦","content":"性懒如嵇康，不沐已三岁。虮虱擅封域，污垢为之地。譬之大诸侯，父死辄子继。纳污固云久，用钺岂得已。朝来汤沐具，缟素雪危涕。决河卷尘泥，崩风刮氛翳。弛担坐茂树，未足当快意。晚日沥馀润，寸栉导积气。蓬根入风露，浮爽到肝肺。却忧见斑毛，引镜不敢对。弹冠一趺坐，茹连岂吾事。置之勿复道，我醉欲眠尔。","dynasty":"宋代","title":"浴罢"}
{"author":"李流谦","content":"山房锁剑涩生尘，独鹤沙边久念群。我有好诗谁画得，一江残照数峰云。","dynasty":"宋代","title":"予客三池王正卿以四绝见寄次其韵其一"}
{"author":"李流谦","content":"笔阵旗开豹绕竿，敢持一镞傍门阑。朅来戏作凫飞舄，老去嫌为蚋聚酸。尘土簿书慵挂眼，琼瑶文字喜彫肝。寄牋阊阖谁相问，九虎近人毛骨寒。","dynasty":"宋代","title":"谯丈复见贻仍次韵答之二首"}
{"author":"李流谦","content":"嵩贷国之镇，凤麟天所生。有人占宝气，无耳着修名。斯道自神圣，尔曹聊重轻。晋书定一付，一代听权衡。","dynasty":"宋代","title":"送李仁甫运判赴召三首"}
{"author":"李流谦","content":"向来出处有心期，未厌云霄戢翼飞。留滞兼旬空怅望，逡巡半路偶同归。却欣夜语仍连榻，尚忆朝回日典衣。里闬齐年班又接，世间如我与君希。","dynasty":"宋代","title":"次韵仲甄见贻"}
{"author":"李流谦","content":"一丝架空居，巧若出杼机。弥纶不知劳，终日周遭驰。相彼造为艰，中有鸱鸮诗。岂独考其室，为罝陷群飞。口腹共此累，坐叹宁以疵。微我畋渔意，其端讵庖牺。雨过助浮妄，大小出琲玑。疾风轻群脆，觑隙防藩篱。摩挲一寸腹，吾庐正于兹。","dynasty":"宋代","title":"见蛛丝戏作"}
{"author":"李流谦","content":"六尺岩岩铁石姿，可怜一病不支持。荒榛半垅独归处，暝霭数峰无见时。未割尘缘聊洒涕，欲寻陈迹但哦诗。萧萧秋雨山中夜，负他他年对榻期。","dynasty":"宋代","title":"吊无为照老三首"}
{"author":"李流谦","content":"二年学舍冷如冰，岌页龙门许屡登。可但不遭官长骂，只应独愧小人乘。身留紫塞天一角，目断朱轮山几层。为问何时到墙仞，清宵远梦故堪凭。","dynasty":"宋代","title":"寄送张雅州二首"}
{"author":"李流谦","content":"等閒驱雪作晴天，夹道从公立万弮。白甚自矜梅淡竚，青加稍觉麦芊绵。不知今夕真何夕，共说明年是好年。舐鼎恐无鸡犬分，一江还我捕鱼船。","dynasty":"宋代","title":"枢相游吴园再用前韵"}
{"author":"李流谦","content":"坎止流行亦漫然，斯文朱丧本关天。冥鸿云外知谁报，怨鹤山中不得眠。连榻故人非楚越，杖藜幽约在林泉。盛词终日供吟讽，骨换元知久学仙。","dynasty":"宋代","title":"仲甄见和复用韵"}
{"author":"李流谦","content":"水竹扶疏地，前人卜筑劳。草荒烦仆竖，果熟戒儿曹。穴蚁生涯陋，冥鸿境界高。洗心观万物，至理寓秋毫。","dynasty":"宋代","title":"遣兴七首其五"}
{"author":"李流谦","content":"山稠知峡近，今夜听滩声。灯映舟人语，江空宿鸟惊。不眠共展转，独语记平生。自觉无多愧，微堪答父兄。","dynasty":"宋代","title":"入峡闻滩声"}
{"author":"李流谦","content":"钩深三古学，遇合百年机。垂上青云去，仍完白璧归。功名身易老，豪杰意多违。鼎脔留余啖，蒸青有发挥。","dynasty":"宋代","title":"挽费检正三首"}
{"author":"李流谦","content":"恻剥风枝恨，若为开我颜。索居诗社废，多病酒杯悭。本自便三迳，何曾梦九关。临溪问鱼乐，知我是青山。","dynasty":"宋代","title":"次仲甄韵二首"}
{"author":"李流谦","content":"乾坤大逆旅，日月两行客。江头垂杨树，折尽供马策。学舍如冰壑，远与簿书隔。天风吹我去，自哂殊役役。英英君子僚，妙响协竽瑟。诗来促还期，珠琲莹巾帙。久枵渴嘉馔，积阴跂白日。谈为无底囊，剪烛期竟夕。但恐又西东，搥车叹寂寂。盍不歌归来，已痼烟霞疾。","dynasty":"宋代","title":"林夫有诗趣归期次其韵答之"}
{"author":"李流谦","content":"蜀犀无用苦奔忙，百尺江心如许长。无数鸬鹚巢彻顶，只将险绝作寻常。","dynasty":"宋代","title":"小孤二绝句"}
{"author":"李流谦","content":"江湖浪走嗟碌碌，往往佳时忘记录。今朝峡里作重阳，节物虽同感殊俗。终日悬忧湍濑间，何人为唱黄花曲。尚喜樽罍余旧醅，不然何以慰萧索。每思在家天气好，一瓮床头拨寒绿。俗熟未熟唤客饮，妇骂儿嘲醉不答。只今那能问甜涩，况是名樽难重得。晚行江干见篱落，小雨霏霏冒丛菊。若从主人觅数枝，金英未吐心亦足。归插铜瓶对清酌，营度肴蔬选橙栗。茱萸在手花在头，起舞狂歌忘为客。人情一种无贵贱，余沥犹能到僮仆。渊明固是羲皇人，腰不可折带难束。白衣大自胜督邮，千古因渠重斯节。我行四方亦何事，此腹能须几圭撮。并头鸡鹜不自厌，爷首高飞愧鸿鹄。酒阑独诵归来章，醉面如頳背如沃。","dynasty":"宋代","title":"峡中重九以菊有黄华分韵得菊字"}
{"author":"李流谦","content":"周公山前倾盖时，再岁通家同骨肉。紫岩楼畔又从容，四方上下如相逐。另来每恨无见日，要见夙缘偿未足。公来临邛弄鸣琴，一官季氏仍寮末。移将远期为近期，天遣从公恐不速。尺书日夜苦相换，何止已多如笋束。淹留自春意徂冬，出门如物系两脚。一朝决去水赴壑，梦魂先到鹤山侧。下车一见开两眼，喜色分时破愁颊。约我不来公即来，一日不见公不乐。将閒文书猛拨置，唤好朋友细款曲。疾邪愤世时抵掌，怅往悲今忽嚬蹙。狂吞壮饮无空樽，长句短章几满轴。尊贤下士公盛德，忘义忘年吾敢辱。百年四海知已，为公悲歌起衰俗。明朝翩翩随社燕，欲云暂留情最恶。黄花满头约重来，闻说床头酒方熟。","dynasty":"宋代","title":"别临邛知县李允成"}
{"author":"李流谦","content":"读书空有癖，学道苦无工。散策群峰近，穿溪小径通。此身犹客里，野性合山中。春水添新浪，烦君理钓筒。","dynasty":"宋代","title":"次韵仲秉见寄二首其二"}
{"author":"李流谦","content":"向来穴纸笑痴蝇，犹觉文章是小乘。四壁图书聊隐几，半窗风雨屡挑灯。卑枝早厌鸣冈凤，尺水难留跨海鹏。未试屠龙一分手，可能问舍愧陈登。","dynasty":"宋代","title":"遣兴其四"}
{"author":"李流谦","content":"少年一口吸西江，圣处端能走季咸。净观清冷横一水，远怀孤秀揖千岩。溪云卧久看频度，山日谈余讶半衔。便欲瘦筇来问讯，上方应恐隔仟凡。","dynasty":"宋代","title":"用宇文龙图韵赠龙华印老"}
{"author":"李流谦","content":"湘峰峨峨湘水碧，万古鱼龙护冰魄。荷衣芷佩凝秋霜，欲诵遗章发先白。天生草木预何事，乃与骚人同一骨。今人古人共磨灭，惟有芬香埋不得。主人手植双桂树，宁为嬖玩娱燕席。亦知兰鲍随所化，勉进修名比馨洁。绕除霏霏风袭予，欲参灵螭驾寥阒。陈辞重华吊屈贾，酌以芳辛起烟郁。日暮美人期未来，雾湿烟低花蔌蔌。","dynasty":"宋代","title":"岩桂堂"}
{"author":"李流谦","content":"肩舆又作带星还，骑气遥瞻晚度关。已觉胜游同梦里，不知秀色尚眉间。鞭鲸浪欲浮沧海，卖鹤犹堪买好山。几日褰衣扣黄阁，云腴重试鹧鸪斑。","dynasty":"宋代","title":"德广至中途再示诗次其韵"}
{"author":"李流谦","content":"穷年斗粟亦时须，清坐那能论月无。洗我破樽倾竹叶，觅君佳句写桃符。种瓜晚计应先定，画饼空名不拟沽。办取芒鞋山里去，羊肠纵险是夷途。","dynasty":"宋代","title":"谯允蹈知县和邓所作二诗复用韵答之"}
{"author":"李流谦","content":"昨夜临溪一树开，人言应与雁俱回。霜葩只在寒梢上，却是春风自去来。","dynasty":"宋代","title":"梅花"}
{"author":"李流谦","content":"火金鏖攻电雷击，风从西来火折北。向来胜负吾已分，物极而颠势其必。露盘清濯房栊秋，冰壶冷浸乾坤骨。明河指点三星横，天上灵期有幽约。寒机轧轧终年思，危桥纳纳万山隔。不知今夕果何夕，洞房幽欢寸阴疾。仙人与世当异驰，一念萧然证无极。情之所钟岂其然，婉娈合匹此疑亵。巫娥神力浩化通，抚摩神禹授秘策。百灵后先相开凿，脱我蛟鳄骨再肉。楚大夫玉何人哉，枕茵诬之神所殛。姑置是事勿复问，一扇微凉万金直。有景如此可小了，况复我友一世杰。其文如玉雅过之，共作清诗洗污蔑。儿曹瓜果罗庭除，拜，牢天孙巧可乞。何如侑我花前樽，得巧未必如得拙。君看鸣鸠安鹊巢，大胜狡兔营三窟。","dynasty":"宋代","title":"七夕"}
{"author":"李流谦","content":"御炉薰隔夜，清跸响凌晨。对罢天颜喜，朝回赐服新。自期宜栋干，小却尚丝纶。此论由来久，周行万搢绅。","dynasty":"宋代","title":"送查总卿三首其二"}
{"author":"李流谦","content":"柳老阴阴密，榴繁灼灼明。持杯了醒醉，拊槛置枯荣。谷旷箫笙杂，江空镜像呈。澄心着老眼，物物见真情。","dynasty":"宋代","title":"次韵宋德器春晚即事五首"}
{"author":"李流谦","content":"太霄杰观凌空起，非雾非烟护珠蕊。万灵操戟夹危栋，中有丹书并绿字。走云飞雨泽地产，合璧联珠焕宸纬。尧图羲坟共彪炳，禹训汤铭角雄伟。冈陵松柏老如铁，华榜丹青新若洗。论思欲侍圣天子，寓直正须真学士。一时盛选孰睥睨，百代耆儒属宸倚。惟有我公瑞河岳，早与灵鳌争贔屭。丝纶飞藻倾两禁，弓鉞专方雄万绮。从容裘带净岷陇，零落旗矛清筰嶲。畴庸王府侈三昼，告喜邮音传一纸。升华秘宇阶召拜，正位台符慰瞻徯。妄论斯文本神物，轻发其藏触天恚。开物成务非翰墨，贲饰乾坤乃能事。周书九诰削邪叛，一品会昌夷僭诡。愿公亟从衮舄归，早就典谟垂万世。迂愚把笔自龆龀，裂纸悲鸣蛩蚓比。酸寒一尉不可说，尺璧光阴分马箠。待公勋业映彝鼎，勉葺巴芜歌俊伟。丝麻虽美收蒯菅，尚冀风人采舆隶。","dynasty":"宋代","title":"贺王制置敷学之除"}
{"author":"李流谦","content":"眼入平芜隔暝霞，有兄官满未归家。三人兄弟仍三处，指点飞鸿一叹嗟。","dynasty":"宋代","title":"偶成其九"}
{"author":"李流谦","content":"中山老颖初得君，姬姓之毛遂无闻。疏封新赐管城爵，待诏尝趋金马门。胡为得此色为动，引赴幽人春草梦。新诗更许窥豹管，浅识当凭发醯罋。生平雅怀吞八溟，赤脚欲踏河汉津。自惭不是虎头相，未能迳取龙庭焚。谈今说古吾所易，况值圣明初不讳。快书礼乐三千言，白兽先赢一樽醉。","dynasty":"宋代","title":"宋文约有谒於邡江不遂而归复用韵见贻以此答"}
{"author":"李流谦","content":"今日如人意，全家在翠微。叶齐才蔽树，云近欲生衣。樽酒蒲桃绿，盘蔬赤苋肥。不须闻杜宇，作客自思归。","dynasty":"宋代","title":"游东山其二"}
{"author":"李流谦","content":"一萍泛泛几进休，昨日黄州又鄂州。醉语醒来都不记，小湾才转失南楼。","dynasty":"宋代","title":"七月十六日离鄂渚"}
{"author":"李流谦","content":"乾坤萍在江，日月蚁旋磨。吾生与化俱，反照若观火。蛮触鏖两斗臼圈听一簸。射钩仍相国，嬖者死於饿。种瓜乃故侯，蹶张终上佐。支离竟能贤，青黄未足贺。炷香阅兹理，万事一笑同。城南有豪士，岂但雄于货。麒麟梦不到，林沼计未左。便斋惬清閟，凭几了众伙。胸中大水镜，月皎云破堕。世故自起伏，一瞬奔马过。金石波空流，桧杉老不挫。他年观河性，依然等髫鬌。我友王郎子，笔墨出笑唾。酒酣洒素壁，埃壒不敢涴。春梢有余妍，秋林气磊砢。弹指四时具，转物子亦颇。此机与我同，妙出一关锁。予生拙行世，泥涂笑鳖跋。但存阅世眼，空花已成果。从今识沉冥，甘作枯株坐。要知无所阅，到岸乃旋花。","dynasty":"宋代","title":"题宇文叔昭阅斋名予所榜也有王正卿画四时小"}
{"author":"李流谦","content":"系马松门竟日留，一灯深殿炯清幽。杖头犹识齐梁谶，屐齿曾经王谢游。瑟瑟新毛吃老树，娟娟眯目破红榴。风铃塔上知何语，应使行人估客愁。","dynasty":"宋代","title":"再游蒋山"}
{"author":"李流谦","content":"与君异姓如兄弟，雁塔相携有名字。西来山城始倾盖，北云塞垣仍握臂。渥洼来者天马驹，八鸾六辔供皇舆。朝觞瑶池夕玄圃，岂愿地下粒与刍。三年妙旨发徽轸，饱听村村人说尹。政成通籍天上去，绿发斑衣归侍省。茜袍頳萼春怡融，堂上老人双颊红。浑家拜舞上翁寿，尽卷春风入樽酒。","dynasty":"宋代","title":"宋才夫解官作此送之"}
{"author":"李流谦","content":"晴山见历历，远水听飕飕。宇宙不知大，关河空复愁。孤云游子梦，滞穗野翁讴。我与鸦俱息，烟林晚共投。","dynasty":"宋代","title":"夜坐呈王子友"}
{"author":"李流谦","content":"相知元早来何暮。社燕送、秋鸿去。春草春波愁目注。酒香花韵，绮谭妍唱，怎不思量住。虚无指点骑鲸路。个是骚人不凡处。画栋云飞帘卷雨。风流千古，一时人物，好记尊前语。","dynasty":"宋代","title":"青玉案（和雅守蹇少刘席上韵）"}
{"author":"李流谦","content":"人道孝为大，斯言俗之砭。簪緌颡犹泚，乃能出闺帘。逶迤竟潜通，姑慈霁霜严。老禅入宵梦，薄云为之歼。净心正觉成，妙解脱妄粘。宝莲托净质，此理遥已占。君看数珠轮，此句吾为拈。","dynasty":"宋代","title":"挽沈夫人"}
{"author":"李流谦","content":"今日如人意，全家在翠微。叶齐才蔽树，云近欲生衣。樽酒蒲桃绿，盘蔬赤苋肥。不须闻杜宇，作客自思归。","dynasty":"宋代","title":"游东山其二"}
{"author":"李流谦","content":"二年学舍冷如冰，岌嶪龙门许屡登。可但不遭官长骂，只应独愧小人乘。身留紫塞天一角，目断朱轮山几层。为问何时到墙仞，清宵远梦故堪凭。","dynasty":"宋代","title":"寄送张雅州二首其二"}
{"author":"李流谦","content":"江南春晚见芳菲，雪白梨花照客衣。步步求来诸佛记，尘尘全现祖师机。不禁战作山河老，犹说经纶俎豆非。共饮名园那惜醉，落红故故傍愁飞。","dynasty":"宋代","title":"再游蒋山"}
{"author":"李流谦","content":"少年一口吸西江，圣处端能走季咸。净观清冷横一水，远怀孤秀揖千岩。溪云卧久看频度，山日谈余讶半衔。便欲瘦筇来问讯，上方应恐隔仟凡。","dynasty":"宋代","title":"用宇文龙图韵赠龙华印老"}
{"author":"李流谦","content":"归去来兮，吾归何处，旧山闲却眠峨。雪堂重到，但觉客愁多。来往真成底事，人应笑、我亦狂歌。凭阑久，云车不至，举盏酹东坡。少年，浑妄意，斗冲剑气，雷化龙梭。到如今，翻羡白鸟沧波。松柏毕吾手种，依然□、烟蕊霜柯。君知否，人间尘事，元不到渔蓑。","dynasty":"宋代","title":"满庭芳（过黄州游雪堂次东坡韵）"}
{"author":"李流谦","content":"夜读蟠舟诗，如共蟠舟语。五年别泪隔烽风，万里孤舟泊寒渚。行尽诸方勘尽禅，此句逢人未曾举。东坡老人喜流涎，荔丹元似江瑶柱。","dynasty":"宋代","title":"舟中夜读蟠舟诗"}
{"author":"李流谦","content":"木生殊不愿青黄，雨露根深无有乡。台省从渠登衮衮，未妨老子卧胡床。","dynasty":"宋代","title":"再次才夫韵二绝"}
{"author":"李流谦","content":"君家如河出昆仑，横贯中国浮乾坤。鼎彛勋绩烂星斗，编简文字垂瑶琨。到海喧豗势愈壮，约束蛟蜃驱鼍龟。略分涓流溉下土，草木蕃润资其恩。先生绣衣吹霜风，一道生齿关寝飧。人家春园满桃李，随处秋社肥鸡豚。智效一官可能尔，尚於胜处非所论。胸中人物自着眼，伥伥待相嗤彼昏。古人过人本如此，事业自是为根元。我知先生在廊庙，定不碌碌为澄浑。颇恨未误元鲁山，一纸藻藉无媒援。只今相送九天去，风在下矣何轩轩。青云托附可无意，欲儿女语吐复吞。浩歌一曲豁清思，援笔江海蛟龙奔。","dynasty":"宋代","title":"送晁子西提刑赴召"}
{"author":"李流谦","content":"判袂四十日，望君君不来。过门先问讯，立马屡徘徊。正坐牵归梦，无缘把别杯。鹤山果西去，会面更悠哉。","dynasty":"宋代","title":"仲明留少城未还予将归矣留诗别之"}
{"author":"李流谦","content":"秋风早已来吹人，朝数暮数唯归程。白湖粘天行未了，单舸夜泊令人惊。更阑剪烛共愁语，酒醒弹铗为商声。篙儿饭饱便熟睡，那识怀家去国情。","dynasty":"宋代","title":"次德茂湖中韵"}
{"author":"李流谦","content":"菱叶寒陂收晓镜，萧萧独伴黄芦暝。自同香草入骚吟，不羡玉台春压鬓。三四凫雏傍母眠，尽付与秋秋亦领。更看细雨出鱼儿，江上老翁渔未觉。","dynasty":"宋代","title":"次德茂菱花韵"}
{"author":"李流谦","content":"来往金涧道，寻常不隔年。异方何契阔，浑舍此团圆。老子风埃甚，孙儿玉雪娟。妻孥劳行役，争劝吸长川。","dynasty":"宋代","title":"次怀安骨肉自简池来会"}
{"author":"李流谦","content":"九江度尽恶风波，峡口窥天一握多。亦爱吾庐觉归好，数乘此险奈观何。响迎涛濑将愁上，青惜峰峦等梦过。不管行人听不得，暝猿和雨啸云萝。","dynasty":"宋代","title":"次黄仲甄峡中韵"}
{"author":"李流谦","content":"峡水清一线，峡山赭千层。禹力不到处，蜀灵用功深。蛟龙改窟穴，日暮闻微吟。遥想风雨夕，扁舟系枫林。","dynasty":"宋代","title":"次黄仲甄峡中韵"}
{"author":"李流谦","content":"众流自作一门去，老子閒为三峡游。弭棹初逢云雨馆，转帆便是帝王州。","dynasty":"宋代","title":"次黄仲甄峡中韵二绝"}
{"author":"李流谦","content":"连日舟横拍岸风，祗应身世在疎篷。旅床独茧毕愁绪，青镜明朝即老翁。","dynasty":"宋代","title":"次黄仲甄峡中韵二绝"}
{"author":"李流谦","content":"客里何曾得展眉，遇逢一笑莫相违。酒浓烛暗真宜醉，风色萧萧愁欲归。","dynasty":"宋代","title":"次乐碛"}
{"author":"李流谦","content":"烛影红余仆屡更，不知飞霰集前荣。终年客有刀头恨，半夜春从酒面生。华发风埃羞漫仕，废畴烟雨负深耕。诵君好句迎新岁，更醉屠酥最后觥。","dynasty":"宋代","title":"次元尉伯言韵"}
{"author":"李流谦","content":"不是春秋减素肌，从来鹤骨可能肥。便将梦里一般看，恐是幽人作蝶飞。","dynasty":"宋代","title":"次韵嘲落梅代梅答二绝"}
{"author":"李流谦","content":"巫山一何高，鸾停鹄飞舞。上头有路通紫霄，正恐朝元从此去。","dynasty":"宋代","title":"巫山一何高七绝其三"}
{"author":"李流谦","content":"东南应眷倚。当年丽绝，今其余几。云锦飘香，好在藕花十里。六月长安徂暑，只一雨、滂沱都洗。君好为。携将苏醒，三吴生齿。总道秦蜀讴吟，但消得雍容，笑谈而致。稍待秋风，也拟买舟东逝。收拾尘编蠹简，更饱看、江山奇伟。歌盛美。还送往趋天陛。","dynasty":"宋代","title":"玉漏迟（送官东南）"}
{"author":"李流谦","content":"山房锁剑涩生尘，独鹤沙边久念群。我有好诗谁画得，一江残照数峰云。","dynasty":"宋代","title":"予客三池王正卿以四绝见寄次其韵其一"}
{"author":"李流谦","content":"昔人帝城愿一入，君今翩翩去何亟。向来一念君亲同，夜梦倚门人发白。人生适意富贵齐，况是求归真得归。江风饱帆不可挽，恰恰春好花浓时。君於文字识源委，笔势逼人殊亹亹。每来握臂相与言，我屡点头兴叹喟。三年厌踏东华尘，听鸡走马常踆踆。黑头使君岂不贵，腰间见绶我亦惊。蜀吴相望八千里，到家遥想慈颜喜。上堂跪觞下堂拜，应有辉光照庭戹。白鹤胜峰记昔游，醉墨淋漓在上头，君行有暇试寻觅，不知已扫黄泥不。","dynasty":"宋代","title":"送王君弼寺丞出守临邛"}
{"author":"李流谦","content":"早年种竹作渔竿，笠泽烟波梦未阑。已向尘根消缚脱，犹将文字校甘酸。风松自有閒宫徵，溪鹭初无俗肺肝。最爱少游平日语，随鸢中跕跕遣心寒。","dynasty":"宋代","title":"偶成"}
{"author":"李流谦","content":"胡床卯饮带馀酲，身世如天行白云。竹简读残聊一叹，水沉烧尽更三薰。痴心久绝临渊羡，老手唯便植杖芸。自有此生须自断，岂能曲折问灵氛。","dynasty":"宋代","title":"自少城解职事还邑二首其二"}
{"author":"李流谦","content":"古柳维舟带暝阴，夜寒剪剪到衣棱。客中不觉年华换，小市人家已试灯。","dynasty":"宋代","title":"宿白羊二绝"}
{"author":"李流谦","content":"袖有礼神璧，横夭射螮蝀。携持易羊皮，贤士衔隐痛。短檠风雪窗，鼎钟入宵梦。出门雀适羿，挽弓不再中。九折生庭除，欹轮失严鞚，事固不可知，浅者发嘲閧。磨以百艰虞，吾觉此意宠。蝇棘芟根株，织文彻机综。如簧只嚣烦，战胜属阴拱。诘朝乌帽斜，瘦马霜鬣耸。行世心愈老，转物身自重。解鞍浇客垢，先拨床头瓮。君归我送之，我归欲谁送。","dynasty":"宋代","title":"送乐季和"}
{"author":"李流谦","content":"清秋无所为，遇酒量地醉。醉则遗形骸，兀然外天地。尘世多得失，古事有兴废。更复不快饮，徒为乱人意。屈原贵独醒，贾谊每流涕。二子竟中夭，惜哉且自弃。苍苔晚雨湿，红叶北风厉。乐乡聊可谋，悲秋岂吾志。","dynasty":"宋代","title":"数醉"}
{"author":"李流谦","content":"周公山前倾盖时，再岁通家同骨肉。紫岩楼畔又从容，四方上下如相逐。另来每恨无见日，要见夙缘偿未足。公来临邛弄鸣琴，一官季氏仍寮末。移将远期为近期，天遣从公恐不速。尺书日夜苦相换，何止已多如笋束。淹留自春意徂冬，出门如物系两脚。一朝决去水赴壑，梦魂先到鹤山侧。下车一见开两眼，喜色分时破愁颊。约我不来公即来，一日不见公不乐。将閒文书猛拨置，唤好朋友细款曲。疾邪愤世时抵掌，怅往悲今忽嚬蹙。狂吞壮饮无空樽，长句短章几满轴。尊贤下士公盛德，忘义忘年吾敢辱。百年四海知已，为公悲歌起衰俗。明朝翩翩随社燕，欲云暂留情最恶。黄花满头约重来，闻说床头酒方熟。","dynasty":"宋代","title":"别临邛知县李允成"}
{"author":"李流谦","content":"痴本无縚，闷宁有火。都是你、自缠自锁。高来也可。低来也可。这宇宙、何曾碍你一个。休说荣枯，强分物我。惺惺地、要须识破，渔樵不小，公侯不大。但赢取、饥餐醉来便卧。","dynasty":"宋代","title":"殢人娇"}
{"author":"李流谦","content":"逢山到处为迟留，行到东南第几州。终古香灯凭像教，可人轩户称山丘。苔封铁色千寻壁，日丽云章百尺楼。脚底全吴何足小，待将八极恣浮游。","dynasty":"宋代","title":"游虎丘次仲甄韵"}
{"author":"李流谦","content":"一舸初从帝所还，綵衣照日眩斓斑。今君已出云天近，我尚无钱可买山。","dynasty":"宋代","title":"薛公肃访山中偶出不值公肃留诗次其韵其一"}
{"author":"李流谦","content":"诏书挥翰日边来，蜀有巨儒星杓魁。胸中深博布河汉，舌底霹雳降霆留。先天溯流得绝派，大物不敢藏胚胎。回薄一气在笼络，奇神怪魃生愁哀。十年缚屋苍崖隈，脱帻掷去一笑咍。刺史惊呼失匕筹，遮道自挽封章回。先生闭门壁愈坚，高风一日兴浇颓。矫然轻世岂我事，此学施用真难哉。行止在天不在我，风动水涌如挽推。嗣皇继圣登高禹稷，岂有此士遗蒿莱。二年劳公湖上行，看鹅酌酒春风台。手摩婴雏斧贪猾，蛟鳄未束角与顋。古人读易元用易，羲文秘妙今寒灰。汉儒娇异陷芒阔，但与瞽史相喧豗。子云晚出造根极，后生蜉撼轻嘲诙。安乐老翁独稽首，玄钥直付先生开。向来绪言编简，去去勋业看崔嵬。弥纶乃是第一手，下者乃取支崩摧。宾阁顾予若嗟异，赠语愧乏珠琼瑰。眼看飞帆不得去，天涯逐食嗟徘徊。","dynasty":"宋代","title":"送张汉州赴召"}
{"author":"李流谦","content":"灯窗仍有卷披黄，此地重来似故乡。安得清江都是酒，胜金满屋笏堆床。","dynasty":"宋代","title":"再次才夫韵二绝"}
{"author":"李流谦","content":"只得公诗百不须，万金人有此应无。可容轻易秦庭璧，已戒牢藏晋鄙符。惯客凫鸥迎野步，衣时菘韮荐村沽。幽栖为问能来否，朝市山林自两途。","dynasty":"宋代","title":"谯丈复见贻仍次韵答之二首"}
{"author":"李流谦","content":"岱嵩拆裂沧溟翻，惊魂去干呼复还。故人劝我勉自宽，圣贵扬名懲毁残。十生导师超物先，誓言一拜蠲冤烦。晓暾破霁山云搴，匹马弄袖风翩翩。解鞍投寺日几砖，苋蔬宜我诗肠酸。危亭飞出峰之巅，阇黎殷勤劝跻攀。我饱闻之意欣然，两脚酸涩怯不前。清景一失矢纵弦，藜杖到手勿作难。万杉夹迳穿蜿蜒，坦如康庄驾轻軿。山鬼作章发天悭，似求清诗藻幽妍。凭樽寸目摄大千，万里碧玉围青天。远树如发山如拳，孤鸿灭没昏苍烟。九关上羾须臾还，以气为马不用鞭。冠鳌榜亭固寓言，亦恐蓬峤神作迁。云旗往往来飞仙，切勿投饵忧崩骞。壮哉古邑雄两川，眇然下瞰乃尔孱。可怜居人蚁纷阗，扰扰膏火日夜煎。强弱角斗触与蛮，岂知共住一指端。凭谁与此旷荡观，定当泚颡頳厥颜。向来学道窥微玄，妙谤与世殊越燕。空生大觉海一涓，而况此境空所缘。摩尼流光照八埏，试将此理攻坚顽。客言有句子未参，一杯满酌浇青山。","dynasty":"宋代","title":"登无为冠鳌亭分韵得山字"}
{"author":"李流谦","content":"尘埃眯目浸填胸，日日青山在梦中。改岁人家无一事，并游文社有诸公。招提夜语惊山鬼，野店春沽醉病翁。绿坞红村谁境界，自凭好句占东风。","dynasty":"宋代","title":"人日同诸公自马豀登道宿无为"}
{"author":"李流谦","content":"山房鏁刘涩生尘，独鹤沙边久念群。我有好诗谁画得，一江残照数峰云。","dynasty":"宋代","title":"予客三池王正卿以四绝见寄姿其韵"}
{"author":"李流谦","content":"少年一口吸西江，圣处端能走季咸。净观清冷横一水，远怀孤秀揖千岩。溪云卧久看频度，山日谈余讶半衔。便欲瘦筇来问讯，上方应恐隔仟凡。","dynasty":"宋代","title":"用宇文龙图韵赠龙华印老"}
{"author":"李流谦","content":"垅头停辔望龟城，元有夷途似掌平。厌把五更供客梦，猛将一日了山程。树连新绿千林暗，日转斜红半野明。稚子另来应念我，候门深喜马蹄声。","dynasty":"宋代","title":"自三池一日过灵池十五里头宿山险尽矣"}
{"author":"李流谦","content":"六尺岩岩铁石姿，可怜一病不支持。荒榛半垅独归处，暝霭数峰无见时。未割尘缘聊洒涕，欲寻陈迹但哦诗。萧萧秋雨山中夜，负他他年对榻期。","dynasty":"宋代","title":"吊无为照老三首"}
{"author":"李流谦","content":"爱春春浅如稚童，家晴连日无雨风。闭门不出春笑侬，百年容易成老翁。山茶经霜尚能红，小梅吹雪香正浓。盍不亟倒琉璃钟，主人好意客亦同。粉牋乞句酬天公，笔端有气如白虹。少年射虎南山中，于今尘土蒙琱弓。安得雷雨鞭蛰龙，拊髀浩气亦欲东。","dynasty":"宋代","title":"游秦园分单独是东字"}
{"author":"李流谦","content":"自然穠脸与深唇，一味繁红也绝伦。沧海浪传千岁种，武陵庆有四时春。去年崔护诗仍在，前度刘郎意独亲。亦要清樽相料理，可能但倚笔如神。","dynasty":"宋代","title":"桃花"}
{"author":"李流谦","content":"李杜主盟诗有声，文推韩柳着章程。二三子者皆人杰，五百年来并世生。但见词源倒三峡，岂知武库足千兵。勉君须把分阴惜，莫问红尘雨共晴。","dynasty":"宋代","title":"和叶六舅"}
{"author":"李流谦","content":"只有肝尝露，初无舌悔扪。法行功罪竦，令重阙庭尊。尽变媮谀俗，仍关佞倖门。书生在蓬荜，此事付能言。","dynasty":"宋代","title":"寄张珍甫殿院五首"}
{"author":"李流谦","content":"持此迂愚漫浪身，忍惭一出竟何营。枕边客意兼寒意，门外溪声似雨声。易办蓬蒿三亩宅，可无藜苋一杯羹。青衫岂是官人样，白鸟私居说败盟。","dynasty":"宋代","title":"抵简池呈元质进孺二首"}
{"author":"李流谦","content":"凌云高鹄峙，掷地响金浑。蟾窟声名早，鳌峰气象尊。十年才一试，万里正孤骞。勿说居夷陋，吾师有格言。","dynasty":"宋代","title":"送牟孔锡之官叙南二首"}
{"author":"李流谦","content":"生别有相逢，死别无消息。说著从前总是愁，只是不相忆。月堕半窗寒，梦里分明识。却似嗔人不忆他，花露盈盈湿。","dynasty":"宋代","title":"卜算子·生别有相逢"}
{"author":"李流谦","content":"三家笑荒陋，十日寄萧条，破户无人掩，寒炉折竹烧。青灯不废卷，白酒未空瓢。伴我能於此，他年定久要。","dynasty":"宋代","title":"丰都驿呈任子厚诗二首"}
{"author":"李流谦","content":"骄阳前日拟鎔金，积雨逢秋却厌淫。本自乘除无德怨，枉劳嗔旱复嗔霖。","dynasty":"宋代","title":"偶成"}
{"author":"李流谦","content":"远梦灯频照，羁怀酒重倾。啼乌翻夕露，归雁占秋晴。此地丰鱼稻，如君好弟兄。语离亦怊怅，松槚独关情。","dynasty":"宋代","title":"别元质其二"}
{"author":"李流谦","content":"翻手为云覆手雨，自昔尝闻不陵语。年来雅道更萧飒，反眼朋游成越楚。便当贯草绝交论，谁与重寻怀旧赋。一洗衰风振颓败，我为使君高此举。故人流落死未葬，藁殡萧萧泣行路。破棺露骨沙草秋，纸钱号风白日暮。伤心重念百年交，洒涕亲营一抔土。送霄不烦司渌传，择地当邻烈士墓。龟趺大字日星焕，马鬣新封鬼神护。恩流枯胔河海深，气激顽夫金石沮。渍绵高义古所尚，挂剑初心吾敢负。张陈未死已相贼，笑彼安能保身后。九原可作定慨然，想见沾衿泪如注。清沟突起惊创见，绣被吹来自何许。区区论报未足道，此段徒能戏儿女。沧溟可涸山可磨，我诗自可传千古。","dynasty":"宋代","title":"文南朱使君葬其故人钤兵李侯士大夫高其风义"}
{"author":"李流谦","content":"浣花溪上得閒来，石刻摩挲病眼开。短策多时临水立，红尘半咱与风回。乞灵伎薄裳为带，惊世名言海纳杯。相对只今真梦寐，数椽茅屋老苍苔。","dynasty":"宋代","title":"草堂"}
{"author":"李流谦","content":"空伫立。又是冷烟寒食。开尽荼＿都一色。东风吹更白。我是纶竿倦客。道上行人不识。著取蓑衣拈短笛。沙鸥应认得。","dynasty":"宋代","title":"谒金门"}
{"author":"李流谦","content":"江湖浪走嗟碌碌，往往佳时忘记录。今朝峡里作重阳，节物虽同感殊俗。终日悬忧湍濑间，何人为唱黄花曲。尚喜樽罍余旧醅，不然何以慰萧索。每思在家天气好，一瓮床头拨寒绿。俗熟未熟唤客饮，妇骂儿嘲醉不答。只今那能问甜涩，况是名樽难重得。晚行江干见篱落，小雨霏霏冒丛菊。若从主人觅数枝，金英未吐心亦足。归插铜瓶对清酌，营度肴蔬选橙栗。茱萸在手花在头，起舞狂歌忘为客。人情一种无贵贱，余沥犹能到僮仆。渊明固是羲皇人，腰不可折带难束。白衣大自胜督邮，千古因渠重斯节。我行四方亦何事，此腹能须几圭撮。并头鸡鹜不自厌，爷首高飞愧鸿鹄。酒阑独诵归来章，醉面如頳背如沃。","dynasty":"宋代","title":"峡中重九以菊有黄华分韵得菊字"}
{"author":"李流谦","content":"庭前梧叶西风起，三峡秋光净如洗。仙帆一舸此入觐，灵鼍击鼓冯夷喜。七闽山水天下奇，摧秀搴英瑞斯世。要知旷代乃一见，凤巢阿闾麟游畦。彤庭紫闼足夷步，万里西来将使指。西南榷牧古所重，阴削盗资宽国计。台家选任皆伟人，远极陇秦包越嶲。我公经略出咳唾，凛凛霜威肃颓靡。飞声一日到冕旒，四辇促远不留辔。从来大材须大用，岂有如公才一使。东夷盟血犹未乾，豺豹固应防啮噬。公归为国须无视革，平跻两禁躐三事。飘零孤翮得广厦，晨啄暮栖方窃庇。骊驹清唱不忍闻，东望慨然增叹喟。他时黄阁未遐遗，犹原登堂拜簪履。","dynasty":"宋代","title":"代送陈都大赴召"}
{"author":"李流谦","content":"一樽相属慰蹉跎，酒债街头苦不多。饶舌小僧休口藐，年来何事不消磨。","dynasty":"宋代","title":"蕲步四绝句"}
{"author":"李流谦","content":"太霄杰观凌空起，非雾非烟护珠蕊。万灵操戟夹危栋，中有丹书并绿字。走云飞雨泽地产，合璧联珠焕宸纬。尧图羲坟共彪炳，禹训汤铭角雄伟。冈陵松柏老如铁，华榜丹青新若洗。论思欲侍圣天子，寓直正须真学士。一时盛选孰睥睨，百代耆儒属宸倚。惟有我公瑞河岳，早与灵鳌争贔屭。丝纶飞藻倾两禁，弓鉞专方雄万绮。从容裘带净岷陇，零落旗矛清筰嶲。畴庸王府侈三昼，告喜邮音传一纸。升华秘宇阶召拜，正位台符慰瞻徯。妄论斯文本神物，轻发其藏触天恚。开物成务非翰墨，贲饰乾坤乃能事。周书九诰削邪叛，一品会昌夷僭诡。愿公亟从衮舄归，早就典谟垂万世。迂愚把笔自龆龀，裂纸悲鸣蛩蚓比。酸寒一尉不可说，尺璧光阴分马箠。待公勋业映彝鼎，勉葺巴芜歌俊伟。丝麻虽美收蒯菅，尚冀风人采舆隶。","dynasty":"宋代","title":"贺王制置敷学之除"}
{"author":"李流谦","content":"野水莹心碧，春山入骨清。去穿云际屐，来卧竹间亭。鸟语风嘲哲，花枝日杳冥。晚来江上笛，客里不须听。","dynasty":"宋代","title":"钱氏隐居三首"}
{"author":"李流谦","content":"烛影红余仆屡更，不知飞霰集前荣。终年客有刀头恨，半夜春从酒面生。华发风埃羞漫仕，废畴烟雨负深耕。诵君好句迎新岁，更醉屠酥最后觥。","dynasty":"宋代","title":"次元尉伯言韵"}
{"author":"李流谦","content":"今朝云裾下星汉，明日冰轮十分满。今朝海实荐蟠桃，明日潮头千丈高。君才与月争澄爽，君气如潮同浩放。如何不着廊庙中，不是考槃岩壑样。十年立朝儿辈惊，前日欲去亲留行。我虽流落未足恨，世间那有此友生。跻堂奉觞祝耆耈，仙骨应须饮仙酒。潮声不断月长圆，岁岁来为主人寿。","dynasty":"宋代","title":"寿仲秉侍郎"}
{"author":"李流谦","content":"只有肝尝露，初无舌悔扪。法行功罪竦，令重阙庭尊。尽变媮谀俗，仍关佞倖门。书生在蓬荜，此事付能言。","dynasty":"宋代","title":"寄张珍甫殿院五首"}
{"author":"李流谦","content":"吾家在何许，水泉修竹林。鸥鹤失闲伴，跂予有遐心。窗前小梅花，耐霜笑吟吟。小待新酒熟，冷蕊劝清斟。","dynasty":"宋代","title":"还家"}
{"author":"李流谦","content":"倦倚枯株坐，起寻微迳行。鱼为凿坏遁，蝉作采薇清。弹指四时足，闭关群动平。尽言殊未可，日用本分明。","dynasty":"宋代","title":"遣兴七首"}
{"author":"李流谦","content":"州闾我知君，楚璞未剖初。家无两钱锥。腹有万卷书。闭门饱葵苋，抚几咏唐虞。儿乳腥未濯，才能辨之乎。巍科似拾遗，却走我不如。流俗校成败，往往遭揶揄。岂知磻溪叟，空钓宁在鱼。穷途有知已，一笑肝胆输。羔雁朝在门，挽我不得徐。鲸鲲依洪波，凤凰集修梧。士贵得所托，往矣膏子车。忠信行蛮貊，九夷圣肯居。使君况儒将，奥学窥盘谟。小诗乃余澜，已足吞五湖。老羌弛弓刀，玉帐一事无。举杯哦新篇，主宾兴不孤。明日思君处，一千里平芜。","dynasty":"宋代","title":"送张时择从杨茂州之招"}
{"author":"李流谦","content":"二年学舍冷如冰，岌页龙门许屡登。可但不遭官长骂，只应独愧小人乘。身留紫塞天一角，目断朱轮山几层。为问何时到墙仞，清宵远梦故堪凭。","dynasty":"宋代","title":"寄送张雅州二首"}
{"author":"李流谦","content":"灵明观自己，纠错漫殊途。睨柱夸完璧，探怀失系珠。封侯真不愿，作佛尚堪图。解我无还语，根尘法本粗。","dynasty":"宋代","title":"次韵宋德器春晚即事五首"}
{"author":"李流谦","content":"一萍泛泛几进休，昨日黄州又鄂州。醉语醒来都不记，小湾才转失南楼。","dynasty":"宋代","title":"七月十六日离鄂渚"}
{"author":"李流谦","content":"向来沮洳懒扶竿，独有诗情久未阑。把菊风流元旷荡，纫兰气骨自辛酸。赏音定许推夔足，知味宁论食马肝。胜日从公窥秘藏，珠星璧月照人寒。","dynasty":"宋代","title":"谯允蹈知县和邓所作二诗复用韵答之"}
{"author":"李流谦","content":"昔人帝城愿一入，君今翩翩去何亟。向来一念君亲同，夜梦倚门人发白。人生适意富贵齐，况是求归真得归。江风饱帆不可挽，恰恰春好花浓时。君於文字识源委，笔势逼人殊亹亹。每来握臂相与言，我屡点头兴叹喟。三年厌踏东华尘，听鸡走马常踆踆。黑头使君岂不贵，腰间见绶我亦惊。蜀吴相望八千里，到家遥想慈颜喜。上堂跪觞下堂拜，应有辉光照庭戹。白鹤胜峰记昔游，醉墨淋漓在上头，君行有暇试寻觅，不知已扫黄泥不。","dynasty":"宋代","title":"送王君弼寺丞出守临邛"}
{"author":"李流谦","content":"陌上横流浸作泥，行人步陶方一移。春云将雨绕山去，社燕营巢贴地飞。憩仆且须投古寺，閒怀犹喜论禅机。中宵瞥起胡床念，回首家山几日归。","dynasty":"宋代","title":"题重兴寺"}
{"author":"李流谦","content":"将军百占摧骄虏，向来射石如射虎。分封不得一丸土，晚岁功名成梦语。古来志士穷者多，星壶击碎奈命何。平生道力轻群魔，巨舰岂肯摇微波。大千与我俱幻尔，是中无处容悲喜。西方仙人不可诋，破除忧患正须此。","dynasty":"宋代","title":"张周倚下第作此唁之"}
{"author":"李流谦","content":"了了三生事，寥寥一念初。未忘牛背约，端忆笼中书。尘劫空相隔，交情本不疎，焚香咨胜义，骄色已先锄。","dynasty":"宋代","title":"照老用韵谢复作"}
{"author":"李流谦","content":"入得瞿塘始敛愁，峡山行尽放眉头。澄江一道元如许，自在身心自在舟。","dynasty":"宋代","title":"宿白羊二绝"}
{"author":"李流谦","content":"照影月斜寒濑浅，吹香风细夜帘疏。萼绿华来谁得见，借君云佩与霞裾。","dynasty":"宋代","title":"梅花其三"}
{"author":"李流谦","content":"江城叠鼓晚停挝，游子翩翩念岁华。水底乾坤浮日夜，沙边鸥鹭老烟霞。渔人能说陈隋事，燕子犹寻王谢家。南北自分仍自合，不应全殢后庭花。","dynasty":"宋代","title":"金陵二首"}
{"author":"李流谦","content":"一丝架空居，巧若出杼机。弥纶不知劳，终日周遭驰。相彼造为艰，中有鸱鸮诗。岂独考其室，为罝陷群飞。口腹共此累，坐叹宁以疵。微我畋渔意，其端讵庖牺。雨过助浮妄，大小出琲玑。疾风轻群脆，觑隙防藩篱。摩挲一寸腹，吾庐正于兹。","dynasty":"宋代","title":"见蛛丝戏作"}
{"author":"李流谦","content":"马首多经历，牛头到未尝。平川成岌页，诸刹寄微茫。像设尊千古，香灯走四方。来陪僧粥饭，此愿几时偿。","dynasty":"宋代","title":"上牛头山"}
{"author":"李流谦","content":"桂椒发芳辛，水泉佐澄洁。风味可人哉，醖藉固佳客。清非伯夷隘，和异柳惠亵。壶子与俱来，表里清彻骰。素魄吸沆瀣，枯肠濯埃壒。东家欲毋我，漆园强齐物。物我傥未融，平生森剑戟。非秦亦非越，有国名建德。恬流不须航，坦迳无辙迹。笑渠秉周礼，况复用萧律。聚粮适千里，叱驭履九折。劝君反尔辕，神尻徐而疾。伯伦驾予车，元亮脂我辖。胚浑未兆前，羲轩乃叔末。","dynasty":"宋代","title":"戏贻秋泉子"}
{"author":"李流谦","content":"舟行十里远，山出一泉清。为景寻几遍，将诗赌欲赢。江清浑玩著，酒好易支撑。半世无功业，狂歌任性情。","dynasty":"宋代","title":"元质苦留过重阳且约泛舟观泉二首"}
{"author":"李流谦","content":"船头饱饭看扬舲，忽作翻浆不反瓶。万死一生真是幸，九江三峡未尝经。尚收弃物乾坤大，薄恃阴功祖考灵。忧患偶来须理遣，可能为汝更星星。","dynasty":"宋代","title":"十月二十五日失舟"}
{"author":"李流谦","content":"寸梗悠悠寄一城，主人留客亦多情。目穷断雁投空影，耳著清江彻晓声。浊酒半樽心易醉，远书一字眼偏明。无家更甚无鱼苦，付与先生好细评。","dynasty":"宋代","title":"次韵程进孺书怀"}
{"author":"李流谦","content":"早眠晏起从疏懒，醉舞狂歌任性灵。丈八蛇矛胸次著，人言屈子愧刘伶。","dynasty":"宋代","title":"信口十绝其八"}
{"author":"李流谦","content":"大用不坚壁，等閒忧患侵。平生知学道，万事付无心。露苋锄晨甲，烟篁步夕阴。陶然宇宙内，鱼鸟听浮沈。","dynasty":"宋代","title":"次仲甄韵二首"}
{"author":"李流谦","content":"九江度尽恶风波，峡口窥天一握多。亦爱吾庐觉归好，数乘此险奈观何。响迎涛濑将愁上，青惜峰峦等梦过。不管行人听不得，暝猿和雨啸云萝。","dynasty":"宋代","title":"次黄仲甄峡中韵"}
{"author":"李流谦","content":"取友须四方，不去谁汝系。君惭栈豆恋，自了非骏骨。王郎惠然来，车从暖寒寂。鸾鹄照清泚，余子可厮役。手把一纸书，髯兄我重客。白虹贯襟袖，新诗玉剖石。女须翁绝怜，茂苑兰所宅。殷勤记君意，倚赖耕寸笔。一朝存没异，怅恨头欲白。慰眼君自足，有儿况英物。盘谷宗斯文，向来指正脉。遗藁敬相授，补亡缀离析。此翁不可见，此婿未易得。","dynasty":"宋代","title":"勾龙元应以诗送王子友从诊断绵竹之招语多见"}
{"author":"李流谦","content":"世故翻巨浪，是身如孤舟。黑风半夜来，掀簸卒未休。谁能汹涌间，轻飞逐浮鸥。稽首大导师，觉海名善泅。请下一转语，为度历劫忧。师笑了无言，此问难尔酬。未可楫迎汝，子归当内求。坚忍作维缆，巨防截横流。中有不动者，东西听漂浮。师今念故山，翩然去难留。相送城东隅，黄叶堆别愁。归来闭阁坐，念念期自修。精进傥不懈，针芥或有投。西风白莲开，束包随胜游。","dynasty":"宋代","title":"送觉华岩"}
{"author":"李流谦","content":"不于蜗角更称兵，放下诸缘即太平。但有千篇足传世，不须二顷可谋生。盘餐粗粝圣贤事，门巷萧条千古情。缓炷炉熏引轻吹，道人心念一丝横。","dynasty":"宋代","title":"遣兴其一"}
{"author":"李流谦","content":"苦雨连日夜，佳月遭薄蚀。晚风散积霭，水天忽改碧。江皋放幽步，露下襟袂湿。划然湖海兴，如骥不受勒。扁舟系枯柳，渔子眠已熟。唤起勿作难，解缆破秋色。移我坐空旷，四顾竦毛骨。山空木叶脱，岸断石脚出。舍舟访邻叟，醉卧不纳客。何必见安道，意行无适莫。书生亦底事，忍冻犯蛟窟。可怜穷事业，坐恐清景失。归来定何得，索酒更深酌。上士不言喻，下士笑局局。太白下羌江，苏仙游赤壁。风流共一时，作诗记今夕。","dynasty":"宋代","title":"月夜泛舟"}
{"author":"李流谦","content":"暝角传风远，昏帆到浦迟。草犹矜晚翠，麦正及春饥。客雁无留意，残云有去思。浊醪不禁醉，聊藉晚风吹。","dynasty":"宋代","title":"游水东院二首"}
{"author":"李流谦","content":"阿坚狼狈伏狸奔，岂是长江解有神。犹忆当年南伐语，会知正朔不归人。","dynasty":"宋代","title":"瓜步两绝"}
{"author":"李流谦","content":"信脚随藤杖，穿林复过桥。聊休读书眼，小纵坐禅腰。老木成阴遍，枯泉赴汲遥。龙孙吾手种，先我到云霄。","dynasty":"宋代","title":"遣兴示彦博"}
{"author":"李流谦","content":"江南春晚见芳菲，雪白梨花照客衣。步步求来诸佛记，尘尘全现祖师机。不禁战作山河老，犹说经纶俎豆非。共饮名园那惜醉，落红故故傍愁飞。","dynasty":"宋代","title":"再游蒋山"}
{"author":"李流谦","content":"赍说端由帝，生申未许崧。神功资鍊石，吉梦托占熊。赫赫扶天业，堂堂浴日忠。芝麟昭圣瑞，何力赞元工。","dynasty":"宋代","title":"挽秦国夫人"}
{"author":"李流谦","content":"秋入羁怀劳我思，愁兼归梦到家迟。有人来得平安字，无事纺成酬唱诗。相伴几经江月照，同行更赏峡山奇。祗应便把州麾去，还有三年不见时。","dynasty":"宋代","title":"呈德茂"}
{"author":"李流谦","content":"判袂四十日，望君君不来。过门先问讯，立马屡徘徊。正坐牵归梦，无缘把别杯。鹤山果西去，会面更悠哉。","dynasty":"宋代","title":"仲明留少城未还予将归矣留诗别之"}
{"author":"李流谦","content":"烂饮无贤圣，高歌有鬼神。梵书常味首，药裹自心亲。朋友居山少，知闻到市新。孤舟怯风浪，不出又经旬。","dynasty":"宋代","title":"山中遣兴五首"}
{"author":"李流谦","content":"不隔同年面，真情本弟兄。人能纯白备，交自始终成。测管才窥豹，倾江试吸鲸。吾言蓍蔡验，决矣看飞鸣。","dynasty":"宋代","title":"送钱太虚同年"}
{"author":"李流谦","content":"春以花故妍，花好不辱春。漫山烂桃李，由求盖具臣。国艳朝众芳，此花当不名。芳园丽韶景，点检能几根。东风未披拂，万红藏杳冥。过客白眼看，遂与凡木隣。一朝吐华艳，天日为之醺。绿樽有醇酌，及兹托殷勤。君看淮阴市，岂有国元勋。俗情傲未然，花笑当不嗔。","dynasty":"宋代","title":"海棠未开对酒作此"}
{"author":"李流谦","content":"将军射虎不射石，石作於菟能没镝。翻然再探弓不力，俊鹘豪鹰眼前失。两泉后先今抗行，何物使之令人惊。泉出在山流在地，却似只从方寸生。沉沉玉甃碧双峙，旱为甘霖渴为醴。白鹤千年归不归，半夜空山泣神鬼。令君为政无近名，天以斯泉印其清。泉边有树仍蔽芾，他日思君於此地。","dynasty":"宋代","title":"寄题天台临海白鹤庙康济泉为颜鲁子少卿作"}
{"author":"李流谦","content":"薄雾初迷岸，微风早系舟。山青只欲远，江阔不胜流。取酒深深酌，将诗缓缓讴。去家万余里，聊此散千忧。","dynasty":"宋代","title":"晚泊"}
{"author":"李流谦","content":"生别有相逢，死别无消息。说著从前总是愁，只是不相忆。月堕半窗寒，梦里分明识。却似瞋人不忆他，花露盈盈湿。","dynasty":"宋代","title":"卜算子前题"}
{"author":"李流谦","content":"小窗日影转悠悠，卷尽残书却到头。香茗半瓯轻列鼎，好诗千首胜封侯。朱弦无复人三叹，白璧空惭我屡投。酒好但宜供客醉，痴儿可忍挽凉州。","dynasty":"宋代","title":"遣兴"}
{"author":"李流谦","content":"翩然逸想九霞间，仍是霓衣与鹿冠。尘劫三山元自近，神官一字固应难。云烟万瓦虹榱壮，冰雪千幢鹄辇寒。堪笑木强韩吏部，如何容易撮灵丹。","dynasty":"宋代","title":"次韵何子闻安静观"}
{"author":"李流谦","content":"山数尺。江草江波同碧。晚雨吹风才数滴。行人心更急。漠漠疏烟如织。遮断客愁不得。肠断故园无信息。灯花闲手剔。","dynasty":"宋代","title":"谒金门"}
{"author":"李流谦","content":"君理朝宗楫，吾乘上峡船。此杯同此地，明月又明年。怕作凌晨别，贪看彻晓圆。眉间有黄气，知近冕旒边。","dynasty":"宋代","title":"次韵朱饰之中秋玩月因以送之"}
{"author":"李流谦","content":"读书必知书，枯卉不足斧。只词诣微隐，连轴绋剩语。枚生老宾客，笔力散雹雨。吴梁两骄王，横甚鬫哮虎。编须笑直前，调度岂儿女。刈萧培芳荪，远郑进韶舞。斯文岂徒然，丹石起病窳。操瑟走齐门，托身恐非所。老濞竟斧砧，埋骨无块土。梁亦殒牛祸，庙社几夺主。至今存遗编，快读气屡鼓。长卿素佞人，清芬愧兰杜。长门赋淫僻，主心侈莫御。百年校贤鄙，何啻跖与禹。黄郎眼如月，妙义窥肺腑。牛出标雅箴，霏屑纷落锯。枚生其伯仲，犬子但牧圉。","dynasty":"宋代","title":"吾友黄仲秉读枚乘七发至所谓洞房清宫命曰寒"}
{"author":"李流谦","content":"云鎔金错落，月挂玉盘盂。水退岸全缺，烟陈山欲无。沙晴鸥并集，林暝鸟争呼。不必求摩诘，分明是画图。","dynasty":"宋代","title":"江上晚眺书所见"}
{"author":"李流谦","content":"他年天眼识褕袆，千柱如今鏁夕晖。笑说老禅操一苇。戏呼灵媪授三归。波涛啮岸蛟龙恶，荻竹抽萌鱠缕肥。曲水流觞记今日，晚风直欲透人衣。","dynasty":"宋代","title":"游长芦"}
{"author":"李流谦","content":"疎疎帘色映苍苔，屋角诸峰晓翠开。蝶护残花痴不去，鸟争余食惯仍来。向来栖遁初无意，从古经纶别有才。抱杖风前一长啸，破愁安得即时杯。","dynasty":"宋代","title":"遣兴"}
{"author":"李流谦","content":"爷娘把笔祝功名，四十衣衫半是尘。倦去引杯成独啸，儿阁失学未须嗔。","dynasty":"宋代","title":"偶成"}
{"author":"李流谦","content":"欲问更长短，江村无鼓鼙。客怀如酒病，秋夜与年齐。被冷失孤蝶，霜清闻远鸡。终年为荡子，尺纸愧山妻。","dynasty":"宋代","title":"枕上"}
{"author":"李流谦","content":"高栖挽氛秽，华屋照沧浪。列岫带修竹，小池环海棠。晚杯鱼蟹富，春筹蕨薇香。涉世真无意，吾今号漫郎。","dynasty":"宋代","title":"钱氏隐居三首"}
{"author":"李流谦","content":"分明馀润彻眉间，道德根源固晔然。宝篆印泥初不著，神机贯札自无前。丝纶新渥荣三昼，鼎铉深知眇一涓。两禁只今谁妙手，岷峨人物半吴天。","dynasty":"宋代","title":"费文达除夔漕作此贺之三首其一"}
{"author":"李流谦","content":"抖擞孤怀十日谈，不将幽愤托巫咸。别来断雁虚秋信，梦破惊猿忆晓岩。脱叶趁风声互答，归鸦赴日影相衔。临分斗偈无多惜，浊骨凭师为点凡。","dynasty":"宋代","title":"再用韵送印老"}
{"author":"李流谦","content":"春归知何时，庭草一尺长。风软不起尘，薄日如秋阳。裘葛固异宜，单衣已疏凉。妍红色事人，揽镜无馀妆。青山只苍然，久要自不忘。枯藤引我去，栗留啭幽篁。濯足江无波，照眼竹有光。展旗三伐鼓，骚坛起榛荒。垂髫伏窗几，抵掌谈皇王。持之欲何施，海禽眩铿锵。风摇薜荔屋，尘集芙蓉堂。升斗尚何言，正比钩饵香。投老迟问道，欲觅闲中忙。社成莲亦花，歃血记此章。","dynasty":"宋代","title":"次韵勾龙元应"}
{"author":"李流谦","content":"疲筋弱骨畏歊蒸，颇欲清言濯肺膺。风乱飞萤光细碎，露团幽篠醉懵腾。只应爱月痴犹在，更觉憎蚊忿未懲。竹屋纸窗风雨夜，几时书册近青灯。","dynasty":"宋代","title":"夜兴"}
{"author":"李流谦","content":"飞动少年意，如今推达尊。何人窥畛域，投老见根源。草没碑无字，林深木有孙。吸须说廉蔺，犹足褫谀魂。","dynasty":"宋代","title":"谒无尽墓"}
{"author":"李流谦","content":"烂饮无贤圣，高歌有鬼神。梵书浑味著，药裹自心亲。朋友居山少，知闻到市新。孤舟怯风浪，不出又经旬。","dynasty":"宋代","title":"山中遣兴五首其二"}
{"author":"李流谦","content":"吹开吹落本无心，万物自秋还自春。若把穠花校枯寂，本无诸妄亦无真。","dynasty":"宋代","title":"次韵嘲落梅代梅答二绝"}
{"author":"李流谦","content":"又向疎梅检校春，乾坤浩荡日趋新。一樽树下唤深酌，数岁天涯思远人。正倚交情论晚暮，直因臭味作疎亲。渊明嗜酒嵇康懒，只觉年来此是真。","dynasty":"宋代","title":"次韵陈彦博梅饮之什"}
{"author":"李流谦","content":"寸梗悠悠寄一城，主人留客亦多情。目穷断雁投空影，耳著清江彻晓声。浊酒半樽心易醉，远书一字眼偏明。无家更甚无鱼苦，付与先生好细评。","dynasty":"宋代","title":"次韵程进孺书怀"}
{"author":"李流谦","content":"织水轻烟擘不开，晚峰浓翠积成堆。吹残黄叶风犹舞，飞尽青天鸟却回。万古关河空拊髀，半天风雨独持杯。欲将直道干侯印，政恐舟从陆地推。","dynasty":"宋代","title":"次韵大人江上秋兴"}
{"author":"李流谦","content":"万钧笔力等閒扛，占断溪山福已庞。扑鼻寒梅香树树，照人新酿绿缸缸。大严净社谁投足，小怒诗坛肯纳降。莫为不亿空叹息，将军才气自无双。","dynasty":"宋代","title":"次韵大人书怀"}
{"author":"李流谦","content":"云翻雨覆不须论，扪虱何妨坐对温。政恐移文邀俗驾，可能垂箔走高门。寒松卧雪不知老，脱叶经霜无几存。醉着锦袍堪一笑，翰林风月我诸孙。","dynasty":"宋代","title":"次韵大人书怀"}
{"author":"李流谦","content":"何如莫莫与休休，分付烟波一钓裘。心向青山贪未了，梦随白鸟去无由。閒云犹阁为霖润，野水空横济物舟。安得杜陵诗老在，从渠每日醉江头。","dynasty":"宋代","title":"次韵大人书怀"}
{"author":"李流谦","content":"飘零一月住，日望北来船。眼冷传书鲤，肠空吸露蝉。梦魂孤枕侧，行李畏途边。坚宋蒲人信，嗟予苦未贤。","dynasty":"宋代","title":"次韵德茂待仲甄巨卿未至"}
{"author":"李流谦","content":"翩然逸想九霞间，仍是霓衣与鹿冠。尘劫三山元自近，神官一字固应难。云烟万瓦虹榱壮，冰雪千幢鹄辇寒。堪笑木强韩吏部，如何容易撮灵丹。","dynasty":"宋代","title":"次韵何子闻安静观"}
{"author":"李流谦","content":"日压茅檐醉拥蓑，静听寒溜奏云和。深藏本自身全路，瞪眎元知语不多。紫府地严须一到，苍崖文古要重磨。新宫固是丛霄样，应有胎禽忆旧柯。","dynasty":"宋代","title":"次韵何子闻安静观"}
{"author":"李流谦","content":"瑶墀邻近侍，华戟老方州。闭閤人无讼，凝香岁自秋。凶衰乘鵩集，涕泪感麟休。古佛知公恨，涪江不尽流。","dynasty":"宋代","title":"挽费检正其二"}
{"author":"李流谦","content":"含笑嫣然灿晓霞，龙头一种绝诸家。东风有意怜枯蘖，乞与佳名不乞花。","dynasty":"宋代","title":"有以状元红牡丹见遗戏作一绝"}
{"author":"李流谦","content":"福地何萧爽，真祠自杳冥。栋梁传曩昔，草木带仙灵。雾市朝仍合，云扉夜不扃。天风吹玉磬，应是诵黄庭。","dynasty":"宋代","title":"平都山二首"}
{"author":"李流谦","content":"香案前头自乞归，归心选逐雁西飞。岂关松菊吾身重，偶托莼鲈此意微。行乐不妨千骑拥，照人何必万钉围。儿曹怅惜先生笑，付与醇醪定是非。","dynasty":"宋代","title":"别费检正二首"}
{"author":"李流谦","content":"日压茅檐醉拥蓑，静听寒溜奏云和。深藏本自身全路，瞪眎元知语不多。紫府地严须一到，苍崖文古要重磨。新宫固是丛霄样，应有胎禽忆旧柯。","dynasty":"宋代","title":"次韵何子闻安静观"}
{"author":"李流谦","content":"牡丹犹欲扳春住，开到荼醾春遂去。黄蜂白蝶太痴生，抵死嗔风复嗔雨。少年世味如蜜甜，迩来唯觉食无盐。只应余习扫未尽，一春病酒常厌厌。","dynasty":"宋代","title":"晚春有感答才夫上巳之作二首"}
{"author":"李流谦","content":"寒山寺里立斜晖，只有垂杨自在垂。不待新亭成洒涕，向来已识宁馨儿。","dynasty":"宋代","title":"再游蒋山"}
{"author":"李流谦","content":"老仟有力在斯文，廪士余粮但一尘。列屋诵弦知所自，杏坛今秀几株春。","dynasty":"宋代","title":"先公三池祠室学官相传占为公署同年李南才毅"}
{"author":"李流谦","content":"江涨解网雨，衣润熟梅天。高人何事，乘兴来寄五湖船。才听咚咚叠奏，呕轧撸声声齐发，几别故州山。转盼青楼杪，已在碧云端。渡头月，临晚霁，泊清湾。水空天静，高下相应总团圞。遥想吾家更好，尽唤儿曹泛扫，欣赏共婵娟。应念思归客，对此不成眠。","dynasty":"宋代","title":"水调歌头·江涨解网雨"}
{"author":"李流谦","content":"犯寒过我喜仍惊，节物峥嵘更远程。剧饮投车轻十日，细谈剪烛易三更。故人高义千钧重，久客归心一认竹。为语溪翁好相念，时将蓑笠晒春晴。","dynasty":"宋代","title":"送刘元圭"}
{"author":"李流谦","content":"灵蜕岿然谢垢埃，焚香却立叹奇哉。自从新岁门常掩，不见青山眼懒开。飞观千楹孤鸟堕，斋盂万指晓鲸催。亦知空劫已前事，浪说十生曾去来。","dynasty":"宋代","title":"又次韵彦博游无为寺二首"}
{"author":"李流谦","content":"能閒无健羡，可饱即珍烹。成我耕桑计，欣儿谭诵声。横戈真不武，敛袂亦难平。苦欲劳工宰，此生无我生。","dynasty":"宋代","title":"书事"}
{"author":"李流谦","content":"聚头閒日月，逐日信东西。夜泊惊逢虎，晨餐倦乞醯。灯青千嶂梦，月白五更鸡。耐老前山路，长年送马蹄。","dynasty":"宋代","title":"益昌道中次兄长韵二首其一"}
{"author":"李流谦","content":"井邑云根一聚村，寻诗来扫壁间尘。此州惟有断头将，圣世初无弃梗人。枫叶晚林终日醉，梅花腊峤几时春。不愁过客当年泪，尊酒黄堂是旧邻。","dynasty":"宋代","title":"忠州"}
{"author":"李流谦","content":"跨海仙人安在哉，幽寻款款不须催。云萝有约遽相失，杖屨几时能独来。半日清谈容易废，百年幽抱若为开。新诗小慰参差恨，快读聊将劝一杯。","dynasty":"宋代","title":"宇文德济约游财富庆值客不果从德济有诗次韵"}
{"author":"李流谦","content":"江头杨柳浅於金，泽国余寒春未深。才见桃花能慰眼，便同踯躅母伤心。琼枝璧月自惆怅，山色潮声无古今。閒访阇黎倒戈地，正应汉德有讴吟。","dynasty":"宋代","title":"泊采石二首"}
{"author":"李流谦","content":"性懒如岙康，不沐已三岁。虮虱擅封域，污垢为之地。譬之大诸侯，父死辄子继。纳污固云久，用鉞岂得已。朝来汤沐具，缟素雪危滋。决河卷尘泥，崩风刮氛翳。{拖扌换弓}担坐茂树，未足当快意。晚日沥余润，寸栉导积气。蓬根入风露，浮爽到肝肺。却忧见斑毛，引镜不敢对。弹冠一趺坐，茹连岂吾事。置之勿复道，我醉欲眠尔。","dynasty":"宋代","title":"浴罢"}
{"author":"李流谦","content":"禀生拙以疏，俯仰人事劳。烦疾乘秋至，幽忧安能逃。闭閤无馀欣，西风晚萧骚。乃悟扬子居，未曾损一毛。流光背人驰，岁暮不自聊。安得七发贤，相从观海涛。","dynasty":"宋代","title":"病中"}
{"author":"李流谦","content":"先生古心寄玄漠，老松矫矫石凿凿。已欣净社得胜友，更枉高轩出奇作。山林轩冕无间然，造物从公意所便。决科纵未吞余子，著书亦足垂千年。","dynasty":"宋代","title":"答何积中"}
{"author":"李流谦","content":"已赡经时策，仍轻许国身。攘戎先政事，强本即精神。禹贡山川阔，尧天日月新。至诚驯暴逆，玉笏动严宸。","dynasty":"宋代","title":"寄张珍甫殿院五首"}
{"author":"李流谦","content":"倦倚枯株坐，起寻微迳行。鱼为凿坏遁，蝉作采薇清。弹指四时足，闭关群动平。尽言殊未可，日用本分明。","dynasty":"宋代","title":"遣兴七首"}
{"author":"李流谦","content":"秋光冷如冰，秋花淡无色。偶见此粲者，浓艳照孤寂。天寒翠袖薄，那得在空谷。东风嬖桃李，倚树三叹息。","dynasty":"宋代","title":"木芙蓉"}
{"author":"李流谦","content":"疾痛呻呼痒搔抑，人言是觉岂真觉。问君非痛非痒时，觉何所之了不识。要知真觉无不觉，如日出海照万国。虽然亦莫如是解，政恐双睛翳金屑。扣庵欲觅住庵人，此人此庵何地著。蒲团纸帐睡未足，百虫薨薨残月白。六窗玲珑境超廓，个中自有真消息。兔走君前君不知，俊鹘豪鹰差一发。","dynasty":"宋代","title":"题觉庵"}
{"author":"李流谦","content":"江来从此合，我上尔东行。节物惊心地，主人留客情。雾花摇老眼，雾花滟深觥。醉恐清歌断，应须更数声。","dynasty":"宋代","title":"郭及之佥判招饮雅安同僚也"}
{"author":"李流谦","content":"定胜端相属，飞骞已后时。阅人盘谷老，具眼石麟儿。连茹才非匹，弹冠想自痴。读书头半白，万一故人知。","dynasty":"宋代","title":"寄张珍甫殿院五首"}
{"author":"李流谦","content":"斜晖放船好，晚好得凉多。星斗窥深酌，鱼龙答浩歌。乾坤身半老，湖海意如何。夙昔纫兰约，迟君肯重过。","dynasty":"宋代","title":"怀李仲明"}
{"author":"李流谦","content":"来问维摩疾，幽人有宿盟。浮沤非实性，斗蛟是虚声。庙冷香谁爇，城空贼自平。老师家里呈，无坏亦无成。","dynasty":"宋代","title":"用仲秉韵贻照老"}
{"author":"李流谦","content":"一萍泛泛几进休，昨日黄州又鄂州。醉语醒来都不记，小湾才转失南楼。","dynasty":"宋代","title":"七月十六日离鄂渚"}
{"author":"李流谦","content":"万钧笔力等閒扛，占断溪山福已庞。扑鼻寒梅香树树，照人新酿绿缸缸。大严净社谁投足，小怒诗坛肯纳降。莫为不亿空叹息，将军才气自无双。","dynasty":"宋代","title":"次韵大人书怀"}
{"author":"李流谦","content":"驱牛耕侧坡，牛困人柰何。我念田家苦，东州苦理多。","dynasty":"宋代","title":"过东州境见耕"}
{"author":"李流谦","content":"暝角传风远，昏帆到浦迟。草犹矜晚翠，麦正及春饥。客雁无留意，残云有去思。浊醪不禁醉，聊藉晚风吹。","dynasty":"宋代","title":"游水东院二首"}
{"author":"李流谦","content":"柳老阴阴密，榴繁灼灼明。持杯了醒醉，拊槛置枯荣。谷旷箫笙杂，江空镜像呈。澄心着老眼，物物见真情。","dynasty":"宋代","title":"次韵宋德器春晚即事五首"}
{"author":"李流谦","content":"一篙寒碧碎鳞鳞，数尺孤舟仅著身。江水煮鱼还地脉，瓦盆盛酒见天真。颇容老子赊閒日，聊与青山作主人。不用樽前蜀粉黛，远峰元解作眉颦。","dynasty":"宋代","title":"元质携客渡江饮於村居"}
{"author":"李流谦","content":"六品官资叵厌卑，高怀自不入时宜。却寻清渭归垂钓，犹向钧天忆射麋。长日只凭诗遣闷，暮年全藉酒扶衰。早将鵩赋胸中了，贾谊何忧绛灌疑。","dynasty":"宋代","title":"次大人韵二首"}
{"author":"李流谦","content":"倦征当日午，小息散腰顽。索酒初随意，题诗自破颜。不须通姓字。聊欲赏江山。放荡郊园乐，于兹稍稍还。","dynasty":"宋代","title":"小息"}
{"author":"李流谦","content":"吾来真漫尔，识面喜周旋。两月连墙住，孤帆别袂牵。人生同宇宙，官学各风烟。把酒知何日，临流一惘然。","dynasty":"宋代","title":"送程叔虞监税"}
{"author":"李流谦","content":"五百云霞侣，同胞生佛家。不贪三昧酒，共驾一乘车。猿馈霜余果，僧烹粥后茶。我来无供养，唯读妙莲华。","dynasty":"宋代","title":"五百罗汉洞"}
{"author":"李流谦","content":"花气浓熏坞，藤稍密荫桥。但须樽有酒，未问印垂腰。芳草晚尤碧，好山晴更遥。太阿真宝剑，不必夜干宵。","dynasty":"宋代","title":"李允成次彦博韵见示仍用韵答之三首"}
{"author":"李流谦","content":"我昔先君子，为公义林此。论儒摘寡要，太史固坐井。期公非敬知，力行福黎蠢。螭坳千载逢，凤池一跬近。独妍当众媸，隐忧触群愠。颇觉游梁倦，终成吊湘恨。声名出寒饿，圭组憎薄命。纶言表厄陈，衮札囊束笋。传家侈荣渥，尚足破孤愤。肠折八哀诗，涕堕五君咏。长歌饯公归，木脱西风劲。","dynasty":"宋代","title":"挽程子山侍讲"}
{"author":"李流谦","content":"进退士所重，视天为鼓钲。采薇北山曲，濯足南涧滨。高风岂不伟，奈何万苍黔。道可济天下，不必丘园尊。先生一世士，抱宝三家村。蚤日湖海兴，搅须见霜根。我尝叹洄洑，再拜愿有言。钓鱼须远去，沮洳无鲸鲲。北风折群木，严驾夙在门。万里著掌间，一舸气已吞。岷峨赖君重，努力答山灵。造物饱阅骏，眼未见此人。小却犹玉堂，尚堪托斯文。贱子惜此别，赠送惭空樽。唯有清夜梦，相逐东南奔。","dynasty":"宋代","title":"送仲明赴举"}
{"author":"李流谦","content":"严生起寒濑，至今渔钓尊，董贤尉三公，冕黻蒙垢尘。荣瘁视所挟，谁以通塞论。吾宗老笔墨，健力河汉翻。蛟蜃著瓮盎，郁律气屡吞。显名在操践，一尉衡宰轻。幽求在朝邑，碌碌群儿奔。一朝定大策，谈笑搴翳氛。书生喜高论。我言布帛温。别语不多吐，春波销客魂。","dynasty":"宋代","title":"送李德明解绵竹尉"}
{"author":"李流谦","content":"欲买一江碧，不知须几钱。舟轻故款款，酒好但涓涓。云脚他州寸，波光别岸天。渔讴与樵唱，同和小山篇。","dynasty":"宋代","title":"舟中"}
{"author":"李流谦","content":"湘峰峨峨湘水碧，万古鱼龙护冰魄。荷衣芷佩凝秋霜，欲诵遗章发先白。天生草木预何事，乃与骚人同一骨。今人古人共磨灭，惟有芬香埋不得。主人手植双桂树，宁为嬖玩娱燕席。亦知兰鲍随所化，勉进修名比馨洁。绕除霏霏风袭予，欲参灵螭驾寥阒。陈辞重华吊屈贾，酌以芳辛起烟郁。日暮美人期未来，雾湿烟低花蔌蔌。","dynasty":"宋代","title":"岩桂堂"}
{"author":"李流谦","content":"九区混轨文，正宁垂衣裳。公家转洪钧，一气斡混茫。蛮夷奉琛贡，月窟东扶桑。至今有遗黎，盛德登乐章。溢庆久愈衍，丹穴俱鸾凤。祖烈肖挺挺，德音续琅琅。尊彛琢璠玙，荐庙流中黄。铜符专城居，健翼翕不张。黼座录故家，云路登方将。省寺窥步武，禁闼觇翱翔。相门出鼎槐，八叶有前芳。一樗无所村，拥肿蔽道傍。门户岌重大，挽首惭肯堂。得邑万山间，昼夜鞭跛{左牛右羊}。斗升赖急养，山海祈深藏。古人重已知，漆炭固未偿。靴板庭趋初，躔宿望煌煌。委身大炉冶，正惧呵不祥。丹鼎偿可舐，鸡犬同飞扬。","dynasty":"宋代","title":"代上阆中章使君"}
{"author":"李流谦","content":"轻暑单衣四月天。重来闲屈指，惜流年。人间何处有神仙。安排我，花底与尊前。争道使君贤。笔端驱万马，驻平川。长安只在日西边。空回首，乔木淡疏烟。","dynasty":"宋代","title":"小重山（绵守白宋瑞席间作）"}
{"author":"李流谦","content":"聚头閒日月，逐日信东西。夜泊惊逢虎，晨餐倦乞醯。为青千嶂梦，月白五更鸡。耐老前山路，长年送马蹄。","dynasty":"宋代","title":"益昌道中次兄长韵二首"}
{"author":"李流谦","content":"踏空骄马蹄铁踣，万里一鞭惊灭没。青楼美人颜如花，笑揭珠帘邀客入。小槽珠溜红滴滴，左持琼觞右瑶瑟。得君一笑妾愿足，不用真珠量斗斛。歌声未阕杯未掷，城上归鸦带寒日。苍头进马莫留连，别院笙歌拥门立。","dynasty":"宋代","title":"青楼行"}
{"author":"李流谦","content":"积雨泥断道，扶筇将何之。愁蹲寡情味，窜壁如蝇痴。朝暾惠新晴，仟风起衰萎。振衣欲有诣，扣扉适相期。百步得精庐，一丈清冷池。老木围萧森，回风影差差。向来赫然者，挟冰诵昔非。晤言意能消，真适神不疲。鳞游鸟空翔，趣舍各不知。我闲若枵馁，吏夺君嗟咨。拙巧自殊用，静躁亦异宜。能来共幽旷，合处或在斯。夜光栖重囦，草木生光辉。抵鹊者谁子，而况弹病鸱。我有飞霞裾，云旗驾灵螭。举头叫阊阖，九万风反低。敬以赠美人，嘉惠无时衰。","dynasty":"宋代","title":"同游公玉伯氏季氏游水陆院濯缨阁以清斯濯缨"}
{"author":"李流谦","content":"君家嶙峋两冰柱，黄尘涨天不敢污。阿云醉卧呼不譍，断碑零落荒阡雨。君今去作火井县，山中婴儿待慈母。前日一旱不堪说，危喘仅存无半缕。祝君到官百不问，置酒先须酌田父。从来和气致丰年，一笑能令粟盈庾。我方投犁学为吏，人言未可纸上语。今人古人岂相远，力行所知心自许。惟君可闻我可言，明日一尊黄鹄举。","dynasty":"宋代","title":"石钧父之官火井乞诗赠行"}
{"author":"李流谦","content":"再见非无分，相逢自昔缘。牛峰留满岁，鹤峤别经年。师友今尤惜，书题远尚传。蔡山连越嶲，细认落鸿边。","dynasty":"宋代","title":"寄送石钧父二首"}
{"author":"李流谦","content":"懒步东阡与北溪，一春心赏苦多违。堕红藉藉痴蜂醉，稚绿阴阴乳燕飞。去国三年应自笑，封侯万里不如归。门前车马能来否，午睡醒来独掩扉。","dynasty":"宋代","title":"即事"}
{"author":"李流谦","content":"肩舆又作带星还，骑气遥瞻晚度关。已觉胜游同梦里，不知秀色尚眉间。鞭鲸浪欲浮沧海，卖鹤犹堪买好山。几日褰衣扣黄阁，云腴重试鹧鸪斑。","dynasty":"宋代","title":"德广至中途再示诗次其韵"}
{"author":"李流谦","content":"井邑云恨一聚村，寻诗来扫壁间尘。此州惟有断头将，圣世初无弃梗人。枫叶晚林终日醉，梅花腊峤几时春。不愁过客当年泪，尊酒黄堂是旧隣。","dynasty":"宋代","title":"忠州"}
{"author":"李流谦","content":"禀生拙以疏，俯仰人事劳。烦疾乘秋至，幽忧安能逃。闭閤无馀欣，西风晚萧骚。乃悟扬子居，未曾损一毛。流光背人驰，岁暮不自聊。安得七发贤，相从观海涛。","dynasty":"宋代","title":"病中"}
{"author":"李流谦","content":"客到苍苔寺，僧鸣暝色钟。古檠挑焰涩，疎屋透霜浓。吾道元迂阔，中年雅倦慵。谁令背猿鹤，自酌不须攻。","dynasty":"宋代","title":"宿离相院"}
{"author":"李流谦","content":"温说昭君第一人，毡车万里托羌浑。君王下诏求倾国，不为琵琶略断魂。","dynasty":"宋代","title":"信口十绝"}
{"author":"李流谦","content":"暝紫朝青千万层，使君衙退剩登临。东华明日软红里，欲看此山无处寻。","dynasty":"宋代","title":"坐上呈叶守"}
{"author":"李流谦","content":"麒麟丹青了无梦，香火因缘已成癖。一堂风冷自分明，谁撮虚空强摹画。蔬食眠烹均一茹，笑取菅麻视缯帛。风幡自作此分别，蛛挂一丝犹可惜。大千元不一毫隔，何处往来劳辔策。冥鸿远矣方控弦，一筹银丝好看客。","dynasty":"宋代","title":"次韵宋才夫"}
{"author":"李流谦","content":"今朝云裾下星汉，明日冰轮十分满。今朝海实荐蟠桃，明日潮头千丈高。君才与月争澄爽，君气如潮同浩放。如何不着廊庙中，不是考槃岩壑样。十年立朝儿辈惊，前日欲去亲留行。我虽流落未足恨，世间那有此友生。跻堂奉觞祝耆耈，仙骨应须饮仙酒。潮声不断月长圆，岁岁来为主人寿。","dynasty":"宋代","title":"寿仲秉侍郎"}
{"author":"李流谦","content":"自是清华选，尝怀宿昔期。高名推不去，异产买无赀。一日风云遇，千年简牍随。岷峨添岌页，袖里着安危。","dynasty":"宋代","title":"寄张珍甫殿院五首"}
{"author":"李流谦","content":"地旷空凝结，江清悦见闻。娟娟初上月，漠漠未归云。鱼乐能忘钓，鸥閒故念群。桂旗风不度，却立咏湘君。","dynasty":"宋代","title":"怀李仲明"}
{"author":"李流谦","content":"平地坐我帆樯中，翠峰出没工为容。轻鸥舞晴水照影，苍蛟吼浪雪薄胸。渔舠系月江一曲，樵斧斫雪山几重。诗翁忽来吐佳句，物色才情元一宗。","dynasty":"宋代","title":"游野航次元应韵三首"}
{"author":"李流谦","content":"江湖淹远使，昆阆侣飞仙。豸首承恩渥，龙墀接迩联。豺狼莫当道，鵰鹗不空拳。黯惷犹冠见，骄王易缩肩。","dynasty":"宋代","title":"寄张珍甫殿院五首"}
{"author":"李流谦","content":"巫山一何高，山空夜寥寥。我有不餐烟火句，黄冠留作步虚谣。","dynasty":"宋代","title":"巫山一何高七绝其四"}
{"author":"李流谦","content":"笔阵旗开豹绕竿，敢持一镞傍门阑。朅来戏作凫飞舄，老去嫌为蚋聚酸。尘土簿书慵挂眼，琼瑶文字喜彫肝。寄牋阊阖谁相问，九虎近人毛骨寒。","dynasty":"宋代","title":"谯丈复见贻仍次韵答之二首"}
{"author":"李流谦","content":"吾家老仙一世师，挺特风概老不衰。平生行已有本末，世人不知其天和。急流勇退人恨早，纤尘恐污白玉姿。精神强健腰脚轻。鬖鬖白发明鬓髭。盘谷亭前一幅巾，子掖孙携翁笑歖。无官一品钱满屋，汝辈持氏逃寒饥。指心一点物非物，向来所贮惟不欺。殷勤宝此徵后福，如印券契火灼龟。我勤朴斲尔涂垩，障护风雨期勿隳。庭前百拜领翁语，有毫发愧非翁儿。季也才力百倍予，天之报翁或在兹。得其一体敏且强，遇事雹落雷雷驰。莫兼掾尉官职卑，正欲小试观异时。弟兄赠言出寸丹，岂但趣和同儿嬉。伯氏有德君子哉，发言不妄如发机，叙文千字炯星日，是病苦者之神医。愿子铭几铭盘盂，骅骝万里未易期。悲莫悲於生别离，雁邓可忍霜风吹。丈夫远怀在门户，正使蚁聚终奚为。酒阑上马飞鸟疾，我亦安能空郁郁。","dynasty":"宋代","title":"无害弟之官梓林伯氏无亏序送之极兄诏之义予"}
{"author":"李流谦","content":"巫山一何高，晓雨发黛青。痴儿休作髻鬟看，浪起矛戟生心兵。","dynasty":"宋代","title":"巫山一何高七绝其七"}
{"author":"李流谦","content":"累岁徵贤诏，于今始一业。已令人意满，更着驿书催。白璧有成价，蛾眉无巧媒。经纶夙昔事，吾驾不须回。","dynasty":"宋代","title":"送李仁甫运判赴召三首"}
{"author":"李流谦","content":"客中有梦自难成，未了风声又雨声。二十五声秋夜点，谁人数得甚分明。","dynasty":"宋代","title":"客中二绝"}
{"author":"李流谦","content":"将军射虎不射石，石作於菟能没镝。翻然再探弓不力，俊鹘豪鹰眼前失。两泉后先今抗行，何物使之令人惊。泉出在山流在地，却似只从方寸生。沉沉玉甃碧双峙，旱为甘霖渴为醴。白鹤千年归不归，半夜空山泣神鬼。令君为政无近名，天以斯泉印其清。泉边有树仍蔽芾，他日思君於此地。","dynasty":"宋代","title":"寄题天台临海白鹤庙康济泉为颜鲁子少卿作"}
{"author":"李流谦","content":"何时便有此山川，真宰悬知恐偶然。唳鹤惊风前日事，落沤斜照晚来天。燬犀无用撩幽怪，洗盏先应酹谪仟。暝角吹残吾欲老，五陵佳气隔疎烟。","dynasty":"宋代","title":"泊采石二首"}
{"author":"李流谦","content":"璇题朝曦丽，椒殿春风香。带日羡寒鸦，洒盐引痴羊。那知韶葩妍，有此秋节刚。千金非我爱，所重在行藏。奋然斩画史，低头笑君王。呈身由谄壬，百态恐不当。照影见冠佩，岂不羞帷房。自从到北庭，岂阅紫塞霜。年年鸿雁归，不寄一字将。却悲降将军，高台望故乡。至今青冢上，沙草不肯黄。吾观娇色儿，睥睨此滥觞。孽阉擅国辟，天地为低昂。眼前杀师傅，但有涕淋浪。区区一女子，去留系毫芒。我行桃李村，吭髻余旧妆。负薪行汲泉，不愿同康庄。为计盍不尔，乃以美自戕。初心岂其然，薄命遭彼狂。离骚照白日，至今祖文章。婉娈古称士，后先出寒乡。遗刻共想像，再歌重慨慷。","dynasty":"宋代","title":"邺守以石刻屈平昭君像见惠因思大夫之忠贯白"}
{"author":"李流谦","content":"翩然逸想九霞间，仍是霓衣与鹿冠。尘劫三山元自近，神官一字固应难。云烟万瓦虹榱壮，冰雪千幢鹄辇寒。堪笑木强韩吏部，如何容易撮灵丹。","dynasty":"宋代","title":"次韵何子闻安静观"}
{"author":"李流谦","content":"六尺岩岩铁石姿，可怜一病不支持。荒榛半垅独归处，暝霭数峰无见时。未割尘缘聊洒涕，欲寻陈迹但哦诗。萧萧秋雨山中夜，负他他年对榻期。","dynasty":"宋代","title":"吊无为照老三首"}
{"author":"李流谦","content":"皮肤脱落余真实，须鬣苍浪阅岁华。突兀一根丛棘里，不知几见后庭花。","dynasty":"宋代","title":"富池罗汉院有钱希中白大科赴信州别驾时所题"}
{"author":"李流谦","content":"故人留饮归夜深，铜瓶唧唧虫微吟。一灯犹照读书眼，半纸忽生怀古心。亦知所贵何必用，鱼目骊珠自轻重。人间蚁穴小差珠，等是一场閒睡梦。","dynasty":"宋代","title":"夜饮彦博家归而作此"}
{"author":"李流谦","content":"落日清江阔，临流一慨然。断鸿烟际渚，雌霓雨馀天。照海珠成市，骑鲸客是仙。轻风借帆力，送我玉妃前。","dynasty":"宋代","title":"泛舟呈元质照老其二"}
{"author":"李流谦","content":"青青杨柳灞桥斜，满酌清樽莫叹嗟。可是因循成别绪，只应咫尺便天涯。未论流水千竿竹，且看春风一县花。渺渺故园情最苦，不知归梦属谁家。","dynasty":"宋代","title":"送计祖仁雒县丞"}
{"author":"李流谦","content":"信脚随藤杖，穿林复过桥。聊休读书眼，小纵坐禅腰。老木成阴遍，枯泉赴汲遥。龙孙吾手种，先我到云霄。","dynasty":"宋代","title":"遣兴示彦博其一"}
{"author":"李流谦","content":"人说招提好，来游称所闻。云烟四山合，草树一溪分。瘦马催归晚，阇黎馆客勤。荒坟有郎宿，夜夜粲天文。","dynasty":"宋代","title":"游灵鹫院"}
{"author":"李流谦","content":"挟冷朝阳未吐光，小池犹有夜来霜。东君自识沈潜意，谁道阴柔解变刚。","dynasty":"宋代","title":"次韵立春后余寒二首"}
{"author":"李流谦","content":"绛帐何时得罢开，为君叹息首空回。亦知弹铗无人听，收拾清诗分付梅。","dynasty":"宋代","title":"次韵立春后余寒二首"}
{"author":"李流谦","content":"官共冰雪冷，身如鸥鹭閒。更无人问字，只有分看山。莫厌萧条里，全胜汹涌间。秋来笋成束，匕筹未须悭。","dynasty":"宋代","title":"次韵秋日书怀"}
{"author":"李流谦","content":"微风吹叶脱，落日卷帘初。蛮榼行提酒，胡床卧读书。友朋元总好，气味不应疏。有暇须乘兴，溪中足鲤鱼。","dynasty":"宋代","title":"次韵秋日书怀"}
{"author":"李流谦","content":"空明无际了寒天，戍堠消锋弩绝拳。平白万方包险秽，清冷一片起沉绵。山登姑射欣逢岁，贼破淮西欲问年。更长嘉陵千尺浪，春风稳送五湖船。","dynasty":"宋代","title":"次韵枢相雪中之什"}
{"author":"李流谦","content":"麒麟丹青了无梦，香火因缘已成癖。一堂风冷自分明，谁撮虚空强摹画。蔬食眠烹均一茹，笑取菅麻视缯帛。风幡自作此分别，蛛挂一丝犹可惜。大千元不一毫隔，何处往来劳辔策。冥鸿远矣方控弦，一筹银丝好看客。","dynasty":"宋代","title":"次韵宋才夫"}
{"author":"李流谦","content":"室空超从止，理妙契无同。帘卷半规日，香吹一线风。草晴唯欲碧，花晚尚能红。老我閒居兴，清应到小童。","dynasty":"宋代","title":"次韵宋德器春晚即事五首"}
{"author":"李流谦","content":"久习成衰怯，何方疗阔疎。柴车穷巷客，贝叶长年书。每愧沾沾喜，宁甘郁郁居。蓍神吾未暇，坚意听盈虚。","dynasty":"宋代","title":"次韵宋德器春晚即事五首"}
{"author":"李流谦","content":"灵明观自己，纠错漫殊途。睨柱夸完璧，探怀失系珠。封侯真不愿，作佛尚堪图。解我无还语，根尘法本粗。","dynasty":"宋代","title":"次韵宋德器春晚即事五首"}
{"author":"李流谦","content":"楼迥去筇久，庭閒转榻频。松衰无直干，竹好但新筠。漫仁惭逋客，躬耕羡野人。可能千里意，端的为吴莼。","dynasty":"宋代","title":"次韵宋德器春晚即事五首"}
{"author":"李流谦","content":"柳老阴阴密，榴繁灼灼明。持杯了醒醉，拊槛置枯荣。谷旷箫笙杂，江空镜像呈。澄心着老眼，物物见真情。","dynasty":"宋代","title":"次韵宋德器春晚即事五首"}
{"author":"李流谦","content":"声处无人语合头，出门猝猝又还休。缚茅晚岁欣同社，并辔名峰得胜游。松下一筇真可老，山中五月已如秋。未应斗粟全关念，更为先生几日留。","dynasty":"宋代","title":"次韵彦博游无为马豀并呈孙隆州"}
{"author":"李流谦","content":"露华浸竹冷娟娟，想象嫦娥能少年。万事只堪搔短发，一杯不拟问高天。骎骎夜色投书幌，的的心期在钓船。可笑薄云工料理，何曾遮却一分圆。","dynasty":"宋代","title":"次韵彦博中秋不见月"}
{"author":"李流谦","content":"鸿雁行中接俊游，不将千户比荆州。自于种种推先手，可但区区放一头。扬马不妨生绝低，雏枚未肯老诸侯。天寒翠袖愁如织，应念法侵季子裘。","dynasty":"宋代","title":"次韵杨题仁见赠"}
{"author":"李流谦","content":"高栋浮空插万甍，来游谁是鲁诸生。规模要识鸣弦意，土苴犹水击柱争。驯垅雉骄佳气象，集林鸮恶好音声。白头老令能知此，莞尔相撩意未平。","dynasty":"宋代","title":"次韵杨文甫监茶名山新建学桥二首"}
{"author":"李流谦","content":"赤栏画柱水光中，更爱丰碑笔吐虹。雾市溟蒙螯闯首，雪花错落马行空。关门近接俱天险，溪水平流亦海通。执朴笑渠忧诅者，不知说豫坐收功。","dynasty":"宋代","title":"次韵杨文甫监茶名山新建学桥二首"}
{"author":"李流谦","content":"作吏无好怀，宁食三年艾。甚陋吾安之，所隶乃都会。文书如骂奴，吞噫不敢对。两眉或小伸，独有公等在。交臂露肝胆，不复事容态。月沼分賸馥，风轩共晴快。家餐听相挽，盘筹及笋菜。但苦王事迫，数离每增慨。岂非造物意，物莫能两大。况自掺裾别，至今胸愦愦。归来未黔突，日月倏逾迈。书往得奇报，已恐责留债。丈夫志远者，遑卹吠所怪。醉眼天不入，一饱真细碎。插貂与扶耒，此理本相代。持以敦薄夫，是事付我辈。","dynasty":"宋代","title":"次韵姚宣孺见寄"}
{"author":"李流谦","content":"插架茫茫纷四部，莫向离骚泥蘅杜。文章何处如有神，心手相随鹰搦兔。长卿醉死文君垆，渠辈但可折简呼。浅惭入俚深入僻，纤丽恶淫寒则枯。欲张吾军子可恃，楚璞呈前燕石耻。擘波飞云定神龙，汗血牵来真骥子。人物有此未易求，颇将撷英泛其流。朝来车从照人熟，乃肯访我投林丘。词华薄技无多道，少作吾今知悔早。相期圣处下工夫，一念超然蠲热恼。","dynasty":"宋代","title":"次韵张通甫见贻"}
{"author":"李流谦","content":"别后年仍换，诗来语更工。音书恨不数，魂梦却相通。草木春风后，关河夕照中。飞鸿不可倩，此意付筠筒。","dynasty":"宋代","title":"次韵仲秉见寄二首"}
{"author":"李流谦","content":"读书空有痴，学道苦无工。散策群峰近，穿溪小迳通。此身犹客里，野性合山中。春水添新浪，烦君理钓筒。","dynasty":"宋代","title":"次韵仲秉见寄二首"}
{"author":"陈存懋","content":"去岁南归日，孤舟潞水边。今年重到此，衰柳散疏烟。燕市吾将老，苏台子自怜。悠悠分两地，明月几回圆。","dynasty":"清代","title":"秋夜忆弟其一"}
{"author":"陈存懋","content":"未了向平愿，难谋阳羡田。联床曾有约，共被是何年。草色荣枯感，萍踪聚散缘。南楼闻雁唳，倚枕不成眠。","dynasty":"清代","title":"秋夜忆弟其二"}
{"author":"陈存懋","content":"暮春残雪点征衣，晓起冲寒下翠微。胜境难忘情脉脉，名山乍别意依依。岩前芝草劳僧赠，洞口桃花笑客归。万壑松涛千尺雪，结庐何日学忘机。","dynasty":"清代","title":"游盘山归路口占"}
{"author":"陈存懋","content":"客里光阴手一编，人生如寄剧堪怜。思量去日知来日，惆怅中年到晚年。涧水白拖千尺雪，夕阳红漾半江天。长堤徙倚频回首，暮景桑榆好著鞭。","dynasty":"清代","title":"七鲤镇河堤晚眺有感"}
{"author":"陈存懋","content":"浩渺长江拍浪浮，江头黄鹤古时楼。一尊风月晴川夕，万顷烟波鄂渚秋。此日论文仍接席，当年持节忝同舟。迢迢十载春明梦，独立苍茫感旧游。","dynasty":"清代","title":"补和管士一同年使鄂之作"}
{"author":"陈存懋","content":"不必奇峰劈巨灵，天然苍翠耸围屏。悬岩溜滴龙潭黑，绝壑云迷鸟道青。祖逖渡江怀击楫，屈原忧国且扬舲。稽山镜水春如许，聊共先生倒玉瓶。","dynasty":"清代","title":"游鸟门山偕陶心云"}
{"author":"陈存懋","content":"一枕黄粱梦太长，是因是想总荒唐。人生自有天伦乐，不作神仙也不妨。","dynasty":"清代","title":"卢生祠题壁其一"}
{"author":"陈存懋","content":"车马劳劳送客程，邯郸道上尽卢生。若非生就神仙福，炊熟黄粱梦不成。","dynasty":"清代","title":"卢生祠题壁其二"}
{"author":"陈存懋","content":"海上蓬山路杳然，目前困苦最堪怜。人人饱吃黄粱饭，一枕安眠便是仙。","dynasty":"清代","title":"卢生祠题壁其三"}
{"author":"陈存懋","content":"荷风香送使臣车，江汉英才擅作家。圣主恩深难报称，昨宵有梦到京华。","dynasty":"清代","title":"卢生祠题壁其四"}
{"author":"陈存懋","content":"东山月上露气清，松杉夹道枝交横。榜人无声宿烟渚，水光荡漾摇空明。小舟泛月横溪曲，溪上微风动林薄。寂寥山馆夜沈沈，阶下流泉响琴筑。","dynasty":"清代","title":"横溪泛月歌"}
{"author":"丁儒","content":"漳北遥开郡，泉南久罢屯。归寻初旅寓，喜作旧乡邻。好鸟鸣檐竹，村黎爱幕臣。土音今听惯，民俗始知淳。烽火无传警，江山已净尘。天开一岁暖，花发四时春。杂卉三冬绿，嘉禾两度新。俚歌声靡曼，秫酒味温醇。锦苑来丹荔，清波出素鳞。芭蕉金剖润，龙眼玉生津。蜜取花间露，柑藏树上珍。醉宜藷蔗沥，睡稳木棉茵。茉莉香篱落，榕阴浃里闉。雪霜偏避地，风景独推闽。辞国来诸属，于兹缔六亲。追随情语好，问馈岁时频。相访朝和夕，浑忘越与秦。功成在炎域，事定有閒身。词赋聊酬和，才名任隐沦。呼童多种植，长是此方人。","dynasty":"唐代","title":"归閒诗二十韵"}
{"author":"丁儒","content":"迢递千重险，崎岖一路通。山深迷白日，林冬豁苍穹。正值严冬际，浑如春昼中。泉醴开名郡，江清稳卧龙。天涯寒不至，地角气偏融。橘列丹青树，槿抽锦绣丛。秋馀甘菊艳，岁迫丽春红。麦陇披蓝远，榕庄拔翠雄。减衣游别坞，赤脚走村童。日出喧乌鹊，沙晴落雁鸿。池澌含晚照，岭黛彻寒空。风景无终始，乾坤有异同。但思乡国迥，薄暮起心忡。","dynasty":"唐代","title":"冬日到泉郡次九龙江与诸公唱和十三韵"}
{"author":"毕良史","content":"霜月穿帘乍白，苹风入坐偏凉。麾灯促席诧时光。桃花歌扇小，杨柳舞衫长。别乘平分风月，词人剩引觥觞。莫将幽恨搅刚肠。尽添金掌露，频注玉猊香。","dynasty":"宋代","title":"临江仙（席上赋）"}
{"author":"毕良史","content":"霜月穿帘乍白，苹风入坐偏凉。麾灯促席诧时光。桃花歌扇小，杨柳舞衫长。别乘平分风月，词人剩引觥觞。莫将幽恨搅刚肠。尽添金掌露，频注玉猊香。","dynasty":"宋代","title":"临江仙·霜月穿帘乍白"}
{"author":"毕良史","content":"高会罢飞觞。方锦再移珍席。雷鼎乍烹甘液，试问侯苍璧。翠虬宝钏捧殷勤，明灭粲金碧。宾主放怀谈笑，满华堂春色。","dynasty":"宋代","title":"好事近·高会罢飞觞"}
{"author":"毕良史","content":"霜月穿帘乍白，蘋风入坐偏凉。麾灯促席诧时光。桃花歌扇小，杨柳舞衫长。别乘平分风月，词人剩引觥觞。莫将幽恨搅刚肠。尽添金掌露，频注玉猊香。","dynasty":"宋代","title":"临江仙席上赋"}
{"author":"洪适","content":"子月水寒风又烈。巨鱼漏网成虚设。圉圉从它归丙穴。谋自拙。空归不管旁人说。昨夜醉眠西浦月。今宵独钓南溪雪。妻子一船衣百结。长欢悦。不知人世多离别。","dynasty":"宋代","tags":"宋词精选，渔人，生活，同情","title":"渔家傲引·子月水寒风又烈"}
{"author":"洪适","content":"暮雨萧萧，飞败叶、增添秋色。登高会、痴风吹散，山居嘉客。人世难逢开口笑，老来更觉流年迫。到如今、黄菊满园开，无人摘。珠履凑，铢衣窄。萦翠袖，催牙拍。索松儿添半，战酣相吓。橘绿橙黄时节好，舞停歌罢门墙隔。酒醒时、枕上一声鸡，东方白。","dynasty":"宋代","title":"满江红"}
{"author":"洪适","content":"芥毛金爪勇难干，肯作霜花对乍寒。若说乘轩有痴鹤，司晨如此合峨冠。翔仞当年览德辉，传芳花品未思归。晚来雾鬓凭轩处，直恐金翘相对飞。泽兰萱草比多言，谓汝分阴久夺鲜。政恐淇园修竹劲，不如秦岭老松坚。高标幽艳自宜霜，弱草繁葩莫中伤。肯与红莲媚三夏，要同黄菊向重阳。临风裛露早秋天，范出南金色更鲜。若向东篱比标格，定知花市不言钱。","dynasty":"宋代","tags":"秋天，植物，忧愤","title":"次韵蔡瞻明秋园五绝句"}
{"author":"洪适","content":"腊月到盘洲，寒重层冰结。试去探梅花，休把南枝折。顷刻暗同云，不觉红炉热。隐隐绿蓑翁，独钓寒江雪。","dynasty":"宋代","title":"生查子"}
{"author":"洪适","content":"春色匆匆，三分过、二分光景。吾老矣，坡轮西下，可堪弄影。曲水流觞时节好，茂林修竹池台永。望前村、绿柳荫茅檐，云封岭。蜂蝶闹，烟花整。百年梦，如俄顷。这回头陈迹，漫劳深省。吹竹弹丝谁不爱，焚琴煮鹤人何肯。尽三觥、歌罢酒来时，风吹醒。","dynasty":"宋代","title":"满江红"}
{"author":"洪适","content":"碧涧有神龟，千岁游莲叶。七十古来稀，寿母杯频接。绣衣牵彩衣，喜庆相重叠。龟紫看孙曾，鹤发何须镊。","dynasty":"宋代","title":"生查子（姚母寿席，以龟游莲叶杯酌酒）"}
{"author":"洪适","content":"小室坐毡重叠，红炉兽炭交加。一卮村酒吸流霞。窗外寒威可怕。心在盘洲种柳，眼看密雪飞花。银杯缟带不随车。江上渔蓑难画。","dynasty":"宋代","title":"西江月（雪中）"}
{"author":"洪适","content":"不见丹丘三十年。青山碧水想依然。自惊绿鬓已苍颜。月在柳梢曾径醉，雨荒院菊有谁怜。绣衣归与古人言。","dynasty":"宋代","title":"浣溪沙（席上再作）"}
{"author":"洪适","content":"一岁会盘洲，月月生查子。弟劝复兄酬，举案灯花喜。曲终人半酣，添酒留罗绮。车马不须喧，且听三更未。","dynasty":"宋代","title":"生查子"}
{"author":"洪适","content":"七月凉秋飞叶响。长吟杳杳澄江上。秃尾槎头添一网。丝自纺。新炊菰饭更相饷。渡口青烟藏叠嶂。岸旁红蓼翻轻浪。鸂鶒沈浮双漾漾。闻鸣桨。高飞拍拍穿林莽。","dynasty":"宋代","title":"渔家傲引"}
{"author":"洪适","content":"莫问甘醪浊与清。试将一酌破愁城。海棠过后荼コ发，堪叹人间不再生。心已老，眼重明。嫣然国色带朝酲。耳边听得兰亭曲，一咏流觞已有名。","dynasty":"宋代","title":"鹧鸪天（席上赏牡丹用景裴韵）"}
{"author":"洪适","content":"两塾弦歌日日春。不容坐席更凝尘。常思芳桂攀燕窦，未见童乌继子云。流庆泽，仰家尊。救荒阴德过于门。从师已是平原客，毛遂怀绷作弄孙。","dynasty":"宋代","title":"鹧鸪天（十九孙入学，因作小集。裴景有作，次其韵）"}
{"author":"洪适","content":"春意渐盈盈，窗外小桃堪折。若问得人怜处，是轻颦时节。主人特地出红妆，不要云心月。三径虽然冷淡，有采莲舟楫。","dynasty":"宋代","title":"好事近"}
{"author":"洪适","content":"累月愁霖，知今夕、是何天色。秋老矣、芙蓉遮道，黄花留客。长有霜螯来左右，谁言枥马能煎迫。眄高穹、重叠起顽云，星难摘。罗绮盛，轩窗窄。心已醉，肩须拍。更十分行酒，再三相吓。凤诏十行归路近，桂华千里明年隔。趁闲时、楼上共凝眸，芦花白。","dynasty":"宋代","title":"满江红（郑宪席上再赋）"}
{"author":"洪适","content":"两载绣衣频驻节，金莲曾印青苔。匆匆归去寿琼杯。曲终挥别泪，江上片帆开。记得秋宵山吐月，酒酣同上层台。杖藜何日解重来。相思凭过雁，飞送一枝梅。","dynasty":"宋代","title":"临江仙（盘洲饯汉章）"}
{"author":"洪适","content":"举目霜林叶叶黄。使星归骑未须忙。烟鬟千叠弄残妆。内殿恩光承雨露，外台风力挟冰霜。应怀三径杂花香。","dynasty":"宋代","title":"浣溪沙（景卢以米书眉间一点黄之曲饯送郑宪，因用其韵）"}
{"author":"洪适","content":"雨过春深，溪水涨、绿波溶溢。年年是、杨花吹絮，草茵凝碧。驹隙光阴身易老，槐安梦幻醒难觅。算六分、春色五分休，才留一。雁鹜静，文书毕。尘处趣，壶中日。喜兰亭修禊，郊垌堪出。合璧连珠同啸咏，怒猊渴骥尤清逸。酒酣时、梁上暗尘飞，无痕迹。","dynasty":"宋代","title":"满江红（和徐守三月十六日）"}
{"author":"洪适","content":"衰老贪春，春又老、尊罍交溢。凝目处、清漪拍岸，四山堆碧。白也论文情最厚，维摩示病心难觅。到盘洲、车骑太匆匆，觞浮一。春再见，官期毕。归路近，长安日。奉清时明诏，迭回更出。上殿风霜生颊齿，元龟献替图无逸。记而今、杖策过溪桥，留行迹。","dynasty":"宋代","title":"满江红（答景卢）"}
{"author":"洪适","content":"燕寝香凝，官事了、诗情充溢。归后院、花容争媚，柳眉添碧。老子胡床常自叹，轻裾长袖从何觅。探城楼、此际夜如何，更筹一。人已老，春将毕。临曲水，才旬日。快朝来雨过，鱼儿争出。淡酒一杯空酩酊，黄堂千骑真安逸。问朱EC43、何日到丘园，联F4EB迹。","dynasty":"宋代","title":"满江红（黄堂席上答太守）"}
{"author":"洪适","content":"百计留春，春不住、愁怀填溢。争如对、宝梳压鬓，翠环铺碧。紫绶金章都是梦，云庐花坞如何觅。劝金杯、浅笑傍宾筵，须均一。前夜月，新离毕。收B564雨，呈红日。荷主人情厚，五云齐出。一颗樱桃天付与，数声水调人飘逸。叹荒园、三月百花残，无踪迹。","dynasty":"宋代","title":"满江红（席上答叶宪）"}
{"author":"洪适","content":"闰岁饶光景，中旬始打春。拥炉看雪酒催人。梁上不曾飞落、去年尘。未暇巾车出，何妒举盏频。斜川日月已成陈。想得前村仙子、晚妆匀。","dynasty":"宋代","title":"南歌子（雪中和景裴韵）"}
{"author":"洪适","content":"多病都缘老，寒阴可惜春。栽桃种竹怕因循。移转篮舆藤杖、未开门。真率须如约，安排欲效颦。莫将筝笛损精神。自有啼莺舞鹤、解随人。","dynasty":"宋代","title":"南歌子（呈叶宪）"}
{"author":"洪适","content":"顽健输村老，嬉游付后生。七旬才有五清明。须趁良辰美景、绕园行。云意将飞雪，天心未肯晴。难将性命作人情。只合拥炉清坐、阅医经。","dynasty":"宋代","title":"南歌子（示景裴弟，时叶宪明日真率）"}
{"author":"洪适","content":"住得如筛雪，方欣有脚春。谁云三尺不须循。若是诗僧月下，许敲门。钜竹多中断，残梅竞小颦。畦丁说与主林神。扫洒板桥前径、待吾人。","dynasty":"宋代","title":"南歌子（喜晴用前韵）"}
{"author":"洪适","content":"强作千年调，难逾五度春。脊令继踵漫相循。休要关心药裹、也扃门。蕙帐银杯化，纱窗翠黛颦。烧香试问紫姑神。一岁四并三乐、几多人。","dynasty":"宋代","title":"南歌子（示裴弟）"}
{"author":"洪适","content":"南浦山罗列，东湖水渺弥。主人好客过当时。斗转参横时候、醉如泥。莫管莺声老，从它柳絮飞。野园春色别无奇。船上有花多酒、未须归。","dynasty":"宋代","title":"南歌子（寄景卢）"}
{"author":"洪适","content":"睡足淡梳妆，喜见诗人元白。不学艳红妖紫，壤花仙标格。须知玉骨本天然，不是借人力。准拟小春重看，望秋灰无射。","dynasty":"宋代","title":"好事近（席上用景裴咏黄海棠韵）"}
{"author":"洪适","content":"五凤望中仙，五马人间贵。舞态歌声尽出群，乌鹊巡檐喜。昨夜值狂风，痛饮全无味。说与谯门漫打更，却怕催归骑。","dynasty":"宋代","title":"卜算子（太守席上作）"}
{"author":"洪适","content":"华发苍头，年年更变，白雪轻犯双眉。六旬过四，七十古来稀。问柳寻花兴懒，拈筇杖、闲绕园池。曾中有，青州从事，无意唤琼彝。人生，何处乐，楼台院落，吹竹弹丝。奈壮怀销铄，病费医治。漫道琴弦绿绮，游鱼听、山水谁知。盘洲怨，盟鸥闲阔，瘗鹤立新碑。","dynasty":"宋代","title":"满庭芳（辛丑春日作）"}
{"author":"洪适","content":"风搅花间，雨慳柳下，人人懒拂愁眉。年荒省事，投辖井中稀。架上舞衣尘积，弦索断、筝雁差池。南柯梦，转头陈迹，饥鼠穴空彝。新年，官事少，秋蛇春蚓，重叠乌丝。更出奇花判，百病都治。报道行厨办也，乌鹊喜、龟鹤前知。更书近，鹓行浸远，长对去思碑。","dynasty":"宋代","title":"满庭芳（酬徐守）"}
{"author":"洪适","content":"殢酒销愁，逢场作戏，何曾择地伸眉。诗筒来往，如我与君稀。喜得青春有闰，添日月、款曲临池。洲盘有，山肴野蔌，安用设鸡彝。老来，空自笑，一头梳雪，两鬓吹丝。便常逢社饮，聋不堪治。曾就新年真率，花神报、蜂蝶皆知。东风恶，江梅欲尽，荐福莫轰碑。","dynasty":"宋代","title":"满庭芳（酬叶宪）"}
{"author":"洪适","content":"柳径花台，熙熙春动，游人珥堕簪遗。枯藤到处，绿刺惹冠衣。雪后园林更好，琼作佩、香满横枝。巡檐久，留连一笑，不管午阴移。盘洲，今雅集，皇华飞盖，挥尘迟迟。觉龟鱼增价，草木生辉。梁上不教尘落，谈文字、酒散星稀。明年好，玉津随驾，回首记襟期。","dynasty":"宋代","title":"满庭芳（和叶宪韵）"}
{"author":"洪适","content":"同病相怜，冻吟谁伴，温怀举案齐眉。槐安梦境，一笑自来稀。未到斜川见雪，春欲半、尚压铜池。今思古，拊盆击筑，虿鼎闲夔彝。何时。天意解，并游花坞，旋扫蛛丝。对壶中闲日，冗牍休治。四坐同盟情话，飞玉尘、万事多知。杯盘省，浅斟随意，真率视前碑。","dynasty":"宋代","title":"满庭芳（再赠叶宪）"}
{"author":"洪适","content":"蝴蝶梦魂，芭蕉身世，几人得到庞眉。十分如意，天赋古今稀。昼日猥叨三接，摩鹏翼、曾化鲲池。槐阴下，深惭房魏，那敢作封彝。雁行，争接翅，北门炬烛，西掖纶丝。幸归来半世，园路先治。渔唱樵歌不到，莺燕语、何畏人知。编花史，修篁千亩，封植具穹碑。","dynasty":"宋代","title":"满庭芳（答景卢遣怀）"}
{"author":"洪适","content":"春入花畦，雪迷筠坞，柳梢未肯低眉。泥深路滑，车马往来稀。平地琼琚盈尺，冰冻解、檐水如池。皇华喜，增添泉货，不铸尚方彝。光阴，驹过隙，髭髯如戟，容易成丝。把诗盟长讲，酒病休治。两两垂螺舞彻，藏羌管、人已潜郑攥钱流地上，褒诏便刊碑。","dynasty":"宋代","title":"满庭芳（酬赵泉）"}
{"author":"洪适","content":"当国无功，归田有分，四山浓抹烟眉。春云多变，清昼惠风稀。欲踵兰亭故事，溪水涨、簪盍鹅池。临修竹，一觞一咏，考古到辛彝。当时。龙衮侧，亲闻胪句，天语如丝。谩三年博士，局冗争治。底事绣衣留滞，青天瑞、奴隶皆知。迎归诏，鸾台凤阁，名记壁间碑。","dynasty":"宋代","title":"满庭芳（酬赵宪）"}
{"author":"洪适","content":"草阁烟横，花蹊雨润，伤春谁画鸦眉。药囊未减，尊酒自然稀。堪叹云和挂壁，弦半绝、鼠啮龙池。投壶罢，凭阑玩古，罗列父丁彝。龟巢，添绿皱，残梅片片，新柳丝丝。恨风狂折竹，鹤病谁治。自信年衰景短，甘冷淡、应也天知。埙篪奏，清歌醉墨，一一上圭碑。","dynasty":"宋代","title":"满庭芳（再作）"}
{"author":"洪适","content":"雨洗花林，春回柳岸，窗间列岫横眉。老来光景，生怕聚谈稀。何事扁舟西去，收杖屦、契阔鱼池。流觞近，诗筒暂歇，焉用虎文彝。良辰，怀旧事，海棠花下，笑摘垂丝。叹五年一别，万病难治。几处绣衣尘迹，歌舞地、乌鹊曾知。君今去，珠帘暮卷，山雨拂崇碑。汉章作山雨楼，景卢为之记。","dynasty":"宋代","title":"满庭芳（景卢有南昌之行，用韵惜别，兼简司马汉章）"}
{"author":"洪适","content":"旧日盘洲，藏钩卜夜，松儿笑拣双眉。老人好静，此乐数年稀。尚记乘舟西溯，楼卷雪、曾到雷池。今非昔，畏寒闭户，弃掷夏商彝。入春，逾两月，轻烟非雾，细雨如丝。任风颓花架，不惮装治。想得醉吟滕阁，家园事、争解详知。归来好，猿惊鹤怨，孤负辋川碑。","dynasty":"宋代","title":"满庭芳（再作寄景卢）"}
{"author":"洪适","content":"嗟故岁，夏旱复秋阳。十雨五风皆定数，千方百计为灾伤。小郡怎禁当。劳拊字，惠露洽丁黄。田舍炊烟常蔽野，居民安堵不离乡。祖道免斋粮。","dynasty":"宋代","title":"望江南（答徐守韵）"}
{"author":"洪适","content":"倾盖侣，古语诵邹阳。曲水一觞今意懒，阳关三叠重情伤。离恨落花当。人截镫，归骑莫仓黄。谁肯甘心迷簿领，不如袖手傲家乡。高枕熟黄粱。","dynasty":"宋代","title":"望江南（再作）"}
{"author":"洪适","content":"名世。花无二。高压闍提倾末利。素丝缕缕联芳蕊。一片云生宝髻。屑沈碎麝香肌细。剩馥熏成心字。","dynasty":"宋代","title":"调笑/调笑令"}
{"author":"洪适","content":"饮器。贪泉水。山乳涓涓甘似醴。怀金嗜宝随人意。枉受恶名难洗。真清方伯端无比。未使吴君专美。","dynasty":"宋代","title":"调笑/调笑令"}
{"author":"洪适","content":"四月圆荷钱学铸。鳞鳞波暖鸳鸯语。无数燕雏来又去。鱼未取。钓丝直上蜻蜓聚。风弄碧漪摇岛屿。奇云蘸影千峰舞。骑马官人江上驻。天且暮。借舟送过沧波渡。","dynasty":"宋代","title":"渔家傲引/渔家傲"}
{"author":"洪适","content":"七月凛秋飞叶响。长吟杳杳澄江上。秃尾槎头添一网。丝自纺。新炊菰饭更相饷。渡口青烟藏叠嶂。岸旁红蓼翻轻浪。鸂鶒沈浮双漾漾。闻鸣桨。高飞拍拍穿林莽。","dynasty":"宋代","title":"渔家傲引/渔家傲"}
{"author":"洪适","content":"渔父饮时花作荫。羹鱼煮蟹无它品。世代太平除酒禁。渔父饮。绿蓑藉地胜如锦。渔父醉时收钓饵。鱼梁晒翅闲乌鬼。白浪撼船眠不起。渔父醉。滩声无尽清双耳。渔父醒时清夜永。澄澜过尽征鸿影。略略风来敧舴艋。渔父醒。月高露下衣裳冷。渔父笑时莺未老。提鱼入市归来早。一叶浮家生计了。渔父笑。笑中起舞渔家傲。","dynasty":"宋代","title":"调笑/调笑令"}
{"author":"洪适","content":"朝思归。暮思归。塞雁三年不见飞。断肠天一涯。千思归。万思归。梦到窗前拂淡眉，觉来以泪垂。","dynasty":"宋代","title":"长相思·朝思归"}
{"author":"洪适","content":"带郭得盘洲，胜处双溪水。月榭间风亭，叠嶂横空翠。团栾情话时，三径参差是。听我一年词，对景休辞醉。","dynasty":"宋代","title":"生查子"}
{"author":"洪适","content":"暮雨萧萧，飞败叶、增添秋色。登高会、痴风吹散，山居嘉客。人世难逢开口笑，老来更觉流年迫。到如今、黄菊满园开，无人摘。珠履凑，铢衣窄。萦翠袖，催牙拍。索松儿添半，战酣相吓。橘绿橙黄时节好，舞停歌罢门墙隔。酒醒时、枕上一声鸡，东方白。","dynasty":"宋代","title":"满江红·暮雨萧萧"}
{"author":"洪适","content":"燕寝香凝，官事了、诗情充溢。归後院、花容争媚，柳眉添碧。老子胡床常自叹，轻裾长袖从何觅。探城楼、此际夜如何，更筹一。人已老，春将毕。临曲水，才旬日。快朝来雨过，鱼儿争出。淡酒一杯空酩酊，黄堂千骑真安逸。问朱轓、何日到丘园，联綦迹。","dynasty":"宋代","title":"满江红·燕寝香凝"}
{"author":"洪适","content":"百计留春，春不住、愁怀填溢。争如对、宝梳压鬓，翠环铺碧。紫绶金章都是梦，云庐花坞如何觅。劝金杯、浅笑傍宾筵，须均一。前夜月，新离毕。收歰雨，呈红日。荷主人情厚，五云齐出。一颗樱桃天付与，数声水调人飘逸。叹荒园、三月百花残，无踪迹。","dynasty":"宋代","title":"满江红·百计留春"}
{"author":"洪适","content":"闰岁饶光景，中旬始打春。拥炉看雪酒催人。梁上不曾飞落、去年尘。未暇巾车出，何妒举盏频。斜川日月已成陈。想得前村仙子、晚妆匀。","dynasty":"宋代","title":"南歌子·闰岁饶光景"}
{"author":"洪适","content":"席上酒杯难减，鼎中药味频加。老人争得脸如霞。镜里衰容人怕。檐溜尽成冰柱，前村变却梅花。琼瑶破碎为行车。冻雀盈枝堪画。","dynasty":"宋代","title":"西江月·席上酒杯难减"}
{"author":"洪适","content":"严更永，今夕是何年。玉衡正，钩陈灿，天字起祥烟。协风应、江海安澜。重规仍叠矩，圣主乘乾。尧授舜、盛事光前。称寿玉卮边。三年亲祀，一阳回律，八乡承宇，觚陛紫为坛。仰天颜。斋居寂，诚心肃，礼容专。存锺石，约舆卫，五辂不求全。听金钥、虎旅无眠。俨千官。须期显。相嘉笾。一人俭德动天渊。费减大农钱。神示格，宗祧燕。人民悦，祉福正绵绵。","dynasty":"宋代","title":"六州歌头·严更永"}
{"author":"洪适","content":"庭有燎，叠鼓鸣鼍。更问夜如何。信星彪列，天象森罗。虞旦閟宫毕，觞清庙，浆柘尊牺继猗那。嘉颂可同科。卮圣万肩摩。饬躬三宿，泰畤缛仪多。丘泽合，岳渎从曦娥。神光烛、云车风马，芝作盖，玉为珂。奉瑄成礼，燔柴竣事，休嘉砰，隐丹阙，湛恩波。共愿乾坤隤祉，边鄙投戈。覆盂连瀚海，洗甲挽天河。欣欣喜色，长遇六龙过。奏云和。三春荐嘉禾。","dynasty":"宋代","title":"十二时/忆少年"}
{"author":"洪适","content":"吹葭缇龠气潜分。云采宜书壤效珍。长日至，一阳新。四时玉烛和匀。物欣欣。造化转洪钧。郊之祭，孤竹管，六变舞云门。自古严禋。牺牲具，粢盛洁，豆笾陈。衮龙陟降，币玉纷纶。彻高阍。灵之斿，神哉沛，排历昆仑。九歌毕，盈郊瞻槱燎，斗转参横将旦，天开地辟如春。清跸移轮。阗然鼓吹相闻。籋祥云。欢胪八陛，厘逆三神。圣矣吾君。华封祝、慈宫万寿，椒掖多男，六合同文。","dynasty":"宋代","title":"奉礼歌"}
{"author":"洪适","content":"漏残柝静鸡声远，到高燎。入层霄。云裘蟠瑞霭，天步下嘉坛，旗旆飘摇。黄麾列仗貔貅整，气压江潮。导前从後盛官僚。玉佩间金貂。望扶桑，日渐高。阴霾霜雪，底处不潜消。辇路祥飙。披拂绛纱袍。云间瑞阙仰岹嶢。播春泽、喜浃黎苗。礼成大庆，鳌三抃、受昕朝。","dynasty":"宋代","title":"降仙台"}
{"author":"洪适","content":"重华天子，长至奉神虞。九奏会轩朱。星晖云润东方晓，拜贶竹宫初。归来千乘护皇舆。瑞景集金铺。鸡竿高唱恩书下，惠露匝中区。","dynasty":"宋代","title":"导引·重华天子"}
{"author":"洪适","content":"自闻郊外景，多病负年光。沐雨桃容腻，耽春蝶兴狂。幽期知我背，迟日为谁长。一枕虚窗寂，炉烟续旧香。","dynasty":"宋代","title":"春思"}
{"author":"洪适","content":"古堞高亭暮，登临远眺时。菊房栖渥露，荷盖偃清漪。遵渚归鸿集，投林啸狖悲。关情聊绘句，独立自迟迟。","dynasty":"宋代","title":"晚望"}
{"author":"洪适","content":"雨意泄琴床，桃笙骤觉凉。冲飙方贾勇，藻景荐韬光。去室怜鸠妇，封闾看蚁王。青灯可吾伴，黄卷任更长。","dynasty":"宋代","title":"欲雨"}
{"author":"洪适","content":"闭关听剥啄，有客款蓬蒿。谭垒万人敌，词源八月涛。园蔬供菜甲，盘实饾桃毛。冷淡琴书味，由来属我曹。","dynasty":"宋代","title":"客至"}
{"author":"洪适","content":"送喜得新凉，秋情未憖忘。弱枝红皱重，平野碧滋长。林迥蝉初乱，篱疏菊自芳。吟成转萧瑟，径醉任苍苍。","dynasty":"宋代","title":"秋怀二首其一"}
{"author":"洪适","content":"愁绪苦萦人，寒螀殆叵闻。瓜畴残蔓去，兰畹秀蕤薰。远水涵秋态，馀霞冠夕曛。扬扬今夜月，独与广庭分。","dynasty":"宋代","title":"秋怀二首其二"}
{"author":"洪适","content":"吴门千里役，别话不堪闻。暂发参商叹，长怀星斗文。菊丛黄彩乱，槐路绿行分。日冀书邮至，冥鸿接暮云。","dynasty":"宋代","title":"送人之姑苏"}
{"author":"洪适","content":"倚栏春昼静，花柳自芳香。消息三州远，尘埃两地忙。鹊声传近喜，鸿影忆初行。抄得新书策，归时补墨庄。","dynasty":"宋代","title":"得二弟消息"}
{"author":"洪适","content":"篮舆登佛窟，高阁望中清。古木尔许荫，飞泉无限声。雨消今日暑，云作晚来晴。独对青山久，相逢如有情。","dynasty":"宋代","title":"宿佛窟寺"}
{"author":"洪适","content":"逗晓乱山中，来寻古佛宫。荷间留夜雨，松下进秋风。瑞气旧如许，岩姿今亦同。惺惺有盘石，应记主人公。","dynasty":"宋代","title":"过瑞岩寺示胜上人"}
{"author":"洪适","content":"闻道飞来石，当年却畔亡。烟杉行客路，风竹护禅房。有酒对玉麈，无诗夸锦囊。尘缨自羁束，真赏负山光。","dynasty":"宋代","title":"题灵石寺并简景思"}
{"author":"洪适","content":"远意閟千云，亭幽不受尘。来为池上客，本是社中人。影密龟鱼荫，花开鸥鹭驯。买山如遂志，应许卜比邻。","dynasty":"宋代","title":"题景思水芝亭"}
{"author":"洪适","content":"两日黄岩县，纷然百虑侵。乍听幽鸟语，复起故园心。冒热度峻岭，惮劳休茂林。潮来知海近，三岛可能寻。","dynasty":"宋代","title":"黄岩道中"}
{"author":"洪适","content":"断涧复危岑，红尘且满襟。疾驱触炎热，小憩得禅林。煮茗对清话，弄琴知好音。秋风不借便，去辙已骎骎。","dynasty":"宋代","title":"过妙缘寺听怀上人琴"}
{"author":"洪适","content":"初识宁和岭，有怀占梦时。闻诗千里隔，断织九京悲。草木应相记，烟云浑异宜。西风袭怀抱，泪睫不胜垂。","dynasty":"宋代","title":"登宁和岭"}
{"author":"洪适","content":"看山论旧事，拂石认前题。雨滑苔径阻，云收松峤迷。三秋文豹隐，一夜寒螀啼。又复问程去，清游怀虎溪。","dynasty":"宋代","title":"宿大龙山寺赠海上人"}
{"author":"洪适","content":"久矣驰魂梦，今登三瑞堂。故山有乔木，近事话甘棠。展骥惭充位，占熊忆问祥。白云留未去，极望是吾乡。","dynasty":"宋代","title":"三瑞堂"}
{"author":"洪适","content":"愁霖方注射，骇浪忽冲斜。宿鸟行惊雁，游鱼目失虾。夕波奔析木，春涨过桃花。沸渭今如此，谁乘犯斗槎。","dynasty":"宋代","title":"次韵李相之观溪涨二首其一"}
{"author":"洪适","content":"风声随雨急，水势满川黄。巨舰困澎湃，穷阎悲混茫。为鱼怀洛汭，揵竹谢宣防。共徯阴云卷，冰轮替戾冈。","dynasty":"宋代","title":"次韵李相之观溪涨二首其二"}
{"author":"洪适","content":"斜照穿林迥，归云敛岫迟。蜗文寒壁篆，蛛巧暮檐丝。待月是愁处，对山无倦时。掀髯阻谈绮，细读寄来诗。","dynasty":"宋代","title":"次韵蔡瞻明江楼秋晚二首其一"}
{"author":"洪适","content":"竹外秋风急，楼头夕霭微。遣怀须命酒，怯冷几更衣。严鼓萦城去，轻舟劈浪归。登临多少意，坠叶满庭飞。","dynasty":"宋代","title":"次韵蔡瞻明江楼秋晚二首其二"}
{"author":"洪适","content":"滩声因雨急，山势向云斜。橘绿谁能画，枫丹远似花。舂锄怀浅水，郭索上寒沙。渐听鸣梭近，林中三数家。","dynasty":"宋代","title":"天台道中"}
{"author":"洪适","content":"绀宇今方盛，名知国已清。万松九里影，双涧四时声。杖策将穷览，巾车不计程。登堂山更好，人去晓猿鸣。","dynasty":"宋代","title":"国清寺"}
{"author":"洪适","content":"久坐俯潺湲，流清诗思悭。跳珠鸣藓石，淙玉下松关。此日耳尘静，几人心地闲。抽琴作新曲，归去要怡颜。","dynasty":"宋代","title":"清音亭"}
{"author":"洪适","content":"振策快秋晴，伽蓝倚翠屏。看云不留瞬，对竹已忘形。银地声千载，虹桥拱百灵。至今钟磬响，如讲净名经。","dynasty":"宋代","title":"禅林寺"}
{"author":"洪适","content":"泉溜古今同，临流万虑空。采芝归绝嶂，添竹映疏丛。影漾高秋月，声宜深夜风。真清长在耳，何用抚孤桐。","dynasty":"宋代","title":"石道士妙声堂"}
{"author":"洪适","content":"缓辔到禅扃，高谈得细听。茗花泛轻碗，烟篆度虚棂。门外云千片，轩中水一瓶。我来无好语，留此待丹青。","dynasty":"宋代","title":"赠护国昌老"}
{"author":"洪适","content":"路转霞标外，云开绶带前。几层山底屋，一线竹间泉。洞口石孤耸，岩头峰倒悬。故应风雨际，行子总回鞭。","dynasty":"宋代","title":"明岩寺"}
{"author":"洪适","content":"峭壁插青冥，层岩覆化城。空中清磬发，幽处慧灯明。万瓦足云气，四檐无雨声。丰干不饶舌，此地孰知名。","dynasty":"宋代","title":"寒岩寺"}
{"author":"洪适","content":"几日山南北，端期汗漫游。水痕秋雨过，竹色晓烟收。宦海何时了，僧房为少留。却寻归去路，馀兴谩回眸。","dynasty":"宋代","title":"宁国寺"}
{"author":"洪适","content":"秋梦不能晓，起行山径迷。小车惊宿鹭，列炬误鸣鸡。冷觉霜华重，光瞻斗柄低。金庭有佳处，芳桂想幽栖。","dynasty":"宋代","title":"晓发秦安驿"}
{"author":"洪适","content":"往年同入洛，此日各监州。惯见浮云改，相思野水流。有书将远意，何处话新愁。莫为痴儿事，乾萤满案头。","dynasty":"宋代","title":"得景严弟书"}
{"author":"洪适","content":"梅枝浑待雪，山意渐呼风。欲索檐间笑，那忧径外穷。英辞窥玉洁，拙句愧雷同。只恐花开日，纶言下法宫。","dynasty":"宋代","title":"次韵曾宏父探梅未开"}
{"author":"洪适","content":"欲把诗催雪，先将酒送寒。冻云方作意，微霰已开端。目断乡城远，心惊岁事阑。拟同今日醉，待取玉花看。","dynasty":"宋代","title":"招曾宏父待雪"}
{"author":"洪适","content":"雪霙方瑞腊，雨势欲凋年。此日信泥轼，来风侵坐毡。为官浑漫尔，行邑又徒然。为报仙居令，无劳负弩前。","dynasty":"宋代","title":"仙居道中"}
{"author":"洪适","content":"岁晚仍多病，春来尚异乡。愁城谁与破，谈垒漫相望。体怯山岚重，心随驿路长。后亭梅若放，为寄一枝香。","dynasty":"宋代","title":"寄吴明可正字"}
{"author":"洪适","content":"重忆东城路，盈盈十里梅。弥旬阻风雪，几处杂尘埃。已是春移律，何时酒泛杯。好花那忍落，直待使君来。","dynasty":"宋代","title":"忆梅呈曾宏父"}
{"author":"洪适","content":"饱闻居处好，远意快心胸。树接高低影，山分朝暮容。佳时能自适，闲客几相从。勿讶题诗晚，新来百事慵。","dynasty":"宋代","title":"题王氏秀野堂"}
{"author":"洪适","content":"远乡劳薄宦，綵服共思亲。耿耿胸中事，纷纷眼底尘。与谁同别岁，到此两迎春。独有还家梦，书窗一笑新。","dynasty":"宋代","title":"除夜怀景严弟并寄景卢"}
{"author":"洪适","content":"添竹乘春力，期君共岁寒。青青怀特操，碌碌愧粗官。尚有哦诗日，尤胜借宅看。他时谁检校，何处报平安。","dynasty":"宋代","title":"添竹"}
{"author":"洪适","content":"三年淹讲席，斗酒动离情。此去登台省，诸公熟姓名。骅骝看地绝，鸾凤为时鸣。春日西湖上，烦君一寄声。","dynasty":"宋代","title":"送季元衡教授赴调"}
{"author":"洪适","content":"怨鹤今谁侣，驯鸥讵可亲。颇思同渌酒，久已厌红尘。归梦常通夕，微吟漫惜春。床头易在否，触手不应新。","dynasty":"宋代","title":"酬光吉叔用前韵见寄"}
{"author":"洪适","content":"举世人心别，端如面不同。山川险难测，笔墨思何工。未索形骸外，聊先阿堵中。自怜无骨相，不到汉南宫。","dynasty":"宋代","title":"赠传神陈秀才"}
{"author":"洪适","content":"理财无管晏，言利析秋豪。吐论千人废，摩空六翮高。未簪安世笔，先佩吕虔刀。楚泽东风劲，宁辞揽辔劳。","dynasty":"宋代","title":"次韵向宪见赠三首其一"}
{"author":"洪适","content":"四望荒楼观，登高动土思。山川相映带，桃李已纷披。汉节人重仰，黄陂世莫窥。三章堆锦绣，唐突古西施。","dynasty":"宋代","title":"次韵向宪见赠三首其二"}
{"author":"洪适","content":"河东空有赋，人不道扬雄。贵贱云泥隔，寅缘井邑同。平番依列宿，谈笑霁威风。终赖帡幪力，能成尺寸功。","dynasty":"宋代","title":"次韵向宪见赠三首其三"}
{"author":"洪适","content":"四牡驰原隰，侯邦害必除。疲民端可念，茅舍未如初。消息三春异，创痍二纪馀。君王心在远，谕意倚相如。","dynasty":"宋代","title":"次韵向宪道中偶成"}
{"author":"洪适","content":"叹息和州事，腥膻未易除。惊涛饮胡马，壮士葬江鱼。列戍俱奔命，斯民不奠居。元戎犹拥钺，资斧定何如。","dynasty":"宋代","title":"和州"}
{"author":"洪适","content":"鼎立淮南将，胡来竞退师。折冲潜白羽，告捷闹黄旗。已报瓜洲败，还惊采石危。边防恃天堑，百万岂熊罴。","dynasty":"宋代","title":"三将"}
{"author":"洪适","content":"胡虏猖狂甚，妖星近日畿。俄闻佛狸死，不得帝羓归。虎旅空增灶，狼狐为解围。人人说恢复，进退在投机。","dynasty":"宋代","title":"胡虏"}
{"author":"洪适","content":"宦路多睽别，春游隔弟兄。频年再登陛，十日又离京。吏责仓台少，官曹省闼清。床头何夕月，冷话听残更。","dynasty":"宋代","title":"道中怀景卢"}
{"author":"洪适","content":"汉节螭坳出，青毡映父兄。天方摧丑虏，人已望神京。使指今兹重，边尘定可清。归来陈口伐，莲烛问严更。","dynasty":"宋代","title":"景卢自右史假北门出疆再用前韵"}
{"author":"洪适","content":"钓濑怀珠山韫玉，谪仙至自蓬莱。它年勋业上云台。棣华开幕府，莲沼屈英才。南极逢秋光烂烂，门阑香雾萦回。须将寿卉荐琼杯。篱东明日菊，借取一枝来。","dynasty":"宋代","title":"临江仙（稚川生日）"}
{"author":"洪适","content":"烟凑横岚霞抱日，望中衰草稠稠。西风吹恨著扁舟。马卿多病后，方寸不禁秋。颇念银壶行绿醑，共听渔子清讴。梦魂飞过海山楼。人随秋易老，情寄水东流。","dynasty":"宋代","title":"临江仙"}
{"author":"洪适","content":"朝思归。暮思归。塞雁三年不见飞。断肠天一涯。千思归。万思归。梦到窗前拂淡眉，觉来以泪垂。","dynasty":"宋代","title":"长相思"}
{"author":"洪适","content":"柳青青。酒清清。雨脚涔涔忆渭城。一尊和泪倾。山青青。水清清。水阔山重不计程。愁堆长短亭。","dynasty":"宋代","title":"长相思"}
{"author":"洪适","content":"重溟倒影，五芝含笑，神仙今古台州。山拥黄堂，烟披画戟，双岩瑞气长浮。前事记鳌头。有百年台榭，千室嬉游。墨宝凄凉，风凌雨蠹尽悠悠。规恢共仰贤侯。当政成五月，景对三秋。飞栋干云，虚檐受露，放怀不减南楼。宾燕奉觥筹。妙绮笺琼藻，声度歌喉。只恐棠阴成后，趣去侍凝旒。","dynasty":"宋代","title":"望海潮（题双岩堂）"}
{"author":"洪适","content":"小阁过重阳，愁对轻篁团色。喜得蛮笺新唱，似夜光明月。萸房菊蕊定相怜，酩酊误蕉叶。犹记去年今夜，听歌声清切。","dynasty":"宋代","title":"好事近"}
{"author":"洪适","content":"风鬟飞乱。寒入秦筝雁。情似云阴浑未展。雨脚更飘银线。横枝有意先开。玉尘欲伴金罍。何日舞裀歌扇，后堂重到惟梅郡有惟梅堂。","dynasty":"宋代","title":"清平乐（次曾守韵）"}
{"author":"洪适","content":"雨脚报晴，云容呈瑞，夜雪萦盈连昼。千岩曳缟，万瓦堆琼，稍稍冷侵怀袖。鹤氅神仙，兔园宾客，高会坐移清漏。想灞陵桥畔，苦吟缓辔，耸肩寒瘦。向此际、色映棠阴，香传梅影，寒力更欺尊酒。左符词伯，蛮笺巧思，不道起风飞柳。舞态弓弯，一声低唱，蛾笑绿分烟岫。任杯行潋滟，为公沈醉，莫教停手。","dynasty":"宋代","title":"选冠子"}
{"author":"洪适","content":"缥酒颂青春，不减宜城桑落。楼下玉人凝笑，散万英千萼。绣衣当日帝王州，横飞看雕鹗。闻道赐环书下，向金门持橐。","dynasty":"宋代","title":"好事近（为钱处和寿）"}
{"author":"洪适","content":"领客携尊花底开。薄寒初送雨声来。一声未弄林间笛，几片低飞阁下梅。酬的白乐，少迟回。不妨春雪撒银杯。玉肌莫放清香散，更待晴时赏一回。","dynasty":"宋代","title":"鹧鸪天（次曾守游梅园韵）"}
{"author":"洪适","content":"使回亲旧集，虎穴问穹庐。半夜枥喧马，高秋盘进鱼。真成聚东井，谁复话南徐。底事桃源客，新来书也疏。","dynasty":"宋代","title":"闻应贤景高文特少张景孙同客景卢官舍"}
{"author":"洪适","content":"官事何时了，凭高思豁然。逐江开北户，望岫顿修椽。繁卉浑相亚，新篁便可怜。归心入春梦，已绕故山前。","dynasty":"宋代","title":"得江楼"}
{"author":"洪适","content":"解报花消息，江边有好风。吹香四时别，问讯几人同。梅坞难藏白，桃蹊岂借红。但能长检校，定不酒尊空。","dynasty":"宋代","title":"花信亭"}
{"author":"洪适","content":"佳丽并包地，曼花子夜香。望中团野色，尘外发天光。小队高牙驻，轻裘清啸长。故应堂上燕，相与贺雕梁。","dynasty":"宋代","title":"寄题陈阜卿总秀堂"}
{"author":"洪适","content":"平野风烟阔，孤村父老存。薄云低故堞，落日逐輶轩。分裂时云久，澄清敌未吞。春光满花柳，天道竟何言。","dynasty":"宋代","title":"使虏道中次韵会亭"}
{"author":"洪适","content":"曾峦逾碣石，形胜镇神州。可惜羊肠险，今包鼠穴羞。天心端有待，人力岂能谋。未老如凭轼，壶浆为曲留。","dynasty":"宋代","title":"次韵初望太行山"}
{"author":"洪适","content":"万里修邻好，毡裘不乱群。边锋方两解，春事已平分。发轫鸡三唱，挥毫酒半醺。问途殊未已，返顾羡归云。","dynasty":"宋代","title":"次韵伊洛道中"}
{"author":"洪适","content":"殊方遇寒食，节物负年华。小雨偏宜柳，轻风未落花。见饧如隔岭，对月共忘家。俗重之推庙，谁祠万里沙。","dynasty":"宋代","title":"次韵汤阴寒食遇雨"}
{"author":"洪适","content":"访古汶河上，聊忘道路劳。仙踪尝策蹇，海怪或镌鳌。济远徒杠小，凭虚乱石牢。何时冠盖集，一变犬羊臊。","dynasty":"宋代","title":"次韵赵州石桥"}
{"author":"洪适","content":"三关标重镇，自昔护边陲。观者堵墙立，纷然帘幕垂。欲谋千日醉，恐误十旬期。可喜中庭月，何妨尽一卮。","dynasty":"宋代","title":"过中山"}
{"author":"洪适","content":"了无梦寐到京华，来往园林整钓车。缓步竞移霜后橘，清谈旋碾雨前茶。虚名长愧称三凤，旧事休怀判五花。共把诗筒销永日，喜君襟韵秀朱霞。","dynasty":"宋代","title":"答景卢怀旧"}
{"author":"洪适","content":"长林劳屐齿，植杖解冠衣。觅句题青竹，不知孤鹜飞。","dynasty":"宋代","title":"杂咏下驻屐亭"}
{"author":"洪适","content":"犯寒青匝野，信手各盈襜。不与草争长，听教荼比甘。","dynasty":"宋代","title":"杂咏下荠"}
{"author":"洪适","content":"万法俱一空，忘筌亦忘字。勿置齿牙间，回观方寸地。","dynasty":"宋代","title":"大龙山五咏用家君所和胡别驾韵其一经藏"}
{"author":"洪适","content":"青条散蛟螭，素艳欺琼玖。体薰尘外香，骨醉壶中酒。","dynasty":"宋代","title":"盘洲杂韵上荼蘼"}
{"author":"洪适","content":"朝思归。暮思归。塞雁三年不见飞。断肠天一涯。千思归。万思归。梦到窗前拂淡眉，觉来以泪垂。","dynasty":"宋代","title":"长相思"}
{"author":"洪适","content":"青翰不动柳阴多，桂棹无声鸟语和。有此孤舟寄丘壑，可怜平地起风波。","dynasty":"宋代","title":"舣斋二绝句其二"}
{"author":"洪适","content":"旁搜嘉卉对韶华，宝玩明珠诧照车。可使东坛无蔓草，如游北苑得名茶。安排酿具多炊黍，准拟襟期共赏花。醉语美人无可恨，不教拖帔泣归霞。","dynasty":"宋代","title":"和景卢咏新得歙县牡丹"}
{"author":"洪适","content":"闰岁饶光景，中旬始打春。拥炉看雪酒催人。梁上不曾飞落、去年尘。未暇巾车出，何妒举盏频。斜川日月已成陈。想得前村仙子、晚妆匀。","dynasty":"宋代","title":"南歌子（雪中和景裴韵）"}
{"author":"洪适","content":"小斋面蓬瀛，昂霄得双桂。黄卷对圣贤，欣然有馀地。笔端妙言语，挟此波澜势。荧荧百鍊刚，自是青萍器。冲星不我识，铅刀且争利。于今修月手，益振陵云气。明年广寒宫，声名郤诜似。归来八桂乡，浮丘挹仙袂。","dynasty":"宋代","title":"题左达功秀才桂香斋"}
{"author":"洪适","content":"长浮家而醉月，更辍棹以吟风。乐哉生涯，翻在乐府。相烦女伴，渔父分行。正月东风初解冻。渔人撒网波纹动。不识雕梁并绮栋。扁舟重。眠鸥浴雁相迎送。溪北画桥弯螮蝀。溪南古岸添青葑。长把鱼钱寻酒瓮。春一梦。起来拈笛成三弄。","dynasty":"宋代","title":"渔家傲引"}
{"author":"洪适","content":"玉帛齐盟亦可寻，东风著面客尘侵。隋堤望远人烟少，汴水流乾辙迹深。桃李不言应感旧，山川无主祇伤今。遗民久厌腥膻苦，辟国谋乖负此心。","dynasty":"宋代","title":"过谷熟"}
{"author":"洪适","content":"正月到盘洲，解冻东风至。便有浴鸥飞，时见潜鳞起。高柳送青来，春在长林里。绿萼一枝梅，端是花中瑞。","dynasty":"宋代","title":"生查子"}
{"author":"洪适","content":"长林劳屐齿，植杖解冠衣。觅句题青竹，不知孤鹜飞。","dynasty":"宋代","title":"杂咏下驻屐亭"}
{"author":"洪适","content":"齐主轻忘在莒时，解裘淄水遽相疑。若无貂勃明勋业，几使功臣枉见夷。","dynasty":"宋代","title":"田单"}
{"author":"洪适","content":"带郭得盘洲，胜处双溪水。月榭间风亭，叠嶂横空翠。团栾情话时，三径参差是。听我一年词，对景休辞醉。","dynasty":"宋代","title":"生查子其一盘洲曲"}
{"author":"洪适","content":"鲜支形相小，石罅解蟠根。香凑芝兰室，居便水月村。","dynasty":"宋代","title":"盘洲杂韵上水桅"}
{"author":"洪适","content":"三月愁霖多急雨。桃江绿浪迷洲渚。西塞山边飞白鹭。烟横素。一声欸乃山深处。红雨缤纷因水去。行行寻得神仙侣。楼阁五云心不住。分凤侣。重来翻恨花相误。","dynasty":"宋代","title":"渔家傲引"}
{"author":"洪适","content":"地近篮舆便，心清俗事稀。檐花琼结佩，窗月练垂衣。松竹添三径，溪山豁四围。落成歌管集，仰首暗尘飞。","dynasty":"宋代","title":"喜景卢有落成琼楼之约"}
{"author":"洪适","content":"避暑远簿书，寻幽踏菅蒯。寒泉浮玉根，巨石开眼界。灵湫几千年，洗尽尘土碍。老藤走长蛇，茂木攲翠盖。扫叶坐水旁，可喜此风快。炎云不能神，潜虬秘奇怪。满酌白玉钟，咽甘犹沆瀣。何如习家池，举鞭同倒载。","dynasty":"宋代","title":"同姚当可胡元质钱舜仁张昭甫游上泉"}
{"author":"洪适","content":"吹葭缇籥气潜分。云采宜书壤效珍。长日至，一阳新。四时玉烛和匀。物欣欣。造化转洪钧。郊之祭，孤竹管，六变舞云门。自古严禋。牺牲具，粢盛洁，豆笾陈。衮龙陟降，币玉纷纶。彻高阍。灵之斿，神哉沛，排历昆仑。九歌毕，盈郊瞻槱燎，斗转参横将旦，天开地辟如春。清跸移轮。阗然鼓吹相闻。籋祥云。欢胪八陛，厘逆三神。圣矣吾君。华封祝、慈宫万寿，椒掖多男，六合同文。","dynasty":"宋代","title":"奉禋歌"}
{"author":"洪适","content":"苍苍太手熟，岁岁厄吾乡。千里均州县，三旬殊雨旸。谁云不私覆，乃尔分此疆。遂令远游子，转盼生炎凉。","dynasty":"宋代","title":"六月乡城不雨祷赛无应得建康书一雨连半月至以望日丐晴感而有作"}
{"author":"洪适","content":"览胜寻幽性所耽，不教驺哄滓筠杉。霞城散绮留仙袂，露磴凝珠拂客衫。曾有金龙潜邃洞，却因赤蚁远崇岩。来游无复从容计，自笑羸骖束辔衔。","dynasty":"宋代","title":"中岩寺"}
{"author":"洪适","content":"千橘亭前莫听声，岂无邺酌和汾清。轻裾长袖闲列屋，碧瓦朱甍高照城。台上金波催夜集，楼边玉树待春荣。赏花斫鲙言犹在，还被题舆诮却行。","dynasty":"宋代","title":"戏景卢"}
{"author":"洪适","content":"两日黄岩县，纷然百虑侵。乍听幽鸟语，复起故园心。冒热度峻岭，惮劳休茂林。潮来知海近，三岛可能寻。","dynasty":"宋代","title":"黄岩道中"}
{"author":"洪适","content":"有水足浮醴，宁拘秋与春。共将诗拟古，不必语惊人。","dynasty":"宋代","title":"盘洲杂韵上一咏亭"}
{"author":"洪适","content":"野外人声寂，林间鸟羽翻。朱樱喜堆案，青杏助开尊。故国多荒草，遗黎有怨言。雨馀尘土静，不复污归轩。","dynasty":"宋代","title":"次韵宁陵憩驿"}
{"author":"洪适","content":"改日开尊已十成，冬曦特地晚来晴。江梅独报春消息，应笑群花太薄情。","dynasty":"宋代","title":"答徐守其一"}
{"author":"洪适","content":"十载操持将相权，亲提四海入陶甄。周公礼乐未坠地，伊尹勤劳真格天。青海不传南下箭，黄河长渡北归船。济时毫发无遗力，数尽名臣孰与肩。","dynasty":"宋代","title":"寿秦太师其五"}
{"author":"洪适","content":"非厌人间事，不携西子游。聊将去越意，指此作扁舟。","dynasty":"宋代","title":"盘洲杂韵上扁舟"}
{"author":"洪适","content":"翠幄藏春巧寄声，熏笼织锦晓天清。幽香端是花中瑞，仙派初来尘外城。酒海何妨三雅进，鬓云谁称一枝荣。雨来顿使邻墙远，不到阑干深处行。","dynasty":"宋代","title":"景卢送瑞香"}
{"author":"洪适","content":"壮岁挥金迈二疏，眼看馀子伏盐车。芷兰清馥浑纫佩，芝朮新苗几荷锄。剩作好诗传近体，谁言巧宦胜闲居。北窗睡起琴声寂，便若身登太皞墟。","dynasty":"宋代","title":"次韵题谢景思少卿药寮"}
{"author":"洪适","content":"入台光六察，言事过同寮。可畏触邪豸，元非开口椒。召来仍襆被，老去但乘轺。未报蒲轮聘，巫阳已下招。","dynasty":"宋代","title":"余吏部挽诗三首其二"}
{"author":"洪适","content":"眼看莲叶巢，藏六可论交。但得沧洲趣，何嫌蝘蜓嘲。","dynasty":"宋代","title":"杂咏下龟巢"}
{"author":"洪适","content":"雪意商量未肯忙，使君归骑已腾骧。二年治行留襦裤，万户生涯足稻粱。便去峨冠登要路，谁能截镫款行装。胸中久矣吞云梦，一举琼彝有别肠。","dynasty":"宋代","title":"会交代赵知郡致语口号"}
{"author":"洪适","content":"想像编星拱紫微，龙蛇日暖动旌旗。恭维虹瑞生虞帝，远以鸾骖会宓妃。云气先飞三足使，风纹不皱六铢衣。君王若问蟠桃木，溜雨霜皮几万围。","dynasty":"宋代","title":"王母队祝圣致语口号"}
{"author":"洪适","content":"向晓登楼凭小栏，萧然归兴在江干。痴儿未了公家事，且把云山子细看。","dynasty":"宋代","title":"次韵李举之风雨中书事四绝句其四"}
{"author":"洪适","content":"风流直欲占秋光，叶底深藏粟蕊黄。共道幽香闻十里，绝知芳誉亘千乡。","dynasty":"宋代","title":"次韵蔡瞻明木犀八绝句其三"}
{"author":"洪适","content":"主人蚤岁抽华簪，隐居时作梁父吟。于今松窗在人境，空有蕙帐留烟岑。风来翠筱自摇玉，秋著黄花仍散金。拂拭尘埃记行役，兴来命酒还孤斟。","dynasty":"宋代","title":"贺子忱吏部抱膝庵"}
{"author":"洪适","content":"朝思归。暮思归。塞雁三年不见飞。断肠天一涯。千思归。万思归。梦到窗前拂淡眉，觉来以泪垂。","dynasty":"宋代","title":"长相思·朝思归"}
{"author":"洪适","content":"有圃无修竹，其如借宅何。宁忘三月味，不厌此君多。","dynasty":"宋代","title":"山居二十咏其二竹坡"}
{"author":"洪适","content":"山城寂寂簿书稀，梅际春风一夜归。忽喜烹鱼中有得，恍然挥麈久相违。折腰岂爱蕲州竹，问汉须寻织女机。奇绝黄山待佳句，何时小雨湿征衣。","dynasty":"宋代","title":"次韵程观过"}
{"author":"洪适","content":"少日声名满学宫，中年遭遇冠群公。一言坐决兴邦策，学世谁知料敌功。上见严安方恨晚，人推汲黯盍居中。由来大用须详试，出处之间本自同。","dynasty":"宋代","title":"寿张侍郎其一"}
{"author":"洪适","content":"望中赤叶渍霜华，林下徐行便当车。好处见山仍见水，兴来呼酒不呼茶。旋移朱橘添卢橘，更拣红花间白花。出郭最欣尘事少，饱看孤鹜逐飞霞。","dynasty":"宋代","title":"园中观种树"}
{"author":"洪适","content":"六幕纷纷启瑞篇，非烟深处下芝軿。穆王扰扰不谋治，武帝区区空学仙。今代一人真间世，昔时五老与疑年。欢呼亦有南山颂，谁解吹嘘上九天。","dynasty":"宋代","title":"王母队祝圣致语口号"}
{"author":"洪适","content":"闰岁饶光景，中旬始打春。拥炉看雪酒催人。梁上不曾飞落、去年尘。未暇巾车出，何妨举盏频。斜川日月已成陈。想得前村仙子、晚妆匀。","dynasty":"宋代","title":"南歌子其一雪中和景裴韵"}
{"author":"洪适","content":"沧浪东入海，神禹了天功。谁解闻鸡舞，来招击楫风。","dynasty":"宋代","title":"杂咏下横坤一练"}
{"author":"洪适","content":"儒门传礼法，妇道有初终。石窌重封贵，金章上寿同。含饴谈往日，吹棘怆来风。绋路刍灵隘，春朝里巷空。","dynasty":"宋代","title":"魏恭人挽诗"}
{"author":"洪适","content":"破白便怀青，纡朱旋著紫。鼎鼎一春忙，浮荣均梦蚁。","dynasty":"宋代","title":"盘洲杂韵上文官花"}
{"author":"洪适","content":"一顾驽增价，兼收雁作行。篇章非子墨，藻鉴误雌黄。云淡番君国，年荒陆氏庄。眼看飞旐出，雨泣漫淋浪。","dynasty":"宋代","title":"程参政挽诗三首其三"}
{"author":"洪适","content":"汉宫娇半额，雅淡称花仙。天与温柔态，妆成取次妍。","dynasty":"宋代","title":"杂咏下黄海棠"}
{"author":"洪适","content":"于菟啸空山，万窍寒风出。堤防飞将军，汉箭有神物。","dynasty":"宋代","title":"盘洲杂韵上啸风岩"}
{"author":"洪适","content":"强作千年调，难逾五度春。脊令继踵漫相循。休要关心药裹、也扃门。蕙帐银杯化，纱窗翠黛颦。烧香试问紫姑神。一岁四并三乐、几多人。","dynasty":"宋代","title":"南歌子（示裴弟）"}
{"author":"洪适","content":"风声随雨急，水势满川黄。巨舰困澎湃，穷阎悲混茫。为鱼怀洛汭，揵竹谢宣防。共徯阴云卷，冰轮替戾冈。","dynasty":"宋代","title":"次韵李相之观溪涨二首其二"}
{"author":"洪适","content":"晋昼光三接，霜台肃纪纲。栽培指佞草，重叠上书囊。笔橐留施设，钧枢忆赞襄。伤心左溪路，松桧已成行。","dynasty":"宋代","title":"姚参政挽诗二首其二"}
{"author":"洪适","content":"夹涧荣薝卜，倚竹颜如玉。溪鱼大上时，临流香可掬。","dynasty":"宋代","title":"盘洲杂韵上薝卜涧"}
{"author":"洪适","content":"河东空有赋，人不道扬雄。贵贱云泥隔，寅缘井邑同。平番依列宿，谈笑霁威风。终赖帡幪力，能成尺寸功。","dynasty":"宋代","title":"次韵向宪见赠三首其三"}
{"author":"洪适","content":"连蹇鱼符忝，宗师藻鉴亡。但瞻杨子宅，莫避盖公堂。远水松区对，东风绋路长。九原精爽在，遗恨一庄荒。","dynasty":"宋代","title":"罗尚书挽诗三首其三"}
{"author":"洪适","content":"六月长江无暑气。怒涛漱壑侵沙觜。飐飐轻舟随浪起。何不畏。从来惯作风波计。别溆藕花舒锦绮。采莲三五谁家子。问我买鱼相调戏。飘芰制。笑声咭咭花香里。","dynasty":"宋代","title":"渔家傲引"}
{"author":"洪适","content":"披山凿道何崄巇，上摘星汉摩虹霓。七襄终日往曾问，一握去天今可跻。叱驭已排萝蔓去，下车不复烟云迷。举头此际长安远，愿借六翮凌丹梯。","dynasty":"宋代","title":"摘星岭"}
{"author":"洪适","content":"烂漫海棠花，多谢东君留得。眉寿堂边风景，与蓬瀛咫尺。桃红李白竞争妍，绿野尽春色。只欠樱唇清唱，怕行云南北。","dynasty":"宋代","title":"好事近"}
{"author":"洪适","content":"名缰局促祇怀惭，飘忽熙春月过三。矫首白云千里外，此心无日不江南。","dynasty":"宋代","title":"次韵蔡瞻明登巾山三绝句其二"}
{"author":"洪适","content":"云拂山腰过，风吹雨点来。田无好处有池台。记著相逢时节、海棠开。蝴蝶那无梦，鸳鸯亦有媒。藏钩解佩两三杯。明日水边沙际、首空回。","dynasty":"宋代","title":"南歌子（童岭作）"}
{"author":"洪适","content":"三日惟闻煮药声，一中可怕圣之清。移花种竹已得地，逢酒当歌须闭城。远避霜风严北户，静看朝日满东荣。双螯退步输年少，谁与抽琴作蟹行。","dynasty":"宋代","title":"病酒"}
{"author":"洪适","content":"向来胡马远跳梁，奔命纷纷不一邦。景物何期新斸壑，梦魂犹自怯防江。看山小隐红莲幕，批敕须临青琐窗。无事肯来文字饮，为将红酒倒鹅缸。","dynasty":"宋代","title":"再赋"}
{"author":"洪适","content":"叹息和州事，腥膻未易除。惊涛饮胡马，壮士葬江鱼。列戍俱奔命，斯民不奠居。元戎犹拥钺，资斧定何如。","dynasty":"宋代","title":"和州"}
{"author":"洪适","content":"巧剪鲛绡碎，深涂绛蜡匀。残英枝上隐，踰月逞鲜新。","dynasty":"宋代","title":"盘洲杂韵上剪春罗"}
{"author":"洪适","content":"高管嗷嘈叠鼓忙，春云轻覆飨军堂。二星光动狐狸伏，六纛威腾貔虎良。海孽向来如薙草，射夫无有不穿杨。时平已卧边庭鼓，不废蒐田谨旧章。","dynasty":"宋代","title":"广东春教致语口号"}
{"author":"洪适","content":"七月到盘洲，枕簟新凉早。岸曲侧黄葵，沙际排红蓼。团团歌扇疏，整整炉烟袅。环坐待横参，要乞蛛丝巧。","dynasty":"宋代","title":"生查子"}
{"author":"洪适","content":"断壶食郁遵时令，莲芡櫜韬辨土宜。若解养生供伏腊，自然卜筑数期颐。","dynasty":"宋代","title":"次韵景思谢送四时纂要并惠乳泉且许见顾其一"}
{"author":"洪适","content":"览胜寻幽性所耽，不教驺哄滓筠杉。霞城散绮留仙袂，露磴凝珠拂客衫。曾有金龙潜邃洞，却因赤蚁远崇岩。来游无复从容计，自笑羸骖束辔衔。","dynasty":"宋代","title":"中岩寺"}
{"author":"洪适","content":"人生名利场，羁绊无休假。沉迷雁鹜行，梦寐鸡豚社。见谓游子欺，更防官长骂。何如山中乐，松窗肆嘉话。陈侯青云客，英声蜚日下。当年金马门，掉鞅示閒暇。小试芙蓉池，未整骊驹驾。台岳十日行，樛萝若相迓。来归探古囊，篇篇可图画。倾耳金石声，郑卫敢争霸。","dynasty":"宋代","title":"次韵陈体仁惠诗并示游山诗卷"}
{"author":"洪适","content":"发生宁有种，滋蔓妨人路。不得十月霜，扫除难尽去。","dynasty":"宋代","title":"山居二十咏其二十草野"}
{"author":"洪适","content":"屡荐声名白，低飞鬓发苍。平生几朱绂，梦寐一黄粱。利刃盘根出，明珠后乘光。洪都囚不死，阴德未渠央。","dynasty":"宋代","title":"向通判挽诗二首其一"}
{"author":"洪适","content":"三春桃李家家有，不费阳和特地恩。名品异芳天亦靳，未教容易到丘园。","dynasty":"宋代","title":"蓝宪遣人往吴门移洛花未至而去其三"}
{"author":"洪适","content":"雨濯吴妆腻，风催蜀锦裁。自嫌生较晚，不得聘寒梅。","dynasty":"宋代","title":"海棠花二绝句其一"}
{"author":"洪适","content":"雪后疏梅正压枝，春来朝日已晖晖。痴儿公事何时了，一醉花前心似飞。","dynasty":"宋代","title":"次韵李举之立春四绝句其三"}
{"author":"洪适","content":"篮舆行尽白云层，来款禅居得小亭。乱石引泉归曲涧，寒风吹雨过中庭。四旁野色朝昏别，一览岩姿远近青。宴坐蒲团作何想，光阴不复问尧蓂。","dynasty":"宋代","title":"闲上人览众亭"}
{"author":"洪适","content":"水纹如縠送归船，渐近觚棱尺五天。适意莼鲈公有兴，寻盟鸥鸟我无缘。远怀并辔穿红皱，近阻携筇款碧鲜。却待湖山最高处，醉中一笑挹臞仙。","dynasty":"宋代","title":"次韵游臞庵不果"}
{"author":"洪适","content":"四月到盘洲，长是黄梅雨。屐齿满莓苔，避湿开新路。极望绿阴成，不见乌飞处。云采列奇峰，绝胜看庐阜。","dynasty":"宋代","title":"生查子"}
{"author":"洪适","content":"整顿春衫欲跨鞍。一杯相属少开颜。愁眉不似旧时弯。未见两星添柳宿，忍教三叠唱阳关。相思空望会稽山。","dynasty":"宋代","title":"浣溪沙（饯范子芬行）"}
{"author":"洪适","content":"报道倾城出洞房。水边疏影弄清香。风流更有小鸳鸯。蝉鬓半含花下笑，蛾眉相映醉时妆。梦魂不到白云乡。","dynasty":"宋代","title":"浣溪沙（以鸳鸯梅送曾守，是日，曾守携家游南园）"}
{"author":"洪适","content":"玉颊微醺怯晚寒。可怜凝笑整双翰。枝头一点为谁酸。只恐轻飞烟树里，好教斜插鬓云边。淡妆仍向醉中看。","dynasty":"宋代","title":"浣溪沙（以鸳鸯梅送钱漕）"}
{"author":"洪适","content":"忆得熙春晓立班。使星曾入紫微垣。归来小饮友芝兰。投辖风流今复见，开尊礼数自来宽。更看宝唾写乌阑。","dynasty":"宋代","title":"浣溪沙（席中答钱漕）"}
{"author":"洪适","content":"轻红淡白。蓬阆神仙谪。魏紫姚黄夸异色。到得海边初识。玉阑不语如颦。虚教春尽三分。却问檀心谁向，多情更属东君。","dynasty":"宋代","title":"清平乐（以千叶粉红牡丹送曾守）"}
{"author":"洪适","content":"桃疏蝶惜香，柳困莺惊絮。日影过帘旌，多少愁情绪。红惨武陵溪，绿暗章台路。春色似行人，无意花间住。","dynasty":"宋代","title":"生查子"}
{"author":"洪适","content":"花信今无一半风。芙蓉出水几时红。看成弱柳阴阴绿，自在迁莺巧语中。风傍户，月留空。金尊相对醉珠栊。归鞭欲指江南去，回首霞标忆旧峰。","dynasty":"宋代","title":"思佳客（次韵蔡文同集钱漕池亭）"}
{"author":"洪适","content":"当年召父治南阳。千室颂慈祥。今代天台太守，声名已达岩廊。风流闲暇，胡床乘兴，燕寝凝香。好去花砖视草，珠庭喜见微黄。","dynasty":"宋代","title":"朝中措（尊守生辰）"}
{"author":"洪适","content":"江西文派有新图。诗律嗣东湖。十首齐安书事，君王曾问相如。牙签B33D架，银钩落纸，美玉明珠。见说诏岁金匮，后来天下浑无。","dynasty":"宋代","title":"朝中措"}
{"author":"洪适","content":"青云垂下不争程。绣斧记澄清。黄木湾头人闹，耳边都是欢声。仙家咫尺，波涵渤氵解，路挹蓬瀛。十日东君不老，一星南极长明。","dynasty":"宋代","title":"朝中措（郑盐生日）"}
{"author":"洪适","content":"斗南楼阁舞祥云。为寿几多人。有酒恰如东海，年年为满金尊。无双治行，儿童咏德，草木沾仁。只把空虚三院，亦须笑傲千春。","dynasty":"宋代","title":"朝中措（帅生日）"}
{"author":"洪适","content":"西昆当日下云骈。采藻奉苏仙。玉节荣看棠棣，斑衣笑俯芝兰。寿觞争举，歌萦蛾绿，香袅龙涎。须与寄声鸾鹤，飞来岁岁年年。","dynasty":"宋代","title":"朝中措（苏少莲母生日）"}
{"author":"洪适","content":"嘉禾一别十经春。清泖记垂纶。今日天涯沦落，跫然一见佳人。酒浮重量碧，声低云叶，香趁霞裙。准拟魁星归去，它时相会金门。","dynasty":"宋代","title":"朝中措（黄帅宪侍儿倩奴）"}
{"author":"洪适","content":"占得登高一日先。跨云来作地行仙。天将黄菊助长年。健笔已凌枚叟赋，高怀欲著祖生鞭。骎骎彯组向甘泉。","dynasty":"宋代","title":"浣溪沙（寿方稚川）"}
{"author":"洪适","content":"向日鹓行瞻凤彩，共期直上金銮。却来持节海云边。身兼三使者，名是一仙官。汉室中兴高密冠，千年苗裔蝉联。左弧嘉庆舞祥烟。橘中招四老，同醉酒如泉。","dynasty":"宋代","title":"临江仙（郑盐生日）"}
{"author":"洪适","content":"北斗南头云送喜，人间快睹魁星。向来平步到蓬瀛。如何天上客，来佐海边城。方伯娱宾香作穗，风随歌扇凉生。且须滟滟引瑶觥。十年迟凤诏，万里寄鹏程。","dynasty":"宋代","title":"临江仙（会黄魁）"}
{"author":"洪适","content":"腊月行舟冰凿罅。潜鳞透暖偏堪射。岁岁年年篷作舍。三冬夜。牛衣自暖何须借。滕六晚来方命驾。千山绝影飞禽怕。江上雪如花片下。宜入画。一蓑披著归来也。","dynasty":"宋代","title":"渔家傲引"}
{"author":"洪适","content":"报答风光思更新。安排好语续阳春。罗胸玉藻英华别，信手银钩点画匀。歌妙曲，想光尘。相望尺五叹参辰。曲终强对红颜笑，欠我高谈惊座人。","dynasty":"宋代","title":"鹧鸪天（次李举之见寄韵）"}
{"author":"洪适","content":"廉纤小雨来，噤罥轻寒乍。丝竹送迎时，灯火阑珊夜。铜壶漏故迟，银烛花频灺。怀我独醒人，健笔方飞洒。","dynasty":"宋代","title":"生查子（收灯日次李举之韵）"}
{"author":"洪适","content":"漠漠水田飞白鹭。夏木阴阴，巧啭黄鹂语。金匮诗人新得句。江山应道来何暮。好向金门联步武。何事双旌，却为丹丘驻。琼斝十分须一举。看看紫诏催归去。","dynasty":"宋代","title":"蝶恋花"}
{"author":"洪适","content":"藩车容裔。挺挺风流追两地。粲斗分星。诗句当年汗简青。疏帘披绣。共看横云晴出岫。新月如钩。来照琼彝醉小楼。","dynasty":"宋代","title":"减字木兰花（曾谹父落成小阁，次其韵）"}
{"author":"洪适","content":"风细晚轩凉，妙句初挥新墨。绿水池中宾佐，对嫩荷擎绿。坐看微月上云头，清臂映寒玉。只恐朝来酒醒，有文书羁束。","dynasty":"宋代","title":"好事近（东湖席上次曾守韵，时幕曹同集）"}
{"author":"洪适","content":"芭蕉滴滴窗前雨。望断江南路。乱云重叠几多山。不似倦飞鸥鹭、便知还。角声更听谯门弄。夜夜思归梦。鄱江楼下水含漪。孤负钓滩烟艇、绿蓑衣。","dynasty":"宋代","title":"虞美人"}
{"author":"洪适","content":"修竹拂疏棂，淡月侵凉榭。四畔青山进好风，金鸭香煤灺。宝唾粲珠玑，长袖飘兰麝。莫问更楼夜若何，且结高阳社。","dynasty":"宋代","title":"卜算子（席上赠瞻明）"}
{"author":"洪适","content":"冥冥云屿两经秋。落霞收。断烟留。小阁凉生，清馥凝金虬。乘兴开颜那草草，烦玉腕，举琼舟。明年此日楚江头。极层楼。望丹丘。只恐溪山，千里碍凝眸。重倚阑干相忆处，寻过雁，作书邮。","dynasty":"宋代","title":"江城子（赠举之）"}
{"author":"洪适","content":"使君情素。念我明朝行县去。一醉相留。和气欢声到小楼。暂时南北。莫唱渭城朝雨曲。此去农郊。收拾童儿五衤夸谣。","dynasty":"宋代","title":"减字木兰花（太守移具饯行县偶作）"}
{"author":"洪适","content":"邦伯今推第一流。几因歌席负诗筹。一时文采说台州。雨脚渐收风入牖，云心初破月窥楼。翠眉相映晚山秋。","dynasty":"宋代","title":"浣溪沙"}
{"author":"洪适","content":"句队盖闻五岭分疆，说番禺之大府；一尊属客，见南伯之高情，摭遗事于前闻，度新词而屡舞。宫商递奏，调笑入场。羊仙黄木湾头声B278B278然。碧云深处起非烟。骑羊执穗衣分锦，快睹浮空五列仙。腾空昔日持铜虎。嘉瑞能名灼前古。羽人叱石会重来，治行于今最南土。南土。贤铜虎。黄木湾头腾好语。骑羊执穗神仙五。拭目摩肩争睹。无双治行今犹古。嘉瑞流传乐府。药洲传闻南汉学飞仙。炼药名洲雉堞边。炉寒灶毁无踪迹，古木闲花不计年。惟余九曜巉岩石。寸寸沦漪湛天碧。画桥彩舫列歌亭，长与邦人作寒食。寒食。人如织。藉草临流罗饮席。阳春有脚森双戟。和气欢声洋溢。洲边药灶成陈迹。九曜摩挲奇石。海山楼高楼百尺迩严城。披拂雄风襟袂清。云气笼山朝雨急，海涛侵岸暮潮生。楼前箫鼓声相和。戢戢归樯排几柁。须信官廉蚌蛤回，望中山积皆奇货。奇货。归帆过。击鼓吹箫相应和。楼前高浪风掀簸。渔唱一声山左。胡床邀月轻云破。玉尘飞谈惊座。素馨巷南国英华赋众芳。素馨声价独无双。未知蟾桂能相比，不是人间草木香。轻丝结蕊长盈穗。一片瑞云萦宝髻。水沈为骨麝为衣，剩馥三熏亦名世。名世。花无二。高压阇提倾末利。素丝缕缕联芳蕊。一片云生宝髻。屑沈碎麝香肌细。剩馥熏成心字。朝汉台尉佗怒臂帝番禺。远屈王人陆大夫。只用一言回倔强，遂令EA2E结换襟裾。使归已实千金橐。朝汉心倾比葵藿。高台突兀切星辰，后代登临奏音乐。音乐。传佳作。盖海旌幢开观阁。绮霞飞渡青油幕。好是登临行乐。当时朝汉心倾藿。望断长安城郭。浴日亭扶胥之口控南溟。谁凿山尖筑此亭。俯窥贝阙蛟龙跃，远见扶桑朝日升。蜃楼缥缈擎天际。鹏翼缤翻借风势。蓬莱可望不可亲，安得轻舟凌弱水。弱水。天无际。相去扶胥知几里。高亭东望阳乌起。杲杲晨光初洗。蓬莱欲往宁无计。一展弥天鹏翅。蒲涧古涧清泉不歇声。昌蒲多节四时青。安期驾鹤丹霄去，万古相传此化城。依然丹灶留岩穴。桃竹连山仙境别。年年正月扫松关，飞盖倾城赏佳节。佳节。初春月。飞盖倾城尊俎列。安期驾鹤朝金阙。丹灶分留岩穴。山中花笑秦皇拙。祠殿荒凉虚设。贪泉桄榔色暗芭蕉繁。中有贪泉涌石门。一杯便使人心改，属意金珠万事昏。晋时贤牧夷齐比。酌水题诗心转厉。只今方伯擅真清，日日取泉供饮器。饮器。贪泉水。山乳涓涓甘似醴。怀金嗜宝随人意。枉受恶名难洗。真清方伯端无比。未使吴君专美。沈香浦炎区万国侈奇香。D125载归来有巨航。谁人不作芳馨观，巾箧宁无一片藏。饮泉太守回瓜戍。搜索越装舟未去。慧苡何从起谤言，沈香不惜投深浦。深浦。停舟处。只恐越装相染污。奇香一见如泥土。投著水中归去。令公早晚回朝著。无物迟留鸣舻。清远峡腰支尺六代难双。雾鬓风鬟巧作妆。人间不似山间乐，身在帝乡思故乡。南来万里舟初歇。三峡重过鹜久别。玉环留著缀相思，归向青山啸明月。明月。舟初歇。三峡重过惊久别。玉环留与人间说。诗罢离肠千结。相思朝暮流泉咽。雾锁青山愁绝。破子南海。繁华最。城郭山川雄岭外。遗踪嘉话垂千载。竹帛班班俱在。元戎好古新声改。调笑花前分队。高会。尊罍对。笑眼茸茸回盼睐。蹋筵低唱眉弯黛。翔凤惊鸾多态。清风不用一钱买。醉客何妨倒载。遣队十眉争艳眼波横。D74B袖回风曲已成。绛蜡飘花香卷穗，月林乌鹊两三声。歌舞既终，相将好去。","dynasty":"宋代","title":"番禺调笑"}
{"author":"洪适","content":"咸驻目于垂螺，将应声而曳茧。岂无本事，愿吐妍辞。答眄流席上，发水调于歌唇；色授裾边，属河东之才子。未满飞鹣之愿，已成别鹄之悲。折荷柄而愁缕无穷，翦鲛绡而泪珠难贯。因成绝唱，少相清欢。遣情随杯酒滴郎心。不忍重开翡翠衾。封却软绡看锦水，水痕不似泪痕深。歌罢舞停，相将好去。","dynasty":"宋代","title":"句降黄龙舞"}
{"author":"洪适","content":"可倩，本事愿闻。答踢软尘之陌，倾一见于月肤；会采萍之洲，迷千娇于雨梦。且蛾眉有伐性之戒，而狐媚无伤人之心。既吐艳于幽闺，能齐芳于节妇。果六尺之躯不庇其伉俪，非三寸之舌可脱于艰难。尚播遗声，得尘高会。遣兽质人心冰雪肤。名齐节妇古来无。纤罗不蜕西州路，争得人知是艳狐。歌舞既阑，相将好去。","dynasty":"宋代","title":"句南吕薄媚舞"}
{"author":"洪适","content":"长浮家而醉月，更辍棹以吟风。乐哉生涯，翻在乐府。相烦女伴，渔父分行。正月东风初解冻。渔人撒网波纹动。不识雕梁并绮栋。扁舟重。眠鸥浴雁相迎送。溪北画桥弯螮蝀。溪南古岸添青葑。长把鱼钱寻酒瓮。春一梦。起来拈笛成三弄。","dynasty":"宋代","title":"渔家傲引"}
{"author":"洪适","content":"二月垂杨花糁地。荻芽迸绿无际。细雨斜风浑不避。青笠底。三三两两鸣桹起。新妇矶边云接袂。女儿浦口山堆髻。一拥河豚千百尾。摇食指。城中虚却鱼虾市。","dynasty":"宋代","title":"渔家傲引"}
{"author":"洪适","content":"三月愁霖多急雨。桃江绿浪迷洲渚。西塞山边飞白鹭。烟横素。一声欸乃山深处。红雨缤纷因水去。行行寻得神仙侣。楼阁五云心不住。分凤侣。重来翻恨花相误。","dynasty":"宋代","title":"渔家傲引"}
{"author":"洪适","content":"四月圆荷钱学铸。鳞鳞波暖鸳鸯语。无数燕雏来又去。鱼未取。钓丝直上晴蜓聚。风弄碧漪摇岛屿。奇云蘸影千峰舞。骑马官人江上驻。天且暮。借舟送过沧浪渡。","dynasty":"宋代","title":"渔家傲引"}
{"author":"洪适","content":"五月河中菱荇遍。丝纶欲下相萦绊。却掉船来芳草岸。呼侣伴。蓑衣不把金章换。碧落云高星烂烂。波心举网星光乱。跃出鲤鱼长尺半。回首看。孤灯一点风吹散。","dynasty":"宋代","title":"渔家傲引"}
{"author":"洪适","content":"六月长江无暑气。怒涛漱壑侵沙觜。飐飐轻舟随浪起。何不畏。从来惯作风波计。别溆藕花舒锦绮。采莲三五谁家子。问我买鱼相调戏。飘芰制。笑声咭咭花香里。","dynasty":"宋代","title":"渔家傲引"}
{"author":"洪适","content":"柳岸碧漪深，底事催人行色。无计曲留情话，只别愁如织。小蛮樊素两倾城，几度醉狂客。明日扁舟西去，听歌声不得。","dynasty":"宋代","title":"好事近（别傅丈）"}
{"author":"洪适","content":"天末相逢，醉中不讶车茵污。一声鸣舻。惊散眠沙鹭。我是行人，却送行人去。听金缕。莫辞甘醑。别泪飞寒雨。","dynasty":"宋代","title":"点绛唇（别帅宪）"}
{"author":"洪适","content":"云拂山腰过，风吹雨点来。田无好处有池台。记著相逢时节、海棠开。蝴蝶那无梦，鸳鸯亦有媒。藏钩解佩两三杯。明日水边沙际、首空回。","dynasty":"宋代","title":"南歌子（童岭作）"}
{"author":"洪适","content":"烂漫海棠花，多谢东君留得。眉寿堂边风景，与蓬瀛咫尺。桃红李白竞争妍，绿野尽春色。只欠樱唇清唱，怕行云南北。","dynasty":"宋代","title":"好事近"}
{"author":"洪适","content":"带郭得盘洲，胜处双溪水。月榭间风亭，叠嶂横空翠。团栾情话时，三径参差是。听我一年词，对景休辞醉。","dynasty":"宋代","title":"生查子（盘洲曲）"}
{"author":"洪适","content":"正月到盘洲，解冻东风至。便有浴鸥飞，时见潜鳞起。高柳送青来，春在长林里。绿萼一枝梅，端是花中瑞。","dynasty":"宋代","title":"生查子"}
{"author":"洪适","content":"二月到盘洲，繁缬盈千萼。恰恰早莺啼，一羽黄金落。花边自在行，临水还寻壑。步步肯相随，独有苍梧鹤。","dynasty":"宋代","title":"生查子"}
{"author":"洪适","content":"三月到盘洲，九曲清波聚。修竹荫流觞，秀叶题佳句。红紫渐阑珊，恋恋莺花主。芍药拥芳蹊，未放春归去。","dynasty":"宋代","title":"生查子"}
{"author":"洪适","content":"四月到盘洲，长是黄梅雨。屐齿满莓苔，避湿开新路。极望绿阴成，不见乌飞处。云采列奇峰，绝胜看庐阜。","dynasty":"宋代","title":"生查子"}
{"author":"洪适","content":"五月到盘洲，照眼红巾蹙。句引石榴裙，一唱仙翁曲。藕步进新船。斗楫飞云速。此际独醒难，一一金钟覆。","dynasty":"宋代","title":"生查子"}
{"author":"洪适","content":"六月到盘洲，水阁盟鸥鹭。面面纳清风，不受人间暑。彩舫下垂杨，深入荷花去。浅笑擘莲蓬，去却中心苦。","dynasty":"宋代","title":"生查子"}
{"author":"洪适","content":"七月到盘洲，枕簟新凉早。岸曲侧黄葵，沙际排红蓼。团团歌扇疏，整整炉烟袅。环坐待横参，要乞蛛丝巧。","dynasty":"宋代","title":"生查子"}
{"author":"洪适","content":"八月到盘洲，柳外寒蝉懒。一掬木犀花，泛泛玻璃盏。蟾桂十分明，远近秋毫见。举酒劝嫦娥，长使清光满。","dynasty":"宋代","title":"生查子"}
{"author":"洪适","content":"九月到盘洲，华发惊霜叶。缓步绕东篱，香蕊金重叠。橘绿又橙黄，四老相迎接。好处不宜休，莫放清尊歇。","dynasty":"宋代","title":"生查子"}
{"author":"洪适","content":"十月到盘洲，小小阳春节。晚菊自争妍，谁管人心别。木末簇芙蓉，禁得霜如雪。心赏四时同，不与痴人说。","dynasty":"宋代","title":"生查子"}
{"author":"洪适","content":"子月到盘洲，日影长添线。水退露溪痕，风急寒芦战。终日倚枯藤，细看浮云变。洲畔有圆沙，招尽云边雁。","dynasty":"宋代","title":"生查子"}
{"author":"洪适","content":"干吕青云垂宝露，结邻恰挂初弦。瑞光腾踊杂非烟。骑箕瞻鼻祖，孕昴控胎仙。勋业子卿全汉节，壮怀久寄林泉。举觞低唱脸舒莲。寿高人七十，果熟岁三千。","dynasty":"宋代","title":"临江仙（传丈生日）"}
{"author":"洪适","content":"瓜瓞绵绵储庆远，闲平代有名人。一襦五袴说朱轮。云逵鸳缀近，雷社虎符新。正是泗滨浮磬日，潘舆一粲欣欣。鸾歌飞起杏梁尘。巢莲龟问岁，介寿酒融春。","dynasty":"宋代","title":"临江仙（寿周材）"}
{"author":"洪适","content":"远驾星屏临百粤，康沂户户歌功。使君五马去乘骢。卖刀无旷土，赠扇有仁风。莫唱渭城朝雨曲，片帆时暂西东。促归行拜紫泥封。九霄先步武，三接未央宫。","dynasty":"宋代","title":"临江仙（送罗倅·伟卿权新州）"}
{"author":"洪适","content":"当年提笔上词坛。琢琅玕。涌波澜。晁董声名，一日满人间。底事远烦骐骥足，梅岭外，砚台边。元戎倾盖有余欢。酒杯宽。语离难。只恐江边，明日起青翰。暂去平分风与月，迎细札，步金銮。","dynasty":"宋代","title":"江城子（饯黄魁）"}
{"author":"洪适","content":"江如罗带抱山青。好风轻。五云横。北斗南边，烨烨使华星。两路平反多少事，培吉德，赍长生。当年乌府振冠缨。稔英声。起鹏程。垂上丹霄，回首志澄清。雪片深深梅著子，归路近，看和羹。","dynasty":"宋代","title":"江城子（黄宪生日代作）"}
{"author":"洪适","content":"正中秋初过，重阳相近，金茎多露。玉燕开祥，喜气浮庭户。览凤千峰，骖鸾八桂，未展青云步。碧玉篸边，红莲池上，羽仙旁午。少日声名，珠玑黼黻，晔煜分符，喧轰持斧。带缓裘轻，足远人襦衤夸。唇注樱桃，腰欺杨柳，歌舞新蛮素。满酌金船，寿公千岁，东台西府。","dynasty":"宋代","title":"醉蓬莱（代上陈帅生日）"}
{"author":"洪适","content":"昴宿光芒，德星家世，当时飞舞华旗。风清玉宇，珠露缀瑶枝。八桂苍苍耸壑，同椿木、同数秋期。黄堂上，油幢转影，美酒注金卮。英躔，名誉早，青箱传学，黄绢D461辞。说江东治行，召杜肩齐。畏爱双行五管，收绣斧、却把旌麾。欢声沸，明年此日，公在凤凰池。","dynasty":"宋代","title":"满庭芳（代上陈帅生日）"}
{"author":"洪适","content":"颜朱鬓绿。天与穰穰福。旄钺贵，崇汤沐。华轩鱼映锦，紫诰鸾回幅。为寿处，玻璃凿落斟醽醁。瑞雾蟠华屋。露浥秋兰馥。香篆起，歌裾簇。衣斑丹穴凤，色润东床玉。鸾共鹤，年年来听神仙曲。","dynasty":"宋代","title":"千秋岁（代上帅宅生日）"}
{"author":"洪适","content":"黄堂风转碧幢开。笙鹤九天来。三冬爱日，一方惠露，人在春台。持杯多赞松乔喜，低唱列金钗。明年此日，紫微垣里，光应中台。","dynasty":"宋代","title":"眼儿媚"}
{"author":"洪适","content":"月上初弦映左弧。葭吹六琯转璿枢。日边远近瞻新渥，天下中庸系两都。犀献角，蚌回珠。皇皇星节烛扶胥。满斟北海尊中酒，请寿安期涧底蒲。","dynasty":"宋代","title":"鹧鸪天（胡提舶生日）"}
{"author":"洪适","content":"八月紫莼浮绿水。细鳞巨口鲈鱼美。画舫问渔篙暂艤。欣然喜。金薤顷刻尝珍味。涌雾驱云天似洗。静看星斗迎蟾桂。枕棹眠蓑清不睡。无名利。谁人分得逍遥意。","dynasty":"宋代","title":"渔家傲引"}
{"author":"洪适","content":"九月芦香霜旦旦。丹枫落尽吴江岸。长濑黄昏张蟹断。灯火乱。圆沙惊起行行雁。半夜系船桥北岸。三杯睡著无人唤。睡觉只疑桥不见。风已变。缆绳吹断船头转。","dynasty":"宋代","title":"渔家傲引"}
{"author":"洪适","content":"十月橘洲长鼓枻。潇湘一片尘缨洗。斩得钓竿斑染泪。中夜里。时闻鼓瑟湘妃至。白发垂纶孙又子。得钱沽酒长长醉。小艇短篷真活计。家云水。更无王役并田税。","dynasty":"宋代","title":"渔家傲引"}
{"author":"洪适","content":"澄清阁下藕如船。扁舟曾采莲。向来辛苦叠青钱。而今知几年。人去也，客凄然。酒泉添泪泉。一杯今夜且留连。断肠芳草边。","dynasty":"宋代","title":"阮郎归"}
{"author":"洪适","content":"丹桂飘香已四番。杖藜携手自今难。黯然离恨满江干。壁上两冠元是谶，花前双韵几时弹。中秋后夜与谁看。","dynasty":"宋代","title":"浣溪沙（席上别王巨济。先是，两姬免冠，王夺两秩，继以章罢）"}
{"author":"洪适","content":"席上酒杯难减，鼎中药味频加。老人争得脸如霞。镜里衰容人怕。檐溜尽成冰柱，前村变却梅花。琼瑶破碎为行车。冻雀盈枝堪画。","dynasty":"宋代","title":"西江月（再作）"}
{"author":"洪适","content":"瀛仙好客过当时。锦幌出蛾眉。体轻飞燕，歌欺樊素，压尽芳菲。花前一盼嫣然媚，滟滟举金卮。断肠狂客，只愁径醉，银漏催归。","dynasty":"宋代","title":"眼儿媚"}
{"author":"洪适","content":"贪看端木花，难办销金帐。庭下舞琼瑶，飞到须眉上。衰病不禁寒，对景频惆怅。梦寐到凌风，倚著青藜杖。","dynasty":"宋代","title":"生查子（枕上作）"}
{"author":"高珩","content":"青山如黛远村东，嫩绿长溪柳絮风。鸟雀不知郊野好，穿花翻恋小庭中。","dynasty":"明代","tags":"春天，写景，抒情，喜爱","title":"春日杂咏"}
{"author":"高珩","content":"红蜡烟轻出禁城，天涯也复有清明。佳晨作客风情借，晴日还乡意气生。果下金丸年少去，水边珠衱丽人行。读书镫火无劳乞，且喜前村酒旆迎。","dynasty":"明代","title":"清明送客"}
{"author":"高珩","content":"华筵钟鼓马牛风，小酌清谈兴不穷。熟睡忘情兼蝶尽，闲行无意与云同。年光俱向歌吹换，山水能将哀乐空。返照超然尘壒外，笙箫缥缈大瀛东。","dynasty":"明代","title":"小酌示客"}
{"author":"高珩","content":"蓟草青莲孝水滨，就中难者宦游身。听莺杜曲谁携酒，走马兰台不当春。几日禁烟钖粥旧，昨宵微雨杏胎新。年年未识东风面，总为秾华解误人。","dynasty":"明代","title":"感兴其一"}
{"author":"高珩","content":"翻嫌寒食到匆匆，老去情怀渐不同。春事顿抛乡梦外，雨声全在客心中。相争燕蹙东西水，欲放梅商断续风。最苦冲泥朝凤阙，禁钟才断火城红。","dynasty":"明代","title":"感兴其二"}
{"author":"高珩","content":"行人到武昌，已作半途喜。那识武昌南，烟水五千里。","dynasty":"明代","title":"祭告南岳杂诗其一"}
{"author":"高珩","content":"两岸层层嶂，孤城面面山。横襟凭一叶，睥睨洞庭间。","dynasty":"明代","title":"祭告南岳杂诗其二"}
{"author":"高珩","content":"未入衡州郭，先见衡州城。城墙垂薜荔，大抵似巴陵。","dynasty":"明代","title":"祭告南岳杂诗其三"}
{"author":"高珩","content":"绿净不可唾，此语足千古。天水澹相涵，中有数声橹。","dynasty":"明代","title":"祭告南岳杂诗其四"}
{"author":"高珩","content":"花放不知名，稻秀犹能长。芳草隐清流，但听清流响。","dynasty":"明代","title":"祭告南岳杂诗其五"}
{"author":"高珩","content":"几月舟行久，今朝倦眼开。万峰飞舞处，一片大江来。","dynasty":"明代","title":"祭告南岳杂诗其六"}
{"author":"高珩","content":"南岳云中尽，东流海上忙。他年图画里，著我在潇湘。","dynasty":"明代","title":"祭告南岳杂诗其七"}
{"author":"高珩","content":"天风争顺逆，人事有参差。昨我停舟处，知君得意时。","dynasty":"明代","title":"闻舟师相语"}
{"author":"高珩","content":"素壁荧荧醉墨颠，芙蓉花落客凄然。何人分我西州涕，也对清溪叹逝川。","dynasty":"明代","title":"候仙园有感"}
{"author":"高珩","content":"青山约略有前期，犹听骊歌乱客思。少折都门东去柳，霜条留待我归时。","dynasty":"明代","title":"送阮亭东归时予亦有归志"}
{"author":"高珩","content":"西清重到侍垂衣，万死人从浿水归。正可极言天下事，莫言主圣谏书稀。","dynasty":"明代","title":"赠雪海"}
{"author":"高珩","content":"逐岸移舟屡转篷，乘流自可任西东。人生末路住方稳，何用登舟祝顺风。","dynasty":"明代","title":"归舟杂兴"}
{"author":"高珩","content":"流水向人间，向水人亦尔。客心何淡淡，清波正齿齿。人境两萧然，太清游无始。劳劳车马尘，谁是沧浪子？","dynasty":"明代","title":"河上"}
{"author":"高珩","content":"巡鹾使者来何许，平干太守颜如土。敲扑卒吏血满堂，豸冠诟厉如虓虎。卒吏附耳守再拜，事上礼仪聊具备。使者一笑回春阳，还朝荐尔真循良。","dynasty":"明代","title":"使君愁"}
{"author":"陈映","content":"南涧吹云过北团，北山飞鸟入南山。区区云鸟缘何事，未似负流太守閒。","dynasty":"宋代","title":"北楼"}
{"author":"陈映","content":"元丰陈汀州，见谓黄太史。年登境无蝗，政恐不相似。","dynasty":"宋代","title":"汀州"}
{"author":"复显","content":"一叶乘风破浪开，登山更上妙高台。乱云时复生虚壁，疑有苍龙听法来。","dynasty":"清代","title":"登金山"}
{"author":"复显","content":"暗虫绕壁怨残更，镫影幢幢半不明。秋雨自凉人自卧，萧萧一夜打窗声。","dynasty":"清代","title":"秋夜闻雨"}
{"author":"复显","content":"夜阑天水共澄清，月落参横正五更。愁到枕边眠未得，晓鸡声里听潮生。","dynasty":"清代","title":"夜宿朴树湾"}
{"author":"德宗宫人","content":"一入深宫里，无由得见春。题诗花叶上，寄与接流人。","dynasty":"唐代","title":"题花叶诗"}
{"author":"诸葛亮","content":"　　先帝创业未半而中道崩殂，今天下三分，益州疲弊，此诚危急存亡之秋也。然侍卫之臣不懈于内，忠志之士忘身于外者，盖追先帝之殊遇，欲报之于陛下也。诚宜开张圣听，以光先帝遗德，恢弘志士之气，不宜妄自菲薄，引喻失义，以塞忠谏之路也。　　宫中府中，俱为一体；陟罚臧否，不宜异同。若有作奸犯科及为忠善者，宜付有司论其刑赏，以昭陛下平明之理；不宜偏私，使内外异法也。　　侍中、侍郎郭攸之、费祎、董允等，此皆良实，志虑忠纯，是以先帝简拔以遗陛下：愚以为宫中之事，事无大小，悉以咨之，然后施行，必能裨补阙漏，有所广益。　　将军向宠，性行淑均，晓畅军事，试用于昔日，先帝称之曰“能”，是以众议举宠为督：愚以为营中之事，悉以咨之，必能使行阵和睦，优劣得所。　　亲贤臣，远小人，此先汉所以兴隆也；亲小人，远贤臣，此后汉所以倾颓也。先帝在时，每与臣论此事，未尝不叹息痛恨于桓、灵也。侍中、尚书、长史、参军，此悉贞良死节之臣，愿陛下亲之、信之，则汉室之隆，可计日而待也。　　臣本布衣，躬耕于南阳，苟全性命于乱世，不求闻达于诸侯。先帝不以臣卑鄙，猥自枉屈，三顾臣于草庐之中，咨臣以当世之事，由是感激，遂许先帝以驱驰。后值倾覆，受任于败军之际，奉命于危难之间：尔来二十有一年矣。　　先帝知臣谨慎，故临崩寄臣以大事也。受命以来，夙夜忧叹，恐托付不效，以伤先帝之明；故五月渡泸，深入不毛。今南方已定，兵甲已足，当奖率三军，北定中原，庶竭驽钝，攘除奸凶，兴复汉室，还于旧都。此臣所以报先帝而忠陛下之职分也。至于斟酌损益，进尽忠言，则攸之、祎、允之任也。　　愿陛下托臣以讨贼兴复之效，不效，则治臣之罪，以告先帝之灵。若无兴德之言，则责攸之、祎、允等之慢，以彰其咎；陛下亦宜自谋，以咨诹善道，察纳雅言，深追先帝遗诏。臣不胜受恩感激。　　今当远离，临表涕零，不知所言。","dynasty":"两汉","tags":"初中文言文，古文观止，励志，劝勉","title":"出师表/前出师表"}
{"author":"诸葛亮","content":"　　夫君子之行，静以修身，俭以养德。非淡泊无以明志，非宁静无以致远。夫学须静也，才须学也。非学无以广才，非志无以成学。淫慢则不能励精，险躁则不能冶性。年与时驰，意与日去，遂成枯落，多不接世，悲守穷庐，将复何及！(淡泊一作：澹泊；淫慢一作：慆慢)","dynasty":"两汉","tags":"修身，立志","title":"诫子书"}
{"author":"诸葛亮","content":"　　先帝深虑汉、贼不两立，王业不偏安，故托臣以讨贼也。以先帝之明，量臣之才，固知臣伐贼，才弱敌强也。然不伐贼，王业亦亡。惟坐而待亡，孰与伐之？是故托臣而弗疑也。　　臣受命之日，寝不安席，食不甘味。思惟北征。宜先入南。故五月渡泸，深入不毛，并日而食；臣非不自惜也，顾王业不可得偏安于蜀都，故冒危难，以奉先帝之遗意也，而议者谓为非计。今贼适疲于西，又务于东，兵法乘劳，此进趋之时也。谨陈其事如左：　　高帝明并日月，谋臣渊深，然涉险被创，危然后安。今陛下未及高帝，谋臣不如良、平，而欲以长策取胜，坐定天下，此臣之未解一也。　　刘繇、王朗各据州郡，论安言计，动引圣人，群疑满腹，众难塞胸，今岁不战，明年不征，使孙策坐大，遂并江东，此臣之未解二也。　　曹操智计，殊绝于人，其用兵也，仿佛孙、吴，然困于南阳，险于乌巢，危于祁连，逼于黎阳，几败北山，殆死潼关，然后伪定一时耳。况臣才弱，而欲以不危而定之，此臣之未解三也。　　曹操五攻昌霸不下，四越巢湖不成，任用李服而李服图之，委任夏侯而夏侯败亡，先帝每称操为能，犹有此失，况臣驽下，何能必胜？此臣之未解四也。　　自臣到汉中，中间期年耳，然丧赵云、阳群、马玉、阎芝、丁立、白寿、刘郃、邓铜等及曲长、屯将七十余人，突将、无前、賨叟、青羌、散骑、武骑一千余人。此皆数十年之内所纠合四方之精锐，非一州之所有；若复数年，则损三分之二也，当何以图敌？此臣之未解五也。　　今民穷兵疲，而事不可息；事不可息，则住与行劳费正等。而不及今图之，欲以一州之地，与贼持久，此臣之未解六也。　　夫难平者，事也。昔先帝败军于楚，当此时，曹操拊手，谓天下已定。然后先帝东连吴越，西取巴蜀，举兵北征，夏侯授首，此操之失计，而汉事将成也。然后吴更违盟，关羽毁败，秭归蹉跌，曹丕称帝。凡事如是，难可逆见。臣鞠躬尽瘁，死而后已。至于成败利钝，非臣之明所能逆睹也。","dynasty":"魏晋","tags":"古文观止","title":"后出师表"}
{"author":"诸葛亮","content":"　　夫志当存高远，慕先贤，绝情欲，弃凝滞，使庶几之志，揭然有所存，恻然有所感；忍屈伸，去细碎，广咨问，除嫌吝，虽有淹留，何损于美趣，何患于不济。若志不强毅，意不慷慨，徒碌碌滞于俗，默默束于情，永窜伏于凡庸，不免于下流矣！","dynasty":"魏晋","tags":"书信","title":"诫外甥书"}
{"author":"白华","content":"光禄池台，将军楼阁，十年一梦中间。短衣匹马，重见镇州山。内翰当年醉墨，纱笼在、高阁依然。今何夕，灯前儿女，飘荡喜生还。衣冠初北渡，几人能得，对酒常闲。算唯君日日，陶写余欢。得陇且休望蜀，南山卧、白额黄班。茅檐底，男儿未老，勋业后来看。","dynasty":"元代","title":"满庭芳示刘子新永乐大典卷一万三千三百四"}
{"author":"赵莹","content":"玉人不见徒劳望，相思两地音书旷。挥毫难写断肠文，枕几惟添愁旅况。只为美人情，空取时人谤，何时再得相亲傍？","dynasty":"元代","title":"【正宫】塞鸿秋　题情"}
{"author":"陈阳纯","content":"桐边植竹与坡连，凤去年深老石泉。龙喷夜云生殿角，鳌翻春浪到台前。僧归禅月随风锡，渔退腥风去□船。一点浮尘浑不到，起登孤塔上危巅。","dynasty":"元代","title":"凤翔庵"}
{"author":"陈阳纯","content":"一栋翚飞锁白云，几看瑶月到黄昏。龛灯未灭僧初定，风挟潮声到寺门。","dynasty":"元代","title":"妙香庵"}
{"author":"陈阳纯","content":"千层金碧翠云翻，树满招提竹满山。十里清溪无觅路，水流花片到人间。","dynasty":"元代","title":"华岩寺"}
{"author":"赵璩","content":"賸借红尘一日閒，有劳妙语彻幽关。岂知隐几如南郭，也愧移文向北山。有意清风怜我在，无心孤月伴君还。三茅若问今消息，为报逍遥天地间。","dynasty":"宋代","title":"送张达道还山"}
{"author":"赵璩","content":"剩借红尘一日閒，有劳妙语彻幽关。岂知隐几如南郭，也愧移文向北山。有意清风怜我住，无心孤月伴君还。三茅若问今消息，为报逍遥天地间。","dynasty":"宋代","title":"送张达道还山"}
{"author":"俞桂","content":"西风萧瑟入船窗，送客离愁酒满缸。要记此时分袂处，暮烟细雨过松江。","dynasty":"宋代","tags":"抒情","title":"送人之松江"}
{"author":"俞桂","content":"舟移别岸水纹开，日暖风香正落梅。山色蒙蒙横画轴，白鸥飞处带诗来。","dynasty":"宋代","title":"过湖"}
{"author":"俞桂","content":"因访云岩过半塘，清明时候野花香。小舟趁雨冲风去，不及寻僧到上方。","dynasty":"宋代","title":"半塘"}
{"author":"俞桂","content":"到得垂虹迫暮烟，前村雨暗莫行船。幸然得与僧人熟，借得终宵客位眠。","dynasty":"宋代","title":"丙午七夕后一日晚抵松江塔下"}
{"author":"俞桂","content":"客中情况少人知，正值钟声约束时。清坐更无人共话，挑灯来看菊潭诗。","dynasty":"宋代","title":"丙午七夕后一日晚抵松江塔下"}
{"author":"俞桂","content":"画艇将归笑语频，鸳鸯对对起还沉。妾心先自怀郎苦，怕嚼莲心苦转深。","dynasty":"宋代","title":"采莲曲"}
{"author":"俞桂","content":"平湖淼淼莲风清，花开映日红妆明。一双鸂鶒忽飞去，为惊花底兰桡鸣。兰桡荡漾谁家女，云妥髻鬟黛眉妩。采采荷花满袖香，荷深忘却归时路。","dynasty":"宋代","title":"采莲曲"}
{"author":"俞桂","content":"西湖西畔荷花多，扣舷女儿娇歌。道旁骏马金叵罗，欲住不住横秋。放船却入花深处，临流照妆噤不语。南山起云山山雨，折得荷花不归去。弄波惊起鸳鸯双，水珠溅湿芙蓉裳。恨无飞羽致汝旁，朔洄从之云路长。","dynasty":"宋代","title":"采莲曲"}
{"author":"俞桂","content":"西风引袂涼云起，鸳浆扶船浮渌水。露沁花脂茜粉香，满柄锋芒刺葱指。红绡半妥金钏明，堤上六郎闚唱声。湘中暮雨欢期失，各自东西空目成。船荡波心烟漠漠，归路花从唱边落。绿艳红妖江水深，水底灵均庆不觉。","dynasty":"宋代","title":"采莲曲"}
{"author":"俞桂","content":"女伴歌采莲，汪声度流水。无意惊鸳鸯，鸳鸯自飞起。","dynasty":"宋代","title":"采莲曲"}
{"author":"俞桂","content":"落落功名鬓久斑，重游京国又何颜。早知寸禄荣家晚，悔不当初便入山。","dynasty":"宋代","title":"述己"}
{"author":"俞桂","content":"香飘菡萏短篷中，水色山光一样同。行止又非人所料，今年两度上垂虹。","dynasty":"宋代","title":"松江"}
{"author":"俞桂","content":"荷叶翻风暑气微，看山露冷湿征衣。垂虹夜静三高月，只照渔溪一舸归。","dynasty":"宋代","title":"松江"}
{"author":"俞桂","content":"作恶情怀是别离，老夫懒作送春诗。东君归去无踪迹，试问垂杨便可知。","dynasty":"宋代","title":"送春"}
{"author":"俞桂","content":"庭砌方圆出化钧，何须抵死论钱神。贫家阿堵新添富，买断西湖风月春。","dynasty":"宋代","title":"苔钱"}
{"author":"俞桂","content":"不涉惊涛心自稳，柳阴阴处著孤舟。的知世路多机穽，一线閒名付直钩。","dynasty":"宋代","title":"提干渔溪"}
{"author":"俞桂","content":"春事三分过二分，桃花水上觅红云。游人浪说春归去，柳外黄鹂尚自吟。","dynasty":"宋代","title":"惜春"}
{"author":"俞桂","content":"云脚才行又复开，一声隐隐只空雷。家僮忽报溪流涨，知是前村落雨来。","dynasty":"宋代","title":"溪流"}
{"author":"俞桂","content":"爰立为霖仰望深，今朝一雨慰苍生。经纶久柬君心在，变理还同天道亭。爱国虑勤宽玉带，筹边谋远捍金城。我公动业难模写，但见皇家庆太平。","dynasty":"宋代","title":"喜雨上别大参"}
{"author":"俞桂","content":"蚕事行将了，农家刈麦初。雨悭林少笋，水涩港无鱼。因病尝惩酒，偷闲懒答书。今年身愈老，事事觉全疎。","dynasty":"宋代","title":"夏晨偶作"}
{"author":"俞桂","content":"老大今无用，吟诗了白头。百年如电景，万事付沙鸥。性淡偏宜静，居贫动是愁。人情难似旧，门外水长流。","dynasty":"宋代","title":"夏日遣怀"}
{"author":"俞桂","content":"青青梅子已添肥，犊角新抽晚笋迟。茶罢日长消睡处，案头一卷乐天诗。","dynasty":"宋代","title":"夏中即事"}
{"author":"俞桂","content":"重梅过了犹悭雨，幸有南薰在以槐。燕子亦於贫者薄，今年全不见飞来。","dynasty":"宋代","title":"夏中即事"}
{"author":"俞桂","content":"轻摇羽扇着轻纱，闲汲清泉自煮茶。缘是夏来无甚雨，小池犹未有荷花。","dynasty":"宋代","title":"夏昼"}
{"author":"俞桂","content":"花飞春减燕雏飞，西兴渡口夕阳微。等闲更上层楼望，贪看江潮不肯归。","dynasty":"宋代","title":"闲中"}
{"author":"俞桂","content":"月月岩头古翠埋，绵云深隔洞门开。苍藤随石无根活，灵杞何年有种栽。气凝野烟疑麝过，暖熏山雨误蜂来。空庭谁领幽芳坐，雪鹤同行损绿苔。","dynasty":"宋代","title":"香林洞"}
{"author":"俞桂","content":"落落功名鬓早斑，蹉跎心事十年间。看来只合归湖上，渔钓丛中尽日闲。","dynasty":"宋代","title":"心事"}
{"author":"俞桂","content":"傍墙穿过邻家竹，爱护新篁数十竿。剪伐莫令童仆辈，老夫日日要来看。","dynasty":"宋代","title":"新竹"}
{"author":"俞桂","content":"性拙难为巧，年来阴屡经。身闲诗谩赋，心静梦能灵。富贵如朝露，英雄几晓星。寻思世间事，日影过中庭。","dynasty":"宋代","title":"性拙"}
{"author":"俞桂","content":"山深入翠微，寺僻掩幽扉。景别金仙地，人忘尘世机。石滋崖雨滴，龙出洞云飞。结屋同僧处，何须赋式微。","dynasty":"宋代","title":"烟霞石壁"}
{"author":"俞桂","content":"御园犹自有逋梅，约束游人莫肯开。听得老兵谈旧事，几年不见翠以来。","dynasty":"宋代","title":"延祥观"}
{"author":"俞桂","content":"渔溪僻好只吟诗，此意还须识者知。自古岛郊贫彻骨，诗逢穷处始为奇。","dynasty":"宋代","title":"吟诗"}
{"author":"俞桂","content":"羽气於诗却未除，尽教人笑治生疎。功夫若到[穷吟地，虽是居贫富不如。","dynasty":"宋代","title":"羽气"}
{"author":"俞桂","content":"雨后新晴日转西，桑间犹有拙鸠啼。十分愁意无人管，红蓼黄芦水满溪。","dynasty":"宋代","title":"雨后"}
{"author":"俞桂","content":"轻轻烟雾失楼台，雨暗吴山锁山开。试与渔翁闲访问，落花几许泛溪来。","dynasty":"宋代","title":"雨吟"}
{"author":"俞桂","content":"花已开时人正愁，花簪头上使人羞。一春可厌无晴日，下却珠帘懒凭楼。","dynasty":"宋代","title":"雨中遣愁"}
{"author":"俞桂","content":"水激长江浪，风传远寺钟。宦情秋意薄，归兴客愁浓。卷箔迎新雁，喧篱厌旧蛩。何时旋故里，载酒插芙蓉。","dynasty":"宋代","title":"寓归"}
{"author":"俞桂","content":"一官濩落笑如初，只合空山去读书。不稼不渔无活计，谩将名氏玷公车。","dynasty":"宋代","title":"寓京二首"}
{"author":"俞桂","content":"车马滔滔厌软红，湖边秋意属西风。木犀初放荷花老，买个船儿学钓翁。","dynasty":"宋代","title":"寓京二首"}
{"author":"俞桂","content":"滕阁昔曾游，今无槛外楼。远山连树合，尽日对江流。古石空存记，骚人易感愁。夜深歌酒处，灯火灿渔舟。","dynasty":"宋代","title":"豫章滕阁"}
{"author":"俞桂","content":"江南又见雁初飞，枫叶萧疎旋觉稀。边塞戍夫天气冷，谁家月夜扫征衣。","dynasty":"宋代","title":"月夜"}
{"author":"俞桂","content":"买得山房数册诗，倚篷细读已移进。只贪眼底看冰玉，月上荷花更不知。","dynasty":"宋代","title":"阅名胜诗集"}
{"author":"俞桂","content":"漫山花发草萋萋，杨柳飞绵水拍堤。况是客怀禁不得，那堪杜宇耳边啼。","dynasty":"宋代","title":"杂兴"}
{"author":"俞桂","content":"客里匆匆二月春，梅花开后柳争新。西湖不待清明到，早有寻芳拾翠人。","dynasty":"宋代","title":"早春"}
{"author":"俞桂","content":"地僻居闲绝可人，殷勤过我抱桐君。声中知有辽天鹤，弹散华亭一片云。","dynasty":"宋代","title":"赠云间陆琴士"}
{"author":"俞桂","content":"门前槐已长，庭内草自生。所欠园中竹，多种渠几茎。此君真可爱，非独王猷情。有时吟咏暇，入园得闲行。所幸笋萌出，次第阴可成。□使神宇爽，渐觉眼界清。最是秋雨夜，风来□□□。","dynasty":"宋代","title":"种竹"}
{"author":"俞桂","content":"踰月留京国，春光总不知。可伤连夜雨，好似暮秋时。有客来无酒，逢人只说诗。官中闻闭籴，应是细民饥。","dynasty":"宋代","title":"久雨"}
{"author":"俞桂","content":"吟轴捲还开，行歌兴尽回。买花浇换叶，开径扫苍苔。巾学凉纱样，衣从薄苧裁。潘郎羞鬓白，多是为秋来。","dynasty":"宋代","title":"秋咏"}
{"author":"俞桂","content":"日煖梨花雪，风吹杨柳绵。春踰三月半，梦忆十年前。诗借莺声和，书无雁字传。东君还似旧，吾鬓叹皤然。","dynasty":"宋代","title":"春暮寄友人"}
{"author":"俞桂","content":"女伴歌采莲，清声度流水。无意惊鸳鸯，鸳鸯自飞起。","dynasty":"宋代","title":"采莲曲其三"}
{"author":"俞桂","content":"舟移别岸水纹开，日暖风香正落梅。山色濛濛横画轴，白鸥飞处带诗来。","dynasty":"宋代","title":"过湖"}
{"author":"俞桂","content":"凤帏晓起鬓𩰀松，枕肉初生酒晕红。一把柳丝挪在手，沉吟无语对春风。","dynasty":"宋代","title":"闺怨其一"}
{"author":"俞桂","content":"唤醒归舟是早秋，水光云影两悠悠。西风不管梧桐怨，一叶吹来一叶愁。","dynasty":"宋代","title":"秋怀"}
{"author":"俞桂","content":"轻摇羽扇著轻纱，闲汲清泉自煮茶。缘是夏来无甚雨，小池犹未有荷花。","dynasty":"宋代","title":"夏昼"}
{"author":"俞桂","content":"吹来一叶报秋知，玉露金风正及时。戴了凉巾披野服，桂花香里看唐诗。","dynasty":"宋代","title":"偶成"}
{"author":"俞桂","content":"习气于诗却未除，尽教人笑治生疏。功夫若到穷吟地，虽是居贫富不如。","dynasty":"宋代","title":"习气"}
{"author":"俞桂","content":"富贵人所愿，贫贱不堪忧。自有兰蕙清，非比萧艾羞。功名如露草，飘瓦若虚舟。千载傥相遇，皋夔及伊周。苟使穷未达，一壑营一丘。出处谨吾节，斯心已细筹。","dynasty":"宋代","title":"居闲"}
{"author":"俞桂","content":"荷叶笼头学道情，花妆那似妆清。双双头白犹交颈，翻笑鸳鸯不老成。","dynasty":"宋代","title":"采莲曲"}
{"author":"俞桂","content":"拗落圆房响钏金，昔人细数子藏深。不嫌到手多尖刺，只怕伤人有苦心。","dynasty":"宋代","title":"采莲曲"}
{"author":"俞桂","content":"火老金柔暑告残，乘凉正好望西山。秋声来处无寻觅，只作窗前竹叶间。","dynasty":"宋代","title":"初秋"}
{"author":"俞桂","content":"蔷薇花已谢，芍药拟下坡。午阴有嘉树，景序犹清和。日得诗篇咏，门无俗客过。笋胎今岁少，荷叶小池多。春去余旬日，夏云已嵯峨。吾去年嗟矣，身事笑蹉跎。但欲卧白石，幽岩扪青萝。已与心料理，不必问如何。","dynasty":"宋代","title":"初夏"}
{"author":"俞桂","content":"松江一景是虹桥，欲约骚人钓巨鳌。吴越封疆知几梦，只今人物壮三高。雪天斫脍莎烟冷，秋月渔歌剑气豪。收拾琉璃千万顷，尽为醽醁汲波涛。","dynasty":"宋代","title":"垂虹"}
{"author":"俞桂","content":"青青结子在梅梢，方见春来夏已交。认得主人双燕子，香泥衔去理新巢。","dynasty":"宋代","title":"春归"}
{"author":"俞桂","content":"晴天气淑浓如酒，引得狂蜂路亦迷。独立栏干凝望处，卖花人在画桥西。","dynasty":"宋代","title":"春归"}
{"author":"俞桂","content":"日暖梨花雪，风吹杨柳绵。春逾三月半，梦忆十年前。诗借莺声和，书无雁字传。东君还似旧，吾鬓叹皤然。","dynasty":"宋代","title":"春暮寄友人"}
{"author":"俞桂","content":"羲驭舒徐日正迟，园林已觉杏花稀。半晴半雨春无准，燕怯轻寒不耐飞。","dynasty":"宋代","title":"春日即事"}
{"author":"俞桂","content":"春入侯家春事深，日长庭院又沉沉。客中不耐如丝雨，搅起思家寸寸心。","dynasty":"宋代","title":"春日即事"}
{"author":"俞桂","content":"春光满目是吴头，水碧琉璃拍岸流。忆着去年桃叶渡，相思无限使人愁。","dynasty":"宋代","title":"春日即事"}
{"author":"俞桂","content":"花事已成休，都人懒出游。水添烟浪阔，山带夕阳愁。柳树鸣黄鸟，沙堤卧白鸥。不辞归路远，何必买扁舟。","dynasty":"宋代","title":"春晚湖上"}
{"author":"俞桂","content":"尽日看诗只掩扉，出门细雨怕沾衣。杏花已露胭脂色。燕子如何却未归。","dynasty":"宋代","title":"春咏"}
{"author":"俞桂","content":"便中蒙赐墨，得句胜如书。暂尔两年别，俄然春暮余。梦驰情不间，心迩迹何疎。自省吾今老，湖山缚屋居。","dynasty":"宋代","title":"次坦庵兄韵"}
{"author":"俞桂","content":"相逢款话傍檐西，坎止流行事不齐。君到白苹秋正好，饱吟风月棹前溪。","dynasty":"宋代","title":"次吴秋潭韵"}
{"author":"俞桂","content":"朝市软红尘，山林气味深。放怀随野鹤，过耳任春禽。石涧鸣泉玉，松钗坠日阴。隐居无个事，存养读书心。","dynasty":"宋代","title":"次下竺僧韵"}
{"author":"俞桂","content":"不爱三公汉禄荣，一丝风月许多清。只将节义高千古，岂钓人间利共名。","dynasty":"宋代","title":"钓台"}
{"author":"俞桂","content":"东山随分作生涯，即是清高隐者家。粗有小园供日涉，不愁无地种梅花。","dynasty":"宋代","title":"东山"}
{"author":"俞桂","content":"湖水相连月照天，雁声嘹呖搅人眠。昔年曾到枫桥宿，石岸傍边系小船。","dynasty":"宋代","title":"枫桥寺"}
{"author":"俞桂","content":"占断淮南势，西风入鬓毛。一江流不尽，多景最为高。斜日迷烟树，孤帆送客舠。兴怀人物少，今古等秋毫。","dynasty":"宋代","title":"甘露寺"}
{"author":"俞桂","content":"诗与梅花一样清，江湖久矣熟知名。未容便理趋朝计，行见相留入幕深。照座精神澄玉宇，当官才刃压金城。星郎况是曾知己，刮目英游藻鉴明。","dynasty":"宋代","title":"赓宋雪岩韵"}
{"author":"俞桂","content":"无言情脉脉，美人久相隔。道阻修且长，春草几番碧。凤钗冷鬓云，鸾镜轻云羃。昔为比翼鸟，今作孤飞翮。愁绝寄郎衣，腰瘦裁宜窄。","dynasty":"宋代","title":"古意"}
{"author":"俞桂","content":"凤帏晓起鬓{上髟下龙}松，枕肉初生酒晕红。一把柳丝挪在手，沉吟无语对春风。","dynasty":"宋代","title":"闺怨"}
{"author":"俞桂","content":"谁怜人去锁朱楼，终日凭栏只带愁。燕子也知人薄倖，飞来略不傍帘钩。","dynasty":"宋代","title":"闺怨"}
{"author":"俞桂","content":"海棠袅袅弄胭脂，雨入枝头睡正宜。最是高人有遗恨，杜陵因甚却无诗。","dynasty":"宋代","title":"海棠"}
{"author":"俞桂","content":"雨脚来山岫，溪痕涨岸沙。插旗多酒户，挂纲尽渔家。地出绷儿笋，园收菜子花。春归莺啭嬾，风急燕飞斜。杯泻青荷叶，瓯煎白玉茶。孤村流水晚，数点有归鸦。","dynasty":"宋代","title":"和乐天初夏韵"}
{"author":"俞桂","content":"入得春来物物饶，翻思湖上短长桥。去年寒食闲游处，曾把扁舟系柳条。","dynasty":"宋代","title":"和叶广文韵"}
{"author":"俞桂","content":"一番雨过一番春，芒竹闲行踏软尘。城里不知春色早，湖边杨柳已撩人。","dynasty":"宋代","title":"湖上闲步"}
{"author":"俞桂","content":"两寺今寺一，因秦虎占丘。鹤飞王剑化，鸟宿古坟愁。石与泉流接，池通海水浮。十奇多胜概，不及尽追游。","dynasty":"宋代","title":"虎丘"}
{"author":"俞桂","content":"突兀浮图插翠微，吴王事迹总成非。寺僧未晚山门闭，不放闲云一片飞。","dynasty":"宋代","title":"虎丘"}
{"author":"俞桂","content":"径入松关古，秋云带树烟。只疑山有雨，恰是涧流泉。骚客诗留壁，游人岸系船。凭谁招陆羽，瀹茗古栏边。","dynasty":"宋代","title":"惠山"}
{"author":"俞桂","content":"东君无处不繁华，一雨才晴意便佳。客舍山梅开遍了，从今懒飞檐头花。","dynasty":"宋代","title":"即事"}
{"author":"俞桂","content":"薄薄轻轻寒露雨，微微飒飒早秋风。小舟办了松江去，占取三高作钓翁。","dynasty":"宋代","title":"即事"}
{"author":"俞桂","content":"阴云酿雨勒花迟，梅已飘残到杏枝。好是池塘清梦处，勾吟春草入新诗。","dynasty":"宋代","title":"即事"}
{"author":"俞桂","content":"暑赫练襟汗浴流，倩谁唤得一天秋。无人共订吟边句，独有蝉声叫树头。","dynasty":"宋代","title":"即事"}
{"author":"俞桂","content":"吹落杨花春事了，小池新绿雨添痕。育蚕时节寒犹在，村落人家半掩门。","dynasty":"宋代","title":"即事"}
{"author":"俞桂","content":"可笑无诗纪四愁，强将欢伯解吾忧。夜长明月纱窗冷，分得寒蛩一半秋。","dynasty":"宋代","title":"纪愁"}
{"author":"俞桂","content":"生长京华地，衣冠东晋人。书中尘不到，笔下句通神。江海知名日，池塘几梦春。精神长似旧，芸藁愈清新。","dynasty":"宋代","title":"寄陈芸居"}
{"author":"俞桂","content":"一番旧事总成空，莫使相思梦里逢。惆怅阳台云共雨，阳台今隔几千重。","dynasty":"宋代","title":"寄怀"}
{"author":"俞桂","content":"岁月逡巡笑故吾，人生南北隔江湖。楼头约取衡阳雁，寄得一行书信无。","dynasty":"宋代","title":"寄书"}
{"author":"俞桂","content":"眺望西山在目中，更须宽展竹篱通。残梅尚守清帘节，不嫁东君昨夜风。","dynasty":"宋代","title":"家园"}
{"author":"俞桂","content":"小雨才收日渐斜，酒旗插处两三家。江头妆点秋来景，半是芦花半蓼花。","dynasty":"宋代","title":"江上"}
{"author":"俞桂","content":"江头云阁雨，柳色与春深。船发春风阻，谁知客子心。","dynasty":"宋代","title":"江上"}
{"author":"俞桂","content":"渔浦山边白鹭飞，西兴渡口夕阳微。等闲更上层楼望，贪看江潮不肯归。","dynasty":"宋代","title":"江头"}
{"author":"俞桂","content":"逾月留京国，春光总不知。可伤连夜雨，好似暮秋时。有客来无酒，逢人只说诗。官中闻闭籴，应是细民饥。","dynasty":"宋代","title":"久雨"}
{"author":"俞桂","content":"幸喜居官事不多，庭空吏散雀堪罗。近来转觉诗朋少，谁肯高轩为我过。","dynasty":"宋代","title":"居官"}
{"author":"俞桂","content":"富贵人所原，贫贱不堪忧。自有兰蕙清，非比萧艾羞。功名如露草，飘瓦若虚舟。千载傥相遇，皋夔及伊周。苟使穷未达，一壑营一丘。出处谨吾节，斯心已细筹。","dynasty":"宋代","title":"居闲"}
{"author":"俞桂","content":"诸营今日请春衣，积沓如山竞捧归。曾念雪中兵堕指，戍边铁甲正防围。","dynasty":"宋代","title":"军中请衣"}
{"author":"俞桂","content":"儒冠每笑拙身谋，春日因何桂玉留。南浦未思芳草恨，西湖正为落梅愁。四灵去矣今如在，诸老萧然事已休。衣钵青松谁继续，家鸡还复可搜求。","dynasty":"宋代","title":"看先叔祖青松居士仓使诗"}
{"author":"俞桂","content":"园林绿暗又红稀，蜀鸟啼山笋蕨肥。春夏一番交篆早，绵衣脱了着单衣。","dynasty":"宋代","title":"口占"}
{"author":"俞桂","content":"天气晴和又作阴，老来畏冷自难禁。余霙待伴留痕在，殊动骚人访戴心。","dynasty":"宋代","title":"腊八前四日"}
{"author":"俞桂","content":"步入侵云岭，亭高路恰平。池边幽树占，水底细沙明。无友诗难咏，逢僧话转清。此中真胜地，林寂鸟无声。","dynasty":"宋代","title":"冷泉亭"}
{"author":"俞桂","content":"欲访飞来景，湖头赁小船。白云侵岭下，翠树傍泉边。入寺人须到，深林影自圆。山居相去近，夜坐学参禅。","dynasty":"宋代","title":"冷泉亭"}
{"author":"俞桂","content":"回首得两年，曾入灵隐去。一路看不足，衣沾松上露。白云来相迎，涧泉飞瀑素。此景天下无，远胜庐山路。","dynasty":"宋代","title":"灵隐"}
{"author":"俞桂","content":"大道本无体，何在文字间。昴从先天画，诗自圣人删。流风传益远，后作莫可攀。推敲谁氏子，一字不可闲。","dynasty":"宋代","title":"论诗"}
{"author":"俞桂","content":"芦花荷叶晚秋天，雁影横斜远水连。频唤买鱼人不譍，偷忙撑入怕官船。","dynasty":"宋代","title":"买鱼"}
{"author":"俞桂","content":"青浦相逢恰二年，今宵再会亦前缘。诗囊和月横挑去，稳泛枫桥夜半船。","dynasty":"宋代","title":"南跄跧上人之平江"}
{"author":"俞桂","content":"东作农家处处忙，金珠非是疗饥方。京华只识笙歌乐，岂识男耕与女桑。","dynasty":"宋代","title":"农事"}
{"author":"俞桂","content":"吹来一圳报秋知，玉露金风正及时。戴了凉巾披野服，桂花香里看唐诗。","dynasty":"宋代","title":"偶成"}
{"author":"俞桂","content":"短发萧萧满镜秋，家居但觉岁时流。两年不见西湖面，笑我寒盟是白鸥。","dynasty":"宋代","title":"偶成"}
{"author":"俞桂","content":"降伏吾心法，无如去外魔。苦吟诗愈拙，着意字犹讹。荏苒青衫旧，消磨白发多。不才为世弃，徒自咏卷阿。","dynasty":"宋代","title":"偶吟"}
{"author":"俞桂","content":"买船穿僻径，坟古最幽深。山近风常冷，松蟠昼亦阴。来时无整骑，骑路有鸣禽。寄语城居者，何人肯访寻。","dynasty":"宋代","title":"裴坟"}
{"author":"俞桂","content":"平湖一景堪图画，舟子烟波去复归。旧日玄真无觅处，西山长见鹭鸾飞。","dynasty":"宋代","title":"平湖"}
{"author":"俞桂","content":"擘钗情绪思悠悠，月下穿针嬾傍楼。非独双星苦离别，人间天上一般愁。","dynasty":"宋代","title":"七夕有怀"}
{"author":"俞桂","content":"朝来阁雨喜新晴，枝上绵蛮调好声。佳节莫将虚过了，人生赢得几清明。","dynasty":"宋代","title":"清明"}
{"author":"俞桂","content":"晚醒归舟是早秋，水光云影两悠悠。西风不管梧桐怨，一叶吹来一叶愁。","dynasty":"宋代","title":"秋怀"}
{"author":"俞桂","content":"吾今两鬓已成丝，每每逢春独自悲。最恨秋千无力上，风流不比少年时。","dynasty":"宋代","title":"秋千"}
{"author":"俞桂","content":"芙蓉未拆桂香浮，落日西风雁过楼。一雨空阶深夜滴，十分秋是十分愁。","dynasty":"宋代","title":"秋日"}
{"author":"俞桂","content":"宿有骚人兴，休教世俗知。郊墟聊晚眺，风月入秋宜。愁极惟凭酒，囊空却剩诗。更长人不睡，灯火可亲时。","dynasty":"宋代","title":"秋日即事"}
{"author":"俞桂","content":"西风紧兮叶脱枝，寒露瀼兮菊绕篱。芦花白兮蓼满湄，雁声急兮蛩转悲。乐吾淛兮殊兴思，况东淮兮落远陲。朝气肃兮夜漏迟，暮云黯兮山色衰。纷纷眯目黄埃吹，艰关千进而徒驱驰。穷猿投林任所之，膏粱诸公那得知。从今休被微官缚，示若琴歌诗酒乐。岂无手足怀我情，当念行人多寂寞。","dynasty":"宋代","title":"秋行吟"}
{"author":"俞桂","content":"月华如水净无尘，千里相思总一心。络纬篱边吟不彻，做成秋意十分深。","dynasty":"宋代","title":"秋夜"}
{"author":"俞桂","content":"秋夜多愁思，虚堂风露凉。观书灯可近，欲睡漏初长。蛩响频催织，萤飞烁有光。雨梢窗外过，散入稻花香。","dynasty":"宋代","title":"秋夜"}
{"author":"俞桂","content":"吟轴卷还开，行歌兴尽回。买花浇换叶，开么扫苍苔。巾学凉纱样，衣从薄苧裁。潘郎羞鬓白，多是为秋来。","dynasty":"宋代","title":"秋咏"}
{"author":"俞桂","content":"剖竹相通涧下泉，更邀山色在樽前。一钩明月轩窗上，欹枕藤床独自眠。","dynasty":"宋代","title":"山中"}
{"author":"俞桂","content":"天净无一云，地净无一尘。十六月圆满，皎皎白玉轮。古今同此月，照破世间人。夜久方浴出，露坐风满襟。清影入窗户，聊足尉我心。所欠一樽酒，所乏一张琴。如此好月色，惜乎在海滨。痴儿官事了，空自疲精神。不得赏新月，酬酢相与频。今宵诗兴动，狂吟渔溪民。独对犹复尔，况逢亲共宾。","dynasty":"宋代","title":"赏月"}
{"author":"俞桂","content":"今朝社日寒犹力，燕子还寻五柳家。宰肉不沾吾分薄，强斟聋酒度年华。","dynasty":"宋代","title":"社日"}
{"author":"俞桂","content":"异种休参玉板禅，崭然一角立层巅。远尖自抱云根壮，叠藓谁疑雨箨缠。梦里三生空过眼，胸中千亩漫流涎。此龙难入宁僧谱，出土摩霄是几年。","dynasty":"宋代","title":"石笋峰"}
{"author":"俞桂","content":"槐幄阴阴蔽绿扉，池抽荷叶落蔷薇。梁间紫燕新雏弱，来傍檐前旋学飞。","dynasty":"宋代","title":"首夏"}
{"author":"俞桂","content":"僻性止耽书，村中谩寓居。心惟求事省，身合与名疎。木叶秋风起，蛩吟夜雨初。吾生今晚矣，不必间何如。","dynasty":"宋代","title":"书怀"}
{"author":"俞桂","content":"野草沿庭砌，清闲日掩扉。晚凉疎雨过，落叶觉蝉稀。天籁自鸣竹，砧声谁捣衣。僧寮不过此，何必扣玄机。","dynasty":"宋代","title":"书斋"}
{"author":"法振","content":"哀乐暗成疾，卧中芳月移。西山有清士，孤啸不可追。捣药昼林静，汲泉阴涧迟。微踪与麋鹿，远谢求羊知。","dynasty":"唐代","title":"病愈寄友"}
{"author":"法振","content":"谁向春莺道，名园已共知。檐前回水影，城上出花枝。摇拂烟云动，登临翰墨随。相招能不厌，山舍为君移。","dynasty":"唐代","title":"程评事西园之作"}
{"author":"法振","content":"溪草落溅溅，鱼飞入稻田。早寒临洞月，轻素卷帘烟。dU帻题新句，蓑衣象古贤。曙花闲秀色，三十六峰前。","dynasty":"唐代","title":"陈九溪中草堂"}
{"author":"法振","content":"孤棹移官舍，新农寄楚田。晴林渡海日，春草长湖烟。卧对闲鸥戏，谈经稚子贤。佳期更何许，应向啸台前。","dynasty":"唐代","title":"题天长阮少府湖上客归"}
{"author":"法振","content":"道成人不识，流水响空山。花暗轩窗外，云随坐卧间。验图名已久，绝粒事长闲。更欲昆仑去，羞看绛节还。","dynasty":"唐代","title":"题万山许炼师"}
{"author":"法振","content":"白羽三千驻，萧萧万里行。出关深汉垒，带月破蕃营。蔓草河原色，悲笳碎叶声。欲朝王母殿，前路驻高旌。","dynasty":"唐代","title":"河源破贼后赠袁将军"}
{"author":"法振","content":"纱帽度残春，虚舟寄一身。溪边逢越女，花里问秦人。古塞连山静，阴霞落海新。有时城郭去，暗与酒家亲。","dynasty":"唐代","title":"越中赠程先生"}
{"author":"法振","content":"关山今不掩，军候鸟先知。大汉嫖姚入，乌孙部曲随。高旌天外驻，寒角月中吹。归到长安第，花应再满枝。","dynasty":"唐代","title":"送常大夫赴朔方"}
{"author":"法振","content":"不须行借问，为尔话闽中。海岛阴晴日，江帆来去风。道游玄度宅，身寄朗陵公。此别何伤远，如今关塞通。","dynasty":"唐代","title":"送人游闽越"}
{"author":"法振","content":"潮落风初定，天吴避客舟。近承三殿旨，欲向五湖游。不厌乌皮几，新缝鹤氅裘。明珠漂断岸，阴火映中流。华盖芝童引，神丹桂女收。悬知居缥缈，因为识浮丘。","dynasty":"唐代","title":"送褚先生海上寻封炼师"}
{"author":"法振","content":"微雨空山夜洗兵，绣衣朝拂海云清。幕中运策心应苦，马上吟诗卷已成。离亭不惜花源醉，古道犹看蔓草生。因说元戎能破敌，高歌一曲陇关情。","dynasty":"唐代","title":"送韩侍御自使幕巡海北"}
{"author":"法振","content":"新田绕屋半春耕，藜杖闲门引客行。山翠自成微雨色，谿花不隐乱泉声。渔家远到堪留兴，公府悬知欲厌名。入夜更宜明月满，双童唤出解吹笙。","dynasty":"唐代","title":"张舍人南溪别业"}
{"author":"法振","content":"归风白马引嘶声，落日犹看楚客情。塞口竹缘空戍没，潮头沙拥慢冈成。松田且欲亲耕种，郡守何偏问姓名。东道宿程投故栅，依依渔父解相迎。","dynasty":"唐代","title":"别卢使君归故栅村"}
{"author":"法振","content":"不到终南向几秋，移居更欲近沧洲。风吹雨色连村暗，潮拥菱花出岸浮。漠漠望中春自艳，寥寥泊处夜堪愁。如君岂得空高枕，只益天书遣远求。","dynasty":"唐代","title":"丹阳浦送客之海上"}
{"author":"法振","content":"西塞长云尽，南湖片月斜。漾舟人不见，卧入武陵花。","dynasty":"唐代","title":"月夜泛舟"}
{"author":"法振","content":"玉帛征贤楚客稀，猿啼相送武陵归。湖头望入桃花去，一片春帆带雨飞。","dynasty":"唐代","title":"送友人之上都"}
{"author":"法振","content":"画鼓催来锦臂襄，小娥双起整霓裳。（《柘枝》，见《韵语阳秋》）","dynasty":"唐代","title":"句"}
{"author":"法振","content":"玉帛徵贤楚客稀，猿啼相送武陵归。湖头望入桃花去，一片春帆带雨飞。","dynasty":"唐代","title":"送友人之上都"}
{"author":"陈有声","content":"惟圣观化，自源而流。惟吏观化，自邑而州。圣念於民，吏职其忧。民壅於化，则吏之尤。我相此邦，此邦之休。昔民睽睽，胥戕以刘。今民熙熙，式歌且讴。昔民啼饥，谷粒不收。今民夷怿，无佩犊与牛。是曰化国，莫知其由。我仪图之，惟孝友张侯。侯有令德，不竞不球。泽濡而春，令肃而秋。磨夙夜不勤，惟民之诹。孰冤而伸，孰贫而赒。孰梗而顽，去其贼蟊。孰巧而奸，锻其戈矛。惟教化不行，如疾弗瘳。既观厥成，泮涣以游。经之营之，爰始爰谋。乃筑斯亭，于江之陬。如跂斯翼，如方斯辀。如虹维桥，如鹢维舟，如蓬莱瀛洲。匪曰予观，临深极幽。尔化於成，其政优优。如彼时雨，云之油油。如彼源泉，集於浍沟，惟百以留。逆彼源矣，其流悠悠。登彼亭矣，共乐浮浮。尔嚣尔顽，化而善柔。尔利尔铦，化而锄耰。尔文而化，为苏为欧。尔俗而化，为虞为周。大德小德，劂义可求。无不尔承，劂德莫酬。","dynasty":"宋代","title":"流化亭"}
{"author":"陈有声","content":"蒙泉距宜春，相去百余里。有僧来问余，借问何姓氏。乃余昔所敬，见之蹙然喜。叙余语未既，省记到山始。屋庐今何如，旧者存有几。一别十八年，再见复在此。僧云胜前，百蠹费更理。昔茅塞蹊径，今道平如砥。昔门不容盖，今可驷结轨。昔堂地一坳，今去天尺咫。恽飞两庑列，翼从万瓦起。古殿布丹雘，云龛照青紫。临流地宽旷，一带碧清泚。竹院密回环，松关秀两峙。几峦对青眼，泉石洗幽耳。最上两龙湫，层岩状奇诡。水旱凡祷祈，响答应甚迩。载念此招提，明禅祖其址。传灯焰不续，老子心所耻。庄严七宝界，因果非偶尔。问余求篇题，以为岁月纪。余老书最拙，况在尘箠里。欲到身未能，欲轰请未已。忽然若天会，拈笔书满纸。大空一浮沤，无成亦无毁。广阔包八荒，斂藏归一指。道足满须弥。意合在梯米。幻成如是观，佛亦不在是。虚空白且光，澄波静无滓。四山时出云，一月照彻底。天开道门庭，不断佛种子。心地日杲杲，光照千万祀。","dynasty":"宋代","title":"重修圣济院"}
{"author":"石孝友","content":"照水粉梅开尽。春残峭寒犹甚。秋气著人衣，斗帐玉儿生晕。那更。那更。帘外月斜风横。","dynasty":"宋代","title":"如梦令"}
{"author":"石孝友","content":"见也如何暮。别也如何遽。别也应难见也难，后会难凭据。去也如何去。住也如何住。住也应难去也难，此际难分付。","dynasty":"宋代","tags":"宋词三百首，宋词精选，婉约，叹恨，离别","title":"卜算子·见也如何暮"}
{"author":"石孝友","content":"愁云淡淡雨潇潇。暮暮复朝朝。别来应是，眉峰翠减，腕玉香销。小轩独坐相思处，情绪好无聊。一丛萱草，数竿修竹，数叶芭蕉。","dynasty":"宋代","tags":"宋词精选，写云，写云，女子，相思","title":"眼儿媚·愁云淡淡雨潇潇"}
{"author":"石孝友","content":"人自蕊宫来，微步香云拥。小试樽前白雪歌，叶叶秋声动。一翦艳波横，两点愁山重。收拾眉尖眼尾情，作个鸳鸯梦。","dynasty":"宋代","title":"卜算子"}
{"author":"石孝友","content":"蚁酒浮明月，鲸波泛落星。春花秋叶几飘零。只有庐山君眼、向人青。明日非今日，长亭更短亭。不辞一饮尽双瓶。争奈秋风江口、酒初醒。","dynasty":"宋代","title":"南歌子"}
{"author":"石孝友","content":"青青杨柳水边桥。水迢迢。柳摇摇。缓引离觞，频驻木兰桡。我是行人君是客，俱有恨，总无聊。冰澌波暖数琼瑶。舞晴飚。拂春潮。一片别魂，销尽遣谁招。不似严阳山上雪，魂易尽，雪难销。","dynasty":"宋代","title":"江城子"}
{"author":"石孝友","content":"好恨这风儿，催俺分离！船儿吹得去如飞，因甚眉儿吹不展？叵耐风儿！不是这船儿，载起相思？船儿若念我孤恓？载取人人篷底睡，感谢风儿！","dynasty":"宋代","tags":"写风，写船，离别","title":"浪淘沙·好恨这风儿"}
{"author":"石孝友","content":"梅雪弄芳馨。饯日迎辰契月蓂。争着琴堂称贺处，娉婷。满捧霞觞璨鲤庭。鹤等更龟龄。八十仙翁醉复醒。好倩洛阳驰誉手，丹青。乞与人间作寿星。","dynasty":"宋代","title":"南乡子"}
{"author":"石孝友","content":"征鸿过尽秋容谢。卷离恨、还东下。剪剪霜风落平野。溪山掩映，水烟摇曳，几簇渔樵舍。芙蓉城里人如画。春伴春游夜转夜。别后知他如何也。心随云乱，眼随天断，泪逐长江泻。","dynasty":"宋代","tags":"婉约，秋天，离别，伤怀","title":"青玉案·征鸿过尽秋容谢"}
{"author":"石孝友","content":"潇湘雨打船篷。别离中。愁见拍天沧水、搅天风。留不住。终须去。莫匆匆。后夜一尊何处、与谁同。","dynasty":"宋代","title":"乌夜啼"}
{"author":"石孝友","content":"漏永迢迢清夜。露华浓、洞房寒乍。愁人早是不成眠，奈无端、月窥窗罅。心心念念都缘那。被相思、闷损人也。冤家你若不知人，这欢娱、自今权罢。","dynasty":"宋代","title":"夜行船"}
{"author":"石孝友","content":"拽尽风流露布，筑成烦恼根基。早知恁地浅情时。枉了教人恁地。惜你十分撋就，把人一味禁持。这回断了更相思。比似人间没你。","dynasty":"宋代","title":"西江月"}
{"author":"石孝友","content":"帘卷南薰，微雨过、天容似沐。开绮燕，红蕖别馆，绿槐高屋。灵寿杖横龙脊瘦，长年酒酿鹅儿熟。唤飞琼、亲捧紫霞杯，歌新曲。双凤好，温和玉。谈俭幕，嬉莱眼。且功成身退，注名仙箓。莲社焚香冰琢句，兰亭泚笔云翻墨。愿朱颜、长伴赤松游，骑黄鹄。","dynasty":"宋代","title":"满江红"}
{"author":"石孝友","content":"日转桐阴，正玉燕、飞来夏屋。帘幕映，海留红艳，麝重兰馥。风采传闻瞻瑞节，婉谋曾是回钧轴。卷秦淮、吹入酒杯中，波翻绿。丹诏下，公归速。看日奏，三千牍。想春迷柳院，夜分莲烛。清暑声寒苍玉佩，月娥笑捧长生箓。问瑶池、阿母手栽花，何年熟。","dynasty":"宋代","title":"满江红"}
{"author":"石孝友","content":"我已多情，更撞著、多情底你。把一心、十分向你。尽他们，劣心肠、偏有你。共你。风了人，只为个你。宿世冤家，百忙里、方知你。没前程、阿谁似你。坏却才名，到如今、都因你。是你。我也没星儿恨你。","dynasty":"宋代","title":"惜奴娇·我已多情"}
{"author":"石孝友","content":"醉袖吟鞭行色里，帽檐低处风斜。晚山一半被云遮。残阳明远水，古木集栖鸦。暮去朝来缘底事，不如早早还家。曲屏深幌小窗纱。翠沾眉上柳，红搵脸边花。","dynasty":"宋代","title":"临江仙·醉袖吟鞭行色里"}
{"author":"石孝友","content":"枕上莺声初破睡，峭寒轻透帘帏。起来惆怅有谁知。雨狂风转急，揉损好花枝。薄幸别来春又老，等闲误却佳期。斜阳影里立多时。远山何事□，相对蹙修眉。","dynasty":"宋代","title":"临江仙·枕上莺声初破睡"}
{"author":"石孝友","content":"常记梦云楼上住，残灯影里迟留。依稀绿惨更红羞。露痕双脸泪，山样两眉愁。数片轻帆天际去，云涛烟浪悠悠。今宵独宿古江头。水腥鱼菜市，风碎荻花洲。","dynasty":"宋代","title":"临江仙·常记梦云楼上住"}
{"author":"石孝友","content":"屏障重重翠幕遮。兰膏烟暖篆香斜。相思树上双栖翼，连理枝头并蒂花。敧凤髻，亸乌纱。云慵雨困兴无涯。个中赢取平生事，兔走乌飞一任他。","dynasty":"宋代","title":"鹧鸪天·屏障重重翠幕遮"}
{"author":"石孝友","content":"冷蕊閟红香，瘦节攒苍玉。更著堂堂十八翁，取友三人足。惜此岁寒姿，移向屏山曲。纸帐熏炉结胜缘，故伴仙郎宿。","dynasty":"宋代","title":"卜算子·冷蕊閟红香"}
{"author":"石孝友","content":"射虎将军搴绣帽。西园公子南山豹。共跨龙媒衔凤沼。风色好。宫花御柳迎人笑。剑履醒醒天日表。集英殿下春来早。双鹗盘空擎百鸟。归来了。蓝袍锦水光相照。","dynasty":"宋代","title":"渔家傲·射虎将军搴绣帽"}
{"author":"石孝友","content":"友莺梦蝶。寻花问柳深相结。教春去後群芳歇。零落朋游，辜负好时节。眼边愁绪多于发。迢迢一水通吴越。旧欢新恨都休说。坐暖残红，沈醉碧天阔。","dynasty":"宋代","title":"醉落魄/一斛珠"}
{"author":"石孝友","content":"凌花镜里桃花笑，清影团团。月淡风寒。深夜移灯许细观。武陵溪上当时事，何处飞鸾。泪纸惊澜。飘尽红英不忍看。","dynasty":"宋代","title":"丑奴儿/采桑子"}
{"author":"石孝友","content":"歌彻秋娘金缕，醉扳织女云车。而今谁复荐相如。拔剑茫然四顾。好景凭诗断送，闲愁著酒消除。镜中丝发莫惊呼。春满珠帘绣户。","dynasty":"宋代","title":"西江月·歌彻秋娘金缕"}
{"author":"石孝友","content":"旧游曾记当年，凤城雨露开晴昼。端门发钥，御炉烟暗，宫花影覆。帝念民劳，俾乘轺传，暂临牛斗。散阳和四照，春光万井，来小试、调元手。职业才华竞秀。汉廷臣、无出其右。九重眷倚，频虚槐鼎，争迎衮绣。爽气西山，绿波南浦，酿成芳酒。趁锋车未到，霞觞共祝，百千长寿。","dynasty":"宋代","title":"水龙吟·旧游曾记当年"}
{"author":"石孝友","content":"树槎牙。冰交加。冷艳疏疏瘦影斜。几枝梅花放。天一涯。语三叉。已是情多怨物华。那堪更忆家。","dynasty":"宋代","title":"长相思·树槎牙"}
{"author":"石孝友","content":"著意栽银，砌成叶叶莲花舫。醉霞摇荡。恰似凌波样。自笑平生，鲸吸洪波量。孤心赏。不如深幌。一搦酬千想。","dynasty":"宋代","title":"点绛唇·著意栽银"}
{"author":"石孝友","content":"杨柳腰枝，春来尚怯铢衣重。眼波偷送。笑把花枝弄。雨帐云屏，一枕高唐梦。春情动。殢人娇纵。困亸钗横凤。","dynasty":"宋代","title":"点绛唇·杨柳腰枝"}
{"author":"石孝友","content":"醉倚危墙，望中归思生天际。山腰渚尾。几簇渔樵市。帆落西风，一段芦花水。八千里。锦书欲寄。新雁曾来未。","dynasty":"宋代","title":"点绛唇·醉倚危墙"}
{"author":"石孝友","content":"雁阵惊寒，故唤起、离愁万斛。因追念、镜鸾易破，凤弦难续。诗句已凭红叶去，梦魂未断黄粱熟。叹浪萍、风梗又天涯，成幽独。归来引，相思曲。尘满把，泪盈掬。对长天远水，落霞孤鹜。立尽西风无好意，遥山也学双眉蹙。恨草根、不逐鬓根摧，秋更绿。","dynasty":"宋代","title":"满江红·雁阵惊寒"}
{"author":"石孝友","content":"秦楼月。秦娥本是秦宫客。秦宫客。梦云风韵，借仙标格。相从无计不如休，如今去也空相忆。空相忆。尊前欢笑，梦中寻觅。","dynasty":"宋代","title":"忆秦娥·秦楼月"}
{"author":"石孝友","content":"合下相逢，算鬼病、须沾惹。闲深里、做场话霸。负我看承，枉驼我、许多时价。冤家。你教我、如何割舍。苦苦孜孜，独自个、空嗟呀。使心肠、捉他不下。你试思量，亮从前、说风话。冤家。休直待，教人咒骂。","dynasty":"宋代","title":"惜奴娇·合下相逢"}
{"author":"石孝友","content":"青青杨柳水边桥。水迢迢。柳摇摇。缓引离觞，频驻木兰桡。我是行人君是客，俱有恨，总无聊。冰澌波暖数琼瑶。舞晴飚。拂春潮。一片别魂，销尽遣谁招。不似严阳山上雪，魂易尽，雪难销。","dynasty":"宋代","title":"江城子·青青杨柳水边桥"}
{"author":"石孝友","content":"相逢执手也踟蹰。立斯须。话区区。借问来时，曾见那人无。忍泪啼痕香不减，虽少别，忍轻辜。霜风摇落岁将徂。景凋疏。恨萦纡。过尽行云，我在与谁居。一掬归心飞不去，层浪叠，片蟾孤。","dynasty":"宋代","title":"江城子·相逢执手也踟蹰"}
{"author":"石孝友","content":"有件伡遮，算好事、大家都知。被新家矍索后，没别底，似别底也难为。识尽千千并万万，那得恁、海底猴儿。这百十钱，一个泼性命，不分付、待分付与谁。","dynasty":"宋代","title":"亭前柳·有件俥遮"}
{"author":"石孝友","content":"漏水迢迢清夜。露华浓、洞房寒乍。愁人早是不成眠，奈无端、月窥窗罅。心心念念都绿那。被相思、闷损人也。冤家你若不知人，这欢娱、自今权罢。","dynasty":"宋代","title":"夜行船·漏水迢迢清夜"}
{"author":"石孝友","content":"相对盈盈一水。多声价、开名得字。刚能见也还抛弃。负了万红千翠。留无计。来无计。□□□、成何况味。而今若没些儿事。却枉了、做人一世。","dynasty":"宋代","title":"茶瓶儿·相对盈盈一水"}
{"author":"石孝友","content":"拽尽风流露布，筑成烦恼根基。早知恁地浅情时。枉了教人恁地。惜你十分撋就，把人一味禁持。这回断了更相思。比似人间没你。","dynasty":"宋代","title":"西江月·拽尽风流露布"}
{"author":"石孝友","content":"云龙双辅，匣龙双起，当年楚尾吴头。借月命卿，占星分使，来宽俗瘵君忧。绣指屈儒流。□暂辍北阙，小试南州。协奏熏风，霈为霖雨岁登秋。春工点缀芳柔。正梅凝笑脸，柳弄青眸。柏叶荐觞，椒花载颂，休辞秉烛嬉游。乃眷在宸旒。更德标银管，名覆金瓯。共看朝天露稳，归拜富民侯。","dynasty":"宋代","title":"望海潮·云龙双辅"}
{"author":"石孝友","content":"霁光摇目。春入郊原绿。残雪压枝堆烂玉。时闻枝间蔌蔌。瘦藤细履平沙。醉中一任欹斜。落日数声啼鸟，香风满路梅花。","dynasty":"宋代","title":"清平乐·霁光摇目"}
{"author":"石孝友","content":"云树直。雨歇半空犹湿。山影插尖高几尺。依依衔落日。远岸双飞鸂鶒。一水无情自碧。飒飒白苹风正急。断肠人独立。","dynasty":"宋代","title":"谒金门·云树直"}
{"author":"石孝友","content":"萧滩韵环佩，玉笥灿玲珑。仙源积庆，当日占梦兆维熊。学业肯先歆向，文焰已高白贺，飞步更蟾宫。秀色溢眉宇，雄辩倒心胸。作儿戏，为亲寿，捧霞钟。彩衣摇曳，光映怀橘堕双红。正好产分风月，且伴能言桃李，鲸吸海涛洪。行赴紫泥诏，归拜黑头公。","dynasty":"宋代","title":"水调歌头·萧滩韵环佩"}
{"author":"石孝友","content":"男儿四方志，岂久困泥沙。束书匣剑，依旧旅食在京华。蹭蹬青云未遂，奔走红尘何计，敛袂且还家。草木渐黄落，风月正清嘉。友猿鹤，宅丘壑，乐生涯。几时雷雨，轰磕平地起龙蛇。尺可鞭夷狄，寸舌可盂社稷，无路踏云车。今古万千事，洒泪向黄花。","dynasty":"宋代","title":"水调歌头·男儿四方志"}
{"author":"石孝友","content":"美人在何许，相望正悠悠。云我雾窗，遥想宛在海中洲。空对残云冷雨，何限重山叠水，一梦到无由。遗怨写红叶，薄幸记青楼。金乌掷，玉蟾缺，物华休。凤梧眢井，一夜风露各惊秋。唯有远山无赖，淡扫一眉绿，特地向人愁。敛袂且归去，回首谩迟留。","dynasty":"宋代","title":"水调歌头·美人在何许"}
{"author":"石孝友","content":"把杯莫唱阳关曲。行客去、居人恨局。屏山似展江如簇。不见尊前醉玉。鹃啼处、怨声裂竹。问後夜、兰舟那宿。帛书早系征鸿足。肠断弦孤怎续。","dynasty":"宋代","title":"杏花天·把杯莫唱阳关曲"}
{"author":"石孝友","content":"草色裙腰展，冰容水镜开。又还春事破寒来。一夜东风吹绽、後园梅。糯瓮篘香酿，熏炉续麝煤。休惊节物暗相催。赢取大家沈醉、探春杯。","dynasty":"宋代","title":"南歌子·草色裙腰展"}
{"author":"石孝友","content":"畴昔飞鸾侣，而今断雁行。西风岭外下斜阳。无赖一钩新月、挂人肠。双泪沾襟袖，孤灯对客床。枕馀衾剩只残香。别得娇痴不睡、也思量。","dynasty":"宋代","title":"南歌子·畴昔飞鸾侣"}
{"author":"石孝友","content":"乱絮飘晴雪，残花绣地衣。西园歌舞骤然稀。只有多情蝴蝶、作团飞。旧事深琴怨，新愁减带围。倚楼凝望更依依。怕见一天风雨、卷春归。","dynasty":"宋代","title":"南歌子·乱絮飘晴雪"}
{"author":"石孝友","content":"新荷小小。比目鱼儿翻翠藻。小小新荷。点破清光景趣多。青青半卷。一寸芳心浑未展。待得园时。罩定鸳鸯一对儿。","dynasty":"宋代","title":"减字木兰花·新荷小小"}
{"author":"石孝友","content":"人好远，路能长。奈思量。更放晚来些小雨，做新凉。衰草低衬斜阳。斜阳外、水冷云黄。借使有肠须断尽，况无肠。","dynasty":"宋代","title":"愁倚阑/春光好"}
{"author":"石孝友","content":"兰畹霜浓，柳溪冰咽，春光先到江梅。瘦枝疏萼，特地破寒开。钩引天涯旧恨，双眉锁、九曲回肠。空销黯，故园何在，风月浸长淮。当年，吟赏处，醉山颓倒，飞屑成堆。怎奈向而今，雨误云乖。万里难凭驿使，那堪对、别馆离杯。谁知道，洛阳诗老，还有梦魂来。","dynasty":"宋代","title":"满庭芳·兰畹霜浓"}
{"author":"石孝友","content":"修竹挼蓝，梅山耸翠，小小佳处西安。从来闻说，今日还来看。便好求田问舍，耳溪涧、目饱林峦。争知道，尘缘未了，无计与盘桓。小蛮。应念处，弦孤么凤，镜掩孤鸾。愁在见多情，素日闲闲。早晚扁舟两桨，惊翠枕、云巘风湍。从前去，殷勤细数，细数万重滩。","dynasty":"宋代","title":"满庭芳·修竹挼蓝"}
{"author":"石孝友","content":"亸吟鞭，欹醉帽。行尽关山古道。霜满地，水平田。雁儿声在天。北沙门，南浦岸。望得眼穿肠断。桐树巷，梦云楼。玉儿应也愁。","dynasty":"宋代","title":"更漏子·亸吟鞭"}
{"author":"石孝友","content":"你也娇痴。我也狂迷。望今生、永不分离。如何别後，三换梅枝。是好相知，不相见，只相思。良辰美景，赏心乐事，□□□负我辜伊。凤弦再续，鸾鉴重窥。且等些时，说些子，做些儿。","dynasty":"宋代","title":"行香子·你也娇痴"}
{"author":"石孝友","content":"落日秋风岭上村。全稀过雁少行人。正是悲伤愁绝处，更黄昏。漠漠野烟生碧树，漫漫衰草际黄云。借使昔人行到此，也销魂。","dynasty":"宋代","title":"摊破浣溪沙/山花子"}
{"author":"石孝友","content":"薄幸人人留不住。杨柳花时，还是成虚度。一枕梦回春又去。海棠吹落胭脂雨。金鸭未销香篆吐。断尽柔肠，看取沈烟缕。独上危楼凝望处。西山暝色连南浦。","dynasty":"宋代","title":"蝶恋花·薄幸人人留不住"}
{"author":"石孝友","content":"莺莺燕燕。摇荡春光懒。时节近清明，雨初晴、娇云弄暖。醉红湿翠，春意酿成愁，花似染。草如剪。已是春强半。小鬟微盼。分付多情管。痴呆不知愁，想怕晚、贪春未惯。主人好事，应许玳筵开，歌眉敛。舞腰软。怎向轻分散。","dynasty":"宋代","title":"蓦山溪·莺莺燕燕"}
{"author":"石孝友","content":"桐江波上一羊裘，钓得声名隘九州。天子曷尝遗故旧，先生不肯事王侯。","dynasty":"宋代","title":"钓台"}
{"author":"石孝友","content":"常记梦云楼上住，残灯影里迟留。依稀绿惨更红羞。露痕双脸泪，山样两眉愁。数片轻帆天际去，云涛烟浪悠悠。今宵独宿古江头。水腥鱼菜市，风碎荻花洲。","dynasty":"宋代","title":"临江仙其五"}
{"author":"石孝友","content":"收拾眉尖眼尾情。夜来真个梦倾城。鸳鸯有底情难尽，蝴蝶无端梦易惊。愁一掬，月三更。绣帏应好睡轻盈。知他莫有相怜分，展转寻思直到明。","dynasty":"宋代","title":"鹧鸪天其二"}
{"author":"石孝友","content":"一夜冰澌满玉壶。五更喜气动洪炉。门前桃李知麟集，庭下芝兰看鲤趋。泉脉动，草心苏。日长添得绣工夫。试询补衮弥缝手，真个曾添一线无。","dynasty":"宋代","tags":"婉约，写景","title":"鹧鸪天·一夜冰澌满玉壶"}
{"author":"石孝友","content":"离情冰泮，归心云扰，黯然凝伫江皋。柳色摇金，梅香弄粉，依稀满眼春娇。常记极游遨。更与持玉斗，因解金貂。郎去瞿塘，妾家巫峡水迢迢。别来暗减风标。奈碧云暗断，翠被香消。春草生池，芳尘凝榭，凄凉月夕花朝。千里梦魂劳。但乌啼渡口，猿响山椒。拟把无穷幽恨，万叠写霜绡。","dynasty":"宋代","title":"望海潮"}
{"author":"石孝友","content":"闷红颦翠，惜流年、忍对艳阳时节。白玉楼成人去后，两地音尘都绝。鸾鉴分飞，梦云零乱，欢意今衰飒。墨痕红淡，忆曾题遍红叶。须信后约难凭，臂啮鬟剪，也只成虚说。满眼凄凉无限事，付与丁香愁结。欲语情酸，临岐步懒，怅望兰舟发。出门谁伴，泪昏一片孤月。","dynasty":"宋代","title":"念奴娇"}
{"author":"石孝友","content":"你又痴。我又迷。到此痴迷两为谁。问天天怎知。长相思，极相思。愿得因缘未尽时。今生重共伊。","dynasty":"宋代","title":"长相思"}
{"author":"石孝友","content":"折得月中枝，坐惜青春老。及至归来能几时，又踏关山道。满眼秋光好。相见应须早。若趁重阳不到家，只怕黄花笑。","dynasty":"宋代","title":"卜算子"}
{"author":"石孝友","content":"何须著粉更施朱。元不在妆梳。寻常结束，珊珊环佩，短短裙襦。花羞柳妒空撩乱，冰雪做肌肤。而今便好，小名弄玉，小字琼奴。","dynasty":"宋代","title":"眼儿媚"}
{"author":"石孝友","content":"夜半潮声来枕上。击残梦破惊魂荡。见说钱塘雄气象。披衣望。碧波堆里排银浪。月影徘徊天滉漾。金戈铁马森相向。洗尽尘根磨业障。增豪放。从公笔力诗词壮。","dynasty":"宋代","title":"渔家傲"}
{"author":"石孝友","content":"蝶团飞。莺乱啼。陌上花开人未归。碧台歌舞稀。月入扉。风满帷。坐到黄昏人静时。清愁君不知。","dynasty":"宋代","title":"长相思"}
{"author":"石孝友","content":"微雨洒芳尘，酝造可人春色。闻道梦云楼外，正小桃花发。殷勤留取最繁枝，樽前待闲折。准拟乱红深处，化一双蝴蝶。","dynasty":"宋代","title":"好事近"}
{"author":"石孝友","content":"我已多情，更撞著、多情底你。把一心、十分向你。尽他们，劣心肠、偏有你。共你。风了人、只为个你。宿世冤家，百忙里、方知你。没前程、阿谁似你。坏却才名，到如今、都因你。是你。我也没、星儿恨你。","dynasty":"宋代","title":"惜奴娇"}
{"author":"石孝友","content":"别后相思无限忆。欲说相思，要见终无计。拟写相思持送似。如何尽得相思意。眼底相思心里事。纵把相思，写尽凭谁寄。多少相思都做泪。一齐泪损相思字。","dynasty":"宋代","title":"蝶恋花"}
{"author":"石孝友","content":"山明水嫩。潇洒桐庐郡。极目风烟无限景。说也如何得尽。自怜俗状尘容。几年断梗飘蓬。借使严陵知道，只应笑问东风。","dynasty":"宋代","title":"清平乐"}
{"author":"石孝友","content":"萍水相逢无定居。同在他乡，又问征途。离歌声里客心孤。花尽园林，水满江湖。烟树微茫带岸蒲。何处长沙，何处洪都。要知安稳到家无。千里征鸿，一纸来书。","dynasty":"宋代","title":"一剪梅（送晁驹父）"}
{"author":"石孝友","content":"美人在何许，相望正悠悠。云我雾窗，遥想宛在海中洲。空对残云冷雨，何限重山叠水，一梦到无由。遗怨写红叶，薄幸记青楼。金乌掷，玉蟾缺，物华休。凤梧眢井，一夜风露各惊秋。唯有远山无赖，淡扫一眉绿，特地向人愁。敛袂且归去，回首谩迟留。","dynasty":"宋代","title":"水调歌头"}
{"author":"石孝友","content":"迎客西来送客行。堆堆历历短长亭。＿人残酒不能醒。烟染暮山浮紫翠，霜凋秋叶复丹青。凭谁图写入银屏。","dynasty":"宋代","title":"浣溪沙"}
{"author":"石孝友","content":"恼花风雨。断送春将暮。底死留春春不住。那更送春归去。今朝且赋归与。明年春满皇都。共泛桃花锦浪，与君同醉西湖。","dynasty":"宋代","title":"清平乐（送同舍周智隆）"}
{"author":"石孝友","content":"花前月下，好景良辰，厮守日许多时。正美之间，何事便有轻离。无端珠泪暗簌，染征衫、点点红滋。最苦是、□殷勤密约，做造相思。咿哑橹声离岸，魂断处，高城隐隐天涯。万水千山，一去定失花期。东君斗来无赖，散春红、点破梅枝。病成也，到而今、著个甚医。","dynasty":"宋代","title":"胜胜慢"}
{"author":"石孝友","content":"缓解罗裳，十分鸳履低腰素。冰香微度。一罅殷红露。风折芳莲，影落盆池去。多羞处。怕人偷觑。粉面频回顾。","dynasty":"宋代","title":"点绛唇"}
{"author":"石孝友","content":"风光淡沲云容粹。点染园林添况味。花间照夜簇红纱，柳外踏青摇彩旆。芳时不分空憔悴。抖擞愁怀赊乐事。罗衫一任涴尘泥，拚了通宵排日醉。","dynasty":"宋代","title":"玉楼春"}
{"author":"石孝友","content":"空庭草积。吹花风去春无迹。锁鸾深处应相忆。红染罗巾，颦损眉山碧。曲屏尘暗双鸂鶒。醉衾不暖炉烟湿。一帘暝色人孤寂。梦里灯残，心上雨声滴。","dynasty":"宋代","title":"醉落魄"}
{"author":"石孝友","content":"一别音尘两杳然。不堪虚度菊花天。惊秋远雁横斜字，噪晚哀蝉断续弦。好将息，恶姻缘。凉宵如水复如年。梦魂不怕风波险，飞过江西阿那边。","dynasty":"宋代","title":"鹧鸪天"}
{"author":"石孝友","content":"家在东湖湖上头。别来风月为谁留。落霞孤鹜齐飞处，南浦西山相对愁。真了了，好休休。莫教辜负菊花秋。浮云富贵何须羡，画饼声名肯浪求。","dynasty":"宋代","title":"鹧鸪天"}
{"author":"石孝友","content":"花漏声干月隐墙。琯灰迎晓透新阳。物情渐逐云容好，欢意偏随日脚长。山作鼎，玉为浆。寿杯丛处艳梅妆。醉乡路接华胥国，应梦朝天侍赭黄。","dynasty":"宋代","title":"鹧鸪天"}
{"author":"石孝友","content":"玉烛调元黍律均。迎长嘉节属芳辰。云如惜雨钩牵雪，梅不禁风漏泄春。天意好，物华新。偷闲赢取酒边身。太平朝野都无事，且与莺花作主人。","dynasty":"宋代","title":"鹧鸪天"}
{"author":"石孝友","content":"君恩九鼎重，臣命一毫轻。出身事主，刚甚须作不平鸣。老却西山薇蕨，闲损南窗松菊，羞死汉公卿。豺狼敢横道，草木要知名。秋已素，人又去，若为情。长沙何在，风送呜咽暮潮声。举棹却寻归路，挥尘莫谈时事，得酒且频倾。一片古时月，千里伴君行。","dynasty":"宋代","title":"水调歌头（送张左司）"}
{"author":"石孝友","content":"雪梅清瘦，月桂圆冷，天街新霁。想帝辇、三朝薄暮，催促烛龙开扇雉。正拜舞、捧玉卮为寿，花满香铺凤髓。罄禹穴、胥涛万顷，春入南山声里。鼎轴元老诗书帅。体宸衷、双奉亲意。勤色养、行春惜花，夜欢宴、瑶池衣彩戏。鼓淑气、遍湖山千里。惊破慳红涩翠。笑那个痴儿无赖。打得金鱼坠地。休念太守当年，曾手把青藜照字。对珠帘云栋，收拾太平歌舞辍。庆母爱、小宽王事。余沥□肠，看不日、归步沙堤，又赞重华孝治。","dynasty":"宋代","title":"宝鼎现（上元上江西刘枢密）"}
{"author":"石孝友","content":"一霎狂云惊雨过，月华恰到帘帷。槛前叠石翠参差。洞房相见处，灯火乍凉时。睡玉眠花愁夜短，匆匆共惜佳期。风梧不动酒醒迟。好同蝴蝶梦，飞上凤皇枝。","dynasty":"宋代","title":"临江仙"}
{"author":"石孝友","content":"买笑当歌何处好，小楼四面江山。玉梅枝上卸余寒。雨随春到急，风向晚来颠。任自腰围都瘦损，肯教欢意阑珊。引杯相属莫留残。花如人竞好，人与月争圆。","dynasty":"宋代","title":"临江仙"}
{"author":"石孝友","content":"常记梦云楼上住，残灯影里迟留。依稀绿惨更红羞。露痕双脸泪，山样两眉愁。数片轻帆天际去，云涛烟浪悠悠。今宵独宿古江头。水腥鱼菜市，风碎荻花洲。","dynasty":"宋代","title":"临江仙"}
{"author":"石孝友","content":"收拾眉尖眼尾情。当筵相见便相亲。偷传翡翠歌中意，暗合鸳鸯梦里身。云态度，月精神。月流云散两无情。觉来一枕凄凉恨，不敢分明说向人。","dynasty":"宋代","title":"鹧鸪天"}
{"author":"石孝友","content":"别后应怜信息疏。西风几度到庭梧。夜来纵有鸳鸯梦，春去空余蛱蝶图。烟树远，塞鸿孤。垂垂天影带平芜。凭谁写此相思曲，寄与冯川郑小奴","dynasty":"宋代","title":"鹧鸪天"}
{"author":"石孝友","content":"屏幛重重翠幕遮。兰膏烟暖篆香斜。相思树上双栖翼，连理枝头并蒂花。＿凤髻。亸乌纱。云慵雨困兴无涯。个中赢取平生事，兔走乌飞一任他。","dynasty":"宋代","title":"鹧鸪天"}
{"author":"石孝友","content":"露叶披残露颗传。明星著地月流天。不辞独赏穷今夜，应为相逢忆去年。辜窈窕，负婵娟。谁知两处照孤眠。姮娥不怕离人怨，有甚心情独自圆。","dynasty":"宋代","title":"鹧鸪天（旅中中秋）"}
{"author":"石孝友","content":"万里羁孤困一箪。平头四十误儒冠。舜弦广播薰风暖，邹律潜消黍谷寒。楼谩倚，剑休弹。看君行复上金銮。凤池波里求余润，蚖肆泥中岂久蟠。","dynasty":"宋代","title":"鹧鸪天（冬至上李漕）"}
{"author":"石孝友","content":"红娇翠弱。怨人珠泪频偷落。归期莫负青笺约。雨断云销，总是初情薄。夜深秋气生帘幕。半衾依旧空闲却。故人何处孤舟泊。两岸秋声，一夜风涛恶。","dynasty":"宋代","title":"醉落魄"}
{"author":"石孝友","content":"菱花镜里桃花笑，清影团团。月淡风寒。深夜移灯许细观。武陵溪上当时事，何处飞鸾。泪纸惊澜。飘尽红英不忍看。","dynasty":"宋代","title":"丑奴儿（次韵何文成灯下镜中桃花）"}
{"author":"石孝友","content":"歌彻秋娘金缕，醉扳织女云车。而今谁复荐相如。拔剑茫然四顾。好景凭诗断送，闲愁著酒消除。镜中丝发莫惊呼。春满珠帘绣户。","dynasty":"宋代","title":"西江月"}
{"author":"石孝友","content":"脉脉无端心事，厌厌不奈春酲。越罗衫薄峭寒轻。试问几番花信。万点风头柳絮，数声柳外啼莺。斜阳还傍小窗明。门掩黄昏人静。","dynasty":"宋代","title":"西江月"}
{"author":"石孝友","content":"六十仙翁抱桂栽。果符吉梦诞英才。上天与降麒麟种。明月还生蚌蛤胎。华阁启，玳筵开。快呼玉手捧金罍。要知远地无功客，曾到高门作贺来。","dynasty":"宋代","title":"鹧鸪天（庆徐元寿生子）"}
{"author":"石孝友","content":"沈水销红，屏山掩素。锁窗醉枕惊眠处。芰荷香里散秋风，芭蕉上鸣秋雨。飞阁愁登，倚阑凝伫。孤鸿影没江天暮。行云懒寄好音来，断云暗逐斜阳去。","dynasty":"宋代","title":"踏莎行"}
{"author":"石孝友","content":"平湖阁上，正残虹挂雨，微云擎月。万顷琉璃秋向冷，忍便翠销红歇。北海樽罍，西园游宴，兴逸湖山发。飞尘不到，坐移蓬岛珠阙。莫厌笑口频开，少年行乐事，转头胡越。公子多情真爱客，敢惮深杯百罚。太一舟轻，芙蓉城锁，醉指神仙窟。乘风归去，尽教吹乱华发。","dynasty":"宋代","title":"念奴娇"}
{"author":"石孝友","content":"平湖阁上，正雌霓将卷，雄风初发。醉倚危栏吟眺处，月正蓬莱溟渤。蓬叶香浮，桂华光放，翻动蛟黾窟。踏轮谁信，宓妃会借尘袜。人世景物堪悲。等闲都换了，朱颜云发。遥想广寒秋到早，闲著几多空阔。太白诗魂，玉川风腋，自有飞仙骨。嫦娥为伴，夜深同驾霜月。","dynasty":"宋代","title":"念奴娇"}
{"author":"石孝友","content":"麦秋天气，正玉杓斡暑，熏弦鸣律。浴佛生朝初过也，还数佳辰三日。筮水呈祥，梦态叶庆，宝运符千一。太平朝野，异人端为时出。须信家世蝉联，乃翁遗范在，子孙逢吉。雾隐巢云聊寄傲，行矣飞英腾实。瀑布泉清，炉峰气秀，光映霞觞溢。萱堂争看，彩衣红堕双橘。","dynasty":"宋代","title":"念奴娇（上德安王文甫生辰）"}
{"author":"石孝友","content":"鸾孤凤支。而今怎忍轻抛掷。知他别后谁怜惜。一味凄惶，辜负我思忆。云山万叠烟波急。短书频寄征鸿翼。相逢后会知何日。去也奴哥，千万好将息。","dynasty":"宋代","title":"醉落魄"}
{"author":"石孝友","content":"芙蓉院宇，露下秋容瘦。龟鹤仙人献长寿。问蓬山别后，几度春归，归去晚，开得蟠桃厮勾。人间游戏好，鲸背风高，那更相将凤雏九。事苹蘩，工翰墨，才德兼全，人总道、古今稀有。尽从他、乌兔促年结，看绿鬓朱颜，镇长依旧。","dynasty":"宋代","title":"洞仙歌"}
{"author":"石孝友","content":"半千宝运，瑞清朝、诞育人间英物。暖律吹灰春到也，迟日光腾东壁。婺女双溪，沈郎八咏，辉映皆冰雪。储精毓秀，几年一个人杰。须信和气随人，粉梅欺黛柳，娇春争发。翠幕重重称寿处，莲炬蕙烟明灭。鼎席犹虚，九重频念此，衮衣华发。明年今夜，凤池应醉花月。","dynasty":"宋代","title":"念奴娇（上洪帅王予道生辰正月十六日，用东坡韵）"}
{"author":"石孝友","content":"红依稀。绿依稀。寒勒花梢开较迟。蝶魂空自迷。怕人疑。使人疑。人道闲愁想未知。歌眉因甚低。","dynasty":"宋代","title":"长相思"}
{"author":"石孝友","content":"醉寻芳草城头路。底事频凝伫。丽谯直下小层楼。鸳瓦重重匀砌、几重愁。睡红颦翠春风面。咫尺无由见。从教笑语落檐楹。图得香闺依约、认郎声。","dynasty":"宋代","title":"虞美人"}
{"author":"石孝友","content":"月娥弄影当窗照。疑是巫山晓。芙蓉帐里睡魂惊。浅拂轻匀犹恐、已天明。高楼未放梅花弄。却就鸳衾拥。舞腰纤瘦不禁春。恣意任郎撩乱、一梳云。","dynasty":"宋代","title":"虞美人"}
{"author":"石孝友","content":"旧游曾记当年，凤城雨露开晴昼。端门发钥，御炉烟暗，宫花影覆。帝念民劳。俾乘轺传，暂临牛斗。散阳和四照，春光万井，来小试、调元手。职业才华竞秀。汉廷臣、无出其右。九重眷倚，频虚槐鼎，争迎衮绣。爽气西山，绿波南浦，酿成芳酒。趁锋车未到，霞觞共祝，百千长寿。","dynasty":"宋代","title":"水龙吟"}
{"author":"石孝友","content":"扁舟破浪鸣双橹。岁晚客心分万绪。香红漠漠落梅村，愁碧萋萋芳草渡。汉皋佩失诚相误。楚峡云归无觅处。一天明月缺还圆，千里伴人来又去。","dynasty":"宋代","title":"玉楼春"}
{"author":"石孝友","content":"井花暖处新阳动。节物撩人添倥偬。寒齑冰齿晕轻澌，败絮粟肌慳短梦。文章彻了成何用。闷拨炉灰窥饭瓮。寻思已得到春时，预把五穷连夜送。","dynasty":"宋代","title":"玉楼春"}
{"author":"石孝友","content":"汉皇受禅新尧统。沼跃潜鱼仪舞凤。五云色备观台书，万世功成贤相用。江湖襟带蛮荆控。摩抚民劳输土贡。愿倾石尉望尘心，来献鲁侯难老颂。","dynasty":"宋代","title":"玉楼春（冬日上江西漕鲁大卿）"}
{"author":"石孝友","content":"一阳不受群阴壅。残历行间冬破仲。云低吹白腊寒浓，梅小绽红春意重。湖山千里勤飞控。淑气冲融披水冻。笑携雨露洒民心，暗聚精神交帝梦。","dynasty":"宋代","title":"玉楼春"}
{"author":"石孝友","content":"黄钟应律扶炎统。舜日迎长佳节用。娟娟芳意著花梢，盎盎暖香浮酒瓮。寿觞唤取纤纤捧。雨歇珠帘云绕栋。兴来且伴橘中仙，归去却联池上凤。","dynasty":"宋代","title":"玉楼春"}
{"author":"石孝友","content":"台门瑞霭光阳动。人语鼓声沈汹汹。观风堂迥暗香飘，卷雨楼前寒翠拥。锋车促入承天宠。丹诏衔来须彩凤。五丝宫线日边长，看补岩廊龙衮缝。","dynasty":"宋代","title":"玉楼春"}
{"author":"石孝友","content":"回望玉楼金阙。正水遮山隔。风儿又起，雨儿又煞，好愁人天色。两岸荻花枫叶。争舞红吹白。中秋过也，重阳近也，作天涯行客。","dynasty":"宋代","title":"西地锦"}
{"author":"石孝友","content":"乱山叠叠水泠泠。南北短长亭。客路如天杳杳，归心能地宁宁。春光荏苒花期，冷落酒伴飘零。鬓影黄边半白，烧痕黑处重青。","dynasty":"宋代","title":"朝中措"}
{"author":"石孝友","content":"烛花吹尽篆烟青。长波拍枕鸣。西风吹断雁鸿声。离人梦暗惊。乡思动，旅愁生。谁知此夜情。乱山重叠拥孤城。空江月自明。","dynasty":"宋代","title":"阮郎归"}
{"author":"石孝友","content":"雁阵惊寒，故唤起、离愁万斛。因追念、镜鸾易破，凤弦难续。诗句已凭红叶去，梦魂未断黄粱熟。叹浪萍、风梗又天涯，成幽独。归来引，相思曲。尘满把，泪盈掬。对长天远水，落霞孤鹜。立尽西风无好意，遥山也学双眉蹙。恨草根、不逐鬓根摧，秋更绿。","dynasty":"宋代","title":"满江红"}
{"author":"石孝友","content":"著意栽银，砌成叶叶莲花舫。醉霞摇荡。恰似凌波样。自笑平生，鲸吸洪波量。孤心赏。不如深幌。一揉酬千想。","dynasty":"宋代","title":"点绛唇"}
{"author":"石孝友","content":"杨柳腰肢，春来尚怯铢衣重。眼波偷送。笑把花枝弄。雨帐云屏，一枕高唐梦。春情动。＿人娇纵。困亸钗横凤。","dynasty":"宋代","title":"点绛唇"}
{"author":"石孝友","content":"醉倚危樯，望中归思生天际。山腰渚尾。几簇渔樵市。帆落西风，一段芦花水。八千里。锦书欲寄。新雁曾来未。","dynasty":"宋代","title":"点绛唇"}
{"author":"石孝友","content":"日薄风迟，柳眠无力花枝妥。燕楼空锁。好梦谁惊破。寒食清明，又等闲都过。愁无那。泪珠频堕。洒尽相思颗。","dynasty":"宋代","title":"点绛唇"}
{"author":"石孝友","content":"小桃破尽风前萼。草草年华闲过却。十分清瘦有谁知，一点相思无处著。书凭雁字应难讠乇。花与泪珠相对落。万红千翠尽春光，若比此情犹自薄。","dynasty":"宋代","title":"玉楼春"}
{"author":"石孝友","content":"春生泽国芳菲早。楼外墙阴闻语笑。东君著意到西园，点破施朱浑未了。楚云暮合吴天杳。天色沈沈云扰扰。洞门深闭月输孤，不见当时张好好。","dynasty":"宋代","title":"玉楼春"}
{"author":"石孝友","content":"酒浓花艳秋波滑。舞余腰素花枝活。相见又还休。不禁归去愁。醉衾成独拥。月冷知霜重。早是梦难成。梅花肠断声。","dynasty":"宋代","title":"菩萨蛮"}
{"author":"石孝友","content":"雪香白尽江南陇。暖风绿到池塘梦。叠影上檐明。夜潮春水生。踏青何处去。杨柳桥边路。不见浣花人。汀洲空白苹。","dynasty":"宋代","title":"菩萨蛮"}
{"author":"石孝友","content":"花销玉瘦斜平薄。舞衣宽尽腰如削。困甚不胜娇。乌云横鬓翘。双蛾颦浅黛。鸾镜愁空对。罗袖晚香寒。泪珠和粉弹。","dynasty":"宋代","title":"菩萨蛮"}
{"author":"石孝友","content":"天涯重九。独对黄花酒。醉捻黄花和泪嗅。忆得去年携手。去年同醉流霞。醉中折尽黄花。还是黄花时候，去年人在天涯。","dynasty":"宋代","title":"清平乐"}
{"author":"石孝友","content":"见时怜惜。不见时思忆。花柳光阴都瞬息。□把光阴虚掷。才郎妾貌相当。有些似欠商量。看你忔憎模样，更须著我心肠。","dynasty":"宋代","title":"清平乐"}
{"author":"石孝友","content":"醉红宿翠。髻亸乌云坠。管是夜来不得睡。那更今朝早起。春风满揉腰肢。阶前小立多时。恰恨一番雨过，想应湿透鞋儿。","dynasty":"宋代","title":"清平乐"}
{"author":"石孝友","content":"困无力。几度偎人，翠颦红湿。低低问、几时么，道不远、三五日。你也自家宁耐，我也自家将息。蓦然地、烦恼一个病，教一个、怎知得。","dynasty":"宋代","title":"品令"}
{"author":"石孝友","content":"霁景澄秋，晚风吹尽朝来雨。夕阳烟树。万里山光暮。一带长川，自在流今古。人何处。月波横素。冷浸蒹葭浦。","dynasty":"宋代","title":"点绛唇"}
{"author":"石孝友","content":"相逢执手也踟蹰。立斯须。话区区。借问来时，曾见那人无。忍泪啼痕香不减，虽少别，忍轻辜。霜风摇落岁将徂。景凋疏。恨萦纡。过尽行云，我在与谁居。一掬归心飞不去，层浪叠，片蟾孤。","dynasty":"宋代","title":"江城子"}
{"author":"石孝友","content":"风猎乱香如扫。又是粉梅开了。庭户锁残寒，梦断池塘春草。情悄。情悄。帘外数声啼鸟。","dynasty":"宋代","title":"如梦令"}
{"author":"石孝友","content":"折寄陇头春信。香浅绿柔红嫩。插向鬓云边，添得几多风韵。但问。但问。管与玉容相称。","dynasty":"宋代","title":"如梦令"}
{"author":"石孝友","content":"有件伡遮，算好事、大家都知。被新家矍索后，没别底，似别底也难为。识尽千千并万万，那得恁、海底猴儿。这百十钱，一个泼性命，不分付、待分付与谁。","dynasty":"宋代","title":"亭前柳"}
{"author":"石孝友","content":"幸自得人情，只是有些脾鳖。引杀俺时直甚，损我儿阴德。情知守定没干休。干休冤俺急。今夜这回除是，有翅儿飞得。","dynasty":"宋代","title":"好事近"}
{"author":"石孝友","content":"昨日特承传诲。欲相见、奈何无计。这场烦恼捻著嚎，晓夜价、求天祝地。教俺两下不存济。你莫却、信人调戏。若还真个肯收心，厮守著、快活一世。","dynasty":"宋代","title":"夜行船"}
{"author":"牛峤","content":"衔泥燕，飞到画堂前。占得杏梁安稳处，体轻唯有主人怜，堪羡好因缘。","dynasty":"唐代","tags":"宋词三百首，咏物，写鸟，抒怀，爱情","title":"忆江南·衔泥燕"}
{"author":"牛峤","content":"玉炉冰簟鸳鸯锦，粉融香汗流山枕。帘外辘轳声，敛眉含笑惊。柳阴轻漠漠，低鬓蝉钗落。须作一生拚，尽君今日欢。","dynasty":"五代","tags":"艳情","title":"菩萨蛮·玉炉冰簟鸳鸯锦"}
{"author":"牛峤","content":"舞裙香暖金泥凤，画梁语燕惊残梦。门外柳花飞，玉郎犹未归。愁匀红粉泪，眉剪春山翠。何处是辽阳？锦屏春昼长。","dynasty":"唐代","tags":"婉约，春天，写景，抒情","title":"菩萨蛮·舞裙香暖金泥凤"}
{"author":"牛峤","content":"紫塞月明千里，金甲冷，戍楼寒。梦长安。乡思望中天阔，漏残星亦残。画角数声呜咽，雪漫漫。","dynasty":"唐代","tags":"边塞，抒情，思乡","title":"定西番·紫塞月明千里"}
{"author":"牛峤","content":"解冻风来末上青，解垂罗袖拜卿卿。无端袅娜临官路，舞送行人过一生。","dynasty":"五代","tags":"咏物，柳树，寓人，同情","title":"柳枝·解冻风来末上青"}
{"author":"牛峤","content":"风帘燕舞莺啼柳，妆台约鬓低纤手。钗重髻盘珊，一枝红牡丹。门前行乐客，白马嘶春色。故故坠金鞭，回头应眼穿。","dynasty":"五代","tags":"写人，爱情","title":"菩萨蛮·风帘燕舞莺啼柳"}
{"author":"牛峤","content":"红绣被，两两间鸳鸯。不是鸟中偏爱尔，为缘交颈睡南塘。全胜薄情郎。","dynasty":"唐代","tags":"婉约，闺怨","title":"忆江南·红绣被"}
{"author":"牛峤","content":"春夜阑，更漏促，金烬暗挑残烛。惊梦断，锦屏深，两乡明月心。闺草碧，望归客，还是不知消息。辜负我，悔怜君，告天天不闻。","dynasty":"唐代","tags":"婉约，春夜，女子，怀人","title":"更漏子·春夜阑"}
{"author":"牛峤","content":"吴王宫里色偏深，一簇纤条万缕金。不愤钱塘苏小小，引郎松下结同心。","dynasty":"五代","tags":"咏物，柳树，抒情","title":"杨柳枝五首·其二"}
{"author":"牛峤","content":"东风急，惜别花时手频执，罗帏愁独入。马嘶残雨春芜湿。倚门立，寄语薄情郎，粉香和泪泣。","dynasty":"唐代","tags":"送别，写景，抒情，惆怅","title":"望江怨·东风急"}
{"author":"牛峤","content":"柳花飞处莺声急，晴街春色香车立。金凤小帘开，脸波和恨来。今宵求梦想，难到青楼上。赢得一场愁，鸳衾谁并头？","dynasty":"唐代","tags":"写景，男子，爱慕","title":"菩萨蛮·柳花飞处莺声急"}
{"author":"牛峤","content":"舞裙香暖金泥凤，画梁语燕惊残梦。门外柳花飞，玉郎犹未归¤愁匀红粉泪，眉剪春山翠。何处是辽阳，锦屏春昼长。柳花飞处莺声急，晴街春色香车立。金凤小帘开，脸波和恨来¤今宵求梦想，难到青楼上。赢得一场愁，鸳衾谁并头。玉钗风动春幡急，交枝红杏笼烟泣。楼上望卿卿，窗寒新雨晴¤熏炉蒙翠被，绣帐鸳鸯睡。何处有相知，羡他初画眉。画屏重叠巫阳翠，楚神尚有行云意。朝暮几般心，向他情谩深¤风流今古隔，虚作瞿塘客。山月照山花，梦回灯影斜。风帘燕舞莺啼柳，妆台约鬓低纤手。钗重髻盘珊，一枝红牡丹¤门前行乐客，白马嘶春色。故故坠金鞭，回头应眼穿。绿云鬓上飞金雀，愁眉敛翠春烟薄。香阁掩芙蓉，画屏山几重¤窗寒天欲曙，犹结同心苣。啼粉涴罗衣，问郎何日归。玉炉冰簟鸳鸯锦，粉融香汗流山枕。帘外辘轳声，敛眉含笑惊¤柳阴烟漠漠，低鬓蝉钗落。须作一生拚，尽君今日欢。","dynasty":"唐代","title":"菩萨蛮"}
{"author":"牛峤","content":"两条红粉泪，多少香闺意。强攀桃李枝，敛愁眉¤陌上莺啼蝶舞，柳花飞。柳花飞，愿得郎心，忆家还早归。自从南浦别，愁见丁香结。近来情转深，忆鸳衾¤几度将书托烟雁，泪盈襟。泪盈襟，礼月求天，愿君知我心。","dynasty":"唐代","title":"感恩多"}
{"author":"牛峤","content":"飞起郡城东，碧江空，半滩风。越王宫殿，蘋叶藕花中。帘卷水楼鱼浪起，千片雪，雨濛濛。极浦烟消水鸟飞，离筵分手时，送金卮。渡口杨花，狂雪任风吹。日暮空江波浪急，芳草岸，柳如丝。","dynasty":"唐代","title":"江城子"}
{"author":"牛峤","content":"晓啼珠露浑无力，绣簇罗襦不著行。若缀寿阳公主额，六宫争肯学梅妆。","dynasty":"唐代","title":"红蔷薇"}
{"author":"牛峤","content":"捍拨双盘金凤，蝉鬓玉钗摇动。画堂前，人不语，弦解语。弹到昭君怨处。翠蛾愁，不抬头。","dynasty":"唐代","title":"西溪子"}
{"author":"牛峤","content":"记得去年，烟暖杏园花正发，雪飘香。江草绿，柳丝长¤钿车纤手卷帘望，眉学春山样。凤钗低袅翠鬟上，落梅妆。","dynasty":"唐代","title":"酒泉子"}
{"author":"牛峤","content":"鵁鶄飞起郡城东。碧江空，半滩风。越王宫殿，蘋叶藕花中。帘卷水楼鱼浪起，千片雪，雨蒙蒙。","dynasty":"唐代","tags":"怀古，感慨，人生","title":"江城子·鵁鶄飞起郡城东"}
{"author":"牛峤","content":"解冻风来末上青，解垂罗袖拜卿卿。无端袅娜临官路，舞送行人过一生。吴王宫里色偏深，一簇纤条万缕金。不愤钱塘苏小小，引郎枝下结同心。桥北桥南千万条，恨伊张绪不相饶。金羁白马临风望，认得羊家静婉腰。狂雪随风扑马飞，惹烟无力被风欹。莫交移入灵和殿，宫女三千又妒伊。袅翠笼烟拂暖波，舞裙新染曲尘罗。章华台畔隋堤上，倚得春风尔许多。","dynasty":"唐代","title":"杂曲歌辞·杨柳枝"}
{"author":"牛峤","content":"绿云高髻，点翠匀红时世。月如眉，浅笑含双靥，低声唱小词。眼看惟恐化，魂荡欲相随。玉趾回娇步，约佳期。","dynasty":"唐代","title":"女冠子其一"}
{"author":"牛峤","content":"星渐稀，漏频转，何处轮台声怨。香阁掩，杏花红，月明杨柳风¤挑锦字，记情事，惟愿两心相似。收泪语，背灯眠，玉钗横枕边。春夜阑，更漏促，金烬暗挑残烛。惊梦断，锦屏深，两乡明月心¤闺草碧，望归客，还是不知消息。孤负我，悔怜君，告天天不闻。南浦情，红粉泪，争奈两人深意。低翠黛，卷征衣，马嘶霜叶飞¤招手别，寸肠结，还是去年时节。书托雁，梦归家，觉来江月斜。","dynasty":"唐代","title":"更漏子"}
{"author":"牛峤","content":"绿云高髻，点翠匀红时世。月如眉，浅笑含双靥，低声唱小词¤眼看惟恐化，魂荡欲相随。玉趾回娇步，约佳期。锦江烟水，卓女烧春浓美。小檀霞，绣带芙蓉帐，金钗芍药花¤额黄侵腻发，臂钏透红纱。柳暗莺啼处，认郎家。星冠霞帔，住在蕊珠宫里。佩丁当，明翠摇蝉翼，纤珪理宿妆¤醮坛春草昼绿，药院杏花香。青鸟传心事，寄刘郎。双飞双舞，春昼后园莺语。卷罗帏，锦字书封了，银河雁过迟¤鸳鸯排宝帐，豆蔻绣连枝。不语匀珠泪，落花时。","dynasty":"唐代","title":"女冠子"}
{"author":"牛峤","content":"玉楼春望晴烟灭，舞衫斜卷金条脱。黄鹂娇转声初歇，杏花飘尽龙山雪¤凤钗低赴节，筵上王孙愁绝。鸳鸯对衔罗结，两情深夜月。双眉澹薄藏心事，清夜背灯娇又醉。玉钗横，山枕腻，宝帐鸳鸯春睡美¤别经时，无限意，虚道相思憔悴。莫信彩笺书里，赚人肠断字。","dynasty":"唐代","title":"应天长"}
{"author":"牛峤","content":"春入横塘摇浅浪，花落小园空惆怅。此情谁信为狂夫，恨翠愁红流枕上¤小玉窗前嗔燕语，红泪滴穿金线缕。雁归不见报郎归，织成锦字封过与。","dynasty":"唐代","title":"木兰花"}
{"author":"范贻孙","content":"名僧高隐尽修行，人说吾师最出群。新向天台承帝泽，便朝梁院谢明君。几程烟水趋丹阙，一院杉松锁白云。却泛轻杯旧山去，石桥秋月会声闻。","dynasty":"宋代","title":"送崇教大师归天台谨吟七言四韵"}
{"author":"张子友","content":"画堂深夜宴初开，香霭雕盘，烛焰银台。妙舞轻歌，翠红乡十二金钗。会受用簪缨贵客，笑谁同量卷江淮。祗从安排，左右扶策，月转花梢，讯马回来。","dynasty":"元代","title":"【双调】蟾宫曲_画堂深夜宴"}
{"author":"王守仁","content":"城里夕阳城外雪，相将十里异阴晴。也知造物曾何意，底事人心苦未平。柏府楼台衔倒影，茅茨松竹泻寒声。布衾莫谩愁僵卧，积素还多达曙明。","dynasty":"明代","tags":"春节，写景，抒怀，愿望","title":"次韵陆佥宪元日春晴"}
{"author":"王守仁","content":"故园今夕是元宵，独向蛮村坐寂寥。赖有遗经堪作伴，喜无车马过相邀。春还草阁梅先动，月满虚庭雪未消。堂上花灯诸第集，重闱应念一身遥。去年今日卧燕台，铜鼓中宵隐地雷。月傍苑楼灯影暗，风传阁道马蹄回。炎荒万里频回首，羌笛三更谩自哀。尚忆先朝多乐事，孝皇曾为两宫开。","dynasty":"明代","tags":"元宵节，怀念，亲人，组诗","title":"元夕二首"}
{"author":"王守仁","content":"林下春晴风渐和，高崖残雪已无多。游丝冉冉花枝静，青壁迢迢白鸟过。忽向山中怀旧侣，几从洞口梦烟萝。客衣尘土终须换，好与湖边长芰荷。","dynasty":"明代","tags":"春天，写景，抒怀","title":"春晴"}
{"author":"王守仁","content":"　　灵、博之山，有象祠焉。其下诸苗夷之居者，咸神而祠之。宣慰安君，因诸苗夷之请，新其祠屋，而请记于予。予曰：“毁之乎，其新之也？”曰：“新之。”“新之也，何居乎？”曰：“斯祠之肇也，盖莫知其原。然吾诸蛮夷之居是者，自吾父、吾祖溯曾高而上，皆尊奉而禋祀焉，举而不敢废也。”予曰：“胡然乎？有鼻之祀，唐之人盖尝毁之。象之道，以为子则不孝，以为弟则傲。斥于唐，而犹存于今；坏于有鼻，而犹盛于兹土也，胡然乎？”　　我知之矣：君子之爱若人也，推及于其屋之乌，而况于圣人之弟乎哉？然则祀者为舜，非为象也。意象之死，其在干羽既格之后乎？不然，古之骜桀者岂少哉？而象之祠独延于世，吾于是盖有以见舜德之至，入人之深，而流泽之远且久也。　　象之不仁，盖其始焉耳，又乌知其终之不见化于舜也？《书》不云乎：“克谐以孝，烝烝乂，不格奸。”瞽瞍亦允若，则已化而为慈父。象犹不弟，不可以为谐。进治于善，则不至于恶；不抵于奸，则必入于善。信乎，象盖已化于舜矣！《孟子》曰：“天子使吏治其国，象不得以有为也。”斯盖舜爱象之深而虑之详，所以扶持辅导之者之周也。不然，周公之圣，而管、蔡不免焉。斯可以见象之既化于舜，故能任贤使能而安于其位，泽加于其民，既死而人怀之也。诸侯之卿，命于天子，盖《周官》之制，其殆仿于舜之封象欤？　　吾于是盖有以信人性之善，天下无不可化之人也。然则唐人之毁之也，据象之始也；今之诸夷之奉之也，承象之终也。斯义也，吾将以表于世，使知人之不善，虽若象焉，犹可以改；而君子之修德，及其至也，虽若象之不仁，而犹可以化之也。”","dynasty":"明代","tags":"古文观止，咏物，哲学，理论","title":"象祠记"}
{"author":"王守仁","content":"　　维正德四年秋月三日，有吏目云自京来者，不知其名氏，携一子一仆，将之任，过龙场，投宿土苗家。予从篱落间望见之，阴雨昏黑，欲就问讯北来事，不果。明早，遣人觇之，已行矣。　　薄午，有人自蜈蚣坡来，云：“一老人死坡下，傍两人哭之哀。”予曰：“此必吏目死矣。伤哉！”薄暮，复有人来，云：“坡下死者二人，傍一人坐哭。”询其状，则其子又死矣。明日，复有人来，云：“见坡下积尸三焉。”则其仆又死矣。呜呼伤哉！　　念其暴骨无主，将二童子持畚、锸往瘗之，二童子有难色然。予曰：“嘻！吾与尔犹彼也！”二童闵然涕下，请往。就其傍山麓为三坎，埋之。又以只鸡、饭三盂，嗟吁涕洟而告之，曰：　　呜呼伤哉！繄何人？繄何人？吾龙场驿丞余姚王守仁也。吾与尔皆中土之产，吾不知尔郡邑，尔乌为乎来为兹山之鬼乎？古者重去其乡，游宦不逾千里。吾以窜逐而来此，宜也。尔亦何辜乎？闻尔官吏目耳，俸不能五斗，尔率妻子躬耕可有也。乌为乎以五斗而易尔七尺之躯？又不足，而益以尔子与仆乎？呜呼伤哉！　　尔诚恋兹五斗而来，则宜欣然就道，胡为乎吾昨望见尔容蹙然，盖不任其忧者？夫冲冒雾露，扳援崖壁，行万峰之顶，饥渴劳顿，筋骨疲惫，而又瘴疬侵其外，忧郁攻其中，其能以无死乎？吾固知尔之必死，然不谓若是其速，又不谓尔子尔仆亦遽然奄忽也！皆尔自取，谓之何哉！吾念尔三骨之无依而来瘗尔，乃使吾有无穷之怆也。　　呜呼伤哉！纵不尔瘗，幽崖之狐成群，阴壑之虺如车轮，亦必能葬尔于腹，不致久暴露尔。尔既已无知，然吾何能违心乎？自吾去父母乡国而来此，三年矣，历瘴毒而苟能自全，以吾未尝一日之戚戚也。今悲伤若此，是吾为尔者重，而自为者轻也。吾不宜复为尔悲矣。　　吾为尔歌，尔听之。歌曰：连峰际天兮，飞鸟不通。游子怀乡兮，莫知西东。莫知西东兮，维天则同。异域殊方兮，环海之中。达观随寓兮，奚必予宫。魂兮魂兮，无悲以恫。　　又歌以慰之曰：与尔皆乡土之离兮，蛮之人言语不相知兮。性命不可期，吾苟死于兹兮，率尔子仆，来从予兮。吾与尔遨以嬉兮，骖紫彪而乘文螭兮，登望故乡而嘘唏兮。吾苟获生归兮，尔子尔仆，尚尔随兮，无以无侣为悲兮！道旁之冢累累兮，多中土之流离兮，相与呼啸而徘徊兮。餐风饮露，无尔饥兮。朝友麋鹿，暮猿与栖兮。尔安尔居兮，无为厉于兹墟兮！","dynasty":"明代","tags":"古文观止，祭文，抒怀","title":"瘗旅文"}
{"author":"王守仁","content":"　　经，常道也。其在于天，谓之命；其赋于人，谓之性。其主于身，谓之心。心也，性也，命也，一也。通人物，达四海，塞天地，亘古今，无有乎弗具，无有乎弗同，无有乎或变者也，是常道也。其应乎感也，则为恻隐，为羞恶，为辞让，为是非；其见于事也，则为父子之亲，为君臣之义，为夫妇之别，为长幼之序，为朋友之信。是恻隐也，羞恶也，辞让也，是非也；是亲也，义也，序也，别也，信也，一也。皆所谓心也，性也，命也。通人物，达四海，塞天地，亘古今，无有乎弗具，无有乎弗同，无有乎或变者也，是常道也。　　以言其阴阳消息之行焉，则谓之《易》；以言其纪纲政事之施焉，则谓之《书》；以言其歌咏性情之发焉，则谓之《诗》；以言其条理节文之着焉，则谓之《礼》；以言其欣喜和平之生焉，则谓之《乐》；以言其诚伪邪正之辨焉，则谓之《春秋》。是阴阳消息之行也，以至于诚伪邪正之辨也，一也，皆所谓心也，性也，命也。通人物，达四海，塞天地，亘古今，无有乎弗具，无有乎弗同，无有乎或变者也。夫是之谓六经。六经者非他，吾心之常道也。　　是故《易》也者，志吾心之阴阳消息者也；《书》也者，志吾心之纪纲政事者也；《诗》也者，志吾心之歌咏性情者也；《礼》也者，志吾心之条理节文者也；《乐》也者，志吾心之欣喜和平者也；《春秋》也者，志吾心之诚伪邪正者也。君子之于六经也，求之吾心之阴阳消息而时行焉，所以尊《易》也；求之吾心之纪纲政事而时施焉，所以尊《书》也；求之吾心之歌咏性情而时发焉，所以尊《诗》也；求之吾心之条理节文而时着焉，所以尊《礼》也；求之吾心之欣喜和平而时生焉，所以尊「乐」也；求之吾心之诚伪邪正而时辨焉，所以尊《春秋》也。　　盖昔者圣人之扶人极，忧后世，而述六经也，由之富家者支父祖，虑其产业库藏之积，其子孙者，或至于遗忘散失，卒困穷而无以自全也，而记籍其家之所有以贻之，使之世守其产业库藏之积而享用焉，以免于困穷之患。故六经者，吾心之记籍也，而六经之实，则具于吾心。犹之产业库藏之实积，种种色色，具存于其家，其记籍者，特名状数目而已。而世之学者，不知求六经之实于吾心，而徒考索于影响之间，牵制于文义之末，硁硁然以为是六经矣。是犹富家之子孙，不务守视享用其产业库藏之实积，日遗忘散失，至为窭人丐夫，而犹嚣嚣然指其记籍曰：「斯吾产业库藏之积也！」何以异于是？　　呜呼！六经之学，其不明于世，非一朝一夕之故矣。尚功利，崇邪说，是谓乱经；习训诂，传记诵，没溺于浅闻小见，以涂天下之耳目，是谓侮经；侈淫辞，竞诡辩，饰奸心盗行，逐世垄断，而犹自以为通经，是谓贼经。若是者，是并其所谓记籍者，而割裂弃毁之矣，宁复之所以为尊经也乎？　　越城旧有稽山书院，在卧龙西冈，荒废久矣。郡守渭南南君大吉，既敷政于民，则慨然悼末学之支离，将进之以圣贤之道，于是使山阴另吴君瀛拓书院而一新之，又为尊经阁于其后，曰：「经正则庶民兴；庶民兴，斯无邪慝矣。」阁成，请予一言，以谂多士，予既不获辞，则为记之若是。呜呼！世之学者，得吾说而求诸其心焉，其亦庶乎知所以为尊经也矣。","dynasty":"明代","tags":"古文观止，哲学，理论","title":"尊经阁记"}
{"author":"王守仁","content":"　　经，常道也，其在于天谓之命，其赋于人谓之性，其主于身谓之心。心也，性也，命也，一也。通人物，达四海，塞天地，亘古今，无有乎弗具，无有乎弗同，无有乎或变者也，是常道也。其应乎感也，则为恻隐，为羞恶，为辞让，为是非；其见于事也，则为父子之亲，为君臣之义，为夫妇之别，为长幼之序，为朋友之信。是恻隐也，羞恶也，辞让也，是非也，是亲也，义也，序也，别也，信也，一也；皆所谓心也，性也，命也。通人物，达四海，塞天地，亘古今，无有乎弗具，无有乎弗同，无有乎或变者也，是常道也。是常道也，以言其阴阳消息之行焉，则谓之《易》；以言其纪纲政事之施焉，则谓之《书》；以言其歌咏性情之发焉，则谓之《诗》；以言其条理节文之著焉，则谓之《礼》；以言其欣喜和平之生焉，则谓之《乐》；以言其诚伪邪正之辩焉，则谓之《春秋》。是阴阳消息之行也以至于诚伪邪正之辩也，一也；皆所谓心也，性也，命也。通人物，达四海，塞天地，亘古今，无有乎弗具，无有乎弗同，无有乎或变者也，夫是之谓六经。六经者非他，吾心之常道也。故《易》也者，志吾心之阴阳消息者也；《书》也者，志吾心之纪纲政事者也；《诗》也者，志吾心之歌咏性情者也；《礼》也者，志吾心之条理节文者也；《乐》也者，志吾心之欣喜和平者也；《春秋》也者，志吾心之诚伪邪正者也。君子之于六经也，求之吾心之阴阳消息而时行焉，所以尊《易》也；求之吾心之纪纲政事而时施焉，所以尊《书》也；求之吾心之歌咏性情而时发焉，所以尊《诗》也；求之吾心之条理节文而时著焉。所以尊《礼》也；求之吾心之欣喜和平而时生焉，所以尊《乐》也；求之吾心之诚伪邪正而时辩焉，所以尊《春秋》也。　　盖昔者圣人之扶人极、忧后世而述六经也，犹之富家者之父祖，虑其产业库藏之积，其子孙者或至于遗忘散失，卒困穷而无以自全也，而记籍其家之所有以贻之，使之世守其产业库藏之积而享用焉，以免于困穷之患。故六经者，吾心之记籍也；而六经之实，则具于吾心，犹之产业库藏之实积，种种色色，具存于其家；其记籍者，特名状数目而已。而世之学者，不知求六经之实于吾心，而徒考索于影响之间，牵制于文义之末，硁硁然以为是六经矣；是犹富家之子孙，不务守视享用其产业库藏之实积，日遗忘散失，至于窭人丐夫，而犹嚣嚣然指其记籍。曰：“斯吾产业库藏之积也！”何以异于是？　　呜呼！六经之学，其不明于世，非一朝一夕之故矣。尚功利，崇邪说，是谓乱经；习训诂，传记诵，没溺于浅闻小见，以涂天下之耳目，是谓侮经；侈淫辞，竞诡辩，饰奸心盗行，逐世垄断，而犹自以为通经，是谓贼经。若是者，是并其所谓记籍者而割裂弃毁之矣，宁复知所以为尊经也乎？　　越城旧有稽山书院，在卧龙西岗，荒废久矣。郡守渭南南君大吉，既敷政于民，则慨然悼末学之支离，将进之以圣贤之道，于是使山阴令吴君瀛拓书院而一新之；又为尊经之阁于其后，曰：经正则庶民兴，庶民兴斯无邪慝矣。阁成，请予一言，以谂多士。予既不获辞，则为记之若是。呜呼！世之学者，得吾说而求诸其心焉，其亦庶乎知所以为尊经也矣。","dynasty":"明代","tags":"咏物","title":"稽山书院尊经阁记"}
{"author":"王守仁","content":"晓披烟雾入青峦，山寺疏钟万木寒。千古河流成沃野，几年沙势自风湍。水穿石甲龙鳞动，日绕峰头佛顶宽。宫阙五云天北极，高秋更上九霄看。","dynasty":"明代","tags":"登高，写山，抒怀，爱国，壮志","title":"登大伾山诗"}
{"author":"王守仁","content":"险夷原不滞胸中，何异浮云过太空？夜静海涛三万里，月明飞锡下天风。","dynasty":"明代","tags":"抒情，旷达，哲理","title":"泛海"}
{"author":"王守仁","content":"蹊路高低入乱山，诸贤相送愧间关。溪云压帽兼愁重，风雪吹衣着鬓斑。花烛夜堂还共语，桂枝秋殿听跻攀。相思不作勤书礼，别后吾言在订顽。雪满山城入暮关，归心别意两茫然。及门真愧从陈日，微服还思过宋年。樽酒无因同岁晚，缄书有雁寄春前。莫辞秉烛通霄坐，明日相思隔陇烟。","dynasty":"明代","tags":"送别，惜别，组诗","title":"诸门人送至龙里道中二首"}
{"author":"王守仁","content":"迟晚不足叹，人命各有常。相去忽万里，河山郁苍苍。中夜不能寐，起视江月光。中情良自抑，美人难自忘。","dynasty":"明代","title":"一日怀抑之也抑之之赠既尝答以三诗意若有歉焉是以赋也其二"}
{"author":"王守仁","content":"美人隔江水，彷佛若可睹。风吹蒹葭雪，飘荡知何处？美人有瑶瑟，清奏含太古。高楼明月夜，惆怅为谁鼓？","dynasty":"明代","title":"一日怀抑之也抑之之赠既尝答以三诗意若有歉焉是以赋也其三"}
{"author":"王守仁","content":"梦与故人语，语我以相思。才为旬日别，宛若三秋期。令弟坐我侧，屈指如有为。须臾湛君至，崔子行相随。肴醑旋罗列，语笑如平时。纵言及微奥，会意忘其辞。觉来复何有？起坐空嗟咨。","dynasty":"明代","title":"梦与抑之昆季语湛崔皆在焉觉而有感因记以诗三首其一"}
{"author":"王守仁","content":"起坐忆所梦，默溯犹历历。初谈自有形，继论人无极。无极生往来，往来万化出。万化无停机，往来何时息。来者胡为信，往者胡为屈？微哉屈信间，子午当其窟。非子尽精微，此理谁与测？何当衡庐间，相携玩义《易》。","dynasty":"明代","title":"梦与抑之昆季语湛崔皆在焉觉而有感因记以诗三首其二"}
{"author":"王守仁","content":"衡庐曾有约，相携尚无时。去事多翻覆，来踪岂前知？斜月满虚牖，树影何参差。林风正萧瑟，惊鹊无宁枝。邈彼二三子，惄焉劳我思。","dynasty":"明代","title":"梦与抑之昆季语湛崔皆在焉觉而有感因记以诗三首其三"}
{"author":"王守仁","content":"危栈断我前，猛虎尾我后。倒崖落我左，绝壑临我右。我足复荆榛，雨雪更纷骤。邈然思古人，无闷聊自有。无闷虽足珍，警惕忘尔守。君观真宰意，匪薄亦良厚。","dynasty":"明代","title":"杂诗三首其一"}
{"author":"王守仁","content":"青山清我目，流水静我耳。琴瑟在我禦，经书满我几。措足践坦道，悦心有妙理。顽冥非所惩，贤达何靡靡。乾乾怀往训，敢忘惜分晷？悠哉天地内，不知老将至。","dynasty":"明代","title":"杂诗三首其二"}
{"author":"王守仁","content":"羊肠亦坦道，太虚何阴晴？灯窗玩古《易》，欣然获我情。起舞还再拜，圣训垂明明。拜舞讵逾节，顿忘乐所形。敛衽复端坐，玄思窥沉溟。寒根固生意，息灰抱阳精。冲漠际无极，列宿罗青冥。夜深向晦息，始闻风雨声。","dynasty":"明代","title":"杂诗三首其三"}
{"author":"王守仁","content":"旅倦憩江观，病齿废谈诵。之子特相求，礼殚意弥重。自言绝学馀，有志莫与共。手持一编书，披历见肝衷。近希小范踪，远为贾生恸。兵符及射艺，方技靡不综。我方惩创后，见之色亦动。子诚仁者心，所言亦屡中。愿子且求志，蕴蓄事涵泳。孔圣固惶惶，与点乐归咏。回也王佐才，闭户避邻閧。知子信美才，大构中梁栋。未当匠石求，滋植务培壅。愧子勤绻意，何以相规讽？养心在寡欲，操存舍即纵。岳麓何森森，遗址自南宋。江山足游息，贤迹尚堪踵。何当谢病来，士气多沈勇。","dynasty":"明代","title":"长沙答周生"}
{"author":"王守仁","content":"客行长沙道，山川郁稠缪。西探指岳麓，凌晨渡湘流。逾冈复陟巘，吊古还寻幽。林壑有馀采，昔贤此藏修。我来实仰止，匪伊事盘游。衡云閒晓望，洞野浮春洲。怀我二三友，《伐木》增离忧。何当此来聚？道谊日相求。","dynasty":"明代","title":"陟湘于迈岳麓是尊仰止先哲因怀友生丽泽兴感伐木寄言二首其一"}
{"author":"王守仁","content":"林间憩白石，好风亦时来。春阳熙百物，欣然得予怀。缅思两夫子，此地得徘徊。当年靡童冠，旷代登堂阶。高情讵今昔，物色遗吾侪。顾谓二三子，取瑟为我谐。我弹尔为歌，尔舞我与偕。吾道有至乐，富贵真浮埃。若时乘大化，勿愧点与回。陟冈采松柏，将以遗所思。勿采松柏枝，两贤昔所依。缘峰践台石，将以望所期。勿践台上石，两贤昔所跻。两贤去邈矣，我友何相违？吾斯未能信，役役空尔疲。胡不此簪盍，丽泽相遨嬉？渴饮松下泉，饥餐石上芝。偃仰绝馀念，迁客难久稽。洞庭春浪阔，浮云隔九疑。江洲满芳草，目极令人悲。已矣从此去，奚必兹山为。恋系乃从欲，安土惟随时。晚闻冀有得，此外吾何知。","dynasty":"明代","title":"陟湘于迈岳麓是尊仰止先哲因怀友生丽泽兴感伐木寄言二首其二"}
{"author":"王守仁","content":"醴陵西来涉湘水，信宿江城沮风雨。不独病齿畏风湿，泥潦侵途绝行旅。人言岳麓最形胜，隔水溟蒙隐云雾。赵侯需晴邀我游，故人徐陈各传语。周生好事屡来速，森森雨脚何由住。晓来阴翳稍披拂，便携周生涉江去。戒令休遣府中知，徒尔劳人更妨务。橘洲僧寺浮江流，鸣钟出延立沙际。停桡一至答其情，三洲连绵亦佳处。行云散漫浮日色，是时峰峦益开霁。乱流荡桨济倏忽，系楫江边老檀树。岸行里许入麓口，周生道予勤指顾。柳溪梅堤存彷佛，道林林壑独如故。赤沙想像虚田中，西屿倾颓今冢墓。道乡荒趾留突兀，赫曦远望石如鼓。殿堂释菜礼从宜，下拜朱张息游地。凿石开山面势改，双峰辟阙见江渚。闻是吴君所规画，此举良是反遭忌。九仞谁亏一篑功，叹息遗基独延伫。浮屠观阁摩青霄，盘据名区遍寰宇。其徒素为儒所摈，以此方之反多愧。爱礼思存告朔羊，况此实作匪文具。人云赵侯意颇深，隐忍调停旋修举。昨来风雨破栋脊，方遣圬人补残敝。予闻此语心稍慰，野人蔬蕨亦罗置。欣然一酌才举杯，津夫走报郡侯至。此行隐迹何由闻？遣骑候访自吾寓。潜来鄙意正为此，仓卒行庖益劳费。整冠出讶见两盖，乃知王君亦同禦。肴羞层叠丝竹繁，避席兴辞恳莫拒。多仪劣薄非所承，乐阕觞周日将暮。黄堂吏散君请先，病夫沾醉须少憩。入舟暝色渐微茫，却喜顺流还易渡。严城灯火人已稀，小巷曲折忘归路。仙宫酣倦成熟寐，晓闻檐声复如注。昨游偶遂实天假，信知行乐皆有数。涉躐差偿夙好心，尚有名山敢多慕。齿角盈亏分则然，行李虽淹吾不恶。","dynasty":"明代","title":"游岳麓书事"}
{"author":"王守仁","content":"诘朝事虔谒，玄居宿斋沐。积霖喜新霁，风日散清燠。兰桡渡芳渚，半涉见水陆。溪山俨新宇，雷雨荒大麓。皇皇弦诵区，斯文昔炳郁。兴废尚屯疑，使我怀悱懊。近闻牧守贤，经营亟乘屋。方舟为予来，飞盖遥肃肃。花絮媚晚筵，韶景正柔淑。浴沂谅同清，及兹授春服。令德倡高词，混珠愧鱼目。努力崇修名，迂疏自岩谷。","dynasty":"明代","title":"次韵答赵太守王推官"}
{"author":"王守仁","content":"挂席下长沙，瞬息百馀里。舟人共扬眉，予独忧其驶。日暮入沅江，抵石舟果圮。补敝诘朝发，冲风遂龃龉。暝泊后江湖，萧条旁罾垒。月黑波涛惊，蛟鼍互睥睨。翼午风益厉，狼狈收断汜。天心数里间，三日但遥指。甚雨迅雷电，作势殊未已。溟溟云雾中，四望渺涯泪。篙桨不得施，丁夫尽嗟噫。淋漓念同胞，吾宁忍暴使？饘粥且倾橐，苦甘吾与尔。众意在必济，粮绝亦均死。凭陵向高浪，吾亦讵容止。虎怒安可撄？志同稍足倚。桃令并岸行，试涉湖滨沚。收舵幸无事，风雨亦浸弛。逡巡缘沚湄，迤逦就风势。新涨翼回湍，倏忽逝如矢。夜入武阳江，渔村稳堪舣。籴市谋晚炊，且为众人喜。江醪信漓浊，聊复荡胸滓。济险在需时，徼幸岂常理？尔辈勿轻生，偶然非可恃。","dynasty":"明代","title":"天心湖阻泊既济书事"}
{"author":"王守仁","content":"委身奉箕帚，中道成弃捐。苍蝇间白璧，君心亦何愆。独嗟贫家女，素质难为妍。命薄良自喟，敢忘君子贤？春华不再艳，颓魄无重圆。新欢莫终恃，令仪慎周还。","dynasty":"明代","title":"去妇叹五首其一"}
{"author":"王守仁","content":"依违出门去，欲行复迟迟。邻妪尽出别，强语含辛悲。陋质容有缪，放逐理则宜。姑老籍相慰，缺乏多所资。妾行长已矣，会面当无时。","dynasty":"明代","title":"去妇叹五首其二"}
{"author":"王守仁","content":"妾命如草芥，君身比琅玕。奈何以妾故，废仓怀愤冤？无为伤姑意，燕尔且为欢。中厨存宿旨，为姑备朝餐。畜育意千绪，仓卒徒悲酸。伊迩望门屏，盍从新人言。夫意已如此，妾还当谁颜。","dynasty":"明代","title":"去妇叹五首其三"}
{"author":"王守仁","content":"去矣勿复道，已去还踌蹰。鸡鸣尚闻响，犬恋犹相随。感此摧肝肺，泪下不可挥。冈回行渐远，日落群鸟飞。群鸟各有托，孤妾去何之？","dynasty":"明代","title":"去妇叹五首其四"}
{"author":"王守仁","content":"空谷多凄风，树木何潇森。浣衣涧冰合，采苓山雪深。离居寄岩穴，忧思托鸣琴。朝弹别鹤操，暮弹孤鸿吟。弹苦思弥切，巑岏隔去岑。君聪甚明哲，何因闻此音？","dynasty":"明代","title":"去妇叹五首其五"}
{"author":"王守仁","content":"草庵不及肩，旅倦体方适。开棘自成篱，土阶漫无级。迎风亦萧疏，漏雨易补缉。灵濑响朝湍，深林凝暮色。群僚环聚讯，语庞意颇质。鹿豕且同游，兹类犹人属。污樽映瓦豆，尽醉不知夕。缅怀黄唐化，略称茅茨迹。","dynasty":"明代","title":"初至龙场无所止结草庵居之"}
{"author":"王守仁","content":"古洞閟荒僻，虚设疑相待。披莱历风磴，移居快幽垲。营炊就岩窦，放榻依石垒。穹窒旋薰塞，夷坎仍扫洒。卷帙漫堆列，樽壶动光彩。夷居信何陋，恬淡意方在。岂不桑梓怀？素位聊无悔。","dynasty":"明代","title":"始得东洞遂改为阳明小洞天三首其一"}
{"author":"王守仁","content":"僮仆自相语，洞居颇不恶。人力免结构，天巧谢雕凿。清泉傍厨落，翠雾还成幕。我辈日嬉偃，主人自愉乐。虽无棨戟荣，且远尘嚣聒。但恐霜雪凝，云深衣絮薄。","dynasty":"明代","title":"始得东洞遂改为阳明小洞天三首其二"}
{"author":"王守仁","content":"我闻莞尔笑，周虑愧尔言。上古处巢窟，抔饮皆污樽。冱极阳内伏，石穴多冬暄。豹隐文始泽，龙蛰身乃存。岂无数尺榱，轻裘吾不温。邈矣箪瓢子，此心期与论。","dynasty":"明代","title":"始得东洞遂改为阳明小洞天三首其三"}
{"author":"王守仁","content":"下田既宜稌，高田亦宜稷。种蔬须土疏，种蓣须土湿。寒多不实秀，暑多有螟螣。去草不厌频，耘禾不厌密。物理既可玩，化机还默识。即是参赞功，毋为轻稼穑。","dynasty":"明代","title":"观稼"}
{"author":"王守仁","content":"采蕨西山下，扳援陟崔嵬。游子望乡国，泪下心如摧。浮云塞长空，颓阳不可回。南归断舟楫，北望多风埃。已矣供子职，勿更贻亲哀。","dynasty":"明代","title":"采蕨"}
{"author":"王守仁","content":"猗猗涧边竹，青青岩畔松。直干历冰雪，密叶留清风。自期永相托，云壑无违踪。如何两分植，憔悴叹西东。人事多翻覆，有如道上蓬。惟应岁寒意，随处还当同。","dynasty":"明代","title":"猗猗"}
{"author":"王守仁","content":"南溟有瑞鸟，东海有灵禽。飞游集上苑，结侣珍树林。顾言饰羽仪，共舞箫韶音。风云忽中变，一失难相寻。瑞鸟既遭縻，灵禽投荒岑。天衢雨雪积，江汉虞罗侵。哀哀鸣索侣，病翼飞未任。群鸟亦千百，谁当会其心？南岳有竹实，丹溜青松阴。何时共栖息？永托云泉深。","dynasty":"明代","title":"南溟"}
{"author":"王守仁","content":"溪石何落落，溪水何泠泠。坐石弄溪水，欣然濯我缨。溪水清见底，照我白发生。年华若流水，一去无回停。悠悠百年内，吾道终何成。","dynasty":"明代","title":"溪水"}
{"author":"王守仁","content":"谪居聊假息，荒秽亦须治。凿巘薙林条，小构自成趣。开窗入远峰，架扉出深树。墟寨俯逶迤，竹木互蒙翳。畦蔬稍溉锄，花药颇杂莳。宴适岂专予，来者得同憩。轮奂非致美，毋令易倾敝。","dynasty":"明代","title":"龙冈新构其一"}
{"author":"王守仁","content":"营茅乘田隙，洽旬始苟完。初心待风雨，落成还美观。锄荒既开径，拓樊亦理园。低檐避松偃，疏土行竹根。勿剪墙下棘，束列因可藩。莫撷林间萝，蒙笼覆云轩。素缺农圃学，因兹得深论。毋为轻鄙事，吾道固斯存。","dynasty":"明代","title":"龙冈新构其二"}
{"author":"王守仁","content":"简滞动罹咎，废幽得倖免。夷居虽异俗，野朴意所眷。思亲独疚心，疾忧庸自遣。门生颇群集，樽单亦时展。讲习性所乐，记问复怀腼。林行或沿涧，洞游还陟巘。月榭坐鸣琴，云窗卧披卷。澹泊生道真，旷达匪荒宴。岂必鹿门栖，自得乃高践。","dynasty":"明代","title":"诸生来"}
{"author":"王守仁","content":"烟灯暧无寐，忧思坐长往。寒风振乔林，叶落闻窗响。起窥庭月光，山空游罔象。怀人阻积雪，崖冰几千丈。","dynasty":"明代","title":"无寐二首其一"}
{"author":"王守仁","content":"穷崖多杂树，上与青冥连。穿云下飞瀑，谁能识其源？但闻清猿啸，时见皓鹤翻。中有避世士，冥寂栖其巅。翳予亦同调，路绝难攀缘。","dynasty":"明代","title":"无寐二首其二"}
{"author":"王守仁","content":"谪居澹虚寂，眇然怀同游。日入山气夕，孤亭俯平畴。草际见数骑，取径如相求。渐近识颜面，隔树停鸣驺。投辔雁鹜进，携盖各有羞。分席夜堂坐，绛蜡清樽浮。鸣琴复散帙，壶矢交觥筹。夜弄溪上月，晓陟林间丘。村翁或招饮，洞客偕探幽。讲习有真乐，谈笑无俗流。缅怀风沂兴，千载相为谋。","dynasty":"明代","title":"诸生夜坐"}
{"author":"王守仁","content":"艾草莫艾兰，兰有芬芳姿。况生幽谷底，不碍君稻畦。艾之亦何益？徒令香气衰。荆棘生满道，出刺伤人肌。持刀忌触手，睨视不敢挥。艾草须艾棘，勿为棘所欺。","dynasty":"明代","title":"艾草次胡少参韵"}
{"author":"王守仁","content":"凤雏生高岩，风雨摧其翼。养痾深林中，百鸟惊辟易。虞人视为妖，举网争弹弋。此本王者瑞，惜哉谁能识。吾方哀其穷，胡忍复相亟？鸱枭据丛林，驱鸟恣搏食。嗟尔独何心？枭凤如白黑。","dynasty":"明代","title":"凤雏次韵答胡少参"}
{"author":"王守仁","content":"鹦鹉生陇西，群飞恣鸣游。何意虞罗及，充贡来中州。金绦縻华屋，云泉谢林丘。能言实阶祸，吞声亦何求。主人有隐寇，窃发闻其谋。感君惠养德，一语思所酬。惧君不见察，杀身反为尤。","dynasty":"明代","title":"鹦鹉和胡韵"}
{"author":"王守仁","content":"人生多离别，佳会难再遇。如何百里来，三宿便辞去？有琴不肯弹，有酒不肯禦。远陟见深情，宁予有弗顾？洞云还自栖，溪月谁同步？不念南寺时，寒江雪将暮？不记西园日，桃花夹川路？相去倏几月，秋风落高树。富贵犹尘沙，浮名亦飞絮。嗟我二三子，吾道有真趣。胡不携书来，茆堂好同住。","dynasty":"明代","title":"诸生"}
{"author":"王守仁","content":"霜风清木叶，秋意生萧疏。冲星策晓骑，幽事将有徂。股虫乱飞掷，道狭草露濡。倾暑物晨发，征夫已先途。浙米石间溜，炊火岩中庐。烟峰上初日，林鸟相嘤呼。意欣物情适，战胜癯色腴。行乐信宇宙，富贵非吾图。","dynasty":"明代","title":"游来仙洞早发道中"}
{"author":"王守仁","content":"幽寻意方结，奈此世累牵。凌晨驱马别，持杯且为传。相求苦非远，山路多风烟。所贵明哲士，秉道非苟全。去矣崇令德，吾亦行归田。","dynasty":"明代","title":"别友"}
{"author":"王守仁","content":"岁宴乡思切，客久亲旧疏。卧痾闭空院，忽来故人车。入门辩眉宇，喜定还惊吁。远行亦安适，符竹膺新除。荒郡号难理，况兹徵索馀。君才素通敏，窘剧宜有纡。蛮乡虽瘴毒，逐客犹安居。经济非复事，时还理残书。山泉足游憩，鹿麋能友予。澹然穹壤内，容膝皆吾庐。惟营垂白念，旦夕怀归图。君行勉三事，吾计终五湖。","dynasty":"明代","title":"赠黄太守澍"}
{"author":"王守仁","content":"怀人坐沈夜，帷灯暧幽光。耿耿积烦绪，忽忽如有忘。玄景逝不处，朱炎化微凉。相彼谷中葛，重阴殒衰黄。感此游客子，经年未还乡。伊人不在目，丝竹徒满堂。天深雁书杳，梦短关塞长。情好矢无数，愿言觊终偿。惠我金石编，徽音激宫商。驰辉不可即，式尔增予伤。馨香袭肝膂，聊用心中藏。","dynasty":"明代","title":"寄友用韵"}
{"author":"王守仁","content":"朝采山上荆，暮采谷中慄。深谷多凄风，霜露沾衣湿。采薪勿辞辛，昨来断薪拾。晚归阴壑底，抱瓮还自汲。薪水良独劳，不愧吾食力。","dynasty":"明代","title":"采薪二首其一"}
{"author":"王守仁","content":"倚担青岩际，历斧崖下石。持斧起环顾，长松百馀尺。徘徊不忍挥，俯略涧边棘。同行笑吾馁，尔斧安用历？快意岂不能？物材各有适。可以相天子，众稚讵足识。","dynasty":"明代","title":"采薪二首其二"}
{"author":"王守仁","content":"行子朝欲发，驱车不得留。驱车下长阪，顾见城东楼。远别情已惨，况此艰难秋。分手诀河梁，涕下不可收。车行望渐杳，飞埃越层丘。迟回歧路侧，孰知我心忧。","dynasty":"明代","title":"别湛甘泉二首其一"}
{"author":"王守仁","content":"我心忧以伤，君去阻且长。一别岂得已，母老思所将。奉命危难际，流俗反猜量。黄鹄万里逝，岂伊为稻粱？栋火及毛羽，燕雀犹栖堂。跳梁多不测，君行戒前途。达命谅何滞，将母能忘虞。安居尤阱护，关路非歧岖。令德崇易简，可以知险阻。结茆湖水阴，幽期终不忘。伊尔得相就，我心亦何伤。世艰变倏忽，人命非可常。斯文天未坠，别短会日长。南寺春月夜，风泉閒竹房。逢僧或停楫，先扫白云床。","dynasty":"明代","title":"别湛甘泉二首其二"}
{"author":"王守仁","content":"古人戒从恶，今人戒从善。从恶乃同污，从善翻滋怨。纷纷嫉娼兴，指谪相非讪。自非笃信士，依违多背面。宁知竟漂流，沦胥亦污贱。卓哉汪陂子，奋身勇厥践。拂衣还旧山，雾隐期豹变。嗟嗟吾党贤，白黑匪难辩。","dynasty":"明代","title":"赠别黄宗贤"}
{"author":"王守仁","content":"邑南富岩壑，白水尤奇观。兴来每思往，十年就兹观。停驺指绝壁，涉涧缘危蟠。百源旱方歇，云际犹飞湍。霏霏洒林薄，漠漠凝风寒。前闻若未惬，仰视终莫攀。石阴署气薄，流触溯回澜。兹游讵盘乐，养静意所关。逝者谅如斯，哀此岁月残。择幽虽得所，避时时犹难。刘樊古方外，感慨有馀叹。","dynasty":"明代","title":"四明观白水二首其一"}
{"author":"王守仁","content":"杖锡青冥端，涧壁环天险。垂岩下陡壑，涉水攀绝巘。溪深听喧瀑，路绝骇危栈。扪萝登峻极，披翳见平衍。僧逋寄孤衲，守废遗荒殿。伤兹穷僻墟，曾未诛求免。探幽冀累息，愤时翻意惨。拯援才已疏，栖迟心益眷。哀猿啸春嶂，悬灯宿西崦。诛茆竟何时，白云愧舒捲。","dynasty":"明代","title":"书杖锡寺"}
{"author":"王守仁","content":"凤鸟久不至，梧桐生高冈。我来竟日坐，清阴洒衣裳。援琴俯流水，调短意苦长。遗音满空谷，随风递悠扬。人生贵自得，外慕非所臧。颜子岂忘世，仲尼固遑遑。已矣复何事，吾道归沧浪。","dynasty":"明代","title":"梧桐江用韵"}
{"author":"王守仁","content":"东林日暮更登山，峰顶高僧有兰若。云萝磴道石参差，水声深涧树高下。远公学佛却援儒，渊明嗜酒不入社。我亦爱山仍恋官，同是乾坤避人者。我歌白云听者寡，山自点头泉自泻。月明壑底忽惊雷，夜半天风吹屋瓦。","dynasty":"明代","title":"庐山东林寺次韵"}
{"author":"王守仁","content":"昨游开先殊草草，今日东林游始好。手持苍竹拨层云，直上青天招五老。万壑笙竽松籁哀，千峰掩映芙蓉开。坐俯西岩窥落日，风吹孤月江东来。","dynasty":"明代","title":"又次邵二泉韵其一"}
{"author":"王守仁","content":"莫向人间空白首，富贵何如一杯酒。种莲栽菊两荒凉，慧远陶潜骨同朽。乘风我欲还金庭，三洲弱水连沙汀。他年海上望庐顶，烟际浮萍一点青。","dynasty":"明代","title":"又次邵二泉韵其二"}
{"author":"王守仁","content":"省灾行近郊，探幽指层麓。回飙振玄冈，颓阳薄西陆。茎田收积雨，禾稼泛平菉。取径历村墟，停车问耕牧。清溪厉月行，暝洞披云宿。淅米石涧溜，斧薪涧底木。田翁来聚观，中宵尚驰逐。将迎愧深情，疮痍惭抚掬。幽枕静无寐，风泉朗鸣玉。虽缪真诀传，颇苦尘缘熟。终当遁名山，练药洗凡骨。缄辞谢亲交，流光易超忽。","dynasty":"明代","title":"又次李佥事素韵"}
{"author":"王守仁","content":"五老隔青冥，寻常不易见。我来骑白鹿，凌空陟飞巘。长风捲浮云，褰帷始窥面。一笑仍旧颜，愧我鬓先变。我来尔为主，乾坤亦邮传。海灯照孤月，静对有馀眷。彭蠡浮一觞，宾主聊酬劝。悠悠万古心，默契可无辩。","dynasty":"明代","title":"白鹿洞独对亭"}
{"author":"王守仁","content":"五旬三过九华山，一度阴寒一度雨。此来天色稍晴明，忽复昏霾起亭午。平生山水最多缘，独此相逢容有数。人言此山天所秘，山下居人不常睹。蓬莱涉海或可求，瑶水昆崙俱旧游。洞庭何止吞八九，五岳曾向囊中收。不信开云扫六合，手扶赤日照九州。驾风骑气览八极，视此琐屑真浮沤。","dynasty":"明代","title":"江上望九华不见"}
{"author":"王守仁","content":"江生施生颇好奇，偶逢陶野奇更痴。共言山外有佳寺，劝予往游争愿随。是时雷雨云雾塞，多传险滑难车骑。两生力陈道非远，野请登高觇路歧。三人冒雨陟冈背，即仆复起相牵携。同侪咻笑招之返，奋袂经往凌嵚崎。归来未暇顾沾湿，且说地近山径夷。青林宿霭渐开霁，碧巘绛气浮微曦。津津指譬在必往，兴剧不到旁人嗤。予亦对之成大笑，不觉老兴如童时。平生山水已成癖，历深探隐忘饥疲。年来世务颇羁缚，逢场遇境心未衰。野本求仙志方外，两生学士亦尔为。世人趋逐但声利，赴汤踏火甘倾危。解脱尘嚣事行乐，尔辈狂简翻见讥。归与归与吾与尔，阳明之麓终尔期。","dynasty":"明代","title":"江施二生与医官陶野冒雨登山人多笑之戏作歌"}
{"author":"王守仁","content":"微雨山路滑，山行人轻舟。桃花夹岸迷远近，回峦叠嶂盘深幽。奇峰应接劳回首，瞻之在前忽在后。不道舟行转崛岖，但怪青山亦奔走。薄午雨霁云亦开，青鞋布袜无尘埃。梅蹊柳径度村落，长松白石穿林隈。始攀风磴出木杪，更俯悬崖听瀑雷。乱山高顶藏平野，茆屋高低自成社。此中那得有人家，恐是当年避秦者。西岩日色渐欲下，且向前林秣吾马。世途浊隘不可居，吾将此地营兰若。","dynasty":"明代","title":"游九华道中"}
{"author":"王守仁","content":"九华之山何崔嵬，芙蓉直傍青天栽。刚风倒海吹不动，大雪裂地冻还开。夜半峰头挂明月，宛如玉女临妆台。我拂沧海写图画，题诗还愧谪仙才。","dynasty":"明代","title":"芙蓉阁"}
{"author":"王守仁","content":"九华之峰九十九，此语相传俗人口。俗人眼浅见皮肤，焉测其中之所有？我登华顶拂云雾，极目奇峰那有数？巨壑中藏万玉林，大剑长枪攒武库。有如智者深韬藏，复如淑女避谗妒。闇然避世不求知，卑己尊人羞逞露。何人不道九华奇，奇中之奇人未知。我欲穷搜尽拈出，秘藏恐是天所私。旋解诗囊旋收拾，脱颖露出锥参差。从来题诗李白好，渠于此山亦潦草。曾见王维画辋川，安得渠来拂纤缟？","dynasty":"明代","title":"登云峰望始尽九华之胜因复作歌"}
{"author":"王守仁","content":"尔家双峰下，不见双峰景。如锥处囊中，深藏未脱颖。盛德心愈卑，幽人迹多屏。悠然望双峰，可以发深省。","dynasty":"明代","title":"双峰遗柯生乔"}
{"author":"王守仁","content":"方自华峰下，何劳更望华。山僧援故事，要我到渠家。自谓游已至，那知望转佳。正如酣醉后，醒酒却须茶。","dynasty":"明代","title":"归途有僧自望华亭来迎且请诗"}
{"author":"王守仁","content":"昔年十日九华住，云雾终旬竟不开。有如昏夜入宝藏，两目无睹成空回。每逢好事谈奇胜，即思策蹇还一来。频年驱逐事兵革，出入贼垒冲风埃。恐恐昼夜不遑息，岂复山水能徘徊？鄱湖一战偶天幸，远随归凯停江隈。是时军务颇多暇，况复我马方虺隤。旧游诸生亦群集，遂将童冠登崔嵬。先晨霏霭尚暝晦，却疑山意犹嫌猜。肩舆一入青阳境，忽然白日开西岭。长风拥慧扫浮阴，九十九峰如梦醒。群峦踊跃争献奇，儿孙俯伏摩具顶。今来始识九华面，恨无诗笔为传影。层楼叠阁写未工，千朵芙蓉抽玉井。怪哉造化亦安排，天下奇山此兼并。揽衣登高望八荒，双阙下见日月光。长江如带绕山麓，五湖七泽皆陂塘。蓬瀛海上浮拳石，举足可到虹可梁。仙人为我启阊阖，鸾辍鹤驾纷翱翔。从兹脱屣谢尘世，飘然拂袖凌苍苍。","dynasty":"明代","title":"弘治壬戌尝游九华值时阴雾竟无所睹至是正德庚辰复往游之风日清朗尽得其胜喜而作歌"}
{"author":"王守仁","content":"淳气日凋薄，邹鲁亡真承。世儒倡臆说，愚瞽相因仍。晚途益沦溺，手援吾不能。弃之入烟霞，高历云峰层。开茅傍虎穴，结屋依岩僧。岂曰事高尚？庶免无予憎。好鸟求其侣，嘤嘤林间鸣。而我在空谷，焉得无良朋？飘飘二三子，春服来从行。咏歌见真性，逍遥无俗情。各勉希圣志，毋为尘所萦。","dynasty":"明代","title":"登云峰二三子咏歌以从欣然成谣二首其一"}
{"author":"王守仁","content":"贾胡得明珠，藏珠剖其驱。珠藏未能有，此身已先无。轻己重外物，贾胡一何愚。请君勿笑贾胡愚，君今奔走声利途。钻求富贵未能得，役精劳形骨髓枯。竟日惶惶忧毁誉，终宵惕惕防艰虞。一日仅得五升米，半级仍甘九族诛。胥靡接踵略无悔，请君勿笑贾胡愚。","dynasty":"明代","title":"贾胡行"}
{"author":"王守仁","content":"君不见埘下鸡，引类呼群啄且啼？稻粱已足脂渐肥，毛羽脱落充庖厨。又不见笼中鹤，敛翼垂头困牢落？笼开一旦入层云，万里翱翔从廖廓。人生山水须认真，胡为利禄缠其身？高车驷马尽桎梏，云台麟阁皆埃尘。鸱夷抱恨浮江水，何似乘舟逃海滨？舜水龙山予旧宅，让公且作烟霞伯。拂衣便拟逐公回，为予先扫峰头石。","dynasty":"明代","title":"送邵文实方伯致仕"}
{"author":"王守仁","content":"秋夜卧小阁，梦游沧海滨。海上神仙不可到，金银宫阙高嶙峋。中有仙人芙蓉巾，顾我宛若平生亲。欣然就语下烟雾，自言姓名郭景纯。携手历历诉衷曲，义愤感激难具陈。切齿尤深怨王导，深奸老猾长欺人。当年王敦觊神器，导实阴主相缘夤。不然三问三不答，胡忍使敦杀伯仁？寄书欲拔太真舌，不相为谋敢尔云。敦病已笃事已去，临哭嫁祸复卖敦。事成同享帝王贵，事败乃为顾命臣。几微隐约亦可见，世史掩覆多失真。袖出长篇再三读，觉来字字能书绅。开窗试抽《晋史》阅，中间事迹颇有因。因思景纯有道者，世移事往千馀春。若非精诚果有激，岂得到今犹愤嗔。不成之语以筮戒，敦实气沮竟殒身。人生生死亦不易，谁能视死如轻尘？烛微先几炳易道，多能馀事非所论。取义成仁忠晋室，龙逄龚胜心可伦。是非颠倒古多有，吁嗟景纯终见伸。禦风骑气游八垠。彼敦之徒草木，粪土臭腐同沉沦。我昔明《易》道，故知未来事。时人不我识，遂传耽一技。一思王导徒，神器良久觊。诸谢岂不力，伯仁见其底。所以敦者佣，罔顾天经与地义。不然百口未负托，何忍置之死。我于斯时知有分，日中斩柴市。我死何足悲，我生良有以。九天一人抚膺哭，晋室诸公亦可耻。举目山河徒叹非，携手登亭空洒泪。王导真奸雄，千载人未议。偶感君子谈中及，重与写真记。固知仓卒不成文，自今当与频谑戏。倘其为我一表扬，万世万世万万世。","dynasty":"明代","title":"纪梦"}
{"author":"王守仁","content":"岩头有石人，为我下嶙峋。脚踏破履五十两，身披旧衲四十斤。任重致远香象力，餐霜坐雪金刚身。夜寒双虎与温足，雨后秃龙来伴宿。手握顽砖镜未光，舌底流泉梅未熟。夜来拾得遇寒山，翠竹黄花好共看。同来问我安心法，还解将心与汝安。","dynasty":"明代","title":"无题"}
{"author":"王守仁","content":"女娲炼石补天漏，璇玑昼夜无停走。自从堕却玉衡星，至今七政迷前后。浑仪昼夜徒揣摩，敬授人时亦何有？玉衡堕却此湖中，眼前谁是补天手。","dynasty":"明代","title":"游落星寺"}
{"author":"王守仁","content":"邹陈二子皆好游，一往通天十日留。候之来归久不至，我亦乘兴聊寻幽。岩扉日出云气浮，二子晞发登岩头。谷转始闻人语响，苍壁杳杳长林秋。嗒然坐我亦忘去，人生得休且复休。采芝共约阳明麓，白首无惭黄绮俦。","dynasty":"明代","title":"游通天岩示邹陈二子"}
{"author":"王守仁","content":"咨观历州郡，驱驰倦风埃。名山特乘暇，林壑盘萦回。云石缘攲径，夏木深层隈。仰穷岚霏际，始睹台殿开。衣传西竺旧，构遗唐宋材。风松溪溜急，湍响空山哀。妙香隐玄洞，僧屋悬穹崖。扳依俨龙象，陟降临纬阶。飞泉泻灵窦，曲槛连云榱。我来慨遗迹，胜事多湮埋。邈矣西方教，流传遍中垓。如何皇极化，反使吾人猜？剥阳幸未绝，生意存枯荄。伤心眼底事，莫负生前杯。烟霞有本性，山水乞归骸。崎岖羊肠阪，车轮几倾摧。萧散麋鹿伴，涧谷终追陪。恬愉返真澹，阒寂辞喧豗。至乐发天籁，丝竹谢淫哇。千古自同调，岂必时代偕。珍重二三子，兹游非偶来。且从山叟宿，勿受役夫催。东峰上烟月，夜景方徘徊。","dynasty":"明代","title":"青原山次黄山谷韵"}
{"author":"王守仁","content":"举世困酣睡，而谁偶独醒？疾呼未能起，瞪目相怪惊。反谓醒者狂，群起环门争。洙泗辍金铎，濂洛传微声。谁鸣荼毒鼓，闻者皆昏冥。嗟尔欲奚为，奔走皆营营？何当闻此鼓，开尔天聪明。","dynasty":"明代","title":"月夜二首其二"}
{"author":"王守仁","content":"落日下清江，怅望阁道晚。人言玉笥更奇绝，漳口停舟路非远。肩舆取径沿村落，心目先驰嫌足缓。山昏欲就云储眠，疏林月色与风泉。梦魂忽忽到真境，侵晓遁迹来洞天。洞天非人世，予亦非世人。当年曾此寄一迹，屈指忽复三千春。岩头坐石剥落尽，手种松柏枯龙鳞。三十六峰仅如旧，涧谷渐改溪流新。空中仙乐风吹断，化为鼓角惊风尘。风尘惨淡半天地，何当一扫还吾真？从行诸生骇吾说，问我恐是兹山神。君不见广成子，高卧崆峒长不死。到今一万八千年，阳明真人亦如此。","dynasty":"明代","title":"火秀宫次一峰韵三首其三"}
{"author":"王守仁","content":"行年忽五十，顿觉毛发改。四十九年非，童心独犹在。世故渐改涉，遇坎稍无馁。每当快意事，退然思辱殆。倾否作圣功，物睹岂不快？奈何桑梓怀，衰白倚门待。","dynasty":"明代","title":"归怀"}
{"author":"王守仁","content":"有渔者歌曰：「渔不以目惟以心，心不在鱼渔更深。北溟之鲸殊小小，一举六鳌未足歆。」敢问何如其为渔耶？曰：「吾将以斯道为网，良知为纲。太和为饵，天地为舫。絜之无意，散之无方。是谓得无所得，而忘无可忘者矣。","dynasty":"明代","title":"心渔歌为钱翁希明别号题"}
{"author":"王守仁","content":"初冬风日佳，杖策登崔嵬。自予羁宦迹，久与山谷违。屈指廿七载，今兹复一来。沿溪寻往路，历历皆所怀。跻险还屡息，兴在知吾衰。薄午际峰顶，旷望未能回。良朋亦偶至，归路相徘徊。夕阳飞鸟静，群壑风泉哀。悠悠观化意，点也可与偕。","dynasty":"明代","title":"嘉靖甲申冬二十一日再登秦望自弘治戊午登后二十七年矣将下适董萝石与二三子来复坐久之暮归同宿云门僧舍"}
{"author":"王守仁","content":"一年两度中秋节，两度中秋一样月。两度当筵望月人，几人犹在几人别？此后望月几中秋，此会中人知在否？当筵莫惜慇勤望，我已衰年半白头。","dynasty":"明代","title":"后中秋望月歌"}
{"author":"王守仁","content":"汝自冬春来，颇解学文义。吾心岂不喜，顾此枝叶事。如树不植根，暂荣终必瘁。植根可如何，愿汝且立志。","dynasty":"明代","title":"书扇示正宪"}
{"author":"王守仁","content":"衰疾悟止足，閒居便静修。采芝深谷底，考槃南涧头。之子亦早见，枉帆经旧丘。幽寻意始结，公期已先遒。星途触来暑，拯焚能自由。黄鹄一高举，刚风翼难收。怀兹恋丘陇，回顾未忘忧。往志局千里，岂伊枋榆投。哲士营四海，细人聊自谋。圣作正思治，吾衰亮何酬。所望登才俊，济济扬鸿休。隐者嘉肥遁，仕者当谁俦？宁无寥寂念，宜急疮痍瘳。舍藏应有时，行矣毋淹留。","dynasty":"明代","title":"送萧子雍宪副之任"}
{"author":"王守仁","content":"去年中秋阴复晴，今年中秋阴复阴。百年好景不多遇，况乃白发相侵寻。吾心自有光明月，千古团圆永无缺。山河大地拥清辉，赏心何必中秋节。","dynasty":"明代","title":"中秋"}
{"author":"王守仁","content":"湖山久系念，块处限形迹。遥望一水间，十年靡由即。军旅起衰废，驱驰岂遑息。前旌道回冈，取捷上畸侧。新构郁层椒，石门转深寂。是时霜始降，风凄群卉拆。壑静响江声，窗虚函海色。夕阴下西岑，凉月穿东壁。观风此馀情，抚景见高臆。匪从群公饯，何因得良觌？南徼方如毁，救焚敢辞亟。来归幸有期，终遂幽寻癖。","dynasty":"明代","title":"秋日饮月岩新构别王侍禦"}
{"author":"王守仁","content":"忆昔过钓台，驱驰正军旅。十年今始来，复以兵戈起。空山烟雾深，往迹如梦里。微雨林径滑，肺病双足胝。仰瞻台上云，俯濯台下水。人生何碌碌？高尚当如此。疮痍念同胞，至人匪为己。过门不遑人，忧劳岂得已。滔滔良自伤，果哉末难矣。","dynasty":"明代","title":"复过钓台"}
{"author":"王守仁","content":"西峰隐真境，微境临通衢。行役空屡屡，过眼被尘迷。青林外延望，中閟何由窥？方子岩廊器，兼已云霞姿。每逢泉石处，必刻棠陵诗。兹山秀常玉，之子囊中锥。群峰灏秋气，乔木含凉吹。此行非佳饯，谁为发幽奇？奈何眷清赏，局促牵至期。悠悠伤绝学，之子亦如斯。为君指周道，直往勿复疑。","dynasty":"明代","title":"方思道送西峰"}
{"author":"王守仁","content":"长生徒有慕，苦乏大药资。名山遍探历，悠悠鬓生丝。微躯一系念，去道日远而。中岁忽有觉，九还乃在兹。非炉亦非鼎，何坎复何离。本无终始究，宁有死生期？彼哉游方士，诡辞反增疑。纷然诸老翁，自传困多歧。乾坤由我在，安用他求为？千圣皆过影，良知乃吾师。","dynasty":"明代","title":"长生"}
{"author":"王守仁","content":"我闻甘泉居，近连菊坡麓。十年劳梦思，今来快心目。徘徊欲移家，山南尚堪屋。渴饮甘泉泉，饥餐菊坡菊。行看罗浮去，此心聊复足。","dynasty":"明代","title":"题甘泉居"}
{"author":"王守仁","content":"我祖死国事，肇禋在增城。荒祠幸新复，适来奉初蒸。亦有兄弟好，念言思一寻。苍苍兼葭色，宛隔环瀛深。入门散图史，想见抱膝吟。贤郎敬父执，僮仆意相亲。病躯不遑宿，留诗慰慇勤。落落千百载，人生几知音？道通著形迹，期无负初心。","dynasty":"明代","title":"书泉翁壁"}
{"author":"王守仁","content":"王郎宋代中书孙，铸铁为笔书坚珉。画沙每笑唐长史，拔毫未数秦将军。高堂落笔神鬼怒，九万鸾笺碎如雾。铅泪霏霏洒露盘，金声铮铮入秋树。鸟迹微茫科斗变，柳薤凋伤悲籀篆。鼓文已裂岐阳石，漆灯空照山阴茧。王郎笔艺精莫传，几度索我东归篇。毛锥不如铁锥利，吾方老钝君加鞭。矢尔铁心磨铁砚，淬锋要比婆留箭。太平天子封功臣，脱囊去写黄金券。","dynasty":"明代","title":"铁笔行为王元诚作"}
{"author":"王守仁","content":"有室如虞，周之崇墉。窒如穴处，无秋天冬。耿彼屋漏，天光入之。瞻彼日月，何嗟及之。倏晦倏明，凄其以风。倏雨倏雪，当昼而蒙。夜何其矣，靡星靡粲。岂无白日，寤寐永叹。心之忧矣，匪家匪室。或其启矣，殒予匪恤。氤氲其埃，日之光矣。渊渊其鼓，明既昌矣。朝既式矣，日既夕矣。悠悠我思，曷其极矣。","dynasty":"明代","title":"有室七章"}
{"author":"王守仁","content":"浦之湾，其白漫漫。彼美君子，在水之盘。湾之浦，其白瀰瀰。彼美君子，在水之涘。云之溶溶，于湾之湄。君子于处，民以为期。云之油油，于湾之委。君子于兴，施及四海。白湾之渚，于游以处。彼美君子兮，可以容与。白湾之洋，于濯以湘。彼美君子兮，可以徜徉。","dynasty":"明代","title":"白湾六章"}
{"author":"王守仁","content":"六月凄风，七月暑雨。倏雨倏寒，道修以阻。允允君子，迪尔寝兴。毋沾尔行，国步斯频。哀此下民，靡届靡极。不有老成，其何能国。吁嗟老成，独遗典刑。若屋之倾，尚支其楹。心之忧矣，言靡有所。如彼喑人，食荼与苦。依依长谷，言采其芝。人各有时，我归孔时。昔彼叔季，沉湎以逞。耄集以咨，我人自靖。允允君子，淑慎尔则。靡曰休止，民何于极。日月其逝，如彼沧浪。南北其望，如彼参商。允允君子，毋沾尔行。如日之升，以曷不光。","dynasty":"明代","title":"六月五章"}
{"author":"王守仁","content":"庭有竹兮青青，上乔木兮鸟嘤嘤。妹之来兮，弟与偕行。竹青青兮雨风，鸟嘤嘤兮西东！弟之归兮，兄谁与同？江云暗兮暑雨，江波渺渺兮愁予。弟别兄兮须臾，兄思弟兮何处？景翳翳兮桑榆，念重闱兮离居。路修远兮崎险，沮风波兮江湖。山有洞兮洞有云，深林窅兮涧道曛。松落落兮葛累累，猿啾啾兮鹤怨群。山之人兮不归，山鬼昼啸兮下上烟霏。风袅袅兮桂花落，草萋萋兮春日迟。葺予屋兮云间，荒予圃兮溪之阳。驱虎豹兮无践我藿，扰麋鹿兮无骇我场。解予绶兮钟阜，委予佩兮江湄。往者不可追兮，叹凤德之日衰。将沮溺其耦耕兮，孰接舆之避予。回予驾兮扶桑，鼓予枻兮沧浪。终携汝兮空谷，采三秀兮徜徉。","dynasty":"明代","title":"守俭弟归曰仁歌楚声为别予亦和之"}
{"author":"王守仁","content":"呜呼，十日不雨兮，田且无禾。一月不雨兮，川且无波。一月不雨兮，民已为痾。再月不雨兮，民将奈何？小民无罪兮，天无咎民！抚巡失职兮，罪在予臣。呜呼，盗贼兮为民大屯，天或罪此兮赫威降嗔。民则何罪兮，玉石俱焚？呜呼，民则何罪兮，天何遽怒？油然兴云兮，雨兹下土。彼罪遏逋兮，哀此穷苦！","dynasty":"明代","title":"祈雨辞正德丙子南赣作"}
{"author":"王守仁","content":"良知即是独知时，此知之外更无知。谁人不有良知在，知得良知却是谁？","dynasty":"明代","title":"答人问良知二首其一"}
{"author":"王守仁","content":"知得良知却是谁，自家痛痒自家知。若将痛痒从人问，痛痒何须更问为？","dynasty":"明代","title":"答人问良知二首其二"}
{"author":"王守仁","content":"饥来吃饭倦来眠，只此修行玄更玄。说与世人浑不信，却从身外觅神仙。","dynasty":"明代","title":"答人问道"}
{"author":"王守仁","content":"尘途骏马劳千里，月树鹪鹩足一枝。身既了时心亦了，不须多羡碧霞池。","dynasty":"明代","title":"寄题玉芝庵"}
{"author":"王守仁","content":"见说新居止隔山，肩舆晓出暮堪还。知公久已藩篱撤，何事深林尚闭关？","dynasty":"明代","title":"寄石潭二绝其一"}
{"author":"王守仁","content":"乘兴相寻涉万山，扁舟亦复及门还。莫将身病为心病，可是无关却有关。","dynasty":"明代","title":"寄石潭二绝其二"}
{"author":"王守仁","content":"卷甲归来马伏波，早年兵法鬓毛皤。云埋铜柱雷轰折，六字题诗尚不磨。","dynasty":"明代","title":"梦中绝句"}
{"author":"王守仁","content":"百里晴沙江水长，芦花风起碧天凉。客舟会泊西城下，满地砧声两岸霜。","dynasty":"明代","title":"芦子渡"}
{"author":"王守仁","content":"谪居履在陈，从者有温见。山荒聊可田，钱镈还易办。夷俗多火耕，仿习亦颇便。及兹春未深，数亩犹足佃。岂徒实口腹，且以理荒宴。遗穗及乌雀，贫寡发余羡。出耒在明晨，山寒易霜霰。","dynasty":"明代","tags":"学习，农事，抒情","title":"谪居粮绝请学于农将田南山咏言寄怀"}
{"author":"王守仁","content":"客行日日万峰头，山水南来亦胜游。布谷鸟啼村雨暗，刺桐花暝石溪幽。蛮烟喜过青杨瘴，乡思愁经芳杜洲。身在夜郎家万里，五云天北是神州。","dynasty":"明代","title":"罗旧驿（居夷作）"}
{"author":"王守仁","content":"山石犹有理，山木犹有枝。人生非木石，别久宁无思。愁来步前庭，仰视行云驰。行云随长风，飘飘去何之。行云有时定，游子无还期。高梁始归燕，鹈晙已先悲。有生岂不苦，逝者长如斯。已矣复何事，商山行采芝。","dynasty":"明代","title":"山石"}
{"author":"王守仁","content":"我爱龙泉寺，寺僧颇疏野。尽日坐井栏，有时卧松下。一夕别山云，三年走车马。愧杀岩下泉，朝夕自清泻。","dynasty":"明代","title":"忆龙泉山（京师作）"}
{"author":"王守仁","content":"久别龙山云，时梦龙山雨。觉来枕簟凉，诸弟在何许。终年走风尘，何似山中住。百岁如转蓬，拂衣从此去。","dynasty":"明代","title":"忆诸弟"}
{"author":"王守仁","content":"何处花香入夜清，石林茅屋隔溪声。幽人月出每孤往，栖鸟山空时一鸣。草露不辞芒屦湿，松风偏与葛衣轻。临流欲写猗兰意，江北江南无限情。","dynasty":"明代","title":"龙潭夜坐（滁州作）"}
{"author":"王守仁","content":"北风休叹北船穷，此地曾经拜北风。句践敢忘尝胆地，齐威长忆射钩功。桥边黄石机先授，海上陶朱意颇同。况是倚门衰白甚，岁寒茅屋万山中。","dynasty":"明代","title":"丰城阻风"}
{"author":"王守仁","content":"倦鸟投枝已乱飞，林间暝色渐霏微。春山日暮成孤坐，游子天涯正忆归。古洞湿云含宿雨，碧溪明月弄清晖。桃花不管人间事，只笑山人未拂衣。","dynasty":"明代","title":"春日游齐山寺用杜牧之韵"}
{"author":"王守仁","content":"中丞不解了公事，到处看山复寻寺。尚为妻奴守俸钱，至今未得休官去。三月开元两度来，寺僧倦客门未开。山灵似嫌俗士驾，溪风拦路吹人回。君不见富贵中人如中酒，折腰解酲须五斗。未妨适意山水间，浮名于我亦何有。","dynasty":"明代","title":"重游开元寺戏题壁"}
{"author":"王守仁","content":"楼船金鼓宿乌蛮，鱼丽群舟夜上滩。月绕旌旗千嶂静，风传铃柝九溪寒。荒夷未必先声服，神武由来不杀难。想见虞廷新气象，两阶干羽五云端。","dynasty":"明代","title":"谒伏波庙"}
{"author":"王守仁","content":"杖藜何处问虾禅，回首胥村锁暮烟。一曲渔歌秋浦外，腥风吹满渡头船。","dynasty":"明代","title":"虾子禅"}
{"author":"王守仁","content":"乞食归来坐暝鸦，谭经每到白牛车。东风柳絮吹晴雪，犹想天宫酌宝花。","dynasty":"明代","title":"讲经台"}
{"author":"王守仁","content":"青林煖雨饱桑虫，胜羽离披湿翠红。亦有春思禁不得，蕣花枝上诉东风。","dynasty":"明代","title":"戴胜"}
{"author":"王守仁","content":"风吹蝉声乱，林卧惊新秋。山池静澄碧，暑气亦已收。青峰出白云，突兀成琼楼。袒裼坐溪石，对之心悠悠。倏忽无定态，变化不可求。浩然发长啸，忽起双白鸥。","dynasty":"明代","title":"山中立秋日偶书"}
{"author":"王守仁","content":"山空秋夜静，月明松桧凉。沿溪步月色，溪影摇空苍。山翁隔水语，酒熟呼我尝。褰衣涉溪去，笑引开竹房。谦言值暮夜，盘餐百无将。露华明橘柚，摘献冰盘香。洗盏对酬酢，浩歌入苍茫。醉拂岩石卧，言归遂相忘。","dynasty":"明代","title":"夜雨山翁家偶书"}
{"author":"王守仁","content":"晓登泰山道，行行入烟霏。阳光散岩壑，秋容淡相辉。云梯挂青壁，仰见蛛丝微。长风吹海色，飘遥送天衣。峰顶动笙乐，青童两相依。振衣将往从，凌云忽高飞。挥手若相待，丹霞闪馀晖。凡躯无健羽，怅望未能归。","dynasty":"明代","title":"登泰山五首其一"}
{"author":"王守仁","content":"天门何崔嵬，下见青云浮。泱漭绝人世，迥豁高天秋。暝色从地起，夜宿天上楼。天鸡鸣半夜，日出东海头。隐约蓬壶树，缥缈扶桑洲。浩歌落青冥，遗响入沧流。唐虞变楚汉，灭没如风沤。藐矣鹤山仙，秦皇岂堪求？金砂费日月，颓颜竟难留。吾意在庞古，冷然驭凉飕。相期广成子，太虚显遨游。枯槁向岩谷，黄绮不足俦。","dynasty":"明代","title":"登泰山五首其二"}
{"author":"王守仁","content":"穷厓不可极，飞步凌烟虹。危泉泻石道，空影垂云松。千峰互攒簇，掩映青芙蓉。高台倚巉削，倾侧临崆峒。失足堕烟雾，碎骨颠崖中。下愚竟难晓，摧折纷相从。吾方坐日观，披云笑天风。赤水问轩后，苍梧叫重瞳。隐隐落天语，阊阖开玲珑。去去勿复道，浊世将焉穷。","dynasty":"明代","title":"登泰山五首其三"}
{"author":"王守仁","content":"尘网苦羁縻，富贵真露草。不如骑白鹿，东游入蓬岛。朝登太山望，洪涛隔缥缈。阳辉出海云，来作天门晓。遥见碧霞君，翩翩起员峤。玉女紫鸾笙，双吹入晴昊。举首望不及，下拜风浩浩。掷我《玉虚篇》，读之殊未了。傍有长眉翁，一一能指道。从此炼金砂，人间迹如扫。","dynasty":"明代","title":"登泰山五首其四"}
{"author":"王守仁","content":"我才不救时，匡扶志空大。置我有无间，缓急非所赖。孤坐万峰颠，嗒然遗下块。已矣复何求，至精谅斯在。淡泊非虚杳，洒脱无蒂芥。世人闻予言，不笑即吁怪。吾亦不强语，惟复笑相待。鲁叟不可作，此意聊自快。","dynasty":"明代","title":"登泰山五首其五"}
{"author":"王守仁","content":"窅窅深愁伴客居，江船风雨夜灯虚。尚劳车驾臣多缺，无补疮痍术已疏。亲老岂堪还远别，时危那得久无书。明朝且就君平卜，要使吾心不负初。","dynasty":"明代","title":"即事漫述四首其三"}
{"author":"王守仁","content":"幽壑来寻物外情，石门遥指白云生。林间伐木时闻响，谷口逢僧不记名。天壁倒涵湖月晓，烟梯高接纬阶平。松堂静夜浑无寐，到枕风泉处处声。","dynasty":"明代","title":"夜宿香山林宗师房次韵二首其一"}
{"author":"王守仁","content":"鹿门在何许？君今鹿门去。千载庞德公，犹存栖隐处。洁身匪乱伦，其次乃避地。世人失其心，顾瞻多外慕。安宅舍弗居，狂驰惊奔骛。高言诋独善，文非遂巧智。琐琐功利儒，宁复知此意。","dynasty":"明代","title":"郑伯兴谢病还鹿门雪夜过别赋赠三首其三"}
{"author":"王守仁","content":"劳矣田人莫远迎，疮痍未定犬犹惊。燹馀破屋须先缉，雨后荒畲莫废耕。归喜逃亡来负襁，贫怜繻绔缀旗旌。圣朝恩泽宽如海，甑鲋盆鱼纵尔生。","dynasty":"明代","title":"南宁二首其二"}
{"author":"王守仁","content":"荒村灯夕偶逢晴，野烧峰头处处明。内苑但知鳌作岭，九门空说火为城。天应为我开奇观，地有兹山不世情。却恐炎威被松柏，休教玉石遂同赪。","dynasty":"明代","title":"元夕木阁山火"}
{"author":"王守仁","content":"此日栖云楼上雪，不知天意为谁深。忽然夜半一言觉，又动人间万古吟。玉树有花难结果，天机无线可通针。晓来不觉城头鼓，老懒羲皇睡正沉。","dynasty":"明代","title":"栖云楼坐雪二首其二"}
{"author":"王守仁","content":"徐稚今安在，空梁榻久悬。北门倾盖日，东鲁校文年。岁月成超忽，风云易变迁。新诗劳寄我，不愧《鸟鸣》篇。","dynasty":"明代","title":"寄徐掌教"}
{"author":"王守仁","content":"去国心已恫，别子意弥恻。伊迩怨昕夕，况兹万里隔。恋恋歧路间，执手何能默？子有昆弟居，而我远亲侧。回思菽水欢，羡子何由得。知子念我深，夙夜敢忘惕。良心忠信资，蛮貊非我戚。","dynasty":"明代","title":"答汪抑之三首其一"}
{"author":"王守仁","content":"城里夕阳城外雪，相将十里异阴晴。也知造物曾何意，底事人心苦未平。柏府楼台衔倒影，茅茨松竹泻寒声。布衾莫谩愁僵卧，积素还多达曙明。","dynasty":"明代","tags":"春节，写景，抒怀，愿望","title":"次韵陆佥宪元日春晴"}
{"author":"王守仁","content":"三年谪宦沮蛮氛，天放扁舟下楚云。归信应先春雁到，閒心期与白鸥群。晴溪欲转新年色，苍壁多遗古篆文。此地从来山水胜，它时回首忆江门。","dynasty":"明代","title":"过江门崖"}
{"author":"王守仁","content":"岩下云万重，洞口桃千树。终岁无人来，惟许山僧住。","dynasty":"明代","title":"芙蓉阁二首其二"}
{"author":"王守仁","content":"山阁新春负一登，酒边孤兴晚堪乘。松间鸣瑟惊栖鹤，竹里茶烟起定僧。望远每来成久坐，伤时有涕恨无能。峰头见说连阊阖，几欲排云尚未曾。","dynasty":"明代","title":"登凭虚阁和石少宰韵（南京作）"}
{"author":"王守仁","content":"去年今日卧燕台，铜鼓中宵隐地雷。月傍苑楼灯綵淡，风传阁道马蹄回。炎荒万里频回首，羌笛三更谩自哀。尚忆先朝多乐事，孝皇曾为两宫开。","dynasty":"明代","title":"元夕二首其二"}
{"author":"王守仁","content":"晚凉庭院坐新秋，微月初生亦满楼。千里故人谁命驾？百年多病有孤舟。风霜草木惊时态，砧杵关河动远愁。饮水曲肱吾自乐，茆堂今在越溪头。","dynasty":"明代","title":"寄浮峰诗社"}
{"author":"王守仁","content":"客行日日万峰头，山水南来亦胜游。布谷鸟啼村雨暗，刺桐花暝石溪幽。蛮烟喜过青杨瘴，乡思愁经芳杜洲。身在夜郎家万里，五云天北是神州。","dynasty":"明代","title":"罗旧驿（居夷作）"}
{"author":"王守仁","content":"风景山中雪后增，看山雪后亦谁曾？隔溪岩犬迎人吠，饮涧飞猱踔树腾。归骑林间灯火动，鸣钟谷口暮光凝。尘踪正自韬笼在，一宿云房尚未能。","dynasty":"明代","title":"琅琊山中三首其三"}
{"author":"王守仁","content":"台下春云及寺门，懒夫睡起正开轩。烟芜涨野平堤绿，江雨随风入夜喧。道意萧疏惭岁月，归心迢递忆乡园。年来身迹如漂梗，自笑迂痴欲手援。","dynasty":"明代","title":"阁中坐雨"}
{"author":"王守仁","content":"山行初试裌衣轻，脚软黄尘石路生。一夜洞云眠未足，湖风吹月渡溪清。","dynasty":"明代","title":"夜宿功德寺次宗贤二首其一"}
{"author":"王守仁","content":"忆与美人别，惠我云锦裳。锦裳不足贵，遗我冰雪肠。寸肠亦何遗，誓言终不渝。珍重美人意，深秋以为期。","dynasty":"明代","title":"阳明子之南也其友湛元明歌九章以赠崔子钟和之以五诗于是阳明子作八咏以答之其八"}
{"author":"王守仁","content":"油菜花开满地金，鹁鸠声里又春深。闾阎正苦饥民色，畎亩长怀老圃心。自有牡丹堪富贵，也从蜂蝶谩追寻。年年开落浑閒事，来赏何人共此襟？","dynasty":"明代","title":"和董萝石菜花韵"}
{"author":"王守仁","content":"洙泗流浸微，伊洛仅如线。后来三四公，瑕瑜未相掩。嗟予不量力，跛蹩期致远。屡兴还屡仆，惴息几不免。道逢同心人，秉节倡予敢。力争毫釐间，万里或可勉。风波忽相失，言之泪徒泫。","dynasty":"明代","title":"阳明子之南也其友湛元明歌九章以赠崔子钟和之以五诗于是阳明子作八咏以答之其三"}
{"author":"王守仁","content":"中丞不解了公事，到处看山复寻寺。尚为妻奴守俸钱，至今未得休官去。三月开元两度来，寺僧倦客门未开。山灵似嫌俗士驾，溪风拦路吹人回。君不见富贵中人如中酒，折腰解酲须五斗。未妨适意山水间，浮名于我亦何有。","dynasty":"明代","title":"重游开元寺戏题壁"}
{"author":"王守仁","content":"滁流亦沂水，童冠得几人？莫负咏归兴，溪山正暮春。","dynasty":"明代","title":"山中示诸生五首其二"}
{"author":"王守仁","content":"处处山田尽入畲，可怜黎庶半无家。兴师正为民痍甚，陟险宁辞鸟道斜。胜世真如瓴水建，先声不碍岭云遮。穷巢容有遭驱胁，尚恐兵锋或滥加。","dynasty":"明代","title":"桶冈和邢太守韵二首其一"}
{"author":"王守仁","content":"昨朝阴雾埋元日，向晓寒云迸雨声。莫道人为无感召，从来天意亦分明。安危他日须周勃，痛哭当年笑贾生。坐对残灯愁彻夜，静听晨鼓报新晴。","dynasty":"明代","title":"二日雨"}
{"author":"王守仁","content":"灵鹫高林暑气清，竺天石壁雨痕晴。客来湖上逢云起，僧住峰头话月明。世路久知难直道，此身那得尚虚名。移家早定孤山计，种果支茅却易成。","dynasty":"明代","title":"西湖"}
{"author":"王守仁","content":"妾命如草芥，君身比琅玕。奈何以妾故，废仓怀愤冤？无为伤姑意，燕尔且为欢。中厨存宿旨，为姑备朝餐。畜育意千绪，仓卒徒悲酸。伊迩望门屏，盍从新人言。夫意已如此，妾还当谁颜。","dynasty":"明代","title":"去妇叹五首其三"}
{"author":"王守仁","content":"女娲炼石补天漏，璇玑昼夜无停走。自从堕却玉衡星，至今七政迷前后。浑仪昼夜徒揣摩，敬授人时亦何有？玉衡堕却此湖中，眼前谁是补天手。","dynasty":"明代","title":"游落星寺"}
{"author":"王守仁","content":"江北梅花雪易残，山窗一树自家看。临行掇赠聊数颗，珍重清香是岁寒。","dynasty":"明代","title":"赠守中北行二首其一"}
{"author":"王守仁","content":"甲马驱驰已四年，秋风归路更茫然。惭无国手医民病，空有官衔縻俸钱。湖海风尘虽暂息，江湘水旱尚相沿。题诗忽忆并州句，回首江西亦故园。","dynasty":"明代","title":"寄江西诸士夫"}
{"author":"王守仁","content":"人生多离别，佳会难再遇。如何百里来，三宿便辞去？有琴不肯弹，有酒不肯禦。远陟见深情，宁予有弗顾？洞云还自栖，溪月谁同步？不念南寺时，寒江雪将暮？不记西园日，桃花夹川路？相去倏几月，秋风落高树。富贵犹尘沙，浮名亦飞絮。嗟我二三子，吾道有真趣。胡不携书来，茆堂好同住。","dynasty":"明代","title":"诸生"}
{"author":"王守仁","content":"处处山田尽入畲，可怜黎庶半无家。兴师正为民痍甚，陟险宁辞鸟道斜。胜世真如瓴水建，先声不碍岭云遮。穷巢容有遭驱胁，尚恐兵锋或滥加。","dynasty":"明代","title":"桶冈和邢太守韵二首其一"}
{"author":"王守仁","content":"白云冉冉出晴峰，客路无心处处逢。已逐肩舆度青壁，还随孤鹤下苍松。此身愧尔长多系，他日从龙谩托踪。断鹜残鸦飞欲尽，故山回首意重重。","dynasty":"明代","title":"白云"}
{"author":"王守仁","content":"起向高楼撞晓钟，尚多昏睡正懵懵。纵令日暮醒犹得，不信人间耳尽聋。","dynasty":"明代","title":"睡起偶成二首其二"}
{"author":"王守仁","content":"记得春眠寺阁云，松林水鹤日为群。诸生问业冲星入，稚子拈香静夜焚。世事暗随江草换，道情曾许碧山闻。别来点瑟还谁鼓？怅望烟花此送君。","dynasty":"明代","title":"与沅陵郭掌教"}
{"author":"王守仁","content":"忆与美人别，惠我云锦裳。锦裳不足贵，遗我冰雪肠。寸肠亦何遗，誓言终不渝。珍重美人意，深秋以为期。","dynasty":"明代","title":"阳明子之南也其友湛元明歌九章以赠崔子钟和之以五诗于是阳明子作八咏以答之其八"}
{"author":"王守仁","content":"黄金不布地，倾沙泻流泉。潭净长开镜，池分或铸莲。兴云为大雨，济世作丰年。纵有贪夫过，清风自洒然。","dynasty":"明代","title":"无相寺金沙泉次韵"}
{"author":"王守仁","content":"朝采山上荆，暮采谷中慄。深谷多凄风，霜露沾衣湿。采薪勿辞辛，昨来断薪拾。晚归阴壑底，抱瓮还自汲。薪水良独劳，不愧吾食力。","dynasty":"明代","title":"采薪二首其一"}
{"author":"王守仁","content":"兀坐经旬成木石，忽惊岁暮还思乡。高檐白日不到地，深夜黠鼠时登床。峰头霁雪开草阁，瀑下古松閒石房。溪鹤洞猿尔无恙，春江归棹吾相将。","dynasty":"明代","title":"岁暮"}
{"author":"王守仁","content":"老屋深松覆古藤，羁栖犹记昔年曾。棋声竹里消閒昼，药裹窗前对病僧。烟艇避人长晓出，高峰望远亦时登。而今更是多牵系，欲似当时又不能。","dynasty":"明代","title":"宿净寺四首其一"}
{"author":"王守仁","content":"尘网苦羁縻，富贵真露草。不如骑白鹿，东游入蓬岛。朝登太山望，洪涛隔缥缈。阳辉出海云，来作天门晓。遥见碧霞君，翩翩起员峤。玉女紫鸾笙，双吹入晴昊。举首望不及，下拜风浩浩。掷我《玉虚篇》，读之殊未了。傍有长眉翁，一一能指道。从此炼金砂，人间迹如扫。","dynasty":"明代","title":"登泰山五首其四"}
{"author":"王守仁","content":"有渔者歌曰：「渔不以目惟以心，心不在鱼渔更深。北溟之鲸殊小小，一举六鳌未足歆。」敢问何如其为渔耶？曰：「吾将以斯道为网，良知为纲。太和为饵，天地为舫。絜之无意，散之无方。是谓得无所得，而忘无可忘者矣。","dynasty":"明代","title":"心渔歌为钱翁希明别号题"}
{"author":"王守仁","content":"远公说法有高台，一朵青莲云外开。台上久无狮子吼，野狐时复听经来。","dynasty":"明代","title":"远公讲经台"}
{"author":"王守仁","content":"兹园闻已久，今度始来窥。市里烟霞静，壶中结构奇。胜游须继日，虚席亦多时。莫道东山僻，苍生或未知。","dynasty":"明代","title":"杨邃庵待隐园次韵五首其四"}
{"author":"王守仁","content":"行子朝欲发，驱车不得留。驱车下长阪，顾见城东楼。远别情已惨，况此艰难秋。分手诀河梁，涕下不可收。车行望渐杳，飞埃越层丘。迟回歧路侧，孰知我心忧。","dynasty":"明代","title":"别湛甘泉二首其一"}
{"author":"王守仁","content":"卧病空山无药石，相传土俗事神巫。吾行久矣将焉祷？众议纷然反见迂。积习片言容未解，舆情三月或应孚。也知伯有能为厉，自笑孙侨非丈夫。","dynasty":"明代","title":"却巫"}
{"author":"王守仁","content":"小小山园几树桃，安排春色候停桡。开樽旋扫花阴雪，展席平临松顶涛。地远不须防俗驾，溪晴还好著渔舠。云间石路稀人迹，深处容无避世豪。","dynasty":"明代","title":"岩下桃花盛开携酒独酌"}
{"author":"王守仁","content":"人言小孤殊阻绝，从来可望不可攀。上有颠崖势欲堕，下有剑石交巉顽。峡风闪壁船难进，洪涛怒撞蛟龙关。帆樯摧缩不敢越，往往退次依前山。崖傍沙岸日东徙，忽成巨浸通西湾。帝心似悯舟楫苦，神斧夜劈无痕斑。风雷倏翕见万怪，人谋不得容其间。我来锐意欲一往，小舟微服沿回澜。侧身肋息仰天窦，悬空绝栈蛛丝悭。风吹卯酒眼花落，冻滑丹梯足力孱。青单吹雨出仍没，白鸟避客来复还。峰头四顾尽落日，宛然风景如瀛寰。烟霞未觉三山远，尘土聊乘半日閒。奇观江海讵为险，世情平地犹多艰。呜呼，世情平地犹多艰，回瞻北极双泪潺。","dynasty":"明代","title":"登小孤书壁"}
{"author":"王守仁","content":"死矣中丞莫谩疑，孤城援绝久知危。贺兰未灭空遗恨，南八如生定有为。风雨长廊嘶铁马，松杉阴雾卷灵旗。英魂千载知何处？岁岁边人赛旅祠。","dynasty":"明代","title":"南霁云祠"}
{"author":"王守仁","content":"挂席下长沙，瞬息百馀里。舟人共扬眉，予独忧其驶。日暮入沅江，抵石舟果圮。补敝诘朝发，冲风遂龃龉。暝泊后江湖，萧条旁罾垒。月黑波涛惊，蛟鼍互睥睨。翼午风益厉，狼狈收断汜。天心数里间，三日但遥指。甚雨迅雷电，作势殊未已。溟溟云雾中，四望渺涯泪。篙桨不得施，丁夫尽嗟噫。淋漓念同胞，吾宁忍暴使？饘粥且倾橐，苦甘吾与尔。众意在必济，粮绝亦均死。凭陵向高浪，吾亦讵容止。虎怒安可撄？志同稍足倚。桃令并岸行，试涉湖滨沚。收舵幸无事，风雨亦浸弛。逡巡缘沚湄，迤逦就风势。新涨翼回湍，倏忽逝如矢。夜入武阳江，渔村稳堪舣。籴市谋晚炊，且为众人喜。江醪信漓浊，聊复荡胸滓。济险在需时，徼幸岂常理？尔辈勿轻生，偶然非可恃。","dynasty":"明代","title":"天心湖阻泊既济书事"}
{"author":"王守仁","content":"岩下云万重，洞口桃千树。终岁无人来，惟许山僧住。","dynasty":"明代","title":"芙蓉阁二首其二"}
{"author":"王守仁","content":"绵绵圣学已千年，两字良知是口传。欲识浑沦无斧凿，须从规矩出方圆。不离日用常行内，直造先天未画前。握手临歧更可语？慇勤莫愧别离筵。","dynasty":"明代","title":"别诸生"}
{"author":"王守仁","content":"云里轩窗半上钩，望中千里见江流。高林日出三更晓，幽谷风多六月秋。仙骨自怜何日化，尘缘翻觉此生浮。夜深忽起蓬莱兴，飞上青天十二楼。","dynasty":"明代","title":"化城寺六首其二"}
{"author":"王守仁","content":"简滞动罹咎，废幽得倖免。夷居虽异俗，野朴意所眷。思亲独疚心，疾忧庸自遣。门生颇群集，樽单亦时展。讲习性所乐，记问复怀腼。林行或沿涧，洞游还陟巘。月榭坐鸣琴，云窗卧披卷。澹泊生道真，旷达匪荒宴。岂必鹿门栖，自得乃高践。","dynasty":"明代","title":"诸生来"}
{"author":"王守仁","content":"古洞幽深绝世人，石床风细不生尘。日长一觉羲皇睡，又见峰头上月轮。","dynasty":"明代","title":"山中懒睡四首其三"}
{"author":"王守仁","content":"木偶相沿恐未真，清辉亦复凛衣巾。簿书曾屑乘田吏，俎豆犹存畏垒民。碧水苍山俱过化，光风霁月自传神。千年私淑心丧后，下拜春祠荐渚蘋。","dynasty":"明代","title":"萍乡道中谒濂溪祠"}
{"author":"王守仁","content":"檐际重阴覆夜寒，石炉松火坐更残。穷荒正讶乡书绝，险路仍愁归梦难。仙侣春风怀越峤，钓船明月负严滩。未因谪宦伤憔悴，客鬓还羞镜里看。","dynasty":"明代","title":"夜寒"}
{"author":"王守仁","content":"曾从炉鼎蹑天风，下数天南百二峰。胜事纵为多病阻，幽怀还与故人同。旌旗影动星辰北，鼓角声回沧海东。世故茫茫浑未定，且乘溪月放归蓬。","dynasty":"明代","title":"登香炉峰次萝石韵"}
{"author":"王守仁","content":"斜日江波动客衣，水南深竹见岩扉。渔人收网舟初集，野老忘机坐未归。渐觉云间栖翼乱，愁看天北暮云飞。年年岁晚长为客，閒杀西湖旧钓矶。","dynasty":"明代","title":"南庵次韵二首其二"}
{"author":"王守仁","content":"雨霁僧堂钟磬清，春溪月色特分明。沙边宿鹭寒无影，洞口流云夜有声。静后始知群动妄，閒来还觉道心惊。问津久已惭沮溺，归向东皋学耦耕。","dynasty":"明代","title":"霁夜"}
{"author":"王守仁","content":"三年谪宦沮蛮氛，天放扁舟下楚云。归信应先春雁到，閒心期与白鸥群。晴溪欲转新年色，苍壁多遗古篆文。此地从来山水胜，它时回首忆江门。","dynasty":"明代","title":"过江门崖"}
{"author":"王守仁","content":"云里轩窗半上钩，望中千里见江流。高林日出三更晓，幽谷风多六月秋。仙骨自怜何日化，尘缘翻觉此生浮。夜深忽起蓬莱兴，飞上青天十二楼。","dynasty":"明代","title":"化城寺六首其二"}
{"author":"王守仁","content":"千里风尘一剑当，万山秋色送归航。堂垂双白虚频疏，门已三过有底忙。羽檄西来秋黯黯，关河北望夜苍苍。自嗟力尽螳螂臂，此日回天在庙堂。","dynasty":"明代","title":"书草萍驿（二首）"}
{"author":"王守仁","content":"世外烟霞亦许时，至今风致后人思。却怀刘项当年事，不及山中一著棋。","dynasty":"明代","title":"题四老围棋图"}
{"author":"王守仁","content":"人言小孤殊阻绝，从来可望不可攀。上有颠崖势欲堕，下有剑石交巉顽。峡风闪壁船难进，洪涛怒撞蛟龙关。帆樯摧缩不敢越，往往退次依前山。崖傍沙岸日东徙，忽成巨浸通西湾。帝心似悯舟楫苦，神斧夜劈无痕斑。风雷倏翕见万怪，人谋不得容其间。我来锐意欲一往，小舟微服沿回澜。侧身肋息仰天窦，悬空绝栈蛛丝悭。风吹卯酒眼花落，冻滑丹梯足力孱。青单吹雨出仍没，白鸟避客来复还。峰头四顾尽落日，宛然风景如瀛寰。烟霞未觉三山远，尘土聊乘半日閒。奇观江海讵为险，世情平地犹多艰。呜呼，世情平地犹多艰，回瞻北极双泪潺。","dynasty":"明代","title":"登小孤书壁"}
{"author":"王守仁","content":"君莫歌九章，歌以伤我心。微言破寥寂，重以离别吟。别离悲尚浅，言微感逾深。瓦缶易谐俗，谁辩黄钟音？","dynasty":"明代","title":"阳明子之南也其友湛元明歌九章以赠崔子钟和之以五诗于是阳明子作八咏以答之其一"}
{"author":"王守仁","content":"莫向人间空白首，富贵何如一杯酒。种莲栽菊两荒凉，慧远陶潜骨同朽。乘风我欲还金庭，三洲弱水连沙汀。他年海上望庐顶，烟际浮萍一点青。","dynasty":"明代","title":"又次邵二泉韵其二"}
{"author":"王守仁","content":"群鸟喧北林，黄鹄独南逝。北林岂无枝，罗弋苦难避。之子丹霞姿，辞我云门去。山空响流泉，路僻迷深树。长谷何盘纡，紫芝春可茹。求志暂栖岩，避喧宁遁世。系予辱风尘，送子愧云雾。匡时已无术，希圣徒有慕。倘入阳明峰，为寻旧栖处。","dynasty":"明代","title":"送蔡希颜三首其二"}
{"author":"王守仁","content":"此身未拟泣穷途，随处翻飞野鹤孤。霜冷几枝存晚菊，溪春两度见新蒲。荆西寇盗纡筹策，湘北流移入画图。莫怪当筵倍凄切，诛求满地促官逋。","dynasty":"明代","title":"即席次王文济少参韵二首其二"}
{"author":"王守仁","content":"四十馀年睡梦中，而今醒眼始朦胧。不知日已过亭午，起向高楼撞晓钟。","dynasty":"明代","title":"睡起偶成二首其一"}
{"author":"王守仁","content":"兹园闻已久，今度始来窥。市里烟霞静，壶中结构奇。胜游须继日，虚席亦多时。莫道东山僻，苍生或未知。","dynasty":"明代","title":"杨邃庵待隐园次韵五首其四"}
{"author":"王守仁","content":"去年中秋阴复晴，今年中秋阴复阴。百年好景不多遇，况乃白发相侵寻。吾心自有光明月，千古团圆永无缺。山河大地拥清辉，赏心何必中秋节。","dynasty":"明代","title":"中秋"}
{"author":"王守仁","content":"独坐秋庭月色新，乾坤何处更閒人？高歌度与清风去，幽意自随流水春。千圣本无心外诀，《六经》须拂镜中尘。却怜扰扰周公梦，未及惺惺陋巷贫。","dynasty":"明代","title":"夜坐"}
{"author":"王守仁","content":"溪石何落落，溪水何泠泠。坐石弄溪水，欣然濯我缨。溪水清见底，照我白发生。年华若流水，一去无回停。悠悠百年内，吾道终何成。","dynasty":"明代","title":"溪水"}
{"author":"王守仁","content":"天涯送尔独伤神，岁月龙山梦裹春。为谢江南诸故旧，起居东岳太夫人。閒中书卷堪时展，静裹工夫要日新。能向尘途薄轩冕，不妨蓑笠老江滨。","dynasty":"明代","title":"送诸伯生归省"}
{"author":"王守仁","content":"旅倦憩江观，病齿废谈诵。之子特相求，礼殚意弥重。自言绝学馀，有志莫与共。手持一编书，披历见肝衷。近希小范踪，远为贾生恸。兵符及射艺，方技靡不综。我方惩创后，见之色亦动。子诚仁者心，所言亦屡中。愿子且求志，蕴蓄事涵泳。孔圣固惶惶，与点乐归咏。回也王佐才，闭户避邻閧。知子信美才，大构中梁栋。未当匠石求，滋植务培壅。愧子勤绻意，何以相规讽？养心在寡欲，操存舍即纵。岳麓何森森，遗址自南宋。江山足游息，贤迹尚堪踵。何当谢病来，士气多沈勇。","dynasty":"明代","title":"长沙答周生"}
{"author":"王守仁","content":"岩头有石人，为我下嶙峋。脚踏破履五十两，身披旧衲四十斤。任重致远香象力，餐霜坐雪金刚身。夜寒双虎与温足，雨后秃龙来伴宿。手握顽砖镜未光，舌底流泉梅未熟。夜来拾得遇寒山，翠竹黄花好共看。同来问我安心法，还解将心与汝安。","dynasty":"明代","title":"无题"}
{"author":"王守仁","content":"兹山堪遁迹，上应少微星。洞里乾坤别，壶中日月明。道心空自警，尘梦苦难醒。方峤由来此，虚无隔九溟。","dynasty":"明代","title":"火秀宫次一峰韵三首其一"}
{"author":"王守仁","content":"碧山道士曾相约，归路还来宿武云。月满仙台依鹤侣，书留苍壁看鹅群。春岩多雨林芳淡，暗水穿花石溜分。奔走连年家尚远，空馀魂梦到柴门。","dynasty":"明代","title":"再经武云观书林玉玑道士壁"}
{"author":"王守仁","content":"人间白日醒犹睡，老子山中睡却醒。醒睡两非还两是，溪云漠漠水泠泠。","dynasty":"明代","title":"山中懒睡四首其四"}
{"author":"王守仁","content":"高阁凭虚台十寻，捲帘疏雨动微吟。江天云鸟自来去，楚泽风烟无古今。山色渐疑衡岳近，花源欲问武陵深。新春尚沮东归楫，落日谁堪话此心？","dynasty":"明代","title":"武陵潮音阁怀元明"}
{"author":"王守仁","content":"簦芨连年愧远求，本来无物若为酬。春城驿路聊相送，夜雪空山且复留。江浦云开庐岳曙，洞庭湖阔九疑浮。悬知再鼓潇湘柁，应是芙蓉湘水秋。","dynasty":"明代","title":"送惟乾二首其二"}
{"author":"王守仁","content":"谪仙楼隐地，千载尚高风。云散九峰雨，岩飞百丈虹。寺僧传旧事，词客吊遗踪。回首苍茫外，青山感慨中。","dynasty":"明代","title":"李白祠二首其二"}
{"author":"王守仁","content":"见说韩公破此蛮，貔貅十万骑连山。而今止用三千卒，遂尔收功一月间。岂是人谋能妙算？偶逢天助及师还。穷搜极讨非长计，须有恩威化梗顽。","dynasty":"明代","title":"平八寨"}
{"author":"王守仁","content":"青山滚滚如奔涛，铁船何处来停桡？人间刳木宁有此？疑是仙人之所操。仙人一去已千载，山头日日长风号。船头出土尚彷佛，后冈有石云船稍。我行过此费忖度，昔人用心无乃忉？由来风波平地恶，纵有铁船还未牢。秦鞭驱之未能动，傲力何所施其篙。我欲乘之访蓬岛，雷师鼓舵虹为缫。弱流万里不胜芥，复恐驾此成徒劳。世路难行每如此，独立斜阳首重搔。","dynasty":"明代","title":"舟过铜陵野云县东小山有铁船因往观之果见其彷佛因题石上"}
{"author":"王守仁","content":"水边杨柳覆茅楹，饮马春流更一登。坐久逐忘归路夕，溪云正泻春山青。","dynasty":"明代","title":"夜宿功德寺次宗贤二首其二"}
{"author":"王守仁","content":"江日熙熙春睡醒，江云飞尽楚山青。閒观物态皆生意，静悟天机入窅冥。道在险夷随地乐，心忘鱼鸟自流形。未须更觅羲唐事，一曲沧浪击壤听。","dynasty":"明代","title":"睡起写怀"}
{"author":"王守仁","content":"山城经月驻旌戈，亦复幽寻到薜萝。南国已忻回甲马，东田初喜出农蓑。溪云晓度千峰雨，江涨新生两岸波。暮倚七星瞻北极，绝怜苍翠晚来多。","dynasty":"明代","title":"回军上杭"}
{"author":"王守仁","content":"静夜闻林雨，山灵似欲留。只愁梯石滑，不得到峰头。","dynasty":"明代","title":"无相寺三首其三"}
{"author":"王守仁","content":"尔身各各自天真，不用求人更问人。但致良知成德业，谩从故纸费精神。乾坤是易原非画，心性何形得有尘？莫道先生学禅语，此言端的为君陈。","dynasty":"明代","title":"示诸生三首其一"}
{"author":"王守仁","content":"昨朝阴雾埋元日，向晓寒云迸雨声。莫道人为无感召，从来天意亦分明。安危他日须周勃，痛哭当年笑贾生。坐对残灯愁彻夜，静听晨鼓报新晴。","dynasty":"明代","title":"二日雨"}
{"author":"王守仁","content":"知者不惑仁不忧，君胡戚戚眉双愁？信步行来皆坦道，凭天判下非人谋。用之则行舍即休，此身浩荡浮虚舟。丈夫落落掀天地，岂顾束缚如穷囚。千金之珠弹鸟雀，掘土何烦用镯镂？君不见东家老翁防虎患，虎夜入室衔其头？西家儿童不识虎，报竿驱虎如驱牛。痴人惩噎遂废食，愚者畏溺先自投。人生达命自洒落，忧谗避毁徒啾啾。","dynasty":"明代","title":"啾啾吟"}
{"author":"王守仁","content":"后会难期别未轻，莫辞行李滞江城。且留南国春山兴，共听西堂夜雨声。归路终知云外去，晴湖想见镜中行。为寻洞里幽栖处，还有峰头双鹤鸣。","dynasty":"明代","title":"别希颜"}
{"author":"王守仁","content":"山阁新春负一登，酒边孤兴晚堪乘。松间鸣瑟惊栖鹤，竹里茶烟起定僧。望远每来成久坐，伤时有涕恨无能。峰头见说连阊阖，几欲排云尚未曾。","dynasty":"明代","title":"登凭虚阁和石少宰韵（南京作）"}
{"author":"王守仁","content":"随处山泉着草庐，底须松竹偃柴扉。天涯游子何曾出，画里孤帆未是归。小酉诸峰开夕照，虎溪春寺入烟霏。他年还向辰阳望，却忆题诗在翠微。","dynasty":"明代","title":"题王实夫画"}
{"author":"王守仁","content":"五月沧浪濯足归，正堪荷叶制初衣。甲非乙是君休问，酉水辰山志未违。沙鸟不须疑雀舫，江云先为扫鱼矶。武陵溪壑犹深僻，莫更移家入翠微。","dynasty":"明代","title":"赠潘给事"}
{"author":"王守仁","content":"诗从雪后吟偏好，酒向山中味转佳。岩瀑随风杂钟磬，水花如雨落袈裟。","dynasty":"明代","title":"用实夫韵"}
{"author":"王守仁","content":"千里风尘一剑当，万山秋色送归航。堂垂双白虚频疏，门已三过有底忙。羽檄西来秋黯黯，关河北望夜苍苍。自嗟力尽螳螂臂，此日回天在庙堂。","dynasty":"明代","title":"书草萍驿（二首）"}
{"author":"王守仁","content":"晓行山径树高低，雨后春泥没马蹄。翠色拖云开叠嶂，寒声隔竹隐晴溪。已闻南去艰舟楫，漫忆东归阻杖藜。夜宿仙家见明月，清光还似鉴湖西。","dynasty":"明代","title":"宿萍乡武云观"}
{"author":"王守仁","content":"山石崎岖古辙痕，沙溪马渡水犹浑。夕阳归鸟投深麓，烟火行人望远村。天际浮云生白发，林间孤月坐黄昏。越南冀北俱千里，正恐春愁入夜魂。","dynasty":"明代","title":"夜宿宣风馆"}
{"author":"王守仁","content":"随处看山一叶舟，夜深霜月亦兼愁。翠华此际游何地，昼角中宵起戍楼。甲马尚屯淮海北，旌旗初放楚江头。洪涛滚滚乘风势，容易开帆不易收。","dynasty":"明代","title":"舟夜"}
{"author":"王守仁","content":"去年中秋阴复晴，今年中秋阴复阴。百年好景不多遇，况乃白发相侵寻。吾心自有光明月，千古团圆永无缺。山河大地拥清辉，赏心何必中秋节。","dynasty":"明代","title":"中秋"}
{"author":"王守仁","content":"林间憩白石，好风亦时来。春阳熙百物，欣然得予怀。缅思两夫子，此地得徘徊。当年靡童冠，旷代登堂阶。高情讵今昔，物色遗吾侪。顾谓二三子，取瑟为我谐。我弹尔为歌，尔舞我与偕。吾道有至乐，富贵真浮埃。若时乘大化，勿愧点与回。陟冈采松柏，将以遗所思。勿采松柏枝，两贤昔所依。缘峰践台石，将以望所期。勿践台上石，两贤昔所跻。两贤去邈矣，我友何相违？吾斯未能信，役役空尔疲。胡不此簪盍，丽泽相遨嬉？渴饮松下泉，饥餐石上芝。偃仰绝馀念，迁客难久稽。洞庭春浪阔，浮云隔九疑。江洲满芳草，目极令人悲。已矣从此去，奚必兹山为。恋系乃从欲，安土惟随时。晚闻冀有得，此外吾何知。","dynasty":"明代","title":"陟湘于迈岳麓是尊仰止先哲因怀友生丽泽兴感伐木寄言二首其二"}
{"author":"王守仁","content":"西樵山色远依依，东指江门石路微。料得楚云台上客，久悬秋月待君归。","dynasty":"明代","title":"别方叔贤四首其一"}
{"author":"王守仁","content":"一觉红尘梦欲残，江城六月滞风湍。人间炎暑无逃遁，归向山中卧岁寒。","dynasty":"明代","title":"题岁寒亭赠汪尚和"}
{"author":"王守仁","content":"池上偶然到，红花间白花。小亭閒可坐，不必问谁家。","dynasty":"明代","title":"山中示诸生五首其四"}
{"author":"王守仁","content":"万里中秋月正晴，四山云霭忽然生。须臾浊雾随风散，依旧青天此月明。肯信良知原不昧，从他外物岂能撄。老夫今夜狂歌发，化作钧天满太清。","dynasty":"明代","title":"月夜二首"}
{"author":"王守仁","content":"琅琊雪是故园雪，故园春亦琅琊春。天机动处即生意，世事到头还俗尘。立雪浴沂传故事，吟风弄月是何人？到家好谢二三子，莫向长沮错问津。","dynasty":"明代","title":"送德观归省二首其二"}
{"author":"王守仁","content":"九华之山何崔嵬，芙蓉直傍青天栽。刚风倒海吹不动，大雪裂地冻还开。夜半峰头挂明月，宛如玉女临妆台。我拂沧海写图画，题诗还愧谪仙才。","dynasty":"明代","title":"芙蓉阁"}
{"author":"王守仁","content":"飞流三百丈，澒洞秘灵湫。峡坼开雷斧，天虚下月钩。化形时试钵，吐气或成楼。吾欲鞭龙起，为霖遍九州。","dynasty":"明代","title":"观九华龙潭"}
{"author":"王守仁","content":"晓行山径树高低，雨后春泥没马蹄。翠色拖云开叠嶂，寒声隔竹隐晴溪。已闻南去艰舟楫，漫忆东归阻杖藜。夜宿仙家见明月，清光还似鉴湖西。","dynasty":"明代","title":"宿萍乡武云观"}
{"author":"王守仁","content":"千里风尘一剑当，万山秋色送归航。堂垂双白虚频疏，门已三过有底忙。羽檄西来秋黯黯，关河北望夜苍苍。自嗟力尽螳螂臂，此日回天在庙堂。","dynasty":"明代","title":"书草萍驿（二首）"}
{"author":"王守仁","content":"意到已忘言，兴剧复忘饭。坐我此岩中，是谁凿混沌？尼父欲无言，达者窥其本。此道何古今，斯人去则远。空岩不见人，真成面墙立。岩深雨不到，云归花亦湿。","dynasty":"明代","title":"忘言岩次谦之韵"}
{"author":"王守仁","content":"洞庭何渺茫，衡岳何崔嵬。风飘回雁雪，美人归未归？我有紫瑜佩，留挂芙蓉台。下有蛟龙峡，往往兴云雷。","dynasty":"明代","title":"南游三首其三"}
{"author":"王守仁","content":"草堂寄放琅琊间，溪鹿岩僧且共閒。冰雪能回草木死，春风不化山石顽。《六经》散地莫收拾，丛棘被道谁刊删？已矣驱驰二三子，凤图不出吾将还。","dynasty":"明代","title":"琅琊山中三首其一"}
{"author":"王守仁","content":"一雾二雨三日风，田家卜岁疑凶丰。我心惟愿兵甲解，天意岂必斯民穷。虎旅归思怀旧土，銮舆消息望还宫。春盘浊酒聊自慰，无使戚戚干吾衷。","dynasty":"明代","title":"元月三首其三三日风"}
{"author":"王守仁","content":"一卧禅房隔岁心，五峰烟月听猿吟。蜚湍映树悬苍玉，蠹粉吹香落细金。翠壁年多霜藓合，石床春尽雨花深。胜游过眼俱陈迹，珍重新题满竹林。","dynasty":"明代","title":"游牛峰寺四首其四"}
{"author":"王守仁","content":"老屋深松覆古藤，羁栖犹记昔年曾。棋声竹里消閒昼，药裹窗前对病僧。烟艇避人长晓出，高峰望远亦时登。而今更是多牵系，欲似当时又不能。","dynasty":"明代","title":"宿净寺四首其一"}
{"author":"王守仁","content":"危栈断我前，猛虎尾我后。倒崖落我左，绝壑临我右。我足复荆榛，雨雪更纷骤。邈然思古人，无闷聊自有。无闷虽足珍，警惕忘尔守。君观真宰意，匪薄亦良厚。","dynasty":"明代","title":"杂诗三首其一"}
{"author":"王守仁","content":"采蕨西山下，扳援陟崔嵬。游子望乡国，泪下心如摧。浮云塞长空，颓阳不可回。南归断舟楫，北望多风埃。已矣供子职，勿更贻亲哀。","dynasty":"明代","title":"采蕨"}
{"author":"王守仁","content":"十日无缘拜后尘，病夫心地欲生榛。诗篇极见怜才意，伎俩惭非可用人。黄阁望公长秉轴，沧江容我老垂纶。保釐珍重回天手，会看春风万木新。","dynasty":"明代","title":"病中大司马乔公有诗见怀次韵奉答二首其一"}
{"author":"王守仁","content":"万壑风泉秋正哀，四山云雾晚初开。不因王事兼程入，安得閒行向北来？登陟未妨安石兴，纵擒徒羡孔明才。乞身已拟全师日，归扫溪边旧钓台。","dynasty":"明代","title":"茶寮纪事"}
{"author":"王守仁","content":"灵鹫高林暑气清，竺天石壁雨痕晴。客来湖上逢云起，僧住峰头话月明。世路久知难直道，此身那得尚虚名。移家早定孤山计，种果支茅却易成。","dynasty":"明代","title":"西湖"}
{"author":"王守仁","content":"古人戒从恶，今人戒从善。从恶乃同污，从善翻滋怨。纷纷嫉娼兴，指谪相非讪。自非笃信士，依违多背面。宁知竟漂流，沦胥亦污贱。卓哉汪陂子，奋身勇厥践。拂衣还旧山，雾隐期豹变。嗟嗟吾党贤，白黑匪难辩。","dynasty":"明代","title":"赠别黄宗贤"}
{"author":"王守仁","content":"　　经，常道也，其在于天谓之命，其赋于人谓之性，其主于身谓之心。心也，性也，命也，一也。通人物，达四海，塞天地，亘古今，无有乎弗具，无有乎弗同，无有乎或变者也，是常道也。其应乎感也，则为恻隐，为羞恶，为辞让，为是非；其见于事也，则为父子之亲，为君臣之义，为夫妇之别，为长幼之序，为朋友之信。是恻隐也，羞恶也，辞让也，是非也，是亲也，义也，序也，别也，信也，一也；皆所谓心也，性也，命也。通人物，达四海，塞天地，亘古今，无有乎弗具，无有乎弗同，无有乎或变者也，是常道也。是常道也，以言其阴阳消息之行焉，则谓之《易》；以言其纪纲政事之施焉，则谓之《书》；以言其歌咏性情之发焉，则谓之《诗》；以言其条理节文之著焉，则谓之《礼》；以言其欣喜和平之生焉，则谓之《乐》；以言其诚伪邪正之辩焉，则谓之《春秋》。是阴阳消息之行也以至于诚伪邪正之辩也，一也；皆所谓心也，性也，命也。通人物，达四海，塞天地，亘古今，无有乎弗具，无有乎弗同，无有乎或变者也，夫是之谓六经。六经者非他，吾心之常道也。故《易》也者，志吾心之阴阳消息者也；《书》也者，志吾心之纪纲政事者也；《诗》也者，志吾心之歌咏性情者也；《礼》也者，志吾心之条理节文者也；《乐》也者，志吾心之欣喜和平者也；《春秋》也者，志吾心之诚伪邪正者也。君子之于六经也，求之吾心之阴阳消息而时行焉，所以尊《易》也；求之吾心之纪纲政事而时施焉，所以尊《书》也；求之吾心之歌咏性情而时发焉，所以尊《诗》也；求之吾心之条理节文而时著焉。所以尊《礼》也；求之吾心之欣喜和平而时生焉，所以尊《乐》也；求之吾心之诚伪邪正而时辩焉，所以尊《春秋》也。　　盖昔者圣人之扶人极、忧后世而述六经也，犹之富家者之父祖，虑其产业库藏之积，其子孙者或至于遗忘散失，卒困穷而无以自全也，而记籍其家之所有以贻之，使之世守其产业库藏之积而享用焉，以免于困穷之患。故六经者，吾心之记籍也；而六经之实，则具于吾心，犹之产业库藏之实积，种种色色，具存于其家；其记籍者，特名状数目而已。而世之学者，不知求六经之实于吾心，而徒考索于影响之间，牵制于文义之末，硁硁然以为是六经矣；是犹富家之子孙，不务守视享用其产业库藏之实积，日遗忘散失，至于窭人丐夫，而犹嚣嚣然指其记籍。曰：“斯吾产业库藏之积也！”何以异于是？　　呜呼！六经之学，其不明于世，非一朝一夕之故矣。尚功利，崇邪说，是谓乱经；习训诂，传记诵，没溺于浅闻小见，以涂天下之耳目，是谓侮经；侈淫辞，竞诡辩，饰奸心盗行，逐世垄断，而犹自以为通经，是谓贼经。若是者，是并其所谓记籍者而割裂弃毁之矣，宁复知所以为尊经也乎？　　越城旧有稽山书院，在卧龙西岗，荒废久矣。郡守渭南南君大吉，既敷政于民，则慨然悼末学之支离，将进之以圣贤之道，于是使山阴令吴君瀛拓书院而一新之；又为尊经之阁于其后，曰：经正则庶民兴，庶民兴斯无邪慝矣。阁成，请予一言，以谂多士。予既不获辞，则为记之若是。呜呼！世之学者，得吾说而求诸其心焉，其亦庶乎知所以为尊经也矣。","dynasty":"明代","tags":"咏物","title":"稽山书院尊经阁记"}
{"author":"王守仁","content":"春寻指天阙，烟霞眇何许。双峰久相违，千岩来旧主。浮云刺中天，飞阁凌风雨。探秀涧阿入，萝阴息筐筥。灭迹避尘缨，清朝入深沮。风磴仰扪历，淙壑屡窥俯。梯云跻石阁，下榻得吾所。释子上方候，鸣钟出延伫。颓景耀回盼，层飙翼轻举。暧暧林芳暮，泠泠石泉语。清宵耿无寐，峰月升烟宇。会晤得良朋，可以寄心腑。","dynasty":"明代","title":"游牛首山"}
{"author":"王守仁","content":"山寺从来十九秋，旧僧零落老比丘。帘松尽长青冥干，瀑水犹悬翠壁流。人住层崖嫌洞浅，鸟鸣春涧觉山幽。年来别有閒寻意，不似当时孟浪游。","dynasty":"明代","title":"重游化城寺二首其二"}
{"author":"王守仁","content":"楼台灯火水西东，箫鼓星桥渡碧空。何处忽谈尘世外，百年惟此月明中。客途孤寂浑常事，远地相求见古风。别后新诗如不惜，衡南今亦有飞鸿。","dynasty":"明代","title":"广信元夕蒋太守舟中夜话"}
{"author":"王守仁","content":"远客天涯又岁除，孤航随处亦吾庐。也知世上风波满，还恋山中木石居。事业无心从齿发，亲交多难绝音书。江湖未就新春计，夜半樵歌忽起予。","dynasty":"明代","title":"舟中除夕二首其二"}
{"author":"王守仁","content":"贵阳东望楚山平，无奈天涯又送行。杯酒豫期倾盖日，封书烦慰倚门情。心驰魏阙星辰迥，路绕乡山草木荣。京国交游零落尽，空将秋月寄猿声。","dynasty":"明代","title":"次韵送陆文顺佥宪"}
{"author":"王守仁","content":"蹊路高低入乱山，诸贤相送愧间关。溪云压帽兼愁重，风雪吹衣着鬓斑。花烛夜堂还共语，桂枝秋殿听跻攀。相思不作勤书礼，别后吾言在订顽。雪满山城入暮关，归心别意两茫然。及门真愧从陈日，微服还思过宋年。樽酒无因同岁晚，缄书有雁寄春前。莫辞秉烛通霄坐，明日相思隔陇烟。","dynasty":"明代","tags":"送别，惜别，组诗","title":"诸门人送至龙里道中二首"}
{"author":"王守仁","content":"池上偶然到，红花间白花。小亭閒可坐，不必问谁家。","dynasty":"明代","title":"山中示诸生五首其四"}
{"author":"王守仁","content":"万里中秋月正晴，四山云霭忽然生。须臾浊雾随风散，依旧青天此月明。肯信良知原不昧，从他外物岂能撄。老夫今夜狂歌发，化作钧天满太清。","dynasty":"明代","title":"月夜二首"}
{"author":"王守仁","content":"山石犹有理，山木犹有枝。人生非木石，别久宁无思。愁来步前庭，仰视行云驰。行云随长风，飘飘去何之。行云有时定，游子无还期。高梁始归燕，鹈晙已先悲。有生岂不苦，逝者长如斯。已矣复何事，商山行采芝。","dynasty":"明代","title":"山石"}
{"author":"王守仁","content":"断云微日半阴晴，何处高梧有凤鸣？星汉浮槎先入梦，海天波浪不须惊。鲁郊已自非常典，膰肉宁为脱冕行。试向沧浪歌一曲，未云不是《九韶》声。","dynasty":"明代","title":"林汝桓以二诗寄次韵为别其一"}
{"author":"王守仁","content":"记得春眠寺阁云，松林水鹤日为群。诸生问业冲星入，稚子拈香静夜焚。世事暗随江草换，道情曾许碧山闻。别来点瑟还谁鼓？怅望烟花此送君。","dynasty":"明代","title":"与沅陵郭掌教"}
{"author":"王守仁","content":"独夜残灯梦未成，萧萧总是故园声。草深石径鼪鼯笑，雪静空山猿鹤惊。漫有缄书怀旧侣，常牵缨冕负初清。云溪漠漠春风转，紫菌黄花又自生。","dynasty":"明代","title":"夜坐偶怀故山"}
{"author":"王守仁","content":"此心还此理，宁论己与人。千古一嘘吸，谁为叹离群？浩浩天地内，何物非同春。相思辄奋励，无为俗所分。但使心无间，万里如相亲。不见宴游交，征逐胥以沦？","dynasty":"明代","title":"阳明子之南也其友湛元明歌九章以赠崔子钟和之以五诗于是阳明子作八咏以答之其四"}
{"author":"王守仁","content":"归去休来归去休，千貂不换一羊裘。青山待我长为主，白发从他自满头。种果移花新事业，茂林修竹旧风流。多情最爱沧州伴，日日相呼理钓舟。","dynasty":"明代","title":"归兴二首其二"}
{"author":"王守仁","content":"簿领终年未出郊，此行聊解俗人嘲。忧时有志怀先达，作县无能愧旧交。松古尚存经雪干，竹高还长拂云梢。溪山处处堪行乐，正是浮名未易抛。","dynasty":"明代","title":"游瑞华二首其一"}
{"author":"王守仁","content":"　　维正德四年秋月三日，有吏目云自京来者，不知其名氏，携一子一仆，将之任，过龙场，投宿土苗家。予从篱落间望见之，阴雨昏黑，欲就问讯北来事，不果。明早，遣人觇之，已行矣。　　薄午，有人自蜈蚣坡来，云：“一老人死坡下，傍两人哭之哀。”予曰：“此必吏目死矣。伤哉！”薄暮，复有人来，云：“坡下死者二人，傍一人坐哭。”询其状，则其子又死矣。明日，复有人来，云：“见坡下积尸三焉。”则其仆又死矣。呜呼伤哉！　　念其暴骨无主，将二童子持畚、锸往瘗之，二童子有难色然。予曰：“嘻！吾与尔犹彼也！”二童闵然涕下，请往。就其傍山麓为三坎，埋之。又以只鸡、饭三盂，嗟吁涕洟而告之，曰：　　呜呼伤哉！繄何人？繄何人？吾龙场驿丞余姚王守仁也。吾与尔皆中土之产，吾不知尔郡邑，尔乌为乎来为兹山之鬼乎？古者重去其乡，游宦不逾千里。吾以窜逐而来此，宜也。尔亦何辜乎？闻尔官吏目耳，俸不能五斗，尔率妻子躬耕可有也。乌为乎以五斗而易尔七尺之躯？又不足，而益以尔子与仆乎？呜呼伤哉！　　尔诚恋兹五斗而来，则宜欣然就道，胡为乎吾昨望见尔容蹙然，盖不任其忧者？夫冲冒雾露，扳援崖壁，行万峰之顶，饥渴劳顿，筋骨疲惫，而又瘴疬侵其外，忧郁攻其中，其能以无死乎？吾固知尔之必死，然不谓若是其速，又不谓尔子尔仆亦遽然奄忽也！皆尔自取，谓之何哉！吾念尔三骨之无依而来瘗尔，乃使吾有无穷之怆也。　　呜呼伤哉！纵不尔瘗，幽崖之狐成群，阴壑之虺如车轮，亦必能葬尔于腹，不致久暴露尔。尔既已无知，然吾何能违心乎？自吾去父母乡国而来此，三年矣，历瘴毒而苟能自全，以吾未尝一日之戚戚也。今悲伤若此，是吾为尔者重，而自为者轻也。吾不宜复为尔悲矣。　　吾为尔歌，尔听之。歌曰：连峰际天兮，飞鸟不通。游子怀乡兮，莫知西东。莫知西东兮，维天则同。异域殊方兮，环海之中。达观随寓兮，奚必予宫。魂兮魂兮，无悲以恫。　　又歌以慰之曰：与尔皆乡土之离兮，蛮之人言语不相知兮。性命不可期，吾苟死于兹兮，率尔子仆，来从予兮。吾与尔遨以嬉兮，骖紫彪而乘文螭兮，登望故乡而嘘唏兮。吾苟获生归兮，尔子尔仆，尚尔随兮，无以无侣为悲兮！道旁之冢累累兮，多中土之流离兮，相与呼啸而徘徊兮。餐风饮露，无尔饥兮。朝友麋鹿，暮猿与栖兮。尔安尔居兮，无为厉于兹墟兮！","dynasty":"明代","tags":"古文观止，祭文，抒怀","title":"瘗旅文"}
{"author":"王守仁","content":"小小山园几树桃，安排春色候停桡。开樽旋扫花阴雪，展席平临松顶涛。地远不须防俗驾，溪晴还好著渔舠。云间石路稀人迹，深处容无避世豪。","dynasty":"明代","title":"岩下桃花盛开携酒独酌"}
{"author":"王守仁","content":"我闻甘泉居，近连菊坡麓。十年劳梦思，今来快心目。徘徊欲移家，山南尚堪屋。渴饮甘泉泉，饥餐菊坡菊。行看罗浮去，此心聊复足。","dynasty":"明代","title":"题甘泉居"}
{"author":"王守仁","content":"白沙诗里莆阳子，尽是相逢逆旅间。开口向人谈古礼，拂衣从此入云山。","dynasty":"明代","title":"赠陈东川"}
{"author":"王守仁","content":"露冷天清月更辉，可看游子倍沾衣。催人岁月心空在，满眼兵戈事渐非。方朔本无金马意，班超惟愿玉门归。白头应倚庭前树，怪我还期秋又违。","dynasty":"明代","title":"月下吟三首其一"}
{"author":"王守仁","content":"黄金不布地，倾沙泻流泉。潭净长开镜，池分或铸莲。兴云为大雨，济世作丰年。纵有贪夫过，清风自洒然。","dynasty":"明代","title":"无相寺金沙泉次韵"}
{"author":"王守仁","content":"即看一雨洗兵戈，便觉光风转石萝。顺水飞樯来买舶，绝江喧浪舞渔蓑。片云东望怀梁国，五月南征想伏波。长拟归耕犹未得，云门初伴渐无多。","dynasty":"明代","title":"喜雨三首其一"}
{"author":"王守仁","content":"清晨入谷到斜曛，遍历青霞蹑紫云。阊阖远从双剑辟，银河真自九天分。驱驰此日原非暇，梦想当年亦自勤。断拟罢官来驻此，不教林鹤更移文。","dynasty":"明代","title":"游庐山开先寺"}
{"author":"王守仁","content":"青山随地佳，岂必故园好？但得此身閒，尘寰亦蓬岛。西林日初暮，明月来何早。醉卧石床凉，洞云秋未扫。","dynasty":"明代","title":"通天岩"}
{"author":"王守仁","content":"山石崎岖古辙痕，沙溪马渡水犹浑。夕阳归鸟投深麓，烟火行人望远村。天际浮云生白发，林间孤月坐黄昏。越南冀北俱千里，正恐春愁入夜魂。","dynasty":"明代","title":"夜宿宣风馆"}
{"author":"王守仁","content":"东林日暮更登山，峰顶高僧有兰若。云萝磴道石参差，水声深涧树高下。远公学佛却援儒，渊明嗜酒不入社。我亦爱山仍恋官，同是乾坤避人者。我歌白云听者寡，山自点头泉自泻。月明壑底忽惊雷，夜半天风吹屋瓦。","dynasty":"明代","title":"庐山东林寺次韵"}
{"author":"王守仁","content":"群山走波浪，出没龙蛇脊。岩栖寄盘涡，沉沦遂成癖。我来汲东溟，烂煮南山石。千年熟一炊，欲饷岩中客。","dynasty":"明代","title":"圆明洞次谦之韵"}
{"author":"王守仁","content":"圣学宫墙亦久荒，如公精力可升堂。若为千古经纶手，只作终年著述忙。末俗浇漓风益下，平生辛苦意难忘。西风一夜山阳笛，吹尽南冈落木霜。","dynasty":"明代","title":"挽潘南山"}
{"author":"王守仁","content":"有渔者歌曰：「渔不以目惟以心，心不在鱼渔更深。北溟之鲸殊小小，一举六鳌未足歆。」敢问何如其为渔耶？曰：「吾将以斯道为网，良知为纲。太和为饵，天地为舫。絜之无意，散之无方。是谓得无所得，而忘无可忘者矣。","dynasty":"明代","title":"心渔歌为钱翁希明别号题"}
{"author":"王守仁","content":"知者不惑仁不忧，君胡戚戚眉双愁？信步行来皆坦道，凭天判下非人谋。用之则行舍即休，此身浩荡浮虚舟。丈夫落落掀天地，岂顾束缚如穷囚。千金之珠弹鸟雀，掘土何烦用镯镂？君不见东家老翁防虎患，虎夜入室衔其头？西家儿童不识虎，报竿驱虎如驱牛。痴人惩噎遂废食，愚者畏溺先自投。人生达命自洒落，忧谗避毁徒啾啾。","dynasty":"明代","title":"啾啾吟"}
{"author":"王守仁","content":"廿载风尘始一回，登高心在力全衰。偶怀胜事乘春到，况有良朋自远来。还指松萝寻旧隐，拨开云石剪蒿莱。后期此别知何地？莫厌花前劝酒杯。","dynasty":"明代","title":"再游浮峰次韵"}
{"author":"王守仁","content":"谪居澹虚寂，眇然怀同游。日入山气夕，孤亭俯平畴。草际见数骑，取径如相求。渐近识颜面，隔树停鸣驺。投辔雁鹜进，携盖各有羞。分席夜堂坐，绛蜡清樽浮。鸣琴复散帙，壶矢交觥筹。夜弄溪上月，晓陟林间丘。村翁或招饮，洞客偕探幽。讲习有真乐，谈笑无俗流。缅怀风沂兴，千载相为谋。","dynasty":"明代","title":"诸生夜坐"}
{"author":"王守仁","content":"霜风清木叶，秋意生萧疏。冲星策晓骑，幽事将有徂。股虫乱飞掷，道狭草露濡。倾暑物晨发，征夫已先途。浙米石间溜，炊火岩中庐。烟峰上初日，林鸟相嘤呼。意欣物情适，战胜癯色腴。行乐信宇宙，富贵非吾图。","dynasty":"明代","title":"游来仙洞早发道中"}
{"author":"王守仁","content":"乘兴看山薄暮来，山僧迎客寺门开。雨昏碧草春申墓，云卷青峰善卷台。性爱烟霞终是僻，诗留名姓不须猜。岩根老衲成灰色，枯坐何年解结胎？","dynasty":"明代","title":"德山寺次壁间韵"}
{"author":"王守仁","content":"古洞春寒客到稀，绿苔荒径草霏霏。书悬绝壁留僧偈，花发层萝绣佛衣。壶榼远从童冠集，杖藜随处宦情微。石门遥锁阳明鹤，应笑山人久不归。","dynasty":"明代","title":"来仙洞"}
{"author":"王守仁","content":"寻山到山寺，得意却忘山。岩树坐来静，壁萝春自间。楼台星斗上，钟磬翠微閒。顿息尘寰念，清溪踏月还。","dynasty":"明代","title":"香山次韵"}
{"author":"王守仁","content":"烟灯暧无寐，忧思坐长往。寒风振乔林，叶落闻窗响。起窥庭月光，山空游罔象。怀人阻积雪，崖冰几千丈。","dynasty":"明代","title":"无寐二首其一"}
{"author":"王守仁","content":"依依窗月夜还来，渺渺乡愁坐未回。素位也知非自得，白头无奈是亲衰。当年竹下曾裘仲，何日花前更老莱？恳疏乞骸今几上，中宵翘首望三台。","dynasty":"明代","title":"月下吟三首其三"}
{"author":"王守仁","content":"从来尼父欲无言，须信无言已跃然。悟到鸢鱼飞跃处，工夫原不在陈编。","dynasty":"明代","title":"次栾子仁韵送别四首其一"}
{"author":"王守仁","content":"初日湖山雪未融，野人村落闭重重。安居信是丰年兆，为语田夫莫惰农。","dynasty":"明代","title":"雪望四首其二"}
{"author":"王守仁","content":"云门出孤月，秋色坐苍涛。夜久群籁绝，独照宫锦袍。","dynasty":"明代","title":"云门峰"}
{"author":"王守仁","content":"山石犹有理，山木犹有枝。人生非木石，别久宁无思。愁来步前庭，仰视行云驰。行云随长风，飘飘去何之。行云有时定，游子无还期。高梁始归燕，鹈晙已先悲。有生岂不苦，逝者长如斯。已矣复何事，商山行采芝。","dynasty":"明代","title":"山石"}
{"author":"王守仁","content":"白云冉冉出晴峰，客路无心处处逢。已逐肩舆度青壁，还随孤鹤下苍松。此身愧尔长多系，他日从龙谩托踪。断鹜残鸦飞欲尽，故山回首意重重。","dynasty":"明代","title":"白云"}
{"author":"王守仁","content":"尔家双峰下，不见双峰景。如锥处囊中，深藏未脱颖。盛德心愈卑，幽人迹多屏。悠然望双峰，可以发深省。","dynasty":"明代","title":"双峰遗柯生乔"}
{"author":"王守仁","content":"扁舟除夕尚穷途，荆楚还怜俗未殊。处处送神悬楮马，家家迎岁换桃符。江醪信薄聊相慰，世路多歧漫自吁。白发频年伤远别，綵衣何日是庭趋？","dynasty":"明代","title":"舟中除夕二首其一"}
{"author":"王守仁","content":"饥来吃饭倦来眠，只此修行玄更玄。说与世人浑不信，却从身外觅神仙。","dynasty":"明代","title":"答人问道"}
{"author":"王守仁","content":"一日复一日，中夜坐叹息。庭中有嘉树，落叶何淅沥。蒙翳乱藤缠，宁知绝根脉。丈夫贵刚肠，光阴勿虚掷。头白眼昏昏，吁嗟亦何及。","dynasty":"明代","title":"太息"}
{"author":"王守仁","content":"寥落荒村灯事赊，蛮奴试巧剪春纱。花枝绰约含轻雾，月色玲珑映绮霞。取办不徒酬令节，赏心兼是惜年华。如何京国王侯第，一盏中人产十家。","dynasty":"明代","title":"家僮作纸灯"}
{"author":"王守仁","content":"旧识仙源路未差，也从谷口问桃花。屡攀绝栈经残雪，几度清溪踏月华。虎穴相邻多异境，鸟飞不到有僧家。频来休下仙翁榻，只借峰头一片霞。","dynasty":"明代","title":"重游无相寺次旧韵"}
{"author":"王守仁","content":"问君何事日憧憧，烦恼场中错用功。莫道圣门无口诀，良知两字是参同。","dynasty":"明代","title":"咏良知四首示诸生其二"}
{"author":"王守仁","content":"雨霁僧堂钟磬清，春溪月色特分明。沙边宿鹭寒无影，洞口流云夜有声。静后始知群动妄，閒来还觉道心惊。问津久已惭沮溺，归向东皋学耦耕。","dynasty":"明代","title":"霁夜"}
{"author":"王守仁","content":"檐前蕉叶绿成林，长夏全无暑气侵。但得雨声连夜静，何妨月色半床阴。新诗旧叶题将满，老芰疏桐恨转深。莫笑郑人谈讼鹿，至今醒梦两难寻。","dynasty":"明代","title":"书庭蕉"}
{"author":"王守仁","content":"予有山林期，荏冉风尘际。高秋送将归，神往迹还滞。回车当盛年，养痾非遁世。垂竿鉴湖云，结庐浮峰树。爱日遂庭趋，芳景添游诣。掎生悟玄魄，妙静息缘虑。眇眇素心人，望望沧洲去。东行访天沃，云中倘相遇。","dynasty":"明代","title":"天成素有志于学兹得告东归林居静养其所就可知矣临别以此纸索赠漫为赋此遂寄声山泽诸贤"}
{"author":"王守仁","content":"竹里藤床识懒人，脱巾山麓任吾真。病夫已久逃方外，不受人间礼数嗔。","dynasty":"明代","title":"山中懒睡四首其一"}
{"author":"王守仁","content":"寻山到山寺，得意却忘山。岩树坐来静，壁萝春自间。楼台星斗上，钟磬翠微閒。顿息尘寰念，清溪踏月还。","dynasty":"明代","title":"香山次韵"}
{"author":"王守仁","content":"一自移家入紫烟，深林住久遂忘年。山中莫道无供给，明月清风不用钱。","dynasty":"明代","title":"题灌山小隐二绝其二"}
{"author":"王守仁","content":"共传峰顶树，古庙有灵神。楚俗多尊鬼，巫言解惑人。望禋存旧典，捍禦及斯民。世事浑如此，题诗感慨新。","dynasty":"明代","title":"过分宜望钤冈庙"}
{"author":"王守仁","content":"猗猗涧边竹，青青岩畔松。直干历冰雪，密叶留清风。自期永相托，云壑无违踪。如何两分植，憔悴叹西东。人事多翻覆，有如道上蓬。惟应岁寒意，随处还当同。","dynasty":"明代","title":"猗猗"}
{"author":"王守仁","content":"茆屋山中早晚成，任他风雨任他晴。男婚女嫁多年毕，不待而今学向平。","dynasty":"明代","title":"题灌山小隐二绝其一"}
{"author":"王守仁","content":"人人自有定盘针，万化根源总在心。却笑从前颠倒见，枝枝叶叶外头寻。","dynasty":"明代","title":"咏良知四首示诸生其三"}
{"author":"王守仁","content":"远趋君命忽中违，此意年来识者稀。黄绮曾为炎祚出，子陵终向富春归。江船一话千年阔，尘梦今惊四十非。何日孤帆过天目，海门春浪扫渔矶。","dynasty":"明代","title":"寄张东所次前韵"}
{"author":"王守仁","content":"积雨山途喜乍晴，暖云浮动水花明。故园日与青春远，敝缊凉思白苧轻。烟际卉衣窥绝栈，峰头戍角隐孤城。华夷节制严冠履，漫说殊方列省卿。","dynasty":"明代","title":"清平卫即事"}
{"author":"王守仁","content":"几日岩栖事若何，莫将佳景复虚过。未妨云壑淹留久，终是尘寰错误多。涧道霜风疏草木，洞门烟月挂藤萝。不知相继来游者，还有吾侪此意么？","dynasty":"明代","title":"坐忘言岩问二三子"}
{"author":"王守仁","content":"山城高下见楼台，野戍参差暮角催。贵竹路从峰顶入，夜郎人自日边来。莺花夹道惊春老，雉堞连云向晚开。尺素屡题还屡掷，衡阳那有雁飞回。","dynasty":"明代","title":"兴隆卫书壁"}
{"author":"王守仁","content":"山阁新春负一登，酒边孤兴晚堪乘。松间鸣瑟惊栖鹤，竹里茶烟起定僧。望远每来成久坐，伤时有涕恨无能。峰头见说连阊阖，几欲排云尚未曾。","dynasty":"明代","title":"登凭虚阁和石少宰韵（南京作）"}
{"author":"王守仁","content":"日日春山不厌寻，野情原自懒朝簪。几家茅屋山村静，夹岸桃花溪水深。石路草香随鹿去，洞门萝月听猿吟。禅堂坐久发清磬，却笑山僧亦有心。","dynasty":"明代","title":"夜宿浮峰次谦之韵"}
{"author":"王守仁","content":"客床无寐听潜雷，珍重初阳夜半回。天地未尝生意息，冰霜不耐鬓毛催。春添哀线谁能补？岁晚心丹自动灰。料得重闱强健在，早看消息报窗梅。","dynasty":"明代","title":"冬至"}
{"author":"王守仁","content":"一日复一日，中夜坐叹息。庭中有嘉树，落叶何淅沥。蒙翳乱藤缠，宁知绝根脉。丈夫贵刚肠，光阴勿虚掷。头白眼昏昏，吁嗟亦何及。","dynasty":"明代","title":"太息"}
{"author":"王守仁","content":"山城经月驻旌戈，亦复幽寻到薜萝。南国已忻回甲马，东田初喜出农蓑。溪云晓度千峰雨，江涨新生两岸波。暮倚七星瞻北极，绝怜苍翠晚来多。","dynasty":"明代","title":"回军上杭"}
{"author":"王守仁","content":"木偶相沿恐未真，清辉亦复凛衣巾。簿书曾屑乘田吏，俎豆犹存畏垒民。碧水苍山俱过化，光风霁月自传神。千年私淑心丧后，下拜春祠荐渚蘋。","dynasty":"明代","title":"萍乡道中谒濂溪祠"}
{"author":"王守仁","content":"柴墟吾所爱，春阳溢鬓眉。白岩吾所爱，慎默长如愚。二君廊庙器，予亦山泉姿。度量较齿德，长者皆吾师。置我五人末，庶亦忘崇卑。迢迢万里别，心事两不疑。北风送南雁，慰我长相思。","dynasty":"明代","title":"忆昔答乔白岩因寄储柴墟三首其三"}
{"author":"王守仁","content":"归去休来归去休，千貂不换一羊裘。青山待我长为主，白发从他自满头。种果移花新事业，茂林修竹旧风流。多情最爱沧州伴，日日相呼理钓舟。","dynasty":"明代","title":"归兴二首其二"}
{"author":"王守仁","content":"群山走波浪，出没龙蛇脊。岩栖寄盘涡，沉沦遂成癖。我来汲东溟，烂煮南山石。千年熟一炊，欲饷岩中客。","dynasty":"明代","title":"圆明洞次谦之韵"}
{"author":"王守仁","content":"来何匆促去何迟，来去何心莫漫疑。不为高堂双雪鬓，岁寒宁受北风欺。","dynasty":"明代","title":"赠守中北行二首其二"}
{"author":"王守仁","content":"谪居履在陈，从者有温见。山荒聊可田，钱镈还易办。夷俗多火耕，仿习亦颇便。及兹春未深，数亩犹足佃。岂徒实口腹，且以理荒宴。遗穗及乌雀，贫寡发余羡。出耒在明晨，山寒易霜霰。","dynasty":"明代","tags":"学习，农事，抒情","title":"谪居粮绝请学于农将田南山咏言寄怀"}
{"author":"王守仁","content":"树暝栖翼喧，萤飞夜堂静。遥穹出晴月，低檐入峰影。窅然坐幽独，怵尔抱深警。年徂道无闻，心违迹未屏。萧瑟中林秋，云凝松桂冷。山泉岂无适，离人怀故境。安得驾云鸿，高飞越南景。","dynasty":"明代","title":"秋夜"}
{"author":"王守仁","content":"初日曈曈似晓霞，雨痕新霁渡头沙。溪深几曲云藏峡，树老千年雪作花。白鸟去边回驿路，青崖缺处见人家。遍行奇胜才经此，江上无劳羡九华。","dynasty":"明代","title":"陆广晓发"}
{"author":"王守仁","content":"檐前蕉叶绿成林，长夏全无暑气侵。但得雨声连夜静，何妨月色半床阴。新诗旧叶题将满，老芰疏桐恨转深。莫笑郑人谈讼鹿，至今醒梦两难寻。","dynasty":"明代","title":"书庭蕉"}
{"author":"王守仁","content":"辰阳南望接沅州，碧树林中古驿楼。远客日怜风土异，空山惟见瘴云浮。耶溪有信从谁问，楚水无情只自流。却幸此身如野鹤，人间随地可淹留。","dynasty":"明代","title":"沅水驿"}
{"author":"王守仁","content":"山城高下见楼台，野戍参差暮角催。贵竹路从峰顶入，夜郎人自日边来。莺花夹道惊春老，雉堞连云向晚开。尺素屡题还屡掷，衡阳那有雁飞回。","dynasty":"明代","title":"兴隆卫书壁"}
{"author":"王守仁","content":"古洞瑀荒僻，虚设疑相待。披莱历风磴，移居喜幽垲。营炊就岩窦，放榻依石垒。穹窒旋薰塞，阿坎仍扫洒。卷帙漫堆列，樽壶动光彩。夷居信何陋，恬淡意方在。岂不桑梓怀，素位聊无悔。¤","dynasty":"明代","title":"始得东洞遂改为阳明小洞天（三首）"}
{"author":"王守仁","content":"童仆自相语，洞居颇不恶。人力免结构，天巧谢雕凿。清泉傍厨下，翠雾还成幕。我辈日嬉偃，主人自愉乐。虽无棨戟荣，且远尘嚣。但恐霜雪凝，云深衣絮薄。¤","dynasty":"明代","title":"始得东洞遂改为阳明小洞天（三首）"}
{"author":"王守仁","content":"谪居屡在陈，从者有愠见。山荒聊可田，钱矰还易办。夷俗多火耕，放习亦颇便。及兹春未深，数亩犹足佃。岂徒实口腹，且以理荒宴。遗穗及鸟雀，贫寡发余羡。持耒在明晨，山寒易霜霰。","dynasty":"明代","title":"谪居粮绝请学于农将田南山永言寄怀"}
{"author":"王守仁","content":"营茅乘田隙，洽旬称苟完。初心待风雨，落成还美观。锄荒既开径，拓樊亦理园。低檐避松偃，疏土行竹根。勿剪墙下棘，束列因可藩。莫撷林间萝，蒙茏覆云轩。素昧农圃学，因兹得深论。毋为轻鄙事，吾道固斯存。","dynasty":"明代","title":"龙冈新构（二首）"}
{"author":"王守仁","content":"方园不盈亩，蔬卉颇成列。分溪免瓮灌，补篱防豕蹢。芜草稍焚薙，清雨夜来歇。濯濯新叶敷，荧荧夜花发。放锄息重阴，旧书漫披阅。倦枕竹下石，醒望松间月。起来步闲谣，晚酌檐间设。酣时藉草眠，忘与邻翁别。","dynasty":"明代","title":"西园"}
{"author":"王守仁","content":"忆昨东归亭下路，数峰箫管隔秋云。肩舆欲到妨多事，鼓枻重来会有云。春夜绝怜灯节近，溪声最好月中闻。行藏无用君平卜，请看沙边鸥鹭群。","dynasty":"明代","title":"玉山东岳庙遇旧识严星士"}
{"author":"王守仁","content":"茅茨松菊别多年，底事寒江尚客船？强所不能儒作将，付之无奈数由天。徒闻诸葛能兴汉，未必田单解误燕。最羡渔翁閒事业，一竿明月一蓑烟。","dynasty":"明代","title":"即事漫述四首其四"}
{"author":"王守仁","content":"此日栖云楼上雪，不知天意为谁深。忽然夜半一言觉，又动人间万古吟。玉树有花难结果，天机无线可通针。晓来不觉城头鼓，老懒羲皇睡正沉。","dynasty":"明代","title":"栖云楼坐雪二首其二"}
{"author":"王守仁","content":"瀑流悬绝壁，峰月上寒空。鸟鸣苍涧底，僧住白云中。","dynasty":"明代","title":"重游无相寺次韵四首其四"}
{"author":"王守仁","content":"一丝无补圣明朝，两鬓徒看长二毛。自识淮阴非国士，由来康节是人豪。时方多难容安枕？事已无能欲善刀。越水东头寻旧隐，白云茅屋数峰高。","dynasty":"明代","title":"归兴"}
{"author":"王守仁","content":"风雪蔽旷野，百鸟冻不翻。孤鸿亦何事，叫叫溯寒云？岂伊稻粱计，独往求其群？之子眇万钟，就我滁水滨。野寺同游请，春山共攀援。鸟鸣幽谷曙，伐木西涧曛。清夜湛玄思，晴窗玩奇文。寂景赏新悟，微言欣有闻。寥寥绝代下，此意冀可论。","dynasty":"明代","title":"送蔡希颜三首其一"}
{"author":"王守仁","content":"醉入江风酒易醒，片帆西去雨冥冥。天回江汉留孤柱，地缺东南著此亭。沙渚乱更新世态，峰峦不改旧时青。舟人指点龙王庙，欲话前朝不忍听。","dynasty":"明代","title":"泊金山寺二首十月将趋行在其二"}
{"author":"王守仁","content":"清晨入谷到斜曛，遍历青霞蹑紫云。阊阖远从双剑辟，银河真自九天分。驱驰此日原非暇，梦想当年亦自勤。断拟罢官来驻此，不教林鹤更移文。","dynasty":"明代","title":"游庐山开先寺"}
{"author":"王守仁","content":"阳明山人旧有居，此地阳明景不如。但在乾坤俱逆旅，曾留信宿即吾庐。行窝已许人先号，别洞何妨我借书。他日巾车还旧隐，应怀兹土复乡闾。","dynasty":"明代","title":"回军龙南小憩玉石岩双洞绝奇徘徊不忍去因寓以阳明别洞之号兼留此作三首其三"}
{"author":"王守仁","content":"委身奉箕帚，中道成弃捐。苍蝇间白璧，君心亦何愆。独嗟贫家女，素质难为妍。命薄良自喟，敢忘君子贤？春华不再艳，颓魄无重圆。新欢莫终恃，令仪慎周还。","dynasty":"明代","title":"去妇叹五首其一"}
{"author":"王守仁","content":"洞门春霭蔽深松，飞磴缠空转石峰。猛虎踞崖如出柙，断螭蟠顶讶悬钟。金城绛阙应无处，翠壁丹书尚有踪。天下名区皆一到，此山殊不厌来重。","dynasty":"明代","title":"游牛峰寺四首"}
{"author":"王守仁","content":"尔身各各自天真，不用求人更问人。但致良知成德业，谩从故纸费精神。乾坤是易原非画，心性何形得有尘？莫道先生学禅语，此言端的为君陈。","dynasty":"明代","title":"示诸生三首其一"}
{"author":"王守仁","content":"僧屋烟霏外，山深绝世哗。茶分龙井水，饭带石田砂。香细云岚杂，窗高峰影遮。林栖无一事，终日弄丹霞。","dynasty":"明代","title":"化城寺六首其五"}
{"author":"王守仁","content":"后会难期别未轻，莫辞行李滞江城。且留南国春山兴，共听西堂夜雨声。归路终知云外去，晴湖想见镜中行。为寻洞里幽栖处，还有峰头双鹤鸣。","dynasty":"明代","title":"别希颜二首其二"}
{"author":"王守仁","content":"北风春尚号，浮云正南驰。风云一相失，各在天一涯。客子怀往路，起视明星稀。驱车赴长阪，迢迢入岚霏。旅宿苍山底，雾雨昏朝弥。间关不足道，嗟此白日微。切劘怀良友，愿言毋心违。","dynasty":"明代","title":"答汪抑之三首其二"}
{"author":"王守仁","content":"岩下萧然老病僧，曾求佛法礼南能。论诗自许窥三昧，入圣无梯出小乘。高阁松风飘夜磬，石床花雨落寒灯。更深月出山窗曙，漱齿焚香诵《法楞》。","dynasty":"明代","title":"山僧"}
{"author":"王守仁","content":"见说新居止隔山，肩舆晓出暮堪还。知公久已藩篱撤，何事深林尚闭关？","dynasty":"明代","title":"寄石潭二绝其一"}
{"author":"王守仁","content":"曾驾双虬渡海东，青鞋失脚堕天风。经过已是千年后，踪迹依然一梦中。屈子漫劳伤世隘，杨朱空自泣途穷。正须坐我匡庐顶，濯足寒涛步晓空。","dynasty":"明代","title":"过鞋山戏题"}
{"author":"王守仁","content":"人间白日醒犹睡，老子山中睡却醒。醒睡两非还两是，溪云漠漠水泠泠。","dynasty":"明代","title":"山中懒睡四首其四"}
{"author":"王守仁","content":"扁舟泊近渔家晚，茅屋深环柳港清。雷雨骤开江雾散，星河不动暮川平。梦回客枕人千里，月上春堤夜四更。欲寄愁心无过雁，披衣坐听野鸡鸣。","dynasty":"明代","title":"夜泊江思湖忆元明"}
{"author":"王守仁","content":"穷崖多杂树，上与青冥连。穿云下飞瀑，谁能识其源？但闻清猿啸，时见皓鹤翻。中有避世士，冥寂栖其巅。翳予亦同调，路绝难攀缘。","dynasty":"明代","title":"无寐二首其二"}
{"author":"王守仁","content":"平生忠赤有天知，便欲欺人肯自欺？毛发暗从愁里改，世情明向笑中危。春风脉脉回枯草，残雪依依恋旧枝。谩对芳樽辞酩酊，机关识破已多时。","dynasty":"明代","title":"劝酒"}
{"author":"王守仁","content":"倚担青岩际，历斧崖下石。持斧起环顾，长松百馀尺。徘徊不忍挥，俯略涧边棘。同行笑吾馁，尔斧安用历？快意岂不能？物材各有适。可以相天子，众稚讵足识。","dynasty":"明代","title":"采薪二首其二"}
{"author":"王守仁","content":"囚居亦何事？省愆惧安饱。瞑坐玩《义易》，洗心见微奥。乃知先天翁，画画有至教。包蒙戒为寇，童牿事宜早。蹇蹇匪为节，虩虩未违道。《遁》四获我心，《蛊》上庸自保。俯仰天地间，触目俱浩浩。箪瓢有馀乐，此意良匪矫。幽哉《阳明》麓，可以忘吾老。","dynasty":"明代","title":"读易"}
{"author":"王守仁","content":"空谷多凄风，树木何潇森。浣衣涧冰合，采苓山雪深。离居寄岩穴，忧思托鸣琴。朝弹别鹤操，暮弹孤鸿吟。弹苦思弥切，巑岏隔去岑。君聪甚明哲，何因闻此音？","dynasty":"明代","title":"去妇叹五首其五"}
{"author":"王守仁","content":"醉入江风酒易醒，片帆西去雨冥冥。天回江汉留孤柱，地缺东南著此亭。沙渚乱更新世态，峰峦不改旧时青。舟人指点龙王庙，欲话前朝不忍听。","dynasty":"明代","title":"泊金山寺二首十月将趋行在其二"}
{"author":"王守仁","content":"一驻南宁五月馀，始因送远过僧庐。浮屠绝壁经残燹，井灶沿村见废墟。抚恤尚惭凋弊后，游观正及省耕初。近闻襁负归猺獞，莫陋夷方不可居。","dynasty":"明代","title":"南宁二首其一"}
{"author":"王守仁","content":"江上孤臣一片心，几经漂没水痕深。极怜撑住即从古，正恐崩颓或自今。藓蚀秋螺残老翠，蟂鸣春雨落空音。好携双鹤矶头坐，明月中宵一朗吟。","dynasty":"明代","title":"蟂矶次草泉心刘石门韵"}
{"author":"王守仁","content":"碧山道士曾相约，归路还来宿武云。月满仙台依鹤侣，书留苍壁看鹅群。春岩多雨林芳淡，暗水穿花石溜分。奔走连年家尚远，空馀魂梦到柴门。","dynasty":"明代","title":"再经武云观书林玉玑道士壁"}
{"author":"王守仁","content":"艾草莫艾兰，兰有芬芳姿。况生幽谷底，不碍君稻畦。艾之亦何益？徒令香气衰。荆棘生满道，出刺伤人肌。持刀忌触手，睨视不敢挥。艾草须艾棘，勿为棘所欺。","dynasty":"明代","title":"艾草次胡少参韵"}
{"author":"王守仁","content":"君家只在海西隈，日日寒潮去复回。莫遣扁舟成久别，炉峰秋月望君来。","dynasty":"明代","title":"书扇赠从吾"}
{"author":"王守仁","content":"青林煖雨饱桑虫，胜羽离披湿翠红。亦有春思禁不得，蕣花枝上诉东风。","dynasty":"明代","title":"戴胜"}
{"author":"王守仁","content":"楼台灯火水西东，箫鼓星桥渡碧空。何处忽谈尘世外，百年惟此月明中。客途孤寂浑常事，远地相求见古风。别后新诗如不惜，衡南今亦有飞鸿。","dynasty":"明代","title":"广信元夕蒋太守舟中夜话"}
{"author":"王守仁","content":"尔来我心喜，尔去我心悲。不为倚门念，吾宁舍尔归？长途正炎暑，尔行慎兴居。凉茗勿频啜，节食但无饥。勿出船旁立，忽登岸上嬉。收心每澄坐，适意时观书。申洪皆冥顽，不足长嗔笞。见人勿多说，慎默真如愚。接人莫轻率，忠信持谦卑。从来为己学，慎独乃其基。纷纷多嗜欲，尔病还尔知。到家良足乐，怡颜报重闱。昨秋童蒙去，今夏成人归。长者爱尔敬，少者悦尔慈。亲朋称啧啧，羡尔能若兹。信哉学问功，所贵在得师。吾匪崇外饰，欲尔沽名为。望尔日造造，圣贤以为期。九兄及印弟，诵此共勉之。","dynasty":"明代","title":"守文弟归省携其手歌以别之"}
{"author":"王守仁","content":"南北驱驰任板舆，谪乡何地是安居？家家细雨残灯后，处处荒原野烧馀。江树欲迷游子望，朔云长断故人书。茂陵多病终萧散，何事相如赋《子虚》？","dynasty":"明代","title":"山途二首其二"}
{"author":"王守仁","content":"死矣中丞莫谩疑，孤城援绝久知危。贺兰未灭空遗恨，南八如生定有为。风雨长廊嘶铁马，松杉阴雾卷灵旗。英魂千载知何处？岁岁边人赛旅祠。","dynasty":"明代","title":"南霁云祠"}
{"author":"王守仁","content":"空谷多凄风，树木何潇森。浣衣涧冰合，采苓山雪深。离居寄岩穴，忧思托鸣琴。朝弹别鹤操，暮弹孤鸿吟。弹苦思弥切，巑岏隔去岑。君聪甚明哲，何因闻此音？","dynasty":"明代","title":"去妇叹五首其五"}
{"author":"王守仁","content":"元日昏昏雾塞空，出门咫尺误西东。人多失足投坑堑，我亦停车泣路穷。欲斩蚩尤开白日，还排阊阖拜重瞳。小臣谩有澄清志，安得扶摇万里风。","dynasty":"明代","title":"元月三首其一元日雾"}
{"author":"王守仁","content":"王郎宋代中书孙，铸铁为笔书坚珉。画沙每笑唐长史，拔毫未数秦将军。高堂落笔神鬼怒，九万鸾笺碎如雾。铅泪霏霏洒露盘，金声铮铮入秋树。鸟迹微茫科斗变，柳薤凋伤悲籀篆。鼓文已裂岐阳石，漆灯空照山阴茧。王郎笔艺精莫传，几度索我东归篇。毛锥不如铁锥利，吾方老钝君加鞭。矢尔铁心磨铁砚，淬锋要比婆留箭。太平天子封功臣，脱囊去写黄金券。","dynasty":"明代","title":"铁笔行为王元诚作"}
{"author":"王守仁","content":"琅琊雪是故园雪，故园春亦琅琊春。天机动处即生意，世事到头还俗尘。立雪浴沂传故事，吟风弄月是何人？到家好谢二三子，莫向长沮错问津。","dynasty":"明代","title":"送德观归省二首其二"}
{"author":"王守仁","content":"扁舟泊近渔家晚，茅屋深环柳港清。雷雨骤开江雾散，星河不动暮川平。梦回客枕人千里，月上春堤夜四更。欲寄愁心无过雁，披衣坐听野鸡鸣。","dynasty":"明代","title":"夜泊江思湖忆元明"}
{"author":"王守仁","content":"王郎宋代中书孙，铸铁为笔书坚珉。画沙每笑唐长史，拔毫未数秦将军。高堂落笔神鬼怒，九万鸾笺碎如雾。铅泪霏霏洒露盘，金声铮铮入秋树。鸟迹微茫科斗变，柳薤凋伤悲籀篆。鼓文已裂岐阳石，漆灯空照山阴茧。王郎笔艺精莫传，几度索我东归篇。毛锥不如铁锥利，吾方老钝君加鞭。矢尔铁心磨铁砚，淬锋要比婆留箭。太平天子封功臣，脱囊去写黄金券。","dynasty":"明代","title":"铁笔行为王元诚作"}
{"author":"王守仁","content":"乘兴看山薄暮来，山僧迎客寺门开。雨昏碧草春申墓，云卷青峰善卷台。性爱烟霞终是僻，诗留名姓不须猜。岩根老衲成灰色，枯坐何年解结胎？","dynasty":"明代","title":"德山寺次壁间韵"}
{"author":"王守仁","content":"梦与故人语，语我以相思。才为旬日别，宛若三秋期。令弟坐我侧，屈指如有为。须臾湛君至，崔子行相随。肴醑旋罗列，语笑如平时。纵言及微奥，会意忘其辞。觉来复何有？起坐空嗟咨。","dynasty":"明代","title":"梦与抑之昆季语湛崔皆在焉觉而有感因记以诗三首其一"}
{"author":"王守仁","content":"海岸西头湖水东，他年蓑笠拟从公。钓沙碧海群鸥借，樵径青云一鸟通。席有春阳堪坐雪，门垂五柳好吟风。于今犹是天涯梦，怅望青霄月色同。","dynasty":"明代","title":"寄冯雪湖二首其二"}
{"author":"王守仁","content":"溪边坐流水，水流心共閒。不知山月上，松影落衣斑。","dynasty":"明代","title":"山中示诸生五首其五"}
{"author":"王守仁","content":"扁舟除夕尚穷途，荆楚还怜俗未殊。处处送神悬楮马，家家迎岁换桃符。江醪信薄聊相慰，世路多歧漫自吁。白发频年伤远别，綵衣何日是庭趋？","dynasty":"明代","title":"舟中除夕二首其一"}
{"author":"王守仁","content":"险夷原不滞胸中，何异浮云过太空？夜静海涛三万里，月明飞锡下天风。","dynasty":"明代","tags":"抒情，旷达，哲理","title":"泛海"}
{"author":"王守仁","content":"曾向图书识面真，半生长自愧儒巾。斯文久已无先觉，圣世今应有逸民。一自支离乖学术，竞将雕刻费精神。瞻依多少高山意，水漫莲池长绿蘋。","dynasty":"明代","title":"再过濂溪祠用前韵"}
{"author":"王守仁","content":"见说韩公破此蛮，貔貅十万骑连山。而今止用三千卒，遂尔收功一月间。岂是人谋能妙算？偶逢天助及师还。穷搜极讨非长计，须有恩威化梗顽。","dynasty":"明代","title":"平八寨"}
{"author":"王守仁","content":"每逢山水地，便有卜居心。终岁风尘里，何年沧海浔？洞寒泉滴细，花暝石房深。青壁须留姓，他时好共寻。","dynasty":"明代","title":"寄隐岩"}
{"author":"王守仁","content":"见说浮山胜，心与浮山期。三十六岩内，为选一岩奇。","dynasty":"明代","title":"与商贡士二首其二"}
{"author":"王守仁","content":"妾命如草芥，君身比琅玕。奈何以妾故，废仓怀愤冤？无为伤姑意，燕尔且为欢。中厨存宿旨，为姑备朝餐。畜育意千绪，仓卒徒悲酸。伊迩望门屏，盍从新人言。夫意已如此，妾还当谁颜。","dynasty":"明代","title":"去妇叹五首其三"}
{"author":"王守仁","content":"处处中秋此月明，不知何处亦群英？须怜绝学经千载，莫负男儿过一生。影响尚疑朱仲晦，支离羞作郑康成。铿然舍瑟春风里，点也虽狂得我情。","dynasty":"明代","title":"月夜二首其二"}
{"author":"王守仁","content":"方自华峰下，何劳更望华。山僧援故事，要我到渠家。自谓游已至，那知望转佳。正如酣醉后，醒酒却须茶。","dynasty":"明代","title":"归途有僧自望华亭来迎且请诗"}
{"author":"王守仁","content":"修程动百里，往往饷僧居。佛鼓迎官急，禅床为客虚。桃花成井落，云水接郊墟。不觉泥尘涩，看山兴有馀。","dynasty":"明代","title":"午憩香社寺"}
{"author":"王守仁","content":"曾从炉鼎蹑天风，下数天南百二峰。胜事纵为多病阻，幽怀还与故人同。旌旗影动星辰北，鼓角声回沧海东。世故茫茫浑未定，且乘溪月放归蓬。","dynasty":"明代","title":"登香炉峰次萝石韵"}
{"author":"王守仁","content":"小小山园几树桃，安排春色候停桡。开樽旋扫花阴雪，展席平临松顶涛。地远不须防俗驾，溪晴还好著渔舠。云间石路稀人迹，深处容无避世豪。","dynasty":"明代","title":"岩下桃花盛开携酒独酌"}
{"author":"王守仁","content":"尽说庐山若个奇，当时图画亦堪疑。九江风浪非前日，五老烟云岂定期？眼惯不妨层壁险，足蜷须著短筇随。香炉瀑布微如线，欲决天河泻上池。","dynasty":"明代","title":"望庐山"}
{"author":"王守仁","content":"徐稚今安在，空梁榻久悬。北门倾盖日，东鲁校文年。岁月成超忽，风云易变迁。新诗劳寄我，不愧《鸟鸣》篇。","dynasty":"明代","title":"寄徐掌教"}
{"author":"王守仁","content":"句句糠秕字字陈，却于何处觅知新？紫阳山下多豪俊，应有吟风弄月人。","dynasty":"明代","title":"与徽州程华二子"}
{"author":"王守仁","content":"野夫非不爱吟诗，才欲吟诗即乱思。未会性情涵咏地，《二南》还合是淫辞。","dynasty":"明代","title":"次栾子仁韵送别四首其三"}
{"author":"王守仁","content":"门径荒凉蔓草生，相求深愧远来情。千年绝学蒙尘土，何处澄江无月明？坐看远山凝暮色，忽惊废叶起秋声。归途望岳多幽兴，为问山田待耦耕。","dynasty":"明代","title":"赠熊彰归"}
{"author":"王守仁","content":"窅窅深愁伴客居，江船风雨夜灯虚。尚劳车驾臣多缺，无补疮痍术已疏。亲老岂堪还远别，时危那得久无书。明朝且就君平卜，要使吾心不负初。","dynasty":"明代","title":"即事漫述四首其三"}
{"author":"王守仁","content":"王生兼养生，萧生颇慕禅。迢迢数千里，拜我滁山前。吾道既匪佛，吾学亦匪仙。坦然由简易，日用匪深玄。始闻半疑信，既乃心豁然。譬彼土中镜，暗暗光内全。外但去昏翳，精明烛媸妍。世学如剪綵，妆缀事蔓延。宛宛具枝叶，生理终无缘。所以君子学，布种培根原。萌芽渐舒发，畅茂皆由天。秋风动归思，共鼓湘江船。湘中富英彦，往往多及门。临歧缀斯语，因之寄拳拳。","dynasty":"明代","title":"门人王嘉秀实夫萧琦子玉告归书此见别意兼寄声辰阳诸贤"}
{"author":"王守仁","content":"老屋深松覆古藤，羁栖犹记昔年曾。棋声竹里消閒昼，药裹窗前对病僧。烟艇避人长晓出，高峰望远亦时登。而今更是多牵系，欲似当时又不能。","dynasty":"明代","title":"宿净寺四首其一"}
{"author":"王守仁","content":"下田既宜稌，高田亦宜稷。种蔬须土疏，种蓣须土湿。寒多不实秀，暑多有螟螣。去草不厌频，耘禾不厌密。物理既可玩，化机还默识。即是参赞功，毋为轻稼穑。","dynasty":"明代","title":"观稼"}
{"author":"王守仁","content":"千丈飞流舞白鸾，碧潭倒影镜中看。藤萝半壁云烟湿，殿角长年风雨寒。野性从来山水癖，直躬更觉世途难。卜居断拟如周叔，高卧无劳比谢安。","dynasty":"明代","title":"四明观白水二首其二"}
{"author":"王守仁","content":"向忆青年日，追欢兴不孤。风尘淹岁月，漂泊向江湖。济世浑无术，违时竟笑愚。未须悲蹇难，列圣有遗谟。","dynasty":"明代","title":"除夕伍汝真用待隐园韵即席次答五首其二"}
{"author":"王守仁","content":"竿竹谁隐扶桑东，白眉之叟今庞公。隔湖闻鸡谢墅接，渡海有鹤蓬山通。卤田经岁苦秋雨，浪痕半壁惊湖风。歌声屋底似金石，点也此意当能同。","dynasty":"明代","title":"寄冯雪湖二首其一"}
{"author":"王守仁","content":"化城天上寺，石磴八星躔。云外开丹井，峰头耕石田。月明猿听偈，风静鹤参禅。今日揩双眼，幽怀二十年。","dynasty":"明代","title":"化城寺六首其四"}
{"author":"王守仁","content":"阻风夜泊柳边亭，懒梦还乡午未醒。卧稳从教波浪恶，地深长是水云冥。入林沽酒村童引，隔水放歌渔父听。颇觉看山缘独在，蓬窗刚对一峰青。","dynasty":"明代","title":"繁昌道中阻风二首其一"}
{"author":"王守仁","content":"野夫病卧成疏懒，书卷长抛旧学荒。岂有威仪堪法象？实惭文檄过称扬。移居正拟投医肆，虚席仍烦避讲堂。范我定应无所获，空令多士笑王良。","dynasty":"明代","title":"答毛拙庵见招书院"}
{"author":"王守仁","content":"游兴殊未尽，尘寰不可留。山青只依旧，白尽世间头。","dynasty":"明代","title":"重游无相寺次韵四首其一"}
{"author":"王守仁","content":"九华之峰九十九，此语相传俗人口。俗人眼浅见皮肤，焉测其中之所有？我登华顶拂云雾，极目奇峰那有数？巨壑中藏万玉林，大剑长枪攒武库。有如智者深韬藏，复如淑女避谗妒。闇然避世不求知，卑己尊人羞逞露。何人不道九华奇，奇中之奇人未知。我欲穷搜尽拈出，秘藏恐是天所私。旋解诗囊旋收拾，脱颖露出锥参差。从来题诗李白好，渠于此山亦潦草。曾见王维画辋川，安得渠来拂纤缟？","dynasty":"明代","title":"登云峰望始尽九华之胜因复作歌"}
{"author":"王守仁","content":"山石崎岖古辙痕，沙溪马渡水犹浑。夕阳归鸟投深麓，烟火行人望远村。天际浮云生白发，林间孤月坐黄昏。越南冀北俱千里，正恐春愁入夜魂。","dynasty":"明代","title":"夜宿宣风馆"}
{"author":"王守仁","content":"天风吹我上丹梯，始信青霄亦可跻。俯视氛寰成独慨，却怜人世尚多迷。东南真境埋名久，闽楚诸峰入望低。莫道仙家全脱俗，三更日出亦闻鸡。","dynasty":"明代","title":"游通天岩次邹谦之韵"}
{"author":"王守仁","content":"东风漠漠水沄沄，花柳沿村春事殷。泊久渔樵来作市，心閒麋鹿渐同群。自怜失脚趋尘土，长恐归期负海云。正忆山中诗酒伴，石门延望几斜曛。","dynasty":"明代","title":"繁昌道中阻风二首其二"}
{"author":"王守仁","content":"辰阳南望接沅州，碧树林中古驿楼。远客日怜风土异，空山惟见瘴云浮。耶溪有信从谁问，楚水无情只自流。却幸此身如野鹤，人间随地可淹留。","dynasty":"明代","title":"沅水驿"}
{"author":"王守仁","content":"迢递滁山春，子行亦何远。累然良苦心，惝恍不遑饭。至道不外得，一悟失群暗。秋风洞庭波，游子归已晚。结兰意方勤，寸草心先断。末学久仳离，颓波竟谁挽？归哉念流光，一逝不复返。","dynasty":"明代","title":"别易仲"}
{"author":"王守仁","content":"劳矣田人莫远迎，疮痍未定犬犹惊。燹馀破屋须先缉，雨后荒畲莫废耕。归喜逃亡来负襁，贫怜繻绔缀旗旌。圣朝恩泽宽如海，甑鲋盆鱼纵尔生。","dynasty":"明代","title":"南宁二首其二"}
{"author":"王守仁","content":"静夜闻林雨，山灵似欲留。只愁梯石滑，不得到峰头。","dynasty":"明代","title":"无相寺三首其三"}
{"author":"王守仁","content":"卧龙一去忘消息，千古龙冈漫有名。草屋何人方管乐，桑间无耳听咸英。江沙漠漠遗云鸟，草木萧萧动甲兵。好共鹿门庞处士，相期采药入青冥。","dynasty":"明代","title":"龙冈漫兴五首其四"}
{"author":"王守仁","content":"晓登泰山道，行行入烟霏。阳光散岩壑，秋容淡相辉。云梯挂青壁，仰见蛛丝微。长风吹海色，飘遥送天衣。峰顶动笙乐，青童两相依。振衣将往从，凌云忽高飞。挥手若相待，丹霞闪馀晖。凡躯无健羽，怅望未能归。","dynasty":"明代","title":"登泰山五首其一"}
{"author":"王守仁","content":"斜日江波动客衣，水南深竹见岩扉。渔人收网舟初集，野老忘机坐未归。渐觉云间栖翼乱，愁看天北暮云飞。年年岁晚长为客，閒杀西湖旧钓矶。","dynasty":"明代","title":"南庵次韵二首其二"}
{"author":"王守仁","content":"王郎宋代中书孙，铸铁为笔书坚珉。画沙每笑唐长史，拔毫未数秦将军。高堂落笔神鬼怒，九万鸾笺碎如雾。铅泪霏霏洒露盘，金声铮铮入秋树。鸟迹微茫科斗变，柳薤凋伤悲籀篆。鼓文已裂岐阳石，漆灯空照山阴茧。王郎笔艺精莫传，几度索我东归篇。毛锥不如铁锥利，吾方老钝君加鞭。矢尔铁心磨铁砚，淬锋要比婆留箭。太平天子封功臣，脱囊去写黄金券。","dynasty":"明代","title":"铁笔行为王元诚作"}
{"author":"王守仁","content":"身经多难早知非，此事年来识者稀。老大有情成旧德，细谋无计解重围。意常不足真夷道，情到方浓是险机。怅望衡茅无事日，漫吹松火织秋衣。","dynasty":"明代","title":"怀归二首其二"}
{"author":"王守仁","content":"黄金不布地，倾沙泻流泉。潭净长开镜，池分或铸莲。兴云为大雨，济世作丰年。纵有贪夫过，清风自洒然。","dynasty":"明代","title":"无相寺金沙泉次韵"}
{"author":"王守仁","content":"静虚非虚寂，中有未发中。中有亦何有？天之即成空。无欲见真体，忘助皆非功。至哉玄化机，非子孰与穷。","dynasty":"明代","title":"阳明子之南也其友湛元明歌九章以赠崔子钟和之以五诗于是阳明子作八咏以答之其六"}
{"author":"王守仁","content":"穷探虽得尽幽奇，山势须从远望知。几朵芙蓉开碧落，九天屏嶂列旌麾。高同华岳应天忝，名亚匡庐却稍卑。信是谪仙还具眼，九华题后竟难移。","dynasty":"明代","title":"江上望九华山二首其二"}
{"author":"王守仁","content":"雪里闭门十日坐，开门一笑忽青天。茅檐正好负暄日，客子胡为思故园？椿树惯经霜雪老，梅花偏向岁寒妍。琅琊春色如相忆，好放山阴月下船。","dynasty":"明代","title":"送德观归省二首其一"}
{"author":"王守仁","content":"人迹不到地，茆茨亦数间。借问此何处？云是九华山。","dynasty":"明代","title":"重游无相寺次韵四首其二"}
{"author":"王守仁","content":"四十馀年睡梦中，而今醒眼始朦胧。不知日已过亭午，起向高楼撞晓钟。","dynasty":"明代","title":"睡起偶成二首其一"}
{"author":"王守仁","content":"春寻载酒本无期，乘兴还嫌马足迟。古寺共怜春草没，远山偏与夕阳宜。雨晴涧竹消苍粉，风暖岩花落紫蕤。昏黑更须凌绝顶，高怀想见少陵诗。","dynasty":"明代","title":"游清凉寺三首其一"}
{"author":"王守仁","content":"自是孤云天际浮，筮中枯蠹岂相谋。请君静后看羲画，曾有陈篇一字不？","dynasty":"明代","title":"别方叔贤四首其二"}
{"author":"王守仁","content":"忆昔过钓台，驱驰正军旅。十年今始来，复以兵戈起。空山烟雾深，往迹如梦里。微雨林径滑，肺病双足胝。仰瞻台上云，俯濯台下水。人生何碌碌？高尚当如此。疮痍念同胞，至人匪为己。过门不遑人，忧劳岂得已。滔滔良自伤，果哉末难矣。","dynasty":"明代","title":"复过钓台"}
{"author":"王守仁","content":"人人自有定盘针，万化根源总在心。却笑从前颠倒见，枝枝叶叶外头寻。","dynasty":"明代","title":"咏良知四首示诸生其三"}
{"author":"王守仁","content":"穷探虽得尽幽奇，山势须从远望知。几朵芙蓉开碧落，九天屏嶂列旌麾。高同华岳应天忝，名亚匡庐却稍卑。信是谪仙还具眼，九华题后竟难移。","dynasty":"明代","title":"江上望九华山二首其二"}
{"author":"王守仁","content":"借山亭子近如何，乘兴时从梦里过。尚想清池环醉影，犹疑花径驻鸣珂。疏帘细雨灯前局，碧树凉风月下歌。传语诸公合频赏，休令岁月亦蹉跎。","dynasty":"明代","title":"借山亭"}
{"author":"王守仁","content":"每逢佳处问山名，风景依稀过眼生。归雾忽连千嶂暝，夕阳偏放一溪晴。晚投岩寺依云宿，静爱枫林送雨声。夜久披衣还起坐，不禁风月照人清。","dynasty":"明代","title":"又用曰仁韵"}
{"author":"王守仁","content":"送远憩岨谷，濯缨俯清流。沿溪陟危石，曲洞藏深幽。花静馥常瑀，溜暗光亦浮。平生泉石好，所遇成淹留。好鸟忽双下，鯈鱼亦群游。坐久尘虑息，澹然与道谋。","dynasty":"明代","title":"水滨洞"}
{"author":"王守仁","content":"昨夜月明峰顶宿，隐隐雷声翻山麓。晓来却问册下人，风雨三更卷茅屋。","dynasty":"明代","title":"夜宿天池，月下闻雷，次早知山下大雨"}
{"author":"王守仁","content":"化城高处万山深，楼阁凭空上界侵。天外清秋度明月，人间微雨结轻阴。钵龙浮处云生座，岩虎归时风满林。最爱山僧能好事，夜堂灯火伴孤吟。","dynasty":"明代","title":"化城寺（归越作）"}
{"author":"王守仁","content":"无声无臭独知时，此是乾坤万有基。抛却自家无尽藏，沿门持钵效贫儿。","dynasty":"明代","title":"咏良知四首示诸生其四"}
{"author":"王守仁","content":"良知即是独知时，此知之外更无知。谁人不有良知在，知得良知却是谁？","dynasty":"明代","title":"答人问良知二首其一"}
{"author":"王守仁","content":"知得良知却是谁，自家痛痒自家知。若将痛痒从人问，痛痒何须更问为？","dynasty":"明代","title":"答人问良知二首其二"}
{"author":"王守仁","content":"饥来吃饭倦来眠，只此修行玄更玄。说与世人浑不信，却从身外觅神仙。","dynasty":"明代","title":"答人问道"}
{"author":"王守仁","content":"尘途骏马劳千里，月树鹪鹩足一枝。身既了时心亦了，不须多羡碧霞池。","dynasty":"明代","title":"寄题玉芝庵"}
{"author":"王守仁","content":"见说新居止隔山，肩舆晓出暮堪还。知公久已藩篱撤，何事深林尚闭关？","dynasty":"明代","title":"寄石潭二绝其一"}
{"author":"王守仁","content":"乘兴相寻涉万山，扁舟亦复及门还。莫将身病为心病，可是无关却有关。","dynasty":"明代","title":"寄石潭二绝其二"}
{"author":"王守仁","content":"人迹不到地，茆茨亦数间。借问此何处？云是九华山。","dynasty":"明代","title":"重游无相寺次韵四首其二"}
{"author":"王守仁","content":"隔水樵渔亦几家，缘冈石路入溪斜。松林晚映千峰雨，枫叶秋连万树霞。渐觉形骸逃物外，未妨游乐在天涯。频来不用劳僧榻，已僣汀鸥一席沙。","dynasty":"明代","title":"南庵次韵二首其一"}
{"author":"王守仁","content":"尔来我心喜，尔去我心悲。不为倚门念，吾宁舍尔归？长途正炎暑，尔行慎兴居。凉茗勿频啜，节食但无饥。勿出船旁立，忽登岸上嬉。收心每澄坐，适意时观书。申洪皆冥顽，不足长嗔笞。见人勿多说，慎默真如愚。接人莫轻率，忠信持谦卑。从来为己学，慎独乃其基。纷纷多嗜欲，尔病还尔知。到家良足乐，怡颜报重闱。昨秋童蒙去，今夏成人归。长者爱尔敬，少者悦尔慈。亲朋称啧啧，羡尔能若兹。信哉学问功，所贵在得师。吾匪崇外饰，欲尔沽名为。望尔日造造，圣贤以为期。九兄及印弟，诵此共勉之。","dynasty":"明代","title":"守文弟归省携其手歌以别之"}
{"author":"王守仁","content":"昨游开先殊草草，今日东林游始好。手持苍竹拨层云，直上青天招五老。万壑笙竽松籁哀，千峰掩映芙蓉开。坐俯西岩窥落日，风吹孤月江东来。","dynasty":"明代","title":"又次邵二泉韵其一"}
{"author":"王守仁","content":"庭有竹兮青青，上乔木兮鸟嘤嘤。妹之来兮，弟与偕行。竹青青兮雨风，鸟嘤嘤兮西东！弟之归兮，兄谁与同？江云暗兮暑雨，江波渺渺兮愁予。弟别兄兮须臾，兄思弟兮何处？景翳翳兮桑榆，念重闱兮离居。路修远兮崎险，沮风波兮江湖。山有洞兮洞有云，深林窅兮涧道曛。松落落兮葛累累，猿啾啾兮鹤怨群。山之人兮不归，山鬼昼啸兮下上烟霏。风袅袅兮桂花落，草萋萋兮春日迟。葺予屋兮云间，荒予圃兮溪之阳。驱虎豹兮无践我藿，扰麋鹿兮无骇我场。解予绶兮钟阜，委予佩兮江湄。往者不可追兮，叹凤德之日衰。将沮溺其耦耕兮，孰接舆之避予。回予驾兮扶桑，鼓予枻兮沧浪。终携汝兮空谷，采三秀兮徜徉。","dynasty":"明代","title":"守俭弟归曰仁歌楚声为别予亦和之"}
{"author":"王守仁","content":"山空秋夜静，月明松桧凉。沿溪步月色，溪影摇空苍。山翁隔水语，酒熟呼我尝。褰衣涉溪去，笑引开竹房。谦言值暮夜，盘餐百无将。露华明橘柚，摘献冰盘香。洗盏对酬酢，浩歌入苍茫。醉拂岩石卧，言归遂相忘。","dynasty":"明代","title":"夜雨山翁家偶书"}
{"author":"王守仁","content":"行台依独寺，僧屋自成邻。殿古凝残雪，墙低入早春。巷泥晴淖马，檐日暖堪人。雪散小岩碧，松梢挂月新。","dynasty":"明代","title":"公馆午饭偶书"}
{"author":"王守仁","content":"双阙钟声起万鸦，禁城月色满朝车。竟谁诗咏东曹桧，正忆梅开西寺花。此日天涯伤逐客，何年江上却还家？曾无一字堪驱使，谩有虚名拟八叉。","dynasty":"明代","title":"晓霁用前韵书怀二首其一"}
{"author":"王守仁","content":"元日昏昏雾塞空，出门咫尺误西东。人多失足投坑堑，我亦停车泣路穷。欲斩蚩尤开白日，还排阊阖拜重瞳。小臣谩有澄清志，安得扶摇万里风。","dynasty":"明代","title":"元月三首其一元日雾"}
{"author":"王守仁","content":"天寒岁云暮，冰雪关河迥。幽室魍魉生，不寐知夜永。惊风起林木，骤若波浪汹。我心良匪石，讵为戚欣动。滔滔眼前事，逝者去相踵。崖穷犹可陟，水深犹可泳。焉知非日月，胡为乱予衷？深谷自逶迤，烟霞日悠永。匡时在贤达，归哉盍耕垄。","dynasty":"明代","title":"不寐"}
{"author":"王守仁","content":"初冬风日佳，杖策登崔嵬。自予羁宦迹，久与山谷违。屈指廿七载，今兹复一来。沿溪寻往路，历历皆所怀。跻险还屡息，兴在知吾衰。薄午际峰顶，旷望未能回。良朋亦偶至，归路相徘徊。夕阳飞鸟静，群壑风泉哀。悠悠观化意，点也可与偕。","dynasty":"明代","title":"嘉靖甲申冬二十一日再登秦望自弘治戊午登后二十七年矣将下适董萝石与二三子来复坐久之暮归同宿云门僧舍"}
{"author":"王守仁","content":"秋风吹散锦溪云，一笑南山雨后新。诗妙尽从言外得，《易》微谁见画前真？登山脚健何妨老，留客情深不计贫。朱吕月林传故事，他年还许上西邻。","dynasty":"明代","title":"寄潘南山"}
{"author":"王守仁","content":"邑南富岩壑，白水尤奇观。兴来每思往，十年就兹观。停驺指绝壁，涉涧缘危蟠。百源旱方歇，云际犹飞湍。霏霏洒林薄，漠漠凝风寒。前闻若未惬，仰视终莫攀。石阴署气薄，流触溯回澜。兹游讵盘乐，养静意所关。逝者谅如斯，哀此岁月残。择幽虽得所，避时时犹难。刘樊古方外，感慨有馀叹。","dynasty":"明代","title":"四明观白水二首其一"}
{"author":"王守仁","content":"处处山田尽入畲，可怜黎庶半无家。兴师正为民痍甚，陟险宁辞鸟道斜。胜世真如瓴水建，先声不碍岭云遮。穷巢容有遭驱胁，尚恐兵锋或滥加。","dynasty":"明代","title":"桶冈和邢太守韵二首其一"}
{"author":"王守仁","content":"邹陈二子皆好游，一往通天十日留。候之来归久不至，我亦乘兴聊寻幽。岩扉日出云气浮，二子晞发登岩头。谷转始闻人语响，苍壁杳杳长林秋。嗒然坐我亦忘去，人生得休且复休。采芝共约阳明麓，白首无惭黄绮俦。","dynasty":"明代","title":"游通天岩示邹陈二子"}
{"author":"王守仁","content":"扫石焚香任意眠，醒来时有客谈玄。松风不用蒲葵扇，坐对青崖百丈泉。","dynasty":"明代","title":"山中懒睡四首其二"}
{"author":"王守仁","content":"何处花香入夜清，石林茅屋隔溪声。幽人月出每孤往，栖鸟山空时一鸣。草露不辞芒屦湿，松风偏与葛衣轻。临流欲写猗兰意，江北江南无限情。","dynasty":"明代","title":"龙潭夜坐（滁州作）"}
{"author":"王守仁","content":"月色高林坐夜沉，此时何限故园心。山中古洞阴萝合，江上孤舟春水深。百战自知非旧学，三驱犹愧失前禽。归期久负云门伴，独向幽溪雪后寻。","dynasty":"明代","title":"闻曰仁买田霅上携同志待予归二首其二"}
{"author":"王守仁","content":"去矣勿复道，已去还踌蹰。鸡鸣尚闻响，犬恋犹相随。感此摧肝肺，泪下不可挥。冈回行渐远，日落群鸟飞。群鸟各有托，孤妾去何之？","dynasty":"明代","title":"去妇叹五首其四"}
{"author":"王守仁","content":"旅倦憩江观，病齿废谈诵。之子特相求，礼殚意弥重。自言绝学馀，有志莫与共。手持一编书，披历见肝衷。近希小范踪，远为贾生恸。兵符及射艺，方技靡不综。我方惩创后，见之色亦动。子诚仁者心，所言亦屡中。愿子且求志，蕴蓄事涵泳。孔圣固惶惶，与点乐归咏。回也王佐才，闭户避邻閧。知子信美才，大构中梁栋。未当匠石求，滋植务培壅。愧子勤绻意，何以相规讽？养心在寡欲，操存舍即纵。岳麓何森森，遗址自南宋。江山足游息，贤迹尚堪踵。何当谢病来，士气多沈勇。","dynasty":"明代","title":"长沙答周生"}
{"author":"王守仁","content":"湖上群山落照晴，湖边万木起秋声。何年归去阳明洞，独棹扁舟鉴里行？","dynasty":"明代","title":"书扇面寄馆宾"}
{"author":"王守仁","content":"淑浦山边泊，云间见驿楼。滩声回远树，崖影落中流。柳放新年绿，人归隔岁舟。客途时极目，天北暮阴愁。","dynasty":"明代","title":"淑浦山夜泊"}
{"author":"王守仁","content":"晓披烟雾入青峦，山寺疏钟万木寒。千古河流成沃野，几年沙势自风湍。水穿石甲龙鳞动，日绕峰头佛顶宽。宫阙五云天北极，高秋更上九霄看。","dynasty":"明代","tags":"登高，写山，抒怀，爱国，壮志","title":"登大伾山诗"}
{"author":"王守仁","content":"僮仆自相语，洞居颇不恶。人力免结构，天巧谢雕凿。清泉傍厨落，翠雾还成幕。我辈日嬉偃，主人自愉乐。虽无棨戟荣，且远尘嚣聒。但恐霜雪凝，云深衣絮薄。","dynasty":"明代","title":"始得东洞遂改为阳明小洞天三首其二"}
{"author":"王守仁","content":"兀坐经旬成木石，忽惊岁暮还思乡。高檐白日不到地，深夜黠鼠时登床。峰头霁雪开草阁，瀑下古松閒石房。溪鹤洞猿尔无恙，春江归棹吾相将。","dynasty":"明代","title":"岁暮"}
{"author":"王守仁","content":"独夜残灯梦未成，萧萧总是故园声。草深石径鼪鼯笑，雪静空山猿鹤惊。漫有缄书怀旧侣，常牵缨冕负初清。云溪漠漠春风转，紫菌黄花又自生。","dynasty":"明代","title":"夜坐偶怀故山"}
{"author":"王守仁","content":"南溟有瑞鸟，东海有灵禽。飞游集上苑，结侣珍树林。顾言饰羽仪，共舞箫韶音。风云忽中变，一失难相寻。瑞鸟既遭縻，灵禽投荒岑。天衢雨雪积，江汉虞罗侵。哀哀鸣索侣，病翼飞未任。群鸟亦千百，谁当会其心？南岳有竹实，丹溜青松阴。何时共栖息？永托云泉深。","dynasty":"明代","title":"南溟"}
{"author":"王守仁","content":"林间尽日扫花眠，只是官閒愧俸钱。门径不妨春草合，齐居长对晚山妍。每疑方朔非真隐，始信扬雄误《太玄》。混世亦能随地得，野情终是爱丘园。","dynasty":"明代","title":"林间睡起"}
{"author":"王守仁","content":"老夫高卧文殊台，拄杖夜撞青天开。散落星辰满平野，山僧尽道佛灯来。","dynasty":"明代","title":"文殊台夜观佛灯"}
{"author":"王守仁","content":"竹里藤床识懒人，脱巾山麓任吾真。病夫已久逃方外，不受人间礼数嗔。","dynasty":"明代","title":"山中懒睡四首其一"}
{"author":"王守仁","content":"妾命如草芥，君身比琅玕。奈何以妾故，废仓怀愤冤？无为伤姑意，燕尔且为欢。中厨存宿旨，为姑备朝餐。畜育意千绪，仓卒徒悲酸。伊迩望门屏，盍从新人言。夫意已如此，妾还当谁颜。","dynasty":"明代","title":"去妇叹五首其三"}
{"author":"王守仁","content":"山寺从来十九秋，旧僧零落老比丘。帘松尽长青冥干，瀑水犹悬翠壁流。人住层崖嫌洞浅，鸟鸣春涧觉山幽。年来别有閒寻意，不似当时孟浪游。","dynasty":"明代","title":"重游化城寺二首其二"}
{"author":"王守仁","content":"野夫病卧成疏懒，书卷长抛旧学荒。岂有威仪堪法象？实惭文檄过称扬。移居正拟投医肆，虚席仍烦避讲堂。范我定应无所获，空令多士笑王良。","dynasty":"明代","title":"答毛拙庵见招书院"}
{"author":"王守仁","content":"一雾二雨三日风，田家卜岁疑凶丰。我心惟愿兵甲解，天意岂必斯民穷。虎旅归思怀旧土，銮舆消息望还宫。春盘浊酒聊自慰，无使戚戚干吾衷。","dynasty":"明代","title":"元月三首其三三日风"}
{"author":"王守仁","content":"白云冉冉出晴峰，客路无心处处逢。已逐肩舆度青壁，还随孤鹤下苍松。此身愧尔长多系，他日从龙谩托踪。断鹜残鸦飞欲尽，故山回首意重重。","dynasty":"明代","title":"白云"}
{"author":"王守仁","content":"青山随地佳，岂必故园好？但得此身閒，尘寰亦蓬岛。西林日初暮，明月来何早。醉卧石床凉，洞云秋未扫。","dynasty":"明代","title":"通天岩"}
{"author":"王守仁","content":"老舅近何如，心性老不改。世故恼情怀，光阴不相待。借问同辈中，乡邻几人在？从今且为乐，旧事无劳悔。","dynasty":"明代","title":"寄舅"}
{"author":"王守仁","content":"晚凉庭院坐新秋，微月初生亦满楼。千里故人谁命驾？百年多病有孤舟。风霜草木惊时态，砧杵关河动远愁。饮水曲肱吾自乐，茆堂今在越溪头。","dynasty":"明代","title":"寄浮峰诗社"}
{"author":"王守仁","content":"长见人来说，扁舟每独游。春风梅市晚，月色鉴湖秋。空有烟霞好，犹为尘世留。自今当勇往，先与报江鸥。","dynasty":"明代","title":"忆鉴湖友"}
{"author":"王守仁","content":"初冬风日佳，杖策登崔嵬。自予羁宦迹，久与山谷违。屈指廿七载，今兹复一来。沿溪寻往路，历历皆所怀。跻险还屡息，兴在知吾衰。薄午际峰顶，旷望未能回。良朋亦偶至，归路相徘徊。夕阳飞鸟静，群壑风泉哀。悠悠观化意，点也可与偕。","dynasty":"明代","title":"嘉靖甲申冬二十一日再登秦望自弘治戊午登后二十七年矣将下适董萝石与二三子来复坐久之暮归同宿云门僧舍"}
{"author":"王守仁","content":"深林之鸟何间关，我本无心云自閒。大舜亦与木石处，醉翁惟在山林间。晴窗展卷有会意，绝壁题诗无厚颜。顾谓从行二三子，随游麋鹿俱忘还。","dynasty":"明代","title":"登云峰二三子咏歌以从欣然成谣二首其二"}
{"author":"王守仁","content":"北风休叹北船穷，此地曾经拜北风。句践敢忘尝胆地，齐威长忆射钩功。桥边黄石机先授，海上陶朱意颇同。况是倚门衰白甚，岁寒茅屋万山中。","dynasty":"明代","title":"丰城阻风"}
{"author":"王守仁","content":"江上但知山色好，峰回始见寺门开。半空虚阁有云住，六月深松无暑来。病肺正思移枕簟，洗心兼得远尘埃。富春咫尺烟涛外，时倚层霞望钓台。","dynasty":"明代","title":"移居胜果寺二首其一"}
{"author":"王守仁","content":"君家只在海西隈，日日寒潮去复回。莫遣扁舟成久别，炉峰秋月望君来。","dynasty":"明代","title":"书扇赠从吾"}
{"author":"王守仁","content":"万里中秋月正晴，四山云霭忽然生。须臾浊雾随风散，依旧青天此月明。肯信良知原不昧，从他外物岂能撄。老夫今夜狂歌发，化作钧天满太清。","dynasty":"明代","title":"月夜二首"}
{"author":"王守仁","content":"见说新居止隔山，肩舆晓出暮堪还。知公久已藩篱撤，何事深林尚闭关？","dynasty":"明代","title":"寄石潭二绝其一"}
{"author":"王守仁","content":"岩寺藏春长不夏，江花映日艳于桃。山阴入户川光暮，林影浮空暑气高。树老岂能知岁月，溪清真可鉴秋毫。但逢佳景须行乐，莫遣风霜著鬓毛。","dynasty":"明代","title":"徐都宪同游南庵次韵"}
{"author":"王守仁","content":"谪仙楼隐地，千载尚高风。云散九峰雨，岩飞百丈虹。寺僧传旧事，词客吊遗踪。回首苍茫外，青山感慨中。","dynasty":"明代","title":"李白祠二首其二"}
{"author":"王守仁","content":"十里湖光放小舟，谩寻春事及西畴。江鸥意到忽飞去，野老情深只自留。日暮草香含雨气，九峰晴色散溪流。吾侪是处皆行乐，何必兰亭说旧游？","dynasty":"明代","title":"寻春"}
{"author":"王守仁","content":"《悟真篇》是误真篇，三注由来一手笺。恨杀妖魔图利益，遂令迷妄竞流传。造端难免张平叔，首祸谁诬薛紫贤。直说与君惟个字，从头去看野狐禅。","dynasty":"明代","title":"书悟真篇答张太常二首其一"}
{"author":"王守仁","content":"童仆自相语，洞居颇不恶。人力免结构，天巧谢雕凿。清泉傍厨下，翠雾还成幕。我辈日嬉偃，主人自愉乐。虽无棨戟荣，且远尘嚣。但恐霜雪凝，云深衣絮薄。¤","dynasty":"明代","title":"始得东洞遂改为阳明小洞天（三首）"}
{"author":"王守仁","content":"冬江尽说风长北，偏我北来风便南。未必天公真有意，却逢人事偶相参。残农得暖堪登获，破屋多寒且曝檐。果使困穷能稍济，不妨经月阻江潭。","dynasty":"明代","title":"阻风"}
{"author":"王守仁","content":"忆昔过钓台，驱驰正军旅。十年今始来，复以兵戈起。空山烟雾深，往迹如梦里。微雨林径滑，肺病双足胝。仰瞻台上云，俯濯台下水。人生何碌碌？高尚当如此。疮痍念同胞，至人匪为己。过门不遑人，忧劳岂得已。滔滔良自伤，果哉末难矣。","dynasty":"明代","title":"复过钓台"}
{"author":"王守仁","content":"江上但知山色好，峰回始见寺门开。半空虚阁有云住，六月深松无暑来。病肺正思移枕簟，洗心兼得远尘埃。富春咫尺烟涛外，时倚层霞望钓台。","dynasty":"明代","title":"移居胜果寺二首其一"}
{"author":"王守仁","content":"四十馀年睡梦中，而今醒眼始朦胧。不知日已过亭午，起向高楼撞晓钟。","dynasty":"明代","title":"睡起偶成二首其一"}
{"author":"王守仁","content":"一窍谁将混沌开，千年样子道州来。须知太极元无极，始信心非明镜台。","dynasty":"明代","title":"书汪进之太极岩二首其一"}
{"author":"王守仁","content":"才见春归春又来，春风如旧鬓毛衰。梅花未放天机泄，萱草先将地脉回。渐老光阴逢世难，经年怀抱欲谁开？孤云渺渺亲庭远，长日斑衣羡老莱。","dynasty":"明代","title":"立春二首其一"}
{"author":"王守仁","content":"天寒岁云暮，冰雪关河迥。幽室魍魉生，不寐知夜永。惊风起林木，骤若波浪汹。我心良匪石，讵为戚欣动。滔滔眼前事，逝者去相踵。崖穷犹可陟，水深犹可泳。焉知非日月，胡为乱予衷？深谷自逶迤，烟霞日悠永。匡时在贤达，归哉盍耕垄。","dynasty":"明代","title":"不寐"}
{"author":"王守仁","content":"江上孤臣一片心，几经漂没水痕深。极怜撑住即从古，正恐崩颓或自今。藓蚀秋螺残老翠，蟂鸣春雨落空音。好携双鹤矶头坐，明月中宵一朗吟。","dynasty":"明代","title":"蟂矶次草泉心刘石门韵"}
{"author":"王守仁","content":"五月沧浪濯足归，正堪荷叶制初衣。甲非乙是君休问，酉水辰山志未违。沙鸟不须疑雀舫，江云先为扫鱼矶。武陵溪壑犹深僻，莫更移家入翠微。","dynasty":"明代","title":"赠潘给事"}
{"author":"王守仁","content":"病馀岩阁坐朝曛，异景相新得未闻。日脚倒明千顷雾，雨声高度万峰云。越山阵水当吴峤，江月随潮上海门。便欲携书从此老，不教猿鹤更移文。","dynasty":"明代","title":"移居胜果寺二首其二"}
{"author":"王守仁","content":"台名何事只宜春，山色无时不可人。不用烟花费妆点，尽教刊落尽嶙峋。","dynasty":"明代","title":"袁州府宜春台四绝其二"}
{"author":"王守仁","content":"南望长沙杳霭中，鹅羊只在暮云东。天高双橹哀明月，江阔千帆舞逆风。花暗渐惊春事晚，水流应与客愁穷。北飞亦有衡阳雁，上苑封书未易通。","dynasty":"明代","title":"三山晚眺"}
{"author":"王守仁","content":"九华之山何崔嵬，芙蓉直傍青天栽。刚风倒海吹不动，大雪裂地冻还开。夜半峰头挂明月，宛如玉女临妆台。我拂沧海写图画，题诗还愧谪仙才。","dynasty":"明代","title":"芙蓉阁"}
{"author":"王守仁","content":"朝采山上荆，暮采谷中慄。深谷多凄风，霜露沾衣湿。采薪勿辞辛，昨来断薪拾。晚归阴壑底，抱瓮还自汲。薪水良独劳，不愧吾食力。","dynasty":"明代","title":"采薪二首其一"}
{"author":"王守仁","content":"斜日江波动客衣，水南深竹见岩扉。渔人收网舟初集，野老忘机坐未归。渐觉云间栖翼乱，愁看天北暮云飞。年年岁晚长为客，閒杀西湖旧钓矶。","dynasty":"明代","title":"南庵次韵二首其二"}
{"author":"王守仁","content":"林间暮雪定归鸦，山外铃声报使车。玉盏春光传柏叶，夜堂银烛乱檐花。萧条音信愁边雁，迢递关河梦里家。何日扁舟还旧隐，一蓑江上把鱼叉。","dynasty":"明代","title":"元夕雪用苏韵二首其一"}
{"author":"王守仁","content":"杖藜一过虎溪头，何处僧房是惠休？云起峰头沈阁影，林疏地底见江流。烟花日暖犹含雨，鸥鹭春閒欲满洲。好景同来不同赏，诗篇还为故人留。","dynasty":"明代","title":"辰州虎溪龙兴寺闻杨名父将到留韵壁间"}
{"author":"王守仁","content":"尘途骏马劳千里，月树鹪鹩足一枝。身既了时心亦了，不须多羡碧霞池。","dynasty":"明代","title":"寄题玉芝庵"}
{"author":"王守仁","content":"处处山田尽入畲，可怜黎庶半无家。兴师正为民痍甚，陟险宁辞鸟道斜。胜世真如瓴水建，先声不碍岭云遮。穷巢容有遭驱胁，尚恐兵锋或滥加。","dynasty":"明代","title":"桶冈和邢太守韵二首其一"}
{"author":"王守仁","content":"一自移家入紫烟，深林住久遂忘年。山中莫道无供给，明月清风不用钱。","dynasty":"明代","title":"题灌山小隐二绝其二"}
{"author":"王守仁","content":"青林煖雨饱桑虫，胜羽离披湿翠红。亦有春思禁不得，蕣花枝上诉东风。","dynasty":"明代","title":"戴胜"}
{"author":"王守仁","content":"卧病空山春复夏，山中幽事最能知。雨晴阶下泉声急，夜静松间月色迟。把卷有时眠白石，解缨随意濯清漪。吴山越峤俱堪老，正奈燕云系远思。","dynasty":"明代","title":"卧病静慈写怀"}
{"author":"王守仁","content":"童仆自相语，洞居颇不恶。人力免结构，天巧谢雕凿。清泉傍厨下，翠雾还成幕。我辈日嬉偃，主人自愉乐。虽无棨戟荣，且远尘嚣。但恐霜雪凝，云深衣絮薄。¤","dynasty":"明代","title":"始得东洞遂改为阳明小洞天（三首）"}
{"author":"王守仁","content":"云里轩窗半上钩，望中千里见江流。高林日出三更晓，幽谷风多六月秋。仙骨自怜何日化，尘缘翻觉此生浮。夜深忽起蓬莱兴，飞上青天十二楼。","dynasty":"明代","title":"化城寺六首其二"}
{"author":"王守仁","content":"远公说法有高台，一朵青莲云外开。台上久无狮子吼，野狐时复听经来。","dynasty":"明代","title":"远公讲经台"}
{"author":"王守仁","content":"中丞不解了公事，到处看山复寻寺。尚为妻奴守俸钱，至今未得休官去。三月开元两度来，寺僧倦客门未开。山灵似嫌俗士驾，溪风拦路吹人回。君不见富贵中人如中酒，折腰解酲须五斗。未妨适意山水间，浮名于我亦何有。","dynasty":"明代","title":"重游开元寺戏题壁"}
{"author":"王守仁","content":"一自多歧分路尘，堂堂正道遂生榛。聊将肤浅窥前圣，敢谓心传启后人。淮海帝图须节制，云雷大造看经纶。枉劳诗句裁风雅，欲借《盘铭》献日新。","dynasty":"明代","title":"病中大司马乔公有诗见怀次韵奉答二首其二"}
{"author":"王守仁","content":"涧草岩花欲斗纤，溪风林雪故争严。连歧尽说还宜麦，煮海何曾见作盐。路断暂怜无过客，病馀兼喜曝晴檐。谪居亦自多清绝，门外群峰玉笋尖。","dynasty":"明代","title":"晓霁用前韵书怀二首其二"}
{"author":"王守仁","content":"寒岩草木正严冬，一日春回雨露浓。安石故居遗雪竹，道林新塔倚云松。木鱼声断催朝饭，铜鼎香销起暮钟。千载奎文留秘藏，天光午夜照金容。","dynasty":"明代","title":"云谷寺法会应制"}
{"author":"王守仁","content":"卷甲归来马伏波，早年兵法鬓毛皤。云埋铜柱雷轰折，六字题诗尚不磨。","dynasty":"明代","title":"梦中绝句"}
{"author":"王守仁","content":"百里晴沙江水长，芦花风起碧天凉。客舟会泊西城下，满地砧声两岸霜。","dynasty":"明代","title":"芦子渡"}
{"author":"王守仁","content":"杖藜何处问虾禅，回首胥村锁暮烟。一曲渔歌秋浦外，腥风吹满渡头船。","dynasty":"明代","title":"虾子禅"}
{"author":"王守仁","content":"乞食归来坐暝鸦，谭经每到白牛车。东风柳絮吹晴雪，犹想天宫酌宝花。","dynasty":"明代","title":"讲经台"}
{"author":"王守仁","content":"青林煖雨饱桑虫，胜羽离披湿翠红。亦有春思禁不得，蕣花枝上诉东风。","dynasty":"明代","title":"戴胜"}
{"author":"王守仁","content":"风吹蝉声乱，林卧惊新秋。山池静澄碧，暑气亦已收。青峰出白云，突兀成琼楼。袒裼坐溪石，对之心悠悠。倏忽无定态，变化不可求。浩然发长啸，忽起双白鸥。","dynasty":"明代","title":"山中立秋日偶书"}
{"author":"王守仁","content":"山空秋夜静，月明松桧凉。沿溪步月色，溪影摇空苍。山翁隔水语，酒熟呼我尝。褰衣涉溪去，笑引开竹房。谦言值暮夜，盘餐百无将。露华明橘柚，摘献冰盘香。洗盏对酬酢，浩歌入苍茫。醉拂岩石卧，言归遂相忘。","dynasty":"明代","title":"夜雨山翁家偶书"}
{"author":"王守仁","content":"晓登泰山道，行行入烟霏。阳光散岩壑，秋容淡相辉。云梯挂青壁，仰见蛛丝微。长风吹海色，飘遥送天衣。峰顶动笙乐，青童两相依。振衣将往从，凌云忽高飞。挥手若相待，丹霞闪馀晖。凡躯无健羽，怅望未能归。","dynasty":"明代","title":"登泰山五首其一"}
{"author":"王守仁","content":"天门何崔嵬，下见青云浮。泱漭绝人世，迥豁高天秋。暝色从地起，夜宿天上楼。天鸡鸣半夜，日出东海头。隐约蓬壶树，缥缈扶桑洲。浩歌落青冥，遗响入沧流。唐虞变楚汉，灭没如风沤。藐矣鹤山仙，秦皇岂堪求？金砂费日月，颓颜竟难留。吾意在庞古，冷然驭凉飕。相期广成子，太虚显遨游。枯槁向岩谷，黄绮不足俦。","dynasty":"明代","title":"登泰山五首其二"}
{"author":"王守仁","content":"穷厓不可极，飞步凌烟虹。危泉泻石道，空影垂云松。千峰互攒簇，掩映青芙蓉。高台倚巉削，倾侧临崆峒。失足堕烟雾，碎骨颠崖中。下愚竟难晓，摧折纷相从。吾方坐日观，披云笑天风。赤水问轩后，苍梧叫重瞳。隐隐落天语，阊阖开玲珑。去去勿复道，浊世将焉穷。","dynasty":"明代","title":"登泰山五首其三"}
{"author":"王守仁","content":"尘网苦羁縻，富贵真露草。不如骑白鹿，东游入蓬岛。朝登太山望，洪涛隔缥缈。阳辉出海云，来作天门晓。遥见碧霞君，翩翩起员峤。玉女紫鸾笙，双吹入晴昊。举首望不及，下拜风浩浩。掷我《玉虚篇》，读之殊未了。傍有长眉翁，一一能指道。从此炼金砂，人间迹如扫。","dynasty":"明代","title":"登泰山五首其四"}
{"author":"王守仁","content":"我才不救时，匡扶志空大。置我有无间，缓急非所赖。孤坐万峰颠，嗒然遗下块。已矣复何求，至精谅斯在。淡泊非虚杳，洒脱无蒂芥。世人闻予言，不笑即吁怪。吾亦不强语，惟复笑相待。鲁叟不可作，此意聊自快。","dynasty":"明代","title":"登泰山五首其五"}
{"author":"王守仁","content":"欧生诚楚人，但识庐山高，庐山之高犹可计寻丈。若夫泰山，仰视恍惚，吾不知其尚在青天之下乎，其已直出青天上？我欲仿拟试作《泰山高》，但恐培塿之见未能测识高大，笔底难具状。扶舆磅礴元气钟，突兀半遮天地东。南衡北恒西泰华，俯视伛偻谁争雄？人寰茫昧乍隐见，雷雨初解开鸿蒙。绣壁丹梯，烟霏霭䨴。海日初涌，照耀苍翠。平麓远抱沧海湾，日观正与扶桑对。听涛声之下泻，知百川之东会。天门石扇，豁然中开。幽崖邃谷，襞积隐埋。中有逐世之流，龟潜雌伏，餐霞吸秀于其间，往往怪谲多仙才。上有百丈之飞湍，悬空络石穿云而直下，其源疑自青天来。岩头肤寸出烟雾，须臾滂沱遍九垓。古来登封，七十二主。后来相效，纷纷如雨。玉检金函无不为，只今埋没知何许？但见白云犹复起封中，断碑无字天外日月磨刚风。飞尘过眼倏超忽，飘荡岂复有遗踪。天空翠华远，落日辞千峰。鲁郊获麟，岐阳会凤。明堂既毁，闷宫兴颂。宣尼曳杖，逍遥一去不复来，幽泉呜咽而含悲，群峦拱揖如相送。俯仰宇宙，千载相望。堕山乔岳，尚被其光。峻极配天，无敢颉颃。嗟予瞻眺门墙外，何能彷佛窥室堂？也来攀附摄遗迹，三千之下，不知亦许再拜占末行。吁嗟乎，泰山之高，其高不可极，半壁回首，此身不觉已在东斗傍。","dynasty":"明代","title":"泰山高次王内翰司献韵"}
{"author":"王守仁","content":"老舅近何如，心性老不改。世故恼情怀，光阴不相待。借问同辈中，乡邻几人在？从今且为乐，旧事无劳悔。","dynasty":"明代","title":"寄舅"}
{"author":"王守仁","content":"五泄佳山水，平生思一游。送子东归省，莼鲈况复秋。幽探须及壮，世事苦悠悠。来岁春风里，长安忆故丘。","dynasty":"明代","title":"送人东归"}
{"author":"王守仁","content":"予有西湖梦，西湖亦梦予。三年成阔别，近事竟何如？况有诸贤在，他时终卜庐。但恐吾归日，君还轩冕拘。","dynasty":"明代","title":"寄西湖友"}
{"author":"王守仁","content":"阳伯即伯阳，伯阳竟安在？大道即人心，万古未尝改。长生在求仁，金丹非外待。缪矣三十年，于今吾始悔。","dynasty":"明代","title":"赠阳伯"}
{"author":"王守仁","content":"天寒岁云暮，冰雪关河迥。幽室魍魉生，不寐知夜永。惊风起林木，骤若波浪汹。我心良匪石，讵为戚欣动。滔滔眼前事，逝者去相踵。崖穷犹可陟，水深犹可泳。焉知非日月，胡为乱予衷？深谷自逶迤，烟霞日悠永。匡时在贤达，归哉盍耕垄。","dynasty":"明代","title":"不寐"}
{"author":"王守仁","content":"囚居亦何事？省愆惧安饱。瞑坐玩《义易》，洗心见微奥。乃知先天翁，画画有至教。包蒙戒为寇，童牿事宜早。蹇蹇匪为节，虩虩未违道。《遁》四获我心，《蛊》上庸自保。俯仰天地间，触目俱浩浩。箪瓢有馀乐，此意良匪矫。幽哉《阳明》麓，可以忘吾老。","dynasty":"明代","title":"读易"}
{"author":"王守仁","content":"屋罅见明月，还见地上霜。客子夜中起，旁皇涕沾裳。匪为严霜苦，悲此明月光。月光如流水，徘徊照高堂。胡为此幽室，奄忽逾飞扬？逝者不可及，来者犹可望。盈虚有天运，叹息何能忘。","dynasty":"明代","title":"见月"}
{"author":"王守仁","content":"幽室不知年，夜长昼苦短。但见屋罅月，清光自亏满。佳人宴清夜，繁丝激哀管。朱阁出浮云，高歌正凄婉。宁知幽室妇，中夜独愁叹。良人事游侠，经岁去不返。来归在何时？年华忽将晚。萧条念宗祀，泪下长如霰。","dynasty":"明代","title":"屋罅月"}
{"author":"王守仁","content":"居常念朋旧，簿领成阔绝。嗟我二三友，胡然此簪盍。累累囹圄间，讲诵未能辍。桎梏敢忘罪，至道良足悦。所恨精诚眇，尚口徒自蹶。天王本明圣，旋已但中热。行藏未可期，明当与君别。愿言无诡随，努力从前哲。","dynasty":"明代","title":"别友狱中"}
{"author":"王守仁","content":"去国心已恫，别子意弥恻。伊迩怨昕夕，况兹万里隔。恋恋歧路间，执手何能默？子有昆弟居，而我远亲侧。回思菽水欢，羡子何由得。知子念我深，夙夜敢忘惕。良心忠信资，蛮貊非我戚。","dynasty":"明代","title":"答汪抑之三首其一"}
{"author":"王守仁","content":"北风春尚号，浮云正南驰。风云一相失，各在天一涯。客子怀往路，起视明星稀。驱车赴长阪，迢迢入岚霏。旅宿苍山底，雾雨昏朝弥。间关不足道，嗟此白日微。切劘怀良友，愿言毋心违。","dynasty":"明代","title":"答汪抑之三首其二"}
{"author":"王守仁","content":"闻子赋茆屋，来归在何年？索居间楚越，连峰郁参天。缅怀岩中隐，磴道穷扳缘。江云动苍壁，山月流澄川。朝采石上芝，暮漱松间泉。鹅湖有前约，鹿洞多遗篇。寄子春鸿书，待我秋江船。","dynasty":"明代","title":"答汪抑之三首其三"}
{"author":"王守仁","content":"君莫歌九章，歌以伤我心。微言破寥寂，重以离别吟。别离悲尚浅，言微感逾深。瓦缶易谐俗，谁辩黄钟音？","dynasty":"明代","title":"阳明子之南也其友湛元明歌九章以赠崔子钟和之以五诗于是阳明子作八咏以答之其一"}
{"author":"王守仁","content":"君莫歌五诗，歌之增离忧。岂无良朋侣？洵乐相遨游。譬彼桃与李，不为仓囷谋。君莫忘五诗，忘之我焉求？","dynasty":"明代","title":"阳明子之南也其友湛元明歌九章以赠崔子钟和之以五诗于是阳明子作八咏以答之其二"}
{"author":"王守仁","content":"洙泗流浸微，伊洛仅如线。后来三四公，瑕瑜未相掩。嗟予不量力，跛蹩期致远。屡兴还屡仆，惴息几不免。道逢同心人，秉节倡予敢。力争毫釐间，万里或可勉。风波忽相失，言之泪徒泫。","dynasty":"明代","title":"阳明子之南也其友湛元明歌九章以赠崔子钟和之以五诗于是阳明子作八咏以答之其三"}
{"author":"王守仁","content":"此心还此理，宁论己与人。千古一嘘吸，谁为叹离群？浩浩天地内，何物非同春。相思辄奋励，无为俗所分。但使心无间，万里如相亲。不见宴游交，征逐胥以沦？","dynasty":"明代","title":"阳明子之南也其友湛元明歌九章以赠崔子钟和之以五诗于是阳明子作八咏以答之其四"}
{"author":"王守仁","content":"器道不可离，二之即非性。孔圣欲无言，下学从泛应。君子勤小物，蕴蓄乃成行。我诵穷索篇，于子既闻命。如何圜中士，空谷以为静？","dynasty":"明代","title":"阳明子之南也其友湛元明歌九章以赠崔子钟和之以五诗于是阳明子作八咏以答之其五"}
{"author":"王守仁","content":"静虚非虚寂，中有未发中。中有亦何有？天之即成空。无欲见真体，忘助皆非功。至哉玄化机，非子孰与穷。","dynasty":"明代","title":"阳明子之南也其友湛元明歌九章以赠崔子钟和之以五诗于是阳明子作八咏以答之其六"}
{"author":"王守仁","content":"忆与美人别，赠我青琅函。受之不敢发，焚香始开缄。讽诵意弥远，期我濂洛间。道远恐莫致，庶几终不惭。","dynasty":"明代","title":"阳明子之南也其友湛元明歌九章以赠崔子钟和之以五诗于是阳明子作八咏以答之其七"}
{"author":"王守仁","content":"忆与美人别，惠我云锦裳。锦裳不足贵，遗我冰雪肠。寸肠亦何遗，誓言终不渝。珍重美人意，深秋以为期。","dynasty":"明代","title":"阳明子之南也其友湛元明歌九章以赠崔子钟和之以五诗于是阳明子作八咏以答之其八"}
{"author":"王守仁","content":"南游何迢迢，苍山亦南驰。如何衡阳雁，不见燕台书？莫歌沣浦曲，莫吊湘君祠。苍梧烟雨绝，从谁问九疑？","dynasty":"明代","title":"南游三首其一"}
{"author":"王守仁","content":"九疑不可问，罗浮如可攀。遥拜罗浮云，奠以双琼环。渺渺洞庭波，东逝何时还？生人不努力，草木同衰残。","dynasty":"明代","title":"南游三首其二"}
{"author":"王守仁","content":"洞庭何渺茫，衡岳何崔嵬。风飘回雁雪，美人归未归？我有紫瑜佩，留挂芙蓉台。下有蛟龙峡，往往兴云雷。","dynasty":"明代","title":"南游三首其三"}
{"author":"王守仁","content":"忆昔与君约，玩《易》探玄微。君行赴西岳，经年始来归。方将事穷索，忽复当远辞。相去万里馀，后会安可期？问我长生诀，惑也吾谁欺。盈亏消息间，至哉天地机。圣狂天渊隔，失得分毫釐。","dynasty":"明代","title":"忆昔答乔白岩因寄储柴墟三首其一"}
{"author":"王守仁","content":"毫釐何所辩？惟在公与私。公私何所辩？天动与人为。遗体岂不贵，践形乃无亏。愿君崇德性，问学刊支离。无为气所役，毋为物所疑。恬淡自无欲，精专绝交驰。博弈亦何事，好之甘若饴？吟咏有性情，丧志非所宜。非君爱忠告，斯语容见嗤。试问柴墟子，吾言亦何如？","dynasty":"明代","title":"忆昔答乔白岩因寄储柴墟三首其二"}
{"author":"王守仁","content":"柴墟吾所爱，春阳溢鬓眉。白岩吾所爱，慎默长如愚。二君廊庙器，予亦山泉姿。度量较齿德，长者皆吾师。置我五人末，庶亦忘崇卑。迢迢万里别，心事两不疑。北风送南雁，慰我长相思。","dynasty":"明代","title":"忆昔答乔白岩因寄储柴墟三首其三"}
{"author":"王守仁","content":"一日复一日，去子日以远。惠我金石言，沉郁未能展。人生各有际，道谊尤所眷。尝嗤儿女悲，忧来仍不免。缅怀沧洲期，聊以慰迟晚。","dynasty":"明代","title":"一日怀抑之也抑之之赠既尝答以三诗意若有歉焉是以赋也其一"}
{"author":"冯志沂","content":"昨见除书意已悲，谓君新废蓼莪诗。谁知远道怀人日，正是高堂哭子时。樽酒欢娱成昔梦，名山事业渺前期。年来亲旧凋零甚，我亦繁霜满鬓丝。","dynasty":"清代","title":"悼龙翰臣方伯"}
{"author":"冯志沂","content":"南客相逢御水滨，言君消息共沾巾。家逢多难生无乐，官未真除死尚贫。欲问平安成永诀，更倾怀抱向何人。桥西文酒淋漓地，华屋山丘迹已陈。","dynasty":"清代","title":"悼润臣"}
{"author":"冯志沂","content":"近局匆匆路阻长，相看吟鬓各沧浪。一官飘泊仍军幕，八口艰难且故乡。客子欲行歌慷慨，故人临别语悲凉。可堪他日成追忆，团坐同依短烛光。","dynasty":"清代","title":"别少鹤"}
{"author":"冯志沂","content":"长松偃蹇山厜㕒，倚空矗立如悬梯。回旋三百六十级，绝顶上与浮云齐。我来山下日卓午，林风飒飒篮舆欹。忽如舟行上急濑，长篙巨石相撑支。蜿蜒一线入空碧，后迷来径前无蹊。舆夫邪许亦良苦，据石憩暂还嗟咨。平生觌面等胡越，此际相倚同安危。敛昏阶尽得峰顶，入寺再拜潜致词。自知赋命甚穷薄，此行无恙邀神施。世途杳杳未遍历，苟免颠越无他祈。登舆却走下绝壑，微茫夜色迷东西。峰头镫火出天半，繁星掩映交参差。归途惘惘若梦寐，济胜无具良自嗤。黄尘乌帽固为苦，布袜青鞋宁独宜。此生位置任天意，倒身一卧忘饥疲。","dynasty":"清代","title":"登妙峰"}
{"author":"冯志沂","content":"昔岁辛丑时初秋，朱君介我从翁游。余二三子亦同志，微言奥义穷探搜。五年颇极文字乐，志欲据此轻王侯。浮云变灭那可道，酒人一散如轻沤。朱云慨慷幸不死，王郎抑塞谁相收。江南劳客鱼赪尾，塞北逐臣乌白头。如数子者岂得已，当时颇惜余雅州。轻将麾盖易觞咏，一官万里天西陬。年来自视颇失笑，簿书堆案如山丘。得间对酒不敢醉，始知人事难自由。先生曹署甚清暇，乃亦不乐思归休。小园花木手自葺，扶疏红蓼文窗幽。前年种竹为久计，作记曾笑黄冈楼。敬亭山水自可念，胡不暂为学子留。翁言我往计已决，子方少壮宜远谋。贱子闻言窃愧汗，引镜自照白发稠。读律何关致君事，无田不退坡公羞。耦耕亦要有沮溺，政使去住无良筹。文酒流连乐已细，是不余畀余何求。他年傥访通德里，愿执吟鞭随杖鸠。","dynasty":"清代","title":"伯言先生决意南归有感赋呈"}
{"author":"冯志沂","content":"童子十四名福基，瑶环瑜珥玉雪姿。早有才语惊父师，弱龄能解《易》与《诗》。贼窥灊霍遭劫持，身非不能走险巘。恐母不免躬尝之，日夜念母惟涕洟。豺狼安识字孝慈，闻儿夜哭为心悲。怀中短刃勤磨治，誓不与贼生同时。贼走药肆方晨炊，儿喜窃谓计可施。怀毒乘间投釜锜，贼十余辈皆横尸。伟哉童子真权奇，自仰余药甘如饴。杀贼十数贼不疑，委弃野寺不以随。荒山兵后难求医。一瞑不复瞻庭闱。军兴以来岁十稘，环寇诸公印累累。异哉童子能尔为。我欲再拜言天墀，谓天盖高蚁虱卑。题诗泪堕如绠縻，告千万世无愧词。","dynasty":"清代","title":"雁门童子行"}
{"author":"方还","content":"岷山东来尽，中流一屿孤。潮声连旦暮，山势带荆吴。未雨云充栋，将风树落乌。夜深江月上，疑是坐冰壶。","dynasty":"清代","title":"金山"}
{"author":"方还","content":"秋色满城楼，秋风古渡头。此时一挥手，孤月在扁舟。草折黄花老，天空白露稠。十年还故国，欢喜入新州。","dynasty":"清代","title":"送友人归黄山"}
{"author":"方还","content":"铁岭迢迢接锦川，关城三面绕烽烟。春深秣马蒲河北，秋老连营木叶前。沧海旧闻通运舶，金州谁解议屯田。诸军自失横江险，白草黄沙暗朔天。","dynasty":"清代","title":"旧边诗九首其一辽东"}
{"author":"方还","content":"北平雄镇翼幽燕，千里潮河朔漠连。司马高台闻夜吹，卢龙古塞入秋烟。开疆竞说分三卫，筹国何因弃外边。叹息宁封南徙后，遂令烽火达甘泉。","dynasty":"清代","title":"旧边诗九首其二蓟州"}
{"author":"方还","content":"万全八驿接神京，上谷千年汉将营。地险旌旗藏杀气，山盘鼓角壮军声。边歌竟日来红石，铁骑中宵度赤城。谁识兴宁残废后，漠南无计援开平。","dynasty":"清代","title":"旧边诗九首其三宣府"}
{"author":"方还","content":"马头北去是云中，极目川原处处通。绕镇卫城分十五，沿边都阃辖西东。颓垣正接葫芦月，旷野长吹雕鹗风。闻道频年还调戍，诸臣何策建奇功？","dynasty":"清代","title":"旧边诗九首其四大同"}
{"author":"方还","content":"三关平列势逶迤，日落连城鼓角多。帐外深烟迷众堡，营前孤月坠长河。赤山寒谷惊逢燧，青冢秋原入骆驼。谁使总戎移逸地，偏头空旷牧人过。","dynasty":"清代","title":"旧边诗九首其五山西"}
{"author":"方还","content":"榆林四望黄沙际，千里连墩绝塞天。夹道陈兵横套口，长城环堑绕延川。徙边御史筹无缺，折色司农计苟全。此地从来多勇敢，莫教枵腹事鸣弦。","dynasty":"清代","title":"旧边诗九首其六榆林"}
{"author":"方还","content":"镇城西倚贺兰开，满目沙飞筚篥哀。冰合黄河朝走马，云迷红寺夜登台。膏腴昔日称蕃庶，蹂践连年尽草莱。欲识金城旧方略，浚渠即是靖边才。","dynasty":"清代","title":"旧边诗九首其七宁夏"}
{"author":"方还","content":"秋入平原动鼓鼙，弓鸣风劲塞云低。汉家营垒沿山后，秦郡川原尽陇西。征调频年忧戍士，逃亡□计复蒸黎。徘徊险阻谁为守，花马池边落日迷。","dynasty":"清代","title":"旧边诗九首其八固原"}
{"author":"方还","content":"风急荒原落雁声，西河霜气逼严城。金笳几处秋乘障，铁马连群夜点兵。充国留屯沙际没，嫖姚遗垒月中明。古来无限安边策，哈密徒劳苦战争。","dynasty":"清代","title":"旧边诗九首其九甘肃"}
{"author":"方还","content":"独立危城城上楼，层层遥接大荒秋。三条江色来千里，四面山光尽十洲。东海鸡鸣红日拥，南溟鹏徙白云流。试观百粤声名盛，离火文明贯斗牛。","dynasty":"清代","title":"镇海楼"}
{"author":"方还","content":"不解《阴符》与《六韬》，似知名姓五陵豪。此身未识为谁用，慷慨长歌看宝刀。","dynasty":"清代","title":"少年行"}
{"author":"方还","content":"生平负奇气，结交遍邯郸。邯郸多年少，相邀重一言。探丸入公府，拔剑洒重冤。一怒震都市，片语折郦樊。昨日羽书至，烽火照边垣。慷慨愿从军，挟矢到辕门。奋身作前驱，所至皆摧残。敌人望旗帜，各各心胆寒。大小三百战，肌肉无寸瘢。旧疆皆已复，露布入长安。天子赐颜色，列土为屏藩。再拜不肯受，大笑归丘园。","dynasty":"清代","title":"结客少年场行"}
{"author":"张翥","content":"芳草平沙，斜阳远树，无情桃叶江头渡。醉来扶上木兰舟，将愁不去将人去。薄劣东风，夭斜落絮，明朝重觅吹笙路。碧云红雨小楼空，春光已到销魂处。","dynasty":"元代","tags":"婉约，送别，写景","title":"踏莎行·芳草平沙"}
{"author":"张翥","content":"关山梦里，归来还又、岁华催晚。马影鸡声，谙尽倦邮荒馆。绿笺密记多情事，一看一回肠断。待殷勤寄与，旧游莺燕，水流云散。满罗衫是酒，香痕凝处，唾碧啼红相半。只恐梅花，瘦倚夜寒谁暖？不成便没相逢日，重整钗鸾筝雁。但何郎，纵有春风词笔，病怀浑懒。","dynasty":"元代","tags":"婉约，忆旧，伤怀","title":"陌上花·有怀"}
{"author":"张翥","content":"涨西湖、半篙新雨，麯尘波外风软。兰舟同上鸳鸯浦，天气嫩寒轻暖。帘半卷，度一缕、歌云不碍桃花扇。莺娇燕婉。任狂客无肠，王孙有恨，莫放酒杯浅。垂杨岸、何处红亭翠馆？如今游兴全懒。山容水态依然好，惟有绮罗云散。君不见，歌舞地，青芜满目成秋苑。斜阳又晚，正落絮飞花，将春欲去，目断水天远。","dynasty":"元代","title":"摸鱼儿·送春"}
{"author":"张翥","content":"月色沧波共渺茫，驿亭杂坐看湖光。仙家刻玉青蟾兔，帝子吹笙白凤凰。芦叶好风生晚思，桂花清露湿空凉。回槎使者秋怀阔，倒泻银河入酒觞。","dynasty":"元代","title":"中秋望亭驿对月代祀北还"}
{"author":"张翥","content":"雁飞渡江谋稻梁，江人趁熟亦渡江。雁下江中唼苹藻，人饥尽属江中央。天长水阔罗网多，无衣无食可奈何？人声未断雁声起，弃儿呱呱道傍死。不见雁春还北飞，人今去此将何之。叹息人穷不如鸟，何日相随如雁归。","dynasty":"元代","title":"人雁吟"}
{"author":"张翥","content":"江南棕笋正时新，滋味还思养病身。暮雨过云初有电，老莺啼树已无春。虚名晚合徒多累，同辈生存仅数人。净扫虚轩炷香坐，只将篇什拟心神。","dynasty":"元代","title":"春日小轩独坐"}
{"author":"张翥","content":"底事东风大放颠，为花浑废夜深眠。赏心不有闰三月，老眼应虚春一年。歌舞尽传天上曲，笑谈同是酒中仙。归时更爱东城道，月在秋千影外圆。","dynasty":"元代","title":"清明日杏园独坐"}
{"author":"张翥","content":"皇天有数混南邦，组练长驱万里江。内井龙沈军檄在，西郊鬼泣帝车降。河开故道穿宫籞，殿锁秋尘暗佛幢。欲问兴亡遗老尽，晚风铃语自摐摐。","dynasty":"元代","title":"长至日偕诸友游故宫"}
{"author":"张翥","content":"今夕清光不负公，更无云气碍虚空。晴迟一日秋才望，看到三更月正中。蟾兔影寒天下露，鱼龙魄动海生风。故人别有蕉杯约，未放扁舟一鹤东。","dynasty":"元代","title":"中秋雨明日晴明玩月有作"}
{"author":"张翥","content":"北风吹雪浩漫漫，晓出津桥立马看。春入上林花树早，水连平地海波乾。金城万雉微茫湿，月阙双龙赑屃寒。今日天颜知有喜，紫宸朝下散千官。","dynasty":"元代","title":"雪中早朝"}
{"author":"张翥","content":"大风尘土涨天飞，遮眼乌纱拍马归。还是洞庭湖水好，待郎来浣旧征衣。","dynasty":"元代","title":"读瀛海喜其绝句清远因口号数诗示九成皆寔意也其十"}
{"author":"张翥","content":"一川风柳绿傞傞，古木茅茨近涧阿。汉上无人船不渡，水禽飞处夕阳多。","dynasty":"元代","title":"大年小景其一"}
{"author":"张翥","content":"春澹空山不自聊，幽花老画国香销。只今愁绝沅湘路，谁与侯芭赋楚招。","dynasty":"元代","title":"大年小景其二"}
{"author":"张翥","content":"采采幽芳不盈把，好收风露入铜瓶。虎丘老衲今何在，思见兰芽石上青。","dynasty":"元代","title":"大年小景其三"}
{"author":"张翥","content":"光风叶叶露香新，欲采幽芳惜暮春。几度玉笙吹夜月，潇湘云断不逢人。","dynasty":"元代","title":"王杲东白墨兰樵题诗用韵其左并寓所怀"}
{"author":"张翥","content":"自是仙家春日迟，紫绵无数袅柔丝。凭君多置看花酒，肺渴如今似漏卮。","dynasty":"元代","title":"幼闇宗师以诗招赏海棠文申有诗见约次韵其一"}
{"author":"张翥","content":"环枢堂上迟明来，要向花前不放杯。只恐狂风无顾藉，尽将春色委苍苔。","dynasty":"元代","title":"幼闇宗师以诗招赏海棠文申有诗见约次韵其二"}
{"author":"张翥","content":"好怀日近少曾开，心忆湖山曾屡回。不是故人多雅致，谁能相约看花来。","dynasty":"元代","title":"幼闇宗师以诗招赏海棠文申有诗见约次韵其三"}
{"author":"张翥","content":"我如老马怯征鞍，推起东窗欲起难。昨日风雷驱雹过，满衣明月五更寒。","dynasty":"元代","title":"早出北城迎社稷香舆"}
{"author":"张翥","content":"故园归思浩无涯，更听啼鹃恼客怀。后夜月明应有梦，先随潮水过秦淮。","dynasty":"元代","title":"廉子祐归省金陵且就秋试作三绝句赠别其一"}
{"author":"张翥","content":"陌上吹衣柳絮风，凭君莫放酒杯空。归舟总是伤情处，一路残山剩水中。","dynasty":"元代","title":"廉子祐归省金陵且就秋试作三绝句赠别其二"}
{"author":"张翥","content":"自昔高科取俊英，布衣徒步到公卿。庙堂今日求材切，正待诸君策治平。","dynasty":"元代","title":"廉子祐归省金陵且就秋试作三绝句赠别其三"}
{"author":"张翥","content":"云物凄凉小雪初，半庭残菊蝶来疏。连朝笔砚多忙事，借得东泉学士书。","dynasty":"元代","title":"偶成二绝句简鲁威学士"}
{"author":"张翥","content":"病起头颅不可风，南窗晴日正融融。天怜老境无差使，乞与诗篇酒盏中。","dynasty":"元代","title":"偶成二绝句简鲁威学士其二"}
{"author":"张翥","content":"清华公子并骑龙，直过蓬莱第一峰。亲见海中城阙好，半栽玉树半芙蓉。","dynasty":"元代","title":"小游仙词其一"}
{"author":"张翥","content":"五色烟中玉女窗，凤歌鸾舞一双双。除是飞琼方教得，紫箫吹彻不成腔。","dynasty":"元代","title":"小游仙词其二"}
{"author":"张翥","content":"来不分明去不言，红椒花露湿妆痕。巫娥已逐梦魂断，十二碧峰愁暮猿。","dynasty":"元代","title":"小游仙词其三"}
{"author":"张翥","content":"月圃群芬次第开，步前红露下瑶阶。摴蒱偶共真妃博，赌得双头白燕钗。","dynasty":"元代","title":"小游仙词其四"}
{"author":"张翥","content":"道人寄我紫逻山，时复卖药来人间。石潭薄晚有龙斗，满谷湿云无路还。","dynasty":"元代","title":"小游仙词其五"}
{"author":"张翥","content":"五岳真官立帐前，露芜香霭落琼筵。夜深醮罢各归去，一一马声嘶上天。","dynasty":"元代","title":"小游仙词其六"}
{"author":"张翥","content":"美人临水笑相邀，自解罗巾掷作桥。同觅云间仙伴侣，杏花坛上听吹箫。","dynasty":"元代","title":"小游仙词其七"}
{"author":"张翥","content":"月帐新开蕊辇过，桂花凉露洒天河。双星一夜叙离别，狼藉碧莲秋露多。","dynasty":"元代","title":"小游仙词其八"}
{"author":"张翥","content":"南园携手赏芳红，唤取能歌盛小丛。传与春风留杏萼，明朝开向曲声中。","dynasty":"元代","title":"招韩伯清泛湖其一"}
{"author":"张翥","content":"段桥春水绿初柔，便有群凫来上游。好借鸱夷盛酒去，玉箫吹上画船头。","dynasty":"元代","title":"招韩伯清泛湖其二"}
{"author":"张翥","content":"官街人静鼓鼕鼕，独坐中庭满扇风。堕地一丝和露湿，青虫悬在月明中。","dynasty":"元代","title":"露坐"}
{"author":"张翥","content":"龙沙魂断梦华空，遗墨凄凉扇面中。三十六宫恩怨尽，更无花鸟诉秋风。","dynasty":"元代","title":"宋徽宗画栀禽"}
{"author":"张翥","content":"浮云散尽暮天空，遥见江南数十峰。安得夸娥两神力，为分苍翠过淮东。","dynasty":"元代","title":"马上望江南诸峰"}
{"author":"张翥","content":"富贵危机解杀身，是非千古付樵人。当时长史魂应悔，不向山中只负薪。","dynasty":"元代","title":"朱翁子负薪卷"}
{"author":"张翥","content":"鶗鴂声中花片飞，楚兰遗思独依依。春风先自悲芳草，惆怅王孙又不归。","dynasty":"元代","title":"题兰"}
{"author":"张翥","content":"额黄销尽玉婵娟，翠袖凝愁倚暮烟。旧日汉宫三十六，更无秋露泣铜仙。","dynasty":"元代","title":"题王蕺隐画山水"}
{"author":"张翥","content":"西施浦头鸿雁声，苧萝山下于菟行。前村路暗愁未到，回首海天秋月生。","dynasty":"元代","title":"题赵仲穆江圃归帆图"}
{"author":"张翥","content":"满丛鲜碧露团香，院落春红过野芳。蛱蝶一生花里活，飞来还恋竹风凉。","dynasty":"元代","title":"题吴性存所藏赵仲穆竹枝双蝶图与玉山同赋"}
{"author":"张翥","content":"江馆当西澨，山堂向北隅。旧樊聊补坏，新竹复嘘枯。嘉此神明劳，森然雨露濡。贤才世闽海，之子冠洪都。生意原无息，休徵固有符。浑涵由地脉，腾达即天衢。故业诗书远，能官俊造须。材称人似玉，宾待凤将雏。照映丘园重，流传赋咏俱。拟同嘉树传，来作瑞筠图。","dynasty":"元代","title":"题辜德中瑞竹亭"}
{"author":"张翥","content":"历数开千载，明良会一时。朝廷严守令，宵旰为黔黎。南服方多故，东州复阻饥。郎官膺简拔，使者出询咨。此命于今重，如君众论推。直承廉察往，肯作畏难辞。灵雨随华毂，流风度綵旗。草兼骢一色，柳与辔同丝。梁宋分淮甸，青齐并海涯。政苛嗟虎猛，民散念鸿离。罢软宁胜任，奸贪只自私。中牟因雉见，单父得鱼知。或有隳其职，谁能慎所司。张弦从急缓，朗鉴各妍媸。治道诚先务，皇心实在兹。俱为良吏选，足慰远人思。空阔青云步，孤高玉树姿。暂倾冠盖饯，行赴简书期。事业悬钟鼎，光华映羽仪。归来前席问，请入史臣词。","dynasty":"元代","title":"送成礼部谊叔察访守令河南山东"}
{"author":"张翥","content":"国典崇常祀，名山仰岱宗。圣王钦所遣，使者肃惟恭。礼自唐虞秩，神知造化钟。天门开巀嵲，日观上巃嵷。零雨行清道，浮云起荡胸。宿斋分鹤帐，朝飨发鲸钟。吹溢安歌进，灵来卫仗从。御香分晻霭，佩玉响瑽瑢。美荐怀椒糈，精诚奠璧琮。东流瞻巨海，列镇到诸峰。瀛岛遥相望，仙人或此逢。岳祇调虎豹，水怪帖鱼龙。星坠祠光白，烟涵瑞气浓。振衣临浚壑，飞盖拂长松。庶物消馀沴，洪河复故踪。年祥报齐鲁，地宝出雷澭。嘉泽群方洽，明时百职供。回车宜访问，弭节可从容。世祚祈千亿，元功赞九重。禁庭归福处，有待颂东封。","dynasty":"元代","title":"送彭大年真人祀东海东岳东镇"}
{"author":"张翥","content":"治理逢熙运，钦明仰圣皇。至仁侔覆载，上德配轩唐。大业勤宏济，元臣协赞襄。贤科收俊造，庭实璨圭璋。入贡徕符拔，仪韶下凤凰。普天均雨露，绝域总梯航。每念京师食，遥需漕府粮。神妃所庇护，飓母敢飞扬。前队貔貅发，先驱罔象藏。冷飙鼓万舵，朱火耀连樯。帝策申嘉惠，祠官按典常。赏劳兼湛濊，旌烈特巍煌。仆本中林士，久陪东观郎。遂叨乘驿传，遍与礼灵场。簜节雕龙饰，华旗画隼翔。冲流度鄞越，陟险过泉漳。缅彼湄洲屿，崭然钜海洋。蛟穿崖破碎，鲸蹴浪撞搪。震鼓轰空阔，奔帆截渺茫。岛夷迎使舸，瘴雾避天香。嘉荐歆芬苾，阴功助翕张。精诚致工祝，景贶答祯祥。贾舶倾诸国，舆图奄八荒。身虽距闽峤，志已略扶桑。裴洞三生梦，温陵十月凉。兹游平昔冠，夙愿一朝偿。女髻皆殊制，蛮音各异乡。地偏宜荔子，人最贵槟榔。酿鹿肥漂酒，浇蚝液满房。招贤簇车骑，挥扫积缣缃。穷腊才竣事，暄春始趣装。剑津传警急，汀贼起狓猖。獠砦旋戡定，藩垣慎捍防。思亲弥切切，行役更遑遑。狐死嗟奚首，龟占喜允臧。封崇晏坞内，木拱计峰旁。薄宦祇牵率，孤踪易感伤。暂为江左客，谁洒墓头浆。逝矣川涂阻，凄其涕泪滂。南园恰啼鴂，北路复鸣螀。粤若娄东邑，由来汉太仓。机云存故宅，吴会画雄疆。遁迹晞高士，遗风挹让王。厥田尤沃衍，比岁适丰穰。老我张承吉，新知顾辟疆。闻君占形胜，筑室恣徜徉。铁笛留严客，青钱乞泰娘。杏鞯红叱拨，兰柱绣鸳鸯。辟径通佳处，栽桃带柳塘。脩梧羽葆盖，美竹碧琳琅。列岫浓螺色，澄湖净镜光。鸟边岚漠漠，鱼外水泱泱。鹤驻游仙馆，鸾鸣种玉冈。投竿钓月槛，隐几读书床。云结芝英秀，花团桂树苍。舫斋青筱箔，渔舍绿苔墙。栋宇环相属，园池郁在望。直疑金谷墅，还似辋川庄。未获窥诗境，相邀到草堂。开樽罗绮馔，侑席出红妆。婉态随歌板，齐容缀舞行。新声《绿水》曲，秾艳《大堤》倡。宛转缠头锦，淋漓蘸甲觞。弦松调宝柱，笙咽炙银簧。倚策骖联辔，钩帘烛绕廊。僰僮供紫蟹，庖吏进黄獐。卜昼宁辞醉，留欢正未央。分司莫惊坐，刺史欲无肠。是集俱才彦，虚怀共颉颃。珠玑散咳唾，律吕应宫商。郑老经术富，于仙词翰长。琦初灯并照，郯华骥同骧。璧色笺毫健，吟篇綵绘彰。拈题争点笔，得句倏盈箱。劲敌千钧彀，精逾百鍊钢。语奇凌鲍谢，体变失卢杨。瑛甫早有誉，亨衢那可量。抟扶看怒翼，腾达待蜚黄。既笃朋情重，仍持雅道昌。披襟视肝胆，刻琰播文章。永契欣依托，衰踪顿激昂。盍簪承伟饯，授简藉馀芳。自鄙冥搜拙，徒令属对忙。端如享敝帚，何异贮奚囊。谈笑聊堪接，赓酬曷足当。吾犹郐以下，公等楚之良。瓠落浑无用，艰难寔备尝。拟为覂驾马，竟作触藩羊。箸力频驰骛，功名几慨慷。不嫌成晚合，深幸际时康。邂逅因斯会，暌违又一方。匆匆把别袂，眷眷赋河梁。鸿雁清秋日，蒹葭昨夜霜。关山凝朔气，星斗丽寒芒。疾病家多难，归休岁亦阳。苦心甘寂寞，短发任苍浪。漏屋愁荷盖，尘衣惜蕙纕。杜陵非固懒，贺监岂真狂。回首长追忆，缄诗远寄将。乾坤浩今古，此意讵能忘。","dynasty":"元代","title":"寄题顾仲瑛玉山诗一百韵"}
{"author":"张翥","content":"清庙当春享，彤庭放早朝。扈鸣更历正，龙集转寅杓。瑞日开黄道，卿云映绛霄。八方周象译，九奏舜箫韶。炉暖香生术，杯红酒泛椒。新符郁垒换，候琯女夷调。有待宽书下，行看战甲销。衰年今可隐，归老故山樵。","dynasty":"元代","title":"元日灵台官以初四日己酉时享遂以岁除日受誓于中书乃免朝贺纪诗八韵"}
{"author":"张翥","content":"万顷平湖碧，浮光映泬㵳。秀山纯漫影，沧海暗通潮。瘴黑云相荡，春澄雪未销。润沾蒙部阔，川合洱河遥。粳稻收田利，蒲鱼入市饶。雨归龙气湿，晴浴鹤媒骄。夹树迷深箐，流花落野椒。毡来蛮妇漂，船放僰僮桡。帅阃开荒甸，英才屈下僚。此心同逝水，日夜向东朝。","dynasty":"元代","title":"分题送京兆赵耕师尹之临安路帅府照磨得通海湖"}
{"author":"张翥","content":"牧守膺民寄，循良不数公。使君新建隼，御史近乘骢。内府声华著，专城控制雄。老成归物望，清切简宸衷。紫绶盘铜虎，朱幡拥画熊。焚香迎父老，骑竹走儿童。槜李名藩古，勾吴地利通。粤从师次后，俱在震邻中。水暗台隍月，云寒鼓角风。蛮氛犹涨黑，战血未消红。圣主方图治，台司亦即戎。频烦纶綍下，次第甲兵空。公等宜宣力，王臣固匪躬。关防先武备，国计务农功。黄霸徵当最，阳城考欲同。苍旻飘劲气，白日照精忠。万象天枢北，三山海市东。旱龙俄作雨，阳凤已鸣桐。善政风须变，虚襟理自融。平生经世志，要似节轩翁。","dynasty":"元代","title":"送刘贞庭总管之嘉禾"}
{"author":"张翥","content":"自昔闽多士，吾宗世有人。共闻两孝子，永慕百年亲。僾若音容在，巍然栋宇新。秋筵仍几杖，温鼎自淳珍。草娱称觞地，花迎戏綵辰。流芳变春雨，精思动秋旻。风教关民俗，文章藉史臣。声诗播休美，正为盛时陈。","dynasty":"元代","title":"福唐张氏永思堂"}
{"author":"张翥","content":"始得平安信，浑纾怅望心。争看尺素字，绝胜万黄金。危甚初秋警，几于平陆沈。蜂屯昱岭上，豨突浙江浔。纵尔驱锋镝，宁逃磔斧砧。官军俄克复，乱首即成擒。城市半焦土，亲朋多好音。已知生有路，暂免泪沾襟。老子欢殊剧，家人酒快斟。狂歌敲手板，醉倒脱头簪。黎庶思苏息，皇天愿照临。国威虽震叠，兵气尚萧森。自顾形骸累，仍嗟岁月侵。怀归畏吏议，承乏念官箴。虎豹关非远，龙蛇水更深。岂无黄石略，虚遣白头吟。落日耿残雪，浮云生夕阴。枯萁闻龁马，疏树见栖禽。松竹荒须理，茅茨破可寻。前身本道士，不是恋山林。","dynasty":"元代","title":"成居竹有书报甥傅君亮至扬州言其家与外表舅吴仲益及妇家二叔学生韩与玉全家无恙喜甚有怀"}
{"author":"张翥","content":"朝为堂堂吟，暮为堂堂讴。堂堂徒尔奇，堂堂徒尔忧。不见膏与兰，煎燔祗自休。勿以不遇故，弃捐经与史。勿以势利故，弃捐廉与耻。勿以行役故，弃捐山与水。谓夜未遽央，已复明星明。仰视何煌煌，白露忽沾裳。怀人搅余心，何以勿永伤。江北亦为客，江南亦为客。为客多偪兀，何以安所适。上有君与亲，下有妻与息。在山则种榆，在隰则种蒲。马牛必维娄，舟航必繻袽。富贵富贵友，贫贱贫贱徒。岁月来者多，江湖逝者远。所得不可逝，所期不可返。幸此世累轻，归去衡门偃。","dynasty":"元代","title":"堂堂"}
{"author":"张翥","content":"雁啄啄，飞搏搏。江边虞人缚矰𥐊，人饥处处规尔肉。岂知雁饥肉更薄，城中卖雁不直钱，市头籴米斗五千。妻儿煮糜不敢饱，朝朝射雁出江边。不闻关中易子食，空里无人骨生棘。县官赈济文字来，汝尚可生当自力。","dynasty":"元代","title":"人雁吟其二"}
{"author":"张翥","content":"先人有夙训，闻在幼壮时。岂意衰暮日，乃复新验之。茫茫上天理，讵可私臆知。百年大化中，流浪从推移。信彼杞忧者，徒为众所嗤。","dynasty":"元代","title":"杂诗七首其一"}
{"author":"张翥","content":"叔子邻家儿，探环记前身。次律求师后，一悟了宿因。我亦清源洞，蜕骨岩下人。误堕声利区，驱驰丧其真。所以付樽酒，都忘贱与贫。惜无还丹术，高举遗世尘。悠悠笙鹤期，旷望三山津。","dynasty":"元代","title":"杂诗七首其二"}
{"author":"张翥","content":"寒日迫县车，寸阴老愈惜。晨趋理公务，暮返亲坟籍。究往发孤愤，思来抱深惕。理惬复相忘，神劬聊一息。湛然拥襟坐，栩栩鼻端白。千龄与化终，不朽在方策。圣哲有明训，学道庶自益。","dynasty":"元代","title":"杂诗七首其三"}
{"author":"张翥","content":"寒夜何皛皛，中庭积繁霜。天风下河汉，万里流玉光。羽衣四三人，各乘白凤凰。笙响发空际，游云高驰翔。无缘执霞佩，揽结双明珰。愿托月中桂，终古有馀芳。","dynasty":"元代","title":"杂诗七首其四"}
{"author":"张翥","content":"陇坂何崎岖，行人且复止。直上望晴川，遥遥忆乡里。流离肝肠断，悲歌不能已。一身已遐征，永念同室子。何殊转蓬科，随风四散起。虽得同根生，不得同根死。吾洒古今泪，多于陇头水。","dynasty":"元代","title":"杂诗七首其五"}
{"author":"张翥","content":"春江采瑶草，将以伸缱绻。初期拾翠洲，复道滋兰畹。美人隔花深，歌竟瑶瑟偃。临流不可见，恍忽心未稳。佳时难骤得，鶗鴂鸣已晚。祇有千古思，绵绵楚波远。黎丘之丈人，归路逢奇鬼。既为鬼所惑，又复鬼其子。夏南滑蜀梁，俯影明月里。背走谓伏鬼，而又鬼诸已。此皆非鬼者，特以疑故死。憧憧奸佞徒，情状实鬼尔。匿迹不自惭，胡为满朝市。","dynasty":"元代","title":"杂诗七首其六"}
{"author":"张翥","content":"河淮厌兵祸，城邑多荒榛。百里无几家，但见风起尘。燕雀归果树，豺虎饥食人。乡来脂膏地，死骨今如银。流亡使复业，牛种当及春。安得百龚召，错落为拊循。征讨尚未息，奈何尔遗民。","dynasty":"元代","title":"杂诗七首其七"}
{"author":"张翥","content":"有酒且一醉，有歌且一谣。杯尽当再酌，歌阕须重调。生足意自适，身荣心苦焦。所以黎首人，放浪乐渔樵。一谣仍一酌，且复永今朝。明朝未可料，况乃百岁遥。但愿花长开，美酒长满瓢。静疑太古调，散觉神理超。近识南郭叟，得酒时见招。尽醉即高卧，谁能慕松乔。","dynasty":"元代","title":"独酌谣"}
{"author":"张翥","content":"前军红衲袍，朱丝系彭排。后军细铠甲，白羽攒鞲靫。辎车左右驰，万马拥长街。送行动城郭，斗酒饮同侪。壮士当报国，毋为故乡怀。","dynasty":"元代","title":"前出军五首其一"}
{"author":"张翥","content":"锻铁作佩刀，磨石为箭镞。中军把辕门，前竖十丈纛。朝上芦沟桥，夕次泃河曲。超乘既誇勇，骋马复齐足。男儿不封侯，百年同视肉。","dynasty":"元代","title":"前出军五首其二"}
{"author":"张翥","content":"昨日发万军，今日发万军。明日发万军，枭骑来群群。马蹄所经过，黄埃荡成云。堆粮与作饭，倒树与作薪。道途行者绝，那得有居人。","dynasty":"元代","title":"前出军五首其三"}
{"author":"张翥","content":"大军北庭来，部伍各有屯。放马原隰枯，磨刀河水浑。行行且射猎，雉兔不复存。野次群驼卧，弓箭挂车辕。幽幽笛声起，日暮伤人魂。","dynasty":"元代","title":"前出军五首其四"}
{"author":"张翥","content":"京师少年子，胆气乃粗豪。倾金售宝剑，厚价买名刀。白毡作行帐，红绫制战袍。结束往从军，谈笑取功劳。当时霍嫖姚，岂在学戎韬。","dynasty":"元代","title":"前出军五首其五"}
{"author":"张翥","content":"古镜色如墨，照人不见形。我照乃见心，洞彻天地明。此明非外来，此明非内有。自是世上人，惟将照妍丑。","dynasty":"元代","title":"古镜"}
{"author":"张翥","content":"步卒伧楚健，长刀短甲衣。大叫前搏敌，跳荡如鸟飞。左提血髑髅，右夺贼马归。黄金得重赏，顾盼生光辉。尔辈疾归命，将军足天威。","dynasty":"元代","title":"后出军五首其一"}
{"author":"张翥","content":"我军城东门，呼声震屋瓦。百万山压来，此贼何足打。狂锋尚力拒，转斗血喷洒。城中有暗沟，多陷人与马。将令毋轻入，明当一鼓下。","dynasty":"元代","title":"后出军五首其二"}
{"author":"张翥","content":"先锋才攻门，后军已登陴。拔都不怕死，直上搴贼旗。马前献逆首，脚下踏死尸。长河走败船，疾遣飞将追。幕中作露板，应有傅脩期。","dynasty":"元代","title":"后出军五首其三"}
{"author":"张翥","content":"行行铁兜鍪，队队金骆驼。呜呜吹铜角，来来齐唱歌。总戎面如虎，指顾挥雕戈。马踶无贼垒，手箠可填河。王师本无敌，安用战图多。","dynasty":"元代","title":"后出军五首其四"}
{"author":"张翥","content":"魔贼生汝亳，獠贼起于海。婴锋天狗触，堕网奔鲸骇。徐方一战收，振旅已奏凯。江浙尘既清，豫章围亦解。诸将如竭力，削平行可待。","dynasty":"元代","title":"后出军五首其五"}
{"author":"张翥","content":"山田多白石，阳陂足丰草。瘦地费牛力，饭之当宿饱。近午牛背热，出耕须及早。解纼休树阴，念此觳觫老。隐居抱正学，逍遥事幽讨。商歌干齐侯，戚也岂知道。","dynasty":"元代","title":"题林大用隐居饭牛山"}
{"author":"张翥","content":"当年见明月，不饮亦清欢。讵意有今夕，照此长恨端。近闻钱塘破，流血城市丹。官军虽杀贼，斯民已多残。不知亲与故，零落几家完。徘徊庭中影，对酒起长叹。死生两莫测，欲往书问难。仰视云中雁，安得托羽翰。凄其衰谢踪，有泪徒汍澜。山中松筠地，弃置谁与看。河汉变夜色，西风生早寒。累觞不能醉，百念摧肺肝。","dynasty":"元代","title":"中秋望月"}
{"author":"张翥","content":"白杨多悲风，黄叶满行路。荒沟寒水碧，乱石且无数。我兴远送别，驻望生百虑。欲往岂不怀，畏此简书故。遥遥墟烟上，历历鸣雁度。秋景倏己短，归人驱车去。劳歌一凄然，回首重愁暮。","dynasty":"元代","title":"送客齐化门东马上口号"}
{"author":"张翥","content":"上天久无雨，南风日吹沙。旱气弥虫虫，六月稻不花。晋土素硗瘠，如此岁食赊。上官方劝分，义士起叹嗟。发帑捐积镪，籴粟来连车。吾乡忍沟壑，哺尔万口呀。厚泽田里被，颂声父老誇。预备世勿务，征敛惟纷拿。遂令活人功，乃出一士家。不知时有司，视此无愧耶。我作义薛诗，好德良可嘉。愿言讲荒政，生意当无涯。","dynasty":"元代","title":"阳曲义士薛氏旌表诗卷"}
{"author":"张翥","content":"太虚本无象，何有倪与端。至理妙自然，万化孰控抟。天地亦一物，而在虚空间。所以豪杰士，不受世网干。脱迹形气表，出入凌汗漫。鸾鹄为我导，云飙作之翰。仰扳霄衢辔，俯濯龙池澜。绿文粲瑶轨，高咏瀛洲山。冥心合玄想，坐以空洞观。琳腴荐朝食，紫金咀神丹。无待无穷外，浩然与之还。","dynasty":"元代","title":"安童都事字鼎新号太虚徵余赋之集贤院"}
{"author":"张翥","content":"漷南有农者，家仅一两车。王师征淮蔡，官遣给军储。翁无应门儿，一身老当夫。劳劳千里役，泥雨半道途。到军遭焚烹，翁脱走故闾。车牛力既尽，户籍名不除。府帖星火下，尔乘仍往输。破产不重置，笞箠无完肤。翁复徒手归，涕洟满敝襦。问家墙屋在，榆柳馀残株。野雉雊梁间，狐狸穴阶隅。老妻出佣食，四顾筐箧无。有司更著役，我实骨髓枯。仰天哭欲死，醉吏方歌呼。","dynasty":"元代","title":"漷农叹"}
{"author":"张翥","content":"惟澹有至乐，此乐世罕知。谁能味无味，舍彼甘与肥。君侯文武才，面有虎豹姿。被甲起上马，出入百万师。西来树功勋，献颂白玉墀。方将大将权，绕帐罗旌麾。纷华艳人目，孰不为朵颐。顾于方寸间，物累乃若遗。斋居寄遐赏，而无山林期。处乐宁易言，岂独静者宜。始知豪杰士，自有绝世资。悠哉澹中趣，吾道同所归。","dynasty":"元代","title":"题述律万户澹乐轩"}
{"author":"张翥","content":"昔我游四明，壮观溟海波。褰裳宝山顶，曙色寒嵯峨。日轮镕生金，涌出万丈涡。云气忽破碎，朱光相荡摩。决眦蓬莱宫，携手扶桑柯。群仙迎我笑，佩羽纷傞傞。飓风歘惊潮，腾掷鳄与鼍。浮槎径可揽，从此超天河。精神动百灵，上下烦撝诃。归来已十载，远梦时一过。君家贤父兄，儒术传世科。薄言捧省檄，舶署聊婆娑。是邦控岛夷，走集聚商舸。珠香杂犀象，税入何其多。权衡较低昂，心计宁有讹。资阅须历试，壮图讵蹉跎。惟君官事隙，为访岩之阿。悬想仙者徒，往往笑且歌。遐征渺不见，空响遥相和。因声两黄鹄，持我紫玉珂。岂无沧洲兴，奈此尘劫何。","dynasty":"元代","title":"送黄中玉之庆元市舶"}
{"author":"张翥","content":"促促何促促，丈夫生儿美如玉。长城游荡不思归，令我只身守空屋。不愿汝学班定远，不愿汝学马相如。定远生不入玉关，相如死不还成都。但如塞翁父子长相保，得马失马何足道。又如庞公携家隐鹿门，遗安遗危俱不论。贵而衣貂不如贫而缊枲，离而食肉不如聚而饮水。身虽促促心得宽，为汝白头屋中死。","dynasty":"元代","title":"古促促辞"}
{"author":"张翥","content":"长河风急波浪恶，青天昼黄尘漠漠，瓠𤬛渡中舟尽泊。官船扯帆与水争，牵马毛寒挝不行，秃树挂戛枯蓬惊。夜深风定浪声死，窗光倒摇天在水，前伴相呼随雁起。帽絮不暖衣生棱，老贸不语愁河冰，上闸下闸应蹙凌。篙师指直失增减，明星欲明霜似糁，馆陶城南鼓紞紞。","dynasty":"元代","title":"北风行"}
{"author":"张翥","content":"杨花吹春一千里，兽舰如云锦帆起。咸洛山河真帝都，君王自爱扬州死。军装小队皆美人，画龙鞯汗金麒麟。香风摇荡夜游处，二十四桥珠翠尘。骑行不用烧红烛，万点飞萤炫川谷。金钗歌度苑中来，宝帐香迷楼上宿。醉魂贪作花月荒，肯信剑戟生宫墙。斓斑六合洗秋露，尚疑怨血凝晶光。至今落日行人路，鬼火狐鸣隔烟树。腐草无情亦有情，年年为照雷塘墓。","dynasty":"元代","title":"萤苑曲"}
{"author":"张翥","content":"城西路，多少人从此中去。昨日红颜美少年，今朝白骨委黄泉。纵令藏金比山积，鬼伯不受人间钱。少年何用誇豪富，来看城西送人处。","dynasty":"元代","title":"城西路"}
{"author":"张翥","content":"黄蒿古城风捲沙，涧头衰树啼寒鸦。岁云暮矣霜露积，夜如何其星汉斜。满衣落月行人起，马上梦魂犹在家。","dynasty":"元代","title":"发古城铺"}
{"author":"张翥","content":"青枫岭头石色赤，岭下𡻻江千丈黑。数行血字尚斓斑，雨荡霜磨消不得。当时一死真勇烈，身入波涛魂入石。至今苔藓不敢生，上与日月争光晶。千秋万古化为碧，海风吹断山云腥。可怜薄命良家女，千金之躯弃如土。奸臣误国合万死，天独何为妾遭虏。古来丧乱何代无，谁肯将身事他主。兵尘澒洞迷天台，骨肉散尽随飞埃。枫林景黑寒燐堕，精灵日暮空归来。堂堂大节有如此，正当庙食依崔嵬。君看𡻻江之畔石上血，当与湘江之竹泪痕俱不灭。","dynasty":"元代","title":"王贞妇"}
{"author":"张翥","content":"百丈山前妾逢主，礼贤镇中子逢母。三十馀年昨日同，白发相看泪如雨。阿㜷去时未断乳，儿壮得知心独苦。清湖老妪天所留，逆旅主人神使语。归来桑竹溪之浒，妇前持觞儿起舞。双瓜生祥表秋圃，岂用旌书动官府。吴人买妾纷莫数，岁满母归遗子女。巷南巷北不相觅，况复山川两脩阻。呜呼千秋复万古，孝子之名在寰宇。世上滔滔忘母人，不愧唐昌一抔土。","dynasty":"元代","title":"题昌化陈孝子传"}
{"author":"张翥","content":"神厓黑龙时出水，游牝何年得其子。是何毛骨如积铁，迥立长风独奇伟。霜蹄白鼻散五花，倏见马中真騄駬。美髯奚官能剪拂，不遣云鬟涴泥滓。少施鞚勒即飞腾，唾尚不敢况敢捶。马生岂在粟一石，不饱宁能见才美。朝燕晡越信汝良，安得壮士同生死。阿师一室巾锡外，时展此图临燕几。三生似是支道林，爱马苦心同若此。平原丰草秋漠漠，恍惚寒沙飒然起。英雄有志在青云，老眼因之空万里。","dynasty":"元代","title":"题铁石骢马图"}
{"author":"张翥","content":"君不见汉家将军求善马，战骨纵横血流野。归来作歌荐宗庙，宁悲鬼哭宛城下。何如圣代德所怀，入献磊落皆龙媒。右牵者谁鬈者偲，万里知自宛沙来。眼光镜悬蹄腕促，老奚识性仍善牧。时巡之外游幸稀，饱秣原头春苜蓿。吴兴学士艺绝伦，妙处直似曹将军。只今有马无此笔，谁与写之传世人。为君甘老驽骀群。","dynasty":"元代","title":"题赵文敏公画马"}
{"author":"张翥","content":"去年苦旱蹄敲块，今年水多深没鼻。尔牛觳觫耕得田，水旱无情力皆废。画中见此东皋春，牧儿超摇犊子驯。手持鸲鹆坐牛背，风柳烟芜愁杀人。儿长犊壮须尽力，岂惜辛勤供稼穑。纵然喘死死即休，不愿徵求到筋骨。","dynasty":"元代","title":"题牧牛图"}
{"author":"张翥","content":"玻瓈杯中春酒绿，醉墨淋漓牡丹曲。平生合置七宝床，白纻乌纱美如玉。阿瞒荒宴百不理，宁记宫花衔野鹿。何物老妪生此儿，偷向金鸡帐中宿。高将军才奴隶耳，误使脱靴吾所辱。要留污袜踏鲸鱼，鼠子何堪烦一蹴。寻常沟渎不可濯，何处容伸遭污足。翩然却下匡庐云，五老峰前看飞瀑。","dynasty":"元代","title":"题李白观泉图"}
{"author":"张翥","content":"钓鱼山前龙上天，武昌城外走蜀船。老奸欺国驰露布，使者坐囚吞雪毡。溃兵一夜甲填水，血污木棉花下鬼。岂知老仙方卧游，鹤背天风扶梦起。颓云抉月光西流，玉箫声断江声愁。露华泣尽琼树死，广陵春色寒于秋。百年遗赋人争重，劲墨遒毫精爽动。节旄零落喜生还，回首江南已如梦。花神换根春更芳，想像月色扃馀香。楚招无人青鸟去，公不少留涕泗滂。","dynasty":"元代","title":"题郝内翰书所作梦观琼花赋后"}
{"author":"张翥","content":"君不见岳阳城南老树能化人，又不见草中巨石如卧虎。树逢仙客授还丹，石误将军箭飞雨。海宁太守提健笔，与丹通灵箭角力。山精木魅寒睒䁑，千年丑怪匿不得。衔瘤半裂雷大出，隐入云绡露奇迹。猝然一见心胆惊，气尽画工俱辟易。挂之高堂风动摇，古色一片秋萧萧。待候砚池卷东海，归写扶桑与沃焦。","dynasty":"元代","title":"题赵仲穆怪石奇木"}
{"author":"张翥","content":"黄门晓出西清仗，秋色满天鹰犬王。虎落遥连渭水南，鸾旗直度河桥上。日边云气五色文，虬须天子真天人。羽林猛士森成列，六气不惊清路尘。太平无征帝神武，岂为禽荒将按部。已知哲后佐兴王，不数樊姬能霸楚。从容数语即罢田，六宫迎笑花如烟。跸回那待外庭疏，听谏由来同转圜。天宝神孙隳大业，锦绣五家争蹀躞。可怜风雪骊山宫，正与真妃同射猎。","dynasty":"元代","title":"题长孙皇后谏猎图"}
{"author":"张翥","content":"华岳连天向西起，澒洞秦川三百里。巨灵高掌削芙蓉，影落黄河一线水。云台雾谷巢神仙，羽衣金节时周旋。大笑失脚白骡背，归来石上长鼾眠。千载悠悠寄玄赏，耳孙风骨犹萧爽。远从丹丘渡沧海，追挹神踪欲长往。何人想像图真形，叠崖阴洞高林青。上摩金天之帝京，下揽玉女之明星。峰耶麓耶两莫极，虎豹叫绝烟霏冥。仙家楼观超然住，遥认微茫是征路。丹梯铁锁不可攀，直唤茅龙上天去。","dynasty":"元代","title":"题华山图"}
{"author":"张翥","content":"忆昔薄游苕之城，溪光近秋山晚晴。连峰接嶂望不极，惟有白云纵复横。渔村无林树墨色，微风忽起菰蒲声。月从太湖东畔出，直射西塞山前明。人家碧玉壶中住，野舫银河天上行。酒酣时起发长啸，水底直遣鱼龙惊。老晖乡亦此盘礴，安知今我非三生。尽搜万象入奇笔，画与诗境俱峥嵘。吾家苕中有茅屋，京尘满鬓难为情。顿令扁舟夜入梦，万顷鸥波归濯缨。","dynasty":"元代","title":"懒拙道人苕溪晓望图"}
{"author":"张翥","content":"沙海神光射天起，中有蟠龙龙有子。混同江声何处来，卷作淋浪墨池水。蜿蜒欻起鳞鬣张，蜕骨立化千筼筜。一朝侍臣抱髯泣，鹤驾不归云路长。百年梁苑陵谷变，流落人间能几见。明昌内府应秘藏，小字亲题保成殿。吁嗟帝子真天人，此君亦作天人真。君不见洋州老太守，挥洒虽工无此神。","dynasty":"元代","title":"金宣孝太子墨竹"}
{"author":"张翥","content":"于阗河头夜光发，赤髯贾胡采明月。中有美璞凝寒晶，唯许鬼工能琢成。伊谁得此邢公子，示我绿玉双连理。恍如空碧虹气垂，半隐青瑶蟾一规。展之两环不逾尺，叠作团团小苍璧。縠文错落映雷文，宛是昆吾宝刀刻。庐陵学士癖好奇，辨古重似琼琚词。珊瑚佩钩讵可数，我疑制自金源时。集贤仙公丈人行，凤阁舍人文有样。请君留束宫锦袍，待看挥毫玉堂上。","dynasty":"元代","title":"绿玉连环歌为邢从周典簿作"}
{"author":"张翥","content":"吾乡故人零落尽，见子老成殊慰心。祥金百鍊乃利器，桐尾方焦逢赏音。河东臬府幕下士，飞传来作朝正使。太和岭上盗已空，旌旗尽是官军红。杀人如麻道路绝，朝狐暮枭竞巢穴。严风歘起霜倒飞，塞日黯淡寒无辉。子来未几遽言归，使我东望泪沾衣。岂不闻并州少年游侠子，手携玉龙最轻死。并州将军刘越石，夜半登临长啸起。汾河直来绕郡城，雁门离石寒峥嵘。老旻四叶弹丸地，大梁全师劳再征。一朝征贼辄破碎，大将不诛天失刑。为子作歌歌愤激，眼中太行如动色。安得壮士射乌弓，为落搀抢连太白。","dynasty":"元代","title":"并州歌送张彦洪使毕还河东"}
{"author":"张翥","content":"石头城中有渺渺之秦淮，秦淮东流入江远，其上叠巘连鲁厓。牛头双阙云门开，三山北山郁烟霾。六朝遗迹犹在眼，千古往事徒兴怀。昔人谓此洛中似，四面青山围二水。刘侯熟识此景胜，况复爱画入骨髓。五尺长纸茧不如，乘兴破墨涂成图。渔梁茅屋昏欲无，坏陵荒陇迷楸梧。寒潮已落断崖阔，行人不渡扁舟孤。嵩邪邙邪漫漶那可辨，但见招提林杪直下藏村墟。忆我羁游石城日，江烟山雨正萧瑟。横塘酒家好新酒，醉倚船窗看奇崛。只将健句写归来，却恨此时无此笔。","dynasty":"元代","title":"刘道权为李远子微作青山似洛中图为作歌以系之"}
{"author":"张翥","content":"横河精舍谁所居，丰城隐者吴仲杰。是中林壑特幽胜，一幅刘权画尤绝。远山数曲重复重，炊烟一村树丛丛。岚光云气纷滉瀁，盱水汝水遥相通。近山什伯青匼匝，峰底斜穿鹧鸪峡。跳波直下却洄漩，怪石截断双流合。竹窗桂栋溪之隅，过门好客无时无。溪鱼长肥酒长熟，拨弃世务谈诗书。梧州春雨草木长，榉塘耕稼仍膏壤。锄翁牧子行唯诺，沙鸟风帆自来往。独不见陶县令松菊园，又不见杜陵老桑麻田。人生得此不归去，有如头上之青天。杰乎杰乎吾羡汝，毋负山中故人招隐篇。","dynasty":"元代","title":"吴俊仲杰横河精舍图亦道权作"}
{"author":"张翥","content":"崔郎胸次奇突兀，兴来从人索纸笔。斯须千峰万峰出，底用一石画五日。上饶道人列仙癯，示我新作云巢图。涂岚抹雾思更逸，古色满眼苍寒俱。重溪叠谷各异状，坏木崩石森相向。翠微最上云所栖，道人又在云之上。数椽丹室荫白茅，团团云间如一巢。拂衣拂著宿鹤背，挂剑挂落长松梢。空濛杳霭迷处所，岂复漂摇畏风雨。既非鸟窠老衲子，无乃中林古巢父。填窗拥户昼不开，神光隐见金银台。云之君兮凤为马，往往玉箫吹月来。道人几年游上国，卖药壶中人不识。洞玄宫观一黍珠，灵秀似与仙都敌。故巢未破归便得，归到玉山多美石。我诗毋刻刻此图，留照千秋山水碧。","dynasty":"元代","title":"崔旭行之云巢图赠道士俞刚中请余赋长歌"}
{"author":"张翥","content":"时平久不脩武备，一旦盗贼起跳踉。南窥荆邓北徐汝，红巾直来据武昌。摧城破壁官吏走，九江太守能死守。赤眉铜马终殄除，此贼游魂𨚗得久。天兵势若风雨来，直扫四野无氛埃。庙谟最先择元帅，国计莫重完江淮。堂堂中书开外省，幕府人材倚公等。崔侯如刃新发硎，锋锐所当无肯綮。金汤表里元有捷，正藉前筹资薄伐。草茅有策可采用，义士多方须教阅。酒酣客起征马鸣，壮气满髯肝胆倾。浩歌把剑徒激烈，老矣莫赋从军行。","dynasty":"元代","title":"送崔让士良都事江淮行省"}
{"author":"张翥","content":"沙河岸边秋草白，枣阳城头落日黑。老兵辛苦践更来，林下税车聊一息。黄芦飒飒中夜鸣，伥鬼叫啸悲风生。虎饥得人怒不置，妇急徒手危相争。直前死力持虎足，呼儿进刀屠虎腹。但知有夫岂知虎，视之何殊机上肉。当时一击宁顾躯，惊魂碎骨仍携扶。九原瞑目已无憾，旧血勿湔身上襦。千秋节义传乡闾，我犹胆怯见画图。健妇果胜一丈夫，向来冯妇有不如。","dynasty":"元代","title":"为古绍先题刘平妻胡氏杀虎图"}
{"author":"张翥","content":"城南北风朝卷沙，将军开宴树大牙。黄须健儿饱酒肉，十十五五来将车。尽驱丁男作生口，鬼妾鬼马充其家。呜呼上天不可问，道旁观者徒咨嗟。","dynasty":"元代","title":"城南"}
{"author":"张翥","content":"终南山色秀可食，中有游云动凝碧。华岳西面仙掌高，仙都下射金精白。绀宫琳馆凭险阻，渭水晴川来咫尺。古木深藏魍魉寒，阴厓晓入蜿蜒黑。幽人旧隐依青壁，萝径紫篱闭寥阒。野桥插岸何处船，落日无人独归客。栎翁笔法追郭熙，远意欲寄烟霞微。半生江海屡惊梦，万里风尘能化衣。捷径无媒既愁寂，故山好在曷遄归。尚说于今明月夜，时有箫声台上飞。","dynasty":"元代","title":"张师夔为郭子静作终南山色因题"}
{"author":"张翥","content":"定水山中多古桂，老璘结茅来避世。囊中少试蒸花法，正藉烟霏作舆卫。谁令作诗传世人，一时搅动声闻尘。百年公案结未了，复翁拈起还清新。唱开石壁壁成字，百颗明珠照天地。不关旃檀林下风，薰破枯禅半边鼻。吾闻佛家别有众香国，我亦三生学禅客。若为一洗六根空，从子归来分半席。","dynasty":"元代","title":"天香室为四明定水复见心禅师赋"}
{"author":"张翥","content":"吴兴笔法妙天下，人藏片楮无遗者。南阳诗律动江湖，一篇才出人争写。二老风流倾一时，只今传画仍传诗。清涵月露秋见影，黑入雷雨寒无姿。仇山黄鹤去不返，苕溪鸥波岁俱晚。好呼铁爪夜铮铮，刻向青珉照人眼。","dynasty":"元代","title":"题赵文敏公木石有先师题于上"}
{"author":"张翥","content":"有地须种木兰花，有树好宿双啼鸦。木兰女儿能代父，慈鸦之雏能哺母。姚家堂中如画图，鹤发高居彩衣舞。当年兵尘暗乡关，扶携稿砧烟瘴间。天留晚福在平世，去家万里仍生还。有儿有妇供滫瀡，书声歌声动邻里。板舆不待鱼轩，列鼎不如负米，中有至乐物莫比。酌彼金罍酒，起为颐颜寿。堂前日日春风和，棘心之诗岂足多。我今独无空尔羡，如此堂中萱草何。","dynasty":"元代","title":"题武林姚氏颐寿堂"}
{"author":"张翥","content":"晋阳山下蒲村渡，断坂连冈叠烟树。横汾水落流更急，客子西归迫秋暮。朔风转雨作雪飞，倚盖沙头泥没屦。后来者谁须我友，望望津船出前溆。湿云扑地边鸿惊，危桥挂岸征马生。樵家有径冻叶平，土床火煖无人声。乱峰倒倚白石烂，空壑半压冰槎横。归来想像犹眼底，讵拟褐夫能画此。溪明雪净古色起，一片荒寒在窗几，岁晚远游吾倦矣。","dynasty":"元代","title":"题雪溪待渡图"}
{"author":"张翥","content":"路出桓州山缦回，仆夫指是李陵台。树遮望眼仍相吊，云结乡愁尚未开。海上羝羊秋牧罢，陵头石马夜嘶哀。英雄不死非无意，空遣归魂故国来。","dynasty":"元代","title":"过李陵台"}
{"author":"张翥","content":"今朝腊日初飞雪，一白先期报岁丰。坐见洪荒还太古，信知造化自虚空。诗情画意天机外，和气欢声帝力中。便欲访君僧舍去，冻泥晴滴阻西东。","dynasty":"元代","title":"喜雪简社友"}
{"author":"张翥","content":"阴霾连日恶风生，老去愁多骨亦惊。天色昏昏转黄浊，春光冉冉又清明。邻家醁酒初开瓮，游女香车不出城。须为杏花赊一醉，谁家园里有莺声。","dynasty":"元代","title":"清明日大风雨"}
{"author":"张翥","content":"携家迢递过西陵，江雾微消海日升。帆影昼惊沙上雁，船声斗落岸头冰。果园霜后初分橘，渔浦潮平各下罾。岁晚不思行路倦，剡中佳兴正堪乘。","dynasty":"元代","title":"西兴渡"}
{"author":"张翥","content":"湖山不见暮云浑，杨柳风寒早闭门。情在旧游花历历，酒淹残睡雨昏昏。种桃道士今何处，采芍骚人不返魂。欲识伤春无限意，杜鹃枝上有啼痕。","dynasty":"元代","title":"送春答何高士"}
{"author":"张翥","content":"烟中帆影落舸峨，系缆沙边已夜过。风骤数声来海树，月移半晕入天河。得归始觉形神王，望远空留感慨多。坐听舟人语明发，芦花秋水正增波。","dynasty":"元代","title":"夕次杨村"}
{"author":"张翥","content":"当年玉辇此经行，古寺犹题扈从名。龙凤谶空山气歇，马羊劫换海波平。野桃著雨春红落，岭路埋云湿翠生。日暮人归烟树黑，饥鼯啼雨上宫城。","dynasty":"元代","title":"清明雨晴游包山龙华寺过慈云岭"}
{"author":"张翥","content":"声声起蛰乍闻雷，骤落千山白雨来。恐有怪龙遭电取，未应佛塔被魔灾。人传妖鸟生讹火，谁觅胡僧话劫灰。岂复神灵有遗恨，冷烟残烬满荒台。","dynasty":"元代","title":"雷火焚故宫白塔"}
{"author":"张翥","content":"西风吹尽马蹄尘，凉夜中庭暂解巾。华月团团生兔腹，黑云片片散鱼鳞。鬓毛老去如黄叶，诗思秋来满白蘋。乐饮与君须达曙，举杯相属恰三人。","dynasty":"元代","title":"中秋乐陵驿玩月"}
{"author":"张翥","content":"病馀瘦骨不胜秋，早起惊寒已索裘。安得酒酬佳节醉，从教花为老人羞。螟蛉有子宁嫌祝，蛱蝶无知底用愁。却笑江湖旧诗客，凄凉犹忆少年游。","dynasty":"元代","title":"家居九日"}
{"author":"张翥","content":"金源六叶全盛年，明昌正似宣和前。宝书玉轴充内府，时以李早当龙眠。想当画院供奉日，饱阅天闲万奇骨。等閒游墨落宫扇，骏气凌风欲超忽。雾鬣风鬉剪剔新，郎君丰格玉为人。四带纱巾绣衣领，醉鞭踏尽燕台春。一声白雁黄河暮，岂料征蹄竟南渡。回首西风障战尘，女仙空抱琵琶去。","dynasty":"元代","title":"题李早女真三马扇头"}
{"author":"张翥","content":"两龙颉颃出重渊，白日移海空中悬。一龙回矫一倒起，侧磔胡髯怒喷水。火珠炎炎如弹丸，爪底云头争控抟。一龙仰首逆鳞露，两龙旁睨苍崖蟠。怪风狂电浩呼汹，天吴倅立八山动。一龙后出尤崛奇，半尾戏绕蜿蜒儿。儿生未角已神猛，一顾却走千蛟螭。陈翁砚池藏霹雳，往往醉时翻水滴。便觉天瓢入手来，雨气模糊浑是墨。我尝见画多巨幅，簸荡惊涛骇人目。何如此笔穷变化，三尺微绡形势足。是翁前身定龙精，故能吸歘奔精灵。卷图还君慎封鐍，但恐破壁飞空冥。","dynasty":"元代","title":"题陈所翁九龙戏珠图"}
{"author":"张翥","content":"秋江水多鱼唯唯，海风驱潮葭菼靡。轻舠竞载罛网出，欲向中流截鲂鲤。巨鳞有神不可获，腾踏波涛脱泥滓。最怜濡沫笭箵间，小白针头尖如指。钓璜渭叟晚终遇，西塞玄真徵不起。若人自是隐者徒，岂比沙岛渔蛮子。高髯能画得玄理，涂抹山川游戏耳。千岩万壑堆白云，稍看人家乔木底。眼中之景何所似，富春泽畔鸬鹚里。两台萧瑟秋风高，脚底滩声荡清泚。我当扁舟冲雁过，彷佛厓根旧曾舣。自知世外渔者村，只合投竿老烟水。巨缁未办五十犗，草屩捞虾从此始。","dynasty":"元代","title":"题侍郎秋江捕鱼图"}
{"author":"张翥","content":"睿思殿中万几暇，缥带犀签阅名画。君王爱此神骏姿，笔势不在韦韩下。五云御押手自封，玉窠蟠屈宸篆红。百年重遭赤马劫，散落不逐兵尘空。谁欤传之能爱惜，尺楮萧萧开古色。骊骢玉面蹄腕白，青丝络脑黄金勒。风鬉半散头怒侧，一团渥洼云气黑。绯衫圉郎紧控持，直恐骄腾收不得。向来南渡小朝廷，虎视欲与金源争。蜀襄马场能几匹，尚想按图心胆倾。只今万里龙沙道，游牝千群饱丰草。天闲上驷皆乘黄，驽蹇纷纷世空老。","dynasty":"元代","title":"画马"}
{"author":"张翥","content":"吴兴一士气貌醇，儒冠落魄甘长贫。医家诸书总贯穿，有病有药即与人。山中僦屋不肯出，苦厌城市多嚣尘。得钱沽酒饮即醉，指点富贵如浮云。时来西湖住几日，所宿随夜餐随晨。过门与我谈抵掌，百无一伪皆天真。疾恶如雠每愤激，正坐时命遭其屯。人生除贫贫则已，五鬼到此安能神。天以清名补寒饿，昔之隐者人皆闻。圣贤法则吾岂敢，乡里小儿安足云。况君能医当济世，未叹行路常踆踆。伸眉一笑索我别，北风吹雪来缤纷。溪畔无钱附归去，垂橐不管妻子嗔。青山白石大自在，且复挂子头上巾。江湖多芦识者少，岁晚远游须待春。君不见舍中之长眼眦肉，岂解善事长桑君。","dynasty":"元代","title":"赠吴士桑饶"}
{"author":"张翥","content":"环瀛茫茫去不穷，大鲸吹浪鼓飓风。楼船如山不敢过，况在泛苇浮萑中。西方十八大尊者，径渡万里犹乘空。犀行水开蛟蜃露，直下踏入天吴宫。龟鱼背高盂锡稳，中流正与灵槎同。怪头达拚四罔象，一单舁出庞眉公。鼻端嘘气作飞塔，舌上弹咒招降龙。两僧促膝披贝叶，一衲裹足须山童。雪毛白鹿岐角健，斑尾黑虎双睛红。最后坐禅如古佛，从渠抟控何神通。吾闻浮屠多善幻，作诗自赏画者工。君不见海波横溃鬼神恶，我无其术安能东。","dynasty":"元代","title":"题泰东山藏主十八开士图"}
{"author":"张翥","content":"盱母城南隐居者，一生耕凿盱南野。何年移入明山来，筑楼山颠云在下。环山小坞三十六，中有清池荫桑竹。日高坞口烟雾消，稍见行人出深谷。池头古井穿石空，绝底暗与江流通。井中鲤鱼长尺半，人不敢取疑蛟龙。隐居何人曾子白，谁其从者胥生式。先生喜与山为徒，意不在仙在楼居。胥也来读山中书。溪翁野老时时一相过，有筐盛蕨兮有酒盛壶。兴酣题诗满青壁，墨痕入石青模糊。华盖浮丘，石门麻姑，邻峰丘壑可游衍，山中之乐足以遄吾躯。生今掉头不肯住，京尘茫茫岁云暮。岂知卬亦爱山人，未办山赀得归去。曾先生，几时把袂明山行，洒扫楼上听松声。黄精饱啖一千日，飞上丹梯朝玉京。","dynasty":"元代","title":"重赋明山歌送胥式有仪还武昌"}
{"author":"张翥","content":"老竹叶稀多秃枝，新竹碧润含幽姿。箨中龙子振春蛰，突出雷雨头参差。旁蹲怪石石罅裂，裂处恍惚疑龙穴。山中有树皆十围，活干撑青死槎折。霜皮食尽乾藓文，半顶斩立双桠分。最后一枝身出群，垂枝倒走阴崖云。李侯标致不可得，小字亲题别涂黑。纵横不在摩诘下，萧爽直与洋州敌。玉堂学士欣见之，浓墨大书真崛奇。森然一片铁石笔，妙甚七字琼瑰词。此诗此画今两绝，把玩微风动毛发。只应真宰泣雕镂，一夜山窗冷秋月。","dynasty":"元代","title":"息斋竹石古木为会稽韩季博士题"}
{"author":"张翥","content":"昆山突兀摩空苍，寺幽更枕山之阳。松杉高出人境外，楼阁半在天中央。日照檐楹分杳霭，风回廊庑添清凉。谷声远合蒲牢韵，林近时闻薝卜香。红尘咫尺到不得，黄金地面生辉光。我疑意在融结际，真宰用意非寻常。云埋烟蔽岁月古，未与时会犹潜藏。一旦宝像顿发见，果闻玉磬鸣高冈。二生开示此经始，源流既浚深必长。乃知景物不自胜，惟人方可存其纲。","dynasty":"元代","title":"昆山寺"}
{"author":"张翥","content":"夜漫漫，风凛凛，严霜下，寒更甚。狐鸣鬼啸有今夕，仓卒剑戟生高枕。神光堕地摧白虹，呜咽英雄泪空饮。","dynasty":"元代","title":"悲寒风"}
{"author":"张翥","content":"羡杀渔家生处乐，隔湾数点青灯。蓑衣忘在石矶层。蓼花秋酿酒，枫树晚垂罾。时向瓦鸥篷底醉，往来鹭侣鸥朋。老翁倚棹坐瞢腾。有鱼吾欲买，摇手不能膺。","dynasty":"元代","title":"临江仙梁山舟中二首其二"}
{"author":"张翥","content":"沟中人啖尸，道上母抛儿。有眼何曾见，无方能疗饥。干戈未解日，风雪正寒时。归向妻孥说，毋嫌朝食糜。","dynasty":"元代","title":"书所见"}
{"author":"张翥","content":"四明游客住京都，旅舍青灯照影孤。家信十年黄耳犬，乡心一夜白头乌。却携长铗辞金水，直挂轻帆到鉴湖。为问蠡吾王太守，别来安稳有书无。","dynasty":"元代","title":"余伯畴归浙东简郡守王居敬"}
{"author":"张翥","content":"北风吹雪浩漫漫，晓出津桥立马看。春入上林花树早，水连平地海波乾。金城万雉微茫湿，月阙双龙赑屃寒。今日天颜知有喜，紫宸朝下散千官。","dynasty":"元代","title":"雪中早朝"}
{"author":"张翥","content":"酒家篱落隔青棕，更在轻烟细雨中。绕郭好山横野碧，缘溪芳树立春红。故人雪鬓年年老，太守风谣处处同。十载相逢又相别，不堪回首海云东。","dynasty":"元代","title":"次福青宏路站州守林清源邀饮治所"}
{"author":"张翥","content":"西子湖边路。看依然、水光山色，自宜晴雨。天上归来重载酒，惟有旧盟鸥鹭。笑鬓影、星星如许。公子华筵凉似水，更绿鬟、窈窕歌金缕。留晚醉，看眉妩。三生书记真豪举。把平生、香奁软语，锦囊佳句。君到淮南明月夜，为问崔娘安否。□翻作、锦筝新谱。只恐惊鸿花外起，趁行云、直过沧江去。飞不到，断肠处。","dynasty":"元代","title":"金缕词送王季境还广陵"}
{"author":"张翥","content":"花落楚江流，过西山、雨涨渔村无路。双浆载愁来，苹沙外、惟有盟鸥相觑。春波碧草，送君曾是伤情处。依旧朝云飞画栋，秋满鹤汀凫渚。斜阳三两人家，□青旗影里，炊烟一缕。弦索夜深船，凄凉听、还似西风湓浦。征鸿去尽，梦回明月生烟树。如此山川无限恨，都付一尊怀古。","dynasty":"元代","title":"南浦舣舟南浦，因赋题"}
{"author":"张翥","content":"十里红楼。问声价如今，谁满扬州。白发书记，此日重游。听取席上名讴。拥冰弦斜伫，更为我、敛笑凝眸。觅黄骝。看端端怎比，楚楚风流。殷勤砑绫小草，写不尽宫汝，一段春柔。淡水疏花，知谁消受，几度帘卷香收。怕巫娥归去，空惆怅、梦断情留。把离愁。付行云行雨，楚尾吴","dynasty":"元代","title":"春从天上来同王继学宪使赋"}
{"author":"张翥","content":"袅袅秋风。听响彻云间，彩凤啼雄。嬴女飞下，玉佩玲珑。肠断十二台空。渺霜天如海，写不尽、楚客情浓。烛销红。更锵金振羽，变徵移宫。扬州旧时月色，叹水调如今，离唱谁工。露叶残蛾，蟾花遗粉，寂寞琼树香中。问坡仙何处，沧江上、鹤梦无踪。思难穷。把一襟幽怨，吹与鱼龙。","dynasty":"元代","title":"春从天上来"}
{"author":"张翥","content":"湘水冷涵秋，行云平贴。时见惊鸿度萍末。雾鬟烟佩，微步一川凉月。软波擎不定，龙绡袜。楚楚绀莲，愔愔瑶瑟。照影明珰两清绝。汜人何处，起舞为谁轻别。数峰江上晚，和愁叠。","dynasty":"元代","title":"感皇恩题赵仲穆画凌波水仙图"}
{"author":"张翥","content":"浅浅轻车稳便休，何须高盖与华辀。短辕不作王丞相，下泽聊为马少游。","dynasty":"元代","title":"予京居廿稔始置屋灵椿坊衰老畏寒始制青鼠袍且久乏马始作一车出入皆赋诗自志其三"}
{"author":"张翥","content":"使节重来省昔年，旧游零落一凄然。山川在眼空陈迹，歌舞催人又别筵。风捲潮声全海起，雨分虹影半空悬。酒醒惟有斜窗月，偏照姚江独夜船。","dynasty":"元代","title":"宴四明江中醉卧及醒舟已次车厩站"}
{"author":"张翥","content":"此丑行当殛，吾身敢顾危。要看夺笏处，正是结缨时。万古千秋在，皇天后土知。寸心三尺简，肯愧史臣词。","dynasty":"元代","title":"自誓"}
{"author":"张翥","content":"先锋才攻门，后军已登陴。拔都不怕死，直上搴贼旗。马前献逆首，脚下踏死尸。长河走败船，疾遣飞将追。幕中作露板，应有傅脩期。","dynasty":"元代","title":"后出军五首其三"}
{"author":"张翥","content":"乍换朝衣紫，祗怜客鬓华。才知无补世，官喜不离家。海燕雏方乳，戎葵蕊未花。归来北窗卧，尘污满乌纱。","dynasty":"元代","title":"四月十四日习仪白塔寺有旨翥升院判"}
{"author":"张翥","content":"月似二年前好。人比二年前老。今夕又鲸川，但欠酒杯倾倒。闻道。闻道。三径渐荒秋草。","dynasty":"元代","title":"如梦令·月似二年前好"}
{"author":"张翥","content":"烟草长洲苑。渺姑苏、旧游麋鹿，岁华云晚。多少吴宫花月恨，春去春来不管。只付与、行人凄断。君去风流宾幕里，把今情、古意供裁剪。珠唾湿，玉烟暖。相逢尽看金杯满。信人生、好怀有几，梦长缘短。白发峥嵘三千丈，底用云揉雨染。且斗取、尊前强健。为问浮槎还到否，便乘之、直上三山远。看瀛岛，水清浅。","dynasty":"元代","title":"金缕词送上官子东之昆山州幕官"}
{"author":"张翥","content":"压西湖千树，曾几度，为携尊。向柳外停桡，苔边待鹤，酒熟诗温。瀛洲旧时月色，怅荒凉、惟有数枝存。天上梨花成梦，江南桃叶移根。如今憔悴客愁村。难返暗香魂。甚岁晚春迟，角寒笛晓，雪暗云昏。登临不甚寄目，但青山、隐隐月纷纷。再约与君同醉，从他啄木敲门。","dynasty":"元代","title":"木兰花慢次韵陈见心文学孤山问梅"}
{"author":"张翥","content":"运尽黄旗晋祚开，天星俄复坼三台。方惊掘地双鹅起，已见浮江五马来。草暗离宫碑仆土，雨残战地骨生苔。当时一掬新亭泪，犹带寒潮日暮回。","dynasty":"元代","title":"台城"}
{"author":"张翥","content":"病起头颅不可风，南窗晴日正融融。天怜老境无差使，乞与诗篇酒盏中。","dynasty":"元代","title":"偶成二绝句简鲁威学士其二"}
{"author":"张翥","content":"月色今宵恰满规，有山如此愧来迟。金堂石室不到处，涧水松声无尽时。麻姑凌寒或送酒，木客入夜同吟诗。匡庐老仙去已远，怅望云间笙鹤期。","dynasty":"元代","title":"筹峰真馆追松瀑黄石翁尊师"}
{"author":"张翥","content":"京国留家久，馀生只自怜。一单如老衲，八十又新年。义士心犹血，谗夫舌谩涎。何时抱尊酒，哭向计峰前。","dynasty":"元代","title":"怀先陇"}
{"author":"张翥","content":"老鹤幡然忆楚皋，南来直渡浙江涛。千年故国悲城郭，万里晴空见羽毛。候馆夜吟飞綵翰，灵坛秋醮振琅璈。隃麋白屋山中路，留得仙家旧种桃。","dynasty":"元代","title":"送薛鹤斋南归吴中"}
{"author":"张翥","content":"羡君学道上清宫，亲得先生早发蒙。枸杞未逢朱孺子，丹砂须问葛仙翁。窗前点易寒研露，坛上焚香夜礼空。化鹤归来定何事，从师千载住崆峒。","dynasty":"元代","title":"题闲闲吴宗师徒孙丁自南卷"}
{"author":"张翥","content":"鼠劣翻书册，猫驯伴坐毡。吟怀欣雪夜，疾目畏风天。惟酒能消日，无方可引年。我诗犹偈子，一问北山禅。","dynasty":"元代","title":"岁晚苦寒偶成四章录似北山其三"}
{"author":"张翥","content":"风起征尘满鬓须，频呼驿卒缓前驱。已悲白骨多新鬼，尚说黄巾半畏途。麦老大田鸣乳雉，草深荒径窜妖狐。停骖思饮瓜园井，欲倩邻翁放辘轳。","dynasty":"元代","title":"茌平道中"}
{"author":"张翥","content":"阑干十二东风外，春藏画楼鸳琐。蜡炬光浓，氍毹坐软，宝鼎旋培沉火。玻璃盏大。但有酒须倾，有歌须和。剧饮淋浪，万金良夜虚过。中年情绪易恶，风流青镜里，销减些个。闽雨程赊，吴云驿远，别恨料应如我。先拚醉卧。任杨柳烟销，海棠月堕。明日江头，倩谁留画舸。","dynasty":"元代","title":"齐天乐"}
{"author":"张翥","content":"溪南野寺幽，巾舄偶相求。古道多黄叶，残僧半白头。远村高鸟暮，灌木乱蝉秋。此地茅堪剪，吾将卜隐丘。","dynasty":"元代","title":"秋日独行便上偶至清修寺"}
{"author":"张翥","content":"战骨填沟尘满城，尚书归说使人惊。方期渤海民沾化，岂意平凉贼畔盟。何日皇天知悔祸，中原故老望休兵。伤心扬子洲边月，忍听江流是哭声。","dynasty":"元代","title":"寄成居竹"}
{"author":"张翥","content":"鳌禁欣同直，高閒胜俗忙。露花迎夕敛，风树借秋凉。太史兰台笔，郎官粉署香。时时铃索静，有喜到岩廊。","dynasty":"元代","title":"次杜德常佥院韵"}
{"author":"张翥","content":"光风叶叶露香新，欲采幽芳惜暮春。几度玉笙吹夜月，潇湘云断不逢人。","dynasty":"元代","title":"王杲东白墨兰樵题诗用韵其左并寓所怀"}
{"author":"张翥","content":"莲花峰下天香树，吹老西风几度秋。僧宝真同洪觉范，诗穷我亦孟参谋。文章宇内千年事，身世江湖万里舟。甚欲相期石桥路，更须同访羽人丘。","dynasty":"元代","title":"答复见心见寄"}
{"author":"张翥","content":"高人岂作置书邮，尽弃函封向石头。故迹不随烟草没，遗风长与大江流。悲台鹰下川云暮，别国龙回岳雨秋。君过渚傍须舣棹，题诗相寄莫沈浮。","dynasty":"元代","title":"分题投书浦送沙彦文架阁之江西"}
{"author":"张翥","content":"先生醉矣。是事忘之矣。欲友古贤谁可矣。严子真其人矣。问渠辛苦征鞍。何如自在渔竿。终办一丘隐计、西湖鸥鹭平安。","dynasty":"元代","title":"清平乐酒后二首"}
{"author":"张翥","content":"昨日发万军，今日发万军。明日发万军，枭骑来群群。马蹄所经过，黄埃荡成云。堆粮与作饭，倒树与作薪。道途行者绝，那得有居人。","dynasty":"元代","title":"前出军五首其三"}
{"author":"张翥","content":"千岩秋色彻层霄，忆昔来乘使者轺。翠袖屡扶蓬阁醉，篮舆时赴宝林招。山阴客已无春会，溪上风犹送暮樵。此恨古今销不尽，西陵寂寞又回潮。","dynasty":"元代","title":"七忆其三忆会稽"}
{"author":"张翥","content":"老竹叶稀多秃枝，新竹碧润含幽姿。箨中龙子振春蛰，突出雷雨头参差。旁蹲怪石石罅裂，裂处恍惚疑龙穴。山中有树皆十围，活干撑青死槎折。霜皮食尽乾藓文，半顶斩立双桠分。最后一枝身出群，垂枝倒走阴崖云。李侯标致不可得，小字亲题别涂黑。纵横不在摩诘下，萧爽直与洋州敌。玉堂学士欣见之，浓墨大书真崛奇。森然一片铁石笔，妙甚七字琼瑰词。此诗此画今两绝，把玩微风动毛发。只应真宰泣雕镂，一夜山窗冷秋月。","dynasty":"元代","title":"息斋竹石古木为会稽韩季博士题"}
{"author":"张翥","content":"凤凰箫。新声远度兰桡。漾东风、湖光十里，参差绿港红桥。暖云蘸、郁金衫色，晴烟抹、翡翠裙腰。罨画名园，闹红芳榭，蒲葵亭畔彩绳摇。满鸳甃、落英堪藉，犹作殢人娇。渍罗袂、莫揉痕退，生怕香销。忆当年、尊前扇底，多情冶叶倡条。浴兰女、隔花偷盼，修禊客、临水相招。旧约寻欢，新声换谱，三生梦里可怜宵。从留得、楝花寒在，啼鴂已无聊。江南恨、越王台下，几度回潮。","dynasty":"元代","title":"多丽"}
{"author":"张翥","content":"仙去缑山，宴罢武夷，琼响吹彻。丛霄旧样亲传，琢就玉烟凝白。悠扬彩凤恰从云杪飞来，数声又趁鸳鸯歇。零落碧桃花，点春风如雪。清绝。更宜秦女，银筝唤取，楚娥瑶瑟。旋炙娇簧，只愁夜深寒咽。相看老矣，剩须陶写留连，尊前递把红牙节。归去画船时，满西湖明月。","dynasty":"元代","title":"石州慢题玉笙手卷"}
{"author":"张翥","content":"瓦盎醅纯白，砖炉火乍红。风生月晕后，霜下角声中。饥鼠窥灯暗，惊厖吠巷空。于今玉堂老，讵信暮途穷。","dynasty":"元代","title":"十月一日"}
{"author":"张翥","content":"古渡猴溪外，风烟淡欲无。岛人形貌怪，闽囝语言殊。小店鱼虾市，深林猿鸟都。肩舆看山好，候骑缓前驱。","dynasty":"元代","title":"濑溪"}
{"author":"张翥","content":"征车如水辔如丝，望入金河欲曙时。万里山川环拱抱，九天宫阙起参差。风林泥泥秋多露，野淀棱棱晓有澌。三十馀年观国愿，白头今日到京师。","dynasty":"元代","title":"早发潞阳驿"}
{"author":"张翥","content":"溪南野寺幽，巾舄偶相求。古道多黄叶，残僧半白头。远村高鸟暮，灌木乱蝉秋。此地茅堪剪，吾将卜隐丘。","dynasty":"元代","title":"秋日独行便上偶至清修寺"}
{"author":"张翥","content":"衣冠陈氏族，桃李薛公园。场老遗文古，岩僧旧迹存。苔矶荒碛岸，金榜勒瑶琨。已怜松特异，尤喜石能翻。","dynasty":"宋代","title":"薛岭"}
{"author":"张翥","content":"群蛮连岁閧滇中，陡溯山前喜挂弓。万里筹边频却虏，半生忧国早成翁。塞垣烽火方无警，幕府文书已上功。奏赋归来五云阁，汉庭不独数严终。","dynasty":"元代","title":"存道元帅师宗感时及陡溯山俟刀寨入贡次韵二诗送归关戍其二"}
{"author":"张翥","content":"瞢腾睡思酒频中，潦倒吟怀语不工。燕子人家春复夏，楝花时候雨兼风。青林脱虱成蝴蝶，白水鸣蛙抱活东。甚欲相从问丹诀，顶间朱橘几时红。","dynasty":"元代","title":"暮春偶作"}
{"author":"张翥","content":"朝为堂堂吟，暮为堂堂讴。堂堂徒尔奇，堂堂徒尔忧。不见膏与兰，煎燔祗自休。勿以不遇故，弃捐经与史。勿以势利故，弃捐廉与耻。勿以行役故，弃捐山与水。谓夜未遽央，已复明星明。仰视何煌煌，白露忽沾裳。怀人搅余心，何以勿永伤。江北亦为客，江南亦为客。为客多偪兀，何以安所适。上有君与亲，下有妻与息。在山则种榆，在隰则种蒲。马牛必维娄，舟航必繻袽。富贵富贵友，贫贱贫贱徒。岁月来者多，江湖逝者远。所得不可逝，所期不可返。幸此世累轻，归去衡门偃。","dynasty":"元代","title":"堂堂"}
{"author":"张翥","content":"新月过初弦，冰轮次第圆。空中真见相，清极恍如仙。旧雨苍苔地，新寒白露天。匡床延伫久，不觉屡移前。","dynasty":"元代","title":"初三日夜玩月至中秋日得诗其二"}
{"author":"张翥","content":"双凤山人茅作屋，五云阁吏绣为衣。写将潇洒沧洲趣，留待风流二老归。岁月无情遗墨在，江湖多事宿心违。寒藤古木江西道，惟有当年白雁飞。","dynasty":"元代","title":"故御史王楚鳌元戴为临川王伯达三画求题"}
{"author":"张翥","content":"昔在垂髫日，今吟薄暮年。床孤郗氏选，诗得谢公传。故国空戎马，荒山冷墓田。祗令后死者，忍泪读遗篇。","dynasty":"元代","title":"辑山村先生诗卷其一"}
{"author":"张翥","content":"彻昼风何急，避行陵树傍。惊沙扑面黑，野日映人黄。科斗旱未出，栗留寒欲藏。穷途泪易下，不是阮生狂。","dynasty":"元代","title":"大风"}
{"author":"张翥","content":"羡君学道上清宫，亲得先生早发蒙。枸杞未逢朱孺子，丹砂须问葛仙翁。窗前点易寒研露，坛上焚香夜礼空。化鹤归来定何事，从师千载住崆峒。","dynasty":"元代","title":"题闲闲吴宗师徒孙丁自南卷"}
{"author":"张翥","content":"自昔高科取俊英，布衣徒步到公卿。庙堂今日求材切，正待诸君策治平。","dynasty":"元代","title":"廉子祐归省金陵且就秋试作三绝句赠别其三"}
{"author":"张翥","content":"明月中天雾气消，酒醒凉思正飘飘。星河不动秋空阔，钟鼓无声夜寂寥。露下远山皆落木，风来沧海欲生潮。仙家玩事无缘到，虚负琼楼听玉箫。","dynasty":"元代","title":"中秋张外史招赏月失约赋以谢之"}
{"author":"张翥","content":"锦水西头观阙青，仙家原不隔沧溟。凤麟洲渚寒凝碧，云雾衣裳夜降灵。金醴浸花留客醉，玉笙吹月使龙听。看君福地容萧爽，长与曾孙宴幔亭。","dynasty":"元代","title":"壶洲为上清张道士题"}
{"author":"张翥","content":"运尽黄旗晋祚开，天星俄复坼三台。方惊掘地双鹅起，已见浮江五马来。草暗离宫碑仆土，雨残战地骨生苔。当时一掬新亭泪，犹带寒潮日暮回。","dynasty":"元代","title":"台城"}
{"author":"张翥","content":"忽忆江南古庄叟，钓竿归去拂珊瑚。药炉已熄勾庚火，书箧閒抛遁甲符。欲与陈陶同啖鲊，祇令张翰远思鲈。不知别后诗多少，刊到云编戊己无。","dynasty":"元代","title":"上京睹陈渭叟寄友书声及鄙人赋以答之其一"}
{"author":"张翥","content":"翁已生全儿殒躯，投文我欲诘天吴。一时肝胆宁知死，万顷波涛视若无。骨葬夜泉鲸穴冷，魂归故国蜃云孤。自今孝子流风在，直与扶桑水到枯。","dynasty":"元代","title":"哀孝子夏永庆"}
{"author":"张翥","content":"数载相看欲话难。酒边失口却成欢。空添别恨与眉端。流水有声传锦瑟，行云无梦赴青鸾。关河秋雨客窗寒。","dynasty":"元代","title":"浣溪沙"}
{"author":"张翥","content":"江馆当西澨，山堂向北隅。旧樊聊补坏，新竹复嘘枯。嘉此神明劳，森然雨露濡。贤才世闽海，之子冠洪都。生意原无息，休徵固有符。浑涵由地脉，腾达即天衢。故业诗书远，能官俊造须。材称人似玉，宾待凤将雏。照映丘园重，流传赋咏俱。拟同嘉树传，来作瑞筠图。","dynasty":"元代","title":"题辜德中瑞竹亭"}
{"author":"张翥","content":"昔隐黄龙老，今遗书记寮。人天所供养，巾盖此逍遥。仙乐时时下，香云往往飘。千秋一金塔，□□□□□。","dynasty":"元代","title":"衡山福严寺二十三题为梓上人赋其二十一止南寮"}
{"author":"张翥","content":"明月中天雾气消，酒醒凉思正飘飘。星河不动秋空阔，钟鼓无声夜寂寥。露下远山皆落木，风来沧海欲生潮。仙家玩事无缘到，虚负琼楼听玉箫。","dynasty":"元代","title":"中秋张外史招赏月失约赋以谢之"}
{"author":"张翥","content":"白云亲舍在湘东，怀牒归来昼锦同。宾幕尽趋元帅府，朝班旧引大明宫。剑横岩客南楼日，瑟罢湘灵北渚风。何处登临最相忆，江蓠秋碧畹兰红。","dynasty":"元代","title":"送欧阳逊老从谦之湖阃照磨"}
{"author":"张翥","content":"韩家门外立双楹，丹染旌书照路明。此媪何如陶母传，诸郎具是董生行。春泉跃鲤饶佳味，晓树啼乌有喜声。孝节从来贫始见，秦台那用筑怀清。","dynasty":"元代","title":"云州龙门镇韩母刘孝节卷"}
{"author":"张翥","content":"稍稍钟鼓动，纷纷车马朝。张灯照白发，把酒送寒宵。黄石终归汉，洪厓反见尧。刍言欣见采，拭目望新条。","dynasty":"元代","title":"乙未元日"}
{"author":"张翥","content":"宿雨晨初歇，高秋日浸微。水声千涧落，云气万山归。委羽洞天在，仙人飙驾飞。丹砂如可问，吾岂恋朝衣。","dynasty":"元代","title":"雨中次黄岩驿"}
{"author":"张翥","content":"城上高亭一再过，每看风物费吟哦。近诗颇效寒山子，往事徒成春梦婆。剩买十千燕市酒，閒听二八越娘歌。梅花枉报春消息，祗遣今年别恨多。","dynasty":"元代","title":"腊日饮赵氏亭"}
{"author":"张翥","content":"白石西边山更青，杖藜尘外得经行。鸟翻夕照落空翠，人逆松风闻涧声。道士煮茶留夜话，田家烧草起春耕。也知真境多佳境，拟约衡茅寄此生。","dynasty":"元代","title":"游武康禺山留宿升元宫"}
{"author":"张翥","content":"长忆东林远法师，三生张野有前期。经书贝叶翻重译，漏刻莲花礼六时。长老布金多满地，高僧卓锡自成池。不妨随喜诸天上，扶得风篁玉一枝。","dynasty":"元代","title":"南山莲社偕韩友直伯清昆季游龙井寺"}
{"author":"张翥","content":"雾树浑连水，水沟不受潮。米盐江上舫，鱼菜市中桥。壮士宁辞辱，仙公会见招。边淮无酒禁，磊碨剩须浇。","dynasty":"元代","title":"舟行即事二首其一"}
{"author":"张翥","content":"晨起洒杯酒，北风吹泪痕。岂徒歌楚些，端欲叫天阍。碧化苌弘血，春归杜宇魂。千秋一史笔，谁辨逐臣冤。","dynasty":"元代","title":"悼太平公"}
{"author":"张翥","content":"花下钿箜篌。尊前白雪讴。记怀中、朱李曾投。镜约钗盟心已许，诗写在，小红楼。忍泪上云兜。断魂随彩舟。等闲闲、惹得离愁。欲寄长河鱼信去，流不到，白鹭洲。","dynasty":"元代","title":"唐多令寄意箜篌曲"}
{"author":"张翥","content":"使君有道是民师，惠政长留去后思。秀麦不专称汉史，甘棠直欲继周诗。驯桑有雉童俱化，攫肉无乌吏绝欺。东鲁自今应纸贵，一时争打兖州碑。","dynasty":"元代","title":"江兖州叔志去思碑"}
{"author":"张翥","content":"水远天低。雪意垂垂。火炉头、煨芋燃萁。蒲团稳坐，纸帐低围。且放些慵，补些拙，学些痴。休惹群儿。唱起铜鞮。笑山翁、醉倒如泥。谁分蜾嬴，莫近鸱夷。把独醒人，沉醉者，两忘机。","dynasty":"元代","title":"行香子"}
{"author":"张翥","content":"不用牙璋远出师，将军凭轼下边陲。僰酋争歃金盘血，汉使高悬玉帐旗。司马文章传太史，武侯威略震南夷。只今父老兰沧上，拟刻宁蛮第一碑。","dynasty":"元代","title":"题舒噜存道元帅平师宗三州卷后"}
{"author":"张翥","content":"一箪小寄青莲宇，尺土巍临白玉京。名药晒庭分草木，好诗书壁杂真行。劫尘息后心源净，僧腊高来颔雪生。我住巷南师巷北，相过谈到暮钟声。","dynasty":"元代","title":"北山禅房次危太朴韵"}
{"author":"张翥","content":"大展三衣古道场，真人高拱殿中央。曼陀雨散天花落，薰陆烟生石乳香。纚纚风雷飞讲舌，耽耽龙象绕禅床。师行不废宗雷社，会觅篮舆到上方。","dynasty":"元代","title":"送绝宗继讲师住大雄寺"}
{"author":"张翥","content":"三年冗博士，四海老诗人。同是桑榆日，惟堪曲米春。清羸元寿相，肮脏任长身。微子谁知我，从来懒更真。","dynasty":"元代","title":"戊子正月连雪苦寒答段助教天祐吉甫二首其二"}
{"author":"张翥","content":"步卒伧楚健，长刀短甲衣。大叫前搏敌，跳荡如鸟飞。左提血髑髅，右夺贼马归。黄金得重赏，顾盼生光辉。尔辈疾归命，将军足天威。","dynasty":"元代","title":"后出军五首其一"}
{"author":"张翥","content":"东皋南亩雨新晴，杏花欲开菖叶生。田妇蒸藜来午饷，邻翁荷锸趁春耕。乌犍引犊村村出，布谷催人处处鸣。归与儿孙共閒夜，一窗灯火读书声。","dynasty":"元代","title":"乐平刘复初隐居四咏其一耕田"}
{"author":"张翥","content":"橹后风才顺，桅头日未斜。旧河通瓠子，新浪涨桃花。得鲙因沽酒，闻鹃更忆家。迢迢云气外，北望是京华。","dynasty":"元代","title":"黄河"}
{"author":"张翥","content":"崔郎胸次奇突兀，兴来从人索纸笔。斯须千峰万峰出，底用一石画五日。上饶道人列仙癯，示我新作云巢图。涂岚抹雾思更逸，古色满眼苍寒俱。重溪叠谷各异状，坏木崩石森相向。翠微最上云所栖，道人又在云之上。数椽丹室荫白茅，团团云间如一巢。拂衣拂著宿鹤背，挂剑挂落长松梢。空濛杳霭迷处所，岂复漂摇畏风雨。既非鸟窠老衲子，无乃中林古巢父。填窗拥户昼不开，神光隐见金银台。云之君兮凤为马，往往玉箫吹月来。道人几年游上国，卖药壶中人不识。洞玄宫观一黍珠，灵秀似与仙都敌。故巢未破归便得，归到玉山多美石。我诗毋刻刻此图，留照千秋山水碧。","dynasty":"元代","title":"崔旭行之云巢图赠道士俞刚中请余赋长歌"}
{"author":"张翥","content":"蜀冈东畔竹西楼，十五年前烂漫游。岂意繁华今劫火，空怀歌吹古扬州。亲朋未报何人在，战伐宁知几日休。惟有满襟狼藉泪，何时归洒大江流。","dynasty":"元代","title":"七忆其四忆维扬"}
{"author":"张翥","content":"席上屠苏岁岁同，只怜最后饮衰翁。半生客路江湖里，十月春愁雨雪中。黄道云消晴见斗，青阳气转晓占风。欲题采帖无佳句，思绕蓬莱最上宫。","dynasty":"元代","title":"阙题"}
{"author":"张翥","content":"万里漳南道，遥连岭峤东。山寒冬息瘴，海近昼多风。废圃攒筋竹，疏林落刺桐。槟榔新善啖，一解宿酲空。","dynasty":"元代","title":"发漳州"}
{"author":"张翥","content":"小儿舞袖学斋郎，大女笑看傍鼓簧。狂客有时来猎酒，老夫无事坐焚香。前家后家杂歌哭，南斗北斗相低昂。病卧经旬不出户，墙角青青春荠长。","dynasty":"元代","title":"病中"}
{"author":"张翥","content":"书剑翩翩送子归，原头相见脊令飞。北风关路雪云暗，落日客亭烟火微。血立忠臣头上发，线留慈母手中衣。老夫唯有销兵望，早遣平安到虎闱。","dynasty":"元代","title":"送监生聂让省兄山后"}
{"author":"张翥","content":"一饭了年华，蒲团静结跏。雪蹊抛即栗，风壁裂袈裟。寒狖窥烧叶，饥禽听施茶。清除亿劫想，吾欲问僧伽。","dynasty":"元代","title":"怀天目山处士张一无二首其一"}
{"author":"张翥","content":"南北二十里，两山中过云。采芝随鹿去，拾果与猿分。酒熟青田核，羹香碧涧芹。非君播诗句，那得世人闻。","dynasty":"元代","title":"次韵题大雷山桃源汪氏桃隐其二"}
{"author":"张翥","content":"好事能收断石存，摩挲堪忆古云根。楼空野燹钟何在，宫没寒芜井已眢。古篆半留栏上字，妖姬犹有墓中魂。试扪凹处殷红湿，不是胭脂是血痕。","dynasty":"元代","title":"辱井栏"}
{"author":"张翥","content":"晓雪初飞应岁华，因风吹起整还斜。石田不种皆成玉，瑶界非时自雨花。道士拥炉衣类鹤，麻姑送酒髻如鸦。悬知此际神游处，只在蓬莱海上家。","dynasty":"元代","title":"喜雪答鹤斋薛逸人"}
{"author":"张翥","content":"杏花树底血犹红，一宿星痕雨洗空。凤阙追班听帝诏，羽林坐甲卫皇宫。天官占候徵玄象，国士精诚贯白虹。引领云间望笙鹤，朝来佳气已葱葱。","dynasty":"元代","title":"七月二十七日书所见"}
{"author":"张翥","content":"好事能收断石存，摩挲堪忆古云根。楼空野燹钟何在，宫没寒芜井已眢。古篆半留栏上字，妖姬犹有墓中魂。试扪凹处殷红湿，不是胭脂是血痕。","dynasty":"元代","title":"辱井栏"}
{"author":"张翥","content":"大明宫殿彩云间，花底微风响佩环。陛戟九重周虎士，御筵咫尺望龙颜。犬牙磐石诸侯国，豹尾钩陈百辟班。漏下五门朝退晚，日边佳气满西山。","dynasty":"元代","title":"十一月六日大明殿贺清祀礼成"}
{"author":"张翥","content":"禅裓无尘锡杖青，一龛天竺更南屏。杨枝遍洒瓶中水，贝叶时翻笈内经。旧业池菱秋漠漠，归舟江树晓冥冥。今朝又作芜城别，何处钟声入夜听。","dynasty":"元代","title":"送谟侍者还江阴"}
{"author":"张翥","content":"忆昨阊门绾柳条，远烦相送过枫桥。夕阳陌上东西路，春水江头早晚潮。老境此心惟白社，英年何处不青霄。诗林别后应俱进，时遣邮筒慰寂寥。","dynasty":"元代","title":"寄陈敬初郯九成"}
{"author":"张翥","content":"徼外频传羽檄飞，将军三起著戎衣。空山狐兔无藏窟，平陆龙蛇有杀机。已见赵佗知汉德，更令孟获识天威。此行整顿蛮荒了，箐雨泸烟好赋归。","dynasty":"元代","title":"存道元帅师宗感时及陡溯山俟刀寨入贡次韵二诗送归关戍其一"}
{"author":"张翥","content":"群蛮连岁閧滇中，陡溯山前喜挂弓。万里筹边频却虏，半生忧国早成翁。塞垣烽火方无警，幕府文书已上功。奏赋归来五云阁，汉庭不独数严终。","dynasty":"元代","title":"存道元帅师宗感时及陡溯山俟刀寨入贡次韵二诗送归关戍其二"}
{"author":"张翥","content":"不见俊公今十年，武林留偈竟茫然。苕溪寺已空尘劫，蒲室灯还有别传。晒衲石根随夕照，题诗竹里湿秋烟。何时近一牛鸣地，老去山中伴夜禅。","dynasty":"元代","title":"寄俊上人"}
{"author":"张翥","content":"故人远在越江南，何日相寻过海帆。少借禅房一十笏，全翻经藏五千函。寒炉拨火宜煨芋，夜月裁诗定倚杉。儗结愿香归未得，碧莲花老补陀岩。","dynasty":"元代","title":"寄智及上人"}
{"author":"张翥","content":"世路正如棘，吾生犹系匏。诗人歌蟋蟀，军士叹蟏蛸。无地营家食，何心解客嘲。山林徒在眼，难觅一枝巢。","dynasty":"元代","title":"蜕庵岁晏百忧薰心排遣以诗乃作五首其三"}
{"author":"张翥","content":"玄洲别岛郁巃嵷，满谷蜷云护万松。外史编图琼笈秘，隐居留诰玉函封。丹池雨见龙无角，药圃春肥鹿有茸。拟借一龛为洞吏，与君来往大茅峰。","dynasty":"元代","title":"赠别句曲外史张伯雨"}
{"author":"张翥","content":"兵尘澒洞绕函关，不到商于六里间。赤帜频传秦楚蹶，白云自与绮园閒。龙蛇陆起知何在，鸿鹄冥飞竟不还。千载高风无复见，空馀芝草满空山。","dynasty":"元代","title":"题四皓商山图"}
{"author":"张翥","content":"鶗鴂声中花片飞，楚兰遗思独依依。春风先自悲芳草，惆怅王孙又不归。","dynasty":"元代","title":"题兰"}
{"author":"张翥","content":"鳌禁欣同直，高閒胜俗忙。露花迎夕敛，风树借秋凉。太史兰台笔，郎官粉署香。时时铃索静，有喜到岩廊。","dynasty":"元代","title":"次杜德常佥院韵"}
{"author":"张翥","content":"万里函香出汉廷，楚江南下越山青。祠光夜现天妃火，骑气秋瞻使者星。三岛凤麟环碧海，九关虎豹隔青冥。君才宜掌丝纶美，为述文章袭六经。","dynasty":"元代","title":"送李孟端奉祀天妃祠北归"}
{"author":"张翥","content":"几年无此雪，南国见应稀。平地深三尺，飞花大一围。银河乾彻底，白石烂生辉。润色饶梅柳，新春晓已归。","dynasty":"元代","title":"甲子元日夜大雪初三日立春始晴"}
{"author":"张翥","content":"小吏堞前烟水空，淮山无数直丛丛。使君援笔写秋色，舟子唱桡乘晚风。几处渔家依落木，半汀残照下飞鸿。白云望断仙游远，应在蓬莱碧海中。","dynasty":"元代","title":"故御史王楚鳌元戴为临川王伯达三画求题其三"}
{"author":"张翥","content":"诗律输君敢斗严，强摩老眼傍风檐。鹄袍夜散遥持烛，席舍朝开尽撤帘。久悟物机忘出入，时存神火验抽添。明当唤取弹筝手，与唱新声阿鹊盐。","dynasty":"元代","title":"会试院泰甫兵部既答和拙作且示以佳章仆以汨于校文遂稽貂续仍韵见趣所考既就格辄缀四首录奉一笑其四"}
{"author":"张翥","content":"晋阳山下蒲村渡，断坂连冈叠烟树。横汾水落流更急，客子西归迫秋暮。朔风转雨作雪飞，倚盖沙头泥没屦。后来者谁须我友，望望津船出前溆。湿云扑地边鸿惊，危桥挂岸征马生。樵家有径冻叶平，土床火煖无人声。乱峰倒倚白石烂，空壑半压冰槎横。归来想像犹眼底，讵拟褐夫能画此。溪明雪净古色起，一片荒寒在窗几，岁晚远游吾倦矣。","dynasty":"元代","title":"题雪溪待渡图"}
{"author":"张翥","content":"万里征帆渡越江，兹游奇观世无双。海中蓬岛金银阙，天上玉堂云雾窗。吾道政须求柱石，诗坛从此避旌幢。青林白谷归休地，怀抱因君得暂降。","dynasty":"元代","title":"赠马易之"}
{"author":"张翥","content":"粲若唐宸翰，森然宋赐书。宝藏经阁上，光动道场初。川岳留奇观，风云绕净居。何时能一到，银钥借开鱼。","dynasty":"元代","title":"衡山福严寺二十三题为梓上人赋其十九御书阁"}
{"author":"张翥","content":"今夜溪楼月，登临倍惘然。电光何处雨，风色欲秋天。历历灯缘岸，依依笛起船。江湖归路渺，回首白鸥前。","dynasty":"元代","title":"文昌楼望月时家已归浙上"}
{"author":"张翥","content":"罨画溪头春水波，美人兰棹远来过。杯如贺老稽山酒，曲有吴儿小海歌。楼馆云晴空翠湿，汀洲花暗夕阳多。只今粉墨馀高致，愁绝樵风冷薜萝。","dynasty":"元代","title":"故御史王楚鳌元戴为临川王伯达三画求题其二"}
{"author":"张翥","content":"夜漫漫，风凛凛，严霜下，寒更甚。狐鸣鬼啸有今夕，仓卒剑戟生高枕。神光堕地摧白虹，呜咽英雄泪空饮。","dynasty":"元代","title":"悲寒风"}
{"author":"张翥","content":"锦水西头观阙青，仙家原不隔沧溟。凤麟洲渚寒凝碧，云雾衣裳夜降灵。金醴浸花留客醉，玉笙吹月使龙听。看君福地容萧爽，长与曾孙宴幔亭。","dynasty":"元代","title":"壶洲为上清张道士题"}
{"author":"张翥","content":"月有秋期醉有乡，虚堂中夜挹流光。九天零露溅尊俎，万里高风扶佩裳。白凤飞回声缥渺，玉笙吹彻梦清凉。醒来却觅神游处，狼籍中庭桂子香。","dynasty":"元代","title":"醉月堂为万声远作"}
{"author":"张翥","content":"乱云散黑收残雨，落照浮红满大江。烟际小星添个个，沙头宿鸟下双双。文章烂漫工何补，胆气峥嵘老未降。新喜仙翁与释子，买山容作读书窗。","dynasty":"元代","title":"四月护三丧渡江之宴坞"}
{"author":"张翥","content":"练裯不解暖，已索絮衾眠。老疾日渐退，馀生天所怜。蝎行窗纸响，蛾扑烛花偏。喜见沽头报，江南有到船。","dynasty":"元代","title":"七月旦立秋风雨夜寒"}
{"author":"张翥","content":"山田多白石，阳陂足丰草。瘦地费牛力，饭之当宿饱。近午牛背热，出耕须及早。解纼休树阴，念此觳觫老。隐居抱正学，逍遥事幽讨。商歌干齐侯，戚也岂知道。","dynasty":"元代","title":"题林大用隐居饭牛山"}
{"author":"张翥","content":"暂寄微躯在世尘，此庵名亦强为邻。了知百岁旦暮事，岂泥三生前后因。非假日明那有目，忽随空坏本无身。要知枯坐环中者，别是人间不死人。","dynasty":"元代","title":"幻寓庵用虞芝亭学士韵"}
{"author":"张翥","content":"四明游客住京都，旅舍青灯照影孤。家信十年黄耳犬，乡心一夜白头乌。却携长铗辞金水，直挂轻帆到鉴湖。为问蠡吾王太守，别来安稳有书无。","dynasty":"元代","title":"余伯畴归浙东简郡守王居敬"}
{"author":"张翥","content":"橹后风才顺，桅头日未斜。旧河通瓠子，新浪涨桃花。得鲙因沽酒，闻鹃更忆家。迢迢云气外，北望是京华。","dynasty":"元代","title":"黄河"}
{"author":"张翥","content":"两崖高立色冥冥，仰视空光一罅青。石兀马蹄危不度，水漂龙气暗闻腥。山川壮自开天险，风雨阴疑来鬼灵。我欲重寻旧题处，湿云寒藓满岩扃。","dynasty":"元代","title":"扈从之上京过龙门"}
{"author":"张翥","content":"又蛛分天巧，鹊误秋期，银汉会牛女。薄命犹如此，悲欢事，人间何限夫妇。此情更苦。怎似他、今夜相遇。素娥妒、不肯偏留照，渐凉影催曙。私语钗盟何处。但翠屏天远，清梦云去。纵有闲针缕，相怜爱、丝丝空缀愁绪。窃春伴侣。问甚时、重画眉妩。谩铅泪弹风，都付与洗车雨。","dynasty":"元代","title":"眉妩七夕感事"}
{"author":"张翥","content":"般若南朝寺，思公第一传。拓开方丈地，坐断再生禅。贝叶收经夹，昙花散法筵。山神应夜夜，来礼佛灯前。","dynasty":"元代","title":"衡山福严寺二十三题为梓上人赋其一般若寺"}
{"author":"张翥","content":"山前孤戍水边营，落日无人已断行。瓯脱数家门早闭，轒温千帐火宵明。白摧野草狼同色，秋入榆关雁有声。最是不禁横笛怨，海天秋月不胜情。","dynasty":"元代","title":"上京秋日三首其一"}
{"author":"张翥","content":"底事东风大放颠，为花浑废夜深眠。赏心不有闰三月，老眼应虚春一年。歌舞尽传天上曲，笑谈同是酒中仙。归时更爱东城道，月在秋千影外圆。","dynasty":"元代","title":"清明日杏园独坐"}
{"author":"张翥","content":"使君有道是民师，惠政长留去后思。秀麦不专称汉史，甘棠直欲继周诗。驯桑有雉童俱化，攫肉无乌吏绝欺。东鲁自今应纸贵，一时争打兖州碑。","dynasty":"元代","title":"江兖州叔志去思碑"}
{"author":"张翥","content":"忆昔薄游苕之城，溪光近秋山晚晴。连峰接嶂望不极，惟有白云纵复横。渔村无林树墨色，微风忽起菰蒲声。月从太湖东畔出，直射西塞山前明。人家碧玉壶中住，野舫银河天上行。酒酣时起发长啸，水底直遣鱼龙惊。老晖乡亦此盘礴，安知今我非三生。尽搜万象入奇笔，画与诗境俱峥嵘。吾家苕中有茅屋，京尘满鬓难为情。顿令扁舟夜入梦，万顷鸥波归濯缨。","dynasty":"元代","title":"懒拙道人苕溪晓望图"}
{"author":"张翥","content":"生朝戊子。今朝戊子。五十八年还是。头童齿豁可怜人，也召入、词林修史。前生偶尔。后生偶尔。但喜心头无事。从来不解学神仙，怎会得、长生不死。","dynasty":"元代","title":"鹊桥仙"}
{"author":"张翥","content":"江南北。金鞍一去空消息。空消息。鸡声月店，雁声霜驿。春醪谁道浓无滴。十分满引浑无力。浑无力。离愁如海，怎生乾得。","dynasty":"元代","title":"忆秦娥·江南北"}
{"author":"张翥","content":"采燕方迎岁，苍龙忽建辰。车书时有道，宇宙物皆春。红喜灯花重，青看菜甲新。屠苏不辞后，已是白头人。","dynasty":"元代","title":"庚辰元日立春"}
{"author":"张翥","content":"绝漠同文轨，提封振古稀。犬牙开武帐，元老秉天威。白马紫驼酒，青貂银鼠衣。那思山下水，曾睹六龙飞。","dynasty":"元代","title":"送郑喧宣伯赴赤那思山大斡耳朵儒学教授四首其二"}
{"author":"张翥","content":"莫矣年光速，凄其世虑多。半生县磬室，万事缺壶歌。秃木风难响，寒云日易蹉。向来出处意，不决欲如何。","dynasty":"元代","title":"莫矣"}
{"author":"张翥","content":"话旧共蝉联，河桥且系船。春归花满地，江阔雨连天。处士题鹦鹉，诗人拜杜鹃。此生虽老去，未敢愧前贤。","dynasty":"元代","title":"话旧送胡士恭之京师"}
{"author":"张翥","content":"万顷平湖碧，浮光映泬㵳。秀山纯漫影，沧海暗通潮。瘴黑云相荡，春澄雪未销。润沾蒙部阔，川合洱河遥。粳稻收田利，蒲鱼入市饶。雨归龙气湿，晴浴鹤媒骄。夹树迷深箐，流花落野椒。毡来蛮妇漂，船放僰僮桡。帅阃开荒甸，英才屈下僚。此心同逝水，日夜向东朝。","dynasty":"元代","title":"分题送京兆赵耕师尹之临安路帅府照磨得通海湖"}
{"author":"张翥","content":"溪水漫。岸口小桥冲断。沽酒人家门巷短。柳阴旗一半。细雨鸣鸠相唤。曲港落花流满。两两睡红＊＊暖。恼人春不管。","dynasty":"元代","title":"谒金门寒食临川平塘道中"}
{"author":"张翥","content":"先人有夙训，闻在幼壮时。岂意衰暮日，乃复新验之。茫茫上天理，讵可私臆知。百年大化中，流浪从推移。信彼杞忧者，徒为众所嗤。","dynasty":"元代","title":"杂诗七首其一"}
{"author":"张翥","content":"北风霜霰日冥冥，送子南归出广庭。上国几年陪赐履，名山随处访藏经。藜光照夜时燃火，龙气冲寒直射星。却忆冲虚观前路，豫章双树更青青。","dynasty":"元代","title":"送刘彦基奉宗师命访求道德经注"}
{"author":"张翥","content":"幽甚南雷路，尝闻故老传。墟通卖鱼碶，潮入种蚶田。棂子浑成树，桃花不计年。山中多佛寺，灯火肃芊芊。","dynasty":"元代","title":"次韵题大雷山桃源汪氏桃隐"}
{"author":"张翥","content":"中夜正无寐，何处舻声来。河声不堪强聒，更听雁声哀。月色依依偏照，霜气萧萧渐紧，何似解离怀。明发吾无策，惟有快衔杯。过重阳，都未见，菊花开。遥知数丛篱下，破蕊映书斋。三十六陂烟水，二十四桥风月，天遣几时回。传语闲鸥鹭，相望莫惊猜。","dynasty":"元代","title":"水调歌头御河舟中"}
{"author":"张翥","content":"黄尘扑马出西城，忽见云林眼倍明。竟日寂无山鸟语，满岚纯是涧松声。石幢花雨何时洒，禅榻茶烟特地生。客自去来钟梵外，老僧于世已忘情。","dynasty":"元代","title":"游万松庵"}
{"author":"张翥","content":"又蛛分天巧，鹊误秋期，银汉会牛女。薄命犹如此，悲欢事，人间何限夫妇。此情更苦。怎似他、今夜相遇。素娥妒、不肯偏留照，渐凉影催曙。私语钗盟何处。但翠屏天远，清梦云去。纵有闲针缕，相怜爱、丝丝空缀愁绪。窃春伴侣。问甚时、重画眉妩。谩铅泪弹风，都付与洗车雨。","dynasty":"元代","title":"眉妩七夕感事"}
{"author":"张翥","content":"积雨将谋雪，新年未入春。半生如过客，七日又逢人。采胜天花小，香醪玉色醇。多忧亦何事，适意任天真。","dynasty":"元代","title":"癸酉人日雨中"}
{"author":"张翥","content":"来不分明去不言，红椒花露湿妆痕。巫娥已逐梦魂断，十二碧峰愁暮猿。","dynasty":"元代","title":"小游仙词其三"}
{"author":"张翥","content":"青枫岭头石色赤，岭下𡻻江千丈黑。数行血字尚斓斑，雨荡霜磨消不得。当时一死真勇烈，身入波涛魂入石。至今苔藓不敢生，上与日月争光晶。千秋万古化为碧，海风吹断山云腥。可怜薄命良家女，千金之躯弃如土。奸臣误国合万死，天独何为妾遭虏。古来丧乱何代无，谁肯将身事他主。兵尘澒洞迷天台，骨肉散尽随飞埃。枫林景黑寒燐堕，精灵日暮空归来。堂堂大节有如此，正当庙食依崔嵬。君看𡻻江之畔石上血，当与湘江之竹泪痕俱不灭。","dynasty":"元代","title":"王贞妇"}
{"author":"张翥","content":"杖锡风尘际，师行戒畏途。故人怀槜李，春水到长芦。舍利藏金塔，袈裟系宝珠。禅房大自在，应念室中蒲。","dynasty":"元代","title":"送蒲空叙本中往住长芦寺"}
{"author":"张翥","content":"门外晚风生，鼓角城头欲动。霜月满天如水，渐夜深寒重。幽人拥被醉模糊，无愁也无梦。只有些儿心上，怕梅花清冻。","dynasty":"元代","title":"好事近寒夜"}
{"author":"张翥","content":"寒潮已退大江空，不见来鸥与去鸿。半岭綵霞缠落日，一川红树照西风。鲁连蹈海英灵远，王粲登楼感慨同。径欲投竿会稽石，得鱼为饱浙河东。","dynasty":"元代","title":"望江"}
{"author":"张翥","content":"老竹叶稀多秃枝，新竹碧润含幽姿。箨中龙子振春蛰，突出雷雨头参差。旁蹲怪石石罅裂，裂处恍惚疑龙穴。山中有树皆十围，活干撑青死槎折。霜皮食尽乾藓文，半顶斩立双桠分。最后一枝身出群，垂枝倒走阴崖云。李侯标致不可得，小字亲题别涂黑。纵横不在摩诘下，萧爽直与洋州敌。玉堂学士欣见之，浓墨大书真崛奇。森然一片铁石笔，妙甚七字琼瑰词。此诗此画今两绝，把玩微风动毛发。只应真宰泣雕镂，一夜山窗冷秋月。","dynasty":"元代","title":"息斋竹石古木为会稽韩季博士题"}
{"author":"张翥","content":"老禅居处水云重，此地纤尘不可容。潮色平铺无际海，日光先上最高峰。踏花佛驭红牙象，献宝神骑白耳龙。第一江山第一座，几时来听讲时钟。","dynasty":"元代","title":"次韵刘伯贞与金山即休了长老唱和"}
{"author":"张翥","content":"万乘巡行远，三灵佑护多。旌旄随大纛，鼓铎杂鸣驼。丽日浮黄伞，微风送玉珂。臣心如草色，不断到滦河。","dynasty":"元代","title":"大驾时巡千官导送至大口"}
{"author":"张翥","content":"始得平安信，浑纾怅望心。争看尺素字，绝胜万黄金。危甚初秋警，几于平陆沈。蜂屯昱岭上，豨突浙江浔。纵尔驱锋镝，宁逃磔斧砧。官军俄克复，乱首即成擒。城市半焦土，亲朋多好音。已知生有路，暂免泪沾襟。老子欢殊剧，家人酒快斟。狂歌敲手板，醉倒脱头簪。黎庶思苏息，皇天愿照临。国威虽震叠，兵气尚萧森。自顾形骸累，仍嗟岁月侵。怀归畏吏议，承乏念官箴。虎豹关非远，龙蛇水更深。岂无黄石略，虚遣白头吟。落日耿残雪，浮云生夕阴。枯萁闻龁马，疏树见栖禽。松竹荒须理，茅茨破可寻。前身本道士，不是恋山林。","dynasty":"元代","title":"成居竹有书报甥傅君亮至扬州言其家与外表舅吴仲益及妇家二叔学生韩与玉全家无恙喜甚有怀"}
{"author":"张翥","content":"城南官掘穴，日见委尸盈。终朝乌鸟下，薄暮狼狐鸣。冰裂人刳骨，风悲鬼哭声。茫茫死生理，真宰岂无情。","dynasty":"元代","title":"书所见其二"}
{"author":"张翥","content":"野散千军帐，云横万里川。寒多雨是雪，日近海为天。黑黍供甘酿，黄羊饱割鲜。广文但少客，宁虑坐无毡。","dynasty":"元代","title":"送郑喧宣伯赴赤那思山大斡耳朵儒学教授四首其三"}
{"author":"张翥","content":"黄河十月已流冰，暂解行装驻广陵。逆旅壮怀销北斗，故山归梦入孤灯。千金燕市方求马，万里天池欲徙鹏。曾是公卿有知己，孝廉船上觅张凭。","dynasty":"元代","title":"送涂茂才北游"}
{"author":"张翥","content":"上天久无雨，南风日吹沙。旱气弥虫虫，六月稻不花。晋土素硗瘠，如此岁食赊。上官方劝分，义士起叹嗟。发帑捐积镪，籴粟来连车。吾乡忍沟壑，哺尔万口呀。厚泽田里被，颂声父老誇。预备世勿务，征敛惟纷拿。遂令活人功，乃出一士家。不知时有司，视此无愧耶。我作义薛诗，好德良可嘉。愿言讲荒政，生意当无涯。","dynasty":"元代","title":"阳曲义士薛氏旌表诗卷"}
{"author":"张翥","content":"老臣载笔侍金銮，自愧三叨读卷官。进士擢科从古盛，大臣考策得才难。芳年荏苒闻鶗鴂，花事从容到牡丹。明发禁扃当彻锁，文光高动五云端。","dynasty":"元代","title":"殿试翥与读卷官"}
{"author":"张翥","content":"自惊六十八年身，老病蹉跎又见春。京国岁寒稀雨雪，江淮兵久尚风尘。乡书屡绝亲知远，官俸常空仆马贫。只忆练溪韩与玉，封书寄与重伤神。","dynasty":"元代","title":"寄韩文玙与玉"}
{"author":"张翥","content":"素娥风韵自天真。似回首、趁行云。眉黛任长颦。正宜看、啼妆未匀。扇犀轻按，袖罗低掩，一曲广陵春。飞尽画梁尘。曾数到、梨园几人。","dynasty":"元代","title":"太常引"}
{"author":"张翥","content":"强起梳头坐，窗明晚景新。生遭兵是劫，病与鬼为邻。农事田畴废，边声鼓角频。故山多药物，徒切未归身。","dynasty":"元代","title":"病起"}
{"author":"张翥","content":"曹溪一祖后，衡岳世多贤。分得灯相续，提将印密传。法音风万籁，禅性月中天。珍重磨砖喻，微机要自诠。","dynasty":"元代","title":"衡山福严寺二十三题为梓上人赋其八砖镜亭"}
{"author":"张翥","content":"黄尘扑马出西城，忽见云林眼倍明。竟日寂无山鸟语，满岚纯是涧松声。石幢花雨何时洒，禅榻茶烟特地生。客自去来钟梵外，老僧于世已忘情。","dynasty":"元代","title":"游万松庵"}
{"author":"张翥","content":"寒日迫县车，寸阴老愈惜。晨趋理公务，暮返亲坟籍。究往发孤愤，思来抱深惕。理惬复相忘，神劬聊一息。湛然拥襟坐，栩栩鼻端白。千龄与化终，不朽在方策。圣哲有明训，学道庶自益。","dynasty":"元代","title":"杂诗七首其三"}
{"author":"张翥","content":"青林抱涧阿，直上更嵯峨。田凿云根种，人盘鸟道过。乱泉鸣暗谷，丰草被阳坡。彷佛疑山鬼，衣裳隐薜萝。","dynasty":"元代","title":"关岭"}
{"author":"张翥","content":"黼黻青城焕景光，紫檀黄道蔼天香。凤韶曲变初终奏，龙衮衣明上下章。共喜圣时修旷典，更从春享议明堂。吾皇饮福神灵毕，却进公卿万寿觞。","dynasty":"元代","title":"圜丘礼成改直翰林策书告庙祝版其二"}
{"author":"张翥","content":"挏官载出橐驼马，分得官壶给事家。代饮酪奴宁许敌，蒸豚人乳不成誇。肥凝晓露䲭夷革，香带秋风苜蓿花。长与诗翁消酒渴，肯辞为客住龙沙。","dynasty":"元代","title":"给事以马乳贶就索诗"}
{"author":"张翥","content":"时平久不脩武备，一旦盗贼起跳踉。南窥荆邓北徐汝，红巾直来据武昌。摧城破壁官吏走，九江太守能死守。赤眉铜马终殄除，此贼游魂𨚗得久。天兵势若风雨来，直扫四野无氛埃。庙谟最先择元帅，国计莫重完江淮。堂堂中书开外省，幕府人材倚公等。崔侯如刃新发硎，锋锐所当无肯綮。金汤表里元有捷，正藉前筹资薄伐。草茅有策可采用，义士多方须教阅。酒酣客起征马鸣，壮气满髯肝胆倾。浩歌把剑徒激烈，老矣莫赋从军行。","dynasty":"元代","title":"送崔让士良都事江淮行省"}
{"author":"张翥","content":"寒潮已退大江空，不见来鸥与去鸿。半岭綵霞缠落日，一川红树照西风。鲁连蹈海英灵远，王粲登楼感慨同。径欲投竿会稽石，得鱼为饱浙河东。","dynasty":"元代","title":"望江"}
{"author":"张翥","content":"黄蒿古城风捲沙，涧头衰树啼寒鸦。岁云暮矣霜露积，夜如何其星汉斜。满衣落月行人起，马上梦魂犹在家。","dynasty":"元代","title":"发古城铺"}
{"author":"张翥","content":"岧峣杰阁起城皋，尚想君王结构劳。楚国山川推壮丽，唐人文赋擅风骚。天开彭蠡连江阔，山向番禺入岭高。万里登临一怀古，朔云秋兴正滔滔。","dynasty":"元代","title":"滕王阁晚望"}
{"author":"张翥","content":"西风渐急早寒严，晓露俄晞日在檐。满鼎松声烹活火，半钩花影捲疏帘。菊黄又报秋期近，发白空惊老态添。未得山中觅茅屋，去修丹灶养红盐。","dynasty":"元代","title":"九月二日揭晓仆以朔旦始得閒复成二诗录奉泰甫侍郎思齐御史本中都事道明敏文伯崇有志诸寮友其二"}
{"author":"张翥","content":"好事能收断石存，摩挲堪忆古云根。楼空野燹钟何在，宫没寒芜井已眢。古篆半留栏上字，妖姬犹有墓中魂。试扪凹处殷红湿，不是胭脂是血痕。","dynasty":"元代","title":"辱井栏"}
{"author":"张翥","content":"飞舸鲸涛渡渺冥，祠光坛上夜如星。蛟龙笋簴县金石，云雾衣裳集殿庭。万里使轺游冠绝，千秋海甸仰英灵。乘槎欲借天风便，彷佛神山一发青。","dynasty":"元代","title":"湄洲屿"}
{"author":"张翥","content":"鼠劣翻书册，猫驯伴坐毡。吟怀欣雪夜，疾目畏风天。惟酒能消日，无方可引年。我诗犹偈子，一问北山禅。","dynasty":"元代","title":"岁晚苦寒偶成四章录似北山其三"}
{"author":"张翥","content":"郎情秋后萧疏叶。妾心陌上悠扬蝶。何处望归鞍。春云山外山。梨花新月下。独自烧香罢。惟有梦相寻。惊鸟啼夜深。","dynasty":"元代","title":"菩萨蛮·郎情秋后萧疏叶"}
{"author":"张翥","content":"全晋山川气象开，满城烟树拥层台。土风旧有尧时俗，人物今无楚国材。千嶂晚云原上合，两河秋色雁边来。昔贤胜赏今陈迹，落日登临画角哀。","dynasty":"元代","title":"郡楼晚望览临武堂故基"}
{"author":"张翥","content":"嘉禧殿前初日高，瑞光先映赭黄袍。云间瑞露收金掌，仗外微风飏彩旄。黄鹤仙人周子晋，碧鸡使者汉王褒。禁园尚觉馀寒在，未放春红上小桃。","dynasty":"元代","title":"翰林三朝御容戊戌仲冬朔把香前宫"}
{"author":"张翥","content":"治理逢熙运，钦明仰圣皇。至仁侔覆载，上德配轩唐。大业勤宏济，元臣协赞襄。贤科收俊造，庭实璨圭璋。入贡徕符拔，仪韶下凤凰。普天均雨露，绝域总梯航。每念京师食，遥需漕府粮。神妃所庇护，飓母敢飞扬。前队貔貅发，先驱罔象藏。冷飙鼓万舵，朱火耀连樯。帝策申嘉惠，祠官按典常。赏劳兼湛濊，旌烈特巍煌。仆本中林士，久陪东观郎。遂叨乘驿传，遍与礼灵场。簜节雕龙饰，华旗画隼翔。冲流度鄞越，陟险过泉漳。缅彼湄洲屿，崭然钜海洋。蛟穿崖破碎，鲸蹴浪撞搪。震鼓轰空阔，奔帆截渺茫。岛夷迎使舸，瘴雾避天香。嘉荐歆芬苾，阴功助翕张。精诚致工祝，景贶答祯祥。贾舶倾诸国，舆图奄八荒。身虽距闽峤，志已略扶桑。裴洞三生梦，温陵十月凉。兹游平昔冠，夙愿一朝偿。女髻皆殊制，蛮音各异乡。地偏宜荔子，人最贵槟榔。酿鹿肥漂酒，浇蚝液满房。招贤簇车骑，挥扫积缣缃。穷腊才竣事，暄春始趣装。剑津传警急，汀贼起狓猖。獠砦旋戡定，藩垣慎捍防。思亲弥切切，行役更遑遑。狐死嗟奚首，龟占喜允臧。封崇晏坞内，木拱计峰旁。薄宦祇牵率，孤踪易感伤。暂为江左客，谁洒墓头浆。逝矣川涂阻，凄其涕泪滂。南园恰啼鴂，北路复鸣螀。粤若娄东邑，由来汉太仓。机云存故宅，吴会画雄疆。遁迹晞高士，遗风挹让王。厥田尤沃衍，比岁适丰穰。老我张承吉，新知顾辟疆。闻君占形胜，筑室恣徜徉。铁笛留严客，青钱乞泰娘。杏鞯红叱拨，兰柱绣鸳鸯。辟径通佳处，栽桃带柳塘。脩梧羽葆盖，美竹碧琳琅。列岫浓螺色，澄湖净镜光。鸟边岚漠漠，鱼外水泱泱。鹤驻游仙馆，鸾鸣种玉冈。投竿钓月槛，隐几读书床。云结芝英秀，花团桂树苍。舫斋青筱箔，渔舍绿苔墙。栋宇环相属，园池郁在望。直疑金谷墅，还似辋川庄。未获窥诗境，相邀到草堂。开樽罗绮馔，侑席出红妆。婉态随歌板，齐容缀舞行。新声《绿水》曲，秾艳《大堤》倡。宛转缠头锦，淋漓蘸甲觞。弦松调宝柱，笙咽炙银簧。倚策骖联辔，钩帘烛绕廊。僰僮供紫蟹，庖吏进黄獐。卜昼宁辞醉，留欢正未央。分司莫惊坐，刺史欲无肠。是集俱才彦，虚怀共颉颃。珠玑散咳唾，律吕应宫商。郑老经术富，于仙词翰长。琦初灯并照，郯华骥同骧。璧色笺毫健，吟篇綵绘彰。拈题争点笔，得句倏盈箱。劲敌千钧彀，精逾百鍊钢。语奇凌鲍谢，体变失卢杨。瑛甫早有誉，亨衢那可量。抟扶看怒翼，腾达待蜚黄。既笃朋情重，仍持雅道昌。披襟视肝胆，刻琰播文章。永契欣依托，衰踪顿激昂。盍簪承伟饯，授简藉馀芳。自鄙冥搜拙，徒令属对忙。端如享敝帚，何异贮奚囊。谈笑聊堪接，赓酬曷足当。吾犹郐以下，公等楚之良。瓠落浑无用，艰难寔备尝。拟为覂驾马，竟作触藩羊。箸力频驰骛，功名几慨慷。不嫌成晚合，深幸际时康。邂逅因斯会，暌违又一方。匆匆把别袂，眷眷赋河梁。鸿雁清秋日，蒹葭昨夜霜。关山凝朔气，星斗丽寒芒。疾病家多难，归休岁亦阳。苦心甘寂寞，短发任苍浪。漏屋愁荷盖，尘衣惜蕙纕。杜陵非固懒，贺监岂真狂。回首长追忆，缄诗远寄将。乾坤浩今古，此意讵能忘。","dynasty":"元代","title":"寄题顾仲瑛玉山诗一百韵"}
{"author":"张翥","content":"韩家门外立双楹，丹染旌书照路明。此媪何如陶母传，诸郎具是董生行。春泉跃鲤饶佳味，晓树啼乌有喜声。孝节从来贫始见，秦台那用筑怀清。","dynasty":"元代","title":"云州龙门镇韩母刘孝节卷"}
{"author":"张翥","content":"北风吹雪浩漫漫，晓出津桥立马看。春入上林花树早，水连平地海波乾。金城万雉微茫湿，月阙双龙赑屃寒。今日天颜知有喜，紫宸朝下散千官。","dynasty":"元代","title":"雪中早朝"}
{"author":"张翥","content":"夜漫漫，风凛凛，严霜下，寒更甚。狐鸣鬼啸有今夕，仓卒剑戟生高枕。神光堕地摧白虹，呜咽英雄泪空饮。","dynasty":"元代","title":"悲寒风"}
{"author":"张翥","content":"诗律输君敢斗严，强摩老眼傍风檐。鹄袍夜散遥持烛，席舍朝开尽撤帘。久悟物机忘出入，时存神火验抽添。明当唤取弹筝手，与唱新声阿鹊盐。","dynasty":"元代","title":"会试院泰甫兵部既答和拙作且示以佳章仆以汨于校文遂稽貂续仍韵见趣所考既就格辄缀四首录奉一笑其四"}
{"author":"张翥","content":"蓬莱花鸟。记并宿苔枝，双双娇小。海上仙姝，唤起绿衣歌笑。芳丛有时遣探听，东风数声啼晓。月下人归，凄凉梦醒，怅愁多欢少。念故巢犹在瘴云杪。甚闭入雕笼，庭院深悄。信断羁雌远镇怨索绕。翠襟近来渐短，看梅花又还开了。纵解收香寄与，柰罗浮春杳。","dynasty":"元代","title":"丹凤吟幺凤"}
{"author":"张翥","content":"阶前昼永。绕石芭蕉影。半＊云鬟慵不整。寂寞朝酲乍醒。湘裙翠被风流。背人无限娇羞。玉腕一双跳脱，欠伸浑是春愁。","dynasty":"元代","title":"清平乐盛子昭花下欠伸美人图"}
{"author":"张翥","content":"睿思殿中万几暇，缥带犀签阅名画。君王爱此神骏姿，笔势不在韦韩下。五云御押手自封，玉窠蟠屈宸篆红。百年重遭赤马劫，散落不逐兵尘空。谁欤传之能爱惜，尺楮萧萧开古色。骊骢玉面蹄腕白，青丝络脑黄金勒。风鬉半散头怒侧，一团渥洼云气黑。绯衫圉郎紧控持，直恐骄腾收不得。向来南渡小朝廷，虎视欲与金源争。蜀襄马场能几匹，尚想按图心胆倾。只今万里龙沙道，游牝千群饱丰草。天闲上驷皆乘黄，驽蹇纷纷世空老。","dynasty":"元代","title":"画马"}
{"author":"张翥","content":"佳节萧然无过宾，馂馀觞豆自相亲。斗垂西柄半入海，梅发南枝先得春。平日以文为事业，老来惟酒是精神。莫论炊熟邯郸未，巳是山翁一欠伸。","dynasty":"元代","title":"长至日题"}
{"author":"张翥","content":"宝册香舆出法宫，非烟御路晓濛濛。仗齐剑佩千官里，金奏箫韶九庙中。宣室鬼神徵贾谊，太常礼乐属孙通。下臣有幸逢熙事，散作恩波四海同。","dynasty":"元代","title":"庚辰十月朔奉迎明宗册宝至石佛寺明日壬辰迎至太庙清祀礼成赋以纪事"}
{"author":"张翥","content":"武川道馆白云间，萧散真宜羽客閒。丹侣有情开药灶，青童应在守萝关。冈头叱石成羊起，花下吹笙驭鹤还。岁晚相思拟相觅，只愁落叶满空山。","dynasty":"元代","title":"送陈复斋归婺之武义清宁观"}
{"author":"张翥","content":"五槐浓绿荫门前，东宇西房数十椽。不是衰翁买屋住，归时留作雇船钱。","dynasty":"元代","title":"予京居廿稔始置屋灵椿坊衰老畏寒始制青鼠袍且久乏马始作一车出入皆赋诗自志其一"}
{"author":"张翥","content":"苦笋樱桃次第来，雨馀官树绿连街。白缨蚯蚓歌幽草，赤帻蚍蜉穴古槐。短发欲星愁有效，幻身如电事无涯。人间恩怨何须论，团扇清风又入怀。","dynasty":"元代","title":"四月旦日雨中送春"}
{"author":"张翥","content":"滟滟潮初上，移舟出浦中。岸分清浊水，帆掉合离风。伧楚方言杂，徐扬地利通。何殊入乔口，怀古思无穷。","dynasty":"元代","title":"泊淮口"}
{"author":"张翥","content":"杖锡风尘际，师行戒畏途。故人怀槜李，春水到长芦。舍利藏金塔，袈裟系宝珠。禅房大自在，应念室中蒲。","dynasty":"元代","title":"送蒲空叙本中往住长芦寺"}
{"author":"张翥","content":"孤山岁晚，石老树查牙。逋仙去。谁为主。自疏花。破冰芽。乌帽骑驴处。近修竹，侵荒藓，知几度。踏残雪，趁晴霞。空谷佳人，独耐朝寒峭，翠袖笼纱。甚江南江北，相忆梦魂赊。水绕云遮。思无涯。又苔枝上，香痕沁，幺凤语。冻蜂衙。瀛屿月，偏来照，影横斜。瘦争些。好约寻芳客，问前度，那人家。重呼酒。摘琼朵。插鬓鸦。唤起春娇扶醉，休孤负锦瑟年华。怕流芳不待，回首易风沙。吹断城笳。","dynasty":"元代","title":"六州歌头孤山寻梅"}
{"author":"张翥","content":"钓鱼山前龙上天，武昌城外走蜀船。老奸欺国驰露布，使者坐囚吞雪毡。溃兵一夜甲填水，血污木棉花下鬼。岂知老仙方卧游，鹤背天风扶梦起。颓云抉月光西流，玉箫声断江声愁。露华泣尽琼树死，广陵春色寒于秋。百年遗赋人争重，劲墨遒毫精爽动。节旄零落喜生还，回首江南已如梦。花神换根春更芳，想像月色扃馀香。楚招无人青鸟去，公不少留涕泗滂。","dynasty":"元代","title":"题郝内翰书所作梦观琼花赋后"}
{"author":"张翥","content":"此丑行当殛，吾身敢顾危。要看夺笏处，正是结缨时。万古千秋在，皇天后土知。寸心三尺简，肯愧史臣词。","dynasty":"元代","title":"自誓"}
{"author":"张翥","content":"独木山寮昼不开，禅馀香印已成灰。寺分麋鹿台前住，人向鱼凫国里来。佛钵供多光类玉，祖衣传久色如苔。一枝得个邛州竹，拄到云居不拟回。","dynasty":"元代","title":"寄平江开元寺雪窗光公"}
{"author":"张翥","content":"休洗红，洗红红在水。新红换作裳，旧红翻作里。回黄倒绿无定期，世情翻覆君所知。","dynasty":"元代","title":"休洗红二首其一"}
{"author":"张翥","content":"越绝千峰有别峰，老禅宴坐梵王宫。愿中结习三生熟，机外忘言万法空。锡影夜飞天姥月，钟声晓度禹陵风。孔淳自许游方者，须觅岩居竺法崇。","dynasty":"元代","title":"寄越宝林别峰嘉禾水西仲铭其一"}
{"author":"张翥","content":"君留越甸长怀我，我在京华几梦君。佳句每从愁里得，远书忽向病中闻。船来海口人争岸，兵满淮南火照云。今日临风倍凄断，白头清泪共纷纷。","dynasty":"元代","title":"怀翟文中"}
{"author":"张翥","content":"白云东南相荡浮，中有隐者之飞楼。千峰影落华盖晚，一水寒通彭蠡秋。鲛人机杼或闻响，山鬼窟宅疑藏幽。为问仙家借黄鹄，我欲题诗来上头。","dynasty":"元代","title":"江山览胜楼"}
{"author":"张翥","content":"自入赤墀青琐间，旧游禅侣亦阑珊。青山只忆招提境，白首初辞供奉班。马为空群犹蹻蹻，鸟能求友自关关。终期一舸相寻去，知在姚溪第几湾。","dynasty":"元代","title":"寄见心上人次韵其一"}
{"author":"张翥","content":"见说钱塘别筑城，凄凉风景若为情。湖堤柳尽曾游路，石壁苔荒旧刻名。老我无能如烛武，何人可饮胜公荣。沃洲胜会还容续，即拟山中隐计成。","dynasty":"元代","title":"寄见心上人次韵其二"}
{"author":"张翥","content":"空山花发春事幽，道人结屋居上头。胡麻随水有时得，杏子成林谁敢偷。金银气杂丹光现，涧壑响带松声流。寄语黄鹤一相别，独立苍茫歌远游。","dynasty":"元代","title":"寄别陈渭叟"}
{"author":"张翥","content":"羽盖翩翩下九重，江乡秋晚滞仙踪。信传真府凭青鸟，剑舞瑶台走碧龙。顷刻风云兴五岳，须臾雨泽慰三农。殷勤欲问参同契，双舄遄飞未易从。","dynasty":"元代","title":"通玄观"}
{"author":"张翥","content":"窈窕丹房古涧阿，长松脩竹绕层坡。桃园隐者时相遇，茅洞仙人夜或过。沆瀣杯寒供晓食，青冥笙响答空歌。白云浮出池痕满，知是龙泓宿雨多。","dynasty":"元代","title":"题张外史马塍新居"}
{"author":"张翥","content":"石梁溅水湿苍苔，阴洞傍穿涧底回。殿阁金银从地涌，山林图画自天开。龙随僧到分云住，猿任人呼下树来。游兴未阑斜日尽，马头呼酒尚徘徊。","dynasty":"元代","title":"游天竺寺其一"}
{"author":"张翥","content":"西湖之西天竺深，天香满风多桂林。老猿引子下高树，流水与云来远岑。上方已变劫灰黑，古涧长带秋岚阴。清辉娱人且归去，后夜明月来重寻。","dynasty":"元代","title":"游天竺寺其二"}
{"author":"张翥","content":"江上浮屠快一登，望中烟岸是西兴。日生沧海横流外，人立青冥最上层。潮落远沙群下雁，树欹高壁独巢鹰。百年等事豪华尽，怕听兴亡懒问僧。","dynasty":"元代","title":"登六和塔"}
{"author":"张翥","content":"路绝平沙过，新塘水半乾。龙归雷雨恶，鹘没海天宽。县帜春醅熟，行厨野祭寒。此生无倚泊，随处得盘桓。","dynasty":"元代","title":"清明日偕李钦嗣游吴公弓台至雷塘蜀井"}
{"author":"张翥","content":"病馀瘦骨不胜秋，早起惊寒已索裘。安得酒酬佳节醉，从教花为老人羞。螟蛉有子宁嫌祝，蛱蝶无知底用愁。却笑江湖旧诗客，凄凉犹忆少年游。","dynasty":"元代","title":"家居九日"}
{"author":"张翥","content":"段段青天出，浮云四散归。燕忙搀马过，蝇乱扑人飞。远道倦行李，故山思采薇。北风朝已冷，未敢御絺衣。","dynasty":"元代","title":"行次独石驿大雨驲行廿里喜晴"}
{"author":"张翥","content":"老鹤幡然忆楚皋，南来直渡浙江涛。千年故国悲城郭，万里晴空见羽毛。候馆夜吟飞綵翰，灵坛秋醮振琅璈。隃麋白屋山中路，留得仙家旧种桃。","dynasty":"元代","title":"送薛鹤斋南归吴中"}
{"author":"张翥","content":"一点芳心两翠蛾。恼人离绪不胜多。尊前忍听渭城歌。花落鸟啼春去也，水长天远客愁何。此情何处托微波。","dynasty":"元代","title":"浣溪沙"}
{"author":"张翥","content":"大展三衣古道场，真人高拱殿中央。曼陀雨散天花落，薰陆烟生石乳香。纚纚风雷飞讲舌，耽耽龙象绕禅床。师行不废宗雷社，会觅篮舆到上方。","dynasty":"元代","title":"送绝宗继讲师住大雄寺"}
{"author":"张翥","content":"月色今宵恰满规，有山如此愧来迟。金堂石室不到处，涧水松声无尽时。麻姑凌寒或送酒，木客入夜同吟诗。匡庐老仙去已远，怅望云间笙鹤期。","dynasty":"元代","title":"筹峰真馆追松瀑黄石翁尊师"}
{"author":"张翥","content":"莫矣年光速，凄其世虑多。半生县磬室，万事缺壶歌。秃木风难响，寒云日易蹉。向来出处意，不决欲如何。","dynasty":"元代","title":"莫矣"}
{"author":"张翥","content":"休洗红，洗红红减色。虽好不如新，著时须爱惜。阿母嫁女不择人，鸡飞狗走长苦辛。","dynasty":"元代","title":"休洗红二首其二"}
{"author":"张翥","content":"君留越甸长怀我，我在京华几梦君。佳句每从愁里得，远书忽向病中闻。船来海口人争岸，兵满淮南火照云。今日临风倍凄断，白头清泪共纷纷。","dynasty":"元代","title":"怀翟文中"}
{"author":"张翥","content":"大慧谈经地，林园即给孤。凿云藏舍利，鞭石起浮图。风铎时喧寂，天经忽有无。沙门每来此，三绕作南谟。","dynasty":"元代","title":"衡山福严寺二十三题为梓上人赋其十六大慧塔"}
{"author":"张翥","content":"潮落潮生沙岸头，布帆来往几经秋。山川如故人何在，天地无情水自流。败垒荒墟非昔画，野烟寒照总新愁。只应千古清淮月，曾照东坡此唤舟。","dynasty":"元代","title":"东坡淮口墨迹卷后有黄策诗"}
{"author":"张翥","content":"路滑堆残雪，山晴散宿霾。民生已涂炭，兵气尚江淮。抚世忧徒切，谋身计自垂。临觞且复醉，吾命有安排。","dynasty":"元代","title":"雪后其二"}
{"author":"张翥","content":"高人自昔爱云林，拟作幽居寓素心。遁世每怀箕叟隐，题诗聊效谪仙吟。几番白鹤迷秋梦，半树青萝补夕阴。独坐天风洒毛发，高寒何似玉堂深。","dynasty":"元代","title":"云松巢为翰林学士王公俨作"}
{"author":"张翥","content":"水宫仙子归来，为谁独立西风背。凌波梦断，可怜零落，一奁环佩。雨叶敲寒，露房倒影，秋声惊碎。问西亭翠被，将愁何处，空留得，余香在。最爱双飞白鹭，镇相依、蓼边萍外。舞衫歌扇，有人绣出，水情云态。西子湖边，越娘舟上，忆曾同采。甚人今未老，花应依旧，约明年再。","dynasty":"元代","title":"水龙吟西池败荷"}
{"author":"张翥","content":"羽盖翩翩下九重，江乡秋晚滞仙踪。信传真府凭青鸟，剑舞瑶台走碧龙。顷刻风云兴五岳，须臾雨泽慰三农。殷勤欲问参同契，双舄遄飞未易从。","dynasty":"元代","title":"通玄观"}
{"author":"张翥","content":"先锋才攻门，后军已登陴。拔都不怕死，直上搴贼旗。马前献逆首，脚下踏死尸。长河走败船，疾遣飞将追。幕中作露板，应有傅脩期。","dynasty":"元代","title":"后出军五首其三"}
{"author":"张翥","content":"于阗河头夜光发，赤髯贾胡采明月。中有美璞凝寒晶，唯许鬼工能琢成。伊谁得此邢公子，示我绿玉双连理。恍如空碧虹气垂，半隐青瑶蟾一规。展之两环不逾尺，叠作团团小苍璧。縠文错落映雷文，宛是昆吾宝刀刻。庐陵学士癖好奇，辨古重似琼琚词。珊瑚佩钩讵可数，我疑制自金源时。集贤仙公丈人行，凤阁舍人文有样。请君留束宫锦袍，待看挥毫玉堂上。","dynasty":"元代","title":"绿玉连环歌为邢从周典簿作"}
{"author":"张翥","content":"海月光芒湿，川云意绪閒。刚风浮地外，元气满人间。野榜歌相答，渔灯去不还。电明知有雨，只在九龙山。","dynasty":"元代","title":"七月一日之集庆望日次锡山宿玄文馆"}
{"author":"张翥","content":"鹤在青林凤在阿，骚人行处有吟窝。西风落木秋来早，南国浮云入暮多。欲赋朱华临邺水，可堪白芷怨湘波。期君不负湖山约，来听吴侬欸乃歌。","dynasty":"元代","title":"次倪元镇张伯雨锡山倡和之什"}
{"author":"张翥","content":"水绕云回万里川，鸟飞不下草连天。歌残敕勒风生帐，猎罢阏氏雪没鞯。红颊女儿花作队，紫髯都护酒如泉。时巡岁岁还京乐，别换新声被管弦。","dynasty":"元代","title":"上京秋日三首其二"}
{"author":"张翥","content":"运尽黄旗晋祚开，天星俄复坼三台。方惊掘地双鹅起，已见浮江五马来。草暗离宫碑仆土，雨残战地骨生苔。当时一掬新亭泪，犹带寒潮日暮回。","dynasty":"元代","title":"台城"}
{"author":"张翥","content":"半臂京绡稳称身。玉为颜面水为神。一痕头导分云绾，两点眉山入翠颦。丹杏小，碧桃新。雏莺恰啭上林春。平生惯是听歌耳，除却莲儿只一","dynasty":"元代","title":"鹧鸪天为朱氏小妓绣莲赋三首"}
{"author":"张翥","content":"宝林老子虎耽耽，定水道人蒲作庵。归老尚须游越绝，寻师先儗到精蓝。越江碑在当重读，禹穴书藏会一探。我亦三生学环者，定从佳处结禅龛。","dynasty":"元代","title":"寄宝林同别峰定水复见心"}
{"author":"张翥","content":"队队毡车细马。簇拥阏氏如画。却胜汉宫人。闭长门。看取蛾眉妒宠。身后谁如遗冢。千载草青青。有芳名。","dynasty":"元代","title":"昭君怨"}
{"author":"张翥","content":"海内虚游子，山中脱骨仙。一单如老衲，八十又新年。野马飞窗日，醯鸡舞瓮天。吾今丈人行，肯与众争怜。","dynasty":"元代","title":"自悟其二"}
{"author":"张翥","content":"清庙当春享，彤庭放早朝。扈鸣更历正，龙集转寅杓。瑞日开黄道，卿云映绛霄。八方周象译，九奏舜箫韶。炉暖香生术，杯红酒泛椒。新符郁垒换，候琯女夷调。有待宽书下，行看战甲销。衰年今可隐，归老故山樵。","dynasty":"元代","title":"元日灵台官以初四日己酉时享遂以岁除日受誓于中书乃免朝贺纪诗八韵"}
{"author":"张翥","content":"此丑行当殛，吾身敢顾危。要看夺笏处，正是结缨时。万古千秋在，皇天后土知。寸心三尺简，肯愧史臣词。","dynasty":"元代","title":"自誓"}
{"author":"张翥","content":"金布庄严地，花飞梵呗时。舌端谈孔雀，顶上集刍尼。国寿祈天永，皇心体物慈。明当喜圆满，一月废吟诗。","dynasty":"元代","title":"北山诵藏经三旬毕诗以调之"}
{"author":"张翥","content":"上年贤宰相，遁迹白衣时。试问葫芦卜，何如懒瓒知。才名留别传，香火寄空祠。千载衡江水，东流有所思。","dynasty":"元代","title":"衡山福严寺二十三题为梓上人赋其十七读书堂"}
{"author":"张翥","content":"又蛛分天巧，鹊误秋期，银汉会牛女。薄命犹如此，悲欢事，人间何限夫妇。此情更苦。怎似他、今夜相遇。素娥妒、不肯偏留照，渐凉影催曙。私语钗盟何处。但翠屏天远，清梦云去。纵有闲针缕，相怜爱、丝丝空缀愁绪。窃春伴侣。问甚时、重画眉妩。谩铅泪弹风，都付与洗车雨。","dynasty":"元代","title":"眉妩七夕感事"}
{"author":"张翥","content":"匡山道士躯干小，豪气直压香炉峰。池边咒剑出金虎，峡顶放船飞白龙。老我每推诗俊逸，何时相见话从容。散仙万一烟尘外，为报巢云若个松。","dynasty":"元代","title":"送景初漕史还平江各赋一诗寄吴下诸友其三"}
{"author":"张翥","content":"上天久无雨，南风日吹沙。旱气弥虫虫，六月稻不花。晋土素硗瘠，如此岁食赊。上官方劝分，义士起叹嗟。发帑捐积镪，籴粟来连车。吾乡忍沟壑，哺尔万口呀。厚泽田里被，颂声父老誇。预备世勿务，征敛惟纷拿。遂令活人功，乃出一士家。不知时有司，视此无愧耶。我作义薛诗，好德良可嘉。愿言讲荒政，生意当无涯。","dynasty":"元代","title":"阳曲义士薛氏旌表诗卷"}
{"author":"张翥","content":"晚节丛林道欲孤，喜公赤子服于菟。千岩万壑平安否，淡饭长斋饱得无。坐观山童窥止水，讲经龙女献明珠。沃洲胜会还堪继，岂独东林有社图。","dynasty":"元代","title":"寄越能仁用章俊禅师"}
{"author":"张翥","content":"西风吹尽马蹄尘，凉夜中庭暂解巾。华月团团生兔腹，黑云片片散鱼鳞。鬓毛老去如黄叶，诗思秋来满白蘋。乐饮与君须达曙，举杯相属恰三人。","dynasty":"元代","title":"中秋乐陵驿玩月"}
{"author":"张翥","content":"沙禽毛羽新，来往采桑津。野水碧于草，桃花红照人。徘徊远山暮，窈窕江南春。芳思不可极，悠然怀钓纶。","dynasty":"元代","title":"冯秀才伯学以丹青小景山水求题"}
{"author":"张翥","content":"向芙蓉湖上驻兰舟，凄凉胜游稀。但西泠桥外，北山堤畔，残柳依依。追忆莺花旧梦，回首冷烟霏。惟有盟鸥好，时傍人飞。听取红筵象板，尽歌回彩扇，舞换仙衣。正白萍风急，吹雨暗斜晖。空惆怅、离怀未展，更酒边、忍又送将归。江南客、此生心事，只在渔矶。","dynasty":"元代","title":"八声甘州"}
{"author":"张翥","content":"生朝戊子。今朝戊子。五十八年还是。头童齿豁可怜人，也召入、词林修史。前生偶尔。后生偶尔。但喜心头无事。从来不解学神仙，怎会得、长生不死。","dynasty":"元代","title":"鹊桥仙"}
{"author":"张翥","content":"阖闾城外绿杨枝。一丝丝。比吟髭。比似吟髭，不似少年时。积欲同携尊酒去，青翰舫，缕金卮。故人相见减风姿。淡胭脂。比红儿。比似红儿，扶醉索新诗。明日片帆江水远，人去也，又相思。","dynasty":"元代","title":"江神子吴门席上，罗生求赋"}
{"author":"张翥","content":"八十一翁乌角巾，尊前才放自由身。病须善药休离手，衰借佳醪可餋神。谁谓仲连为侠士，或传方朔是仙人。行当小筑西洋墅，种杏栽桃作好春。","dynasty":"元代","title":"初度日"}
{"author":"张翥","content":"隐者抱幽素，独行穿杳冥。有诗吟木客，无驾勒山灵。寒涧流沙白，秋云入竹青。携琴向何处，弹与野猿听。","dynasty":"元代","title":"抱素子作自适图求题"}
{"author":"张翥","content":"老树浑苔，横枝未叶，青春肯误芳约。背阴未返冰魂，阳梢已含红萼。佳人寒怯，谁惊起、晓来梳掠。是月斜、花外幺禽，霜冷竹间幽鹤。云淡淡，粉痕渐薄。风细细，冻香又落。叩门喜伴金尊，倚阑怕听画角。依稀梦里，记半面、浅窥朱箔。甚时得、重写鸾笺，去访旧游东阁。","dynasty":"元代","title":"东风第一枝忆梅"}
{"author":"张翥","content":"彫年短发苦骎骎，只益孤怀叹惋深。老比师丹浑忘事，死无钟子绝知音。哀猿易下三声泪，独鹤长存万里心。漫忆云峰凌羽士，故山无梦可相寻。","dynasty":"元代","title":"怀计筹山通真馆纯一云峰高士"}
{"author":"张翥","content":"自听龙翔寺里钟，劫馀金碧更重重。天王按剑踏魔女，罗汉弄珠降老龙。蒲室千镫谁继照，渭川一派自分宗。未知今日西冈塔，留得荒寒几个松。","dynasty":"元代","title":"寄清远渭禅师"}
{"author":"张翥","content":"当年携酒杏花春，同是江西榜上人。岁晚异乡为客久，夜来归梦到家频。雁声孤馆迢迢雨，马影斜阳漠漠尘。怅望与君江海别，几时高谊复相亲。","dynasty":"元代","title":"临川留别宜黄乐杞楚材"}
{"author":"张翥","content":"疾风吹浪满重湖，云掩西山一半无。黄帽牵船依岸过，苍头按鹘绕林呼。莺花世界如春梦，烟雨楼台似画图。童稚兹游今白发，断桥斜日重踟蹰。","dynasty":"元代","title":"二月望日湖上值风"}
{"author":"张翥","content":"琪树锵鸣，春冰碎落，玉盘珠泻还停。渐一丝风袅，悠扬青冥。疑把红牙趁节，想有人、记豆银屏。何须数，琵琶汉女，锦瑟湘灵。追思旧时胜赏，醉几度西湖，山馆池亭。惯依歌花月，按舞娉婷。岁晚相逢客里，且一尊、同慰漂零。君休惜，吴音朔调，尽与吹听。","dynasty":"元代","title":"凤凰台上忆吹箫听沈野云吹箫醉后有赋"}
{"author":"张翥","content":"路滑雨初歇，山昏云不开。看镫野店近，闻铎贾车来。马饱力方健，蛬寒声易哀。偶逢南去使，早早附书回。","dynasty":"元代","title":"蚤发鲁桥"}
{"author":"张翥","content":"采燕方迎岁，苍龙忽建辰。车书时有道，宇宙物皆春。红喜灯花重，青看菜甲新。屠苏不辞后，已是白头人。","dynasty":"元代","title":"庚辰元日立春"}
{"author":"张翥","content":"金布庄严地，花飞梵呗时。舌端谈孔雀，顶上集刍尼。国寿祈天永，皇心体物慈。明当喜圆满，一月废吟诗。","dynasty":"元代","title":"北山诵藏经三旬毕诗以调之"}
{"author":"张翥","content":"姑孰城中林壑奇，幽人爱此结茅茨。垂窗已著卢鸿画，绕壁惟书杜甫诗。花气晴薰烧酒火，潮痕晚上钓鱼丝。数椽有此真堪隐，不待山灵重勒移。","dynasty":"元代","title":"草堂为胡晋仲题"}
{"author":"张翥","content":"白石西边山更青，杖藜尘外得经行。鸟翻夕照落空翠，人逆松风闻涧声。道士煮茶留夜话，田家烧草起春耕。也知真境多佳境，拟约衡茅寄此生。","dynasty":"元代","title":"游武康禺山留宿升元宫"}
{"author":"张翥","content":"千古南朝几劫灰，萧梁寺额独崔嵬。化蛇妒妇馀空井，刺虎将军有旧台。江口山红寒照没，石头树白暝烟来。满衣落叶西风急，更为凭高送一杯。","dynasty":"元代","title":"鹿苑寺"}
{"author":"张翥","content":"雪后西山照眼青，早寒微霰又飘零。昨非未必今皆是，众醉何由我独醒。学篆每朝临《碧落》，存神长夜养《黄庭》。若为唤得瀛台侣，相与吹箫上杳冥。","dynasty":"元代","title":"正月九日夜雪甚寒"}
{"author":"张翥","content":"忽雷矆䁡奔雨急，山灵昼藏水仙泣。螮蝀下饮湖水立，恍惚疑有蛟龙入。疾风吹裂南天青，芙蓉放香薰水腥。吴歌楚舞方烂熳，更尽花间双玉瓶。","dynasty":"元代","title":"六月廿六日泛湖遇雨"}
{"author":"张翥","content":"声声起蛰乍闻雷，骤落千山白雨来。恐有怪龙遭电取，未应佛塔被魔灾。人传妖鸟生讹火，谁觅胡僧话劫灰。岂复神灵有遗恨，冷烟残烬满荒台。","dynasty":"元代","title":"雷火焚故宫白塔"}
{"author":"张翥","content":"采采幽芳不盈把，好收风露入铜瓶。虎丘老衲今何在，思见兰芽石上青。","dynasty":"元代","title":"大年小景其三"}
{"author":"张翥","content":"黼黻青城焕景光，紫檀黄道蔼天香。凤韶曲变初终奏，龙衮衣明上下章。共喜圣时修旷典，更从春享议明堂。吾皇饮福神灵毕，却进公卿万寿觞。","dynasty":"元代","title":"圜丘礼成改直翰林策书告庙祝版其二"}
{"author":"张翥","content":"南渡君臣建业偏，不堪乔木黯风烟。岂知白马兴王后，又到红羊换劫年。三辅黄图空郡国，六朝王气渺山川。白头开府归来日，应览遗踪一怆然。","dynasty":"元代","title":"周汉长公府临安故城二图"}
{"author":"张翥","content":"幽甚南雷路，尝闻故老传。墟通卖鱼碶，潮入种蚶田。棂子浑成树，桃花不计年。山中多佛寺，灯火肃芊芊。","dynasty":"元代","title":"次韵题大雷山桃源汪氏桃隐"}
{"author":"张翥","content":"战骨填沟尘满城，尚书归说使人惊。方期渤海民沾化，岂意平凉贼畔盟。何日皇天知悔祸，中原故老望休兵。伤心扬子洲边月，忍听江流是哭声。","dynasty":"元代","title":"寄成居竹"}
{"author":"张翥","content":"近岭无冰雪，庵居易过寒。饭炊麻子熟，衣补衲头完。颢气诗脾里，雷音讲舌端。知师最清苦，归去北山干。","dynasty":"元代","title":"衡山福严寺二十三题为梓上人赋其二十三冰雪庵"}
{"author":"张翥","content":"南国碧云暮，西风芳草多。相思故人远，如此别情何。清绝山僧笔，苍茫楚客歌。凭将万里意，一问洞庭波。","dynasty":"元代","title":"大风时送友南城"}
{"author":"张翥","content":"南来十五驿，幽绝独斯亭。下榻月初上，捲帘山更青。干时嗟暮齿，从事厌劳形。寂寞江云外，谁知有使星。","dynasty":"元代","title":"有旨翥领宋史刊于江浙次东阿站"}
{"author":"张翥","content":"二鸟宁容一处囚，能鸣何似不鸣休。来今往古无穷事，剩水残山总是愁。欲识碧云须丽句，拟裁白雪欠名讴。强颜未得投簪去，一濯尘缨万古流。","dynasty":"元代","title":"暮春有感次刘监丞"}
{"author":"张翥","content":"天上归来锦作袍，几陪春色醉仙桃。银河有路惟通鹊，碧海无山不戴鳌。卿月又临仙掌动，客星偏傍钓台高。广陵此去金陵近，拟拂尘埃望节旄。","dynasty":"元代","title":"王继学廉使迁南台侍史诗以贺之"}
{"author":"张翥","content":"吴兴笔法妙天下，人藏片楮无遗者。南阳诗律动江湖，一篇才出人争写。二老风流倾一时，只今传画仍传诗。清涵月露秋见影，黑入雷雨寒无姿。仇山黄鹤去不返，苕溪鸥波岁俱晚。好呼铁爪夜铮铮，刻向青珉照人眼。","dynasty":"元代","title":"题赵文敏公木石有先师题于上"}
{"author":"张翥","content":"步卒伧楚健，长刀短甲衣。大叫前搏敌，跳荡如鸟飞。左提血髑髅，右夺贼马归。黄金得重赏，顾盼生光辉。尔辈疾归命，将军足天威。","dynasty":"元代","title":"后出军五首其一"}
{"author":"张翥","content":"路上仙岩最上溪，仙家住处有丹梯。瑶台鹤下天风冷，灵锁花深晓日迷。五色芝房团紫盖，千年石髓裂青泥。羽人即此宜高隐，岂在昆崙万国西。","dynasty":"元代","title":"玄圃为上清道士周静脩题"}
{"author":"张翥","content":"雁行初自雁门来，远度平沙阵势开。光禄塞空霜气冽，受降城废水声哀。乌孙公主歌难和，猿臂将军射未回。今日客中肠易断，不须更上最高台。","dynasty":"元代","title":"雁自代过晋岭客中感兴"}
{"author":"张翥","content":"青林抱涧阿，直上更嵯峨。田凿云根种，人盘鸟道过。乱泉鸣暗谷，丰草被阳坡。彷佛疑山鬼，衣裳隐薜萝。","dynasty":"元代","title":"关岭"}
{"author":"张翥","content":"风起西津断客艘，熊家亭上得凭高。云移鸟影沈江树，雨带龙腥出海涛。开辟自天留壮观，登临如我老英豪。放舟拟就金山宿，一夜清寒袭锦袍。","dynasty":"元代","title":"瓜州与成居竹王克纯登江风山月亭"}
{"author":"张翥","content":"十月三日天地昏，将军扼贼死辕门。火飞华岳三关破，血浸秦川万马奔。望越伍胥方抉目，战箕先轸不归元。北风吹尽英雄泪，倚剑悲歌一怆魂。","dynasty":"元代","title":"潼关失守哭参政舒噜杰存道"}
{"author":"张翥","content":"东风吹尽。但一片绿阴，空留春恨。后土祠荒，飞琼谪久，还喜玉容堪认。二十四桥夜月，二十四番花信。便载酒，怕芳菲易老，阴晴难稳。娇困。羞起晚，伫立画阑，净洗闲脂粉。沉水浓熏，蜂黄淡染，自有绝尘香韵。也知世间无对，肯许浮花相近。凤箫远，待数枝折与，玉峰人问。","dynasty":"元代","title":"喜迁莺琼花"}
{"author":"张翥","content":"黼黻青城焕景光，紫檀黄道蔼天香。凤韶曲变初终奏，龙衮衣明上下章。共喜圣时修旷典，更从春享议明堂。吾皇饮福神灵毕，却进公卿万寿觞。","dynasty":"元代","title":"圜丘礼成改直翰林策书告庙祝版其二"}
{"author":"张翥","content":"孤山处士孤吟处，水影月香馀妙句。鹤声叫绝陵谷秋，修竹祠空几愁暮。白云生根著湖水，力尽西风飞不去。何人鞭石下崔嵬，中流截断鱼龙路。丹青楼观花如雾，葵麦无情仅前度。何似槎牙半死枝，百年犹是咸平树。荒烟坏柳断桥冰，宿葑田深散鸥鹭。画船歌舞不须臾，落落诗名自如故。野人亦有沧洲趣，安得数椽相近住。长待天寒欲雪时，杖藜来访梅边墓。","dynasty":"元代","title":"题林若拙画孤山图"}
{"author":"张翥","content":"扶桑何许，蓬莱何处，沧海一望漫漫。精卫解填，鼋鼍可驾，凌波直度三韩。云气有无间。只是天是水，无地无山。赑屃鳌掀，飓风俄起书生寒。从今不数鲵桓。羡秦人采药，龙伯垂竿。槎信未来，珠光暗徙，群仙约我骖鸾。长啸壮怀宽。且振衣绝顶，酾酒长澜。挥手相招，片帆飞趁暮潮还。","dynasty":"元代","title":"望海潮"}
{"author":"张翥","content":"火煖毡床拥病翁，遣怀篇翰底求工。悲歌学士徒能壮，学坐禅僧要自空。鹖旦犹鸣天有雪，爰居已去海无风。只留一段思乡意，不见诗中见梦中。","dynasty":"元代","title":"至后暴日"}
{"author":"张翥","content":"散尽浮云月在东，白蕉衫冷小庭空。星河夜影樽罍里，城郭秋声鼓角中。落叶有光时坠露，鸣蛩无响不含风。此生五十三回见，只遣嫦娥笑秃翁。","dynasty":"元代","title":"中秋广陵对月"}
{"author":"张翥","content":"羽客栖玄紫极宫，楼居三景自玲珑。游云宛在洪荒世，探道元居恍惚中。窗白夜生南浦月，帘高时卷上江风。如何宴坐忘机者，千劫尘缘一息空。","dynasty":"元代","title":"太古楼为豫章傅道士题"}
{"author":"张翥","content":"七十古稀有，欣然岁更新。换衣痴女喜，分粟故人贫。软饱须官酿，奇温爱絮巾。明当候云物，载笔纪王春。","dynasty":"元代","title":"岁除日"}
{"author":"张翥","content":"此地先皇驻六龙，鼎成龙去杳无踪。御床罗帕尘空暗，辇道朱门草已空。题榜侍臣留帝敕，筑亭真士记天容。自怜不及窥弓剑，愁绝寒城响暮钟。","dynasty":"元代","title":"冶城"}
{"author":"张翥","content":"衡岳山中老道人，一龛一衲足容身。禅林出定云生室，诗境行吟清入神。瓶水不凝霞气暖，石门长埽虎蹄新。只应煨芋烧茶外，乞火时时到寺邻。","dynasty":"元代","title":"冰雪庵为衡岳北山上人赋"}
{"author":"张翥","content":"陌上垂杨吹絮罢。愁杀行人，又是春归也。点点飞来和泪洒。多情解逐章台马。瘦尽柔丝无一把。细叶青颦，闲却当时画。惆怅此情何处写。","dynasty":"元代","title":"蝶恋花柳絮"}
{"author":"张翥","content":"剪水裁云聚作花，直教颜色冠芳华。一双仙子玉条脱，三尺天家香辟邪。南国好音将过雁，西窗残梦已啼鸦。年年此日伤春思，忍把归心赋落霞。","dynasty":"元代","title":"悼亡日"}
{"author":"张翥","content":"山人底事缚微官，来对阑干首蓿盘。匣印少开经雨涩，箧衣多敝入秋寒。劳生沙漠随征毂，入梦江湖有钓竿。歌罢中庭待明发，起看星汉正漫漫。","dynasty":"元代","title":"秋怀"}
{"author":"张翥","content":"万里征帆渡越江，兹游奇观世无双。海中蓬岛金银阙，天上玉堂云雾窗。吾道政须求柱石，诗坛从此避旌幢。青林白谷归休地，怀抱因君得暂降。","dynasty":"元代","title":"赠马易之"}
{"author":"张翥","content":"皇天有数混南邦，组练长驱万里江。内井龙沈军檄在，西郊鬼泣帝车降。河开故道穿宫籞，殿锁秋尘暗佛幢。欲问兴亡遗老尽，晚风铃语自摐摐。","dynasty":"元代","title":"长至日偕诸友游故宫"}
{"author":"张翥","content":"我如老马怯征鞍，推起东窗欲起难。昨日风雷驱雹过，满衣明月五更寒。","dynasty":"元代","title":"早出北城迎社稷香舆"}
{"author":"张翥","content":"此夕天孙河鼓，多情呆女痴儿。鹊驾年年仍远渡，蛛合家家长巧丝。星期莫怨咨。迢递金钗私语，凄凉纨扇宫词。奔月＊娥催去路，行雨巫山空梦思。都无重会时。","dynasty":"元代","title":"破阵子七夕戏咏"}
{"author":"张翥","content":"金源六叶全盛年，明昌正似宣和前。宝书玉轴充内府，时以李早当龙眠。想当画院供奉日，饱阅天闲万奇骨。等閒游墨落宫扇，骏气凌风欲超忽。雾鬣风鬉剪剔新，郎君丰格玉为人。四带纱巾绣衣领，醉鞭踏尽燕台春。一声白雁黄河暮，岂料征蹄竟南渡。回首西风障战尘，女仙空抱琵琶去。","dynasty":"元代","title":"题李早女真三马扇头"}
{"author":"张翥","content":"蟋蟀梧桐秋满庭，浮云散尽见疏星。仙人修月浑无迹，使客乘槎自有灵。一道银河通碧海，三更白露下青冥。西风忽起吹黄鹄，梦断瑶台醉未醒。","dynasty":"元代","title":"癸亥岁八月十六夜对月"}
{"author":"张翥","content":"千顷平湖绕郡城，画船小桨荡春声。红酣花港风荷密，玉照梅冈雪树明。烟月长留歌舞地，山川不改古今情。君行须到峰南北，为觅苍苔石上名。","dynasty":"元代","title":"霍丘孙游武林湖山之胜诏之"}
{"author":"张翥","content":"几年无此雪，南国见应稀。平地深三尺，飞花大一围。银河乾彻底，白石烂生辉。润色饶梅柳，新春晓已归。","dynasty":"元代","title":"甲子元日夜大雪初三日立春始晴"}
{"author":"张翥","content":"危亭突兀戴鳌头，俯视沧溟一勺浮。龙伯衣冠藏下府，梵王台殿起中流。扶桑夜色三山日，滟滪江声万里秋。老我惜无吞海句，但磨崖石记曾游。","dynasty":"元代","title":"登金山吞海亭了公请赋"}
{"author":"张翥","content":"逶迤石路带城遥，古寺残碑藓半凋。一自降王归上国，空馀故老说前朝。坏陵鬼剽传金盌，画壁仙妆剥凤翘。更欲留连尽奇观，夕阳江上又生潮。","dynasty":"元代","title":"石头城用萨天锡韵"}
{"author":"张翥","content":"玉局仙人云锦裳，骑龙一夕下黄冈。峨峨冠盖生陈迹，落落江山有耿光。谪宦六年名益重，怀贤千古意何长。君侯此举诚佳事，未数儋州载酒堂。","dynasty":"元代","title":"题黄州管氏怀坡堂"}
{"author":"张翥","content":"黼黻青城焕景光，紫檀黄道蔼天香。凤韶曲变初终奏，龙衮衣明上下章。共喜圣时修旷典，更从春享议明堂。吾皇饮福神灵毕，却进公卿万寿觞。","dynasty":"元代","title":"圜丘礼成改直翰林策书告庙祝版其二"}
{"author":"张翥","content":"仙馆深居寂寞滨，千岩浓翠湿无尘。筑台一日临风雨，驱石中宵使鬼神。潭上昼游鱼听瑟，花间春醉鸟衔巾。山灵不是藏真境，留待云栖学道人。","dynasty":"元代","title":"犀山凝翠台为上清道士刘伯达题"}
{"author":"张翥","content":"阅世悠悠八十馀，此身天地一蘧庐。季鹰只爱生前酒，司马空留后世书。野散未归鸣泽雁，水烦徒噞在渊鱼。可堪濩落风尘里，两鬓霜毛顿觉疏。","dynasty":"元代","title":"病起偶题"}
{"author":"张翥","content":"羽人新得虞翁号，归筑衡茅并翠微。丹室有风鸣夜帐，斗坛多露湿秋衣。画中昨者薛少保，华表当年丁令威。直拟身形鍊相似，玉笙吹上白云飞。","dynasty":"元代","title":"上清薛茂弘虞内翰以鹤斋号之为赋"}
{"author":"张翥","content":"危亭突兀戴鳌头，俯视沧溟一勺浮。龙伯衣冠藏下府，梵王台殿起中流。扶桑夜色三山日，滟滪江声万里秋。老我惜无吞海句，但磨崖石记曾游。","dynasty":"元代","title":"登金山吞海亭了公请赋"}
{"author":"张翥","content":"青袍朝士困京华，此老萧閒竹满家。山压穷愁诗强项，海枯渴肺酒槎牙。商岩未采芝如草，彭泽将归菊有花。孤负江头理渔事，短篷春雨梦沤沙。","dynasty":"元代","title":"寄成居竹隐居"}
{"author":"张翥","content":"秋水桥边红叶林，数家茅屋傍青岑。冈头种玉朝烟煖，陇上锄云宿雨深。摩诘辋川宜入画，少陵韦曲自成吟。束薪岁晚来同煮，应许山中道士寻。","dynasty":"元代","title":"题唐子华画王师鲁尚书石田山房"}
{"author":"张翥","content":"东曹地迥集名郎，宛是仙家紫翠房。阊阖上通天咫尺，蓬莱移出海中央。金波日暖浮鳷鹊，玉树春浓下凤凰。几度梦回清夜直，此身如在五云乡。","dynasty":"元代","title":"赋中书左曹小瀛洲"}
{"author":"张翥","content":"海涌峰前云树盘，佛宫飞阁出巑岏。虎来古冢金精白，龙卧秋池剑影寒。禅老说空留坏石，鬼仙题雨下虚坛。凭高不尽登临兴，更借西山晚翠看。","dynasty":"元代","title":"三月望日游虎丘寺题小吴轩"}
{"author":"张翥","content":"不用牙璋远出师，将军凭轼下边陲。僰酋争歃金盘血，汉使高悬玉帐旗。司马文章传太史，武侯威略震南夷。只今父老兰沧上，拟刻宁蛮第一碑。","dynasty":"元代","title":"题舒噜存道元帅平师宗三州卷后"}
{"author":"张翥","content":"万里函香出汉廷，楚江南下越山青。祠光夜现天妃火，骑气秋瞻使者星。三岛凤麟环碧海，九关虎豹隔青冥。君才宜掌丝纶美，为述文章袭六经。","dynasty":"元代","title":"送李孟端奉祀天妃祠北归"}
{"author":"张翥","content":"高斋闻在荔枝林，曲几方床宴坐深。大道无形元寓器，至人于物不容心。三山云气通寥泬，一室天光入照临。我欲壶中收药去，石田瑶草共相寻。","dynasty":"元代","title":"虚斋赠四明王道士"}
{"author":"张翥","content":"坐倚风樯看太湖，波涛澒洞半三吴。寒通上界咸池气，黑入中流水伯都。云暗蛟龙应起立，雪深鸿雁自惊呼。望亭有酒宵堪醉，买得渔家一尺鲈。","dynasty":"元代","title":"吴江"}
{"author":"张翥","content":"处士声华远，吾生志趣同。结庐犹洛北，避世即墙东。几见薰天富，俱成扑地空。虞罗谩机事，未许篡冥鸿。","dynasty":"元代","title":"归来二首其二"}
{"author":"张翥","content":"淫雨俄如此，能伤稼穑无。积阴霾日月，愁色满江湖。老大心空壮，艰难道愈孤。美人秋水外，不寄锦襜褕。","dynasty":"元代","title":"寄韩伯清"}
{"author":"张翥","content":"春风琼树香中，数声恰似流莺啭。歌尘飞下，落花起舞，骊珠脱串。豆蔻珠帘，牡丹雪岭，小桃人面。是自然绝艺，天然书谱，霓裳序，六幺遍。独占二分月色，向尊前、几番曾见。赏音如此，不辞醉墨，为题纨扇。浪雨闲云，积香残黛，莫论恩怨。看浓华又老，情缘未断，寄楼中燕。","dynasty":"元代","title":"水龙吟听房氏自然歌，求词为赋"}
{"author":"张翥","content":"初地灵峰下，重来为讲经。神应合掌受，石亦点头听。云鹤随飞盖，湖龙入净瓶。至今花雨处，长照一镫青。","dynasty":"元代","title":"衡山福严寺二十三题为梓上人赋其二一生岩"}
{"author":"张翥","content":"孤山处士孤吟处，水影月香馀妙句。鹤声叫绝陵谷秋，修竹祠空几愁暮。白云生根著湖水，力尽西风飞不去。何人鞭石下崔嵬，中流截断鱼龙路。丹青楼观花如雾，葵麦无情仅前度。何似槎牙半死枝，百年犹是咸平树。荒烟坏柳断桥冰，宿葑田深散鸥鹭。画船歌舞不须臾，落落诗名自如故。野人亦有沧洲趣，安得数椽相近住。长待天寒欲雪时，杖藜来访梅边墓。","dynasty":"元代","title":"题林若拙画孤山图"}
{"author":"张翥","content":"此老无柴棘，襟期一见同。诗如孟东野，名是米南宫。把酒推年长，围炉到夜终。剩吟须剩醉，相对各衰翁。","dynasty":"元代","title":"与勃海孟芾景章守岁成居竹宅"}
{"author":"张翥","content":"玉人栀貌堪怜，晓妆一洗铅华尽。此花应是，菊分颜色，梅分风韵。萼点驼酥，口攒金磬，心凝檀粉。甚女贞染就，仙女绝胜，蜂儿童，鹅儿嫩。说与玉龙莫品，怕宫波、一般流浪。故人堪寄，折枝代取，江南春信。沉水全熏，檗丝密缀，额黄深晕。乍燕姬未识，是花是蜡，笑偎人问。","dynasty":"元代","title":"水龙吟郑兰玉赋蜡梅，工甚，予拾其遗意补"}
{"author":"张翥","content":"不惜黄金为买书，要令弦诵被乡闾。圣贤事业千年上，经史文章万卷馀。借送讵论鸱有酒，收藏长爱蠹无鱼。他时许下成精舍，岳麓匡山恐未如。","dynasty":"元代","title":"题冯士启士可藏书堂"}
{"author":"张翥","content":"沟中人啖尸，道上母抛儿。有眼何曾见，无方能疗饥。干戈未解日，风雪正寒时。归向妻孥说，毋嫌朝食糜。","dynasty":"元代","title":"书所见"}
{"author":"张翥","content":"城南官掘穴，日见委尸盈。终朝乌鸟下，薄暮狼狐鸣。冰裂人刳骨，风悲鬼哭声。茫茫死生理，真宰岂无情。","dynasty":"元代","title":"书所见其二"}
{"author":"张翥","content":"阶前昼永。绕石芭蕉影。半＊云鬟慵不整。寂寞朝酲乍醒。湘裙翠被风流。背人无限娇羞。玉腕一双跳脱，欠伸浑是春愁。","dynasty":"元代","title":"清平乐盛子昭花下欠伸美人图"}
{"author":"张翥","content":"始得平安信，浑纾怅望心。争看尺素字，绝胜万黄金。危甚初秋警，几于平陆沈。蜂屯昱岭上，豨突浙江浔。纵尔驱锋镝，宁逃磔斧砧。官军俄克复，乱首即成擒。城市半焦土，亲朋多好音。已知生有路，暂免泪沾襟。老子欢殊剧，家人酒快斟。狂歌敲手板，醉倒脱头簪。黎庶思苏息，皇天愿照临。国威虽震叠，兵气尚萧森。自顾形骸累，仍嗟岁月侵。怀归畏吏议，承乏念官箴。虎豹关非远，龙蛇水更深。岂无黄石略，虚遣白头吟。落日耿残雪，浮云生夕阴。枯萁闻龁马，疏树见栖禽。松竹荒须理，茅茨破可寻。前身本道士，不是恋山林。","dynasty":"元代","title":"成居竹有书报甥傅君亮至扬州言其家与外表舅吴仲益及妇家二叔学生韩与玉全家无恙喜甚有怀"}
{"author":"张翥","content":"趺坐对禅镫，江风浪几层。还从鹤城路，去访虎溪僧。湖晓星浮石，岩春瀑断冰。吴中却回日，应老旧池菱。","dynasty":"元代","title":"送以中及公自扬天宁寺游匡庐"}
{"author":"张翥","content":"何许登临，路绕芜城，冈连楚皋。爱流云低响，歌催琼树，微波照影，人艳仙桃。松院移尊，柳桥携袖，随处兰舟且暂捎。秋无际，望空江雁远，落木天高。不妨左手持螯。更右把、金尊送浊醪。叹鸡台草暗，凄然兴废，龙山烟冷，老矣英豪。白发宁饶，黄花任插，要里西风破帽牢。刘郎醉，把吴笺笑擘，试与题糕。","dynasty":"元代","title":"沁园春"}
{"author":"张翥","content":"禅客忘机地，舂锄尔亦灵。飞来万点雪，巢破一林青。晚濑明拳足，秋萝退阁翎。山神护说法，吹断草风腥。","dynasty":"元代","title":"题桐庐凤山寺僧道大鹭雪轩"}
{"author":"张翥","content":"羡杀渔村无畔岸，茫茫杨柳蒹葭。雨余秋涨没汀沙。惊鸿投别渚，浴鸟坐沉槎。残日篱头闲晒网，垂髫来卖鱼虾。得钱沽酒径归家。一声横笛外，烟火隔芦花。","dynasty":"元代","title":"临江仙"}
{"author":"张翥","content":"群蛮连岁閧滇中，陡溯山前喜挂弓。万里筹边频却虏，半生忧国早成翁。塞垣烽火方无警，幕府文书已上功。奏赋归来五云阁，汉庭不独数严终。","dynasty":"元代","title":"存道元帅师宗感时及陡溯山俟刀寨入贡次韵二诗送归关戍其二"}
{"author":"张翥","content":"长松千树拥前荣，虚籁还从树底鸣。一片海涛云杪堕，几番山雨月中生。茶香夜煮苓泉活，琴思秋翻鹤帐清。安得南华老仙伯，相随轩上说风声。","dynasty":"元代","title":"听松轩为丹丘杜高士作"}
{"author":"张翥","content":"七十古稀有，欣然岁更新。换衣痴女喜，分粟故人贫。软饱须官酿，奇温爱絮巾。明当候云物，载笔纪王春。","dynasty":"元代","title":"岁除日"}
{"author":"张翥","content":"天上玉堂，海外瀛洲，山中蜕岩。甚六十四岁，出持使节，八千余里，来驻征骖。香火缘深，功名意薄，梦觉仙家雪满簪。桐花社，喜酒边莺燕，诗外云岚。锦堂容我清酣。拥画烛、金钩手屡探。怪朗吟御史，笑回红粉，送归司马，泪湿青衫。蜀魄春多，塞鸿秋远，无限离情老不堪。空留意，在水光山色，江北江南。","dynasty":"元代","title":"沁园春泉南初度，伯时将北归，诸友宴次，"}
{"author":"张翥","content":"卷可留天地，诗尝泣鬼神。游仙归化鹤，披发下骑麟。素望高前辈，青衫老此身。栖霞石表在，终古不成尘。","dynasty":"元代","title":"辑山村先生诗卷其二"}
{"author":"张翥","content":"万里南云入马蹄，蛮酋迎拜过阿黎。将军拔剑歌玄武，使者乘轺祀碧鸡。六诏星文开井络，两关鸟道插天梯。圣朝谋帅先诗礼，努力筹边息鼓鼙。","dynasty":"元代","title":"送刘侯赴大理"}
{"author":"张翥","content":"今夜溪楼月，登临倍惘然。电光何处雨，风色欲秋天。历历灯缘岸，依依笛起船。江湖归路渺，回首白鸥前。","dynasty":"元代","title":"文昌楼望月时家已归浙上"}
{"author":"张翥","content":"忆昨阊门绾柳条，远烦相送过枫桥。夕阳陌上东西路，春水江头早晚潮。老境此心惟白社，英年何处不青霄。诗林别后应俱进，时遣邮筒慰寂寥。","dynasty":"元代","title":"寄陈敬初郯九成"}
{"author":"张翥","content":"星会黄姑夕，天回白帝秋。明河初左界，大火渐西流。晚景逢多故，寒心集百忧。山林莽寥落，何处觅丹丘。","dynasty":"元代","title":"七月六夜对月"}
{"author":"张翥","content":"爱此轻圆铁铸成，何须楚竹选孤生。年多化作青蛇色，夜静吹如彩凤声。绣出碧花凝错落，冷含金气发铿清。最宜携向君山去，一听仙翁奏月明。","dynasty":"元代","title":"铁笛为孟天炜赋"}
{"author":"张翥","content":"独木山寮昼不开，禅馀香印已成灰。寺分麋鹿台前住，人向鱼凫国里来。佛钵供多光类玉，祖衣传久色如苔。一枝得个邛州竹，拄到云居不拟回。","dynasty":"元代","title":"寄平江开元寺雪窗光公"}
{"author":"张翥","content":"想像溪居好，时来放钓船。沧洲茅屋路，春水白鸥天。林壑无多地，烟霞自一川。底须论咫尺，对此已茫然。","dynasty":"元代","title":"溪居山水小景二首其一"}
{"author":"张翥","content":"人随雁雁俱南去。雁应先到凭传语。若问锦书无。人归不得书。归期还信否。准在梅花后。烟树短长亭。只争三四程。","dynasty":"元代","title":"菩萨蛮赠雁"}
{"author":"张翥","content":"三年冗博士，四海老诗人。同是桑榆日，惟堪曲米春。清羸元寿相，肮脏任长身。微子谁知我，从来懒更真。","dynasty":"元代","title":"戊子正月连雪苦寒答段助教天祐吉甫二首其二"}
{"author":"张翥","content":"惟澹有至乐，此乐世罕知。谁能味无味，舍彼甘与肥。君侯文武才，面有虎豹姿。被甲起上马，出入百万师。西来树功勋，献颂白玉墀。方将大将权，绕帐罗旌麾。纷华艳人目，孰不为朵颐。顾于方寸间，物累乃若遗。斋居寄遐赏，而无山林期。处乐宁易言，岂独静者宜。始知豪杰士，自有绝世资。悠哉澹中趣，吾道同所归。","dynasty":"元代","title":"题述律万户澹乐轩"}
{"author":"张翥","content":"八十一翁乌角巾，尊前才放自由身。病须善药休离手，衰借佳醪可餋神。谁谓仲连为侠士，或传方朔是仙人。行当小筑西洋墅，种杏栽桃作好春。","dynasty":"元代","title":"初度日"}
{"author":"张翥","content":"绿树村村合，晴川浦浦通。岸容宽积雨，水色定回风。戍近时鸣柝，渔归忽舣篷。船人喜相约，乘早过垂虹。","dynasty":"元代","title":"北归四月一日舟至市泾"}
{"author":"张翥","content":"羡君学道上清宫，亲得先生早发蒙。枸杞未逢朱孺子，丹砂须问葛仙翁。窗前点易寒研露，坛上焚香夜礼空。化鹤归来定何事，从师千载住崆峒。","dynasty":"元代","title":"题闲闲吴宗师徒孙丁自南卷"}
{"author":"张翥","content":"三年冗博士，四海老诗人。同是桑榆日，惟堪曲米春。清羸元寿相，肮脏任长身。微子谁知我，从来懒更真。","dynasty":"元代","title":"戊子正月连雪苦寒答段助教天祐吉甫二首其二"}
{"author":"张翥","content":"南楚东吴一草亭，道人元不叹飘零。幻身在世真如露，客鬓经年渐欲星。招隐山中猿鹤怨，话禅石上鬼神听。殷勤此别须回首，不忘君家桂树青。","dynasty":"元代","title":"送道士张一无还安仁省亲"}
{"author":"张翥","content":"谢董糟丘。罢醉乡侯。更开除、从事青州。长瓶尽卧，大白休浮。本欲成欢，翻引病，不销愁。今日空喉。明日扶头。甚窦中、瓮下堪羞。客应嗔断，妇不须谋。指水为言，山作誓，有盟鸥。","dynasty":"元代","title":"行香子"}
{"author":"张翥","content":"寒夜何皛皛，中庭积繁霜。天风下河汉，万里流玉光。羽衣四三人，各乘白凤凰。笙响发空际，游云高驰翔。无缘执霞佩，揽结双明珰。愿托月中桂，终古有馀芳。","dynasty":"元代","title":"杂诗七首其四"}
{"author":"张翥","content":"滟滟潮初上，移舟出浦中。岸分清浊水，帆掉合离风。伧楚方言杂，徐扬地利通。何殊入乔口，怀古思无穷。","dynasty":"元代","title":"泊淮口"}
{"author":"张翥","content":"给事先皇禁邸中，归来空抱小臣弓。鱼龙夜落黄河水，鸿雁秋征白霫风。郢国善歌推宋玉，汉庭能赋待扬雄。如君必用才优俊，重见金闺尺籍通。","dynasty":"元代","title":"送柯敬仲之京"}
{"author":"张翥","content":"羡君学道上清宫，亲得先生早发蒙。枸杞未逢朱孺子，丹砂须问葛仙翁。窗前点易寒研露，坛上焚香夜礼空。化鹤归来定何事，从师千载住崆峒。","dynasty":"元代","title":"题闲闲吴宗师徒孙丁自南卷"}
{"author":"张翥","content":"凤凰箫。新声远度兰桡。漾东风、湖光十里，参差绿港红桥。暖云蘸、郁金衫色，晴烟抹、翡翠裙腰。罨画名园，闹红芳榭，蒲葵亭畔彩绳摇。满鸳甃、落英堪藉，犹作殢人娇。渍罗袂、莫揉痕退，生怕香销。忆当年、尊前扇底，多情冶叶倡条。浴兰女、隔花偷盼，修禊客、临水相招。旧约寻欢，新声换谱，三生梦里可怜宵。从留得、楝花寒在，啼鴂已无聊。江南恨、越王台下，几度回潮。","dynasty":"元代","title":"多丽"}
{"author":"张翥","content":"久惭簪绂趋文馆，拟问田园归武林。慷慨谩论当世事，衰迟空负壮年心。忘机白鸟何妨狎，投老青山不厌深。闻道练溪春酒熟，期君苕上共登临。","dynasty":"元代","title":"答韩伯清练溪见寄"}
{"author":"张翥","content":"珍重千金一诺同。小红楼上舞筵中。谁知别路太匆匆。愁杀二分无赖月，凭将万里有情风。为传消息宋家东。","dynasty":"元代","title":"浣溪沙"}
{"author":"张翥","content":"闻道荆村僻，幽居趣自成。桑中豚阱晚，芹外燕泥晴。苔石留僧坐，山尊迟客倾。凭轩久不到，望得白云生。","dynasty":"元代","title":"题汪会语村隐居"}
{"author":"张翥","content":"京国留家久，馀生只自怜。一单如老衲，八十又新年。义士心犹血，谗夫舌谩涎。何时抱尊酒，哭向计峰前。","dynasty":"元代","title":"怀先陇"}
{"author":"张翥","content":"老年尤惜过芳时，篱下黄花值闰迟。夜雨有愁如湿絮，秋风无发可吹丝。劳魂数数还乡梦，往事茫茫感兴诗。满腹精神浑减尽，一杯谁与共襟期。","dynasty":"元代","title":"九日书似北山上人"}
{"author":"张翥","content":"让王城外暮云黄，忍使行人哭战场。台上麋游香径冷，陵头虎去剑池荒。竹枝夜月歌仍怨，莼菜秋风兴漫长。不是不归归未得，五湖烟水正茫茫。","dynasty":"元代","title":"七忆其二忆姑苏"}
{"author":"张翥","content":"曰，考仲举本传卒於至正二十八年戊申，年八十二，是生於至元二十四年丁亥也。而戊戌为七十二岁，与词中称五十八年不合，疑戊戌为甲申之误生朝戊子。今朝戊子。五十八年还是。头童齿豁可怜人，也召入、词林修史。前生偶尔。后生偶尔。但喜心头无事。从来不解学神仙，怎会得","dynasty":"元代","title":"鹊桥仙予生丁亥岁戊戌岁初度，亦戊子日，"}
{"author":"张翥","content":"好事能收断石存，摩挲堪忆古云根。楼空野燹钟何在，宫没寒芜井已眢。古篆半留栏上字，妖姬犹有墓中魂。试扪凹处殷红湿，不是胭脂是血痕。","dynasty":"元代","title":"辱井栏"}
{"author":"张翥","content":"尺五城南近世纷，移家来并武夷君。他年功业谁青史，此日山林自白云。石气晓侵书幌湿，溪声时杂棹歌闻。故人已有同栖约，杖策行穿虎豹群。","dynasty":"元代","title":"寄题杜原父怀友轩"}
{"author":"张翥","content":"玉局仙人云锦裳，骑龙一夕下黄冈。峨峨冠盖生陈迹，落落江山有耿光。谪宦六年名益重，怀贤千古意何长。君侯此举诚佳事，未数儋州载酒堂。","dynasty":"元代","title":"题黄州管氏怀坡堂"}
{"author":"张翥","content":"风起西津断客艘，熊家亭上得凭高。云移鸟影沈江树，雨带龙腥出海涛。开辟自天留壮观，登临如我老英豪。放舟拟就金山宿，一夜清寒袭锦袍。","dynasty":"元代","title":"瓜州与成居竹王克纯登江风山月亭"}
{"author":"张翥","content":"吴枫初冷雁连天，梦在江南野水边。词客欲归嗟老大，美人不嫁惜婵娟。豺狼正尔当官道，龙象于今护法筵。我识新公老禅衲，一灯蒲室是真传。","dynasty":"元代","title":"奉答新仲铭禅师"}
{"author":"张翥","content":"万里征帆渡越江，兹游奇观世无双。海中蓬岛金银阙，天上玉堂云雾窗。吾道政须求柱石，诗坛从此避旌幢。青林白谷归休地，怀抱因君得暂降。","dynasty":"元代","title":"赠马易之"}
{"author":"张翥","content":"老蟾素魄禀金精，千岁玻瓈幻结成。明水夜零阴隧冻，丹书秋满肉芝生。腹凝寒露藏虚白，影入银河浴太清。拟问姮娥乞灵药，与君骑向广寒行。","dynasty":"元代","title":"冰蟾为金齐贤赋"}
{"author":"张翥","content":"潮平天阔开诗境，宜著幽亭俯碧浔。閒许钓徒分半席，静饶沙鸟占全林。青连河汉秋无极，黑入菰蒲晚易阴。更好扁舟明月夜，醉携长笛写龙吟。","dynasty":"元代","title":"吴江王氏水云深处"}
{"author":"张翥","content":"三韩山水有灵晖，秀出斯人了佛机。岳寺禅馀留偈别，王城斋罢戴经归。瓶收沧海降龙入，锡度秋空近鹤飞。只恐故林云卧后，一镫秋老木棉衣。","dynasty":"元代","title":"送式无外归高丽"}
{"author":"张翥","content":"散木轩中一散仙，形虽如槁气苍然。路松正自为明误，社栎还因不用全。梁栋无心聊阅世，山林有地可长年。碧窗日静忘机事，悟得南华第四篇。","dynasty":"元代","title":"散木轩为陈则虚高士赋"}
{"author":"张翥","content":"圣主求贤礼数崇，策名高步冠南宫。乘槎析木天津上，奏赋甘泉卤簿中。染翰墨凝仙掌露，护衣香散御炉风。只今帝业熙千载，正待儒臣黼黻功。","dynasty":"元代","title":"送宋本礼部状元调选还京"}
{"author":"张翥","content":"建章莺啭曙光初，上直门开漏点疏。花拥西清森仗卫，星临东壁焕图书。汉庭长者多推毂，楚国骚人久卜居。为问五云仙阁吏，綵毫春咏近何如。","dynasty":"元代","title":"春日怀柯敬仲博士"}
{"author":"张翥","content":"隐者城南水竹居，萧然一室白生虚。传声吴会名家后，探道农黄邃古初。日影上帘晴晒药，露凉侵户夜翻书。元知静里工夫大，欲乞灵方一起予。","dynasty":"元代","title":"题张性之提举静学斋"}
{"author":"张翥","content":"万里南云入马蹄，蛮酋迎拜过阿黎。将军拔剑歌玄武，使者乘轺祀碧鸡。六诏星文开井络，两关鸟道插天梯。圣朝谋帅先诗礼，努力筹边息鼓鼙。","dynasty":"元代","title":"送刘侯赴大理"}
{"author":"张翥","content":"给事先皇禁邸中，归来空抱小臣弓。鱼龙夜落黄河水，鸿雁秋征白霫风。郢国善歌推宋玉，汉庭能赋待扬雄。如君必用才优俊，重见金闺尺籍通。","dynasty":"元代","title":"送柯敬仲之京"}
{"author":"张翥","content":"江上楼居景自清，阑干朝暮傍阴晴。数峰残雨云间湿，一水斜阳岛外明。树隔钓歌分浦出，风移帆影近窗行。綵衣白发宜春酒，更喜田园乐事成。","dynasty":"元代","title":"题远碧楼"}
{"author":"张翥","content":"疾风吹浪满重湖，云掩西山一半无。黄帽牵船依岸过，苍头按鹘绕林呼。莺花世界如春梦，烟雨楼台似画图。童稚兹游今白发，断桥斜日重踟蹰。","dynasty":"元代","title":"二月望日湖上值风"}
{"author":"张翥","content":"鳌背三山最上峰，美人手把玉芙蓉。仗围泰畤传宵燎，漏下层城踏晓钟。锦瑟无尘飞刻雁，金壶有墨洒雕龙。老怀已托王郎道，早晚归营北涧松。","dynasty":"元代","title":"寄观志能照磨"}
{"author":"张翥","content":"圣主恩荣六赐筵，玉音躬听相臣宣。史裁东观何殊汉，人在瀛洲总是仙。御酒如春浮浩荡，宫花与雪斗婵娟。微生此日沾休泽，祇望丹宸祝万年。","dynasty":"元代","title":"十二月二十七日雪寒奉旨赐宴史局"}
{"author":"张翥","content":"细雨东风泛晓烟，草痕青过竹篱边。春当揆度灵均日，老及知非伯玉年。病眼纷纭花似雾，吟怀跌宕酒如泉。诸君有意留迂叟，拟买雷塘百亩田。","dynasty":"元代","title":"初度日病起不能饮诸友载酒集书楼偶赋见意"}
{"author":"张翥","content":"好事能收断石存，摩挲堪惜古云根。楼空野寺钟何在，宫浸寒芜井已眢。古篆半馀阑上字，妖姬犹有梦中魂。试扪洼处红犹湿，不是胭脂是血痕。","dynasty":"元代","title":"辱井石阑"}
{"author":"张翥","content":"门外东风惊落尘，夜寒街鼓断无人。江山长抱千年恨，雨雪虚销一月春。红蜡光深行酒罢，玉龙声急落梅频。邻翁闻说儿时事，何异繁华梦里身。","dynasty":"元代","title":"上元夜雨"}
{"author":"张翥","content":"白雪青天映日红，楼台高下玉山中。盘蔬晓送冰丝脆，钗杏春生蜡带融。北斗龙杓回后夜，东皇鸾辂驾灵风。何如得接云霄上，一看烟花绕禁宫。","dynasty":"元代","title":"壬申元日大雪二日立春晴景豁然春宴有作"}
{"author":"张翥","content":"西湖雪厚冰彻底，行人径度如长川。风吹盐池结阴卤，日射玉田生暖烟。鱼龙穴里寒更缩，鸥鹭沙头饥可怜。安得长冰通沧海，我欲三岛求神仙。","dynasty":"元代","title":"西湖冰合"}
{"author":"张翥","content":"三峰近列砚池头，光照文房烂不收。冰壑夜寒龙独卧，雪山春煖兔群游。彩毫倚阁功应就，银管依栖价未酬。别有珊瑚新琢样，策勋毕竟是谁优。","dynasty":"元代","title":"水晶笔架"}
{"author":"张翥","content":"云岩岩下聘君家，长记宵谈到曙霞。今日陇头谁洒饭，鹧鸪啼老白桐花。","dynasty":"元代","title":"送林崇高还武夷山其一"}
{"author":"张翥","content":"武夷山中毛竹多，神君一去奈山何。松风犹带琅璈响，散入遗音作棹歌。","dynasty":"元代","title":"送林崇高还武夷山其二"}
{"author":"张翥","content":"海舟隔岁望回音，及得回音恨更深。从此远书无用寄，九原芜没转伤心。","dynasty":"元代","title":"七月望日徐勉自武林来得两讣音其一"}
{"author":"张翥","content":"外来丧逝讣音来，女嫁桐陵亦告哀。老眼今朝方是哭，百年心事总成灰。","dynasty":"元代","title":"七月望日徐勉自武林来得两讣音其二"}
{"author":"张翥","content":"五槐浓绿荫门前，东宇西房数十椽。不是衰翁买屋住，归时留作雇船钱。","dynasty":"元代","title":"予京居廿稔始置屋灵椿坊衰老畏寒始制青鼠袍且久乏马始作一车出入皆赋诗自志其一"}
{"author":"张翥","content":"青鼠毛衣可禦寒，秃襟空袖放身宽。遮头更著狐皮帽，好个侬家老契丹。","dynasty":"元代","title":"予京居廿稔始置屋灵椿坊衰老畏寒始制青鼠袍且久乏马始作一车出入皆赋诗自志其二"}
{"author":"张翥","content":"浅浅轻车稳便休，何须高盖与华辀。短辕不作王丞相，下泽聊为马少游。","dynasty":"元代","title":"予京居廿稔始置屋灵椿坊衰老畏寒始制青鼠袍且久乏马始作一车出入皆赋诗自志其三"}
{"author":"张翥","content":"一日粮船到直沽，吴罂越布满街衢。新诗将作如千首，为问郯郎有买无。","dynasty":"元代","title":"读瀛海喜其绝句清远因口号数诗示九成皆寔意也其一"}
{"author":"张翥","content":"接粮御史性情真，断事官来苦怒嗔。索酒索钱横生事，遭风遭浪肯知人。","dynasty":"元代","title":"读瀛海喜其绝句清远因口号数诗示九成皆寔意也其二"}
{"author":"张翥","content":"客窗昨夜北风高，犹似乘船海上涛。明发先宜觅貂鼠，唤人来作禦寒袍。","dynasty":"元代","title":"读瀛海喜其绝句清远因口号数诗示九成皆寔意也其三"}
{"author":"张翥","content":"虎贲坐甲夜传更，千步廊街鼓柝声。未许离人眠得熟，马蹄车铎又天明。","dynasty":"元代","title":"读瀛海喜其绝句清远因口号数诗示九成皆寔意也其四"}
{"author":"张翥","content":"拂郎之马走千里，独立长嘶凡马空。昔在江南看图画，今来天厩识真龙。","dynasty":"元代","title":"读瀛海喜其绝句清远因口号数诗示九成皆寔意也其五"}
{"author":"张翥","content":"赛娘十五解新声，杨柳腰肢怯啭莺。好写潘郎胡十八，教伊传唱满京城。","dynasty":"元代","title":"读瀛海喜其绝句清远因口号数诗示九成皆寔意也其六"}
{"author":"张翥","content":"长川妓子早晨来，戴笠骑驴帕拥腮。总在狭斜坊里住，教坊日日听差回。","dynasty":"元代","title":"读瀛海喜其绝句清远因口号数诗示九成皆寔意也其七"}
{"author":"张翥","content":"杖履寻花虎丘寺，壶觞按曲馆娃宫。阿成杀受吴中乐，请入风沙海浪中。","dynasty":"元代","title":"读瀛海喜其绝句清远因口号数诗示九成皆寔意也其八"}
{"author":"张翥","content":"结束黄骝粉画鞯，更投西市买长鞭。知侬已有南归日，户部来催助燕钱。","dynasty":"元代","title":"读瀛海喜其绝句清远因口号数诗示九成皆寔意也其九"}
{"author":"陈仕俊","content":"岂知流落送生涯，肠断归帆去转赊。晓望可堪迷旧国，夜台谁信是真家。精魂已化三生石，幽恨还成百结花。并与胥涛同积忿，海门朝夕自声嗟。","dynasty":"明代","title":"吊达奚司空次苏应机原韵其一"}
{"author":"陈仕俊","content":"海国东南自一涯，故乡何处梦中赊。祇应肠断无归路，却有游魂得到家。仙骨已看成槁木，世缘真信是空花。惟馀手植波罗树，叶叶风吹自怨嗟。","dynasty":"明代","title":"吊达奚司空次苏应机原韵其二"}
{"author":"陈仕俊","content":"真成芳草落天涯，谁念王孙信息赊。狐首自难忘故国，猿肠空断忆还家。游魂缥缈随风叶，冷泪斓斑散雨花。千载越裳重译使，摩挲谁不为兴嗟。","dynasty":"明代","title":"吊达奚司空次苏应机原韵其三"}
{"author":"蔡寿祺","content":"罡风日夜起江滨，摧折东南柱石臣。诸葛有才方乐毅，贺兰无意救张巡。孤军竟尔成沙鹤，大节真堪泣鬼神。犹记腐儒曾献策，早将忠义达枫宸。","dynasty":"清代","title":"哀江岷樵中丞其一"}
{"author":"蔡寿祺","content":"危城援绝讵能全，百战余生一旦捐。投笔漫夸班定远，裹尸真见马文渊。丹心耿耿同朝惜，青史煌煌异日传。不为枌榆叨庇荫，临风也合泪潸然。","dynasty":"清代","title":"哀江岷樵中丞其二"}
{"author":"蔡寿祺","content":"将星一夜堕江东，耿耿元精返太空。小丑孙恩仍负险，将军向宠竟无功。纵横雾气愁难扫，呜咽涛声恨不穷。两浙三吴失屏障，万家涕泪洒秋风。","dynasty":"清代","title":"挽向军门荣其一"}
{"author":"蔡寿祺","content":"粤西横槊战功高，吴楚奔驰胜算操。一代虎威谁继武，中原蚁贼尚如毛。兴唐裴郭偏无命，扶晋陶温枉自劳。帐下貔貅原可用，欲从李祐访星韬。","dynasty":"清代","title":"挽向军门荣其二"}
{"author":"郑合","content":"春来无处不闲行，楚润相看别有情。好是五更残酒醒，时时闻唤状头声。","dynasty":"唐代","title":"及第后宿平康里诗"}
{"author":"陈昂","content":"此地知何处？扁舟系小亭。孤村低卧水，野屋大于瓶。却少犁锄乐，尚余锋镝腥。白头万里客，仰愧老人星。","dynasty":"未知","title":"夜泊"}
{"author":"陈昂","content":"封典宠岩穴，褒言华日星。其谁尽如诏，何暇更名亭。公昔善教子，家传惟治经。当年云榜揭，今日玺书形。籍已贵同省，坐应尝隔屏。公馀褫簪綍，彩服戏家庭。","dynasty":"未知","title":"赋新繁周表权如诏亭"}
{"author":"陈昂","content":"暝色江边阁，行吟易断魂。风前两岸叶，月下一声猿。夜哭谁家妇，寒号何处村。洞庭春水动，雇艇去荆门。","dynasty":"未知","title":"宿江边阁"}
{"author":"陈昂","content":"元帅闻将至，七闽徯后秋。欲回上帝怒，先复匹夫仇。献馘鲸波上，招魂剑水头。残生留眼看，平复旧神州。","dynasty":"未知","title":"闻戚将军将至领老妻从万山中往镡州赋（二首"}
{"author":"陈昂","content":"江澨风难静，关头岚尚迷。天河明一雁，鼓角乱群鸡。飞将今安在，妖星久未低。偷生垂老日，身世寄涂泥。","dynasty":"未知","title":"江澨"}
{"author":"陈昂","content":"切莫凭楼望，令人更惨凄。战场多鬼哭，息壤聚乌啼。黄雾埋城郭，寒风死鼓鼙。深林巢燕子，来往亦衔泥。","dynasty":"未知","title":"闽南登楼"}
{"author":"陈昂","content":"此即巴丘戍，相传鲁肃城。古今余往事，兵火剩残生。楚水为渔便，湘湄赖舌耕。地灵如获托，亦足寄遐情。","dynasty":"未知","title":"移居巴陵"}
{"author":"陈昂","content":"渐失乌蛮瘴，新逢白帝寒。霜催沙碛奋，风弄叶声干。峰渺孤烟直，江空落日团。布帆报无恙，今夜进云安。","dynasty":"未知","title":"进云安"}
{"author":"陈昂","content":"短褐丝丝断，为冬不亦难。芦花装被暖，枫叶受霜干。溪日恩终厚，山风势未寒。此间多美酒，生计卜云安。","dynasty":"未知","title":"泊云安"}
{"author":"陈昂","content":"此乡如地肺，一望渺无山。春在楼台里，江浮花鸟间。荆州不愿识，王粲未能还。渔钓堪糊口，柴扉昼亦关。","dynasty":"未知","title":"沙市"}
{"author":"陈昂","content":"石壁将天压，山楼反不奇。英雄云散后，烟霭日斜时。碧涧秋光老，青林鸟梦宜。樽前多感慨，衰柳已先知。","dynasty":"未知","title":"秋上白帝城登白帝楼"}
{"author":"陈昂","content":"风色一以变，林光反不禁。黄姑依淡月，白帝动清砧。万里无家客，孤灯独坐心。予行濡且滞，舟楫岂难寻。","dynasty":"未知","title":"风色"}
{"author":"陈昂","content":"峡口联江口，山乡亦水乡。春来容膝屋，云倚及肩墙。旅食亦求静，偷生且善藏。瀼西居颇适，好赋反骚章。","dynasty":"未知","title":"暮春题瀼西新赁草堂"}
{"author":"陈昂","content":"欲尽西倾日，全低东去天。雪峰沉万籁，监井淡孤烟。故国兵戈后，他乡冻馁年。寥寥今夜客，道自洞庭边。","dynasty":"未知","title":"日暮遣闷"}
{"author":"陈昂","content":"野桥亦浅促，朝徙水云乡。浦近寻鱼腹，山佳问麝香。仗龟行度口，养鹤畏分粮。莫把愁肠结，衰年在贵忘。","dynasty":"未知","title":"贵忘"}
{"author":"陈昂","content":"寥落一涪州，惊心几度游。屡更新地主，不改旧沙鸥。片月穿仙岭，微云止戍楼。山山寒气甚，夜半拥重裘。","dynasty":"未知","title":"过涪州"}
{"author":"陈昂","content":"最厌长为客，还家秋雨中。饥容叹妻子，败叶理梧桐。俗觉今时换，人怜前辈空。青青一双眼，落日送冥鸿。","dynasty":"未知","title":"还家晚坐"}
{"author":"陈昂","content":"湖面初秋色，清如镜里清。潮来飞白鹭，烟至织黄莺。虹学美人出，风为少女行。此间尘不到，身世两忘情。","dynasty":"未知","title":"湖面"}
{"author":"陈昂","content":"一路颇幽闲，行行又几湾。微茫听竹籁，次第较花颜。林壑千层瀑，茅堂四面山。卜居如得此，日日闭柴关。","dynasty":"未知","title":"一路"}
{"author":"陈昂","content":"劳矣条风力，吹成万绿稠。杨花衔小燕，荇带曳轻鸥。别后多乡梦，贫深悲旅愁。东吴三月路，破碎黑貂裘。","dynasty":"未知","title":"吴中春暮寄友"}
{"author":"陈昂","content":"万木方零落，荷先叶自伤。既圆应有破，久翠渐多黄。盖或随波荡，茎犹惹露香。蓐收无赖日，恼杀两鸳鸯。","dynasty":"未知","title":"有令赋残荷遂口占"}
{"author":"陈昂","content":"马体汗如雨，余应有苦辛。独支天外路，易困斗南人。乳虎游斜日，苍猿聒暮春。那期故国月，白帝照悬鹑。","dynasty":"未知","title":"白帝城月下在路"}
{"author":"陈昂","content":"雨后虹方挂，晴来雾始收。风光明翠岫，江色淡新秋。返照薰残湿，寒潮踏急流。放舟下三峡，定醉仲宣楼。","dynasty":"未知","title":"雨后天晴放舟下峡"}
{"author":"陈昂","content":"万事不如意，方知无事闲。傍墙分暖日，移榻就春山。黄鸟飞初下，清泉汲正还。题书寄开士，带月掩柴关。","dynasty":"未知","title":"初归跃马涧招长干忠公"}
{"author":"陈昂","content":"我行杨子县，此路有谁同。堤上时时雨，帆边飒飒风。金从结客尽，诗为落花穷。句曲云何白，看云怅望空。","dynasty":"未知","title":"行至杨子县寄茅山道士"}
{"author":"陈昂","content":"镜中双鬓雪，相见更相怜。偃蹇居牛后，敲推敢马前。一家寒露叶，万事暮秋蝉。开口不曾笑，人间八九年。","dynasty":"未知","title":"镜中"}
{"author":"陈昂","content":"一得高僧论，归途落日中。鸠筇迎霁月，渔笛唤凉风。是象渐欲暝，有生能不空。迷心如可悟，身世付秋蓬。","dynasty":"未知","title":"白云岩晚归道中"}
{"author":"陈昂","content":"欲寻神运殿，一径尽莓苔。钟响日先落，溪荒月少来。大都身后事，难免劫余灰。千载相逢晚，白莲不再开。","dynasty":"未知","title":"夏日东林寺"}
{"author":"陈昂","content":"与子立河麋，于时暑渐歇。一鸣峰杪钟，遂见沙头月。村火射偏红，萤灯飞欲没。安得绪风凉，凉风吹濯发。","dynasty":"未知","title":"暑夜与葛九惟善步信州浮桥"}
{"author":"陈昂","content":"可见无人境，门前与世分。钟声停半壑，水面湛孤云。宿火灰中陷，邻舂雨外勤。豫章二百里，消息不相闻。","dynasty":"未知","title":"冬日双林寺（时予家于豫章）"}
{"author":"陈昂","content":"楼居固所好，安可对斜阳。天外连芳草，云边望故乡。双星分四野，一雁应初霜。满目蘋风起，扁舟意敢忘。","dynasty":"未知","title":"坐法药寺楼"}
{"author":"陈昂","content":"不有双溪宿，能知孤客情。山川沉月色，天地变秋声。华发明残烛，疏星滞五更。出门纯鸟道，肯信马蹄轻。","dynasty":"未知","title":"宿双溪铺"}
{"author":"陈昂","content":"一雨荒精舍，孤吟见早霜。禽寒移密树，萤湿定疏篁。入洛空携赋，过陈易绝粮。不眠数更点，二十五声长。","dynasty":"未知","title":"过陈州宿小庵"}
{"author":"陈昂","content":"一生既错料，万事遂飘零。妻子动相谪，诗书竟不灵。哀哀何处雁，脉脉隔溪萤。坐久西风急，寒天尚未青。","dynasty":"未知","title":"坐久"}
{"author":"陈昂","content":"世态久方见，人生已浪过。长鸣学蜀帝，善泪像湘娥。雨掩春山重，江埋宿雾多。紫貂裘敝尽，季子不归何。","dynasty":"未知","title":"羁旅无聊自嘲"}
{"author":"陈昂","content":"清晨迷野渡，春水正茫然。淮泗如浮地，荆涂欲挡天。风花林外舞，客梦马头圆。匹鸟能高举，云端故不旋。","dynasty":"未知","title":"濠州道中"}
{"author":"陈昂","content":"春水倚天长，春云入径香。梨花衔燕子，荇蒂戏鸳鸯。白苎朝初试，清言世易忘。冠缨如可濯，一笑过沧浪。","dynasty":"未知","title":"闲居春闲二首"}
{"author":"陈昂","content":"郊原方落日，千里转玲珑。小阜浮波上，遥天覆镜中。葑田齐晚稻，甓社下新鸿。谁染淮南景，秋汀蓼尽红。","dynasty":"未知","title":"郊原"}
{"author":"陈昂","content":"不见春和候，开门失翠微。莺声悲冻在，花气怨春稀。地远谁修禊，山深未试衣。故园怜久别，合眼即能归。","dynasty":"未知","title":"客中春暮"}
{"author":"陈昂","content":"霜来风遂惨，西谷冻残晖。汉水鱼将聚，洞庭柑渐肥。他乡愁易结，寒夜梦先归。稍待江平稳，舟寻燕子矶。","dynasty":"未知","title":"初冬梦燕子矶"}
{"author":"陈昂","content":"挂帆雨霁后，风亦息颠狂。去鸟冲烟白，归云压日黄。阑凭悬楚岫，柁转失浔阳。九派滔滔急，朝宗意颇长。","dynasty":"未知","title":"挂帆"}
{"author":"陈昂","content":"是夜秋相见，律归夷则中。草心蒙白露，衣领受凉风。舞觉蜻蜓爽，声添蟋蟀工。吾其先散发，作赋答天公。","dynasty":"未知","title":"二十七日立秋夜作"}
{"author":"陈昂","content":"少出无乃癖，因之不觉非。纷华归世界，天地散春晖。飞翠胶莺坐，游丝系燕归。杨朱歧路际，南北易沾衣。","dynasty":"未知","title":"少出"}
{"author":"陈昂","content":"客心悬远路，四鼓出重关。古庙神灯入，虚岩鬼火闲。有烟迷白屋，将雨失青山。不觉凉飙起，飞萤渐渐还。","dynasty":"未知","title":"黄山早行"}
{"author":"陈昂","content":"万里南归客，风前五两鸣。荻苗沛秋水，霜信急前程。流落怜妻子，饥寒仗友生。遥遥天上月，此夕最关情。","dynasty":"未知","title":"归舟月下寄友"}
{"author":"陈昂","content":"山固飞黄叶，回途秋洒然。禽声留落日，驴背稳衰年。寒瀑缨林谷，晴溪镜水天。何人吹铁笛，随我过前川。","dynasty":"未知","title":"游山归途口占"}
{"author":"陈昂","content":"壮老贫犹故，斯愁不易捐。卖文聊旦旦，僦屋且年年。酒负今生债，诗留异代缘。夜长如不晓，切莫怨苍天。","dynasty":"未知","title":"赠叶秀才"}
{"author":"陈昂","content":"雨余无一事，虽午户犹关。低干禽多睡，残书蠹不闲。推窗又见日，散发且看山。阁外谈生计，应须老友还。","dynasty":"未知","title":"不离西阁"}
{"author":"陈昂","content":"宇宙一搔首，秋残未暇论。天涯款段马，雨后夕阳村。叶抱初霜病，鸦招半菽魂。渡头灯火起，此际赖匏樽。","dynasty":"未知","title":"夕阳道上"}
{"author":"陈昂","content":"信步失幽径，凝眸起苦吟。天孤邀旷野，林密引沦阴。病叶因风落，空山欲雨沉。昏鸦何作怪，勉强噪寒林。","dynasty":"未知","title":"野望"}
{"author":"陈昂","content":"岸涨潮初起，帆开风正匀。偷生今老耄，避地久吴秦。留眼看明世，行歌混逸民。远师陶靖节，漉酒用乌巾。","dynasty":"未知","title":"行歌偶成"}
{"author":"陈昂","content":"春光从到后，物物露春情。雨养枯泉活，烟医病草生。梁间添乳燕，柳外啭新莺。一饱将天问，何时愿可成？","dynasty":"未知","title":"天问"}
{"author":"陈昂","content":"物物关吾道，予情即若情。泥衔飞燕去，花抱仰蜂行。浪染秋沙白，云妆晚絺明。衰年赖酿黍，方法似生成。","dynasty":"未知","title":"关吾道"}
{"author":"陈昂","content":"兀坐愁何事，方方八节滩。孤村浮水上，一雁叫江干。谁挂仰天瓦，空扳下坂丸。邻家来冀北，翘首问长安。","dynasty":"未知","title":"愁坐"}
{"author":"陈昂","content":"虽愧许玄度，远寻支道林。溪光围净室，山色证禅心。落日飞黄叶，寒风定远禽。对床两知己，十载怅分襟。","dynasty":"未知","title":"入清流山宿云庵访忠公"}
{"author":"陈昂","content":"日落青溪栅，潮平白鹭洲。林深常似雨，江静易生秋。凉月来天外，明河俯渡头。飞飞鸿雁影，不见尺书留。","dynasty":"未知","title":"江南旅情"}
{"author":"陈昂","content":"败叶如相约，时时竞远飞。露浓秋欲去，寒急市先稀。天变扬沧海，山昏失翠微。鸣鸦千百点，为我送将归。","dynasty":"未知","title":"残秋落日"}
{"author":"陈昂","content":"亦知挂席便，遂听棹歌行。病叶星前色，新蝉露里声。稍分山影出，遥见海潮明。舟子呼同侣，潮头渐渐生。","dynasty":"未知","title":"早发"}
{"author":"陈昂","content":"天涯除客子，何者却飘蓬。病待微阳起，诗怜小至穷。峰阴分鬼火，溪北断渔筒。闷坐梅花下，吹来酿雪风。","dynasty":"未知","title":"小至"}
{"author":"陈昂","content":"老苍到此际，无意作冬天。山冻颜先活，冰悬腹不坚。雪飞勾细雨，春近逼残年。若与梅花隔，斯愁未坦然。","dynasty":"未知","title":"岁暮书所见"}
{"author":"陈昂","content":"丧乱余生在，饥寒何所投。昼逃闻鬼哭，夜窜望仙游。有径风先惨，无山鸟肯留。老妻向天问，盗贼几时休。","dynasty":"明代","title":"城破领老妻逃入仙游胡岭二首其一"}
{"author":"陈昂","content":"触目惊犹故，逢茅伏自遮。扶行衣尽刺，衰削面如瓜。桥断深宜厉，途昏曲恐差。斜风飘细雨，啼杀未栖鸦。","dynasty":"明代","title":"城破领老妻逃入仙游胡岭二首其二"}
{"author":"陈昂","content":"未必妖星坠，应怜瘴岭迷。支撑寻鸟道，曲折步渔溪。时事多无据，音书少有题。十年群盗剧，窜伏泪长啼。","dynasty":"明代","title":"闻戚将军将至领老妻从万山中往镡州赋二首其一"}
{"author":"陈昂","content":"世为沧海客，安有野鸥嗔。开户来新月，留花答暮春。青山歌送鸟，白眼醉看人。此外生涯事，君其问水滨。","dynasty":"明代","title":"闲居春闲二首其一"}
{"author":"陈昂","content":"战衄旋师返北辕，转教航海辟乾坤。金多旧借牛皮地，水涨新通鹿耳门。赤嵌城孤遗旧业，红夷援绝竟移屯。何缘自比虬髯客，岂昧几先让太原。","dynasty":"清代","title":"咏伪郑遗事"}
{"author":"陈昂","content":"片石能容百万人，天遗图谶应南闽。也知中国全归汉，妄托仙源可避秦。荒岛畬田登版籍，土酋番族杂流民。开荒绝胜田横岛，易世相传尚不臣。","dynasty":"清代","title":"咏伪郑遗事"}
{"author":"陈昂","content":"荒远羁栖幸弗诛，敢通叛逆约齐驱。漫劳蜗战争天下，先自鲸吞夺海隅。三载相持谁得利，两雄交搆待全输。彼苍藉手平南纪，旷古新增一统图。","dynasty":"清代","title":"咏伪郑遗事"}
{"author":"陈昂","content":"昔年亡将济时才，仰仗威灵涉险来。地转海咸生淡水，天回风飓起奔雷。官军血战沧波沸，逆虏魂销劫火灰。澳屿全收三十六，受降澎岛戟门开。","dynasty":"清代","title":"咏伪郑遗事"}
{"author":"古文集","content":"落霞孤鹜带苍茫，半影青山掩映光。纵有丹青描不就，祇应豪客赋诗章。","dynasty":"明代","title":"梧峰夕照"}
{"author":"古文集","content":"日出三竿瘴雾消，岚光掩映桂香飘。山中自有巢由辈，心隐清高不弃瓢。","dynasty":"明代","title":"桂岫晴岚"}
{"author":"古文集","content":"秋水长天一色清，月明江上踏歌声。翻思响遏行云处，争似芦洲自在情。","dynasty":"明代","title":"宝江渔唱"}
{"author":"古文集","content":"伐木宁辞活计疏，苍苔白石雨晴初。归来饱饭黄昏后，还向窗前读古书。","dynasty":"明代","title":"石径樵归"}
{"author":"古文集","content":"鲤鱼风起浪花生，薄暮行人阻去程。我有济川舟楫稳，与君缓载不须争。","dynasty":"明代","title":"龙津晚渡"}
{"author":"古文集","content":"雨湿棠梨水满田，东郊农事正茫然。太平君相调元气，岁岁长占大有年。","dynasty":"明代","title":"东埔春耕"}
{"author":"古文集","content":"浮图突兀跨高峰，万古江山胜概同。曾倚危栏题姓字，此身如在半天中。","dynasty":"明代","title":"龟峰宝塔"}
{"author":"古文集","content":"此是朝天第一程，柳边风飏酒旗轻。丈夫不洒离筵泪，任唱阳关曲几声。","dynasty":"明代","title":"燕石长亭"}
{"author":"古文集","content":"邑中奇秀多山水，宇宙名区堪比拟。古祯遗谶良是潜，故老传闻非率尔。文物诚不下他州，吾祖破荒几百秋。公来览胜有高调，胸次岂同俗吏流。梧冈落照夕返岩，岫桂拂岚晴未了。渔郎歌月溪浅清，径出云檐深窕窈。野渡横舟归客号，杏花雨湿耕农劳。龟峰一塔自千古，石边亭饯松花醪。古今赋咏若干首，此景还来待公久。阳春白雪和再难，斲垩肯为运斤否。","dynasty":"明代","title":"次郑敬道明府八景总咏韵"}
{"author":"李大钊","content":"殿阁嵯峨接帝京，阿房当日苦经营。②只今犹听宫墙水，耗尽民膏是此声。","dynasty":"近代","title":"玉泉流贯颐和园墙根，潺潺有声，闻通三海"}
{"author":"李大钊","content":"浩渺水东流，客心空太息。④神州悲板荡，丧乱安所极？⑤八表正同昏，一夫终窃国。⑥黯黯五彩旗，自兹少颜色。⑦逆贼稽征讨，⑧机势今已熟。义声起云南，鼓鼙动河北。⑨绝域逢知交，慷慨道胸臆。中宵出江户，⑩明月临幽黑。鹏鸟将图南，扶摇始张翼；⑾一翔直冲天，彼何畏荆棘？相期吾少年，匡时宜努力；男儿尚雄飞，机失不可得。","dynasty":"近代","title":"乙卯残腊，由横滨搭法轮赴春申，在太平洋"}
{"author":"李大钊","content":"班生此去意何云？破碎神州日已曛。⒀去国徒深屈子恨，靖氛空说岳家军。⒁风尘河北音书断，戎马江南羽檄纷。⒂无限伤心劫后话，连天烽火独思君。⒃","dynasty":"近代","title":"南天动乱，适将去国，忆天问军中"}
{"author":"李大钊","content":"壮别天涯未许愁，尽将离恨付东流。何当痛饮黄龙府，⒅高筑神州风雨楼。","dynasty":"近代","title":"丙辰春，再至江户。幼蘅将返国，同人招至"}
{"author":"李大钊","content":"逢君已恨晚，此别又如何？大陆龙蛇起，江南风雨多。⒆斯民正憔悴，吾辈尚蹉跎。⒇故国一回首，谁堪返太和？[21]","dynasty":"近代","title":"幼蘅行未久，相无又去江户，作此送之"}
{"author":"李大钊","content":"斯人气尚雄，江流自千古。碧血几春花，零泪一抔土。[22]不闻叱咤声，但听呜咽水。[23]夜夜空江头，似有蛟龙起。[24]","dynasty":"近代","title":"题蒋卫平遗像"}
{"author":"李大钊","content":"浩渺水东流，客心空太息。神州悲板荡，丧乱安所极？八表正同昏，一夫终窃国。黯黯五彩旗，自兹少颜色。逆贼稽征讨，机势今已熟。义声起云南，鼓鼙动河北。绝域逢知交，慷慨道胸臆。中宵出江户，明月临幽黑。鹏鸟将图南，扶摇始张翼；一翔直冲天，彼何畏荆棘？相期吾少年，匡时宜努力；男儿尚雄飞，机失不可得。","dynasty":"近代","title":"乙卯残腊，由横滨搭法轮赴春申，在太平洋舟中作"}
{"author":"曹寿铭","content":"晚理东皋楫，言寻北郭庐。林昏霜气聚，江静月轮孤。山势临流险，村容带树枯。衡门知不远，隔水市镫疏。","dynasty":"清代","title":"丹夜舟中即景同眉叔"}
{"author":"曹寿铭","content":"宝林初地接蓬莱，于越何年异境开。孤屿烟云浮海出，诸天风雨挟山来。城阴屈曲衔镫塔，树色清凉护讲台。莫问前朝朱相国，断垣遗碣锁苍苔。","dynasty":"清代","title":"东武山"}
{"author":"曹寿铭","content":"晓日扶桑壮节旄，使臣修贡出词曹。殿班柳拂银蘤佩，海泊霜明赤冶刀。重译文章通上国，八荒珠玉会神皋。汉家月色春申浦，万里沧波去梦劳。","dynasty":"清代","title":"赠日本使者仓松敖"}
{"author":"曹寿铭","content":"绝磴苍茫俯碧浔，烟萝寂寞此登临。已餐石气清诗骨，欲就禅花证佛心。隔岸云山无鹤导，满湖风雨作龙吟。归舟怅望江头路，杳杳疏钟度水深。","dynasty":"清代","title":"任秋田明经读书祇园庵柯岩之游拟枉道过访骤雨不果诗以寄怀"}
{"author":"曹寿铭","content":"荆门九派水如烟，此去关河落木天。春苑莺花京国梦，秋风鸦点洞庭船。酒边供奉怀人句，客里冯唐未老年。大好青山无计住，办餐知少画叉钱。","dynasty":"清代","title":"送㤅伯之楚应学使张公之聘其一"}
{"author":"曹寿铭","content":"北固金陵指掌看，吴山遥接楚云端。大江潮落孤帆急，幕府秋深万马寒。南国文章收杞梓，美人《骚》怨问椒兰。何当重献《明光赋》，回首觚棱夜倚阑。","dynasty":"清代","title":"送㤅伯之楚应学使张公之聘其二"}
{"author":"曹寿铭","content":"促坐忘深宵，言归理孤榜。戌鼓水西门，簖火烟中港。夹舷瑟沙芦，风柯答寒响。回睇所来径，缺月堕林莽。归卧北郭庐，清梦谢尘鞅。邻钟时一鸣，旋促初暾上。","dynasty":"清代","title":"偕眉叔访李㤅伯民部四鼓出北郭宿缦雅堂其三"}
{"author":"曹寿铭","content":"我初读君诗，与君未识面。谓是古人作，舌咋目先眩。昔昔思见之，未由觌青盼。邂逅忽相遇，愕眙疑梦幻。貌疏神愈亲，象忘意无间。西陵树若荠，镜湖水如靛。东西遥相忘，伯劳与飞燕。会余来东皋，假馆比群彦。风骚嗣前轨，东中盛坛坫。君尤横无敌，跳荡恣白战。赤手搏修蛇，耿天倚长剑。意行无危途，遁状慑物变。老干芟繁条，古藻谢今艳。俗儒喜缘饰，往往肆讥讪。介然一是争，卓尔千春券。与余独神契，两载结欢忭。诗论穷毫芒，危言苦针砭。学殖愧荒落，芜秽资锄铲。砻玉攻纤瑕，锻金砺微欠。道义古所敦，方兹信不忝。所冀无乖离，昕夕共樽宴。苒苒惊流光，二曜迅飞电。揽镜搔短鬓，发容羡童丱。壮志非畴曩，頫首事薄宦。别袖发耶溪，征车指畿甸。出门愁惘惘，风雪冻两骭。飞沙欺天光，层冰滑磴栈。落日羸马嘶，荒驿敝裘绽。岂不乐朋簪，驱驰坐贫贱。何当脱尘缚，联襼遂初愿。掩卷一长嗟，遥天唳征雁。","dynasty":"清代","title":"题幼眉鸥水草堂诗即用留别"}
{"author":"曹寿铭","content":"遥峰递烟林，颓阳带江郭。暝扈依晴沙，归禽堕霜箨。命楫东皋村，款关种山麓。户外云冥冥，卧龙失寒绿。幽栖遗尘喧，孤花自开落。","dynasty":"清代","title":"偕眉叔访李㤅伯民部四鼓出北郭宿缦雅堂其一"}
{"author":"曹寿铭","content":"解榻剧情话，殚襟开朋尊。村篘及新熟，味酽寒不棱。霜气压疏屋，菊影凉初镫。诗论抉纤谬，至诣穷元根。吾道外荣落，所契在苔岑。清风泠然来，竹外鸣茶笙。","dynasty":"清代","title":"偕眉叔访李㤅伯民部四鼓出北郭宿缦雅堂其二"}
{"author":"曹寿铭","content":"男儿三十须通侯，三公王俭犹黑头。车中乃可无七尺，车前岂可乏八驺。误人最是毛锥子，坐令郁郁久居此。行年四十未成名，邓禹睨人笑不止。昔年乳虎文中豪，衙官屈宋奴命骚。对酒起舞拓金戟，意气往往陵其曹。迩来百事居人下，破帽笼头遭鬼骂。五陵同学几鸣珂，毷氉西风仍故我。三年结社东皋东，弹棋格五呼群雄。赫蹄手擘十万纸，墨痕乱洒林花红。花落花开自昕夕，那识人生有离别。前年莘老客蛮中，瘴雨桄榔听鶗鴂。蔡侯行逐计吏车，孙郎会献金门书。余亦饥驱留不得，风笛一声愁日色。长安二月春风寒，河冰百丈排群山。马首雪花大如席，萧萧客底衣裳单。丈夫结发志书策，一朝頫首事末秩。元龙湖海气不豪，次公意态狂非昔。仰天击缶歌呜呜，我才岂合沦菰芦。百里虽局非泥涂，仕宦何必执金吾。拳局牖下胡为乎？酒酣一吐平生语，明日云帆沧海去。","dynasty":"清代","title":"长歌别同社诸子"}
{"author":"彭端淑","content":"　　天下事有难易乎？为之，则难者亦易矣；不为，则易者亦难矣。人之为学有难易乎？学之，则难者亦易矣；不学，则易者亦难矣。　　吾资之昏，不逮人也，吾材之庸，不逮人也；旦旦而学之，久而不怠焉，迄乎成，而亦不知其昏与庸也。吾资之聪，倍人也，吾材之敏，倍人也；屏弃而不用，其与昏与庸无以异也。圣人之道，卒于鲁也传之。然则昏庸聪敏之用，岂有常哉？　　蜀之鄙有二僧：其一贫，其一富。贫者语于富者曰：“吾欲之南海，何如？”富者曰：“子何恃而往？”曰：“吾一瓶一钵足矣。”富者曰：“吾数年来欲买舟而下，犹未能也。子何恃而往！”越明年，贫者自南海还，以告富者，富者有惭色。　　西蜀之去南海，不知几千里也，僧富者不能至而贫者至焉。人之立志，顾不如蜀鄙之僧哉?是故聪与敏，可恃而不可恃也；自恃其聪与敏而不学者，自败者也。昏与庸，可限而不可限也；不自限其昏与庸，而力学不倦者，自力者也。","dynasty":"清代","tags":"初中文言文，学习，哲理，故事","title":"为学一首示子侄"}
{"author":"彭端淑","content":"日久行无色，马隤气不骄。秋风清渭水，衰草霸陵桥。客路惊寒近，乡山入梦遥。不堪回首计，发白已萧萧。","dynasty":"清代","title":"霸陵道中"}
{"author":"彭端淑","content":"上岩欲倚天，下岩欲拔地。中岩尤突兀，横插两崖际。溪泉直复纡，流韵幽以邃。苍藤仗老树，近绿将日蔽。咳唾有猿惊，拍手观鱼戏。钟磬度杳冥，断续出烟寺。山奇赤亦古，径僻罕人至。吾慕苏髯公，千载见遗字。赤壁走龙蛇，不随风雨替。探奇兴不穷，访古性所嗜。回首觅归途，谷口白云闭。","dynasty":"清代","title":"游中岩"}
{"author":"皇甫冉","content":"莺啼燕语报新年，马邑龙堆路几千。家住层城临汉苑，心随明月到胡天。(层城一作：秦城)机中锦字论长恨，楼上花枝笑独眠。为问元戎窦车骑，何时返旆勒燕然。","dynasty":"唐代","tags":"唐诗三百首，妇女，春天，闺怨，思念","title":"春思"}
{"author":"皇甫冉","content":"秋夜深深北送君，阴虫切切不堪闻。归舟明日毗陵道，回首姑苏是白云。","dynasty":"唐代","tags":"送别，友情，留恋，惆怅","title":"送魏十六还苏州"}
{"author":"皇甫冉","content":"西塞云山远，东风道路长。人心胜潮水，相送过浔阳。","dynasty":"唐代","tags":"送别，友情","title":"送王司直"}
{"author":"皇甫冉","content":"采茶非采菉，远远上层崖。布叶春风暖，盈筐白日斜。旧知山寺路，时宿野人家。借问王孙草，何时泛碗花。","dynasty":"唐代","title":"送陆鸿渐栖霞寺采茶"}
{"author":"皇甫冉","content":"桂水饶枫杉，荆南足烟雨。犹疑黛色中，复是雒阳岨。","dynasty":"唐代","title":"题画帐二首。山水"}
{"author":"皇甫冉","content":"风沙悲久戍，雨雪更劳师。绝漠无人境，将军苦战时。山川迷向背，氛雾失旌旗。徒念天涯隔，中人芳草期。","dynasty":"唐代","title":"雨雪"}
{"author":"皇甫冉","content":"晓见苍龙驾，东郊春已迎。彩云天仗合，玄象太阶平。佳气山川秀，和风政令行。句陈霜骑肃，御道雨师清。律向韶阳变，人随草木荣。遥观上林树，今日遇迁莺。","dynasty":"唐代","title":"东郊迎春"}
{"author":"皇甫冉","content":"南桥春日暮，杨柳带青渠。不得同携手，空成意有馀。","dynasty":"唐代","title":"赠别（一作赠寄权三客舍）"}
{"author":"皇甫冉","content":"青山前，青山后，登高望两处，两处今何有。烟景满川原，离人堪白首。","dynasty":"唐代","title":"登山歌"}
{"author":"皇甫冉","content":"巫峡见巴东，迢迢出半空。云藏神女馆，雨到楚王宫。朝暮泉声落，寒暄树色同。清猿不可听，偏在九秋中。","dynasty":"唐代","title":"巫山峡"}
{"author":"皇甫冉","content":"上公旌节在徐方，旧井莓苔近寝堂。访古因知彭祖宅，得仙何必葛洪乡。清虚不共春池竟，盥漱偏宜夏日长。闻道延年如玉液，欲将调鼎献明光。","dynasty":"唐代","title":"彭祖井（一本题上有奉和王相公五字）"}
{"author":"皇甫冉","content":"春雪偏当夜，暄风却变寒。庭深不复扫，城晓更宜看。命酒闲令酌，披蓑晚未冠。连营鼓角动，忽似战桑干。","dynasty":"唐代","title":"奉和对雪（一本作奉和王相公喜雪）"}
{"author":"皇甫冉","content":"惆怅烟郊晚，依然此送君。长河隔旅梦，浮客伴孤云。淇上春山直，黎阳大道分。西陵倘一吊，应有士衡文。","dynasty":"唐代","title":"送萧献士（一本题下有往邺中三字）"}
{"author":"皇甫冉","content":"卖药何为者，逃名市井居。唯通远山信，因致逸人书。已报还丹效，全将世事疏。秋风景溪里，萧散寄樵渔。","dynasty":"唐代","title":"卖药人处得南阳朱山人书"}
{"author":"皇甫冉","content":"放溜出江口，回瞻松栝深。不知舟中月，更引湖间心。","dynasty":"唐代","title":"初出沅江夜入湖"}
{"author":"皇甫冉","content":"分务江南远，留欢幕下荣。枫林萦楚塞，水驿到湓城。岸草知春晚，沙禽好夜惊。风帆几泊处，处处暮潮清。","dynasty":"唐代","title":"送裴员外往江南"}
{"author":"皇甫冉","content":"落日凭危堞，春风似故乡。川流通楚塞，山色绕徐方。壁垒依寒草，旌旗动夕阳。元戎资上策，南亩起耕桑。","dynasty":"唐代","title":"奉和王相公早春登徐州城"}
{"author":"皇甫冉","content":"吏散重门掩，僧来闭阁闲。远心驰北阙，春兴寄东山。草长风光里，莺喧静默间。芳辰不可住，惆怅暮禽还。","dynasty":"唐代","title":"奉和对山僧（一作同杜相公对山僧）"}
{"author":"皇甫冉","content":"东洛居贤相，南方待本师。旌麾俨欲动，杯锡杳仍迟。积雪迷何处，惊风泊几时。大臣能护法，况有故山期。","dynasty":"唐代","title":"奉和待勤照上人不至"}
{"author":"皇甫冉","content":"古庙风烟积，春城车骑过。方修汉祖祀，更使沛童歌。寝帐巢禽出，香烟水雾和。神心降福处，应在故乡多。","dynasty":"唐代","title":"奉和汉祖庙下之作"}
{"author":"皇甫冉","content":"凝阴晦长箔，积雪满通川。征客寒犹去，愁人昼更眠。谢家兴咏日，汉将出师年。闻有招寻兴，随君访戴船。","dynasty":"唐代","title":"和朝郎中扬子玩雪寄山阴严维"}
{"author":"皇甫冉","content":"多病辞官罢，闲居作赋成。图书唯药箓，饮食止藜羹。学谢淹中术，诗无邺下名。不堪趋建礼，讵是厌承明。已辍金门步，方从石路行。远山期道士，高柳觅先生。性懒尤因疾，家贫自省营。种苗虽尚短，谷价幸全轻。篇咏投康乐，壶觞就步兵。何人肯相访，开户一逢迎。","dynasty":"唐代","title":"闲居作"}
{"author":"皇甫冉","content":"暝色赴春愁，归人南渡头。渚烟空翠合，滩月碎光流。澧浦饶芳草，沧浪有钓舟。谁知放歌客，此意正悠悠。","dynasty":"唐代","title":"归渡洛水"}
{"author":"皇甫冉","content":"置酒竟长宵，送君登远道。羁心看旅雁，晚泊依秋草。秋草尚芊芊，离忧亦渺然。元戎辟才彦，行子犯风烟。风烟积惆怅，淮海殊飘荡。明日是重阳，登高远相望。","dynasty":"唐代","title":"送郑二员外"}
{"author":"皇甫冉","content":"一心求妙道，几岁候真师。丹灶今何在，白云无定期。昆仑烟景绝，汗漫往还迟。君但焚香待，人间到有时。","dynasty":"唐代","title":"酬崔侍御期籍道士不至兼寄"}
{"author":"皇甫冉","content":"夜雨须停棹，秋风暗入衣。见君尝北望，何事却南归。","dynasty":"唐代","title":"送裴陟归常州"}
{"author":"皇甫冉","content":"武库分帷幄，儒衣事鼓鼙。兵连越徼外，寇尽海门西。节比全疏勒，功当雪会稽。旌旗回剡岭，士马濯耶溪。受律梅初发，班师草未齐。行看佩金印，岂得访丹梯。","dynasty":"唐代","title":"和袁郎中破贼后经剡中山水"}
{"author":"皇甫冉","content":"时鸟催春色，离人惜岁华。远山随拥传，芳草引还家。北固潮当阔，西陵路稍斜。纵令寒食过，犹有镜中花。","dynasty":"唐代","title":"徐州送丘侍御之越"}
{"author":"皇甫冉","content":"延陵初罢讲，建业去随缘。翻译推多学，坛场最少年。浣衣逢野水，乞食向人烟。遍礼南朝寺，焚香古像前。","dynasty":"唐代","title":"送延陵陈法师赴上元"}
{"author":"皇甫冉","content":"历历缘荒岸，溟溟入远天。每同沙草发，长共水云连。摇落潮风早，离披海雨偏。故伤游子意，多在客舟前。","dynasty":"唐代","title":"赋得海边树"}
{"author":"皇甫冉","content":"沃州传教后，百衲老空林。虑尽朝昏磬，禅随坐卧心。鹤飞湖草迥，门闭野云深。地与天台接，中峰早晚寻。","dynasty":"唐代","title":"题昭上人房"}
{"author":"皇甫冉","content":"远送临川守，还同康乐侯。岁时徒改易，今古接风流。五马嘶长道，双旌向本州。乡心寄西北，应上郡城楼。","dynasty":"唐代","title":"送李使君赴抚州"}
{"author":"皇甫冉","content":"北固多陈迹，东山复盛游。铙声发大道，草色引行驺。此地何时有，长江自古流。频随公府步，南客寄徐州。","dynasty":"唐代","title":"同樊润州游郡东山"}
{"author":"皇甫冉","content":"贫居依柳市，闲步在莲宫。高阁宜春雨，长廊好啸风。诚如双树下，岂比一丘中。","dynasty":"唐代","title":"酬杨侍御寺中见招"}
{"author":"皇甫冉","content":"不见白衣来送酒，但令黄菊自开花。愁看日晚良辰过，步步行寻陶令家。","dynasty":"唐代","title":"重阳日酬李观"}
{"author":"皇甫冉","content":"露湿青芜时欲晚，水流黄叶意无穷。节近重阳念归否，眼前篱菊带秋风。","dynasty":"唐代","title":"寄权器"}
{"author":"皇甫冉","content":"陇首怨西征，岭南雁北顾。行人与流水，共向闽中去。","dynasty":"唐代","title":"酬李判官度梨岭见寄"}
{"author":"皇甫冉","content":"哭葬寒郊外，行将何所从。盛曹徒列柏，新墓已栽松。海月同千古，江云覆几重。旧书曾谏猎，遗草议登封。畴昔轻三事，尝期老一峰。门临商岭道，窗引洛城钟。应积泉中恨，无因世上逢。招寻偏见厚，疏慢亦相容。张范唯通梦，求羊永绝踪。谁知长卿疾，歌赋不还邛。","dynasty":"唐代","title":"送魏六侍御葬"}
{"author":"皇甫冉","content":"向山独有一人行，近洞应逢双鹤迎。尝以素书传弟子，还因白石号先生。无穷杏树行时种，几许芝田向月耕。师事少君年岁久，欲随旄节往层城。","dynasty":"唐代","title":"送张道士归茅山谒李尊师"}
{"author":"皇甫冉","content":"东林初结构，已有晚钟声。窗户背流水，房廊半架城。远山重叠见，芳草浅深生。每与君携手，多烦长老迎。","dynasty":"唐代","title":"酬裴补阙吴寺见寻（一作酬袁补阙中天寺见寄）"}
{"author":"皇甫冉","content":"自昔萧曹任，难兼卫霍功。勤劳无远近，旌节屡西东。不选三河卒，还令万里通。雁行缘古塞，马鬣起长风。遮虏关山静，防秋鼓角雄。徒思一攀送，羸老荜门中。","dynasty":"唐代","title":"送王相公之幽州"}
{"author":"皇甫冉","content":"湘竹殊堪制，齐纨且未工。幸亲芳袖日，犹带旧林风。掩笑歌筵里，传书卧阁中。竟将为别赠，宁与合欢同。","dynasty":"唐代","title":"题竹扇赠别"}
{"author":"皇甫冉","content":"湖上孤帆别，江南谪宦归。前程愁更远，临水泪沾衣。云梦春山遍，潇湘过客稀。武陵招我隐，岁晚闭柴扉。","dynasty":"唐代","title":"归阳羡兼送刘八长卿"}
{"author":"皇甫冉","content":"山馆长寂寂，闲云朝夕来。空庭复何有，落日照青苔。","dynasty":"唐代","title":"山中五咏。山馆"}
{"author":"皇甫冉","content":"冰结杨柳津，从吴去入秦。徒云还上国，谁为作中人。驿树同霜霰，渔舟伴苦辛。相如求一谒，词赋远随身。","dynasty":"唐代","title":"送窦十九叔向赴京"}
{"author":"皇甫冉","content":"平明登古戍，徙倚待寒潮。江海方回合，云林自寂寥。讵能知远近，徒见荡烟霄。即此沧洲路，嗟君久折腰。","dynasty":"唐代","title":"登石城戍望海寄诸暨严少府"}
{"author":"皇甫冉","content":"露冕临平楚，寒城带早霜。时同借河内，人是卧淮阳。积水澄天堑，连山入帝乡。因高欲见下，非是爱秋光。","dynasty":"唐代","title":"和樊润州秋日登城楼"}
{"author":"皇甫冉","content":"远怀不可道，历稔倦离忧。洛下闻新雁，江南想暮秋。澄清佐八使，纲纪案诸侯。地识吴平久，才当晋用求。时贤几殂谢，摛藻继风流。更有西陵作，还成北固游。归途限尺牍，王事在扁舟。山色临湖尽，猿声入梦愁。","dynasty":"唐代","title":"寄江东李判官"}
{"author":"皇甫冉","content":"江上春常早，闽中客去稀。登山怨迢递，临水惜芳菲。烟树何时尽，风帆几日归。还看复命处，盛府有光辉。","dynasty":"唐代","title":"送蒋评事往福州"}
{"author":"皇甫冉","content":"公车待诏赴长安，客里新正阻旧欢。迟日未能销野雪，晴花偏自犯江寒。东溟道路通秦塞，北阙威仪识汉官。共许郤诜工射策，恩荣请向一枝看。","dynasty":"唐代","title":"送钱唐路少府赴制举"}
{"author":"皇甫冉","content":"惊湍流不极，夜度识云岑。长带溪沙浅，时因山雨深。方同七里路，更遂五湖心。揭厉朝将夕，潺湲古至今。花源君若许，虽远亦相寻。","dynasty":"唐代","title":"赋得荆溪夜湍送蒋逸人归义兴山"}
{"author":"皇甫冉","content":"入贡列诸生，诗书业早成。家承孔圣后，身有鲁儒名。楚水通荥浦，春山拥汉京。爱君方弱冠，为赋少年行。","dynasty":"唐代","title":"送孔党赴举"}
{"author":"皇甫冉","content":"一帆何处去，正在望中微。浦迥摇空色，汀回见落晖。每争高鸟度，能送远人归。偏似南浮客，悠扬无所依。","dynasty":"唐代","title":"齐郎中筵赋得的的帆向浦留别"}
{"author":"皇甫冉","content":"云林不可望，溪水更悠悠。共载人皆客，离家春是秋。远山方对枕，细雨莫回舟。来往南徐路，多为芳草留。","dynasty":"唐代","title":"泊丹阳与诸人同舟至马林溪遇雨"}
{"author":"皇甫冉","content":"烽火惊戎塞，豺狼犯帝畿。川原无稼穑，日月翳光辉。里社枌榆毁，宫城骑吏非。群生被惨毒，杂虏耀轻肥。多士从芳饵，唯君识祸机。心同合浦叶，命寄首阳薇。耻作纤鳞喣，方随高鸟飞。山经商岭出，水泛汉池归。离别霜凝鬓，逢迎泪迸衣。京华长路绝，江海故人稀。秉节身常苦，求仁志不违。只应穷野外，耕种且相依。","dynasty":"唐代","title":"太常魏博士远出贼庭江外相逢因叙其事"}
{"author":"皇甫冉","content":"洛阳岁暮作征客，□□□□□□□。相望依然一水间，相思已如千年隔。晴烟霁景满天津，凤阁龙楼映水滨。岂无朝夕轩车度，其奈相逢非所亲。巩树甘陵愁远道，他乡一望人堪老。君报还期在早春，桥边日日看芳草。","dynasty":"唐代","title":"送包佶赋得天津桥"}
{"author":"皇甫冉","content":"郢匠抡材日，辕轮必尽呈。敢言当一干，徒欲隶诸生。末学惭邹鲁，深仁录弟兄。馀波知可挹，弱植更求荣。绩愧他年败，功期此日成。方因旧桃李，犹冀载飞鸣。道浅犹怀分，时移但自惊。关门惊暮节，林壑废春耕。十里嵩峰近，千秋颍水清。烟花迷戍谷，墟落接阳城。渺默思乡梦，迟回知己情。劳歌终此曲，还是苦辛行。","dynasty":"唐代","title":"上礼部杨侍郎"}
{"author":"皇甫冉","content":"江湖同避地，分手自依依。尽室今为客，经秋空念归。岁储无别墅，寒服羡邻机。草色村桥晚，蝉声江树稀。夜凉宜共醉，时难惜相违。何事随阳侣，汀洲忽背飞。","dynasty":"唐代","title":"宿严维宅送包七（一作刘长卿诗，题下作送包佶）"}
{"author":"皇甫冉","content":"嫩叶生初茂，残花少更鲜。结根龙藏侧，故欲并青莲。","dynasty":"唐代","title":"同张侍御咏兴宁寺经藏院海石榴花"}
{"author":"皇甫冉","content":"官渡老风烟，浔阳媚云日。汉将营前见，胡笳曲中出。复在此檐端，垂阴仲长室。","dynasty":"唐代","title":"崔十四宅各赋一物得檐柳"}
{"author":"皇甫冉","content":"遥夜此何其，霜空残杳霭。方嗟异乡别，暂是同公会。海林秋更疏，野水寒犹大。离人转吴岫，旅雁从燕塞。日夕望前期，劳心白云外。","dynasty":"唐代","title":"送段明府"}
{"author":"皇甫冉","content":"少室尽西峰，鸣皋隐南面。柴门纵复关，终日窗中见。","dynasty":"唐代","title":"山中五咏。远山"}
{"author":"皇甫冉","content":"上路各乘轩，高明尽鸣玉。宁知涧下人，自爱轻波渌。","dynasty":"唐代","title":"山中五咏。南涧"}
{"author":"皇甫冉","content":"上方偏可适，季月况堪过。远近水声至，东西山色多。夕阳留径草，新叶变庭柯。已度清明节，春秋如客何。","dynasty":"唐代","title":"清明日青龙寺上方赋得多字"}
{"author":"皇甫冉","content":"人闲当岁暮，田野尚逢迎。莱子多嘉庆，陶公得此生。寒芜连古渡，云树近严城。鸡黍无辞薄，贫交但贵情。","dynasty":"唐代","title":"与张諲宿刘八城东庄"}
{"author":"皇甫冉","content":"坐忆山中人，穷栖事南亩。烟霞相亲外，墟落今何有。潘郎作赋年，陶令辞官后。达生遗自适，良愿固无负。田取颍水流，树入阳城口。岁暮忧思盈，离居不堪久。","dynasty":"唐代","title":"寄刘方平"}
{"author":"皇甫冉","content":"出郭离言多，回车始知远。寂然层城暮，更念前山转。总辔越成皋，浮舟背梁苑。朝朝劳延首，往往若在眼。落日孤云还，边愁迷楚关。如何溆花发，复对游子颜。古寺杉栝里，连樯洲渚间。烟生海西岸，云见吴南山。惊风扫芦荻，翻浪连天白。正是扬帆时，偏逢江上客。由来许佳句，况乃惬所适。嵯峨天姥峰，翠色春更碧。气凄湖上雨，月净剡中夕。钓艇或相逢，江蓠又堪摘。迢迢始宁墅，芜没谢公宅。朱槿列摧墉，苍苔遍幽石。顾予任疏懒，期尔振羽翮。沧洲未可行，须售金门策。","dynasty":"唐代","title":"曾东游以诗寄之"}
{"author":"皇甫冉","content":"千里独游日，有怀谁与同。言过细阳令，一遇朗陵公。清节迈多士，斯文传古风。闾阎知俗变，原野识年丰。吾道方在此，前程殊未穷。江天经岘北，客思满巴东。梦渚夕愁远，山丘晴望通。应嗟出处异，流荡楚云中。","dynasty":"唐代","title":"适荆州途次南阳赠何明府"}
{"author":"皇甫冉","content":"鸿悲月白时将谢，正可招寻惜遥夜。翠帐兰房曲且深，宁知户外清霜下。","dynasty":"唐代","title":"秋夜戏题刘方平壁"}
{"author":"皇甫冉","content":"肃寺祠灵境，寻真到隐居。夤缘幽谷远，萧散白云馀。晚节持僧律，他年著道书。海边曾狎鸟，濠上正观鱼。寂静求无相，淳和睹太初。一峰绵岁月，万性任盈虚。篱隔溪钟度，窗临涧木疏。谢公怀旧壑，回驾复何如。","dynasty":"唐代","title":"和郑少尹祭中岳寺北访萧居士越上方"}
{"author":"皇甫冉","content":"寂寞坐遥夜，清风何处来。天高散骑省，月冷建章台。邻笛哀声急，城砧朔气催。芙蓉已委绝，谁复可为媒。","dynasty":"唐代","title":"秋夜寄所思"}
{"author":"皇甫冉","content":"悲猿何处发，郢路第三声。远客知秋暮，空山益夜清。啾啾深众木，噭噭入孤城。坐觉盈心耳，翛然适楚情。","dynasty":"唐代","title":"赋得郢路悲猿"}
{"author":"皇甫冉","content":"朝见巴江客，暮见巴江客。云帆傥暂停，中路阳台夕。","dynasty":"唐代","title":"题画帐二首。远帆"}
{"author":"皇甫冉","content":"功成方自得，何事学干求。果以浮名误，深贻达士羞。九江连涨海，万里任虚舟。岁晚同怀客，相思波上鸥。","dynasty":"唐代","title":"落第后东游留别"}
{"author":"皇甫冉","content":"汉之广矣中有洲，洲如月兮水环流。流聒聒兮湍与濑，草青青兮春更秋。苦竹林，香枫树，樵子罛师几家住。万山飞雨一川来，巴客归船傍洲去。归人不可迟，芳杜满洲时。无限风烟皆自悲，莫辞贫贱阻心期。家住洲头定近远，朝泛轻桡暮当返。不能随尔卧芳洲，自念天机一何浅。","dynasty":"唐代","title":"杂言月洲歌送赵冽还襄阳"}
{"author":"皇甫冉","content":"东皋若近远，苦雨隔还期。闰岁风霜晚，山田收获迟。茅檐燕去后，樵路菊黄时。平子游都久，知君坐见嗤。","dynasty":"唐代","title":"寄刘八山中"}
{"author":"皇甫冉","content":"野性难驯狎，荒郊自闭门。心闲同海鸟，日夕恋山村。屡枉琼瑶赠，如今道术存。远峰时振策，春雨耐香源。复有故人在，宁闻卢鹊喧。青青草色绿，终是待王孙。","dynasty":"唐代","title":"答张諲、刘方平兼呈贺兰广"}
{"author":"皇甫冉","content":"麦秋中夏凉风起，送君西郊及沣水。孤烟远树动离心，隔岸江流若千里。早年江海谢浮名，此路云山惬尔情。上古全经皆在口，秦人如见济南生。","dynasty":"唐代","title":"沣水送郑丰鄠县读书"}
{"author":"皇甫冉","content":"落日事搴陟，西南投一峰。诚知秋水浅，但怯无人踪。","dynasty":"唐代","title":"渡汝水向太和山"}
{"author":"皇甫冉","content":"长信多秋气，昭阳借月华。那堪闭永巷，闻道选良家。","dynasty":"唐代","title":"秋怨"}
{"author":"皇甫冉","content":"白首沧洲客，陶然得此生。庞公采药去，莱氏与妻行。乍见还州里，全非隐姓名。枉帆临海峤，贳酒秣陵城。伐木吴山晓，持竿越水清。家人恣贫贱，物外任衰荣。忽尔辞林壑，高歌至上京。避喧心已惯，念远梦频成。石路寒花发，江田腊雪明。玄纁倘有命，何以遂躬耕。","dynasty":"唐代","title":"赠郑山人"}
{"author":"皇甫冉","content":"对酒闲斋晚，开轩腊雪时。花飘疑节候，色净润帘帷。委树寒枝弱，萦空去雁迟。自然堪访戴，无复四愁诗。","dynasty":"唐代","title":"刘方平西斋对雪"}
{"author":"皇甫冉","content":"寂然空伫立，往往报疏钟。高馆谁留客，东南二室峰。川原通霁色，田野变春容。惆怅层城暮，犹言归路逢。","dynasty":"唐代","title":"福先寺寻湛然寺主不见"}
{"author":"皇甫冉","content":"使臣怀饯席，亚尹有前溪。客是仙舟里，途从御苑西。泉声喧暗竹，草色引长堤。故绛青山在，新田绿树齐。天秋闻别鹄，关晓待鸣鸡。应叹沈冥者，年年津路迷。","dynasty":"唐代","title":"河南郑少尹城南亭送郑判官还河东"}
{"author":"皇甫冉","content":"古庙川原迥，重门禁籞连。海童纷翠盖，羽客事琼筵。御路分疏柳，离宫出苑田。兴新无向背，望久辨山川。物外将遗老，区中誓绝缘。函关若远近，紫气独依然。","dynasty":"唐代","title":"登玄元庙"}
{"author":"皇甫冉","content":"江皋兮春早，江上兮芳草。杂蘼芜兮杜蘅，作丛秀兮欲罗生。被遥隰兮经长衍，雨中深兮烟中浅。目眇眇兮增愁，步迟迟兮堪搴。澧之浦兮湘之滨，思夫君兮送美人。吴洲曲兮楚乡路，远孤城兮依独戍。新月能分裛露时，夕阳照见连天处。问君行迈将何之，淹泊沿洄风日迟。处处汀洲有芳草，王孙讵肯念归期。","dynasty":"唐代","title":"江草歌送卢判官"}
{"author":"皇甫冉","content":"启庭户，列芳鲜；目眇眇，心绵绵，因风托雨降琼筵。纷下拜，屡加笾，人心望岁祈丰年。","dynasty":"唐代","title":"杂言迎神词二首。迎神"}
{"author":"皇甫冉","content":"露沾衣，月隐壁；气凄凄，人寂寂，风回雨度虚瑶席。来无声，去无迹，神心降和福远客。","dynasty":"唐代","title":"杂言迎神词二首。送神"}
{"author":"皇甫冉","content":"人群不相见，乃在白云间。问我将何适，羡君今独闲。朝朝汲淮水，暮暮上龟山。幸已安贫定，当从鬓发斑。","dynasty":"唐代","title":"题魏仲光淮山所居"}
{"author":"皇甫冉","content":"从军非陇头，师在古徐州。气劲三河卒，功多万里侯。元戎阃外令，才子幄中筹。莫听关山曲，还生出塞愁。","dynasty":"唐代","title":"送郑判官赴徐州（一作郎士元诗）"}
{"author":"皇甫冉","content":"由来山水客，复道向新安。半是乘潮便，全非行路难。晨装林月在，野饭浦沙寒。严子千年后，何人钓旧滩。","dynasty":"唐代","title":"送顾苌（一作中史，又作长史）往新安（一作刘长卿诗）"}
{"author":"皇甫冉","content":"晚节闻君趋道深，结茅栽树近东林。大师几度曾摩顶，高士何年遂发心。北渚三更闻过雁，西城万里动寒砧。不见支公与玄度，相思拥膝坐长吟。","dynasty":"唐代","title":"秋夜有怀高三十五兼呈空和尚（一作刘长卿诗）"}
{"author":"皇甫冉","content":"淮海风涛起，江关忧思长。同悲鹊绕树，独作雁随阳。山晚云初雪，汀寒月照霜。由来濯缨处，渔父爱沧浪。","dynasty":"唐代","title":"途中送权三兄弟（一作送权骅）"}
{"author":"皇甫冉","content":"道向毗陵岂是归，客中谁与换春衣。今夜孤舟行近远，子荆零雨正霏霏。","dynasty":"唐代","title":"送裴阐（得归字）"}
{"author":"皇甫冉","content":"中司龙节贵，上客虎符新。地控吴襟带，才高汉缙绅。泛舟应度腊，入境便行春。处处歌来暮，长江建业人。","dynasty":"唐代","title":"独孤中丞筵陪饯韦君赴升州"}
{"author":"皇甫冉","content":"不见关山去，何时到剡中。已闻成竹木，更道长儿童。篱落云常聚，村墟水自通。朝朝忆玄度，非是对清风。","dynasty":"唐代","title":"送王绪剡中（一作送王公还剡中别业）"}
{"author":"皇甫冉","content":"何处多明月，津亭暑夜深。烟霞不可望，云树更沉沉。好是吴中隐，仍为洛下吟。微官朝复夕，牵强亦何心。","dynasty":"唐代","title":"同李司直诸公暑夜南馀馆"}
{"author":"皇甫冉","content":"支公身欲老，长在沃州多。慧力堪传教，禅功久伏魔。山云随坐夏，江草伴头陀。借问回心后，贤愚去几何。","dynasty":"唐代","title":"赠普门上人（一作题普门上人房，一作刘长卿诗）"}
{"author":"皇甫冉","content":"玉佩石榴裙，当年嫁使君。专房犹见宠，倾国众皆闻。歌舞常无对，幽明忽此分。阳台千万里，何处作朝云。","dynasty":"唐代","title":"同李苏州伤美人"}
{"author":"皇甫冉","content":"北人南去雪纷纷，雁叫汀沙不可闻。积水长天随远客，荒城极浦足寒云。山从建业千峰出，江至浔阳九派分。借问督邮才弱冠，府中年少不如君。","dynasty":"唐代","title":"送李录事（一作裴员外）赴饶州"}
{"author":"皇甫冉","content":"吹角出塞门，前瞻即胡地。三军尽回首，皆洒望乡泪。转念关山长，行看风景异。由来征戍客，各负轻生义。","dynasty":"唐代","title":"横吹曲辞。出塞"}
{"author":"皇甫冉","content":"尧心知稼穑，精意绕山川。风雨神祇应，笙镛诏命传。沐兰祇扫地，酌桂伫灵仙。拂雾陈金策，焚香拜玉筵。云开小有洞，日出大罗天。三鸟随王母，双童翊子先。何时种桃核，几度看桑田。倏忽烟霞散，空岩骑吏旋。","dynasty":"唐代","title":"祭张公洞二首（一本作排律一首）"}
{"author":"皇甫冉","content":"远山谁辨江南北，长路空随树浅深。流荡飘飖此何极，唯应行客共知心。","dynasty":"唐代","title":"临平道赠同舟人"}
{"author":"皇甫冉","content":"时人多不见，出入五湖间。寄酒全吾道，移家爱远山。更看秋草暮，欲共白云还。虽在风尘里，陶潜身自闲。","dynasty":"唐代","title":"送朱逸人"}
{"author":"皇甫冉","content":"西陵遇风处，自古是通津。终日空江上，云山若待人。汀洲寒事早，鱼鸟兴情新。回望山阴路，心中有所亲。","dynasty":"唐代","title":"西陵寄灵一上人"}
{"author":"皇甫冉","content":"词客金门未有媒，游吴适越任舟回。远水迢迢分手去，天边山色待人来。","dynasty":"唐代","title":"舟中送李八（得回字）"}
{"author":"皇甫冉","content":"朝朝春事晚，泛泛行舟远。淮海思无穷，悠扬烟景中。幸将仙子去，复与故人同。高枕随流水，轻帆任远风。钟声野寺迥，草色故城空。送别高台上，裴回共惆怅。悬知白日斜，定是犹相望。","dynasty":"唐代","title":"与张补阙、王炼师自…留别赵员外裴补阙同赋杂题一首"}
{"author":"皇甫冉","content":"吴洲见芳草，楚客动归心。屈宋乡山古，荆衡烟雨深。艰难十载别，羁旅四愁侵。澧月通沅水，湘云入桂林。已看生白发，当为乏黄金。江海时相见，唯闻梁甫吟。","dynasty":"唐代","title":"酬张二仲彝"}
{"author":"皇甫冉","content":"巧解逢人笑，还能乱蝶飞。春时风入户，几片落朝衣。","dynasty":"唐代","title":"和王给事（一本有维字）禁省梨花咏"}
{"author":"皇甫冉","content":"但见全家去，宁知几日还。白云迎谷口，流水出人间。冠冕情遗世，神仙事满山。其中应有物，岂贵一身闲。","dynasty":"唐代","title":"送郑员外入茅山居"}
{"author":"皇甫冉","content":"由来咏团扇，今已值秋风。事逐时皆往，恩无日再中。早鸿闻上苑，寒露下深宫。颜色年年谢，相如赋岂工。","dynasty":"唐代","title":"婕妤怨"}
{"author":"皇甫冉","content":"十年归客但心伤，三径无人已自荒。夕宿灵台伴烟月，晨趋建礼逐衣裳。偶因麋鹿随丰草，谬荷鸳鸾借末行。纵有谏书犹未献，春风拂地日空长。","dynasty":"唐代","title":"酬李补阙"}
{"author":"皇甫冉","content":"清冬洛阳客，寒漏建章台。出禁因风彻，萦窗共月来。偏将残濑杂，乍与远鸿哀。遥夜重城警，流年滴水催。闲斋堪坐听，况有故人杯。","dynasty":"唐代","title":"冬夜集赋得寒漏"}
{"author":"皇甫冉","content":"使君朝北阙，车骑发东方。别喜天书召，宁忧地脉长。山行朝复夕，水宿露为霜。秋草连秦塞，孤帆落汉阳。新衔趋建礼，旧位识文昌。唯有东归客，应随南雁翔。","dynasty":"唐代","title":"送处州裴使君赴京"}
{"author":"皇甫冉","content":"时难自多务，职小亦求贤。道路无辞远，云山并在前。樟亭待潮处，已是越人烟。","dynasty":"唐代","title":"送薛判官之越"}
{"author":"皇甫冉","content":"高楼独立思依依，极浦遥山合翠微。江客不堪频北顾，塞鸿何事复南飞。丹阳古渡寒烟积，瓜步空洲远树稀。闻道王师犹转战，谁能谈笑解重围。","dynasty":"唐代","title":"同温丹徒登万岁楼（一作刘长卿诗）"}
{"author":"皇甫冉","content":"拂水竞何忙，傍檐如有意。翻风去每远，带雨归偏驶。令君裁杏梁，更欲年年去。","dynasty":"唐代","title":"赋得檐燕"}
{"author":"皇甫冉","content":"水流绝涧终日，草长深山暮春。犬吠鸡鸣几处，条桑种杏何人。","dynasty":"唐代","title":"送郑二之茅山"}
{"author":"皇甫冉","content":"长安九城路，戚里五侯家。结束趋平乐，联翩抵狭斜。高楼临远水，复道出繁花。唯见相如宅，蓬门度岁华。","dynasty":"唐代","title":"长安路（一作韩翃诗）"}
{"author":"皇甫冉","content":"巫峡见巴东，迢迢半出空。云藏神女馆，雨到楚王宫。朝暮泉声落，寒暄树色同。清猿不可听，偏在九秋中。","dynasty":"唐代","title":"乐府杂曲。鼓吹曲辞。巫山高"}
{"author":"皇甫冉","content":"已能持律藏，复去礼禅亭。长老偏摩顶，时流尚诵经。独行寒野旷，旅宿远山青。眷属空相望，鸿飞已杳冥。","dynasty":"唐代","title":"送志弥师往淮南"}
{"author":"皇甫冉","content":"本在胡笳曲，今从汉将营。浓阴方待庇，弱植岂无情。比雪花应吐，藏乌叶未成。五株蒙远赐，应使号先生。","dynasty":"唐代","title":"谢韦大夫柳栽"}
{"author":"皇甫冉","content":"门外水流何处？天边树绕谁家？山色东西多少？朝朝几度云遮。","dynasty":"唐代","title":"问李二司直所居云山"}
{"author":"皇甫冉","content":"孟孙唯问孝，莱子复辞官。幸遂温凊愿，其甘稼穑难。采芝供上药，拾槿奉晨餐。栋里云藏雨，山中暑带寒。非时应有笋，闲地尽生兰。赐告承优诏，长筵永日欢。","dynasty":"唐代","title":"刘侍御朝命许停官归侍"}
{"author":"皇甫冉","content":"行随新树深，梦隔重江远。迢递风日间，苍茫洲渚晚。","dynasty":"唐代","title":"送陆鸿渐赴越"}
{"author":"皇甫冉","content":"楚客怨逢秋，闲吟兴非一。弃官守贫病，作赋推文律。樵径未经霜，茅檐初负日。今看泛月去，偶见乘潮出。卜地会为邻，还依仲长室。","dynasty":"唐代","title":"送窦叔向"}
{"author":"皇甫冉","content":"轩窗缥缈起烟霞，诵诀存思白日斜。闻道昆仑有仙籍，何时青鸟送丹砂。","dynasty":"唐代","title":"题蒋道士房"}
{"author":"皇甫冉","content":"南望江南满山雪，此情惆怅将谁说。徒随群吏不曾闲，顾与诸生为久别。闻君静坐转耽书，种树葺茅还旧居。终日白云应自足，明年芳草又何如。人生有怀若不展，出入公门犹未免。回舟朝夕待春风，先报华阳洞深浅。","dynasty":"唐代","title":"酬权器"}
{"author":"皇甫冉","content":"故山闻独往，樵路忆相从。冰结泉声绝，霜清野翠浓。篱边颍阳道，竹外少姨峰。日夕田家务，寒烟隔几重。","dynasty":"唐代","title":"寄刘方平大谷田家"}
{"author":"皇甫冉","content":"渭曲春光无远近，池阳谷口倍芳菲。官舍村桥来几日，残花寥落待君归。","dynasty":"唐代","title":"送云阳少府（得归字）"}
{"author":"皇甫冉","content":"烽火惊戎塞，豺狼犯帝畿。川原无稼穑，日月翳光辉。里社枌榆毁，宫城骑吏非。群生被惨毒，杂虏耀轻肥。多士从芳饵，唯君识祸机。心同合浦叶，命寄首阳薇。耻作纤鳞喣，方随高鸟飞。山经商岭出，水泛汉池归。离别霜凝鬓，逢迎泪迸衣。京华长路绝，江海故人稀。秉节身常苦，求仁志不违。只应穷野外，耕种且相依。","dynasty":"唐代","title":"太常魏博士远出贼庭江外相逢因叙其事"}
{"author":"皇甫冉","content":"支公身欲老，长在沃州多。慧力堪传教，禅功久伏魔。山云随坐夏，江草伴头陀。借问回心后，贤愚去几何。","dynasty":"唐代","title":"赠普门上人（一作题普门上人房，一作刘长卿诗）"}
{"author":"皇甫冉","content":"南荣对庐{馮/廾}，宴坐日于斯。细草汀洲色，轻风杨柳枝。磬声催暮鸟，泉影入春池。则异人间世，唯当幽客知。","dynasty":"唐代","title":"顺心上人山池"}
{"author":"皇甫冉","content":"沃州传教后，百衲老空林。虑尽朝昏磬，禅随坐卧心。鹤飞湖草迥，门闭野云深。地与天台接，中峰早晚寻。","dynasty":"唐代","title":"题昭上人房"}
{"author":"皇甫冉","content":"轩窗缥缈起烟霞，诵诀存思白日斜。闻道昆仑有仙籍，何时青鸟送丹砂。","dynasty":"唐代","title":"题蒋道士房"}
{"author":"皇甫冉","content":"北固多陈迹，东山复盛游。铙声发大道，草色引行驺。此地何时有，长江自古流。频随公府步，南客寄徐州。","dynasty":"唐代","title":"同樊润州游郡东山"}
{"author":"皇甫冉","content":"东郭访先生，西郊寻隐路。久为江南客，自有云阳树。已得闲园心，不知公府步。开门白日晚，倚杖青山暮。果熟任霜封，篱疏从水度。穷年无牵缀，往事惜沦误。唯见耦耕人，朝朝自来去。","dynasty":"唐代","title":"题裴二十一新园（一作题裴固新园，又作裴周）"}
{"author":"皇甫冉","content":"行随新树深，梦隔重江远。迢递风日间，苍茫洲渚晚。","dynasty":"唐代","title":"送陆鸿渐赴越"}
{"author":"皇甫冉","content":"轩车寻旧隐，宾从满郊园。萧散烟霞兴，殷勤故老言。谢公山不改，陶令菊犹存。苔藓侵垂钓，松篁长闭门。风霜清吏事，江海谕君恩。祗召趋宣室，沉冥在一论。","dynasty":"唐代","title":"和中丞奉使承恩，还终南旧居"}
{"author":"皇甫冉","content":"延陵初罢讲，建业去随缘。翻译推多学，坛场最少年。浣衣逢野水，乞食向人烟。遍礼南朝寺，焚香古像前。","dynasty":"唐代","title":"送延陵陈法师赴上元"}
{"author":"皇甫冉","content":"白首沧洲客，陶然得此生。庞公采药去，莱氏与妻行。乍见还州里，全非隐姓名。枉帆临海峤，贳酒秣陵城。伐木吴山晓，持竿越水清。家人恣贫贱，物外任衰荣。忽尔辞林壑，高歌至上京。避喧心已惯，念远梦频成。石路寒花发，江田腊雪明。玄纁倘有命，何以遂躬耕。","dynasty":"唐代","title":"赠郑山人"}
{"author":"皇甫冉","content":"出郭离言多，回车始知远。寂然层城暮，更念前山转。总辔越成皋，浮舟背梁苑。朝朝劳延首，往往若在眼。落日孤云还，边愁迷楚关。如何溆花发，复对游子颜。古寺杉栝里，连樯洲渚间。烟生海西岸，云见吴南山。惊风扫芦荻，翻浪连天白。正是扬帆时，偏逢江上客。由来许佳句，况乃惬所适。嵯峨天姥峰，翠色春更碧。气凄湖上雨，月净剡中夕。钓艇或相逢，江蓠又堪摘。迢迢始宁墅，芜没谢公宅。朱槿列摧墉，苍苔遍幽石。顾予任疏懒，期尔振羽翮。沧洲未可行，须售金门策。","dynasty":"唐代","title":"曾东游以诗寄之"}
{"author":"皇甫冉","content":"淮阴日落上南楼，乔木荒城古渡头。浦外野风初入户，窗中海月早知秋。沧波一望通千里，画角三声起百忧。伫立分宵绝来客，烦君步屐忽相求。","dynasty":"唐代","title":"宿淮阴南楼酬常伯能"}
{"author":"皇甫冉","content":"南桥春日暮，杨柳带青渠。不得同携手，空成意有馀。","dynasty":"唐代","title":"赠别（一作赠寄权三客舍）"}
{"author":"皇甫冉","content":"千里独游日，有怀谁与同。言过细阳令，一遇朗陵公。清节迈多士，斯文传古风。闾阎知俗变，原野识年丰。吾道方在此，前程殊未穷。江天经岘北，客思满巴东。梦渚夕愁远，山丘晴望通。应嗟出处异，流荡楚云中。","dynasty":"唐代","title":"适荆州途次南阳赠何明府"}
{"author":"皇甫冉","content":"延陵初罢讲，建业去随缘。翻译推多学，坛场最少年。浣衣逢野水，乞食向人烟。遍礼南朝寺，焚香古像前。","dynasty":"唐代","title":"送延陵陈法师赴上元"}
{"author":"皇甫冉","content":"陇首怨西征，岭南雁北顾。行人与流水，共向闽中去。","dynasty":"唐代","title":"酬李判官度梨岭见寄"}
{"author":"皇甫冉","content":"沃州传教后，百衲老空林。虑尽朝昏磬，禅随坐卧心。鹤飞湖草迥，门闭野云深。地与天台接，中峰早晚寻。","dynasty":"唐代","title":"题昭上人房"}
{"author":"皇甫冉","content":"拂水竞何忙，傍檐如有意。翻风去每远，带雨归偏驶。令君裁杏梁，更欲年年去。","dynasty":"唐代","title":"赋得檐燕"}
{"author":"皇甫冉","content":"烽火惊戎塞，豺狼犯帝畿。川原无稼穑，日月翳光辉。里社枌榆毁，宫城骑吏非。群生被惨毒，杂虏耀轻肥。多士从芳饵，唯君识祸机。心同合浦叶，命寄首阳薇。耻作纤鳞喣，方随高鸟飞。山经商岭出，水泛汉池归。离别霜凝鬓，逢迎泪迸衣。京华长路绝，江海故人稀。秉节身常苦，求仁志不违。只应穷野外，耕种且相依。","dynasty":"唐代","title":"太常魏博士远出贼庭江外相逢因叙其事"}
{"author":"皇甫冉","content":"骊岫接新丰，岧峣驾翠空。凿山开秘殿，隐雾闭仙宫。绛阙犹栖凤，雕梁尚带虹。温泉曾浴日，华馆旧迎风。肃穆瞻云辇，沈深闭绮栊。东郊倚望处，瑞气霭濛濛。","dynasty":"唐代","title":"华清宫"}
{"author":"皇甫冉","content":"桂水饶枫杉，荆南足烟雨。犹疑黛色中，复是雒阳岨。","dynasty":"唐代","title":"题画帐二首·山水"}
{"author":"皇甫冉","content":"莺啼燕语报新年，马邑龙堆路几千。家住层城临汉苑，心随明月到胡天。(层城一作：秦城)机中锦字论长恨，楼上花枝笑独眠。为问元戎窦车骑，何时返旆勒燕然。","dynasty":"唐代","tags":"唐诗三百首，妇女，春天，闺怨，思念","title":"春思"}
{"author":"皇甫冉","content":"湖中之山兮波上青，桂飒飒兮雨冥冥。君归兮春早，满山兮碧草。晨舂暮汲兮心何求，涧户岩扉兮身自老。东岭西峰兮同白云，鸡鸣犬吠兮时相闻。幽芳媚景兮当嘉月，践石扪萝兮恣超忽。空山寂寂兮颍阳人，旦夕孤云随一身。","dynasty":"唐代","title":"杂言湖山歌送许鸣谦"}
{"author":"皇甫冉","content":"惊湍流不极，夜度识云岑。长带溪沙浅，时因山雨深。方同七里路，更遂五湖心。揭厉朝将夕，潺湲古至今。花源君若许，虽远亦相寻。","dynasty":"唐代","title":"赋得荆溪夜湍送蒋逸人归义兴山"}
{"author":"皇甫冉","content":"世故还相见，天涯共向东。春归江海上，人老别离中。郡吏名何晚，沙鸥道自同。甘泉须早献，且莫叹飘蓬。","dynasty":"唐代","title":"逢庄纳因赠"}
{"author":"皇甫冉","content":"闲看秋水心无事，卧对寒松手自栽。庐岳高僧留偈别，茅山道士寄书来。燕知社日辞巢去，菊为重阳冒雨开。浅薄将何称献纳，临岐终日自迟回。","dynasty":"唐代","title":"秋日东郊作"}
{"author":"皇甫冉","content":"中司龙节贵，上客虎符新。地控吴襟带，才高汉缙绅。泛舟应度腊，入境便行春。处处歌来暮，长江建业人。","dynasty":"唐代","title":"独孤中丞筵陪饯韦君赴升州"}
{"author":"皇甫冉","content":"由来咏团扇，今已值秋风。事逐时皆往，恩无日再中。早鸿闻上苑，寒露下深宫。颜色年年谢，相如赋岂工。","dynasty":"唐代","title":"婕妤怨"}
{"author":"皇甫冉","content":"词客金门未有媒，游吴适越任舟回。远水迢迢分手去，天边山色待人来。","dynasty":"唐代","title":"舟中送李八（得回字）"}
{"author":"皇甫冉","content":"已能持律藏，复去礼禅亭。长老偏摩顶，时流尚诵经。独行寒野旷，旅宿远山青。眷属空相望，鸿飞已杳冥。","dynasty":"唐代","title":"送志弥师往淮南"}
{"author":"皇甫冉","content":"云林不可望，溪水更悠悠。共载人皆客，离家春是秋。远山方对枕，细雨莫回舟。来往南徐路，多为芳草留。","dynasty":"唐代","title":"泊丹阳与诸人同舟至马林溪遇雨"}
{"author":"皇甫冉","content":"淮阴日落上南楼，乔木荒城古渡头。浦外野风初入户，窗中海月早知秋。沧波一望通千里，画角三声起百忧。伫立分宵绝来客，烦君步屐忽相求。","dynasty":"唐代","title":"宿淮阴南楼酬常伯能"}
{"author":"皇甫冉","content":"从军非陇头，师在古徐州。气劲三河卒，功多万里侯。元戎阃外令，才子幄中筹。莫听关山曲，还生出塞愁。","dynasty":"唐代","title":"送郑判官赴徐州（一作郎士元诗）"}
{"author":"皇甫冉","content":"历历缘荒岸，溟溟入远天。每同沙草发，长共水云连。摇落潮风早，离披海雨偏。故伤游子意，多在客舟前。","dynasty":"唐代","title":"赋得海边树"}
{"author":"皇甫冉","content":"晚节闻君趋道深，结茅栽树近东林。大师几度曾摩顶，高士何年遂发心。北渚三更闻过雁，西城万里动寒砧。不见支公与玄度，相思拥膝坐长吟。","dynasty":"唐代","title":"秋夜有怀高三十五兼呈空和尚（一作刘长卿诗）"}
{"author":"皇甫冉","content":"风沙悲久戍，雨雪更劳师。绝漠无人境，将军苦战时。山川迷向背，氛雾失旌旗。徒念天涯隔，中人芳草期。","dynasty":"唐代","title":"雨雪"}
{"author":"皇甫冉","content":"露沾衣，月隐壁，气凄凄，人寂寂，风回雨度虚瑶席。来无声，去无迹，神心降和福远客。","dynasty":"唐代","title":"杂言迎神词二首其二送神"}
{"author":"皇甫冉","content":"江城闻鼓角，旅宿复何如。寒月此宵半，春风旧岁馀。徒云资薄禄，未必胜闲居。见欲扁舟去，谁能畏简书。","dynasty":"唐代","title":"酬李司兵直夜见寄"}
{"author":"皇甫冉","content":"离堂徒宴语，行子但悲辛。虽是还家路，终为陇上人。先秋雪已满，近夏草初新。唯有闻羌笛，梅花曲里春。","dynasty":"唐代","title":"送刘兵曹还陇山居"}
{"author":"皇甫冉","content":"千里独游日，有怀谁与同。言过细阳令，一遇朗陵公。清节迈多士，斯文传古风。闾阎知俗变，原野识年丰。吾道方在此，前程殊未穷。江天经岘北，客思满巴东。梦渚夕愁远，山丘晴望通。应嗟出处异，流荡楚云中。","dynasty":"唐代","title":"适荆州途次南阳赠何明府"}
{"author":"皇甫冉","content":"由来咏团扇，今已值秋风。事逐时皆往，恩无日再中。早鸿闻上苑，寒露下深宫。颜色年年谢，相如赋岂工。","dynasty":"唐代","title":"婕妤怨"}
{"author":"皇甫冉","content":"遥夜此何其，霜空残杳霭。方嗟异乡别，暂是同公会。海林秋更疏，野水寒犹大。离人转吴岫，旅雁从燕塞。日夕望前期，劳心白云外。","dynasty":"唐代","title":"送段明府"}
{"author":"皇甫冉","content":"虽是寻山客，还同慢世人。读书惟务静，无褐不忧贫。野色春冬树，鸡声远近邻。郄公即吾友，合与尔相亲。","dynasty":"唐代","title":"送薛秀才"}
{"author":"皇甫冉","content":"楚客怨逢秋，闲吟兴非一。弃官守贫病，作赋推文律。樵径未经霜，茅檐初负日。今看泛月去，偶见乘潮出。卜地会为邻，还依仲长室。","dynasty":"唐代","title":"送窦叔向"}
{"author":"皇甫冉","content":"桂水饶枫杉，荆南足烟雨。犹疑黛色中，复是雒阳岨。","dynasty":"唐代","title":"题画帐二首·山水"}
{"author":"皇甫冉","content":"江湖同避地，分手自依依。尽室今为客，经秋空念归。岁储无别墅，寒服羡邻机。草色村桥晚，蝉声江树稀。夜凉宜共醉，时难惜相违。何事随阳侣，汀洲忽背飞。","dynasty":"唐代","title":"宿严维宅送包七（一作刘长卿诗，题下作送包"}
{"author":"皇甫冉","content":"前程观拜庆，旧馆惜招携。荀氏风流远，胡家清白齐。川回吴岫失，塞阔楚云低。举目亲鱼鸟，惊心怯鼓鼙。人稀渔浦外，滩浅定山西。无限青青草，王孙去不迷。","dynasty":"唐代","title":"送李万州赴饶州觐省（得西字）"}
{"author":"皇甫冉","content":"出送东方骑，行安南楚人。城池春足雨，风俗夜迎神。郢路逢归客，湘川问去津。争看使君度，皂盖雪中新。","dynasty":"唐代","title":"送李使君赴邵州"}
{"author":"皇甫冉","content":"一心求妙道，几岁候真师。丹灶今何在，白云无定期。昆仑烟景绝，汗漫往还迟。君但焚香待，人间到有时。","dynasty":"唐代","title":"酬崔侍御期籍道士不至兼寄"}
{"author":"皇甫冉","content":"何事休官早，归来作郑人。云山随伴侣，伏腊见乡亲。南亩无三径，东林寄一身。谁当便静者，莫使甑生尘。","dynasty":"唐代","title":"寄郑二侍御归新郑无碍寺所居"}
{"author":"皇甫冉","content":"一帆何处去，正在望中微。浦迥摇空色，汀回见落晖。每争高鸟度，能送远人归。偏似南浮客，悠扬无所依。","dynasty":"唐代","title":"齐郎中筵赋得的的帆向浦留别"}
{"author":"皇甫冉","content":"风沙悲久戍，雨雪更劳师。绝漠无人境，将军苦战时。山川迷向背，氛雾失旌旗。徒念天涯隔，中人芳草期。","dynasty":"唐代","title":"雨雪"}
{"author":"皇甫冉","content":"不见关山去，何时到剡中。已闻成竹木，更道长儿童。篱落云常聚，村墟水自通。朝朝忆玄度，非是对清风。","dynasty":"唐代","title":"送王绪剡中（一作送王公还剡中别业）"}
{"author":"皇甫冉","content":"云林不可望，溪水更悠悠。共载人皆客，离家春是秋。远山方对枕，细雨莫回舟。来往南徐路，多为芳草留。","dynasty":"唐代","title":"泊丹阳与诸人同舟至马林溪遇雨"}
{"author":"皇甫冉","content":"苍苍松桂阴，残月半西岑。素壁寒灯暗，红炉夜火深。厨开山鼠散，钟尽岭猿吟。行役方如此，逢师懒话心。","dynasty":"唐代","title":"早发中严寺别契上人"}
{"author":"皇甫冉","content":"落日凭危堞，春风似故乡。川流通楚塞，山色绕徐方。壁垒依寒草，旌旗动夕阳。元戎资上策，南亩起耕桑。","dynasty":"唐代","title":"奉和王相公早春登徐州城"}
{"author":"皇甫冉","content":"上方偏可适，季月况堪过。远近水声至，东西山色多。夕阳留径草，新叶变庭柯。已度清明节，春秋如客何。","dynasty":"唐代","title":"清明日青龙寺上方赋得多字"}
{"author":"皇甫冉","content":"共结寻真会，还当退食初。炉烟云气合，林叶雨声馀。溽暑销珍簟，浮凉入绮疏。归心从念远，怀此复何如。","dynasty":"唐代","title":"同裴少府安居寺对雨"}
{"author":"皇甫冉","content":"前程观拜庆，旧馆惜招携。荀氏风流远，胡家清白齐。川回吴岫失，塞阔楚云低。举目亲鱼鸟，惊心怯鼓鼙。人稀渔浦外，滩浅定山西。无限青青草，王孙去不迷。","dynasty":"唐代","title":"送李万州赴饶州觐省（得西字）"}
{"author":"皇甫冉","content":"江南烟景复如何，闻道新亭更可过。处处艺兰春浦绿，萋萋藉草远山多。壶觞须就陶彭泽，时俗犹传晋永和。更使轻桡徐转去，微风落日水增波。","dynasty":"唐代","title":"三月三日义兴李明府后亭泛舟（一作刘长卿诗）"}
{"author":"皇甫冉","content":"红霞紫气昼氲氲，绛节青幢迎少君。忽从林下升天去，空使时人礼白云。","dynasty":"唐代","title":"少室山韦炼师升仙歌"}
{"author":"皇甫冉","content":"旧国迷江树，他乡近海门。移家南渡久，童稚解方言。","dynasty":"唐代","title":"同诸公有怀绝句"}
{"author":"皇甫冉","content":"湖中之山兮波上青，桂飒飒兮雨冥冥。君归兮春早，满山兮碧草。晨舂暮汲兮心何求，涧户岩扉兮身自老。东岭西峰兮同白云，鸡鸣犬吠兮时相闻。幽芳媚景兮当嘉月，践石扪萝兮恣超忽。空山寂寂兮颍阳人，旦夕孤云随一身。","dynasty":"唐代","title":"杂言湖山歌送许鸣谦"}
{"author":"皇甫冉","content":"不是向空林，应当就磐石。白云知隐处，芳草迷行迹。如何祗役心，见尔携琴客。","dynasty":"唐代","title":"屏风上各赋一物得携琴客"}
{"author":"皇甫冉","content":"重阳秋已晚，千里信仍稀。何处登高望，知君正忆归。还当采时菊，定未授寒衣。欲识离居恨，郊园正掩扉。","dynasty":"唐代","title":"九日寄郑丰"}
{"author":"皇甫冉","content":"一官知所傲，本意在云泉。濡翰生新兴，群峰忽眼前。黛中分远近，笔下起风烟。岩翠深樵路，湖光出钓船。寒侵赤城顶，日照武陵川。若览名山志，仍闻招隐篇。遂令江海客，惆怅忆闲田。","dynasty":"唐代","title":"酬包评事壁画山水见寄"}
{"author":"皇甫冉","content":"寺有泉兮泉在山，锵金鸣玉兮长潺潺。作潭镜兮澄寺内，泛岩花兮到人间。土膏脉动知春早，隈隩阴深长苔草。处处萦回石磴喧，朝朝盥漱山僧老。僧自老，松自新。流活活，无冬春。任疏凿兮与汲引，若有意兮山中人。偏依佛界通仙境，明灭玲珑媚林岭。宛如太室临九潭，讵减天台望三井。我来结绶未经秋，已厌微官忆旧游。且复迟回犹未去，此心只为灵泉留。","dynasty":"唐代","title":"杂言无锡惠山寺流泉歌"}
{"author":"皇甫冉","content":"医王犹有疾，妙理竞难穷。饵药应随病，观身转悟空。地闲花欲雨，窗冷竹生风。几日东林去，门人待远公。","dynasty":"唐代","title":"问正上人疾"}
{"author":"皇甫冉","content":"接影武昌城，分行汉南道。何事闲门外，空对青山老。","dynasty":"唐代","title":"山中五咏。门柳"}
{"author":"皇甫冉","content":"草遍颍阳山，花开武陵水。春色既已同，人心亦相似。","dynasty":"唐代","title":"山中五咏。春早"}
{"author":"皇甫冉","content":"深山秋事早，君去复何如。裛露收新稼，迎寒葺旧庐。题诗即招隐，作赋是闲居。别后空相忆，嵇康懒寄书。","dynasty":"唐代","title":"送元晟归潜山所居（一作送王山人归别业）"}
{"author":"皇甫冉","content":"车马长安道，谁知大隐心。蛮僧留古镜，蜀客寄新琴。晒药竹斋暖，捣茶松院深。思君一相访，残雪似山阴。","dynasty":"唐代","title":"寻戴处士"}
{"author":"皇甫冉","content":"行当腊候晚，共惜岁阴残。闻道巴山远，如何蜀路难。荒林藏积雪，乱石起惊湍。君有亲人术，应令劳者安。","dynasty":"唐代","title":"送令狐明府"}
{"author":"皇甫冉","content":"海峤微茫那得到，楚关迢递心空忆。夕郎善画岩间松，远意幽姿此何极。千条万叶纷异状，虎伏螭盘争劲力。扶疏半映晚天青，凝澹全和曙云黑。烟笼月照安可道，雨湿风吹未曾息。能将积雪辨晴光，每与连峰作寒色。龙楼不竞繁花吐，骑省偏宜遥夜直。罗浮道士访移来，少室山僧旧应识。掖垣深沈昼无事，终日亭亭在人侧。古槐衰柳宁足论，还对罘罳列行植。","dynasty":"唐代","title":"同韩给事观毕给事画松石"}
{"author":"皇甫冉","content":"桂水饶枫杉，荆南足烟雨。犹疑黛色中，复是雒阳岨。","dynasty":"唐代","title":"题画帐二首山水"}
{"author":"皇甫冉","content":"虽是寻山客，还同慢世人。读书惟务静，无褐不忧贫。野色春冬树，鸡声远近邻。郄公即吾友，合与尔相亲。","dynasty":"唐代","title":"送薛秀才"}
{"author":"皇甫冉","content":"榛草荒凉村落空，驱驰卒岁亦何功。蒹葭曙色苍苍远，蟋蟀秋声处处同。乡路遥知淮浦外，故人多在楚云东。日夕烟霜那可道，寿阳西去水无穷。","dynasty":"唐代","title":"使往寿州淮路寄刘长卿（一作判官）"}
{"author":"皇甫冉","content":"江城闻鼓角，旅宿复何如。寒月此宵半，春风旧岁馀。徒云资薄禄，未必胜闲居。见欲扁舟去，谁能畏简书。","dynasty":"唐代","title":"酬李司兵直夜见寄"}
{"author":"皇甫冉","content":"少室尽西峰，鸣皋隐南面。柴门纵复关，终日窗中见。","dynasty":"唐代","title":"山中五咏远山"}
{"author":"皇甫冉","content":"闭门不肯偶时人，荒竹闲园莫厌贫。腊后春风能几日？家中芳草自相亲。","dynasty":"唐代","title":"题陈胜林园"}
{"author":"皇甫冉","content":"野性难驯狎，荒郊自闭门。心闲同海鸟，日夕恋山村。屡枉琼瑶赠，如今道术存。远峰时振策，春雨耐香源。复有故人在，宁闻庐鹊喧。青青草色绿，终是待王孙。","dynasty":"唐代","title":"答张諲刘方平兼呈贺兰广"}
{"author":"皇甫冉","content":"江湖同避地，分手自依依。尽室今为客，经秋空念归。岁储无别墅，寒服羡邻机。草色村桥晚，蝉声江树稀。夜凉宜共醉，时难惜相违。何事随阳侣，汀洲忽背飞。","dynasty":"唐代","title":"宿严维宅送包七"}
{"author":"皇甫冉","content":"江南成久客，门馆日萧条。惟有图书在，多伤鬓发凋。诸生陪讲诵，稚子给渔樵。虚室寒灯静，空阶落叶飘。沧洲自有趣，谁道隐须招。","dynasty":"唐代","title":"夜集张諲所居"}
{"author":"皇甫冉","content":"尧心知稼穑，精意绕山川。风雨神祇应，笙镛诏命传。沐兰秪扫地，酌桂伫灵仙。拂雾陈金策，焚香拜玉筵。","dynasty":"唐代","title":"祭张公洞二首"}
{"author":"皇甫冉","content":"云开小有洞，日出大罗天。三鸟随王母，双童翊子先。何时种桃核，几度看桑田。倏忽烟霞散，空岩骑吏旋。","dynasty":"唐代","title":"祭张公洞二首其二"}
{"author":"皇甫冉","content":"不见关山去，何时到郯中。已闻成竹木，更道长儿童。篱落云常聚，村墟水自通。朝朝忆玄度，非是对清风。","dynasty":"唐代","title":"送王绪剡中"}
{"author":"皇甫冉","content":"启庭户，列芳鲜，目眇眇，心绵绵，因风托雨降琼筵。纷下拜，屡加笾，人心望岁祈丰年。","dynasty":"唐代","title":"杂言迎神词二首其一迎神"}
{"author":"皇甫冉","content":"露沾衣，月隐壁，气凄凄，人寂寂，风回雨度虚瑶席。来无声，去无迹，神心降和福远客。","dynasty":"唐代","title":"杂言迎神词二首其二送神"}
{"author":"皇甫冉","content":"西陵犹隔水，北岸已春山。独鸟连天去，孤云伴客还。秪应结茅宇，出入石林间。","dynasty":"唐代","title":"赋得越山三韵"}
{"author":"皇甫冉","content":"水流绝涧终日，草长深山暮春。犬吠鸡鸣几处，条桑种杏何人。","dynasty":"唐代","title":"送郑二之茅山"}
{"author":"皇甫冉","content":"门外水流何处，天边树绕谁家。山色东西多少，朝朝几度云遮。","dynasty":"唐代","title":"问李二司直所居云山"}
{"author":"皇甫冉","content":"能知出世法，讵有在家心。南院开门送，东山策杖寻。经年期故里，及夏到空林。念远长劳望，朝朝草色深。","dynasty":"唐代","title":"送从侄栖闲律师"}
{"author":"皇甫冉","content":"江南近别亦依依，山晚川长客伴稀。独坐相思计行日，出门临水望君归。","dynasty":"唐代","title":"舟中送李观"}
{"author":"皇甫冉","content":"由来咏团扇，今与值秋风。事逐时皆往，恩无日再中。早鸿闻上苑，寒露下深宫。颜色年年谢，相如赋岂工。","dynasty":"唐代","title":"相和歌辞·婕妤怨"}
{"author":"皇甫冉","content":"由来山水客，复道向新安。半是乘潮便，全非行路难。晨装林月在，野饭浦沙寒。严子千年后，何人钓旧滩。","dynasty":"唐代","title":"送顾苌（一作中史，又作长史）往新安（一作"}
{"author":"皇甫冉","content":"露沾衣，月隐壁；气凄凄，人寂寂，风回雨度虚瑶席。来无声，去无迹，神心降和福远客。","dynasty":"唐代","title":"杂言迎神词二首·送神"}
{"author":"皇甫冉","content":"桂水饶枫杉，荆南足烟雨。犹疑黛色中，复是雒阳岨。","dynasty":"唐代","title":"题画帐二首·山水"}
{"author":"皇甫冉","content":"少室尽西峰，鸣皋隐南面。柴门纵复关，终日窗中见。","dynasty":"唐代","title":"山中五咏·远山"}
{"author":"皇甫冉","content":"江湖同避地，分手自依依。尽室今为客，经秋空念归。岁储无别墅，寒服羡邻机。草色村桥晚，蝉声江树稀。夜凉宜共醉，时难惜相违。何事随阳侣，汀洲忽背飞。","dynasty":"唐代","title":"宿严维宅送包七（一作刘长卿诗，题下作送包"}
{"author":"皇甫冉","content":"东林初结构，已有晚钟声。窗户背流水，房廊半架城。远山重叠见，芳草浅深生。每与君携手，多烦长老迎。","dynasty":"唐代","title":"酬裴补阙吴寺见寻（一作酬袁补阙中天寺见寄"}
{"author":"皇甫冉","content":"何处多明月，津亭暑夜深。烟霞不可望，云树更沈沈。好是吴中隐，仍为洛下吟。微官朝复夕，牵强亦何心。","dynasty":"唐代","title":"同李司直诸公暑夜南馀"}
{"author":"皇甫冉","content":"由来山水客，复道向新安。半是乘潮便，全非行路难。晨装林月在，野饭浦沙寒。严子千年后，何人钓旧滩。","dynasty":"唐代","title":"送顾苌"}
{"author":"皇甫冉","content":"露冕临平楚，寒城带早霜。时同借河内，人是卧淮阳。积水澄天堑，连山入帝乡。因高欲见下，非是爱秋光。","dynasty":"唐代","title":"和"}
{"author":"皇甫冉","content":"深山秋事早，君去复何如。裛露收新稼，迎寒葺旧庐。题诗即招隐，作赋是闲居。别后空相忆，嵇康懒寄书。","dynasty":"唐代","title":"送元晟"}
{"author":"皇甫冉","content":"东林初结构，已有晚钟声。窗户背流水，房廊半架城。远山重叠见，芳草浅深生。每与君携手，多烦长老迎。","dynasty":"唐代","title":"詶裴补阙吴寺见寻"}
{"author":"皇甫冉","content":"南荣对庐{馮/廾}，宴坐日于斯。细草汀洲色，轻风杨柳枝。磬声催暮鸟，泉影入春池。则异人间世，唯当幽客知。","dynasty":"唐代","title":"顺心上人山池"}
{"author":"皇甫冉","content":"苍苍松桂阴，残月半西岑。素壁寒灯暗，红炉夜火深。厨开山鼠散，钟尽岭猿吟。行役方如此，逢师懒话心。","dynasty":"唐代","title":"早发中严寺别契上人"}
{"author":"皇甫冉","content":"骊岫接新丰，岧峣驾翠空。凿山开秘殿，隐雾闭仙宫。绛阙犹栖凤，雕梁尚带虹。温泉曾浴日，华馆旧迎风。肃穆瞻云辇，沈深闭绮栊。东郊倚望处，瑞气霭濛濛。","dynasty":"唐代","title":"华清宫"}
{"author":"皇甫冉","content":"江城相送阻烟波，况复新秋一雁过。闻道全师征北虏，更言诸将会南河。边心杳杳乡人绝，塞草青青战马多。共许陈琳工奏记，知君名宦未蹉跎。","dynasty":"唐代","title":"送孔巢父赴河南军（一作刘长卿诗）"}
{"author":"皇甫冉","content":"姑苏东望海陵间，几度裁书信未还。长在府中持白简，岂知天畔有青山。人归极浦寒流广，雁下平芜秋野闲。旧日新亭更携手，他乡风景亦相关。","dynasty":"唐代","title":"李二侍御丹阳东去新亭"}
{"author":"皇甫冉","content":"半夜回舟入楚乡，月明山水共苍苍。孤猿更发秋风里，不是愁人亦断肠。","dynasty":"唐代","title":"夜发沅江寄李颍川刘侍郎（时二公贬于此）"}
{"author":"皇甫冉","content":"世故还相见，天涯共向东。春归江海上，人老别离中。郡吏名何晚，沙鸥道自同。甘泉须早献，且莫叹飘蓬。","dynasty":"唐代","title":"逢庄纳因赠"}
{"author":"皇甫冉","content":"白首南朝女，愁听异域歌。收兵颉利国，饮马胡芦河。毳布腥膻久，穹庐岁月多。雕巢城上宿，吹笛泪滂沱。祖席驻征棹，开帆信候潮。隔烟桃叶泣，吹管杏花飘。船去鸥飞阁，人归尘上桥。别离惆怅泪，江路湿红蕉。","dynasty":"唐代","title":"怨回纥歌二首"}
{"author":"皇甫冉","content":"微官同侍苍龙阙，直谏偏推白马生。（《寄李补阙》，出《诗式》）。","dynasty":"唐代","title":"句"}
{"author":"皇甫冉","content":"卧见高原烧，闲寻空谷泉。土膏消腊后，麦陇发春前。药验桐君录，心齐庄子篇。荒村三数处，衰柳百馀年。好就山僧去，时过野舍眠。汲流宁厌远，卜地本求偏。向子谙樵路，陶家置黍田。雪峰明晚景，风雁急寒天。且复冠名鹖，宁知冕戴蝉。问津夫子倦，荷蓧丈人贤。顾物皆从尔，求心正傥然。稽康懒慢性，只自恋风烟。","dynasty":"唐代","title":"田家作"}
{"author":"皇甫冉","content":"十年不出蹊林中，一朝结束甘从戎。严子持竿心寂历，寥落荒篱遮旧宅。终日碧湍声自喧，暮秋黄菊花谁摘。每望南峰如对君，昨来不见多黄云。石径幽人何所在，玉泉疏钟时独闻。与君从来同语默，岂是悠悠但相识。天畔三秋空复情，袖中一字无由得。世人易合复易离，故交弃置求新知。叹息青青长不改，岁寒霜雪贞松枝。","dynasty":"唐代","title":"寄刘方平"}
{"author":"皇甫冉","content":"轩车寻旧隐，宾从满郊园。萧散烟霞兴，殷勤故老言。谢公山不改，陶令菊犹存。苔藓侵垂钓，松篁长闭门。风霜清吏事，江海谕君恩。祗召趋宣室，沉冥在一论。","dynasty":"唐代","title":"和中丞奉使承恩，还终南旧居"}
{"author":"皇甫冉","content":"离别那逢秋气悲，东林更作上方期。共知客路浮云外，暂爱僧房坠叶时。长江九派人归少，寒岭千重雁度迟。借问浔阳在何处，每看潮落一相思。","dynasty":"唐代","title":"招隐寺送阎判官还江州"}
{"author":"皇甫冉","content":"从来无检束，只欲老烟霞。鸡犬声相应，深山有几家。","dynasty":"唐代","title":"送李山人还"}
{"author":"皇甫冉","content":"海花争让候榴花，犯雪先开内史家。末客朝朝铃阁下，从公步履玩年华。","dynasty":"唐代","title":"韦中丞西厅海榴"}
{"author":"皇甫冉","content":"底事洪泽壁，空留黄绢词。年年淮水上，行客不胜悲。","dynasty":"唐代","title":"洪泽馆壁见故礼部尚书题诗"}
{"author":"皇甫冉","content":"夜夜梦莲宫，无由见远公。朝来出门望，知在雪山中。","dynasty":"唐代","title":"望南山雪怀山寺普上人"}
{"author":"皇甫冉","content":"晚日照楼边，三军拜峡前。白云随浪散，青壁与山连。万岭岷峨雪，千家橘柚川。还如赴河内，天上去经年。","dynasty":"唐代","title":"送夔州班使君"}
{"author":"皇甫冉","content":"盛名天下挹馀芳，弃置终身不拜郎。词藻世传平子赋，园林人比郑公乡。门前坠叶浮秋水，篱外寒皋带夕阳。日日青松成古木，只应来者为心伤。","dynasty":"唐代","title":"馆陶李丞旧居"}
{"author":"皇甫冉","content":"离堂徒宴语，行子但悲辛。虽是还家路，终为陇上人。先秋雪已满，近夏草初新。唯有闻羌笛，梅花曲里春。","dynasty":"唐代","title":"送刘兵曹还陇山居"}
{"author":"皇甫冉","content":"霜风惊度雁，月露皓疏林。处处砧声发，星河秋夜深。","dynasty":"唐代","title":"同李三月夜作"}
{"author":"皇甫冉","content":"共结寻真会，还当退食初。炉烟云气合，林叶雨声馀。溽暑销珍簟，浮凉入绮疏。归心从念远，怀此复何如。","dynasty":"唐代","title":"同裴少府安居寺对雨"}
{"author":"皇甫冉","content":"孤烟灵洞远，积雪满山寒。松柏凌高殿，莓苔封古坛。客来清夜久，仙去白云残。明日开金箓，焚香更沐兰。","dynasty":"唐代","title":"宿洞灵观"}
{"author":"皇甫冉","content":"淮海各联翩，三年方一见。素心终不易，玄发何须变。旧国想平陵，春山满阳羡。邻鸡莫遽唱，共惜良夜晏。","dynasty":"唐代","title":"酬裴十四（得晏字）"}
{"author":"陈淳祖","content":"司业閒居处，门前烟树低。见山怀旧隐，抚壁试新题。燕语花初落，蜂衙日自西。一年春事毕，又见子规啼。","dynasty":"宋代","title":"过郑司业旧居"}
{"author":"陈淳祖","content":"微光动海门，色界一层新。玄雾横金阙，丹英吐玉津。长疑浴日处，上有饮霞人。顷刻晨烟合，纷纷乱野尘。","dynasty":"宋代","title":"海门"}
{"author":"陈淳祖","content":"南山云欲归，北山云欲出。北山已成雨，南山还有日。天风忽吹举，南北山如一。白云本无心，不知果何术。出者未云得，归者未云失。茫茫古复今，世事却可说。","dynasty":"宋代","title":"看云"}
{"author":"陈淳祖","content":"劝农事云毕，晴日足登山。山高翠微上，坐见人境閒。天目有修眉，洞庭无狂澜。田畴井画见，布谷行相关。村村自花柳，流水春风颜。周行抚泉石，碧匣开潺湲。尚想读书声，犹在松树间。此事已难会，沂水何时还。郎吟苏仙语，明月下前湾。","dynasty":"宋代","title":"劝农二首奉呈同官诸丈"}
{"author":"陈淳祖","content":"乃一秋一冬，愁听鸿飞鸣。及兹问春半，土暖已足耕。殷勤劝欠老，尊酒若为情。我有一瓣香，为尔祈西成。晴光动川原，桑麦日敷荣。天公幸见听，一饱须可营。几见陇亩事，得此白发生。田父饮我酒，归与儿孙评。孝弟力田者，家道终和平。","dynasty":"宋代","title":"劝农二首奉呈同官诸丈"}
{"author":"陈淳祖","content":"虏退沙场洗战斑，谁家不上望夫山。江边迤逦春无赖，杨柳枝垂人不还。","dynasty":"宋代","title":"征妇吟"}
{"author":"陈淳祖","content":"何事笑痴儿，看山秋正宜。三年三到寺，一度一题诗。蜗篆避书壁，松钗落砚池。夜寒砧杵动，归思鬓先和。","dynasty":"宋代","title":"重过惠泉"}
{"author":"陈淳祖","content":"劝农事云毕，晴日足登山。山高翠微上，坐见人境閒。天目有修眉，洞庭无狂澜。田畴井画见，布谷行相关。村村自花柳，流水春风颜。周行抚泉石，碧匣开潺湲。尚想读书声，犹在松树间。此事已难会，沂水何时还。朗吟苏仙语，明月下前湾。","dynasty":"宋代","title":"劝农二首奉呈同官诸丈其一"}
{"author":"淳颖","content":"琴书堪慰客中身，山馆栖迟悟净因。间启半窗看暮雨，晚凉新绿最怡人。","dynasty":"清代","title":"雨窗漫兴其一"}
{"author":"淳颖","content":"碧纱窗外午薰微，新绿当阶草渐肥。间曳紫蕉衫子坐，坐看蝴蝶过墙飞。","dynasty":"清代","title":"雨窗漫兴其二"}
{"author":"安鼎奎","content":"一片琉璃镜，迢迢秋水长。江清沉夜月，雁影落寒塘。沙渚芦花白，烟波鸥梦凉。南华真妙谛，寄兴在蒙庄。","dynasty":"清代","title":"秋水"}
{"author":"安鼎奎","content":"一望参天势，秋山分外明。烟空千嶂合，木落万峰清。扫净浮云迹，登高动客情。窗中远岫列，好句忆宣城。","dynasty":"清代","title":"秋山"}
{"author":"安鼎奎","content":"耐冷坐清宵，离情未即抛。犬从深巷吠，门听隔邻敲。灯暗花生烂，梅寒月挂梢。偶然新得句，呵冻便分抄。","dynasty":"清代","title":"寒夜"}
{"author":"安鼎奎","content":"竹深留客共徘徊，畅叙幽情酒一杯。绿影摇风声戛玉，清香浮盏入新醅。七贤韵事传千古，六逸高情总绝才。尽我兴酣谈笑处，此间幸少俗人来。","dynasty":"清代","title":"竹林饮酒"}
{"author":"丁维时","content":"柳洲亭畔去来波，浴鹭眠鸥戏水多。分外今年新涨绿，参差万缕映渔蓑。","dynasty":"清代","title":"柳洲种柳歌其一"}
{"author":"丁维时","content":"自眠自起影鬖鬖，仿佛灵和殿外看。莫使行人肆攀折，春风留取护吟鞍。","dynasty":"清代","title":"柳洲种柳歌其二"}
{"author":"陈棣","content":"载味君诗字字新，方知后实称先声。文章素号五经笥，姓字行添千佛名。赵璧有瑕虚指示，随珠无价妄讥评。官閒聊戯管城颍，小草银钩乱伯英。","dynasty":"宋代","title":"艾以诸公雌黄其诗意殊不平戏用前韵"}
{"author":"陈棣","content":"千芳百卉正凋零，喜见东篱粲玉英。粉面真能延月姊，檀心端不羡梅兄。骚经岂为黄花作，丹鼎应须素液成。勿讶开迟后佳节，白衣犹足向渊明。","dynasty":"宋代","title":"白菊"}
{"author":"陈棣","content":"谁为东君得意忙，尚留红药殿群芳。脸霞得酒生朝晕，衣翠笼纱弄晚妆。剩馥倚风来蝶翅，残膏和露到蜂房。惜花极力搜佳句，瘦损东阳笑沈郎。","dynasty":"宋代","title":"别墅芍药盛开沈公辟有诗见嘲次韵代柬"}
{"author":"陈棣","content":"翰林忆昔咏孤芳，自合移根向玉堂。贵客亲陪天女手，侍臣应带御炉香。花前未许退之醉，江上空嗟子美狂。一夜殷红飘落尽，不堪寂寞对霞觞。","dynasty":"宋代","title":"别墅芍药盛开沈公辟有诗见嘲次韵代柬"}
{"author":"陈棣","content":"大隐何曾去市廛，人间真有遁神仙。身閒已觉尘难染，心远由来地自偏。何事游方期汗漫，不妨酌月问婵娟。胸中丘壑可窥处，墨戏纵横出渭川。","dynasty":"宋代","title":"廛隐堂为杨元会赋"}
{"author":"陈棣","content":"玉版禅师来应供，锦绷稚子敢分珍。并包更藉桄榔屑，风味悬知定可人。","dynasty":"宋代","title":"陈公藻觅筍仍许作包子"}
{"author":"陈棣","content":"协气盘空兆吉祥，挺生英杰辅明昌。依乘圣际风云久，游戏人间日月长。落落词华天黼黻，堂堂仪榘国辉光。烟桡破浪来何事，敬为宗盟一瓣香。","dynasty":"宋代","title":"陈镇江生辰"}
{"author":"陈棣","content":"力致功名上要途，忠嘉屡奉玉音俞。持荷久侍甘泉橐，剖竹仍分刺史符。抚字雅间閒燕寝，经纶先已定规模。久虚左辖宁无谓，天子畴庸正用儒。","dynasty":"宋代","title":"陈镇江生辰"}
{"author":"陈棣","content":"着物薰然一气和，温温眉宇得春多。腰黄眼赤浑閒事，柳绿花红奈乐何。旧事几经铜狄话，佳词惯听雪儿歌。一杯何以为公寿，愿借长江万里波。","dynasty":"宋代","title":"陈镇江生辰"}
{"author":"陈棣","content":"五鼓未停挝，喧呼趋早衙。霜风晨正急，望月晓初斜。舆竹依青盖，灯笼闪绛纱。三年蝴蝶梦，笑杀野人家。","dynasty":"宋代","title":"晨起趋府"}
{"author":"陈棣","content":"整促篮舆破晓晴，岚光滴翠夹衣轻。日窥青嶂坳中出，身在白云深处行。","dynasty":"宋代","title":"过冯公岭"}
{"author":"陈棣","content":"洒落陶彭泽，风流陈太丘。别来添夕梦，归日负春游。已改枯榆火，宁污寒具油。不知行乐地，能话野人不。","dynasty":"宋代","title":"寒食怀公藻几道"}
{"author":"陈棣","content":"胸中浑浑乏新奇，虚辱熊罴百万师。较艺昔尝穷五技，还书今复堕三痴。退飞颇愧一为甚，尽锐那知再愈衰。自计抛书无复用，缄题重寄仲舒帏。","dynasty":"宋代","title":"还余朝纲杂编"}
{"author":"陈棣","content":"姓氏说劂月旦推，典刑尚可一斑窥。义高诺重人皆仰，券失金存自不欺。富贵浮云曾唾去，死生幻泡独先知。一经教子阴功远，印绶累累看异时。","dynasty":"宋代","title":"换处士乔公"}
{"author":"陈棣","content":"春晚落花飞藉草，月明惊鹊堕栖枝。人归望濶江天暮，梦断愁深夜漏迟。","dynasty":"宋代","title":"回文二绝"}
{"author":"陈棣","content":"衣沾暗泪香凝怨，锦织新诗远寄愁。园减带销红玉瘦，粉慵妆浅翠蛾羞。","dynasty":"宋代","title":"回文二绝"}
{"author":"陈棣","content":"惊风急雪不胜寒，苇索桃符岁事残。里巷杯盘喧半夜，儿童灯火守更阑。年催老色归须鬓，诗引穷愁入肺肝。无复斑衣颂椒柏，只将泪血洒毫端。","dynasty":"宋代","title":"甲子岁除一夕梦与先子论诗有云未能免俗犹听"}
{"author":"陈棣","content":"昔年浩气许谁攀，诗礼趋庭侍燕閒。但喜新阳更旧律，岂知斑鬓改朱颜。时桃短烬倾蕉叶，独拥寒烬炷博山。不见诗翁送穷处，空留膏馥在人间。","dynasty":"宋代","title":"甲子岁除一夕梦与先子论诗有云未能免俗犹听"}
{"author":"陈棣","content":"静夜披黄卷，青藜照五行。恨无知我鲍，空羡起予商。学业心将棘，功名鬓欲霜。此生应自断，无复问穹苍。","dynasty":"宋代","title":"静夜"}
{"author":"陈棣","content":"试作西风想，烦襟郁嫩凉。李沉寒玉碧，瓜泛浅金黄。羽扉徒挥雪，纱厨不贮香。白醪虽可漉，染指敢先尝。","dynasty":"宋代","title":"倦暑"}
{"author":"陈棣","content":"晼晚春归婺女城，轻阴浅绿绕长亭。禽声劝客年年恨，草色随人处处青。为米未容陶令去，餔糟敢笑屈原醒。诗成错莫浑无事，满院杨花昼掩扃。","dynasty":"宋代","title":"客舍春晚"}
{"author":"陈棣","content":"秋来泞淖几曾乾，旅邸盘旋寻丈间。拟仗神功击阳石，却疑天漏类阴山。已甘从事经年别，未放管城终日閒。欲课新诗强消遣，客情无赖语还悭。","dynasty":"宋代","title":"客舍久雨无酒戏柬沈泰叔"}
{"author":"陈棣","content":"蜂采群芳酿蜜房，酿成犹作百花香。化工却取蜂房蜡，剪出寒梢色正黄。","dynasty":"宋代","title":"蜡梅三绝"}
{"author":"陈棣","content":"林下虽无倾国艳，枝头疑有返魂香。新妆未肯随时改，犹是当年汉额黄。","dynasty":"宋代","title":"蜡梅三绝"}
{"author":"陈棣","content":"寒菊已枯分正色，春兰未秀借幽香。凭君折取簪霜鬓，解与眉间一样黄。","dynasty":"宋代","title":"蜡梅三绝"}
{"author":"陈棣","content":"伯阳飞御上层天，继世云礽尽谪仙。炯炯方瞳真寿相，不劳颂祝自长年。","dynasty":"宋代","title":"李倅生辰三首"}
{"author":"陈棣","content":"心览冲虚厌物波，樽前肯听雪儿歌。能捐伐性婵娟斧，不必樛枝号养和。","dynasty":"宋代","title":"李倅生辰三首"}
{"author":"陈棣","content":"文章浩浩若江河，锦橐嘲吟得句多。政恐丝纶须大手，竚看三俊在銮坡。","dynasty":"宋代","title":"李倅生辰三首"}
{"author":"陈棣","content":"剪彩漫添怀抱恶，簪花空映鬓毛秋。流年旧事陈刍狗，佳节新春报土牛。里社浮沉贫可忍，身名坎壈老宜休。天高难问平生意，已矣冥心任去留。","dynasty":"宋代","title":"立春日有感"}
{"author":"陈棣","content":"擿埴凭谁为指南，囊空羞涩不容探。年光有限堂堂去，世事无心细细参。故旧白头惊未识，比隣青眼喜相谙。此生自断何须问，荼苦从今等荠甘。","dynasty":"宋代","title":"旅中有感复有前韵"}
{"author":"陈棣","content":"直面溪山照眼明，息肩簿领暂身轻。蜗巢得失直余事，燕羽差池已半生。老境到门颜有甲，愁城坚壁酒无兵。何时蜕迹嚣尘外，莫问人间无用名。","dynasty":"宋代","title":"偶成"}
{"author":"陈棣","content":"诗魔大抵解穷人，到得人穷句益新。笔下自惭无好语，眼前底事最清贫。草玄天禄书窗冷，涤器临邛酒市春。自古才高多命薄，区区何必论钱神。","dynasty":"宋代","title":"偶书"}
{"author":"陈棣","content":"晚参旌骑劝农回，赏遍郊原锦绣堆。掠面快风吹酒去，逼人疏雨送诗来。鸣鸠乳燕数声好，艳粉夭桃一笑开。欲遣巴词侑杯酌，千钟万斝未容陪。","dynasty":"宋代","title":"陪五马劝农岩山晚会桃花坞"}
{"author":"陈棣","content":"我本山中人，勉强束冠带。欠伸辄有拘，似被天工械。谁令作此来，政为穷所卖。规彼五斗粟，折腰何足怪。敢希拄颊傲，宁免望尘拜。平生浩然气，摧落甘伍哙。兹轩粗可人，虚名供眼界。得从黄奶游，佳处时一解。多生作蠹鱼，复此偿书债。虽抗尘土容，耿耿水壶在。同僚多俊游，台阁鹓鸿辈。胸中有云梦。略不见芥蔕。吏师有龚黄，民贼绝蜂虿。而我蹑后尘，嘉谷杂稊稗。诗坛欲寻盟，恐堕抛砖戒。翻思石鼎句，自取侯郎败。终期探理窟，一洗荆榛隘。得肉姑置之，大嚼聊发快。","dynasty":"宋代","title":"栖轩偶成呈同僚"}
{"author":"陈棣","content":"天眷中兴瑞玉麟，果闻崧岳为生申。逢迎圣主千年运，领略东君五日春。济世丰功铭鼎鼐，传家清德冠簪绅。仙风道骨应难老，曾向瑶宫侍帝宸。","dynasty":"宋代","title":"钱使君知原生辰"}
{"author":"陈棣","content":"十载幽居安绿野，一麾出守拥朱轓。华堂不听红儿唱，净几唯闻黄奶言。庭下芝兰方鼎盛，胸中梨枣已长存。梅花欲报和羹信，故遣清香到寿樽。","dynasty":"宋代","title":"钱使君知原生辰"}
{"author":"陈棣","content":"早愿风云会，那知岁月侵。未应忘故步，已觉负初心。蕙帐聊跧伏，天阍隔遽深。且凭诗遣兴，往事任瓶沉。","dynasty":"宋代","title":"遣兴"}
{"author":"陈棣","content":"庭院閒清昼，疏槐转午阴。悄无人过眼，却有事经心。续梦聊欹枕，牵愁拟破琴。可怜精卫志，欲障海波深。","dynasty":"宋代","title":"清昼"}
{"author":"陈棣","content":"鹅黄快泻映金盆，白随湘酃岂并论。酩酊不妨寻醉侣，鞠躬底事入公门。杯觞往往陪嘲谑，笔札时时荷记存。指日看君乘障去，好将韬略靖羌浑。","dynasty":"宋代","title":"汝平诸公见和复用韵二首"}
{"author":"陈棣","content":"新诗敏捷雨翻盆，樽酒何时与细论。拟把铅刀侔巨阙，却惭布鼓过雷门。天心月胁形容遍，春蚓秋蛇体势存。但得唱酬为老伴，此生道眼未容浑。","dynasty":"宋代","title":"汝平诸公见和复用韵二首"}
{"author":"陈棣","content":"春风兮颸颸，春日兮迟迟。草木秀兮原野，兰茝芳兮水湄。美人去兮何所，白云深兮莫窥。望极浦兮掩泪，倚危槛兮怀思。嗫嚅兮鳦语，连娟兮蝶飞。感微物兮灵偶，私自怜兮芳时。玲珑兮琼佩，沉寂兮蕙帏。对芳时兮太息，岂独凛秋兮足悲。香消悴兮□鸾镜，愁委积兮堆蛾眉。登山临水兮有兰梦，断雁沉鱼兮无锦诗。鶗鴂鸣兮众芳衰，春冉冉兮不可羁。人生行乐兮将何之，王孙王孙兮胡胡不归。","dynasty":"宋代","title":"伤春词"}
{"author":"陈棣","content":"舟车出闤闠，暂觉脱樊笼。松荫凄迷日，荷香澹沱风。凌晨争迅急，向晚却和融。貌取君诗句，方知物象同。","dynasty":"宋代","title":"上湖"}
{"author":"陈棣","content":"破晓霜晴快活天，少微光彩焕台躔。来往紫府飞仙窟，生作皇家间世贤。勋业定应铭鼎鼐，仪容端合珥貂蝉。外家旧事今重睹，又致升平五百年。","dynasty":"宋代","title":"上梁尚书生辰"}
{"author":"陈棣","content":"一麾卧治镇江边，芳草还应梦惠连。十载从班联玉笋，六城课最用蒲鞭。依刘曾识尚书履，借寇难私刺史天。共徯公归缘底事，嗷嗷四海望陶甄。","dynasty":"宋代","title":"上梁尚书生辰"}
{"author":"陈棣","content":"上苑春光一夜回，和羹消息报江梅。促装旧事追曹相，折桂新荣付老莱。千里颂声形鼓吹，万家和气入樽罍。明年此日趋黄阁，待看传宣押赐来。","dynasty":"宋代","title":"上梁尚书生辰"}
{"author":"陈棣","content":"星斗焕灵辉，川岳储英气。散为天地祥，钟作人间瑞。正应五百年，乃克见名世。长庚梦太白，斯文得鼓吹。崧高生甫申，中兴资屏卫。若人不时出，或出岂无谓。岩廊赖嘉谟，民物蒙美利。权舆生吾道，羽翼副六艺。我公岂其伦，禀赋已殊异，由来活国手，固自有次第。","dynasty":"宋代","title":"沈德和使君生辰四首"}
{"author":"陈棣","content":"麟阁仙蓬莱，兰省星躔次。瞻之已足荣，到者亦未易。惟公名德尊，飞声从早岁。青钱中妙选，岂止一科第。果闻超卓姿，遍历清华地。青藜照讐书，赤管供奏议。视典昔常游，观耕尝入侍。熙朝百度新，一麾烦卧治。欲知天眷隆，御屏题姓氏。公岂久外人，趣装宜早计。","dynasty":"宋代","title":"沈德和使君生辰四首"}
{"author":"陈棣","content":"桐川古桃州，地僻官事少。简静宜有余，苛刻则烦扰。公来省其俗，好尚已默了。碧凝燕寝香，青鞠圜扉草。麦垅雨初匀，棠阴风自扫。回观汉循良，未足语治道。岂惟术数多，更觉规模小。公将宰天下，一郡乃戏嬲。便当作吏师，讵止为民表。邦人何所祈，区区颂难老。","dynasty":"宋代","title":"沈德和使君生辰四首"}
{"author":"陈棣","content":"化工有至仁，嘘为三月春。宁知清淑气，回薄在兹辰。兹辰亦何有，璇霄见老人。黄堂沸笙箫，宴席方横陈。宝觞酌流霞，艳歌飞梁尘。未尝王母桃，敢荐蒙庄椿。贱子今何幸，明时识凤麟。马曹宁寄傲，鼠技屡迷津。尚容东郭吹，敢效西子颦。誓将顽钝质，埏埴烦陶钧。","dynasty":"宋代","title":"沈德和使君生辰四首"}
{"author":"陈棣","content":"火云烧天天为高，畏日烁地地欲焦。舴艋浮江线溜涩，招提税鞅烦襟消。风声聒聒闹山阙，雨脚霏霏转树腰。猛省奔驰竟何事，此心宁不愧渔樵。","dynasty":"宋代","title":"盛暑宿集福院晚风雨大作"}
{"author":"陈棣","content":"君不见天随有宅松江曲，屋隙墙阴多杞菊。课儿采掇入杯盘，匕箸芳香胜粱肉。又不见坡公昔佩刺史符，宾客少至无与娱。偶餐杞菊作后赋，扪腹噎哎犹轩渠。散人枯肠真食杞，居士戏笔聊尔耳。胶西自古号侯邦，斋厨纵乏宁需此。我今作掾长苦饥，一区不异耕田时。太仓红腐才五半，举家食粥宁忍炊。颓城草木迷荒榭，绿颍芳苕罗舍下。官閒撷取芼春羹，未棘未莎皆不赦。三年享此似无餍，二者谁云不可兼。行趣归装耕谷口，此物犹堪馌南亩。","dynasty":"宋代","title":"食枸杞菊"}
{"author":"陈棣","content":"朝来食指非常动，果报兵厨已割烹。醇德且我从事酒，珍庖特异小人羹。虎头食肉方灰念，羊脚蹴蔬应震惊。归遗细君真得计，随缘灯火任卿卿。","dynasty":"宋代","title":"使君馈食戏少蒙教授"}
{"author":"陈棣","content":"发兴江头路，相将月下台。冲行逢缟袂，迫视得疏梅。木偶富三嗅，石肠应九回。钟情唯我辈，欲去更徘徊。","dynasty":"宋代","title":"疏梅"}
{"author":"陈棣","content":"壑主临轩达四聪，皎如丽日明高穹。倾葵发蔀烛幽隐，熙然万物还春风。鼎新百度跻时雍，西垣东省罗鹓鸿。锋车趣召无虚日，高阳才子咸登庸。古桃小垒江之东，迩来庆事何其丰。使君已秉螭坳笔，尺一于今召我公。我公智略真夔龙，剑佩合侍明光宫。升平雅乐欲大备，暂借笔管调笙钟。奉常地峻位望隆，不与列棘监寺同。文传章句群经外，器识錞于众乐中。不愿封侯食万钟，不羡乘云游攀桐。羡公此行登仙去，蜚声直上彻九重。上方更化归醇醲，论思献纳宜舂容。凝旒若访草茅士，余论无忘采菲葑。","dynasty":"宋代","title":"送李明甫召除奉常簿"}
{"author":"陈棣","content":"书带传家饱六经，飘飘词气海东青。英名久合班朝列，丽藻行观掞帝庭。修翮抟风上阊阖，巨鳞纵壑击沧溟。投机亨会宁容发，愿报除忆慰侧聆。","dynasty":"宋代","title":"送郑舜举赴阙"}
{"author":"陈棣","content":"束装西啸指长安，正是新春快活天。酒病诗愁应有梦，鸟啼花发正争妍。君空冀北今行矣，我滞周南岂偶然。东合他时访遗逸，为言憔悴鹤谿边。","dynasty":"宋代","title":"送郑舜举赴阙"}
{"author":"陈棣","content":"籍甚声名著日边，英辞健笔许谁先。置之华省星曹上，付以赤墀香案前。好向从班光玉筍，竚膺蜜炬照金莲。此行何啻登仙去，愿拜车尘为执鞭。","dynasty":"宋代","title":"送郑舜举赴阙"}
{"author":"陈棣","content":"暂绾桐川刺史章，优优布政汉循良。凤衔初下新颁诏，鸡舌曾闻旧赐香。前席久虚思见贾，玺书增宠果徵黄。从今定展调元手，小试专城见雨暘。","dynasty":"宋代","title":"送郑舜举赴阙"}
{"author":"陈棣","content":"备员无补见丝毫，幸喜为官似马曹。每许芜音持布鼓，更容劣技试铅刀。兼收屡赐百金诺，借重终期一字褒。廊庙他时应有待，誓将么麽寄钧陶。","dynasty":"宋代","title":"送郑舜举赴阙"}
{"author":"陈棣","content":"谁云宰邑难，宰邑有真乐。但知弦歌趣，永谢尘劳缚。琴堂吏惊散，昼日垂朱箔。烧香对棐几，文史资优学。一洗朱墨昏，至味非糟粕。范公今循良，一同聊笑谑。回视卓鲁辈，政可束高阁。苕溪古侯邦，繁庶类京洛。壮哉万户邑，何异逢盘错。公来省其俗，治剧操至约。政成日有余，空庭可罗雀。西园久弃置，疏町走芒屧。经营四顾间，得地平如削。筑堂号松桂，轩槛敞寥廓。虽无松桂阴，胸中自丘壑。况逢贤使君，成有新诗落。异时采歌谣，持用献木铎。","dynasty":"宋代","title":"题范乌程松桂亭"}
{"author":"陈棣","content":"安身南北皆吾里，勿较使行兼尼止。心犹泥絮吹不起，岂有颜甲生微泚。方塘净绿含真理，与我娱嬉聊尔尔。佳处难言还隐几，冷暖自知如饮水。","dynasty":"宋代","title":"题鉴止轩"}
{"author":"陈棣","content":"吟诗莫学李太白，千首万言皆酒色。吟诗莫学杜拾遗，一生抱恨长嗟咨。二豪胸中有佳趣，诗酒聊以发其悟。世人有眼谁识真，第见诗篇不见人。借令置之庙堂上，事业肯道风骚将。睥睨连帅奴将军，英风义气高薄云。我今再拜观遗像，犹疑饭颗相逢样。诗题绘事在人间，光焰何翅长万丈。","dynasty":"宋代","title":"题李杜画像"}
{"author":"陈棣","content":"杰槛雄檐倚碧空，玲珑窗户温青红。因山卜地心机巧，望水如天眼力穷。千里胜形吟笔内，万家和气饮杯中。吏民共指双旌语，今日梁公昔谢公。","dynasty":"宋代","title":"题温守梁尚书新创富览亭"}
{"author":"陈棣","content":"湖漾晴波万叠秋，山攒远翠两眉愁。一川暝色烟欹柳，千里寒光月满洲。直恐断堤横北固，定知绝影冠东州。尘缨欲濯沧浪水，愧见沙头双白鸥。","dynasty":"宋代","title":"题义乌县绣川驿"}
{"author":"陈棣","content":"长夏苦炎热，开轩除郁蒸。檐前鸟雀喧，朝旭上朱甍。席间裁函丈，诗书浩纵横。盘礴环堵间，幽独怀友生。古人在黄卷，千载使我倾。出门窥物变，草木各鲜荣。青青墙东竹，见汝忽眼明。爱玩不能忘，移根傍轩盈。俯仰与竹俱，定交见深情。不是无朋友，此君水玉清。风吹万籁响，寒梢韵竽笙。我独哦其间，诗作秋虫鸣。琅玕亦有实，期汝向秋成。凤凰何时来，翽翽翔我庭。","dynasty":"宋代","title":"题竹友轩"}
{"author":"陈棣","content":"斧扆求良弼，钧衡得伟人。文章照黼黻，勋业见经纶。化洽编氓阜，时调宝历新。方祈永霖雨，俄复跨箕辰。","dynasty":"宋代","title":"挽丞相祁国公三首"}
{"author":"陈棣","content":"宠极心弥小，名尊貌愈恭。勋华双辅翼，槐鼎四登庸。海宇熙春物，边陲罢夕烽。了无能致绩，颂笔漫形容。","dynasty":"宋代","title":"挽丞相祁国公三首"}
{"author":"陈棣","content":"强壮登黄阁，斑衣衮绣成。飞声追丙魏，有子继韦平。舟楫川方济，龙蛇梦倏惊。天胡啬遐寿，举世但哀荣。","dynasty":"宋代","title":"挽丞相祁国公三首"}
{"author":"陈棣","content":"庆历元臣后，勋名泰华主。当年遗德泽，流裔尽英豪。继世夸荣耀，唯公隐寂寥。潜辉传野史，犹足见清标。","dynasty":"宋代","title":"挽处士富公二首"}
{"author":"陈棣","content":"家富仓箱积，陶朱伯仲间。禔身郭有道，教子窦燕山。钱镈周贫匮，刀圭起病孱。悬知公不死，学道透玄关。","dynasty":"宋代","title":"挽处士富公二首"}
{"author":"陈棣","content":"忆昔知公日，东嘉逆旅中。游从三月久，谈笑一樽同。却暑瓜盘绿，亨鲜脍箸红。伤心栖止地，万事转头空。","dynasty":"宋代","title":"挽处士吴德载二首"}
{"author":"陈棣","content":"范蠡操赢日，相如病渴时。瓶罂虽屡罄，砭剂已难施。薤露鸰原惨，松茔雁序悲。更嗟垂白叟，泣送宁馨儿。","dynasty":"宋代","title":"挽处士吴德载二首"}
{"author":"陈棣","content":"英誉当年蔼上庠，谈经肯羡解颐匡。才高不第空嗟惜，一命聊为末路光。","dynasty":"宋代","title":"挽奉议刘公度四首"}
{"author":"陈棣","content":"平生学术在斯民，蕴积渊源百未伸。边障掾曹聊小试，一城惠爱已如春。","dynasty":"宋代","title":"挽奉议刘公度四首"}
{"author":"陈棣","content":"风鉴高明世少双，衮荣挞辱擅雌黄。须知柱下书言手，元是东床坦腹郎。","dynasty":"宋代","title":"挽奉议刘公度四首"}
{"author":"陈棣","content":"挂冠神武赋归欤，旋捧恩纶赐佩鱼。谁谓桑榆将暮景，骈来庆事萃门闾。","dynasty":"宋代","title":"挽奉议刘公度四首"}
{"author":"陈棣","content":"彩笔传家学，春华饰妙词。品题风鉴远，论议月评推。柳岸阴半合，濠亭迹半隳。治家有遗训，留付宁馨儿。","dynasty":"宋代","title":"挽江公三首"}
{"author":"陈棣","content":"世路方巘险，高情与众殊。一官聊戏剧，三径肯荒芜。富乐身蒹有，功名累独无。丰碑谁秉笔，持此较贤愚。","dynasty":"宋代","title":"挽江公三首"}
{"author":"陈棣","content":"忆昔羁栖日，唯公迹分亲。呼卢银烛夜，琢句锦囊春。碁敌争先劲，弓号命中频。向来行乐地，无复见斯人。","dynasty":"宋代","title":"挽江公三首"}
{"author":"陈棣","content":"中外六兄弟，相逢丱角中。追随万里远，忧乐半生同。胜韵谈飞屑，高怀气吐虹。纷纷身外事，回首万缘空。","dynasty":"宋代","title":"挽内兄余聘可三首"}
{"author":"陈棣","content":"春来底物最先知，冻蝶痴蜂便欲飞。好雨应时生地脉，迅雷剖蛰震天威。光风艳艳翔空阔，和气駸駸发细微。解道苍苔红药句，令人却忆谢玄晖。","dynasty":"宋代","title":"春来"}
{"author":"陈棣","content":"东君驰驿骑，万里一宵通。柳眼凝晴碧，桃腮泣露红。丙鳞安浅濑，乙羽怯柔风。莫向高城望，愁生阿堵中。","dynasty":"宋代","title":"春日偶成三首"}
{"author":"陈棣","content":"雨后春逾丽，平堤涨绿波。侵人花气酿，刺眼麦芒多。舴艋閒蓑笠，秋千醉绮罗。光阴难把玩，秀句与消磨。","dynasty":"宋代","title":"春日偶成三首"}
{"author":"陈棣","content":"陋巷逢春日，生涯亦足夸。堆钱聚榆荚，积絮扑杨花。旌旆千行行，笙歌两部蛙。凭谁为商榷，何似五侯家。","dynasty":"宋代","title":"春日偶成三首"}
{"author":"陈棣","content":"春色遽如许，春愁一望赊。帘低宜著燕。柳暗欲藏鸦。鸠妇催疏雨，蜂臣趁落花。只愁清景促，无计驻曦车。","dynasty":"宋代","title":"春日杂兴五首"}
{"author":"陈棣","content":"地僻近烟萝，门无车马过。林深宜雨急，野旷觉春多。草软游人醉，莺娇姹女歌。颠狂江上兴，可奈少陵何。","dynasty":"宋代","title":"春日杂兴五首"}
{"author":"陈棣","content":"桃李漫芬芳，终然委路旁。踏青心欲醉，举白兴何长。梦觉池塘绿，诗成草木香。懒追时俗好，独立倚苍茫。","dynasty":"宋代","title":"春日杂兴五首"}
{"author":"陈棣","content":"鸭绿前溪涨，鹅黄远柳垂。微波卷罗带，细叶展颦眉。爱酒常歌颂，伤春更赋诗。东君无限思，全在野桃枝。","dynasty":"宋代","title":"春日杂兴五首"}
{"author":"陈棣","content":"料峭寒犹薄，阴云带晚烟。雨催惊蛰候，风作勒花开。日永消香篆，愁浓逼酒船。为君借余景，收拾赋新篇。","dynasty":"宋代","title":"春日杂兴五首"}
{"author":"陈棣","content":"春雨止复作，无聊终日閒。殷红悲着地，浅绿暗归山。云幕久蒙润，风扉每日关。愁端与诗思，容易减朱颜。","dynasty":"宋代","title":"春雨"}
{"author":"陈棣","content":"莫讶经旬笑语乾，谁令插手斗筲间。长篇险语怀东野，俗状尘客愧北山。车马无堪泥淖滑，蛟龙不放水云閒。翻思九夏无涓滴，天意何如向日悭。","dynasty":"宋代","title":"次韵"}
{"author":"陈棣","content":"蕉心擢秀占文庭，润沃偏宜雨露声。已向杏坛新表瑞，莫嫌花谱旧无名。决科此日先幽谶，记异他年见史评。况有能诗贤令尹，直将美事付群英。","dynasty":"宋代","title":"次韵艾慎机县庠蕉花"}
{"author":"陈棣","content":"料峭轻寒春寂寥，雨余庭竹静萧萧。一池芳草翠欲合，数点残梅雪未消。寸步思君成瘦悴，片文怡我足欢谣。相过政恐还惊座，恶客从来不待招。","dynasty":"宋代","title":"次韵陈公藻局中即事时推排物力不得往来"}
{"author":"陈棣","content":"夜閒得安寝，方期万事休。那知清梦中。蚁穴有胜游。朝把南柯麾，暮猎龟山头。停杯犹未举，俯仰二十秋。等为幻缘缚，名实或相浮。邯郸囊中枕，径渡竹叶舟。俄顷失所历，变灭随东流。游仙岂神交，因想理或不。至人本无梦，偶然非谬悠。乃知一念熟，寤寐欻何求。子建赋感甄，空贻方策羞。何当破诸妄，自足销沉忧。政使对痴人，言之亦寡尤。","dynasty":"宋代","title":"次韵陈季陵记梦"}
{"author":"陈棣","content":"西风曾未入梧楸，已有骚人怨凛秋。草赋未为伧父语，破愁宜召曲生谋。君方负笈金陵去，我欲乘桴沧海浮。后夜月明应好在，一樽能为辍行不。","dynasty":"宋代","title":"次韵陈季陵觅酒二首"}
{"author":"陈棣","content":"山远谁怜眉黛愁，水明遥忆眼波入。久抛大白犹閒事，却对短檠真拙谋。楚佩纫香尘未暗，巫云赋梦语多浮。扊扅政恐闺人怨，曾效当年拥髻不。","dynasty":"宋代","title":"次韵陈季陵觅酒二首"}
{"author":"陈棣","content":"山城灯火欲黄昏，湿雨疏梅暗小园。回首武林行乐地，太平风物似开元。","dynasty":"宋代","title":"次韵陈季陵元夕"}
{"author":"陈棣","content":"归休无赖曲眠肱，扫尽繁华只一灯。冷淡生涯吾旧物，前身疑是小乘僧。","dynasty":"宋代","title":"次韵陈季陵元夕"}
{"author":"陈棣","content":"顾我每为惊座客，如君真是谪仙人。相逢不作寻常语，一笑同酬惨澹春。","dynasty":"宋代","title":"次韵陈季陵元夕"}
{"author":"陈棣","content":"一雨庭芜便许凉，扫除旱魃化骄阳。微添远水罗襟润，已觉疏苗玉粒香。乐岁可期宽吏责，谫才无取为诗忙。萧萧枕簟编宜睡，梦入华胥正渺茫。","dynasty":"宋代","title":"次韵陈季陵主簿秋雨"}
{"author":"陈棣","content":"柏桐有正性，梁琴岂其天。丹雘自煇燿，弦徽漫锵然。深惭社旁栎，政尔终天年。复愧南城槁，犹知过飞仙。庙前今安在，爨下亦浪传。何当生学宫。广文遗新篇。色映醉吟杜，阴休眠昼边。端如两高弟，俨立听诵弦。又如双青衣，对舞风露前。方依植坛杏，不羡干云楩。日哦二木间，妙意遗言诠。霜枝半摧剥，月影相回旋。后雕岁寒见，始华春意全。比德君无愧，五柳徒自贤。","dynasty":"宋代","title":"次韵葛教授新辟柏桐轩"}
{"author":"陈棣","content":"激水聊充一笑嬉，扁舟西子想当时。应怜波底无双鲤，直恐樽前有鸒斯。笑我独将愁酝酿，闻君长苦酒禁持。山中异日寻遗事，徒见吾家伯仲诗。","dynasty":"宋代","title":"次韵几道玉泉小集时公藻以病仆以沿檄不与"}
{"author":"陈棣","content":"阿香破旱用功深，更遣新凉入素襟。曝日已通贤令意，望霓聊慰野人心。水添浅濑征帆稳，云掩残阳古树阴。洗眼看君调燮手，一同先已荷商霖。","dynasty":"宋代","title":"次韵李元老柬王令周簿喜雨"}
{"author":"陈棣","content":"贫病相仍坐拙方，敢将斗酒博西凉。自怜里巷栖迟久，倍觉樽罍气味长。玉斚交飞君有约，红裙共醉我何尝。一樽聊慰相如渴，要听歌声过女墙。","dynasty":"宋代","title":"次韵刘伯瑞觅酒"}
{"author":"陈棣","content":"倦飞聊复下江湖，此去衡阳万里余。阵合鱼丽司马法，字排草圣右军书。随阳度塞身良苦，避缴衔芦计已疏。一抹参差无乱序，似闻衙鼓列群胥。","dynasty":"宋代","title":"次韵刘敷言新雁"}
{"author":"陈棣","content":"河阳桃李未成阴，已觉栽培用意深。病起暂同中酒味，诗来还有惜花心。养全浩气虹千丈，瘦减清标玉一寻。春待吾侪共行乐，莫言无暇倦登临。","dynasty":"宋代","title":"次韵鲁尧卿病起"}
{"author":"陈棣","content":"一区聊寄古墙阴，灯火萧条语夜深。强对简编聊适意，欲参佛祖问安心。青衫有约还轻别，白发无期苦见寻。咫尺佳时修禊事，兰亭老笔为君临。","dynasty":"宋代","title":"次韵鲁尧卿病起"}
{"author":"陈棣","content":"甘澍随车未足贤，商霖小试涨晴川。溶溶旧绿低蝉柳，聒聒新流响露田。刈熟腰镰争满载，叩门乞粟不论钱。老农岂但歌襦袴，尽道今年胜去年。","dynasty":"宋代","title":"次韵马仲元推官贺五马喜雨"}
{"author":"陈棣","content":"得得寻梅已觉迟，凭栏空赋惜花诗。流传远信人千里，漏泄春工雪一枝。照水丰容妃子浴，傍山瘦影伯夷饥。最怜清绝牵情处，月落参横画角悲。","dynasty":"宋代","title":"次韵梅花四首"}
{"author":"陈棣","content":"冻合千林暖未回，一枝先见腊前梅。寒溪淡月凭谁赏，冷蕊疏香不自谋。赖有此君为伴侣，略无凡卉作舆台。欹危百折尖头路，应为多情得得来。","dynasty":"宋代","title":"次韵梅花四首"}
{"author":"陈棣","content":"镂玉凝酥若未匀，南枝仿佛露天真。横陈月下无双影，占断人间第一春。屈子浪吟兰畹佩，韩公羞卜杏花隣。广平见谓心如铁，翻学高唐草赋人。","dynasty":"宋代","title":"次韵梅花四首"}
{"author":"陈棣","content":"爱花长苦恼天君，政恐因花赋洛神。江上风霜方破腊，岭头水雪已回春。帮人远信来千里，浪蕊凡香隔一尘。天与孤高超世俗，肯将剩馥乞蜂臣。","dynasty":"宋代","title":"次韵梅花四首"}
{"author":"陈棣","content":"小轩劣容膝，讵敢邀君诗。君诗亟借重，物趣俱新奇。檐前列苍翠，槛外潴涟漪。凭栏作痴兀，欲静忘五綦。湛然俯明镜，水定心不驰。微风忽披拂，巾袂俄变移。缅思东坡公，昔与颍水嬉。此乐五十年，人间真未知。","dynasty":"宋代","title":"次韵苏伯言题所居鉴止轩"}
{"author":"陈棣","content":"孤根移植自秋山，长养潜私刺史天。青女染成金色浅，冯夷剖出蚌胎圆。惭非甘吉曾同传，耻与杨卢议并肩。况有词章传乐府，佳名从此入新编。","dynasty":"宋代","title":"次韵苏守金橘"}
{"author":"陈棣","content":"令尹韬潜藏六龟，逸韵长忧儿辈知。剡藤敲水琢玉板，月兔脱颍供毛锥。冥搜岂但梦春草，招隐昔尝吟桂枝。江山骏奔来笔下，疑有神助非人为。公余退客醉经史，底用红裙捧玉卮。凌云未读相如赋，解颐共听匡衡诗。讵容陶令赋归去，且效谪仙歌别离。手题六纸勿轻示，把玩自足娱安期。千篇政恐雷电取，数仞不许门人闚。何当筑坛拜诗将，一看横槊英雄姿。","dynasty":"宋代","title":"次韵陶几道观洪积仁诗编"}
{"author":"陈棣","content":"环佩来从十二峰，飞廉清道驾丰隆。已占月魄离星次，欲采民谣咏雨蒙。健笔输君三峡峻，新凉许我一樽同。豚蹄斗酒无多诮，神报邦人亦已丰。","dynasty":"宋代","title":"次韵陶几道喜雨"}
{"author":"陈棣","content":"春归满目尽桑麻，岸柳敷阴荻有芽。急景岂容留石火，余香可处认空花。曲眉持酒真成梦，纖手分茶亦浪夸。欲醉流霞烹瑞雪，直须同谒五侯家。","dynasty":"宋代","title":"次韵王有之主簿"}
{"author":"陈棣","content":"蓬生敢望直如麻，才思真同焦谷芽。拥被苦吟声踯躅，盈编细札眼空花。羡君得意方豪纵，顾我无知绝诞夸。输与能诗王主簿，惊人句法自名家。","dynasty":"宋代","title":"次韵王有之主簿"}
{"author":"陈棣","content":"雨气侵人襟袖凉，诗愁恼起沈东阳。诘朝秧马催田畯，昨夜雷车动阿香。鸠妇岂知忧旱去，商羊聊亦为时忙。芙蓉秋水须佳句，妙意宜搜到渺茫。","dynasty":"宋代","title":"次韵喜雨"}
{"author":"陈棣","content":"此身阅世一浮沤，无地安巢拙胜鸠。击节闻君歌喜雨，裹粮知我迫填沟。凉宵自足庄生梦，丰岁仍宽子美忧。遥想高人禅寂处，娟娟窗竹不胜幽。","dynasty":"宋代","title":"次韵喜雨兼简彝老"}
{"author":"陈棣","content":"溪风袅袅素涛翻，兀坐书帷怯悄寒。老去见春如梦寐，此心底用倩人安。","dynasty":"宋代","title":"次韵徐庭珍春日杂言十首"}
{"author":"陈棣","content":"身如不系一虚舟，入眼江山总旧游。视昔视今俱勿论，且凭从事到青州。","dynasty":"宋代","title":"次韵徐庭珍春日杂言十首"}
{"author":"陈棣","content":"燕雀经营竞短檐，未容蝶梦到花前。吾生几阅春荣谢，自叹如蚕已再眠。","dynasty":"宋代","title":"次韵徐庭珍春日杂言十首"}
{"author":"陈棣","content":"扰扰胶胶且罢休，会栽奴橘满汀洲。但教方寸无余事，不必林泉学枕流。","dynasty":"宋代","title":"次韵徐庭珍春日杂言十首"}
{"author":"陈棣","content":"轻阴酝酿勒花天，节物撩人接禁烟。沂上未成曾点服，杖头聊挂阮生钱。","dynasty":"宋代","title":"次韵徐庭珍春日杂言十首"}
{"author":"陈棣","content":"沉酣蠹简不知春，庭设雀罗谁扣门。拄颊看山无限意，阴晴变态异朝昏。","dynasty":"宋代","title":"次韵徐庭珍春日杂言十首"}
{"author":"陈棣","content":"卉木争供众妙薰，春工试手为裁成。纷纷落蕊莺边雨，寂寂游丝燕外晴。","dynasty":"宋代","title":"次韵徐庭珍春日杂言十首"}
{"author":"陈棣","content":"幽花野蔓竟谁栽，傍水盈盈一笑开。几许远携吟笔去，未应空掉酒船回。","dynasty":"宋代","title":"次韵徐庭珍春日杂言十首"}
{"author":"陈棣","content":"冶叶倡条过女墙，依然还作故园香。雄蜂雌蝶无聊赖，尽日颠狂有底忙。","dynasty":"宋代","title":"次韵徐庭珍春日杂言十首"}
{"author":"陈棣","content":"小儿造化本无心，孰为芳时作主人。唯有丹青留得住，好令昌辈写花真。","dynasty":"宋代","title":"次韵徐庭珍春日杂言十首"}
{"author":"陈棣","content":"吾邦重午节，兴目皆可寓。游人肆喧阗，画舫纷排布。溯风伐鼍鼓，击楫观竞渡。骄豪务相夸，水陆争治具。醉忧瓶之罄，欢迫日云暮。朋从喜盍簪，谑浪时一遇。朅来廷尉府，官冷知谁顾。吻燥无复濡，腹枵何时饫。堂堂匡鼎来，解后肯同趣。携家忽过我，市饮容旋酤。遥知分已投，更喜首暂聚。惭非浴沂人，鄙志蒙推与。怜我孤危资，极力为调护。高谈惊四筵，坐使儿女怖。便当追彦国，未肯多文度。长篇粲珠玉，绮语斥霞鹜。人生类飘蓬，会合宁有数。交情看白头，何必论新故。","dynasty":"宋代","title":"次韵叶梦符端午"}
{"author":"陈棣","content":"亭高望远破天悭，万叠晴岚俯仰间。着屐好追灵运逸，垂帘尤爱恺之閒。诗豪会见挥银笔，酒圣端能倒玉山。杖履欲归聊徒倚，栖鸦寒带暝烟还。","dynasty":"宋代","title":"次韵叶秀实县治环翠亭"}
{"author":"陈棣","content":"合缀严宸玉筍班，尚劳小试簿书间。溟鲲未击三千里，天骥终归十二闲。望气行看求利剑，知音当已识高山。逼人富贵君宁免，未许山阴兴尽还。","dynasty":"宋代","title":"次韵叶秀实县治环翠亭"}
{"author":"陈棣","content":"畏途踪迹几间关，浩气空存天地间。沈湎恨无千日醉，浪游赢得半生閒。观书尚喜眼如月，搜句谁怜肩耸山。三径晓来添逸兴，柳梢桃色报春还。","dynasty":"宋代","title":"次韵叶秀实县治环翠亭"}
{"author":"陈棣","content":"先生读书常闭户，卒岁优游娱艺圃。风雷笔舌待时摅，锦绣肝肠终日吐。鸣驺未验北山文稿，绛帐且为东道主。忽作寻梅得得来，南枝未落北枝开。攀条弄英不能去，只愁白日空西颓。临池照影都无伴，偶挂幽昏不用媒。主人生来几传癖，道耕德猎无遗力。形模奇古每起予，议论纵横时夺席。但喜书横孔圣编，那知梅怨桓伊笛。正值清霜烂漫晴，宾从满目皆豪英。未开东阁缘何事，要见诗鸣诉不平。明日定拼花下醉，想公不负白鸥盟。","dynasty":"宋代","title":"次韵章尧文梅花"}
{"author":"陈棣","content":"人生一沤浮，何适非暂寄。会须脱尘劳，谈文不谈利。开轩得此君，意惬投宿嗜。未堪食凤凰，已足巢翡翠。惜哉小窗栊，此地久何閟。想当未辟初，宁免簿书累。高人一披拂，便有无穷意。纷纷市廛子，冠盖乱如沸。倘令见清标，魄褫复丧气。客如王子猷，不速端可致。嗟予饱忧患，久矣无佳思。旧学已榛芜，闻一岂知二。市肆罗无目，聊为将军地。斗酒诗百篇，是乃公能事。","dynasty":"宋代","title":"次韵郑舜举题簿厅交翠轩"}
{"author":"陈棣","content":"国论盈庭正尚同，唯公英略与天通。一丝不断千钧重，九鼎重安万世功。独见夐超流俗外，先机端在笑谈中。际高极厚知难报，愿辅熙朝到不穷。","dynasty":"宋代","title":"代上时相生辰"}
{"author":"陈棣","content":"中兴事业耀无前，明圣相逢运半千。尽纳有生归礼乐，全提鸿化入陶甄。八风自转成天籁，五纬更调祚有年。体物形容劳颂笔，浪云无象岂其然。","dynasty":"宋代","title":"代上时相生辰"}
{"author":"陈棣","content":"春光先向陇梅归，正值崧神降岳时。孕秀直疑天地相，输忠唯许冕旒知。八珍锡燕宫厨送，百两传宣使驿驰。盛事逖闻千载后，鲁公彩服效儿嬉。","dynasty":"宋代","title":"代上时相生辰"}
{"author":"陈棣","content":"武定文明过十秋，光芒无复见旄头。身更万变心方壮，位极千官宠更优。贺厦阻趋丞相合，分符假守子陵州。长生不老何须祝，元是丹台第一流。","dynasty":"宋代","title":"代上时相生辰"}
{"author":"陈棣","content":"渔樵生长子陵州，偶为城市逍遥游。相逢欲话平生事，以手加额频点头。自言家世居村落，颇厌吾邦风土恶。大饥小歉偶一遭，弃掷锄耰弄刀槊。二十年前事可惊，锦襦绣帽争乘城。太平日久人忘战，衣冠荆棘戈鋋腥。去年米贵无余粟，往往惊顾如麋鹿。大开陈廪贷兼并，却笑隣邦才食粥。只今丰盈天报施，余粮栖亩麦两岐。牛羊日落草莱处，场圃秋深{禾罢}稏时。父老歌谣童稚笑，欢声万口如同调。向来游手今良农，今日膏腴昔荒峤。渔樵无事官无逋，民不识吏亡追呼。田间第见随轩鹿，道上兼无攫肉乌。问云何术能臻此，尽道我公才德美。文采风流求古人，循良事业空前史。公今去我归朝天，攀辕截镫何当前。愿公早佩紫荷橐，顾我拟续甘棠篇。欲碑遗爱传千古，政声未暇从头数。大书特书不一书，请载渔樵当日语。","dynasty":"宋代","title":"钓濑渔樵行送严守苏伯业赴阙"}
{"author":"陈棣","content":"南陌游人少，东城去路赊。寻芳閒趁蝶，失喜漫占鸦。着物春犹浅，薰人气自华。夜来风雨急，惊动阿香车。","dynasty":"宋代","title":"叠韵春日杂兴五首"}
{"author":"陈棣","content":"幽怀聊自适，疏性懒相过。尘事偏宜少，诗篇不厌多。三人花下酒，一曲醉时歌。此外非吾事，陶陶奈乐何。","dynasty":"宋代","title":"叠韵春日杂兴五首"}
{"author":"陈棣","content":"遣兴文楸内，微吟锦瑟旁。泉声谷口静，月色竹阴长。酒入肌肤晕，茶余齿颊香。望穷却回首，此意造微茫。","dynasty":"宋代","title":"叠韵春日杂兴五首"}
{"author":"陈棣","content":"经春衣带剩，过午食箪垂。嫩绿方迷眼，轻黄未上眉。世情无足语，节物总堪诗。未展抟风翼，鹪鹩且一枝。","dynasty":"宋代","title":"叠韵春日杂兴五首"}
{"author":"陈棣","content":"疏钟余逸响，野烧矗孤烟。轻暖花边日，微寒雨后天。才能拆袜线，诗思上滩船。却忆峨嵋老，杯停已百篇。","dynasty":"宋代","title":"叠韵春日杂兴五首"}
{"author":"陈棣","content":"建安七子文，骚雅生赘疠。除苛起膏肓，公为第一流。满朝竞飞翔，惟公独淹留。平生一严武，几成鞭虎头。定知诗穷人，到骨未肯休。执友自青云，蹭跳老沧洲。破除世万家，曲生聊可谋。危言竟何补，软语只自羞。成此一段奇，政坐多牢愁。收拾万丈光，千古射斗牛。开卷想清标，凛如对霜秋。闭户味膏馥，妄言希骅骝。","dynasty":"宋代","title":"读少陵诗"}
{"author":"陈棣","content":"元佑升平超治古，诞布人文化寰宇。道山翰苑郡仙处，一代文章继周鲁。斯道盟寒谁是主，眉山二老文章虎。眉山鉴裁高难与，网罗九万抟风羽。晁张超然鸿鹄举，秦郎继作翘翘楚。余子纷纷谩旁午，韩门籍湜何须数。豫章诗律加严苦，洗空万古尘凡语。后来鲜俪前无伍，真是江西第一祖。锦绣陆离缠肺腑，宝唾珠玑终日吐。兔颍烟煤骤如雨，混然天成绝斤斧。骚经抑怨知何补，白雪阳春空媚妩。囊括鲍谢包徐庾，下视谪仙平揖甫。近时作者宗燕许，入社投名仰成矩。残膏剩馥争探取，派别枝分已难御。专党同门伐异户，陈言糟粕弃如土。宗门不绝仅如缕，究竟畴能踵前武。遗编璀璨琼瑶谱，八珍间列罗樽俎。诵之琅琅中宫宫，心清何止头风愈。古人纯全嗟莫睹，徒味道篇章想簪组。铺张盛美夸才諝，自笑雷门持布鼓。","dynasty":"宋代","title":"读豫章集成柏梁体"}
{"author":"陈棣","content":"檐滴萧萧静，微凉午睡宜。莺簧有余韵，蚁穴不多时。篆尽回风灭，花阴晚日移。觉来无一事，追梦续新诗。","dynasty":"宋代","title":"独觉"}
{"author":"陈棣","content":"佳节撩人愁欲卧，冲门都骑传呼过。想簪榴艾泛菖蒲，应召邹枚杂郊贺。歌声端不羡红儿，酒力真堪欺白堕。自愧虽非赵倚楼，何当一效陈惊座。","dynasty":"宋代","title":"端午洪积仁召客口占戏柬薛仲藏"}
{"author":"陈棣","content":"勋业尊朝著，园池近日光。雕栏红玉列，羽盖碧荷张。草剃难滋蔓，花开宁久长。当年金谷地，榛棘断人肠。","dynasty":"宋代","title":"芳园"}
{"author":"陈棣","content":"道义年来胜，幽居兴倍长。望随愁共远，懒与事相妨。斜月光生座，修梧影转廊。是心无起灭，世态自炎凉。","dynasty":"宋代","title":"感怀二首"}
{"author":"陈棣","content":"已叹东隅失，桑榆浩莫收。只知心绪懒，那觉鬓毛秋。有酒堪藏拙，无门可避愁。吾今知此意，万事付悠悠。","dynasty":"宋代","title":"感怀二首"}
{"author":"陈棣","content":"莫将好语趁时名，宝唾联篇得我惊。酬唱蜂腰徒自苦，弃捐鹤膝太无情。故人何止十年别，上座曾同千里行。散策寻幽江上路，何时归践白鸥盟。","dynasty":"宋代","title":"高师鲁以诗求鹤膝杖且有诗坛寻盟之语戏次其"}
{"author":"陈棣","content":"荣枯宠辱尽强名，老去无堪只自惊。尤物端能乱人意，粗官安能有诗情。暂凭竹杖聊相谑，敢对金樽略放行。果向诗坛寻旧约，心如江水不须盟。","dynasty":"宋代","title":"高师鲁以诗求鹤膝杖且有诗坛寻盟之语戏次其"}
{"author":"陈棣","content":"多情节物苦撩人，用事葩华巧鬭新。老去唯愁添甲子，年来不独畏庚申。身閒淡淡心机静，梦好齁齁鼻息匀。政使三彭肆簧舌，冰壶贮月本无尘。","dynasty":"宋代","title":"庚申日戏题"}
{"author":"陈棣","content":"古刹嚣尘外，浮图屋角西。残缁犹赞仰，孳羽共依栖。清影芜城远，孤棱落照低。丹梯傥容蹑，极目饱双溪。","dynasty":"宋代","title":"古刹"}
{"author":"陈棣","content":"君不见长安侠少儿，臂鹰走狗争轻肥。一朝遭渠国士知，笑视鼎镬如水澌。翘关负重俱细事，拔山扛鼎焉能为。横行匈奴十万骑，肯以秘计干阏于。朝窃晋鄙符，暮解邯郸围。军中不闻天子诏，向来灞上皆儿嬉。我有黄石书，孺子漫多奇。我有欧冶剑，荆卿何足挥。运筹折冲衽席上，料敌决胜如蓍龟。世遭右文叹数奇。纵有勇略将安施。汉皇方受宣室厘，干戈不用包虎皮。使我不得封万户，恨不生当高祖时。","dynasty":"宋代","title":"古游侠行"}
{"author":"陈棣","content":"君诗字字敌双南，直把骊珠取次探。李杜盟寒谁共主，曹刘机浅不须参。囊中句限缘多爱，天外心归计饱谙。读罢长编知隽永，自然齿颊带余甘。","dynasty":"宋代","title":"观曹寿卿上舍诗轴题其后"}
{"author":"陈棣","content":"欲观骚雅继周南，虎子应须虎穴探。策蹇冲寒将类贾，避堂舍盖愿同参。书能泣鬼世谁信，诗解穷人我自谙。但得低头拜东野，此心依约已先甘。","dynasty":"宋代","title":"观曹寿卿上舍诗轴题其后"}
{"author":"辨正","content":"钟鼓沸城闉，戎蕃预国亲。神明今汉主，柔远静胡尘。琴歌马上怨，杨柳曲中春。唯有关山月，偏迎北塞人。","dynasty":"唐代","title":"与朝主人"}
{"author":"辨正","content":"日边瞻日本，云里望云端。远游劳远国，长恨苦长安。","dynasty":"唐代","title":"在唐忆本乡"}
{"author":"张锡","content":"雪尽铜驼路，花照石崇家。年光开柳色，池影泛云华。赏洽情方远，春归景未赊。欲知多暇日，尊酒渍澄霞。","dynasty":"唐代","title":"晦日宴高文学林亭"}
{"author":"张锡","content":"九秋霜景净，千门晓望通。仙游光御路，瑞塔迥凌空。菊彩扬尧日，萸香绕舜风。天文丽辰象，窃抃仰层穹。","dynasty":"唐代","title":"奉和九月九日登慈恩寺浮图应制"}
{"author":"顾朝泰","content":"何人夜吹笛，香雪落纷纷。流水失残梦，空山欲断云。横斜愁对影，迟暮却怜君。翠羽啁啾处，疑来月下闻。","dynasty":"清代","title":"落梅"}
{"author":"顾朝泰","content":"曲水微波动，环桥到影浮。美人惜遥夜，明月正当头。雨过城根暗，凉生树杪秋。葛衣禁露冷，吟啸任迟留。","dynasty":"清代","title":"环溪桥玩月"}
{"author":"顾朝泰","content":"微步揽夜色，悠悠闻木鱼。叩门乞新茗，清绝趣有余。明月岂爱我，先我来精庐。松风响更寂，竹露滴复徐。深谈月华转，坐听三更初。","dynasty":"清代","title":"月夜过东林精舍"}
{"author":"李曾伯","content":"万紫千红，都不似、玉奴一白。三数萼、有冰霜操，无脂粉色。长共竹君松友伴，岂容蝶使蜂媒入。似惠和、伊任与夷清，兼三德。能洁己，能娱客。成子后，调羹役。更岁寒风味，时然后出。春浅吹回羌管寸，夜阑吟费花笺尺。炯使星、两两月黄昏，真诗伯。","dynasty":"宋代","title":"满江红（招云岩、朔斋于雷园，二公用前雪韵赋梅）"}
{"author":"李曾伯","content":"饯税巽甫。唐入以处士辟幕府如石、温辈甚多。税君巽甫以命士来淮幕三年矣，略不能挽之以寸。巽甫号安之，如某歉何。临别，赋【沁园春】以饯。水北洛南，未尝无人，不同者时。赖交情兰臭，绸缪相好；宦情云薄，得失何知。夜观论兵，春原吊古，慷慨事功千载期。萧如也，料行囊如水，只有新诗。归兮，归去来兮，我亦办征帆非晚归。正姑苏台畔，米廉酒好；吴松江上，莼嫩鱼肥。我住孤村，相连一水，载月不妨时过之。长亭路，又何须回首，折柳依依。","dynasty":"宋代","tags":"离别，友人，惆怅","title":"沁园春·送李御带珙"}
{"author":"李曾伯","content":"千一载英杰，百二国山河。提封几半宇宙，万里仗天戈。十乘晋军旗鼓，三岁秦关扃锁，地利属人和。位次功第一，未数＿侯何。建青油，持柴荷，听黄麻。乾坤整顿都了，玉殿侍羲娥。且醉东湖花柳，却泛西湖舟楫，留不住岷峨。谁为语儒馆，浓墨被诗歌。","dynasty":"宋代","title":"水调歌头（丙戌寿蜀阃）"}
{"author":"李曾伯","content":"对西风、先自念莼鲈，又还月生西。叹平生霜露，而今都在，两鬓丝丝。当年门垂蓬矢，壮岁竟奚为。磊落中心事，只有天知。多谢君恩深厚，费丁宁温诏，犹置驱驰。看弓刀何事，终是愧毛锥。愿今年、四郊无警，向酒边、多作数篇诗。山林下，相将见一，舍我其谁。","dynasty":"宋代","title":"八声甘州（癸丑生朝）"}
{"author":"李曾伯","content":"人生能有几中秋。人自多愁。月又何愁。老娥今夜为谁羞。云意悠悠。雨意悠悠。自怜踪迹等萍浮。去岁荆州。今岁渝州。可人谁与共斯楼。归去休休。睡去休休。","dynasty":"宋代","title":"一剪梅（乙卯中秋）"}
{"author":"李曾伯","content":"自六朝、用武诧荆州，襟喉重疆陲。更西风似箭，峡江如线，事势夔夔。须仗中流砥柱，天付治平谁。甚矣吾衰矣，将老东篱。休说纷纷往梦，任阴平邓艾，骆谷姜维。向棋边聊且，官事了痴儿。雨未阴、毋忘户牖，挂长绳、系不住铜仪。空遐想，桃源春媚，安得追随。","dynasty":"宋代","title":"八声甘州（和刘仓贺蜀捷）"}
{"author":"李曾伯","content":"云胡不喜。得抽脚篮中，安身局外。世路风涛都历遍，几度眉攒心碎。八尺滕床，二升粟饭，方寸恢余地。翻云覆雨，从伊造物儿戏。不见刻木牵丝，鸡皮鹤发，弄罢寂无事。随分风光堪领略，聊放疏狂些子。刘项雌雄，跖颜修短，无彼亦无此。茅檐高卧，不知春到花底。","dynasty":"宋代","title":"念奴娇（丙午和朱希真老来可喜韵）"}
{"author":"李曾伯","content":"红绡剪就，绛蜡熔成，天然一种仙姿。竹外家风，凄凉俭薄为宜。东君苦怜消瘦，强教伊、傅粉匀脂。较量尽，胜夭桃轻俗，繁杏粗肥。好是新妆雅态，对疏蟾淡淡，薄雾霏霏。迥出红尘，轻盈玉骨冰肌。犹嫌污人颜色，谁云似、虢国娥眉。香韵别，怕满园、蜂蝶未知。","dynasty":"宋代","title":"声声慢（赋红梅）"}
{"author":"李曾伯","content":"唤麹生来，与常娥约，从太守游。把玉箫声寄，萧关短笛，霓裳曲换，清塞重裘。桂影飘摇，桐阴立尽，多少征人霜满头。油幢暇，不掀髯一笑，辜负中秋。斗杓矗处中州。还有解闻鸡起舞不。看鸣弦中鹄，穿杨电激，飞球戏马，策＿星流。绣帽归军，玳簪环客，薄晚同登庾亮楼。浮生事，是几番玩月，何苦多愁。","dynasty":"宋代","title":"沁园春（中秋约僚佐观击圆，登怀远，用前韵）"}
{"author":"李曾伯","content":"姑射山人，仙去后、唯存标格。犹赖有、墨池老手，草玄能白。留得岁寒风骨在，岂烦造化栽培力。有世间、肉眼莫教看，非渠识。元不夜，枝何月。元未腊，花何雪。最孤高不受，多情轻折。只有暗香天靳予，黄金作指难为术。更若将、解语付真真，空成色。","dynasty":"宋代","title":"满江红（甲午宜兴赋僧舍墨梅）"}
{"author":"李曾伯","content":"雁峰自昔号名州，尔既难辞我莫留。临政毋忘宣上德，持身谨勿遗亲羞。当令民诵循良守，罔俾人讥恩泽侯。国事正殷宜黾勉，明年吾自问归舟。","dynasty":"宋代","title":"送了守衡州"}
{"author":"李曾伯","content":"淳熙公论盛槐门，文献依然故笏存。晋世昔闻期毕万，鲁人今喜见臧孙。交游半是清流望，趋向难为俗子论。久客诸侯宁郁郁，公卿元自出藩垣。","dynasty":"宋代","title":"送罗季能赴江陵幕"}
{"author":"李曾伯","content":"留台雄峙渚宫边，江汉中间别一天。号令半皆归后务，规模几不减中权。况从席上分邹湛，细向楼头访仲宣。为报荆人好相庆，幕中无事帅垣贤。","dynasty":"宋代","title":"送罗季能赴江陵幕"}
{"author":"李曾伯","content":"幕底从游数月间，孤灯冻饱相叹。平生得此於人寡，举世如斯知己难。舍我遽轻千里别，祝君惟有一分宽。杨花正怯春归去，忍向南关送客看。","dynasty":"宋代","title":"送罗季能赴江陵幕"}
{"author":"李曾伯","content":"我学言诗诗不奇，蒋君言命却能诗。岁寒如许松不改，春信未来梅已知。丘壑何如归去好，江湖终匪老来宜。辰州极去湘南近，办取柴桑三径资。","dynasty":"宋代","title":"送清湘蒋尉"}
{"author":"李曾伯","content":"昔插金莲醉五泉，与君抵掌共谈天。蜀山历遍数千里，荆渚重逢八九年。了为丹砂行作吏，我无金鼎可求仙。更怜不是春风手，雪意垂垂送去船。","dynasty":"宋代","title":"送清湘蒋尉"}
{"author":"李曾伯","content":"石首邑易治，难山政可师。弦歌聊戏耳，谈笑以为之。省德多餐饭，勤官少作诗。交情毋恃旧，公事定相规。","dynasty":"宋代","title":"送石首傅宰"}
{"author":"李曾伯","content":"五色云边昔稚圭，军戎万里已周知。趋朝岂止重凭广，出幕聊为送适诗。行李羽轻清涨稳，交情珍重岁寒期。君王若问荆州事，白玉阶前细数之。","dynasty":"宋代","title":"送书记雷宜叔造朝"}
{"author":"李曾伯","content":"击楫同呼渡，勤公佐此州。边防新绩用，湖学旧源流。未了平若檄，还催向阙舟。君王方仄席，樯燕勿迟留。","dynasty":"宋代","title":"送扬州胡倅赴堂召"}
{"author":"李曾伯","content":"里社久相於，深知我计疏。壮怀方磊磊，别语又渠渠。竟日犹传箭，何时可荷锄。烦君看三径，松与菊何如。","dynasty":"宋代","title":"送扬州胡倅赴堂召"}
{"author":"李曾伯","content":"江乡霜后饱珍肴，万里持来仅带糟。虽惜横戈酣白蚁，尚知解甲护红膏。开樽祗觉牵归兴，作赋犹当继老饕。油幕晚寒梅影静，亟持大白荐双鳌。","dynasty":"宋代","title":"送糟蟹遗制幕"}
{"author":"李曾伯","content":"渡江华阀尚毡青，人物林中早有声。官辙久更谙世路，边筹熟试洞戎情。整镳向阙人多羡，出幕持麾古所荣。盍为王言留禁闼，美才可止仅专城。","dynasty":"宋代","title":"送翟简卿制参赴南安二首"}
{"author":"李曾伯","content":"自屈星屏佐碧油，艰危同济此风舟。平山杨柳留佳话，庚岭梅花想胜游。公到玉阶宜抗论，我寻画舸便归休。他时若访无真里，野水中间一白鸥。","dynasty":"宋代","title":"送翟简卿制参赴南安二首"}
{"author":"李曾伯","content":"几载江湖负隽声，秋风千里起弓旌。石渠喜得今刘向，宣室应知旧贾生。台阁致身将贵显，朝廷论事且和平。更须记取申公语，不在多言在力行。","dynasty":"宋代","title":"送赵鼎臣赴召二首"}
{"author":"李曾伯","content":"师旅之余旱继之，可为太息此何时。江头人类鱼鳞集，局面忧深虎口危。国事不应分尔汝，边防岂特固藩篱。茂弘若问金陵事，说与江东米价知。","dynasty":"宋代","title":"送赵鼎臣赴召二首"}
{"author":"李曾伯","content":"元佑丰家几世孙，依然风概至今存。著鞭自许河南逖，举酒相期洛北温。联句有诗留月观，御戎何策告天阍。切毋饮却西湖不，齿颊冰霜置勿论。","dynasty":"宋代","title":"送制机丰德馨赴堂召二首"}
{"author":"李曾伯","content":"奇章昔送牧之行，旧事今亲见广陵。一叟栖栖嗟孑立，诸贤衮衮庆偕升。事来推与参前著，公去吾其失右肱。我俟兵休归决矣，断无清梦到觚棱。","dynasty":"宋代","title":"送制机丰德馨赴堂召二首"}
{"author":"李曾伯","content":"中外周旋阅几年，清忠一节可笺天。历阶而上公卿易，拂袖以妲韦布然。霅上人稠难买屋，江头路稳好行船。梦回落月应相忆，犹有征人在汉边。","dynasty":"宋代","title":"送周昞仲大卿归江西"}
{"author":"李曾伯","content":"久历家庭役，今欣羽翼成。此行为别驾，平步可颛城。常整韦弦佩，要持冰檗声。山林佚吾老，有子足光荣。","dynasty":"宋代","title":"送子倅当涂"}
{"author":"李曾伯","content":"已佐当涂郡，春台再往临。勿言官是赘，常以国为心。勉勉思全璧，频频寄抵金。史君天下士，澡雪奉规箴。","dynasty":"宋代","title":"送子倅宜春"}
{"author":"李曾伯","content":"爱子喜能仕，恋亲犹欲留。肯堂斯室就，不稼曷禾收。持此一廉往，绰然千里游。彼邦存学记，熟复勿贻羞。","dynasty":"宋代","title":"送子倅宜春"}
{"author":"李曾伯","content":"指点烟林正午钟，亭亭楼阁有无中。铺张翠盖松间日，扫洒红尘竹外风。啼鸟不惊禅入定，落花无迹色成空。解鞍暂作今宵歇，恰与云堂旦过同。","dynasty":"宋代","title":"宿江州药王寺"}
{"author":"李曾伯","content":"轧轧肩舆上剑门，春和身健快於奔。风翻红雨摧芳信，山带青烟入烧痕。邻略物华无好句，破除旅思有清樽。高人喜与松风接，莫遣梨花到梦魂。","dynasty":"宋代","title":"宿柳池松风亭"}
{"author":"李曾伯","content":"春事已十一，梅花才两三。青烟回野烧，翠霭护晴岚。风暖雁将北，日迟人渐南。病余宜缓辔，勿用客程贪。","dynasty":"宋代","title":"宿梅下"}
{"author":"李曾伯","content":"垂垂白发老相催，末路崎岖毂又推。万里备更霜雪苦，十年重入瘴乡来。休思往事骖鸾去，恍类前身化鹤回。行尽潇湘春林脉脉，故人惟有道边梅。","dynasty":"宋代","title":"宿祁阳题县驿"}
{"author":"李曾伯","content":"夜宿三家市，晨征十里程。竹舆冲雾去，草屐带霜行。无犬花村吠，有鸡茅店鸣。湖南真乐土，邻柝莫相惊。","dynasty":"宋代","title":"宿千坵市晓行"}
{"author":"李曾伯","content":"湘浦才春已著鞭，依稀渐近劝耕天。山樱花落红飘雨，野草烧残青入烟。云接岭头阴漠漠，泉流涧底响涓涓。严关两入知非偶，重扣宝坊占宿缘。","dynasty":"宋代","title":"宿深桥驿"}
{"author":"李曾伯","content":"屹屹金城唐砥柱，如何流落向蓬州。一时名节犹山重，千古魂忠与水流。不待遗文垂纪录，自存生气沮奸谋。当时谁挽浯溪水，为洗离堆一段愁。","dynasty":"宋代","title":"宿新政县登鱿于氏离堆拜颜鲁公遗像公曾赴蓬"}
{"author":"李曾伯","content":"冬当月初后，天欲试霜时。永夜绝人语，新寒听雁知。壮心忧国在，老计入山宜。莫作邯郸梦，萧萧鬓已丝。","dynasty":"宋代","title":"宿宜兴禅房"}
{"author":"李曾伯","content":"登陟天犹暝，栖回日已西。形躯一萍梗，襟袖半尘泥。夹道松成径，谁家花满溪。定台凝望远，烟草正萋萋。","dynasty":"宋代","title":"宿岳市"}
{"author":"李曾伯","content":"松老傲前岭，梅疏卧浅溪。避风巢上鹊，唤雨竹间鸡。野迥夕犹牧，田乾春未犁。路迢人倦甚，只向近林栖。","dynasty":"宋代","title":"宿中洞"}
{"author":"李曾伯","content":"姑射丰标惯野塘，不虞水部入佳章。雪边未了孤山约，尽有春风一面妆。","dynasty":"宋代","title":"太府寺梅花盛开和曾玉堂韵二首"}
{"author":"李曾伯","content":"萧萧官舍自寒芳，清梦何从至玉堂。唱彻涼州太催逼，何如铁石广平肠。","dynasty":"宋代","title":"太府寺梅花盛开和曾玉堂韵二首"}
{"author":"李曾伯","content":"历历湖南道，骎骎岭右州。感时僧解夏，触事客惊秋。雨洗流金虐，风生落木愁。一萍如寄耳，往梦付悠悠。","dynasty":"宋代","title":"题二水光华驿"}
{"author":"李曾伯","content":"色美示来鉴，功成思去谋。桂棹与兰桨，羔袖而狐裘。夏姬宜去楚，妲己肯归击。恤纬寸心在，铸金千古求。","dynasty":"宋代","title":"题范蠡五湖图"}
{"author":"李曾伯","content":"美妇天下有，忠臣古来稀。去国不洁名，避世良知几。宁侣我舟楫，毋著君宫闱。平生万事足，偕老五湖归。","dynasty":"宋代","title":"题范蠡五湖图"}
{"author":"李曾伯","content":"江湖存魏阙，翰墨寓规箴。君看龙眠画，当识鸱夷心。","dynasty":"宋代","title":"题范蠡五湖图"}
{"author":"李曾伯","content":"水能清亦能浊，月有满亦有亏。清浊满亏区别，冯君书以知之。","dynasty":"宋代","title":"题冯司法水月书堂"}
{"author":"李曾伯","content":"玉局仙翁公案，梅亭老子偈言。莫向空中捉影，要须达处穷源。","dynasty":"宋代","title":"题冯司法水月书堂"}
{"author":"李曾伯","content":"手袖干将射斗牛，当时天意在兴刘。不劳游刃烹秦鹿，直以余锋剪楚猴。将相岂烦加越砥，宽仁自足淬吴钩。断蛇断石都休问，遗恨平城雨雪羞。","dynasty":"宋代","title":"题汉中嶓冢观高祖庙试剑石"}
{"author":"李曾伯","content":"平生足始涉南方，邸舍稀疏驿路长。尚隔三州才岭峰，更行几日是潇湘。家人转苦禁秋热，舆从常催趁晓凉。识破浮生等羁旅，强加餐饭莫悲伤。","dynasty":"宋代","title":"题衡山县驿"}
{"author":"李曾伯","content":"暑涂挈挈问持装，过眼苹风倏转商。岂为南鱼来丙穴，且先北雁过衡阳。童乌已矣肠空断，老马疲哉汗欲僵。身大块中犹大瘧，铁心禁得几炎凉。","dynasty":"宋代","title":"题衡阳临湘驿"}
{"author":"李曾伯","content":"心远目难尽，境须诗与论。风樯谁客艇，烟树某家村。野草春千古，江天月一痕。旧时方册事，一笑付方樽。","dynasty":"宋代","title":"题怀达楼"}
{"author":"李曾伯","content":"不见台城事，君毋说苦空。佛随千劫尽，人与万山雄。吊古春酤绿，谈兵夜烛红。终宵皎无寐，万壑响松风。","dynasty":"宋代","title":"题剑门寺贺费伯矩韵"}
{"author":"李曾伯","content":"向来亭上醉流杯，千朶莲花一树梅。金炬依然霜不管，琼琚犹待雪相催。凌波仙子欣无恙，姑射真人唤不来。风景则同怀抱异，倚栏欲去更徘徊。","dynasty":"宋代","title":"题荆门蒙泉"}
{"author":"李曾伯","content":"安刘事固异危刘，相去英雄二百秋。火德方中徒僭帝，星营何陨遽亡侯。草庐龙去存吴恨，陛戟蛙狂遗汉羞。成败不同俱庙食，宁非霸业结偏州。","dynasty":"宋代","title":"题孔明白帝二祠"}
{"author":"李曾伯","content":"别二十三年，来呼激峡船。昨游春梦尔，故友晓星然。廉誉盈诗卷，忠谋在奏编。阿蒙顽自若，应笑老穷边。","dynasty":"宋代","title":"题黎榷院诗轴"}
{"author":"李曾伯","content":"过错役三才，忧端万有斯。君恩知欲报，子难痛何追。我马方瘏矣，秋阳更暴之。原言行役者，当暑戒驱驰。","dynasty":"宋代","title":"题醴泉驿二首"}
{"author":"李曾伯","content":"何用朝朝夜夜钟，一拳打透彻虚空。诗僧不见禅僧老，月自西沉江自东。","dynasty":"宋代","title":"题利州道上江月轩"}
{"author":"李曾伯","content":"过眠多陈迹，论心只旧时。艰难几年事，感慨数公诗。觅句新尤健，谈兵老不衰。故颦聊尔耳，莫说姓名谁。","dynasty":"宋代","title":"题林路钤诗轴"}
{"author":"李曾伯","content":"玉笋环星拱，青螺带雾披。山为天下胜，境占岭南奇。援笔难穷者，凭阑尽有之。不因身世累，筑室老於斯。","dynasty":"宋代","title":"题千山观"}
{"author":"李曾伯","content":"峰巍鳌柱疑娲立，地峻龙门自禹开。山色半昏朝欲雨，滩声不蛰夜何雷。云屏烟障相迎送，沙鸟风樯几去来。徙倚阑干不知倦，一诗弹压愧非材。","dynasty":"宋代","title":"题双庙镇峡楼"}
{"author":"李曾伯","content":"数诗盘谷友人钦，一片柴桑处士心。几十年间南北事，祗令三叹有遗音。","dynasty":"宋代","title":"题覃怀吕充隐和隐诗卷"}
{"author":"李曾伯","content":"玉奴梳洗罢，半面露新妆。江岸数枝影，篷窗一罅香。横披含晓色，卧对压春芳。庚岭几多力，剡溪方寸长。萧然临水月，即之贯冰霜。老出墨池手，清入诗人肠。孤梢亚篱落，全树嗤玉堂。故旧解后见，隽永约略尝。熏羞篆鼎供，醉梦纸帐傍。赖君润色工，着我怀袖藏。太繁厌易启，所取廉毋伤。谁为语逋逊，持此同相羊。","dynasty":"宋代","title":"题推篷梅轴"}
{"author":"李曾伯","content":"片玉漏春色，恍逢江路傍。中山费巧思，寿阳矜轻妆。精神盈一握，标格压众芳。彷佛水边影，有无风前香。卷舒适人意，推敲挠予肠。形太仆草玄，谱系根花光。勿谓数枝隘，中寓千丈强。晏不满几尺，焉用张堂堂。桃李空满园，愧死安敢当。太羹少为贵，鼎鼐滋味长。只愁楮君弱，蠹鱼食春阳。慎勿示肉眼，收付奚奴囊。","dynasty":"宋代","title":"题推篷梅轴"}
{"author":"李曾伯","content":"凛凛清规百世师，功名仅见奉天时。忠谋任起奸谀忌，感涕宁无士卒思。落日桑榆存旧迹，西风芦苇护荒祠。忠南流落何遗恨，留得良方遗后医。","dynasty":"宋代","title":"题宣公祠"}
{"author":"李曾伯","content":"禅榻一觉睡，冬宵五更长。窗递清风入，枕边松柏香。","dynasty":"宋代","title":"题宜兴庵壁"}
{"author":"李曾伯","content":"秋尽菊都荒，蜂犹采蜜忙。何如龟缩壳，此际已深藏。","dynasty":"宋代","title":"题宜兴庵壁"}
{"author":"李曾伯","content":"拂石坐小桥，临流俯清泚。松声与禽声，可以醒吾耳。","dynasty":"宋代","title":"题宜兴庵壁"}
{"author":"李曾伯","content":"檐阴寂寂转西迟，检点春工倍费诗。烟树郁苍何处洞，雨苔斑驳旧人碑。清泉白石仙游地，芳草绿阴晴昼时。目送水云谁领会，沙鸥点点柳丝丝。","dynasty":"宋代","title":"题越观和方孚若韵"}
{"author":"李曾伯","content":"用药如用兵，命医犹命将。医良则身安，将良则师壮。表里孰虚实，存亡在俯仰。能出康济方，忧虑危急状。活法虽指间，活机寓心上。活国与活人，一忠乃可仗。我原将皆方虎医扁仓，四海生民举无恙。","dynasty":"宋代","title":"题张医谕活庵"}
{"author":"李曾伯","content":"避愁聊复上层楼，上到层楼转更愁。杳杳青烟榆夹塞，鳞鳞翠浪麦平畴。山连楚甸三千里，地隔中原四百州。立尽栏干夜领会，沧波渺处起沙鸥。","dynasty":"宋代","title":"同罗季能章成父张子直登樊城制胜楼"}
{"author":"李曾伯","content":"几历藩垣一节勤，归来两地会风云。调知白雪阳春别，香到黄花晚节闻。夷锹犹知问中立，朝廷惜竟老希文。台躔夜折空追叹，留得甘棠满楚郧。","dynasty":"宋代","title":"挽别大参二首"}
{"author":"李曾伯","content":"早年公已阿戎知，几与征西履屐随。百六椽间无足纪，二三子侧每相思。重来荆渚平生若，宁复苕溪一见之。哀此哲人今已矣，诗兮岂但哭吾私。","dynasty":"宋代","title":"挽别大参二首"}
{"author":"李曾伯","content":"几年间气一全才，天以经纶属勉斋。动盛十年词两制，寿开九袠位三阶。公於南国恩尤在，人惜东山望莫偕。岁晚倏闻梁木坏，君王应亦为伤怀。","dynasty":"宋代","title":"挽陈勉斋文昌二首"}
{"author":"李曾伯","content":"忆昨从军辱己知，不图二纪踵前规。人非城是黄粱梦，地老天荒白发悲。堕泪忍看羊祜传，伤心徒和魏公诗。勉旃衣钵芝兰事，传取清风百世师。","dynasty":"宋代","title":"挽陈勉斋文昌二首"}
{"author":"李曾伯","content":"德齿明时冠，诗书正派深。修名在原隰，雅志已山林。眼历四朝事，神交千圣心。老成天不憗，大雅有遗音。","dynasty":"宋代","title":"挽大资节使史国公三首"}
{"author":"李曾伯","content":"早袖经纶手，传之柱石材。无心到孤棘，有德付三槐。五鼎方身飨，两楹俄梦回。百年流泽远，衮衮几公台。","dynasty":"宋代","title":"挽大资节使史国公三首"}
{"author":"李曾伯","content":"昔缀都曹后，升堂拜父师。达尊廑异盼，国士沐深知。鹤发人何在，蝇头字尚遗。遣车无路送，挥泪挥丰碑。","dynasty":"宋代","title":"挽大资节使史国公三首"}
{"author":"李曾伯","content":"师友龟山出，世家熊楚来。决科轻地芥，种德付许槐。禄享千钟养，年登九袠开。可为朝野惜，袖手老其才。","dynasty":"宋代","title":"挽龚致政二首"}
{"author":"李曾伯","content":"绣节荣分使，斑衣喜拜亲。方将昌厥后，岂必在其身。其馆仙游远，佳城瑞气新。九原看厚报，衮衮耀丝纶。","dynasty":"宋代","title":"挽龚致政二首"}
{"author":"李曾伯","content":"许史推华阅，欧韩策隽名。风流接南渡，步武到西清。玉帐劳筹笔,彤墀识履声。壮怀驰万里，谁坏国金城。","dynasty":"宋代","title":"挽观登使郑尚书"}
{"author":"李曾伯","content":"秉钺岷峨去，分弓淮海游。安危勤阃略，得失假家谋。不易猗兰操，何伤薏苡羞。盖棺公论定，知罪付春秋。","dynasty":"宋代","title":"挽观登使郑尚书"}
{"author":"李曾伯","content":"忆昨从游日，乌奴桃李春。通家联雅好，入幕而佳宾。绿野归心切，丹山旧迹陈。九原多感怆，掩袂重伤神。","dynasty":"宋代","title":"挽观登使郑尚书"}
{"author":"李曾伯","content":"太学何蕃誉，当时蔼帝乡。五联棣华萼，三折桂枝香。司社腾声望，题舆迓宠光。奇才今已矣，流庆在虹梁。","dynasty":"宋代","title":"挽何司令二首"}
{"author":"李曾伯","content":"忆昨初倾盖，同登巴岳楼。江淮重邂逅，幕府屡绸缪。梦绝秋城柝，人随夜壑舟。潜山归路杳，草木亦凄愁。","dynasty":"宋代","title":"挽何司令二首"}
{"author":"李曾伯","content":"风概推诸老，霜台伟壮游。握兰宜入从，剖竹乃为州。早为庭闱佚，晚犹乡国忧。甘棠遗笏在，衮衮有公侯。","dynasty":"宋代","title":"挽蹇都官"}
{"author":"李曾伯","content":"倾盖荆州日，扬旌兰澧时。相为王中虑，犹以岁寒期。笔寄嗟麟绝，言忠勿驷追。典型今已矣，老泪不胜悲。","dynasty":"宋代","title":"挽蹇都官"}
{"author":"李曾伯","content":"展也岷峨秀，钟为柱石臣。直声留谏纸，硕望压朝绅。群议王师锐，孤忠主听陈。天其昌我宋，尧舜致君民。","dynasty":"宋代","title":"挽李楼山观文三首"}
{"author":"李曾伯","content":"两登枢辅地，一武宰衡班。利泽才膺寸，良方缩肘间。重为千载惜，竟老十年闲。回首西州梦，吴中第几山。","dynasty":"宋代","title":"挽李楼山观文三首"}
{"author":"李曾伯","content":"相从剑南幕，公壮我丁年。寘彼诸生后，荐之明主前。承颜台衮近，托迹午桥边。壤厦千秋隔，潸然老泪涟。","dynasty":"宋代","title":"挽李楼山观文三首"}
{"author":"李曾伯","content":"经济由身致，安危主意深。威名振华夏，岁月付山林。世望一老在，天胡二竖侵。盖棺公论定，不泯是人心。","dynasty":"宋代","title":"挽史鲁公"}
{"author":"李曾伯","content":"自出权衡下，当从履屐间。旧游今历落，往事几危艰。纪德哀辞痛，酬知老泪潸。哲人今已矣，魂梦绕鄞山。","dynasty":"宋代","title":"挽史鲁公"}
{"author":"李曾伯","content":"蜀赖宗臣力，剑光星斗高。位才登豹尾，身几付鸿毛。节概公何慊，时艰运适遭。岷山如不坏，难泯此忠劳。","dynasty":"宋代","title":"挽蜀帅赵侍郎二首"}
{"author":"李曾伯","content":"西证膏肓急，人推仓扁医。惜哉当局晚，为此历阶谁。公在民犹望，公在民犹望，公亡事转顾。忠魂千古在，近有紫岩知。","dynasty":"宋代","title":"挽蜀帅赵侍郎二首"}
{"author":"李曾伯","content":"凤翥鹤林邑，来仪鸳鹭群。陈谟倾帝听，摛翰媲皇坟。位且践台斗，心惟寄岫云。诏纶方夜下，天曷丧斯文。","dynasty":"宋代","title":"挽吴鹤林尚书三首"}
{"author":"李曾伯","content":"一代儒臣表，三州吏治良。遗言了生死，新志尽行藏。昔梦崖何异，今知坡可方。百僚山下路，千载尚名香。","dynasty":"宋代","title":"挽吴鹤林尚书三首"}
{"author":"李曾伯","content":"宝屏倾盖早，公壮我丁年。入幕笑谈旧，升朝礼乐先。寄书榆柳外，觅句竹梅边。俯仰成畴昔，空余涕泗涟。","dynasty":"宋代","title":"挽吴鹤林尚书三首"}
{"author":"李曾伯","content":"懿范儒家出，灵台拂地平。活人裨惠爱，教子以忠清。康肃母无愧，中郎女有声。老天昭德报，兰桂满庭荣。","dynasty":"宋代","title":"挽吴门昌母夫人二首"}
{"author":"李曾伯","content":"庆事一门盛，修龄七袠强。纶封四大国，采侍两文昌。梦幻存真觉，动庸看显扬。家山空睇望，惜此令仪亡。","dynasty":"宋代","title":"挽吴门昌母夫人二首"}
{"author":"李曾伯","content":"持此四海准，得之前圣心。箪瓢富台阁，朝市等山林。说破先天易，流传正始音。太原千载后，思者甚于今。","dynasty":"宋代","title":"挽吴准斋二首"}
{"author":"李曾伯","content":"昨缀都人士，尝薰一片香。苍茫问淮浦，缱綣饯河梁。闻道机缘浅，予人风谊长。斯文其已矣，草木亦凄凉。","dynasty":"宋代","title":"挽吴准斋二首"}
{"author":"李曾伯","content":"庆积家声远，材优官业长。胡然嗇诸用，竟尔老于乡。德与年何憾，人期后必昌。秦原空睇望，惜此典刑亡。","dynasty":"宋代","title":"挽吴总干二首"}
{"author":"李曾伯","content":"夙托弥甥列，常怀范叔寒。门阑多厚盼，樽俎有余欢。衣笥袍犹恋，书邮墨未干。官身羁执紼，清泪为君弹。","dynasty":"宋代","title":"挽吴总干二首"}
{"author":"李曾伯","content":"身际乾淳盛，家传祖笏棠。典型周大雅，人物鲁灵光。厚德千钧重，明时一鉴亡。哲人今已矣，梦卜负岩廊。","dynasty":"宋代","title":"挽尤端明四首"}
{"author":"李曾伯","content":"渡江无故老，文武少全材。金玉其相者，朝廷有几哉。銮坡资润色，虎帐壮规恢。盍展经纶蕴，登调鼎鼐梅。","dynasty":"宋代","title":"挽尤端明四首"}
{"author":"李曾伯","content":"自入乌公府，受知三十秋。水鱼承雅眷，风鹤记良筹。一意人才进，平居国事忧。丝桐宜束阁，谁似子期不。","dynasty":"宋代","title":"挽尤端明四首"}
{"author":"李曾伯","content":"忆昨趋湘水，公归问锡山。惜时为俗累，欠往拜师颜。不复亲温厉，畴其念险艰。莫持鸡炙去，老泪不胜潸。","dynasty":"宋代","title":"挽尤端明四首"}
{"author":"李曾伯","content":"南渡称名相，西来见嫡孙。蜀珍交友盛，雍国曲刑存。桂苑连鸣鹿，枫宸拟簉鵷。平生经济略，雅志在中原。","dynasty":"宋代","title":"挽虞沧江提刑三首"}
{"author":"李曾伯","content":"准旟三易守，骃辔两观风。欲扫龙庭穴，犹参虎幄弓。草余周圄绿，粟积汉屯红。野渡方横棹，俄成夜壑空。","dynasty":"宋代","title":"挽虞沧江提刑三首"}
{"author":"李曾伯","content":"老子世北客，家本住吴头。登临聊复尔耳，佳节懒为酬。刚被西风断送，又为黄花牵帅，草创作斯游。目力眇无际，更上一层楼。对长江，流不尽，古今愁。凭栏正拟一笑，襟抱怯于秋。高处令人心悸，放旷舒怀何暇，好趁醒时休。留取江湖量，归去醉中州。","dynasty":"宋代","title":"水调歌头（丁亥重阳登益昌二郎庙楼）"}
{"author":"李曾伯","content":"天下奇观，江浮两山，地雄一州。对晴烟抹翠，怒涛翻雪，离离塞草，拍拍风舟。春去春来，潮生潮落，几度斜阳人倚楼。堪怜处，怅英雄白发，空敝貂裘。淮头。虏尚虔刘。谁为把中原一战收。问只今人物，岂无安石，且容老子，还访浮丘。鸥鹭眠沙，渔樵唱晚，不管人间半点愁。危栏外，渺沧波无极，去去归休。","dynasty":"宋代","title":"沁园春（丙午登多景楼和吴履斋韵）"}
{"author":"李曾伯","content":"不暖不寒天气，无思无虑山人。竹窗时听野禽鸣。更有松风成韵。竟日蒲团打坐，有时藜仗闲行。呼童开酒荐杯羹。欲睡携书就枕。","dynasty":"宋代","title":"西江月（宜兴山间即事）"}
{"author":"李曾伯","content":"平生宦海，是几番风雨，几番霜雪。绿野来归身强健，镜里微添华发。剑束床头，书寻架上，富贵轻于叶。南坡石竹，年来尤更清绝。好是梅坞松关，对湘溪一曲，翠屏千叠。柱杖蓝舆诗卷里，尚小东山勋业。只恐鸥盟，难忘鹤怨，未是闲时节。片云收却，照人依旧明月。","dynasty":"宋代","title":"念奴娇（见郑文昌于上柏）"}
{"author":"李曾伯","content":"续仲宣、一赋小呼鹰，声名满荆州。向宾筵游戏，毫端月露，皮里阳秋。遍历文书刁斗，何患不封侯。横槊风烟表，独占诗筹。见说眉攒心事，在岷峨乡国，落日西头。怅英豪遗恨，都付大江流。伟平生、经纶雅志，把重弓、聊为汉关留。中秋近，何如载酒，一笑登楼。","dynasty":"宋代","title":"八声甘州（用前韵答和史制参）"}
{"author":"李曾伯","content":"问金城方略，数十年来，谁堪称许。万福威名，草木识淮浦。西顾天长，中流地重，著此巨鳌柱。见说棋边，风声鹤唳，胆落胡虏。老子家声，六韬亲授，渭水归来，非熊非虎。江汉滔滔，建大将旗鼓。孤矢开祥，节旄迎渥，勋业纪盟府。好对芳天，莺花未老，金樽频举。","dynasty":"宋代","title":"醉蓬莱（癸丑寿吕马帅）"}
{"author":"李曾伯","content":"问讯南州守。怅吾生、今非昔比，后犹今否。涉尽风涛凭个甚，一瓣心香在袖。人竞说、顽哉此叟。识破荣途皆幻境，只形骸、已累它何有。姑勉尔，应之手。休烦下太勤占候。怕漂零、江湖易老，光阴难又。兔魄初生人初度，期共婵娟长久。赖此月、于人犹厚。燕颔封侯非我事，早携书、归卧吾庐旧。渝此约，有如酒。","dynasty":"宋代","title":"贺新郎（自和前韵）"}
{"author":"李曾伯","content":"雪山有缘，白首重来，信不偶然。怅怆凄未洗，平戎何策，英灵不绝，赖蜀多贤。耆旧二三，甲兵百万，力障狂澜回巨川。秋声静，共巍楼把酒，自足筹边。何人为我笺天。焉用此客星留井躔。正柴桑栗里，稻肥蟹健，松江笠泽，莼美鲈鲜。百计求闲，一归未得，便得归闲能几年。持公赋，待后堂新唱，夸语彭宣。","dynasty":"宋代","title":"沁园春（乙卯初度和程都大韵）"}
{"author":"李曾伯","content":"问梁益。天设金城铁壁。西风外，依约雁来，还报关山旧秋色。三秦听汉檄。远恨绵绵脉脉。频年事，虚掷桑阴，袆允诸人竟何策。彤弓误殊锡。怅活国难医，救世须佛。平生本藉毛锥力。对弧矢初度，满头白发，何堪兵卫叠画戟。咄青史陈迹。酒石。羡王绩。任击缶呼天，此乐何极。奚须太息惊前席。望天阍休待，梦如陶翼。柳边春后，放定远，出西域。","dynasty":"宋代","title":"兰陵王（甲寅初度和次贾韵）"}
{"author":"李曾伯","content":"斜日挂汀洲。帆影悠悠。碧云合处是吴头。几片寒芦三两雁，人立清秋。柳外莫停舟。休问闲愁。人生江海一萍浮。世路相期如此水，万里安流。","dynasty":"宋代","title":"浪淘沙（舟泊李家步）"}
{"author":"李曾伯","content":"自得沧江胜，归来伴鹤龟。晚年尤好易，暇日且论诗。欲问更生佛，非关二竖医。诸生毋试袂，公训有余师。","dynasty":"宋代","title":"挽虞沧江提刑三首"}
{"author":"李曾伯","content":"名阀蜚声远，甘泉跬步登。词华八{左土右专}日，姓字一条冰。恋阙丹心在，临朝清问曾。秀溪春梦杳，留得瓣香曾。","dynasty":"宋代","title":"挽曾侍郎二首"}
{"author":"李曾伯","content":"江汉云鸿遇，星霜电骥驰。同朝更同幕，相好更相规。肯托贤郎人，追伤益友谁。哀辞千里寄，相者为歌之。","dynasty":"宋代","title":"挽曾侍郎二首"}
{"author":"李曾伯","content":"早奏玉垣绩，才登金掌班。众皆期两地，谁谓老三山。江夏动劳上，东平礼义间。壮猷惭弗克，孰与济时艰。","dynasty":"宋代","title":"挽赵无垢二首"}
{"author":"李曾伯","content":"公未通闺日，相从入幕游。瞠乎惭后乘，藉甚传前筹。原显曾并辔，江涛几共舟。柯山回首处，老泪为横流。","dynasty":"宋代","title":"挽赵无垢二首"}
{"author":"李曾伯","content":"湖学源流盛，乡评闻望推。班才列留邸，材岂止分麾。正拟梅边喜，俄成薤上悲。人言公不死，兰砌典刑垂。","dynasty":"宋代","title":"挽肇庆胡守二首"}
{"author":"李曾伯","content":"里闬游从早，江淮契阔稠。勤君分月驾，共我济风舟。日者言犹在，辰乎叹莫留。佳城云水隔，老泪逐江流。","dynasty":"宋代","title":"挽肇庆胡守二首"}
{"author":"李曾伯","content":"仆仆征鞍日向西，相将山色界湘漓。风多火种春犹烧，客每露行朝未炊。燕傍人家犹细认，马行官道似曾知。眼前风物纪无尽，剩费吟鞭几首诗。","dynasty":"宋代","title":"晚宿大塘市"}
{"author":"李曾伯","content":"碧虚飞信八蓬莱，约我骖鸾伴侣来。蔼蔼祥云射虹渚，缤缤香雾下龟台。喜乘莲叶经琼海，笑指梅花荐玉杯。圣算自应天地久，蟠桃不计几回开。","dynasty":"宋代","title":"王母致语口号"}
{"author":"李曾伯","content":"忠贯羲娥勇冠军，虎臣动烈在三分。江东父老犹王我，天下英雄有使君。万顷怒涛翻白雪，一楼晴霭插红云。我来多高等神鸦力，风送牙樯意许勤。","dynasty":"宋代","title":"望富池卷雪楼作"}
{"author":"李曾伯","content":"可爱十分月，都无一点云。清光是处皆有，浑不许人分。独是大江深处，一片水晶世界，仿佛有微痕。坐到夜深际，万籁寂无闻。与诸君，同一笑，举芳樽。素娥自有佳约，何必命红裙。顷刻参横斗转，归去华胥一觉，玩事任纷纷。我袖有玉斧，当为整乾坤。","dynasty":"宋代","title":"水调歌头（再赋）"}
{"author":"李曾伯","content":"唤麴生来，与常娥约，从太守游。把玉箫声寄，萧关短笛，霓裳曲换，清塞重裘。桂影飘摇，桐阴立尽，多少征人霜满头。油幢暇，不掀髯一笑，辜负中秋。斗杓矗处中州。还有解闻鸡起舞不。看鸣弦中鹄，穿杨电激，飞球戏马，策垂星流。绣帽归军，玳簪环客，薄晚同登庾亮楼。浮生事，是几番玩月，何苦多愁。","dynasty":"宋代","title":"沁园春·唤麴生来"}
{"author":"李曾伯","content":"不须举扇障西风，且付黄花一笑中。渐喜卢㕙成两毙，仍愁蜂蚁起群雄。未能长策辕从北，果有真儒辙岂东。老我数奇何所用，快教儿辈学从戎。","dynasty":"宋代","title":"和蒋志父春风亭韵其一"}
{"author":"李曾伯","content":"玉笋环星拱，青螺带雾披。山为天下胜，境占岭南奇。援笔难穷者，凭阑尽有之。不因身世累，筑室老於斯。","dynasty":"宋代","title":"题千山观"}
{"author":"李曾伯","content":"一自檀溪把酒余，年来夷路崎岖。栖头落日人空老，局面西风事顿殊。故国山容增黯淡，旧时柳色半荒芜。草堂想见忧时切，曾赋官军近捷无。","dynasty":"宋代","title":"壬辰过鄂渚简张子直总干二首"}
{"author":"李曾伯","content":"簪履盛元幕，领袖属英游。登车揽辔余事，何止客诸侯。看尽巫云岷雪，却访庐峰湓浦，砥柱赞中流。百叠青山路，一片白苹洲。今日事，风涛上，一虚舟。长江万顷寒碧，犹谓马能浮。况是眼前局面，心腹忧如边角，胜著赖帷筹。谈笑济时了，勋业迈前修。","dynasty":"宋代","title":"水调歌头（庚子送周日丙·仲赴江东幕）"}
{"author":"李曾伯","content":"归来袖手江湖，不妨左右持螯白。凉宵幸对，一轮端正，娟娟秋色。万宇冰清，千林霜缟，更无云隔。对金茎露冷，铜壶漏静，梧阴转、画桥北。堪叹平生辙迹。算纷纷、为谁驱役。兔蟾应笑，蝇蜗累我，中年虚历。抖擞吟情，徘徊舞影，可怜佳夕。怅力微心在，梦中一曲，似黄楼笛。","dynasty":"宋代","title":"水龙吟（和韵）"}
{"author":"李曾伯","content":"昨夜孤村宿，春深人寂寥。庭前一株李，为我缟中宵。","dynasty":"宋代","title":"自湘赴广道间杂咏李花"}
{"author":"李曾伯","content":"是山来自古，与世类相忘。雨染新苔翠，风吹老柏香。神仙多汉魏，祠像半隋唐。几许烟霞侣，相从老此乡。","dynasty":"宋代","title":"过忠州访酆都观二首"}
{"author":"李曾伯","content":"此君尝识面，阅八载重来。倦鸟欣曾宿，栖鸾去不回。墙阴余旧墨，砌下长新苔。多谢东屏主，时时为拂埃。","dynasty":"宋代","title":"入郢访张学宾因睹旧句有感"}
{"author":"李曾伯","content":"手挼岩菊嗅寒香，陡觉轻飚透薄裳。自是苍官添老色，不因青女眩寒妆。新篘未熟啜茶去，晚稻才收种麦忙。原学老冢惟苦懒，荷锄归去卧斜阳。","dynasty":"宋代","title":"山中即事"}
{"author":"李曾伯","content":"户外世尘皆累，山中天籁无声。莫看螗谗相捕，要教鹤舞鱼听。","dynasty":"宋代","title":"送李琴士据梧"}
{"author":"李曾伯","content":"晓来微雨过前溪，见说桃花水正肥。人送风帆还紫闼，客随星履探测黄扉。昔陪关上青牛到，今趁辽东白鹤归。留得春风满全蜀，尚知杨柳赋依依。","dynasty":"宋代","title":"代蜀总直召宴制帅乐语口号"}
{"author":"李曾伯","content":"凤翥鹤林邑，来仪鸳鹭群。陈谟倾帝听，摛翰媲皇坟。位且践台斗，心惟寄岫云。诏纶方夜下，天曷丧斯文。","dynasty":"宋代","title":"挽吴鹤林尚书三首"}
{"author":"李曾伯","content":"自六朝、用武诧荆州，襟喉重疆陲。更西风似箭，峡江如线，事势夔夔。须仗中流砥柱，天付治平谁。甚矣吾衰矣，将老东篱。休说纷纷往梦，任阴平邓艾，骆谷姜维。向棋边聊且，官事了痴儿。雨未阴、毋忘户牖，挂长绳、系不住铜仪。空遐想，桃源春媚，安得追随。","dynasty":"宋代","title":"八声甘州（和刘仓贺蜀捷）"}
{"author":"李曾伯","content":"壮游几度上南楼，今度重来二十秋。俯仰之间只犹昨，登临何处是无愁。好山常在世青眼，此水如斯人白头。老兴未阑明月上，归欤笠泽有扁舟。","dynasty":"宋代","title":"过鄂渚登南楼"}
{"author":"李曾伯","content":"感君寄我一枝春，雨虐风饕苦不仁。羞得玉奴浑不放，含香犹待浣溪人。","dynasty":"宋代","title":"和刘制遗梅"}
{"author":"李曾伯","content":"天下中庸，千载一灯，传之自公。有涵洪雅量，陂澄千顷，坚凝定力，壁立孤峰。佐鼎调梅，参帷借箸，略试斯文经济功。听淮鹤，暂素丝揽辔，玉帐分弓。朝来鼓角声雄。庆元帅新除初度逢。任西风局面，人皆氵项洞，福星堂上，我独从容。草檄传燕，开门释蔡，了却中原公衮东。归廊庙，把格天勋业，与宋无穷。","dynasty":"宋代","title":"沁园春（乙未代寿尤制帅）"}
{"author":"李曾伯","content":"霄汉当年把绣衣，载持斋钺建侯圭。春城月淡铜梁北，夜柝星沉玉垒西。外阃规模萧葛上，中朝勋望范韩齐。枫宸侧席亲贤久，早晚鸣珂步相堤。","dynasty":"宋代","title":"寿蜀帅其二"}
{"author":"李曾伯","content":"两星相比映文昌，戏綵蹁跹戟卫香。鬓底公因民事白，眉边人卜诏书黄。五千文字为家计，百万阴功即寿乡。要学元和同九老，未誇耆旧传襄阳。","dynasty":"宋代","title":"代为其亲寿其二"}
{"author":"李曾伯","content":"琅琅环佩三千，一楼玉立中端委。瑶琚碾就，襄王故国，屈平遗里。多少铅华，飞琼涂抹，一时挼碎。记少年驰逐，银杯缟带，几番被、鸡呼起。冷入重貂如水。鬓丝丝、叹非前比。羔儿满泛，狮儿低唱，飘风过耳。冰释边忧，春生民乐，欢形佐史。倩何人蜚奏，五云天上，助吾君喜。","dynasty":"宋代","title":"水龙吟其十四席间诸公有赋，再和"}
{"author":"李曾伯","content":"嗟矍铄翁，对婵娟月，怀汗漫游。怅江湖幸有，季鹰鲈鲙，田园忍负，晏子狐裘。丹桂开时，青苹渺处，家在三吴天尽头。庭皋静，又一番叶落，天下皆秋。少年弓剑边州。惊转首黄粱还梦不。叹悠悠千载，关山无恙，滔滔一水，岁月俱流。镜老菱花，笳悲芦叶，新雁数行人倚楼。君知否，把眉峰蹙破，岂为身愁。","dynasty":"宋代","title":"沁园春（月夜自和）"}
{"author":"李曾伯","content":"怅浮生、俯仰迹成空，依然此江山。对秋容如画，天长雁度，水阔鸥闲。追游未甘老态，凭酒借红颜。归骑斜阳外，柳老荷残。幸对黄花时节，喜宾朋晤语，烽火平安。仅风巾一笑，名尚满人寰。要流芳、相期千载，肯区区、徒恋片时欢。姑聊尔，招呼楚调，慰藉南冠。","dynasty":"宋代","title":"八声甘州·怅浮生"}
{"author":"李曾伯","content":"几年野渡孤舟，萧然袖此经纶手。归来廊庙，从容进退，祖风犹有。小队环花，轻艘漕玉，暂临金斗。把诗书帷幄，期年坐啸，尘不动、依依柳。好是公堂称寿。正元戎、阃垣开后。旌旗才举，胡雏马上，闻风西走。一点阳春，无边德泽，淮山长久。待官军，定了长安，貂蝉侍、未央酒。","dynasty":"宋代","title":"水龙吟（甲午寿尤制使）"}
{"author":"李曾伯","content":"对剑花凝，笳叶卷，天宇尘清声肃。楼船催解处，正日戈夕照，风旗西矗。虎战龙争，人非地是，形势昔雄三国。景升今何在，怅婆娑老子，奚堪荆牧。岂自古常言，力宁斗智，智宁如福。西征非太速。奈臣职、难负君王嘱。嗟往事、祁山抗表，剑阁刊铭，祗成堕甑并空轴。喜听平安信，岂止为、区区一竹。蚊蟁类、笑谈逐。玉关归老，不愿封侯食肉。愿还太平旧蜀。","dynasty":"宋代","title":"大?"}
{"author":"李曾伯","content":"大疏归来，小阮适闲，喜同此时。问垂孤历载，几番遥祝，举觞华旦，相会良希。颂以松椿，酌之椒柏，预卜明年百事宜。春犹浅，趁雪晴梅放，且和新诗。公虽厌直兰闱。如正色朝端当宁知。看大廷诸老，争推前席，吾家五祖，自有传衣。暖律初回，要津立上，卿相时来皆可为。祈公寿，与东君不老，南极齐辉。","dynasty":"宋代","title":"沁园春·大疏归来"}
{"author":"李曾伯","content":"檀溪翠雾晓轮囷，共庆皇华诞玉辰。偻指明宵三五夜，从头新岁八千春。且烦皎月清边徼，行逐东风造禁宸。留取棠阴蔽南岘，为陪羊杜寿苍珉。","dynasty":"宋代","title":"寿岳漕"}
{"author":"李曾伯","content":"画舸呼风，长剑倚天，半哉此行。指洞庭彭蠡，遍观吴楚，瞿塘滟滪，直上峨岷。帝语春温，军声秋肃，手济时屯开泰平。天应是，念蚕丛父老，公为更生。眼看四海无人。今天下英雄惟使君。想驰情忠武，将兴王业，抚膺司马，忍咎吾民。净洗甲兵，归来鼎辅，定使八荒同一云。经营事，比京河形势，更近函秦。","dynasty":"宋代","title":"沁园春（壬寅饯余宣谕入蜀）"}
{"author":"李曾伯","content":"六十衰翁，更加二龄，此何等时。不退寻岩壑，相安耕钓，重来岭峤，犹事驱驰。绝类文渊，当年矍铄，上马据鞍奚所为。偏怜处，是难堪潦雾，水际鸢飞。云台铜柱空题。奈床下伊人心素疑。自古来如此，只须付酒，风光纵好，勿复言时。莼菜美时，桂花香里，所愿少须臾乐之。西风外，喜羽书夜静，即是归期。","dynasty":"宋代","title":"沁园春（己未初度）"}
{"author":"李曾伯","content":"从渠旧隐擅清修，我爱吾庐溪上幽。一幅霜林长短树，几湾烟苇去来舟。买鱼酿秫作新节，招鹤访梅迟小留。却忆故山怀故才，宁忘嫠纬念宗周。","dynasty":"宋代","title":"八窗叔用前韵相寄时留村舍和以谢之"}
{"author":"李曾伯","content":"分弓来戍岭南州，勋镜尘生雪满头。愿进愚言宜简易，颇哀老子得遨游。青山落处钟闻寺，白鹭明边人倚楼。衙散吏归冰样静，一庭落叶和晴鸠。","dynasty":"宋代","title":"登西楼题柱"}
{"author":"李曾伯","content":"趁西风、且登黄鹤，挥毫先奏秋赋。燕山桂种清芬在。人物翩翩如许。堪羡处。长安近、蟾宫相继金闺步。佳哉盛举。看精淬龙泉，厚培鹏背，自此要津去。荆州事，多幸乡情相予。几番灯柝棋墅。转头江阔轻帆速，梦入吴松鸥鹭。君记取。旧王粲、曾言信美非吾土。故人相语。为细数艰难，满头雪白，无奈戍边苦。","dynasty":"宋代","title":"摸鱼儿（送窦制干赴漕趁班）"}
{"author":"李曾伯","content":"才听鸣蜩叶底声，倏闻振羽草根吟。物情感我千线鬓，时事萦人一片心。读易床头新课业，回文机上旧光阴。客怀休用嗟畴昔，更老那知得似今。","dynasty":"宋代","title":"自和"}
{"author":"李曾伯","content":"竟日百余里，相逢三数家。平岗尽茅苇，沃壤旧桑蔴。短树巢归燕，荒城宿乱鸦。兴亡谁与问，马首夕阳斜。","dynasty":"宋代","title":"淮西幕自皂口入颍道间作"}
{"author":"李曾伯","content":"历峡浮江万里归，一湖乃尔尼留之。由吾天籁偶相值，岂汝川灵敢肆欺。上水虽饶趋下例，北风会有转南时。浮生只作无心看，何用咨咨咄咄为。","dynasty":"宋代","title":"阻风固城湖"}
{"author":"李曾伯","content":"绮阁香销，玉砌梦残，凄凉旧台。对御沟红叶，一番木落，宫墙黄菊，几度花开。水溯岷源，山联吴会，目送征鸿安往哉。都休问，六朝人物，谁拙谁才。平生衮衮烟埃。记匹马当年荆蜀淮。叹凋零殆尽，词源已竭，消磨未去，酒量犹恢。八跪蟹肥，四腮鲈美，客有可人招不来。油幢暇，凭栏一笑，相与传杯。","dynasty":"宋代","title":"沁园春（再和）"}
{"author":"李曾伯","content":"渡江华阀尚毡青，人物林中早有声。官辙久更谙世路，边筹熟试洞戎情。整镳向阙人多羡，出幕持麾古所荣。盍为王言留禁闼，美才可止仅专城。","dynasty":"宋代","title":"送翟简卿制参赴南安二首"}
{"author":"李曾伯","content":"玉堂义方训十字，衍而六百十六言。一门翁季自师友，尽出学问之根源。彼援遗书诫敦严，暨昶以义名沉浑。争如此作旨哉味，足使闻者推而尊。虽然丙善友之义，仕教之忠古皆尔。读其诗可知其人，非是父不生是子。书绅我亦且服膺，过庭夫岂弗由礼。触屏教诌势利徒，得不为之望风愧。","dynasty":"宋代","title":"跋曾玉堂训子十诗"}
{"author":"李曾伯","content":"岭石水分脊，湖南山尽头。廛声通海远，塔影插天浮。香接宝坊界，星联铜柱州。祖孙凡几到，亦是宿缘不。","dynasty":"宋代","title":"过兴安塔寺僧以先世诗来偶赋"}
{"author":"李曾伯","content":"宵旰轸先虑，岭海屈真儒。金城素有奇略，不待至才图。春满洲鹦楼鹤，天付簪山带水，驷马驾轻车。六月正炎热，吾肯缓吾驱。越蓬婆，逾邛笮，彼穹庐。其能涉我烟瘴，载籍以来无。联络五溪百粤，托柱南方半壁，中外保无虞。了此经营事，归去位钧枢。","dynasty":"宋代","title":"水调歌头（送印德远经略入广）"}
{"author":"李曾伯","content":"护风须饮剧，待雪拚眠迟。举席俱佳客，挥毫尽好诗。冷芗梅畔觉，清响竹间知。莫忆征鞍梦，从渠月下支。","dynasty":"宋代","title":"诸友迟留待雪再用韵"}
{"author":"李曾伯","content":"杜鹃一自听天津，南北纷纷患转深。备谨彻桑征戍事，忧形恤纬老臣心。惊闻边信多蛮语，喜动乡情带楚音。若得君王放归去，便陪莲社访东林。","dynasty":"宋代","title":"思归偶成"}
{"author":"李曾伯","content":"公归东里我西州。枫荻楚天秋。乌樯转首，暮云江树，落日沙头。瞿唐此去风涛恶，宁愿贾胡留。明年春晚，松江笠泽，归约追游。","dynasty":"宋代","title":"眼儿媚（和八窗叔韵送之）"}
{"author":"李曾伯","content":"唤麹生来，与常娥约，从太守游。把玉箫声寄，萧关短笛，霓裳曲换，清塞重裘。桂影飘摇，桐阴立尽，多少征人霜满头。油幢暇，不掀髯一笑，辜负中秋。斗杓矗处中州。还有解闻鸡起舞不。看鸣弦中鹄，穿杨电激，飞球戏马，策＿星流。绣帽归军，玳簪环客，薄晚同登庾亮楼。浮生事，是几番玩月，何苦多愁。","dynasty":"宋代","title":"沁园春（中秋约僚佐观击圆，登怀远，用前韵）"}
{"author":"李曾伯","content":"天顾坤维，持橐秉旄，屈公此行。正地雷观象，一阳将复，天星验数，五福初临。汉指才宣，蜀民相贺，百万耄倪犹更生。先声布，便胆寒西贼，关塞无尘。休嗟往事营营。要清献、乖崖相拟伦。看作新精采，叶符气运，转旋机括，元在人心。奖率三军，扫清万里，从此西南开太平。功成后，却归来廊庙，细展经纶。","dynasty":"宋代","title":"沁园春（饯余蜀帅）"}
{"author":"李曾伯","content":"吾皇神武中兴，直须整顿舆图旧。岂惟天顾，岷峨一角，但西其首。遮护咽喉，扶持气脉，宁无医手。有庙谟先定，傍观何待，留侯蹑、魏侯肘。天眷我家仁厚。盛英才、载量车斗。中流孤艇，千钧一发，老夫何有。休对秋风，移宫换羽，吟无绝口。看福星，太乙临梁，此虏自不能久。","dynasty":"宋代","title":"水龙吟（和幕府贺策应）"}
{"author":"李曾伯","content":"江湖已老犹为吏，心境俱清即是仙。聊挹层峦荐湘菊，一时人在小壶天。","dynasty":"宋代","title":"登寿沙楼和抑斋韵"}
{"author":"李曾伯","content":"春自何来，深雪里、南枝先白。伊祁氏、一番陶冶，千林香色。弱柳眼回青尚浅，小桃腮晕红将入。笑渠侬、剪彩与裁花，夸闺德。九十日，春还客。数千里，官为役。看时来、雁随云去，鱼从冰出。一脉流通天造化，三杯扶植身关尺。对东皇、太乙续离骚，需词伯。","dynasty":"宋代","title":"满江红（和立春韵简云岩）"}
{"author":"李曾伯","content":"今世儒宗一泰山，暂乘紫气下函关。主盟道学周程上，伯仲诗名李杜间。少府暂分肤使节，甘泉合在侍臣班。春江一碧平於掌，好趣牙樯待赐环。","dynasty":"宋代","title":"寿遂宁李漕"}
{"author":"李曾伯","content":"几载星轺惠汉关，埴培寿脉一分宽。数丝鹤鬓因民白，一片鸥心为国丹。绿野高风虽独慕，黄花晚节正争看。动名麟阁清芬在，且伴松椿傲岁寒。","dynasty":"宋代","title":"寿利州赵漕"}
{"author":"李曾伯","content":"正莼鲈佳梦绕吴乡，牙樯忍轻离。向仲宣楼上，凭高举酒，几共灯棋。曾记少陵留咏，出幕合持麾。飞盖长安去，华贯平跻。好是倚门迎笑，恰野堂云壑，菊后梅时。庆凤雏新长，携手奉莱衣。抚孤松、绝胜细柳，念征人、徒老玉关西。归来也，幅巾藜杖，办取追随。","dynasty":"宋代","title":"八声甘州（壬子饯帅机沈好问）"}
{"author":"李曾伯","content":"谁将拙句彻名流，勾引春风入笔头。廊庙喜登端士用，田园盍为故人谋。曾芳草外思淮事，应海棠边念蜀游。细雨挑灯成朗诵，剧谈如共峡江舟。","dynasty":"宋代","title":"右司周炳仲亦用韵并和以谢之"}
{"author":"李曾伯","content":"风概推诸老，霜台伟壮游。握兰宜入从，剖竹乃为州。早为庭闱佚，晚犹乡国忧。甘棠遗笏在，衮衮有公侯。","dynasty":"宋代","title":"挽蹇都官"}
{"author":"李曾伯","content":"昔插金莲醉五泉，与君抵掌共谈天。蜀山历遍数千里，荆渚重逢八九年。了为丹砂行作吏，我无金鼎可求仙。更怜不是春风手，雪意垂垂送去船。","dynasty":"宋代","title":"送清湘蒋尉"}
{"author":"李曾伯","content":"东南一气当春，便从黄钺登台斗。紫皇举此，亨屯济泰，属之公手。淮浦烽销，未央觞献，捷传清昼。庆太平朝野，駸駸重见，昔淳化、今嘉祐。史观年编新就。看勋庸、光前垂後。三槐鼎盛，双椿盘固，古今希有。宴侍龙颜，欢承鹤发，相期长久。问前朝，相业谁同，八九十、迈文富。","dynasty":"宋代","title":"水龙吟·东南一气当春"}
{"author":"李曾伯","content":"高亭俯瞰蓼苹洲，人老香山月自秋。过耳好音堪一笑，伤心往事只轻沤。休嗟塞上明妃调，且送江头过客舟。壮士肯为儿女泪，柔肠一任恼苏州。","dynasty":"宋代","title":"和疏轩琵琶亭韵"}
{"author":"李曾伯","content":"与子前言戏，驾人昨梦然。办心求学道，绝口戒谈天。适我烟霞外，任渠牛斗边。明年茅屋下，共玩养生篇。","dynasty":"宋代","title":"赠郑通庵"}
{"author":"李曾伯","content":"百尺城头著画阑，当年气欲压人寰。天机野马浮游外，世事沙鸥浩荡间。俗靡风颓畴底柱，功成身退盍循环。君看方册中前鉴，办取轻帆及早还。","dynasty":"宋代","title":"自和"}
{"author":"李曾伯","content":"万里净无翳，一镜独当天。老蟾痴兔顽甚，阅世几何年。任尔炎凉千变，不改山河一色，爽气逼人寒。何必乘槎去，直到斗牛间。叹常娥，元不嫁，只孤眠。古今遗恨，不能长似此宵圆。我有竹溪茅舍，办取金凤玉露，一笑四并全。细和坡仙句，低唱教婵娟。","dynasty":"宋代","title":"水调歌头（辛亥中秋和陈次贾，用坡仙韵）"}
{"author":"李曾伯","content":"宝屏倾盖早，公壮我丁年。入幕笑谈旧，升朝礼乐先。寄书榆柳外，觅句竹梅边。俯仰成畴昔，空余涕泗涟。","dynasty":"宋代","title":"挽吴鹤林尚书三首"}
{"author":"李曾伯","content":"担簦畏炎暑，肃肃问宵征。马首已十里，鸡声才五更。云迷青障小，月挂玉钩横。农舍欲安挽，戒奴毋大惊。","dynasty":"宋代","title":"晓行梧桐岭"}
{"author":"李曾伯","content":"物有小而智，虚檐寄微缕。了不介天地，何以芘风雨。蜂虿尝自投，螳螂不敢侮。去面类汤纲，取象得羲罟。丝吐虽非蚕，蝇视有如虎。真巧非人为，羞煞金针女。","dynasty":"宋代","title":"蜘蛛和韵"}
{"author":"李曾伯","content":"塞北烟氛扫未开，何劳青眼过江来。道人已办游山屐，福将谁胜上马杯。","dynasty":"宋代","title":"赠相士钱嫰溪"}
{"author":"李曾伯","content":"漠漠风烟著野棠，一春多恨雨浪浪。古榕阴里作寒食，芳草城头过艳阳。不断山光通百粤，无边春思渺三湘。伊祁不放花飞尽，露湿蔷薇几阵香。","dynasty":"宋代","title":"禁烟日登嵯峨阁和方孚若韵"}
{"author":"李曾伯","content":"徙倚上危梯，云空望眼迷。雁声秋信北，鸦背夕阳西。岸远舟逾小，水高山陡低。家乡天际是，何日赋归兮。","dynasty":"宋代","title":"秋日登楼眺望"}
{"author":"李曾伯","content":"水能清亦能浊，月有满亦有亏。清浊满亏区别，冯君书以知之。","dynasty":"宋代","title":"题冯司法水月书堂"}
{"author":"李曾伯","content":"对剑花凝，笳叶卷，天宇尘清声萧。楼船催解处，正日戈夕照，风旗西矗。虎战龙争，人非地是，形势昔雄三国。景升今何在，怅婆娑老子，奚堪荆牧。岂自古常言，力宁斗智，智宁如福。西征非太速。奈臣职、难负君王嘱。嗟往事、祁山抗表，剑阁刊铭，只成堕甑并空轴。喜听平安信，岂止为、区区一竹。蚊氓类、笑谈逐。玉关归老，不愿封侯食肉。愿还太平旧蜀。","dynasty":"宋代","title":"大酺（和陈次贾赠行韵）"}
{"author":"李曾伯","content":"四维风折势，一片雪同规。花竹丛间着，开樽沦苟茗宜。","dynasty":"宋代","title":"重庆阃治十咏·六角亭"}
{"author":"李曾伯","content":"天教管邻众山来，笋立平章翠作堆。上马休怜翁矍铄，酌罍聊赋彼崔嵬。楼高苍桂奇观列，人对黄花逸兴催。公退呼儿同徙倚，卷舒风月等浮埃。","dynasty":"宋代","title":"登湘南楼和方孚若韵"}
{"author":"李曾伯","content":"我尝采石山头见蛾眉，且看浓妆淡抹两湖宜。何物老妪生此儿，又睹双髻尤为奇。五丁刻画盘古时，黛绿常假山灵施。春风阅尽不肯笄，素螺头立鬓不丝。梳云沐雨容为谁，相逢婉变是似之。古今知几经品题，我困暑役何能诗。祗疑前川月鉴故半亏，嫦娥妒吝耶焉知非。","dynasty":"宋代","title":"咏丫头岩"}
{"author":"李曾伯","content":"懒上巍楼，楚江一望天无际。漫游萍寄。莫挽东流水。一片秋光，直到山阴里。人还记。戍边归未。更忆鲈鱼美。","dynasty":"宋代","title":"点绛唇（辛亥饯陈次贾归）"}
{"author":"李曾伯","content":"少年塞上秋来早，昴街尚余芒曜。举目关河，惊心弧矢，顾我岂堪戎纛。几番凤诰。愧保障何功，恩隆旒藻。笑指呼鹰，露花烟草忆刘表。头鸬如许相与，岁寒犹赖有，白发公道。对月怀人，临风访古，往事凄凉难考。何时是了。莫驰志伊吾，贪名清庙。松菊归来，稽山招此老。","dynasty":"宋代","title":"齐天乐（壬子和陈次贾为寿韵）"}
{"author":"李曾伯","content":"自得湘南一派奇，禅舂元熟不须师。几千亿化如来相，五百年将再出时。翠壁云连秋树老，宝坊香静午斋迟。我来欲和因缘事，众衲丛中有解知。","dynasty":"宋代","title":"礼湘山佛和别驾叔韵"}
{"author":"李曾伯","content":"元祐丰家几世孙，依然风概至今存。著鞭自许河南逖，举酒相期洛北温。联句有诗留月观，禦戎何策告天阍。切毋饮却西湖水，齿颊冰霜置勿论。","dynasty":"宋代","title":"送制机丰德馨赴堂召其一"}
{"author":"李曾伯","content":"把绣成吟，真压倒、古之元白。佳句有、雪车冰柱，曾无矜色。一点不留烟火气，诗脾时有清风入。更岭边、多少活人恩，于公德。公自是，朝天客。应笑我，为人役。看时犹多事，公须一出。琅腹细披忠抱寸，龙颜密侍天威尺。借笔端、从此润皇猷，翰林伯。","dynasty":"宋代","title":"满江红（用韵乌朔斋）"}
{"author":"李曾伯","content":"因君郢调问前踪，贤者斯能乐雪宫。四海香名寰宇外，百年公论党碑中。癯然鹤骨存生气，寂甚鸾胶续古风。留得墨池芳润在，划玄犹可忆扬雄。","dynasty":"宋代","title":"和刘疏轩雪堂韵"}
{"author":"李曾伯","content":"里社久相于，深知我计疏。壮怀方磊磊，别语又渠渠。竟日犹传箭，何时可荷锄。烦君看三径，松与菊何如。","dynasty":"宋代","title":"送扬州胡倅赴堂召其二"}
{"author":"李曾伯","content":"群玉峰头惯见春，此花常寓雪霜仁。东风又促进派孤山去，应向香边念故人。","dynasty":"宋代","title":"和刘制遗梅"}
{"author":"李曾伯","content":"担簦畏炎暑，肃肃问宵征。马首已十里，鸡声才五更。云迷青障小，月挂玉钩横。农舍欲安挽，戒奴毋大惊。","dynasty":"宋代","title":"晓行梧桐岭"}
{"author":"李曾伯","content":"麹生来言，素娥寄声，偶阆苑游。问去年今夕，逢余桂岭，前年今夕，见子菟裘。何事尘劳，启人厌倦，痴兔老蟾因缩头。宜珍重，要相期后会，直待来秋。休休。莫舞凉州。岂巫女风姨相妒不。枉停歌准拟，冰轮东上，持杯顾恋，银汉西流。一笑天慳，四并时少，应负珠帘十二楼。呼蕉叶，且与生酹古，排遣牢愁。","dynasty":"宋代","title":"沁园春（以雨不克登楼，用前韵）"}
{"author":"李曾伯","content":"身际乾淳盛，家传祖笏棠。典型周大雅，人物鲁灵光。厚德千钧重，明时一鉴亡。哲人今已矣，梦卜负岩廊。","dynasty":"宋代","title":"挽尤端明四首"}
{"author":"李曾伯","content":"壁垒壮西塞，形势古州来。九重庙算经远，边隙肯轻开。整顿金城千仞，遮护风寒数处，蛇豕敢当哉。惆怅倚长剑，扫未尽烟埃。骑连营，桥列栅，木成排。老酋鱼釜视我，孰与障吾淮。横槊冲围四出，北府牢之何勇，新进喜多才。老子可归矣，击坏乐春台。","dynasty":"宋代","title":"水调歌头（乙巳九月寿城获捷，和傅山父凯歌韵）"}
{"author":"李曾伯","content":"问讯中秋月，瞥见一眉弯。婆娑桂影，今年又向桂林看。蓬天桑弧初度，罗带玉簪旧识，俯仰十年间。记得老坡语，颓景薄西山。碧虚人，应笑我，已苍颜。岁寒耿耿，不改惟有寸心丹。目断风涛万里，梦绕烟霞一壑，老矣甚时闲。不愿酒泉郡，愿入玉门关。","dynasty":"宋代","title":"水调歌头·问讯中秋月"}
{"author":"李曾伯","content":"冬当月初后，天欲试霜时。永夜绝人语，新寒听雁知。壮心忧国在，老计入山宜。莫作邯郸梦，萧萧鬓已丝。","dynasty":"宋代","title":"宿宜兴禅房"}
{"author":"李曾伯","content":"去国二千里，离家五十程。炎歊无计避，忧患以身更。误矣骖鸾句，伤哉舐犊情。何时拂衣去，藜藿保余生。","dynasty":"宋代","title":"己酉六月阻水於宜春道间枫树"}
{"author":"李曾伯","content":"晓起炉烟一缕清，梵音缭绕槛轩行。须臾日上松梢了，又听斋钟相斋鸣。","dynasty":"宋代","title":"宜兴山房十首"}
{"author":"李曾伯","content":"收揽河山入此楼，几年蚡冒古荆州。目穷夕照西沉队，心到寒江东尽头。历历雄图史南北，纷纷遗恨晋春秋。酒边感慨凭阑久，衰柳行间数白鸥。","dynasty":"宋代","title":"登河山万里楼"}
{"author":"李曾伯","content":"昨夜孤村宿，春深人寂寥。庭前一株李，为我缟中宵。","dynasty":"宋代","title":"自湘赴广道间杂咏·李花"}
{"author":"李曾伯","content":"去年曾借梅为寿。转眼垂孤小春又。一笑巡檐清影瘦。雪边聊且，收香藏白，少俟融和透。新来东阁高吟就。金鼎家声自依旧。唤取玉妃重举酒。百花头上，一枝芳信，终属东君手。","dynasty":"宋代","title":"青玉案（丁未寿八窗叔）"}
{"author":"李曾伯","content":"许史推华阅，欧韩策隽名。风流接南渡，步武到西清。玉帐劳筹笔,彤墀识履声。壮怀驰万里，谁坏国金城。","dynasty":"宋代","title":"挽观登使郑尚书"}
{"author":"李曾伯","content":"二十年前，黄州竹楼，共酬好春。记淮＿江表，群贤毕集，清明上巳，二美相并。一枕黄粱，满头白发，屈指旧游能几人。堪嗟处，怅光阴易老，犹困西尘。今朝又值良辰。空想像、长安天气新。问兰亭癸丑，雪堂壬戌，倏成畴昔，将似来今。觞泛流泉，茗烹新火，领略韶华聊啸吟。鹦洲去，有故人相问，为语归音。","dynasty":"宋代","title":"沁园春（送乔宾王）"}
{"author":"李曾伯","content":"对垂弧、引觞一笑，凄凉薄分天赋。丁年驰骛弓刀后，报国孤忠自许。堪叹处。今老矣，强颜犹踵邯郸步。安能远举。谩目送征鸿，梦劳胡蝶，无计便归去。清闲禄，旧说天公靳予。何时松菊村墅。生非燕颔鸢肩相，岂是觚棱鹓鹭。收拾取。休直似、文渊定远空怀土。阿戎可语。待乞得身还，屏伊世累，甘受作诗苦。","dynasty":"宋代","title":"摸鱼儿·对垂弧"}
{"author":"李曾伯","content":"高人已逐烟霞去，此地犹余岩壑存。十数小峰缠古蔓，两三老木长盘根。月沉翠柳空梁影，雨洗苍苔带屐痕。留得清风师后进，绝胜金谷忆王孙。","dynasty":"宋代","title":"偶得希真岩壑旧隐正在小圃因赋"}
{"author":"李曾伯","content":"鲸浪中间一岛居，往时千虑笑狂愚。伏波方略今堪拟，渤海声名断与俱。小丑当从而靡矣，吾民其庶有瘳乎。双旌整顿双泉了，归佐清朝泽广区。","dynasty":"宋代","title":"琼筦雇守示和愚溪诗用韵饯之"}
{"author":"李曾伯","content":"胆良相正体坤乾，感格进暘本致虔。坐使群方皆见日，谁言千里不同天。只将精白承休德，岂在缁黄结善缘。更得北负无羽檄，不妨举酒乐康年。","dynasty":"宋代","title":"秋霖喜霁适睹庙堂酬唱相去数千里而阴晴同之"}
{"author":"李曾伯","content":"徙倚上危梯，云空望眼迷。雁声秋信北，鸦背夕阳西。岸远舟逾小，水高山陡低。家乡天际是，何日赋归兮。","dynasty":"宋代","title":"秋日登楼眺望"}
{"author":"李曾伯","content":"竹里几椽茅屋，门前一树桃花。布袖蒿簪笑语，鸡豚社酒山家。","dynasty":"宋代","title":"全州道间"}
{"author":"李曾伯","content":"巷陌高题仪凤，桥梁横卧长虹。十里江山福地，满城桃李春风。","dynasty":"宋代","title":"全州道间"}
{"author":"李曾伯","content":"林坞禽鸣高树，溪桥人立危栏。芳草铺平绿野，白云界破青山。","dynasty":"宋代","title":"全州道间"}
{"author":"李曾伯","content":"十年复此主文盟，喜得名邦岁贡英。宴启鹿鸣珠照乘，堂开鹏运玉连城。梅花雪里传魁信，桂子风前送客程。若到天庭问南事，细陈长策为销兵。","dynasty":"宋代","title":"劝驾桂林乡举"}
{"author":"李曾伯","content":"骄阳赫赫正当空，化作甘霖覆手中。洗涤四郊无点翳，作兴群槁有新功。惟方寸地能精格，信咫尺天随感通。毋以喜书安仅尺，更行好事答高穹。","dynasty":"宋代","title":"和傅山父喜雨韵二首"}
{"author":"李曾伯","content":"晓听平安报。信荆州、古今形胜，金汤天造。落日岘山陈迹在，依旧大堤芳草。叹紫塞、黄尘未扫。水合水生来又去，赖胡雏、犹畏熊当道。薇柳戍，甚时了。乞身屡上笺天表。感恩深、丁宁帝语，许同方召。自愧黔驴无伎俩，桑土绸缪盍早。空手袖、剑锋懊恼。要鲙鲸鲵封京观，愿汉廷用壮臣年老。毋更取，仲华笑。","dynasty":"宋代","title":"贺新凉（甲寅春闻襄寇退）"}
{"author":"李曾伯","content":"烂醉非生涯，小人若甘醴。斧斤戕天和，狂药害正礼。可惜竹溪逸，吵饮颍之水。名教有余乐，公未知趣耳。","dynasty":"宋代","title":"和清汀蒋省干酒色财气韵"}
{"author":"李曾伯","content":"一代儒臣表，三州吏治良。遗言了生死，新志尽行藏。昔梦崖何异，今知坡可方。百僚山下路，千载尚名香。","dynasty":"宋代","title":"挽吴鹤林尚书三首"}
{"author":"李曾伯","content":"元英燕罢瑶台，玉妃满地花钿委。山川幻出，剡溪梁苑，齐宫郢里。半点瑕无，一团和就，珠圆琼碎。任谢家儿女，庭前争诧，盐空撒、絮风起。夜入蔡州城里。问官军、果谁堪比。饮羔烹凤，众宾一笑，直聊尔耳。塞耸玉楼，冻呵金井，属公诗史。更须待大白，浩歌黄竹，为丰年喜。","dynasty":"宋代","title":"水龙吟（辛亥和吴制参赋雪韵）"}
{"author":"李曾伯","content":"谁将花烛聘东风，与海棠时恨不同。意已不求真会合，何妨一白对千红。","dynasty":"宋代","title":"和水竹梅烛韵"}
{"author":"李曾伯","content":"德化勤三纪，仁声溢九州。浣衣昭禹俭，昃食轸文忧。润色恢鸿业，艰难启燕谋。中兴宗汉庙，端自敬天休。","dynasty":"宋代","title":"甲申宁庙挽词其一"}
{"author":"李曾伯","content":"一自檀溪把酒馀，年来夷路浸崎岖。楼头落日人空老，局面西风事顿殊。故国山容增黯淡，旧时柳色半荒芜。草堂想见忧时切，曾赋官军近捷无。","dynasty":"宋代","title":"壬辰过鄂渚简张子直总干其一"}
{"author":"李曾伯","content":"出门三十里平原，仰上高山礼甚专。烈日秋霜千祀后，寒烟荒草两茔前。一瞻文献生何晚，三叹奸邪死不先。臣也不忠宜共戒，烝尝何惜更加笾。","dynasty":"宋代","title":"和幕府税巽父吊陈任二谏议韵"}
{"author":"李曾伯","content":"天遣长庚衍瓞瓜，几年清庙著声华。九重璇派周麟趾，千里金城汉犬牙。未驾说仪列鹭丝，已麾段笏击长蛇。堂堂一节鼎铛耳，岂借西山太史家。","dynasty":"宋代","title":"寿蜀帅"}
{"author":"李曾伯","content":"烧罢天香月半昏，掩扃才了便呼灯。窗前诵彻渊明赋，却傍禅床听葛藤。","dynasty":"宋代","title":"宜兴山房十首"}
{"author":"李曾伯","content":"公余赢得片时休，徙倚危亭豁倦眸。屹屹独存今岳阜，滔滔不尽古湘流。犹看雪意微茫在，顿觉春光骀荡浮。举酒莫论今古事，只将身世付沙鸥。","dynasty":"宋代","title":"立春后登裴公亭时已解郡组"}
{"author":"李曾伯","content":"懿范儒家出，灵台拂地平。活人裨惠爱，教子以忠清。康肃母无愧，中郎女有声。老天昭德报，兰桂满庭荣。","dynasty":"宋代","title":"挽吴门昌母夫人二首"}
{"author":"李曾伯","content":"疲於吏事老於兵，不特头方命亦屯。成败固非予逆睹，穷通何用子前陈。登朝不是鸢肩相，守塞尤惭燕颔人。见说江东多福德，亟须洗眼望堂麟。","dynasty":"宋代","title":"赠相士陈林过金陵"}
{"author":"李曾伯","content":"佳月四时有，举世重中秋。金明水秀竞爽，亘古景难酬。爝火繁星退敛，桂海冰天洞照，清影遍神州。万象自妍丑，一鉴碧虚浮。昔苏张，夸玉界，赋琼楼。素娥阅人多矣，不怕雪添头。只恐参横斗转，还又酒阑歌散，醉态醒堪羞。安得真仙术，兔魄驻西流。","dynasty":"宋代","title":"水调歌头·佳月四时有"}
{"author":"李曾伯","content":"皇天祚宋启真儒，手钥秦关镇蜀都。方策有之伊吕偶，规模如此汉诏无。军声劘刜归帷幄，王事驱驰在粟刍。把酒东湖需捷奏，伫催公衮醉西湖。","dynasty":"宋代","title":"代蜀总过沔宴制帅"}
{"author":"李曾伯","content":"枫染{拖去扌加酉}颜菊亦酣，霜天风味饱相谙。马蹄去去江之北，雁影来来塞以南。云外数峰轻抹翠，雨余一水碎挼蓝。肩舆催问谁家宿，落日西山已半含。","dynasty":"宋代","title":"宁国道间即事"}
{"author":"李曾伯","content":"佳月四时有，举世重中秋。金明水秀竞爽，亘古景难酬。爝火繁星退敛，桂海冰天洞照，清影遍神州。万象自妍丑，一鉴碧虚浮。昔苏张，夸玉界，赋琼楼。素娥阅人多矣，不怕雪添头。只恐参横斗转，还又酒阑歌散，醉态醒堪羞。安得真仙术，兔魄驻西流。","dynasty":"宋代","title":"水调歌头其三自和"}
{"author":"李曾伯","content":"相从剑南幕，公壮我丁年。寘彼诸生后，荐之明主前。承颜台衮近，托迹午桥边。壤厦千秋隔，潸然老泪涟。","dynasty":"宋代","title":"挽李楼山观文三首"}
{"author":"李曾伯","content":"南风先自作秋声，蛩尔何知亦早吟。慵妇机边重到耳，征人塞上顿惊心。索裘应解寒将晚，彻土须乘天未阴。闻此休将儿戏看，盍图远略备当今。","dynasty":"宋代","title":"五月闻蛩有感"}
{"author":"李曾伯","content":"古戍春归叹寂寥，老槐阴下鬓萧萧。正愁雨久人情厌，且喜天晴物意饶。歌吹遏云传白苧，旌旗拂日翳红蕉。月边休听啼鹃恨，只把诗篇与酒销。","dynasty":"宋代","title":"和刘舍人夏雨喜霁"}
{"author":"李曾伯","content":"官辙驱驰遍四郊，老来於此尚投胶。绸缪先事心为碎，展转中宵睫不交。贪鼠驱无容出穴，惊乌疑恐弗安巢。灯残衾薄新寒力，听彻更筹五五敲。","dynasty":"宋代","title":"枕上偶成"}
{"author":"李曾伯","content":"一溪清入汉江东，千载兴亡指雇中。自昔霸图成匹马，至今生气贯长虹。当时枉驾先诸葛，底事浮江后阿童。髀肉已生骓逝矣，空余款段踏尘红。","dynasty":"宋代","title":"和刘清叔檀溪韵"}
{"author":"李曾伯","content":"物有小而智，虚檐寄微缕。了不介天地，何以芘风雨。蜂虿尝自投，螳螂不敢侮。去面类汤纲，取象得羲罟。丝吐虽非蚕，蝇视有如虎。真巧非人为，羞煞金针女。","dynasty":"宋代","title":"蜘蛛和韵"}
{"author":"李曾伯","content":"萧萧官舍自寒芳，清梦何从至玉堂。唱彻涼州太催逼，何如铁石广平肠。","dynasty":"宋代","title":"太府寺梅花盛开和曾玉堂韵二首"}
{"author":"李曾伯","content":"汉昴殷箕谩拟伦，天将平治启儒真。钟英宝婺金华地，敛福铜梁玉垒民。冰壑雪山无点暑，桃溪棠荫有余春。绵绵寿脉无穷处，一派根源在至仁。","dynasty":"宋代","title":"寿应茶马"}
{"author":"李曾伯","content":"天顾坤维，持橐秉旄，屈公此行。正地雷观象，一阳将复，天星验数，五福初临。汉指才宣，蜀民相贺，百万耄倪犹更生。先声布，便胆寒西贼，关塞无尘。休嗟往事营营。要清献、乖崖相拟伦。看作新精采，叶符气运，转旋机括，元在人心。奖率三军，扫清万里，从此西南开太平。功成后，却归来廊庙，细展经纶。","dynasty":"宋代","title":"沁园春（饯余蜀帅）"}
{"author":"李曾伯","content":"竹君为骨楮君身，学得飞鸢羽样轻。出手能施千丈缕，举头可问九霄程。高穷寥旷宁无力，少假扶摇即有声。所惜峥嵘能几日，儿曹偻指已清明。","dynasty":"宋代","title":"因赋风筝与黄郎偶"}
{"author":"李曾伯","content":"浙境欲留师住，荆人争望师来。要是因经未了，不防两地裴回。","dynasty":"宋代","title":"福岩再过公安赠行"}
{"author":"李曾伯","content":"衮衮青春，都只恁、堂堂过了。才解得，一分春思，一分春恼。儿态尚眠庭院柳，梦魂已入池塘草。问不知、春意到花梢，深多少。花正似，人人小。人应似，年年好。奈吴帆望断，秦关声杳。不恨碧云遮雁绝，只愁红雨催莺老。最苦是、茅店月明时，鸡声晓。","dynasty":"宋代","title":"满江红其二甲申春侍亲来利州道间"}
{"author":"李曾伯","content":"竟日百馀里，相逢三数家。平岗尽茅苇，沃壤旧桑麻。短树巢归燕，荒城宿乱鸦。兴亡谁与问，马首夕阳斜。","dynasty":"宋代","title":"淮西幕自皂口入颍道间作"}
{"author":"李曾伯","content":"八载天涯喜遂归，吴乡当暑亦相宜。茗烹阳羡慰久间，鲈买松江更一奇。老树经风惟柳长，新田得雨未秋迟。不因看镜惊头白，将谓情怀只旧时。","dynasty":"宋代","title":"道间即事亦有间"}
{"author":"李曾伯","content":"蒋志父，名不详。理宗嘉熙间与李曾伯为江东转运司府同僚，多有唱和。","dynasty":"宋代","title":"蒋志父"}
{"author":"李曾伯","content":"老去生涯，都付与、一丘一壑。功名事，惭非好手，几逢危著。走马斗鸡年少趣，椎牛酾酒军中乐。到而今、浑似梦中看，休休莫。江湖路，西风恶。霄汉志，秋云薄。更那堪州铁，铸成重错。当贵买臣毋足羡，知非伯玉真能觉。问心期、应有海翁鸥，山人鹤。","dynasty":"宋代","title":"满江红（丁未初度自赋）"}
{"author":"李曾伯","content":"底事阳和尚未回，书云已久未逢梅。忽然风递清香至，花在谁家园时开。","dynasty":"宋代","title":"雪夜不寐偶成"}
{"author":"李曾伯","content":"枫染{拖去扌加酉}颜菊亦酣，霜天风味饱相谙。马蹄去去江之北，雁影来来塞以南。云外数峰轻抹翠，雨余一水碎挼蓝。肩舆催问谁家宿，落日西山已半含。","dynasty":"宋代","title":"宁国道间即事"}
{"author":"李曾伯","content":"一自檀溪把酒馀，年来夷路浸崎岖。楼头落日人空老，局面西风事顿殊。故国山容增黯淡，旧时柳色半荒芜。草堂想见忧时切，曾赋官军近捷无。","dynasty":"宋代","title":"壬辰过鄂渚简张子直总干其一"}
{"author":"李曾伯","content":"白妃卷絮逐风颠。透朱帘。向空漫。剪出冰花，偏爱腊前看。能费化工多少力，千万里，尽同天。歌楼清赏记当年。玉人占。绣衾塞。老去孤高，世虑肯咨煎。争似小窗梅影下，聊一笑，付无言。","dynasty":"宋代","title":"江神子"}
{"author":"李曾伯","content":"能张吾军从古少，差强人意似君无。","dynasty":"宋代","title":"句"}
{"author":"李曾伯","content":"天与粤相接，岭由秦始开。隔林禽散乱，寻垒禽散乱，寻垒燕惊猜。芳草无尽其，长亭人几来。山川昨时雨，万里洗烟埃。","dynasty":"宋代","title":"和清湘驿颐斋韵"}
{"author":"李曾伯","content":"玉帐宏开会众英，崭崭头角露峥嵘。人才数半凌烟赞，姓氏推先月旦评。桂子风前鹏翮健，梅花雪外马蹄轻。两魁衣钵须争继，联辔归来昼锦荣。","dynasty":"宋代","title":"桂林鹿鸣宴乐语口号"}
{"author":"李曾伯","content":"雁峰自昔号名州，尔既难辞我莫留。临政毋忘宣上德，持身谨勿遗亲羞。当令民诵循良守，罔俾人讥恩泽侯。国事正殷宜黾勉，明年吾自问归舟。","dynasty":"宋代","title":"送了守衡州"}
{"author":"李曾伯","content":"灯棋三载客边头。江汉等萍浮。一片白云关念，对床夜雨难留。堂堂事会，相期烝楫，共济泾舟。今岁雁来应早，着鞭莫待深秋。","dynasty":"宋代","title":"朝中措（用八窗叔韵送教忠制机省亲之行）"}
{"author":"李曾伯","content":"大江之西，康庐之阴，壮哉此州。有舳舻千里，旌旗百万，襟喉上国，屏翰中流。弹压鲸波，指麾虎渡，著此商川万斛舟。青毡旧，看崇诗说礼，缓带轻裘。十年泉石优游。久高卧元龙百尽楼。正九重侧席，相期岩弼，一贤砥柱，聊试边筹。了却分弓，归来调鼎，得见茂洪可复忧。谈兵暇，问琵琶歌曲，无恙还不。","dynasty":"宋代","title":"沁园春（甲辰饯尤木石赴九江帅）"}
{"author":"李曾伯","content":"自联班序简宸聪，廊庙江湖一节同。百世几人今蜀日，千年一到昔虞风。得莘渭上康时策，有伊洛间传道功。早晚为霖洗炎热，苍生俱出炭炉中。","dynasty":"宋代","title":"寿应茶马其一"}
{"author":"李曾伯","content":"远驭夷涂迈牧之，三霜道路饱驱驰。和风俯趁春迎仗，落月回思夜入帷。自愧荐衡无好表，不妨道适有新诗。岁艰时棘边臣老，向阙须陈黼扆知。","dynasty":"宋代","title":"送戴书记"}
{"author":"李曾伯","content":"五叶尧{萤去虫加六}纪诞弥，庆流文祖已垂基。星明南极老人行，春布东皇太乙时。红入仙桃千岁实，青归御柳成年枝。岭民喜见升平象，拜手同赓天保诗。","dynasty":"宋代","title":"一基节静江祝圣乐语口号"}
{"author":"李曾伯","content":"准旟三易守，骃辔两观风。欲扫龙庭穴，犹参虎幄弓。草余周圄绿，粟积汉屯红。野渡方横棹，俄成夜壑空。","dynasty":"宋代","title":"挽虞沧江提刑三首"}
{"author":"李曾伯","content":"紫金山前，铁骑围中，惟公尚知。怅当时卯角，鱼犹同队，如今缟鬓，鸥已忘机。故垒荒榛，群贤拱木，畴记官军夜战时。不图见，独岁寒不改，老气犹奇。嗟哉月驶舟移。四十载光阴昨梦非。叹荷薪弗克，祗惭弓冶，扃柴却扫，绝望簪圭。菌短椿长，鷃微鹏巨，天分当然何足疑。闻公里，有磻溪堪钓，盍亦云归。","dynasty":"宋代","title":"沁园春·紫金山前"}
{"author":"李曾伯","content":"雨欲今朝忽又晴，客涂忧纬为关情。木多未叶春几槁，桃已皆花水未生。宿麦既辜秋陇种，新秧正候早田耕。蛰龙何处深渊睡，乞取霆声为唤惊。","dynasty":"宋代","title":"夜雨复晴"}
{"author":"李曾伯","content":"徙倚阑干日未斜，四围不著一山遮。浪花滚滚翻春雪，烟树霏霏夹暮霞。壮丽中居荆楚会，风流元向蜀吴夸。楼头恰称元龙卧，切勿轻嗤作酒家。","dynasty":"宋代","title":"登江陵沙市楚楼"}
{"author":"李曾伯","content":"自得湘南一派奇，禅舂元熟不须师。几千亿化如来相，五百年将再出时。翠壁云连秋树老，宝坊香静午斋迟。我来欲和因缘事，众衲丛中有解知。","dynasty":"宋代","title":"礼湘山佛和别驾叔韵"}
{"author":"李曾伯","content":"喜对荆人一笑嫣，吾邦今见此嘉莲。脂容妩媚目疑幻，玉貌参差骨是仙。试把万葩千卉较，曾无一蒂九芳连。分明河洛中兴象，要竭精忠答上天。","dynasty":"宋代","title":"江陵和费察推九蕊瑞莲韵"}
{"author":"李曾伯","content":"江海三吴会，萍途一昔栖。路迎来阜北，船趁长潮西。鱼鸟随情适，鹏蜩付物齐。羊裘人底处，烟雨故踪迷。","dynasty":"宋代","title":"己酉赴桂初宿会江驿用徐意一韵"}
{"author":"李曾伯","content":"雪山有缘，白首重来，信不偶然。怅怆凄未洗，平戎何策，英灵不绝，赖蜀多贤。耆旧二三，甲兵百万，力障狂澜回巨川。秋声静，共巍楼把酒，自足筹边。何人为我笺天。焉用此客星留井躔。正柴桑栗里，稻肥蟹健，松江笠泽，莼美鲈鲜。百计求闲，一归未得，便得归闲能几年。持公赋，待后堂新唱，夸语彭宣。","dynasty":"宋代","title":"沁园春（乙卯初度和程都大韵）"}
{"author":"李曾伯","content":"自入乌公府，受知三十秋。水鱼承雅眷，风鹤记良筹。一意人才进，平居国事忧。丝桐宜束阁，谁似子期不。","dynasty":"宋代","title":"挽尤端明四首"}
{"author":"李曾伯","content":"湖学源流盛，乡评闻望推。班才列留邸，材岂止分麾。正拟梅边喜，俄成薤上悲。人言公不死，兰砌典刑垂。","dynasty":"宋代","title":"挽肇庆胡守二首"}
{"author":"李曾伯","content":"千一载英杰，百二国山河。提封几半宇宙，万里仗天戈。十乘晋军旗鼓，三岁秦关扃锁，地利属人和。位次功第一，未数酂侯何。建青油，持柴荷，听黄麻。乾坤整顿都了，玉殿侍羲娥。且醉东湖花柳，却泛西湖舟楫，留不住岷峨。谁为语儒馆，浓墨被诗歌。","dynasty":"宋代","title":"水调歌头其三丙戌寿蜀阃"}
{"author":"李曾伯","content":"老子世北客，家本住吴头。登临聊复尔耳，佳节懒为酬。刚被西风断送，又为黄花牵帅，草创作斯游。目力眇无际，更上一层楼。对长江，流不尽，古今愁。凭栏正拟一笑，襟抱怯于秋。高处令人心悸，放旷舒怀何暇，好趁醒时休。留取江湖量，归去醉中州。","dynasty":"宋代","title":"水调歌头（丁亥重阳登益昌二郎庙楼）"}
{"author":"李曾伯","content":"院落阴阴捲昼帘，綵绳高挂矗青天。纤腰对蹴争先起，香汗交流倦欲眠。花畔惊呼簪珥坠，柳梢时出綵罗鲜。可怜墙外行人恼，应费长安酒价千。","dynasty":"宋代","title":"和刘舍人咏鞦韆"}
{"author":"李曾伯","content":"物有小而智，虚檐寄微缕。了不介天地，何以芘风雨。蜂虿尝自投，螳螂不敢侮。去面类汤纲，取象得羲罟。丝吐虽非蚕，蝇视有如虎。真巧非人为，羞煞金针女。","dynasty":"宋代","title":"蜘蛛和韵"}
{"author":"李曾伯","content":"向来玩事每欣逢，老去相忘更客中。天下山河清影在，人间风雨此宵同。孤鸾夜泣菱花暗，老兔秋悲桂子空。料得嫦娥念落花，不教无酒对征篷。","dynasty":"宋代","title":"甲午中秋在魏塘值风雨"}
{"author":"李曾伯","content":"欹枕犹存舒卷声，覆寒时与寝衣更。价廉功倍人人燠，一幅春风造化成。","dynasty":"宋代","title":"用韵答纸衾简云岩"}
{"author":"李曾伯","content":"倾盖荆州日，扬旌兰澧时。相为王中虑，犹以岁寒期。笔寄嗟麟绝，言忠勿驷追。典型今已矣，老泪不胜悲。","dynasty":"宋代","title":"挽蹇都官"}
{"author":"李曾伯","content":"向来亭上醉流杯，千朶莲花一树梅。金炬依然霜不管，琼琚犹待雪相催。凌波仙子欣无恙，姑射真人唤不来。风景则同怀抱异，倚栏欲去更徘徊。","dynasty":"宋代","title":"题荆门蒙泉"}
{"author":"李曾伯","content":"取士虽多术，知人在片谈。文书今倚重，谋议许相参。饵陋贾生五，策明刘蜕三。坤舆方厚载，朋利得西南。","dynasty":"宋代","title":"用谈笑青油幕为韵贺吴叔永制机其一"}
{"author":"李曾伯","content":"夙托弥甥列，常怀范叔寒。门阑多厚盼，樽俎有馀驩。衣笥袍犹恋，书邮墨未乾。官身羁执绋，清泪为公弹。","dynasty":"宋代","title":"挽吴总干其二"}
{"author":"李曾伯","content":"才过新正，能几日、海棠开了。将谓是、睡犹未足，嫣然何笑。一片殷红新锦样，天机知费春多少。更芳期、不待燕黄昏，莺清晓。花旧说，南昌好。花宜占，东风早。想香霏地近，融和偏巧。佳句流传千古在，石湖不见坡翁老。倩何人、寄驿报家山，教知道。","dynasty":"宋代","title":"满江红·才过新正"}
{"author":"李曾伯","content":"春事已十一，梅花才两三。青烟回野烧，翠霭护晴岚。风暖雁将北，日迟人渐南。病余宜缓辔，勿用客程贪。","dynasty":"宋代","title":"宿梅下"}
{"author":"李曾伯","content":"舟子方将北，封姨不肯南。去帆冲急浪，古寺隐晴岚。远渚鸦千百，中流鸥两三。短篷聊徙倚，底用客程贪。","dynasty":"宋代","title":"洞庭口占"}
{"author":"李曾伯","content":"壮志小鹏背，万里欲乘风。马＿裘敝，老来无复旧游重。楚尾吴头蜀口，三十载间陈迹，衮衮水之东。休说射雕手，且学钓鱼翁。奚为者，聊尔耳，此山中。壶觞自引，不妨换羽与移宫。蓬矢桑弧何事，朝菌大椿皆分，识破色俱空。掬润弄明月，长啸倚青松。","dynasty":"宋代","title":"水调歌头（戊申和八窗叔为寿韵）"}
{"author":"李曾伯","content":"枫荻响飕飕。长江六月秋。二十年、重到沙头。城郭人民那似旧，曾识面、两三鸥。落日且登楼。英雄休涕流。望黄旗、王气东浮。借问烟芜苍莽处，还莫是、古襄州。","dynasty":"宋代","title":"糖多令（庚戌六月赴荆阃，宿江亭）"}
{"author":"李曾伯","content":"向说淮东役，江东始见时。相逢无别语，所问者归期。戎马纷何已，尝龟圣得知。天津桥上看，成此蔡功谁。","dynasty":"宋代","title":"赠富春子"}
{"author":"李曾伯","content":"太微一宿烛鱼凫，已奏平反课转输。绿碾雨前舒凤爪，青鎌雪外长龙颅。班崇东壁图书府，惠畅西夷道德涂。伫佐修壤歌六月，载铭石鼓会东都。","dynasty":"宋代","title":"寿应茶马"}
{"author":"李曾伯","content":"犹记冲寒泝峡来，相期偕至亦偕回。朝廷有诏许归老，藩岳无人值借才。雇我凋年嗟已矣，如君英略勉之哉。度沪要了经营事，心放公平手放开。","dynasty":"宋代","title":"别权沪帅朱杞材太社"}
{"author":"李曾伯","content":"六十衰翁，更加二龄，此何等时。不退寻岩壑，相安耕钓，重来岭峤，犹事驱驰。绝类文渊，当年矍铄，上马据鞍奚所为。偏怜处，是难堪潦雾，水际鸢飞。云台铜柱空题。奈床下伊人心素疑。自古来如此，只须付酒，风光纵好，勿复言时。莼菜美时，桂花香里，所愿少须臾乐之。西风外，喜羽书夜静，即是归期。","dynasty":"宋代","title":"沁园春（己未初度）"}
{"author":"李曾伯","content":"问讯匡庐几度经，何时袖手摘天星。世如春梦空头白，山似故景眼色青。便欲移文寻鹤帐，又还呼渡过鸥汀。它年学得香山士，定结茅庵入翠屏。","dynasty":"宋代","title":"过庐山"}
{"author":"李曾伯","content":"前王千载后，奕代几人来。汉事一抔土，湘祠数仞台。山容青拱揖，树影绿周回。客有登临者，犹存陟屺哀。","dynasty":"宋代","title":"和晦庵先生定王台韵"}
{"author":"李曾伯","content":"百年过半也。怅壮心零落，鬓星星也。风儿渐凉也。近中秋月儿，又初生也。田园暇也。矍铄哉、是翁也。记当时，弧矢垂门，孤负四方志也。休也。牙签插架，玉帐持麾，总成非也。浮生梦也。皇皇欲、奚为也。趁身闲、随分粗衣淡饭，一笑又可妨也。问神仙，底处蓬莱，醉乡是也。","dynasty":"宋代","title":"瑞鹤仙·百年过半也"}
{"author":"李曾伯","content":"渡泸已定葛巾北，分陕既成周衮东。二者于斯皆上意，群然以此望明公。香名千载梅边雪，归路三秋桂子风。百万民夷休恋恋，公方柄用福无穷。","dynasty":"宋代","title":"送交代董矩堂赴召其二"}
{"author":"李曾伯","content":"玉笋环星拱，青螺带雾披。山为天下胜，境占岭南奇。援笔难穷者，凭阑尽有之。不因身世累，筑室老於斯。","dynasty":"宋代","title":"题千山观"}
{"author":"李曾伯","content":"二十年前，黄州竹楼，共酬好春。记淮＿江表，群贤毕集，清明上巳，二美相并。一枕黄粱，满头白发，屈指旧游能几人。堪嗟处，怅光阴易老，犹困西尘。今朝又值良辰。空想像、长安天气新。问兰亭癸丑，雪堂壬戌，倏成畴昔，将似来今。觞泛流泉，茗烹新火，领略韶华聊啸吟。鹦洲去，有故人相问，为语归音。","dynasty":"宋代","title":"沁园春（送乔宾王）"}
{"author":"李曾伯","content":"几年野渡孤舟，萧然袖此经纶手。归来廊庙，从容进退，祖风犹有。小队环花，轻艘漕玉，暂临金斗。把诗书帷幄，期年坐啸，尘不动、依依柳。好是公堂称寿。正元戎、阃垣开后。旌旗才举，胡雏马上，闻风西走。一点阳春，无边德泽，淮山长久。待官军，定了长安，貂蝉侍、未央酒。","dynasty":"宋代","title":"水龙吟（甲午寿尤制使）"}
{"author":"李曾伯","content":"松老傲前岭，梅疏卧浅溪。避风巢上鹊，唤雨竹间鸡。野迥夕犹牧，田乾春未犁。路迢人倦甚，只向近林栖。","dynasty":"宋代","title":"宿中洞"}
{"author":"李曾伯","content":"昨缀都人士，尝薰一片香。苍茫问淮浦，缱綣饯河梁。闻道机缘浅，予人风谊长。斯文其已矣，草木亦凄凉。","dynasty":"宋代","title":"挽吴准斋二首"}
{"author":"李曾伯","content":"指点烟林正午钟，亭亭楼阁有无中。铺张翠盖松间日，扫洒红尘竹外风。啼鸟不惊禅入定，落花无迹色成空。解鞍暂作今宵歇，恰与云堂旦过同。","dynasty":"宋代","title":"宿江州药王寺"}
{"author":"李曾伯","content":"准旟三易守，骃辔两观风。欲扫龙庭穴，犹参虎幄弓。草余周圄绿，粟积汉屯红。野渡方横棹，俄成夜壑空。","dynasty":"宋代","title":"挽虞沧江提刑三首"}
{"author":"李曾伯","content":"洞庭千古月，湘水一天秋。凉宵将傍三五，玩事若为酬。人立梧桐影下，身在桂花香里，疑是玉为州。宇宙大圆镜，沆瀣际空浮。傍谯城，瞻岳麓，有巍楼。不妨举酒，相与一笑作遨头。人已星星华发，月只团团素魄，几对老蟾羞。回首海天阔，心与水东流。","dynasty":"宋代","title":"水调歌头·洞庭千古月"}
{"author":"李曾伯","content":"久历家庭役，今欣羽翼成。此行为别驾，平步可颛城。常整韦弦佩，要持冰檗声。山林佚吾老，有子足光荣。","dynasty":"宋代","title":"送子倅当涂"}
{"author":"李曾伯","content":"谁将拙句彻名流，勾引春风入笔头。廊庙喜登端士用，田园盍为故人谋。曾芳草外思淮事，应海棠边念蜀游。细雨挑灯成朗诵，剧谈如共峡江舟。","dynasty":"宋代","title":"右司周炳仲亦用韵并和以谢之"}
{"author":"李曾伯","content":"尧舜君民学，吾儒共讲磨。一毫如有愧，其若此堂何。","dynasty":"宋代","title":"重庆阃治十咏·尊安堂"}
{"author":"李曾伯","content":"才过新正，能几日、海棠开了。将谓是、睡犹未足，嫣然何笑。一片殷红新锦样，天机知费春多少。更芳期、不待燕黄昏，莺清晓。花旧说，南昌好。花宜占，东风早。想香霏地近，融和偏巧。佳句流传千古在，石湖不见坡翁老。倩何人、寄驿报家山，教知道。","dynasty":"宋代","title":"满江红·才过新正"}
{"author":"李曾伯","content":"绣节荣分使，斑衣喜拜亲。方将昌厥后，岂必在其身。其馆仙游远，佳城瑞气新。九原看厚报，衮衮耀丝纶。","dynasty":"宋代","title":"挽龚致政二首"}
{"author":"李曾伯","content":"十年复此主文盟，喜得名邦岁贡英。宴启鹿鸣珠照乘，堂开鹏运玉连城。梅花雪里传魁信，桂子风前送客程。若到天庭问南事，细陈长策为销兵。","dynasty":"宋代","title":"劝驾桂林乡举"}
{"author":"李曾伯","content":"衮衮青春，都只恁、堂堂过了。才解得，一分春思，一分春恼。儿态尚眠庭院柳，梦魂已入池塘草。问不知、春意到花梢，深多少。花正似，人人小。人应似，年年好。奈吴帆望断，秦关声杳。不恨碧云遮雁绝，只愁红雨催莺老。最苦是、茅店月明时，鸡声晓。","dynasty":"宋代","title":"满江红·衮衮青春"}
{"author":"李曾伯","content":"五叶尧蓂纪诞弥，庆流文祖已垂基。星明南极老人寿，春布东皇太乙时。红入仙桃千岁实，青归御柳万年枝。岭民喜见升平象，拜手同赓天保诗。","dynasty":"宋代","title":"天基节静江祝圣乐语口号"}
{"author":"李曾伯","content":"东都一星下东壁，粲以文鸣斗南一。玄德髀肉瞒白头，俯仰宇宙俱沤浮。主人景升帝王胄，风土更羡远中州。安能不粟效夷隘，活著期扶弈枰败。仲华解笑人寂寂，历落山川旧图在。夜深旅梦鸡唤惊，崇楼百尺般手成。凭阑四顾万虑起，乡邻宁不思冠缨。英雄海内方麇集，长忆永平太平日。在心为志流为诗，吾岂争雄鹦鹉笔。风流好事传到今，岂知汉泽入人深。暇日载酒清流临，名篇雒启诵吾心。偈言玩味犹谛揭，意趣充然刍豢悦。飞鸿尽处烟雨隔，姑嗅梅花共清绝。","dynasty":"宋代","title":"仲宣楼落成和吴深源制参韵其二"}
{"author":"李曾伯","content":"持酒殷勤问尔农，忧时同此原年丰。他箱欲致崇墉积，耒耜宜加旷土功。水北有田均夜雨，岭南无地不春风。吾皇德化形扶杖，亲见儿嬉七十翁。","dynasty":"宋代","title":"宁寿寺劭农登慈氏阁和李诚之柱间韵"}
{"author":"李曾伯","content":"坐却并州骑，行思楚泽渔。斯亭着斯客，斯意竟何如。","dynasty":"宋代","title":"重庆阃治十咏·吟啸"}
{"author":"李曾伯","content":"对楼头、欠招欢伯，和风吹老芳讯。凭阑面面蒲萄绿，依约碧岑才寸。无尽兴。纵燃竹烹泉，亦自清肠吻。凭谁与问。旧城郭何如，英雄安在，何说解孤愤。铜＿路，极目长安甚近。当时宾主相信。翩翩公子登高赋，局面还思著紧。乘暇整。谩课柳评花，援镜搔蓬鬓。江平浪稳。怅我有兰舟，何人共楫，毋作孔明恨。","dynasty":"宋代","title":"摸鱼儿（和陈次贾仲宣楼韵）"}
{"author":"李曾伯","content":"一自檀溪把酒余，年来夷路崎岖。栖头落日人空老，局面西风事顿殊。故国山容增黯淡，旧时柳色半荒芜。草堂想见忧时切，曾赋官军近捷无。","dynasty":"宋代","title":"壬辰过鄂渚简张子直总干二首"}
{"author":"李曾伯","content":"三载三来汉水湄，做成底事又空归。尘埃暂解微官缚，雨雪犹存战士衣。黄鹤喜寻诗侣约，白鸥还悟海翁机。掀髯一接春风笑，例觅渔蓑老钓矶。","dynasty":"宋代","title":"壬辰过鄂渚简张子直总干二首"}
{"author":"李曾伯","content":"暑雨祁寒路两经，二童一马影冷竮。檐花夜滴溪添绿，云叶暮横山减青。箬笠芒鞋今古道，竹篱茅店短长亭。未妨老子登临兴，解却征鞍且暂停。","dynasty":"宋代","title":"壬午昌化道间"}
{"author":"李曾伯","content":"不见松庵又几年，书来云欲卜新椽。我方北寨愁供戍，君盍西湖喜结缘。多谢烹鱼勤客遗，薄言骑鹤寓腰缠。惜无广厦叹颜力，姑用长安作酒钱。","dynasty":"宋代","title":"壬子江陵寄闻人松庵"}
{"author":"李曾伯","content":"人物从来盛楚南，新元诏士奉芝函。身逢熙运千之一，名占巍科十有三。好趁驿格催骑策，归来官柳映袍蓝。池边相祝趋闻喜，剩取宫花一杂簪。","dynasty":"宋代","title":"壬子劝驾"}
{"author":"李曾伯","content":"心已灰如鬓已皤，迫人桑荫疾於梭。更尝万事不为少，恍悟一身犹是多。田里乞身斯可矣，功名到手竟如何。公余幸喜边烽静，且对樽前浩浩歌。","dynasty":"宋代","title":"壬子夏偶成"}
{"author":"李曾伯","content":"境入祁阳驿堠迢，道旁烟火顿萧萧。茅冈丛篠路磊砢，蓬舍扃柴人寂寥。市粒颇艰缘岁俭，野芳交发自春饶。扶藜勇过黄罢岭，知竭精忠答圣朝。","dynasty":"宋代","title":"入祁阳县界即事"}
{"author":"李曾伯","content":"渐近湘山境，土风清且饶。林峦接墟市，水竹带溪桥。焙出新茶煮，帘垂老酒招。春和民气乐，几日是花朝。","dynasty":"宋代","title":"入清湘界"}
{"author":"李曾伯","content":"纸被夜受用，布袍朝奏功。光阴半行客，气象一衰翁。何事朝伊夕，才非雨即风。年华苦相背，归去又匆匆。","dynasty":"宋代","title":"入蜀垫江道间二首"}
{"author":"李曾伯","content":"驿路交游熟，江山契分生。故人梅扑面，薄倖柳忘情。马跃霜桥步，鸡啼月店声。豹狼俱敛迹，应避使车行。","dynasty":"宋代","title":"入蜀垫江道间二首"}
{"author":"李曾伯","content":"垂垂白发老相催，末路崎岖毂又推。万里备更霜雪苦，十年重入瘴乡来。休思往事骖鸾去，恍类前身化鹤回。行尽潇湘春林脉脉，故人惟有道边梅。","dynasty":"宋代","title":"宿祁阳题县驿"}
{"author":"李曾伯","content":"人生须富贵何时，驷马还家只布衣。林壑幸便麋鹿侣，不堪寒色逐人妲。","dynasty":"宋代","title":"自和山房十咏"}
{"author":"李曾伯","content":"行尽离骚国，春深未见兰。容非隐君子，甘老蕨薇间。","dynasty":"宋代","title":"自湘赴广道间杂咏·兰花"}
{"author":"李曾伯","content":"隔江屯坞自孙吴，犹记孤军出此涂。阅十九年如梦觉，历千万里几驰驱。月沉荒垒马横塞，风卷寒沙雁宿芦。忆著当时身是胆，归休毋更老江湖。","dynasty":"宋代","title":"戊戌冬护军援庐濡自栅江入今日过之恍然如昨"}
{"author":"李曾伯","content":"簪履盛元幕，领袖属英游。登车揽辔余事，何止客诸侯。看尽巫云岷雪，却访庐峰湓浦，砥柱赞中流。百叠青山路，一片白苹洲。今日事，风涛上，一虚舟。长江万顷寒碧，犹谓马能浮。况是眼前局面，心腹忧如边角，胜著赖帷筹。谈笑济时了，勋业迈前修。","dynasty":"宋代","title":"水调歌头（庚子送周日丙·仲赴江东幕）"}
{"author":"李曾伯","content":"涉尽江湖道，嗟嗟寸步难。风敲芦叶响，雨作菊花寒。市酒无嫌薄，征衣正怯单。家山在何许，回首路漫漫。","dynasty":"宋代","title":"襄州道间骤寒"}
{"author":"李曾伯","content":"萧萧官舍自寒芳，清梦何从至玉堂。唱彻涼州太催逼，何如铁石广平肠。","dynasty":"宋代","title":"太府寺梅花盛开和曾玉堂韵二首"}
{"author":"李曾伯","content":"佩弦示良规，恤纬寓忧抱。人为海鸥惧，谁谓屋乌好。子别肯赠言，我愧未闻道。药石十数字，唤醒知几早。","dynasty":"宋代","title":"赠李尉归霅川"}
{"author":"李曾伯","content":"未登紫薇垣，惭依红莲幕。於巷为遇主，自牖常纳约。我生类巢燕，君闻羡皋鹤。听取舆人言，岷峨小难首。","dynasty":"宋代","title":"用谈笑青油幕为韵贺吴叔永制机"}
{"author":"李曾伯","content":"群玉峰头惯见春，此花常寓雪霜仁。东风又促进派孤山去，应向香边念故人。","dynasty":"宋代","title":"和刘制遗梅"}
{"author":"李曾伯","content":"心悟玄机妙不传，家虽谷口近平泉。且谈方外山林乐，休诧人间将相权。世事何如难逆睹，吾生已矣莫多缠。未能免俗聊相问，更活耕桑得几年。","dynasty":"宋代","title":"术士余云谷求诗和永国韵"}
{"author":"李曾伯","content":"路入兴安境，风光异昔年。山川虽好在，井邑顿凄然。雨打半颓屋，烟荒未辟田。起丁征籴急，官府为防边。","dynasty":"宋代","title":"入兴安界"}
{"author":"李曾伯","content":"八载天涯喜遂归，吴整当暑亦相宜。茗烹阳羡慰久间，鲈买松江更一奇。老树经风惟柳长，新田得雨未秋迟。不因看镜惊头白，将谓情怀只旧时。","dynasty":"宋代","title":"道间即事亦有间而感慨"}
{"author":"李曾伯","content":"迥绝尘埃表，宁无造物司。鹿驯贪客过，龙老恶人窥。丹去炉仍在，云生洞愈奇。归舟天尽际，杖履复何时。","dynasty":"宋代","title":"过忠州访酆都观二首"}
{"author":"李曾伯","content":"漠漠风烟著野棠，一春多恨雨浪浪。古榕阴里作寒食，芳草城头过艳阳。不断山光通百粤，无边春思渺三湘。伊祁不放花飞尽，露湿蔷薇几阵香。","dynasty":"宋代","title":"禁烟日登嵯峨阁和方孚若韵"}
{"author":"李曾伯","content":"塞上萧萧雨更风，秋来兴味与谁同。短檠聊和灯前句，长槊休夸马上功。挽二石弓陪一校，操方寸管较诸公。到头等是为形役，尽付掀髯一笑中。","dynasty":"宋代","title":"夜分和郑小山韵二首"}
{"author":"李曾伯","content":"万里戍边，八载去家，始遂一归。怅中年早历，虎头兵幕，平生屡建，豹尾神旗。乞得闲身，毋庸多议，感荷九重渊听知。当时事，似狂澜欲倒，孰障东之。天教狂虏灰飞。更莫问儿郎存血衣。把雪裘霜帽，绝交楚徼，雨蓑风笠，投老吴矶江上有吴王矶，借用。径与松荒，人同鹤在，交友晓天星样稀。从今去，共麹生相约，愿乐清时。","dynasty":"宋代","title":"沁园春（丙辰归里和八窗叔韵）"}
{"author":"李曾伯","content":"天与粤相接，岭由秦始开。隔林禽散乱，寻垒禽散乱，寻垒燕惊猜。芳草无尽其，长亭人几来。山川昨时雨，万里洗烟埃。","dynasty":"宋代","title":"和清湘驿颐斋韵"}
{"author":"李曾伯","content":"群玉峰头惯见春，此花常寓雪霜仁。东风又促进派孤山去，应向香边念故人。","dynasty":"宋代","title":"和刘制遗梅"}
{"author":"李曾伯","content":"紫金山前，铁骑围中，惟公尚知。怅当时卯角，鱼犹同队，如今缟鬓，鸥已忘机。故垒荒榛，群贤拱木，畴记官军夜战时。不图见，独岁寒不改，老气犹奇。嗟哉月驶舟移。四十载光阴昨梦非。叹荷薪弗克，祗惭弓冶，扃柴却扫，绝望簪圭。菌短椿长，鷃微鹏巨，天分当然何足疑。闻公里，有磻溪堪钓，盍亦云归。","dynasty":"宋代","title":"沁园春·紫金山前"}
{"author":"李曾伯","content":"幸得闲中趣。问何为、倏逾桂岭，重来荆渚。唤醒门前弧矢梦，钩月相辉初度。谩羞听、军中鼙鼓。马上弓刀成底事，仅平明、旆入襄州去。能不愧，古羊杜。此身何以酬明主。怅新来、鬓毛添白，衰容如许。三万貔貅齐贾勇，好为一清狐兔。看柳色、大堤如故。世事付之杯酒外，那棋边、得失都休语。来共看，雁儿舞。","dynasty":"宋代","title":"贺新郎·幸得闲中趣"}
{"author":"李曾伯","content":"大块赋形，皇览揆予，俾尔昌而寿。嗟壮游。岁月老征裘。向秋来、顿如蒲柳。桂开又。鲈鲙蟹橙正美，故人应忆传杯手。想薜荔岩峦，梧桐庭院，当时风景依旧。对斜阳、极目倚危楼。问一舸、何时过吴头。乘下泽车，戴华阳巾，锦衣游昼。犹。客有名流。交情金石襟期厚。双湖烟艇里，剑锋紫气冲斗。剩妙墨淋漓，清歌发越，未应独步诗千首。待挂了衣冠，来寻杖屦，陪君此乐须有。到如今、不愿酒泉侯。愿生入、玉门早归休。任远人、从问安否。梁园宾客虽富。谁出相如右。相逢身健，时平无事，是处溪山明秀。与君举斝若为酬。有年年、人月长久。","dynasty":"宋代","title":"哨遍（和陈次贾为寿韵）"}
{"author":"李曾伯","content":"浪拍金鳌，春浮铁瓮，气清天朗如秋。江皋无事，飞盖强追游。万顷蒲萄光里，风樯共、塔影悠悠。人间事，年华似掷，一水与俱流。绸缪。千古恨，纷纷离合，晋宋曹刘。望长安何处，落照西头。往事苍苔陈迹，夷吾在、吾属何愁。清樽畔，谁能为我，一曲舞梁州。","dynasty":"宋代","title":"满庭芳（丙午登多景楼和王总侍韵）"}
{"author":"李曾伯","content":"帘卷红楼拍手看，星轺迅步上鵷鸾。皇华节下留佳政，玉笋班中作好官。卿相致身时则易，忠贤得路古来难。端门待漏东风峭，尚忆屯边铁甲寒。","dynasty":"宋代","title":"甲辰送淮东黎漕趋朝二首"}
{"author":"李曾伯","content":"巫云一去付悠悠，堪笑星河老不休。天上凄涼两魂梦，人间阅历几春秋。销磨长恨诗难尽，领略良宵酒莫留。借我天槎试相问，拙人还与巧同不。","dynasty":"宋代","title":"甲午七夕在京和朱子木韵"}
{"author":"李曾伯","content":"心悟玄机妙不传，家虽谷口近平泉。且谈方外山林乐，休诧人间将相权。世事何如难逆睹，吾生已矣莫多缠。未能免俗聊相问，更活耕桑得几年。","dynasty":"宋代","title":"术士余云谷求诗和永国韵"}
{"author":"李曾伯","content":"千一载英杰，百二国山河。提封几半宇宙，万里仗天戈。十乘晋军旗鼓，三岁秦关扃锁，地利属人和。位次功第一，未数＿侯何。建青油，持柴荷，听黄麻。乾坤整顿都了，玉殿侍羲娥。且醉东湖花柳，却泛西湖舟楫，留不住岷峨。谁为语儒馆，浓墨被诗歌。","dynasty":"宋代","title":"水调歌头（丙戌寿蜀阃）"}
{"author":"李曾伯","content":"求士近取材，论人远稽古。郑公得杜陵，晋公有韩愈。上思利社稷，下不愧宾主。斯言宜服膺，余子未足数。","dynasty":"宋代","title":"用从军古云乐为韵贺杨觉甫干"}
{"author":"李曾伯","content":"绿柳桥头旧酒炉，几番舣棹劳篙夫。恍疑风撤青帘去，敲尽荆扉闭不酤。","dynasty":"宋代","title":"定花阻风五首"}
{"author":"李曾伯","content":"少年管领良宵，直须醉待东方白。而今老去，何忧何乐，不空不色。桐影横斜，桂香摇落，仙凡奚隔。怅银桥梦断，玉箫声杳，人如在、楚天北。冷眼乾坤陈迹。笑英雄、等为形役。庾楼袁舫，浩歌长啸，壮游曾历。万里瑶台，乘风归去，不知何夕。对冰轮孤负，欠千钟酒，与三弄笛。","dynasty":"宋代","title":"水龙吟（和韵）"}
{"author":"李曾伯","content":"紫金山前，铁骑围中，惟公尚知。怅当时卯角，鱼犹同队，如今缟鬓，鸥已忘机。故垒荒榛，群贤拱木，畴记官军夜战时。不图见，独岁寒不改，老气犹奇。嗟哉月驶舟移。四十载光阴昨梦非。叹荷薪弗克，祗惭弓冶，扃柴却扫，绝望簪圭。菌短椿长，鷃微鹏巨，天分当然何足疑。闻公里，有磻溪堪钓，盍亦云归。","dynasty":"宋代","title":"沁园春·紫金山前"}
{"author":"李曾伯","content":"闻公有泊渚，不远在异林。想胜辋川画，时作梁父吟。绛帐岂陈迹，草堂向遗音。朝市有真隐，入山无求深。","dynasty":"宋代","title":"过江陵和黄虚舟韵四首"}
{"author":"李曾伯","content":"春且驻。休惜残红无主。柳色青青还未絮。牡丹犹待雨。金鸭沈烟一缕。人在纱窗觅句。仿佛家山三月暮。隔帘闻燕语。","dynasty":"宋代","title":"谒金门"}
{"author":"李曾伯","content":"归来袖手江湖，不妨左右持螯白。凉宵幸对，一轮端正，娟娟秋色。万宇冰清，千林霜缟，更无云隔。对金茎露冷，铜壶漏静，梧阴转、画桥北。堪叹平生辙迹。算纷纷、为谁驱役。兔蟾应笑，蝇蜗累我，中年虚历。抖擞吟情，徘徊舞影，可怜佳夕。怅力微心在，梦中一曲，似黄楼笛。","dynasty":"宋代","title":"水龙吟其八和韵"}
{"author":"李曾伯","content":"几历藩垣一节勤，归来两地会风云。调知白雪阳春别，香到黄花晚节闻。夷锹犹知问中立，朝廷惜竟老希文。台躔夜折空追叹，留得甘棠满楚郧。","dynasty":"宋代","title":"挽别大参二首"}
{"author":"李曾伯","content":"老蟾窃灵药，堕魄下尘寰。迹误采石江，名虚巫峡山。长风送之为，寄影千丈岩。列壁当层云，虚白生光寒。婆娑仙桂影，中着孤根蟠。宛宛学扇初，盈盈一钩弯。如出沧海头，半揭烟霄端。风雨不改度，晦朔从循环。山灵夺天目，作此奇哉观。阅尽来去人，了之手吕翁指，运此神造应非难。何如存我真面目，妩媚一笑只作青山看。","dynasty":"宋代","title":"己酉夏咏月岩"}
{"author":"李曾伯","content":"壮年游戏宝峰傍，梦觉黄粱鬓尽霜。旧俗几家罹变故，远人千里叹清扬。酆南松槚烦君访，剑北榛芜动客伤。赖有柳州诗唤起，莫言安顿便思乡。","dynasty":"宋代","title":"赠杨户曹"}
{"author":"李曾伯","content":"踏雪一登城上亭，山川草木亦精神。不知四面孰为水，但般俱是春风绿。此际全然许和气，於中何处有纤尘。我来谩啜茶儿去，疑是神仙境界人。","dynasty":"宋代","title":"登四望亭观雪"}
{"author":"李曾伯","content":"百年过半也。怅壮心零落，鬓星星也。风儿渐凉也。近中秋月儿，又初生也。田园暇也。矍铄哉、是翁也。记当时，弧矢垂门，孤负四方志也。休也。牙签插架，玉帐持麾，总成非也。浮生梦也。皇皇欲、奚为也。趁身闲、随分粗衣淡饭，一笑又何妨也。问神仙，底处蓬莱，醉乡是也。","dynasty":"宋代","title":"瑞鹤仙戊申初度自韵"}
{"author":"李曾伯","content":"田园芜矣好东归，今昨从渠较是非。荷子远来无所问，江湖雅志莫相违。","dynasty":"宋代","title":"和王潜斋韵送闻人松庵二首"}
{"author":"李曾伯","content":"雪凝霜降不肯春，花神岂类妇人仁。肯留年后供清思，分付东风与主人。","dynasty":"宋代","title":"又用韵"}
{"author":"李曾伯","content":"南枝肯领众芳随，一占冠名在处知。摸索暗中香自别，底须绛蜡逼轻肌。","dynasty":"宋代","title":"和水竹梅烛韵"}
{"author":"李曾伯","content":"蝶梦惊残，仿佛似、东方才白。人报道、城疑不夜，界几无色。敲瓦微听冰线响，开窗倏放风花入。拥重貂、曾不觉寒侵，将何德。呼剡棹，行为客。平蔡垒，何能役。算争如、穷檐高卧，闭门毋出。安得松江江上去，一蓑独钓丝千尺。要不持、寸铁和前修，文章伯。","dynasty":"宋代","title":"满江红其三洪云岩、刘朔斋用韵"}
{"author":"李曾伯","content":"自是清都紫府仙，德星躔次剑东川。香浮世界莺花地，人乐春风燕麦天。元佑贤材名合近，绍兴相业庆基绵。一年一佛为公寿，五百尊成百年。","dynasty":"宋代","title":"寿遂宁李漕"}
{"author":"李曾伯","content":"持此四海准，得之前圣心。箪瓢富台阁，朝市等山林。说破先天易，流传正始音。太原千载后，思者甚于今。","dynasty":"宋代","title":"挽吴准斋二首"}
{"author":"李曾伯","content":"领略东风一倚阑，凭高便觉小尘寰。目穷千古关河外，身在半空烟霭间。二水护城青映带，四山连野翠回环。英雄易老愁无极，境是人非鹤自还。","dynasty":"宋代","title":"登尘表"}
{"author":"李曾伯","content":"拍拍新书一纸春，相逢牢落易相亲。霸陵李广方嗟老，阙里原思乃叹贫。雇我栖迟甘一壑，感君慰藉重千钧。灯前欲和梅花引，病发飘飘满面尘。","dynasty":"宋代","title":"和褚肥丞韵二首"}
{"author":"李曾伯","content":"朝来渐可试春衣，弩末轻寒力已微。木叶未繁山尚瘦，桃花欲落花初肥。疆陲虏逐征鸿去，庭馆人随社燕归。紫陌青门无恙在，不妨携酒问芳菲。","dynasty":"宋代","title":"丁亥沔阳春时即事简吴叔永"}
{"author":"李曾伯","content":"犹记午桥边，曾吟太华莲。浮生春梦耳，山色故人然。翠滴层峦雨，青横一抹烟，何时身此境，濯我以清泉。","dynasty":"宋代","title":"望九华"}
{"author":"李曾伯","content":"五叶尧{萤去虫加六}纪诞弥，庆流文祖已垂基。星明南极老人行，春布东皇太乙时。红入仙桃千岁实，青归御柳成年枝。岭民喜见升平象，拜手同赓天保诗。","dynasty":"宋代","title":"一基节静江祝圣乐语口号"}
{"author":"李曾伯","content":"鲸浪中间一岛居，往时千虑笑狂愚。伏波方略今堪拟，渤海声名断与俱。小丑当从而靡矣，吾民其庶有瘳乎。双旌整顿双泉了，归佐清朝泽广区。","dynasty":"宋代","title":"琼筦雇守示和愚溪诗用韵饯之"}
{"author":"李曾伯","content":"西风吹上牛头，天涯慰此人情耳。斜阳任晚，青山全似，故人知己。迤逦归来，须臾懒去，桂华犹未。待冰轮推上，梧桐树了，更儿是、点儿几。满眼碧天如洗。便分明、水晶宫里。区区玩事，一觞一咏，一灯而已。欲待无眠，争如且恁，有无穷意。怕嫦娥，隔窗偷看，须下却、帐儿睡。","dynasty":"宋代","title":"水龙吟·西风吹上牛头"}
{"author":"李曾伯","content":"烟云作嶂松作关，夜深迫人星斗寒。分明已在天上坐，不可更作人间看。须臾睡去复睡觉，仿佛前身在岩壑。洞门锁钥呼未应，时有天香暗飘落。","dynasty":"宋代","title":"己亥题茅山玉晨观"}
{"author":"李曾伯","content":"轻云暮卷，望澄空如水，千里一碧。菱镜冰悬，桂输玉碾，喜见中原秋色。老蟾炯炯无翳，阅尽尘寰今昔，堪恨处，度霓裳曾到，长生宫阙。坐客。休叹息。看此清光，天岂限南北。便好乘风，为持玉斧，修取山河如一。西湖旧时花草，会遣孀娥重识。从今去，举太平玩事，长如今夕。","dynasty":"宋代","title":"喜迁莺（乙未中秋同诸北客玩月于颍州之南楼）"}
{"author":"李曾伯","content":"从渠旧隐擅清修，我爱吾庐溪上幽。一幅霜林长短树，几湾烟苇去来舟。买鱼酿秫作新节，招鹤访梅迟小留。却忆故山怀故才，宁忘嫠纬念宗周。","dynasty":"宋代","title":"八窗叔用前韵相寄时留村舍和以谢之"}
{"author":"李曾伯","content":"落帽寻盟鬓久皤，今朝於此上嵯峨。云收谷净山新霁，风定沙平水不波。对菊使人怀古尔，思莼如我感时何。明年把酒知何处，归到东篱更莫它。","dynasty":"宋代","title":"月峡重九感怀"}
{"author":"李曾伯","content":"雨覆云翻越月余，苦疑滕六欠工夫。倏敲窗竹清成玉，细剪檐花碎作珠。已喜新冬三白有，不愁嗣岁二红无。地炉纸帐杯行了，呼起诗翁为捻须。","dynasty":"宋代","title":"久雨之余隔窗闻雪简书院诸丈二首"}
{"author":"李曾伯","content":"柔金老火苦相鏖，千里骎骎地不毛。忽遂所祈欣欲舞，举蒙其利润於膏。昭苏田畯禾千顷，饱满舟人水一篙。我老发挥无好句，须拈健笔付诗豪。","dynasty":"宋代","title":"和傅山父喜雨韵二首"}
{"author":"李曾伯","content":"户外世尘皆累，山中天籁无声。莫看螗蝉相捕，要教鹤舞鱼听。","dynasty":"宋代","title":"送李琴士据梧其二"}
{"author":"李曾伯","content":"剪綵宁如剪水工，瑞烟融出玉龙松。重看腊白不为晚，未到昏黄犹见冬。多谢玉妃鞭白凤，为催青帝驾苍龙。天心端报丰年喜，一稔相期乐可封。","dynasty":"宋代","title":"立春日雪"}
{"author":"李曾伯","content":"使君帘幕锁香篝，方把千金制一裘。好是孤灯风雨梦，夜深直度野人舟。","dynasty":"宋代","title":"和江陵阙干风雨问讯虚舟韵其一"}
{"author":"李曾伯","content":"酌君以江南腊酿之酒，祝君以古戎秋芳之兰。饯君以慈恩千佛之笔，赠君以洪鈩九转之丹。酒呼美禄壮行色，兰取剩馥香人寰。笔将披腹写今古，丹可换骨超仙凡。霜晴水瘦过滟澦，春和花发登长安。妙龄翰墨富摛藻，肯堂源委从巍冠。珊瑚文采世所贵，玉树潇洒人争看。出门西笑著鞭去，郄林许我高枝攀。湘灵诗成看神助，论秦赋汉从容间。大对尧阶丹地前，细陈蜀道青天难。已然遄往证屡恶，方来未菊忧多端。当思头目我吴楚，罔忽腹背皆夷蛮。粒珠束桂楮烂贱，鱼頳嗟维艰。马老伏枥筋力尽，剑新出匣锋铓寒。维国大宝一个信，维民司命一分宽。挽回线脉冀天鉴，生意庶可岷峨还。直须建策迈晁董，无愧名第联欧韩。胪传可卜庆云见，会见喜色盈天颜。宫袍新赐歇弁弃，昼锦归博庭闱欢。乡闾相贺宝坊又一瑞，益使天下钦湘山。","dynasty":"宋代","title":"送管季衡赴省"}
{"author":"李曾伯","content":"南风先自作秋声，蛩尔何知亦早吟。慵妇机边重到耳，征人塞上顿惊心。索裘应解寒将晚，彻土须乘天未阴。闻此休将儿戏看，盍图远略备当今。","dynasty":"宋代","title":"五月闻蛩有感"}
{"author":"李曾伯","content":"八载天涯喜遂归，吴整当暑亦相宜。茗烹阳羡慰久间，鲈买松江更一奇。老树经风惟柳长，新田得雨未秋迟。不因看镜惊头白，将谓情怀只旧时。","dynasty":"宋代","title":"道间即事亦有间而感慨"}
{"author":"李曾伯","content":"早袖经纶手，传之柱石材。无心到孤棘，有德付三槐。五鼎方身飨，两楹俄梦回。百年流泽远，衮衮几公台。","dynasty":"宋代","title":"挽大资节使史国公三首"}
{"author":"李曾伯","content":"头大一城垒，角分双佛图。戍营多甲士，耕陇少丁夫。月落鸡声杳，风高雁影孤。征人皎无寐，趣马问征途。","dynasty":"宋代","title":"晓行颍上县"}
{"author":"李曾伯","content":"杨柳依依拂短亭，看看飞絮又成萍。老来世味都尝遍，不待邻鸡唤梦醒。","dynasty":"宋代","title":"阮梅峰举似题高沙郡圃醉醒亭绝句因继元韵并"}
{"author":"李曾伯","content":"唐边重秦陇，蜀鉴在江油。不易九鼎重，方兼四履忧。其间不容发，自此可前筹。局面西风异，从容夜观谋。","dynasty":"宋代","title":"用谈笑青油幕为韵贺吴叔永制机"}
{"author":"李曾伯","content":"鸿禧主人，一闲半年，未尝厌闲。谓有溪可钓，有田可秣，有兰堪佩，有菊堪餐。羽檄秋风，胡笳夜月，多少勋名留汉关。如今且，效樽罍北海，歌舞东山。门前。咫尺长安。但只恐纶音催禁班。把鹭鬓数茎，更因民白，鸥心一片，犹为君丹。蓝绶儿痴，彩衣家庆，倦羽伶俜江汉还。春光小，看庭闱岁岁，一笑梅间。","dynasty":"宋代","title":"沁园春（庚寅为亲庭寿）"}
{"author":"李曾伯","content":"云羃前溪洞，烟荒隔岸城。秋旗杂山色，晓角带江声。驻骑须边静，维舟待峡平。掀髯聊徙倚，一雁楚天横。","dynasty":"宋代","title":"月峡城楼偶作"}
{"author":"李曾伯","content":"少年随分赋鹦洲。得意桂花秋。今日送君行色，梦和月到南楼。材名仲父，辞华季子，香满南州。勉力中流击楫，直须连钓鳌头。","dynasty":"宋代","title":"朝中措（送管顺甫赴漕）"}
{"author":"李曾伯","content":"风卷江湖浪，举足是羊肠。峡山知在何处，榛莽更凄凉。不为渊明五斗，直为班超万里，雅志未能忘。耿耿富襟抱，行计有诗囊。溯吴头，逾楚尾，界瞿塘。从它昵昵燕语，留不住征樯。芳草天涯弥望，着我飞凫来去，在在可徜徉。持此见刘表，抵掌与谈王。","dynasty":"宋代","title":"水调歌头·风卷江湖浪"}
{"author":"李曾伯","content":"灯棋三载客边头。江汉等萍浮。一片白云关念，对床夜雨难留。堂堂事会，相期烝楫，共济泾舟。今岁雁来应早，着鞭莫待深秋。","dynasty":"宋代","title":"朝中措（用八窗叔韵送教忠制机省亲之行）"}
{"author":"李曾伯","content":"卓尔有所立，俨然即之温。他疑攻玉异，并谊断金存。","dynasty":"宋代","title":"重庆阃治十咏·友石"}
{"author":"李曾伯","content":"前王千载后，奕代几人来。汉事一抔土，湘祠数仞台。山容青拱揖，树影绿周回。客有登临者，犹存陟屺哀。","dynasty":"宋代","title":"和晦庵先生定王台韵"}
{"author":"李曾伯","content":"夜报风姨息，晓乘波后平。江涵一镜净，山列两眉横。依约燃犀处，分明倒蔗生。徐行戒舟子，勿使白鸥惊。","dynasty":"宋代","title":"行铜陵道"}
{"author":"李曾伯","content":"竹马同游，平生志、相期霄壑。今老矣，儒冠宁误，戎装徒著。卷起鲸鲵江海事，放教禽鸟山林乐。问尚堪、舞剑渡河无，公应莫。粟可饭，衣从恶。秫可酒，茶胜薄。但此身长健，老天不错。竹院昼闲参内景，蒲团夜坐披圆觉。愿此生、无愧北山猿，西湖鹤。","dynasty":"宋代","title":"满江红（八窗叔和，再用韵）"}
{"author":"李曾伯","content":"满酌荆州酒。望莱庭、斑衣拜祝，俾吾亲寿。玉水雪楼游宦地，近访甘棠依旧。逢父老、颂声盈口。争道蜀边劳数载，也真宜、略伴云横岫。小儿辈，任成否。东皋十月梅开后。想亲朋、团栾一笑，从容觞豆。塞上弓刀成底事，不过腰金如斗。算不直、渊明株柳。只恐鲸鲵无计取，更须烦，绿野持竿手。看勋业，国长久。","dynasty":"宋代","title":"贺新郎（己丑为亲庭寿）"}
{"author":"李曾伯","content":"感君寄我一枝春，雨虐风饕苦不仁。羞得玉奴浑不放，含香犹待浣溪人。","dynasty":"宋代","title":"和刘制遗梅"}
{"author":"李曾伯","content":"弟兄眉最白，人物眼常青。论事犹迎刃，谈兵若建瓴。訏谟皆上策，道德有强形。办却聊城矢，还书剑阁铭。","dynasty":"宋代","title":"用谈笑青油幕为韵贺吴叔永制机"}
{"author":"李曾伯","content":"乔木老盘谷，仙李盛峨岷。参横井转，月边犹赖有长庚。传得丹溪正派，更是平庵宅相，夷路早蜚英。十载星沙幕，一片玉壶冰。题舆了，千万里，尽云津。渚宫小驻，不妨谈笑对秋城。西去凭熊驾驷，东下握兰持橐，衮衮看峥嵘。愿借鹫峰桂，岁以寿金觥。","dynasty":"宋代","title":"水调歌头（庚戌寿静斋叔）"}
{"author":"李曾伯","content":"之子问行役，火伞正当天。酷哉几可炙手，流汗满襟沾。仆仆长亭古道，人在竹舆何似，甑釜受蒸煎。帝悯苍生热，敕下九龙渊。命丰隆，驱屏翳，起蜚廉。神工一炊黍顷，爽气遍垓埏。洗涤山河尘土，转作清凉境界，物类举醒然。稽首谢天赐，伸脚快宵眠。","dynasty":"宋代","title":"水调歌头·之子问行役"}
{"author":"李曾伯","content":"老龙昔未蜕，尝蛰此山中。霖雨春畴足，风云夜壑空。两崖高下倚，一径往来通。不原千金剂，惟祈百谷丰。","dynasty":"宋代","title":"劭农归游白龙洞"}
{"author":"李曾伯","content":"行尽离骚国，春深未见兰。容非隐君子，甘老蕨薇间。","dynasty":"宋代","title":"自湘赴广道间杂咏·兰花"}
{"author":"李曾伯","content":"才过黄花雨。问长堤、依依万柳，未春何絮。一目河山银幻出，惊诧夜光流注。巍观矗、玉为云柱。风卷寒芦迷过雁，渺沧波、莫认沙鸥羽。千万蝶，空中舞。霸桥寂寞前溪暮。耸诗肩、霜裘拥貉，月亳挥兔。记得梅奴曾索笑，解珮如逢交甫。今孤垒、寒烟深处。休说鹅池平蔡事，庆新年、一稔欢相语。持大白，勿虚度。","dynasty":"宋代","title":"贺新郎（再和）"}
{"author":"李曾伯","content":"绿柳桥头旧酒炉，几番舣棹劳篙夫。恍疑风撤青帘去，敲尽荆扉闭不酤。","dynasty":"宋代","title":"定花阻风五首"}
{"author":"李曾伯","content":"午食河豚晚食鲈，两鱼风味绝悬殊。怀归未必因兹品，适口何能计此躯。春岸荻芽常喜有，秋风莼菜不愁无。笑他俗子甘鳅鳝，为此杯羹戒不虞。","dynasty":"宋代","title":"食河豚鲈鱼席间口占"}
{"author":"李曾伯","content":"渐近湘山境，土风清且饶。林峦接墟市，水竹带溪桥。焙出新茶煮，帘垂老酒招。春和民气乐，几日是花朝。","dynasty":"宋代","title":"入清湘界"}
{"author":"李曾伯","content":"剪出瑶英顷刻飞，欠加天女锦云机。虚皇瑞报调羹信，添得梅花略似肥。","dynasty":"宋代","title":"和袁提刑咏雪"}
{"author":"李曾伯","content":"谁能草檄愈头风，有酒时时共一中。莫把丹青羡苏武，且将玄白玩扬雄。将军事在龙荒北，客子心驰马首东。休笑晋朝人物少，犹知口不道和戎。","dynasty":"宋代","title":"和将志父春风亭韵"}
{"author":"李曾伯","content":"岘山羊叔子，江左管夷吾。勋名掀揭宇宙，金匮侈丹书。两载风寒卧护，一柱狂澜屹立，形势壮陪都。功业笑儿辈，别有大规模。看东归，游凤沼，转鸿枢。不应廊庙人物，犹佩玉麟符。好是茅峰仙客，更与钟山佛子，同日庆垂孤。一饮共千岁，永永辅皇图。","dynasty":"宋代","title":"水调歌头（庚子寿制阃别尚书）"}
{"author":"李曾伯","content":"夙悟金仙空色教，化生千百对青春。强颜翁媪栀为貌，取悦儿童丝系身。立仗无言开口甚，当筵何事掉头频。笑他鲍郭经年舞，我过莺花即问津。","dynasty":"宋代","title":"丁未效八窗叔赋黄郎"}
{"author":"李曾伯","content":"柔金老火苦相鏖，千里骎骎地不毛。忽遂所祈欣欲舞，举蒙其利润於膏。昭苏田畯禾千顷，饱满舟人水一篙。我老发挥无好句，须拈健笔付诗豪。","dynasty":"宋代","title":"和傅山父喜雨韵二首"}
{"author":"李曾伯","content":"推枕月微明，登车才五更。啼破千山暝，枝禽三两声。","dynasty":"宋代","title":"自湘赴广道间杂咏·永州晓行"}
{"author":"李曾伯","content":"因君郢调问前踪，贤者斯能乐雪宫。四海香名寰宇外，百年公论党碑中。癯然鹤骨存生气，寂甚鸾胶续古风。留得墨池芳润在，划玄犹可忆扬雄。","dynasty":"宋代","title":"和刘疏轩雪堂韵"}
{"author":"李曾伯","content":"白马盟存矢弗寒，玩其肆矣肯泥蟠。风云未合星先陨，输与江东日月宽。","dynasty":"宋代","title":"和刘清叔襄阳草庐韵二首"}
{"author":"李曾伯","content":"才过新正，能几日、海棠开了。将谓是、睡犹未足，嫣然何笑。一片殷红新锦样，天机知费春多少。更芳期、不待燕黄昏，莺清晓。花旧说，南昌好。花宜占，东风早。想香霏地近，融和偏巧。佳句流传千古在，石湖不见坡翁老。倩何人、寄驿报家山，教知道。","dynasty":"宋代","title":"满江红其一乙卯咏海棠"}
{"author":"李曾伯","content":"勋业登天难，易者付嬉笑。公驾鹍鹏风，来把鲸鳌钓。自比小管乐，致主在周召。此突岂待黔，早晚有明诏。","dynasty":"宋代","title":"用谈笑青油幕为韵贺吴叔永制机其二"}
{"author":"李曾伯","content":"隔江屯坞自孙吴，犹记孤军出此涂。阅十九年如梦觉，历千万里几驰驱。月沉荒垒马横塞，风卷寒沙雁宿芦。忆著当时身是胆，归休毋更老江湖。","dynasty":"宋代","title":"戊戌冬护军援庐濡自栅江入今日过之恍然如昨"}
{"author":"李曾伯","content":"酌君以江南腊酿之酒，祝君以古戎秋芳之兰。饯君以慈恩千佛之笔，赠君以洪鈩九转之丹。酒呼美禄壮行色，兰取剩馥香人寰。笔将披腹写今古，丹可换骨超仙凡。霜晴水瘦过滟澦，春和花发登长安。妙龄翰墨富摛藻，肯堂源委从巍冠。珊瑚文采世所贵，玉树潇洒人争看。出门西笑著鞭去，郄林许我高枝攀。湘灵诗成看神助，论秦赋汉从容间。大对尧阶丹地前，细陈蜀道青天难。已然遄往证屡恶，方来未菊忧多端。当思头目我吴楚，罔忽腹背皆夷蛮。粒珠束桂楮烂贱，鱼頳嗟维艰。马老伏枥筋力尽，剑新出匣锋铓寒。维国大宝一个信，维民司命一分宽。挽回线脉冀天鉴，生意庶可岷峨还。直须建策迈晁董，无愧名第联欧韩。胪传可卜庆云见，会见喜色盈天颜。宫袍新赐歇弁弃，昼锦归博庭闱欢。乡闾相贺宝坊又一瑞，益使天下钦湘山。","dynasty":"宋代","title":"送管季衡赴省"}
{"author":"李曾伯","content":"路入兴安境，风光异昔年。山川虽好在，井邑顿凄然。雨打半颓屋，烟荒未辟田。起丁征籴急，官府为防边。","dynasty":"宋代","title":"入兴安界"}
{"author":"李曾伯","content":"此君尝识面，阅八载重来。倦鸟欣曾宿，栖鸾去不回。墙阴余旧墨，砌下长新苔。多谢东屏主，时时为拂埃。","dynasty":"宋代","title":"入郢访张学宾因睹旧句有感"}
{"author":"李曾伯","content":"客有谈君制小亭，旋栽轩竹荫池萍。应怜春色浓於酒，醉得园花睡不醒。","dynasty":"宋代","title":"阮梅峰举似题高沙郡圃醉醒亭绝句因继元韵并"}
{"author":"李曾伯","content":"杨柳依依拂短亭，看看飞絮又成萍。老来世味都尝遍，不待邻鸡唤梦醒。","dynasty":"宋代","title":"阮梅峰举似题高沙郡圃醉醒亭绝句因继元韵并"}
{"author":"李曾伯","content":"所寓皆同一旅亭，纷纷万事细如萍。醉翁能解邦人乐，时一中之勿太醒。","dynasty":"宋代","title":"阮梅峰举似题高沙郡圃醉醒亭绝句因继元韵并"}
{"author":"李曾伯","content":"手挼岩菊嗅寒香，陡觉轻飚透薄裳。自是苍官添老色，不因青女眩寒妆。新篘未熟啜茶去，晚稻才收种麦忙。原学老冢惟苦懒，荷锄归去卧斜阳。","dynasty":"宋代","title":"山中即事"}
{"author":"李曾伯","content":"粤从融结此山川，便作人间小洞天。香火丛林千古盛，神仙窟宅自今传。品分三洞中犹宇，脉贯两岩下出泉。我自有缘聊乞取，万松阴里一牛眠。","dynasty":"宋代","title":"善权奇观"}
{"author":"李曾伯","content":"老龙昔未蜕，尝蛰此山中。霖雨春畴足，风云夜壑空。两崖高下倚，一径往来通。不原千金剂，惟祈百谷丰。","dynasty":"宋代","title":"劭农归游白龙洞"}
{"author":"李曾伯","content":"午食河豚晚食鲈，两鱼风味绝悬殊。怀归未必因兹品，适口何能计此躯。春岸荻芽常喜有，秋风莼菜不愁无。笑他俗子甘鳅鳝，为此杯羹戒不虞。","dynasty":"宋代","title":"食河豚鲈鱼席间口占"}
{"author":"李曾伯","content":"一水横桥碧作弯，两山排闼以城环。寺居野色烟光外，春在人情物意间。点检花稍香浅浅，摩娑苔刻字斑斑。门前车马空来去，云自无心鸟自还。","dynasty":"宋代","title":"侍亲劳监游雪峰"}
{"author":"李曾伯","content":"春近衡峰雁又回，老怀休忆故山梅。花期自是江南早，早晚湘南也解开。","dynasty":"宋代","title":"洪云岩有和谢之其一"}
{"author":"李曾伯","content":"元佑丰家几世孙，依然风概至今存。著鞭自许河南逖，举酒相期洛北温。联句有诗留月观，御戎何策告天阍。切毋饮却西湖不，齿颊冰霜置勿论。","dynasty":"宋代","title":"送制机丰德馨赴堂召二首"}
{"author":"李曾伯","content":"对垂弧、引觞一笑，凄凉薄分天赋。丁年驰骛弓刀后，报国孤忠自许。堪叹处。今老矣，强颜犹踵邯郸步。安能远举。谩目送征鸿，梦劳胡蝶，无计便归去。清闲禄，旧说天公靳予。何时松菊村墅。生非燕颔鸢肩相，岂是觚棱鹓鹭。收拾取。休直似、文渊定远空怀土。阿戎可语。待乞得身还，屏伊世累，甘受作诗苦。","dynasty":"宋代","title":"摸鱼儿·对垂弧"}
{"author":"李曾伯","content":"我有芳樽与子同，老身却自悔从戎。休言晋事怀元凯，尚欠唐兵缚世充。往迹悠悠宁有极，短才咄咄叹无功。赋诗酾酒聊行乐，到底谁为一世雄。","dynasty":"宋代","title":"襄捷和书院韵"}
{"author":"李曾伯","content":"白马盟存矢弗寒，玩其肆矣肯泥蟠。风云未合星先陨，输与江东日月宽。","dynasty":"宋代","title":"和刘清叔襄阳草庐韵二首"}
{"author":"李曾伯","content":"别二十三年，来呼激峡船。昨游春梦尔，故友晓星然。廉誉盈诗卷，忠谋在奏编。阿蒙顽自若，应笑老穷边。","dynasty":"宋代","title":"题黎榷院诗轴"}
{"author":"李曾伯","content":"人生能有几中秋。人自多愁。月又何愁。老娥今夜为谁羞。云意悠悠。雨意悠悠。自怜踪迹等萍浮。去岁荆州。今岁渝州。可人谁与共斯楼。归去休休。睡去休休。","dynasty":"宋代","title":"一剪梅（乙卯中秋）"}
{"author":"李曾伯","content":"远双夷涂迈牧之，三霜道路饱驱驰。和风俯趁春迎仗，落月回思夜入帷。自愧荐衡无好表，不妨道适有新诗。岁艰时棘边臣老，向阙须陈黼房知。","dynasty":"宋代","title":"送戴书记"}
{"author":"李曾伯","content":"蜡英要占菊天破，玉树须乘梅雨培。金粟如来还出世，清香不许别花开。","dynasty":"宋代","title":"和傅山父小园十咏"}
{"author":"李曾伯","content":"琅琅环佩三千，一楼玉立中端委。瑶琚碾就，襄王故国，屈平遗里。多少铅华，飞琼涂抹，一时挼碎。记少年驰逐，银杯缟带，几番被、鸡呼起。冷入重貂如水。鬓丝丝、叹非前比。羔儿满泛，狮儿低唱，飘风过耳。冰释边忧，春生民乐，欢形佐史。倩何人蜚奏，五云天上，助吾君喜。","dynasty":"宋代","title":"水龙吟其十四席间诸公有赋，再和"}
{"author":"李曾伯","content":"自联班序简宸聪，廊庙江湖一节同。百世几人今蜀日，千年一到昔虞风。得莘渭上康时策，有伊洛间传道功。早晚为霖洗炎热，苍生俱出炭炉中。","dynasty":"宋代","title":"寿应茶马其一"}
{"author":"李曾伯","content":"向说淮东役，江东始见时。相逢无别语，所问者归期。戎马纷何已，尝龟圣得知。天津桥上看，成此蔡功谁。","dynasty":"宋代","title":"赠富春子"}
{"author":"李曾伯","content":"问西陵、治比汉河南，若为遽东归。正峡江衮衮，中流我共，一楫杭之。倏听攀辕告语，公去裤襦谁。赖有甘棠在，人口如碑。百尺楼头徒倚，记绸缪桑土，几对灯棋。指鹭洲何处，心事想鸥知。向江湖、毋忘魏阙，正吾皇、当馈急贤时。经纶事，更须玩易，勿但言诗。","dynasty":"宋代","title":"八声甘州·问西陵"}
{"author":"李曾伯","content":"洞庭千古月，湘水一天秋。凉宵将傍三五，玩事若为酬。人立梧桐影下，身在桂花香里，疑是玉为州。宇宙大圆镜，沆瀣际空浮。傍谯城，瞻岳麓，有巍楼。不妨举酒，相与一笑作遨头。人已星星华发，月只团团素魄，几对老蟾羞。回首海天阔，心与水东流。","dynasty":"宋代","title":"水调歌头·洞庭千古月"}
{"author":"李曾伯","content":"谁言南服远王畿，面面青山总是诗。桂后梅前正清淑，倚楼但觉九秋宜。","dynasty":"宋代","title":"登桂林宜楼和李帅柱间韵"}
{"author":"李曾伯","content":"万里青天，西来后我，先我东归。夜月鞭筹，春风幕府，鹗荐争推。杯行到手休辞。道秋菊、春兰有时。若到松江，莫惊鸥鹭，记取坡词。","dynasty":"宋代","title":"柳梢青（丙戌送陈仁父赴班）"}
{"author":"李曾伯","content":"四维风折势，一片雪同规。花竹丛间着，开樽沦苟茗宜。","dynasty":"宋代","title":"重庆阃治十咏·六角亭"}
{"author":"李曾伯","content":"夙托弥甥列，常怀范叔寒。门阑多厚盼，樽俎有余欢。衣笥袍犹恋，书邮墨未干。官身羁执紼，清泪为君弹。","dynasty":"宋代","title":"挽吴总干二首"}
{"author":"李曾伯","content":"屹屹金城唐砥柱，如何流落向蓬州。一时名节犹山重，千古魂忠与水流。不待遗文垂纪录，自存生气沮奸谋。当时谁挽浯溪水，为洗离堆一段愁。","dynasty":"宋代","title":"宿新政县登鱿于氏离堆拜颜鲁公遗像公曾赴蓬"}
{"author":"李曾伯","content":"火伞漾中流，炎风撼叶舟。热几堪炙手，矮莫可抬头。昼困杯为却，宵蚊扇不休。清凉一榻地，得此足优游。","dynasty":"宋代","title":"道间苦热"}
{"author":"李曾伯","content":"记得桂林临别，劝师紧闭禅关。又被如来牵率，未容高卧云山。","dynasty":"宋代","title":"福岩再过公安赠行其一"}
{"author":"李曾伯","content":"灯棋三载客边头。江汉等萍浮。一片白云关念，对床夜雨难留。堂堂事会，相期烝楫，共济泾舟。今岁雁来应早，着鞭莫待深秋。","dynasty":"宋代","title":"朝中措（用八窗叔韵送教忠制机省亲之行）"}
{"author":"李曾伯","content":"晚出千林，中立三秋，清哉此花。自鹫峰移下，碎成玉屑，蟾宫分到，缀作金葩。粟许来微，薰天声价，较楚蕙庾梅还韵些。真奇处，但餐沆瀣，不染繁华。酒边一笑婆娑。疑香醉山中尊者家。怅尘埃俗状，强颜羞对，风骚墨客，乐事堪夸。月照才清，露浓尤馥，饮待夜深应更佳。姑容我，胆瓶斜插，卧看窗纱。","dynasty":"宋代","title":"沁园春（乙卯咏桂）"}
{"author":"李曾伯","content":"踏雪一登城上亭，山川草木亦精神。不知四面孰为水，但般俱是春风绿。此际全然许和气，於中何处有纤尘。我来谩啜茶儿去，疑是神仙境界人。","dynasty":"宋代","title":"登四望亭观雪"}
{"author":"李曾伯","content":"早年公已阿戎知，几与征西履屐随。百六椽间无足纪，二三子侧每相思。重来荆渚平生若，宁复苕溪一见之。哀此哲人今已矣，诗兮岂但哭吾私。","dynasty":"宋代","title":"挽别大参二首"}
{"author":"李曾伯","content":"德齿明时冠，诗书正派深。修名在原隰，雅志已山林。眼历四朝事，神交千圣心。老成天不憗，大雅有遗音。","dynasty":"宋代","title":"挽大资节使史国公三首"}
{"author":"李曾伯","content":"经济由身致，安危主意深。威名振华夏，岁月付山林。世望一老在，天胡二竖侵。盖棺公论定，不泯是人心。","dynasty":"宋代","title":"挽史鲁公"}
{"author":"李曾伯","content":"火云赫赫汗衣流，人望公来望有秋。契托棣华承缱绻，辞陈桑土原绸缪。行为霖雨千畴足，坐解西风一段忧。从此江头波浪息，柳边赢得伴沙鸥。","dynasty":"宋代","title":"送焦吏部造朝二首"}
{"author":"李曾伯","content":"子在衡州我桂州，两州相望共承流。天回北斗又华旦，人立东风正黑头。新岁五更三节序，老夫六十二春秋。何时共对屠苏饮，应念孤云为倚楼。","dynasty":"宋代","title":"己未元日寄子"}
{"author":"李曾伯","content":"南枝肯领众芳随，一占冠名在处知。摸索暗中香自别，底须绛蜡逼轻肌。","dynasty":"宋代","title":"和水竹梅烛韵"}
{"author":"李曾伯","content":"一溪清入汉江东，千载兴亡指雇中。自昔霸图成匹马，至今生气贯长虹。当时枉驾先诸葛，底事浮江后阿童。髀肉已生骓逝矣，空余款段踏尘红。","dynasty":"宋代","title":"和刘清叔檀溪韵"}
{"author":"李曾伯","content":"满林松竹翠交加，路过衡阳得几家。门傍粉墙人寂寂，一陂春水数株花。","dynasty":"宋代","title":"衡阳道间"}
{"author":"李曾伯","content":"江汉云鸿遇，星霜电骥驰。同朝更同幕，相好更相规。肯托贤郎人，追伤益友谁。哀辞千里寄，相者为歌之。","dynasty":"宋代","title":"挽曾侍郎二首"}
{"author":"李曾伯","content":"桂香深处，倾盖岭之西。云南外，曾指点，是挛鞮。酌玻璃。篸带江山里，挥银笔，摛绮句，湖海气，羞篷弱，吐虹霓。回首烟尘碌碌，公家事、自笑痴儿。盍田园归去，耕钓侣黔黎。月夕花时。恣吟题。怅荆州路，同北望，剡溪兴，又东驰。雄边上，夸前躅，壮新基。灿宸奎。客问西陲事，公莫惜，语教知。秋城梦，笳却骑，舞闻鸡。休作中年离恨，聊拼取、一醉如泥。梅边佳致，逸兴与逋齐。人在苏堤。","dynasty":"宋代","title":"六州歌头·桂香深处"}
{"author":"李曾伯","content":"五叶尧{萤去虫加六}纪诞弥，庆流文祖已垂基。星明南极老人行，春布东皇太乙时。红入仙桃千岁实，青归御柳成年枝。岭民喜见升平象，拜手同赓天保诗。","dynasty":"宋代","title":"一基节静江祝圣乐语口号"}
{"author":"李曾伯","content":"九重怀井络，一字侈奎章。来者思冰檗，其毋顷刻忘。","dynasty":"宋代","title":"重庆阃治十咏·一廉堂"}
{"author":"李曾伯","content":"雪山有缘，白首重来，信不偶然。怅怆凄未洗，平戎何策，英灵不绝，赖蜀多贤。耆旧二三，甲兵百万，力障狂澜回巨川。秋声静，共巍楼把酒，自足筹边。何人为我笺天。焉用此客星留井躔。正柴桑栗里，稻肥蟹健，松江笠泽，莼美鲈鲜。百计求闲，一归未得，便得归闲能几年。持公赋，待后堂新唱，夸语彭宣。","dynasty":"宋代","title":"沁园春（乙卯初度和程都大韵）"}
{"author":"李曾伯","content":"春风亭上问秋风。","dynasty":"宋代","title":"句"}
{"author":"李曾伯","content":"夜永厌银烛，移步下堂坳。秋风昨梦少年，高兴鹄成袍。世上痴儿睡去，历历江山细数，孤鹘啸危巢。地静未容去，门掩不妨敲。转巍阑，低画桷，落寒梢。南楼老子争似，短笛一椽茅。无色界间长啸，不夜城中高卧，随意弄时嘲。洗斝要更酌，为我问佳肴。","dynasty":"宋代","title":"水调歌头（再和）"}
{"author":"李曾伯","content":"烂醉非生涯，小人若甘醴。斧斤戕天和，狂药害正礼。可惜竹溪逸，吵饮颍之水。名教有余乐，公未知趣耳。","dynasty":"宋代","title":"和清汀蒋省干酒色财气韵"}
{"author":"李曾伯","content":"从来廊庙出山林，师友相资好弟兄。料得至今风雨夜，山神犹记读书声。","dynasty":"宋代","title":"访阆州读书岩"}
{"author":"李曾伯","content":"休从太上问灵均，华发骎駸及此辰。万里斗槎难远问，一时星弁玷同寅。纵逢裨灶言何益，自断虞翻相己也。且喜岁星临宋分，今年颉利定称臣。","dynasty":"宋代","title":"甲午淮幕和萧应父赠郑允蹈韵"}
{"author":"李曾伯","content":"佳月四时有，举世重中秋。金明水秀竞爽，亘古景难酬。爝火繁星退敛，桂海冰天洞照，清影遍神州。万象自妍丑，一鉴碧虚浮。昔苏张，夸玉界，赋琼楼。素娥阅人多矣，不怕雪添头。只恐参横斗转，还又酒阑歌散，醉态醒堪羞。安得真仙术，兔魄驻西流。","dynasty":"宋代","title":"水调歌头·佳月四时有"}
{"author":"李曾伯","content":"白妃卷絮逐风颠。透朱帘。向空漫。剪出冰花，偏爱腊前看。能费化工多少力，千万里，尽同天。歌楼清赏记当年。玉人占。绣衾塞。老去孤高，世虑肯咨煎。争似小窗梅影下，聊一笑，付无言。","dynasty":"宋代","title":"江神子"}
{"author":"李曾伯","content":"指梅花雪片，问讯八窗，南枝开未。一点春风，消息岭头寄。太白精神，广平韵度，是岂众芳拟。东阁吟边，水清月淡，不妨游戏。犹记双湖，几番初度，持酒相期，已花为比。鼎味家传，须向玉堂里。吏隐南昌，未应高兴，香在岁寒际。倩取瑶姬，花前一唱，寿吾仙李。","dynasty":"宋代","title":"醉蓬莱·指梅花雪片"}
{"author":"李曾伯","content":"饯税巽甫。唐入以处士辟幕府如石、温辈甚多。税君巽甫以命士来淮幕三年矣，略不能挽之以寸。巽甫号安之，如某歉何。临别，赋【沁园春】以饯。水北洛南，未尝无人，不同者时。赖交情兰臭，绸缪相好；宦情云薄，得失何知。夜观论兵，春原吊古，慷慨事功千载期。萧如也，料行囊如水，只有新诗。归兮，归去来兮，我亦办征帆非晚归。正姑苏台畔，米廉酒好；吴松江上，莼嫩鱼肥。我住孤村，相连一水，载月不妨时过之。长亭路，又何须回首，折柳依依。","dynasty":"宋代","tags":"离别，友人，惆怅","title":"沁园春·送李御带珙"}
{"author":"李曾伯","content":"帘卷红楼拍手看，星轺迅步上鵷鸾。皇华节下留佳政，玉笋班中作好官。卿相致身时则易，忠贤得路古来难。端门待漏东风峭，尚忆屯边铁甲寒。","dynasty":"宋代","title":"甲辰送淮东黎漕趋朝二首"}
{"author":"李曾伯","content":"底须风景叹新亭，且听樽前贱子陈。拚却玉山颓绿醑，莫将银海眩黄尘。山容似画屏环立，世事如棋局几新。惟有东风不今古，露花烟柳一般春。","dynasty":"宋代","title":"偕张总干章帅机同游檀溪登极目和韵"}
{"author":"李曾伯","content":"记得桂林临别，劝师紧闭禅关。又被如来牵率，未容高卧云山。","dynasty":"宋代","title":"福岩再过公安赠行"}
{"author":"李曾伯","content":"佳月四时有，举世重中秋。金明水秀竞爽，亘古景难酬。爝火繁星退敛，桂海冰天洞照，清影遍神州。万象自妍丑，一鉴碧虚浮。昔苏张，夸玉界，赋琼楼。素娥阅人多矣，不怕雪添头。只恐参横斗转，还又酒阑歌散，醉态醒堪羞。安得真仙术，兔魄驻西流。","dynasty":"宋代","title":"水调歌头其三自和"}
{"author":"李曾伯","content":"小窗香雾笼葱，砚寒金井频呵冻。老坡仙去，新声犹寄，绿毛么凤。瘦脸盈盈，不禁﹀︽，雪浓霜重。赖墨池佳致，草成玄白，聊以此、当清供。长记月明曾共。拈虬髯、几番孤耸。春风一点，著公翠袖，撩人清梦。逋尔何如，西湖惯见，影斜芗动。要岁寒得友，岂容无竹，倩谁添种。","dynasty":"宋代","title":"水龙吟·小窗香雾笼葱"}
{"author":"李曾伯","content":"竹外流泉绕屋鸣，田头有水不忧晴。春来岂问芳菲事，只办犁锄要早耕。","dynasty":"宋代","title":"湘潭道间农家"}
{"author":"李曾伯","content":"烂醉非生涯，小人若甘醴。斧斤戕天和，狂药害正礼。可惜竹溪逸，吵饮颍之水。名教有余乐，公未知趣耳。","dynasty":"宋代","title":"和清汀蒋省干酒色财气韵"}
{"author":"李曾伯","content":"巫云一去付悠悠，堪笑星河老不休。天上凄涼两魂梦，人间阅历几春秋。销磨长恨诗难尽，领略良宵酒莫留。借我天槎试相问，拙人还与巧同不。","dynasty":"宋代","title":"甲午七夕在京和朱子木韵"}
{"author":"李曾伯","content":"大块赋形，皇览揆予，俾尔昌而寿。嗟壮游。岁月老征裘。向秋来、顿如蒲柳。桂开又。鲈鲙蟹橙正美，故人应忆传杯手。想薜荔岩峦，梧桐庭院，当时风景依旧。对斜阳、极目倚危楼。问一舸、何时过吴头。乘下泽车，戴华阳巾，锦衣游昼。犹。客有名流。交情金石襟期厚。双湖烟艇里，剑锋紫气冲斗。剩妙墨淋漓，清歌发越，未应独步诗千首。待挂了衣冠，来寻杖屦，陪君此乐须有。到如今、不愿酒泉侯。愿生入、玉门早归休。任远人、从问安否。梁园宾客虽富。谁出相如右。相逢身健，时平无事，是处溪山明秀。与君举斝若为酬。有年年、人月长久。","dynasty":"宋代","title":"哨遍（和陈次贾为寿韵）"}
{"author":"李曾伯","content":"试从沙渚入荆城，十里金堤掌样平。晓露香留红芰湿，午风清逐白苹生。柳边系马频酤酒，沙际呼鱼旋作羹。所欠直惟佳客耳，明朝能辍暇偕行。","dynasty":"宋代","title":"简项仲宗游亭皋"}
{"author":"李曾伯","content":"向来玩事每欣逢，老去相忘更客中。天下山河清影在，人间风雨此宵同。孤鸾夜泣菱花暗，老兔秋悲桂子空。料得嫦娥念落花，不教无酒对征篷。","dynasty":"宋代","title":"甲午中秋在魏塘值风雨"}
{"author":"李曾伯","content":"凛凛清规百世师，功名仅见奉天时。忠谋任起奸谀忌，感涕宁无士卒思。落日桑榆存旧迹，西风芦苇护荒祠。忠南流落何遗恨，留得良方遗后医。","dynasty":"宋代","title":"题宣公祠"}
{"author":"李曾伯","content":"爱子喜能仕，恋亲犹欲留。肯堂斯室就，不稼曷禾收。持此一廉往，绰然千里游。彼邦存学记，熟复勿贻羞。","dynasty":"宋代","title":"送子倅宜春"}
{"author":"李曾伯","content":"檀溪翠雾晓轮囷，共庆皇华诞玉辰。偻指明宵三五夜，从头新岁八千春。且烦皎月清边徼，行逐东风造禁宸。留取棠阴蔽南岘，为陪羊杜寿苍珉。","dynasty":"宋代","title":"寿岳漕"}
{"author":"李曾伯","content":"扑面惊埃扫不开，都忘柳色暗章台。偏饶玳席嘉宾乐，特遣瑶池仙子来。自分铁心徒自苦，相逢玉兔莫相陪。樽前休讶清香少，待约琼花共一杯。","dynasty":"宋代","title":"癸卯制参黎用之为八仙领客和韵"}
{"author":"李曾伯","content":"爱子喜能仕，恋亲犹欲留。肯堂斯室就，不稼曷禾收。持此一廉往，绰然千里游。彼邦存学记，熟复勿贻羞。","dynasty":"宋代","title":"送子倅宜春"}
{"author":"李曾伯","content":"百尺城头著画阑，当年气欲压人寰。天机野马浮游外，世事沙鸥浩荡间。俗靡风颓畴底柱，功成身退盍循环。君看方册中前鉴，办取轻帆及早还。","dynasty":"宋代","title":"自和"}
{"author":"李曾伯","content":"早奏玉垣绩，才登金掌班。众皆期两地，谁谓老三山。江夏勋劳上，东平礼义间。壮猷惭弗克，孰与济时艰。","dynasty":"宋代","title":"挽赵无垢其一"}
{"author":"李曾伯","content":"地据九江汇，天教五老看。孤标横碧落，百里见青峦。星斗光堪摘，烟霞秀可餐。何时谢人事，膏秣以从盘。","dynasty":"宋代","title":"赋庐山"}
{"author":"李曾伯","content":"感君寄我一枝春，雨虐风饕苦不仁。羞得玉奴浑不放，含香犹待浣溪人。","dynasty":"宋代","title":"和刘制遗梅"}
{"author":"李曾伯","content":"禅房寂寂夜昏昏，相对长明一点灯。举似新诗共僧话，笑侬绮语污溪藤。","dynasty":"宋代","title":"自和山房十咏"}
{"author":"李曾伯","content":"取土虽多术，知人在片谈。文书今倚重，谋议许相参。饵陋贾生五，策明刘蜕三。坤舆方厚载，朋利得西南。","dynasty":"宋代","title":"用谈笑青油幕为韵贺吴叔永制机"}
{"author":"李曾伯","content":"万紫千红，都不似、玉奴一白。三数萼、有冰霜操，无脂粉色。长共竹君松友伴，岂容蝶使蜂媒入。似惠和、伊任与夷清，兼三德。能洁己，能娱客。成子后，调羹役。更岁寒风味，时然后出。春浅吹回羌管寸，夜阑吟费花笺尺。炯使星、两两月黄昏，真诗伯。","dynasty":"宋代","title":"满江红（招云岩、朔斋于雷园，二公用前雪韵赋梅）"}
{"author":"李曾伯","content":"乾坤一枰棋，今古一杯酒。悲哉易水筑，陋矣鸿门斗。将军跨下出，宰相篑中有。唾面使自乾，拭之费人手。","dynasty":"宋代","title":"和清汀蒋省干酒色财气韵"}
{"author":"李曾伯","content":"少年管领良宵，直须醉待东方白。而今老去，何忧何乐，不空不色。桐影横斜，桂香摇落，仙凡奚隔。怅银桥梦断，玉箫声杳，人如在、楚天北。冷眼乾坤陈迹。笑英雄、等为形役。庾楼袁舫，浩歌长啸，壮游曾历。万里瑶台，乘风归去，不知何夕。对冰轮孤负，欠千钟酒，与三弄笛。","dynasty":"宋代","title":"水龙吟（和韵）"}
{"author":"李曾伯","content":"足迹初来剑北州，试登危栈瞰江流。万山西接地穷处，一水东归天心头。欲访肴函无健马，相忘楚汉付轻鸥。丈夫要了中原事，未分持竿老钓舟。","dynasty":"宋代","title":"利州登栈道"}
{"author":"李曾伯","content":"怪见漫空万蝶狂，须臾色界眩昏黄。风姨知费几番信，天女才施半面妆。笔底诗徒和冰柱，酒边舞已失霓裳。梁园甚恨孤佳约，一笑吟梅且擅场。","dynasty":"宋代","title":"和刘舍人咏雪"}
{"author":"李曾伯","content":"骤雨送行色，把剑渡长淮。西风咄咄怪事，吹不散烟霾。才是橙黄时候，早似梅边天气，寒意已相催。老子尚顽耐，仆马苦虺隤。叹平生，身客路，半天涯。飞鸢跕跕曾见，底事又重来。回首白云何处，目送孤鸿千里，去影为徘徊。篱菊渐秋色，杜瓮有新醅。","dynasty":"宋代","title":"水调歌头·骤雨送行色"}
{"author":"李曾伯","content":"拟龙山、把酒酹西风，西风苦无情。似秋容不受，骚人登眺，特地慳晴。依稀两三过雁，何处是方城。目断危楼外，山远烟轻。且对黄花一笑，叹浮生易老，乐事难并。唤遏云低唱，檐溜任霏铃。问何如、乌纱折角，把芳名、盖取晋参军。东篱下，阴晴不管，输与渊明。","dynasty":"宋代","title":"八声甘州（庚戌重九约诸友登龙山，阻雨）"}
{"author":"李曾伯","content":"年年秋晚对风沙，今近重阳喜在家。自断此生甘皓首，能消几度看黄花。闲身颇觉便筇竹，醉态都忘脱帽纱。且问小舟溪上去，飞鸥数点夕阳斜。","dynasty":"宋代","title":"丙午九日将过阳羡偶成"}
{"author":"李曾伯","content":"今岁潇湘，真个见、嘉平三白。圜闠里、无非和气，不知寒色。宇宙幻成清净境，了无一点红尘入。问太空、此瑞自何来，君王德。歌笑是，兔园客。辛苦是，鹅池役。任谢家儿女，赋嘲纷出。洗尽腥膻空万里，屏除螟螣深千尺。向此时、何以对梅花，呼欢伯。","dynasty":"宋代","title":"满江红·今岁潇湘"}
{"author":"李曾伯","content":"听彻山鸡唤雨声，东风未肯放新晴。行人莫叹泥涂苦，且幸田家得水耕。","dynasty":"宋代","title":"衡阳道间"}
{"author":"李曾伯","content":"晓起炉烟一缕清，梵音缭绕槛轩行。须臾日上松梢了，又听斋钟相斋鸣。","dynasty":"宋代","title":"宜兴山房十首"}
{"author":"李曾伯","content":"淳熙公论盛槐门，文献依然故笏存。晋世昔闻期毕万，鲁人今喜见臧孙。交游半是清流望，趋向难为俗子论。久客诸侯宁郁郁，公卿元自出藩垣。","dynasty":"宋代","title":"送罗季能赴江陵幕"}
{"author":"李曾伯","content":"使星一点寿星边，惠我三湘两阅年。既付龟符还楚垒，便持犀节上尧天。何参接踵新规在，侨札论心旧识然。入对丹墀访南事，细陈霜颊障蛮烟。","dynasty":"宋代","title":"宴湖南章漕乐语口号"}
{"author":"李曾伯","content":"踏雪一登城上亭，山川草木亦精神。不知四面孰为水，但般俱是春风绿。此际全然许和气，於中何处有纤尘。我来谩啜茶儿去，疑是神仙境界人。","dynasty":"宋代","title":"登四望亭观雪"}
{"author":"李曾伯","content":"暑涂挈挈问持装，过眼苹风倏转商。岂为南鱼来丙穴，且先北雁过衡阳。童乌已矣肠空断，老马疲哉汗欲僵。身大块中犹大瘧，铁心禁得几炎凉。","dynasty":"宋代","title":"题衡阳临湘驿"}
{"author":"李曾伯","content":"中流岌岌此舟同，对越皇天只寸衷。今夜千艘趋险进，明朝万马举群空。将军争上平戎捷，老子惭无守塞功。局面莫贪边用利，共思稳著待西风。","dynasty":"宋代","title":"寿城围解制参向君玉贶以凯歌和韵二首"}
{"author":"李曾伯","content":"世事纷更局面棋，滔滔逝水只东之。几堆顽石鬼神护，一节高风今古奇。司马岂能无战垒，卧龙祗合在筹帷。将星一落空遗恨，费尽诗人几许诗。","dynasty":"宋代","title":"和夔门开济堂韵"}
{"author":"李曾伯","content":"此别何年此会重，翁无占我我占翁。我官翁卜无相远，闻早归欤计则同。","dynasty":"宋代","title":"和尤帅长赠郑通庵韵二首"}
{"author":"李曾伯","content":"续仲宣、一赋小呼鹰，声名满荆州。向宾筵游戏，毫端月露，皮里阳秋。遍历文书刁斗，何患不封侯。横槊风烟表，独占诗筹。见说眉攒心事，在岷峨乡国，落日西头。怅英豪遗恨，都付大江流。伟平生、经纶雅志，把重弓、聊为汉关留。中秋近，何如载酒，一笑登楼。","dynasty":"宋代","title":"八声甘州（用前韵答和史制参）"}
{"author":"李曾伯","content":"自鹫峰曾见，金粟如来，犹有英烈。碧玉琅玕，点缀碎琼屑。不御纷华，独餐沆瀣，比众芳殊别。好向凉宵，无风无雨，宜露宜月。身在山中，名香天下，全似幽人，一种修洁。解使多愁，对此亦纾悦。绿绮窗前，乌云鬓侧，休为玉人折。剩赋新词，满倾佳醑，为成三绝。","dynasty":"宋代","title":"醉蓬莱（书院延桂有集，不及与）"}
{"author":"李曾伯","content":"已佐当涂郡，春台再往临。勿言官是赘，常以国为心。勉勉思全璧，频频寄抵金。史君天下士，澡雪奉规箴。","dynasty":"宋代","title":"送子倅宜春"}
{"author":"李曾伯","content":"淳熙公论盛槐门，文献依然故笏存。晋世昔闻期毕万，鲁人今喜见臧孙。交游半是清流望，趋向难为俗子论。久客诸侯宁郁郁，公卿元自出藩垣。","dynasty":"宋代","title":"送罗季能赴江陵幕"}
{"author":"李曾伯","content":"记石湖佳句，为海棠花，合来西蜀。不道东州，更香霏情淑。汉竹光中，召棠阴里，想清欢未足。少驻旌麾，姑留樽俎，待春风曲。见说吾家，丹溪老子，万籍名堂，孙枝犹馥。南极星边，正魁星明烛。五马归来，一龟无恙，访旧松新菊。从今长伴，西山一佛，镇岷江绿。","dynasty":"宋代","title":"醉蓬莱（代寿昌州守叔祖）"}
{"author":"李曾伯","content":"过错役三才，忧端万有斯。君恩知欲报，子难痛何追。我马方瘏矣，秋阳更暴之。原言行役者，当暑戒驱驰。","dynasty":"宋代","title":"题醴泉驿二首"}
{"author":"李曾伯","content":"秋岂悲人，人不悲秋，比春更浓。有蕙兰丰度，尚存芳菊，牡丹文献，犹在芙蓉。举蟹持醪，得鲈作鲙，晋宋间人有此风。休轻笑，彼柴桑傲吏，龌龊篱东。携壶与客还逢。愿时许先生杖屦从。叹尘踪如寄，鸥凫江海，性真聊适，蜩晏鸟蒿蓬。刮眼青天，惊心黄叶，立尽梧桐月正中。凄然久，看物情终竟，不心春容。","dynasty":"宋代","title":"沁园春（再和）"}
{"author":"李曾伯","content":"古垒连边色，烟芜带夕阳。千年周翰祀，一瓣楚人香。楼堞新宏壮，丘墟几废荒。客怀明哲戒，飞梦绕吴乡。","dynasty":"宋代","title":"过樊城用刘清叔韵"}
{"author":"李曾伯","content":"徙倚阑干目送间，山容姨我亦苍颜。恍思戏马登吴会，拟逐飞鸿度汉关。草木与俱嗟岁月，古今无恙只江山。天公幸自无风雨，一笑黄花分也悭。","dynasty":"宋代","title":"重阳登益昌锦屏山"}
{"author":"李曾伯","content":"举杯长揖常娥，高情怜我霜髯白。婆娑树底，老蟾何物，千秋一色。一镜高悬，肺肝洞烛，了无尘隔。任忆千万里，同然玉界，都不管、天南北。老子萍蓬踪迹。对西风、几番行役。平生玩事，从头细数，山川历历。明月明年，知它何处，能如今夕。惜无人共我，登楼酹古，一笑横笛。","dynasty":"宋代","title":"水龙吟（丁未约诸叔父玩月，期而不至，时适台论）"}
{"author":"李曾伯","content":"问西陵、治比汉河南，若为遽东归。正峡江衮衮，中流我共，一楫杭之。倏听攀辕告语，公去裤襦谁。赖有甘棠在，人口如碑。百尺楼头徒倚，记绸缪桑土，几对灯棋。指鹭洲何处，心事想鸥知。向江湖、毋忘魏阙，正吾皇、当馈急贤时。经纶事，更须玩易，勿但言诗。","dynasty":"宋代","title":"八声甘州·问西陵"}
{"author":"李曾伯","content":"谁言南服远王畿，面面青山总是诗。桂后梅前正清淑，倚楼但觉九秋宜。","dynasty":"宋代","title":"登桂林宜楼和李帅柱间韵"}
{"author":"李曾伯","content":"心已灰如鬓已皤，迫人桑荫疾於梭。更尝万事不为少，恍悟一身犹是多。田里乞身斯可矣，功名到手竟如何。公余幸喜边烽静，且对樽前浩浩歌。","dynasty":"宋代","title":"壬子夏偶成"}
{"author":"李曾伯","content":"不见花开处，香浮七里村。试从负外觅，端是有山樊。","dynasty":"宋代","title":"自湘赴广道间杂咏·山樊"}
{"author":"李曾伯","content":"才过清如候，凄然感旅怀。新蛩吟古砌，落叶满前阶。榴火春仍驻，槐屯午自佳。凭诗记风土，归以语朋侪。","dynasty":"宋代","title":"首夏而有秋意"}
{"author":"李曾伯","content":"十载肝油驻汉关，勋名高压岘南山。雨滋万顷春犁乐，月淡三边夜柝闲。为小朝廷留宿望，升真学士重崇班。九重银信知非远，白玉阶前一武间。","dynasty":"宋代","title":"寿陈制垣"}
{"author":"李曾伯","content":"向来荆楚说边州，人士今夸乐国游。千里潢池自交扰，一江汉水独安流。兵无敢惰身为率，民有独饥惠亟赒。阴德活人无量大，不须香火祝王侯。","dynasty":"宋代","title":"寿陈制垣"}
{"author":"李曾伯","content":"东皇妆就牡丹天，来献蓬莱不老仙。耆旧喜增羊祜传，蛮夷欣问晋公年。休怀苕水清风适，且醉檀溪绿草边。原向衣冠图上看，银屏千岁映貂蝉。","dynasty":"宋代","title":"寿陈制垣"}
{"author":"李曾伯","content":"新墉屹屹解严围，十万全师破贼回。元帅拥旄朝授策，将军画箠夜衔枚。椎牛脔炙欢声动，伐鼓传觞哀拍催。尽道平淮动业盛，总须图像上云台。","dynasty":"宋代","title":"寿城凯还宴将帅乐语口号"}
{"author":"李曾伯","content":"谁知匕箸落轰雷，三月新城两月围。吉语虽传淮鹤捷，惊心几动海鸥机。公毋夸伐称全璧，我为忧疑已佩韦。何处无鱼堪荐饭，不须跕跕看鸢飞。","dynasty":"宋代","title":"寿城围解制参向君玉贶以凯歌和韵二首"}
{"author":"李曾伯","content":"中流岌岌此舟同，对越皇天只寸衷。今夜千艘趋险进，明朝万马举群空。将军争上平戎捷，老子惭无守塞功。局面莫贪边用利，共思稳著待西风。","dynasty":"宋代","title":"寿城围解制参向君玉贶以凯歌和韵二首"}
{"author":"李曾伯","content":"天禀银河一派清，蔼然中外播休声。金城方略今充国，斜谷规模旧孔明。屈久辔丝勤使指，再须班笋著宗英。九重侧席亲贤切，有诏西南起老成。","dynasty":"宋代","title":"寿利州赵漕"}
{"author":"李曾伯","content":"几载星轺惠汉关，埴培寿脉一分宽。数丝鹤鬓因民白，一片鸥心为国丹。绿野高风虽独慕，黄花晚节正争看。动名麟阁清芬在，且伴松椿傲岁寒。","dynasty":"宋代","title":"寿利州赵漕"}
{"author":"李曾伯","content":"天遣长庚衍瓞瓜，几年清庙著声华。九重璇派周麟趾，千里金城汉犬牙。未驾说仪列鹭丝，已麾段笏击长蛇。堂堂一节鼎铛耳，岂借西山太史家。","dynasty":"宋代","title":"寿蜀帅"}
{"author":"李曾伯","content":"风又雨。芳事匆匆如旅。借问甚时才百五。东君浑弗顾。红紫园林几许。横笛数声何处。桃涨连天归未去。客和春且驻。","dynasty":"宋代","title":"谒金门"}
{"author":"李曾伯","content":"明日生初，还知否、明年六十。嗟老矣、满头都缟，寸心犹赤。三十载间尘土债，几千里外风涛役。赖君天、许放故山归，恩无极。出而作，入而息。美可茹，鲜可食。任浩书空咄，禹笑人寂。断国谋王非我事，抱孙弄子聊吾适。且从今、时复一中之，杯中物。","dynasty":"宋代","title":"满江红·明日生初"}
{"author":"李曾伯","content":"衡山九十里衡阳，风物熙然冠楚乡。古木千章屯翠幄，小溪数曲卧天梁。雨蔬旋摘充庖美，社酒新篘透瓮香。村舍春长无一事，门前车马任渠忙。","dynasty":"宋代","title":"衡阳道间即事"}
{"author":"李曾伯","content":"几年间气一全才，天以经纶属勉斋。动盛十年词两制，寿开九袠位三阶。公於南国恩尤在，人惜东山望莫偕。岁晚倏闻梁木坏，君王应亦为伤怀。","dynasty":"宋代","title":"挽陈勉斋文昌二首"}
{"author":"李曾伯","content":"君莫厌行役，易尔此非难。人情无已、久阴忧潦霁忧干。借得庭轩一榻，忘却征涂炎暑，小驻氵龠龙团。世路任渠险，襟抱五湖宽。叹平生，环辙迹，已苍颜。梅花雪片万里、奚又絷南冠。应是江山好处，犹待推排老眼，天未许休官。莫忆故园竹，日日报平安。","dynasty":"宋代","title":"水调歌头（题临江驿和徐意一韵）"}
{"author":"李曾伯","content":"簪履盛元幕，领袖属英游。登车揽辔余事，何止客诸侯。看尽巫云岷雪，却访庐峰湓浦，砥柱赞中流。百叠青山路，一片白苹洲。今日事，风涛上，一虚舟。长江万顷寒碧，犹谓马能浮。况是眼前局面，心腹忧如边角，胜著赖帷筹。谈笑济时了，勋业迈前修。","dynasty":"宋代","title":"水调歌头（庚子送周日丙·仲赴江东幕）"}
{"author":"李曾伯","content":"建岭人夸第一纲，湘中热后已先尝。虽然声价殊官焙，反觉山家气味长。","dynasty":"宋代","title":"赋新茶"}
{"author":"李曾伯","content":"冰霜染得鬓毛深，又复钩辀听岭禽。老马已非筋力旧，好山重见面颜今。地饶风物皆春意，天念尘烦为午阴。转首十年成一梦，龙蛇满壁富新音。","dynasty":"宋代","title":"至清湘驿和己酉壁间韵"}
{"author":"李曾伯","content":"诗怀今古浩无垠，谁寄梅花陇首人。刍豢悦心文字趣，筌蹄忘象性情真。相望夜月袁宏渚，一洗西风庚亮尘。我欲莼鲈便归去，雁来应问五湖春。","dynasty":"宋代","title":"和吴叔永见寄韵"}
{"author":"李曾伯","content":"雨覆云翻越月馀，苦疑滕六欠工夫。倏敲窗竹清成玉，细剪檐花碎作珠。已喜新冬三白有，不愁嗣岁二红无。地炉纸帐杯行了，呼起诗翁为撚须。","dynasty":"宋代","title":"久雨之馀隔窗闻雪简书院诸丈其一"}
{"author":"李曾伯","content":"冲寒得得过吾门，切莫谈天不原闻。种木十年甘自许，寄梅千里欲何云。人谁相记怀明月，我已无心等片云。右向霸陵逢醉尉，不须与说故将军。","dynasty":"宋代","title":"尤木石荐术士松庵求书以诗送之"}
{"author":"李曾伯","content":"徙倚阑干目送间，山容姨我亦苍颜。恍思戏马登吴会，拟逐飞鸿度汉关。草木与俱嗟岁月，古今无恙只江山。天公幸自无风雨，一笑黄花分也悭。","dynasty":"宋代","title":"重阳登益昌锦屏山"}
{"author":"李曾伯","content":"底事元戎辍上流，扬州势更重荆州。要酬棠笏中原志，坐释枫宸北雇忧。白羽一挥新玉帐，朱帘半卷旧红楼。此行整顿乾坤了，公衮莱衣正黑头。","dynasty":"宋代","title":"荆阃宴交代贾尚书乐语口号"}
{"author":"李曾伯","content":"要识披图际，还同枉驾时。未应成否论，汉德有兴衰。","dynasty":"宋代","title":"重庆阃治十咏·华明堂"}
{"author":"李曾伯","content":"汉昴殷箕谩拟伦，天将平治启儒真。钟英宝婺金华地，敛福铜梁玉垒民。冰壑雪山无点暑，桃溪棠荫有余春。绵绵寿脉无穷处，一派根源在至仁。","dynasty":"宋代","title":"寿应茶马"}
{"author":"李曾伯","content":"巍楼耸立千仞壁，熊楚奇观此其一。苍龙夭矫出一头，下瞰七泽乾坤浮。平远献状呈几席，气势弹压东西州。仲宣襟抱六合隘，生阅曹刘几成败。当时徙倚落日边，岂计嘉名镇长在。高谈犹想四座惊，好语意得由天成。景升逝矣建安往，岂浊斯足清斯缨。今朝我与群贤集，负景还能类前日。斯楼者天台公，扬厉其谁会椽笔。嗟今视昔后视今，君子思远而忧深。运方济泰月在临，有如此水舟同心。芳名起日炳若揭，老子婆娑众宾悦。","dynasty":"宋代","title":"仲宣楼落成和吴深源制参韵"}
{"author":"李曾伯","content":"峰巍鳌柱疑娲立，地峻龙门自禹开。山色半昏朝欲雨，滩声不蛰夜何雷。云屏烟障相迎送，沙鸟风樯几去来。徙倚阑干不知倦，一诗弹压愧非材。","dynasty":"宋代","title":"题双庙镇峡楼"}
{"author":"李曾伯","content":"尧山举目见於墙，群玉森森拱巨梁。一幅画屏罗伟观，两诗银笔冠当场。沙平鹭立秋无尽，月冷乌啼夜未央。有客凭阑共清话，逍遥何异白云乡。","dynasty":"宋代","title":"登逍遥楼和方孚若韵"}
{"author":"李曾伯","content":"使星一点寿星边，惠我三湘两阅年。既付龟符还楚垒，便持犀节上尧天。何参接踵新规在，侨札论心旧识然。入对丹墀访南事，细陈霜颊障蛮烟。","dynasty":"宋代","title":"宴湖南章漕乐语口号"}
{"author":"李曾伯","content":"雨后春寒冽，山前夕照斜。身犹寻垒燕，声杂宿林鸦。过岭尚千里，隔村能几家。毋嫌茅店恶，窗下有梅花。","dynasty":"宋代","title":"过衡阳晚宿"}
{"author":"李曾伯","content":"可爱十分月，都无一点云。清光是处皆有，浑不许人分。独是大江深处，一片水晶世界，仿佛有微痕。坐到夜深际，万籁寂无闻。与诸君，同一笑，举芳樽。素娥自有佳约，何必命红裙。顷刻参横斗转，归去华胥一觉，玩事任纷纷。我袖有玉斧，当为整乾坤。","dynasty":"宋代","title":"水调歌头（再赋）"}
{"author":"李曾伯","content":"万里戍边，八载去家，始遂一归。怅中年早历，虎头兵幕，平生屡建，豹尾神旗。乞得闲身，毋庸多议，感荷九重渊听知。当时事，似狂澜欲倒，孰障东之。天教狂虏灰飞。更莫问儿郎存血衣。把雪裘霜帽，绝交楚徼，雨蓑风笠，投老吴矶江上有吴王矶，借用。径与松荒，人同鹤在，交友晓天星样稀。从今去，共麹生相约，愿乐清时。","dynasty":"宋代","title":"沁园春（丙辰归里和八窗叔韵）"}
{"author":"李曾伯","content":"紫金山前，铁骑围中，惟公尚知。怅当时卯角，鱼犹同队，如今缟鬓，鸥已忘机。故垒荒榛，群贤拱木，畴记官军夜战时。不图见，独岁寒不改，老气犹奇。嗟哉月驶舟移。四十载光阴昨梦非。叹荷薪弗克，祗惭弓冶，扃柴却扫，绝望簪圭。菌短椿长，鷃微鹏巨，天分当然何足疑。闻公里，有磻溪堪钓，盍亦云归。","dynasty":"宋代","title":"沁园春·紫金山前"}
{"author":"李曾伯","content":"天遣长庚衍瓞瓜，几年清庙著声华。九重璇派周麟趾，千里金城汉犬牙。未驾说仪列鹭丝，已麾段笏击长蛇。堂堂一节鼎铛耳，岂借西山太史家。","dynasty":"宋代","title":"寿蜀帅"}
{"author":"李曾伯","content":"世事纷更局面棋，滔滔逝水只东之。几堆顽石鬼神护，一节高风今古奇。司马岂能无战垒，卧龙祗合在筹帷。将星一落空遗恨，费尽诗人几许诗。","dynasty":"宋代","title":"和夔门开济堂韵"}
{"author":"李曾伯","content":"千里诗来字字香，品题著意到孤芳。以千林表丈人行，洗万古凡儿女妆。自是精神凌雪月，不妨风骨饱冰霜。捻髭聊以酬清思，病笔欹斜愧小王。","dynasty":"宋代","title":"又和梅韵"}
{"author":"李曾伯","content":"渡泸已定葛巾北，分陕既成周衮东。二者于斯皆上意，群然以此望明公。香名千载梅边雪，归路三秋桂子风。百万民夷休恋恋，公方柄用福无穷。","dynasty":"宋代","title":"送交代董矩堂赴召其二"}
{"author":"李曾伯","content":"萧萧官舍自寒芳，清梦何从至玉堂。唱彻涼州太催逼，何如铁石广平肠。","dynasty":"宋代","title":"太府寺梅花盛开和曾玉堂韵二首"}
{"author":"李曾伯","content":"新墉屹屹解严围，十万全师破贼回。元帅拥旄朝授策，将军画箠夜衔枚。椎牛脔炙欢声动，伐鼓传觞哀拍催。尽道平淮动业盛，总须图像上云台。","dynasty":"宋代","title":"寿城凯还宴将帅乐语口号"}
{"author":"李曾伯","content":"人物从来盛楚南，新元诏士奉芝函。身逢熙运千之一，名占巍科十有三。好趁驿格催骑策，归来官柳映袍蓝。池边相祝趋闻喜，剩取宫花一杂簪。","dynasty":"宋代","title":"壬子劝驾"}
{"author":"李曾伯","content":"岘山羊叔子，江左管夷吾。勋名掀揭宇宙，金匮侈丹书。两载风寒卧护，一柱狂澜屹立，形势壮陪都。功业笑儿辈，别有大规模。看东归，游凤沼，转鸿枢。不应廊庙人物，犹佩玉麟符。好是茅峰仙客，更与钟山佛子，同日庆垂孤。一饮共千岁，永永辅皇图。","dynasty":"宋代","title":"水调歌头（庚子寿制阃别尚书）"}
{"author":"李曾伯","content":"公余赢得片时休，徙倚危亭豁倦眸。屹屹独存今岳阜，滔滔不尽古湘流。犹看雪意微茫在，顿觉春光骀荡浮。举酒莫论今古事，只将身世付沙鸥。","dynasty":"宋代","title":"立春后登裴公亭时已解郡组"}
{"author":"李曾伯","content":"孤立江淮地，中分南北天。洪汉冲巨块，对峙束平川。屹若壁千仞，过错螺一拳。谁将牛女比，斯事岂其然。","dynasty":"宋代","title":"过小孤"}
{"author":"李曾伯","content":"俄顷钟声到枕边，朦胧晓色试霜天。披衣欲起浑无事，赢得平明一觉眠。","dynasty":"宋代","title":"宜兴山房十首"}
{"author":"李曾伯","content":"上巍楼、指顾剑东西，依然旧江山。怅谁为荆棘，委渠天险，薄我风寒。金瓯经营几载，鸿雁尚漂残。一片迷棋局，著手良难。犹幸红旗破贼，有竹边新报，喜听平安。问纷纷遗事，一笑付凭栏。愿天驱、五丁壮士，挽岷峨、生意兴春还。斜阳外，梦回芳草，人老萧关。","dynasty":"宋代","title":"八声甘州（登经济楼）"}
{"author":"李曾伯","content":"昌黎昔作潮州游，潮人百世称名州。又闻柳州柳子厚，柳人至今爱其柳。二公皆以人鸣唐，所至不偶为异常。卒今江海流落地，化作文物声名乡。涪南僻在巴子国，地绝中州少人物。天将儒道淑是邦，曾向先朝处羁客。河南夫子间世贤，山谷老叟人间仙。一时辙迹相继至，顿使光价增山川。尝嗟道从孟轲死，一贯谁能接原委。又嗟诗自杜甫亡，四海谁能造诗垒。幸生伊洛续圣传，鸢鱼遂复穷天渊。从而江右振余响，清庙又得存遗弦。今踰元佑二百载，草木涪人尚知爱。文章性命虽匪倖，气象风流久皆在。惜乎两公生盛时，下与屈贾同驱驰。涪人则幸公不幸，天下应怨涪人私。","dynasty":"宋代","title":"过涪州怀伊川涪翁两先生"}
{"author":"李曾伯","content":"夐出烟尘表，乾坤指雇中。数峰连野迥，一水与水通。沙外迎孤鹜，云边数乱鸿。家山在何许，心与大江东。","dynasty":"宋代","title":"登郢州四望亭"}
{"author":"李曾伯","content":"对楼头、欠招欢伯，和风吹老芳讯。凭阑面面蒲萄绿，依约碧岑才寸。无尽兴。纵燃竹烹泉，亦自清肠吻。凭谁与问。旧城郭何如，英雄安在，何说解孤愤。铜＿路，极目长安甚近。当时宾主相信。翩翩公子登高赋，局面还思著紧。乘暇整。谩课柳评花，援镜搔蓬鬓。江平浪稳。怅我有兰舟，何人共楫，毋作孔明恨。","dynasty":"宋代","title":"摸鱼儿（和陈次贾仲宣楼韵）"}
{"author":"李曾伯","content":"一线春从地脉回，工夫先是到江梅。雪边竟觉丰标别，曾向玉堂堂上开。","dynasty":"宋代","title":"夜坐用韵简刘朔斋洪云岩"}
{"author":"李曾伯","content":"明良相正体坤乾，感格时旸本致虔。坐使群方皆见日，谁言千里不同天。只将精白承休德，岂在缁黄结善缘。更得北风无羽檄，不妨举酒乐康年。","dynasty":"宋代","title":"秋霖喜霁适睹庙堂酬唱相去数千里而阴晴同之因用韵"}
{"author":"李曾伯","content":"道人本分事，不用达人诗。烟霞痼疾间，风月陶写之。漆园直寓言，谪仙岂吾师。卷怀置心斋，焚芗比希夷。","dynasty":"宋代","title":"赠柯山道士郑云谷来住沣之洞辰二首"}
{"author":"李曾伯","content":"推枕月微明，登车才五更。啼破千山暝，枝禽三两声。","dynasty":"宋代","title":"自湘赴广道间杂咏·永州晓行"}
{"author":"李曾伯","content":"少年塞上秋来早，昴街尚余芒曜。举目关河，惊心弧矢，顾我岂堪戎纛。几番凤诰。愧保障何功，恩隆旒藻。笑指呼鹰，露花烟草忆刘表。头鸬如许相与，岁寒犹赖有，白发公道。对月怀人，临风访古，往事凄凉难考。何时是了。莫驰志伊吾，贪名清庙。松菊归来，稽山招此老。","dynasty":"宋代","title":"齐天乐（壬子和陈次贾为寿韵）"}
{"author":"李曾伯","content":"苍苔迹在堂无燕，绿水痕生沼自鱼。回首钓游徒感慨，何时复古喜而书。","dynasty":"宋代","title":"和傅山父小园十咏"}
{"author":"李曾伯","content":"使星一点寿星边，惠我三湘两阅年。既付龟符还楚垒，便持犀节上尧天。何参接踵新规在，侨札论心旧识然。入对丹墀访南事，细陈霜颊障蛮烟。","dynasty":"宋代","title":"宴湖南章漕乐语口号"}
{"author":"李曾伯","content":"向来借箸在筹帷，今趣魁缠入太微。汉郡奚劳汲生守，洛人喜见范公归。要持真是明公论，莫急同心济事机。见说九重勤侧席，细陈长策慰宵衣。","dynasty":"宋代","title":"送焦吏部造朝二首"}
{"author":"李曾伯","content":"问金城方略，数十年来，谁堪称许。万福威名，草木识淮浦。西顾天长，中流地重，著此巨鳌柱。见说棋边，风声鹤唳，胆落胡虏。老子家声，六韬亲授，渭水归来，非熊非虎。江汉滔滔，建大将旗鼓。孤矢开祥，节旄迎渥，勋业纪盟府。好对芳天，莺花未老，金樽频举。","dynasty":"宋代","title":"醉蓬莱（癸丑寿吕马帅）"}
{"author":"李曾伯","content":"蝶梦惊残，仿佛似、东方才白。人报道、城疑不夜，界几无色。敲瓦微听冰线响，开窗倏放风花入。拥重貂、曾不觉寒侵，将何德。呼剡棹，行为客。平蔡垒，何能役。算争如、穷檐高卧，闭门毋出。安得松江江上去，一蓑独钓丝千尺。要不持、寸铁和前修，文章伯。","dynasty":"宋代","title":"满江红（洪云岩、刘朔斋用韵）"}
{"author":"李曾伯","content":"海宇材能盛，风云气类从。一贤居上介，千里折遐冲。咨事须孙楚，论诗得正封。城东未为好，终不似乌龙。","dynasty":"宋代","title":"用从军古云乐为韵贺杨觉甫干"}
{"author":"李曾伯","content":"院落阴阴捲昼帘，綵绳高挂矗青天。纤腰对蹴争先起，香汗交流倦欲眠。花畔惊呼簪珥坠，柳梢时出綵罗鲜。可怜墙外行人恼，应费长安酒价千。","dynasty":"宋代","title":"和刘舍人咏鞦韆"}
{"author":"李曾伯","content":"晓起炉烟一缕清，梵音缭绕槛轩行。须臾日上松梢了，又听斋钟相斋鸣。","dynasty":"宋代","title":"宜兴山房十首"}
{"author":"李曾伯","content":"千一载英杰，百二国山河。提封几半宇宙，万里仗天戈。十乘晋军旗鼓，三岁秦关扃锁，地利属人和。位次功第一，未数酂侯何。建青油，持柴荷，听黄麻。乾坤整顿都了，玉殿侍羲娥。且醉东湖花柳，却泛西湖舟楫，留不住岷峨。谁为语儒馆，浓墨被诗歌。","dynasty":"宋代","title":"水调歌头·千一载英杰"}
{"author":"李曾伯","content":"安刘事固异危刘，相去英雄二百秋。火德方中徒僭帝，星营何陨遽亡侯。草庐龙去存吴恨，陛戟蛙狂遗汉羞。成败不同俱庙食，宁非霸业结偏州。","dynasty":"宋代","title":"题孔明白帝二祠"}
{"author":"李曾伯","content":"渐近湘山境，土风清且饶。林峦接墟市，水竹带溪桥。焙出新茶煮，帘垂老酒招。春和民气乐，几日是花朝。","dynasty":"宋代","title":"入清湘界"}
{"author":"李曾伯","content":"犹记冲寒泝峡来，相期偕至亦偕回。朝廷有诏许归老，藩岳无人值借才。雇我凋年嗟已矣，如君英略勉之哉。度沪要了经营事，心放公平手放开。","dynasty":"宋代","title":"别权沪帅朱杞材太社"}
{"author":"李曾伯","content":"德齿明时冠，诗书正派深。修名在原隰，雅志已山林。眼历四朝事，神交千圣心。老成天不憗，大雅有遗音。","dynasty":"宋代","title":"挽大资节使史国公三首"}
{"author":"李曾伯","content":"寺有宗盟几百年，洪恩锡出尧天。三生香火前因在，一段林峦旧识然。华表鹤归今岂异，葛陂龙化古尝传。更须行脚江湖了，来结云山不尽缘。","dynasty":"宋代","title":"初到善权香火院"}
{"author":"李曾伯","content":"数日征行喜即晴，山明溪秀翠为屏。竹门梅出数枝白，松外山横几叠青。人渐采茶登陇阜，家多酿秫市邮亭。短舆午困几成梦，两两枝禽为唤醒。","dynasty":"宋代","title":"午行即事"}
{"author":"李曾伯","content":"田园芜矣好东归，今昨从渠较是非。荷子远来无所问，江湖雅志莫相违。","dynasty":"宋代","title":"和王潜斋韵送闻人松庵二首"}
{"author":"李曾伯","content":"山接平芜，烟横远墅，修眉淡抹晴妆。菊梅交际，天未十分霜。几许无穷秋思，空凝伫、衰柳斜阳。溪头路，黄芦一片，凫雁两三行。平章。风景似，画图一幅，著我徜徉。山中无事，聊尔适吾狂。不用登临感慨，青帘外、新酒堪尝。何为者，东家宋玉，千古叹凄凉。","dynasty":"宋代","title":"满庭芳（丙午宜兴山间）"}
{"author":"李曾伯","content":"问西陵、治比汉河南，若为遽东归。正峡江衮衮，中流我共，一楫杭之。倏听攀辕告语，公去裤襦谁。赖有甘棠在，人口如碑。百尺楼头徒倚，记绸缪桑土，几对灯棋。指鹭洲何处，心事想鸥知。向江湖、毋忘魏阙，正吾皇、当馈急贤时。经纶事，更须玩易，勿但言诗。","dynasty":"宋代","title":"八声甘州·问西陵"}
{"author":"李曾伯","content":"闻公有泊渚，不远在异林。想胜辋川画，时作梁父吟。绛帐岂陈迹，草堂向遗音。朝市有真隐，入山无求深。","dynasty":"宋代","title":"过江陵和黄虚舟韵四首"}
{"author":"李曾伯","content":"八载天涯喜遂归，吴整当暑亦相宜。茗烹阳羡慰久间，鲈买松江更一奇。老树经风惟柳长，新田得雨未秋迟。不因看镜惊头白，将谓情怀只旧时。","dynasty":"宋代","title":"道间即事亦有间而感慨"}
{"author":"李曾伯","content":"小约宾僚集，相招老父耕。寺依青带住，人在翠帷行。叠嶂堆春色，微云护午晴。时康田里乐，归骑踏花轻。","dynasty":"宋代","title":"出郊劭农口占"}
{"author":"李曾伯","content":"欲知计寺金谷吏，便是钟山粥饭头。尔欲朝朝动鱼鼓，我期日日饱貔貅。几为晓灶炊烟喜，又作秋田渴雨忧。自有宝公能办供，元凭心上细推求。","dynasty":"宋代","title":"庚子祈雨蒋山赠月老"}
{"author":"李曾伯","content":"石首邑易治，难山政可师。弦歌聊戏耳，谈笑以为之。省德多餐饭，勤官少作诗。交情毋恃旧，公事定相规。","dynasty":"宋代","title":"送石首傅宰"}
{"author":"李曾伯","content":"袂判平山十五年，喜迎召节下楼船。交情一见岁寒在，世事几番春梦然。我亦将归谋佚老，公今此去类登仙。一杯且酌长沙酒，莫忆灯棋话汉边。","dynasty":"宋代","title":"徐介卿赴召经筵二诗送之"}
{"author":"李曾伯","content":"玉奴梳洗罢，半面露新妆。江岸数枝影，篷窗一罅香。横披含晓色，卧对压春芳。庚岭几多力，剡溪方寸长。萧然临水月，即之贯冰霜。老出墨池手，清入诗人肠。孤梢亚篱落，全树嗤玉堂。故旧解后见，隽永约略尝。熏羞篆鼎供，醉梦纸帐傍。赖君润色工，着我怀袖藏。太繁厌易启，所取廉毋伤。谁为语逋逊，持此同相羊。","dynasty":"宋代","title":"题推篷梅轴"}
{"author":"李曾伯","content":"五年安出处，斯道系污隆。血指笑余子，头颅老此公。屋梁悬落月，花卉带香风。生气镇长在，大江流不穷。","dynasty":"宋代","title":"黄州上已和王子方雪堂韵"}
{"author":"李曾伯","content":"咄咄衰翁，向羽书中，又过一春。正老怀梦想，扁舟访剡，壮图惭负，万里城并，溟翼上之，冀群空矣，自此阳关无故人。岷江路，忆一番风浪，三月烟尘。美哉乐事良辰。正好趁东门官柳新。且舒晴慷慨，何须感旧，转头解后，未必犹今。问讯南楼，劳还西戍，君为楚歌侬越吟。眉黄近，怕洛涯催出，便有佳音。","dynasty":"宋代","title":"沁园春（乔宾王有和，再用韵）"}
{"author":"李曾伯","content":"江湖已老犹为吏，心境俱清即是仙。聊挹层峦荐湘菊，一时人在小壶天。","dynasty":"宋代","title":"登寿沙楼和抑斋韵"}
{"author":"李曾伯","content":"对垂弧、引觞一笑，凄凉薄分天气。丁年驰骛弓刀后，报国孤忠自许。堪叹处。今老矣，强颜犹踵邯郸步。安能远举。谩目送征鸿，梦劳胡蝶，无计便归去。清闲禄，旧说天公靳予。何时松菊村墅。生非燕颔鸢肩相，岂是觚棱鹓鹭。收拾取。休直似、文渊定远空怀土。阿戎可语。待乞得身还，屏伊世累，甘受作诗苦。","dynasty":"宋代","title":"摸鱼儿其二壬子初度"}
{"author":"李曾伯","content":"鹭洲鸳渚久相知，弭节开藩并此时。越俎况当交使事，举觞何惜话心期。欣逢桂子三秋候，细和梅花万里诗。指日骖鸾天上去，倚看接武步丹墀。","dynasty":"宋代","title":"桂林宴提刑乐语口号"}
{"author":"李曾伯","content":"一自檀溪把酒余，年来夷路崎岖。栖头落日人空老，局面西风事顿殊。故国山容增黯淡，旧时柳色半荒芜。草堂想见忧时切，曾赋官军近捷无。","dynasty":"宋代","title":"壬辰过鄂渚简张子直总干二首"}
{"author":"李曾伯","content":"紫金山前，铁骑围中，惟公尚知。怅当时卯角，鱼犹同队，如今缟鬓，鸥已忘机。故垒荒榛，群贤拱木，畴记官军夜战时。不图见，独岁寒不改，老气犹奇。嗟哉月驶舟移。四十载光阴昨梦非。叹荷薪弗克，祗惭弓冶，扃柴却扫，绝望簪圭。菌短椿长，鷃微鹏巨，天分当然何足疑。闻公里，有磻溪堪钓，盍亦云归。","dynasty":"宋代","title":"沁园春·紫金山前"}
{"author":"李曾伯","content":"里社久相于，深知我计疏。壮怀方磊磊，别语又渠渠。竟日犹传箭，何时可荷锄。烦君看三径，松与菊何如。","dynasty":"宋代","title":"送扬州胡倅赴堂召其二"}
{"author":"李曾伯","content":"为底先生此水居，正缘不解学颜愚。身虽乐彼溪山似，名不期而天壤俱。往事勿言今已矣，当时岂意在兹乎。拟招故老穷佳胜，烟草萧萧宅一区。","dynasty":"宋代","title":"过愚溪"}
{"author":"李曾伯","content":"两登枢辅地，一武宰衡班。利泽才膺寸，良方缩肘间。重为千载惜，竟老十年闲。回首西州梦，吴中第几山。","dynasty":"宋代","title":"挽李楼山观文三首"}
{"author":"李曾伯","content":"唤曲生来，与常娥约，从太守游。把玉箫声寄，萧关短笛，霓裳曲换，清塞重裘。桂影飘摇，桐阴立尽，多少征人霜满头。油幢暇，不掀髯一笑，辜负中秋。斗杓矗处中州。还有解闻鸡起舞不。看鸣弦中鹄，穿杨电激，飞球戏马，策箠星流。绣帽归军，玳簪环客，薄晚同登庾亮楼。浮生事，是几番玩月，何苦多愁。","dynasty":"宋代","title":"沁园春其二十一中秋约僚佐观击圆，登怀远，用前韵"}
{"author":"李曾伯","content":"一自檀溪把酒馀，年来夷路浸崎岖。楼头落日人空老，局面西风事顿殊。故国山容增黯淡，旧时柳色半荒芜。草堂想见忧时切，曾赋官军近捷无。","dynasty":"宋代","title":"壬辰过鄂渚简张子直总干其一"}
{"author":"李曾伯","content":"世未闻风鹤，香囊一少年。秦非无敌者，晋固有人焉。社稷一枰上，山河孤注然。江东正朔在，或者诿诸天。","dynasty":"宋代","title":"淮淝忆幼度"}
{"author":"李曾伯","content":"形胜风流，乐事良辰，一时四并。正榆更新火，觞浮曲水，那堪上巳，又是清明。赤壁功名，东坡文字，俯仰人间无古今。诗书帅，对烽烟静昼，俎豆添春。水边天气催人。便须认杨花雪样生。慨英风满席，思旌绵上，清谈束阁，肯记兰亭。安得长绳，高悬碧落，系住画檐红日阴。柔桑外，听鸣鸠唤雨，全胜流莺。","dynasty":"宋代","title":"沁园春（丁酉春陪制垣齐安郡圃曲水之集）"}
{"author":"李曾伯","content":"峰巍鳌柱疑娲立，地峻龙门自禹开。山色半昏朝欲雨，滩声不蛰夜何雷。云屏烟障相迎送，沙鸟风樯几去来。徙倚阑干不知倦，一诗弹压愧非材。","dynasty":"宋代","title":"题双庙镇峡楼"}
{"author":"李曾伯","content":"六十三年忧患乡，人言晚景尚悠长。不知气郁致痰厥，忽尔异证生微茫。操修弗遂仁者寿，治疗倍费医之良。今将累日未痊愈，自知不善贻天殃。头目昏眩不能动，偃然一榻殊彷徨。光摇两目皎无寐，汗流四体痛欲僵。纵然未即致幻化，惟恐废弃难安强。人生修短固定数，不必以此萦吾肠。枝披叶殒待风寒，根本弗固安能当。平生踪迹等一梦，未必可保风灯光。儿女满前无雇恋，家山何许莫思量。是非得失一勾断，万事尽付之遗忘。宁神定虑听造物，到此收拾甘归藏。门前风月正清朗，符到即去庸何伤。","dynasty":"宋代","title":"庚申病中作"}
{"author":"李曾伯","content":"自入乌公府，受知三十秋。水鱼承雅眷，风鹤记良筹。一意人才进，平居国事忧。丝桐宜束阁，谁似子期不。","dynasty":"宋代","title":"挽尤端明四首"}
{"author":"李曾伯","content":"汉江为带楚山维，多少兴亡此地知。万里边风寒故垒，千年陇月老残碑。尘迷柏土龙根幻，水绕檀溪马骨悲。举世岂无羊叔子，草莱犹未起男儿。","dynasty":"宋代","title":"丙子登岘山"}
{"author":"李曾伯","content":"簪履盛元幕，领袖属英游。登车揽辔余事，何止客诸侯。看尽巫云岷雪，却访庐峰湓浦，砥柱赞中流。百叠青山路，一片白苹洲。今日事，风涛上，一虚舟。长江万顷寒碧，犹谓马能浮。况是眼前局面，心腹忧如边角，胜著赖帷筹。谈笑济时了，勋业迈前修。","dynasty":"宋代","title":"水调歌头（庚子送周日丙·仲赴江东幕）"}
{"author":"李曾伯","content":"有厖眉、扶杖岘山来，举觞寿南山。首天怜赤子，相逢钧播，久望毡还。幸际君王神武，上宰是甘盘。少运风霆手，整顿何难。好个霜天时候，听雁门新雁，眺远凭阑。想经纶心上，一点炳如丹。抚舆图、真儒事了，把勋庸、留在鼎彝看。八千岁，四明洞府，一佛人间。","dynasty":"宋代","title":"八声甘州（庚戌寿郑丞相）"}
{"author":"李曾伯","content":"才过黄花雨。问长堤、依依万柳，未春何絮。一目河山银幻出，惊诧夜光流注。巍观矗、玉为云柱。风卷寒芦迷过雁，渺沧波、莫认沙鸥羽。千万蝶，空中舞。霸桥寂寞前溪暮。耸诗肩、霜裘拥貉，月亳挥兔。记得梅奴曾索笑，解珮如逢交甫。今孤垒、寒烟深处。休说鹅池平蔡事，庆新年、一稔欢相语。持大白，勿虚度。","dynasty":"宋代","title":"贺新郎（再和）"}
{"author":"李曾伯","content":"蝶梦惊残，仿佛似、东方才白。人报道、城疑不夜，界几无色。敲瓦微听冰线响，开窗倏放风花入。拥重貂、曾不觉寒侵，将何德。呼剡棹，行为客。平蔡垒，何能役。算争如、穷檐高卧，闭门毋出。安得松江江上去，一蓑独钓丝千尺。要不持、寸铁和前修，文章伯。","dynasty":"宋代","title":"满江红·蝶梦惊残"}
{"author":"李曾伯","content":"天与粤相接，岭由秦始开。隔林禽散乱，寻垒禽散乱，寻垒燕惊猜。芳草无尽其，长亭人几来。山川昨时雨，万里洗烟埃。","dynasty":"宋代","title":"和清湘驿颐斋韵"}
{"author":"李曾伯","content":"元英燕罢瑶台，玉妃满地花钿委。山川幻出，剡溪梁苑，齐宫郢里。半点瑕无，一团和就，珠圆琼碎。任谢家儿女，庭前争诧，盐空撒、絮风起。夜入蔡州城里。问官军、果谁堪比。饮羔烹凤，众宾一笑，直聊尔耳。塞耸玉楼，冻呵金井，属公诗史。更须待大白，浩歌黄竹，为丰年喜。","dynasty":"宋代","title":"水龙吟·元英燕罢瑶台"}
{"author":"李曾伯","content":"乔木老盘谷，仙李盛峨岷。参横井转，月边犹赖有长庚。传得丹溪正派，更是平庵宅相，夷路早蜚英。十载星沙幕，一片玉壶冰。题舆了，千万里，尽云津。渚宫小驻，不妨谈笑对秋城。西去凭熊驾驷，东下握兰持橐，衮衮看峥嵘。愿借鹫峰桂，岁以寿金觥。","dynasty":"宋代","title":"水调歌头（庚戌寿静斋叔）"}
{"author":"李曾伯","content":"对楼头、欠招欢伯，和风吹老芳讯。凭阑面面蒲萄绿，依约碧岑才寸。无尽兴。纵燃竹烹泉，亦自清肠吻。凭谁与问。旧城郭何如，英雄安在，何说解孤愤。铜鞮路，极目长安甚近。当时宾主相信。翩翩公子登高赋，局面还思著紧。乘暇整。谩课柳评花，援镜搔蓬鬓。江平浪稳。怅我有兰舟，何人共楫，毋作孔明恨。","dynasty":"宋代","title":"摸鱼儿和陈次贾仲宣楼韵"}
{"author":"李曾伯","content":"公余赢得片时休，徙倚危亭豁倦眸。屹屹独存今岳阜，滔滔不尽古湘流。犹看雪意微茫在，顿觉春光骀荡浮。举酒莫论今古事，只将身世付沙鸥。","dynasty":"宋代","title":"立春后登裴公亭时已解郡组"}
{"author":"李曾伯","content":"萧萧劲竹古君子，凛凛孤梅节妇人。不作东风蝴蝶梦，短篱流水一家春。","dynasty":"宋代","title":"邻水寺有竹数百竿中有孤梅可爱"}
{"author":"李曾伯","content":"吾皇神武中兴，直须整顿舆图旧。岂惟天顾，岷峨一角，但西其首。遮护咽喉，扶持气脉，宁无医手。有庙谟先定，傍观何待，留侯蹑、魏侯肘。天眷我家仁厚。盛英才、载量车斗。中流孤艇，千钧一发，老夫何有。休对秋风，移宫换羽，吟无绝口。看福星，太乙临梁，此虏自不能久。","dynasty":"宋代","title":"水龙吟·吾皇神武中兴"}
{"author":"李曾伯","content":"偶因萸菊到城头，手揽潇湘一片秋。西北黄尘甭远徼，东南紫气盛中州。众山环拱皆衡麓，一水横陈是橘洲。且酌芳樽酹千古，去来鸥雁自沉浮。","dynasty":"宋代","title":"九日登寿沙城楼"}
{"author":"李曾伯","content":"在负在娵觜，羲双正东陆。羽书西边来，胡骑报南牧。仓茫星火急，飘忽风雨速。凭陵我封疆，剽掠我孳留。一越摩云险，已汙岩岷俗。再度峰贴隘，重为武阶毒。胡儿忽令名，见谓鞑靼属。或疑女真诈，颇讶叠州族。衣毛不知帛，饮酪非茹粟。劲弓骨为面，健马铁裹足。驾言取金夏，其锋不可触。如竹迎刃解，犹雪惟汤沃。先声张虚疑，我师遽蓄缩。心已执檄迷，手为望风束。策昧战为守，计乏奇与伏。西和久间断，文南暂蹢躅。将得仅小退，凯音误陆续，兰皋要寸功，良将半丧衂。败书丙夜闻，前矛石门宿。亟令控三关，谨毋费一镞。鱼梁闭仙原，武林护午谷。七方对垒持，相戒前辙覆。县官塞蹊径，战士据林麓。由是关以外，民皆弃庐屋。西康至天水，患不翅蛇蝮。凤集一炬余，地已付麋鹿。河池本无虞，百里祸尤酷。群盗沸於鼎，流民凑如辐。母悲爱子死，夫没嫠妇哭。城市委焚荡，道路纷怨讟。於时益昌民，十室空五六。牙樯嘉陵来，舳舻尾联属。十乘随启行，驿书转加促。鼓吹喧后部，旌旗蔽前矗。两劳使者车，三分元戎纛。重以溃卒徒，跳梁满山谷。声言诛不平，未知不平孰。人情往伤弓，未免惊曲木。土著避乡井，游手伺风烛。嗟哉是日也，性命龟未卜。事机正譸张，天时幸炎燠。晋边死季龙，周翰奋方叔。水闻武侯败，街亭诛马谡。犹有孟明在，焚舟报秦穆。不待斩楼兰，闻已事薰粥。缙绅屐欲折，意气喜可掬。中有山西人，慊若国深辱。问之何所云，首疾已频顣。大言往者悔，几已溃心腹。尚为来者忧，不知护头目。厥今敌虽去，乡道渠已熟。三关固天险，五都恐日蹙。不见关以外，处处空杼柚。朝廷无难时，司农积边谷。一朝弃粪土，知几十万斛。民力哀何辜，边人罪难赎。色虽帷幄喜，骨尚原野暴。未旌平凉家，方起邹阳狱。几效先轸死，不及介推禄。魏师付乳臭，汉校起奴仆。平时好糜烂，深刑痛敲朴。於时在劳来，仍忍逞诛剭。颇闻富窖藏，悉已发麦菽。边无一人耕，食能几日蓄。田里思反业，原堡未修筑。了无金城图，酣事铜醍曲。朽索驾虚舟，空奁著亡局。纵君不惩艾，而我为惭恧。我闻报中朝，四境已清肃。一人万人心，可欺宁可服。当时屹如山，一二臣可录。凡此保蜀功，两和李公独。赵公继一出，颇慰沔人欲。益昌所毋动，饷臣尼其毂。公论虽未泯，天幸不可复。安得如绍兴，魏公任都督。以口伐可汗，我恨匪元璹。徒能效曹刿，远谋鄙食肉。言之貌愈切，至此泪几簌。客既闻斯言，稽首拜且祝。九庙宗社灵，百城耄倪福。德泽在天下，人心久渗漉。徒惟成败论，公等皆碌碌。伯比议莫敖，蒍贾知子玉。春秋过责备，小事书简牍。子其钳尔舌，毋取斧锧戮。汉人悔雁门，唐师老鸭绿。有道守四夷，初何事穷黩。不战屈人兵，正岂待驱逐。吾皇天地心，万国囿春育。畴咨元帅功，非夕则在夙。出命宣黄麻，入相赓绿竹。除书从天来，恩礼方隆渥。三公应鼎象，相与运坤轴。小夷置蚊蝱壮志寄鸿鹄。分无万户印，莞尔一杯醁。熟慰豪杰心，有诏不盈轴。尧门万里天，意者未亲瞩。君相勤外忧，必有宁我蜀。","dynasty":"宋代","title":"丁亥纪蜀百韵"}
{"author":"李曾伯","content":"同此三秋端正月，地高先得光辉。分明身世玉琉璃。不妨人未老，长与月相期。我有芳尊供玩事，从渠魏鹊无枝。直须饮到五更时。大家眠玉界，莫羡宴瑶池。","dynasty":"宋代","title":"临江仙（甲寅中秋和刘舍人赏月）"}
{"author":"李曾伯","content":"霄汉当年把绣衣，载持斋钺建侯珪。春城月淡铜梁北，夜檄星沉玉垒西。外阃规模萧葛上，中朝动望范韩齐。枫宸侧席亲贤久，早晚鸣珂步相堤。","dynasty":"宋代","title":"寿蜀帅"}
{"author":"李曾伯","content":"不用江山当寿卮，年年一佛住峨眉。崧高复见歌申伯，坰野宁无颂鲁僖。岁经绛人逾甲子，日逢皇览揆庚寅。书生愧乏梅花赋，引领东风上北枝。","dynasty":"宋代","title":"寿蜀帅"}
{"author":"李曾伯","content":"今世儒宗一泰山，暂乘紫气下函关。主盟道学周程上，伯仲诗名李杜间。少府暂分肤使节，甘泉合在侍臣班。春江一碧平於掌，好趣牙樯待赐环。","dynasty":"宋代","title":"寿遂宁李漕"}
{"author":"李曾伯","content":"自从岳牧著民庸，十载岷峨帝眷隆。草带雨锄周圃绿，粟和烟挽汉关红。活人阴德深无尽，寿国良方用不穷。一转钧间内阁去，天涯岁岁囿东风。","dynasty":"宋代","title":"寿遂宁李漕"}
{"author":"李曾伯","content":"自是清都紫府仙，德星躔次剑东川。香浮世界莺花地，人乐春风燕麦天。元佑贤材名合近，绍兴相业庆基绵。一年一佛为公寿，五百尊成百年。","dynasty":"宋代","title":"寿遂宁李漕"}
{"author":"李曾伯","content":"江南三月春事浓，人间处处熙东风。山阴亭下羽觞举，长安小边箫鼓从。衣冠酣燕太平久，干戈浸钝铁钺朽。神州风景虽慷慨，已付新亭一杯酒。皇天佑宋当此时，乃眷畴作邦家基。水晶宫里毓奇瑞，翼日生此神仙姿。平时功业在学术，治道边防讲明出。遂将姬旦勤劳心，一洗吴人侈奢羽。襄阳自昔天下雄，形势今处常蛇中。彤弓玈矢自临牧，轻裘缓带惟从容。鸡鸣而起夜无寐，切切安危以身系。四维盘石罔遗虑，千里毫釐尚深计。一民未饱公足食，一兵尚寒公以衣。苍颜皓鬓已若瘠，黄童白叟人其嬉。瞻言二十三郡国，根本其蕃赖封植。农知奠枕士超距，岂但边人戒生隙。几番河檄动汉关，折冲随出精神间。平淮既敌江汉盛，救邢況尽春秋难。往时国未一兴役，动以千金大农给。自公边用足幕府，不费中朝一毫力。往时馈识高师，粟殆不及期年支。自公留屯上方略，粒米狼戾如京坻。规模宏大有如此，古犹其难况今撽。朝廷宿望四海重，中外先生一人耳。我闻文正腹有百万兵，西贼闻之心胆惊。胸中武库今十倍，一尘宜弗轒輼侵。忠定昔年镇全益，一信五年方做得。况今终始一勤字，十年之间示尝息。噫嘻楚人申讨无日休，越人生聚几岁周。规摹止俟机会至，社稷固赖封疆谋。史毋比公仅羊杜，雅毋咏公止申甫。昌唐安得十元吉，平蔡惟须一裴度。黄扉紫闼深帝思，衮衣赤舄行公归。原公寿躬寿王国，牛马下走亦寿域之黔黎。","dynasty":"宋代","title":"寿襄阃"}
{"author":"李曾伯","content":"自联班序简宸聪，廊庙江湖一节同。百世几人今蜀日，千年一到昔虞风。得莘渭上康时策，有伊洛间传道功。早晚为霖洗热，苍生俱出炭炉中。","dynasty":"宋代","title":"寿应茶马"}
{"author":"李曾伯","content":"太微一宿烛鱼凫，已奏平反课转输。绿碾雨前舒凤爪，青鎌雪外长龙颅。班崇东壁图书府，惠畅西夷道德涂。伫佐修壤歌六月，载铭石鼓会东都。","dynasty":"宋代","title":"寿应茶马"}
{"author":"李曾伯","content":"汉昴殷箕谩拟伦，天将平治启儒真。钟英宝婺金华地，敛福铜梁玉垒民。冰壑雪山无点暑，桃溪棠荫有余春。绵绵寿脉无穷处，一派根源在至仁。","dynasty":"宋代","title":"寿应茶马"}
{"author":"李曾伯","content":"渡江人物照乾坤，盟府动庸奕叶存。崧岳千年申伯雅，汉台几世仲华孙。自将翠节临南纪，更佐金城护北门。禁柳官梅正春色，好看鸣玉上天阍。","dynasty":"宋代","title":"寿岳漕"}
{"author":"李曾伯","content":"挺秀古灵基，来为学子师。壮心存远业，余力付新诗。阔步云霄了，细吟风月宜。老来无软语，敢以此相期。","dynasty":"宋代","title":"淡沧陈校勘以稿求答之"}
{"author":"李曾伯","content":"境占祝融胜，镇从盘古为。车航一都会，鼎鼐几楼台。远水便鸥狎，前峰约雁回。当思牧民意，保养甚於胎。","dynasty":"宋代","title":"登寿沙和抑斋韵"}
{"author":"李曾伯","content":"壮年游戏宝峰傍，梦觉黄粱鬓尽霜。旧俗几家罹变故，远人千里叹清扬。酆南松槚烦君访，剑北榛芜动客伤。赖有柳州诗唤起，莫言安顿便思乡。","dynasty":"宋代","title":"赠杨户曹"}
{"author":"李曾伯","content":"使星一点寿星边，惠我三湘两阅年。既付龟符还楚垒，便持犀节上尧天。何参接踵新规在，侨札论心旧识然。入对丹墀访南事，细陈霜颊障蛮烟。","dynasty":"宋代","title":"宴湖南章漕乐语口号"}
{"author":"李曾伯","content":"拍拍新书一纸春，相逢牢落易相亲。霸陵李广方嗟老，阙里原思乃叹贫。雇我栖迟甘一壑，感君慰藉重千钧。灯前欲和梅花引，病发飘飘满面尘。","dynasty":"宋代","title":"和褚肥丞韵二首"}
{"author":"李曾伯","content":"几历藩垣一节勤，归来两地会风云。调知白雪阳春别，香到黄花晚节闻。夷锹犹知问中立，朝廷惜竟老希文。台躔夜折空追叹，留得甘棠满楚郧。","dynasty":"宋代","title":"挽别大参二首"}
{"author":"李曾伯","content":"早年公已阿戎知，几与征西履屐随。百六椽间无足纪，二三子侧每相思。重来荆渚平生若，宁复苕溪一见之。哀此哲人今已矣，诗兮岂但哭吾私。","dynasty":"宋代","title":"挽别大参二首"}
{"author":"李曾伯","content":"少年塞上秋来早，昴街尚余芒曜。举目关河，惊心弧矢，顾我岂堪戎纛。几番凤诰。愧保障何功，恩隆旒藻。笑指呼鹰，露花烟草忆刘表。头鸬如许相与，岁寒犹赖有，白发公道。对月怀人，临风访古，往事凄凉难考。何时是了。莫驰志伊吾，贪名清庙。松菊归来，稽山招此老。","dynasty":"宋代","title":"齐天乐（壬子和陈次贾为寿韵）"}
{"author":"李曾伯","content":"百尺城头著画阑，当年气欲压人寰。天机野马浮游外，世事沙鸥浩荡间。俗靡风颓畴底柱，功成身退盍循环。君看方册中前鉴，办取轻帆及早还。","dynasty":"宋代","title":"自和"}
{"author":"李曾伯","content":"犹记冲寒溯峡来，相期偕至亦偕回。朝廷有诏许归老，藩岳无人值借才。顾我凋年嗟已矣，如君英略勉之哉。度泸要了经营事，心放公平手放开。","dynasty":"宋代","title":"别权泸帅朱杞材太社"}
{"author":"李曾伯","content":"膝下相随五阅秋，意其可以付箕裘。祗缘老子身无福，致使佳儿命不修。宿业结来知有自，暑行坏会复奚尤。灵台一点知何处，痛入肝肠死则休。","dynasty":"宋代","title":"忆幼子"}
{"author":"李曾伯","content":"公归东里我西州。枫荻楚天秋。乌樯转首，暮云江树，落日沙头。瞿唐此去风涛恶，宁愿贾胡留。明年春晚，松江笠泽，归约追游。","dynasty":"宋代","title":"眼儿媚（和八窗叔韵送之）"}
{"author":"李曾伯","content":"续仲宣、一赋小呼鹰，声名满荆州。向宾筵游戏，毫端月露，皮里阳秋。遍历文书刁斗，何患不封侯。横槊风烟表，独占诗筹。见说眉攒心事，在岷峨乡国，落日西头。怅英豪遗恨，都付大江流。伟平生、经纶雅志，把重弓、聊为汉关留。中秋近，何如载酒，一笑登楼。","dynasty":"宋代","title":"八声甘州（用前韵答和史制参）"}
{"author":"李曾伯","content":"檐影亭亭日正中，莓苔不扫绝尘踪。闭门相共蒲团坐，看读华严一卷终。","dynasty":"宋代","title":"宜兴山房十首"}
{"author":"李曾伯","content":"姑射山人，仙去后、唯存标格。犹赖有、墨池老手，草玄能白。留得岁寒风骨在，岂烦造化栽培力。有世间、肉眼莫教看，非渠识。元不夜，枝何月。元未腊，花何雪。最孤高不受，多情轻折。只有暗香天靳予，黄金作指难为术。更若将、解语付真真，空成色。","dynasty":"宋代","title":"满江红（甲午宜兴赋僧舍墨梅）"}
{"author":"李曾伯","content":"山接平芜，烟横远墅，修眉淡抹晴妆。菊梅交际，天未十分霜。几许无穷秋思，空凝伫、衰柳斜阳。溪头路，黄芦一片，凫雁两三行。平章。风景似，画图一幅，著我徜徉。山中无事，聊尔适吾狂。不用登临感慨，青帘外、新酒堪尝。何为者，东家宋玉，千古叹凄凉。","dynasty":"宋代","title":"满庭芳（丙午宜兴山间）"}
{"author":"李曾伯","content":"自陇头垂谱，调鼎传家，典刑犹有。岁岁芳期，报小春时候。仙骨非凡，生香不断，标格蕙兰右。江路孤山，水边雪际，为渠诗瘦。白玉堂前，青毡席上，孰谓无人，有如此酒。得意春风，且占万花首。会看常娥，移栽月殿，肯向桂华后。应笑家林，枯松厌蹇，岁寒堪友。","dynasty":"宋代","title":"醉蓬莱（丙午寿八窗叔）"}
{"author":"李曾伯","content":"弓剑相随几历年，鬓毛斑剥饱风烟。可怜芦叶胡笳地，又过菊花新酒天。耳听骅骝还紫逻，梦随白鹭过青田。家僮久问谋归未，想笑吾顽不可镌。","dynasty":"宋代","title":"夜分和郑小山韵二首"}
{"author":"李曾伯","content":"有厖眉、扶杖岘山来，举觞寿南山。首天怜赤子，相逢钧播，久望毡还。幸际君王神武，上宰是甘盘。少运风霆手，整顿何难。好个霜天时候，听雁门新雁，眺远凭阑。想经纶心上，一点炳如丹。抚舆图、真儒事了，把勋庸、留在鼎彝看。八千岁，四明洞府，一佛人间。","dynasty":"宋代","title":"八声甘州（庚戌寿郑丞相）"}
{"author":"李曾伯","content":"谁知匕箸落轰雷，三月新城两月围。吉语虽传淮鹤捷，惊心几动海鸥机。公毋夸伐称全璧，我为忧疑已佩韦。何处无鱼堪荐饭，不须跕跕看鸢飞。","dynasty":"宋代","title":"寿城围解制参向君玉贶以凯歌和韵二首"}
{"author":"李曾伯","content":"晓听平安报。信荆州、古今形胜，金汤天造。落日岘山陈迹在，依旧大堤芳草。叹紫塞、黄尘未扫。水合水生来又去，赖胡雏、犹畏熊当道。薇柳戍，甚时了。乞身屡上笺天表。感恩深、丁宁帝语，许同方召。自愧黔驴无伎俩，桑土绸缪盍早。空手袖、剑锋懊恼。要鲙鲸鲵封京观，愿汉廷用壮臣年老。毋更取，仲华笑。","dynasty":"宋代","title":"贺新凉（甲寅春闻襄寇退）"}
{"author":"李曾伯","content":"手挼岩菊嗅寒香，陡觉轻飚透薄裳。自是苍官添老色，不因青女眩寒妆。新篘未熟啜茶去，晚稻才收种麦忙。原学老冢惟苦懒，荷锄归去卧斜阳。","dynasty":"宋代","title":"山中即事"}
{"author":"李曾伯","content":"荆州咫尺神州，几番得失孙刘手。山河天险，东南牖户，钺何轻授。泪落碑存，鹤归城是，不堪回首。喜大堤草色，镇长春在，羊与陆、孰能否。风景依然吾有。柳营深、铁衣闲昼。摩云胜气，追戎马足，走蜚狐口。往事纷纷，付之蛮触，相忘庄叟。有人焉，中夜闻鸡，剑光正烛牛斗。","dynasty":"宋代","title":"水龙吟·荆州咫尺神州"}
{"author":"李曾伯","content":"涉尽江湖道，嗟嗟寸步难。风敲芦叶响，雨作菊花寒。市酒无嫌薄，征衣正怯单。家山在何许，回首路漫漫。","dynasty":"宋代","title":"襄州道间骤寒"}
{"author":"李曾伯","content":"十年复此主文盟，喜得名邦岁贡英。宴启鹿鸣珠照乘，堂开鹏运玉连城。梅花雪里传魁信，桂子风前送客程。若到天庭问南事，细陈长策为销兵。","dynasty":"宋代","title":"劝驾桂林乡举"}
{"author":"李曾伯","content":"岁月等新戍，风烟只旧游。柳薇今堡障，频蓼古沧洲。索句惭巴和，怀人笑楚优。中原虽在目，无事莫登楼。","dynasty":"宋代","title":"和吴居父江陵雄楚楼韵"}
{"author":"李曾伯","content":"拂石坐小桥，临流俯清泚。松声与禽声，可以醒吾耳。","dynasty":"宋代","title":"题宜兴庵壁"}
{"author":"李曾伯","content":"薄霭垂垂欲暮时，渐生霜气著征衣。山深不见牛羊下，惟有樵人荷担归。","dynasty":"宋代","title":"宜兴山房十首"}
{"author":"李曾伯","content":"德化勤三纪，仁声溢九州。汗衣昭禹俭，昃食轸文忧。润色恢鸿业，艰难启燕谋。中兴宗汉庙，端自敬天休。","dynasty":"宋代","title":"甲申宁庙挽词"}
{"author":"李曾伯","content":"烟云作嶂松作关，夜深迫人星斗寒。分明已在天上坐，不可更作人间看。须臾睡去复睡觉，仿佛前身在岩壑。洞门锁钥呼未应，时有天香暗飘落。","dynasty":"宋代","title":"己亥题茅山玉晨观"}
{"author":"李曾伯","content":"天限长江，云扰中原，一局持棋势。汉将谁。盍为扫清之。彼伎犹、黔驴而止。客亦知。何材不生斯世。丁宁屡费君王旨。向马首论诗，灯前观剑，岂无差强人意。幸崆峒麦熟且休师。又焉用陈琳檄书飞。一笛楼头，万柳营间，从容麾帜。噫。代有戎夷。时贤患乏经纶志。紫岩公一出，敌当惊见花字。谩被发忧邻，汗颜笑斫，客邪终岂婴元气。待拜表笺天，移文问隐，老夫行且归矣。怕胡雏穴隙尚相窥。有淝水儿曹举兵麾。看中兴、隽烈堪继。随世样多能底。卿自为卿计。不妨老子，婆娑矍铄，从渠屦盈户外。何须岘万勒丰碑。有天知、方寸余地。","dynasty":"宋代","title":"哨遍"}
{"author":"李曾伯","content":"当才谁可柱中流，我辈何如避一头。旧隐要寻鸥作伴，薄田足与鹤为谋。蒹葭白露嗟今老，榆柳西风感昔游。新秫已登鲈蟹贱，溪头何日舣归舟。","dynasty":"宋代","title":"辛丑都司公廨与陈景清诸友小集作"}
{"author":"李曾伯","content":"别公知阅几桑阴，玉笋山中旧隐寻。郾暮联镳来自旧，泾舟共楫继由今。一门翁季芝兰味，四海弟兄金石心。塞上西风渐萧瑟，书来毋惜寄规箴。","dynasty":"宋代","title":"曾总干以乃尊侍郎二诗见示和韵"}
{"author":"李曾伯","content":"剖破藩篱出一头，要追岸壑老人游。知他栽得花和竹，髣髴旧时风度不。","dynasty":"宋代","title":"和傅山父小园十咏"}
{"author":"李曾伯","content":"薄薄新寒透被轻，醒来窗隙弄微明。山中不用梅花角，自有枝禽报五更。","dynasty":"宋代","title":"宜兴山房十首"}
{"author":"李曾伯","content":"庆积家声远，材优官业长。胡然嗇诸用，竟尔老于乡。德与年何憾，人期后必昌。秦原空睇望，惜此典刑亡。","dynasty":"宋代","title":"挽吴总干二首"}
{"author":"李曾伯","content":"徙倚阑干目送间，山容姨我亦苍颜。恍思戏马登吴会，拟逐飞鸿度汉关。草木与俱嗟岁月，古今无恙只江山。天公幸自无风雨，一笑黄花分也悭。","dynasty":"宋代","title":"重阳登益昌锦屏山"}
{"author":"李曾伯","content":"巍楼耸立千仞壁，熊楚奇观此其一。苍龙夭矫出一头，下瞰七泽乾坤浮。平远献状呈几席，气势弹压东西州。仲宣襟抱六合隘，生阅曹刘几成败。当时徙倚落日边，岂计嘉名镇长在。高谈犹想四座惊，好语意得由天成。景升逝矣建安往，岂浊斯足清斯缨。今朝我与群贤集，负景还能类前日。斯楼者天台公，扬厉其谁会椽笔。嗟今视昔后视今，君子思远而忧深。运方济泰月在临，有如此水舟同心。芳名起日炳若揭，老子婆娑众宾悦。","dynasty":"宋代","title":"仲宣楼落成和吴深源制参韵"}
{"author":"李曾伯","content":"风著征裘层晚寒，一番春事在征鞍。羞听后骑鸣笳鼓，赢得儿童夹道看。","dynasty":"宋代","title":"衡阳道间"}
{"author":"李曾伯","content":"听彻山鸡唤雨声，东风未肯放新晴。行人莫叹泥涂苦，且幸田家得水耕。","dynasty":"宋代","title":"衡阳道间"}
{"author":"李曾伯","content":"禅榻一觉睡，冬宵五更长。窗递清风入，枕边松柏香。","dynasty":"宋代","title":"题宜兴庵壁"}
{"author":"李曾伯","content":"世事纷更局面棋，滔滔逝水只东之。几堆顽石鬼神护，一节高风今古奇。司马岂能无战垒，卧龙祗合在筹帷。将星一落空遗恨，费尽诗人几许诗。","dynasty":"宋代","title":"和夔门开济堂韵"}
{"author":"李曾伯","content":"云胡不喜。得抽脚篮中，安身局外。世路风涛都历遍，几度眉攒心碎。八尺滕床，二升粟饭，方寸恢余地。翻云覆雨，从伊造物儿戏。不见刻木牵丝，鸡皮鹤发，弄罢寂无事。随分风光堪领略，聊放疏狂些子。刘项雌雄，跖颜修短，无彼亦无此。茅檐高卧，不知春到花底。","dynasty":"宋代","title":"念奴娇（丙午和朱希真老来可喜韵）"}
{"author":"李曾伯","content":"忆昨从军辱己知，不图二纪踵前规。人非城是黄粱梦，地老天荒白发悲。堕泪忍看羊祜传，伤心徒和魏公诗。勉旃衣钵芝兰事，传取清风百世师。","dynasty":"宋代","title":"挽陈勉斋文昌二首"}
{"author":"李曾伯","content":"仙李明炫夜，夭桃艳当春。便将花作主，聘与玉为人。","dynasty":"宋代","title":"自湘赴广道间杂咏·桃李"}
{"author":"李曾伯","content":"忆昨从游日，乌奴桃李春。通家联雅好，入幕而佳宾。绿野归心切，丹山旧迹陈。九原多感怆，掩袂重伤神。","dynasty":"宋代","title":"挽观登使郑尚书"}
{"author":"李曾伯","content":"过眼多陈迹，论心只旧时。艰难几年事，感慨数公诗。觅句新尤健，谈兵老不衰。效颦聊尔耳，莫说姓名谁。","dynasty":"宋代","title":"题林路钤诗轴"}
{"author":"李曾伯","content":"鹭州鸳渚久相知，弭节开藩并此时。越俎况当交使事，举觞何惜话心明。欣逢桂子三秋候，细和梅花万里诗。指日骖鸾天上去，倚看接武步丹墀。","dynasty":"宋代","title":"桂林宴提刑乐语口号"}
{"author":"李曾伯","content":"懿范儒家出，灵台拂地平。活人裨惠爱，教子以忠清。康肃母无愧，中郎女有声。老天昭德报，兰桂满庭荣。","dynasty":"宋代","title":"挽吴门昌母夫人二首"}
{"author":"李曾伯","content":"小有家林适，归来已恨迟。引杯怀楚舞，饱饭和陶诗。慷慨多新语，绸缪半旧知。夜深桥雪滑，亟命短筇支。","dynasty":"宋代","title":"招里巷友和韵"}
{"author":"李曾伯","content":"勋业登天难，易者付嬉笑。公驾鹍鹏风，来把鲸鳌钓。自比小管乐，致主在周召。此突岂待黔，早晚有明诏。","dynasty":"宋代","title":"用谈笑青油幕为韵贺吴叔永制机其二"}
{"author":"李曾伯","content":"江带湖襟护一堤，人烟落落柳依依。白鸥世界秋容澹，红蓼汀州水际肥。断岸马危迟弗骤，中流舟顺疾於飞。归来得自推敲了，更共登楼对夕晖。","dynasty":"宋代","title":"过西海隘即事"}
{"author":"李曾伯","content":"今岁潇湘，真个见、嘉平三白。圜闠里、无非和气，不知寒色。宇宙幻成清净境，了无一点红尘入。问太空、此瑞自何来，君王德。歌笑是，兔园客。辛苦是，鹅池役。任谢家儿女，赋嘲纷出。洗尽腥膻空万里，屏除螟螣深千尺。向此时、何以对梅花，呼欢伯。","dynasty":"宋代","title":"满江红·今岁潇湘"}
{"author":"李曾伯","content":"问前身应在，香醉山中，今存风烈。佳夕招延，清论度飞屑。玉斝盈盈，金英点点，标格侬家别。好个凉天，更无滴雨，只欠些月。菊客兰兄，纷纷侪辈，纵尔芬芳，输我高洁。鼻观先知，羞取俗颜悦。解后成欢，从容挹爽，何羡广寒折。我有高吟，为君纪此，一段奇绝。","dynasty":"宋代","title":"醉蓬莱（灯前想像胜集，和韵）"}
{"author":"李曾伯","content":"元祐丰家几世孙，依然风概至今存。著鞭自许河南逖，举酒相期洛北温。联句有诗留月观，禦戎何策告天阍。切毋饮却西湖水，齿颊冰霜置勿论。","dynasty":"宋代","title":"送制机丰德馨赴堂召其一"}
{"author":"李曾伯","content":"十年复此主文盟，喜得名邦岁贡英。宴启鹿鸣珠照乘，堂开鹏运玉连城。梅花雪里传魁信，桂子风前送客程。若到天庭问南事，细陈长策为销兵。","dynasty":"宋代","title":"劝驾桂林乡举"}
{"author":"李曾伯","content":"韶华只隔窗儿外。病起昏于醉。花开花落总相忘。惟有梦随胡蝶、趁春忙。故园芳草应如旧。只恨人消瘦。拟凭飞燕语归期。拚却牡丹开了、有酴醿。","dynasty":"宋代","title":"虞美人（己亥春）"}
{"author":"李曾伯","content":"一壑冯夷宅，五丁盘古开。天将作甘澍，地岂著浮埃。梭化雷陂去，槎乘星渚来。犹疑真隐在，搜访莫徘徊。","dynasty":"宋代","title":"自和"}
{"author":"李曾伯","content":"一段太清境，谁幻出阶坳。不知身住何处，爽气逼霜袍。但见人间一样，似夜又还非夜，栖鸟不安巢。认得在尘世，禁鼓二更敲。最忺看，来竹底，上梅梢。几家朱户，不如儿女醉蓬茅。谁把琴声三弄，不管骚人幽趣，似向曲中嘲。长啸赋赤壁，有酒更无肴。","dynasty":"宋代","title":"水调歌头·一段太清境"}
{"author":"李曾伯","content":"里社久相於，深知我计疏。壮怀方磊磊，别语又渠渠。竟日犹传箭，何时可荷锄。烦君看三径，松与菊何如。","dynasty":"宋代","title":"送扬州胡倅赴堂召"}
{"author":"李曾伯","content":"推枕月微明，登车才五更。啼破千山暝，枝禽三两声。","dynasty":"宋代","title":"自湘赴广道间杂咏·永州晓行"}
{"author":"李曾伯","content":"衮衮青春，都只恁、堂堂过了。才解得，一分春思，一分春恼。儿态尚眠庭院柳，梦魂已入池塘草。问不知、春意到花梢，深多少。花正似，人人小。人应似，年年好。奈吴帆望断，秦关声杳。不恨碧云遮雁绝，只愁红雨催莺老。最苦是、茅店月明时，鸡声晓。","dynasty":"宋代","title":"满江红其二甲申春侍亲来利州道间"}
{"author":"李曾伯","content":"师友龟山出，世家熊楚来。决科轻地芥，种德付许槐。禄享千钟养，年登九袠开。可为朝野惜，袖手老其才。","dynasty":"宋代","title":"挽龚致政二首"}
{"author":"李曾伯","content":"斜日挂汀洲。帆影悠悠。碧云合处是吴头。几片寒芦三两雁，人立清秋。柳外莫停舟。休问闲愁。人生江海一萍浮。世路相期如此水，万里安流。","dynasty":"宋代","title":"浪淘沙（舟泊李家步）"}
{"author":"李曾伯","content":"今岁渝州热，过似岭南州。火流石铄如傲，尤更炽於秋。竟日襟常沾汗，中夕箑无停手，几至欲蕉头。世岂乏凉境，老向此山囚。赖苍灵，怜赤子，起龙秋。刹那顷耳，天瓢倾下足西畴。荡涤两间炎酷，苏醒一番枯槁，民瘼庶其廖。清入诗脾里，一笑解吾忧。","dynasty":"宋代","title":"水调歌头·今岁渝州热"}
{"author":"李曾伯","content":"喜对荆人一笑嫣，吾邦今见此嘉莲。脂容妩媚目疑幻，玉貌参差骨是仙。试把万葩千卉较，曾无一蒂九芳连。分明河洛中兴象，要竭精忠答上天。","dynasty":"宋代","title":"江陵和费察推九蕊瑞莲韵"}
{"author":"李曾伯","content":"达人乐所乐，小智忧其忧。平生见飞鸢，常忆马少游。门前车骑喧，孰与园林幽。虚舟苟欲去，鸥鹭犹当留。","dynasty":"宋代","title":"过江陵和黄虚舟韵四首"}
{"author":"李曾伯","content":"敢问辽天月，历几亿春秋。老娥盍相刮目，无一语相酬。似讶经年间阔，类笑衰翁潦倒，岁岁客他州。清照五湖阔，倦影一萍浮。任渠侬，琴当户，酒当楼。人生适意，封君何似橘千头。月正圆时固好，人欲闲时须早，毋作陇西羞。多谢锦囊句，椽笔富清流。","dynasty":"宋代","title":"木兰花慢其四幕府诸公有和，再用韵谢之"}
{"author":"李曾伯","content":"剖破藩篱出一头，要追岸壑老人游。知他栽得花和竹，髣髴旧时风度不。","dynasty":"宋代","title":"和傅山父小园十咏"}
{"author":"李曾伯","content":"凤翥鹤林邑，来仪鸳鹭群。陈谟倾帝听，摛翰媲皇坟。位且践台斗，心惟寄岫云。诏纶方夜下，天曷丧斯文。","dynasty":"宋代","title":"挽吴鹤林尚书三首"}
{"author":"李曾伯","content":"高人已逐烟霞去，此地犹余岩壑存。十数小峰缠古蔓，两三老木长盘根。月沉翠柳空梁影，雨洗苍苔带屐痕。留得清风师后进，绝胜金谷忆王孙。","dynasty":"宋代","title":"偶得希真岩壑旧隐正在小圃因赋"}
{"author":"李曾伯","content":"已佐当涂郡，春台再往临。勿言官是赘，常以国为心。勉勉思全璧，频频寄抵金。史君天下士，澡雪奉规箴。","dynasty":"宋代","title":"送子倅宜春"}
{"author":"李曾伯","content":"德化勤三纪，仁声溢九州。汗衣昭禹俭，昃食轸文忧。润色恢鸿业，艰难启燕谋。中兴宗汉庙，端自敬天休。","dynasty":"宋代","title":"甲申宁庙挽词"}
{"author":"李曾伯","content":"昨缀都人士，尝薰一瓣香。苍茫问淮浦，缱绻饯河梁。闻道机缘浅，予人风谊长。斯文其已矣，草木亦凄凉。","dynasty":"宋代","title":"挽吴准斋其二"}
{"author":"李曾伯","content":"对剑花凝，笳叶卷，天宇尘清声肃。楼船催解处，正日戈夕照，风旗西矗。虎战龙争，人非地是，形势昔雄三国。景升今何在，怅婆娑老子，奚堪荆牧。岂自古常言，力宁斗智，智宁如福。西征非太速。奈臣职、难负君王嘱。嗟往事、祁山抗表，剑阁刊铭，祗成堕甑并空轴。喜听平安信，岂止为、区区一竹。蚊蚊类、笑谈逐。玉关归老，不愿封侯食肉。愿还太平旧蜀。","dynasty":"宋代","title":"大酺和陈次贾赠行韵"}
{"author":"李曾伯","content":"才过新正，能几日、海棠开了。将谓是、睡犹未足，嫣然何笑。一片殷红新锦样，天机知费春多少。更芳期、不待燕黄昏，莺清晓。花旧说，南昌好。花宜占，东风早。想香霏地近，融和偏巧。佳句流传千古在，石湖不见坡翁老。倩何人、寄驿报家山，教知道。","dynasty":"宋代","title":"满江红（乙卯咏海棠）"}
{"author":"李曾伯","content":"风卷江湖浪，举足是羊肠。峡山知在何处，榛莽更凄凉。不为渊明五斗，直为班超万里，雅志未能忘。耿耿富襟抱，行计有诗囊。溯吴头，逾楚尾，界瞿塘。从它昵昵燕语，留不住征樯。芳草天涯弥望，着我飞凫来去，在在可徜徉。持此见刘表，抵掌与谈王。","dynasty":"宋代","title":"水调歌头（辛丑送胡子安赴远安）"}
{"author":"李曾伯","content":"为底先生此水居，正缘不解学颜愚。身虽乐彼溪山似，名不期而天壤俱。往事勿言今已矣，当时岂意在兹乎。拟招故老穷佳胜，烟草萧萧宅一区。","dynasty":"宋代","title":"过愚溪"}
{"author":"李曾伯","content":"之子问行役，火伞正当天。酷哉几可炙手，流汗满襟沾。仆仆长亭古道，人在竹舆何似，甑釜受蒸煎。帝悯苍生热，敕下九龙渊。命丰隆，驱屏翳，起蜚廉。神工一炊黍顷，爽气遍垓埏。洗涤山河尘土，转作清凉境界，物类举醒然。稽首谢天赐，伸脚快宵眠。","dynasty":"宋代","title":"水调歌头（己酉宿樟原驿得雨）"}
{"author":"李曾伯","content":"八载天涯喜遂归，吴乡当暑亦相宜。茗烹阳羡慰久间，鲈买松江更一奇。老树经风惟柳长，新田得雨未秋迟。不因看镜惊头白，将谓情怀只旧时。","dynasty":"宋代","title":"道间即事亦有间"}
{"author":"李曾伯","content":"庆事一门盛，修龄七袠强。纶封四大国，采侍两文昌。梦幻存真觉，动庸看显扬。家山空睇望，惜此令仪亡。","dynasty":"宋代","title":"挽吴门昌母夫人二首"}
{"author":"李曾伯","content":"天下奇观，江浮两山，地雄一州。对晴烟抹翠，怒涛翻雪，离离塞草，拍拍风舟。春去春来，潮生潮落，几度斜阳人倚楼。堪怜处，怅英雄白发，空敝貂裘。淮头。虏尚虔刘。谁为把中原一战收。问只今人物，岂无安石，且容老子，还访浮丘。鸥鹭眠沙，渔樵唱晚，不管人间半点愁。危栏外，渺沧波无极，去去归休。","dynasty":"宋代","title":"沁园春（丙午登多景楼和吴履斋韵）"}
{"author":"李曾伯","content":"昨夜孤村宿，春深人寂寥。庭前一株李，为我缟中宵。","dynasty":"宋代","title":"自湘赴广道间杂咏·李花"}
{"author":"李曾伯","content":"归程雪边来，四旬六千里。瞿唐过滟滪，洞庭至彭蠡。涉历天下险，心有如此水。朅来太湖滨，到家步才跬。胡贻蜚廉怒，相挟冯夷氏。惊飙昼而作，骇浪暮不已。令人向洋叹，可望不可迩。组练前陈扼，银屋平地起。逡巡问维楫，飘泊委芦苇。归心苦何遽，短棹姑小舣。尝闻强则避，事当顺而理。平明迟解缆，天宇果新霁。金乌甫生东，鱼龙首俱弭。上下大圆镜，四面平如砥。天公翻覆手，风后吹嘘是。巽转而之坤，帆去随所指。出湖且入港，曾不片时尔。前津问锡麓，弗远尺有咫。舟人顾相贺，昨忧变今喜。我生客江湖，噫嘻嗟老矣。可以速则速，时当止则止。岂惟行舟然，世事只如此。由兹石塘出，此去皆坦履。归来荷圣恩，全家赖天赐。息阴亟休影，杜门以却轨。","dynasty":"宋代","title":"阻风太湖沙塘港"}
{"author":"李曾伯","content":"舟子方将北，封姨不肯南。去帆冲急浪，古寺隐晴岚。远渚鸦千百，中流鸥两三。短篷聊徙倚，底用客程贪。","dynasty":"宋代","title":"洞庭口占"}
{"author":"李曾伯","content":"过眠多陈迹，论心只旧时。艰难几年事，感慨数公诗。觅句新尤健，谈兵老不衰。故颦聊尔耳，莫说姓名谁。","dynasty":"宋代","title":"题林路钤诗轴"}
{"author":"李曾伯","content":"无可不可。还你天公还我我。味触声香。尽付庄周蝶满床。谩天不过。留取心机休用破。净几明窗。乐取闲中日月长。","dynasty":"宋代","title":"减字木兰花（丙午和朱希真韵）"}
{"author":"李曾伯","content":"指梅花雪片，问讯八窗，南枝开未。一点春风，消息岭头寄。太白精神，广平韵度，是岂众芳拟。东阁吟边，水清月淡，不妨游戏。犹记双湖，几番初度，持酒相期，已花为比。鼎味家传，须向玉堂里。吏隐南昌，未应高兴，香在岁寒际。倩取瑶姬，花前一唱，寿吾仙李。","dynasty":"宋代","title":"醉蓬莱·指梅花雪片"}
{"author":"李曾伯","content":"唤麹生来，与常娥约，从太守游。把玉箫声寄，萧关短笛，霓裳曲换，清塞重裘。桂影飘摇，桐阴立尽，多少征人霜满头。油幢暇，不掀髯一笑，辜负中秋。斗杓矗处中州。还有解闻鸡起舞不。看鸣弦中鹄，穿杨电激，飞球戏马，策＿星流。绣帽归军，玳簪环客，薄晚同登庾亮楼。浮生事，是几番玩月，何苦多愁。","dynasty":"宋代","title":"沁园春（中秋约僚佐观击圆，登怀远，用前韵）"}
{"author":"李曾伯","content":"袂判平山十五年，喜迎召节下楼船。交情一见岁寒在，世事几番春梦然。我亦将归谋佚老，公今此去类登仙。一杯且酌长沙酒，莫忆灯棋话汉边。","dynasty":"宋代","title":"徐介卿赴召经筵二诗送之"}
{"author":"李曾伯","content":"奇章昔送牧之行，旧事今亲见广陵。一叟栖栖嗟孑立，诸贤衮衮庆偕升。事来推与参前著，公去吾其失右肱。我俟兵休归决矣，断无清梦到觚棱。","dynasty":"宋代","title":"送制机丰德馨赴堂召二首"}
{"author":"李曾伯","content":"谁传新语到边州，来自銮坡最紧头。句法自成台阁样，交盟犹为友朋谋。忆征西府劳清梦，望上东门想贵游。何似天风轻借助，放教归老钓鱼舟。","dynasty":"宋代","title":"傅山父携示曾玉堂和余韵答之"}
{"author":"李曾伯","content":"冰霜染得鬓毛深，又复钩辀听岭禽。老马已非筋力旧，好山重见面颜今。地饶风物皆春意，天念尘烦为午阴。转首十年成一梦，龙蛇满壁富新音。","dynasty":"宋代","title":"至清湘驿和己酉壁间韵"}
{"author":"李曾伯","content":"生涯休问粟储瓶，有酒盈樽不用醒。已分我生箕斗直，车船奚用命奴星。","dynasty":"宋代","title":"和尤帅长赠郑通庵韵二首"}
{"author":"李曾伯","content":"我住华亭惯识伊，九皋仙去逐云飞。北山久为悲空帐，赤壁还曾梦羽衣。姑和黄楼崔颢赋，为邀华表令威归。腰缠却笑扬州客，应对金泉愧子微。","dynasty":"宋代","title":"至金泉登聚鹤楼"}
{"author":"李曾伯","content":"昨夜孤村宿，春深人寂寥。庭前一株李，为我缟中宵。","dynasty":"宋代","title":"自湘赴广道间杂咏·李花"}
{"author":"李曾伯","content":"故迹存栖鹤，高风扫镜鸾。烟霞扃地邃，冰雪照人寒。妙句挥浓墨，仙颜焕渥丹。虽云归棹晚，犹及附飞翰。","dynasty":"宋代","title":"登果州金泉山和韵"}
{"author":"李曾伯","content":"明君切西顾，元帅作中军。宾客湖南上，人才冀北群。三鳣存绛帐，一鹗在青云。磊磊轩天地，诗书有隽勋。","dynasty":"宋代","title":"用从军古云乐为韵贺杨觉甫制干其二"}
{"author":"李曾伯","content":"国有金汤在，邻修玉帛云。夷侵由废雅，苗格自敷文。当宁形宵虑，公车以岁闻。便当从幕府，入校道山芸。","dynasty":"宋代","title":"用从军古云乐为韵贺杨觉甫干"}
{"author":"李曾伯","content":"绮阁香销，玉砌梦残，凄凉旧台。对御沟红叶，一番木落，宫墙黄菊，几度花开。水溯岷源，山联吴会，目送征鸿安往哉。都休问，六朝人物，谁拙谁才。平生衮衮烟埃。记匹马当年荆蜀淮。叹凋零殆尽，词源已竭，消磨未去，酒量犹恢。八跪蟹肥，四腮鲈美，客有可人招不来。油幢暇，凭栏一笑，相与传杯。","dynasty":"宋代","title":"沁园春（再和）"}
{"author":"李曾伯","content":"檀溪翠雾晓轮囷，共庆皇华诞玉辰。偻指明宵三五夜，从头新岁八千春。且烦皎月清边徼，行逐东风造禁宸。留取棠阴蔽南岘，为陪羊杜寿苍珉。","dynasty":"宋代","title":"寿岳漕"}
{"author":"李曾伯","content":"指点层云气阿干，官身浩叹不如闲。几回落日诗怀古，一半春风酒破悭。许我婆娑从白发，於人妩媚有青山。前身王粲重拈笔，惜欠胡床著席间。","dynasty":"宋代","title":"书院诸客登仲宣楼以诗寄之"}
{"author":"李曾伯","content":"欲知峡路打滩涡，千尺苍筠用力多。进退不烦篙影动，东西惟听柁师呵。命垂一缕惟天耳，力挽千钧如水何。争似钱塘江上路，夜深柔橹听吴歌。","dynasty":"宋代","title":"蜀江和周昞仲百丈韵"}
{"author":"李曾伯","content":"心悟玄机妙不传，家虽谷口近平泉。且谈方外山林乐，休诧人间将相权。世事何如难逆睹，吾生已矣莫多缠。未能免俗聊相问，更活耕桑得几年。","dynasty":"宋代","title":"术士余云谷求诗和永国韵"}
{"author":"李曾伯","content":"春来便拟问归津，转眼江流若许深。六十岁翁穷塞客，八千里路故乡心。鹃啼月树添征思，鹊语风檐悮好音。只有云山遮不断，梦随栩蝶过家林。","dynasty":"宋代","title":"思归偶成"}
{"author":"李曾伯","content":"杜鹃一自听天津，南北纷纷患转深。备谨彻桑征戍事，忧形恤纬老臣心。惊闻边信多蛮语，喜动乡情带楚音。若得君王放归去，便陪莲社访东林。","dynasty":"宋代","title":"思归偶成"}
{"author":"李曾伯","content":"归来百来付休休，又向空山断送秋。整叠衣篝双赤脚，携持拄杖一苍头。儒书梵语相参看，酒柱诗盟自献酬。客有可人留不住，夜长谁与话清愁。","dynasty":"宋代","title":"送八窗叔归"}
{"author":"李曾伯","content":"远双夷涂迈牧之，三霜道路饱驱驰。和风俯趁春迎仗，落月回思夜入帷。自愧荐衡无好表，不妨道适有新诗。岁艰时棘边臣老，向阙须陈黼房知。","dynasty":"宋代","title":"送戴书记"}
{"author":"李曾伯","content":"酌君以江南腊酿之酒，祝君以古戎秋芳之兰。饯君以慈恩千佛之笔，赠君以洪鈩九转之丹。酒呼美禄壮行色，兰取剩馥香人寰。笔将披腹写今古，丹可换骨超仙凡。霜晴水瘦过滟澦，春和花发登长安。妙龄翰墨富摛藻，肯堂源委从巍冠。珊瑚文采世所贵，玉树潇洒人争看。出门西笑著鞭去，郄林许我高枝攀。湘灵诗成看神助，论秦赋汉从容间。大对尧阶丹地前，细陈蜀道青天难。已然遄往证屡恶，方来未菊忧多端。当思头目我吴楚，罔忽腹背皆夷蛮。粒珠束桂楮烂贱，鱼頳嗟维艰。马老伏枥筋力尽，剑新出匣锋铓寒。维国大宝一个信，维民司命一分宽。挽回线脉冀天鉴，生意庶可岷峨还。直须建策迈晁董，无愧名第联欧韩。胪传可卜庆云见，会见喜色盈天颜。宫袍新赐歇弁弃，昼锦归博庭闱欢。乡闾相贺宝坊又一瑞，益使天下钦湘山。","dynasty":"宋代","title":"送管季衡赴省"}
{"author":"李曾伯","content":"慈恩得隽绿衣归，凡客南来罕似之。名氏已标希吕第，文化要继幼安诗。行登衮衮诸公上，毋鄙区区一尉卑。踏雪同来子先去，梦随鞭影过江湄。","dynasty":"宋代","title":"送郭靖父还金陵二首"}
{"author":"李曾伯","content":"行尽湘中一月春，霜髭几欲染缁尘。山无重数几何路，花不知名俱可人。午困得茶聊吻润，春愁着柳亦眉颦。天教早办公家事，乞取身归笠泽滨。","dynasty":"宋代","title":"轿中午困啜茶偶成"}
{"author":"李曾伯","content":"凤翥鹤林邑，来仪鸳鹭群。陈谟倾帝听，摛翰媲皇坟。位且践台斗，心惟寄岫云。诏纶方夜下，天曷丧斯文。","dynasty":"宋代","title":"挽吴鹤林尚书三首"}
{"author":"李曾伯","content":"风著征裘层晚寒，一番春事在征鞍。羞听后骑鸣笳鼓，赢得儿童夹道看。","dynasty":"宋代","title":"衡阳道间"}
{"author":"李曾伯","content":"姑射山人，仙去后、唯存标格。犹赖有、墨池老手，草玄能白。留得岁寒风骨在，岂烦造化栽培力。有世间、肉眼莫教看，非渠识。元不夜，枝何月。元未腊，花何雪。最孤高不受，多情轻折。只有暗香天靳予，黄金作指难为术。更若将、解语付真真，空成色。","dynasty":"宋代","title":"满江红（甲午宜兴赋僧舍墨梅）"}
{"author":"李曾伯","content":"君见淮头尚可为，勿言蚌鹬正相持。再三国计当加备，第一人材最切时。而目山林还尔我，精神帷幄舍渠谁。登楼若也披舆地，为借前筹试及之。","dynasty":"宋代","title":"送胡季辙制参赴堂召"}
{"author":"李曾伯","content":"晚出千林，中立三秋，清哉此花。自鹫峰移下，碎成玉屑，蟾宫分到，缀作金葩。粟许来微，薰天声价，较楚蕙庾梅还韵些。真奇处，但餐沆瀣，不染繁华。酒边一笑婆娑。疑香醉山中尊者家。怅尘埃俗状，强颜羞对，风骚墨客，乐事堪夸。月照才清，露浓尤馥，饮待夜深应更佳。姑容我，胆瓶斜插，卧看窗纱。","dynasty":"宋代","title":"沁园春（乙卯咏桂）"}
{"author":"李曾伯","content":"自得湘南一派奇，禅舂元熟不须师。几千亿化如来相，五百年将再出时。翠壁云连秋树老，宝坊香静午斋迟。我来欲和因缘事，众衲丛中有解知。","dynasty":"宋代","title":"礼湘山佛和别驾叔韵"}
{"author":"李曾伯","content":"荆州咫尺神州，几番得失孙刘手。山河天险，东南牖户，钺何轻授。泪落碑存，鹤归城是，不堪回首。喜大堤草色，镇长春在，羊与陆、孰能否。风景依然吾有。柳营深、铁衣闲昼。摩云胜气，追戎马足，走蜚狐口。往事纷纷，付之蛮触，相忘庄叟。有人焉，中夜闻鸡，剑光正烛牛斗。","dynasty":"宋代","title":"水龙吟·荆州咫尺神州"}
{"author":"李曾伯","content":"世事阅江浪，高情寄空云。佳气挹西爽，好风来南薰。交情怀契阔，行役苦缤纷。一节岁寒在，东山有此君。","dynasty":"宋代","title":"过三衢道士郑云谷出示谢叔达诗因和韵"}
{"author":"李曾伯","content":"碧虚飞信入蓬莱，约我骖鸾伴侣来。蔼蔼祥云射虹渚，缤缤香雾下龟台。喜乘莲叶经琼海，笑指梅花荐玉杯。圣算自应天地久，蟠桃不计几回开。","dynasty":"宋代","title":"王母致语口号"}
{"author":"李曾伯","content":"别公知阅几桑阴，玉笋山中旧隐寻。郾暮联镳来自旧，泾舟共楫继由今。一门翁季芝兰味，四海弟兄金石心。塞上西风渐萧瑟，书来毋惜寄规箴。","dynasty":"宋代","title":"曾总干以乃尊侍郎二诗见示和韵"}
{"author":"李曾伯","content":"玉局仙翁公案，梅亭老子偈言。莫向空中捉影，要须达处穷源。","dynasty":"宋代","title":"题冯司法水月书堂其二"}
{"author":"李曾伯","content":"生涯休问粟储瓶，有酒盈樽不用醒。已分我生箕斗直，车船奚用命奴星。","dynasty":"宋代","title":"和尤帅长赠郑通庵韵二首"}
{"author":"李曾伯","content":"听彻惊乌，起览镜、顿添头白。曾不见、江南人寄，一枝春色。风卷龙鳞残甲下，山无虎迹新蹄入。罄冰天、桂海使同风，修文德。三十载，江湖客。千万里，关山役。且付之杯酒，何愁西出。天女花边浑似剪，志公杖上平如尺。把富贫、都作一般看，何什伯。","dynasty":"宋代","title":"满江红（京递至，亲旧皆无书，再用韵简云岩、朔斋）"}
{"author":"李曾伯","content":"少年管领良宵，直须醉待东方白。而今老去，何忧何乐，不空不色。桐影横斜，桂香摇落，仙凡奚隔。怅银桥梦断，玉箫声杳，人如在、楚天北。冷眼乾坤陈迹。笑英雄、等为形役。庾楼袁舫，浩歌长啸，壮游曾历。万里瑶台，乘风归去，不知何夕。对冰轮孤负，欠千钟酒，与三弄笛。","dynasty":"宋代","title":"水龙吟（和韵）"}
{"author":"李曾伯","content":"昨夜虽三五，宝鉴未纯全。今宵既望，兔魄才是十分圆。又得平滩系缆，冷浸玻璃千顷，表里一壶天。扶惫蓬窗下，拚却夜深眠。想嫦娥，应笑我，鬓苍然。平生修玩，犹记历历旧山川。安得乘槎访斗，问讯广寒宫殿，怅未了尘绿。愿赐长生药，换我骨为仙。","dynasty":"宋代","title":"水调歌头（庚申十六夜月简陈次贾）"}
{"author":"李曾伯","content":"舟子来催归去休，朔风吹浪打船头。挑包又作家林计，还是梅开酒熟不。","dynasty":"宋代","title":"自和山房十咏"}
{"author":"李曾伯","content":"八年不见此山青，一见殊增老眼明。鬓发已从霜露改，翠屏只在水天横。纤尘不染皆秋色，久间相於若世情。朝爽夕佳常领略，去来争似钓舟轻。","dynasty":"宋代","title":"过宜兴舟中见霅川诸山"}
{"author":"李曾伯","content":"卓尔有所立，俨然即之温。他疑攻玉异，并谊断金存。","dynasty":"宋代","title":"重庆阃治十咏·友石"}
{"author":"李曾伯","content":"竹里几椽茅屋，门前一树桃花。布袖蒿簪笑语，鸡豚社酒山家。","dynasty":"宋代","title":"全州道间"}
{"author":"李曾伯","content":"三载三来汉水湄，做成底事又空归。尘埃暂解微官缚，雨雪犹存战士衣。黄鹤喜寻诗侣约，白鸥还悟海翁机。掀髯一接春风笑，例觅渔蓑老钓矶。","dynasty":"宋代","title":"壬辰过鄂渚简张子直总干二首"}
{"author":"李曾伯","content":"官术犹能手不龟，子之为术亦如之。价增三倍玉麟雇，言订千金木石诗。鸥鹭寻盟吾自计，鷃鹏舆论界发尔何为。异时蓬蓽来相验，直说太平卿相谁。","dynasty":"宋代","title":"赠闻人松庵"}
{"author":"李曾伯","content":"暑涂挈挈问持装，过眼苹风倏转商。岂为南鱼来丙穴，且先北雁过衡阳。童乌已矣肠空断，老马疲哉汗欲僵。身大块中犹大瘧，铁心禁得几炎凉。","dynasty":"宋代","title":"题衡阳临湘驿"}
{"author":"李曾伯","content":"高亭俯瞰蓼苹洲，人老香山月自秋。过耳好音堪一笑，伤心往事只轻沤。休嗟塞上明妃调，且送江头过客舟。壮士肯为儿女泪，柔肠一任恼苏州。","dynasty":"宋代","title":"和疏轩琵琶亭韵"}
{"author":"李曾伯","content":"世未闻风鹤，香囊一少年。秦非无敌者，晋固有人焉。社稷一枰上，山河孤注然。江东正朔在，或者诿诸天。","dynasty":"宋代","title":"淮淝忆幼度"}
{"author":"李曾伯","content":"人物从来盛楚南，新元诏士奉芝函。身逢熙运千之一，名占巍科十有三。好趁驿格催骑策，归来官柳映袍蓝。池边相祝趋闻喜，剩取宫花一杂簪。","dynasty":"宋代","title":"壬子劝驾"}
{"author":"李曾伯","content":"向来亭上醉流杯，千朶莲花一树梅。金炬依然霜不管，琼琚犹待雪相催。凌波仙子欣无恙，姑射真人唤不来。风景则同怀抱异，倚栏欲去更徘徊。","dynasty":"宋代","title":"题荆门蒙泉"}
{"author":"李曾伯","content":"久欲乘槎去，间阔几仙尘。乾坤炯炯不夜，造化抑何神。谁道二分无赖，到处一轮都满，天未始私人。今夕果何夕，非夏亦非春。风露下，明作哲，圣之清。纷纷浮世代谢，燕客与鸿宾。欢恨离愁尽扫，谢赋鲍诗高束，一枕听严更。尔自屋梁落，吾已醉醺醺。","dynasty":"宋代","title":"水调歌头（再和）"}
{"author":"李曾伯","content":"问讯南州守。怅吾生、今非昔比，后犹今否。涉尽风涛凭个甚，一瓣心香在袖。人竞说、顽哉此叟。识破荣途皆幻境，只形骸、已累它何有。姑勉尔，应之手。休烦下太勤占候。怕漂零、江湖易老，光阴难又。兔魄初生人初度，期共婵娟长久。赖此月、于人犹厚。燕颔封侯非我事，早携书、归卧吾庐旧。渝此约，有如酒。","dynasty":"宋代","title":"贺新郎（自和前韵）"}
{"author":"李曾伯","content":"海宇材能盛，风云气类从。一贤居上介，千里折遐冲。咨事须孙楚，论诗得正封。城东未为好，终不似乌龙。","dynasty":"宋代","title":"用从军古云乐为韵贺杨觉甫干"}
{"author":"李曾伯","content":"绿柳桥头旧酒炉，几番舣棹劳篙夫。恍疑风撤青帘去，敲尽荆扉闭不酤。","dynasty":"宋代","title":"定花阻风五首"}
{"author":"李曾伯","content":"千里诗来字字香，品题著意到孤芳。以千林表丈人行，洗万古凡儿女妆。自是精神凌雪月，不妨风骨饱冰霜。捻髭聊以酬清思，病笔欹斜愧小王。","dynasty":"宋代","title":"又和梅韵"}
{"author":"李曾伯","content":"才听鸣蜩叶底声，倏闻振羽草根吟。物情感我千线鬓，时事萦人一片心。读易床头新课业，回文机上旧光阴。客怀休用嗟畴昔，更老那知得似今。","dynasty":"宋代","title":"自和"}
{"author":"李曾伯","content":"渐近湘山境，土风清且饶。林峦接墟市，水竹带溪桥。焙出新茶煮，帘垂老酒招。春和民气乐，几日是花朝。","dynasty":"宋代","title":"入清湘界"}
