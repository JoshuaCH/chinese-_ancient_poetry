{"author":"张栻","content":"元佑不复见，太史今诸孙。人物尚论世，典刑故犹存，酣歌拓金戟，三年佐雄藩。超然车马中，高韵独孤骞。永怀白鸥盟，修竹满故园。得句见眉睫，外慕何足言。顾以感知己，跋马向修门。朝开英俊管，王度待讨论。小试翰林手，乘槎薄昆仑。我懒卧衡麓，秋风撷兰荪。交游叹益落，拭目看腾掀。轩冕岂足贵，政尔名义尊。执手念相闻，此意古所敦。","dynasty":"宋代","title":"送黄子默"}
{"author":"张栻","content":"历数勋贤后，如郡到眼希。胸中蕴金石，笔下出珠玑。倾盖嗟何晚，临流又送归。他年傥相忆，寻我钓鱼矶。","dynasty":"宋代","title":"送李崧才归闽二首"}
{"author":"张栻","content":"清绝湘南地，乡间见老成。蔽棠方有望，折柳却关情。侧听舆人诵，还新月旦评。相望幸邻壤，犹得借余明。","dynasty":"宋代","title":"送李新州"}
{"author":"张栻","content":"遗篇寂寞论心少，一见吾人意已倾。冰雪持身金石志，它年事业更光明。","dynasty":"宋代","title":"送林择之"}
{"author":"张栻","content":"孝友传家法，如君好弟兄。只应推此意，便足慰民情。间岁仍艰食，新书督勤耕。想今潇水畔，惟日望双旌。","dynasty":"宋代","title":"送零陵贾使君二首"}
{"author":"张栻","content":"整驾欲南鹜，乃复送公舟。公行民所瞻，原言勿淹留。向来秉事枢，正色有忠谋。坐觉国势尊，已验权网收。如何霖雨泽，偏使及南州。新春紫诏下，闻者宽百忧。谁长今重镇，百万宿貔貅。控江抚长淮，声势接上流。吾皇志经略，此地合绸缪。不应万全策，岁月空悠悠。先当植本根，次第施良筹。未闻欲外攘，而乃忽内修。幕府方宏开，人才要旁搜。可不念葑菲，惟当别薰莸。留钥岂淹久，即归侍前旒。尽舒医国手，调瘵会有瘳。还忆遐荒守，时能寄音不。","dynasty":"宋代","title":"送刘枢密留守建康"}
{"author":"张栻","content":"堂堂希白翁，共惟同出自。百年诗礼传，名教有乐地。嗟予力未胜，永抱蓼莪意。积累盖百叹，承家岂云易。赐然履渊冰，中夜耿不寐。协心望尔曹，勉力绍前志。岁晚期有成，庶或保无坠。","dynasty":"宋代","title":"送然侄四归二首"}
{"author":"张栻","content":"边塞连关陇，貔貅罢战征。幕中须预计，堂上乃奇兵。汉水追前策，秦原忆旧耕。书生亦多事，慷慨试经行。","dynasty":"宋代","title":"送少隐兄赴兴元幕"}
{"author":"张栻","content":"自君之西来，吾徒获三益。匪惟欣晤言，望见意已适。俯仰岁再更，交情共金石。翩然别我去，宁复得此客。诸公有推毂，诏下亟传驿。嘉言久填胸，往觐天咫尺。岂其湘水边，而可滞六翮。虽深惜别思，敢后天下责。嗟哉善利途，鸡鸣分舜蹠。浮云起毫厘，乃有泰山隔。持身与谋国，兹义贯於一。君侯天资高，遇事无逼迫。所立凛不回，举手谢物役。保此方寸印，勿受一尘隙。廓然丽昭回，万象归指画。富贵岂君心，事业追往昔。赠言不能工，庶以永无斁。","dynasty":"宋代","title":"送邵怀英赴召"}
{"author":"张栻","content":"畴昔相看意便倾，重逢便觉眼增明。半生漫仕壮心在，五月长江去棹轻。龟椟久藏千乘宝，鹏风方快九霄程。公朝兼用人门选，外氏传家旧有声。","dynasty":"宋代","title":"送舜臣抚干表兄赴部"}
{"author":"张栻","content":"合族情尤重，论交意复深。还为万里别，未尽几年心。佳处应相忆，书来傥嗣音。及时须努力，莫待鬓华侵。","dynasty":"宋代","title":"送外弟宇文挺臣二首"}
{"author":"张栻","content":"虏马昔饮江，扁舟忆同骛。翁方为国谋，客以名义故。安危匪前料，得失渠异趣。淮壖渺风雪，王中有程度。息偃多在床，君车不停驻。初无作难色，所立讵愆素。嗟我吴门别，风木岁徂暮。相逢复湘城，往事忍回顾。独余后凋心，特立凛不惧。莫邪虽云利，宁作囊锥露。善藏要有待，小试随所遇。终无缺折虞，岂但走狐兔。吾州得良牧，民力或可裕。本根赖封殖，强索费调护。从容试长思，取急无窘步。作别忽草草，怀抱复谁付。他时下瞿唐，访我林下屦。傥於功名余，更讲末后句。","dynasty":"宋代","title":"送鲜于大任入成都幕"}
{"author":"张栻","content":"自吾友若人，叹息恨不早。相逢未出语，已足慰怀抱。寒窗逾浃旬，百虑略倾倒。霜晴不留客，别语讵能好。不尽此时情，梅边试深讨。","dynasty":"宋代","title":"送杨廷芳三首"}
{"author":"张栻","content":"重来能复几句余，临水登山又送渠。夜雨已知农事好，春寒未放小桃舒。眼有佳处应难尽，别后书来讵可疎。我亦相将归旧隐，杖藜时复访楼居。","dynasty":"宋代","title":"送宇文正甫"}
{"author":"张栻","content":"交旧间何阔，能来浃日留。还寻佳橘颂，惜别仲宣楼。探古书盈屋，忧时雪满头。绝思黄阁老，招隐意绸缪。","dynasty":"宋代","title":"送曾裘父"}
{"author":"张栻","content":"昭代才难叹，宗盟世有人。千钧定晚试，一角信逢真。政拟寻梅共，还经折柳新。青云看稳上，回首楚江春。","dynasty":"宋代","title":"送赵节卿"}
{"author":"张栻","content":"万里逢犹子，中年忆故乡。只知情话好，岂觉去途长。巫峡波涛壮，秦山桧柏苍。何能从汝往，伫立看归艎。名家重典刑。飘零念吾党，寂寞抚遗经。叔水知何病，芝兰要满庭。汝归应记取，为我话丁宁。","dynasty":"宋代","title":"送祖七倒西归二首"}
{"author":"张栻","content":"阳月藏春妙莫窥，灵芽粟粒露全机。煮泉独啜寒窗夜，已觉东风天际归。","dynasty":"宋代","title":"岁晚烹试小春建茶"}
{"author":"张栻","content":"未须比拟红深浅，更莫平章香有无。过雨夕阳楼上看，千花容有此肤腴。","dynasty":"宋代","title":"所思亭海棠初折赠两使者将以小诗"}
{"author":"张栻","content":"东风着物本无私，红入花梢特地奇。想得霜台春思满，一枝聊遣博新诗。","dynasty":"宋代","title":"所思亭海棠初折赠两使者将以小诗"}
{"author":"张栻","content":"春事已如许，客愁空自多。梅花成莫逆，樽酒付亡何。楚楚邢郎子，眈眈老伏波。定应容我醉，耳热更高歌。","dynasty":"宋代","title":"汤总管邢监庙约游城东酒间求诗为赋此"}
{"author":"张栻","content":"新竹成林蕉叶青，隔篱深处有蝉鸣。晚凉更觉长堤静，自绕荷花待月明。","dynasty":"宋代","title":"题城南书院三十四咏"}
{"author":"张栻","content":"堦前树影开还合，叶底蝉声短复长。睡起更知茶味永，客来聊共竹风凉。","dynasty":"宋代","title":"题城南书院三十四咏"}
{"author":"张栻","content":"新凉物物有精神，静倚书窗听雨声。忽忆子綦元未解，强分天籁太粗生。","dynasty":"宋代","title":"题城南书院三十四咏"}
{"author":"张栻","content":"凌晨骑马路新凉，来挹湖边风露香。妙意此时谁共领，波间鸥鹭静相忘。","dynasty":"宋代","title":"题城南书院三十四咏"}
{"author":"张栻","content":"林塘过雨不胜秋，万盖跳珠写碧流。倚槛孤吟天欲暮，更穿芒屩上方舟。","dynasty":"宋代","title":"题城南书院三十四咏"}
{"author":"张栻","content":"山色顿清秋欲半，湖光更净日平西。凉风猎猎低荷盖，归翼翩翩度柳堤。","dynasty":"宋代","title":"题城南书院三十四咏"}
{"author":"张栻","content":"湖边小筑喜新成，秋入西山照眼明。不是厌喧来觅静，四时光景本均平。","dynasty":"宋代","title":"题城南书院三十四咏"}
{"author":"张栻","content":"秋风飒飒林塘晚，万绿丛中数点红。若识荣枯是真实，不知何物更谈空。","dynasty":"宋代","title":"题城南书院三十四咏"}
{"author":"张栻","content":"移得幽兰几本来，竹篱深处手栽培。芬芳不必纫为佩，月白风清取次开。","dynasty":"宋代","title":"题城南书院三十四咏"}
{"author":"张栻","content":"铙鼓喧豗十里城，人情正喜上元晴。瘦筇独立湖边路，却有白鸥同眼明。","dynasty":"宋代","title":"题城南书院三十四咏"}
{"author":"张栻","content":"和风羽羽禽声乐，晴日迟迟花花气深。妙理冲融无间断，湖边伫立此时心。","dynasty":"宋代","title":"题城南书院三十四咏"}
{"author":"张栻","content":"晓来天气便清新，独倚阑干正暮春。花落花开莺自语，东风吹水细鳞鳞。","dynasty":"宋代","title":"题城南书院三十四咏"}
{"author":"张栻","content":"无言桃李也成阴，叶底黄鹂自好音。一缕炉烟清昼永，韦编卷罢短长吟。","dynasty":"宋代","title":"题城南书院三十四咏"}
{"author":"张栻","content":"暮从别野跨驴归，风雨萧萧泥溅衣。出门回首且按辔，细听泉声和式微。","dynasty":"宋代","title":"题城南书院三十四咏"}
{"author":"张栻","content":"阴阴松竹景自转，午枕无人到北窗。何许狂风来动地，梦回波浪汹春江。","dynasty":"宋代","title":"题城南书院三十四咏"}
{"author":"张栻","content":"疎竹萧萧正雨声，眼中日影又还晴。钩窗燕坐夏将半，荷叶已香湖水清。","dynasty":"宋代","title":"题城南书院三十四咏"}
{"author":"张栻","content":"莫道闲中一事无，闲中事业有工夫。闭门清昼读书罢，扫地焚香到日晡。","dynasty":"宋代","title":"题城南书院三十四咏"}
{"author":"张栻","content":"拍堤水满草茸茸，尽日野航西复东。欲去未须愁日暮，月明波面更溶溶。","dynasty":"宋代","title":"题城南书院三十四咏"}
{"author":"张栻","content":"乌云夭矫风作恶，雷奔电掣雨悬河。须臾天宇复清霁，突兀西山紫翠多。","dynasty":"宋代","title":"题城南书院三十四咏"}
{"author":"张栻","content":"朝阳初上藕花香，下马虚亭一味凉。山鸟自呼鱼自乐，谁云身世可相忘。","dynasty":"宋代","title":"题城南书院三十四咏"}
{"author":"张栻","content":"北窗竹簟午阴凉，亦有清风到我旁。还与陶公事同否，未妨诸子细商量。","dynasty":"宋代","title":"题城南书院三十四咏"}
{"author":"张栻","content":"睡觉西山月正平，荷香不断晓凉生。园中只鹤知人意，已作金风警露声。","dynasty":"宋代","title":"题城南书院三十四咏"}
{"author":"张栻","content":"西风夜半摧炎暑，晓看云横天际秋。时序转移皆妙理，惟应及早戒衣裘。","dynasty":"宋代","title":"题城南书院三十四咏"}
{"author":"张栻","content":"新凉修竹意愈静，初日芙蕖色倍鲜。物态直须闲里见，人情多向快中偏。","dynasty":"宋代","title":"题城南书院三十四咏"}
{"author":"张栻","content":"四面红蕖镜绿波，晚凉柰此野情何。凭城更觉看山稳，入户还欣得月多。","dynasty":"宋代","title":"题城南书院三十四咏"}
{"author":"张栻","content":"殷雷终日在前山，风卷云环意作难。泊暮有怀空伫立，忽然飞雨到阑干。","dynasty":"宋代","title":"题城南书院三十四咏"}
{"author":"张栻","content":"少日忆曾到，归途得小留。回还山寺古，萧瑟柿林秋。道路情无那，琴书可细求。从来士穷达，分付水悠悠。","dynasty":"宋代","title":"题伏龙寺壁"}
{"author":"张栻","content":"掷钵峰前寺，肩舆几度来。楼台还旧观，杉桧抚新栽。湘水堂堂去，秋山面面开。裴徊千古思，风壑有余哀。","dynasty":"宋代","title":"题福岩"}
{"author":"张栻","content":"秦关昔先驱，南郑岂淹久。夜中丞相归，平明印垂肘。古来豪杰人，调度出窠臼。登坛一军惊，六合已在手。从兹看廊清，指挥如运帚。时艰思奇才，庙古酹樽酒。出门望长淮，故国长稂莠。同云正惨澹，人事极纷纠。拘挛傥无累，吾欲献九九。","dynasty":"宋代","title":"题淮阴祠"}
{"author":"张栻","content":"前邻百鬼瞰高明，夜雨华榱叹昔人。却爱君家鸿雁集，还能葺理草堂春。","dynasty":"宋代","title":"题马氏草堂复斋听雪"}
{"author":"张栻","content":"今古茫茫浪着鞭，谁知圣学有夫传。请君细诵复斋记，直到羲爻未画前。","dynasty":"宋代","title":"题马氏草堂复斋听雪"}
{"author":"张栻","content":"平生求友人千里，永夜论心雪满窗。为问蒲团听修竹，何如一舸泛清江。","dynasty":"宋代","title":"题马氏草堂复斋听雪"}
{"author":"张栻","content":"相望几兰若，胜处是南台。阁迥规摹稳，门空昼夜开。回风时浩荡，高岭更崔嵬。谩说石头滑，支筇得往来。","dynasty":"宋代","title":"题南台寺"}
{"author":"张栻","content":"寒溪澹容与，老木枝相樛。其谁合二美，名此景物幽。太史昔南骛，於焉曾少休。想当下榻初，清与耳目谋。品题得要领，亦有翰墨留。我来访遗址，密竹鸣钩辀。稍令旧观复，还与佳客游。树影散香篆，水光泛茶瓯。市声不到耳，永日风飕飕。所忻簿书隙，有此足夷犹。平生丘壑原，如痼不可瘳。虽知等喧寂，终觉静理优。更思濯沧优。榕根浮小舟。","dynasty":"宋代","title":"题榕溪阁"}
{"author":"张栻","content":"寺废苍崖耸，江回远岸明。风霜摧翰墨，岁月老丝缗。兀坐知茶味，闲行忘去程。长哦伊水句，回首右为情。","dynasty":"宋代","title":"题唐兴寺湘江亭"}
{"author":"张栻","content":"黄子官居多暇日，今哦薄暮一窗中。虽无虢虢循除水，但觉飕飕满屋风。","dynasty":"宋代","title":"题湘潭丞黄子辩哦松轩"}
{"author":"张栻","content":"使君卜筑占芳洲，短槛疎篱处处幽。风月随时供燕几，笑谈终日在中流。翩翩影落来宾雁，漠漠寒生欲下鸥。城市山林俱寓目，问君底处足消忧。","dynasty":"宋代","title":"题邢使君钓隐"}
{"author":"张栻","content":"峰势香炉直，溪流峡水潺。居然一兰若，唤作小庐山。老木千崖表，孤亭万竹间。明朝问征路，回首白云闲。","dynasty":"宋代","title":"题益阳清修寺"}
{"author":"张栻","content":"南瞻庐阜北淮山，下有长江万顷寒。往事无边随去浪，西风有客傍阑干。","dynasty":"宋代","title":"题庾楼"}
{"author":"张栻","content":"祝融高处好，拂石从林端。云梦从渠小，乾坤本自宽。加眸增浩荡，出语觉高寒。明日重来看，宁应取次还。","dynasty":"宋代","title":"和择之登祝融峰口占"}
{"author":"张栻","content":"回首尘寰去渺然，山中别是一风烟。好乘晴色上高顶，要看清霜明月天。","dynasty":"宋代","title":"和择之福岩回望岳市"}
{"author":"张栻","content":"阴崖虎豹露须牙，元是枯槎着藓花。不向明堂支万祀，玄冬苦节未须夸。","dynasty":"宋代","title":"和择之赋枯木"}
{"author":"张栻","content":"试问今宵涧底声，何如三叹有余音。堂中衲子还知否，月白风清底处寻。","dynasty":"宋代","title":"和择之赋泉声"}
{"author":"张栻","content":"月华明洁好霜天，遥指层城几暮烟。妙意此时谁与寄，美人湘水隔娟娟。","dynasty":"宋代","title":"和择之赋霜月"}
{"author":"张栻","content":"旧说峰头寺，真成杖屦来。却寻泥路滑，更喜野云堆。寒积三冬雪，阳生九地雷。城中几亲友，为说看山回。","dynasty":"宋代","title":"和择之韵"}
{"author":"张栻","content":"山中好景年年在，人事多端日日新。不向青山生恋着，只缘身世总非真。","dynasty":"宋代","title":"和择之韵"}
{"author":"张栻","content":"斋舫凌湮浦，云屏入画图。日烘花炫昼，风定水明湖。布谷佩春种，提壶劝客沽。湘中无限景，赋咏继三都。","dynasty":"宋代","title":"和张晋彦游岳麓"}
{"author":"张栻","content":"有时散策过西邻，共向东风忆故人。芙蓉亭下池水满，敬简堂前杨柳春。","dynasty":"宋代","title":"和张荆州所寄"}
{"author":"张栻","content":"钟陵未命千里驾，洞庭亦系沙边舟。闭门读书卧岁晚，世事敢云风马牛。","dynasty":"宋代","title":"和张荆州所寄"}
{"author":"张栻","content":"南山烟雨霏，北山风露多。衣沾非所惜，屦湿知如何。","dynasty":"宋代","title":"题曾氏山园十一咏·北山"}
{"author":"张栻","content":"不肯竞桃李，甘心同艾蒿。德人一题品，愈觉风味高。","dynasty":"宋代","title":"题曾氏山园十一咏·菊隐"}
{"author":"张栻","content":"我家湘水滨，年年赋徕服。君家百亩田，晚岁千树绿。","dynasty":"宋代","title":"题曾氏山园十一咏·橘沜"}
{"author":"张栻","content":"嘉莲秉嘉质，解后逢赏音。翁岂玩物者，寄意一何深。","dynasty":"宋代","title":"题曾氏山园十一咏·君子亭"}
{"author":"张栻","content":"扁舟横薄莫，渺渺蓼知秋。家山有江湖，何必赋远游。","dynasty":"宋代","title":"题曾氏山园十一咏·蓼步"}
{"author":"张栻","content":"寒梅只自芳，野水有余清。山空岁云暮，妙意相发明。","dynasty":"宋代","title":"题曾氏山园十一咏·梅沼"}
{"author":"张栻","content":"种松苦难长，松长还耐久。莫和目前思，但种门前柳。","dynasty":"宋代","title":"题曾氏山园十一咏·霜杰"}
{"author":"张栻","content":"花开山与明，花落水流去。行人欲寻源，只在山深处。","dynasty":"宋代","title":"题曾氏山园十一咏·桃花坞"}
{"author":"张栻","content":"日暮天无风，岸巾夕阳中。回首发遐想，明月已升东。","dynasty":"宋代","title":"题曾氏山园十一咏·夕阳台"}
{"author":"张栻","content":"桥边风月佳，俯仰有余思。无忘履冰心，方识吟风意。","dynasty":"宋代","title":"题曾氏山园十一咏·吟风桥"}
{"author":"张栻","content":"乃翁詈贼气如虹，千载衣冠起懦庸。双庙已应同卞壸，佳儿今喜见甄逢。传邮赠我凌云句，断简知君学古胸。忠孝可全须力勉，策勋宁复羡侯封。","dynasty":"宋代","title":"谢杨文昭主簿寄诗杨之父绍兴间倅建康不屈于兀朮而死"}
{"author":"张栻","content":"公憎孔壬面，怪石乃寓目。夜堂发深藏，林立惊满屋。我亦苦嗜此，一见下风伏。何当载而归，妙策三十六。","dynasty":"宋代","title":"安国置酒敬简堂分韵得柳暗六春字"}
{"author":"张栻","content":"乃祖至和间，忠谋书鼎彝。但知陛下圣，岂知吾言危。元佑爱君语，读者犹涕洟。典刑今不亡，盛德故在兹。岁晚子过我，秀若斋房芝。持身蹈规矩，出语无瑕疵。向来长安道，讵肯舍灵龟。万里一泮宫，行囊几新诗。湘出足幽胜，而水清涟漪。登临岂不乐，邂逅枌榆思。我懒抱僻学，绝弦理朱丝。子独慕千载，悠然契心期。岂不为我留，感此节物移。临岐抚陈编，为子三噫嘻。高深谅何极，循求有端倪。原言勉事此，奕叶光前规。","dynasty":"宋代","title":"送范西叔教授西归"}
{"author":"张栻","content":"湘民清晓寿邦君，下客惭无句语新。敢述老农歌诵意，一觞持上太夫人。","dynasty":"宋代","title":"某敬采民言成六韵为安抚阁老尚书寿伏幸过目"}
{"author":"张栻","content":"李侯索我复斋诗，此理难明信者稀。要识圣贤端的意，须於动处见天机。","dynasty":"宋代","title":"庐陵李直卿以复名其斋求予诗久未暇也今日雪"}
{"author":"张栻","content":"桴鼓息荒村，袯襫盛南亩。永日省文书，呼客共樽酒。主人出尘姿，宛是灵和柳。行归帝所游，此地岂淹久。","dynasty":"宋代","title":"安国置酒敬简堂分韵得柳暗六春字其一"}
{"author":"张栻","content":"团团凌风桂，宛在水之东。月色穿林影，却下碧波中。","dynasty":"宋代","title":"城南杂咏二十首·东渚"}
{"author":"张栻","content":"短筇遍历溪山，款段时寻邻里。遇酒聊一中之，得句亦偶然耳。","dynasty":"宋代","title":"次韵周畏知问讯城东梅坞七首"}
{"author":"张栻","content":"风雨经旬只闭门，朝来倚槛已春深。不知花片飞多少，但觉江城满绿阴。","dynasty":"宋代","title":"登楼"}
{"author":"张栻","content":"上竺诸天近，中林万木低。迥超尘世外，恍入雪山西。忽漫参龙角，行将混鹿麋。何年释簪绂，於此独幽栖。","dynasty":"宋代","title":"过上天竺寺"}
{"author":"张栻","content":"今年黄菊开花早，手撷芳新寿一杯。不用南阳三十斛，家山根蒂好栽培。","dynasty":"宋代","title":"寿定叟弟其一"}
{"author":"张栻","content":"送子目力短，朔风吹我裾。心焉独如结，子也当念予。","dynasty":"宋代","title":"别离情所钟十二章章四句送定叟弟之官严陵"}
{"author":"张栻","content":"公憎孔壬面，怪石乃寓目。夜堂发深藏，林立惊满屋。我亦苦嗜此，一见下风伏。何当载而归，妙策三十六。","dynasty":"宋代","title":"安国置酒敬简堂分韵得柳暗六春字其三"}
{"author":"张栻","content":"疏风细雨随华节，西浦东山总胜游。拙守亦忻凉意好，挑灯清坐读春秋。","dynasty":"宋代","title":"是日二使者出游晚凉有作"}
{"author":"张栻","content":"浮瓯雪色喜初尝，中有祝融风露香。径欲与君同晤赏，短檠清夜正相望。","dynasty":"宋代","title":"南岳庵僧寄上封新茶风味甚高薄暮分送韩廷玉"}
{"author":"张栻","content":"清秋记弧矢，举酒颂年长。别去今逾岁，情亲只对床。韦编闲玩味，幕府小徜徉。刮目综时看，光晖映棣棠。","dynasty":"宋代","title":"定叟弟生辰"}
{"author":"张栻","content":"日光射崖冰雪色，风壑传响松龙吟。但忻耳目得所遇，不觉山高几许寻。","dynasty":"宋代","title":"自西园登山"}
{"author":"张栻","content":"依然红日照窗楣，还是去年消息时。妙理不须寻辙迹，只于生处验新知。","dynasty":"宋代","title":"丙申至前五日复坐南窗忆去年诗又成两章其一"}
{"author":"张栻","content":"花开山与明，花落水流去。行人欲寻源，只在山深处。","dynasty":"宋代","title":"题曾氏山园十一咏·桃花坞"}
{"author":"张栻","content":"行客念故里，劳者思少休。如何岁华新，尚尔天南游。涉五遇佳日，品题自名流。聊复揩病眼，沙边玩轻鸥。和风着冠巾，春意动林丘。缅怀千载人，孤高谅难俦。亦有一二士，举酒相劝酬。未知吾故园，草木如此不。政拙甘下考，智短空百忧。赐归傥蒙幸，旧盟良可求。","dynasty":"宋代","title":"斜川日雪观所赋"}
{"author":"张栻","content":"暮从别野跨驴归，风雨萧萧泥溅衣。出门回首且按辔，细听泉声和式微。","dynasty":"宋代","title":"题城南书院三十四咏"}
{"author":"张栻","content":"凌晨骑马路新凉，来挹湖边风露香。妙意此时谁共领，波间鸥鹭静相忘。","dynasty":"宋代","title":"题城南书院三十四咏"}
{"author":"张栻","content":"旧藏自是承平物，新轴收从古道旁。人间好事戒多得，防有雷霆下取将。","dynasty":"宋代","title":"前日从赵漕饮因得遍观所藏书帖之富既戏成三"}
{"author":"张栻","content":"捲地狂风殿晚春，落花盖水欲成云。向人不改旧时面，只有苍官无此君。","dynasty":"宋代","title":"晚春"}
{"author":"张栻","content":"睡觉西山月正平，荷香不断晓凉生。园中只鹤知人意，已作金风警露声。","dynasty":"宋代","title":"题城南书院三十四咏"}
{"author":"张栻","content":"却下斜坡并柳堤，双飞燕子正衔泥。纷纷风雨春将半，渌涨平湖桥柱低。","dynasty":"宋代","title":"次韵许深父"}
{"author":"张栻","content":"叠石小峥嵘，修篁高下生。地偏人迹罕，古井辘轳鸣。","dynasty":"宋代","title":"城南杂咏二十首山斋"}
{"author":"张栻","content":"履度如履冰，犹恐有不及。毫釐傥不念，放去如决拾。","dynasty":"宋代","title":"平时兄弟间十三章章四句送定叟弟之官桂林其六"}
{"author":"张栻","content":"夹道松杉半老苍，前贤馀泽未应忘。君看直干连云起，岂但当年蔽芾棠。","dynasty":"宋代","title":"益阳南境松杉夹道郁然父老相传忠定张公为邑时所植也其间亦有既剪而复生者作诗属来者护持之"}
{"author":"张栻","content":"移得幽兰几本来，竹篱深处手栽培。芬芳不必纫为佩，月白风清取次开。","dynasty":"宋代","title":"题城南书院三十四咏"}
{"author":"张栻","content":"珍重南山路，驱赢几度来。未登高岳顶，空说妙高台。晓雾层层敛，奇峰面面开。山间元自乐，泽畔不须哀。","dynasty":"宋代","title":"用元晦定王台韵"}
{"author":"张栻","content":"向来恻怛哀矜意，便觉雨满乾坤间。城东大士宁关汝，民倚邦侯如泰山。","dynasty":"宋代","title":"喜雨呈安国"}
{"author":"张栻","content":"江楼倚夜阑，樽酒留客醉。挽衣更小语，不尽今夕意。吾家德义尊，此岂在名位。勉哉嗣芬芳，停此宽别思。","dynasty":"宋代","title":"湘中馆饯定叟弟分韵得位字"}
{"author":"张栻","content":"今古驱驰翰墨场，何人下笔到颜杨。君侯知我有书癖，乞与西台字几行。","dynasty":"宋代","title":"前日从赵漕饮因得遍观所藏书帖之富既戏成三"}
{"author":"张栻","content":"流泉自清写，触石短长鸣。穷年竹根底，和我读书声。","dynasty":"宋代","title":"城南杂咏二十首石濑"}
{"author":"张栻","content":"开轩仅寻丈，水竹亦萧疏。客来须起敬，题榜了翁书。","dynasty":"宋代","title":"城南杂咏二十首蒙轩"}
{"author":"张栻","content":"古今同活法，妙处在阿堵。浮云不作祟，白黑可坐数。穷冬掩关卧，岂为作诗苦。挑灯读韦编，至味可深咀。","dynasty":"宋代","title":"初春和折子明岁前两诗其一"}
{"author":"张栻","content":"郴山足奇变，其水复清美。","dynasty":"宋代","title":"句"}
{"author":"张栻","content":"贡包馀璧小盘龙，独占人间第一功。乞与清风行万里，为君一洗瘴云空。","dynasty":"宋代","title":"从郑少嘉求贡纲馀茶其一"}
{"author":"张栻","content":"荒榛日莫倚筇时，叹息危亭北海碑。后辈但知尊字画，当年不得戍边垂。岂关贝锦有成祸，只恐干将不自奇。杜老惜才千古意，如今谁咏六公辞。","dynasty":"宋代","title":"读李邕碑"}
{"author":"张栻","content":"黄檗山前水绕沙，春风吹石长灵芽。午窗落硙飞琼屑，呜椀翻汤涌雪花。","dynasty":"宋代","title":"筠州曾使君寄贶中州新芽赋此以谢其一"}
{"author":"张栻","content":"行止非人料，驱驰未席温。传闻选肤使，端为慰黎元。瘴岭农耕少，山城海气昏。唯勤凋瘵虑，此外更何言。","dynasty":"宋代","title":"若海运使移节广东赋诗赠别予每过若海诸郎诵"}
{"author":"张栻","content":"庭萱既荒芜，彩绶委尘土。子叹予咨嗟，寒窗夜风雨。","dynasty":"宋代","title":"平时兄弟间十三章四句送定叟弟之官桂林"}
{"author":"张栻","content":"积雨欣始霁，清和在兹时。林叶既敷荣，禽声亦融怡。鸣泉来不穷，湖风起沦漪。西山卷余云，逾觉秀色滋。层层丛绿间，爱彼松柏姿。青青初不改，似与幽人期。坐久还起步，堤边足逶迤。游鱼傍我行，野鹤向我飞。敢云昔贤志，亦复咏而归。寄言山中友，和我和平诗。","dynasty":"宋代","title":"三月七日城南书院偶成"}
{"author":"张栻","content":"新晴物物有春意，正值一阳来复时。变化无穷俱是易，探原密处起乾知。","dynasty":"宋代","title":"丙申至前五日复坐南窗忆去年诗又成两章"}
{"author":"张栻","content":"水边疎影几人知，尚喜诗翁到未迟。怪得寻花心眼别，去年曾赋上林枝。","dynasty":"宋代","title":"正月强半梅犹未开黄仲秉作诗嘲之次韵"}
{"author":"张栻","content":"楚国旧雄胜，荒台今是非。平川留宿潦，萧寺掩斜晖。木落秋声急，天高雁影微。凄凉无处问，骑马踏堤归。","dynasty":"宋代","title":"游章华台"}
{"author":"张栻","content":"君家小圃占春光，眼看龙须百尺长。移向楼边并寒井，明年垂实更阴凉。","dynasty":"宋代","title":"谢邢少连送葡萄豆蔻栽"}
{"author":"张栻","content":"江梅独立荫颓墙，苔藓封枝色老苍。手剪荆榛增叹息，眼中春意满三湘。","dynasty":"宋代","title":"访罗孟弼竹园"}
{"author":"张栻","content":"寄语临邛守，相望万里情。有来诗句好，足验教条清。好古从时讪，为邦已政成。无寻子虚赋，忠厚诏诸生。","dynasty":"宋代","title":"寄宇文邛州"}
{"author":"张栻","content":"猎猎西风满角巾，登临秋思与云平。山围四野高低碧，江绕东城今古清。莫恨寒花未堪摘，且忻樽酒得同倾。政须客里频回首，细话家山此日情。","dynasty":"宋代","title":"重九陪详刑护漕东西楼之集"}
{"author":"张栻","content":"晚岁浑无事，端居只自如。冰霜浇块磊，日月老籧篨。山寺留题墨，晴窗罢卷书。从今行岳路，忍复过公庐。","dynasty":"宋代","title":"醇叟崇道之丧未得往哭闻窀穸有期辄赋二章以相挽者其二"}
{"author":"张栻","content":"乃翁詈贼气如虹，千载衣冠起懦庸。双庙已应同卞壸，佳儿今喜见甄逢。传邮赠我凌云句，断简知君学古胸。忠孝可全须力勉，策勋宁复羡侯封。","dynasty":"宋代","title":"谢杨文昭主簿寄诗杨之父绍兴间倅建康不屈于兀朮而死"}
{"author":"张栻","content":"向来恻怛哀矜意，便觉雨满乾坤间。城东大士宁关汝，民倚邦侯如泰山。","dynasty":"宋代","title":"喜雨呈安国"}
{"author":"张栻","content":"危阑明倒影，面面涌金波。何处无佳月，惟应此地多。","dynasty":"宋代","title":"城南杂咏二十首·月榭"}
{"author":"张栻","content":"下马步深径，洗盏酌寒泉。念不践此境，于今复三年。人事苦多变，泉色故依然。缅怀德人游，物物生春妍。当时疏辟功，妙意太古前。屐齿不可寻，题榜尚觉鲜。书堂何寂寂，草树亦芊芊。于役有王事，未暇谋息肩。聊同二三子，煮茗苍崖边。预作他年约，扶犁山下田。","dynasty":"宋代","title":"淳熙乙未春予有桂林之役自湘潭往省先茔以二"}
{"author":"张栻","content":"堤上已垂新柳，屋边尚有残梅。雪尽春生湖水，野航竟日悠哉。","dynasty":"宋代","title":"次韵周畏知问讯城东梅坞七首其五"}
{"author":"张栻","content":"旧日书堂倚翠屏，只今栋宇尚高明。门前恍若闻弦诵，㶁㶁绕墙流水声。","dynasty":"宋代","title":"腊月二十二日渡湘登道乡台夜归得五绝其二"}
{"author":"张栻","content":"字中有笔米博士，片纸人间什袭藏好。好帖袖归终日看，从渠车马闹康庄。","dynasty":"宋代","title":"和签郑宪分赠米帖"}
{"author":"张栻","content":"得邑宁论小，居官最近民。中诚傥无倦，同体会相亲。暇日书还读，清源政自新。吾兄有遗训，尔辈足持循。","dynasty":"宋代","title":"光弼侄得邑西归赋诗勉之并示光义二首其二"}
{"author":"张栻","content":"积雨欣始霁，清和在兹时。林叶既敷荣，禽声亦融怡。鸣泉来不穷，湖风起沦漪。西山卷余云，逾觉秀色滋。层层丛绿间，爱彼松柏姿。青青初不改，似与幽人期。坐久还起步，堤边足逶迤。游鱼傍我行，野鹤向我飞。敢云昔贤志，亦复咏而归。寄言山中友，和我和平诗。","dynasty":"宋代","title":"三月七日城南书院偶成"}
{"author":"张栻","content":"玉雪明人眼，森然膝下郎。原流知衮衮，诵读听琅琅。有子若何慕，他年我莫量。愿崇诗礼训，勿近利名场。","dynasty":"宋代","title":"若海运使移节广东赋诗赠别予每过若海诸郎诵书于旁琅琅可喜为之重赋其二"}
{"author":"张栻","content":"堂堂延阁老，遗范见期人。孝友传家旧，诗书用力新。人心危易失，圣学妙难亲。原勉思弘毅，求仁可得仁。","dynasty":"宋代","title":"送范伯崇"}
{"author":"张栻","content":"差差竹影连坡静，细细荷风透屋香。午寂睡馀聊隐几，人间何用较闲忙。","dynasty":"宋代","title":"题城南书院三十四咏其一"}
{"author":"张栻","content":"和风习习禽声乐，晴日迟迟花气深。妙理冲融无间断，湖边伫立此时心。","dynasty":"宋代","title":"题城南书院三十四咏其十四"}
{"author":"张栻","content":"藐兹遗体重，相对子与予。祝子以自爱，念不忝厥初。","dynasty":"宋代","title":"别离情所钟十二章章四句送定叟弟之官严陵"}
{"author":"张栻","content":"韩杜有佳句，炯炯如辰星。自昔此邦胜，中土亦饫听。奇观今愈多，洞户长不扃。秀色真可餐，腴泽到畦丁。寒岩度轻舫，瘦岭着危亭。因已小雁荡，宁复谈屏谈。自我来拥麾，每思御风泠。如何半载间，足迹才一经。居然俯仰中，便觉尘虑冥。旧刻暗苍藓，往事过奔霆。颇闻烟霞外，往往接神灵。向来羽衣士，吐内夸奇龄。终焉亦归尽，难留鬓毛青。塞雁度霄汉，沙鸥飞远汀。大哉天壤间，逍遥各随形。人生亦何有，泛若水不萍。勿作分外念，但勉明德馨。乘时各努力，日驭不我停。梦回故园好，兰菊罗中庭。从知靖节醉，远胜次公醒。","dynasty":"宋代","title":"次韩机幕韵"}
{"author":"张栻","content":"茗事萧疎五岭中，修仁但可愈头风。春前龙焙令人忆，知与故人风味同。","dynasty":"宋代","title":"从郑少嘉求贡纲余茶"}
{"author":"张栻","content":"道在无今昔，才难有屈伸。青编知了意，白眼付时人。镜里颜容旧，胸中事业新。绝叹知味鲜。渠自说甘辛。","dynasty":"宋代","title":"和杨教授"}
{"author":"张栻","content":"万里逢犹子，中年忆故乡。只知情话好，岂觉去途长。巫峡波涛壮，秦山桧柏苍。何能从汝往，伫立看归艎。","dynasty":"宋代","title":"送祖七侄西归二首其一"}
{"author":"张栻","content":"峰势香炉直，溪流峡水潺。居然一兰若，唤作小庐山。老木千崖表，孤亭万竹间。明朝问征路，回首白云闲。","dynasty":"宋代","title":"题益阳清修寺"}
{"author":"张栻","content":"无言桃李也成阴，叶底黄鹂自好音。一缕炉烟清昼永，韦编卷罢短长吟。","dynasty":"宋代","title":"题城南书院三十四咏"}
{"author":"张栻","content":"通籍念无补，先庐获归休。所忻三载间，暇日从公游。城中十亩园，颇复依清流。渺渺送归雁，翩翩下轻鸥。驾言欲南骛，踟蹰眷林丘。况且远晤言，公唱孰与酬。祖席近佳日，呼客仍我俦。相与千载思，谁复念此不。新诗更纡馀，用以宽离忧。它年南阜约，剥啄时相求。","dynasty":"宋代","title":"时为桂林之役前一日刑部刘公置酒相饯曾节夫预焉既而刘公用陶靖节斜川诗韵见贻亦复同赋以谢"}
{"author":"张栻","content":"前日看花地，重来对落晖。雨馀山著色，沙没水初肥。寒食家家出，残红树树飞。还同二三子，及此咏而归。","dynasty":"宋代","title":"上巳日晚登裴台自仲春凡三登"}
{"author":"张栻","content":"想得经行与客俱，身强宁复要人扶。晚来山色应难尽，十里青苍看有无。","dynasty":"宋代","title":"再和"}
{"author":"张栻","content":"郴山足奇变，其水复清美。","dynasty":"宋代","title":"句"}
{"author":"张栻","content":"集云峰顶风霜饱，黄蘗洲前水石清。不入贡包供玉食，只应山泽擅高名。","dynasty":"宋代","title":"定叟弟频寄黄蘖仰山新芽尝口占小诗适灾患亡"}
{"author":"张栻","content":"年中一稔愿无馀，渐喜微呼息里胥。赢得闲身学农圃，未妨斜日带经锄。","dynasty":"宋代","title":"次韵许深父其五"}
{"author":"张栻","content":"暮从别野跨驴归，风雨萧萧泥溅衣。出门回首且按辔，细听泉声和式微。","dynasty":"宋代","title":"题城南书院三十四咏"}
{"author":"张栻","content":"我行自喜有胜事，夹道黄云禾黍秋。闻道今年罢和籴，老农卒岁傥宽忧。","dynasty":"宋代","title":"道间晚稻甚盛喜而赋此"}
{"author":"张栻","content":"昭代才难叹，宗盟世有人。千钧定晚试，一角信逢真。政拟寻梅共，还经折柳新。青云看稳上，回首楚江春。","dynasty":"宋代","title":"送赵节卿"}
{"author":"张栻","content":"我寻西园路，径上上封寺。竹舆不留行，及此秋容霁。磴危霜叶滑，林空山果坠。崇兰供清芬，深壑递幽吹。不知山益高，但觉冷侵袂。路回屹阴崖，突兀耸苍翠。故应祸融尊，群峰拱而侍。金碧虽在眼，勇往讵容憩。绝顶极遐观，脚力聊一试。昔游冰雪中，未尽登临意。兹来天宇肃，举目净纤翳。远迩地遁形，高低同一视。永惟元化功，清浊分万类。运行有机缄，浩荡见根柢。此理复何穷，临风但三喟。","dynasty":"宋代","title":"路出祝融背仰见上封寺遂登绝顶"}
{"author":"张栻","content":"三年不作山中客，才踏船舷眼便明。曳杖直登千尺磴，尚欣脚力慰生平。","dynasty":"宋代","title":"腊月二十二日渡湘登道乡台夜归得五绝"}
{"author":"张栻","content":"开轩仅寻丈，水竹亦萧疏。客来须起敬，题榜了翁书。","dynasty":"宋代","title":"城南杂咏二十首蒙轩"}
{"author":"张栻","content":"昨日阴云满太空，眼前不见祝融峰。晚来风卷都无迹，突兀还为紫翠重。","dynasty":"宋代","title":"晚晴"}
{"author":"张栻","content":"新晴物物有春意，正值一阳来复时。变化无穷俱是易，探原密处起乾知。","dynasty":"宋代","title":"丙申至前五日复坐南窗忆去年诗又成两章"}
{"author":"张栻","content":"维衡屹南荒，作镇自开辟。蟠根结地厚，面势倚空碧。陂陀数州境，高下相接迹。麓山乃其趾，神秀固未极。定王十里城，处长上见山色。知谁长在眼，嗟此尘中客。观风君独暇，延纳到几席。得句恍忘言，寄兴渺今昔。自君之东来，民瘼极探索。仁言彻九关，宁惧虎豹厄。诹询遍南亩，民肥吾则瘠。筑亭一舒啸，逮此百忧隙。看山傥不愧，隐几亦聊适。寄语后来者，此意当无斁。","dynasty":"宋代","title":"广汉黄仲秉即转运使治之东作亭扁以楚翠盖取"}
{"author":"张栻","content":"瘴雨昏昏梅子黄，午窗归梦一绳床。江南云腴忽到眼，中有吾家棠棣香。","dynasty":"宋代","title":"定叟弟频寄黄檗仰山新芽尝口占小诗适灾患亡聊久不得遣寄今日方能写此其一"}
{"author":"张栻","content":"橘井登贤籍，槐宫并俊游。姓名题雁塔，文字上瀛洲。青简穷千载，朱轓但一州。有怀终未试，眼看落山丘。","dynasty":"宋代","title":"廉州何使君挽诗二首"}
{"author":"张栻","content":"古今同活法，妙处在阿堵。浮云不作祟，白黑可坐数。穷冬掩关卧，岂为作诗苦。挑灯读韦编，至味可深咀。","dynasty":"宋代","title":"初春和折子明岁前两诗其一"}
{"author":"张栻","content":"隔岸高低露碧山，眼明使作故园看。直从榕影度轻舫，更傍溪光抚曲栏。鸿雁来希空怅望，梅花开早未初寒。喜君万里同情话，明月清风足佐欢。","dynasty":"宋代","title":"和正父游榕溪韵"}
{"author":"张栻","content":"一见琼山眼为青，马蹄不觉渡沙汀。如今谁是王摩诘，为写清新入画屏。","dynasty":"宋代","title":"和朱元晦韵"}
{"author":"张栻","content":"月底风前意味多，不妨伫立胜婆娑。轩中君子知多少，遣汝乘轩看若何。","dynasty":"宋代","title":"鹤"}
{"author":"张栻","content":"公来使湘州，气象日淳美。不为察察明，自谓平平耳。未须走原显，但使心如水。傥无耳目蔽，庭户即千里。顷闻上封章，便欲返桑梓。其如矍铄姿，难着湖山里。春风一札下，趣往勤觐天咫。新渌渺沧洲，扬舲一何驶。士方处远外，忧国抱蕴底。宁应立君前，辅车有或柅。煌煌四门开，侧席问民疻。百虑原毕陈，高风泚余子。","dynasty":"宋代","title":"湖南使者邵公召赴行在所寓客张某敬赋以饯行"}
{"author":"张栻","content":"出守嗟何晚，怀归已倦游。细看浑矍铄，可是畏伊优。幕下倾三语，山中赋四愁。平生大小阮，来往足风流。","dynasty":"宋代","title":"户曹庐陵胡君引年求谢事予视其精力未衰留之"}
{"author":"张栻","content":"塞雁仍南去，殷勤问耒阳。催科应独拙，理发讵能长。邑古弦歌地，年丰鱼稻乡。婆娑还得不。三径未云荒。","dynasty":"宋代","title":"寄侯彦周"}
{"author":"张栻","content":"梅公山色近庭除，胜日供公几杖余。千古谩传栖迹地，当年谁忆爱君书。丹心炯炯元无间，白发星星不用鉏。待得斯民俱奠枕，归来端亦爱吾庐。","dynasty":"宋代","title":"寄题建安公梅山堂"}
{"author":"张栻","content":"溪园平广处，雅称雪中游。疎密看千变，高低共一丘。寒知松节劲，静觉竹声幽。还有故人否，当能看小舟。","dynasty":"宋代","title":"寄题周功父溪园三咏·雪亭"}
{"author":"张栻","content":"闻说亭花好，居然似蜀乡。色深姿不俗，香淡意能长。高烛留深夜，轻阴护晚芳。何心较桃李，只拟答春光。","dynasty":"宋代","title":"寄题周功父溪园三咏·嫣然亭"}
{"author":"张栻","content":"寄语临邛守，相望万里情。有来诗句好，足验教条清。好古从时讪，为邦已政成。无寻子虚赋，忠厚诏诸生。","dynasty":"宋代","title":"寄宇文邛州"}
{"author":"张栻","content":"方帽冲泥有客来，九衢俗眼莫惊猜。一樽相对十年外，两脚新从万里回。壮志未随衰鬓改，孤怀良为故人开。雪中细放梅花发，不用匆匆羯鼓催。","dynasty":"宋代","title":"和查仲文雪中即席所赋"}
{"author":"张栻","content":"寒窗政尔念萧瑟，况复故人疎近音。凭栏为子赋三友，便觉冰霜千古心。","dynasty":"宋代","title":"三友堂"}
{"author":"张栻","content":"玉立春深雪不如，生香透骨雪应无。莫遣飘零杂尘土，芬芳留入碧琳腴。","dynasty":"宋代","title":"昨过漕台庭前茶醾盛开已而詹体仁海棠和章及"}
{"author":"张栻","content":"江北逢新雨，湘南忆旧游。能来慰岑寂，恨不小迟留。日月徒催老，巧名浪自愁。惟应编简乐，在己可深求。","dynasty":"宋代","title":"帐干周君桂林相从之旧已亥莫春出岭迂道相过"}
{"author":"张栻","content":"开奁未暇论香味，便合令居第一流。细擘轻红倾瑞露，周南端复且淹留。","dynasty":"宋代","title":"初食荔枝"}
{"author":"张栻","content":"自昔谨交际，人情易因循。敬始以念终，君子贵守身。","dynasty":"宋代","title":"别离情所钟十二章章四句送定叟弟之官严陵"}
{"author":"张栻","content":"日长燕寝无公事，忽忆故人云水边。包裹甘芳慰幽独，使君风味故依然。","dynasty":"宋代","title":"筠州曾使君寄贶中州新芽赋此以谢"}
{"author":"张栻","content":"神之来兮何许，风萧萧兮吹雨。悄屏气兮若思，严霓旌兮来下。昔公车之自南，民望车以欷歔。今乘驹兮入庙，亦孔悲兮若初。秋月兮皎皎，严霜兮凛凛。泽终古兮何穷，噫，微管吾其左衽。酌荆江以为醴兮，撷众芳以为羞。歌呜呜兮鼓坎坎，惠我民，为此留。神之去，何所游。风飒飒，挟归辀。倏昭明兮上征，抚一气兮横九州。有新兮斯宇，竹森森其在户。嗟我民兮勿伤，公时来兮一顾。有新兮斯堂，竹猗猗其在旁。嗟我民兮勿替，公顾民兮不忘。","dynasty":"宋代","title":"公安竹林祠迎神送神乐章"}
{"author":"张栻","content":"月榭当湖景最句，故人千里寄新题。背栏看字成相忆，何日能来步柳堤。","dynasty":"宋代","title":"城南即事"}
{"author":"张栻","content":"朔风漠漠低黄云，晓看缤纷万鹤群。为应农祥眉一展，更将馀力付斯文。","dynasty":"宋代","title":"次韵刘枢密其一"}
{"author":"张栻","content":"有时散策过西邻，共向东风忆故人。芙蓉亭下池水满，敬简堂前杨柳春。","dynasty":"宋代","title":"和张荆州所寄"}
{"author":"张栻","content":"方帽冲泥有客来，九衢俗眼莫惊猜。一樽相对十年外，两脚新从万里回。壮志未随衰鬓改，孤怀良为故人开。雪中细放梅花发，不用匆匆羯鼓催。","dynasty":"宋代","title":"和查仲文雪中即席所赋"}
{"author":"张栻","content":"冬温气苦盭，玄冥未书勋。薄雪殿馀腊，一夜收楚氛。欢欣想农圃，润泽到蒿芹。我亦破晓出，唤客来卷云。苍苍西山树，栖此万鹤群。爽气入病眼，幽怀惬前闻。意到自举酒，语多祇论文。薄莫势未已，飞花复缤纷。还将萧瑟声，一一付竹君。洗盏且更酌，清绝未酣醺。","dynasty":"宋代","title":"长沙历冬无雪正月十日与客登卷云亭望西山始见一白莫夜复大作竹声萧然是日坐上分韵得云字"}
{"author":"张栻","content":"青鞋不踏远公社，偶共濂溪嗜好同。少待薰风开玉镜，与君来赋月明中。","dynasty":"宋代","title":"谢侯彦明惠白莲栽其二"}
{"author":"张栻","content":"石壁巉岩路已荒，人言相国旧书堂。临机自古多遗恨，妙策当年取范阳。","dynasty":"宋代","title":"自上封下福岩道旁访李邺侯书堂山路榛合不可"}
{"author":"张栻","content":"遗篇寂寞论心少，一见吾人意已倾。冰雪持身金石志，它年事业更光明。","dynasty":"宋代","title":"送林择之"}
{"author":"张栻","content":"郴山足奇变，其水复清美。","dynasty":"宋代","title":"句"}
{"author":"张栻","content":"里胥不踏桑麻路，桴鼓长闲花柳村。都在邦君和气里，卖刀买犊长儿孙。","dynasty":"宋代","title":"某敬采民言成六韵为安抚阁老尚书寿伏幸过目其一"}
{"author":"张栻","content":"峰势香炉直，溪流峡水潺。居然一兰若，唤作小庐山。老木千崖表，孤亭万竹间。明朝问征路，回首白云闲。","dynasty":"宋代","title":"题益阳清修寺"}
{"author":"张栻","content":"整驾欲南骛，乃复送公舟。公行民所瞻，愿言勿淹留。向来秉事枢，正色有忠谋。坐觉国势尊，已验权纲收。如何霖雨泽，偏使及南州。新春紫诏下，闻者宽百忧。谁升今重镇，百万宿貔貅。控江抚长淮，声势接上流。吾皇志经略，此地合绸缪。不应万全策，岁月空悠悠。先当植本根，次第施良筹。未闻欲外攘，而乃忽内修。幕府方宏开，人才要旁搜。可不念葑菲，惟当别薰莸。留钥岂淹久，即归侍前旒。尽舒医国手，调瘵会有瘳。还忆遐荒守，时能寄音不。","dynasty":"宋代","title":"送刘枢密留守建康"}
{"author":"张栻","content":"今古茫茫浪着鞭，谁知圣学有夫传。请君细诵复斋记，直到羲爻未画前。","dynasty":"宋代","title":"题马氏草堂复斋听雪"}
{"author":"张栻","content":"泽国今年秋气蚤，湖亭清晚独裴徊。翩翻荷盖随风舞，萧瑟松声带雨来。静处岂云身计得，吟边但觉岁华催。悠悠过思凭谁写，多病新来罢酒杯。","dynasty":"宋代","title":"早秋湖亭"}
{"author":"张栻","content":"并湖数亩新疏辟，便有鱼儿作队行。我亦随流浮小艇，晚凉细看縠纹生。","dynasty":"宋代","title":"题城南书院三十四咏其十七"}
{"author":"张栻","content":"日暮天无风，岸巾夕阳中。回首发遐想，明月已升东。","dynasty":"宋代","title":"题曾氏山园十一咏·夕阳台"}
{"author":"张栻","content":"君能千里来，乃作触热去。凉秋幸非遥，归计无已遽。向来文字间，讲论有平素。及兹共王事，益得君佳处。几微独深窥，圭角本不露。岂期寂寞滨，获此友朋助。吾邦虽云僻，山水足奇趣。更期休沐晨，相与穷杖屦。匆匆何少悰，咄咄出别语。君怀负丞恩，行矣当及戍。我亦念归欤，霜天收栗芋。后会未可期，往事屡回顾。赠言复何有，独以此道故。寥寥千载前，达者同一路。所趋固绝尘，所履无虚步。临深觉居高，仰止有余慕。要须学沧溟，汇此百川注。他年傥相忆，访我城南圃。无使岁月深，永思编简蠹。","dynasty":"宋代","title":"送陈择之"}
{"author":"张栻","content":"阴崖虎豹露须牙，元是枯槎着藓花。不向明堂支万祀，玄冬苦节未须夸。","dynasty":"宋代","title":"和择之赋枯木"}
{"author":"张栻","content":"原原锡潭水，汇此南城阴。岸花有开落，水盈无浅深。","dynasty":"宋代","title":"城南杂咏二十首·纳湖"}
{"author":"张栻","content":"堂下列丝竹，堂上娱佳宾。相看夜未艾，乐此笑语真。风流今属公，我辈但逡巡。文章千古意，翰墨四时春。","dynasty":"宋代","title":"安国置酒敬简堂分韵得柳暗六春字其四"}
{"author":"张栻","content":"一雨五日馀，南州三伏凉。唤客近方沼，笑谭引杯长。相将复登楼，月色在屋梁。念我怀百忧，忽忽发变苍。及此少自舒，觞咏未可忘。孤光凛下照，景妙无留藏。沙边数白鹭，欲下仍翔徉。群动亦自得，如我四体康。平生子游子，虚白生吉祥。官舍并楼居，登临筋力强。未可效王粲，居然思故乡。","dynasty":"宋代","title":"望后一日与客自水乡登湘南月色佳甚翌日用乡字韵简游诚之"}
{"author":"张栻","content":"未识主人面，先为溪上吟。澄潭依近岸，绝壁耸遥林。领略襟期远，登临岁律深。想当轩冕外，三叹有馀音。","dynasty":"宋代","title":"寄题周功父溪园三咏其二溪亭"}
{"author":"张栻","content":"三韩接蓬莱，祥云护山顶。涵濡雨露春，吞纳日月景。美荫背幽壑，灵根发奇颖。艰难航瀚海，包裹走湖岭。仙翁阅世故，未肯遽生瘿。相期汗漫游，岁晚共驰骋。愿持紫团珍，往扣黄庭境。想翁面敷腴，玉色带金井。芸芸纳归根，湛此方寸静。清规照浊俗，不惑类杨秉。悬知药笼中，此物配丹鼎。从今谈天舌，不用更浇茗。","dynasty":"宋代","title":"李仁甫用东坡寄王定国韵赋新罗参见贻亦复继作"}
{"author":"张栻","content":"为邦和气满乡闾，袖手还家乐有余。案上简编元好在，闲中日月更宽舒。功名且要身长健，寻尺何求计不疎。好泛菊英斟寿酒，扁舟吾欲赋归欤。","dynasty":"宋代","title":"寿定叟弟"}
{"author":"张栻","content":"肮脏宁多忤，栖迟久倦游。折肱谙世味，袖手惜良筹。日月隆中晚，风烟岘首愁。登临应慷慨，还解寄诗不。","dynasty":"宋代","title":"刘胜因自襄阳过予渚宫於其归小诗赠别"}
{"author":"张栻","content":"公来使湘州，气象日淳美。不为察察明，自谓平平耳。未须走原显，但使心如水。傥无耳目蔽，庭户即千里。顷闻上封章，便欲返桑梓。其如矍铄姿，难着湖山里。春风一札下，趣往勤觐天咫。新渌渺沧洲，扬舲一何驶。士方处远外，忧国抱蕴底。宁应立君前，辅车有或柅。煌煌四门开，侧席问民疻。百虑原毕陈，高风泚余子。","dynasty":"宋代","title":"湖南使者邵公召赴行在所寓客张某敬赋以饯行"}
{"author":"张栻","content":"暮从别墅跨驴归，风雨萧萧泥溅衣。出门回首且按辔，细听泉声和式微。","dynasty":"宋代","title":"题城南书院三十四咏其二十一"}
{"author":"张栻","content":"合族情尤重，论交意复深。还为万里别，未尽几年心。佳处应相忆，书来傥嗣音。及时须努力，莫待鬓华侵。","dynasty":"宋代","title":"送外弟宇文挺臣二首"}
{"author":"张栻","content":"橘井登贤籍，槐宫并俊游。姓名题雁塔，文字上瀛洲。青简穷千载，朱轓但一州。有怀终未试，眼看落山丘。","dynasty":"宋代","title":"廉州何使君挽诗二首"}
{"author":"张栻","content":"几年身在水云间，愈见花边下语难。犹有故人相慰藉，西山载酒未盟寒。","dynasty":"宋代","title":"仲秉再用前韵为梅解嘲复和之"}
{"author":"张栻","content":"猎猎西风满角巾，登临秋思与云平。山围四野高低碧，江绕东城今古清。莫恨寒花未堪摘，且忻樽酒得同倾。政须客里频回首，细话家山此日情。","dynasty":"宋代","title":"重九陪详刑护漕东西楼之集"}
{"author":"张栻","content":"春去云藏岳麓，梅黄雨涨昭潭。政尔倚栏无那，一瓯唤起清谈。","dynasty":"宋代","title":"芭蕉茶送伯承伯承赋诗三章次韵"}
{"author":"张栻","content":"今年少雨菊花迟，青蕊方开三两枝。但得悠然真意在，青山何处不相宜。","dynasty":"宋代","title":"题城南书院三十四咏其十一"}
{"author":"张栻","content":"峰势香炉直，溪流峡水潺。居然一兰若，唤作小庐山。老木千崖表，孤亭万竹间。明朝问征路，回首白云闲。","dynasty":"宋代","title":"题益阳清修寺"}
{"author":"张栻","content":"令君五亩园，不问蓬蒿深。江梅忽秀发，邂逅成赏音。一笑领诸客，扫地坐墙阴。清芳到酒面，落蕊飘衣襟。月去未忍去，起舞独微吟。人自赏晤耳，问花亦何心。花虽有开落，意则无古今。须君戒勿折，嘉实看成林。","dynasty":"宋代","title":"王长沙梅园分韵得林字"}
{"author":"张栻","content":"谁知牛铎黄钟，寡和阳春白雪。如君句法饱参，妙处不关言说。","dynasty":"宋代","title":"次韵周畏知问讯城东梅坞七首"}
{"author":"张栻","content":"相望数舍已云疎，远别何因执子祛。漫仕想应同捧檄，旧闻当不废观书。月明淮水空陈迹，山绕新亭有故墟。暇日更须频访古，因来为我道何如。","dynasty":"宋代","title":"送胡伯逢之官金陵"}
{"author":"张栻","content":"外家源流远，文物被诸孙。嗟我数年来，颇识佳弟昆。酥酪本同味，兰芷非殊根。竞爽有如此，知当大其门。信也来过我，气貌清而温。方忻驻足地，中有静者存。皎然明月光，岂复受浊浑。埙篪迭和时，此理试共论。","dynasty":"宋代","title":"外弟信臣总干西归驻舟沙岸得半月之款于其行口占道别"}
{"author":"张栻","content":"阴崖积雪射寒光，入齿清甘得味尝。应是山神知客意，故将琼液沃诗肠。","dynasty":"宋代","title":"崖边积雪取食清甚赋此"}
{"author":"张栻","content":"雪月两相映，水石互悲鸣。不知岩上枯木，今夜若为情。应见尘中胶扰，便道山间空旷，与么了平生。与么平生了，□水不流行。熹起披衣，瞻碧汉，露华清。寥寥千载，此事本分明。若向乾坤识易，便信行藏无间，处处总圆成。记取渊冰语，莫错定盘星。","dynasty":"宋代","title":"水调歌头·雪月两相映"}
{"author":"张栻","content":"清绝湘南地，乡间见老成。蔽棠方有望，折柳却关情。侧听舆人诵，还新月旦评。相望幸邻壤，犹得借余明。","dynasty":"宋代","title":"送李新州"}
{"author":"张栻","content":"回首尘寰去渺然，山中别是一风烟。好乘晴色上高顶，要看清霜明月天。","dynasty":"宋代","title":"和择之福岩回望岳市"}
{"author":"张栻","content":"平生风雨夕，每念名节难。穷冬百草歇，手自种琅玕。吾子三十策，字字起三叹。岂欲求人知，正自一心丹。请哦硕人诗，匪为乐考槃。","dynasty":"宋代","title":"送杨廷芳其三"}
{"author":"张栻","content":"楚翠亭边花正开，道乡台下石崔嵬。主人今有此客否，客亦思君日百回。","dynasty":"宋代","title":"仲春有怀"}
{"author":"张栻","content":"漠漠漓江上，匆匆送客情。平原宵雨湿，绝壁野云横。世路多新辙，韦编有旧盟。中流屹砥柱，过浪岂能倾。","dynasty":"宋代","title":"送外弟宇文挺臣二首其二"}
{"author":"张栻","content":"维衡屹南荒，作镇自开辟。蟠根结地厚，面势倚空碧。陂陀数州境，高下相接迹。麓山乃其趾，神秀固未极。定王十里城，处长上见山色。知谁长在眼，嗟此尘中客。观风君独暇，延纳到几席。得句恍忘言，寄兴渺今昔。自君之东来，民瘼极探索。仁言彻九关，宁惧虎豹厄。诹询遍南亩，民肥吾则瘠。筑亭一舒啸，逮此百忧隙。看山傥不愧，隐几亦聊适。寄语后来者，此意当无斁。","dynasty":"宋代","title":"广汉黄仲秉即转运使治之东作亭扁以楚翠盖取"}
{"author":"张栻","content":"眼明三伏见此画，便觉冰霜抵岁寒。唤起生香来不断，故应不作墨花看。","dynasty":"宋代","title":"墨梅其一"}
{"author":"张栻","content":"试问今宵涧底声，何如三叹有余音。堂中衲子还知否，月白风清底处寻。","dynasty":"宋代","title":"和择之赋泉声"}
{"author":"张栻","content":"又书稍去眼，日夕是微凉。高楼一徙倚，清风为我长。渔父荫深樾，归人度浮梁。仰看河汉明，俯视群山苍。平生会心处，於此故难忘。旧闻水东胜，岩峦发天藏。岂无一日暇，勇往聊徜徉。民瘼未渠补，况敢怀乐康。天边云物佳，似复为雨祥。秋成傥可期，岁晚或自强。当从农家鼓，一历水云乡。","dynasty":"宋代","title":"七月旦日晚登湘南楼"}
{"author":"张栻","content":"西山老木正亭亭，云影参差阴复晴。手卷残书天欲暮，闻君剥啄叩门声。","dynasty":"宋代","title":"次韵许深父"}
{"author":"张栻","content":"想得昭潭上，儿童夹道迎。皇华今日使，竹马旧时情。梅蕊冬前拆，山光雨后清。使君桃李客，当为驻车旌。","dynasty":"宋代","title":"寄赵漕"}
{"author":"张栻","content":"道旁老松高拂云，刳心取明彼何人。说与往来须爱护，雪霜时节看长身。","dynasty":"宋代","title":"腊月二十二日渡湘登道乡台夜归得五绝"}
{"author":"张栻","content":"江北逢新雨，湘南忆旧游。能来慰岑寂，恨不小迟留。日月徒催老，巧名浪自愁。惟应编简乐，在己可深求。","dynasty":"宋代","title":"帐干周君桂林相从之旧已亥莫春出岭迂道相过"}
{"author":"张栻","content":"一雨五日余，南州三伏凉。唤客近方沼，笑潭引杯长。相将复登楼，月色在屋梁。念我怀百忧，忽忽发变苍。及此少自舒，觞咏未可忘。孤光凛下照，景妙无留藏。沙边数白鹭，欲下仍翔徉。群动亦自得，如我四体康。平生子游子，虚白生吉祥。官舍并楼居，登临筋力强。未可效王粲，居然思故乡。","dynasty":"宋代","title":"望后一日与客自水乡登湘南月色佳甚翌日用乡"}
{"author":"张栻","content":"开轩仅寻丈，水竹亦萧疎。客来须起敬，题榜了翁书。","dynasty":"宋代","title":"城南杂咏二十首·蒙轩"}
{"author":"张栻","content":"平生苕霅梦，邂逅此登临。青山秀而远，溪水洁且深。浮玉千古色，飞凤何年音。小丘辟茺荟，修竹初成林。居然得此客，领略还披襟。已歌棠棣诗，更作伐木吟。兄嗟弟行役，友念朋盍簪。情深语更质，意到酒自斟。荷风生泊莫，凉雨洗遥岑。翻然放舟去，别绪故难任。我行日以远，佳处长会心。作诗寄余韵，并以谢幽寻。","dynasty":"宋代","title":"六月晦发霅川广德兄与诸友饮饯于渔山已而皆有诗赠别寄此言谢"}
{"author":"张栻","content":"闭门谢客少过从，独倚修篁傲碧空。忽喜千条发琼蕊，纷如万鹤出樊笼。与君前日徘徊久，得句悬知惨淡中。胸次本无愁可著，何为苦要酒兵攻。","dynasty":"宋代","title":"再和"}
{"author":"张栻","content":"阶前树影开还合，叶底蝉声短复长。睡起更知茶味永，客来聊共竹风凉。","dynasty":"宋代","title":"题城南书院三十四咏其三"}
{"author":"张栻","content":"清溪南畔小桥东，落月纷纷水映红。五夜客愁花片里，一年春事角声中。歌残玉树人何在，舞破香衫曲未终。却忆孤山醉归路，马蹏残雪衬春风。","dynasty":"宋代","title":"落梅"}
{"author":"张栻","content":"扁舟横薄莫，渺渺蓼知秋。家山有江湖，何必赋远游。","dynasty":"宋代","title":"题曾氏山园十一咏·蓼步"}
{"author":"张栻","content":"今朝风日霁，共约再登台。人在云端上，僧从天际回。岩头风戛竹，林畔雪欺梅。浊酒消寒气，无妨饮数杯。","dynasty":"宋代","title":"十五日再登祝融峰用台字韵"}
{"author":"张栻","content":"雨声历历来庭户，喜色津津到泽虞。击壤径思同野老，名亭讵敢学坡苏。","dynasty":"宋代","title":"次韵赵漕"}
{"author":"张栻","content":"溪园平广处，雅称雪中游。疏密看千变，高低共一丘。寒知松节劲，静觉竹声幽。还有故人否，当能著小舟。","dynasty":"宋代","title":"寄题周功父溪园三咏其三雪亭"}
{"author":"张栻","content":"我家湘水滨，年年赋徕服。君家百亩田，晚岁千树绿。","dynasty":"宋代","title":"题曾氏山园十一咏·橘沜"}
{"author":"张栻","content":"诏举循良吏，时资抚字功。人情平易看，治道古今同。绿野新耕盛，潢池旧习空。便应君课最，名姓御屏中。","dynasty":"宋代","title":"送临武雷令其一"}
{"author":"张栻","content":"江湖漫浪岁年晚，虽有梅花谁寄远。城中可人独吴郎，不惜日力供往返。东郭枝头玉雪明，下有清浅溪流横。新春好趁花前约，莫待飘零空作恶。","dynasty":"宋代","title":"次韵伯承见简探梅之什且约人日同游城东"}
{"author":"张栻","content":"平生苕霅梦，邂逅此登临。青山秀而远，溪水洁且深。浮玉千古色，飞凤何年音。小丘辟茺荟，修竹初成林。居然得此客，领略还披襟。已歌棠棣诗，更作伐木吟。兄嗟弟行役，友念朋盍簪。情深语更质，意到酒自斟。荷风生泊莫，凉雨洗遥岑。翻然放舟去，别绪故难任。我行日以远，佳处长会心。作诗寄余韵，并以谢幽寻。","dynasty":"宋代","title":"六月晦发霅川广德兄与诸友饮饯于渔山已而皆有诗赠别寄此言谢"}
{"author":"张栻","content":"长哦伐木篇，伫立以望子。日暮飞鸟归，门前长春水。","dynasty":"宋代","title":"城南杂咏二十首丽泽"}
{"author":"张栻","content":"不肯竞桃李，甘心同艾蒿。德人一题品，愈觉风味高。","dynasty":"宋代","title":"题曾氏山园十一咏·菊隐"}
{"author":"张栻","content":"秋后冬前一月晴，小园佳处日经行。半山木落楼台露，几树霜馀橘柚明。","dynasty":"宋代","title":"题城南书院三十四咏其十二"}
{"author":"张栻","content":"新竹成林蕉叶青，隔篱深处有蝉鸣。晚凉更觉长堤静，自绕荷花待月明。","dynasty":"宋代","title":"题城南书院三十四咏"}
{"author":"张栻","content":"昭代才难叹，宗盟世有人。千钧定晚试，一角信逢真。政拟寻梅共，还经折柳新。青云看稳上，回首楚江春。","dynasty":"宋代","title":"送赵节卿"}
{"author":"张栻","content":"堂下列丝竹，堂上娱佳宾。相看夜未艾，乐此笑语真。风流今属公，我辈但逡巡。文章千古意，翰墨四时春。","dynasty":"宋代","title":"安国置酒敬简堂分韵得柳暗六春字其四"}
{"author":"张栻","content":"楚国旧雄胜，荒台今是非。平川留宿潦，萧寺掩斜晖。木落秋声急，天高雁影微。凄凉无处问，骑马踏堤归。","dynasty":"宋代","title":"游章华台"}
{"author":"张栻","content":"积雨欣始霁，清和在兹时。林叶既敷荣，禽声亦融怡。鸣泉来不穷，湖风起沦漪。西山卷余云，逾觉秀色滋。层层丛绿间，爱彼松柏姿。青青初不改，似与幽人期。坐久还起步，堤边足逶迤。游鱼傍我行，野鹤向我飞。敢云昔贤志，亦复咏而归。寄言山中友，和我和平诗。","dynasty":"宋代","title":"三月七日城南书院偶成"}
{"author":"张栻","content":"我寻西园路，径上上封寺。竹舆不留行，及此秋容霁。磴危霜叶滑，林空山果坠。崇兰供清芬，深壑递幽吹。不知山益高，但觉冷侵袂。路回屹阴崖，突兀耸苍翠。故应祸融尊，群峰拱而侍。金碧虽在眼，勇往讵容憩。绝顶极遐观，脚力聊一试。昔游冰雪中，未尽登临意。兹来天宇肃，举目净纤翳。远迩地遁形，高低同一视。永惟元化功，清浊分万类。运行有机缄，浩荡见根柢。此理复何穷，临风但三喟。","dynasty":"宋代","title":"路出祝融背仰见上封寺遂登绝顶"}
{"author":"张栻","content":"逮此闲暇日，赖有先世书。与子共紬绎，舍去情何如。","dynasty":"宋代","title":"平时兄弟间十三章四句送定叟弟之官桂林"}
{"author":"张栻","content":"弥旬积雨穗生耳，冬壑未渠收潦水。围炉情话政尔佳，乃复归舟行万里。三年百感卧湘城，风急鹡鴒原上情。岂地他人意独真，每觉办语温如春。少年锐气凌八区，晚以乐义称乡闾。闻人有急若己如，天报两子双明珠。小隐卜筑兰溪边，修篁乔木今参天。是非荣辱不到处，卷书一榻清昼眠。人言寿骨隐修眉，庆事鼎鼎供期颐。岂惟宗族托轨范，政倚晚节增光辉。有弟有弟复何为，杜门读书人谓痴。入山未遂扫松原，江头独立送归时。","dynasty":"宋代","title":"送八兄"}
{"author":"张栻","content":"里胥不踏桑麻路，桴鼓长闲花柳村。都在邦君和气里，卖刀买犊长儿孙。","dynasty":"宋代","title":"某敬采民言成六韵为安抚阁老尚书寿伏幸过目其一"}
{"author":"张栻","content":"湘江岁晚水清浅，橘州霜后犹青葱。归舟着沙未渠进，且看渔火听疎钟。","dynasty":"宋代","title":"腊月二十二日渡湘登道乡台夜归得五绝"}
{"author":"张栻","content":"冬温气苦盭，玄冥未书勋。薄雪殿馀腊，一夜收楚氛。欢欣想农圃，润泽到蒿芹。我亦破晓出，唤客来卷云。苍苍西山树，栖此万鹤群。爽气入病眼，幽怀惬前闻。意到自举酒，语多祇论文。薄莫势未已，飞花复缤纷。还将萧瑟声，一一付竹君。洗盏且更酌，清绝未酣醺。","dynasty":"宋代","title":"长沙历冬无雪正月十日与客登卷云亭望西山始见一白莫夜复大作竹声萧然是日坐上分韵得云字"}
{"author":"张栻","content":"石裂长藤瘦，山围野路深。寒溪千古思，乔木四时阴。更得寻幽侣，何妨拥鼻吟。笑看云出岫，谁是此无心。","dynasty":"宋代","title":"和元晦后洞山口晚赋"}
{"author":"张栻","content":"五日山行复下山，爱山不肯住不间。此心无着身长健，明岁秋高却往还。","dynasty":"宋代","title":"下山有作"}
{"author":"张栻","content":"粤以今日，劝相干郊。乃作此诗，以懋尔劳。","dynasty":"宋代","title":"淳熙四年二月既望静江守臣张某奉诏劝农于郊"}
{"author":"张栻","content":"一曲清江正可怜，隔江新竹露娟娟。好风成我曲肱梦，起看飞云度碧天。","dynasty":"宋代","title":"题雉山禊亭"}
{"author":"张栻","content":"隔岸高低露碧山，眼明使作故园看。直从榕影度轻舫，更傍溪光抚曲栏。鸿雁来希空怅望，梅花开早未初寒。喜君万里同情话，明月清风足佐欢。","dynasty":"宋代","title":"和正父游榕溪韵"}
{"author":"张栻","content":"我寻西园路，径上上封寺。竹舆不留行，及此秋容霁。磴危霜叶滑，林空山果坠。崇兰供清芬，深壑递幽吹。不知山益高，但觉冷侵袂。路回屹阴崖，突兀耸苍翠。故应祸融尊，群峰拱而侍。金碧虽在眼，勇往讵容憩。绝顶极遐观，脚力聊一试。昔游冰雪中，未尽登临意。兹来天宇肃，举目净纤翳。远迩地遁形，高低同一视。永惟元化功，清浊分万类。运行有机缄，浩荡见根柢。此理复何穷，临风但三喟。","dynasty":"宋代","title":"路出祝融背仰见上封寺遂登绝顶"}
{"author":"张栻","content":"日日经行只小园，静支邛竹听鸣泉。此时心事何人共，素壁题诗第几篇。","dynasty":"宋代","title":"次韵许深父其一"}
{"author":"张栻","content":"道在无今昔，才难有屈伸。青编知了意，白眼付时人。镜里颜容旧，胸中事业新。绝叹知味鲜，渠自说甘辛。","dynasty":"宋代","title":"和杨教授其一"}
{"author":"张栻","content":"陶公千载人，高标跨余子。岂无济时念，敛荫独知止。归来卧衡门，无愠复何喜。九日天气佳，东篱撷芳蕊。举头见南山，佳处政在此。地偏心则远，意得道岂否。张侯谢银鱼，筑室娱燕几。小亭才寻文，景物自新美。颇闻双瞳清，亦复强步履。不妨数登临，倚杖看云起。高咏悠然篇，冰鸿送千里。","dynasty":"宋代","title":"采菊亭"}
{"author":"张栻","content":"外家源流远，文物被诸孙。嗟我数年来，颇识佳弟昆。酥酪本同味，兰芷非殊根。竞爽有如此，知当大其门。信也来过我，气貌清而温。方忻驻足地，中有静者存。皎然明月光，岂复受浊浑。埙篪迭和时，此理试共论。","dynasty":"宋代","title":"外弟信臣总干西归驻舟沙岸得半月之款于其行口占道别"}
{"author":"张栻","content":"一年春事雨声里，十里扬州梦想边。眼底名花烦折赠，君家风物自嫣然。","dynasty":"宋代","title":"谢韩监芍药"}
{"author":"张栻","content":"曾子别经月，想思如几秋。不应和役叹，却为贾胡留。雨后湖光满，梅边春意浮。须君细商略，晴日共茶瓯。","dynasty":"宋代","title":"寄曾节夫"}
{"author":"张栻","content":"想得昭潭上，儿童夹道迎。皇华今日使，竹马旧时情。梅蕊冬前拆，山光雨后清。使君桃李客，当为驻车旌。","dynasty":"宋代","title":"寄赵漕"}
{"author":"张栻","content":"万顷洪涛里，巍然阅古今。云烟三岛接，花木四时深。乱石维舟住，西风倚槛吟。朝宗知不断，凄切此时心。","dynasty":"宋代","title":"金山"}
{"author":"张栻","content":"浩浩湖之源，迤逦衡山下。有月来中天，明珠千斛泻。澂澈一尘无，并辉清不夜。嗟彼泉下人，逝莫挽逸驾。惟有不死心，清光遍华夏。","dynasty":"宋代","title":"荆湖望月"}
{"author":"张栻","content":"南风驾小雨，群山净如沐。吾归及新凉，所历慰心目。轧轧柔橹鸣，卧见山起伏。推枕意悠然，还取我书读。平生领解处，於焉更三复。老矣百念疎，但欲斯熟。向来五岭游，日力半吏牍。小心了官事，终觉愧惸独。世路自险夷，人情费追逐。翩翩孤飞翼，息荫望林麓。","dynasty":"宋代","title":"静江归舟中读书"}
{"author":"张栻","content":"清晨领客上巉岩，野路衣襟湿翠岚。九日开樽仍绝景，西风欹冒且高谈。地形盘薄一都会，山色周遭万玉簪。却指飞鸿烟漠漠，故园茱菊老江潭。","dynasty":"宋代","title":"九日登千山观"}
{"author":"张栻","content":"半生客荆楚，历览非一隅。宁知城东路，有此梅万株。瘦马路晓寒，清风起菰蒲。度溪上平坂，顿觉景物殊。霏雪下晴昼，香雾迷前驱。近坡与远岭，玉立同一区。老树固瑰特，小枝亦敷腴。有如众君子，汇聚德不孤。精粗无可拣，酥酪与醍醐。千株未觉多，此语信不诬。班荆或小憩，沽酒时一斟。胜赏谅难尽，昭质知不渝。我有一亩园，丘壑正盘纡。念此缟袂侣，岁晚足我娱。来游自今始，琴书与之俱。回首桃李场，冷淡莫邪揄。","dynasty":"宋代","title":"旧闻长沙城东梅坞甚盛近岁亦买园其间念欲一"}
{"author":"张栻","content":"郴山足奇变，其水复清美。","dynasty":"宋代","title":"句"}
{"author":"张栻","content":"黄蘖山前水绕沙，春风吹石长灵芽。午窗落硙飞琼屑，呜碗翻汤涌雪花。","dynasty":"宋代","title":"筠州曾使君寄贶中州新芽赋此以谢"}
{"author":"张栻","content":"日长燕寝无公事，忽忆故人云水边。包裹甘芳慰幽独，使君风味故依然。","dynasty":"宋代","title":"筠州曾使君寄贶中州新芽赋此以谢"}
{"author":"张栻","content":"日长渐有简编乐，春半已将樱笋来。无数青山相慰藉，有时明月共裴徊。","dynasty":"宋代","title":"和陈择之春日四绝"}
{"author":"张栻","content":"亭亭堤上梅，历历波间影。岁晚忆夫君，寂寞烟渚静。","dynasty":"宋代","title":"城南杂咏二十首·梅堤"}
{"author":"张栻","content":"生世岂云晚，六籍初未亡。向来言外旨，瞠视多茫茫。隐微会见独，如日照八荒。始知传心妙，初岂隔毫芒。绝学继颜孟，淳风返虞唐。读书无妙解，数墨仍寻行。况复志宠利，荆榛塞康庄。自云稽古功，此病真膏肓。君家屹飞阁，面对群山苍。匪为登临娱，牙签富书藏。邀予为着语，会意讵可忘。一洗汉儒陋，活法付诸郎。","dynasty":"宋代","title":"赋遗经阁"}
{"author":"张栻","content":"公今卧护足从容，岂有扁舟欲便东。少待政成归帝所，此邦还在化钧中。","dynasty":"宋代","title":"某敬采民言成六韵为安抚阁老尚书寿伏幸过目"}
{"author":"张栻","content":"浩浩湖之源，迤逦衡山下。有月来中天，明珠千斛泻。澂澈一尘无，并辉清不夜。嗟彼泉下人，逝莫挽逸驾。惟有不死心，清光遍华夏。","dynasty":"宋代","title":"荆湖望月"}
{"author":"张栻","content":"孝友传家法，如君好弟兄。只应推此意，便足慰民情。间岁仍艰食，新书督勤耕。想今潇水畔，惟日望双旌。","dynasty":"宋代","title":"送零陵贾使君二首"}
{"author":"张栻","content":"风景自今古，斯亭今是非。绝怜江水去，还有故山围。得失同千虑，成亏共一机。所思惟谢傅，不但胜淮淝。","dynasty":"宋代","title":"新亭"}
{"author":"张栻","content":"律回岁晚冰霜少，春到人间草木知。便觉眼前生意满，东风吹水绿参差。","dynasty":"宋代","tags":"古诗三百首，春天","title":"立春偶成"}
{"author":"张栻","content":"莫道闲中一事无，闲中事业有工夫。闭门清昼读书罢，扫地焚香到日晡。","dynasty":"宋代","title":"题城南书院三十四咏"}
{"author":"张栻","content":"君能千里来，乃作触热去。凉秋幸非遥，归计无已遽。向来文字间，讲论有平素。及兹共王事，益得君佳处。几微独深窥，圭角本不露。岂期寂寞滨，获此友朋助。吾邦虽云僻，山水足奇趣。更期休沐晨，相与穷杖屦。匆匆何少悰，咄咄出别语。君怀负丞恩，行矣当及戍。我亦念归欤，霜天收栗芋。后会未可期，往事屡回顾。赠言复何有，独以此道故。寥寥千载前，达者同一路。所趋固绝尘，所履无虚步。临深觉居高，仰止有余慕。要须学沧溟，汇此百川注。他年傥相忆，访我城南圃。无使岁月深，永思编简蠹。","dynasty":"宋代","title":"送陈择之"}
{"author":"张栻","content":"岁律亦已暮，风烈雪漫漫。去路阻且长，念子衣裘单。","dynasty":"宋代","title":"别离情所钟十二章章四句送定叟弟之官严陵"}
{"author":"张栻","content":"南州要是梅开早，北客巡檐偏眼明。一夜飞花来点缀，新亭而复得佳名。","dynasty":"宋代","title":"韩廷玉筑亭於官舍之旁园中故多梅会有飞雪予"}
{"author":"张栻","content":"节物岁云暮，九衢尘满袍。起我二三友，招要步林皋。仰看冥飞鸿，俯览千丈涛。石径上深窈，竹风更萧骚。杯槃自真率，更起泻浊醪。叹我会合难，慰我涉历劳。薰然乡社游，饮少意已陶。我亦寿长者，万里欣所遭。嗟哉士业艰，逝矣日月滔。古义重金石，外物真秋毫。愿言共勉厉，勿负岷山高。","dynasty":"宋代","title":"三茅观李仁父刘文潜员显道赵温叔崔子渊置酒分韵得高字"}
{"author":"张栻","content":"活泉细引忽盈沟，自绕书斋阶阶流。添得眼前无限思，石桥竹坞共清幽。","dynasty":"宋代","title":"城南即事其一"}
{"author":"张栻","content":"合族情尤重，论交意复深。还为万里别，未尽几年心。佳处应相忆，书来傥嗣音。及时须努力，莫待鬓华侵。","dynasty":"宋代","title":"送外弟宇文挺臣二首"}
{"author":"张栻","content":"驱车望衡岳，群山政参差。微风忽南来，云幕为四垂。炎官挟蓐收，从以万玉妃。庭荧亦何有，尺璧仍珠玑。奇货吾敢居，妙意良自知。林峦倏变化，辙迹平高低。乔松与修竹，错立呈瑰姿。清新足遐寄，浩荡多余思。平生湘南道，未省有此奇。况复得佳友，晤言相追随。茅檐举杯酒，旅榻诵新诗。更约登绝顶，同观霁色时。","dynasty":"宋代","title":"同元晦择之游岳道遇大雪马上作"}
{"author":"张栻","content":"人言底柱险，袖手不敢迩。孰知人心危，毫釐千万里。有来事物繁，酬酢无披靡。虽云应不难，要且辨真伪。良知本易直，天机验所起。涵濡自日新，日新乃无蔽。圣学非空言，要领故在此。吾子端发源，所进渺涯涘。我虽念不敏，讵敢忘所止。后会傥有时，深功同举似。","dynasty":"宋代","title":"送张深道二首其二"}
{"author":"张栻","content":"不肯竞桃李，甘心同艾蒿。德人一题品，愈觉风味高。","dynasty":"宋代","title":"题曾氏山园十一咏·菊隐"}
{"author":"张栻","content":"权门极珍羞，未办食龙肉。我家湘楚山，箨龙饫奴仆。淮南户户有黄齑，公今径归亦不痴。更包笋脯赠行李，定应笑杀长安儿。","dynasty":"宋代","title":"笋脯一平驰寄因和去岁诗为一笑春笋未盛尚续致也"}
{"author":"张栻","content":"睿主龙飞日，如公旧学臣。忠言关国计，清节映廷绅。岁月身多外，江湖泽在民。当年遗直叹，千古更如新。","dynasty":"宋代","title":"故太子詹事王公挽诗二首"}
{"author":"张栻","content":"人言南山巅，烟云耸楼观。俯瞰了坤倪，抑攀接天汉。勇往愧未能，长吟湘水畔。兹来渺遐思，风雪岂中断。行行重行行，敢起自画叹。我闻精神交，石裂冰可泮。阴沴驱层霄，呆日丽旭旦。决策君勿疑，此理或通贯。","dynasty":"宋代","title":"游南岳风雪未已决策登山用春风楼韵"}
{"author":"张栻","content":"元佑不复见，太史今诸孙。人物尚论世，典刑故犹存，酣歌拓金戟，三年佐雄藩。超然车马中，高韵独孤骞。永怀白鸥盟，修竹满故园。得句见眉睫，外慕何足言。顾以感知己，跋马向修门。朝开英俊管，王度待讨论。小试翰林手，乘槎薄昆仑。我懒卧衡麓，秋风撷兰荪。交游叹益落，拭目看腾掀。轩冕岂足贵，政尔名义尊。执手念相闻，此意古所敦。","dynasty":"宋代","title":"送黄子默"}
{"author":"张栻","content":"东风吹得绿成阴，积雨初收柳絮轻。记取湘中最佳处，橘花开时香满城。","dynasty":"宋代","title":"城南即事"}
{"author":"张栻","content":"旧日书堂倚翠屏，只今栋宇尚高明。门前恍若闻弦诵，㶁㶁绕墙流水声。","dynasty":"宋代","title":"腊月二十二日渡湘登道乡台夜归得五绝其二"}
{"author":"张栻","content":"令君五亩园，不问蓬蒿深。江梅忽秀发，邂逅成赏音。一笑领诸客，扫地坐墙阴。清芳到酒面，落蕊飘衣襟。月去未忍去，起舞独微吟。人自赏晤耳，问花亦何心。花虽有开落，意则无古今。须君戒勿折，嘉实看成林。","dynasty":"宋代","title":"王长沙梅园分韵得林字"}
{"author":"张栻","content":"平生山水癖，妙处只自知。夙约常寡味，邂逅惬心期。幅巾与藜杖，安步随所之。朅来坐官府，颇觉此原违。城头望群峰，欲往类绊羁。三春苦风雨，晴日一伸眉。沙边散车骑，竹舆从呕咿。独与三四客，野服相追随。亭高俯空旷，洞古探环奇。县崖隐日月，幽壑蟠蛟螭。涧水杂鸣佩，松风发清吹。兴来即倾酒，语到亦论诗。聊揩簿书眼，偿此閒暇时。所历固未厌，所感多余思。昔游木叶下，今兹绿阴肥。江山虽可识，岁月乃如驰。素餐岂不念，怀安敢云私。归来耿不寐，欹枕听晨鸡。","dynasty":"宋代","title":"清明后七日与客同为水东之游翌朝赋此"}
{"author":"张栻","content":"我寻西园路，径上上封寺。竹舆不留行，及此秋容霁。磴危霜叶滑，林空山果坠。崇兰供清芬，深壑递幽吹。不知山益高，但觉冷侵袂。路回屹阴崖，突兀耸苍翠。故应祸融尊，群峰拱而侍。金碧虽在眼，勇往讵容憩。绝顶极遐观，脚力聊一试。昔游冰雪中，未尽登临意。兹来天宇肃，举目净纤翳。远迩地遁形，高低同一视。永惟元化功，清浊分万类。运行有机缄，浩荡见根柢。此理复何穷，临风但三喟。","dynasty":"宋代","title":"路出祝融背仰见上封寺遂登绝顶"}
{"author":"张栻","content":"旧说桂林好，君今幕府游。江山资暇日，梅雪类吾州。煮海何多说，安边更预谋。政应勤婉画，不用赋离忧。","dynasty":"宋代","title":"诗送陈促思参佐广右幕府"}
{"author":"张栻","content":"历遍江南处处山，峤南还得倚楼看。化工此地无馀巧，爽气穷冬更逼栏。官事随时宁解了，书盟平日未应寒。相逢自有论文乐，只把空杯未碍欢。","dynasty":"宋代","title":"仲冬朔日登湘南楼复用正父前韵"}
{"author":"张栻","content":"乃翁詈贼气如虹，千载衣冠起懦庸。双庙已应同卞壸，佳儿今喜见甄逢。传邮赠我凌云句，断简知君学古胸。忠孝可全须力勉，策勋宁复羡侯封。","dynasty":"宋代","title":"谢杨文昭主簿寄诗杨之父绍兴间倅建康不屈于兀朮而死"}
{"author":"张栻","content":"幽谷竹成阴，悬流著石清。不妨风月夕，来此听琮琤。","dynasty":"宋代","title":"柳堤琮琤谷"}
{"author":"张栻","content":"竹叶带晓露，茅檐起炊烟。蛩吟枯草根，犬吠坏垣边。田家亦何营，生理固足怜。风霜摧我稼，稂莠长我阡。卒岁复何念，一饱未补前。我思昔之人，备豫理所先。积仓遍效野，甘雨盈公田。临风重搔首，复古何用缘。","dynasty":"宋代","title":"田舍"}
{"author":"张栻","content":"久憩珠林寺，高轩自远来。携朋上乔岳，载酒到琼台。论道吟心乐，吟诗笑眼开。遥观松柏树，风韵有馀哀。","dynasty":"宋代","title":"胡丈广仲与范伯崇自岳市来同登绝顶举酒极谈得闻比日讲论之乐"}
{"author":"张栻","content":"小园茶树数十许，走寄萌芽初得尝。虽无山顶烟岚润，亦有灵泉一派香。","dynasty":"宋代","title":"夜得岳后庵僧家园新茶甚不多辄分数碗奉伯承"}
{"author":"张栻","content":"诗来千里作春妍，尚记城南五亩园。岂但苔痕留屐齿，故应石上有洼樽。","dynasty":"宋代","title":"和张荆州所寄其二"}
{"author":"张栻","content":"平生山水癖，妙处只自知。夙约常寡味，邂逅惬心期。幅巾与藜杖，安步随所之。朅来坐官府，颇觉此原违。城头望群峰，欲往类绊羁。三春苦风雨，晴日一伸眉。沙边散车骑，竹舆从呕咿。独与三四客，野服相追随。亭高俯空旷，洞古探环奇。县崖隐日月，幽壑蟠蛟螭。涧水杂鸣佩，松风发清吹。兴来即倾酒，语到亦论诗。聊揩簿书眼，偿此閒暇时。所历固未厌，所感多余思。昔游木叶下，今兹绿阴肥。江山虽可识，岁月乃如驰。素餐岂不念，怀安敢云私。归来耿不寐，欹枕听晨鸡。","dynasty":"宋代","title":"清明后七日与客同为水东之游翌朝赋此"}
{"author":"张栻","content":"依然红日照窗楣，还是去年消息时。妙理不须寻辙迹，只于生处验新知。","dynasty":"宋代","title":"丙申至前五日复坐南窗忆去年诗又成两章其一"}
{"author":"张栻","content":"君卧衡山行，我行湘水滨。相逢还莫逆，清绝两无尘。胜集追前日，轻阴后小春。濯缨聊复尔，举首谢簪绅。","dynasty":"宋代","title":"彪德美来会于泉有诗因次韵"}
{"author":"张栻","content":"节物岁云暮，九衢尘满袍。起我二三友，招要步林皋。仰看冥飞鸿，俯览千丈涛。石径上深窈，竹风更萧骚。杯槃自真率，更起泻浊醪。叹我会合难，慰我涉历劳。薰然乡社游，饮少意已陶。我亦寿长者，万里欣所遭。嗟哉士业艰，逝矣日月滔。古义重金石，外物真秋毫。愿言共勉厉，勿负岷山高。","dynasty":"宋代","title":"三茅观李仁父刘文潜员显道赵温叔崔子渊置酒分韵得高字"}
{"author":"张栻","content":"十年衡山阴，驱马几往还。山色如故人，牧竖随马鞍。俯伏长松下，清晨涕汍澜。念昔初拱把，兹焉影团栾。白云归何时，日月如转环。矫首祝融峰，依前倚高寒。於焉百感集，欲去良独难。","dynasty":"宋代","title":"展省龙塘有作"}
{"author":"张栻","content":"寒梅只自芳，野水有馀清。山空岁云暮，妙意相发明。","dynasty":"宋代","title":"题曾氏山园十一咏其九梅沼"}
{"author":"张栻","content":"莫向堂中觅寿芝，主人心地本平夷。子孙保此传家瑞，世享长年自不疑。","dynasty":"宋代","title":"赋郑子礼寿芝堂"}
{"author":"张栻","content":"今古茫茫浪着鞭，谁知圣学有夫传。请君细诵复斋记，直到羲爻未画前。","dynasty":"宋代","title":"题马氏草堂复斋听雪"}
{"author":"张栻","content":"生世岂云晚，六籍初未亡。向来言外旨，瞠视多茫茫。隐微会见独，如日照八荒。始知传心妙，初岂隔毫芒。绝学继颜孟，淳风返虞唐。读书无妙解，数墨仍寻行。况复志宠利，荆榛塞康庄。自云稽古功，此病真膏肓。君家屹飞阁，面对群山苍。匪为登临娱，牙签富书藏。邀予为着语，会意讵可忘。一洗汉儒陋，活法付诸郎。","dynasty":"宋代","title":"赋遗经阁"}
{"author":"张栻","content":"暮从别野跨驴归，风雨萧萧泥溅衣。出门回首且按辔，细听泉声和式微。","dynasty":"宋代","title":"题城南书院三十四咏"}
{"author":"张栻","content":"殷雷终日在前山，风卷云环意作难。泊暮有怀空伫立，忽然飞雨到阑干。","dynasty":"宋代","title":"题城南书院三十四咏其三十四"}
{"author":"张栻","content":"堂堂自昔源流远，衮衮方来事业长。驷马安车遵大道，正须缓辔不须忙。","dynasty":"宋代","title":"寿定叟弟"}
{"author":"张栻","content":"秦关昔先驱，南郑岂淹久。夜中丞相归，平明印垂肘。古来豪杰人，调度出窠臼。登坛一军惊，六合已在手。从兹看廊清，指挥如运帚。时艰思奇才，庙古酹樽酒。出门望长淮，故国长稂莠。同云正惨澹，人事极纷纠。拘挛傥无累，吾欲献九九。","dynasty":"宋代","title":"题淮阴祠"}
{"author":"张栻","content":"小园茶树数十许，走寄萌芽初得尝。虽无山顶烟岚润，亦有灵泉一派香。","dynasty":"宋代","title":"夜得岳后庵僧家园新茶甚不多辄分数碗奉伯承"}
{"author":"张栻","content":"竹叶带晓露，茅檐起炊烟。蛩吟枯草根，犬吠坏垣边。田家亦何营，生理固足怜。风霜摧我稼，稂莠长我阡。卒岁复何念，一饱未补前。我思昔之人，备豫理所先。积仓遍效野，甘雨盈公田。临风重搔首，复古何用缘。","dynasty":"宋代","title":"田舍"}
{"author":"张栻","content":"东风著物本无私，红入花梢特地奇。想得霜台春思满，一枝聊遣博新诗。","dynasty":"宋代","title":"所思亭海棠初开折赠两使者将以小诗其二"}
{"author":"张栻","content":"庐山仙灵宅，佳处固非一。颇闻卧龙胜，幽深谅难匹。悬瀑泻琮琤，石壁两崒嵂。草木被光辉，波澜动回没。今年朱使君，下马恍若失。徘徊领妙趣，指点筑茅室。为爱卧龙名，英姿慨超轶。于焉俨绘事，长风起萧瑟。髣髴梁父吟，尚想翁抱膝。惨澹风云会，飘忽日月疾。独存经世心，千载讵可汩。褰裳欲从之，云涛渺寒日。","dynasty":"宋代","title":"庐山有胜处曰卧龙南康朱使君始筑茅绘诸葛武侯像于其中以书属予赋诗寄题此篇"}
{"author":"张栻","content":"合族情尤重，论交意复深。还为万里别，未尽几年心。佳处应相忆，书来傥嗣音。及时须努力，莫待鬓华侵。","dynasty":"宋代","title":"送外弟宇文挺臣二首"}
{"author":"张栻","content":"添得湖光百亩余，湖边早已成菰蒲。更移玉井峰头种，还有花开十丈无。","dynasty":"宋代","title":"谢侯彦明惠白莲栽"}
{"author":"张栻","content":"闻之元城公，南州宜止酒。止酒纵未能，少饮还得不。","dynasty":"宋代","title":"平时兄弟间十三章四句送定叟弟之官桂林"}
{"author":"张栻","content":"平生乖崖公，及此拜仿像。凛然风埃外，余子避英爽。忆公昔正色，抗抡指邪枉。念当绝其根，所畏日滋长。晴空轰雷霆，下土走魅魍。云何廊庙姿，半世江海上。徒令治郡声，迄今满天壤。论相危及公，亦岂坐倔强。嗟哉彼隘俗，利欲扼其吭。闻公卓绝风，吐舌仍傥怳。岂知古之人，事业是所养。临机随手应，如爬适苛痒。李侯亦高世，希踪自畴曩。万里见丹青，高堂辟虚敞。琅琅壁间记，读者兴慕仰。我来岁云莫，霜林振余响。叹息重徘徊，题诗诏吾党。","dynasty":"宋代","title":"过乖崖堂"}
{"author":"张栻","content":"岷峨山中千岁松，枝虬干直摩青空。雪霜剥落中不槁，膏液下与灵泉通。龟跧凫伏自磊砢，金坚玉洁仍丰融。篝明夜取喜得隽，煮鼎朝听如吟风。杵成坐上看飞雪，更和酪乳收全功。当知至味本无味，子若服之寿莫穷。巽岩脊梁硬如铁，冠峨切云佩明月。百好都随春梦空，大药独传鸿宝诀。中霄咀嚼不摇头，玉池生肥咽不彻。怜我百虑形蚤衰，裹赠扶持意何切。丹砂著根谩尔传，脂泽酿黍计已拙。由来妙道初不烦，此法莫从儿辈说。径思举袂揖浮丘，下视尘世真一吷。朱颜留得亦何为，追逐同坚岁寒节。","dynasty":"宋代","title":"李仁父寄茯苓酥赋长句谢之"}
{"author":"张栻","content":"风雨经旬只闭门，朝来倚槛已春深。不知花片飞多少，但觉江城满绿阴。","dynasty":"宋代","title":"登楼"}
{"author":"张栻","content":"绣衣双节从天下，文字皆称一世豪。桂山发地凛千尺，新诗与之相并高。","dynasty":"宋代","title":"二使者游东山酒后寄诗走笔次韵"}
{"author":"张栻","content":"闭门六月汗如雨，出门褦襶纷尘土。文书堆案曲肱卧，梦逐征鸿过前浦。西山突兀不可忘，勇往政须求快睹。朝暾未升起微风，中流吚哑挟鸣橹。长林秀色已在望，有如出语见肝腑。意行爱此松阴直，眼明还喜碑字古。高低梵释著幽居，深隐仙家开閟宇。忽看宫墙高十丈，学宫峨峨起邹鲁。斯文政倚讲磨切，石室重新岂无补。危梯径上不作难，横栏截出可下俯。惟兹翼轸一都会，往事繁华杂歌舞。变迁返覆宁重论，昔日楼台连宿莽。迩来人物颇还旧，岂止十年此生聚。泉流涓涓日循除，华表何时鹤来语。炎气知不到山林，茗碗蒲团对香缕。鼎来杖屦皆胜引，季也亦复仙步武。洛阳年少空白头，三闾大夫浪自苦。一笑便觉真理存，高谈岂畏丞卿怒。不图画僧圣得知，貌与儿童作夸诩。请君为我添草堂，风雨萧萧守环堵。","dynasty":"宋代","title":"五士游岳麓图"}
{"author":"张栻","content":"天与孤清迥莫邻，只砂空谷伴幽人。千林扫迹愁无那，一点横梢眼便亲。顾影莫惊身易老，哦诗尚觉句能新。几多生意冰霜里，说与夭桃自在春。","dynasty":"宋代","title":"和宇文正甫探梅"}
{"author":"张栻","content":"水边疎影几人知，尚喜诗翁到未迟。怪得寻花心眼别，去年曾赋上林枝。","dynasty":"宋代","title":"正月强半梅犹未开黄仲秉作诗嘲之次韵"}
{"author":"张栻","content":"万顷洪涛里，巍然阅古今。云烟三岛接，花木四时深。乱石维舟住，西风倚槛吟。朝宗知不断，凄切此时心。","dynasty":"宋代","title":"金山"}
{"author":"张栻","content":"春日烟沙岸，禅房风竹窗。有时倾绿酒，随处见清江。世路纷多辙，吾生老此邦。千林看不尽，白鸟去双双。","dynasty":"宋代","title":"二月二十日野步城南晚与吴伯承诸友饮裴台分"}
{"author":"张栻","content":"桥边风月佳，俯仰有馀思。无忘履冰心，方识吟风意。","dynasty":"宋代","title":"题曾氏山园十一咏其十一吟风桥"}
{"author":"张栻","content":"晴日东山饱看花，归来野路已昏鸦。坡头认得疏篱处，薝卜林中李老家。","dynasty":"宋代","title":"腊月二日携家城东观梅夜归其三"}
{"author":"张栻","content":"四序有佳趣，今古盖共兹。桥边独微吟，回首忘所之。","dynasty":"宋代","title":"城南杂咏二十首·咏归桥"}
{"author":"张栻","content":"云气飘飘御晚风，笑谈嘘吸满心胸。须臾敛尽还空碧，露出天边无数峰。","dynasty":"宋代","title":"和元晦醉下祝融"}
{"author":"张栻","content":"诗来千里作春妍，尚记城南五亩园。岂但苔痕留屐齿，故应石上有洼樽。","dynasty":"宋代","title":"和张荆州所寄其二"}
{"author":"张栻","content":"公憎孔壬面，怪石乃寓目。夜堂发深藏，林立惊满屋。我亦苦嗜此，一见下风伏。何当载而归，妙策三十六。","dynasty":"宋代","title":"安国置酒敬简堂分韵得柳暗六春字其三"}
{"author":"张栻","content":"生世岂云晚，六籍初未亡。向来言外旨，瞠视多茫茫。隐微会见独，如日照八荒。始知传心妙，初岂隔毫芒。绝学继颜孟，淳风返虞唐。读书无妙解，数墨仍寻行。况复志宠利，荆榛塞康庄。自云稽古功，此病真膏肓。君家屹飞阁，面对群山苍。匪为登临娱，牙签富书藏。邀予为着语，会意讵可忘。一洗汉儒陋，活法付诸郎。","dynasty":"宋代","title":"赋遗经阁"}
{"author":"张栻","content":"廉吏今尤重，朝家诏举频。方看千里驾，忽尽百年身。职业忧劳甚，游从笑语真。空令行路叹，没后见清贫。","dynasty":"宋代","title":"长沙郡丞丁君挽词"}
{"author":"张栻","content":"流泉自清写，触石短长鸣。穷年竹根底，和我读书声。","dynasty":"宋代","title":"城南杂咏二十首·石濑"}
{"author":"张栻","content":"黄子官居多暇日，今哦薄暮一窗中。虽无虢虢循除水，但觉飕飕满屋风。","dynasty":"宋代","title":"题湘潭丞黄子辩哦松轩"}
{"author":"张栻","content":"俗隘宁为异，言深敢自欺。如何幕中辩，翻作暗投疑。行李秋将半，家园菊正滋。反躬端得味，当复有余师。","dynasty":"宋代","title":"曾节夫罢官归旴江以小诗寄别"}
{"author":"张栻","content":"春信梅边动，雷声枕上惊。忽看窗纸白，顿觉竹声清。江海空余梦，壶觞起自倾。朝来倚楼处，玉树满湘城。","dynasty":"宋代","title":"十二月十六日夜枕上闻雷已而大雪"}
{"author":"张栻","content":"铙鼓喧豗十里城，人情正喜上元晴。瘦筇独立湖边路，却有白鸥同眼明。","dynasty":"宋代","title":"题城南书院三十四咏"}
{"author":"张栻","content":"独上荒亭数过帆，横林疎处见苍湾。固知不入豪华眼，送与凫鸥自在看。","dynasty":"宋代","title":"晚望"}
{"author":"张栻","content":"漠漠漓江上，匆匆送客情。平原宵雨湿，绝壁野云横。世路多新辙，韦编有旧盟。中流屹砥柱，过浪岂能倾。","dynasty":"宋代","title":"送外弟宇文挺臣二首其二"}
{"author":"张栻","content":"四序有佳趣，今古盖共兹。桥边独微吟，回首忘所之。","dynasty":"宋代","title":"城南杂咏二十首·咏归桥"}
{"author":"张栻","content":"前邻百鬼瞰高明，夜雨华榱叹昔人。却爱君家鸿雁集，还能葺理草堂春。","dynasty":"宋代","title":"题马氏草堂复斋听雪"}
{"author":"张栻","content":"日暮横斜又一枝，水边记我独吟诗。不妨更作江南雨，并写青青叶下垂。","dynasty":"宋代","title":"墨梅"}
{"author":"张栻","content":"边塞连关陇，貔貅罢战征。幕中须预计，堂上乃奇兵。汉水追前策，秦原忆旧耕。书生亦多事，慷慨试经行。","dynasty":"宋代","title":"送少隐兄赴兴元幕"}
{"author":"张栻","content":"茅亭水溜四周遭，花木经春一一高。却望西山隔江水，径思一叶泛云涛。","dynasty":"宋代","title":"城南即事其五"}
{"author":"张栻","content":"幽谷竹成阴，悬流着石清。不妨风月夕，来此听琮琤。","dynasty":"宋代","title":"城南杂咏二十首·琮琤谷"}
{"author":"张栻","content":"秋后冬前一月晴，小园佳处日经行。半山木落楼台露，几树霜馀橘柚明。","dynasty":"宋代","title":"题城南书院三十四咏其十二"}
{"author":"张栻","content":"山色顿清秋欲半，湖光更净日平西。凉风猎猎低荷盖，归翼翩翩度柳堤。","dynasty":"宋代","title":"题城南书院三十四咏"}
{"author":"张栻","content":"公卧百尺楼，馀子可下瞰。我每奉谈麈，汲古得深探。身外皆为馀，此道要无憾。从渠梅雨天，阴晴递明暗。","dynasty":"宋代","title":"安国置酒敬简堂分韵得柳暗六春字其二"}
{"author":"张栻","content":"逮此闲暇日，赖有先世书。与子共紬绎，舍去情何如。","dynasty":"宋代","title":"平时兄弟间十三章四句送定叟弟之官桂林"}
{"author":"张栻","content":"行止非人料，驱驰未席温。传闻选肤使，端为慰黎元。瘴岭农耕少，山城海气昏。唯勤凋瘵虑，此外更何言。","dynasty":"宋代","title":"若海运使移节广东赋诗赠别予每过若海诸郎诵"}
{"author":"张栻","content":"五日山行复下山，爱山不肯住不间。此心无着身长健，明岁秋高却往还。","dynasty":"宋代","title":"下山有作"}
{"author":"张栻","content":"贡包余璧小盘龙，独占人间第一功。乞与清风行万里，为君一洗瘴云空。","dynasty":"宋代","title":"从郑少嘉求贡纲余茶"}
{"author":"张栻","content":"清晨领客上巉岩，野路衣襟湿翠岚。九日开樽仍绝景，西风欹冒且高谈。地形盘薄一都会，山色周遭万玉簪。却指飞鸿烟漠漠，故园茱菊老江潭。","dynasty":"宋代","title":"九日登千山观"}
{"author":"张栻","content":"水边疏影几人知，尚喜诗翁到未迟。怪得寻花心眼别，去年曾赋上林枝。","dynasty":"宋代","title":"正月强半梅犹未开黄仲秉作诗嘲之次韵其二"}
{"author":"张栻","content":"江湖漫浪岁年晚，虽有梅花谁寄远。城中可人独吴郎，不惜日力供往返。东郭枝头玉雪明，下有清浅溪流横。新春好趁花前约，莫待飘零空作恶。","dynasty":"宋代","title":"次韵伯承见简探梅之什且约人日同游城东"}
{"author":"张栻","content":"漠漠漓江上，匆匆送客情。平原宵雨湿，绝壁野云横。世路多新辙，韦编有旧盟。中流屹砥柱，过浪岂能倾。","dynasty":"宋代","title":"送外弟宇文挺臣二首其二"}
{"author":"张栻","content":"日暮天无风，岸巾夕阳中。回首发遐想，明月已升东。","dynasty":"宋代","title":"题曾氏山园十一咏·夕阳台"}
{"author":"张栻","content":"平生得意白鸥外，岁晚归心鸿雁俱。蕉叶雨声喧晓枕，梦成风楫泛江湖。","dynasty":"宋代","title":"梦乘大舸卧泛江湖波涛甚壮醒乃悟其为雨因成"}
{"author":"张栻","content":"日多色愈正，春和天与香。提携一樽酒，问讯满园芳。嗣岁诗多思，怀人心甚长。更须多秉烛，玉立胜红妆。","dynasty":"宋代","title":"与弟侄饮梅花下分韵得香字"}
{"author":"张栻","content":"短短菰蒲绿未齐，河洲水暖雁行低。归时须趁春光浅，待得春深意却迷。","dynasty":"宋代","title":"春日西兴道中"}
{"author":"张栻","content":"羸骖出东郭，静与幽意期。寻梅冷入眼，野路信所之。寒萼靳未吐，我自爱横枝。雪花忽排空，成此一段奇。岁晚故人阔，天寒鸿雁稀。南国少霜霰，北山多蕨薇。坐看节物改，莫遣心事违。角巾风猎猎，日暮独吟归。","dynasty":"宋代","title":"腊后一日寻梅东门外马上遇雪"}
{"author":"张栻","content":"前日看花正薄阴，重来晴日更精神。莫教容易飞花片，且放千林自在春。","dynasty":"宋代","title":"腊月二日携家城东观梅夜归"}
{"author":"张栻","content":"元自阳春无间断，何人能识化工心。梅边把酒日近午，鸟语风微花气深。","dynasty":"宋代","title":"腊月二日携家城东观梅夜归"}
{"author":"张栻","content":"仰看鸿雁思吾弟，连日清游只欠渠。不知千里江南路，亦有梅花似此无。","dynasty":"宋代","title":"腊月二日携家城东观梅夜归"}
{"author":"张栻","content":"三年不作山中客，才踏船舷眼便明。曳杖直登千尺磴，尚欣脚力慰生平。","dynasty":"宋代","title":"腊月二十二日渡湘登道乡台夜归得五绝"}
{"author":"张栻","content":"道旁老松高拂云，刳心取明彼何人。说与往来须爱护，雪霜时节看长身。","dynasty":"宋代","title":"腊月二十二日渡湘登道乡台夜归得五绝"}
{"author":"张栻","content":"人来人去空千古，花落花开任四时。白鹤泉头茶味永，山僧元自大曾知。","dynasty":"宋代","title":"腊月二十二日渡湘登道乡台夜归得五绝"}
{"author":"张栻","content":"湘江岁晚水清浅，橘州霜后犹青葱。归舟着沙未渠进，且看渔火听疎钟。","dynasty":"宋代","title":"腊月二十二日渡湘登道乡台夜归得五绝"}
{"author":"张栻","content":"三韩接蓬莱，祥云护山顶。涵濡雨露春，吞纳日月景。美荫背幽壑，灵根发奇颖。艰难航瀚海，包里走湖岑。仙翁阅世故，未肯遽生瘿。相期汗漫游，岁晚共驰骋。原持紫团珍，往扣黄庭境。想翁面敷腴，玉色带金井。芸芸纳归根，湛此方寸静。清规照浊俗，不惑类杨秉。悬知药笼中，此物配丹鼎。从今谈天舌，不用更浇茗。","dynasty":"宋代","title":"李仁甫用东坡寄王定国韵赋新罗参见贻亦复继"}
{"author":"张栻","content":"橘井登贤籍，槐宫并俊游。姓名题雁塔，文字上瀛洲。青简穷千载，朱轓但一州。有怀终未试，眼看落山丘。","dynasty":"宋代","title":"廉州何使君挽诗二首"}
{"author":"张栻","content":"报答春光须著语，年来老我不能奇。风前娟好有馀态，未必此花如此诗。","dynasty":"宋代","title":"廖宪送牡丹用海棠韵复走笔戏和之其二"}
{"author":"张栻","content":"贡包馀璧小盘龙，独占人间第一功。乞与清风行万里，为君一洗瘴云空。","dynasty":"宋代","title":"从郑少嘉求贡纲馀茶其一"}
{"author":"张栻","content":"俗隘宁为异，言深敢自欺。如何幕中辩，翻作暗投疑。行李秋将半，家园菊正滋。反躬端得味，当复有余师。","dynasty":"宋代","title":"曾节夫罢官归旴江以小诗寄别"}
{"author":"张栻","content":"石裂长藤瘦，山围野路深。寒溪千古思，乔木四时阴。更得寻幽侣，何妨拥鼻吟。笑看云出岫，谁是此无心。","dynasty":"宋代","title":"和元晦后洞山口晚赋"}
{"author":"张栻","content":"吾弟三年别，归舟半月程。瘦肥应似旧，欢喜定如兄。秋日联鸿影，凉窗听雨声。人间团聚乐，身外总云轻。","dynasty":"宋代","title":"喜闻定叟弟归"}
{"author":"张栻","content":"久憩珠林寺，高轩自远来。携朋上乔岳，载酒到琼台。论道吟心乐，吟诗笑眼开。遥观松柏树，风韵有馀哀。","dynasty":"宋代","title":"胡丈广仲与范伯崇自岳市来同登绝顶举酒极谈得闻比日讲论之乐"}
{"author":"张栻","content":"壮岁几成山水癖，年来袖手不能豪。忽传灯底诗篇好，但想云间屐齿高。","dynasty":"宋代","title":"二使者游东山酒后寄诗走笔次韵"}
{"author":"张栻","content":"一年春事雨声里，十里扬州梦想边。眼底名花烦折赠，君家风物自嫣然。","dynasty":"宋代","title":"谢韩监芍药"}
{"author":"张栻","content":"猎猎西风满角巾，登临秋思与云平。山围四野高低碧，江绕东城今古清。莫恨寒花未堪摘，且忻樽酒得同倾。政须客里频回首，细话家山此日情。","dynasty":"宋代","title":"重九陪详刑护漕东西楼之集"}
{"author":"张栻","content":"捲地狂风殿晚春，落花盖水欲成云。向人不改旧时面，只有苍官无此君。","dynasty":"宋代","title":"晚春"}
{"author":"张栻","content":"方帽冲泥有客来，九衢俗眼莫惊猜。一樽相对十年外，两脚新从万里回。壮志未随衰鬓改，孤怀良为故人开。雪中细放梅花发，不用匆匆羯鼓催。","dynasty":"宋代","title":"和查仲文雪中即席所赋"}
{"author":"张栻","content":"泽国今年秋气蚤，湖亭清晚独裴徊。翩翻荷盖随风舞，萧瑟松声带雨来。静处岂云身计得，吟边但觉岁华催。悠悠过思凭谁写，多病新来罢酒杯。","dynasty":"宋代","title":"早秋湖亭"}
{"author":"张栻","content":"畴昔南徐地，登临北固楼。平原迷故国，沧海接江流。木落烟莎晚，城孤鼓角秋。寄言鸥鹭侣，吾已具扁舟。","dynasty":"宋代","title":"多景楼"}
{"author":"张栻","content":"陶公千载人，高标跨余子。岂无济时念，敛荫独知止。归来卧衡门，无愠复何喜。九日天气佳，东篱撷芳蕊。举头见南山，佳处政在此。地偏心则远，意得道岂否。张侯谢银鱼，筑室娱燕几。小亭才寻文，景物自新美。颇闻双瞳清，亦复强步履。不妨数登临，倚杖看云起。高咏悠然篇，冰鸿送千里。","dynasty":"宋代","title":"采菊亭"}
{"author":"张栻","content":"子陵溪水千年绿，犹忆登临日暮时。子去定能寻胜概，书来当复慰相思。简编有味宁论晚，得失从渠莫自疑。也学迂疎教似舅，不应空赋渭阳诗。","dynasty":"宋代","title":"送甘可大"}
{"author":"张栻","content":"荔子如今尚典刑，秋林圆实著嘉名。虽无赪玉南风面，却耐筠笼千里行。","dynasty":"宋代","title":"岭南荔枝不可寄远龙眼新熟辄以五日颗奉晦叔"}
{"author":"张栻","content":"闻说亭花好，居然似蜀乡。色深姿不俗，香淡意能长。高烛留深夜，轻阴护晚芳。何心较桃李，只拟答春光。","dynasty":"宋代","title":"寄题周功父溪园三咏·嫣然亭"}
{"author":"张栻","content":"向来恻怛哀矜意，便觉雨满乾坤间。城东大士宁关汝，民倚邦侯如泰山。","dynasty":"宋代","title":"喜雨呈安国"}
{"author":"张栻","content":"风景自今古，斯亭今是非。绝怜江水去，还有故山围。得失同千虑，成亏共一机。所思惟谢傅，不但胜淮淝。","dynasty":"宋代","title":"新亭"}
{"author":"张栻","content":"季也有行役，我思独悠悠。亲朋非不多，子能从之游。挂席上湘水，青山挟行舟。篮舆问岭路，政尔荔子秋。人言桂林好，颇复类中州。近郊多胜概，雉堞冠层楼。待渠幕府暇，时与同冥搜。吾子有令姿，胸中富九流。处世多龃龉，但当付沧洲。超然扩遐思，讵可耳目谋。原为百炼刚，莫作绕指桑。昔人不吾欺，子盍试反求。预想他年归，此地复绸缪。刮目看二子，一笑纾百忧。","dynasty":"宋代","title":"送甘甥可大从定叟弟之桂林"}
{"author":"张栻","content":"桥边风月佳，俯仰有余思。无忘履冰心，方识吟风意。","dynasty":"宋代","title":"题曾氏山园十一咏·吟风桥"}
{"author":"张栻","content":"维衡屹南荒，作镇自开辟。蟠根结地厚，面势倚空碧。陂陀数州境，高下相接迹。麓山乃其趾，神秀固未极。定王十里城，处长上见山色。知谁长在眼，嗟此尘中客。观风君独暇，延纳到几席。得句恍忘言，寄兴渺今昔。自君之东来，民瘼极探索。仁言彻九关，宁惧虎豹厄。诹询遍南亩，民肥吾则瘠。筑亭一舒啸，逮此百忧隙。看山傥不愧，隐几亦聊适。寄语后来者，此意当无斁。","dynasty":"宋代","title":"广汉黄仲秉即转运使治之东作亭扁以楚翠盖取"}
{"author":"张栻","content":"季也有行役，我思独悠悠。亲朋非不多，子能从之游。挂席上湘水，青山挟行舟。篮舆问岭路，政尔荔子秋。人言桂林好，颇复类中州。近郊多胜概，雉堞冠层楼。待渠幕府暇，时与同冥搜。吾子有令姿，胸中富九流。处世多龃龉，但当付沧洲。超然扩遐思，讵可耳目谋。原为百炼刚，莫作绕指桑。昔人不吾欺，子盍试反求。预想他年归，此地复绸缪。刮目看二子，一笑纾百忧。","dynasty":"宋代","title":"送甘甥可大从定叟弟之桂林"}
{"author":"张栻","content":"去路连崇岭，扁舟上涨涛。不违将母愿，敢叹独贤劳。境静归凫雁，庭空长艾蒿。不妨频拄颊，千里寄风骚。","dynasty":"宋代","title":"送临武雷令其二"}
{"author":"张栻","content":"闻说清朝对紫宸，君王侧席屡咨询。惟应民瘼开陈切，故遣分符验抚循。","dynasty":"宋代","title":"寿定叟弟"}
{"author":"张栻","content":"兀坐竹舆穿涧壑，仰看石径接烟霞。是间故有春消息，散作千林琼玉花。","dynasty":"宋代","title":"和元晦咏雪"}
{"author":"张栻","content":"差差竹影连坡静，细细荷风透屋香。午寂睡馀聊隐几，人间何用较闲忙。","dynasty":"宋代","title":"题城南书院三十四咏其一"}
{"author":"张栻","content":"孝友传家法，如君好弟兄。只应推此意，便足慰民情。间岁仍艰食，新书督勤耕。想今潇水畔，惟日望双旌。","dynasty":"宋代","title":"送零陵贾使君二首"}
{"author":"张栻","content":"旧别情何限，重逢意豁然。相看疑似梦，款语不成眠。但欲灯窗共，其如事役牵。固应回首处，只在集云前。","dynasty":"宋代","title":"和定叟送行韵"}
{"author":"张栻","content":"老子曾从先觉游，后来文采继风流。胸中有意穷千古，笔下成章映九秋。尘世利名无著莫，圣门事业要精求。咏归消息今犹在，鱼跃鸢飞会得不。","dynasty":"宋代","title":"赠乐仲恕"}
{"author":"张栻","content":"一曲清江正可怜，隔江新竹露娟娟。好风成我曲肱梦，起看飞云度碧天。","dynasty":"宋代","title":"题雉山禊亭"}
{"author":"张栻","content":"筑居湘水滨，岁月亦已久。宁知负郭东，胜处入君手。回环烟坞深，有此溪十亩。朝暾穿林薄，荷气薰户牖。堂堂吾州牧，下马唤宾友。主人故喜事，一笑具殽蔌。汲泉泛崇莲，洗盏倾稚酒。淋漓壁间书，自可传不朽。我独留薄莫，并溪时矫首。人言君不偶，此岂落人后。观君眉宇间，似亦挟所有。隔溪更幽绝，古木荫高阜。却立望遥岑，四序列钟卣。买山吾计决，便欲剪榛莠。居然颛一壑，岂羡印如斗。未知邻家翁，还肯见容否。","dynasty":"宋代","title":"陪舍人兄过陈仲思溪亭深有买山卜邻之意舍人兄预以颛壑见名因成古诗赠仲思"}
{"author":"张栻","content":"人来人去空千古，花落花开任四时。白鹤泉头茶味永，山僧元自大曾知。","dynasty":"宋代","title":"腊月二十二日渡湘登道乡台夜归得五绝"}
{"author":"张栻","content":"年中一稔愿无馀，渐喜微呼息里胥。赢得闲身学农圃，未妨斜日带经锄。","dynasty":"宋代","title":"次韵许深父其五"}
{"author":"张栻","content":"天与孤清迥莫邻，只砂空谷伴幽人。千林扫迹愁无那，一点横梢眼便亲。顾影莫惊身易老，哦诗尚觉句能新。几多生意冰霜里，说与夭桃自在春。","dynasty":"宋代","title":"和宇文正甫探梅"}
{"author":"张栻","content":"维衡屹南荒，作镇自开辟。蟠根结地厚，面势倚空碧。陂陀数州境，高下相接迹。麓山乃其趾，神秀固未极。定王十里城，处长上见山色。知谁长在眼，嗟此尘中客。观风君独暇，延纳到几席。得句恍忘言，寄兴渺今昔。自君之东来，民瘼极探索。仁言彻九关，宁惧虎豹厄。诹询遍南亩，民肥吾则瘠。筑亭一舒啸，逮此百忧隙。看山傥不愧，隐几亦聊适。寄语后来者，此意当无斁。","dynasty":"宋代","title":"广汉黄仲秉即转运使治之东作亭扁以楚翠盖取"}
{"author":"张栻","content":"沃野迥千里，岿然突孤标。崖分势亦裂，江静影频摇。栖鹘巢何险，盘柯冻不凋。吾行足观览，未觉客程遥。","dynasty":"宋代","title":"十五日过小孤山"}
{"author":"张栻","content":"事业无欲速，燕逸不可求。速成适多害，求逸翻百忧。","dynasty":"宋代","title":"平时兄弟间十三章章四句送定叟弟之官桂林其七"}
{"author":"张栻","content":"向来恻怛哀矜意，便觉雨满乾坤间。城东大士宁关汝，民倚邦侯如泰山。","dynasty":"宋代","title":"喜雨呈安国"}
{"author":"张栻","content":"清绝湘南地，乡间见老成。蔽棠方有望，折柳却关情。侧听舆人诵，还新月旦评。相望幸邻壤，犹得借余明。","dynasty":"宋代","title":"送李新州"}
{"author":"张栻","content":"聪明用处翻多暗，机巧萌时正自痴。若识圣门持敬味，临深履薄更何之。","dynasty":"宋代","title":"叶夷中屡以书求予记敬斋予往年尝为亲旧为记"}
{"author":"张栻","content":"自吾友若人，叹息恨不早。相逢未出语，已足慰怀抱。寒窗逾浃旬，百虑略倾倒。霜晴不留客，别语讵能好。不尽此时情，梅边试深讨。","dynasty":"宋代","title":"送杨廷芳三首"}
{"author":"张栻","content":"峰势香炉直，溪流峡水潺。居然一兰若，唤作小庐山。老木千崖表，孤亭万竹间。明朝问征路，回首白云闲。","dynasty":"宋代","title":"题益阳清修寺"}
{"author":"张栻","content":"寺废苍崖耸，江回远岸明。风霜摧翰墨，岁月老丝缗。兀坐知茶味，闲行忘去程。长哦伊水句，回首右为情。","dynasty":"宋代","title":"题唐兴寺湘江亭"}
{"author":"张栻","content":"堂下列丝竹，堂上娱佳宾。相看夜未艾，乐此笑语真。风流今属公，我辈但逡巡。文章千古意，翰墨四时春。","dynasty":"宋代","title":"安国置酒敬简堂分韵得柳暗六春字"}
{"author":"张栻","content":"今朝风日霁，共约再登台。人在云端上，僧从天际回。岩头风戛竹，林畔雪欺梅。浊酒消寒气，无妨饮数杯。","dynasty":"宋代","title":"十五日再登祝融峰用台字韵"}
{"author":"张栻","content":"道旁老松高拂云，刳心取明彼何人。说与往来须爱护，雪霜时节看长身。","dynasty":"宋代","title":"腊月二十二日渡湘登道乡台夜归得五绝"}
{"author":"张栻","content":"乃翁詈贼气如虹，千载衣冠起懦庸。双庙已应同卞壸，佳儿今喜见甄逢。传邮赠我凌云句，断简知君学古胸。忠孝可全须力勉，策勋宁复羡侯封。","dynasty":"宋代","title":"谢杨文昭主簿寄诗杨之父绍兴间倅建康不屈于兀朮而死"}
{"author":"张栻","content":"阴壑传闻炯夜灯，几人高合费追寻。山间光景只常事，堪笑尘寰万种心。","dynasty":"宋代","title":"方广圣灯"}
{"author":"张栻","content":"循吏古犹少，岭民今未苏。丁宁烦诏旨，推择得吾徒。根本谁深念，诗书计不迂。惟应敦此意，岂但应时须。","dynasty":"宋代","title":"送但能之守浔州"}
{"author":"张栻","content":"庐山仙灵宅，佳处固非一。颇闻卧龙胜，幽深谅难匹。悬瀑泻琮琤，石壁两崒嵂。草木被光辉，波澜动回没。今年朱使君，下马恍若失。徘徊领妙趣，指点筑茅室。为爱卧龙名，英姿慨超轶。于焉俨绘事，长风起萧瑟。髣髴梁父吟，尚想翁抱膝。惨澹风云会，飘忽日月疾。独存经世心，千载讵可汩。褰裳欲从之，云涛渺寒日。","dynasty":"宋代","title":"庐山有胜处曰卧龙南康朱使君始筑茅绘诸葛武侯像于其中以书属予赋诗寄题此篇"}
{"author":"张栻","content":"寄语临邛守，相望万里情。有来诗句好，足验教条清。好古从时讪，为邦已政成。无寻子虚赋，忠厚诏诸生。","dynasty":"宋代","title":"寄宇文邛州"}
{"author":"张栻","content":"一见知心事，旋观慰月评。慈祥汉循吏，儒雅鲁诸生。莫作周南叹，终期冀北程。新诗连夜读，梅影伴孤清。","dynasty":"宋代","title":"谢胡掾惠诗"}
{"author":"张栻","content":"明祀崇千载，荒山拱万灵。插天巉绝壁，飞瀑下空庭。绘事存淳古，真风寄村冥。苹繁何以荐，帝德日惟馨。","dynasty":"宋代","title":"尧庙"}
{"author":"张栻","content":"万里逢犹子，中年忆故乡。只知情话好，岂觉去途长。巫峡波涛壮，秦山桧柏苍。何能从汝往，伫立看归艎。","dynasty":"宋代","title":"送祖七侄西归二首其一"}
{"author":"张栻","content":"溪园平广处，雅称雪中游。疎密看千变，高低共一丘。寒知松节劲，静觉竹声幽。还有故人否，当能看小舟。","dynasty":"宋代","title":"寄题周功父溪园三咏·雪亭"}
{"author":"张栻","content":"默也相从久，吾心念汝多。又为江汉别，空觉岁年过。气习须消靡，工夫在讲磨。惟应介如石，人事易蹉跎。","dynasty":"宋代","title":"默侄之官襄阳两诗以送之其一"}
{"author":"张栻","content":"桥边风月佳，俯仰有馀思。无忘履冰心，方识吟风意。","dynasty":"宋代","title":"题曾氏山园十一咏其十一吟风桥"}
{"author":"张栻","content":"游观不作难，呼舟度清泚。新晴宿潦净，群山政如洗。上方着危栏，万象见根柢。寒泉自可斟，况复杂肴醴。高谈下夕阳，邂逅玄钥启。中流发浩歌，月色在波底。","dynasty":"宋代","title":"同游岳麓分韵得洗字"}
{"author":"张栻","content":"上方元自好，一榻有馀清。祇趁晨钟起，宁闻山鸟声。高僧足幽事，野客富诗情。试问峰头景，今朝作么生。","dynasty":"宋代","title":"和元晦赠上封长老"}
{"author":"张栻","content":"秋后冬前一月晴，小园佳处日经行。半山木落楼台露，几树霜馀橘柚明。","dynasty":"宋代","title":"题城南书院三十四咏其十二"}
{"author":"张栻","content":"雪月两相映，水石互悲鸣。不知岩上枯木，今夜若为情。应见尘中胶扰，便道山间空旷，与么了平生。与么平生了，□水不流行。起披衣，瞻碧汉，露华清。寥寥千载，此事本分明。若向乾坤识易，便信行藏无间，处处总圆成。记取渊冰语，莫错定盘星。","dynasty":"宋代","title":"水调歌头联句问讯罗汉同张敬夫"}
{"author":"张栻","content":"今年黄菊开花早，手撷芳新寿一杯。不用南阳三十斛，家山根蒂好栽培。","dynasty":"宋代","title":"寿定叟弟其一"}
{"author":"张栻","content":"神之来兮何许，风萧萧兮吹雨。悄屏气兮若思，严霓旌兮来下。昔公车之自南，民望车以欷歔。今乘驹兮入庙，亦孔悲兮若初。秋月兮皎皎，严霜兮凛凛。泽终古兮何穷，噫，微管吾其左衽。酌荆江以为醴兮，撷众芳以为羞。歌呜呜兮鼓坎坎，惠我民，为此留。神之去，何所游。风飒飒，挟归辀。倏昭明兮上征，抚一气兮横九州。有新兮斯宇，竹森森其在户。嗟我民兮勿伤，公时来兮一顾。有新兮斯堂，竹猗猗其在旁。嗟我民兮勿替，公顾民兮不忘。","dynasty":"宋代","title":"公安竹林祠迎神送神乐章"}
{"author":"张栻","content":"渐喜书题近，悬知归意忙。才闻下湘水，早已过衡阳。雨洗秋山净，凉生桂树香。慇勤二三子，策马为迎将。","dynasty":"宋代","title":"闻定叟弟已近适迫祀事未能出先遣侄辈往迎书此问讯"}
{"author":"张栻","content":"吾党有佳士，寡欲自日休。眷言平生心，从我万里游。披云度岭峤，犯雪临江流。顾我无定踪，飘然若轻鸥。兹和虽云远，所忻近故丘。况得与君俱，岂患寡朋俦。有酒君为饮，有句君能酬。如何舍我归，颇亦念此不。我老百念冷，独有谋道忧。临岐无他祝，得编细研求。","dynasty":"宋代","title":"正甫还长沙复用斜川日和陶韵为别"}
{"author":"张栻","content":"朝阳初上藕花香，下马虚亭一味凉。山鸟自呼鱼自乐，谁云身世可相忘。","dynasty":"宋代","title":"题城南书院三十四咏"}
{"author":"张栻","content":"若人别去已经秋，却见山间翰墨留。独对西风揩望眼，试从云际辨荆州。","dynasty":"宋代","title":"有怀安国"}
{"author":"张栻","content":"新晴物物有春意，正值一阳来复时。变化无穷俱是易，探原密处起乾知。","dynasty":"宋代","title":"丙申至前五日复坐南窗忆去年诗又成两章"}
{"author":"张栻","content":"遗篇寂寞论心少，一见吾人意已倾。冰雪持身金石志，它年事业更光明。","dynasty":"宋代","title":"送林择之"}
{"author":"张栻","content":"忆昔湟江上，相逢意便倾。胸中元浩荡，笔下更纵横。士伏徐公德，人言景倩清。定应乡里敬，枌社祭先生。","dynasty":"宋代","title":"廉州何使君挽诗二首"}
{"author":"张栻","content":"绿叶满园风雨余，君家花事岭中无。眼明见此复三叹，京洛名园忆上腴。","dynasty":"宋代","title":"廖宪送牡丹用海棠韵复走笔戏和之"}
{"author":"张栻","content":"报答春光须着语，年来老我不能奇。风前娟好有余态，未必此花如此诗。","dynasty":"宋代","title":"廖宪送牡丹用海棠韵复走笔戏和之"}
{"author":"张栻","content":"荔子如今尚典刑，秋林圆实著嘉名。虽无赪玉南风面，却耐筠笼千里行。","dynasty":"宋代","title":"岭南荔枝不可寄远龙眼新熟辄以五日颗奉晦叔"}
{"author":"张栻","content":"手自封题寄故人，聊将风味赴诗唇。千年尚忆唐羌疏，不污华清驿骑尘。","dynasty":"宋代","title":"岭南荔枝不可寄远龙眼新熟辄以五日颗奉晦叔"}
{"author":"张栻","content":"肮脏宁多忤，栖迟久倦游。折肱谙世味，袖手惜良筹。日月隆中晚，风烟岘首愁。登临应慷慨，还解寄诗不。","dynasty":"宋代","title":"刘胜因自襄阳过予渚宫於其归小诗赠别"}
{"author":"张栻","content":"长江岷山来，灌注天下半。东行近海门，勇往更瀰漫。苍峦忽中流，屹立助杰观。孤根入层渊，秀色连两岸。我来最奇绝，霜月与璀璨。褰衣到绝顶，恍若上河汉。悠然发遐思，俯仰为三叹。乾坤无余藏，今古有长算。更深寂群动，树杪独鸣鹳。回头唤山僧，为记此公案。","dynasty":"宋代","title":"留题金山寺"}
{"author":"张栻","content":"亭成胜日好风光，佳客携将共一觞。苍壁插空千古色，高松荫堤三伏凉。肉鱼缕脍寒水玉，剥莲煮鼎甘露浆。便觉故园浑在眼，只应漓水似潇湘。","dynasty":"宋代","title":"六月二十六日秀青亭初成与客同集"}
{"author":"张栻","content":"平生苕霅梦，邂逅此登临。青山秀而远，溪水洁且深。浮玉千古色，飞凤何年音。小丘辟茺荟，修竹初成林。居然得此客，领略还披襟。已歌棠棣诗，更作伐木吟。兄嗟弟行役，友念朋盍簪。情深语更质，意到酒自斟。荷风生泊莫，凉雨洗遥岑。翻然放舟去，别绪故难任。我行日以远，佳处长会心。作诗寄余韵，并以谢幽寻。","dynasty":"宋代","title":"六月晦发霅川广德兄与诸友饮饯于渔山已而皆"}
{"author":"张栻","content":"李侯索我复斋诗，此理难明信者稀。要识圣贤端的意，须於动处见天机。","dynasty":"宋代","title":"庐陵李直卿以复名其斋求予诗久未暇也今日雪"}
{"author":"张栻","content":"万化根原天地心，几人於此费追寻。端倪不远君看取，妙用何曾间古今。","dynasty":"宋代","title":"庐陵李直卿以复名其斋求予诗久未暇也今日雪"}
{"author":"张栻","content":"从昔山川夸八桂，只今文物盛南州。秋风万里携书剑，春日端门拜冕旒。圣世取才先实用，儒生报国岂身谋。且看廷策三千字，为写平时畎亩忧。","dynasty":"宋代","title":"鹿鸣宴"}
{"author":"张栻","content":"我寻西园路，径上上封寺。竹舆不留行，及此秋容霁。磴危霜叶滑，林空山果坠。崇兰供清芬，深壑递幽吹。不知山益高，但觉冷侵袂。路回屹阴崖，突兀耸苍翠。故应祸融尊，群峰拱而侍。金碧虽在眼，勇往讵容憩。绝顶极遐观，脚力聊一试。昔游冰雪中，未尽登临意。兹来天宇肃，举目净纤翳。远迩地遁形，高低同一视。永惟元化功，清浊分万类。运行有机缄，浩荡见根柢。此理复何穷，临风但三喟。","dynasty":"宋代","title":"路出祝融背仰见上封寺遂登绝顶"}
{"author":"张栻","content":"令尹三年政，湘民去息思。艰难救灾歉，忧瘁见云为。荐牍今交上，夷途去不疑。正须频顾省，御者可无辞。","dynasty":"宋代","title":"吕善化秩满而归两诗赠行"}
{"author":"张栻","content":"伯氏相从旧，归来意若何。从渠笑方拙，还我自吟哦。圣有诗书在，人多岁月过。德门好兄弟，夜雨细研磨。","dynasty":"宋代","title":"吕善化秩满而归两诗赠行"}
{"author":"张栻","content":"清溪南畔小桥东，落月纷纷水映红。五夜客愁花片里，一年春事角声中。歌残玉树人何在，舞破香衫曲未终。却忆孤山醉归路，马蹏残雪衬春风。","dynasty":"宋代","title":"落梅"}
{"author":"张栻","content":"扰扰人心随渺茫，更於底处问穹苍。今朝开霁君知否，春到无边花草行。","dynasty":"宋代","title":"马上举韩退之语口占"}
{"author":"张栻","content":"向来一雪压霾昏，晓跨征鞍傍水村。七十二峰俱玉立，巍然更觉祝融尊。","dynasty":"宋代","title":"马上口占"}
{"author":"张栻","content":"平生得意白鸥外，岁晚归心鸿雁俱。蕉叶雨声喧晓枕，梦成风楫泛江湖。","dynasty":"宋代","title":"梦乘大舸卧泛江湖波涛甚壮醒乃悟其为雨因成"}
{"author":"张栻","content":"嗜僻寡同好，意合难语离。倾盖今年年，盍簪惬心期。况复王事可，退食陪委蛇。窥君肺腑中，落落无藩篱。独有见义勇，褰裳欲从之。忧时多苦语，怀古更余悲。坐使岭海间，冰雪映清规。我拙倚君重，孤怀良自知。正如乘雾行，不觉蒙其滋。人生岂无别，念此尤依依。维闽号蕃庶，今亦困茧丝。平时里社游，耳目到隐微。想当入境初，不待褰车帷。昼绣匪所荣，民瘼要深医。看培邦本强，讵止乡国肥。还归报明主，庙论资扶持。原坚岁寒节，慰我别离思。","dynasty":"宋代","title":"秘阁郑公移节乡部置酒饯别诗以侑之"}
{"author":"张栻","content":"日暮横斜又一枝，水边记我独吟诗。不妨更作江南雨，并写青青叶下垂。","dynasty":"宋代","title":"墨梅"}
{"author":"张栻","content":"潦雨弥旬月，予方念鞭穷。子行何草草，别语又匆匆。汉沔英灵在，江山今昔同。未须登岘首，先合拜隆中。","dynasty":"宋代","title":"默侄之官襄阳两诗以送之"}
{"author":"张栻","content":"前时劝君出东郊，父老欢呼望羽旄。甘雨便随车马到，眼看沾足遍蓬蒿。","dynasty":"宋代","title":"某敬采民言成六韵为安抚阁老尚书寿伏幸过目"}
{"author":"张栻","content":"蜀江东下接襄江，总是当年蔽芾棠。此地回旋莫嫌窄，且教春色满三湘。","dynasty":"宋代","title":"某敬采民言成六韵为安抚阁老尚书寿伏幸过目"}
{"author":"张栻","content":"公今卧护足从容，岂有扁舟欲便东。少待政成归帝所，此邦还在化钧中。","dynasty":"宋代","title":"某敬采民言成六韵为安抚阁老尚书寿伏幸过目"}
{"author":"张栻","content":"湘民清晓寿邦君，下客惭无句语新。敢述老农歌诵意，一觞持上太夫人。","dynasty":"宋代","title":"某敬采民言成六韵为安抚阁老尚书寿伏幸过目"}
{"author":"张栻","content":"拙守荆江上，无人共往还。能来慰牢落，话旧几间关。冬壑龙蛇蛰，风林虎豹斑。相期涵养力，且到古人间。","dynasty":"宋代","title":"某以四十字送详刑使君"}
{"author":"张栻","content":"不随秋月閟天香，冰雪丛中见缕黄。却得清寒惜花地，少须梅影慰孤芳。","dynasty":"宋代","title":"南轩木犀"}
{"author":"张栻","content":"浮瓯雪色喜初尝，中有祝融风露香。径欲与君同晤赏，短檠清夜正相望。","dynasty":"宋代","title":"南岳庵僧寄上封新茶风味甚高薄暮分送韩廷玉"}
{"author":"张栻","content":"公庭过午无余事，退食归来默坐时。晴日半窗香一缕，阳来消息只心知。","dynasty":"宋代","title":"偶成"}
{"author":"张栻","content":"世情易变如云叶，官事无穷类海潮。退食北窗凉意满，卧听急雨打芭蕉。","dynasty":"宋代","title":"偶作"}
{"author":"张栻","content":"寒收花尚瘦，风静江不湍。元戎肃千骑，历览元留难。好景要徐出，微云故遮阑。惟春布嘉惠，公岂乐游观。庞眉八十老，扶杖来蹒跚。去年幸一稔，何以报长官。酌酒公自劳，得无有愁叹。嗟哉三章约，所贵简且宽。黄堂载清静，自觉田里安。须公出妙语，兹游记不刊。","dynasty":"宋代","title":"陪安国舍人劳农北郊分韵得阑字"}
{"author":"张栻","content":"平时兄弟间，未省别离味。别时已不堪，别后何由慰。","dynasty":"宋代","title":"平时兄弟间十三章四句送定叟弟之官桂林"}
{"author":"张栻","content":"庭萱既荒芜，彩绶委尘土。子叹予咨嗟，寒窗夜风雨。","dynasty":"宋代","title":"平时兄弟间十三章四句送定叟弟之官桂林"}
{"author":"张栻","content":"逮此闲暇日，赖有先世书。与子共紬绎，舍去情何如。","dynasty":"宋代","title":"平时兄弟间十三章四句送定叟弟之官桂林"}
{"author":"张栻","content":"何以嗣先烈，匪论达与穷。永惟正大体，不远日用中。","dynasty":"宋代","title":"平时兄弟间十三章四句送定叟弟之官桂林"}
{"author":"张栻","content":"南山有佳木，柯叶正敷荣。原图岁晚功，大用宁小成。","dynasty":"宋代","title":"平时兄弟间十三章四句送定叟弟之官桂林"}
{"author":"张栻","content":"岁晚岂不念，风雨漂摇之。但当护木根，纷纭尔何为。","dynasty":"宋代","title":"平时兄弟间十三章四句送定叟弟之官桂林"}
{"author":"张栻","content":"岭海坐清静，府公金玉姿。幕府省文书，简编可委蛇。","dynasty":"宋代","title":"平时兄弟间十三章四句送定叟弟之官桂林"}
{"author":"张栻","content":"闻之元城公，南州宜止酒。止酒纵未能，少饮还得不。","dynasty":"宋代","title":"平时兄弟间十三章四句送定叟弟之官桂林"}
{"author":"胡宗炎","content":"飞禽避轩盖，残果落莓苔。","dynasty":"宋代","title":"句"}
{"author":"曹大荣","content":"浮图撑碧落，登眺绝人群。半壁收沧海，千山无片云。川原天外尽，城郭树中分。归云频回首，林端挂夕曛。","dynasty":"清代","title":"登浮图"}
{"author":"曹大荣","content":"仗剑出门走，西风万丈秋。都将此时意，泻入大江流。石上题新句，云中忆旧游。何当酹杯酒，结伴更迟留。","dynasty":"清代","title":"秋杪江上漫兴"}
{"author":"曹大荣","content":"淡日轻云欲暮天，长桥草色乱人烟。游人不管春光老，来往禅房看杜鹃。","dynasty":"清代","title":"过圆通庵题壁"}
{"author":"段承实","content":"水响暗中听，孤帆夜不停。舟轻去飞鸟，镫闪似流萤。风静浪仍白，月明山更青。五更有凉意，秋色在疏星。","dynasty":"清代","title":"夜行"}
{"author":"段承实","content":"落拓频年惯，头巾独可怜。贫深转多病，境累欲逃禅。于我最知己，与君同信天。燕云望江树，遥隔路三千。","dynasty":"清代","title":"怀方晚樵茂才"}
{"author":"段承实","content":"黄鹄举青霄，千里势辽阔。秋蚓食槁壤，寒泉自斟酌。一朝失其所，两者无可托。鱼岂羡鸢飞，鸢不知鱼乐。得意各有在，所苦网与缴。英雄岂无用，失时转寂寞。猛虎去深山，不如林间鹊。","dynasty":"清代","title":"杂诗其一"}
{"author":"段承实","content":"銮凰不世出，谁复知羽仪。良马来冀北，难与伯乐期。驽骀思逞能，燕雀争高飞。岂能应昌运，终为世所嗤。骥称不贵力，凤至惟其时。吾衰亦久矣，嗟叹尔何为。","dynasty":"清代","title":"杂诗其二"}
{"author":"谢逸","content":"楝花飘砌。蔌蔌清香细。梅雨过，萍风起。情随湘水远，梦绕吴峰翠。琴书倦，鹧鸪唤起南窗睡。密意无人寄。幽恨凭谁洗。修竹畔，疏帘里。歌余尘拂扇，舞罢风掀袂。人散后，一钩淡月天如水。","dynasty":"宋代","tags":"婉约，夏天，写景，生活","title":"千秋岁·咏夏景"}
{"author":"谢逸","content":"杏花村馆酒旗风。水溶溶。扬残红。野渡舟横，杨柳绿阴浓。望断江南山色远，人不见，草连空。夕阳楼外晚烟笼。粉香融。淡眉峰。记得年时，相见画屏中。只有关山今夜月，千里外，素光同。","dynasty":"宋代","tags":"宋词三百首，写景，怀人","title":"江神子·杏花村馆酒旗风"}
{"author":"谢逸","content":"豆蔻梢头春色浅，新试纱衣，拂袖东风软。红日三竿帘幕卷，画楼影里双飞燕。拢鬓步摇青玉碾，缺样花枝，叶叶蜂儿颤。独倚阑干凝望远，一川烟草平如剪。","dynasty":"宋代","tags":"婉约，春天，女子，怀远","title":"蝶恋花·豆蔻梢头春色浅"}
{"author":"谢逸","content":"冰霜林里争先发，独压群花。风送清笳。更引轻烟淡淡遮。抱墙溪水弯环碧，月色清华。疏影横斜。恰似林逋处士家。","dynasty":"宋代","title":"采桑子"}
{"author":"谢逸","content":"读书不作儒生酸，跃马西入金城关。塞垣苦寒风气恶，归来面皱须眉斑。先皇召见延和殿，议论慷慨天开颜。谤书盈箧不复辩，脱身来看江南山。长江滚滚蛟龙怒，扁舟此去何当还？大梁城里定相见，玉川破屋应数间。","dynasty":"宋代","tags":"离别，旷达，劝慰","title":"送董元达"}
{"author":"谢逸","content":"门外落花流水。日暖杜鹃声碎。蕃马小屏风，一枕画堂春睡。如醉，如醉。正是困人天气。","dynasty":"宋代","title":"如梦令"}
{"author":"谢逸","content":"柳絮风轻，梨花雨细。春阴院落帘垂地。碧溪影里小桥横，青帘市上孤烟起。镜约关情，琴心破睡。轻寒漠漠侵鸳被。酒醒霞散脸边红，梦回山蹙眉间翠。","dynasty":"宋代","tags":"写景，妇女，怀人","title":"踏莎行·柳絮风轻"}
{"author":"谢逸","content":"暄风迟日春光闹。蒲萄水绿摇轻棹。两岸草烟低。青山啼子规。归来愁未寝。黛浅眉痕沁。花影转廊腰。红添酒面潮。","dynasty":"宋代","tags":"春天，闺怨","title":"菩萨蛮·暄风迟日春光闹"}
{"author":"谢逸","content":"金气秋分，风清露冷秋期半。凉蟾光满。桂子飘香远。素练宽衣，仙仗明飞观。霓裳乱。银桥人散。吹彻昭华管。","dynasty":"宋代","title":"点绛唇"}
{"author":"谢逸","content":"青锦缠条佩剑，紫丝络辔飞骢。入关意气喜生风。年少胸吞云梦。金阙日高露泣，东华尘软香红。争看荀氏第三龙。春暖桃花浪涌。","dynasty":"宋代","tags":"离别，豪迈","title":"西江月·送朱泮英"}
{"author":"谢逸","content":"北阙弓旌未见招，茅亭高卧对山椒。诗成稚子应能诵，酒熟邻翁渐可邀。宁似杜陵长蹭蹬，不依严武更逍遥。细思洗马池边路，便是成都万里桥。","dynasty":"宋代","title":"寄幼槃弟"}
{"author":"谢逸","content":"司业端能乞酒钱，谁忧坐客冷无毡。相望建业只千里，不见徐侯今七年。江水江花同臭味，海南海北各山川。试问烟波何处好，老夫欲理钓鱼船。","dynasty":"宋代","title":"寄徐师川"}
{"author":"谢逸","content":"雨退飞廉决怒云，百花净尽扫埃尘。大千沙界乾坤阔，一段江山日月新。浩荡烟波鲸海晚，漰腾雪浪锦城春。谁人独采南山蕨，窗外休呼祁孔宾。","dynasty":"宋代","title":"暮春感怀"}
{"author":"谢逸","content":"妙净光云覆八荒，经行聚落得清凉。阎浮檀水心无染，优钵罗花体自香。赤舄未容趋北阙，绿槐先已兆东墙。应真外见中和色，岂在眉间一点黄。","dynasty":"宋代","title":"送朱世英其一"}
{"author":"谢逸","content":"漠漠薰风锦旆翻，綵衣聊复殿名藩。行藏有道朱弦直，表里无瑕白玉温。燕寝妙香凝碧缕，夜谈孤月落金盆。试将执拂拈槌手，行秉玄圭侍至尊。","dynasty":"宋代","title":"送朱世英其二"}
{"author":"谢逸","content":"短褐登门每自惭，仅同太史滞周南。沈迷晚学三无漏，懒慢长疑七不堪。平日漫悬高士榻，此行应共德公谈。他年解组归来日，尚许南荣见老聃。","dynasty":"宋代","title":"送朱世英其三"}
{"author":"谢逸","content":"朔风吹鬓幅巾斜，饭了呼童碾露芽。竹影萧萧围我舍，溪流渺渺对君家。古心莫为世情改，老眼聊凭文字遮。安得一蓑烟雨里，小船载酒卧芦花。","dynasty":"宋代","title":"怀吴迪吉"}
{"author":"谢逸","content":"屏居不到日边久，安得黄封印赤泥。折遍溪堂红菡萏，酿成湘酎碧玻璃。洞庭春色名应减，道院丹泉价益低。聊挹小樽供寿母，烦君自注玉东西。","dynasty":"宋代","title":"送汪叔野水芝法酝"}
{"author":"谢逸","content":"凉月凄风透客衣，离亭无奈角声悲。解围未设王家障，举案先齐孟氏眉。青眼难兄嗟久别，白头寿母梦相思。胸中若有功名念，莫待钟鸣漏尽时。","dynasty":"宋代","title":"用汪信民韵送叔野迎妇山阳"}
{"author":"谢逸","content":"飞花眯目乱纷纷，细草裙腰绿映门。山色入帘清可挹，湖光照座冷无痕。揄扬春色烦诗句，排遣愁情赖酒樽。预想明年君去后，沙寒竹净野烟昏。","dynasty":"宋代","title":"与高彦应司理游南湖"}
{"author":"谢逸","content":"斩新气象旧书堂，堂里幽人璧一双。雨洗花光红绕舍，风摇竹影碧含窗。山横云外青螺髻，树列檐前翠羽幢。城上乌啼归棹急，笛声嘹亮月澄江。","dynasty":"宋代","title":"陪通守承议游铁山书堂"}
{"author":"谢逸","content":"知君才是出群雄，怜我生涯独转蓬。稚子凄凉缘岁恶，鄙夫寂寞坐诗穷。百年鼎鼎风埃里，万事悠悠醉眼中。幸有孟光堪举案，退居真欲效梁鸿。","dynasty":"宋代","title":"次王直方承务见寄韵"}
{"author":"谢逸","content":"雨后山川秀满溪，洞门疑是辟尘犀。白沙翠竹溪光净，细草幽花野径迷。閒步禅林思蝶化，倦骑朝马听鸡啼。使君自得真消息，祖令须烦大士提。","dynasty":"宋代","title":"陪王守游明水其一"}
{"author":"谢逸","content":"山拥云鬟扫夕霏，千林浮翠发初晞。雷音震谷朱轮转，霞影摇空綵旆飞。晓雾拂襟怜冉弱，晚风掀袂爱清微。夕阳楼上吹笳管，归骑遥瞻两塔巍。","dynasty":"宋代","title":"陪王守游明水其二"}
{"author":"谢逸","content":"初见南湖冻未消，只今流水又平桥。驱除腊雪烦梅蕊，收拾春风倩柳条。岂有故人行作别，不将樽酒慰无聊。府中诸史皆英妙，早晚相从幸见招。","dynasty":"宋代","title":"同信民出城南访正叔共约南湖之游至今不果信民即有长沙之行恐遂爽约戏作诗以督之"}
{"author":"谢逸","content":"未访稽山棹酒船，先寻小有洞中天。葛巾藜杖轻轩冕，盂饭盘蔬鄙饩牵。巢父掉头休入海，焦生雄辩且惊筵。老僧瀹茗供清兴，旋拾枯松煮涧泉。","dynasty":"宋代","title":"又饮西塔寺游南湖用老杜城西陂泛舟诗为韵"}
{"author":"谢逸","content":"不随俗客老尘寰，晚节逍遥水石间。独佩药囊来泽国，只留丹灶在梭山。身如野鹤更无侣，心似白云长是闲。若见刘仙问消息，幸分馀粒及衰颜。","dynasty":"宋代","title":"送梭山朱道人"}
{"author":"谢逸","content":"直道逢人多龃龉，高怀向我最恢疏。不贪但守司城宝，无泽应辞季武车。池种青莲看妙净，庭栽翠竹悟真如。何年来过溪堂饭，小圃携篮自摘蔬。","dynasty":"宋代","title":"次韵汪信民见寄"}
{"author":"谢逸","content":"师住疏山祇树园，卧观云气起江村。百年鼎鼎春风转，一钵垂垂老眼昏。古殿横空森铁凤，夜潭翻浪落金盆。何时系缆西峰下，松柏阴中独叩门。","dynasty":"宋代","title":"送常老住疏山"}
{"author":"谢逸","content":"年少谈王陋汉儒，笔端万字压严徐。昔为酒客莺花绕，今作禅林水竹居。贱子已捐干禄学，故人休草绝交书。春风纵棹游萧寺，北望淮山正忆渠。","dynasty":"宋代","title":"游泉庵寺怀璧上人以徐飞锡杖出风尘为韵探得徐字"}
{"author":"谢逸","content":"洪家兄弟皆英妙，仲氏文章独起予。天末何人怀太白，日边谁子荐相如。东湖水落蛙声窘，南浦云横雁影疏。莫忆归鸿挥老泪，强裁诗句和潘徐。","dynasty":"宋代","title":"寄洪驹父兼简潘子真徐师川"}
{"author":"谢逸","content":"门外荒园一亩馀，长抛笔砚把犁锄。天边风露秋期近，海外交游音信疏。扬子家贫惟嗜酒，嵇康性懒不便书。龙沙江水连天阔，尺素何当寄鲤鱼。","dynasty":"宋代","title":"寄徐师川"}
{"author":"谢逸","content":"斸地移根未满林，庭前俄见影阴森。晚烟漠漠玉双峙，夜雨萧萧龙一吟。劲节扶疏真耐老，高才洒落少知音。参军吏隐世情薄，只有此君同我心。","dynasty":"宋代","title":"和詹存中种竹"}
{"author":"谢逸","content":"九衢尘里无停辀，君居陋巷不出游。满城恶少弋凫雁，对面故人风马牛。别后梦寒灯火夜，归来眼冷江湖秋。冯驩老大食不饱，起视八荒提蒯缑。","dynasty":"宋代","title":"闻徐师川自京师归豫章"}
{"author":"谢逸","content":"病夫不寐百忧集，起视斗柄东南倾。山林畏隹万壑笑，天地黯惨孤舟横。此身老矣几寒暑，四海茫然谁弟兄。江西米贵斗三百，好去淮南访友生。","dynasty":"宋代","title":"舟中不寝奉怀齐安潘大临蕲春林敏功"}
{"author":"谢逸","content":"欲寻靖节访东皋，复忆禅翁隐妙高。月送征鸿遵露渚，舟随飞鹭掠云涛。知公气压陈惊座，顾我诗惭谢法曹。胆落旧闻温御史，至今蛟兽尚腾逃。","dynasty":"宋代","title":"和陈倅泛舟寄莹中德翁印老其一"}
{"author":"谢逸","content":"澹云疏雨羃平皋，楼卧元龙百尺高。红旆已飞居易舫，赤心宁畏子胥涛。但知守道师前辈，未忍低头效此曹。天遣数公慰人望，万年富贵恐难逃。","dynasty":"宋代","title":"和陈倅泛舟寄莹中德翁印老其二"}
{"author":"谢逸","content":"汴上相逢舣画桡，清愁万斛若冰消。弟兄直谅推三友，父子公忠擅四朝。对镜如如皆般若，开谈句句尽参寥。要知往事多虚幻，看取钱塘八月潮。","dynasty":"宋代","title":"和陈倅灵壁寄莹中二首其一"}
{"author":"谢逸","content":"风搅张园万木摇，黯然分袂客魂消。更无馀念留胸次，但有孤忠报圣朝。千里烟波舟泛泛，百年事业古寥寥。新诗吟就谁能写，安得巴东遇李潮。","dynasty":"宋代","title":"和陈倅灵壁寄莹中二首其二"}
{"author":"谢逸","content":"晚起无营著帽迟，萧疏霜鬓任风吹。病怀王子同倾酒，愁忆潘郎共赋诗。宁效骚人餐菊蕊，敢希朝士赐萸枝。白衣不至惭元亮，空对门生与二儿。","dynasty":"宋代","title":"重阳示万同德"}
{"author":"谢逸","content":"斩新气象晓怀清，拂面西风卯酒醒。万物归根秋寂寂，大田多稼雨冥冥。独逢隔水一山碧，不觉举头双眼青。预想明年生事足，不烦结柳使奴星。","dynasty":"宋代","title":"郊行书事"}
{"author":"谢逸","content":"门外远山肤寸碧，堂前溪水半篙深。仰看老鹤有清兴，静听幽琴无俗音。三釜及亲君养志，一瓢在巷我甘心。向平婚嫁何年毕，杖策长随支道林。","dynasty":"宋代","title":"次董之南韵"}
{"author":"谢逸","content":"薄有田园百不忧，诗书自乐更无求。形容风月三千首，笑傲林泉四十秋。岂意骑鲸寻李白，真成梦蝶化庄周。谁能倒激西江水，洗我胸中万斛愁。","dynasty":"宋代","title":"次季智伯韵"}
{"author":"谢逸","content":"疏影横斜月色新，肌肤清瘦不禁春。侵凌腊雪寒先觉，漏泄东风信最真。光滉妆台人未起，香迷野径蝶难亲。飘零点破苍苔地，安得灵犀为辟尘。","dynasty":"宋代","title":"和饶正叔梅花"}
{"author":"谢逸","content":"踏雪敲门愧履穿，孟公饮我酒盈船。捲帘光动山人帐，入户寒侵坐客毡。急洒江村迷静练，深藏茅舍认孤烟。明年策马长安去，谁念清吟孟浩然。","dynasty":"宋代","title":"与诸人集陈公美书堂观雪以朔雪洗尽烟岚昏为韵探得烟字"}
{"author":"谢逸","content":"求田问舍是何时，随分生涯可乐饥。梦玉今年初学语，阿宜他日定能诗。两家子弟俱无恙，一体文章是有师。但得耕桑了门户，吾人不用宁馨儿。","dynasty":"宋代","title":"王立之寄书言其子阿宜渐学作诗及问余稚子梦玉安否作诗奉戏"}
{"author":"谢逸","content":"东都曾见汝生时，客舍孤吟夜忍饥。忆昨能为鸐鹆舞，祗今应诵脊令诗。傥无气节如元礼，便有功名似药师。问道若知真理窟，且分馀论及吾儿。","dynasty":"宋代","title":"复用前韵寄李声之子阿大"}
{"author":"谢逸","content":"风撼丝桐带月明，羽人乘醉截秋声。七弦妙制饶仙品，二尺良材称道情。池小未开春浪泛，岳低犹欠暮云生。何妨乞与元中术，临化无妨膝上横。","dynasty":"宋代","title":"琴"}
{"author":"谢逸","content":"异乡寒觉早，故国信来稀。秋风江上望，一雁正南飞。","dynasty":"宋代","title":"秋"}
{"author":"谢逸","content":"朝见一枝吐，暮吟疏影寒。亭亭不解语，助我青毫端。","dynasty":"宋代","title":"墨梅其一"}
{"author":"谢逸","content":"星落江东化梵宫，楼台金碧骇鱼龙。此轩端有南康趣，只欠匡庐五老峰。","dynasty":"宋代","title":"题叠翠轩"}
{"author":"谢逸","content":"门前杨柳未藏鸦，溪上樱桃已著花。午梦觉来闻好语，阿连有信欲还家。","dynasty":"宋代","title":"闻幼槃弟归喜而有作其一"}
{"author":"谢逸","content":"风雨多年不对床，便当携被过溪堂。曲肱但作吉祥卧，浇舌惟无般若汤。","dynasty":"宋代","title":"闻幼槃弟归喜而有作其二"}
{"author":"谢逸","content":"未放温风破柳条，先教庭树雪花飘。初疑乾雨从空堕，不觉香酥著地消。","dynasty":"宋代","title":"春雪其一"}
{"author":"谢逸","content":"天公不愤小桃开，故剪瑶花伴落梅。后夜月明风更恶，有人无语独登台。","dynasty":"宋代","title":"春雪其二"}
{"author":"谢逸","content":"罗浮山下月纷纷，曾共苏仙醉一樽。不是玉妃来堕世，梦中底事见冰魂。","dynasty":"宋代","title":"梅六首其一"}
{"author":"谢逸","content":"城中桃李休相笑，林下清风汝未知。本是前村深处物，竹篱茅舍却相宜。","dynasty":"宋代","title":"梅六首其二"}
{"author":"谢逸","content":"镂冰叠雪斗清盈，莫笑肌肤太瘦生。底事狂风催结子，要当煮酒趁清明。","dynasty":"宋代","title":"梅六首其三"}
{"author":"谢逸","content":"暗香疏影浑无赖，雨打风吹更可怜。嚼蕊但能供我醉，点妆应是为君妍。","dynasty":"宋代","title":"梅六首其四"}
{"author":"谢逸","content":"杨花榆荚风流浅，秾李夭桃气味凡。只有寒香无俗韵，不烦吹笛恼掺掺。","dynasty":"宋代","title":"梅六首其五"}
{"author":"谢逸","content":"老大无人伴我閒，忆梅幽意颇相关。不如移植溪堂后，免使凡夫俗手攀。","dynasty":"宋代","title":"梅六首其六"}
{"author":"谢逸","content":"细朵斜枝恼意香，月明疏影媚横塘。悬知不结青青子，故作无情淡淡妆。","dynasty":"宋代","title":"戏题百叶梅花"}
{"author":"谢逸","content":"蒲芽荇带绕清池，锦缆牵船水拍堤。好是淡烟疏雨里，远峰青处子规啼。","dynasty":"宋代","title":"春词其一"}
{"author":"谢逸","content":"午睡醒来炷晚香，麝煤冉冉袭衣裳。垂杨莫道无才思，故遣飞花入洞房。","dynasty":"宋代","title":"春词其二"}
{"author":"谢逸","content":"曲栏干外柳垂垂，罗幕风轻燕子飞。独倚危楼思往事，落红撩乱点春衣。","dynasty":"宋代","title":"春词其三"}
{"author":"谢逸","content":"豆蔻梢头春事休，风飘万点只供愁。杜鹃啼破三更月，梦绕云间百尺楼。","dynasty":"宋代","title":"春词其四"}
{"author":"谢逸","content":"院落帘垂春日长，嫩晴天气牡丹香。细看玉面天然白，不及姚家宫样黄。","dynasty":"宋代","title":"春词其五"}
{"author":"谢逸","content":"门前杨柳暗沙汀，雨湿东风未放晴。点点落花春事晚，青青芳草暮愁生。","dynasty":"宋代","title":"春词其六"}
{"author":"谢逸","content":"院落轻寒犹侧侧，园林黄鸟未交交。韶光幸自无人觉，谁遣东风染柳梢。","dynasty":"宋代","title":"城南其一"}
{"author":"谢逸","content":"长恐归时已闭关，西坛虽好敢盘桓。可怜月夜杉松影，输与沙鸥野鹤看。","dynasty":"宋代","title":"城南其二"}
{"author":"谢逸","content":"未折香枝插鬓鸦，月和疏影上檐牙。诗人莫作夭桃看，不是玄都观里花。","dynasty":"宋代","title":"和饶正叔碧桃绝句"}
{"author":"谢逸","content":"冷香消尽晚风吹，脉脉无言对落晖。旧日郭西千树雪，今随蝴蝶作团飞。","dynasty":"宋代","title":"梨花已谢戏作二诗伤之其一"}
{"author":"谢逸","content":"剪剪轻风漠漠寒，玉肌萧瑟粉香残。一枝带雨墙头出，不用行人著眼看。","dynasty":"宋代","title":"梨花已谢戏作二诗伤之其二"}
{"author":"谢逸","content":"谁能货马即求船，分袂都门又一年。翳翳夏槐联骑语，萧萧秋雨对床眠。","dynasty":"宋代","title":"寄查多闻其一"}
{"author":"谢逸","content":"大梁客舍虽无事，博塞欢娱未称情。不若夷门搔首坐，倘逢黄发识侯嬴。","dynasty":"宋代","title":"寄查多闻其二"}
{"author":"谢逸","content":"白发逢春老更狂，衰颜得酒脸生光。旋张裙幄林中醉，不管槐花开后忙。","dynasty":"宋代","title":"醉中排闷其一"}
{"author":"谢逸","content":"春来莫学虎头痴，趁取风光二月时。剩觅吴笺呼阿买，醉中准拟写新诗。","dynasty":"宋代","title":"醉中排闷其二"}
{"author":"谢逸","content":"溪堂日日春光好，问柳中丞殊未来。暂辍老妻棋局手，白头相对酌新醅。","dynasty":"宋代","title":"醉中排闷其三"}
{"author":"谢逸","content":"武昌门外柳如烟，想见潘侯枕曲眠。欲借一帆春水去，江边皆是楚州船。","dynasty":"宋代","title":"醉中排闷其四"}
{"author":"谢逸","content":"曹刘翰墨有家风，不学随时语更雄。莫似溪堂老居士，十年林下坐诗穷。","dynasty":"宋代","title":"送曹圣延刘济道归宜春其一"}
{"author":"谢逸","content":"家在集云峰下居，门前翠竹尽真如。道人若许通消息，邀我须凭雁足书。","dynasty":"宋代","title":"送曹圣延刘济道归宜春其二"}
{"author":"谢逸","content":"白发无端种种生，每逢佳节只心惊。老妻稚子知人意，但把菖蒲酒细倾。","dynasty":"宋代","title":"端午绝句二首其一"}
{"author":"谢逸","content":"病臂懒缠长命缕，破衣羞带赤灵符。樽中有酒不得醉，忆著三闾屈大夫。","dynasty":"宋代","title":"端午绝句二首其二"}
{"author":"谢逸","content":"平湖奁镜净无尘，地接西坛共一云。安得御风如列子，更邀明月访元君。","dynasty":"宋代","title":"南湖绝句戏高彦应司理其一"}
{"author":"谢逸","content":"野情萧散不便书，老大无心赋子虚。待借南湖双艓子，绿荷阴里看游鱼。","dynasty":"宋代","title":"南湖绝句戏高彦应司理其二"}
{"author":"谢逸","content":"芰荷香里文章静，蘋藻汀边职事清。若使渊明知此味，折腰五斗可忘情。","dynasty":"宋代","title":"南湖绝句戏高彦应司理其三"}
{"author":"谢逸","content":"山色波光入座中，笑谈不觉酒杯空。掾曹莫作刑官看，兼有江湖隐者风。","dynasty":"宋代","title":"南湖绝句戏高彦应司理其四"}
{"author":"谢逸","content":"碧瓦朱甍午影凉，软风翻袂送清香。荷花也似知秋近，故敛羞容避夕阳。","dynasty":"宋代","title":"南湖绝句戏高彦应司理其五"}
{"author":"谢逸","content":"疏疏小雨阁春云，步屧轻便不涴尘。湖上沙鸥莫惊顾，吾曹岂是觅鱼人。","dynasty":"宋代","title":"文美约游南湖戏作绝句其一"}
{"author":"谢逸","content":"沙井泉甘自试茶，匆匆一饭野僧家。翛然放棹各归去，不踏城西晚鼓衙。","dynasty":"宋代","title":"文美约游南湖戏作绝句其二"}
{"author":"谢逸","content":"江南山水只供愁，征雁来时正倚楼。十里珠帘皆可意，西风吹梦到扬州。","dynasty":"宋代","title":"送王禹锡其一"}
{"author":"谢逸","content":"西风撩竹作秋声，勾引诗人太瘦生。安得昭华吹玉笛，满船明月送君行。","dynasty":"宋代","title":"送王禹锡其二"}
{"author":"谢逸","content":"才闻歌板情难忍，支枕呻吟二竖婴。天上楼成邀李贺，山中石老失初平。","dynasty":"宋代","title":"哭胡民望其一"}
{"author":"谢逸","content":"翻手成文同舍惊，长安日饭五侯鲭。只因太史多饶舌，曼倩方知是岁星。","dynasty":"宋代","title":"哭胡民望其二"}
{"author":"谢逸","content":"江边怪石老嶙峋，雨洗斑斑翠藓纹。本是人间无用物，岂应丞相等閒分。","dynasty":"宋代","title":"金石台"}
{"author":"谢逸","content":"平生学道慕裴休，投老无心赏莫愁。特买扁舟载明月，谁人伴我五湖游。","dynasty":"宋代","title":"和智伯绝句其一"}
{"author":"谢逸","content":"红旗黄纸不关身，世事如云日日新。对客莫谈非圣语，人生要醉五经醇。","dynasty":"宋代","title":"和智伯绝句其二"}
{"author":"谢逸","content":"黄四娘家花有声，杜陵野老最关情。恐遭江上春风恼，岂是哦诗太瘦生。","dynasty":"宋代","title":"和智伯绝句其三"}
{"author":"谢逸","content":"攀条弄蕊不须忙，家有名园饮辟疆。但得胸怀了无累，尘中宾主可相忘。","dynasty":"宋代","title":"和智伯绝句其四"}
{"author":"谢逸","content":"竹风烟静午阴凉，饭罢呼童启北窗。试拂横床供昼寝，且容幽梦绕清江。","dynasty":"宋代","title":"夏日"}
{"author":"谢逸","content":"梧桐叶落覆东墙，院落风清枕簟凉。梦觉疏钟鸣远寺，一池明月芰荷香。","dynasty":"宋代","title":"夜兴"}
{"author":"谢逸","content":"满城风雨近重阳，无奈黄花恼意香。雪浪翻天迷赤壁，令人西望忆潘郎。","dynasty":"宋代","title":"亡友潘邠老有满城风雨近重阳之句今去重阳四日而风雨大作遂用邠老之句广为三绝句其一"}
{"author":"谢逸","content":"满城风雨近重阳，不见修文地下郎。想得武昌门外柳，垂垂老叶半青黄。","dynasty":"宋代","title":"亡友潘邠老有满城风雨近重阳之句今去重阳四日而风雨大作遂用邠老之句广为三绝句其二"}
{"author":"谢逸","content":"满城风雨近重阳，安得斯人共一觞。欲问小冯今健否，云中孤雁不成行。","dynasty":"宋代","title":"亡友潘邠老有满城风雨近重阳之句今去重阳四日而风雨大作遂用邠老之句广为三绝句其三"}
{"author":"谢逸","content":"复忆敖峰万叠山，云中归路踏弯环。霜乾木落重阳后，莫见黄花便破颜。","dynasty":"宋代","title":"送通上人归上高其一"}
{"author":"谢逸","content":"一筇归去旧庵居，卧听修廊吼木鱼。寄语堂头老尊宿，祇题数字答君书。","dynasty":"宋代","title":"送通上人归上高其二"}
{"author":"谢逸","content":"重九登高折未残，霜蕤犹带晚香寒。莫嫌烂熳开何益，秀色侵人若可餐。","dynasty":"宋代","title":"仲邦惠菊花诗以戏之"}
{"author":"谢逸","content":"碧浪鳞鳞浅见沙，丹枫林里两三家。舟横渡口渔翁醉，梦觉西江芦荻花。","dynasty":"宋代","title":"郊行即事"}
{"author":"谢逸","content":"竹篱茅舍掩柴扉，衰草寒烟野径迷。只有白鸥无俗韵，何年相伴老清溪。","dynasty":"宋代","title":"北津渡"}
{"author":"谢逸","content":"白雪凝酥点额黄，蔷薇清露湿衣裳。西风扫尽狂蜂蝶，独伴天边桂子香。","dynasty":"宋代","title":"桂花其一"}
{"author":"谢逸","content":"花边柳际，已渐知春意。归信不知何日是。旧恨欲拚无计。故人零落西东，题诗待倩归鸿。惟有多情芳草，年年处处相逢。","dynasty":"宋代","title":"清平乐"}
{"author":"谢逸","content":"烟雨幂横塘，绀色涵清浅。谁把并州快剪刀，剪取吴江半。隐几岸乌巾，细葛含风软。不见柴桑避俗翁，心共孤云远。","dynasty":"宋代","title":"卜算子"}
{"author":"谢逸","content":"临川好，柳岸转平沙。门外澄江丞相宅，坛前乔木列仙家。春到满城花。行乐处，舞袖卷轻纱。谩摘青梅尝煮酒，旋煎白雪试新茶。明月上檐牙。","dynasty":"宋代","title":"望江南"}
{"author":"谢逸","content":"画烛笼纱红影乱，门外紫骝嘶。分破云团月影亏。雪浪皱清漪。捧碗纤纤春笋瘦，乳雾泛冰瓷。两袖清风拂袖飞。归去酒醒时。","dynasty":"宋代","title":"武陵春（茶）"}
{"author":"谢逸","content":"一江秋水碧湾湾。绕青山。玉连环。帘幕低垂，人在画图间。闲抱琵琶寻旧曲，弹未了，意阑珊。飞鸿数点拂云端。倚阑看。楚天寒。拟倩东风，吹梦到长安。恰似梨花春带雨，愁满眼，泪阑干。","dynasty":"宋代","title":"江神子"}
{"author":"谢逸","content":"弄晴数点梨梢雨。门外画桥寒食路。杜鹃飞破草间烟、蛱蝶惹残花底露。东君著意怜樊素。一段韶华都付与。妆成不管露桃嗔，舞罢从教风柳妒。","dynasty":"宋代","title":"玉楼春"}
{"author":"谢逸","content":"花落莺啼春暮。陌上绿杨飞絮。金鸭晚香寒，人在洞房深处。无语。无语，叶上数声疏雨。","dynasty":"宋代","title":"如梦令"}
{"author":"谢逸","content":"楚山削玉云中碧，影落沙汀。秋水澄凝。一抹江天雁字横。金钱满地西风急，红蓼烟轻。帘外砧声。惊起青楼梦不成。","dynasty":"宋代","title":"采桑子"}
{"author":"谢逸","content":"宝柱横云雁影，朱弦隔叶莺声。风生玉指晚寒清。官样轻黄袖冷。饮罢尚留余意，曲终自有深情。归来江上数峰青。梅水横斜夜永。","dynasty":"宋代","title":"西江月"}
{"author":"谢逸","content":"芦花飘雪迷洲渚。送秋水、连天去。一叶小舟横别浦。数声鸿雁，两行鸥鹭。天淡潇湘暮。蓬窗醉梦惊箫鼓。回首青楼在何处。柳岸风轻吹残暑。菊开青蕊，叶飞红树。江上潇潇雨。","dynasty":"宋代","title":"青玉案"}
{"author":"谢逸","content":"老杜骑驴入草堂，独怜江路野梅香。定知深院黄昏后，疏影横斜更断肠。","dynasty":"宋代","title":"梅其一"}
{"author":"谢逸","content":"琼酥滴滴缀斜枝，想见香心未吐时。但有仙人殷七七，从教横笛月中吹。","dynasty":"宋代","title":"梅其二"}
{"author":"谢逸","content":"粉翅双翻大有情，海棠庭院往来轻。当时只羡滕王巧，一段风流画不成。","dynasty":"宋代","title":"蝴蝶"}
{"author":"谢逸","content":"毫端直似林逋鬼，千年万年作知己。孤山忆有咏残枝，洗尽铅华对寒水。","dynasty":"宋代","title":"墨梅其二"}
{"author":"谢逸","content":"芙蓉狼藉拒霜残，只有黄花巧耐寒。盈把已供陶令醉，落英分与屈原餐。","dynasty":"宋代","title":"就陈仲邦乞菊"}
{"author":"谢逸","content":"吾家阿连诗，美如青精饭。君尝从之游，剩馥润青简。我老世所憎，百推无一挽。君独频叩门，问我句中眼。此行赴功名，旧习暂锄铲。霜清山驿寒，酒醒夜闻雁。挑灯诵我诗，聊供一笑莞。","dynasty":"宋代","title":"送吴秀才赴辟廱"}
{"author":"谢逸","content":"豫章栋梁材，托身南山阿。王者建大厦，匠氏施斧柯。万夫挽不行，留滞在河浒。自非浪滔天，何由至王所。根虽埋土中，叶已随风飞。惟馀爨下柯，那得复相依。风吹兼雨打，日居复月诸。誓朽泥涂间，不及栎与樗。匠氏慎无悔，豫章当自宽。人生类如此，才难圣所叹。","dynasty":"宋代","title":"豫章行"}
{"author":"谢逸","content":"渊明从远公，了此一大事。下视区中贤，略不可人意。不如归田园，万事付一醉。挥觞赋新诗，诗成聊自慰。初不求世售，世亦不我贵。意到语自工，心真理亦邃。何必闻虞韶，读此可忘味。我欲追其韵，恨无三尺喙。嗟叹之不足，作诗示同志。","dynasty":"宋代","title":"读陶渊明集"}
{"author":"谢逸","content":"王子遗我诗，五言若长城。谁谓永嘉末，复闻正始声。咄嗟千人废，雍容一坐倾。端能励节义，何必五鼎烹。","dynasty":"宋代","title":"和王立之见赠四首其一"}
{"author":"谢逸","content":"蛙蛤没泥涂，鲵鳅游畎浍。岂知北溟鲲，翱翔九霄外。长安夸奢子，奔走逐冠盖。古寺有佳人，幽吟发清籁。","dynasty":"宋代","title":"和王立之见赠四首其二"}
{"author":"谢逸","content":"幡然起东皋，曳裾入西洛。且捧毛义檄，莫蹑虞卿屩。智囊发新縢，经笥启尘钥。治国端有计，何惜万金药。回睨黄公垆，夐尔河山邈。","dynasty":"宋代","title":"寄洪龟父戏效其体其二"}
{"author":"谢逸","content":"张芝学书池水黑，章草如芝古无敌。右军睥睨难抗行，恨不临池作书癖。云何汝水之上崔嵬峰，到今方池有遗墨。此事不特古老传，往往故事书简册。南丰先生欣得之，手挥巨笔飞霹雳。云是逸少徜徉山水间，笔墨淋漓此其迹。呜呼胜事妙入神，千年尺水清粼粼。有时水面浮墨过，纷纷郁郁非烟云。我书敧倾不成字，秋雁斜行落窗纸。印泥沙法安可传，独抚馀踪玩清泚。但当一日书一箱，笔踪或在子钦行。他年若榜凌云殿，定不悬橙白头如仲将。","dynasty":"宋代","title":"右军墨池"}
{"author":"谢逸","content":"河东夫子文中虎，笔端挥洒如飞雨。馀波覃及百世孙，翰墨风流照今古。文章清丽有典则，胸怀恢廓无城府。拥麾山郡民气和，万顷黄云富禾黍。公馀雅会罗嘉宾，高论峥嵘挥玉麈。皂盖双旌别汝江，去作他邦民父母。伫看祖席列岐亭，梅影横斜媚村坞。定知玉诏下丹墀，宰府要公调鼎俎。","dynasty":"宋代","title":"代送柳权郡"}
{"author":"谢逸","content":"秋水无痕清见底。蓼花汀上西风起，一叶小舟烟雾里。兰棹舣，柳条带雨穿双鲤。自叹直钩无处使。笛声吹彻云山翠，鲙落霜刀红缕细，新酒美。醉来独枕莎衣睡。","dynasty":"宋代","title":"渔家傲"}
{"author":"谢逸","content":"枕簟置一榻，几杖置一筵。扫空净如水，洗心学僧禅。何必快哉风，襟怀自泠然。是身岂无垢，要以道洗湔。傥不念清凉，恐为烦暑缠。虽居土囊口，内热如烹煎。我自悟此理，三伏扇可捐。定知与列子，相友以忘年。","dynasty":"宋代","title":"王立之园亭七咏其四泠然斋"}
{"author":"谢逸","content":"小人拙生事，三冬卧无帐。忍寒东窗底，坐待朝曦上。徐徐晨光晞，稍稍气血畅。薰然四体和，恍若醉春酿。此法秘勿传，不易车百两。君胡得此法，开轩亦东向。苏公名大裘，意岂在万丈。但观名轩心，人人如挟纩。","dynasty":"宋代","title":"王立之园亭七咏其三大裘轩"}
{"author":"谢逸","content":"风剪冰花飞零乱。映梅梢、素影摇清浅。绣幄寒轻，兰薰烟暖。艳歌催得金荷卷。游梁已觉相如倦。忆去年、舟渡淮南岸。别后销魂，冷猿寒雁。角声只送黄昏怨。","dynasty":"宋代","title":"七娘子"}
{"author":"谢逸","content":"帘外雨，洗尽楚乡残暑。白露影边霞一缕。绀碧江天暮。沈水烟横香雾，茗碗浅浮琼乳。卧听鹧鸪啼竹坞。竹风清院宇。","dynasty":"宋代","title":"谒金门"}
{"author":"谢逸","content":"重九登高折未残，霜蕤犹带晚香寒。莫嫌烂熳开何益，秀色侵人若可餐。","dynasty":"宋代","title":"仲邦惠菊花诗以戏之"}
{"author":"谢逸","content":"复忆敖峰万叠山，云中归路踏弯环。霜乾木落重阳后，莫见黄花便破颜。","dynasty":"宋代","title":"送通上人归上高其一"}
{"author":"谢逸","content":"青锦缠条佩剑，紫丝络辔飞骢。入关意气喜生风。年少胸吞云梦。金阙日高露泣，东华尘软香红。争看荀氏第三龙。春暖桃花浪涌。","dynasty":"宋代","tags":"离别，豪迈","title":"西江月·送朱泮英"}
{"author":"谢逸","content":"冷猿寒雁淮山远，风袅青帘。飞雪廉纤。莫道空中是撒盐。到时乳鹊喧梧影，晓卷疏帘。彩服巡檐。索共梅花笑语添。","dynasty":"宋代","title":"采桑子"}
{"author":"谢逸","content":"帘外雨，洗尽楚乡残暑。白露影边霞一缕。绀碧江天暮。沈水烟横香雾，茗碗浅浮琼乳。卧听鹧鸪啼竹坞。竹风清院宇。","dynasty":"宋代","title":"谒金门"}
{"author":"谢逸","content":"昨夜山头月，照我杯潋滟。今朝云外山，寸碧若新染。人境两清绝，座客只君欠。俗子百无用，胜士一可念。君如苕溪女，不妆有幽艳。又如白堕醪，虽久味愈酽。雄文山有云，高论圭无玷。胸怀极坦夷，了不限城堑。胡不侍明光，峨冠佩长剑。宁甘广文冷，青灯对铅椠。何当襆被归，莫待孟光窆。放杖先生席，罢趋邦君坫。晚行蝉噪山，晓起鸡号店。到家先过我，信若符节验。门前马未嘶，屋上乌可占。呼儿拂几席，唤妇熨襦襜。欲具韩子餐，恐乏鱼菜赡。但当蒸瓠壶，莫笑卢公俭。老气得酒豪，灰寒尚复焰。虚心叩至道，膏肓待君砭。","dynasty":"宋代","title":"游西塔寺分韵赋诗怀汪信民以渊明停云诗岂无他人念子实多为韵探得念字"}
{"author":"谢逸","content":"翻手成文同舍惊，长安日饭五侯鲭。只因太史多饶舌，曼倩方知是岁星。","dynasty":"宋代","title":"哭胡民望其二"}
{"author":"谢逸","content":"罗浮山下月纷纷，曾共苏仙醉一樽。不是玉妃来堕世，梦中底事见冰魂。","dynasty":"宋代","title":"梅六首其一"}
{"author":"谢逸","content":"临川好，山影碧波摇。鱼跃冰池飞玉尺，云横石廪拂鲛绡。高树竹萧萧。寒食近，湖水绿平桥。繁杏梢头张锦旆，垂杨阴里系兰桡。游客解金貂。","dynasty":"宋代","title":"望江南"}
{"author":"谢逸","content":"桐叶成阴拂画檐。清风凉处卷疏帘。红绡舞袖萦腰柳，碧玉眉心媚脸莲。愁满眼，水连天。香笺小字倩谁传。梅黄楚岸垂垂雨，草碧吴江淡淡烟。","dynasty":"宋代","title":"鹧鸪天·桐叶成阴拂画檐"}
{"author":"谢逸","content":"绿发工词章，白头困州县。老气吞儿曹，胸中书万卷。遗我盈把珠，璀璨辉组练。何时游匡庐，登堂识君面。更邀谪仙人，共醉山间院。愿君出樊素，可供一笑倩。","dynasty":"宋代","title":"和王闲叟见赠兼简李商老"}
{"author":"谢逸","content":"老杜骑驴入草堂，独怜江路野梅香。定知深院黄昏后，疏影横斜更断肠。","dynasty":"宋代","title":"梅其一"}
{"author":"谢逸","content":"寺近仙坛西复西，醉中信足路应迷。鸣条风劲凋蒲柳，掠岸云低乱鹄鹥。檐外檀栾森翠巘，门前略彴跨清溪。葛巾藜杖真潇散，何必狨鞍鞚月题。","dynasty":"宋代","title":"和陈仲邦野步城西"}
{"author":"谢逸","content":"朝见一枝吐，暮吟疏影寒。亭亭不解语，助我青毫端。","dynasty":"宋代","title":"墨梅其一"}
{"author":"谢逸","content":"耿耿抱孤韵，寂寂扃柴扉。束书卧环堵，交游车马稀。风流佳公子，妙龄秉天机。邀予步层台，目送孤鸿飞。山影漾清渚，翠色侵人衣。渔浦晚烟暝，霁雰蒙夕晖。静言思叔子，怅然澹忘归。坐有庖丁手，奏刀心术微。万象含毫端，缣素聊一挥。古来胜达士，欻如朝露晞。吾人各勉力，毋为邹湛讥。","dynasty":"宋代","title":"拟岘台其一"}
{"author":"谢逸","content":"门外荒园一亩馀，长抛笔砚把犁锄。天边风露秋期近，海外交游音信疏。扬子家贫惟嗜酒，嵇康性懒不便书。龙沙江水连天阔，尺素何当寄鲤鱼。","dynasty":"宋代","title":"寄徐师川"}
{"author":"谢逸","content":"鄙夫拙生事，日晚儿号冬。白驹穿瓮牖，曲肱起犹慵。懒惰百无营，有酒时复中。孰知廊庙具，征骖犯寒风。行役岂不苦，王事不我容。劳佚虽有命，造物似不公。仰羡冲天鹤，孤飞邈难从。赖有云外山，所至如迎逢。是中有深意，高怀可默通。何当浮大白，一醉百念空。","dynasty":"宋代","title":"和陈倅宜黄书事"}
{"author":"谢逸","content":"静坐寂无事，一日似两日。闻之东坡公，此语妙无匹。晨漱夕曲肱，百年过如掷。投身声利场，更觉居诸疾。而君定何人，能使羲轮轶。虽无挥日戈，自得鲁阳术。但见弦望移，了不记甲乙。优游聊卒岁，何必日鼓瑟。","dynasty":"宋代","title":"王立之园亭七咏其七永日亭"}
{"author":"谢逸","content":"燕燕巢梁端，飘摇畏风雨。永夜不得眠，啾啾子求哺。秋风毛羽成，分飞不相顾。慎勿毁其室，此室安且固。","dynasty":"宋代","title":"夏夜杂兴其七"}
{"author":"谢逸","content":"春来莫学虎头痴，趁取风光二月时。剩觅吴笺呼阿买，醉中准拟写新诗。","dynasty":"宋代","title":"醉中排闷其二"}
{"author":"谢逸","content":"真净养儿如养羊，败群者去羊不伤。洪师斗擞蔬笋气，白昼穴我夫子墙。粥鱼斋鼓了无碍，坐禅不废谈文章。老师颔之笑不语，坏衲百孔穿寒光。洞庭风号波浪吼，笑揖逐客谈船窗。六月赤脚登大庾，黄茆瘴里餐槟榔。天宫不合困两鸟，洪徐接翼鸣南昌。毛群羽族不敢喘，师乃啁唽鸣其旁。欻起四明狂客念，扬澜恨不一苇航。男儿行役良自苦，水有鲛鳄陆豺狼。何当啖芋拨牛粪，拗折拄杖挂钵囊。","dynasty":"宋代","title":"送惠洪上人"}
{"author":"谢逸","content":"短褐登门每自惭，仅同太史滞周南。沈迷晚学三无漏，懒慢长疑七不堪。平日漫悬高士榻，此行应共德公谈。他年解组归来日，尚许南荣见老聃。","dynasty":"宋代","title":"送朱世英其三"}
{"author":"谢逸","content":"姮娥驾望舒，馀光粲天步。飞廉鼓清籁，萧萧响庭户。身欲从之游，怅望不能去。哦诗广九辩，庶几托风赋。","dynasty":"宋代","title":"夏夜杂兴其九"}
{"author":"谢逸","content":"门前杨柳未藏鸦，溪上樱桃已著花。午梦觉来闻好语，阿连有信欲还家。","dynasty":"宋代","title":"闻幼槃弟归喜而有作其一"}
{"author":"谢逸","content":"北阙弓旌未见招，茅亭高卧对山椒。诗成稚子应能诵，酒熟邻翁渐可邀。宁似杜陵长蹭蹬，不依严武更逍遥。细思洗马池边路，便是成都万里桥。","dynasty":"宋代","title":"寄幼槃弟"}
{"author":"谢逸","content":"花枝破蕾柳梢青。春寒拂面轻。一眉新月影三星。铜荷烛烬零。低凤扇，袅霓旌。珊珊环珮声。坐间谁识许飞琼。对郎仙骨清。","dynasty":"宋代","title":"醉桃源"}
{"author":"谢逸","content":"琼酥滴滴缀斜枝，想见香心未吐时。但有仙人殷七七，从教横笛月中吹。","dynasty":"宋代","title":"梅其二"}
{"author":"谢逸","content":"吾闻沃洲天姥间，又有彩烟之高山。山上之冈三十里，平视天姥浮青鬟。其中隐者吾所羡，身世长与浮云閒。种朮可疗九州疾，种稻自给千家餐。橘柑枣栗与桑柘，种者不少资者繁。","dynasty":"宋代","title":"彩烟山"}
{"author":"谢逸","content":"滴滴金盘露冷，萧萧玉宇风清。长庚入梦晓窗明。淡月微云耿耿。松竹五峰秋色，笙歌三市欢声。华堂开宴拥娉婷。天上人间共庆。","dynasty":"宋代","title":"西江月·滴滴金盘露冷"}
{"author":"谢逸","content":"人生一月间，开口笑几日。况复岁云暮，在堂悲蟋蟀。胡不为强欢，唧唧复唧唧。吾徒尘外姿，开怀见真率。达如商山皓，清若竹林逸。相逢各拊掌，一笑万事失。主人清旷士，作堂记其实。愿无负此堂，不为势利怵。时时叙离阔，中散志意毕。","dynasty":"宋代","title":"游文美清旷亭各以字为韵"}
{"author":"谢逸","content":"一江秋水碧湾湾。绕青山。玉连环。帘幕低垂，人在画图间。闲抱琵琶寻旧曲，弹未了，意阑珊。飞鸿数点拂云端。倚阑看。楚天寒。拟倩东风，吹梦到长安。恰似梨花春带雨，愁满眼，泪阑干。","dynasty":"宋代","title":"江神子/江城子"}
{"author":"谢逸","content":"剪剪轻风漠漠寒，玉肌萧瑟粉香残。一枝带雨墙头出，不用行人著眼看。","dynasty":"宋代","title":"梨花已谢戏作二诗伤之其二"}
{"author":"谢逸","content":"庵居已是介，又以介名庵。胡为酷好介，毋乃在律贪。人生要当介，君侯恐不堪。富贵不相贷，安得坐禅龛。客去自无事，客来不妨谈。但能了诸幻，起卧俱无惭。慎勿作住想，如茧缚老蚕。兴来出庵去，丛林禅可参。","dynasty":"宋代","title":"王立之园亭七咏其五介庵"}
{"author":"谢逸","content":"暄风迟日春光闹。蒲萄水绿摇轻棹。两岸草烟低。青山啼子规。归来愁未寝。黛浅眉痕沁。花影转廊腰。红添酒面潮。","dynasty":"宋代","tags":"春天，闺怨","title":"菩萨蛮·暄风迟日春光闹"}
{"author":"谢逸","content":"豆蔻梢头春事休，风飘万点只供愁。杜鹃啼破三更月，梦绕云间百尺楼。","dynasty":"宋代","title":"春词其四"}
{"author":"谢逸","content":"楼阁帘垂乳燕飞。圆荷细细点清溪。薰风破闷晚凉时。玉轸琴边兰思远，霜纨扇里翠眉低。柔蓝衫子闹蜂儿。","dynasty":"宋代","title":"浣溪沙"}
{"author":"谢逸","content":"骤雨池塘涨，飘风枕簟凉。野田肥雁鹜，官柳噪蜩螗。岁月书千古，功名酒一觞。尘缨如可濯，携女泛沧浪。","dynasty":"宋代","title":"秋日书怀"}
{"author":"谢逸","content":"未折香枝插鬓鸦，月和疏影上檐牙。诗人莫作夭桃看，不是玄都观里花。","dynasty":"宋代","title":"和饶正叔碧桃绝句"}
{"author":"谢逸","content":"漠漠薰风锦旆翻，綵衣聊复殿名藩。行藏有道朱弦直，表里无瑕白玉温。燕寝妙香凝碧缕，夜谈孤月落金盆。试将执拂拈槌手，行秉玄圭侍至尊。","dynasty":"宋代","title":"送朱世英其二"}
{"author":"谢逸","content":"金气秋分，风清露冷秋期半。凉蟾光满。桂子飘香远。素练宽衣，仙仗明飞观。霓裳乱。银桥人散。吹彻昭华管。","dynasty":"宋代","title":"点绛唇"}
{"author":"谢逸","content":"未放温风破柳条，先教庭树雪花飘。初疑乾雨从空堕，不觉香酥著地消。","dynasty":"宋代","title":"春雪其一"}
{"author":"谢逸","content":"剪剪轻风漠漠寒，玉肌萧瑟粉香残。一枝带雨墙头出，不用行人著眼看。","dynasty":"宋代","title":"梨花已谢戏作二诗伤之其二"}
{"author":"谢逸","content":"翻手成文同舍惊，长安日饭五侯鲭。只因太史多饶舌，曼倩方知是岁星。","dynasty":"宋代","title":"哭胡民望其二"}
{"author":"谢逸","content":"天籁号万窍，水石相吐吞。俛仰一瞬间，群动了无痕。乃知性分内，喧静本同根。君独诣此理，怀抱清而温。谈笑民事办，庭无凫鹜喧。隐几饯日夕，隙月窥黄昏。","dynasty":"宋代","title":"题止蘧轩"}
{"author":"谢逸","content":"风撼丝桐带月明，羽人乘醉截秋声。七弦妙制饶仙品，二尺良材称道情。池小未开春浪泛，岳低犹欠暮云生。何妨乞与元中术，临化无妨膝上横。","dynasty":"宋代","title":"琴"}
{"author":"谢逸","content":"霜清木落，深院帘栊静。池面卷烟波，莹香水、一奁明镜。修筠拂槛，疏翠挽婵娟，山雾敛，水云收，野阔江天迥。红消醉玉，酒面风前醒。罗幕护轻寒，锦屏空、金炉烬冷。星横参昂，梅径月黄昏，清梦觉，浅眉颦，窗外横斜影。","dynasty":"宋代","title":"蓦山溪（月夜）"}
{"author":"谢逸","content":"晓风残角，月里梅花落。宿雨醒时滋味恶。翠被轻寒漠漠。梦回一点相思，远山暗蹙双眉。不觉肌肤瘦玉，但知带减腰围。","dynasty":"宋代","title":"清平乐"}
{"author":"谢逸","content":"德不盖当代，名欲万世垂。刻石期后人，石与名俱隳。子厚名世士，投荒死南夷。柳民怀遗爱，作庙临罗池。韩公记其事，沈子书其词。韩词昭万古，沈诗妙一时。名实两无愧，后世传不疑。古人共閒燕，翰墨相娱嬉。食不设寒具，玩此前贤碑。愿作集古录，模楷欧少师。","dynasty":"宋代","title":"与诸人分韵咏古碑探得罗池庙记以池字为韵"}
{"author":"谢逸","content":"病臂懒缠长命缕，破衣羞带赤灵符。樽中有酒不得醉，忆著三闾屈大夫。","dynasty":"宋代","title":"端午绝句二首其二"}
{"author":"谢逸","content":"攀条弄蕊不须忙，家有名园饮辟疆。但得胸怀了无累，尘中宾主可相忘。","dynasty":"宋代","title":"和智伯绝句其四"}
{"author":"谢逸","content":"国欲求忠臣，忠臣乃孝子。为臣若不忠，泉下颡有泚。居士丘园英，参禅得佛髓。家有两男儿，孝秀冠闾里。大儿守名教，小儿饱书史。颀然诸子孙，眉目皆可喜。人言居士亡，居士实不死。","dynasty":"宋代","title":"哭陈居士"}
{"author":"谢逸","content":"梅清不受尘，月净本无垢。微风更解事，排遣香入牖。倏思阿明语，清与此花偶。天资已超轶，况得善师友。洞然胸明白，欲扫不容帚。客来相视笑，不知语出口。平生憎俗人，未语辄先呕。不逢屈突生，宁食艾三斗。乃知我辈中，如师亦稀有。但想月中梅，作诗清如昼。","dynasty":"宋代","title":"月中观梅花怀月上人"}
{"author":"谢逸","content":"吾祖牧临汝，滞讼清公庭。胥吏退雁鹜，疏帘挂寒厅。鼓角唤幽梦，草色池塘青。双旌引五马，驾言出郊坰。足蹑云端屐，手展贝叶经。税驾妙高台，几砚陈轩棂。朱墨纷在眼，梵宇森如星。台倾人已寂，声名蔼馀馨。想公忘言处，角挂山中羚。","dynasty":"宋代","title":"翻经台"}
{"author":"谢逸","content":"平生四海秦少仪，造化小儿何苦之。端能浸假求鸮炙，定不泣涕眠牛衣。问梦是想理既剖，杯中有蛇心不疑。何时过我举玉趾，不用门生并二儿。","dynasty":"宋代","title":"闻秦少仪病愈"}
{"author":"谢逸","content":"庵居已是介，又以介名庵。胡为酷好介，毋乃在律贪。人生要当介，君侯恐不堪。富贵不相贷，安得坐禅龛。客去自无事，客来不妨谈。但能了诸幻，起卧俱无惭。慎勿作住想，如茧缚老蚕。兴来出庵去，丛林禅可参。","dynasty":"宋代","title":"王立之园亭七咏其五介庵"}
{"author":"谢逸","content":"不通泮宫籍，端居常屡空。贫知俗益薄，老觉书有功。寂无裹饭客，门前翳蒿蓬。平生眼底人，粗知吾困穷。招呼城南游，饭我枵肠空。亭午得一饱，哦诗和秋虫。扪腹步南湖，缓带披凉风。渐见波心莲，颇忆新妆红。徐酌穆生醴，宛如和露浓。三咽不知味，百盏无醉容。但可胜茶汤，留饷东坡翁。儒生本酸寒，独处罹百凶。不谒魏元君，粗免恶少攻。","dynasty":"宋代","title":"与诸友游南湖分韵得红字"}
{"author":"谢逸","content":"河东夫子文中虎，笔端挥洒如飞雨。馀波覃及百世孙，翰墨风流照今古。文章清丽有典则，胸怀恢廓无城府。拥麾山郡民气和，万顷黄云富禾黍。公馀雅会罗嘉宾，高论峥嵘挥玉麈。皂盖双旌别汝江，去作他邦民父母。伫看祖席列岐亭，梅影横斜媚村坞。定知玉诏下丹墀，宰府要公调鼎俎。","dynasty":"宋代","title":"代送柳权郡"}
{"author":"谢逸","content":"林间露警鹤，城头日翻鸦。荷香晓逾清，山色秋更佳。寺有老比丘，视世如虚花。茶香语有味，境静思无邪。夕阳动归兴，天末散馀霞。徘徊不忍去，南楼吹晓笳。更约秋夜来，小船卧蒹葭。","dynasty":"宋代","title":"同吴迪吉汪信民游西塔寺分韵赋诗以荷花日落酣为韵探得荷花字其二"}
{"author":"谢逸","content":"东都曾见汝生时，客舍孤吟夜忍饥。忆昨能为鸐鹆舞，祗今应诵脊令诗。傥无气节如元礼，便有功名似药师。问道若知真理窟，且分馀论及吾儿。","dynasty":"宋代","title":"复用前韵寄李声之子阿大"}
{"author":"谢逸","content":"元君始云翔，华姑继羽化。独留曾与黎，高风配崧华。不随二女嫔，岂羡两乔嫁。尚馀脂泽念，多生缘未谢。化为芬利陀，耦立远公社。翠趺分双歧，并萼肩相亚。挹袖薰风晨，携手凉月夜。交枝艳散霞，同气香飘麝。疏影竞清妍，幽姿斗閒暇。何时各零落，秋高霜露下。洗妆见冰肌，乘云返姑射。此论传者谁，黄鹄为予话。","dynasty":"宋代","title":"游西塔寺分韵咏双莲以太华峰头玉井莲为韵探得华字"}
{"author":"谢逸","content":"大梁客舍虽无事，博塞欢娱未称情。不若夷门搔首坐，倘逢黄发识侯嬴。","dynasty":"宋代","title":"寄查多闻其二"}
{"author":"谢逸","content":"祸福初无门，吉凶本不僭。蹠寿颜夭折，此理竟谁验。贵不啬谗邪，富独饶聚敛。施施骄妻妾，百索无一欠。贞士抱清真，藜藿常不餍。人生鬼揶揄，奄忽就窀窆。吾友汪夫子，才力百夫赡。独立流俗中，如山不可堑。青衫困冷官，半世守寒俭。自从斯人亡，吾生良可厌。弦绝伯牙琴，墓挂徐卿剑。但馀清溪编，万丈垂光焰。朝来雨新霁，湖波清潋滟。禅堂净巾屦，僧榻凉枕簟。追寻旧游踪，历历皆可念。矢诗寓一哀，苦泪渍铅椠。","dynasty":"宋代","title":"集西塔寺怀亡友汪信民以言念君子温其如玉为韵探得念字"}
{"author":"谢逸","content":"芙蓉狼藉拒霜残，只有黄花巧耐寒。盈把已供陶令醉，落英分与屈原餐。","dynasty":"宋代","title":"就陈仲邦乞菊"}
{"author":"谢逸","content":"霜清木落，深院帘栊静。池面卷烟波，莹香水、一奁明镜。修筠拂槛，疏翠挽婵娟，山雾敛，水云收，野阔江天迥。红消醉玉，酒面风前醒。罗幕护轻寒，锦屏空、金炉烬冷。星横参昂，梅径月黄昏，清梦觉，浅眉颦，窗外横斜影。","dynasty":"宋代","title":"蓦山溪（月夜）"}
{"author":"谢逸","content":"德不盖当代，名欲万世垂。刻石期后人，石与名俱隳。子厚名世士，投荒死南夷。柳民怀遗爱，作庙临罗池。韩公记其事，沈子书其词。韩词昭万古，沈诗妙一时。名实两无愧，后世传不疑。古人共閒燕，翰墨相娱嬉。食不设寒具，玩此前贤碑。愿作集古录，模楷欧少师。","dynasty":"宋代","title":"与诸人分韵咏古碑探得罗池庙记以池字为韵"}
{"author":"谢逸","content":"祸福初无门，吉凶本不僭。蹠寿颜夭折，此理竟谁验。贵不啬谗邪，富独饶聚敛。施施骄妻妾，百索无一欠。贞士抱清真，藜藿常不餍。人生鬼揶揄，奄忽就窀窆。吾友汪夫子，才力百夫赡。独立流俗中，如山不可堑。青衫困冷官，半世守寒俭。自从斯人亡，吾生良可厌。弦绝伯牙琴，墓挂徐卿剑。但馀清溪编，万丈垂光焰。朝来雨新霁，湖波清潋滟。禅堂净巾屦，僧榻凉枕簟。追寻旧游踪，历历皆可念。矢诗寓一哀，苦泪渍铅椠。","dynasty":"宋代","title":"集西塔寺怀亡友汪信民以言念君子温其如玉为韵探得念字"}
{"author":"谢逸","content":"司业端能乞酒钱，谁忧坐客冷无毡。相望建业只千里，不见徐侯今七年。江水江花同臭味，海南海北各山川。试问烟波何处好，老夫欲理钓鱼船。","dynasty":"宋代","title":"寄徐师川"}
{"author":"谢逸","content":"芦花飘雪迷洲渚。送秋水、连天去。一叶小舟横别浦。数声鸿雁，两行鸥鹭。天淡潇湘暮。蓬窗醉梦惊箫鼓。回首青楼在何处。柳岸风轻吹残暑。菊开青蕊，叶飞红树。江上潇潇雨。","dynasty":"宋代","title":"青玉案·芦花飘雪迷洲渚"}
{"author":"谢逸","content":"贪夫蚁旋磨，冷官鱼上竿。","dynasty":"宋代","title":"句其一"}
{"author":"谢逸","content":"枕簟置一榻，几杖置一筵。扫空净如水，洗心学僧禅。何必快哉风，襟怀自泠然。是身岂无垢，要以道洗湔。傥不念清凉，恐为烦暑缠。虽居土囊口，内热如烹煎。我自悟此理，三伏扇可捐。定知与列子，相友以忘年。","dynasty":"宋代","title":"王立之园亭七咏其四泠然斋"}
{"author":"谢逸","content":"蒲芽荇带绕清池，锦缆牵船水拍堤。好是淡烟疏雨里，远峰青处子规啼。","dynasty":"宋代","title":"春词其一"}
{"author":"谢逸","content":"院落帘垂春日长，嫩晴天气牡丹香。细看玉面天然白，不及姚家宫样黄。","dynasty":"宋代","title":"春词其五"}
{"author":"谢逸","content":"柳絮风轻，梨花雨细。春阴院落帘垂地。碧溪影里小桥横，青帘市上孤烟起。镜约关情，琴心破睡。轻寒漠漠侵鸳被。酒醒霞散脸边红，梦回山蹙眉间翠。","dynasty":"宋代","tags":"写景，妇女，怀人","title":"踏莎行·柳絮风轻"}
{"author":"谢逸","content":"楚山削玉云中碧，影落沙汀。秋水澄凝。一抹江天雁字横。金钱满地西风急，红蓼烟轻。帘外砧声。惊起青楼梦不成。","dynasty":"宋代","title":"采桑子"}
{"author":"谢逸","content":"千点落花乱春思，杜宇一声生客愁。","dynasty":"宋代","title":"句其八"}
{"author":"谢逸","content":"河东夫子文中虎，笔端挥洒如飞雨。馀波覃及百世孙，翰墨风流照今古。文章清丽有典则，胸怀恢廓无城府。拥麾山郡民气和，万顷黄云富禾黍。公馀雅会罗嘉宾，高论峥嵘挥玉麈。皂盖双旌别汝江，去作他邦民父母。伫看祖席列岐亭，梅影横斜媚村坞。定知玉诏下丹墀，宰府要公调鼎俎。","dynasty":"宋代","title":"代送柳权郡"}
{"author":"谢逸","content":"剑池渺人物，孙子剑池杰。身不满五尺，胸次极岑绝。客来捉玉麈，清谈霏锯屑。至道初不烦，弹指万缘灭。端能领此意，麈柄行当折。对客了忘言，真成温伯雪。","dynasty":"宋代","title":"题捉玉轩"}
{"author":"谢逸","content":"未折香枝插鬓鸦，月和疏影上檐牙。诗人莫作夭桃看，不是玄都观里花。","dynasty":"宋代","title":"和饶正叔碧桃绝句"}
{"author":"谢逸","content":"丸丸松柏林，结根临古道。未逢匠石徒，岁久空合抱。圣人建明堂，良材日登造。左右乏先容，地遥安可到。愿言励岁寒，不改雪霜操。","dynasty":"宋代","title":"送临川教授叶端仁赴阙其一"}
{"author":"谢逸","content":"平生四海秦少仪，造化小儿何苦之。端能浸假求鸮炙，定不泣涕眠牛衣。问梦是想理既剖，杯中有蛇心不疑。何时过我举玉趾，不用门生并二儿。","dynasty":"宋代","title":"闻秦少仪病愈"}
{"author":"谢逸","content":"桐叶成阴拂画檐。清风凉处卷疏帘。红绡舞袖萦腰柳，碧玉眉心媚脸莲。愁满眼，水连天。香笺小字倩谁传。梅黄楚岸垂垂雨，草碧吴江淡淡烟。","dynasty":"宋代","title":"鹧鸪天·桐叶成阴拂画檐"}
{"author":"谢逸","content":"异乡寒觉早，故国信来稀。秋风江上望，一雁正南飞。","dynasty":"宋代","title":"秋"}
{"author":"谢逸","content":"秋水无痕清见底。蓼花汀上西风起，一叶小舟烟雾里。兰棹舣，柳条带雨穿双鲤。自叹直钩无处使。笛声吹彻云山翠，鲙落霜刀红缕细，新酒美。醉来独枕莎衣睡。","dynasty":"宋代","title":"渔家傲"}
{"author":"谢逸","content":"六曲阑干翠幕垂。香烬冷金猊。日高花外啭黄鹂。春睡觉、酒醒时。草青南浦，云横西塞，锦字杳无期。东风只送柳绵飞。全不管、寄相思。","dynasty":"宋代","title":"燕归梁"}
{"author":"谢逸","content":"风剪冰花飞零乱。映梅梢、素影摇清浅。绣幄寒轻，兰薰烟暖。艳歌催得金荷卷。游梁已觉相如倦。忆去年、舟渡淮南岸。别后销魂，冷猿寒雁。角声只送黄昏怨。","dynasty":"宋代","title":"七娘子"}
{"author":"谢逸","content":"料峭小桃风。凝淡春容。宝灯山列半天中。丽服靓妆携手处，笑语匆匆。酒滴小槽红。一饮千钟。铜荷擎烛绛纱笼。归去笙歌喧院落，月照帘栊。","dynasty":"宋代","title":"浪淘沙（上元）"}
{"author":"谢逸","content":"花枝破蕾柳梢青。春寒拂面轻。一眉新月影三星。铜荷烛烬零。低凤扇，袅霓旌。珊珊环珮声。坐间谁识许飞琼。对郎仙骨清。","dynasty":"宋代","title":"醉桃源"}
{"author":"谢逸","content":"晨光晓色扫檐晶。寒斋蝶梦惊。乱飘鸳瓦细无声。游扬柳丝轻。书幌冷，竹窗明。柴门只独扃。一尊浊酒为谁倾。梅花相对清。","dynasty":"宋代","title":"醉桃源（雪）"}
{"author":"谢逸","content":"香肩轻拍。尊前忍听，一声将息。昨夜浓欢，今朝别酒，明日行客。后回来则须来，便去也、如何去得。无限离情，无穷江水，无边山色。","dynasty":"宋代","title":"柳梢青（离别）"}
{"author":"谢逸","content":"风飘万点落花飞。残红枝上稀。平芜叶上淡烟迷。那堪春鸟啼。风细细，日迟迟。轻纱叠雪衣。多情多病懒追随。玉人应恨伊。","dynasty":"宋代","title":"醉桃源"}
{"author":"谢逸","content":"临川好，山影碧波摇。鱼跃冰池飞玉尺，云横石廪拂鲛绡。高树竹萧萧。寒食近，湖水绿平桥。繁杏梢头张锦旆，垂杨阴里系兰桡。游客解金貂。","dynasty":"宋代","title":"望江南"}
{"author":"谢逸","content":"桐叶成阴拂画檐。清风凉处卷疏帘。红绡舞袖萦腰柳，碧玉眉心媚脸莲。愁满眼，水连天。香笺小字倩谁传。梅黄楚岸垂垂雨，草碧吴江淡淡烟。","dynasty":"宋代","title":"鹧鸪天"}
{"author":"谢逸","content":"楝花飘砌。蔌蔌清香细。梅雨过，萍风起。情随湘水远，梦绕吴峰翠。琴书倦，鹧鸪唤起南窗睡。密意无人寄。幽恨凭谁洗。修竹畔，疏帘里。歌余尘拂扇，舞罢风掀袂。人散后，一钩淡月天如水。","dynasty":"宋代","tags":"婉约，夏天，写景，生活","title":"千秋岁·咏夏景"}
{"author":"谢逸","content":"琢雕山骨奇，磨砻发光炯。体润云气生，寒泉洌幽井。平生心腹交，陈玄及毛颖。德重不倾侧，中虚且渊静。置之棐几间，吾身日三省。","dynasty":"宋代","title":"端溪砚"}
{"author":"谢逸","content":"芙蓉狼藉拒霜残，只有黄花巧耐寒。盈把已供陶令醉，落英分与屈原餐。","dynasty":"宋代","title":"就陈仲邦乞菊"}
{"author":"谢逸","content":"不踏南湖路，端居两见春。浮花空过眼，浊酒漫濡唇。曳杖惟今日，开樽有故人。何须推物理，行乐及佳辰。","dynasty":"宋代","title":"黄通理邀游南湖"}
{"author":"谢逸","content":"渊明从远公，了此一大事。下视区中贤，略不可人意。不如归田园，万事付一醉。挥觞赋新诗，诗成聊自慰。初不求世售，世亦不我贵。意到语自工，心真理亦邃。何必闻虞韶，读此可忘味。我欲追其韵，恨无三尺喙。嗟叹之不足，作诗示同志。","dynasty":"宋代","title":"读陶渊明集"}
{"author":"谢逸","content":"晓风残角，月里梅花落。宿雨醒时滋味恶。翠被轻寒漠漠。梦回一点相思，远山暗蹙双眉。不觉肌肤瘦玉，但知带减腰围。","dynasty":"宋代","title":"清平乐"}
{"author":"谢逸","content":"大梁客舍虽无事，博塞欢娱未称情。不若夷门搔首坐，倘逢黄发识侯嬴。","dynasty":"宋代","title":"寄查多闻其二"}
{"author":"谢逸","content":"未放温风破柳条，先教庭树雪花飘。初疑乾雨从空堕，不觉香酥著地消。","dynasty":"宋代","title":"春雪其一"}
{"author":"谢逸","content":"织女支机弃不用，老卢坠腰谁见收。君从何处得此石，恐有鬼物为君偷。不堪压作捣练石，仆在墙东如卧牛。何如置我清溪上，奇峰崒嵂临清流。鄙夫须髯锐如戟，青眸皓齿不我俦。惟有泉石肯相伴，不索吾米无所求。何时突兀入眼界，白头相对忘百忧。","dynasty":"宋代","title":"从黄宗鲁乞怪石"}
{"author":"谢逸","content":"青锦缠条佩剑，紫丝络辔飞骢。入关意气喜生风。年少胸吞云梦。金阙日高露泣，东华尘软香红。争看荀氏第三龙。春暖桃花浪涌。","dynasty":"宋代","tags":"离别，豪迈","title":"西江月·送朱泮英"}
{"author":"谢逸","content":"金节平分院落凉。黄昏帘幕卷西厢。冰轮碾碎粼粼碧，玉斧修成练练光。低照户，巧侵床。锦袍起舞谪仙狂。鹊飞影里觥筹乱，桂子风前笑语香。","dynasty":"宋代","title":"鹧鸪天"}
{"author":"谢逸","content":"龟以气而寿，龙以仁而灵。蛇以无足行，蚓以无肠鸣。大哉天地间，百怪不可名。洋洋西津水，念子行西征。与道如有闻，雁来当寄声。","dynasty":"宋代","title":"送胡民望入京"}
{"author":"谢逸","content":"剪剪轻风漠漠寒，玉肌萧瑟粉香残。一枝带雨墙头出，不用行人著眼看。","dynasty":"宋代","title":"梨花已谢戏作二诗伤之其二"}
{"author":"谢逸","content":"窗前两梧桐，清阴覆东墙。孙枝络珊瑚，圭叶裁琳琅。良材中琴瑟，幽栖期凤凰。愿先海岱贡，移根栽峄阳。","dynasty":"宋代","title":"夏夜杂兴其八"}
{"author":"谢逸","content":"天籁号万窍，水石相吐吞。俛仰一瞬间，群动了无痕。乃知性分内，喧静本同根。君独诣此理，怀抱清而温。谈笑民事办，庭无凫鹜喧。隐几饯日夕，隙月窥黄昏。","dynasty":"宋代","title":"题止蘧轩"}
{"author":"谢逸","content":"剑池渺人物，孙子剑池杰。身不满五尺，胸次极岑绝。客来捉玉麈，清谈霏锯屑。至道初不烦，弹指万缘灭。端能领此意，麈柄行当折。对客了忘言，真成温伯雪。","dynasty":"宋代","title":"题捉玉轩"}
{"author":"谢逸","content":"城中桃李休相笑，林下清风汝未知。本是前村深处物，竹篱茅舍却相宜。","dynasty":"宋代","title":"梅六首其二"}
{"author":"谢逸","content":"暗香疏影浑无赖，雨打风吹更可怜。嚼蕊但能供我醉，点妆应是为君妍。","dynasty":"宋代","title":"梅六首其四"}
{"author":"谢逸","content":"姚黄魏紫莫相猜。","dynasty":"宋代","title":"句其十二"}
{"author":"谢逸","content":"昔日陶彭泽，何尝见督邮。江淮宽运漕，幕府得优游。故旧谁青眼，功名要黑头。相思怀抱恶，注目倚南楼。","dynasty":"宋代","title":"寄李彬"}
{"author":"谢逸","content":"料峭小桃风。凝淡春容。宝灯山列半天中。丽服靓妆携手处，笑语匆匆。酒滴小槽红。一饮千钟。铜荷擎烛绛纱笼。归去笙歌喧院落，月照帘栊。","dynasty":"宋代","title":"浪淘沙（上元）"}
{"author":"谢逸","content":"临川好，柳岸转平沙。门外澄江丞相宅，坛前乔木列仙家。春到满城花。行乐处，舞袖卷轻纱。谩摘青梅尝煮酒，旋煎白雪试新茶。明月上檐牙。","dynasty":"宋代","title":"望江南"}
{"author":"谢逸","content":"求田问舍是何时，随分生涯可乐饥。梦玉今年初学语，阿宜他日定能诗。两家子弟俱无恙，一体文章是有师。但得耕桑了门户，吾人不用宁馨儿。","dynasty":"宋代","title":"王立之寄书言其子阿宜渐学作诗及问余稚子梦玉安否作诗奉戏"}
{"author":"谢逸","content":"飞飞空中萤，晔晔扬其光。假此寸草资，乘阴争炜煌。胶胶鸡既鸣，杲杲升扶桑。神奇复臭腐，尔生何可长。","dynasty":"宋代","title":"夏夜杂兴其一"}
{"author":"谢逸","content":"縠纹波面浮鸂鶒。蒲芽出水参差碧。满院落梅香。柳梢初弄黄。衣轻红袖皱。春困花枝瘦。睡起玉钗横。隔帘闻晓莺。","dynasty":"宋代","title":"菩萨蛮·縠纹波面浮鸂鶒"}
{"author":"谢逸","content":"曹刘翰墨有家风，不学随时语更雄。莫似溪堂老居士，十年林下坐诗穷。","dynasty":"宋代","title":"送曹圣延刘济道归宜春其一"}
{"author":"谢逸","content":"粉翅双翻大有情，海棠庭院往来轻。当时只羡滕王巧，一段风流画不成。","dynasty":"宋代","title":"蝴蝶"}
{"author":"谢逸","content":"短褐登门每自惭，仅同太史滞周南。沈迷晚学三无漏，懒慢长疑七不堪。平日漫悬高士榻，此行应共德公谈。他年解组归来日，尚许南荣见老聃。","dynasty":"宋代","title":"送朱世英其三"}
{"author":"谢逸","content":"家在集云峰下居，门前翠竹尽真如。道人若许通消息，邀我须凭雁足书。","dynasty":"宋代","title":"送曹圣延刘济道归宜春其二"}
{"author":"谢逸","content":"平生扬子云，识字造奇古。时有好事人，载酒问训诂。君乃贵公子，趣向亦如许。读书如鸡鸣，勤不乱风雨。亦有问字客，携壶就君语。君初不作难，应答了无忤。户外屦如云，作堂蔽寒暑。林甫端能来，勿与谈杕杜。","dynasty":"宋代","title":"王立之园亭七咏其六载酒堂"}
{"author":"谢逸","content":"荷花风细，乞巧楼中凉似水。天幕低垂。新月弯环浅晕眉。桥横乌鹊，不负年年云外约。残漏疏钟。肠断朝霞一缕红。","dynasty":"宋代","title":"减字木兰花（七夕）"}
{"author":"谢逸","content":"漠漠薰风锦旆翻，綵衣聊复殿名藩。行藏有道朱弦直，表里无瑕白玉温。燕寝妙香凝碧缕，夜谈孤月落金盆。试将执拂拈槌手，行秉玄圭侍至尊。","dynasty":"宋代","title":"送朱世英其二"}
{"author":"谢逸","content":"延陵多贤孙，杰然者迪吉。上书因自讼，宾客禁私觌。瞑目数归期，闭口防罚直。谒告呼朋侪，笑谈洗忧戚。开樽青莲界，逍遥以永日。翩翩客鼎来，草草筵初秩。子珍乐易人，开谈见胸臆。宗鲁与人交，坦然无畛域。君泽学古谈，论议简而质。伯更廊庙具，绿发居师席。泽民泮水英，每试辄中的。叔野饱书史，胸中万卷积。文美秉天机，温如苍玉璧。文康气雄豪，目睨天宇窄。中邦最清修，操履有绳尺。乐之似长康，痴绝故无匹。坐客皆奇才，椎钝莫如逸。诸人或见赏，颇爱性真率。不求身后名，但喜杯中物。世故了不知，一醉吾事毕。","dynasty":"宋代","title":"吴迪吉载酒永安寺会者十一分韵赋诗以字为韵予用逸字"}
{"author":"谢逸","content":"晓艳最便清露，晚红偏怯斜阳。移根栽近菊花傍。蜀锦翻成新样。坐客联挥玉尘，歌词细琢琼章。从今故事记溪堂。岁岁携壶共赏。","dynasty":"宋代","title":"西江月（木芙蓉）"}
{"author":"谢逸","content":"干禄心无竞，谋生计已疏。老催吾学圃，贫减汝观书。细雨同移果，清霜共挽蔬。何时江海去，蓑笠伴舂锄。","dynasty":"宋代","title":"与宗野宗朴二稚子观蔬圃其一"}
{"author":"谢逸","content":"密雪未知肤白，夜寒已觉香清。振芳堂下月盈庭。踏碎横斜疏影。且醉杯中绿蚁，休辞笛里清声。东君催促子青青。滋味要调金鼎。","dynasty":"宋代","title":"西江月"}
{"author":"谢逸","content":"不见徐侯久，梦绕西山阳。斯人天下士，秀拔无等双。捉麈望青天，意气吞八荒。平生学古功，胸次罗典章。商略造理窟，清论排风霜。弄笔有佳思，哦诗怀漫郎。恐非江湖客，黑头侍明光。不忘温处士，群书亦可将。","dynasty":"宋代","title":"寄徐师川戏效其体"}
{"author":"谢逸","content":"贪夫蚁旋磨，冷官鱼上竿。","dynasty":"宋代","title":"句其一"}
{"author":"谢逸","content":"雨后山川秀满溪，洞门疑是辟尘犀。白沙翠竹溪光净，细草幽花野径迷。閒步禅林思蝶化，倦骑朝马听鸡啼。使君自得真消息，祖令须烦大士提。","dynasty":"宋代","title":"陪王守游明水其一"}
{"author":"谢逸","content":"元龙湖海豪，盖代声籍籍。只今观耳孙，才皆万夫敌。叔兮美无度，伯也古遗直。当年种玉翁，什袭裹双璧。期公垂天云，佐郡试戢翼。尚开柴桑径，引领望三益。尝闻筑燕台，千里走乐剧。市骨捐千金，厩乘尽虎脊。公乃真好事，屣履见逢掖。定知子舆辈，一笑皆莫逆。","dynasty":"宋代","title":"三益斋诗"}
{"author":"谢逸","content":"月减一分魄，风生万壑秋。山烟连野白，湖水接天流。妙语怀支遁，清歌欠莫愁。洼樽聊共酌，无羡玉为舟。","dynasty":"宋代","title":"八月十六日夜玩月南湖用老杜韵"}
{"author":"谢逸","content":"德不盖当代，名欲万世垂。刻石期后人，石与名俱隳。子厚名世士，投荒死南夷。柳民怀遗爱，作庙临罗池。韩公记其事，沈子书其词。韩词昭万古，沈诗妙一时。名实两无愧，后世传不疑。古人共閒燕，翰墨相娱嬉。食不设寒具，玩此前贤碑。愿作集古录，模楷欧少师。","dynasty":"宋代","title":"与诸人分韵咏古碑探得罗池庙记以池字为韵"}
{"author":"谢逸","content":"求田问舍是何时，随分生涯可乐饥。梦玉今年初学语，阿宜他日定能诗。两家子弟俱无恙，一体文章是有师。但得耕桑了门户，吾人不用宁馨儿。","dynasty":"宋代","title":"王立之寄书言其子阿宜渐学作诗及问余稚子梦玉安否作诗奉戏"}
{"author":"谢逸","content":"海上人多逐臭，水沈价不论钱。自是渠无佛性，非关鼻孔寥天。","dynasty":"宋代","title":"以水沈香寄吕居仁戏作六言二首其二"}
{"author":"谢逸","content":"不见徐侯久，梦绕西山阳。斯人天下士，秀拔无等双。捉麈望青天，意气吞八荒。平生学古功，胸次罗典章。商略造理窟，清论排风霜。弄笔有佳思，哦诗怀漫郎。恐非江湖客，黑头侍明光。不忘温处士，群书亦可将。","dynasty":"宋代","title":"寄徐师川戏效其体"}
{"author":"谢逸","content":"九衢尘里无停辀，君居陋巷不出游。满城恶少弋凫雁，对面故人风马牛。别后梦寒灯火夜，归来眼冷江湖秋。冯驩老大食不饱，起视八荒提蒯缑。","dynasty":"宋代","title":"闻徐师川自京师归豫章"}
{"author":"谢逸","content":"姚黄魏紫莫相猜。","dynasty":"宋代","title":"句其十二"}
{"author":"谢逸","content":"柳絮风轻，梨花雨细。春阴院落帘垂地。碧溪影里小桥横，青帘市上孤烟起。镜约关情，琴心破睡。轻寒漠漠侵鸳被。酒醒霞散脸边红，梦回山蹙眉间翠。","dynasty":"宋代","tags":"写景，妇女，怀人","title":"踏莎行·柳絮风轻"}
{"author":"谢逸","content":"花枝破蕾柳梢青。春寒拂面轻。一眉新月影三星。铜荷烛烬零。低凤扇，袅霓旌。珊珊环珮声。坐间谁识许飞琼。对郎仙骨清。","dynasty":"宋代","title":"醉桃源"}
{"author":"谢逸","content":"不通泮宫籍，端居常屡空。贫知俗益薄，老觉书有功。寂无裹饭客，门前翳蒿蓬。平生眼底人，粗知吾困穷。招呼城南游，饭我枵肠空。亭午得一饱，哦诗和秋虫。扪腹步南湖，缓带披凉风。渐见波心莲，颇忆新妆红。徐酌穆生醴，宛如和露浓。三咽不知味，百盏无醉容。但可胜茶汤，留饷东坡翁。儒生本酸寒，独处罹百凶。不谒魏元君，粗免恶少攻。","dynasty":"宋代","title":"与诸友游南湖分韵得红字"}
{"author":"谢逸","content":"金节平分院落凉。黄昏帘幕卷西厢。冰轮碾碎粼粼碧，玉斧修成练练光。低照户，巧侵床。锦袍起舞谪仙狂。鹊飞影里觥筹乱，桂子风前笑语香。","dynasty":"宋代","title":"鹧鸪天"}
{"author":"谢逸","content":"红晕香腮粉未匀。梳妆闲淡稳精神。谁知碧嶂清溪畔，也有姚家一朵春。眉黛浅，为谁颦。莫将心事付朝云。坐中有客肠应断，忘了酴醿架下人。","dynasty":"宋代","title":"鹧鸪天"}
{"author":"谢逸","content":"水阔天低雁字横。小春时节晚寒清。梅梢月上纷纷白，竹坞风来冉冉轻。人似玉，酒如渑。入关意气喜风生。坐中有客联镳去，谁唱阳关第四声。","dynasty":"宋代","title":"鹧鸪天"}
{"author":"谢逸","content":"楼阁帘垂乳燕飞。圆荷细细点清溪。薰风破闷晚凉时。玉轸琴边兰思远，霜纨扇里翠眉低。柔蓝衫子闹蜂儿。","dynasty":"宋代","title":"浣溪沙"}
{"author":"谢逸","content":"浅色染春衣。衣上双双小雁飞。袖卷藕丝寒玉瘦，弹棋。赢得尊前酒一卮。冰雪拂胭脂。绛蜡香融落日西。唱彻阳关人欲去，依依。醉眼横波翠黛低。","dynasty":"宋代","title":"南乡子"}
{"author":"谢逸","content":"霜砧声急。潇潇疏雨梧桐湿。无言独倚阑干立。帘卷黄昏，一阵西风入。年时画阁佳宾集。玉人檀板当筵执。银瓶已断丝绳汲。莫话前欢，忍对屏山泣。","dynasty":"宋代","title":"醉落魄"}
{"author":"谢逸","content":"蝶飞烟草，莺啼云树，满院垂杨阴绿。轻风飘散杏梢红，更吹皱、池波如縠。珠帘日晚，银屏人散，楼上醉横霜竹。一春若道不相思，缘底事、红绡褪玉。","dynasty":"宋代","title":"鹊桥仙"}
{"author":"谢逸","content":"九日登高，倚楼人在秋空半。汝江如练。碧影涵云巘。醉看茱萸，定是明年健。清尊满。菊花黄浅。偏入陶潜眼。","dynasty":"宋代","title":"点绛唇"}
{"author":"谢逸","content":"拍岸蒲萄江水碧，柳带挽归艎。破闷琴风绕袖凉。蔌蔌楝花香。淡烟疏雨随宜好，何处不潇湘。愿作双飞老凤皇。莫学野鸳鸯。","dynasty":"宋代","title":"武陵春（送任民望归丰城）"}
{"author":"谢逸","content":"晓风残角，月里梅花落。宿雨醒时滋味恶。翠被轻寒漠漠。梦回一点相思，远山暗蹙双眉。不觉肌肤瘦玉，但知带减腰围。","dynasty":"宋代","title":"清平乐"}
{"author":"谢逸","content":"霜清木落，深院帘栊静。池面卷烟波，莹香水、一奁明镜。修筠拂槛，疏翠挽婵娟，山雾敛，水云收，野阔江天迥。红消醉玉，酒面风前醒。罗幕护轻寒，锦屏空、金炉烬冷。星横参昂，梅径月黄昏，清梦觉，浅眉颦，窗外横斜影。","dynasty":"宋代","title":"蓦山溪（月夜）"}
{"author":"谢逸","content":"横塘晕浅琉璃莹。绿叶阴浓庭院静。樱桃熟后麦秋凉，芍药开时槐夏永。蓬莱阁下红尘境。青羽扇低摇凤影。庭前玉树一枝春，香雾和烟新月冷。","dynasty":"宋代","title":"玉楼春（王守生日）"}
{"author":"谢逸","content":"个中怀抱谁排遣。恻恻轻寒风剪剪。细思梅蕊晚香浓，争似柳梢春色浅。娇口化道字歌声软。醉后微涡回笑靥。更无卓氏白头吟，只有卢郎年少恨。","dynasty":"宋代","title":"玉楼春"}
{"author":"谢逸","content":"青钱点水圆荷绿。解箨新篁森嫩玉。轻风冉冉楝花香，小雨丝丝梅子熟。华堂烛烬零金粟。人在洞天三十六。昭华吹彻管声寒，声入寿觞红浪蹙。","dynasty":"宋代","title":"玉楼春（王守生日）"}
{"author":"谢逸","content":"疏雨洗烟波，雨过满江秋色。风起白鸥零乱，破岚光深碧。荻花枫叶只供愁，清吟写岑寂。吟罢倚阑无语，听一声羌笛。","dynasty":"宋代","title":"好事近"}
{"author":"谢逸","content":"木落江寒秋色晚，飕飕吹帽风清。丹枫楼外捣衣声。登高怀远，山影雁边横。露染宫黄庭菊浅，茱萸烟拂红轻。尊前谁整醉冠倾。酒香薰脸，落日断霞明。","dynasty":"宋代","title":"临江仙（重九）"}
{"author":"谢逸","content":"玉树临风宾欲散，黄昏约马嘶庭。幽欢未尽有余清。琼糜方一啜，银烛已双擎。坐久香津生齿颊，何须五斗消酲。艳歌声里醉魂醒。明年思此会，旌旆想登瀛。","dynasty":"宋代","title":"临江仙"}
{"author":"谢逸","content":"荷花风细，乞巧楼中凉似水。天幕低垂。新月弯环浅晕眉。桥横乌鹊，不负年年云外约。残漏疏钟。肠断朝霞一缕红。","dynasty":"宋代","title":"减字木兰花（七夕）"}
{"author":"谢逸","content":"疏疏密密，薝卜林中飞玉出。妒舞欺梅。悠扬随风去却回。遥岑玉刻，不见云中浮寸碧。夜色清妍。庭下交光月午天。","dynasty":"宋代","title":"减字木兰花"}
{"author":"谢逸","content":"滴滴金盘露冷，萧萧玉宇风清。长庚入梦晓窗明。淡月微云耿耿。松竹五峰秋色，笙歌三市欢声。华堂开宴拥娉婷。天上人间共庆。","dynasty":"宋代","title":"西江月（代人上许守生日）"}
{"author":"谢逸","content":"晓艳最便清露，晚红偏怯斜阳。移根栽近菊花傍。蜀锦翻成新样。坐客联挥玉尘，歌词细琢琼章。从今故事记溪堂。岁岁携壶共赏。","dynasty":"宋代","title":"西江月（木芙蓉）"}
{"author":"谢逸","content":"木末谁攀新萼，雪消自种前庭。莫嫌开过尚盈盈。似待诗人醉咏。霜后最添妍丽，风中更觉娉婷。影摇溪水一湾清。妆罢晓临鸾镜。","dynasty":"宋代","title":"西江月"}
{"author":"谢逸","content":"密雪未知肤白，夜寒已觉香清。振芳堂下月盈庭。踏碎横斜疏影。且醉杯中绿蚁，休辞笛里清声。东君催促子青青。滋味要调金鼎。","dynasty":"宋代","title":"西江月"}
{"author":"谢逸","content":"雨洗溪光净，风掀柳带斜。画楼朱户玉人家。帘外一眉新月、浸梨花。金鸭香凝袖，铜荷烛映纱。凤盘宫锦小屏遮。夜静寒生春笋、理琵琶。","dynasty":"宋代","title":"南歌子"}
{"author":"谢逸","content":"碧梧翠竹交加影。角簟纱厨冷。疏云淡月媚横塘。一阵荷花风起、隔帘香。雁横天末无消息。水阔吴山碧。刺桐花上蝶翩翩。唯有夜深清梦、到郎边。","dynasty":"宋代","title":"虞美人"}
{"author":"谢逸","content":"角声吹散梅梢雪。疏影黄昏月。落英点点拂阑干。风送清香满院、作轻寒。花瓷羯鼓催行酒。红袖掺掺手。曲声未彻宝杯空。饮罢香薰翠被、锦屏中。","dynasty":"宋代","title":"虞美人"}
{"author":"谢逸","content":"风前玉树王瑲金韵。碧落佳期近。疏云影里鹊桥低。檐外一弯新月、印修眉。星河渐晓铜壶噎。又是经年别。此情莫与玉人知。引起旧家离恨、泪珠垂。","dynasty":"宋代","title":"虞美人"}
{"author":"谢逸","content":"帘外雨，洗尽楚乡残暑。白露影边霞一缕。绀碧江天暮。沈水烟横香雾，茗碗浅浮琼乳。卧听鹧鸪啼竹坞。竹风清院宇。","dynasty":"宋代","title":"谒金门"}
{"author":"谢逸","content":"縠纹波面浮鸂涑力鸟，。蒲芽出水参差碧。满院落梅香。柳梢初弄黄。衣轻红袖皱。春困花枝瘦。睡起玉钗横。隔帘闻晓莺。","dynasty":"宋代","title":"菩萨蛮"}
{"author":"谢逸","content":"冷猿寒雁淮山远，风袅青帘。飞雪廉纤。莫道空中是撒盐。到时乳鹊喧梧影，晓卷疏帘。彩服巡檐。索共梅花笑语添。","dynasty":"宋代","title":"采桑子"}
{"author":"谢逸","content":"落寞寒香满院，扶疏清影侵门。雪消平野晚烟昏。睡起懒匀檀粉。皎皎风前玉树，盈盈月下冰魂。南枝春信夜来温。便觉肌肤瘦损。","dynasty":"宋代","title":"西江月"}
{"author":"谢逸","content":"花额上堆翠葆，远山横处星眸。绛宫深锁暮云浮。月破黄昏时候。谁谓霞衣玉简，便孤彩凤秦楼。桃源不禁昔人游。曾是刘郎邂逅。","dynasty":"宋代","title":"西江月"}
{"author":"谢逸","content":"窄袖浅笼温玉，修眉淡扫遥岑。行时云雾绕衣襟。步步莲生宫锦。菊与秋烟共晚，酒随人意俱深。尊前有客动琴心。醉后清狂不禁。","dynasty":"宋代","title":"西江月（陈倅·席上）"}
{"author":"谢逸","content":"縠纹波面浮鸂鶒。蒲芽出水参差碧。满院落梅香。柳梢初弄黄。衣轻红袖皱。春困花枝瘦。睡起玉钗横。隔帘闻晓莺。","dynasty":"宋代","title":"菩萨蛮·縠纹波面浮鸂鶒"}
{"author":"谢逸","content":"滴滴金盘露冷，萧萧玉宇风清。长庚入梦晓窗明。淡月微云耿耿。松竹五峰秋色，笙歌三市欢声。华堂开宴拥娉婷。天上人间共庆。","dynasty":"宋代","title":"西江月·滴滴金盘露冷"}
{"author":"谢逸","content":"青锦缠条配剑，紫丝络辔飞骢。入关意气喜生风。年少胸吞云梦。金阙日高露泣，东华尘软香红。争看荀氏第三龙。春暖桃花浪涌。","dynasty":"宋代","title":"西江月·青锦缠条配剑"}
{"author":"谢逸","content":"风前玉树瑲金韵。碧落佳期近。疏云影里鹊桥低。檐外一弯新月、印修眉。星河渐晓铜壶噎。又是经年别。此情莫与玉人知。引起旧家离恨、泪珠垂。","dynasty":"宋代","title":"虞美人·风前玉树瑲金韵"}
{"author":"谢逸","content":"门外落花流水。日暖杜鹃声碎。蕃马小屏风，一枕画堂春睡。如醉。如醉。正是困人天气。","dynasty":"宋代","title":"如梦令·门外落花流水"}
{"author":"谢逸","content":"芦花飘雪迷洲渚。送秋水、连天去。一叶小舟横别浦。数声鸿雁，两行鸥鹭。天淡潇湘暮。蓬窗醉梦惊箫鼓。回首青楼在何处。柳岸风轻吹残暑。菊开青蕊，叶飞红树。江上潇潇雨。","dynasty":"宋代","title":"青玉案·芦花飘雪迷洲渚"}
{"author":"谢逸","content":"桐叶成阴拂画檐。清风凉处卷疏帘。红绡舞袖萦腰柳，碧玉眉心媚脸莲。愁满眼，水连天。香笺小字倩谁传。梅黄楚岸垂垂雨，草碧吴江淡淡烟。","dynasty":"宋代","title":"鹧鸪天·桐叶成阴拂画檐"}
{"author":"谢逸","content":"红晕香腮粉末匀。梳妆闲淡稳精神。谁知碧嶂清溪畔，也有姚家一朵春。眉黛浅，谁为颦。莫将心事付朝云。坐中有客肠应断，忘了酴醿架下人。","dynasty":"宋代","title":"鹧鸪天·红晕香腮粉末匀"}
{"author":"谢逸","content":"霜砧声急。潇潇疏雨梧桐湿。无言独倚阑干立。帘卷黄昏，一阵西风入。年时画阁佳宾集。玉人檀板当筵执。银瓶已断丝绳汲。莫话前欢，忍对屏山泣。","dynasty":"宋代","title":"醉落魄/一斛珠"}
{"author":"谢逸","content":"一江秋水碧湾湾。绕青山。玉连环。帘幕低垂，人在画图间。闲抱琵琶寻旧曲，弹未了，意阑珊。飞鸿数点拂云端。倚阑看。楚天寒。拟倩东风，吹梦到长安。恰似梨花春带雨，愁满眼，泪阑干。","dynasty":"宋代","title":"江神子/江城子"}
{"author":"谢逸","content":"先生骨相不封侯，卜居但得林塘幽。家藏玉唾几千卷，手校韦编三十秋。相知四海孰青眼，高卧一庵今白头。襄阳耆旧节独苦，只有庞公不入州。","dynasty":"宋代","title":"寄隐居士"}
{"author":"谢逸","content":"轻云朝作雨，丽日晚开晴。岸草葱葱碧，溪流泯泯清。沙汀眠白鹭，烟树啭黄莺。涉世心无竞，支颐眼暂明。","dynasty":"宋代","title":"晚晴"}
{"author":"谢逸","content":"昔日陶彭泽，何尝见督邮。江淮宽运漕，幕府得优游。故旧谁青眼，功名要黑头。相思怀抱恶，注目倚南楼。","dynasty":"宋代","title":"寄李彬"}
{"author":"谢逸","content":"曲肱秋梦觉，剥啄打门声。鹊噪柳阴乱，鸡喧藤架倾。写诗无阿买，联句有弥明。饮罢各分袂，月凉风露清。","dynasty":"宋代","title":"客至"}
{"author":"谢逸","content":"骤雨池塘涨，飘风枕簟凉。野田肥雁鹜，官柳噪蜩螗。岁月书千古，功名酒一觞。尘缨如可濯，携女泛沧浪。","dynasty":"宋代","title":"秋日书怀"}
{"author":"谢逸","content":"不踏南湖路，端居两见春。浮花空过眼，浊酒漫濡唇。曳杖惟今日，开樽有故人。何须推物理，行乐及佳辰。","dynasty":"宋代","title":"黄通理邀游南湖"}
{"author":"谢逸","content":"古人多龃龉，吾党故徘徊。表弟邀予出，参军载酒来。南湖未新柳，东巷且残梅。但恐辟书至，将军幕府开。","dynasty":"宋代","title":"汪信民载酒令表弟吴迪吉邀予同游南湖其一"}
{"author":"谢逸","content":"东府文虽下，西津艇未横。莫愁官长骂，且伴老夫行。饮酒旧无敌，能诗新有声。此樽谁可使，待倩许飞琼。","dynasty":"宋代","title":"汪信民载酒令表弟吴迪吉邀予同游南湖其二"}
{"author":"谢逸","content":"地僻市声远，林深荒径迷。家贫惟饭豆，肉贵但羹藜。假贷烦邻里，经营愧老妻。曲肱聊自乐，午梦破鸣鸡。","dynasty":"宋代","title":"睡起"}
{"author":"谢逸","content":"夜凉云幕捲，人静荜门扃。扫叶风生砌，钩帘月可庭。秋怀因酒壮，老眼对儿青。远愧荀陈氏，应无聚德星。","dynasty":"宋代","title":"月夜与儿曹露坐庭中"}
{"author":"谢逸","content":"雨柳垂垂叶，风溪澹澹纹。清欢唯煮茗，美味祇羹芹。饮不遭田父，归无遗细君。东皋农事作，举趾待耕耘。","dynasty":"宋代","title":"社日"}
{"author":"谢逸","content":"晚渡江南岸，村村水竹居。归心先倦鸟，乐事羡游鱼。去国清明后，还家谷雨初。悬知农务急，弛担把犁锄。","dynasty":"宋代","title":"南归渡江去家稍近喜而有作"}
{"author":"谢逸","content":"月减一分魄，风生万壑秋。山烟连野白，湖水接天流。妙语怀支遁，清歌欠莫愁。洼樽聊共酌，无羡玉为舟。","dynasty":"宋代","title":"八月十六日夜玩月南湖用老杜韵"}
{"author":"谢逸","content":"干禄心无竞，谋生计已疏。老催吾学圃，贫减汝观书。细雨同移果，清霜共挽蔬。何时江海去，蓑笠伴舂锄。","dynasty":"宋代","title":"与宗野宗朴二稚子观蔬圃其一"}
{"author":"谢逸","content":"闭户无宾客，忘忧赖玉鱼。迂疏皆识我，贫贱不关渠。散步惟荒圃，端居且敝庐。但知师羯末，未可笑宣舒。","dynasty":"宋代","title":"与宗野宗朴二稚子观蔬圃其二"}
{"author":"谢逸","content":"潜心便是觅安心，立雪何烦问少林。羽扇纶巾延客晚，蒲团禅板坐更深。要先舟壑藏时悟，莫向风幡动处寻。试抉孤峰云一寸，与民三日作春霖。","dynasty":"宋代","title":"潜心堂"}
{"author":"谢逸","content":"寺近仙坛西复西，醉中信足路应迷。鸣条风劲凋蒲柳，掠岸云低乱鹄鹥。檐外檀栾森翠巘，门前略彴跨清溪。葛巾藜杖真潇散，何必狨鞍鞚月题。","dynasty":"宋代","title":"和陈仲邦野步城西"}
{"author":"陈大受","content":"天地何年铸，风霆几拭尘。惟虚方受物，善鉴始如神。夜月悬双照，江花映早春。谁言肝膈里，烛处让西秦。","dynasty":"清代","title":"石镜"}
{"author":"黄颇","content":"五纬起祥飙，无声瑞圣朝。稍开含露蕊，才转惹烟条。密叶应潜变，低枝几暗摇。林间莺欲啭，花下蝶微飘。初满沿堤草，因生逐水苗。太平无一事，天外奏虞韶。","dynasty":"唐代","title":"风不鸣条（一作舒元舆）"}
{"author":"黄颇","content":"二十二年文教主，三千上士满皇州。独陪宣父蓬瀛奏，方接颜生鲁卫游。多羡龙门齐变化，屡看鸡树第名流。千堂何处最荣美，朱紫环尊几处酬。","dynasty":"唐代","title":"和主司王起（一作和主司酬周侍郎）"}
{"author":"黄颇","content":"一年秋半月当空，遥羡飞觞接庾公。虹影迥分银汉上，兔辉全写玉筵中。笙歌送尽迎寒漏，冰雪吟消永夜风。虽向东堂先折桂，不如宾席此时同。","dynasty":"唐代","title":"闻宜春诸举子陪郡主登河梁玩月"}
{"author":"沈徽","content":"蔓草自细微，女萝始夭夭。夤缘至百尺，荣耀非一朝。敷色高碧岭，流芳薄丹霄。如何摧秀木，正为馀波漂。茎叶落岩迹，英蕤从风飙。洪柯不足恃，况乃托陵苕。长安富豪右，信是天下枢。戚里笙歌发，禁门冠盖趋。攀云无丑士，唾地尽成珠。日晏下双阙，烟花乱九衢。恩荣在片言，零落亦须臾。何意还自及，曲池今已芜。","dynasty":"唐代","title":"古兴二首"}
{"author":"沈徽","content":"长安富豪右，信是天下枢。戚里笙歌发，禁门冠盖趋。攀云无丑士，唾地尽成珠。日晏下双阙，烟花乱九衢。恩荣在片言，零落亦须臾。何意还自及，曲池今已芜。","dynasty":"唐代","title":"古兴二首其二"}
{"author":"冯云骕","content":"轻云漠漠暮烟飞，树色冥濛暗翠微。遥见汀洲最深处，一江风雨钓船归。","dynasty":"清代","title":"题画"}
{"author":"冯云骕","content":"击柝边城树影疏，萧条镫火月明初。上元自昔春如海，谁奏监门郑侠书。","dynasty":"清代","title":"上元"}
{"author":"葛嫩","content":"人在重帘深处，日移危坐席间。一双海燕栖华栋，呢喃春堕花筵。","dynasty":"清代","title":"西地锦"}
{"author":"葛嫩","content":"轻透描鸾绣裤，微挑刺凤金莲。罗衣试减寒犹在，临轩翠袖低偏。","dynasty":"清代","title":"西地锦"}
{"author":"葛嫩","content":"东风无力。吹梦无踪迹。昨日似今今似昔。不与些儿将息。断肠人在天涯。春光不恋儿家。到底吹完柳絮，偏生留着梨花。","dynasty":"清代","title":"清平乐"}
{"author":"葛嫩","content":"懵腾乍起。正云鬟未理。手挼裙带倚床阑，但说道、困人天气。娇眼半开犹似睡。怕镜奁如水。玉容懒把桃花靧，却自然妖丽。彩毫约略扫眉峰，春已透、粉香堆里。一见教郎终日喜。拚小楼同醉。","dynasty":"清代","title":"师师令"}
{"author":"傅眉","content":"春风吹断紫蒲茸，衔入卢家画阁中。只许游丝飞院落，不容柳絮近帘栊。奈何蛱蝶弹轻粉，忽略桃花扑老红。收拾香泥劳苦罢，镜台偷照玉蟠龙。","dynasty":"清代","title":"燕"}
{"author":"傅眉","content":"驽马喜在后，恶马喜在先。恶马当用辔，驽马当用鞭。燕雀起道傍，驽骀不肯前。狡愤复喘汗，尽日劳鞍鞯。良马心胆定，千里咫尺间。饥不食恶草，渴不饮浊泉。被甲盘蚁封，注波带櫜鞬。主人苟卓荦，筋骨安足怜。铁骑满原野，一匹攻中坚。旌旗为之靡，垒壁随周旋。斩得大将头，战鼓声阗阗。沙场尘土歇，雄心仍九边。","dynasty":"清代","title":"杂咏"}
{"author":"傅眉","content":"秋色在村外，柴门久汨没。丘壑云无穷，半晴山雨歇。木叶填风烟，雁底见微月。寒芜砧杵疏，草虫因问发。","dynasty":"清代","title":"秋色"}
{"author":"傅眉","content":"颓坐不暇语，第取酒盏斟。神气稍为接，幽悦与我寻。侧睇寺西岩，历落红来禽。高松蔽晴日，薄雨蒙深林。松身时反恻，透亮见日沉。飘渺卷紫縠，飞倾融青金。缘雾忽然过，西南留一岑。当其希微间，遂能合冥心。","dynasty":"清代","title":"𡼱崛山寺门外"}
{"author":"方有开","content":"七里滩边，江光漠漠山如戟。渔舟一叶。径入寒烟碧。笑我尘劳，羞对双台石。身如织。年年行役。鱼鸟浑相识。","dynasty":"宋代","title":"点绛唇（钓台）"}
{"author":"方有开","content":"跳出红尘，都不愿、是非荣辱。垂钓处、月明风细，水清山绿。七里滩头帆落尽，长山泷口潮回速。问有谁、特为上钩来，刘文叔。貂蝉贵，无人续。金带重，难拘束。这白麻黄纸，岂曾经目。昨夜客星侵帝座，且容伸脚加君腹。问高风、今古有谁同，先生独。","dynasty":"宋代","title":"满江红（约台）"}
{"author":"方有开","content":"真仙祠馆锁层岚，下瞰平畴十里宽。谱牒尚标唐篆额，风仪仍是汉衣冠。紫芝白兔灵如昨，石碣丹湖事不刊。千古云孙牛马走，敬瞻遗像仰高寒。","dynasty":"宋代","title":"方仙翁祠"}
{"author":"方有开","content":"士有千龄遇，名传百世荣。文章肇权直，淮海出儒英。紫禁烟花邃，黄麻黼黻明。方深丹扆眷，痛惜掩佳城。","dynasty":"宋代","title":"挽崔舍人"}
{"author":"方有开","content":"久托奎躔照，仍从璧水游。冲襟粲星斗，高议炳阳秋。磊落观材杰，凋零悼世浮。传家真骥子，努力绍先猷。","dynasty":"宋代","title":"挽崔舍人"}
{"author":"方有开","content":"跳出红尘，都不顾、是非荣辱。垂钓处、月明风细，水清山绿。七里滩头帆落尽，长山泷口潮回速。问有谁、特为上钩来，刘文叔。貂蝉贵，无人续。金带重，难拘束。这白麻黄纸，岂曾经目。昨夜客星侵帝座，且容伸脚加君腹。问高风、今古有谁同，先生独。","dynasty":"宋代","title":"满江红钓台"}
{"author":"曹锡圭","content":"曲阑干外小楼头，芳草青青逝水流。明月黄昏人乍别，落花帘幕雨初收。张衡诗就金刀暗，潘岳吟成玉镜秋。最是好风吹不到，五侯亭馆野人舟。","dynasty":"清代","title":"咏愁"}
{"author":"曹锡圭","content":"禁烟时节正东风，蝶舞莺啼恋落红。一寸回肠十年事，都来夜半雨声中。","dynasty":"清代","title":"寒食"}
{"author":"邓克中","content":"辇路春风锦绣张，裁红剪绿斗芬芳。黄罗伞底瞻天表，万叠明霞捧太阳。","dynasty":"宋代","title":"孟淳仰瞻圣驾"}
{"author":"丁立诚","content":"金花半角玉版方，曾沐纯庙题奎章。浙江疆臣拜手献，楮先生侍南书房。是时遭际重台阁，徵士联吟尽鸿博。吾杭杭厉本乡亲，如凤之翎麟之角。百四十年时不同，流落燕台花市中。世情莫叹薄如此，幸有同声片楮通。我昔相遇琉璃厂，短幅长笺两心赏。携归同社赠新诗，首唱铁花老词长。先生先世尤可详，晋有蚕茧唐硬黄。百金不许市一纸，江南供奉澄心堂。碧云春树好颜色，红染桃花艳芳泽。终古家声重洛阳，白州刺史高华职。有明繁盛宣德年，远族更有侧理笺。二林家宝不敢秘，亦拜天家赐锦鲜，先生之风无瑕净，老去红颜花掩映。愿花常好楮国春，我尚依依桑梓敬。清平四海万千秋，来助人修五凤楼。新翻花样马一角，快写吉语羊千头。","dynasty":"清代","title":"角花笺歌"}
{"author":"丁立诚","content":"南唐澄泥第一品，北宋党碑第一人。匪砚之重，世自不敢轻。况其温温玉质，娟娟出水莲丰神。砚之方正见公德，砚之圭角表公节。公兮砚兮皆可述，独乐园中说《周易》。墨花濡染传家集，凤咮龙尾伯仲间。只许桥亭谢升堂，玉带文入室。前有观者李延平，后有观者文徵明，其中更有西山鹤山来同盟。八百载后归之乐安孙，可与宋雕《资治通鉴》称为两足尊。","dynasty":"清代","title":"孙仁甫丈炳奎出观先世所藏温公澄泥砚李延平有题名南宋为魏鹤山得见真西山跋明有文衡山观款"}
{"author":"丁立诚","content":"墨云四壁石画张，玉丫叉展东书堂。坐论文物六朝古，晋太元迄隋开皇。是时苻坚败淝水，安石赌墅殊清狂。林邑范佛贡方物，金盘戴首珠腾光。长星一杯劝汝酒，昌明谶符晋不纲。虫沙猿鹤化异类，绕树乌鹊悲流亡。杨花落尽李花放，东海鲤鱼云中翔。凭阑默坐者谁子，知音或为万宝常。以古为鉴痛争战，刻石垂戒昭文章。昔我征车济宁驻，石室画像搜武梁。郭巨朱鲔墓题夥，黾池李颂夸祯祥。何若射阳谒尼圣，问礼雁贽周道旁。金石图史左右列，襄阳一舸游金阊。金阊玄妙古道观，为五都市百戏场。毡椎响拓蝉翼薄，琼玖珍贶投钱郎。廉石郁林访学舍，剑池虎阜摹山冈。纵有题字岁月近，媚俗书画开文唐。","dynasty":"清代","title":"元妙观石画拓本"}
{"author":"公羊高","content":"　　元年者何？君之始年也。春者何？岁之始也。王者孰谓？谓文王也。曷为先言“王”而后言“正月？”王正月也。何言乎王正月？大一统也。　　公何以不言即位？成公意也。何成乎公之意？公将平国而反之桓。曷为反之桓？桓幼而贵，隐长而卑。其为尊卑也微，国人莫知。隐长又贤，诸大夫扳隐而立之。隐于是焉而辞立，则未知桓之将必得立也；且如桓立，则恐诸大夫之不能相幼君也。故凡隐之立，为桓立也。隐长又贤，何以不宜立？立適以长不以贤，立子以贵不以长。桓何以贵？母贵也。母贵，则子何以贵？子以母贵，母以子贵。","dynasty":"先秦","tags":"古文观止","title":"春王正月"}
{"author":"公羊高","content":"　　吴无君，无大夫，此何以有君，有大夫？贤季子也。何贤乎季子？让国也。其让国奈何？谒也，馀祭也，夷昧也，与季子同母者四。季子弱而才，兄弟皆爱之，同欲立之以为君。谒曰：“今若是迮而与季子国，季子犹不受也。请无与子而与弟，弟兄迭为君，而致国乎季子。”皆曰诺。故诸为君者皆轻死为勇，饮食必祝，曰：“天苟有吴国，尚速有悔于予身。”故谒也死，馀祭也立。馀祭也死，夷昧也立。夷昧也死，则国宜之季子者也，季子使而亡焉。僚者长庶也，即之。季之使而反，至而君之尔。阖庐曰：“先君之所以不与子国，而与弟者，凡为季子故也。将从先君之命与，则国宜之季子者也；如不从先君之命与子，我宜当立者也。僚恶得为君？”于是使专诸刺僚，而致国乎季子。季子不受，曰：“尔杀吾君，吾受尔国，是吾与尔为篡也。尔杀吾兄，吾又杀尔，是父子兄弟相杀，终身无已也。”去之延陵，终身不入吴国。故君子以其不受为义，以其不杀为仁，贤季子。则吴何以有君，有大夫？以季子为臣，则宜有君者也。札者何？吴季子之名也。春秋贤者不名，此何以名？许夷狄者，不一而足也。季子者，所贤也，曷为不足乎季子？许人臣者必使臣，许人子者必使子也。","dynasty":"先秦","tags":"古文观止","title":"吴子使札来聘"}
{"author":"公羊高","content":"　　外平不书，此何以书？大其平乎己也。何大其平乎己？庄王围宋，军有七日之粮尔！尽此不胜，将去而归尔。于是使司马子反乘堙而窥宋城。宋华元亦乘堙而出见之。司马子反曰：“子之国何如？”华元曰：“惫矣！”曰：“何如？”曰：“易子而食之，析骸而炊之。”司马子反曰：“嘻！甚矣，惫！虽然，吾闻之也，围者柑马而秣之，使肥者应客。是何子之情也？”华元曰：“吾闻之：君子见人之厄则矜之，小人见人之厄则幸之。吾见子之君子也，是以告情于子也。”司马子反曰：“诺，勉之矣！吾军亦有七日之粮尔！尽此不胜，将去而归尔。”揖而去之。　　反于庄王。庄王曰：“何如？”司马子反曰：“惫矣！”曰：“何如？”曰：“易子而食之，析骸而炊之。”庄王曰：“嘻！甚矣，惫！虽然，吾今取此，然后而归尔。”司马子反曰：“不可。臣已告之矣，军有七日之粮尔。”庄王怒曰：“吾使子往视之，子曷为告之？”司马子反曰：“以区区之宋，犹有不欺人之臣，可以楚而无乎？是以告之也。”庄王曰：“诺，舍而止。虽然，吾犹取此，然后归尔。”司马子反曰：“然则君请处于此，臣请归尔。”庄王曰：“子去我而归，吾孰与处于此？吾亦从子而归尔。”引师而去之。故君子大其平乎己也。此皆大夫也。其称“人”何？贬。曷为贬？平者在下也。","dynasty":"先秦","tags":"古文观止，对话，解释","title":"宋人及楚人平"}
{"author":"郭郧","content":"兰陵士女满晴川，郊外纷纷拜古埏。万井闾阎皆禁火，九原松柏自生烟。人间后事悲前事，镜里今年老去年。介子终知禄不及，王孙谁肯一相怜。","dynasty":"唐代","title":"寒食寄李补阙"}
{"author":"丁日昌","content":"一弓小辟读书岩，蔓草疏茅手自芟。敢诩史长才学识，难尝世味苦酸咸。此时说梦终无益，他日知谁果不凡。惟有旧巢双燕子，依依向我尚呢喃。","dynasty":"清代","title":"有感"}
{"author":"丁日昌","content":"肩舆远出画桥西，密密人家傍柳堤。一路山光迎客笑，半林鸠鸟背人啼。园蔬破甲香犹湿，野笋添丁绿未齐。自笑劳劳缘底事，浮生镇日寄轮蹄。","dynasty":"清代","title":"留隍道中"}
{"author":"丁日昌","content":"尽日肩舆踏翠苔，瘦牛猴岽各崔嵬。奇峰乱插愁天破，飞瀑奔流恐石开。村酒不妨留客醉，高云难得出山来。岭梅曾识诚斋面，冷落人间不受埃。","dynasty":"清代","title":"途中杂咏"}
{"author":"丁日昌","content":"东瀛已是天将尽，况到东瀛最尽头。海水自来还自去，罡风时发复时收。徙薪曲突知谁共，衔石移山且自谋。饱听怒涛三百里，何人赤手掣蛟虬！","dynasty":"清代","title":"东巡台湾恒春"}
{"author":"王观","content":"水是眼波横，山是眉峰聚。欲问行人去那边？眉眼盈盈处。才始送春归，又送君归去。若到江南赶上春，千万和春住。","dynasty":"宋代","tags":"宋词三百首，小学古诗，初中古诗，婉约，送别，山水，写人","title":"卜算子·送鲍浩然之浙东"}
{"author":"王观","content":"人生百岁，七十稀少。更除十年孩童小。又十年昏老。都来五十载，一半被、睡魔分了。那二十五载之中，宁无些个烦恼。仔细思量，好追欢及早。遇酒追朋笑傲。任玉山摧倒。沈醉且沈醉，人生似、露垂芳草。幸新来、有酒如渑，结千秋歌笑。","dynasty":"宋代","title":"红芍药"}
{"author":"王观","content":"调雨为酥，催冰做水，东君分付春还。何人便将轻暖，点破残寒。结伴踏青去好，平头鞋子小双鸾。烟郊外，望中秀色，如有无间。晴则个，阴则个，饾饤得天气，有许多般。须教镂花拨柳，争要先看。不道吴绫绣袜，香泥斜沁几行斑。东风巧，尽收翠绿，吹在眉山。","dynasty":"宋代","tags":"春天，踏青，写景","title":"庆清朝慢·踏青"}
{"author":"王观","content":"鸡唱催人起，又生前去愁。路明残月在，山露宿云收。村店烟火动，渔家灯烛幽。趋名与趋利，行役几时休。","dynasty":"宋代","title":"早行"}
{"author":"王观","content":"黄金殿里，烛影双龙戏。劝得官家真个醉，进酒犹呼万岁。折旋舞彻《伊州》。君恩与整搔头。一夜御前宣住，六宫多少人愁。","dynasty":"宋代","tags":"讽刺，宫廷","title":"清平乐·黄金殿里"}
{"author":"王观","content":"百尺清泉声陆续。映潇洒、碧梧翠竹。面千步回廊，重重帘幕，小枕欹寒玉。试展鲛绡看画轴。见一片、潇湘凝绿。待玉漏穿花，银河垂地，月上栏干曲。","dynasty":"宋代","title":"雨中花令（夏词）"}
{"author":"王观","content":"铜驼陌上新正后。第一风流除是柳。勾牵春事不如梅，断送离人强似酒。东君有意偏撋就。惯得腰肢真个瘦。阿谁道你不思量，因甚眉头长恁皱。","dynasty":"宋代","title":"木兰花令（柳）"}
{"author":"王观","content":"天之美禄。会饮思量平生福。一硕刘伶，五斗将来且解酲。百年长解。三万六千能几日。劝饮瑶觞。祝寿不如岁月长。","dynasty":"宋代","title":"减字木兰花"}
{"author":"王观","content":"霜瓦鸳鸯，风帘翡翠，今年早是寒少。矮钉明窗，侧开朱户，断莫乱教人到。重阴未解，云共雪、商量不了。青帐垂毡要密，红炉收围宜小。呵梅弄妆试巧。绣罗衣、瑞云芝草。伴我语时同语，笑时同笑。已被金尊劝倒。又唱个新词故相恼。尽道穷冬，元来恁好。","dynasty":"宋代","title":"天香"}
{"author":"王观","content":"多愁早老。着甚由来闲烦恼。休管浮名。安乐身康似宝珍。酒逢知已，好向尊前朝日醉。满劝瑶觥。祝寿如山岁岁青。","dynasty":"宋代","title":"减字木兰花"}
{"author":"王观","content":"单于吹落山头月。漫漫江上沙如雪。谁唱缕金衣。水寒船舫稀。芦花枫叶浦。忆抱琵琶语。身未发长沙。梦魂先到家。","dynasty":"宋代","title":"菩萨蛮（归思）"}
{"author":"王观","content":"红入桃腮，青回柳眼，韶华已破三分。人不归来，空教草怨王孙。平明几点催花雨，梦半阑、欹枕初闻。问东君，因甚将春，老了闲人。东郊十里香尘满，旋安排玉勒，整顿雕轮。趁取芳时，共寻岛上红云。朱衣引马黄金带，算到头、总是虚名。莫闲愁，一半悲秋，一半伤春。","dynasty":"宋代","title":"高阳台"}
{"author":"王观","content":"年年江上见寒梅。暗香来。为谁开。疑是月宫、仙子下瑶台。冷艳一枝春在手，故人远，相思寄与谁。怨极恨极嗅香蕊。念此情，家万里。暮霞散绮。楚天碧、片片轻飞。为我多情，特地点征衣。花易飘零人易老，正心碎，那堪塞管吹。","dynasty":"宋代","title":"江城梅花引"}
{"author":"王观","content":"别岸相逢何草草，扁舟两岸垂杨。绣屏珠箔绮香囊。酒深歌拍缓，愁入翠眉长。燕子归来人去也，此时无奈昏黄。桃花应是我心肠。不禁微雨，流泪湿红妆。","dynasty":"宋代","title":"临江仙（离怀）"}
{"author":"王观","content":"枝上叶儿未展。已有坠红千片。春意怎生防，怎不怨。被我安排，矮牙床斗帐，和娇艳。移在花业里面。请君看。惹清香，偎媚暖。爱香爱暖金杯满。问春怎管。大家拚、便做东风，总吹交零乱。犹肯自、轮我鸳鸯一半。","dynasty":"宋代","title":"忆黄梅"}
{"author":"王观","content":"素手不晶盘。垒起仙丸。红绡剪碎却成团。逗得安排金粟遍，何似鸡冠。味胜玉浆寒。只被宜酸。莫将荔子一般看。色淡香消僝僽损，才到长安。","dynasty":"宋代","title":"浪淘沙（杨梅）"}
{"author":"王观","content":"关山魂梦长，塞雁音书少。两鬓可怜青，一夜相思老。归傍碧纱窗，说与人人道。真个别离难，不似相逢好。","dynasty":"宋代","title":"生查子"}
{"author":"王观","content":"寿星明久。寿曲高歌沉醉后。寿烛荣煌。手把金炉爇寿香。满斟寿酒。我意殷勤来祝寿。问寿如何。寿比南山福更多。","dynasty":"宋代","title":"减字木兰花"}
{"author":"王观","content":"瑞云仙雾。拂晓重重遮绣户。一炷清香。千尺流霞入寿觞。家门转好。从此应须长不老。来岁春风。看拜西枢小令公。","dynasty":"宋代","title":"减字木兰花（寿女婿）"}
{"author":"王观","content":"才鸣□鼓。曲奏仙时如乐府。美似梨园。一派箫韶列玳筵。使人清耳。满尘宾朋皆欢喜。劝饮金荷。祝寿延长福更多。","dynasty":"宋代","title":"减字木兰花"}
{"author":"王观","content":"三皇五帝。古代英雄闲争气。勇猛韩彭。十大功劳空有名。休谈人我。大限催煎如何亸。前酌觥舡。祝寿如同海月圆。","dynasty":"宋代","title":"减字木兰花"}
{"author":"王观","content":"春光景媚。花褪残红炎天气。蝉噪高枝。雁叫长空雪乱飞。四时如箭。八节忙忙频改换。满捧金彝。祝寿如同海岳齐。","dynasty":"宋代","title":"减字木兰花"}
{"author":"王观","content":"红牙初展。象板如云遮娇面。曲按宫商。声遏行云绕画梁。正当衮遍。休唱阳关人肠断。劝饮流霞。祝寿千年转更加。","dynasty":"宋代","title":"减字木兰花"}
{"author":"王观","content":"今晨佳宴。昨夜南极星光现。鹤舞青霁，丹凤呈祥瑞气飘。仙书来诏。绿鬓朱颜长不老。满劝香醪。祝寿如云转转高。","dynasty":"宋代","title":"减字木兰花"}
{"author":"王观","content":"新秋气肃。此日仙翁曾诞育。禀赋应遍。绿□朱颜似少年。阶庭兰玉。行见儿孙俱曳绿。更祝遐龄。愿比庄椿过八千。","dynasty":"宋代","title":"减字木兰花"}
{"author":"王观","content":"百年能几。似数巡环无了日。有限时光。玉兔金鸟晓夜忙。幸逢清世。最好排筵斟绿醆。满捧金蕉。祝寿如松永不雕。","dynasty":"宋代","title":"减字木兰花"}
{"author":"王观","content":"水是眼波横，[1]山是眉峰聚。[2]欲问行人去那边，眉眼盈盈处。[3]才始送春归，又送君归去。若到江南赶上春，千万和春住。","dynasty":"宋代","title":"卜算子送鲍浩然之浙东"}
{"author":"王观","content":"百尺清泉声陆续。映潇洒、碧梧翠竹。面千步回廊，重重帘幕，小枕欹寒玉。试展鲛绡看画轴。见一片、潇湘凝绿。待玉漏穿花，银河垂地，月上栏干曲。","dynasty":"宋代","title":"雨中花令·百尺清泉声陆续"}
{"author":"王观","content":"十三妮子绿窗中。","dynasty":"宋代","title":"失调名"}
{"author":"王观","content":"天之美禄。会饮思量平生福。一硕刘伶，五斗将来且解酲。百年长解。三万六千能几日。劝饮瑶觞。祝寿不如岁月长。","dynasty":"宋代","title":"减字木兰花·天之美禄"}
{"author":"王观","content":"今晨佳宴。昨夜南极星光现。鹤舞青霁，丹凤呈祥瑞气飘。仙书来诏。绿鬓朱颜长不老。满劝香醪。祝寿如云转转高。","dynasty":"宋代","title":"减字木兰花·今晨佳宴"}
{"author":"王观","content":"角声三品。银漏更残将欲尽。盏盏华筵。玉粒琼瓯散又圆。知君洪量。不用推辞须一上。满劝殷勤。祝寿如同福禄星。","dynasty":"宋代","title":"减字木兰花·角声三品"}
{"author":"王观","content":"春光景媚。花褪残红炎天气。蝉噪高枝。雁叫长空雪乱飞。四时如箭。八节忙忙频改换。满捧金彝。祝寿如同海岳齐。","dynasty":"宋代","title":"减字木兰花·春光景媚"}
{"author":"王观","content":"山盘水转小桥通，殿角峥嵘倚乱峰。世上自闻真法力，岩前无复白狼踪。蜃喷海气昏危塔，龙戏江声杂暮钟。为爱赞公房外月，解鞍求宿愿从容。","dynasty":"宋代","title":"九日狼山"}
{"author":"王观","content":"雪拥燕南道，酒阑中夜行。千里不见雠，怒须如立钉。出门气吹雾，南山鸡未啼。腰间解下聂政刀，袖中掷去朱亥椎，冷笑邯郸乳口儿。","dynasty":"宋代","title":"游侠曲"}
{"author":"王观","content":"谷垂乾穗豆垂角，雨足年登不胜乐。乌巾紫领银须长，白酒满杯翁自酌。翁醉不知秋色凉，儿捋翁须孙撼床。莫恼翁，翁年已高万事慵。","dynasty":"宋代","title":"莫恼翁"}
{"author":"王观","content":"松陵江畔客，筑室从何年。世俗徒纷纷，不知李子贤。在彼既不知，不如醉且眠。声名衮衮谁知命，醉非爱酒眠非病。长江浑浑无古今，群山回合来相映。呼奴沽酒不可迟，买鱼斫鲙烦老妻。何必纫绳系飞兔，百年长短空自知。直将裈虱视天地，冥冥支枕穷四时。九衢足尘土，朱门多是非。秋风老莼鲈，扁舟何日归。","dynasty":"宋代","title":"醉眠亭"}
{"author":"王观","content":"佳节不易至，故园胡未归。对雨坐长叹，中心如有违。登高望川陆，重阴蔽云霏。晚禾易生耳，豆落将为萁。农功既莫惜，孰云佳菊开。掇英泛美酒，已负邻翁期。","dynasty":"宋代","title":"九日石庄阻雨"}
{"author":"王观","content":"山寒蛰龙眠忽醒，黄衣九老岩下行。手持屈曲千岁藤，虑惊世人藏姓名。山前樵子折腰迎，九老相顾笑不停。摧天霹雳飞一声，举目惟见烟冥冥。开山老僧为余说，异事传闻忘岁月。至今山椒泉满地，赤白绕空中不竭。好分馀泽入千家，免使辛勤夜蹋车。","dynasty":"宋代","title":"九龙岩"}
{"author":"王观","content":"百尺清泉声陆续。映潇洒、碧梧翠竹。面千步回廊，重重帘幕，小枕敧寒玉。试展鲛绡看画轴。见一片、潇湘凝绿。待玉漏穿花，银河垂地，月上栏干曲。","dynasty":"宋代","title":"雨中花令夏词"}
{"author":"王观","content":"花筵布巧。绿绕红□花枝闹。朵朵风流。好向尊前插满头。此花妖艳。愿得年年长相见。满劝金钟。祝寿如花岁岁红。","dynasty":"宋代","title":"减字木兰花其二"}
{"author":"王观","content":"天之美禄。会饮思量平生福。一硕刘伶，五斗将来且解酲。百年长醉。三万六千能几日。劝饮瑶觞。祝寿不如岁月长。","dynasty":"宋代","title":"减字木兰花其三"}
{"author":"王观","content":"今晨佳宴。昨夜南极星光现。鹤舞青霁，丹凤呈祥瑞气飘。仙书来诏。绿鬓朱颜长不老。满劝香醪。祝寿如云转转高。","dynasty":"宋代","title":"减字木兰花其六"}
{"author":"王观","content":"春光景媚。花褪残红炎天气。蝉噪高枝。雁叫长空雪乱飞。四时如箭。八节忙忙频改换。满捧金彝。祝寿如同海岳齐。","dynasty":"宋代","title":"减字木兰花其十一"}
{"author":"王观","content":"才鸣□鼓。曲奏仙音如乐府。美似梨园。一派箫韶列玳筵。使人清耳。满尘宾朋皆欢喜。劝饮金荷。祝寿延长福更多。","dynasty":"宋代","title":"减字木兰花其十二"}
{"author":"王观","content":"思沾道湿黄梅雨，敢放宫恩石井冰。","dynasty":"宋代","title":"句其一"}
{"author":"王观","content":"炎威不到轩窗外，冷气常存枕簟中。","dynasty":"宋代","title":"句其二"}
{"author":"王观","content":"华筵布巧。绿绕红□花枝闹。朵朵风流。好向尊前插满头。此花妖艳，愿得年年长相见。满劝金钟，祝寿如花岁岁红。","dynasty":"宋代","title":"减字木兰花"}
{"author":"王观","content":"宜春小苑。处处花开满。学得红妆红要浅。催上金车要看。君王曲宴瑶池。小舟掠水如飞。夺得锦标归去，匆匆不惜罗衣。","dynasty":"宋代","title":"清平乐（拟太白应制）"}
{"author":"胡骈","content":"林下茅斋已半倾，九华幽径少人行。不将冠剑为荣事，只向烟萝寄此生。松竹渐荒池上色，琴书徒立世间名。白杨风起秋山暮，时复哀猿啼一声。","dynasty":"唐代","title":"经费拾遗旧隐"}
{"author":"黄孝迈","content":"近清明。翠禽枝上消魂。可惜一片清歌，都付与黄昏。欲共柳花低诉，怕柳花轻薄，不解伤春。念楚乡旅宿，柔情别绪，谁与温存。空樽夜泣，青山不语，残月当门。翠玉楼前，惟是有、一波湘水，摇荡湘云。天长梦短，问甚时、重见桃根。这次第，算人间没个并刀，剪断心上愁痕。","dynasty":"宋代","tags":"宋词三百首，宋词精选，婉约，伤春，恨别","title":"湘春夜月·近清明"}
{"author":"黄孝迈","content":"间情小院沈吟，草深柳密帘空翠。风檐夜响，残灯慵剔，寒轻怯睡。店舍无烟，关山有月，梨花满地。二十年好梦，不曾圆合，而今老、都休矣。谁共题诗秉烛，两厌厌、天涯别袂。柔肠一寸，七分是恨，三分是泪。芳信不来，玉箫尘染，粉衣香退。待问春，怎把千红换得，一池绿水。","dynasty":"宋代","title":"水龙吟"}
{"author":"黄孝迈","content":"一春花下，幽恨重重。又愁晴，又愁雨，又愁风。","dynasty":"宋代","title":"行香子·一春花下"}
{"author":"黄孝迈","content":"自侧金卮，临风一笑，酒容吹尽。恨东风、忙去熏桃染柳，不念淡妆人冷。惊鸿去後，轻抛素袜，杳无音信。细看来，只怕蕊仙不肯，让梅花俊。","dynasty":"宋代","title":"水龙吟·自侧金卮"}
{"author":"黄孝迈","content":"闲情小院沈吟，草深柳密帘空翠。风檐夜响，残灯慵剔，寒轻怯睡。店舍无烟，关山有月，梨花满地。二十年好梦，不曾圆合，而今老、都休矣。谁共题诗秉烛，两厌厌、天涯别袂。柔肠一寸，七分是恨，三分是泪。芳信不来，玉箫尘染，粉衣香退。待问春，怎把千红换得，一池绿水。","dynasty":"宋代","title":"水龙吟"}
{"author":"孙浩然","content":"一带江山如画。景物向秋潇洒。水浸碧天何处断，霁色冷光相射。橘树荻花洲，掩映竹篱茅舍。天际客帆高挂。烟外酒旗低亚。多少六朝兴废事，尽入渔樵闲话。怅望倚层楼，红日无言西下。","dynasty":"宋代","title":"离亭燕"}
{"author":"孙浩然","content":"何处采菱归暮。隔宵烟、菱歌轻举。白苹风起月华寒，影朦胧、半和梅雨。脉脉相逢心似许。扶兰棹、黯然凝伫。遥指前村，隐隐烟树，含情背人归去。","dynasty":"宋代","title":"夜行船"}
{"author":"王之道","content":"一饷凝情无语。手捻梅花何处。倚竹不胜愁，暗想江头归路。东去。东去。短艇淡烟疏雨。","dynasty":"宋代","tags":"爱情，相思，怀人","title":"如梦令·一饷凝情无语"}
{"author":"王之道","content":"体粟须烦鼎力苏。流涎正值麹盈车。坐来兽炭拨还无。一阕可能酬一绝，双银端不换双珠。松毛粉白老翁须。","dynasty":"宋代","title":"浣溪沙"}
{"author":"王之道","content":"一晌凝情无语，手捻梅花何处。倚竹不胜愁，暗想江头归路。东去东去，短艇淡烟疏雨。","dynasty":"宋代","tags":"婉约，离别，惜别","title":"如梦令·一晌凝情无语"}
{"author":"王之道","content":"天驷呈祥，土牛颁政，欢呼万井春来。雕轮丹毂，杂沓展轻雷。风动珠帘不卷，香散处、半露梅腮。东郊好，波澜浸绿，萌蘖上条枚。徘徊。应共怪，十年豹隐，一旦鸾台。问康时术业，混俗情怀。过雪湖山清丽，笙歌沸、舞袖萦回。兵厨富，酒肠似海，莫惜醉金杯。","dynasty":"宋代","title":"满庭芳（立春日呈刘春卿）"}
{"author":"王之道","content":"少年心性消磨尽。三斗烂肠浑是闷。看书聊复强寻行，属句不妨闲趁韵。此生自断天休问。富贵时来还有分。一卮芳酒送清歌，楼下玉人相去近。","dynasty":"宋代","title":"玉楼春（和李宜仲）"}
{"author":"王之道","content":"一去禅关忽五春，异乡惊见眼终清。问师参学今何解，云在青天水在瓶。","dynasty":"宋代","title":"赠浮屠道本二首"}
{"author":"王之道","content":"吴江枫。吴江风。索索秋声飞乱红。晚来归兴浓。淮山西，淮山东。明月今宵何处同。相寻魂梦中。","dynasty":"宋代","title":"长相思"}
{"author":"王之道","content":"风凄凄。雨霏霏。风雨夜寒人别离。梦回还自疑。蛩声悲。漏声迟。一点青灯明更微。照人双泪垂。","dynasty":"宋代","title":"长相思"}
{"author":"王之道","content":"花一枝。酒一卮。举酒对花君莫辞。人生多别离。行相随。坐相随。更有何人得似伊。春融胡蝶飞。","dynasty":"宋代","title":"长相思"}
{"author":"王之道","content":"过雨花容杂笑啼。淡妆深注半开时。娇娆情态自天姿。新浴太真增艳丽，微风新燕斗清奇。绿窗朱户雅相宜。","dynasty":"宋代","title":"浣溪沙（和张文伯海棠）"}
{"author":"王之道","content":"北陆藏冰欲竟，东风解冻非遥。一时芳意巧相撩。入眼绿娇红小。柳色轻摇弱线，梅英纷缀枯梢。觥筹醉里赖君饶。归去斜阳尚早。","dynasty":"宋代","title":"西江月（和张文伯腊日席上）"}
{"author":"王之道","content":"磨急锯霏琼屑，汤鸣车转羊肠。一杯聊解水仙浆。七日狂酲顿爽。指点红裙劝坐，招呼岩桂分香。看花不觉酒浮觞。醉倒宁辞鼠量。","dynasty":"宋代","title":"西江月（和董令升燕宴分茶）"}
{"author":"王之道","content":"雪后千林尚冻，城边一径微通。柳梢摇曳转东风。来看梅花应梦。酒面初潮蚁绿，歌唇半启樱红。冰肌绰约月朦胧。仿佛暗香浮动。","dynasty":"宋代","title":"西江月（赏梅）"}
{"author":"王之道","content":"春色荒荒别浦，春潮滟滟长堤。绿杨风喘客帆迟。肠断江南双鲤。短梦当年楚雨，扁舟后夜秦溪。一声啼鸟怨春归。人在酴醿花底。","dynasty":"宋代","title":"西江月（春归）"}
{"author":"王之道","content":"一霎轻云过雨，半稿新绿横舟。梅花池馆暗香浮。酒入朱唇红透。有恨尤怜别恨，多愁不惯春愁。舞余何惜更迟留。肠断断肠更后。","dynasty":"宋代","title":"西江月（相山集题作别思）"}
{"author":"王之道","content":"一别清风北牖，几番明月西楼。断肠千里致书邮。借问近来安否。归路淮山过雨，归舟江水澄秋。佳人应已数程头。冷拟到家时候。","dynasty":"宋代","title":"西江月"}
{"author":"王之道","content":"透雪敲窗风D466D466。坐见广庭飞缟白。长安道上正骑驴，蔡州城里谁坚壁。表表风尘物。瑶林琼宇三豪客。对分毫、连珠唱玉，竞把诗笺掷。草草杯盘还促席。痛饮狂歌话胸臆。前村昨夜访梅花，东邻休更夸容色。清欢那易得。明朝乌辔升南极。带随车、黄垆咫尺，莫作山河隔。","dynasty":"宋代","title":"归朝欢（对雪追和东坡词）"}
{"author":"王之道","content":"翠竹扶疏，丹葵隐映，绿窗朱户萦回。帘卷暇须，清风时自南来。题舆好客筵开。俨新妆、深出云街。歌珠累贯，一时倾坐，全胜腰雷。金猊袅碧，玉兕浮红，令传三杏，情寄双梅。楼头漏促，笼纱暗落花煤。锦里遗音，忆当年、曾赋春台。醉蓬莱。归欤无寐，想余韵徘徊。","dynasty":"宋代","title":"宴春台（追和张子野韵赠陈德甫侍儿）"}
{"author":"王之道","content":"江城春霁雪初融。楼观瑞烟中。向晚金莲无数，一时开遍东风。多情太守，行携红袖，坐引金钟。时出阳春绝唱，才名不减诗翁。","dynasty":"宋代","title":"朝中措（和张文伯元夕）"}
{"author":"王之道","content":"从来寒食半阴晴。花底听歌声。昨夜满城风雨，惜花还系心情。海棠枝上，朱唇翠袖，欲斗轻盈。须藉嫣然一笑，醉吟同过清明。","dynasty":"宋代","title":"朝中措（和张文伯寒食日雨）"}
{"author":"王之道","content":"十年萍梗三到吴，走俗未暇观西湖。是行信步至湖上，水光山色开天壶。游人杂遝半罗绮，一径不惮穿云纡。归来神思顿清发，诗中写出钱塘图。张侯妙语何所似，青玉为案黄金铺。要当联辔事幽讨，邂逅得句相招呼。东坡已死不可作，因君对景还嗟吁。水仟配食竟莫举，但见旧隐环菰蒲。山间有寺过三百，终期遍走参能儒。还家儿辈若问我，庶免不如空嗫嚅。","dynasty":"宋代","title":"春晚书怀"}
{"author":"王之道","content":"散漫来天际，高吟正倚门。远山云母合，芳树柳花繁。匝地银无价，冰湖鉴有痕。何人穿敝履，有客拥高轩。访戴从东棹，游梁快北辕。鼎寒香屡拨，杯冷酒重温。风力千林吼，云容万骑屯。食余盐虎卧，坐久炭猊蹲。观舞更三叠，论文罄一樽。清芬难掩覆，端的属梅园。","dynasty":"宋代","title":"对雪和子{辶加苇}用欧阳子韵"}
{"author":"王之道","content":"幽人爱九华，胸臆富岩窦。叠石谈笑顷，窗间列远岫。一拳傥兴云，其功等高秀。君看负山者，盍亦备兹寇。","dynasty":"宋代","title":"假山"}
{"author":"王之道","content":"舟来自金沙，敢避江路绕。计程逾五月，书劳比三考。湖阴见君处，取别殊草草。因思会面难，相从意弥好。新诗何所似，绘纤错华藻。赓酬愧空疏，祗益我心搅。亨否有时命，恭倨任妻嫂。行矣无忘饥，俗谚戒一饱。","dynasty":"宋代","title":"酬朱元顺参议"}
{"author":"王之道","content":"公余槐柳转斜日，吏散鸟雀来空庭。康成书带可人意，坐见茸茸相对青。","dynasty":"宋代","title":"春日书事呈历阳县苏仁仲八首"}
{"author":"王之道","content":"步屧随儿辈，临池得凭栏。久阴东虹断，小满北风寒。点水荷三叠，依墙竹数竿。乍晴何所喜，云际远山攒。","dynasty":"宋代","title":"遣兴"}
{"author":"王之道","content":"云影曚昽日洒晖，金湖西畔晚阴微。渔舟缭绕青山去，枫叶追随白鸟飞。摩诘家风非世有，渊明心性与时违。近来病瘠连诗瘦，翻爱西台字样肥。","dynasty":"宋代","title":"秋兴八首追和杜老其三"}
{"author":"王之道","content":"一晌凝情无语，手撚梅花何处。倚竹不胜愁，暗想江头归路。东去，东去，短艇淡烟疏雨。","dynasty":"宋代","title":"如梦令其三江上对雨"}
{"author":"王之道","content":"我才伤朴樕，吾道属艰难。未遂三豪遇，那知一笑欢。湖山晨溢翠，风雨夜霑寒。归棹秋无几，游吴意未兰。","dynasty":"宋代","title":"读韦苏州诗因用陪王郎中寻孔徵君韵"}
{"author":"王之道","content":"萧然清映水边枝，似向温泉见玉肌。被恼诗人应不彻，怪来言语总成诗。","dynasty":"宋代","title":"梅花和黄觉民四首"}
{"author":"王之道","content":"隔夜西风为办严，扫除氛噎出晴天。正逢翠幄张青绮，应念朱唇拂紫绵。","dynasty":"宋代","title":"题苦竹寺海棠洞三首"}
{"author":"王之道","content":"晖晖晴日树头平，望外遥山宿雾轻。积潦夜增南浦涨，微风朝送北窗清。滞留羁客牵归思，陶写新诗尽物情。谁谓克宵常苦短，老来无寐厌长更。","dynasty":"宋代","title":"和文倅侯彦嘉二首"}
{"author":"王之道","content":"巉岩石壁半欹斜，茅栗丛中菊渐华。风里断鸿书还草，山头飞叶汉浮槎。柂楼索莫吟秋笛，戍火青荧咽暮笳。争似渔翁最萧散，晚来和月卧芦花。","dynasty":"宋代","title":"秋兴八首追和杜老"}
{"author":"王之道","content":"鳖头龟手。孤坐书生能意就。暖体温肤。绣被春寒想见无。雪词工巧。高压君房天下妙。白发欺人。甚矣吾衰懒是真。","dynasty":"宋代","title":"减字木兰花"}
{"author":"王之道","content":"净剃霜髭展旧真，自疑容貌是前身。僧中独守三千戒，诗里閒销七十春。僻寺苏深人到少，故山云好梦归频。禅斋近日谁还往，只有西垣放逐臣。","dynasty":"宋代","title":"赠朗上人"}
{"author":"王之道","content":"碧雾暗消香篆半。花影穿帘，厌浥苍苔院。鸂鶒一双塘水暖。浮沈时近垂杨岸。雨过不知春事晚。但怪朱唇，得酒红潮面。野蔌山肴三四盏。携尊更向花前看。","dynasty":"宋代","title":"蝶恋花（和张文伯海棠）"}
{"author":"王之道","content":"谏陛何人正伏蒲，将坛无事且投壶。因观雪曲词争胜，便觉诗邻势不孤。警雁王师方入蔡，赠梅边使欲离吴。可怜鼠辈殊轻敌，乃敢堂堂捋虎须。","dynasty":"宋代","title":"对雪和因老韵"}
{"author":"王之道","content":"一龛灯火夜凄清，壁下秋虫断续声。细把新诗等风味，易牙元不乱淄渑。","dynasty":"宋代","title":"和子厚弟九日登魏文振亭园七首"}
{"author":"王之道","content":"青腰夜种玉，不见稠与稀。将军欲何往，滹沱正流澌。软火烧黄精，我尔宁苦饥。行行复行行，舌在请勿疑。","dynasty":"宋代","title":"对雪和子厚弟四首"}
{"author":"王之道","content":"经年混蒿艾，蕴藏应待时。清香密渍沉，微风助纷披。宋玉昧秋意，乃作儿女悲。君子有所养，因君观解颐。","dynasty":"宋代","title":"次韵因上人晚菊简魏定父其四"}
{"author":"王之道","content":"黄菊正怀彭泽，白衣俄致江州。登高余醉快扶头。此贶义兼情厚。痛饮还须酒对，清吟况值诗流。轻投无惜万金酬。木李旧先琼玖。","dynasty":"宋代","title":"西江月（和张文伯谢曾子修送酒）"}
{"author":"王之道","content":"雨开繁菊金无价，风皱平池鉴有痕。日暮客帆何处落，柿林西畔荻花村。","dynasty":"宋代","title":"秋日野步和王觉民十六首"}
{"author":"王之道","content":"绿槐阴外听蝉吟，节过分龙夏已深。千里亢阳忧岁旱，一时甘雨快人心。养禾不害连朝曀，沃暑应容数日霖。多谢同寮怜老拙，双南佳句竞铿金。","dynasty":"宋代","title":"伏蒙知县县尉二寮友以夏旱得雨赓石徂徕喜雨韵见贶不可虚辱复嗣其韵书谢仍命儿曹同赋"}
{"author":"王之道","content":"介寿诚有取，无问人所宜。君看菊花潭，事见桃源诗。东坡百世士，敢比流俗知。相逢勿相失，不醉欲何时。","dynasty":"宋代","title":"次韵因上人晚菊简魏定父"}
{"author":"王之道","content":"烟郁湿薪费挑拨，可堪余沥溅如泼。吹霞弄日语纵工，正恐诗人类迂阔。屋角萧萧霜叶鸣，夜静乱我糟床声。诗成欲写辄复已，邻鸡犯早催天明。","dynasty":"宋代","title":"秋日苦雨和子厚弟韵"}
{"author":"王之道","content":"出户绣帘垂。拂面从他细细吹。乘兴有谁招访戴，难为。暖帐薰炉醉不知。闲看逐风时。欲著梅花又却飞。雅兴佳人回舞袂，相宜。试比冰肌可煞肥。","dynasty":"宋代","title":"南乡子（和张元助通判赋雪）"}
{"author":"王之道","content":"篮舆兀醉出东门，赖有官舟为解纷。流马木牛今已矣，其余儿辈说三分。","dynasty":"宋代","title":"春日书事呈历阳县苏仁仲八首"}
{"author":"王之道","content":"老来须鬓白刁骚，犹喜丹心未遽凋。秋赋肯甘同宋玉，昼眠聊复糨边韶。翩翩幽鸟随风屐，炯炯寒灯伴夜寮。多谢故人珠玉寄，水云堆里望天朝。","dynasty":"宋代","title":"和周少隐实录院对竹三首"}
{"author":"王之道","content":"穠华不与众芳同，偏爱施朱立晓风。莫道春来无酒病，脸霞犹带夜来红。","dynasty":"宋代","title":"红梅"}
{"author":"王之道","content":"早从子美追懒真，近向长康得痴绝。相逢可笑复可怜，君看稀疏鬓边雪。","dynasty":"宋代","title":"和魏定父早春十首"}
{"author":"王之道","content":"我昔游成均，年少心犹童。倒床即甘寝，宁问达与穷。精爽忽飞越，梦到庐山中。庐山最佳处，二林占西东。开先在其间，泉石清而雄。分胆我所记，古刹磨碑丰。长衔似持节，觉来梦还空。挽仰殆三绝，蹭蹬老更癃。贵贱等梦尔，觉梦一理同。持节何足道，得时可三公。说梦乃梦语，笑杀懒散翁。翁今往开先，凭何警盲聋。将此一转语，截断双石谼。源源自何来，其去何所终。","dynasty":"宋代","title":"奉送果上人住开先寺"}
{"author":"王之道","content":"两年说归明日归，江头草软芬芬菲。风调江净船行驶，好看芳草怀春晖。","dynasty":"宋代","title":"送曾式古归建昌"}
{"author":"王之道","content":"望外青山便到家，冯讙何患出无车。坐逢石鼎应联句，箧有龙潭敢斗茶。樽酒几时同竹叶，功名终日鉴菱花。君看一雨苏群槁，所至人心乐否耶。","dynasty":"宋代","title":"和邹进士"}
{"author":"王之道","content":"一别清风北牖，几番明月西楼。断肠千里致书邮。借问近来安否。归路淮山过雨，归舟江水澄秋。佳人应已数程头。准拟到家时候。","dynasty":"宋代","title":"西江月·一别清风北牖"}
{"author":"王之道","content":"雨濛濛。日日龙日龙。洗出远山三四重。分明眉黛浓。野桥西，官路东。小驿夜凉风入松。梦魂谁与同。","dynasty":"宋代","title":"长相思（相山集题作恨别）"}
{"author":"王之道","content":"便是朱唇素面，那知绿叶青枝。净几明窗展处，微风淡月醒时。","dynasty":"宋代","title":"和徐季功墨梅其二"}
{"author":"王之道","content":"荒庭寒有月，穷巷静无声。坐想积年别，遥同今夕明。蹉跎前进士，憔悴老书生。短棹归来好，边城久偃兵。","dynasty":"宋代","title":"冬夜对月怀彦逢弟"}
{"author":"王之道","content":"春浅借和风，吹绿庭皋树。依约屏间出紫云，入格风流处。便做铁心肠，也为梅花语。欲去东君更挽留，巧栈烟霞路。","dynasty":"宋代","title":"卜算子（子平席上赋）"}
{"author":"王之道","content":"绿杨芳草自年年，人老逢春重喟然。六入傥能除旧习，三乘端许结新缘。","dynasty":"宋代","title":"和天衣聪老五首"}
{"author":"王之道","content":"宝山烟霁，金湖波渺，珠帘高卷清霜。枫叶露痕，荻花风色，人言今日重阳。芳菊袅秋香。更榴房斗紫，柑实传黄。观阁凌空，杯盘照坐独醒狂。良辰乐事难忘。正少年游冶，人在任庄。铜钵探题，金钗当酒，一时绿鬓红妆。故国黯凄凉。漫情随水远，兴与云长。要是致君尧舜，千古继垂裳。","dynasty":"宋代","title":"望海潮（重九和彦时兄）"}
{"author":"王之道","content":"孤灯闪闪风还暗，清漏沉沉夜向添。案上数枝漙露菊，可怜疏落嫩纤纤。","dynasty":"宋代","title":"秋日野步和王觉民十六首"}
{"author":"王之道","content":"满城花草斗欣荣，嫩绿夭红照眼明。会有禅房通野色，解鞍聊复憩予行。","dynasty":"宋代","title":"过广德宿开元寺上人房"}
{"author":"王之道","content":"夜听檐声翻急雨，想见膏润均率土。先生休戚共斯民，忧在惔焚非惮暑。人情类被饥所移，我尔相望自甘苦。宁从祷旱身暴日，肯对驱蝗歌侑俎。用心何独追老杜，大庇寒儒欢广宇。要令匹夫被惠泽，上致吾君尧舜数。嗟予粪配伏邱壑，尺短寸长无足取。洊蒙珠玉过称杨，丈夫殆以气相许。","dynasty":"宋代","title":"和董令升喜雨用前韵"}
{"author":"王之道","content":"竹外山前见嫩黄，水沉清渍雪肌香。应嫌桃李风姿俗，故作寻常淡淡妆。","dynasty":"宋代","title":"梅花十绝追和张文潜韵"}
{"author":"王之道","content":"小市环农亩，长桥接佛宫。扁舟帆影日，幽鸟柳阴风。沙觜浅深水，树梢红白茸。乍闻秋糴贱，吾亦庆年丰。","dynasty":"宋代","title":"过白羊市"}
{"author":"王之道","content":"临淮终日鉴修眉，水外遥山尺五低。我欲骑云叫阊阖，请将捕寇付平西。","dynasty":"宋代","title":"和戴禹功幕府归来三首"}
{"author":"王之道","content":"人生邂逅非偶耳，一面岂容轻愠喜。白首如新倾盖欢，谁解乘閒究斯理。君家江南我江北，南北相望殆行千里。惠宠顾我端有由，衰滞不应能致此。为言前岁在金沙，幽讨穷探遍山水。论文获与阿逢游，賸馥残膏丐犹子。是行来赴徐卿召，昨日扁舟方戾止。阿逢闻是公僧弥，予乃阿逢门下士。知公閒放今杜门，所舍与公殊密迩。何妨旦夕侍杖屨，执经仍与诸郎齿。过从弹指见周星，入室芝兰被遐远。须知四海皆兄弟，高义似君谁可比。徐卿报政趣归朝，画鷁高樯舣江涘。明朝车骑遂东还，有便时时遗双鲤。","dynasty":"宋代","title":"送赵仲达"}
{"author":"王之道","content":"一霎轻风过雨稀，满庭春色碎珠玑。使君载酒花前醉，更有新诗为发挥。","dynasty":"宋代","title":"和历阳守张仲智观梅五首"}
{"author":"王之道","content":"霞影入瑶觞，酒与馀霞同色。人共昌朝方永，过觥筹三百。一枝红皱石榴裙，帘卷篆烟碧。约我他年湖上，看九华终日。","dynasty":"宋代","title":"好事近其二程继诚生日"}
{"author":"王之道","content":"群山俯平湖，冰壶浸蒲壁。奫沦五千顷，岝峉一万尺。苍松偃旌盖，翠竹林剑戟。纤尘不可到，湛湛见沙碛。诗人嗜好异，方寸富泉石。堂成欲临赋，牋管罗几席。偶然对涟漪，微风缓摇碧。高吟寓动静，真尝废晨夕。璇题壮檐楹，玉轴走宾客。清商入葱蒨，积雨洗炎赫。翱翔下幽鹭，从容出圆鲫。穿荷过独舸，傍柳倚轻策。此兴复不浅，何日当有获。君方事閒放，佳处勿轻掷。明年谷鸣驺，金闺遂通籍。","dynasty":"宋代","title":"题李梦发摇碧堂"}
{"author":"王之道","content":"云开层观切高寒，三面江湖一面山。眼界不知多少远，望中幽鸟暮飞还。","dynasty":"宋代","title":"岳阳楼"}
{"author":"王之道","content":"天际彩虹垂。风起痴云快一吹。原隰BC70BC70，春水更弥弥。布谷期从野鸟知。初霁卷帘时。巷陌泥融燕子飞。午醉醒来，红日欲平西。一碗新茶乳面肥。","dynasty":"宋代","title":"南乡子（寄和潘教授元宾喜晴）"}
{"author":"王之道","content":"深院重帘数尺墙，对花可必竟烧香。九龄风度高难挹，举世纷纷漫笏囊。","dynasty":"宋代","title":"追和贾明叔侯陟明二侍郎瑞香二首"}
{"author":"王之道","content":"奉诏欢均草莽臣，郊原风日自温温。欲知太守催耕意，重谷劭农本圣恩。","dynasty":"宋代","title":"和张文伯春日劝农"}
{"author":"王之道","content":"雷声翻海电光红，濯濯蔷薇一夜空。云气共看渊跃{左虫右戾}，雨祥曾验叶生虫。伫期多稼千箱富，先庆来麰百室丰。饰喜自惭樽酒薄，只将香火向穹窿。","dynasty":"宋代","title":"喜雨"}
{"author":"王之道","content":"距春尚旬月，春信已回柳。时来芝与菌，往往出粪朽。流俗不自重，困穷变操守。贵贱等人耳，未易遽薄厚。桃李何敢轻，所报必瑶玖。一笑置勿论，旨有君子酒。","dynasty":"宋代","title":"灯下读魏彦成诸公诗因次其韵呈曾子修诸君"}
{"author":"王之道","content":"鼎社年来得志閒，一杯聊复效逃禅。新诗莫漫惊流俗，恐被旁人唤皎然。","dynasty":"宋代","title":"和彦立兄赠信上人"}
{"author":"王之道","content":"仙姿凝远。半出新妆琼户畔。缓步来前。正值东风料峭寒。钗头花满。舞罢梅英飞入盏。一釂何妨。花与佳人巧斗香。","dynasty":"宋代","title":"减字木兰花"}
{"author":"王之道","content":"春入花梢红欲半。水外绿杨，掩映笙歌院。霁日迟迟风扇暖。天光上下青浮岸。归去画楼烟暝晚。步拾梅英，点缀宫妆面。美目碧长眉翠浅。消魂正值回头看。","dynasty":"宋代","title":"蝶恋花（和张文伯魏园行春）"}
{"author":"王之道","content":"辙鱼应怪决江流，千里重为叠嶂游。颇惯黑甜相对美，可无赤糙为宽忧。干戈在眼心还折，勋业何时鬓早秋。已办卖刀归买犊，不妨多种白江州。","dynasty":"宋代","title":"和州得旨移粟宣城舟中和何希渊韵"}
{"author":"王之道","content":"舍北湖山千叠翠，街面溪水一篙深。黄鹂也似快晴日，杨柳阴中诉好音。","dynasty":"宋代","title":"和富公权宗丞十站"}
{"author":"王之道","content":"何日清游继大苏，扁舟东去泛西湖。欲将景物和诗句，写作钱塘伟观图。","dynasty":"宋代","title":"和陈勉仲四首"}
{"author":"王之道","content":"畏景还迎日，追凉偶溯风。泉声山上下，松影路西东。远览心犹壮，清吟语自工。雨多何所喜，郡国庆年丰。","dynasty":"宋代","title":"题许公寨驿"}
{"author":"王之道","content":"风揭珠帘夜气清。香扑尊罍，初见云英。蓝桥何处旧知名。今夕相逢，此恨消停。劝酒嫣然一笑倾。细意端相，无限娉婷。曲终犹带绕梁声。莫辞沈醉，为覆金觥。","dynasty":"宋代","title":"一翦梅（和董令升赠魏定甫侍儿）"}
{"author":"王之道","content":"朝阳淡淡宿云轻。风入管弦声。十里碧芜幽步，一枝丹杏柔情。佳人何处，酒红沁眼，秋水盈盈。诗曲羡君三绝，湖山增我双明。","dynasty":"宋代","title":"朝中措（和张文伯清明日开霁）"}
{"author":"王之道","content":"晓日彤墀，春风黄伞，天颜咫尺清光。恩袍初赐，一时玉质金相。济济满廷鹓鹭，月卿映、日尹星郎。鸣鞘绕，锦鞯归路，醉舞醒狂。追随宝津琼苑，看穿花帽侧，拂柳鞭长。临流夹径，参差绿荫红芳。宴罢西城向晚，歌呼笑语溢平康。休相恼，争揭疏帘，半出新妆。","dynasty":"宋代","title":"庆清朝（追和郑毅夫及第后作）"}
{"author":"王之道","content":"红楼缥缈光风里，熙熙和气欢声。遏云余韵最关情。春山闲淡淡，秋水醉盈盈。老去自怜心尚在，相逢殊慰劳生。纹楸聊复戏同枰。试烦歌一曲，须借酒三行。","dynasty":"宋代","title":"临江仙·红楼缥缈光风里"}
{"author":"王之道","content":"一溪清水浸余霞，风里归鸿字脚斜。今夜不知何处宿，路回山崦两三家。","dynasty":"宋代","title":"竹城道中"}
{"author":"王之道","content":"盈盈终日对妆台，一树临溪欲半开。吟赏不须期烂漫，恐随春雨点苍苔。","dynasty":"宋代","title":"追和东坡梅花十绝"}
{"author":"王之道","content":"庭閒人静鸟窥帘，坐对文书亦倦拈。春旱正须三尺雨，江湖宁放老蛟潜。","dynasty":"宋代","title":"和徐季功舒蕲道中二十首"}
{"author":"王之道","content":"穠华不与众芳同，偏爱施朱立晓风。莫道春来无酒病，脸霞犹带夜来红。","dynasty":"宋代","title":"红梅"}
{"author":"王之道","content":"鞭丝曳雪缭官槐，绿阵中间一道开。高下未劳轻喜愠，相公曾作榜梢来。","dynasty":"宋代","title":"集英殿赐第出马上口占"}
{"author":"王之道","content":"扁舟夜泊蒹葭侧，湖外云间见明月。月光摇水制金蛇，坐想骚人赋秋色。举杯向天属姮娥，君当照坐吾当歌。全胜磅客九江上，荻花枫叶如渠何。","dynasty":"宋代","title":"洞庭秋月"}
{"author":"王之道","content":"萧然清映水边枝，似向温泉见玉肌。被恼诗人应不彻，怪来言语总成诗。","dynasty":"宋代","title":"梅花和黄觉民四首"}
{"author":"王之道","content":"照眼酴醾正及时，鞓红相映似相知。天公应也怜芳意，一霎轻风宿雾披。","dynasty":"宋代","title":"和秦寿之春晚偶成八绝其二"}
{"author":"王之道","content":"今日富川滨，後夜湓江岸。千里西湖指顾间，未怕新年换。再见复何时，此意凭吟管。应有新诗当尺书，日望南来雁。","dynasty":"宋代","title":"卜算子·今日富川滨"}
{"author":"王之道","content":"山前湖水抱烟村，湖外山光隐若存。泛宅浮家聊自托，荫松藉草欲谁论。物情鱼沫真堪笑，世事槐安不在言。回首故园煨烬里，归欤犹胜傍人门。","dynasty":"宋代","title":"避寇姥山"}
{"author":"王之道","content":"雷声翻海电光红，濯濯蔷薇一夜空。云气共看渊跃{左虫右戾}，雨祥曾验叶生虫。伫期多稼千箱富，先庆来麰百室丰。饰喜自惭樽酒薄，只将香火向穹窿。","dynasty":"宋代","title":"喜雨"}
{"author":"王之道","content":"体粟须烦鼎力苏。流涎正值麹盈车。坐来兽炭拨还无。一阕可能酬一绝，双银端不换双珠。松毛粉白老翁须。","dynasty":"宋代","title":"浣溪沙"}
{"author":"王之道","content":"露溢金茎，风翔玉宇，嫩凉初霁秋容。山肴野蔌，聊快一尊同。正值大田多稼，临邛隘、酒客憧憧。追随处，杯盘狼藉，野草荫长松。新词，何所似，金声应铎，玉气腾虹。时来终宦达，休怨苍穹。顾我蹉跎老矣，飘素发、衰态龙钟。心犹壮，会看文度，独步大江东。","dynasty":"宋代","title":"满庭芳（和元发弟秋日对酒）"}
{"author":"王之道","content":"野桃经雨烂争华，似促畦丁种早瓜。不见少年閒信马，空怜寒士出无车。泥融近水芹抽叶，地暖依墙荠放花。偶意惠连春草句，夜来魂梦到天涯。","dynasty":"宋代","title":"春日书怀"}
{"author":"王之道","content":"净剃霜髭展旧真，自疑容貌是前身。僧中独守三千戒，诗里閒销七十春。僻寺苏深人到少，故山云好梦归频。禅斋近日谁还往，只有西垣放逐臣。","dynasty":"宋代","title":"赠朗上人"}
{"author":"王之道","content":"虚堂响应声，皎月形和影。春到也须还，长红多紫啼条便。况有光风丽日，能消积雪繁霜，青女休言胜。扶摇借便，请看天池发鹏兴。人言强汉，治道夸文景。谁能尧舜其君，远继阿衡圣。富贵吾所自有，宰相时来则为，自不烦趋竞。欲寻文会诗盟，得酒且相命。","dynasty":"宋代","title":"忆东坡"}
{"author":"王之道","content":"公馀槐柳转斜日，吏散鸟雀来空庭。康成书带可人意，坐见茸茸相对青。","dynasty":"宋代","title":"春日书事呈历阳县苏仁仲八首其五"}
{"author":"王之道","content":"谁人独钓江南雪，雪满江南鸟飞绝。先生对雪望江南，嗅认梅花忍寒折。痴云卷尽清月流，小舟横卧南池头。子猷乘兴欲何往，归欤莫为伊人留。","dynasty":"宋代","title":"庆资深康乐园四咏"}
{"author":"王之道","content":"马头惊见一枝新，夹道欢呼拥吏民。咫尺招提鸡黍约，不妨同醉万家春。","dynasty":"宋代","title":"和王圜中道上初见梅花二首"}
{"author":"王之道","content":"今日富川滨，後夜湓江岸。千里西湖指顾间，未怕新年换。再见复何时，此意凭吟管。应有新诗当尺书，日望南来雁。","dynasty":"宋代","title":"卜算子·今日富川滨"}
{"author":"王之道","content":"水阔风还怒，舟轻浪更颠。云容初过雨，湖势欲吞天。沙觜青枫外，鱼罾白鸟边。夕阳应到岸，沉醉酒家眠。","dynasty":"宋代","title":"丹阳湖阻风二首"}
{"author":"王之道","content":"颢气遍寰宇，风露逼衣裘。中秋昨夜，明月千里满西楼。人道当年今日，海上骑鲸仙客，乘兴下瀛州。雅志在扶世，来佐紫宸游。庙堂上，须早计，要嘉谋。牙床锦帐，三岁江北叹淹留。好在蟹螯如臂，判取兵厨百斛，与客醉瑶舟。待得蟠桃熟，相约访浮丘。","dynasty":"宋代","title":"水调歌头（赵帅圣用生日）"}
{"author":"王之道","content":"熙熙台上。秋色增清壮。和气溢，祥烟扬。淮山供杂俎，湖水浮新酿。人共仰，貔貅坐拥诗书将。箫鼓声嘹亮。珠翠环相向。回妙舞，迟妍唱。竞斟长命斝，同试沧溟量。锋车往，东归遂继华原相。","dynasty":"宋代","title":"千秋岁（郑帅清卿生日）"}
{"author":"王之道","content":"秋怀一事无，暑尽昼凉初。竹户静长闭，藜床安有余。逍遥化蝴蝶，容易入华胥。天上多官府，神仙恐不如。","dynasty":"宋代","title":"閒眠二首"}
{"author":"王之道","content":"斜风横雨。咫尺高城路。红蓼岸，苍葭浦。滞留春色晚，栖泊邮亭暮。信杳杳，鹊声近有无凭据。肠断家何处。又见重阳度。多少恨，从谁诉。黄鸡斟白酒，自促供搜句。归去好，人生莫被浮名误。","dynasty":"宋代","title":"千秋岁（癸亥重九舟次吴江）"}
{"author":"王之道","content":"投分江梅亦太清，寻盟风絮却多情。势先泽腹归冰鉴，气迫毫尖入管城。吏部梦逾秦岭去，将军来作蔡州行。拥炉令我思前躅，策蹇高吟愧孟生。","dynasty":"宋代","title":"对雪和马大卿"}
{"author":"王之道","content":"一樽芳酒起沉烟，绝胜红裙拥后前。山色水光相上下，月华秋气共清圆。佳时令我思韩愈，好梦逢君想惠连。老大不知追逐乐，却因妍唱惜流年。","dynasty":"宋代","title":"和秦寿之中秋玩月三首其一"}
{"author":"王之道","content":"晓日晖晖玉露光。枝头一样斗宫妆。可怜娇额半涂黄。衣与酴醿新借色，肌同薝卜更薰香。风流荀令雅相当。","dynasty":"宋代","title":"浣溪沙（和张文伯木犀）"}
{"author":"王之道","content":"江梅清远。潇洒一枝尊俎畔。雪里风前。照水窥檐巧耐寒。多情美满。共饮自应渠酹盏。醉赏何妨。倾国天教抵死香。","dynasty":"宋代","title":"减字木兰花"}
{"author":"王之道","content":"故园鹎鵊久催耕，休恋公田秫与秔。别恨久随黄耳去，归心应望白云生。干戈丛里三书考，春夏交来几闭城。我亦蓝田负丞者，相从何日赋渊明。","dynasty":"宋代","title":"历阳寄定城尉彦逢弟"}
{"author":"王之道","content":"天迥楼高，日长院静，琴声幽咽。昵昵恩情，切切言语，似伤离别。子期何处，漫高山流水，又逐新声彻。仿佛江上移舟，听琵琶凄切。休说。春寒料峭，夜来花柳，弄风摇雪。大错因谁，算不翅六州铁。波下双鱼，云中乘雁，嗣音无计，空叹初谋拙。但愿相逢，同心再绾重结。","dynasty":"宋代","title":"石州慢（和赵见独书事，见独善鼓琴）"}
{"author":"王之道","content":"我生坐疏拙，逢人辄倾倒。语言无浅深，出口被伊恼。为孽匪天作，受攻本谁造。惩非每嚼舌，事已复自蹈。可怜愚不灵，蹭蹬到今老。识君无几时，底里见襟抱。古人重倾盖，相从恨不早。是行若登仙，江山为君好。无繇挽画鹢，此意增恋嫪。何当寄相思，临风慰衰槁。","dynasty":"宋代","title":"送张仲甫赴江西参议"}
{"author":"王之道","content":"钓鱼聊复效詹何，肯向青山较少多。身世自怜巢幕燕，利名谁銮扑灯蛾。风前逸气舒长笛，酒里清愁到短歌。安得梧桐来鸑鷟，一鸣千古继卷阿。","dynasty":"宋代","title":"和胡德辉增明轩"}
{"author":"王之道","content":"朝阳淡淡宿云轻。风入管弦声。十里碧芜幽步，一枝丹杏柔情。佳人何处，酒红沁眼，秋水盈盈。诗曲羡君三绝，湖山增我双明。","dynasty":"宋代","title":"朝中措（和张文伯清明日开霁）"}
{"author":"王之道","content":"老穷无赖事成丛。短发自蓬松。坐想帝城当日，万花绣出天宫。几时临赋，深浮绿蚁，缓唱黄钟。莫获追陪胜赏，虚烦恼乱衰翁。","dynasty":"宋代","title":"朝中措（和张文伯芍药）"}
{"author":"王之道","content":"暖风迟日透香肌。春到柳边枝。曾见酒红潮颊，玉人初出罗帏。东坡何处，朱唇翠袖，空想芳姿。争似濡须太守，看花仍赋佳词。","dynasty":"宋代","title":"朝中措（和张文伯海棠）"}
{"author":"王之道","content":"天庭丹熟在何时。铅汞适投机。四海方思霖雨，未容驾鹤先飞。当年今日，谪仙初降，庭露E661E661。愿对良辰好景，称觞为醉芳菲。","dynasty":"宋代","title":"朝中措（董令升待制生日）"}
{"author":"王之道","content":"州闾庠序少追随。俯仰鬓成丝。仕宦孰逾君达，恩施遍及庭芝。溪头春日，欢声和气，如见生时。好对高堂寿母，献酬同醉金卮。","dynasty":"宋代","title":"朝中措（魏倅·定甫生日）"}
{"author":"王之道","content":"满庭岩桂蔼香风。人在画堂中。欲验鲁侯难老，欢声千里攸同。台分金石，源钟淮水，流庆无穷。好继汉朝循吏，从兹入拜三公。","dynasty":"宋代","title":"朝中措（王守正仲生日）"}
{"author":"王之道","content":"君心节直更心虚。移植并庭除。好在红蕖相映，卷帘如见吴姝。清风明月，君无我弃，我不君疏。况有骚人墨客，时来同醉兵厨。","dynasty":"宋代","title":"朝中措（和孔倅·郡斋新栽竹）"}
{"author":"王之道","content":"晴烟漠漠日晖晖。天际远山低。槛外碧芜千里，坐来目送鸥飞。诗笺谈尘，珠盘落落，玉屑霏霏。更把登临余兴，翻成白雪歌词。","dynasty":"宋代","title":"朝中措（和张文伯远亭）"}
{"author":"王之道","content":"年来六十增三岁。却忆去年趋盛会。风流人物胜斜川，灼灼有同前日事。不知弦管催新水。但见飘飘萦舞袂。主人情厚酒行频，酩酊莫辞今夕醉。","dynasty":"宋代","title":"玉楼春（和令升正月五日会客）"}
{"author":"王之道","content":"爵齿俱尊惟此老。诗词笔力谁能到。奇字古文仍笃好。须信道。如公宁复忧才少。剩费黄金应买笑。穷通得丧都忘了。坐对瑶觞看舞妙。携窈窕。南窗聊得渊明傲。","dynasty":"宋代","title":"渔家傲"}
{"author":"王之道","content":"赐对金銮下九天，旋闻熊轼为驱前。人从芸阁初分直，桂折蟾宫乍得仙。刺史江山聊复尔，翰林风月自依然。下车快草东封疏，今去祥符正百年。","dynasty":"宋代","title":"送钱逊叔出守袭庆赐出身除职"}
{"author":"王之道","content":"一别异生死，三年能几时。埋玉不可见，拱木徒兴悲。通老奉香火，坐阅岁月移。圆颇点飞霜，夷旷真吾师。","dynasty":"宋代","title":"吊魏敏功赠住庵通老"}
{"author":"王之道","content":"致身华贯属华年，顾我驽痾久不前。醉被长官轻骂郑，懒从学子竞嘲边。功名有日还三杰，诗酒何人继八仙。才业似君真独步，文章政事尽堪传。","dynasty":"宋代","title":"酬蕲春王宰公明"}
{"author":"王之道","content":"萧然数株梅，皓与雪相映。临池鉴疏影，影落大圆镜。不烦粉涂株，寒光助严靓。","dynasty":"宋代","title":"映雪亭"}
{"author":"王之道","content":"浮云卷尽秋天高，月光照水翻金涛。临溪酌月羞溪毛。举杯未饮欲谁酬，兹非沈谢须刘曹。","dynasty":"宋代","title":"教授颜端行出示所和老杜曲江章因次韵"}
{"author":"王之道","content":"春霁柳花垂。娇软轻狂不待吹。圆欲成球还复碎，谁为。习习和风即旧知。深院日长时。乱扑珠帘入坐飞。试问荻芽生也未，偏宜。出网河豚美更肥。","dynasty":"宋代","title":"南乡子（用韵赋杨花）"}
{"author":"王之道","content":"黎明发龙门，亭午憩西院。冒雨且不辞，宁能避泥溅。是行良不恶，此处殊可恋。从今山中人，何独识吾面。","dynasty":"宋代","title":"憩灵鹫道院"}
{"author":"王之道","content":"衰年因羁旅，百念日萦绕。著龟亦何知，夏来又将老。出处稍不慎，远志成小草。堂阴有孤芳，纷葩照人好。谁将忘夏姿，撷芼等蘋藻。充肠固甚慰，入鼎可堪扰。糠籺贫者事，甚矣兄逐嫂。异时餍梁肉，记此一羹饱。","dynasty":"宋代","title":"次韵朱元顺食萱草羹"}
{"author":"王之道","content":"雪晴山色分遥碧。辉映江南北。子今东去步蟾宫，看少展、垂天翼。晚来江上西风息。算不是新丰客。明年三月见君时，庆章绶、纡铜墨。","dynasty":"宋代","title":"折丹桂（用前韵送赵彦翔省试）"}
{"author":"王之道","content":"萦风杨柳绿丝长，过雨桑麻沃以光。联骑不妨多载酒，看花无用更烧香。望穷岩电搜诗眼，愁转车轮感别肠。胜集清游定何处，它年曲水记流觞。","dynasty":"宋代","title":"春日郊行和郭希鲁二首"}
{"author":"王之道","content":"江共烟云远，山连薮择长。日从三伏烈，风借九秋凉。休作桃花观，聊同柏子香。相逢无一事，不必下禅床。","dynasty":"宋代","title":"和巩兴宗题回峰寺赠明山主"}
{"author":"王之道","content":"君子赠以言，古人重相送。大梁在何许，我心欲飞动。兄才如青钱，万选仍万中。行矣喜冬晴，北方地多冻。","dynasty":"宋代","title":"送彦立兄游太学以恩袍草色动为韵其五"}
{"author":"王之道","content":"清夜无眠想千古，一字茫然堕沙莽。贤否纷纷固难数。楼头漏声寂不闻，策策寒窗叶鸣雨。","dynasty":"宋代","title":"教授颜端行出示所和老杜曲江章因次韵"}
{"author":"王之道","content":"风急断虹收。孤鹜摇摇下荻洲。醉帽尽从吹落去，飕飕。幸有黄花插满头。君唱我当酬。千里湖山照眼秋。不见故人思故国，休休。一阕清歌听解愁。","dynasty":"宋代","title":"南乡子（追和东坡重九）"}
{"author":"王之道","content":"梦断幽禽恰转更，窥窗残月淡孤灯。孜孜读诵如吾子，指日菁莪看锡朋。","dynasty":"宋代","title":"和刘春卿晓起读书"}
{"author":"王之道","content":"夜听檐声翻急雨，想见膏润均率土。先生休戚共斯民，忧在惔焚非惮暑。人情类被饥所移，我尔相望自甘苦。宁从祷旱身暴日，肯对驱蝗歌侑俎。用心何独追老杜，大庇寒儒欢广宇。要令匹夫被惠泽，上致吾君尧舜数。嗟予粪配伏邱壑，尺短寸长无足取。洊蒙珠玉过称杨，丈夫殆以气相许。","dynasty":"宋代","title":"和董令升喜雨用前韵"}
{"author":"王之道","content":"何必袁州去，尘尘小释迦。一筇非外物，四海即吾家。晓色霜还重，秋容菊正华。此行良不恶，冬笋已排牙。","dynasty":"宋代","title":"送浮屠道郭云游"}
{"author":"王之道","content":"杖锡东来意亦勤，寒岩枯木自相亲。方惊妙论雨侵坐，忽喜新诗光照人。物外交游清似水，梦中忧患碎如尘。儿童正欲承砻错，应觉临文便有神。","dynasty":"宋代","title":"因上人访予相山夜闻二子诵书有诗次韵"}
{"author":"王之道","content":"我闻轮人扁，妙解书中义。当其听读书，默识圣人意。忽然释椎凿，有问发兹秘。虽云圣人语，糟粕岂精粹。齐侯诘其说，无说当致死。请以斲轮观，固入要非易。不徐仍不疾，心手在相契。是中有数存，非言所能既。扁也亦何人，所得用至此。固知斯道在，天下本无二。观君榜斯堂，令我端拜议。想见堂中书，填箱溢巾笥。纵横三万卷，一览悉能记。左右逢其原，下笔不能缀。我昔摄东城，君时尚童穉。如闻侍先公，往矣江之涘。崎岖三十载，於此忽相值。出示诸公诗，圭璧烂庭瑞。君家依水竹，亭台缭幽邃。作堂於其间，读书乃其事。嗜好与人殊，可以见君志。明年冠群英，先正秘书字。","dynasty":"宋代","title":"史佐才读书堂"}
{"author":"王之道","content":"叠叠青山处处溪，溪声淙玉潄玻瓈。悬知菊水人难老，可信桃源路易迷。山岭梅花迎客笑，路傍松盖与云齐。寒林昨夜微经雨，新迹分明过虎蹄。","dynasty":"宋代","title":"沙窝道中"}
{"author":"王之道","content":"馀生今赴迩英朝，似说夔龙许续貂。枯蘖遂承新雨露，苍鹰应识旧云霄。废兴须信关时命，劳逸谁能问贯条。十载山林劳梦寐，五更天仗听箫韶。","dynasty":"宋代","title":"春日偶成"}
{"author":"王之道","content":"花前倾步溅狂澜，花外扶疏竹数竿。带雪精神清更好，冰肌元惯朔风寒。","dynasty":"宋代","title":"梅花十绝追和张文潜韵其十"}
{"author":"王之道","content":"玉露澄天宇，金风净月华。满庭秋色木犀花。记得谪仙初下、五云车。才业追前辈，人门属当家。寿觞无惜醉流霞。闻说姓名潜护、有笼纱。","dynasty":"宋代","title":"南歌子（安丰守章彦辅生日）"}
{"author":"王之道","content":"红斗风桃，绿肥烟草，杨柳春暗重门。五陵佳兴，酿酝付芳尊。窈窕笙箫丛里，金猊篆、雾绕云粉。勾情也，歌眉低翠，依约鹧鸪村。人生须快意，十分春事，才破三分。况点检年时，胜客都存。更把馀欢卜夜，从彻晓、蜡泪流痕。花阴昼，朱帘未卷，犹自醉昏昏。","dynasty":"宋代","title":"满庭芳（元礼席上用少游韵）"}
{"author":"王之道","content":"开窗如见碧油幢，新竹春来过屋长。渐近柴桑旧家路，清风来报稻花香。","dynasty":"宋代","title":"过含山邮亭和子厚弟壁间韵三首"}
{"author":"王之道","content":"晚日千峰色，秋风万里情。望云双目眩，渴雨寸心倾。有客诗方就，何人笛正横。渚烟萦别浦，江月动前楹。草木腥犹在，生灵痛未平。伤哉一杯酒，北向酹边城。","dynasty":"宋代","title":"过富池题澄江阁二首"}
{"author":"王之道","content":"指点邦人著眼看，鲁侯雩祭正玄端。望来已见千山雨，此去那忧百谷乾。高廪有期从{左禾右齐}敛，奔霆何处起龙蟠。新诗得得书灵应，传与群公好纵观。","dynasty":"宋代","title":"和王冲之喜雨呈张文伯"}
{"author":"王之道","content":"春色到梅梢，人在东风清嚏。曾见少微初降，蔼龙泉佳气。功名富贵属多才，如子已无几。造物恰同予意，放骅骝千里。","dynasty":"宋代","title":"好事近（何希渊生日）"}
{"author":"王之道","content":"江南七月旱不雨，捲地风霾翳寰宇。夷门先生有底忙，车马东游亦良苦。","dynasty":"宋代","title":"次韵赵积中慈湖即事"}
{"author":"王之道","content":"问言何处是前村，万木号寒雪障昏。安得梦为蝴蝶去，花间栩栩适吟魂。","dynasty":"宋代","title":"追和东坡梅花十绝"}
{"author":"王之道","content":"潮退菰蒲风自倒，秋深菱芡雨应添。怪来病眼双明甚，喜见遥山寸碧纤。","dynasty":"宋代","title":"秋日即事二首其一"}
{"author":"王之道","content":"短短灯檠便且光，看书犹记感秋凉。飘零未遂襟期远，迟暮徒惊岁月伤。初喜嫩荷青直盖，不知新竹粉储霜。相从益觉交情笃，时掷隋珠到我行。","dynasty":"宋代","title":"次韵同舍李支使梦与二首"}
{"author":"王之道","content":"紫角初繁，青裳正好，充闾清露飘香。悬弧何早，乌辔上扶桑。试问椿龄几许，逾万计、才满三章。佳辰乐，林塘增气，菡萏拥红妆。称觞。人共庆，盘中白李，来自华阳。倩壶中日月，特地舒长。定见霜毫换绿，天荐祉、家庆延昌。情千万，辞慳思窘，聊献满庭芳。","dynasty":"宋代","title":"满庭芳（伯父仲球生日）"}
{"author":"王之道","content":"閒想窥池倒影，戏成落笔斜枝。纵涅难缁玉质，细看何似当时。","dynasty":"宋代","title":"和徐季功墨梅"}
{"author":"王之道","content":"君子赠以言，古人重相送。大梁在何许，我心欲飞动。兄才如青钱。万选仍万中。行矣喜冬晴，北方地多冻。","dynasty":"宋代","title":"送彦立兄游太学以恩袍草色动为韵"}
{"author":"王之道","content":"春秋遗迹旧山川，鲁破吴亡久寂然。恰到前年征战处，数间茅屋起炊烟。","dynasty":"宋代","title":"早发橐皋"}
{"author":"王之道","content":"三月诗筒绝往来，有时谈麈许追陪。梅花雅欲撩佳句，犯雪凌霜为我开。","dynasty":"宋代","title":"和章序臣梅花二首"}
{"author":"王之道","content":"雪后千林尚冻，城边一径微通。柳梢摇曳转东风。来看梅花应梦。酒面初潮蚁绿，歌唇半启樱红。冰肌绰约月朦胧。仿佛暗香浮动。","dynasty":"宋代","title":"西江月（赏梅）"}
{"author":"王之道","content":"叶底芳蕤如缀。坐对广庭忘味。娇騃最怜伊，乱糁舞馀风袂。贪喜。贪喜。不觉宽钗斜坠。","dynasty":"宋代","title":"如梦令（和张文伯木犀）"}
{"author":"王之道","content":"野塘春草遍，芳树老藤缠。远信占黄耳，清游任白颠。山光晴抹黛，湖气暖腾烟。我有边韶癖，何妨昼日眠。","dynasty":"宋代","title":"和刘与可二首"}
{"author":"王之道","content":"高文知已动天庭，昨日春雷下六丁。济旱会施惟肖雨，举贤先应少微星。行趋北阙形神健，坐对东风醉梦醒。连日暖烟随处好，吴山应胜越山青。","dynasty":"宋代","title":"春日书怀"}
{"author":"王之道","content":"开花不与众芳期，先得江梅破白时。犀甲鹤头微带雪，画屏曾见两三枝。","dynasty":"宋代","title":"山茶"}
{"author":"王之道","content":"散骑真前辈，休文即当家。泛舟成丽句，散绮见余霞。惊去沙鸥没，招来酒旆斜。春归何处觅，篱角见金沙。","dynasty":"宋代","title":"和潘泽之沈元吉泛舟湖上"}
{"author":"王之道","content":"寒光凌乱六花纤。巧穿帘。不鸣檐。十里黄垆，遥望辨青帘。玉树参差何处觅，吟雪曲，捻霜髯。坐来令我看无厌。拟名盐。试尝甜。飞入深潭，应照老蛟潜。三白频占来岁稔，良可喜，更何嫌。","dynasty":"宋代","title":"江城子（追和东坡雪）"}
{"author":"王之道","content":"不学桃与李，芬芳竞春时。天公岂多情，清露为君迟。荣悴休问命，冷暖当自知。青荧夜窗灯，相对哦新诗。","dynasty":"宋代","title":"次韵因上人晚菊简魏定父其二"}
{"author":"王之道","content":"十里西畴路半砠，短辕无力困瘏痡。支筇预作渊明具，瓮有乌程不用沾。","dynasty":"宋代","title":"山西庄舍赠信上人和彦时兄四首"}
{"author":"王之道","content":"粉节储霜竞出篱，我来犹及笋生时。清风一榻君休问，明月半窗予自知。","dynasty":"宋代","title":"题太湖竹轩"}
{"author":"王之道","content":"江梅清远。潇洒一枝尊俎畔。雪里风前。照水窥檐巧耐寒。多情美满。共饮自应渠酹盏。醉赏何妨。倾国天教抵死香。","dynasty":"宋代","title":"减字木兰花"}
{"author":"王之道","content":"力学三年看有成，龙蛇蟠势冀存身。一杯饯别初迎腊，千里归来欲送春。爱日光阴宜共惜，及时德业要争新。吾家丛桂风流在，速取高科慰老亲。","dynasty":"宋代","title":"和张元礼"}
{"author":"王之道","content":"山前湖外。初日浮云退。荷气馥，槐阴碎。葵花红障锦，萱草青垂带。谁得似，黄鹂求友新成对。忆昔东门会。千古同倾盖。人已远，歌如在。银钗虽可漫，琬琰终难改。愁浩荡，临风令我思淮海。","dynasty":"宋代","title":"千秋岁（追和秦少游）"}
{"author":"王之道","content":"王师千里下邦畿，三月宜新对敌围。江上扁舟随处是，烟中华屋转头非。逢人借问何时定，有客来传二圣归。已办笭箵学元结，卜邻犹冀不相违。","dynasty":"宋代","title":"避寇糁潭登李彦修延秀阁"}
{"author":"王之道","content":"孤塔云烟外，荒蹊草莽间。蓼花红糁碎，枫叶绛绡殷。送客三溪远，逢僧半日閒。功名休览镜，沦落鬓毛斑。","dynasty":"宋代","title":"题法轮寺"}
{"author":"王之道","content":"宿雨朝寒，芳时又过酴醿了。舞环歌绕。应恨金杯小。零乱霜蕤，点缀青青草。花间道。曾遭花恼。把酒呼晴昊。","dynasty":"宋代","title":"点绛唇（和张文伯）"}
{"author":"王之道","content":"我老懒成癖，贪引林泉幽。谁令吴中来，两月乘江流。阖门十日雨，不得历虎丘。读子灵岩诗，还复令我愁。想见韦左司，拥骑当年游。山中雨新霁，绿树鸣莺稠。乘兴自不恶，金风飒清秋。","dynasty":"宋代","title":"和韦苏州游灵岩山寺韵呈言上人"}
{"author":"王之道","content":"透云斜日影朦胧，树杪依微少女风。景物重来正无恙，为君收拾向诗中。","dynasty":"宋代","title":"过含山邮亭和子厚弟壁间韵三首"}
{"author":"王之道","content":"走利奔权几日休，归来还复郭南游。直饶心计奸如鬼，终恐输他善自谋。","dynasty":"宋代","title":"西门道中闻人售田"}
{"author":"王之道","content":"素艳忽从江上见，清香还向雪中闻。谁能送酒来相劳，为尔开尝对马军。","dynasty":"宋代","title":"梅花十绝追和张文潜韵"}
{"author":"王之道","content":"北陆藏冰欲竟，东风解冻非遥。一时芳意巧相撩。入眼绿娇红小。柳色轻摇弱线，梅英纷缀枯梢。觥筹醉里赖君饶。归去斜阳尚早。","dynasty":"宋代","title":"西江月（和张文伯腊日席上）"}
{"author":"王之道","content":"东晋陶元亮，西京董仲舒。高风敦薄俗，妙论见遗书。水石伤新窆，松篁惨旧庐。楞伽今在否，此道发明初。","dynasty":"宋代","title":"历阳倅蒙庵郑公卒於位记岁在丁丑与仆有交承"}
{"author":"王之道","content":"我生困语言，老大犹栖迟。咄哉一言失，虽悔何能追。常欲说向人，到口还忸怩。不如静中坐，此理吾所知。春风入城郭，古寺花开时。广庭积雨过，红紫初纷披。偶逢颐庵人，强丐颐庵诗。是庵清而虚，底事名为颐。南陵有徐子，顷尝吏於斯。作字妙羲献，学易深坎离。慎言与节饮，卦象不可欺。君看命名意，往往只在兹。","dynasty":"宋代","title":"题噔上人颐庵"}
{"author":"王之道","content":"封殖要当同种玉，翱翔端复见停鸾。此君不是尘中物，岂减樊川十万竿。","dynasty":"宋代","title":"和吕子梅题陈倅窗前新栽竹二首"}
{"author":"王之道","content":"我老懒成癖，贪引林泉幽。谁令吴中来，两月乘江流。阖门十日雨，不得历虎丘。读子灵岩诗，还复令我愁。想见韦左司，拥骑当年游。山中雨新霁，绿树鸣莺稠。乘兴自不恶，金风飒清秋。","dynasty":"宋代","title":"和韦苏州游灵岩山寺韵呈言上人"}
{"author":"王之道","content":"风梢摇落雪飞花，谁传江梅到我家。曾把数枝分暗馥，要催群卉助光华。高吟两绝那容继，胜赏双清蔑以加。春不世情应委曲，十年留滞在天涯。","dynasty":"宋代","title":"酬章序臣二首"}
{"author":"王之道","content":"花前倾步溅狂澜，花外扶疏竹数竿。带雪精神清更好，冰肌元惯朔风寒。","dynasty":"宋代","title":"梅花十绝追和张文潜韵其十"}
{"author":"王之道","content":"照人何处双瞳碧。欲去江城北。过江风顺莫迟留，快雁序、飞联翼。西湖花柳传消息。知是东君客。家书须办写泥金，报科名、题淡墨。","dynasty":"宋代","title":"折丹桂（送蘧、著、迈三子庚辰年省试）"}
{"author":"王之道","content":"冬温行色好，江上菊花黄。乡味莼羹美，皇思诰墨香。招延从北海，吟咏继东阳。别后如相忆，时应问草堂。","dynasty":"宋代","title":"送安丰判官江叔夜用菊花韵"}
{"author":"王之道","content":"德邵年高冠里闾，庆馀犹及魏公舒。似闻白鹤归华表，应有青刍奠故庐。帝梦漫惊虞涧筑，史占空叹渭滨渔。泫然东望无从涕，莫厕邦人会葬车。","dynasty":"宋代","title":"魏道弼父挽词代曾子修"}
{"author":"王之道","content":"我从明光来，十里得永福。山中何所有，离离见疏竹。前人目琅玕，用意良不俗。谁能对此君，蔬饭贱粱肉。","dynasty":"宋代","title":"黄顿琅玕山永福院"}
{"author":"王之道","content":"残雪笼晴作沍寒。北风吹浪过前滩。远山云气尚漫漫。睡起阳乌窥破牖，坐怜香雾蔼雕盘。一尊聊佐旅中欢。","dynasty":"宋代","title":"浣溪沙"}
{"author":"王之道","content":"花影到酴醿，风过玉卮摇碧。坐上酒豪诗敌，尽骑鲸仙客。主人名姓在金瓯，归去定前席。要见碧桃千岁，看壶中春日。","dynasty":"宋代","title":"好事近（王昭美生日）"}
{"author":"王之道","content":"欲下荒庭意已阑，一枝红药坐中看。东风不息成何事，又醖春阴作夜寒。","dynasty":"宋代","title":"和秦寿之春晚偶成八绝"}
{"author":"王之道","content":"草色青青入烧痕，登临何处暗销魂。应怜野老无拘缚，种竹栽花教子孙。","dynasty":"宋代","title":"和徐季功舒蕲道中二十首"}
{"author":"王之道","content":"孤灯闪闪风还暗，清漏沉沉夜向添。案上数枝漙露菊，可怜疏落嫩纤纤。","dynasty":"宋代","title":"秋日野步和王觉民十六首"}
{"author":"王之道","content":"夜听檐声翻急雨，想见膏润均率土。先生休戚共斯民，忧在惔焚非惮暑。人情类被饥所移，我尔相望自甘苦。宁从祷旱身暴日，肯对驱蝗歌侑俎。用心何独追老杜，大庇寒儒欢广宇。要令匹夫被惠泽，上致吾君尧舜数。嗟予粪配伏邱壑，尺短寸长无足取。洊蒙珠玉过称杨，丈夫殆以气相许。","dynasty":"宋代","title":"和董令升喜雨用前韵"}
{"author":"王之道","content":"可怜风骨肖梅英，试问东君曷似生。正色不从朱粉涴，耐寒犹怪雪霜轻。论交薝蔔君为胜，投社酴醿我更清。纵美讵能齐众口，此言何独指羊羹。","dynasty":"宋代","title":"腊梅和次韩韵"}
{"author":"王之道","content":"磨急锯霏琼屑，汤鸣车转羊肠。一杯聊解水仙浆。七日狂酲顿爽。指点红裙劝坐，招呼岩桂分香。看花不觉酒浮觞。醉倒宁辞鼠量。","dynasty":"宋代","title":"西江月（和董令升燕宴分茶）"}
{"author":"王之道","content":"雨余沙路润无泥，潋滟溪流与岸齐。苒苒年华催我老，酣酣春意得人迷。联珠便觉新诗富，浮玉还听雅唱低。杨柳缓摇阴正午，谁家篱落一声鸡。","dynasty":"宋代","title":"和董令升舍人"}
{"author":"王之道","content":"向来疏率任天真，此去扶持护善邻。只恐磨砖难作镜，已知行水戒推轮。箪瓢本是吾家物，轩冕宁容我辈人。多谢诸公共推毂，欣欣寒谷暗生春。","dynasty":"宋代","title":"和方景南参议见赠"}
{"author":"王之道","content":"净剃霜髭展旧真，自疑容貌是前身。僧中独守三千戒，诗里閒销七十春。僻寺苏深人到少，故山云好梦归频。禅斋近日谁还往，只有西垣放逐臣。","dynasty":"宋代","title":"赠朗上人"}
{"author":"王之道","content":"小雨霏霏夜接朝，乍惊和气入民谣。官逋遮为麦秋缓，酒价定随人意饶。欲落枣花蚕断茧，半黄梅子稻移苗。书生不惯征徭苦，牢落僧房不自聊。","dynasty":"宋代","title":"和孙延寿喜雨述怀韵"}
{"author":"王之道","content":"七年两见西湖滨，似向贱贫求贵人。安民扶世在豪杰，贵人何必皆岩莘。嗟予坎壈今老矣，糊口相煎未能已。愿君莫作贵人看，岁晚庶几长不死。","dynasty":"宋代","title":"赠蓑衣道人"}
{"author":"王之道","content":"年踰六十我何堪，心曲因君得纵谈。阅史旧尝疑夏五，参禅今遂荐前三。饮阑却怪清樽恶，饥甚犹怜粝食甘。交态物情何足较，迩来炉鼎兴方酣。","dynasty":"宋代","title":"次方正叔知县韵仆今年六十有三窃观正叔赠陈甥述怀诗有感予心并和二首奉呈其一"}
{"author":"王之道","content":"书堂形胜好，山转与江抛。泉古应黄蘖，亭新换白茅。雨余苍藓合，春晚绿阴交。欲问香岩旨，风林竹自敲。","dynasty":"宋代","title":"题宣州书堂山寺"}
{"author":"王之道","content":"短篷暮舣湘江宿，坐见江豚起还伏。忽然气作浪山来，一夜雨声如决渎。凄凄寒气欲相侵，灯火青荧更向深。床头有酒且径醉，免使万虑萦吾心。","dynasty":"宋代","title":"潇湘夜雨"}
{"author":"王之道","content":"人生无百年，半被忧患苦。其间开口笑，一月仅四五。谁能盼庭柯，怡然见眉宇。积财不得用，真是守钱虏。","dynasty":"宋代","title":"怡颜堂"}
{"author":"王之道","content":"新诗似霜月，谛玩清且好。欲见势未能，思君令人老。启蛰在朝夕，雷雨发枯槁。愿言从杖履，高吟备搜讨。","dynasty":"宋代","title":"和龚圣任即事"}
{"author":"王之道","content":"檐榴潺潺朝复暮。燕子衔泥，穿幕来还去。素锦青袍知有处。花光草色迷汀渚。春不负人人自负。君看流觞，只恁良宵度。厌浥小桃如泣诉。东风莫漫飘红雨。","dynasty":"宋代","title":"蝶恋花（和张文伯上巳雨）"}
{"author":"王之道","content":"凌霜冒雪报花期，大小群芳例是儿。屈指春风无十日，东君元是旧相知。","dynasty":"宋代","title":"梅花十绝追和张文潜韵"}
{"author":"王之道","content":"飞观临无地，江天在目中。晚霞工射日，秋水欲浮空。蓼岸深迷绿，枫林远映红。归欤还可喜，千里一帆风。","dynasty":"宋代","title":"和秦寿之题靖安栖霞观"}
{"author":"王之道","content":"昂昂野鹤在鸡群，一见人分濁与清。吟对红葵朝雨细，坐临绿竹午风轻。","dynasty":"宋代","title":"和富公权宗丞十站"}
{"author":"王之道","content":"我老懒成癖，贪引林泉幽。谁令吴中来，两月乘江流。阖门十日雨，不得历虎丘。读子灵岩诗，还复令我愁。想见韦左司，拥骑当年游。山中雨新霁，绿树鸣莺稠。乘兴自不恶，金风飒清秋。","dynasty":"宋代","title":"和韦苏州游灵岩山寺韵呈言上人"}
{"author":"王之道","content":"我生坐疏拙，逢人辄倾倒。语言无浅深，出口被伊恼。为孽匪天作，受攻本谁造。惩非每嚼舌，事已复自蹈。可怜愚不灵，蹭蹬到今老。识君无几时，底里见襟抱。古人重倾盖，相从恨不早。是行若登仙，江山为君好。无繇挽画鹢，此意增恋嫪。何当寄相思，临风慰衰槁。","dynasty":"宋代","title":"送张仲甫赴江西参议"}
{"author":"王之道","content":"翠袖朱唇一笑开，依风无力竞相隈。阳城岂是僧家物，端恐齐奴步障来。","dynasty":"宋代","title":"题苦竹寺海棠洞三首"}
{"author":"王之道","content":"一撮檀心，春来还对东君吐。莫随春去。我欲花间住。燕子衔泥，似向吾人诉。烦相语。九龄风度。流落今何处。","dynasty":"宋代","title":"点绛唇（和鲁如晦酴醿二首）"}
{"author":"王之道","content":"卧雨春头到地长，清风一榻借微凉。碁声惊断高僧梦，起拨炉中未过香。","dynasty":"宋代","title":"和道可"}
{"author":"王之道","content":"君来逾半月，未果一尊同。湖水寒应碧，山梨雨自红。何时过北牖，今日转西风。相去无他地，孤城杖屨中。","dynasty":"宋代","title":"和王觉民简褒山因上人枣岭魏欣然二首"}
{"author":"王之道","content":"诗成呵手。欲写已输君赋就。寒粟生肤。一盏浇肠可得无。回风弄巧。比似婆娑尤敏妙。似个人人。嗅认梅花孰是真。","dynasty":"宋代","title":"减字木兰花（和张文伯对雪四首）"}
{"author":"王之道","content":"余生今赴迩英朝，似说夔龙许续貂。枯卉遂承新雨露，苍鹰应识旧云霄。废兴须信关时命，劳逸谁能问贯条。十载山林劳梦寐，五更天仗听箫韶。","dynasty":"宋代","title":"春日偶成"}
{"author":"王之道","content":"晴烟漠漠日晖晖。天际远山低。槛外碧芜千里，坐来目送鸥飞。诗笺谈尘，珠盘落落，玉屑霏霏。更把登临余兴，翻成白雪歌词。","dynasty":"宋代","title":"朝中措（和张文伯远亭）"}
{"author":"王之道","content":"凌霜冒雪报花期，大小群芳例是儿。屈指春风无十日，东君元是旧相知。","dynasty":"宋代","title":"梅花十绝追和张文潜韵"}
{"author":"王之道","content":"天迥楼高，日长院静，琴声幽咽。昵昵恩情，切切言语，似伤离别。子期何处，漫高山流水，又逐新声彻。仿佛江上移舟，听琵琶凄切。休说。春寒料峭，夜来花柳，弄风摇雪。大错因谁，算不翅六州铁。波下双鱼，云中乘雁，嗣音无计，空叹初谋拙。但愿相逢，同心再绾重结。","dynasty":"宋代","title":"石州慢（和赵见独书事，见独善鼓琴）"}
{"author":"王之道","content":"风揭珠帘夜气清。香扑尊罍，初见云英。蓝桥何处旧知名。今夕相逢，此恨消停。劝酒嫣然一笑倾。细意端相，无限娉婷。曲终犹带绕梁声。莫辞沈醉，为覆金觥。","dynasty":"宋代","title":"一翦梅（和董令升赠魏定甫侍儿）"}
{"author":"王之道","content":"一撮檀心，春来还对东君吐。莫随春去。我欲花间住。燕子衔泥，似向吾人诉。烦相语。九龄风度。流落今何处。","dynasty":"宋代","title":"点绛唇（和鲁如晦酴醿二首）"}
{"author":"王之道","content":"珠幰霜蕤，晚来芬馥清香吐。流莺飞去。应上花梢住。一曲阳春，聊对东风诉。无多语。韶光暗度。恨到分携处。","dynasty":"宋代","title":"点绛唇"}
{"author":"王之道","content":"短棹西来，追随不及桃花宴。薰风庭院。明月裁纨扇。睡起娇慵，想见云鬟乱。双鱼远。欲凭春唤。一觇韦娘面。","dynasty":"宋代","title":"点绛唇（和朱希真）"}
{"author":"王之道","content":"透幕穿帘，回风舞态能轻妙。不须相恼。江上春来了。一阕清歌，唱彻琼楼晓。春工巧。柳颦梅笑。点缀芳菲早。","dynasty":"宋代","title":"点绛唇（和张文伯除夜雪）"}
{"author":"王之道","content":"竹外梅花，檀心玉颊春初透。一池风皱。妙语天生就。有个人人，袅娜灵和柳。君知否。目成心授。何日同携手。","dynasty":"宋代","title":"点绛唇（和张文伯）"}
{"author":"王之道","content":"春意催花，片云又作朝来雨。淡匀深注。红紫纷无数。社日人家，准拟行春去。痴儿女。倚门凝伫。借问东郊路。","dynasty":"宋代","title":"点绛唇（社日雨）"}
{"author":"王之道","content":"古屋衰杨，淡烟疏雨江南岸。几家村疃。酒旆还相唤。短棹扁舟，风横河频转。柔肠断。寒鸦噪晚。天共蒹葭远。","dynasty":"宋代","title":"点绛唇（冬日江上）"}
{"author":"王之道","content":"酪浆冷浸金盘粉。玉友浮新酝。如君真是酒中仙。一斗百篇、吟到小池莲。清风拂拂来纨素。独擅江南步。红裙无用妒芳姿。且把绿罗、争学画长眉。","dynasty":"宋代","title":"虞美人（和孔倅郡斋莲花）"}
{"author":"王之道","content":"雪晴山色分遥碧。辉映江南北。子今东去步蟾宫，看少展、垂天翼。晚来江上西风息。算不是新丰客。明年三月见君时，庆章绶、纡铜墨。","dynasty":"宋代","title":"折丹桂（用前韵送赵彦翔省试）"}
{"author":"王之道","content":"向来疏率任天真，此去扶持护善邻。只恐磨砖难作镜，已知行水戒推轮。箪瓢本是吾家物，轩冕宁容我辈人。多谢诸公共推毂，欣欣寒谷暗生春。","dynasty":"宋代","title":"和方景南参议见赠"}
{"author":"王之道","content":"滟潭澄碧见师心，我欲穷源何处寻。万壑松风酬夜讽，一犁花雨发春吟。不妨契阔三年别，却得留连数日阴。竹外小桃开也未，灵云应已久披襟。","dynasty":"宋代","title":"赠古若之上人"}
{"author":"王之道","content":"皇华应记去年曾，六辔驰驱问固陵。道路向来荒枳棘，堤封从昔错沟塍。烟销列嶂秋光远，木落长淮霁色澄。自笑壮心穷未已，欲言言大怕人憎。","dynasty":"宋代","title":"酬张进彦见寄"}
{"author":"王之道","content":"小驿隳颓不见容，著鞭东走梵王宫。怪禽落日休相恐，五里松篁一径通。","dynasty":"宋代","title":"题宿松薤山寺"}
{"author":"王之道","content":"号啼莫怪妻子疏，麦秋恰了偿官租。嘘嚅湿沫鱼在陆，伤时令我思唐虞。平和还易有何说，大要丰财贵知节。相扶相吊来流亡，问言豆叶何时黄。远哉天道所不晓，人比前年孰多少。","dynasty":"宋代","title":"按麦行和魏定父韵"}
{"author":"王之道","content":"爱子心惟壹，宜家语不烦。雨添南涧藻，风偃北堂萱。郁郁今同穴，诜诜正满门。善哉摩顶记，归奉大慈尊。","dynasty":"宋代","title":"哀徐朝议恭人潘氏"}
{"author":"王之道","content":"白云飞处见层巅，回首风樯去若仙。旧隐已锄三径菊，新吟聊想一囊钱。春归沂水还相乐，秋到旴江盛有年。更着彩衣歌且舞，高堂侍沥奉周旋。","dynasty":"宋代","title":"和曾式古"}
{"author":"王之道","content":"穠华不与众芳同，偏爱施朱立晓风。莫道春来无酒病，脸霞犹带夜来红。","dynasty":"宋代","title":"红梅"}
{"author":"王之道","content":"我有数亩园，荒秽萦锄理。干戈何许久，生意困屠燬。道也其兴与，时哉亦甚矣。去年失短吕，培植乏驱使。今年得老杨，衰病更临起。晚菘已芜没，早韭就茅靡。菁菁何所有，莴苣独牛耳。从苦可自珍，供盘况潇洒。银条直且甘，风味胡伯始。其视李太尉，小人与君子。明明如古鉴，不虑纤尘止。廓廓若太清，强欲浮云滓。老氏有遗训，重去彼取此。方今向太平，皋夔正端委。台省登硕德，要荒窜诬毁。击寇岂无人，蕃将来黑齿。破齐在不日，逆以诛正已。停观劳还役，杕杜颙采芑。万邦遇有道，贫贱古人耻。文王来吕夷，汉祖致围绮。异时免沟坑。愿附纤贝篚。","dynasty":"宋代","title":"追和老杜种莴苣诗"}
{"author":"王之道","content":"郑侯美政推仁厚。何独高淮右。分携令我预颦眉。只恐桐庐民望、怪来迟。一尊聊罄金蕉叶。更语半时霎。青娥罗列竞消凝。阁定眼边珠泪、做红冰。","dynasty":"宋代","title":"虞美人（和孔纯老送郑深道守严州）"}
{"author":"王之道","content":"要识长生辈赤松。朱颜和绿发，正丰茸。当年今日堕仙宫。佳气郁，香霭菊花风。一醉拚升钟。小槽新酿美，玉泉浓。酒酣诗思浩无穷。云烟烂，题破锦笺红。","dynasty":"宋代","title":"小重山（詹德秀生日）"}
{"author":"王之道","content":"花艳嫣然照坐红。池光高下见，木芙蓉。相从款款莫匆匆。新酿熟，浮瓮碧香浓。倚槛送飞鸿。登高时节近，菊披风。笑谈今喜一杯同。揉金蕊，和露入杯中。","dynasty":"宋代","title":"小重山（彦逢弟生日）"}
{"author":"王之道","content":"云不卷。浇愁莫放金杯浅。金杯浅。新词丽句，要人裁翦。酒酣思致天同远。临风捉笔纶巾岸。纶巾岸。诗成归去，寒光照晚。","dynasty":"宋代","title":"秦楼月（和张文伯雪）"}
{"author":"王之道","content":"竹马来迎，留不住、寸心如结。□历湖、须坞相望，近同吴越。阙里风流今未减，此行报政看期月。已验康沂富国，千古曾无别。多谢润沾枯辙。令我神思清发。□新命欢浃，两邦情惬。明日西风帆卷席。高樯到处旌麾列。忽相思，吾当往，谁谓三墩隔。","dynasty":"宋代","title":"满江红（和张守仲及送孔纯老守历阳）"}
{"author":"王之道","content":"宝山烟霁，金湖波渺，珠帘高卷清霜。枫叶露痕，荻花风色，人言今日重阳。芳菊袅秋香。更榴房斗紫，柑实传黄。观阁凌空，杯盘照坐独醒狂。良辰乐事难忘。正少年游冶，人在任庄。铜钵探题，金钗当酒，一时绿鬓红妆。故国黯凄凉。漫情随水远，兴与云长。要是致君尧舜，千古继垂裳。","dynasty":"宋代","title":"望海潮（重九和彦时兄）"}
{"author":"王之道","content":"红楼缥缈光风里，熙熙和气欢声。遏云余韵最关情。春山闲淡淡，秋水醉盈盈。老去自怜心尚在，相逢殊慰劳生。纹楸聊复戏同枰。试烦歌一曲，须借酒三行。","dynasty":"宋代","title":"临江仙（和陈德公）"}
{"author":"王之道","content":"鼓棹正逢江雪霁，是行应快吴吟。透云寒日半晴阴。烟岚凝翠重，霜树溅红深。案上文书闲展读，圣贤踪迹重寻。不堪华发故骎骎。三旌还有分，万事付无心。","dynasty":"宋代","title":"临江仙（追和东坡，送李公恕入浙韵）"}
{"author":"王之道","content":"怪得举头闻鹊喜，果然都骑相过。柳阴乘月倒金荷。疏星明耿耿，银汉静无波。总角追随今老矣，相逢无惜婆娑。夜阑余兴到狂歌。长鲸方正渴，应不厌倾河。","dynasty":"宋代","title":"临江仙（和刘南伯）"}
{"author":"王之道","content":"朱实盈盈露，黄花细细风。龙山胜集古今同。断送一年秋色、酒杯中。鸭脚供柔白，鸡头荐嫩红。量吞云梦正能容。试问具区何处、浙江东。","dynasty":"宋代","title":"南歌子（戊午重九）"}
{"author":"王之道","content":"老懒诗才退，春融醉眼昏。青山终日对柴门。柳外断桥流水、几家村。桃李添新意，池塘失旧痕。一尊聊复为君温。倾倒年来酬唱、细论文。","dynasty":"宋代","title":"南歌子（和陈勉仲）"}
{"author":"王之道","content":"扇里薰风细，壶中化日长。榴花高下照红妆。花外飞云馥郁、水沈香。新竹轻储粉，流莺巧弄簧。不知何处是华阳。应有千年白李、荐霞觞。","dynasty":"宋代","title":"南歌子（赵叔全生日）"}
{"author":"王之道","content":"玉露澄天宇，金风净月华。满庭秋色木犀花。记得谪仙初下、五云车。才业追前辈，人门属当家。寿觞无惜醉流霞。闻说姓名潜护、有笼纱。","dynasty":"宋代","title":"南歌子（安丰守章彦辅生日）"}
{"author":"王之道","content":"角簟横龟枕，兰房挂艾人。一尊菖歜泛清醇。好在佳人如玉、映长春。冰彻杯盘莹，香和笑语薰。莲花衫子入时新。挂起南窗一榻、晚风清。","dynasty":"宋代","title":"南歌子（端午二首）"}
{"author":"王之道","content":"玉斝浮菖虎，金盘馈鱼泉鱼。研丹聊作厌兵符。何必城头一女、当千夫。雨过山如洗，风来草似梳。佳人不惯手谈输。却道如今重赌、选官图。","dynasty":"宋代","title":"南歌子"}
{"author":"王之道","content":"露竹舒新绿，风荷递暗香。谁家池馆睡鸳鸯。还有玉相对、坐传觞。角簟清冰滑，纱厨薄雾凉。晚来行雨过巫阳。强整罗衣临镜、学宫妆。","dynasty":"宋代","title":"南歌子（书所见）"}
{"author":"王之道","content":"碧天无际，乍雨清烟霭，风开云月。人在南楼，剧谈胜咏，拥碧油旌节。银阙腾辉，冰轮驾彩，颢气资高洁。大星不见，更容萤火明灭。须烦翠杓琼杯，华笺象管，与我酬清绝。谁使琵琶声到耳，轻赋荻花枫叶。露脚斜飞，河阴低转，香篆环三杰。莫辞终日，舞腰重看回雪。","dynasty":"宋代","title":"念奴娇（和鲁如晦中秋）"}
{"author":"王之道","content":"黄花照眼，对西风庭槛，为渠凝伫。准拟登高酬一醉，底事晚来微雨。蟠蟀声中，芭蕉叶上，怎得争如许。龙山何处，无言暗想烟树。须知天意随人，重阳晴未晚，不须频诉。幸有兵厨三万斛，足助赏心欢趣。千里江山，两行珠翠，端为骚人付。层楼飞观，应容老子追步。","dynasty":"宋代","title":"念奴娇（和张文伯重阳前雨）"}
{"author":"王之道","content":"叶底芳蕤如缀。坐对广庭忘味。娇騃最怜伊，乱糁舞馀风袂。贪喜。贪喜。不觉宽钗斜坠。","dynasty":"宋代","title":"如梦令（和张文伯木犀）"}
{"author":"王之道","content":"又是春残去。倚东风、寒云淡日，堕红飘絮。燕社鸿秋人不问，尽管吴笙越鼓。但短发、星星无数。万事惟消彭泽醉，也何妨、袖卷长沙舞。身与世，只如许。阑干拍手闲情绪。便明朝、苍烟白鹭，北山南浦。笑指午桥桥畔路，帘幕深深院宇。尚趁得、柳烟花雾。我亦故山猿鹤怨，问何时、归棹双溪渚。歌一曲，恨千缕。","dynasty":"宋代","title":"贺新郎（送郑宗承）"}
{"author":"王之道","content":"藕丝衫剪轻红窄。衫轻不碍琼肤白。缦鬓小横波。花楼东是家。上湖闲荡桨。粉艳芙蓉榜。湖水亦多情。照妆天底清。","dynasty":"宋代","title":"菩萨蛮（采莲女）"}
{"author":"王之道","content":"春浅借和风，吹绿庭皋树。依约屏间出紫云，入格风流处。便做铁心肠，也为梅花语。欲去东君更挽留，巧栈烟霞路。","dynasty":"宋代","title":"卜算子（子平席上赋）"}
{"author":"王之道","content":"春色到梅梢，人在东风清嚏。曾见少微初降，蔼龙泉佳气。功名富贵属多才，如子已无几。造物恰同予意，放骅骝千里。","dynasty":"宋代","title":"好事近（何希渊生日）"}
{"author":"王之道","content":"霞影入瑶觞，酒与余霞同色。人共昌朝方永，过觥筹三百。一枝红皱石榴裙，帘卷篆烟碧。约我他年湖上，看九华终日。","dynasty":"宋代","title":"好事近（程继诚生日）"}
{"author":"王之道","content":"秋色到东篱，金散菊团香馥。预借浮觞高会，为作长年祝。蟹螯如臂酒如渑，橙橘半黄绿。唱我新词一釂，听尊前丝竹。","dynasty":"宋代","title":"好事近（彦逢弟生日）"}
{"author":"王之道","content":"花影到酴醿，风过玉卮摇碧。坐上酒豪诗敌，尽骑鲸仙客。主人名姓在金瓯，归去定前席。要见碧桃千岁，看壶中春日。","dynasty":"宋代","title":"好事近（王昭美生日）"}
{"author":"王之道","content":"春色到酴醿，人在酴酉縻花底。花扑尊罍香透，远胜烧沈水。一杯聊复对东风，为祝千千岁。作楫和羹事了，归去骑箕尾。","dynasty":"宋代","title":"好事近（董令升生日）"}
{"author":"王之道","content":"对春光淡沲，烟冉冉、日迟迟。渐红入桃溪，青回柳陌，莺刷金衣。差池。竞求友去，恼佳人、幽恨上蛾眉。应念年时追逐，妆余为带交枝。芳菲谁共赏游嬉。何处马如飞。□不道新来，牵肠惹肚，暗减腰肢。须知。乍寒乍暖，褪朱唇、又过海棠时。已约姚黄魏紫，留花等待伊归。","dynasty":"宋代","title":"木兰花慢（追和晁次膺）"}
{"author":"王之道","content":"高髻堕香鬟。遗恨眉山。老年花似梦中看。厌浥一枝D54C晓露，珠泪阑干。卮酒发酡颜。休更留残。满城风雨麦秋寒。余馥尚能消酒恶，谁敢包弹。","dynasty":"宋代","title":"浪淘沙（和鲁如晦）"}
{"author":"王之道","content":"雪霁柳舒容，日薄梅摇影。新岁换符来，天上初见颁桃梗。试问我酬君唱，何如博塞欢娱，百万呼卢胜。投珠报玉，须放骚人遣春兴。诗成谈笑，写出无穷景。不妨时作颠草，驰骋张芝圣。谁念杜陵野老，心同流水必东，与物初无竞。公侯应有种哉，倾否由天命。","dynasty":"宋代","title":"忆东坡（追和黄鲁直）"}
{"author":"王之道","content":"虚堂响应声，皎月形和影。春到也须还，长红多紫啼条便。况有光风丽日，能消积雪繁霜，青女休言胜。扶摇借便，请看天池发鹏兴。人言强汉，治道夸文景。谁能尧舜其君，远继阿衡圣。富贵吾所自有，宰相时来则为，自不烦趋竞。欲寻文会诗盟，得酒且相命。","dynasty":"宋代","title":"忆东坡"}
{"author":"王之道","content":"阳气初升土脉苏。东郊人散欲回车。一时春雪十年无。鱼枕蕉深浮酒蚁，鹿胎冠子粲歌珠。题诗不觉烛然须。","dynasty":"宋代","title":"浣溪沙（赋春雪追和东坡韵四首）"}
{"author":"王之道","content":"天四垂。山四围。山色天容入坐帷。清风吹我衣。湖水东，江水西。东去西来无尽期。不如君共伊。","dynasty":"宋代","title":"长相思"}
{"author":"王之道","content":"桃花春。杏花春。桃杏妖娆如个人。歌声清遏云。酒醺醺。烛荧荧。眼尾微红无限情。相逢堪断魂。","dynasty":"宋代","title":"长相思（相山集题作美人）"}
{"author":"王之道","content":"紫角初繁，青裳正好，充闾清露飘香。悬弧何早，乌辔上扶桑。试问椿龄几许，逾万计、才满三章。佳辰乐，林塘增气，菡萏拥红妆。称觞。人共庆，盘中白李，来自华阳。倩壶中日月，特地舒长。定见霜毫换绿，天荐祉、家庆延昌。情千万，辞慳思窘，聊献满庭芳。","dynasty":"宋代","title":"满庭芳（伯父仲球生日）"}
{"author":"王之道","content":"蔡水西来，于门南峙，天波拥入华楹。芝兰争秀，难弟遇难兄。欲说随龙雨露，庆千载、河海初清。良辰好，榴花照眼，绿柳隐啼莺。君恩，隆横赐，冰桃火枣，来自蓬瀛。正雾横玉篆，泉泻金鲸。四座香和酒泛，对妙舞、弦索铿E639。椿难老，年年今日，论报祝长生。","dynasty":"宋代","title":"满庭芳（代人上高太尉，时在太学）"}
{"author":"王之道","content":"翠盖千重，青钱万叠，雨余绿涨银塘。藕花无数，高下斗芬芳。浑似华清赐浴，温泉滑、洗出真香。何妨更，合欢连理，高压万芝祥。风流，贤太守，当年奏瑞，盛事名堂。好是琉璃池上，一片宫妆。况有薰风解愠，流霞泛、丝竹成行。依莲暇，联珠唱玉，应不愧金相。","dynasty":"宋代","title":"满庭芳（和王常令双莲堂）"}
{"author":"王之道","content":"磔攘送寒，燔烈兴岁，又颁尧历。青霭烧痕，绿浮风皱，暖回春色。地天交泰，时当倾否，五鬼休相厄。何妨笑倚东风，一饮杯三百。长忆。苻坚入寇，功高晋室，无如安石。义概雄心，辄莫等闲抛掷。盖壤声名，鼎彝勋业。朋溪虽好，未放终闲逸。喈喈黄鸟，更看壶中春日。","dynasty":"宋代","title":"石州慢（和董令升岁除）"}
{"author":"王之道","content":"霜风擢霁，云涛涨晚，更觉我心弥壮。一尊谁与醉西风，辄莫负、高吟胜赏。致君才术，康时事业，到底不容闲放。十年湖海共樵歌，何幸出、阳春绝唱。","dynasty":"宋代","title":"鹊桥仙"}
{"author":"王之道","content":"断虹霁雨，余霞送日，帘卷西楼月上。银河风静夜无波，天亦为、云軿相访。蛛丝有恨，鹊桥何处，回首又成惆怅。长江滚滚向东流，写不尽、别离情状。","dynasty":"宋代","title":"鹊桥仙（七夕）"}
{"author":"王之道","content":"香鬟倭堕兰膏腻。睡起搔头红玉坠。秋水不胜情。盈盈横沁人。朱阑频徙倚。笑与花争媚。眉黛索重添。春酲意未堪。","dynasty":"宋代","title":"菩萨蛮（和赵见独佳人睡起）"}
{"author":"王之道","content":"绿杨低映深深院。春风不动珠帘卷。乳燕引雏飞。流苏尽日垂。绮窗开小宴。娅姹莺声啭。一饷不闻声。罗衣香汗轻。","dynasty":"宋代","title":"菩萨蛮"}
{"author":"王之道","content":"小庭过雨莓苔滑。碧波滟滟池光阔。睡起□雕阑。不言神思闲。晚来调瑟罢。笑语秋千下。高枕绿杨风。隔帘花映红。","dynasty":"宋代","title":"菩萨蛮"}
{"author":"王之道","content":"晴窗睡起炉烟直。香云堕髻娇无力。溪水碧涵空。拒霜深浅红。坠鞭还驻马。缥缈珠帘下。自是意中人。临风休障尘。","dynasty":"宋代","title":"菩萨蛮"}
{"author":"王之道","content":"斜风横雨。咫尺高城路。红蓼岸，苍葭浦。滞留春色晚，栖泊邮亭暮。信杳杳，鹊声近有无凭据。肠断家何处。又见重阳度。多少恨，从谁诉。黄鸡斟白酒，自促供搜句。归去好，人生莫被浮名误。","dynasty":"宋代","title":"千秋岁（癸亥重九舟次吴江）"}
{"author":"王之道","content":"金风玉宇。庭院新经雨。香有露，清无暑。溪光摇几席，岚翠横尊俎。烘笑语，佳时聊复乡人聚。门外荷花浦。秋到花无数。红鲙鲤。青浮醑。何妨文字饮，更得江山助。从此去。蒲轮入佐中兴主。","dynasty":"宋代","title":"千秋岁（彦时教授兄生日）"}
{"author":"王之道","content":"山前湖外。初日浮云退。荷气馥，槐阴碎。葵花红障锦，萱草青垂带。谁得似，黄鹂求友新成对。忆昔东门会。千古同倾盖。人已远，歌如在。银钗虽可漫，琬琰终难改。愁浩荡，临风令我思淮海。","dynasty":"宋代","title":"千秋岁（追和秦少游）"}
{"author":"王之道","content":"晓霜初肃。秋色团芳菊。榴转紫，柑犹绿。昨朝吹帽会，未快登临目。须信道，兵厨准拟三千斛。采采香盈掬。泛泛纷浮玉。红袖捧，清歌逐。何妨倾坐客，共献长生祝。归去好，北门夜引金莲烛。","dynasty":"宋代","title":"千秋岁（张文伯生日）"}
{"author":"王之道","content":"熙熙台上。秋色增清壮。和气溢，祥烟扬。淮山供杂俎，湖水浮新酿。人共仰，貔貅坐拥诗书将。箫鼓声嘹亮。珠翠环相向。回妙舞，迟妍唱。竞斟长命斝，同试沧溟量。锋车往，东归遂继华原相。","dynasty":"宋代","title":"千秋岁（郑帅清卿生日）"}
{"author":"王之道","content":"鲁云书瑞，周日迎长，晓占缇室飞灰。玉勒朝天，千门禁钥齐开。帘卷扇分雉尾，香风远、人到蓬莱。霞觞满，□万年献祝，宫殿昭回。况有金瓯名姓，一任名园萧散，元自徘徊。门外锋车，又连凤沼相催。酒到莫辞频举，听清歌、一阕倾杯。功成日，渺五湖烟月，堪赋归来。","dynasty":"宋代","title":"胜胜慢（冬至日，用刘春卿韵，送彦逢弟赴官西兴）"}
{"author":"王之道","content":"凌云气节，贯日精忠，艰难未许心灰。芳酒一尊，对君聊为君开。要识治安非晚，乐得贤、新赋台来。愁似雪，喜青天万里，晓霁春回。须信赤绳系足，朱衣点额终在，休叹淹徊。梅实槐花，看看便是相催。座上觥筹交错，玉山峙、莫遣停杯。濡须好，傥他时富贵，犹冀重来。","dynasty":"宋代","title":"胜胜慢（和刘春卿有怀金溪）"}
{"author":"王之道","content":"菊团封绿，莲萼凋红，萧然独见芳姿。短墙高榭，疏筠怪石偏宜。香遍秋风到处，微雨过、清露零时。花阴下，称笺毫唱和，杖屦追随。曷似江头竹外，凌霜犯雪，岁晚争奇。夕赏朝吟，劝秋莫放离披。细看石B53E玉茗，叶纵似、风韵输伊。最好处，拥新妆、临鉴碧溪。","dynasty":"宋代","title":"胜胜慢（和张文伯木犀）"}
{"author":"王之道","content":"飞雪舞稀还骤。高阁下临群岫。独立遂移时，归去黄昏前后。知否。知否。落笔骚人赋就。","dynasty":"宋代","title":"宴桃源（和张文伯雪）"}
{"author":"王之道","content":"风急柳花飞骤。白尽千林万岫。樵担晚来归，正在栖鸦啼后。知否。知否。语到谢娘诗就。","dynasty":"宋代","title":"宴桃源"}
{"author":"王之道","content":"黄叶声迟风歇。龛火夜寒明灭。残月却多情，来照先生归辙。清绝。清绝。透隙飞霜似雪。","dynasty":"宋代","title":"宴桃源（乌江路中二首）"}
{"author":"王之道","content":"遥指汤泉西路。隐约碧云天暮。宿鸟择深枝，两两相呼如语。凝伫。凝伫。今夜梦魂何处。","dynasty":"宋代","title":"宴桃源"}
{"author":"王之道","content":"水外漫山桃李。那得个中风味。一种最怜渠，酒著佳人半醉。还似。还似。惊起午窗春睡。","dynasty":"宋代","title":"宴桃源（海棠）"}
{"author":"王之道","content":"照人何处双瞳碧。欲去江城北。过江风顺莫迟留，快雁序、飞联翼。西湖花柳传消息。知是东君客。家书须办写泥金，报科名、题淡墨。","dynasty":"宋代","title":"折丹桂（送蘧、著、迈三子庚辰年省试）"}
{"author":"王之道","content":"风漪欲皱春江碧。予寄江城北。子今东去赴春官，挽不住、抟风翼。修程应过天池息。何处堪留客。预知仙籍桂香浮，语祝史、休占墨。","dynasty":"宋代","title":"折丹桂（用前韵送彦开弟省试）"}
{"author":"王之道","content":"雪晴山色分遥碧。辉映江南北。子今东去步蟾宫，看少展、垂天翼。晚来江上西风息。算不是新丰客。明年三月见君时，庆章绶、纡铜墨。","dynasty":"宋代","title":"折丹桂（用前韵送赵彦翔省试）"}
{"author":"王之道","content":"叹关河在眼、孰雌雄，兴废古犹今。问中原何处，黄尘千里，远水平林。闻说讴谣思汉，人有望霓心。想垂髫戴白，泣涕盈襟。流水高山还会，意不烦挥按，如见虞琴。□逶迟周道，四牡骤骎骎。尽诹谋询度归来，聊缓辔、岁晚雪霜深。西湖好，光风迟日，同快吴吟。","dynasty":"宋代","title":"八声甘州（和张漕进彦）"}
{"author":"王之道","content":"风揭珠帘寒乍透。青娥不住添香兽。火暖画檐鸣线溜。人醉后。锦堂丝竹烘残昼。势合湖山增地厚。孤高但觉修篁瘦。回策如萦今在手。骄马骤。吾家金埒新编就。","dynasty":"宋代","title":"渔家傲（和余子美对雪）"}
{"author":"王之道","content":"岩电晶荧君未老。看看门外锋车到。一点眉间黄色好。人尽道。从今次第登三少。左右青娥来巧笑。注唇涂额新妆了。斜插梅花仍斗妙。歌窈窕。醉来容我相嘲傲。","dynasty":"宋代","title":"渔家傲（和孔纯老三首）"}
{"author":"王之道","content":"岁月漂流人易老。东郊又报春来到。梅靥柳眉还斗好。君信道。衰颜得酒重年少。对酒邀宾同燕笑。莫教虚过芳菲了。咳唾珠玑夸笔妙。人窈窕。新声倾坐渔家傲。","dynasty":"宋代","title":"渔家傲"}
{"author":"王之道","content":"灯火熙熙来稚老。喜逢灯夕都齐到。花市绮楼随处好。人竞道。今年天气常年少。五马行游还坐笑。公堂帘卷东风了。箫鼓喧阗歌舞妙。人窈窕。也应引动南窗傲。","dynasty":"宋代","title":"渔家傲"}
{"author":"王之道","content":"系国安危还故老。鹤书赴陇行当到。多谢不遗敦雅好。应信道。年高德劭如公少。尊酒论文聊一笑。肯将苦语夸危了。落笔君房天下妙。环窈窕。清歌一曲渔家傲。","dynasty":"宋代","title":"渔家傲（和董舍人令升三首）"}
{"author":"王之道","content":"隔宿不问道，此语幼所闻。汩没尘土中，岁晚方得君。学道戒怠情，成功在精勤。勤哉勤道者，取名不徒云。别来十二秋，东游遍温鄞。持呪动至暮，坐禅常达昕。寸阴古所惜，君今惜余分。兢兢穷昼夜，直欲忘斋薰。轩昂冲天鹤，那容混难群。我老懒成癖，见君但欢欣。茅斋无一物，坐对柏子焚。忽然舍我去，翩若风中云。","dynasty":"宋代","title":"赠浮屠勤上人"}
{"author":"王之道","content":"我老不能诗，其穷类诗人。多谢二三子，强以穷相亲。师从何方来，过听误失真。袖携诸公诗，丐我踵后尘。顾我虽不能，欲辞恐师嗔。勉作数句偈，拙恶惭无伦。","dynasty":"宋代","title":"赠浮屠有则"}
{"author":"王之道","content":"滟潭澄碧见师心，我欲穷源何处寻。万壑松风酬夜讽，一犁花雨发春吟。不妨契阔三年别，却得留连数日阴。竹外小桃开也未，灵云应已久披襟。","dynasty":"宋代","title":"赠古若之上人"}
{"author":"王之道","content":"嗟予偃伏淮南村，十年不践公侯门。谁令金印入魂梦，平章六字承君恩。左手人头右手印，此理未可轻易论。丈夫盖棺事始定，擒戎会使来称藩。争如徐子擅骚雅，笔力豪纵今文园。杨君收印六十载，细观制作同新翻。为言常侍故家物，其先得自南昌潘。珠还合浦有时节，余庆未艾钟仍昆。子今得之类摘鹊，此贶重可轻璵璠。便当淮拟佩三印，并与文安遗子孙。","dynasty":"宋代","title":"赠淮西运干徐迫远"}
{"author":"王之道","content":"老老恩波今及老。诏书前日新颁到。视膳慈宁先嗜好。隆孝道。慕逾五十前王少。想见天颜温色笑。东朝上寿称觞了。易俗功深神且妙。来窈窕。德齐任姒消骄傲。","dynasty":"宋代","title":"渔家傲（太后庆八十，诏书到，再和孔纯老）"}
{"author":"王之道","content":"燧D044勋业，何敢望西平。观当日，清大憝，震天声。绩其凝。追配汾阳郭，临淮李，扫妖孽，植颠仆，复疆宇，洗膻腥。堪叹中原久矣，长淮隔、胡骑纵横。问何时，风驱电扫，重见文明。宾雁宵鸣。梦初惊。念吾君复古，修攘两尽，早晚功成。岁云暮，冰腹壮，雪花零。怅神京。谁信汉家陵阙，呵护有神兵。罄寰海，重回首，镇关情。想见皇华咨度，望淮北、心曲摇旌。愿变夷用夏，荆狄是惩膺。补弊支倾。","dynasty":"宋代","title":"六州歌头（和张安国舍人韵呈进彦）"}
{"author":"王之道","content":"宿雨朝寒，芳时又过酴醿了。舞环歌绕。应恨金杯小。零乱霜蕤，点缀青青草。花间道。曾遭花恼。把酒呼晴昊。","dynasty":"宋代","title":"点绛唇（和张文伯）"}
{"author":"王之道","content":"宿雾霁晨霜，江山明秀。照眼黄花乱晴昼。当年今日，正是悬弧时候。一杯聊献祝，同亲旧。莫问穷通，休论贫富。且趁良辰醉醇酎。扬珠扌寿玉，况值西成多收。饱餐歌至治，天垂祐。","dynasty":"宋代","title":"感皇恩（彦逢弟生日）"}
{"author":"王之道","content":"海岱惟青遗一老。禁垣清切亲曾到。独直固劳非所好。谁信道。才如权相从来少。把酒自歌还自笑。醉中万事都齐了。绝唱清歌仍敏妙。声窈窕。行云初遏渔家傲。禁垣清切并独直，权德舆事。","dynasty":"宋代","title":"渔家傲"}
{"author":"王之道","content":"绰约一枝红怨。疏雨淡烟池馆。梅子欲黄时，日倚朱阑几遍。争看。争看。人在沈香亭畔。","dynasty":"宋代","title":"如梦令（和张文伯芍药）"}
{"author":"王之道","content":"红斗风桃，绿肥烟草，杨柳春暗重门。五陵佳兴，酿酝付芳尊。窈窕笙箫丛里，金猊篆、雾绕云粉。勾情也，歌眉低翠，依约鹧鸪村。人生须快意，十分春事，才破三分。况点检年时，胜客都存。更把馀欢卜夜，从彻晓、蜡泪流痕。花阴昼，朱帘未卷，犹自醉昏昏。","dynasty":"宋代","title":"满庭芳（元礼席上用少游韵）"}
{"author":"王之道","content":"扁舟南浦岸，分携处、鸣佩忆珊珊。见十里长堤，数声啼F774，至今清泪，襟袖斓斑。谁信道，沈腰成瘦减，潘鬓就衰残。漫把酒临风，看花对月，不言拄笏，无绪凭阑。相逢复相感，但凝情秋水，送恨春山。应念马催行色，泥溅征衫。况芳菲将过，红英婉娩，追随正乐，黄鸟间关。争得此心无著，浑似云闲。","dynasty":"宋代","title":"风流子（和桐城魏宰）"}
{"author":"王之道","content":"堂下水浮天，人指山为岸。水落寒沙只见山，暗被天偷换。堂上老诗翁，客至劳相管。风喘西头客自东，目送云中雁。","dynasty":"宋代","title":"卜算子"}
{"author":"王之道","content":"城上春旗催日暮。柳絮沾泥，花蕊随流去。记得前时行乐处。小桥水渌初平渚。玉子纹楸谁胜负。不道光阴，暗向闲中度。天若有情容我诉。春来底事多阴雨。","dynasty":"宋代","title":"蝶恋花"}
{"author":"王之道","content":"岷峨何处在目前，怳惚万里惟心田。道人遐想对缣素，毫端亹亹生云烟。不烦扪参更历井，坐见紫翠摩苍天。崔嵬绝顶明积雪，崎岖幽涧萦流泉。当时神禹导江处，随山刊木知何年。竹斋言语妙天下，山情水思何绵绵。想当落笔快挥扫，精神如到岷峨巅。师诚乞诗我丐画，不然无用徒相煎。","dynasty":"宋代","title":"赠坚上人"}
{"author":"王之道","content":"净剃霜髭展旧真，自疑容貌是前身。僧中独守三千戒，诗里閒销七十春。僻寺苏深人到少，故山云好梦归频。禅斋近日谁还往，只有西垣放逐臣。","dynasty":"宋代","title":"赠朗上人"}
{"author":"王之道","content":"李侯入境怜焦枯，指麾屏翳如家奴。坐令大旱变霖雨，一时凋瘵歌岩夫。我思东坡不可见，夜讽新诗还撚须。庆源老人骨已朽，爱民似子当今无。稻田上下水声接，农家准拟相携壶。南邻败屋欹欲倒，君来往往人争扶。流离复合燕相贺，向人况欲嘲解襦。吏民莫怪吾面瘠，耄倪艰食方饥癯。政声不必家置喙，自然和气成欢呼。何当相聚饮一斗，高吟大笑临邛垆。","dynasty":"宋代","title":"赠李廷吉知县"}
{"author":"王之道","content":"至哉择术妙难论，邂逅何妨丐一言。我已无心求富贵，余生归命给孤园。","dynasty":"宋代","title":"赠林山善相老荣师"}
{"author":"王之道","content":"我从东蓼来，水竹遂幽讨。崎岖至於六，获见文殊老。文殊方外友，僧门素称宝。平生首肯处，可嗣布禅皓。寤寐思棒喝，邂逅得倾倒。何妨萃高人，坐上褒吾葆。会胜索枝撑，得师恨不早。勉为云山留，未可止中道。","dynasty":"宋代","title":"赠六安文殊亮老"}
{"author":"王之道","content":"南僧如竹{上竹下韦}，在处即成林。虽去常人发，不异常人心。邈哉端上人，所得趣向深。云泉香火里，日夕长苦吟。为我有时名，踏雪来相寻。相寻缘底事，论诗复鸣琴。我是折腰吏，衣带尘土侵。何以谢吾师，恨无虞师金。","dynasty":"宋代","title":"赠僧辨端"}
{"author":"王之道","content":"春秋有罗国，之子岂其后。害传锦囊书，相地走淮右。为问何所宗，此法古所授。卜瀍与卜宅，周孔语非谬。用能游公卿，所至术辄售。有时过吾庐，乘间得频扣。谈诗涉坡谷，说填本爻繇。是名阴阳家，未可容易诟。归欤春雨霁，飞花扑襟袖。遥怜玉笥峰，岿然插天秀。","dynasty":"宋代","title":"赠术士罗世忠"}
{"author":"王之道","content":"七年两见西湖滨，似向贱贫求贵人。安民扶世在豪杰，贵人何必皆岩莘。嗟予坎壈今老矣，糊口相煎未能已。愿君莫作贵人看，岁晚庶几长不死。","dynasty":"宋代","title":"赠蓑衣道人"}
{"author":"王之道","content":"绕屋青桐碧玉椽，坐来岩石起云烟。过门竟日奔驰者，应羡山僧去道边。","dynasty":"宋代","title":"赠桐林老僧"}
{"author":"王之道","content":"欲知祖意路堂堂，满目湖山自放光。林涌乱云迎马足，峰回荒磴上羊肠。心花肯逐春同老，法雨何妨岁用康。试向樵夫问端的，白莲生处是吾乡。","dynasty":"宋代","title":"赠五祖山净老"}
{"author":"王之道","content":"反复新诗对月华，规模犹及正而葩。坐驰芍药心先醉，身老江湖眼欲花。夜半已酬连理约，风前还见一枝斜。滩头更下双鸂鶒，併与妖红作意夸。","dynasty":"宋代","title":"次韵蔡永叔双头芍药"}
{"author":"王之道","content":"小庭过雨莓苔滑。碧波滟滟池光阔。睡起□雕阑。不言神思闲。晚来调瑟罢。笑语秋千下。高枕绿杨风。隔帘花映红。","dynasty":"宋代","title":"菩萨蛮"}
{"author":"王之道","content":"力学三年看有成，龙蛇蟠势冀存身。一杯饯别初迎腊，千里归来欲送春。爱日光阴宜共惜，及时德业要争新。吾家丛桂风流在，速取高科慰老亲。","dynasty":"宋代","title":"和张元礼"}
{"author":"王之道","content":"依依杨柳绕溪斜，黑白溪头鹄伴鸦。雨过芜菁自春色，一丛茅屋野人家。","dynasty":"宋代","title":"和魏定父早春十首"}
{"author":"王之道","content":"晓霜初肃。秋色团芳菊。榴转紫，柑犹绿。昨朝吹帽会，未快登临目。须信道，兵厨准拟三千斛。采采香盈掬。泛泛纷浮玉。红袖捧，清歌逐。何妨倾坐客，共献长生祝。归去好，北门夜引金莲烛。","dynasty":"宋代","title":"千秋岁（张文伯生日）"}
{"author":"王之道","content":"岩电晶荧君未老。看看门外锋车到。一点眉间黄色好。人尽道。从今次第登三少。左右青娥来巧笑。注唇涂额新妆了。斜插梅花仍斗妙。歌窈窕。醉来容我相嘲傲。","dynasty":"宋代","title":"渔家傲·岩电晶荧君未老"}
{"author":"王之道","content":"到齐何日醉青州，久矣平原困督邮。避地未容行信步，汎江聊得卧安流。望穷落鹜千山晚，梦断惊飚万壑秋。安得尚方三尺剑，扫除骄寇献俘囚。","dynasty":"宋代","title":"秋日书怀"}
{"author":"王之道","content":"羁栖无柰老而穷，又见徐卿马首东。快意一时荷叶雨，增明千里稻花风。高材合在云霄上，胜处能忘涧壑中。法护相从如问我，为言踪迹与君同。","dynasty":"宋代","title":"送徐季公运干罢任"}
{"author":"王之道","content":"舟解风还顺，江神亦世情。滞留三月过，攀送一帆轻。行止关吾道，穷通任此生。梅梢春已动，冰雪漫纵横。","dynasty":"宋代","title":"久客和子薳用老杜韵"}
{"author":"王之道","content":"一别成均十九秋，断肠千里致书邮。可怜率士民心固，端为当年圣泽流。此去会看还北狩，夜来先梦到东州。尊君正是吾侪事，可但南冠学楚囚。","dynasty":"宋代","title":"秋日书怀"}
{"author":"王之道","content":"萦风杨柳绿丝长，过雨桑麻沃以光。联骑不妨多载酒，看花无用更烧香。望穷岩电搜诗眼，愁转车轮感别肠。胜集清游定何处，它年曲水记流觞。","dynasty":"宋代","title":"春日郊行和郭希鲁二首"}
{"author":"王之道","content":"蚊觜生花夜更长，睡乡蝴蝶正悠颺。山僧不恤秋眠熟，连打钟声到枕旁。","dynasty":"宋代","title":"题南巢地藏寺"}
{"author":"王之道","content":"一别清风北牖，几番明月西楼。断肠千里致书邮。借问近来安否。归路淮山过雨，归舟江水澄秋。佳人应已数程头。准拟到家时候。","dynasty":"宋代","title":"宴春台其七"}
{"author":"王之道","content":"万顷玻瓈水浸空，台前佳色咏难穷。倚栏人在烟霞外，落笔诗成笑语中。属句畏惭非孟子，供欢端合有车公。解将能否分优劣，过眼昭然向与雄。","dynasty":"宋代","title":"能赋台"}
{"author":"王之道","content":"角簟横龟枕，兰房挂艾人。一尊菖歜泛清醇。好在佳人如玉、映长春。冰彻杯盘莹，香和笑语薰。莲花衫子入时新。挂起南窗一榻、晚风清。","dynasty":"宋代","title":"南歌子（端午二首）"}
{"author":"王之道","content":"晓日彤墀，春风黄伞，天颜咫尺清光。恩袍初赐，一时玉质金相。济济满廷鹓鹭，月卿映、日尹星郎。鸣鞘绕，锦鞯归路，醉舞醒狂。追随宝津琼苑，看穿花帽侧，拂柳鞭长。临流夹径，参差绿荫红芳。宴罢西城向晚，歌呼笑语溢平康。休相恼，争揭疏帘，半出新妆。","dynasty":"宋代","title":"庆清朝（追和郑毅夫及第后作）"}
{"author":"王之道","content":"草色青青入烧痕，登临何处暗销魂。应怜野老无拘缚，种竹栽花教子孙。","dynasty":"宋代","title":"和徐季功舒蕲道中二十首"}
{"author":"王之道","content":"黄花如幽人，别来心念之。邂逅适我愿，讵可无一辞。缅怀东篱游，旧与西风期。乞我三百株，烂醉风前杯。休文有佳裔，咳唾成新诗。把玩乞菊章，颇愧前篇非。寄言催蓝田，舍之复谁贻。","dynasty":"宋代","title":"和沈元吉与唐用崔乞菊"}
{"author":"王之道","content":"磨急锯霏琼屑，汤鸣车转羊肠。一杯聊解水仙浆。七日狂酲顿爽。指点红裙劝坐，招呼岩桂分香。看花不觉酒浮觞。醉倒宁辞鼠量。","dynasty":"宋代","title":"西江月（和董令升燕宴分茶）"}
{"author":"王之道","content":"花前樽酒泻尖泥，痛饮仍欣客到齐。竹外一枝青更好，水边疏影动还迷。醉醒正值微风入，酬唱何妨素魄低。闻说归舟阳羡去，应容酬别为烹鸡。","dynasty":"宋代","title":"次韵董令升梅花"}
{"author":"王之道","content":"卧雨春头到地长，清风一榻借微凉。碁声惊断高僧梦，起拨炉中未过香。","dynasty":"宋代","title":"和道可"}
{"author":"王之道","content":"潇洒湖东小小亭，一时酬唱有三明。亭前澄练无边际，应助诗人写物情。","dynasty":"宋代","title":"和子厚弟九日登魏文振亭园七首"}
{"author":"王之道","content":"春雪初融作燕泥，梅花零落杏花齐。遥山扫翠云初敛，芳草铺青路欲迷。别恨每忧儿辈觉，老怀终为世情低。新诗价重连城璧，敢比灵犀独骇鸡。","dynasty":"宋代","title":"再和董令升雪二首"}
{"author":"王之道","content":"万事当从酒到休，子山那得许多愁。绿樽翠杓梅花夕，不醉翻令恶客羞。","dynasty":"宋代","title":"和历阳守张仲智观梅五首"}
{"author":"王之道","content":"我有数亩园，荒秽萦锄理。干戈何许久，生意困屠燬。道也其兴与，时哉亦甚矣。去年失短吕，培植乏驱使。今年得老杨，衰病更临起。晚菘已芜没，早韭就茅靡。菁菁何所有，莴苣独牛耳。从苦可自珍，供盘况潇洒。银条直且甘，风味胡伯始。其视李太尉，小人与君子。明明如古鉴，不虑纤尘止。廓廓若太清，强欲浮云滓。老氏有遗训，重去彼取此。方今向太平，皋夔正端委。台省登硕德，要荒窜诬毁。击寇岂无人，蕃将来黑齿。破齐在不日，逆以诛正已。停观劳还役，杕杜颙采芑。万邦遇有道，贫贱古人耻。文王来吕夷，汉祖致围绮。异时免沟坑。愿附纤贝篚。","dynasty":"宋代","title":"追和老杜种莴苣诗"}
{"author":"王之道","content":"公望岩岩映广东，曲江重见旧家风。威行草木霜争肃，春到湖山雪自融。至喜此心鱼鸟共，去思前日吏民同。从今不复忧兵火，却敌如公笑语中。","dynasty":"宋代","title":"和连圣举呈张彦智"}
{"author":"王之道","content":"鼻息齁齁尽日眠，从他儿辈竞嘲边。那么问对成中说，自得逍遥喜风篇。雪里书来檐噪鹊，灯前诗就鼎凝烟。中郎去后人难继，漫诧柯亭富笛椽。","dynasty":"宋代","title":"次韵张进彦见寄二首"}
{"author":"王之道","content":"聚散时来不自由，相逢相别欲何尤。韦皋况有三年约，陶谷端非一日谋。残角为谁惊晓梦，远山多事惹春愁。故园又作骊驹赋，尚幸持觞为劝留。","dynasty":"宋代","title":"春日有感示魏定父"}
{"author":"王之道","content":"又是春残去。倚东风、寒云淡日，堕红飘絮。燕社鸿秋人不问，尽管吴笙越鼓。但短发、星星无数。万事惟消彭泽醉，也何妨、袖卷长沙舞。身与世，只如许。阑干拍手闲情绪。便明朝、苍烟白鹭，北山南浦。笑指午桥桥畔路，帘幕深深院宇。尚趁得、柳烟花雾。我亦故山猿鹤怨，问何时、归棹双溪渚。歌一曲，恨千缕。","dynasty":"宋代","title":"贺新郎（送郑宗承）"}
{"author":"王之道","content":"水满陂塘草满川，望中茅屋起孤烟。十年不踏安丰路，遂与清淮作次边。","dynasty":"宋代","title":"安丰道中"}
{"author":"王之道","content":"野桃经雨烂争华，似促畦丁种早瓜。不见少年閒信马，空怜寒士出无车。泥融近水芹抽叶，地暖依墙荠放花。偶意惠连春草句，夜来魂梦到天涯。","dynasty":"宋代","title":"春日书怀"}
{"author":"王之道","content":"叹关河在眼、孰雌雄，兴废古犹今。问中原何处，黄尘千里，远水平林。闻说讴谣思汉，人有望霓心。想垂髫戴白，泣涕盈襟。流水高山还会，意不烦挥按，如见虞琴。□逶迟周道，四牡骤骎骎。尽诹谋询度归来，聊缓辔、岁晚雪霜深。西湖好，光风迟日，同快吴吟。","dynasty":"宋代","title":"八声甘州（和张漕进彦）"}
{"author":"王之道","content":"北风还入夜，波怒未能平。江气云烟重，山光水墨轻。荧荧渔火乱，惨惨暮寒生。咫尺淮乡路，淹留系此情。","dynasty":"宋代","title":"和子远泛江送客用老杜韵"}
{"author":"王之道","content":"古屋衰杨，淡烟疏雨江南岸。几家村疃。酒旆还相唤。短棹扁舟，风横河频转。柔肠断。寒鸦噪晚。天共蒹葭远。","dynasty":"宋代","title":"点绛唇其八冬日江上"}
{"author":"王之道","content":"瑶林我家风，银色佛世界。冷冷一川水，淙玉漱寒濑。敲冰往得鱼，拨冻自挑菜。山居果如此，冷暖在交态。","dynasty":"宋代","title":"对雪和子厚弟四首"}
{"author":"王之道","content":"残雪笼晴作冫互寒。北风吹浪过前滩。远山云气尚漫漫。睡起阳乌窥破牖，坐怜香雾蔼雕盘。一尊聊佐旅中欢。","dynasty":"宋代","title":"浣溪沙（阻风铜陵，追和东坡游泗州南山韵）"}
{"author":"王之道","content":"照蔀辉辉碧夜光，贫儿那复苦悲凉。得鱼始信筌无用，斲垩终期鼻不伤。我类槁苗犹欠雨，君同修竹饱经霜。诗成病眼昏加涩，欲写还忧细作行。","dynasty":"宋代","title":"和张咏老知县"}
{"author":"王之道","content":"吕侯妙章句，珠玉走邻境。想当落笔时，豪迈不淹顷。智果古精舍，松篁转冈岭。幽人所盘礴，俗客作远屏。春云忽解剥，林日光炯炯。门迎有高僧，乌用赋渴井。开缄读数过，令我发深省。老来习懒放，万事废不整。犹怜閒中趣，日月颇增永。何当遂浮家，百口具舴艋。不见六一翁，梦寐在清颍。人生会如意，向晚果得请。","dynasty":"宋代","title":"题智果寺"}
{"author":"王之道","content":"厌浥庭柯雨未乾，乍晴天气午犹寒。传来多谢新诗寄，接得翻愁病眼看。漫想素妆嫌粉涴，须怜青子着枝酸。和羹有日君知否，老大心肠只自宽。","dynasty":"宋代","title":"次韵孙兴宗梅花"}
{"author":"王之道","content":"达岸三时顷，瞻山四顶赊。乔林知马尾，乱石见麞牙。水脚浮青靛，湖唇滉白沙。渔人收辏网，归去日西斜。","dynasty":"宋代","title":"归自合肥于四顶山绝湖呈孙仁叔抑之"}
{"author":"王之道","content":"孤塔云烟外，荒蹊草莽间。蓼花红糁碎，枫叶绛绡殷。送客三溪远，逢僧半日閒。功名休览镜，沦落鬓毛斑。","dynasty":"宋代","title":"题法轮寺"}
{"author":"王之道","content":"满城花草斗欣荣，嫩绿夭红照眼明。会有禅房通野色，解鞍聊复憩予行。","dynasty":"宋代","title":"过广德宿开元寺上人房"}
{"author":"王之道","content":"当年相望见无由，千里荆襄隔数州。时得新诗夸好句，服膺何止钓槎头。","dynasty":"宋代","title":"和由字韵"}
{"author":"王之道","content":"似是东风恼客心，淹留行色故相禁。扁舟正在江南岸，又扰浮云作暮阴。","dynasty":"宋代","title":"春日书事呈历阳县苏仁仲八首"}
{"author":"王之道","content":"岩电晶荧君未老。看看门外锋车到。一点眉间黄色好。人尽道。从今次第登三少。左右青娥来巧笑。注唇涂额新妆了。斜插梅花仍斗妙。歌窈窕。醉来容我相嘲傲。","dynasty":"宋代","title":"渔家傲·岩电晶荧君未老"}
{"author":"王之道","content":"拄颊看西湖，屡对纶巾岸。江上相从醉万山，六见年华换。君唱我当酬，我醉君休管。明日醒时小艇东，莫负传书雁。","dynasty":"宋代","title":"卜算子（和兴国守周少隐饯别万山堂）"}
{"author":"王之道","content":"雨溟濛。年年今日，农夫共卜新丰。登高随处好，银瓶突兀，南峙对三公。真珠D54C露菊，更芙蓉、照水匀红。但华发衰颜，不堪频鉴青铜。相逢。行藏休借问，且徘徊，目送飞鸿。十年湖海，千里云山，几番残照凄风。蟹螯粗似臂，金英碎、琥珀香浓。请细读离骚，为君一饮千钟。银瓶、三公，皆山名。","dynasty":"宋代","title":"凤箫吟（和彦时兄重九）"}
{"author":"王之道","content":"竹外梅花，檀心玉颊春初透。一池风皱。妙语天生就。有个人人，袅娜灵和柳。君知否。目成心授。何日同携手。","dynasty":"宋代","title":"点绛唇·竹外梅花"}
{"author":"王之道","content":"君来逾半月，未果一尊同。湖水寒应碧，山梨雨自红。何时过北牖，今日转西风。相去无他地，孤城杖屨中。","dynasty":"宋代","title":"和王觉民简褒山因上人枣岭魏欣然二首"}
{"author":"王之道","content":"野塘春草遍，芳树老藤缠。远信占黄耳，清游任白颠。山光晴抹黛，湖气暖腾烟。我有边韶癖，何妨昼日眠。","dynasty":"宋代","title":"和刘与可二首"}
{"author":"王之道","content":"猛风吹雨暮江头，烟草微茫一片愁。双鲤不来无处问，欲寻归路转悠悠。","dynasty":"宋代","title":"春日书事呈历阳县苏仁仲八首"}
{"author":"王之道","content":"袚除聊复对江亭，樽酒相从一笑倾。那得引时仍此乐，况逢难弟与难兄。潺潺暮雨檐间溜，滑滑春泥柳外声。好在海棠红合泪，向人凄怆益多情。","dynasty":"宋代","title":"上巳日阻雨和王冲之韵"}
{"author":"王之道","content":"年来六十增三岁。却忆去年趋盛会。风流人物胜斜川，灼灼有同前日事。不知弦管催新水。但见飘飘萦舞袂。主人情厚酒行频，酩酊莫辞今夕醉。","dynasty":"宋代","title":"玉楼春（和令升正月五日会客）"}
{"author":"王之道","content":"草满池塘水满川，雨余溪溜正溅溅。黄梅恰在山多处，披雾时看一握天。","dynasty":"宋代","title":"和徐季功舒蕲道中二十首"}
{"author":"王之道","content":"扇里薰风细，壶中化日长。榴花高下照红妆。花外飞云馥郁、水沈香。新竹轻储粉，流莺巧弄簧。不知何处是华阳。应有千年白李、荐霞觞。","dynasty":"宋代","title":"南歌子（赵叔全生日）"}
{"author":"王之道","content":"短棹西来，追随不及桃花宴。薰风庭院。明月裁纨扇。睡起娇慵，想见云鬟乱。双鱼远。欲凭春唤。一觇韦娘面。","dynasty":"宋代","title":"点绛唇（和朱希真）"}
{"author":"王之道","content":"海岱惟青遗一老。禁垣清切亲曾到。独直固劳非所好。谁信道。才如权相从来少。把酒自歌还自笑。醉中万事都齐了。绝唱清歌仍敏妙。声窈窕。行云初遏渔家傲。禁垣清切并独直，权德舆事。","dynasty":"宋代","title":"渔家傲"}
{"author":"王之道","content":"霜风擢霁，云涛涨晚，更觉我心弥壮。一尊谁与醉西风，辄莫负、高吟胜赏。致君才术，康时事业，到底不容闲放。十年湖海共樵歌，何幸出、阳春绝唱。","dynasty":"宋代","title":"鹊桥仙"}
{"author":"王之道","content":"鼓棹正逢江雪霁，是行应快吴吟。透云寒日半晴阴。烟岚凝翠重，霜树溅红深。案上文书闲展读，圣贤踪迹重寻。不堪华发故骎骎。三旌还有分，万事付无心。","dynasty":"宋代","title":"临江仙（追和东坡，送李公恕入浙韵）"}
{"author":"王之道","content":"珠幰霜蕤，晚来芬馥清香吐。流莺飞去。应上花梢住。一曲阳春，聊对东风诉。无多语。韶光暗度。恨到分携处。","dynasty":"宋代","title":"点绛唇"}
{"author":"王之道","content":"新篁初上箨龙陂。绿阴稀。绿阴稀。墙外石榴，花放两三枝。裙褶绛纱还半皱，追往事，惜佳期。流莺娇婉燕双飞。雨晴时。雨晴时。卢橘攒金，梅子更红肥。浊酒一杯从径醉，家纵远，梦中归。","dynasty":"宋代","title":"江城子（和彦时兄）"}
{"author":"王之道","content":"流水细通何处。柳溪新雨。清风十里送篮舆，行不尽、山无数。一簇楼台窣堵。老僧常住。悬知俗客不曾来，门外苍苔如许。","dynasty":"宋代","title":"玉连环/解连环"}
{"author":"王之道","content":"穷愁长怕诗撩拨，幽愤须凭酒破除。对酒更遭诗债窘，可堪毛颖不中书。","dynasty":"宋代","title":"秋日野步和王觉民十六首"}
{"author":"王之道","content":"日迟风细午阴微，柳外青骢去若飞。过得水村闻笑语，几家扶得醉人归。","dynasty":"宋代","title":"和徐季功舒蕲道中二十首"}
{"author":"王之道","content":"蜂喜春晴竞出笼，雪明篱脚眼看融。柳条借日还金色，梅萼因风动玉容。窥牖数声禽度曲，过庭千字雁书空。青毡笑指吾家物，芳草无边一望中。","dynasty":"宋代","title":"次韵陈勉仲二首"}
{"author":"王之道","content":"州闾庠序少追随。俯仰鬓成丝。仕宦孰逾君达，恩施遍及庭芝。溪头春日，欢声和气，如见生时。好对高堂寿母，献酬同醉金卮。","dynasty":"宋代","title":"朝中措（魏倅·定甫生日）"}
{"author":"王之道","content":"颢气遍寰宇，风露逼衣裘。中秋昨夜，明月千里满西楼。人道当年今日，海上骑鲸仙客，乘兴下瀛州。雅志在扶世，来佐紫宸游。庙堂上，须早计，要嘉谋。牙床锦帐，三岁江北叹淹留。好在蟹螯如臂，判取兵厨百斛，与客醉瑶舟。待得蟠桃熟，相约访浮丘。","dynasty":"宋代","title":"水调歌头（赵帅圣用生日）"}
{"author":"王之道","content":"小人南郭綦，君子东家丘。相从濡须坞，雪案风飕颸。眼界眩兜绵，耳根鬨鸣球。何妨具杯酌，一笑宽百忧。不见刘逞花，逢愁但摇头。时来看崔卢，姓名覆金瓯。我愿霁晨霜，栗烈还温柔。黄金著高柳，绿浪翻来麰。要令扶犁儿，力田遂逢秋。饱食奚所须，鼓腹同天游。","dynasty":"宋代","title":"再用前韵谢潘寿卿见和二首"}
{"author":"王之道","content":"马头惊见一枝新，夹道欢呼拥吏民。咫尺招提鸡黍约，不妨同醉万家春。","dynasty":"宋代","title":"和王圜中道上初见梅花二首"}
{"author":"王之道","content":"门外传来一轴诗，烂然蓬荜顿增辉。匹夫不敢贪怀璧，什袭今从故府归。","dynasty":"宋代","title":"和富公权宗丞十站"}
{"author":"王之道","content":"酪浆冷浸金盘粉。玉友浮新酝。如君真是酒中仙。一斗百篇、吟到小池莲。清风拂拂来纨素。独擅江南步。红裙无用妒芳姿。且把绿罗、争学画长眉。","dynasty":"宋代","title":"虞美人（和孔倅郡斋莲花）"}
{"author":"王之道","content":"独舸东来夏日长，归装从此益生光。卧云禾穗珠成实，倾露荷花麝被囊。逸世才猷金騕褭，逼人风味木兰堂。常疑正始遗音绝，把读新诗远擅场。","dynasty":"宋代","title":"过邓步和张叔元见赠韵"}
{"author":"王之道","content":"绿杨芳草自年年，人老逢春重喟然。六入傥能除旧习，三乘端许结新缘。","dynasty":"宋代","title":"和天衣聪老五首"}
{"author":"王之道","content":"江向西陵势渐平，万山环合翠峥嵘。须知楚国尝为塞，不为涪翁浪得句。人若此贤真俊杰，楼还旧观焕神明。临风每听滩声咽，似怨张仪作暮横。","dynasty":"宋代","title":"寄题峡州楚塞楼"}
{"author":"王之道","content":"乱插黄花趁节宜，年华休向镜中悲。已知和气回春谷，横管临风更一吹。","dynasty":"宋代","title":"和子厚弟九日登魏文振亭园七首"}
{"author":"王之道","content":"别后开园日就荒，对花还忆少年狂。东荣几树应无恙，待得予归破嫩黄。","dynasty":"宋代","title":"梅花十绝追和张文潜韵"}
{"author":"王之道","content":"人生邂逅非偶耳，一面岂容轻愠喜。白首如新倾盖欢，谁解乘閒究斯理。君家江南我江北，南北相望殆行千里。惠宠顾我端有由，衰滞不应能致此。为言前岁在金沙，幽讨穷探遍山水。论文获与阿逢游，賸馥残膏丐犹子。是行来赴徐卿召，昨日扁舟方戾止。阿逢闻是公僧弥，予乃阿逢门下士。知公閒放今杜门，所舍与公殊密迩。何妨旦夕侍杖屨，执经仍与诸郎齿。过从弹指见周星，入室芝兰被遐远。须知四海皆兄弟，高义似君谁可比。徐卿报政趣归朝，画鷁高樯舣江涘。明朝车骑遂东还，有便时时遗双鲤。","dynasty":"宋代","title":"送赵仲达"}
{"author":"王之道","content":"时来谈笑取侯封，清旷宁容雅志从。上圣急贤齐舜禹，群公引类迈夔龙。非材似我十围栎，有用如君千丈松。邂逅相逢辱倾盖，能令瓦釜配黄钟。","dynasty":"宋代","title":"和梁宏父二首"}
{"author":"王之道","content":"寒光凌乱六花纤。巧穿帘。不鸣檐。十里黄垆，遥望辨青帘。玉树参差何处觅，吟雪曲，捻霜髯。坐来令我看无厌。拟名盐。试尝甜。飞入深潭，应照老蛟潜。三白频占来岁稔，良可喜，更何嫌。","dynasty":"宋代","title":"江城子（追和东坡雪）"}
{"author":"王之道","content":"荆棘困松柏，风雨乱昏晓。干戈几时息，年来费天讨。孤芳如谢安，端恐非小草。此意谁人知，伊余相自保。","dynasty":"宋代","title":"次韵因上人晚菊简魏定父"}
{"author":"王之道","content":"客里诗成付漫书，清风一榻黑甜余。相山旧隐今分定，却是归来计不疏。","dynasty":"宋代","title":"和戴禹功幕府归来三首"}
{"author":"王之道","content":"绿杨低映深深院。春风不动珠帘卷。乳燕引雏飞。流苏尽日垂。绮窗开小宴。娅姹莺声啭。一饷不闻声。罗衣香汗轻。","dynasty":"宋代","title":"菩萨蛮"}
{"author":"王之道","content":"高车西去忽逾旬，坐想登临得句频。杨柳阴交山径晚，酴醾香满驿亭春。吟余扫壁时挥翰，醉里投床任吐茵。闻说归来欢喜甚，故人相遇是诗人。","dynasty":"宋代","title":"和孔纯老按属邑二首"}
{"author":"王之道","content":"小隐山林大朝市，夫子命轩良有意。仕途捷径固无取，泉石膏肓亦犹次。不知朝隐谁得之，我恐曼倩为近似。公卿百执各有职，岂容妄隐但弃位。古人禄仕所不免，意在全身近於智。庄周梅福此其流，吏隐之名可无愧。沈君有弟今休文，咳唾成章数千字。耻从举子事进取，逸韵高情寓吟醉。乃兄宦达方强仕，翠竹停鸾想风致。君侯才业伯仲间，退以求名名亦遂。方今尧舜理四海，岩穴弹冠求自试。朝廷既治群吏肃，保处堪为隐者地。不如市隐最得策，大胜山林自憔悴。花源缭绕转红绿，竹洞深沉入幽邃。我闻此风颇健羡，图成未可日月冀。他时傥作江西游，兄曰能来访予季。","dynasty":"宋代","title":"沈杨辅隐轩诗"}
{"author":"王之道","content":"天际彩虹垂。风起痴云快一吹。原隰BC70BC70，春水更弥弥。布谷期从野鸟知。初霁卷帘时。巷陌泥融燕子飞。午醉醒来，红日欲平西。一碗新茶乳面肥。","dynasty":"宋代","title":"南乡子（寄和潘教授元宾喜晴）"}
{"author":"王之道","content":"翠袖朱唇一笑开，依风无力竞相隈。阳城岂是僧家物，端恐齐奴步障来。","dynasty":"宋代","title":"题苦竹寺海棠洞三首"}
{"author":"王之道","content":"看花令我忆金明，五月尊罍竹叶青。窈窕宝津楼下路，断肠千里四周星。","dynasty":"宋代","title":"榴花"}
{"author":"王之道","content":"天然腻玉细生香，斜倚东风竚淡妆。可是春寒犹料峭，晓窗犹试绿罗裳。","dynasty":"宋代","title":"绿萼梅"}
{"author":"王之道","content":"田禾吐白将就槁，野草垂黄几欲燃。来日天孙嫁河鼓，洗车今喜有夤缘。","dynasty":"宋代","title":"七夕苦旱望雨"}
{"author":"王之道","content":"朱实盈盈露，黄花细细风。龙山胜集古今同。断送一年秋色、酒杯中。鸭脚供柔白，鸡头荐嫩红。量吞云梦正能容。试问具区何处、浙江东。","dynasty":"宋代","title":"南歌子（戊午重九）"}
{"author":"王之道","content":"琼树挂初日，珠箔卷清霜。夜来溪上微雨，佳节过重阳。共庆当年此际，曾见天麟协梦，华阀挂蓬桑。人作鲁侯祝，俾尔寿而臧。保疲瘵，旌德善，致吉祥。会看报政，朝夕芝检趣徵黄。不藉灵丹九转，不用蟠桃三窃，源远自流长。愿借沧溟富，斟酌荐瑶觞。","dynasty":"宋代","title":"水调歌头（张文伯生日）"}
{"author":"王之道","content":"望中风絮迷烟草。愁结几番昏晓。花径有时亲扫。载酒应须早。人情曷似春山好。山色不随春老。旧隐何当重到。迎得平安报。","dynasty":"宋代","title":"桃源忆故人"}
{"author":"王之道","content":"不D8CB知名，怎奈向、前缘注定。一封书、便成媒娉。千里相从，恰似寻盟合姓。泥泞。尚隔个、轿儿难近。薄薄纱厨，小驿夜凉人静。红一点、暗通犀晕。花月多情，摇碎半窗清影。安稳。悄不知、人痛损。","dynasty":"宋代","title":"惜奴娇"}
{"author":"王之道","content":"甚么因缘，恰得一年相聚。和闰月、更无剩数。说著分飞，背面偷弹玉箸。好去。记取许时言语。旧爱新人，后夜一时分付。从前事、不堪回顾。怎奈冤家，抵死牵肠惹肚。愁苦。梦断五更风雨。","dynasty":"宋代","title":"惜奴娇"}
{"author":"王之道","content":"遗爱满南州。千骑曾为万里游。琳馆归来，无责更无忧。坐听笙歌醉玉舟。香雾郁金虬。春入梅花助献酬。请祝遐年，长笑挹浮丘。何止莘君一百筹。||","dynasty":"宋代","title":"南乡子（陈南仲生日）"}
{"author":"王之道","content":"天际彩虹垂。风起痴云快一吹。原隰BC70BC70，春水更弥弥。布谷期从野鸟知。初霁卷帘时。巷陌泥融燕子飞。午醉醒来，红日欲平西。一碗新茶乳面肥。","dynasty":"宋代","title":"南乡子（寄和潘教授元宾喜晴）"}
{"author":"王之道","content":"出户绣帘垂。拂面从他细细吹。乘兴有谁招访戴，难为。暖帐薰炉醉不知。闲看逐风时。欲著梅花又却飞。雅兴佳人回舞袂，相宜。试比冰肌可煞肥。","dynasty":"宋代","title":"南乡子（和张元助通判赋雪）"}
{"author":"王之道","content":"春霁柳花垂。娇软轻狂不待吹。圆欲成球还复碎，谁为。习习和风即旧知。深院日长时。乱扑珠帘入坐飞。试问荻芽生也未，偏宜。出网河豚美更肥。","dynasty":"宋代","title":"南乡子（用韵赋杨花）"}
{"author":"王之道","content":"风急断虹收。孤鹜摇摇下荻洲。醉帽尽从吹落去，飕飕。幸有黄花插满头。君唱我当酬。千里湖山照眼秋。不见故人思故国，休休。一阕清歌听解愁。","dynasty":"宋代","title":"南乡子（追和东坡重九）"}
{"author":"王之道","content":"翠袖熨沈香。黛拂修蛾淡淡妆。消得多情钟傅粉，何郎。风动珠帘月半床。素手捧瑶觞。谁念苏州已断肠。夜雨不随歌扇歇，浪浪。归去无心赋海棠。","dynasty":"宋代","title":"南乡子（赠何彦道侍儿）"}
{"author":"王之道","content":"岩电晶荧君未老。看看门外锋车到。一点眉间黄色好。人尽道。从今次第登三少。左右青娥来巧笑。注唇涂额新妆了。斜插梅花仍斗妙。歌窈窕。醉来容我相嘲傲。","dynasty":"宋代","title":"渔家傲和孔纯老三首其二"}
{"author":"王之道","content":"山色湖光过雨清，江边归骑净无尘。先生有酒快吾取，相逢少见如斯人。","dynasty":"宋代","title":"次韵赵积中慈湖即事"}
{"author":"王之道","content":"经年混蒿艾，蕴藏应待时。清香密渍沉，微风助纷披。宋玉昧秋意，乃作儿女悲。君子有所养，因君观解颐。","dynasty":"宋代","title":"次韵因上人晚菊简魏定父"}
{"author":"王之道","content":"江城春霁雪初融。楼观瑞烟中。向晚金莲无数，一时开遍东风。多情太守，行携红袖，坐引金钟。时出阳春绝唱，才名不减诗翁。","dynasty":"宋代","title":"朝中措（和张文伯元夕）"}
{"author":"王之道","content":"逢人借问钱塘路。我亦欲、西湖去。目送兰桡知几度。鳌峰浮玉，鲸波飞雪，正是潮来处。海棠花下春将暮。缓唱新词味佳句。见说东君曾梦许。柏台冠豸，金銮视草，便作商岩雨。","dynasty":"宋代","title":"青玉案（送无为守张文伯还朝）"}
{"author":"王之道","content":"展读新诗次第看，管中文豹喜窥斑。不知笔力能豪放，落纸云烟欬唾间。","dynasty":"宋代","title":"和富公权宗丞十首其二"}
{"author":"王之道","content":"何日清游继大苏，扁舟东去泛西湖。欲将景物和诗句，写作钱塘伟观图。","dynasty":"宋代","title":"和陈勉仲四首"}
{"author":"王之道","content":"舍北湖山千叠翠，街南溪水一篙深。黄鹂也似快晴日，杨柳阴中诉好音。","dynasty":"宋代","title":"和富公权宗丞十首其七"}
{"author":"王之道","content":"深堂杰阁松风鸣，黄梅已过双溪晴。不知城高乃有此，六月表里冰壶清。我来蒙师炷香鼎，旋汲溪泉为煎茗。明朝又送不托材，大慰枯肠怯龙饼。","dynasty":"宋代","title":"和笑庵送面"}
{"author":"王之道","content":"从来寒食半阴晴。花底听歌声。昨夜满城风雨，惜花还系心情。海棠枝上，朱唇翠袖，欲斗轻盈。须藉嫣然一笑，醉吟同过清明。","dynasty":"宋代","title":"朝中措（和张文伯寒食日雨）"}
{"author":"王之道","content":"稻田高下欲分畦，积潦瀰茫隔寸堤。天意未收连夜雨，农功良苦半身泥。一丸莫救风涛决，千顷空怜稼穑低。朝满夕除应可信，望晴心绪忆昌黎。","dynasty":"宋代","title":"苏台悯农"}
{"author":"王之道","content":"观山不惮远，有癖老增剧。是行迫王事，所过飞鸟疾。路傍四五祖，不得着脚历。朝来所干集，我愿容自适。冲寒走海会，啸吟遂终日。眷言三祖山，经从阻良觌。僧果知我意，饭仆济行色。崎岖五十里，入山及未昃。山头残雪在，青瑶点微白。殷勤承老禅，倾盖同莫逆。为言信此山，予宝始今日。欲以扶我衰，不鄙昔轻策。扪萝助探讨，蹑石共登陟。群峰耸遥翠，一水涨深碧。行行何所喜。两脚有余力。归来饱香积，清淡更过昔。","dynasty":"宋代","title":"题三祖山"}
{"author":"王之道","content":"春入花梢红欲半。水外绿杨，掩映笙歌院。霁日迟迟风扇暖。天光上下青浮岸。归去画楼烟暝晚。步拾梅英，点缀宫妆面。美目碧长眉翠浅。消魂正值回头看。","dynasty":"宋代","title":"蝶恋花（和张文伯魏园行春）"}
{"author":"王之道","content":"君心节直更心虚。移植并庭除。好在红蕖相映，卷帘如见吴姝。清风明月，君无我弃，我不君疏。况有骚人墨客，时来同醉兵厨。","dynasty":"宋代","title":"朝中措（和孔倅·郡斋新栽竹）"}
{"author":"王之道","content":"世称儒雅擅青徐，今见君侯信不虚。报政未空更绣水，除书先已易桐庐。郡邻帝所旋趋召，地切家山勿恋居。千乘来迎催去急，邦人何计挽行车。","dynasty":"宋代","title":"送无为守郑深道移严州"}
{"author":"王之道","content":"城上春旗催日暮。柳絮沾泥，花蕊随流去。记得前时行乐处。小桥水渌初平渚。玉子纹楸谁胜负。不道光阴，暗向闲中度。天若有情容我诉。春来底事多阴雨。","dynasty":"宋代","title":"蝶恋花"}
{"author":"王之道","content":"辰瓜醉竹定何如，试问君家种莳书。坐久幽窗转斜日，恰怜梅影上衣裾。","dynasty":"宋代","title":"和魏定父早春十首"}
{"author":"王之道","content":"玉骨冰肌软更香。一枝丹棘映青裳。相逢归去未须忙。曲里春山情不浅，尊前秋水意何长。酒醺颜色粉生光。","dynasty":"宋代","title":"浣溪沙（代人作）"}
{"author":"王之道","content":"庭院雨余秋意晚。一阵风来，到处清香遍。把酒对花情不浅。花前敢避金杯满。薝卜酴醿虽惯见。常恨搀先，不是君徒伴。莫把龙涎轻斗远。流芳肯逐炉烟断。","dynasty":"宋代","title":"蝶恋花（和王冲之木犀）"}
{"author":"王之道","content":"系国安危还故老。鹤书赴陇行当到。多谢不遗敦雅好。应信道。年高德劭如公少。尊酒论文聊一笑。肯将苦语夸危了。落笔君房天下妙。环窈窕。清歌一曲渔家傲。","dynasty":"宋代","title":"渔家傲（和董舍人令升三首）"}
{"author":"王之道","content":"晚来何所喜，急雨洗新秋。幸遂登高赋，应容遇胜留。藕花明远近，鸥鸟任沉浮。不用挥纨扇，何妨醉玉舟。","dynasty":"宋代","title":"秋日即事三首其一"}
{"author":"王之道","content":"春色到酴醿，人在酴酉縻花底。花扑尊罍香透，远胜烧沈水。一杯聊复对东风，为祝千千岁。作楫和羹事了，归去骑箕尾。","dynasty":"宋代","title":"好事近（董令升生日）"}
{"author":"王之道","content":"我昔游成均，年少心犹童。倒床即甘寝，宁问达与穷。精爽忽飞越，梦到庐山中。庐山最佳处，二林占西东。开先在其间，泉石清而雄。分胆我所记，古刹磨碑丰。长衔似持节，觉来梦还空。挽仰殆三绝，蹭蹬老更癃。贵贱等梦尔，觉梦一理同。持节何足道，得时可三公。说梦乃梦语，笑杀懒散翁。翁今往开先，凭何警盲聋。将此一转语，截断双石谼。源源自何来，其去何所终。","dynasty":"宋代","title":"奉送果上人住开先寺"}
{"author":"王之道","content":"江上秋来忆少年，龟肠尤觉病诗饕。调和索似三分酱，澒洞看如八斗糟。水怪重增风势恶，湘灵难禁雁声高。何当一雨洗烟月，为放清光归我曹。","dynasty":"宋代","title":"田间夜归有作示王觉民二首"}
{"author":"王之道","content":"湖光浩无际，远与列岫并。风澄烟雾开，炯若镜面平。高人对万变，寸田常默耕。扰扰亦何为，岂容方寸撄。有时鉴湖光，爱其静而明。那知水是物，心清物还清。徘徊不忍去，杰阁指顾成。阁成何所喜，画栋连朱甍。大江西南来，群山东北横。江山不待招，宛转趋檐楹。诹度多暇日，登临有余情。论文一樽酒，对客手自倾。酒阑复徜徉，观书弄颖泓。使人之意消，鄙吝何由萌。嗟予顽钝姿，栖栖亦劳生。从今事疏瀹，永守清心盟。","dynasty":"宋代","title":"题王亦颜清心阁"}
{"author":"王之道","content":"朝来何所喜，人唱玉楼春。酒著心还壮，诗成思转新。士衡宁久困，曲逆岂长贫。千载风云会，欣逢圣主真。","dynasty":"宋代","title":"立春示儿二首"}
{"author":"王之道","content":"小雨新晴接重九，猎猎西风振衰柳。二禅过我欲东游，为说偕行得衣友。天童老人笑垂手，应问师来欲何取。相逢莫作一日留，袖取鄞江过淮右。","dynasty":"宋代","title":"送道觉游天童山"}
{"author":"王之道","content":"暖风迟日透香肌。春到柳边枝。曾见酒红潮颊，玉人初出罗帏。东坡何处，朱唇翠袖，空想芳姿。争似濡须太守，看花仍赋佳词。","dynasty":"宋代","title":"朝中措（和张文伯海棠）"}
{"author":"王之道","content":"杨柳依依半掩扉，新晴疏影弄斜晖。好花觅句忍轻负，幽鸟劝沽良重违。閒爱青苔缘砌上，静看蝴蝶扑窗飞。雨多不觉芜菁过，又喜盘中笋蕨肥。","dynasty":"宋代","title":"和孔纯老按属邑二首"}
{"author":"王之道","content":"世情纪甘似醇酒，沾沾未必应心口。覆手为雨翻手云，余耳安能保长久。魏侯风味真可人，汪汪万顷江湖春。相从草岁今日发，坐对小轩聊欠伸。","dynasty":"宋代","title":"题魏吉老若水轩"}
{"author":"王之道","content":"山下溪边阿母家，春雷初过茗生芽。马头睡思浓无那，一椀何妨泛乳花。","dynasty":"宋代","title":"和徐季功舒蕲道中二十首"}
{"author":"王之道","content":"十里清风水拍天，老僧斋罢抱头眠。丹楹画栋看摧厌，好为僧伽作胜缘。","dynasty":"宋代","title":"书来上人房"}
{"author":"王之道","content":"新诗等絺绣，文采照座右。尤怜继绝唱，峥嵘竞高秀。词源眉山长，句法杜陵旧。相从今老矣，岂独歌邂逅。香林在何许，溢沸发岩窦。其流渐清温，脉助草木茂。岁旱添苗槁，一溉十倍收。追游记畴昔，我仆苦痛疚。别来隔兵火，荆榛挂猿狖。温温自然汤，蠲痾古非谬。我闻泉所发，江海远相透。其温本硫黄，气味自同臭。大哉无碍浴，天地不轻授。严霜与列日，冬夏特异候。人生困凌薄，往往少中寿。飘飘澡雪力，狴犴忽蒙宥。春寒不喜出，块坐拨残槱。晦阴又连朔，夜雨屡通书。谁能慰穷愁，邵州有贤守。开箧出大轴，令我和其后。此意重虚辱，勉强忘固陋。吕候卿相家，博学靡不究。会当似前人，嘉猷日告后。君看华清宫，海淫似招寇。当年从千官，车马所奔辏。渔阳一炬火，曾不半钱售。争如寄僧房，泠泠滟苔甃。常遂尘土濯，永免脂粉漱。","dynasty":"宋代","title":"和吕叔恭题和州香林汤"}
{"author":"王之道","content":"短棹西来，追随不及桃花宴。薰风庭院。明月裁纨扇。睡起娇慵，想见云鬟乱。双鱼远。欲凭春唤。一觇韦娘面。","dynasty":"宋代","title":"点绛唇其四和朱希真"}
{"author":"王之道","content":"露溢金茎，风翔玉宇，嫩凉初霁秋容。山肴野蔌，聊快一尊同。正值大田多稼，临邛隘、酒客憧憧。追随处，杯盘狼藉，野草荫长松。新词，何所似，金声应铎，玉气腾虹。时来终宦达，休怨苍穹。顾我蹉跎老矣，飘素发、衰态龙钟。心犹壮，会看文度，独步大江东。","dynasty":"宋代","title":"满庭芳（和元发弟秋日对酒）"}
{"author":"王之道","content":"芳草池塘处处佳，竹篱茅屋野人家。清明过了桃花尽，颇觉春容属菜花。","dynasty":"宋代","title":"春日书事呈历阳县苏仁仲八首"}
{"author":"王之道","content":"老松如蛟龙，气夺百万军。根蟠苍崖石，梢拂青天云。山神护野火，地主诃樵斤。魁然栋梁材，为之献吾君。","dynasty":"宋代","title":"古松"}
{"author":"王之道","content":"断虹霁雨，余霞送日，帘卷西楼月上。银河风静夜无波，天亦为、云軿相访。蛛丝有恨，鹊桥何处，回首又成惆怅。长江滚滚向东流，写不尽、别离情状。","dynasty":"宋代","title":"鹊桥仙（七夕）"}
{"author":"王之道","content":"桑林閒觉疏黄减，菜陇贫怜嫩绿添。秋水接潮还潋滟，晚风吹雨乍廉纤。","dynasty":"宋代","title":"秋日野步和王觉民十六首"}
{"author":"王之道","content":"一叶黄梅雨，潺潺过麦秋。昏沉浑似醉，憔悴不禁愁。渠溢门庭淖，园荒草树稠。乍晴酬绝唱，何幸对风猷。","dynasty":"宋代","title":"呈蔡元德二首其二"}
{"author":"王之道","content":"閒想当年啸咏声，一时人物斗峥嵘。江山清壮今犹昔，文谓丹青画不成。","dynasty":"宋代","title":"和富公权宗丞十站"}
{"author":"王之道","content":"秋声入高梧，暝色上疏竹。南山拢青螺，过已净如沐。悠然孤飞云，窈窕转休麓。自疑归去晚，意欲窗下宿。道人等虚空，去来断追农。云来不吾拒，云去不吾速。相从一息顷，便觉静缘熟。何以照我心，老蟾挂枯木。","dynasty":"宋代","title":"题崇因院信上人宿云轩"}
{"author":"王之道","content":"奋髯欲何为，戢翼应有待。画工妙丹青，物状从变态。","dynasty":"宋代","title":"题成国仲画扇"}
{"author":"王之道","content":"雨馀沙路润无泥，潋滟溪流与岸齐。苒苒年华催我老，酣酣春意得人迷。联珠便觉新诗富，浮玉还听雅唱低。杨柳缓摇阴正午，谁家篱落一声鸡。","dynasty":"宋代","title":"和董令升舍人"}
{"author":"王之道","content":"早从子美追懒真，近向长康得痴绝。相逢可笑复可怜，君看稀疏鬓边雪。","dynasty":"宋代","title":"和魏定父早春十首"}
{"author":"王之道","content":"闻道西兴去，全家共小舟。别离江北岸，怀抱海东头。闪闪风帆远，滔滔雪浪浮。苕溪在何许，应为故人留。","dynasty":"宋代","title":"送彦逢弟赴西兴盐场"}
{"author":"王之道","content":"蛾眉螓首。舞雪娇回开冻候。尽道今年。千里风光萃绮筵。坐来新月。照我苍颜并白发。酒到休辞。自有黄芽介寿祺。","dynasty":"宋代","title":"减字木兰花·蛾眉螓首"}
{"author":"王之道","content":"坐想云烟走笔端，夜哦佳制老忘寒。一时思致追长庆，千载风流识建安。接武尚稽班玉笋，昂霄终合待金銮。自怜衰退无新语，捧腹还君醉眼看。","dynasty":"宋代","title":"次韵张进彦见寄二首"}
{"author":"王之道","content":"海岱惟青遗一老。禁垣清切亲曾到。独直固劳非所好。谁信道。才如权相从来少。把酒自歌还自笑。醉中万事都齐了。绝唱清歌仍敏妙。声窈窕。行云初遏渔家傲。禁垣清切并独直，权德舆事。","dynasty":"宋代","title":"渔家傲"}
{"author":"王之道","content":"桃叶萧疏柳叶黄，清寒应怯夜来霜。芙蓉雅与秋相好，独对层台试晓妆。","dynasty":"宋代","title":"题乌江官舍木芙蓉"}
{"author":"王之道","content":"挽仰黄花集，澄清九月秋。预愁新任迫，难为故人留。岚去山光合，江回水气浮。何当脱羁绊，同办五湖舟。","dynasty":"宋代","title":"秋日即事三首"}
{"author":"王之道","content":"长堤十里荷花雨，隐约尘头南去路。故人恋恋不能忘，又遣长须寄新语。锦囊玉轴缠朱丝，开缄怳觉云烟飞。青山未许松柏老，绿野会致牛羊肥。嗟予衰滞烦訾相，十年相对江湖上，苦吟猛省爆鸭脚，剧论旋惊烂熊掌。分携令我重回首，日月漂流易成久。因风频寄数行书，毋蹈从前作诗瘦。比邻先生倦不出，德齿俱尊时第一。何妨杖屨日过逢，白酒黄难醉秋色。","dynasty":"宋代","title":"次韵袁望回见赠兼简杨德润"}
{"author":"王之道","content":"嗟予偃伏淮南村，十年不践公侯门。谁令金印入魂梦，平章六字承君恩。左手人头右手印，此理未可轻易论。丈夫盖棺事始定，擒戎会使来称藩。争如徐子擅骚雅，笔力豪纵今文园。杨君收印六十载，细观制作同新翻。为言常侍故家物，其先得自南昌潘。珠还合浦有时节，余庆未艾钟仍昆。子今得之类摘鹊，此贶重可轻璵璠。便当淮拟佩三印，并与文安遗子孙。","dynasty":"宋代","title":"赠淮西运干徐迫远"}
{"author":"王之道","content":"买山荷叠钱，照天水开府。幽花有余香，谁复为贾午。胜名须斯人，清游更何所。临深未能还，我俗作危语。","dynasty":"宋代","title":"和因老游水寨府治东轩二首"}
{"author":"王之道","content":"展读新诗次第看，管中文豹喜窥斑。不知笔力能豪放，落纸云烟欬唾间。","dynasty":"宋代","title":"和富公权宗丞十站"}
{"author":"王之道","content":"翠竹扶疏，丹葵隐映，绿窗朱户萦回。帘卷暇须，清风时自南来。题舆好客筵开。俨新妆、深出云街。歌珠累贯，一时倾坐，全胜腰雷。金猊袅碧，玉兕浮红，令传三杏，情寄双梅。楼头漏促，笼纱暗落花煤。锦里遗音，忆当年、曾赋春台。醉蓬莱。归欤无寐，想余韵徘徊。","dynasty":"宋代","title":"宴春台（追和张子野韵赠陈德甫侍儿）"}
{"author":"王之道","content":"岩电晶荧君未老。看看门外锋车到。一点眉间黄色好。人尽道。从今次第登三少。左右青娥来巧笑。注唇涂额新妆了。斜插梅花仍斗妙。歌窈窕。醉来容我相嘲傲。","dynasty":"宋代","title":"渔家傲·岩电晶荧君未老"}
{"author":"王之道","content":"偶然来赋瓦梁行，乱后欣闻醉客声。村戍火明人指路，江城风静夜鸣钲。对床听雨他时念，拨火哦诗此意清。闻说鱼轩还枳里，先生应合暂归耕。","dynasty":"宋代","title":"用东坡赠晁新城韵呈朱乌江"}
{"author":"王之道","content":"暑雨初晴江上村，藕花无数午风温。梁山正帖淮南岸，到得精蓝日未昏。","dynasty":"宋代","title":"赠浮屠道本二首"}
{"author":"王之道","content":"寺占湖边数亩山，杖藜偷得一朝閒。昨朝恰别居巢长，又喜新诗在壁间。","dynasty":"宋代","title":"法云寺和汤立贤留题"}
{"author":"王之道","content":"凌云气节，贯日精忠，艰难未许心灰。芳酒一尊，对君聊为君开。要识治安非晚，乐得贤、新赋台来。愁似雪，喜青天万里，晓霁春回。须信赤绳系足，朱衣点额终在，休叹淹徊。梅实槐花，看看便是相催。座上觥筹交错，玉山峙、莫遣停杯。濡须好，傥他时富贵，犹冀重来。","dynasty":"宋代","title":"胜胜慢（和刘春卿有怀金溪）"}
{"author":"王之道","content":"薰风散雾。帘幕清无暑。萱草径，荷花坞。幽香浮几席，秀色侵庭庑。微雨过，绿杨枝上珠成缕。双燕飞还语。似庆良辰遇。酾美酒，烹肥羜。何妨饮且醉，共作斑衣舞。人竟报，蟠桃已实君知否。","dynasty":"宋代","title":"千秋岁·薰风散雾"}
{"author":"王之道","content":"藤梢棘刺失朱门，空想当年载酒樽。天色重增行客恨，东风吹雨湿黄昏。","dynasty":"宋代","title":"经过合寨吊孟氏故居二首"}
{"author":"王之道","content":"云峰拥棱层，不动若顽石。追凉困无所，何当日云夕。挥箑汗如流，欲卧莫安席。云头从北来，微风动疏荻。滂沱一尺雨，旱魃惊辟易。巾屨获暂御，尊酒容复觅。谁怜贫长卿，空洞家四壁。熬熬炉炭中，万物同一息。明朝槁苗兴，农亩歌帝力。","dynasty":"宋代","title":"和秦寿之喜雨"}
{"author":"王之道","content":"官閒时醉秀溪春，醉里吟诗字字新。欲报自惭无好语，年来胸次亦埃尘。","dynasty":"宋代","title":"和秦寿之春晚偶成八绝"}
{"author":"王之道","content":"我生畏暑如畏焚，奈此岁旱风尘昏。十年废放卧岩壑，名虽八品身黎元。恒暘乞雨雨乞霁，雨转为淫暘转炽。不知此理果何如，每讶天心异人意。去年避地还家园，蒿莱满目高侵天。秋阳肆虐冬益甚，涉春陂泽皆平川。迩来焦槁遍区宇，黄金剌液胶流弩。赵侯日为疲瘵忧，应怪鲁书三不雨。天人大抵常相资，顾我碌碌伤无奇。鬻浆苦凉屠苦热，敢望屏翳从招麾。圣主东巡群后觐，万里江淮方水运。折冲御侮赖亲贤，何独为霖福斯郡。精诚昭格吾谁欺，顷间祷雨人所知。忽然檐溜泻河汉，数声霹雳轰相随。公堂六月清无暑，旋矶龙团试分乳。官曹相贺复何言，且戒农夫筑场圃。小人托庇安村墟，获同野老歌而呼。愿公玉带县金鱼，奉报得雨禾生稃。霏霏不厌沾衣裾，稍晴欲自躬犁锄。斯民食足吾其俱，何妨把酒仍观书。","dynasty":"宋代","title":"次韵子厚弟喜雨行赠赵守端质"}
{"author":"王之道","content":"白江州熟人炊玉，竞说前年斗万钱。何事农夫太唐鄙，欲将豚酒谢苍天。","dynasty":"宋代","title":"时雨二绝和赵积中韵"}
{"author":"王之道","content":"肠断江城敛暮烟，一声清笛短亭前。扬舲共喜风初转，戏彩当期月正圆。水落双溪和石出，霜余叠嶂与云连。令人暗想昭亭路，屈指归来又四年。","dynasty":"宋代","title":"和秦寿之中秋玩月三首"}
{"author":"王之道","content":"韨除聊复对江亭，樽酒相从一笑倾。那得此时仍此乐，况逢难弟与难兄。潺潺暮雨檐间溜，滑滑春泥柳外声。好在海棠红閤泪，向人悽怆益多情。","dynasty":"宋代","title":"上巳日阻雨和王冲之韵"}
{"author":"王之道","content":"坐想云烟走笔端，夜哦佳制老忘寒。一时思致追长庆，千载风流识建安。接武尚稽班玉笋，昂霄终合待金銮。自怜衰退无新语，捧腹还君醉眼看。","dynasty":"宋代","title":"次韵张进彦见寄二首"}
{"author":"王之道","content":"日影曈昽霁晓雰，几声幽鸟隔窗闻。谢安盍为苍生起，休恋青山卧白云。","dynasty":"宋代","title":"和王元渤留题松寿岩白云庵寄郑顾道二首其二"}
{"author":"王之道","content":"霞影入瑶觞，酒与余霞同色。人共昌朝方永，过觥筹三百。一枝红皱石榴裙，帘卷篆烟碧。约我他年湖上，看九华终日。","dynasty":"宋代","title":"好事近（程继诚生日）"}
{"author":"王之道","content":"坐听檐雨快高吟，酒到从斟不厌深。酣战遂符占蚁信，郁兴良慰望霓儿。一时与被尧天泽，四海同苏傅野霖。沾足岂惟秋有岁，麦田犹及趁犁金。","dynasty":"宋代","title":"和石守道喜雨"}
{"author":"王之道","content":"晓日挂林麓，秋风入涧阿。野禽飞自语，田父笑相过。村畽仓箱富，山蹊芋栗多。一鞭聊策蹇，驰上小罗坡。","dynasty":"宋代","title":"广济道中"}
{"author":"王之道","content":"高文知已动天庭，昨日春雷下六丁。济旱会施惟肖雨，举贤先应少微星。行趋北阙形神健，坐对东风醉梦醒。连日暖烟随处好，吴山应胜越山青。","dynasty":"宋代","title":"春日书怀"}
{"author":"王之道","content":"新诗来处自房州，已及瓜时叹滞留。曾望碧云频送目，又惊红叶再敲秋。千山不隔清风远，两地应同素月流。游刃似君诚利器，只今无复见全牛。","dynasty":"宋代","title":"房陵秋日"}
{"author":"王之道","content":"山下溪边阿母家，春雷初过茗生芽。马头睡思浓无那，一椀何妨泛乳花。","dynasty":"宋代","title":"和徐季功舒蕲道中二十首"}
{"author":"王之道","content":"一径封苔知雨足，贰车行县昔时迁。对花啜茗思春日，拂拭新诗益怅然。","dynasty":"宋代","title":"题苦竹寺海棠洞三首其三"}
{"author":"王之道","content":"淮水东来没踝无，只今南北断修涂。东风却与人心别，布暖吹生遍八区。","dynasty":"宋代","title":"出合肥北门二首"}
{"author":"王之道","content":"晚来天意欲晴寒，幽鸟争春到舌端。诗骨自怜山样瘦，酒肠君似海能宽。","dynasty":"宋代","title":"和魏定父早春十首"}
{"author":"王之道","content":"新诗等絺绣，文采照座右。尤怜继绝唱，峥嵘竞高秀。词源眉山长，句法杜陵旧。相从今老矣，岂独歌邂逅。香林在何许，溢沸发岩窦。其流渐清温，脉助草木茂。岁旱添苗槁，一溉十倍收。追游记畴昔，我仆苦痛疚。别来隔兵火，荆榛挂猿狖。温温自然汤，蠲痾古非谬。我闻泉所发，江海远相透。其温本硫黄，气味自同臭。大哉无碍浴，天地不轻授。严霜与列日，冬夏特异候。人生困凌薄，往往少中寿。飘飘澡雪力，狴犴忽蒙宥。春寒不喜出，块坐拨残槱。晦阴又连朔，夜雨屡通书。谁能慰穷愁，邵州有贤守。开箧出大轴，令我和其后。此意重虚辱，勉强忘固陋。吕候卿相家，博学靡不究。会当似前人，嘉猷日告后。君看华清宫，海淫似招寇。当年从千官，车马所奔辏。渔阳一炬火，曾不半钱售。争如寄僧房，泠泠滟苔甃。常遂尘土濯，永免脂粉漱。","dynasty":"宋代","title":"和吕叔恭题和州香林汤"}
{"author":"王之道","content":"新篁初上箨龙陂。绿阴稀。绿阴稀。墙外石榴，花放两三枝。裙褶绛纱还半皱，追往事，惜佳期。流莺娇婉燕双飞。雨晴时。雨晴时。卢橘攒金，梅子更红肥。浊酒一杯从径醉，家纵远，梦中归。","dynasty":"宋代","title":"江城子（和彦时兄）"}
{"author":"王之道","content":"冬温行色好，江上菊花黄。乡味莼羹美，皇思诰墨香。招延从北海，吟咏继东阳。别后如相忆，时应问草堂。","dynasty":"宋代","title":"送安丰判官江叔夜用菊花韵"}
{"author":"王之道","content":"依依杨柳绕溪斜，黑白溪头鹄伴鸦。雨过芜菁自春色，一丛茅屋野人家。","dynasty":"宋代","title":"和魏定父早春十首"}
{"author":"王之道","content":"一樽芳酒起觉烟，绝胜红裙拥后前。山色水光相上下，月华秋气共清圆。佳时令我思韩愈，好梦逢君想惠连。老大不知追逐乐，却因妍唱惜流年。","dynasty":"宋代","title":"和秦寿之中秋玩月三首"}
{"author":"王之道","content":"遐想清游意欲飞，巢湖西畔碧山围。高城别后骚人到，小驿春回燕子归。壁上新诗留醉墨，庭前飞絮点征衣。穷愁忽用频惆怅，来岁而今在北扉。","dynasty":"宋代","title":"题许公塞驿"}
{"author":"王之道","content":"当年相望见无由，千里荆襄隔数州。时得新诗夸好句，服膺何止钓槎头。","dynasty":"宋代","title":"和由字韵"}
{"author":"王之道","content":"风凄凄。雨霏霏。风雨夜寒人别离。梦回还自疑。蛩声悲。漏声迟。一点青灯明更微。照人双泪垂。","dynasty":"宋代","title":"长相思"}
{"author":"王之道","content":"随行知有笔如椽，不碍冥搜借榻眠。酒醉诗成还上马，秋蛇春蚓任人传。","dynasty":"宋代","title":"过段寨二首"}
{"author":"王之道","content":"一檐冬日送清温，疏竹萧萧覆短垣。来就老僧同曝背，不妨危坐默无言。","dynasty":"宋代","title":"题许市接待院壁"}
{"author":"王之道","content":"岷峨何处在目前，怳惚万里惟心田。道人遐想对缣素，毫端亹亹生云烟。不烦扪参更历井，坐见紫翠摩苍天。崔嵬绝顶明积雪，崎岖幽涧萦流泉。当时神禹导江处，随山刊木知何年。竹斋言语妙天下，山情水思何绵绵。想当落笔快挥扫，精神如到岷峨巅。师诚乞诗我丐画，不然无用徒相煎。","dynasty":"宋代","title":"赠坚上人"}
{"author":"王之道","content":"今日富川滨，后夜E4D4江岸。千里西湖指顾间，未怕新年换。再见复何时，此意凭吟管。应有新诗当尺书，日望南来雁。","dynasty":"宋代","title":"卜算子"}
{"author":"王之道","content":"四壁萧然犬自驯，年来食粥甑生尘。相逢未暇寒温语，请效参寥作故人。","dynasty":"宋代","title":"山西庄舍赠信上人和彦时兄四首"}
{"author":"王之道","content":"雨溟濛。年年今日，农夫共卜新丰。登高随处好，银瓶突兀，南峙对三公。真珠漙露菊，更芙蓉、照水匀红。但华发衰颜，不堪频鉴青铜。相逢。行藏休借问，且徘徊、目送飞鸿。十年湖海，千里云山，几番残照凄风。蟹螯粗似臂，金英碎、琥珀香浓。请细读离骚，为君一饮千钟。","dynasty":"宋代","title":"凤箫吟/芳草其三和彦时兄重九"}
{"author":"王之道","content":"风漪欲皱春江碧。予寄江城北。子今东去赴春官，挽不住、抟风翼。修程应过天池息。何处堪留客。预知仙籍桂香浮，语祝史、休占墨。","dynasty":"宋代","title":"折丹桂（用前韵送彦开弟省试）"}
{"author":"王之道","content":"问言何处是前村，万木号寒雪障昏。安得梦为蝴蝶去，花间栩栩适吟魂。","dynasty":"宋代","title":"追和东坡梅花十绝"}
{"author":"王之道","content":"过雨花容杂笑啼。淡妆深注半开时。娇娆情态自天姿。新浴太真增艳丽，微风新燕斗清奇。绿窗朱户雅相宜。","dynasty":"宋代","title":"浣溪沙（和张文伯海棠）"}
{"author":"王之道","content":"典午接曹氏，其风扇浮虚。当时波浪从，高谈乃其余。竹诚松柏流，一日不可无。子猷为此语，千古谁能渝。堂堂韩退之，议论荀扬徒。咏竹美清閟，长篇载诸书。吉祥在无为，隐若西南隅。我来过梅雨，新竹环精庐。风梢弄苍筤，日影穿扶疏。高标挺直节，劲特凌万夫。道人谓予言，吾言葺吾居。公其为吾名，要令与实符。清閟退之咏，是轩良不孤。何当对此君，搜吟更踌躇。","dynasty":"宋代","title":"题璋老清閟轩"}
{"author":"王之道","content":"病怯酒杯微过量，瘦怜衣带颇宽痕。伤心故国迷烟草，秋日荒凉处处村。","dynasty":"宋代","title":"秋日野步和王觉民十六首"}
{"author":"王之道","content":"老怯繁霜劲，閒怜爱日温。御寒朝强酒，防寇夜撑门。采荠篱根地，观梅郭外春。余生何所托，归命大慈尊。","dynasty":"宋代","title":"和龚圣任冬日即事"}
{"author":"王之道","content":"彩幡金胜。一笑酬春聊适性。E66D女痴儿。半挽梅花半柳枝。追欢何计。幸对绿尊环早髻。欲舞还羞。美盼娇回碧水秋。","dynasty":"宋代","title":"减字木兰花（和鲁如晦立春）"}
{"author":"王之道","content":"诗成呵手。欲写已输君赋就。寒粟生肤。一盏浇肠可得无。回风弄巧。比似婆娑尤敏妙。似个人人。嗅认梅花孰是真。","dynasty":"宋代","title":"减字木兰花（和张文伯对雪四首）"}
{"author":"王之道","content":"尊前放手。铜钵声穷诗已就。姑射肌肤。舞罢缠头怎得无。青腰更巧。搓粉团酥来斗妙。不敢方人。容色依稀似太真。","dynasty":"宋代","title":"减字木兰花"}
{"author":"王之道","content":"玉奴招手。来看前山琼琢就。透骨侵肤。似恁清寒更有无。春工纵巧。只许梅花称独妙。花底逢人。逐马银杯误认真。","dynasty":"宋代","title":"减字木兰花"}
{"author":"王之道","content":"鳖头龟手。孤坐书生能意就。暖体温肤。绣被春寒想见无。雪词工巧。高压君房天下妙。白发欺人。甚矣吾衰懒是真。","dynasty":"宋代","title":"减字木兰花"}
{"author":"王之道","content":"修眉山远。娇抹乌云秋水畔。酒里花前。坐拥斯人怎得寒。醽醁浮满。须索空缸仍覆盏。正恐相妨。归去如闻笑语香。","dynasty":"宋代","title":"减字木兰花（赠孙兴宗侍儿四首）"}
{"author":"王之道","content":"江梅清远。潇洒一枝尊俎畔。雪里风前。照水窥檐巧耐寒。多情美满。共饮自应渠酹盏。醉赏何妨。倾国天教抵死香。","dynasty":"宋代","title":"减字木兰花"}
{"author":"王之道","content":"笑中声远。走向曲房花树畔。拥在尊前。顿觉春温却夜寒。愿酬心满。只得教伊频劝盏。缓唱何妨。贴体衫儿扑扑香。","dynasty":"宋代","title":"减字木兰花"}
{"author":"王之道","content":"仙姿凝远。半出新妆琼户畔。缓步来前。正值东风料峭寒。钗头花满。舞罢梅英飞入盏。一釂何妨。花与佳人巧斗香。","dynasty":"宋代","title":"减字木兰花"}
{"author":"王之道","content":"离筵暂住。君在龙舒曾是主。今作行人。卧辙何妨借寇恂。清歌妙舞。断送吟鞭乘醉去。一釂休辞。捧爵佳人玉箸垂。","dynasty":"宋代","title":"减字木兰花（和孔纯老别）"}
{"author":"王之道","content":"两脚廉纤日脚微，秋阴犹暗北山隆。莫言岩壑都无用，须信风云会有期。邂逅醉乡还自适，周旋诗社好相规。黄华又报重阳近，想见迟迟去鲁时。","dynasty":"宋代","title":"和魏定胸部被檄还无为"}
{"author":"王之道","content":"共喜春随晓色来，东郊欢踊赛牛回。破寒青转芜菁叶，抵日红抽芍药荄。岁换未劳惊我壮，酒封聊复为君开。上林不负迁乔约，百蛰同惊此夜雷。","dynasty":"宋代","title":"立春小酌呈诸兄"}
{"author":"王之道","content":"玉斝浮菖虎，金盘馈鳈鱼。研丹聊作厌兵符。何必城头一女、当千夫。雨过山如洗，风来草似梳。佳人不惯手谈输。却道如今重赌、选官图。","dynasty":"宋代","title":"南歌子其六"}
{"author":"王之道","content":"客里宵寒梦易醒，起看残月照窗明。招提正在山多处，过雨流泉碎玉鸣。","dynasty":"宋代","title":"和孔纯老按属邑六首"}
{"author":"王之道","content":"春日归来忽重九，潦旱相仍岁无有。许前岩桂独青青，此意於人亦良厚。欲酬佳节拚一醉，会有白衣来送酒。须臾肴核第罗列，无蟹犹空把螯手。坐来灵雨洒珠玑，洗出湖山竞高秀。三公在望无百里，咫尺银民间拥共后。长篇落纸箭离筈，大白浮醪檐注溜。细看黄菊与红茱，想像年时还话旧。登高何必须人扶，我有筇杖颇坚瘦。明朝写出醉中语，牵帅不知谁唱首。","dynasty":"宋代","title":"用子蔺韵赋九日小酌"}
{"author":"王之道","content":"十里清风水拍天，老僧斋罢抱头眠。丹楹画栋看摧厌，好为僧伽作胜缘。","dynasty":"宋代","title":"书来上人房"}
{"author":"王之道","content":"千古风流忆孔明，老龙高卧志存身。强陪簪绂更三圣，安坐江湖又四春。便合痴狂称达者，谁能穷悴作骚人。一杯聊复从公醉，要见予言总是真。","dynasty":"宋代","title":"和袁望回"}
{"author":"王之道","content":"相从聊罢致书邮，情寄诗筒早晚休。顾我未忘童子好，评君还向古人求。缃奁启处云英馥，石鼎煎来雪浪浮。多谢徐卿分顾渚，报之琼玖两相收。","dynasty":"宋代","title":"次韵因上人谢徐守遗顾渚茶"}
{"author":"王之道","content":"荼蘼花底照衰颜，风送馀香到酒间。春色他年尚无恙，红裙来继谢东山。","dynasty":"宋代","title":"和因上人四首其四"}
{"author":"王之道","content":"疏懒常嫌束带劳，年来见客强垂条。不知此病容医否，沥沥真珠出小槽。","dynasty":"宋代","title":"和子厚弟九日登魏文振亭园七首"}
{"author":"王之道","content":"西望中原懒转头，十年空见水东流。涂山漫想诸侯会，濠上聊追二子游。大剑长刀秋正扰，淡烟疏雨暮还愁。谁能不讨清河朔，誓楫当期祖豫州。","dynasty":"宋代","title":"次韵程德远登清淮楼"}
{"author":"王之道","content":"今日富川滨，後夜湓江岸。千里西湖指顾间，未怕新年换。再见复何时，此意凭吟管。应有新诗当尺书，日望南来雁。","dynasty":"宋代","title":"卜算子·今日富川滨"}
{"author":"王之道","content":"一枰兰若复谁家，坐见羲和下日车。燥吻未濡莲社酒，枯肠空搅玉川茶。摇风绿竹初翻箨，过雨红葵甚放花。得句至今频示我，安能郁郁久兹耶。","dynasty":"宋代","title":"和因上人三首"}
{"author":"王之道","content":"万事当从酒到休，子山那得许多愁。绿樽翠杓梅花夕，不醉翻令恶客羞。","dynasty":"宋代","title":"和历阳守张仲智观梅五首"}
{"author":"王之道","content":"肠断江城敛暮烟，一声清笛短亭前。扬舲共喜风初转，戏彩当期月正圆。水落双溪和石出，霜余叠嶂与云连。令人暗想昭亭路，屈指归来又四年。","dynasty":"宋代","title":"和秦寿之中秋玩月三首"}
{"author":"王之道","content":"衰年因羁旅，百念日萦绕。著龟亦何知，夏来又将老。出处稍不慎，远志成小草。堂阴有孤芳，纷葩照人好。谁将忘夏姿，撷芼等蘋藻。充肠固甚慰，入鼎可堪扰。糠籺贫者事，甚矣兄逐嫂。异时餍梁肉，记此一羹饱。","dynasty":"宋代","title":"次韵朱元顺食萱草羹"}
{"author":"王之道","content":"孤塔云烟外，荒蹊草莽间。蓼花红糁碎，枫叶绛绡殷。送客三溪远，逢僧半日閒。功名休览镜，沦落鬓毛斑。","dynasty":"宋代","title":"题法轮寺"}
{"author":"王之道","content":"雪满江城酒不赊，闭门那患出无车。未容踏冻寻梅萼，应喜临风见柳花。炭重乌银争晓市，蔬挑翠羽荷邻家。何人正下红莲幙，大嚼蒸羊手更叉。","dynasty":"宋代","title":"追和东坡严车二雪诗"}
{"author":"王之道","content":"德邵年高冠里闾，庆馀犹及魏公舒。似闻白鹤归华表，应有青刍奠故庐。帝梦漫惊虞涧筑，史占空叹渭滨渔。泫然东望无从涕，莫厕邦人会葬车。","dynasty":"宋代","title":"魏道弼父挽词代曾子修"}
{"author":"王之道","content":"黄菊正怀彭泽，白衣俄致江州。登高余醉快扶头。此贶义兼情厚。痛饮还须酒对，清吟况值诗流。轻投无惜万金酬。木李旧先琼玖。","dynasty":"宋代","title":"西江月（和张文伯谢曾子修送酒）"}
{"author":"王之道","content":"问言何处是安丰，人指湖光柳影东。欲识淮西真使者，一鞭追骥有诗翁。","dynasty":"宋代","title":"北去安丰"}
{"author":"王之道","content":"秋色到东篱，金散菊团香馥。预借浮觞高会，为作长年祝。蟹螯如臂酒如渑，橙橘半黄绿。唱我新词一釂，听尊前丝竹。","dynasty":"宋代","title":"好事近（彦逢弟生日）"}
{"author":"王之道","content":"山下溪头卖酒家，为谁低入屋檐斜。蔬肠不柰村酤涩，笑挽长条沃井花。","dynasty":"宋代","title":"追和东坡梅花十绝"}
{"author":"王之道","content":"又是春残去。倚东风、寒云淡日，堕红飘絮。燕社鸿秋人不问，尽管吴笙越鼓。但短发、星星无数。万事惟消彭泽醉，也何妨、袖卷长沙舞。身与世，只如许。阑干拍手闲情绪。便明朝、苍烟白鹭，北山南浦。笑指午桥桥畔路，帘幕深深院宇。尚趁得、柳烟花雾。我亦故山猿鹤怨，问何时、归棹双溪渚。歌一曲，恨千缕。","dynasty":"宋代","title":"贺新郎（送郑宗承）"}
{"author":"王之道","content":"新诗清绝俗，想见胸中丘。飞泉落高峰，风声助飕颸。又如清庙中，何图见天球。不惟竦观瞻，玩之可忘忧。是行何处来，楚尾连吴头。一杯聊效芹，大似胜茶瓯。赓我喜雪草，词情和且柔。久旱民苦饥，重怜来与麰。勃焉来争春，富哉麰向秋。吾君德无边，今与和气游。","dynasty":"宋代","title":"再用前韵谢潘寿卿见和二首"}
{"author":"王之道","content":"君之是行亦不恶，到处名山得佳作。江神好事欲援例，横起狂风卷帆脚。要求诗句须少驻，故戏舟师令暂泊。雷江正在淮南岸，万顷黄芦映于廓。不知眼界阔多少，但见炊烟耿墟落。归心浩浩孰撩动，归梦忡忡予忖度。怒涛底事强留滞，清夜无眠屡惊愕。溯游初冀日千里，今比驱车反成错。人生离合自有数，谁谓江神能见谑。新诗入笔走骅骝，奔逸绝尘那可却。何妨有酒发妙思，坐对陶泓自斟酌。韵来严语险属和谁，顾我才悭子非虐。","dynasty":"宋代","title":"次韵秦寿之雷江阻风"}
{"author":"王之道","content":"一鞭春色去迢迢，溪上红妆笑语娇。酒醉不知行客避，竞眠芳草斗裙腰。","dynasty":"宋代","title":"和子厚弟春日见寄三首"}
{"author":"王之道","content":"玉骨冰肌软更香。一枝丹棘映青裳。相逢归去未须忙。曲里春山情不浅，尊前秋水意何长。酒醺颜色粉生光。","dynasty":"宋代","title":"浣溪沙（代人作）"}
{"author":"王之道","content":"萦风杨柳绿丝长，过雨桑麻沃以光。联骑不妨多载酒，看花无用更烧香。望穷岩电搜诗眼，愁转车轮感别肠。胜集清游定何处，它年曲水记流觞。","dynasty":"宋代","title":"春日郊行和郭希鲁二首"}
{"author":"王之道","content":"江梅清远。潇洒一枝尊俎畔。雪里风前。照水窥檐巧耐寒。多情美满。共饮自应渠酹盏。醉赏何妨。倾国天教抵死香。","dynasty":"宋代","title":"减字木兰花"}
{"author":"王之道","content":"相逢宾戏快逢场，何幸轻投得夜光。半面向怀精舍旧，一行今整汉阳装。如君俊逸犹沉滞，顾我迂疏合退藏。别乘未来霜候冷，客灯明灭漏声长。","dynasty":"宋代","title":"酬吕公季"}
{"author":"王之道","content":"雨开繁菊金无价，风皱平池鉴有痕。日暮客帆何处落，柿林西畔荻花村。","dynasty":"宋代","title":"秋日野步和王觉民十六首"}
{"author":"王之道","content":"我生动多艰，一笑不易得。朅来坐逆旅，俯仰空太息。吾人当代秀，文章擅华国。分携十四载，复此见颜色。匆匆示及款，归程忽云逼。愿君因索涂，为我指南北。金门与玉堂，努力事登陟。閒将咫尺书，因风寄相忆。","dynasty":"宋代","title":"书怀示周少隐右司"}
{"author":"王之道","content":"出户绣帘垂。拂面从他细细吹。乘兴有谁招访戴，难为。暖帐薰炉醉不知。闲看逐风时。欲著梅花又却飞。雅兴佳人回舞袂，相宜。试比冰肌可煞肥。","dynasty":"宋代","title":"南乡子（和张元助通判赋雪）"}
{"author":"王之道","content":"开窗如见碧油幢，新竹春来过屋长。渐近柴桑旧家路，清风来报稻花香。","dynasty":"宋代","title":"过含山邮亭和子厚弟壁间韵三首"}
{"author":"王之道","content":"一霎轻风过雨稀，满庭春色碎珠玑。使君载酒花前醉，更有新诗为发挥。","dynasty":"宋代","title":"和历阳守张仲智观梅五首"}
{"author":"王之道","content":"久客心肠怯遡洄，不堪官事紧相催。踏霜人去繵风吼，冲浪舟行岸冻开。雪尽野梅红剪腊，春回溪水绿生苔。穷愁好逐残年尽，三日元正与泰来。","dynasty":"宋代","title":"逆流入栅江"}
{"author":"王之道","content":"玉骨冰肌，绛趺檀口，玲珑亚竹当户。嫣然照雪精神，消得东君眷与。群芳退舍，顾凡下、非伊朋侣。却自有、薝卜酴醿，次第效颦追步。寓心赏、还须吟醉，赴目成、便依歌舞。情钟束素无华，意在含情不语。纷纷桃李，亦何用、轻猜轻妒。觅一枝、欲寄相思，伴取个人书去。","dynasty":"宋代","title":"东风第一枝（梅）"}
{"author":"王之道","content":"老懒诗才退，春融醉眼昏。青山终日对柴门。柳外断桥流水、几家村。桃李添新意，池塘失旧痕。一尊聊复为君温。倾倒年来酬唱、细论文。","dynasty":"宋代","title":"南歌子（和陈勉仲）"}
{"author":"王之道","content":"不见陈夫子，依稀四载余。云亡前日信，报葬几时书。玉轴千篇在，牙签万卷储。九原应有恨，新第落成初。","dynasty":"宋代","title":"哀陈夫子"}
{"author":"王之道","content":"暖风迟日透香肌。春到柳边枝。曾见酒红潮颊，玉人初出罗帏。东坡何处，朱唇翠袖，空想芳姿。争似濡须太守，看花仍赋佳词。","dynasty":"宋代","title":"朝中措（和张文伯海棠）"}
{"author":"王之道","content":"开花不与众芳期，先得江梅破白时。犀甲鹤头微带雪，画屏曾见两三枝。","dynasty":"宋代","title":"山茶"}
{"author":"王之道","content":"春寒有信不逾期，肯为衰颜独见欺。白雪已输梅斗早，绿樽尤与火相宜。撷来野蔌和萱草，分得江鱼贯柳枝。刺史忧民民共乐，赛牛归去竞褰帷。","dynasty":"宋代","title":"立春日雪和赵端质韵"}
{"author":"王之道","content":"路穷得水欲何为，立马逢人问所之。十里归来同小愒，一鞭南去不逾时。","dynasty":"宋代","title":"永丰道上阻水"}
{"author":"王之道","content":"风漪欲皱春江碧。予寄江城北。子今东去赴春官，挽不住、抟风翼。修程应过天池息。何处堪留客。预知仙籍桂香浮，语祝史、休占墨。","dynasty":"宋代","title":"折丹桂（用前韵送彦开弟省试）"}
{"author":"王之道","content":"三月诗筒绝往来，有时谈麈许追陪。梅花雅欲撩佳句，犯雪凌霜为我开。","dynasty":"宋代","title":"和章序臣梅花二首"}
{"author":"王之道","content":"归来啜菽得无愁，但觉官身不自由。敢倩双鱼传尺素，要知一日似三秋。射阳别后从新辟，幽谷公余获胜游。尚忆龙盘分袂处，五更残月在山头。","dynasty":"宋代","title":"寄孙次聊"}
{"author":"王之道","content":"我闻西灵鹫，幽奇冠龙舒。山神知我来，夜雨自涤除。篮舁犯霏微，敢惮石径纡。清风偃林柯，征衣尽沾濡。樵人向我言，君行欲何如。松杉已在望，尚有七时馀。崎岖雨过水，蹊云上天衢。飞楼及涌殿，峥嵘映浮屠。幽鸟若相喜，好音弄笙竽。为言一宿觉，何妨更踟蹰。","dynasty":"宋代","title":"西灵鹫"}
{"author":"王之道","content":"风雨萧萧暮不休，顿添寒色送穷秋。已荒深院菊犹在，欲去短亭人强留。千里书迟空噪鹊，四邻砧乱混鸣鸠。相逢棋战宜终日，卧稻从他烂不收。","dynasty":"宋代","title":"和窦又勇秋日见访阻雨见赠"}
{"author":"王之道","content":"晚来天意欲晴寒，幽鸟争春到舌端。诗骨自怜山样瘦，酒肠君似海能宽。","dynasty":"宋代","title":"和魏定父早春十首"}
{"author":"王之道","content":"岩电晶荧君未老。看看门外锋车到。一点眉间黄色好。人尽道。从今次第登三少。左右青娥来巧笑。注唇涂额新妆了。斜插梅花仍斗妙。歌窈窕。醉来容我相嘲傲。","dynasty":"宋代","title":"渔家傲·岩电晶荧君未老"}
{"author":"王之道","content":"望中风絮迷烟草。愁结几番昏晓。花径有时亲扫。载酒应须早。人情曷似春山好。山色不随春老。旧隐何当重到。迎得平安报。","dynasty":"宋代","title":"桃源忆故人"}
{"author":"王之道","content":"杨柳阴中乳燕飞，马头寒峭怯单衣。胡麻知有谁人种，应怪东游未即归。","dynasty":"宋代","title":"和卞养直见示三绝简圣书"}
{"author":"王之道","content":"老懒诗才退，春融醉眼昏。青山终日对柴门。柳外断桥流水、几家村。桃李添新意，池塘失旧痕。一尊聊复为君温。倾倒年来酬唱、细论文。","dynasty":"宋代","title":"南歌子（和陈勉仲）"}
{"author":"王之道","content":"门前溪水绿萦回，风縠无边费剪裁。待与东君写春色，好教红紫一时开。","dynasty":"宋代","title":"和魏定父早春十首其五"}
{"author":"王之道","content":"风揭珠帘夜气清。香扑尊罍，初见云英。蓝桥何处旧知名。今夕相逢，此恨消停。劝酒嫣然一笑倾。细意端相，无限娉婷。曲终犹带绕梁声。莫辞沈醉，为覆金觥。","dynasty":"宋代","title":"一翦梅（和董令升赠魏定甫侍儿）"}
{"author":"王之道","content":"风凄凄。雨霏霏。风雨夜寒人别离。梦回还自疑。蛩声悲。漏声迟。一点青灯明更微。照人双泪垂。","dynasty":"宋代","title":"长相思·风凄凄"}
{"author":"王之道","content":"洞天无际复无旁，乔木梢云十万章。身外轩裳谁系绾，壶中日月自舒长。平生尘垢烦三沐，投老功名笑五浆。白鹿青牛今在否，一声秋磬上寥阳。","dynasty":"宋代","title":"和秦寿之题天祚宫"}
{"author":"王之道","content":"奉诏欢均草莽臣，郊原风日自温温。欲知太守催耕意，重谷劭农本圣恩。","dynasty":"宋代","title":"和张文伯春日劝农"}
{"author":"王之道","content":"茭葑弥天眼界幽，浇愁应办酒如油。坐怜渔父机心胜，万顷春苗不下鸥。","dynasty":"宋代","title":"和因上人四首"}
{"author":"王之道","content":"失梳蓬鬓结，欠洗垢衣黄。我欲齐荣辱，谁能较短长。贱贫犹不去，富贵慎无忘。岂敢贪怀璧，春秋戒越乡。","dynasty":"宋代","title":"酬陈勉仲勉仲寄示诸公所和黄字韵诗轴且责其"}
{"author":"王之道","content":"笑中声远。走向曲房花树畔。拥在尊前。顿觉春温却夜寒。愿酬心满。只得教伊频劝盏。缓唱何妨。贴体衫儿扑扑香。","dynasty":"宋代","title":"减字木兰花"}
{"author":"王之道","content":"朝来虹影散青红，旱气旋随夜雨空。颃颉竞看飞石燕，蠉蠕应快洗桃虫。旧闻人说天心解，今见时和岁事丰。五谷穰穰无几日，敢将豚酒谢穹窿。","dynasty":"宋代","title":"和江和仲司理喜雨"}
{"author":"王之道","content":"烧火驱寒去，衔杯待暖回。家书万金值，怀抱一时开。腊雪犹栖树，风光已着梅。相过随处好，未怪损梅苔。","dynasty":"宋代","title":"烧火用陈西麓韵"}
{"author":"王之道","content":"三公与刺史，秩等二千石。人生不知足，奔驰竟朝夕。谁能话名理，尊酒时促席。贤愚在相远，业玕映业荻。多谢张南巢，诗筒肯予觅。琅琅若明珠，其来自灵壁。僧房聊解鞍，当暑得偃息。挽回清微风，笔有万钧力。","dynasty":"宋代","title":"和张咏老"}
{"author":"王之道","content":"雨濛濛。日昽昽。洗出远山三四重。分明眉黛浓。野桥西，官路东。小驿夜凉风入松。梦魂谁与同。","dynasty":"宋代","title":"长相思其一相山集题作恨别"}
{"author":"王之道","content":"四壁萧然犬自驯，年来食粥甑生尘。相逢未暇寒温语，请效参寥作故人。","dynasty":"宋代","title":"山西庄舍赠信上人和彦时兄四首"}
{"author":"王之道","content":"功成三白到春回，好放云天万里开。今夜子猷方对客，却烦安道过溪来。","dynasty":"宋代","title":"和张文伯黄悦之席上赋雪"}
{"author":"王之道","content":"南园最是花多处。门掩绿杨千树。别后几番风雨。碧藓侵苔户。侬家旧在郊西住。门外远山无数。谁道不如归去。咫尺长安路。","dynasty":"宋代","title":"桃源忆故人"}
{"author":"王之道","content":"雨濛濛。日日龙日龙。洗出远山三四重。分明眉黛浓。野桥西，官路东。小驿夜凉风入松。梦魂谁与同。","dynasty":"宋代","title":"长相思（相山集题作恨别）"}
{"author":"王之道","content":"仙姿凝远。半出新妆琼户畔。缓步来前。正值东风料峭寒。钗头花满。舞罢梅英飞入盏。一釂何妨。花与佳人巧斗香。","dynasty":"宋代","title":"减字木兰花"}
{"author":"王之道","content":"皇天久不雨，既雨晴亦好。食已得从容，偕行石城道。桑麻光似泼，山林净如澡。苍苔长绿发，嫩竹摇翠葆。离离实攒椅，蓛蓛花褪枣。负梢水中蒲，烟叶湖外草。新秧良可喜，勃然见兴槁。老农竞耘耔，出作恨不早。谁家列午饷，蔬笋杂鲜薧。田头立妇子，柳下坐翁媪。宁能择丰甘，放筹等一扫。帝观犹快意，想见慰倾倒。嗟予少力穑，自取官游恼。何当赋归来，须发已华皓。","dynasty":"宋代","title":"夏日雨讲郊行次韵刘春卿"}
{"author":"王之道","content":"不学桃与李，芬芳竟春时。天公岂多情，清露为君迟。荣翠休问命，冷暖当自知。青荧夜窗灯，相对哦新诗。","dynasty":"宋代","title":"次韵因上人晚菊简魏定父"}
{"author":"王之道","content":"万境沉沉夜气严，广寒初下水晶帘。三杯强沃浇肠酒，一捻聊分暖砚盐。已恨梅梢遭挫折，可堪风物为般添。才高柳絮虽难到，此语于今亦恶拈。","dynasty":"宋代","title":"和张文纪咏雪二首其一"}
{"author":"王之道","content":"十灾穷愁鸟出笼，春来天意似通融，得书故旧颇相悯，上书朝廷应见容。开府莫辞金帛尽，犁庭当冀祲氛空。庙堂素定平戎策，不待文渊在目中。","dynasty":"宋代","title":"次韵陈勉仲二首"}
{"author":"王之道","content":"雨馀沙路润无泥，潋滟溪流与岸齐。苒苒年华催我老，酣酣春意得人迷。联珠便觉新诗富，浮玉还听雅唱低。杨柳缓摇阴正午，谁家篱落一声鸡。","dynasty":"宋代","title":"和董令升舍人"}
{"author":"王之道","content":"一樽相对夜厌厌，风捲浮云见玉蟾。凌乱请看矛作舞，清光炯炯已窥檐。","dynasty":"宋代","title":"合寨陪诸公观月"}
{"author":"王之道","content":"丛玕泼黛千峰色，急雨奔霆万壑声。莫讶祖师来入梦，只应知我欲山行。","dynasty":"宋代","title":"题德章山"}
{"author":"王之道","content":"古屋衰杨，淡烟疏雨江南岸。几家村疃。酒旆还相唤。短棹扁舟，风横河频转。柔肠断。寒鸦噪晚。天共蒹葭远。","dynasty":"宋代","title":"点绛唇（冬日江上）"}
{"author":"王之道","content":"小桥流水数家村，春入川原日自暾。马上不知岚气重，误惊征袖湿啼痕。","dynasty":"宋代","title":"下阁道中"}
{"author":"王之道","content":"舟来自金沙，敢避江路绕。计程逾五月，书劳比三考。湖阴见君处，取别殊草草。因思会面难，相从意弥好。新诗何所似，绘纤错华藻。赓酬愧空疏，祗益我心搅。亨否有时命，恭倨任妻嫂。行矣无忘饥，俗谚戒一饱。","dynasty":"宋代","title":"酬朱元顺参议"}
{"author":"王之道","content":"不D8CB知名，怎奈向、前缘注定。一封书、便成媒娉。千里相从，恰似寻盟合姓。泥泞。尚隔个、轿儿难近。薄薄纱厨，小驿夜凉人静。红一点、暗通犀晕。花月多情，摇碎半窗清影。安稳。悄不知、人痛损。","dynasty":"宋代","title":"惜奴娇"}
{"author":"王之道","content":"一宿已先觉，四明那更游。去来无所着，风日海山秋。","dynasty":"宋代","title":"送浮屠道廓"}
{"author":"王之道","content":"乱红狼籍紫苔斑，帘捲东风雨脚残。蜀酒渐宜消昼永，单衣犹觉怯朝寒。玲珑有客双摇辔，矍铄何人一据鞍。芍药酴醿晴更好，劝君休作梦中看。","dynasty":"宋代","title":"春残次韵张叔元"}
{"author":"王之道","content":"连昌宫中马为乐，一时舞马黄金络。君王养欲臣养文，忠鲠漫多宁救药。嗷嗷万国风中船，樯倾柂坏夫何言。潼关莫拒范阳贼，伤哉天厩空连钱。翠华西去遥指蜀，应念霓裳旧家曲。六军敢怒谁敢呵，马足空污太真肉。始皇布漆徒坚城，元海斩木徒轻兵。驱鱼驱雀强鸇獭，乃使后世蒙佳声。乱离每忆升平日，忽对新诗重嗟泣。望仙花草自春秋，怊怅六龙归未得。","dynasty":"宋代","title":"天宝歌和魏定公文次韵"}
{"author":"王之道","content":"西湖清丽春雨馀，子今欲去其焉如。九华插天远在望，三月不见愁容舒。二儿奔逸汗血驹，辈视长离与鹓雏。去年冒雪来其俱，一鸣上国惊群儒。书不负人人负书，公卿岂应终犁锄。惠然过我骑甚都，萧萧晚吹飘襟裾。借问能留旬月无，吾亦理棹其归夫。为言与君不同涂，蔼峰松竹鸣笙竽。奇童小友良不诬，异哉老蚌生双珠。君之是行亦荣欤，三胡盛事喧州闾。","dynasty":"宋代","title":"送神童胡元弼元英从其父胡庭俊归秋浦"}
{"author":"王之道","content":"涉春苦淫雨，连绵过梅夏。西来二十日，终朝走泥溠。林霏欲开户，檐溜又淙夜。势如黄河翻，声若沧海泻。颓垣就崩摧，败屋遂倾卸。垂成麦伤潦，将老蚕病柘。那知困羁旅，正恐害耕稼。痛哉兵火余，人物久凋谢。疮痍索抚养，嵬琐烦教化。方推中牟恭，复获颍川霸。是行良不恶，渐美同噉蔗。况承双鱼书，敢缓千里驾。平生慕山水，发胜每偷暇。何妨见君子，大厌顾荣炙。一举欣两得，重趼轻百舍。登临兴何穷，吟咏乐无价。猿鹤互酬对，云烟竞邀迓。岩松升松矫，溪桥断蜡跨。尚恨阴丰隆，未果访姑射。须烦段文昌，一出补天罅。","dynasty":"宋代","title":"苦雨呈蕲守徐次公"}
{"author":"王之道","content":"辘轳世态一枰棋，销得秋来宋玉悲。舒啸可无元亮意，哦诗如见少陵时。江湖於我还萧散，田舍从他笑重迟。异域故人今在否，青灯牢落夜相思。","dynasty":"宋代","title":"秋兴八首追和杜老"}
{"author":"王之道","content":"小市环农亩，长桥接佛宫。扁舟帆影日，幽鸟柳阴风。沙觜浅深水，树梢红白茸。乍闻秋糴贱，吾亦庆年丰。","dynasty":"宋代","title":"过白羊市"}
{"author":"王之道","content":"短垣新雨上银泥，柳外幽花咫尺迷。独喜流莺解人意，一声声傍绿窗啼。","dynasty":"宋代","title":"春日偶成"}
{"author":"王之道","content":"相逢休访楚江萍，我老无能一壮丁。卜宅又惊三浃日，御琴空感再周星。新愁卿酒心先醉，气怯春寒梦易醒。却喜故山遥在眼，举头时见竹青青。","dynasty":"宋代","title":"弟子厚自相山徙居湖塘又复一月矣距外除只数"}
{"author":"王之道","content":"食贫那识小槽红，回也箪瓢久屡空。翘候载芟歌济济，忍看云汉叹烛烛。困穷转觉蓬心隘，憔悴犹怜菜颊丰。坐对骄阳思霈泽，日占鸣鹳望穹窿。","dynasty":"宋代","title":"悯旱"}
{"author":"王之道","content":"新篁初上箨龙陂。绿阴稀。绿阴稀。墙外石榴，花放两三枝。裙褶绛纱还半皱，追往事，惜佳期。流莺娇婉燕双飞。雨晴时。雨晴时。卢橘攒金，梅子更红肥。浊酒一杯从径醉，家纵远，梦中归。","dynasty":"宋代","title":"江城子（和彦时兄）"}
{"author":"王之道","content":"旱魃正须三尺雨，飞廉旋布四天云。诗成采笔挥琼玖，酒到酡颜散缬纹。莲沼滟翻宵溜急，槐庭清送午风薰。欣欣千里农夫庆，衰病空惭老使君。","dynasty":"宋代","title":"追和东坡老昌言喜雨呈同官"}
{"author":"王之道","content":"风阁开还闭，龛灯暗复明。竹间听露滴，庭际看云竹。皎月千门静，微风一座清。只今廷诤者，谁复继元成。","dynasty":"宋代","title":"追和东坡倦夜一首"}
{"author":"王之道","content":"金缕不相称，纨素新裁衣。坐令时世妆，屏迹从招挥。施粉定太白，增白却成肥。须知冰雪肌，秋月扬明辉。来从姑射山，一洗百念非。何烦障青绫，高谈解郎围。亭亭翠盖中，老眼省见稀。摇风自披拂，照水相因依。傍观慎无前，恐犯丞相威。不如太华巅，食藕家翠微。","dynasty":"宋代","title":"次韩子云白莲韵"}
{"author":"王之道","content":"霞影入瑶觞，酒与余霞同色。人共昌朝方永，过觥筹三百。一枝红皱石榴裙，帘卷篆烟碧。约我他年湖上，看九华终日。","dynasty":"宋代","title":"好事近（程继诚生日）"}
{"author":"王之道","content":"寺占湖边数亩山，杖藜偷得一朝閒。昨朝恰别居巢长，又喜新诗在壁间。","dynasty":"宋代","title":"法云寺和汤立贤留题"}
{"author":"王之道","content":"官道千秋坐小车，仙随阮肇饭胡麻。男儿正患无津耳，千古留侯事可嘉。","dynasty":"宋代","title":"和子厚弟九日登魏文振亭园七首"}
{"author":"王之道","content":"入室儿童隘函丈，想见彩衣还谑浪。挂冠如欲赋田园，一水淮乡足閒旷。","dynasty":"宋代","title":"次韵赵积中慈湖即事"}
{"author":"王之道","content":"金尊频倒。照坐梅花清更好。春到长杨。宠拜三公入郑庄。月城两载。千里生灵蒙惠爱。舞彻歌词。并立新妆绿带垂。","dynasty":"宋代","title":"减字木兰花（和孔纯老送郑深道移守严州）"}
{"author":"王之道","content":"蛾眉螓首。舞雪娇回开冻候。尽道今年。千里风光萃绮筵。坐来新月。照我苍颜并白发。酒到休辞。自有黄芽介寿祺。","dynasty":"宋代","title":"减字木兰花（和董令升正月五日会客）"}
{"author":"王之道","content":"玉绳低转斗阑干。欠温春酒寒。夜长风劲怯衣单。有人哦二山。蟾欲满，雁初还。桃花微破颜。枕痕犹带断红残。无言心自闲。","dynasty":"宋代","title":"阮郎归（和广济王宰二首）"}
{"author":"王之道","content":"长杨风软弄腰肢。日长胡蝶飞。雨余新绿细通池。玉钩悬妓衣。鸿雁远，子规啼。此情谁得知。一尊聊与故人持。醉来悲别离。","dynasty":"宋代","title":"阮郎归"}
{"author":"王之道","content":"雨濛濛。日日龙日龙。洗出远山三四重。分明眉黛浓。野桥西，官路东。小驿夜凉风入松。梦魂谁与同。","dynasty":"宋代","title":"长相思（相山集题作恨别）"}
{"author":"王之道","content":"败屋拥破衲，惊飙漫飕F059。不离当处人见，操彗上蓝游。弹指九州四海，浪说其来云聚，其去等风休。莫作袈裟看，吾道惯聃丘。齐死生，同宠辱，泯春秋。高名厚利，眇若天地一蜉蝣。闲举前人公案，试问把锄空手，何似步骑牛。会得个中语，净土在阎浮。","dynasty":"宋代","title":"水调歌头（用王冲之韵赠僧定渊）"}
{"author":"王之道","content":"暑雨湿修竹，凉吹入高檐。鹭洲钟阜如画，霁色为秾纤。槛外藕花无数，妆点休祥嘉应，不觉有秋炎。谪仙堕人世，香雾郁重帘。富才艺，强记览，三万签。须信公侯有种，道义自相渐。此去腰金佩玉，回视依莲泛水，岁月亦何淹。称觞还戏彩，无惜醉厌厌。","dynasty":"宋代","title":"水调歌头（秦寿之生日）"}
{"author":"王之道","content":"金尊照坐红裙绕。怪一饷、歌声悄。乱扑珠帘风絮晓。香薰笑语，酒烘颜色，莫逐流年老。诗涛入笔悬河倒。快万里云天为君扫。检点春容何处早。柳条青眼，梅梢粉面，得恁于人好。","dynasty":"宋代","title":"青玉案（对雪追和谢幼船B231）"}
{"author":"王之道","content":"逢人借问钱塘路。我亦欲、西湖去。目送兰桡知几度。鳌峰浮玉，鲸波飞雪，正是潮来处。海棠花下春将暮。缓唱新词味佳句。见说东君曾梦许。柏台冠豸，金銮视草，便作商岩雨。","dynasty":"宋代","title":"青玉案（送无为守张文伯还朝）"}
{"author":"王之道","content":"半年不踏轩车路。仿佛过、长桥去。贴水行云风送度。两行高柳，一坡修竹，是我尝游处。黄鹂休叹青春暮。出谷迁乔旧家句。天意从人还许诉。凝寒和气，沈阴霁色，大旱滂沱雨。","dynasty":"宋代","title":"青玉案（有怀轩车山旧隐）"}
{"author":"王之道","content":"翩然归兴不吾留，应为高堂念远游。数日语离良作恶，几时书到得无愁。白沙翠竹千山晚，朱实黄花万里秋。后夜西风茅店月，醉吟应不费冥搜。","dynasty":"宋代","title":"送江致远归建昌"}
{"author":"王之道","content":"我闻西灵鹫，幽奇冠龙舒。山神知我来，夜雨自涤除。篮舁犯霏微，敢惮石径纡。清风偃林柯，征衣尽沾濡。樵人向我言，君行欲何如。松杉已在望，尚有七时馀。崎岖雨过水，蹊云上天衢。飞楼及涌殿，峥嵘映浮屠。幽鸟若相喜，好音弄笙竽。为言一宿觉，何妨更踟蹰。","dynasty":"宋代","title":"西灵鹫"}
{"author":"王之道","content":"荆棘困松柏，风雨乱昏晓。干戈几时息，年来费天讨。孤芳如谢安，端恐非小草。此意谁人知，伊余相自保。","dynasty":"宋代","title":"次韵因上人晚菊简魏定父"}
{"author":"王之道","content":"花一枝。酒一卮。举酒对花君莫辞。人生多别离。行相随。坐相随。更有何人得似伊。春融胡蝶飞。","dynasty":"宋代","title":"长相思"}
{"author":"王之道","content":"丛玕泼黛千峰色，急雨奔霆万壑声。莫讶祖师来入梦，只应知我欲山行。","dynasty":"宋代","title":"题德章山"}
{"author":"王之道","content":"珠幰霜蕤，晚来芬馥清香吐。流莺飞去。应上花梢住。一曲阳春，聊对东风诉。无多语。韶光暗度。恨到分携处。","dynasty":"宋代","title":"点绛唇其二"}
{"author":"王之道","content":"山前踊跃见樵人，欲问神仙更问津。指点长柯向东去，不知银穴又非真。","dynasty":"宋代","title":"游毛公洞六首"}
{"author":"王之道","content":"狂风横雨忽来鸣，半夜长亭客梦惊。想见海门春涨争，奔军百万听潮声。","dynasty":"宋代","title":"夜闻风雨"}
{"author":"王之道","content":"天四垂。山四围。山色天容入坐帷。清风吹我衣。湖水东，江水西。东去西来无尽期。不如君共伊。","dynasty":"宋代","title":"长相思"}
{"author":"王之道","content":"行过春泥没马深，几声幽鸟啭乔林。感时恨别愁无那，赖有清樽慰此心。","dynasty":"宋代","title":"经过合寨吊孟氏故居二首"}
{"author":"王之道","content":"莫怪风前玉斝飞，饮酣初喜传花枝。正当北雪消残后，恰直东风料峭时。","dynasty":"宋代","title":"追和东坡梅花十绝其七"}
{"author":"王之道","content":"久客心肠怯遡洄，不堪官事紧相催。踏霜人去繵风吼，冲浪舟行岸冻开。雪尽野梅红剪腊，春回溪水绿生苔。穷愁好逐残年尽，三日元正与泰来。","dynasty":"宋代","title":"逆流入栅江"}
{"author":"王之道","content":"我惭思涩同司马，君患才多继士衡。今日相从非偶耳，挂冠淮浙好寻盟。","dynasty":"宋代","title":"和富公权宗丞十站"}
{"author":"王之道","content":"江回山崦两三家，招飐东风酒旆斜。羸马送曛行自急，峭寒欺客晚还加。日边雁足应传信，竹外梅梢合放花。指点东城归路窎，一川流水闹栖鸦。","dynasty":"宋代","title":"江南道中"}
{"author":"王之道","content":"天迥楼高，日长院静，琴声幽咽。昵昵恩情，切切言语，似伤离别。子期何处，漫高山流水，又逐新声彻。仿佛江上移舟，听琵琶凄切。休说。春寒料峭，夜来花柳，弄风摇雪。大错因谁，算不翅六州铁。波下双鱼，云中乘雁，嗣音无计，空叹初谋拙。但愿相逢，同心再绾重结。","dynasty":"宋代","title":"石州慢（和赵见独书事，见独善鼓琴）"}
{"author":"王之道","content":"小驿隳颓不见容，著鞭东走梵王宫。怪禽落日休相恐，五里松篁一径通。","dynasty":"宋代","title":"题宿松薤山寺"}
{"author":"王之道","content":"暑雨初晴江上村，藕花无数午风温。梁山正帖淮南岸，到得精蓝日未昏。","dynasty":"宋代","title":"赠浮屠道本二首"}
{"author":"王之道","content":"君来踰半月，未果一尊同。湖水寒应碧，山梨雨自红。何时过北牗，今日转西风。相去无他地，孤城杖屦中。","dynasty":"宋代","title":"和王觉民简褒山因上人枣岭魏欣然二首其二"}
{"author":"王之道","content":"熙熙台上。秋色增清壮。和气溢，祥烟扬。淮山供杂俎，湖水浮新酿。人共仰，貔貅坐拥诗书将。箫鼓声嘹亮。珠翠环相向。回妙舞，迟妍唱。竞斟长命斝，同试沧溟量。锋车往，东归遂继华原相。","dynasty":"宋代","title":"千秋岁（郑帅清卿生日）"}
{"author":"王之道","content":"十里西畴马送曛，晚风依约度溪云。悬知今夜桃花雨，一洗焦枯慰使君。","dynasty":"宋代","title":"和子厚弟春日见寄三首"}
{"author":"王之道","content":"春来谈笑数追陪，多谢传杯不放杯。醉里狂言应可笑，问春归去几时回。","dynasty":"宋代","title":"和秦寿之春晚偶成八绝"}
{"author":"王之道","content":"旋披荆棘入山来，洞口晴烟翳不开。试问真人竟何处，他年相就谒蓬莱。","dynasty":"宋代","title":"游毛公洞六首"}
{"author":"王之道","content":"霜蕤不艳薇争白，檀蕊无烟蕙惜馨。","dynasty":"宋代","title":"句"}
{"author":"王之道","content":"对雪酬春付酒杯，兵余真似复然灰。路通千里传书去，人喜三军破贼回。梅萼封檀香未彻，湖声撞玉冻初开。疏篱败屋休兴叹，幸事群凶不再来。","dynasty":"宋代","title":"和伯父仲球立春即事二首"}
{"author":"王之道","content":"灯火熙熙来稚老。喜逢灯夕都齐到。花市绮楼随处好。人竞道。今年天气常年少。五马行游还坐笑。公堂帘卷东风了。箫鼓喧阗歌舞妙。人窈窕。也应引动南窗傲。","dynasty":"宋代","title":"渔家傲"}
{"author":"王之道","content":"南园最是花多处。门掩绿杨千树。别后几番风雨。碧藓侵苔户。侬家旧在郊西住。门外远山无数。谁道不如归去。咫尺长安路。","dynasty":"宋代","title":"桃源忆故人"}
{"author":"王之道","content":"冻云垂地风栗冽，万里江天暮飞雪。九华何处正嶙峋，琼树瑶林斗明洁。扁舟突兀依寒芦，朝来残酒犹半壶。夜寒独酌不成醉，卧听宿雁鸣相呼。","dynasty":"宋代","title":"江天暮雪"}
{"author":"王之道","content":"怪来庭砌堕寒梅，风笛数声清以哀。两日枯肠餍蔬笋，不堪茗椀发轻雷。","dynasty":"宋代","title":"和魏定父早春十首"}
{"author":"王之道","content":"七年两见西湖滨，似向贱贫求贵人。安民扶世在豪杰，贵人何必皆岩莘。嗟予坎壈今老矣，糊口相煎未能已。愿君莫作贵人看，岁晚庶几长不死。","dynasty":"宋代","title":"赠蓑衣道人"}
{"author":"王之道","content":"十年萍梗三到吴，走俗未暇观西湖。是行信步至湖上，水光山色开天壶。游人杂遝半罗绮，一径不惮穿云纡。归来神思顿清发，诗中写出钱塘图。张侯妙语何所似，青玉为案黄金铺。要当联辔事幽讨，邂逅得句相招呼。东坡已死不可作，因君对景还嗟吁。水仟配食竟莫举，但见旧隐环菰蒲。山间有寺过三百，终期遍走参能儒。还家儿辈若问我，庶免不如空嗫嚅。","dynasty":"宋代","title":"春晚书怀"}
{"author":"王之道","content":"此行何处有淹留，新得中郎万斛舟。会见马群空冀野，还同鹤驾到扬州。鲈鱼出网红翻锦，江水浮山绿泼油。回首风樯惜轻别，一声鸿雁起沧州。","dynasty":"宋代","title":"寄别江茂德赴麻城丞二首"}
{"author":"王之道","content":"君来踰半月，未果一尊同。湖水寒应碧，山梨雨自红。何时过北牗，今日转西风。相去无他地，孤城杖屦中。","dynasty":"宋代","title":"和王觉民简褒山因上人枣岭魏欣然二首其二"}
{"author":"王之道","content":"卧云衣服半斓斑，吴越烟萝旧往还。几度看涛罗刹石，经年寻药武夷山。剃髭刃涩秋窗冷，补衲灯微衣榻閒。应笑劳生苦多事，槐花时节入秦关。","dynasty":"宋代","title":"赠遇公上人"}
{"author":"王之道","content":"不知春色归何处。但见茂林芳树。庭巷落花如雨。斗乱穿窗户。晚行溪上东风住。荷点青钱无数。蛱蝶飞来还去。错认花间路。","dynasty":"宋代","title":"桃源忆故人"}
{"author":"王之道","content":"虚堂响应声，皎月形和影。春到也须还，长红多紫啼条便。况有光风丽日，能消积雪繁霜，青女休言胜。扶摇借便，请看天池发鹏兴。人言强汉，治道夸文景。谁能尧舜其君，远继阿衡圣。富贵吾所自有，宰相时来则为，自不烦趋竞。欲寻文会诗盟，得酒且相命。","dynasty":"宋代","title":"忆东坡"}
{"author":"王之道","content":"烟郁湿薪费挑拨，可堪余沥溅如泼。吹霞弄日语纵工，正恐诗人类迂阔。屋角萧萧霜叶鸣，夜静乱我糟床声。诗成欲写辄复已，邻鸡犯早催天明。","dynasty":"宋代","title":"秋日苦雨和子厚弟韵"}
{"author":"王之道","content":"二公才致同清壮，顾我无能但蕲向。只今连璧复有谁，伯仲未可轻第行。小人老矣病且衰，目光近在牛背上。何当策蹇拟高谈，岁晚寒云连雪障。","dynasty":"宋代","title":"和沈交韩王觉民韵"}
{"author":"王之道","content":"城见三千岁，人终八十春。从夫安乐近，拜佛率陀新。婉娈书彤管，凄凉叹棘薪。中郎有贤子，遗泽擢平津。","dynasty":"宋代","title":"哀徐朝议恭人潘氏"}
{"author":"王之道","content":"晴窗睡起炉烟直。香云堕髻娇无力。溪水碧涵空。拒霜深浅红。坠鞭还驻马。缥缈珠帘下。自是意中人。临风休障尘。","dynasty":"宋代","title":"菩萨蛮"}
{"author":"王之道","content":"共喜春随晓色来，东郊欢踊赛牛回。破寒青转芜菁叶，抵日红抽芍药荄。岁换未劳惊我壮，酒封聊复为君开。上林不负迁乔约，百蛰同惊此夜雷。","dynasty":"宋代","title":"立春小酌呈诸兄"}
{"author":"王之道","content":"行县归来赋陟冈，青梅应快一樽尝。诗成妙墨挥张圣，酒到高歌发楚狂。夹道野花围叔障，两行官妓簇桥梁。嗟予贫悴跧蓬荜，不及郊迎笑举觞。","dynasty":"宋代","title":"和孔纯老归自属邑三首"}
{"author":"王之道","content":"三诗自可当尺书，得书何必须双鱼。黄花强把酬雪白，丐君捧腹聊轩渠。","dynasty":"宋代","title":"和徐伯远见寄三首"}
{"author":"王之道","content":"古木参天翠作堆，云中石栈为谁开。楼台正倚双峰起，香火曾瞻四祖来。霜重静闻秋子落，风高愁听晓猿哀。当年松上花何似，五叶依然映紫苔。","dynasty":"宋代","title":"次韵秦寿之题四祖"}
{"author":"王之道","content":"欲下閒庭不蹋泥，但惊飞絮与阶齐。一枝误失禽栖稳，三窟遥应兔迹迷。填寒涧溪还地厚，壅培山阜觉天低。寒光照应东窗白，咿喔应先报晓鸡。","dynasty":"宋代","title":"再和董令升雪二首"}
{"author":"王之道","content":"人生邂逅非偶耳，一面岂容轻愠喜。白首如新倾盖欢，谁解乘閒究斯理。君家江南我江北，南北相望殆行千里。惠宠顾我端有由，衰滞不应能致此。为言前岁在金沙，幽讨穷探遍山水。论文获与阿逢游，賸馥残膏丐犹子。是行来赴徐卿召，昨日扁舟方戾止。阿逢闻是公僧弥，予乃阿逢门下士。知公閒放今杜门，所舍与公殊密迩。何妨旦夕侍杖屨，执经仍与诸郎齿。过从弹指见周星，入室芝兰被遐远。须知四海皆兄弟，高义似君谁可比。徐卿报政趣归朝，画鷁高樯舣江涘。明朝车骑遂东还，有便时时遗双鲤。","dynasty":"宋代","title":"送赵仲达"}
{"author":"王之道","content":"云气浮江不见游，拥炉吟雪思飘然。风将急霰先鸣瓦，水剪寒花忽际天。才涩敢陪梁苑客，兴来从泛剡溪船。将军乘夜平淮蔡，翻笑元和十二年。","dynasty":"宋代","title":"次韵何子应大卿喜雪武昌作"}
{"author":"王之道","content":"楚汉干戈地，岿然见此山。艰难思帝业，牢落漫禅关。野鸟惊人散，江湖到岸边。明朝又东去，空羡阿师閒。","dynasty":"宋代","title":"题石碛明因院因李端叔韵"}
{"author":"王之道","content":"烈日冰雪皎，淡烟玉虹明。谁云真珠帘，要之亦强名。我来少踌躇，一洗尘埃清。便欲觅千斛，为压归装轻。","dynasty":"宋代","title":"题双峰磨院瀑布"}
{"author":"王之道","content":"十载江湖叹断蓬，梦魂时到帝王宫。珠帘高捲虾须日，宝扇斜开雉尾宫。勿诮赵尧刀笔吏，须怜窦巩嗫嚅翁。儿童来告黄花熟，可喜樽中酒不空。","dynasty":"宋代","title":"次韵元发弟秋日德余庵书事二首"}
{"author":"王之道","content":"溪头柳色春无际，溪水浮天一张纸。东君戏草康乐园，旋入夭桃与繁李。乱花无数不知名，往往倚槛窥前楹。有时酒恶吐欲死，先生来约花间行。","dynasty":"宋代","title":"庆资深康乐园四咏"}
{"author":"王之道","content":"我生畏暑如畏焚，奈此岁旱风尘昏。十年废放卧岩壑，名虽八品身黎元。恒暘乞雨雨乞霁，雨转为淫暘转炽。不知此理果何如，每讶天心异人意。去年避地还家园，蒿莱满目高侵天。秋阳肆虐冬益甚，涉春陂泽皆平川。迩来焦槁遍区宇，黄金剌液胶流弩。赵侯日为疲瘵忧，应怪鲁书三不雨。天人大抵常相资，顾我碌碌伤无奇。鬻浆苦凉屠苦热，敢望屏翳从招麾。圣主东巡群后觐，万里江淮方水运。折冲御侮赖亲贤，何独为霖福斯郡。精诚昭格吾谁欺，顷间祷雨人所知。忽然檐溜泻河汉，数声霹雳轰相随。公堂六月清无暑，旋矶龙团试分乳。官曹相贺复何言，且戒农夫筑场圃。小人托庇安村墟，获同野老歌而呼。愿公玉带县金鱼，奉报得雨禾生稃。霏霏不厌沾衣裾，稍晴欲自躬犁锄。斯民食足吾其俱，何妨把酒仍观书。","dynasty":"宋代","title":"次韵子厚弟喜雨行赠赵守端质"}
{"author":"王之道","content":"瑶林我家风，银色佛世界。冷冷一川水，淙玉漱寒濑。敲冰往得鱼，拨冻自挑菜。山居果如此，冷暖在交态。","dynasty":"宋代","title":"对雪和子厚弟四首"}
{"author":"王之道","content":"阿遵我辈人，相从十年旧。么肥形愈瘠，身贫道常富。厥初为天衣，持钵化淮右。袖携维卫录，访我过蓬陋。若言法华山，有象金所就。其来自西土，隐现不可究。我时尝记之，尔耳亦聊复。谁令兹悲师，镂板播蔬谬。向来天衣游，追随遍岩窦。高谈屡绝倒，寝食废农昼。归欤又同舟，半道过濠寿。昆行寄衔茔，一再获邂逅。清霜殒群木，凄劲捣衣候。翩然不我留，云山挺高秀。","dynasty":"宋代","title":"送尊禅者"}
{"author":"王之道","content":"杏靥桃腮俱有靦。常避孤芳，独斗红深浅。犯雪凌霜芳意展。玉容似带春寒怨。分得数枝来小院。依倚铜瓶，标致能清远。淡月帘栊疏影转。骚人为尔柔肠断。","dynasty":"宋代","title":"蝶恋花·杏靥桃腮俱有靦"}
{"author":"王之道","content":"老穷推不去，湖海又逢春。懒复论三甲，空惊荐五辛。柳梢寒已动，萱草暖还新。我亦寰中物，因君试问津。","dynasty":"宋代","title":"立春和孙子绍二首"}
{"author":"王之道","content":"山下溪头卖酒家，为谁低入屋檐斜。蔬肠不柰村酤涩，笑挽长条沃井花。","dynasty":"宋代","title":"追和东坡梅花十绝"}
{"author":"王之道","content":"瑶林交映出风尘，便觉寒门气象新。莫讶窗前群噪鹊，须怜江上有归人。抛砖已喜来荆璞，斲垩无劳运郢斤。坐拥红金饶大嚼，一时高会幕中宾。","dynasty":"宋代","title":"和彦时兄腊雪六首"}
{"author":"王之道","content":"雨脚廉纤日脚微，秋阴犹暗北山陲。莫言岩壑都无用，须信风云会有期。邂逅醉乡还自适，周旋诗社好相规。黄华又报重阳近，想见迟迟去鲁时。","dynasty":"宋代","title":"和魏定父被檄还无为"}
{"author":"王之道","content":"对雪酬春付酒杯，兵余真似复然灰。路通千里传书去，人喜三军破贼回。梅萼封檀香未彻，湖声撞玉冻初开。疏篱败屋休兴叹，幸事群凶不再来。","dynasty":"宋代","title":"和伯父仲球立春即事二首"}
{"author":"王之道","content":"带雨飞来燕一双，问伊何事为春忙。野人不解呢喃意，勉强搜吟对麦光。","dynasty":"宋代","title":"和秦寿之春晚偶成八绝"}
{"author":"王之道","content":"相喜何须日寄声，如君无处不知名。纵观妙墨云烟动，想见新诗欬唾成。带雪山川增绮丽，向春梅柳自欣荣。好将十咏图归去，稳步花砖继李程。","dynasty":"宋代","title":"和许端夫兄弟二首时端夫出守当涂"}
{"author":"王之道","content":"新诗等絺绣，文采照座右。尤怜继绝唱，峥嵘竞高秀。词源眉山长，句法杜陵旧。相从今老矣，岂独歌邂逅。香林在何许，溢沸发岩窦。其流渐清温，脉助草木茂。岁旱添苗槁，一溉十倍收。追游记畴昔，我仆苦痛疚。别来隔兵火，荆榛挂猿狖。温温自然汤，蠲痾古非谬。我闻泉所发，江海远相透。其温本硫黄，气味自同臭。大哉无碍浴，天地不轻授。严霜与列日，冬夏特异候。人生困凌薄，往往少中寿。飘飘澡雪力，狴犴忽蒙宥。春寒不喜出，块坐拨残槱。晦阴又连朔，夜雨屡通书。谁能慰穷愁，邵州有贤守。开箧出大轴，令我和其后。此意重虚辱，勉强忘固陋。吕候卿相家，博学靡不究。会当似前人，嘉猷日告后。君看华清宫，海淫似招寇。当年从千官，车马所奔辏。渔阳一炬火，曾不半钱售。争如寄僧房，泠泠滟苔甃。常遂尘土濯，永免脂粉漱。","dynasty":"宋代","title":"和吕叔恭题和州香林汤"}
{"author":"王之道","content":"别来六改岁，想遍江南山。江南二百州，云水相往还。秦望冠吴越，嵯峨俯尘寰。法华在其侧，参差拥高鬟。幽花自芬芳，好鸟时绵蛮。传闻发梦寐，登览忘劬艰。去年谒老聪，默坐焚金颜。铁然狮子吼，顿觉醒冥顽。子今从之游，旧习须夷删。人人自有分，既悟不我悭。请看钓鱼翁，满船载鲂鳏。","dynasty":"宋代","title":"次韵慧上人见寄"}
{"author":"王之道","content":"馀生今赴迩英朝，似说夔龙许续貂。枯蘖遂承新雨露，苍鹰应识旧云霄。废兴须信关时命，劳逸谁能问贯条。十载山林劳梦寐，五更天仗听箫韶。","dynasty":"宋代","title":"春日偶成"}
{"author":"王之道","content":"天怜辙鲋嘘残湿，震奋雷霆起幽蛰。清风入夜送雨来，大慰焦枯望霓急。新诗如雨雨未休，相对自可忘为忧。东皋秋稔想多秫，预期剧饮无论筹。老蟾宿毕君知否，欲烦更问东家丘。我今已具西归舟，会见扶桑升赤虬。","dynasty":"宋代","title":"和江和仲司理喜雨"}
{"author":"王之道","content":"早晚天书下紫泥，如今人物擅三挤。才华好自銮坡进，诗思休从蝶梦迷。深院日迟黄鸟啭，长桥风软绿杨低。春容不用相撩拨，老去心情似木鸡。","dynasty":"宋代","title":"和董令升舍人梦中得句"}
{"author":"王之道","content":"似是东风恼客心，淹留行色故相禁。扁舟正在江南岸，又扰浮云作暮阴。","dynasty":"宋代","title":"春日书事呈历阳县苏仁仲八首"}
{"author":"王之道","content":"珠幰霜蕤，晚来芬馥清香吐。流莺飞去。应上花梢住。一曲阳春，聊对东风诉。无多语。韶光暗度。恨到分携处。","dynasty":"宋代","title":"点绛唇"}
{"author":"王之道","content":"望中风絮迷烟草。愁结几番昏晓。花径有时亲扫。载酒应须早。人情曷似春山好。山色不随春老。旧隐何当重到。迎得平安报。","dynasty":"宋代","title":"桃源忆故人"}
{"author":"王之道","content":"寒雨霏霏江上路。不见书邮，病目空凝注。沙觜尽头飞白鹭。篙师指似人来处。自笑自怜还自语。钝滞如君，只合归田去。竹屋数间环甽亩。个中自有无穷趣。","dynasty":"宋代","title":"蝶恋花·寒雨霏霏江上路"}
{"author":"王之道","content":"檐花厌浥细如尘，渡口舟横不见人。独喜霜蕤清照坐，旅怀虽恶未孤春。","dynasty":"宋代","title":"梅花十绝追和张文潜韵"}
{"author":"王之道","content":"离索自可笑，衰迟谁见怜。亭亭摇落中，一枝小窗前。正色有家法，细看清且妍。浮觞未云晚，松醪吾所便。","dynasty":"宋代","title":"次韵因上人晚菊简魏定父"}
{"author":"王之道","content":"拄颊看西湖，屡对纶巾岸。江上相从醉万山，六见年华换。君唱我当酬，我醉君休管。明日醒时小艇东，莫负传书雁。","dynasty":"宋代","title":"卜算子（和兴国守周少隐饯别万山堂）"}
{"author":"王之道","content":"晖晖晴日树头平，望外遥山宿雾轻。积潦夜增南浦涨，微风朝送北窗清。滞留羁客牵归思，陶写新诗尽物情。谁谓克宵常苦短，老来无寐厌长更。","dynasty":"宋代","title":"和文倅侯彦嘉二首"}
{"author":"王之道","content":"玉露澄天宇，金风净月华。满庭秋色木犀花。记得谪仙初下、五云车。才业追前辈，人门属当家。寿觞无惜醉流霞。闻说姓名潜护、有笼纱。","dynasty":"宋代","title":"南歌子·玉露澄天宇"}
{"author":"王之道","content":"蔡水西来，于门南峙，天波拥入华楹。芝兰争秀，难弟遇难兄。欲说随龙雨露，庆千载、河海初清。良辰好，榴花照眼，绿柳隐啼莺。君恩，隆横赐，冰桃火枣，来自蓬瀛。正雾横玉篆，泉泻金鲸。四座香和酒泛，对妙舞、弦索铿E639。椿难老，年年今日，论报祝长生。","dynasty":"宋代","title":"满庭芳（代人上高太尉，时在太学）"}
{"author":"王之道","content":"净几閒窗小小瓶，一枝春色为谁清。吾今老去心如水，销得诗人与证明。","dynasty":"宋代","title":"梅花和黄觉民四首"}
{"author":"王之道","content":"钓鱼聊复效詹何，肯向青山较少多。身世自怜巢幕燕，利名谁銮扑灯蛾。风前逸气舒长笛，酒里清愁到短歌。安得梧桐来鸑鷟，一鸣千古继卷阿。","dynasty":"宋代","title":"和胡德辉增明轩"}
{"author":"王之道","content":"问言何处是前村，万木号寒雪障昏。安得梦为蝴蝶去，花间栩栩适吟魂。","dynasty":"宋代","title":"追和东坡梅花十绝"}
{"author":"王之道","content":"杏靥桃腮俱有靦。常避孤芳，独斗红深浅。犯雪凌霜芳意展。玉容似带春寒怨。分得数枝来小院。依倚铜瓶，标致能清远。淡月帘栊疏影转。骚人为尔柔肠断。","dynasty":"宋代","title":"蝶恋花·杏靥桃腮俱有靦"}
{"author":"王之道","content":"古木参天翠作堆，云中石栈为谁开。楼台正倚双峰起，香火曾瞻四祖来。霜重静闻秋子落，风高愁听晓猿哀。当年松上花何似，五叶依然映紫苔。","dynasty":"宋代","title":"次韵秦寿之题四祖"}
{"author":"王之道","content":"白雪嫌春晚，从横布玉霙。柳花随处发，瑶砌逐门成。旌别寒松茂，摧残冻芋萌。飘飖无限思，料峭有余清。舞袂朝犹湿，吟窗夜自明。色疑侵两鬓，光欲眩双睛。曭晃千林晓，潺湲万壑晴。江梅含故态，山鸟弄新声。雅与诗情惬，应怜病骨轻。浇肠一杯酒，风力斗峥嵘。","dynasty":"宋代","title":"和袁望回春雪"}
{"author":"王之道","content":"偶因青鸟送幽寻，翠壁苍崖白日阴。三扣石扉人不识，满山松竹自悲吟。","dynasty":"宋代","title":"游毛公洞六首"}
{"author":"王之道","content":"是行犹及豫章春，闻说逢迎有故人。倾盖为君殊快意，掺祛令我重伤神。向阳花木初开叶，得雨蛟龙已转身。江上新晴应更好，绿杨如幄草如茵。","dynasty":"宋代","title":"送许判官志仁"}
{"author":"王之道","content":"市井从东州，水竹自西府。我来与公偕，槃礴日欹午。从容河底鱼，乐哉得其所。此意与谁论，相看默无语。","dynasty":"宋代","title":"和因老游水寨府治东轩二首"}
{"author":"王之道","content":"强插梨花做小春，风前诗思有余清。路逢野老那知姓，耳听幽禽自唤名。岁晚山林松桧色，天寒关塞鼓鞞声。枕流潄石君无笑，我欲岩居学子荆。","dynasty":"宋代","title":"次韵子厚弟小春偶成"}
{"author":"王之道","content":"公望岩岩映广东，曲江重见旧家风。威行草木霜争肃，春到湖山雪自融。至喜此心鱼鸟共，去思前日吏民同。从今不复忧兵火，却敌如公笑语中。","dynasty":"宋代","title":"和连圣举呈张彦智"}
{"author":"王之道","content":"晓日挂林麓，秋风入涧阿。野禽飞自语，田父笑相过。村畽仓箱富，山蹊芋栗多。一鞭聊策蹇，驰上小罗坡。","dynasty":"宋代","title":"广济道中"}
{"author":"王之道","content":"谁似樊侯哲且明，解将勋业佐中兴。自怜汩没毛锥子，空对东风咏使能。","dynasty":"宋代","title":"和历阳守张仲智观梅五首"}
{"author":"王之道","content":"吴江枫。吴江风。索索秋声飞乱红。晚来归兴浓。淮山西，淮山东。明月今宵何处同。相寻魂梦中。","dynasty":"宋代","title":"长相思"}
{"author":"王之道","content":"老来无柰懒，春至不胜情。万石嗟遗迹，双鱼谢寄声。压花朝雨重，酾酒夜泉鸣。细把君诗读，冰壶表里清。","dynasty":"宋代","title":"和刘与可二首其一"}
{"author":"王之道","content":"永叔爱清颍，明仲乐阳羡。投老获所归，为计亦良便。何如强健时，从官山水县。升虚得吉卜，怳若地祗荐。曾侯卿相种，才业固邦彦。而况盛德后，世祀乃天眷。式古吾畏友，被命按邮传。来归自濠梁，访我出诗卷。为言有华宗，畴昔无半百。相逢遂相喜，笑语至舞抃。其家负家山，山水家可恋。松篁递森列，冈恋互萦转。台池及花草，高下焖明绚。粲然图一幅，规抚坐中见。予尝赋此诗，好事敢独擅。纵横一千字，把玩不知倦。桐庐在何许，东望眼欲眩。子陵亦往矣，钓漱清练练。家山亘今昔，昔隐今始现。彼美曾侯贤，何当睹岩电。","dynasty":"宋代","title":"曾钦道家山图"}
{"author":"王之道","content":"韩生画马有家法，胸中骅骝不可计。酒酣试作姜子牙，怳若当年钓清渭。","dynasty":"宋代","title":"赠羽流韩洞章"}
{"author":"王之道","content":"下马邮亭忽喟然，数间茅屋起孤烟。山花狼藉余无几，断送归心起杜鹃。","dynasty":"宋代","title":"和徐季功舒蕲道中二十首"}
{"author":"王之道","content":"夜听檐声翻急雨，想见膏润均率土。先生休戚共斯民，忧在惔焚非惮暑。人情类被饥所移，我尔相望自甘苦。宁从祷旱身暴日，肯对驱蝗歌侑俎。用心何独追老杜，大庇寒儒欢广宇。要令匹夫被惠泽，上致吾君尧舜数。嗟予粪配伏邱壑，尺短寸长无足取。洊蒙珠玉过称杨，丈夫殆以气相许。","dynasty":"宋代","title":"和董令升喜雨用前韵"}
{"author":"王之道","content":"万顷玻瓈水浸空，台前佳色咏难穷。倚栏人在烟霞外，落笔诗成笑语中。属句畏惭非孟子，供欢端合有车公。解将能否分优劣，过眼昭然向与雄。","dynasty":"宋代","title":"能赋台"}
{"author":"王之道","content":"今夕知何夕，相逢莫漫愁。凉颸开北牖，新月挂西楼。重惜经年别，贪延数刻秋。明朝河汉隔，西向望牵牛。","dynasty":"宋代","title":"次韵鲁如晦七夕"}
{"author":"王之道","content":"醉眼昏昏午倦开，不堪诗债苦相催。清香自是蠲烦药，为折霜蕤一朵来。","dynasty":"宋代","title":"追和东坡梅花十绝"}
{"author":"王之道","content":"晓来飞雪缀林端，冰玉肌肤巧耐寒。折得一枝红半吐，自挼香蘂当朝餐。","dynasty":"宋代","title":"梅花十绝追和张文潜韵"}
{"author":"王之道","content":"我倅安丰日，君来自历阳。交随分彼此，邂逅及行藏。精义通玄易，微言妙老庄。刹那今十稔，叹仰未能忘。","dynasty":"宋代","title":"历阳倅蒙庵郑公卒於位记岁在丁丑与仆有交承"}
{"author":"王之道","content":"雨溟濛。年年今日，农夫共卜新丰。登高随处好，银瓶突兀，南峙对三公。真珠D54C露菊，更芙蓉、照水匀红。但华发衰颜，不堪频鉴青铜。相逢。行藏休借问，且徘徊，目送飞鸿。十年湖海，千里云山，几番残照凄风。蟹螯粗似臂，金英碎、琥珀香浓。请细读离骚，为君一饮千钟。银瓶、三公，皆山名。","dynasty":"宋代","title":"凤箫吟（和彦时兄重九）"}
{"author":"王之道","content":"拄颊看西湖，屡对纶巾岸。江上相从醉万山，六见年华换。君唱我当酬，我醉君休管。明日醒时小艇东，莫负传书雁。","dynasty":"宋代","title":"卜算子（和兴国守周少隐饯别万山堂）"}
{"author":"王之道","content":"庭院雨余秋意晚。一阵风来，到处清香遍。把酒对花情不浅。花前敢避金杯满。薝卜酴醿虽惯见。常恨搀先，不是君徒伴。莫把龙涎轻斗远。流芳肯逐炉烟断。","dynasty":"宋代","title":"蝶恋花（和王冲之木犀）"}
{"author":"王之道","content":"碧雾暗消香篆半。花影穿帘，厌浥苍苔院。鸂鶒一双塘水暖。浮沈时近垂杨岸。雨过不知春事晚。但怪朱唇，得酒红潮面。野蔌山肴三四盏。携尊更向花前看。","dynasty":"宋代","title":"蝶恋花（和张文伯海棠）"}
{"author":"王之道","content":"玉子纹楸频较路。胜负等闲，休冶黄金注。黑白斑斑乌间鹭。明窗净几谁知处。偪剥声中人不语。见可知难，步武来还去。何日挂冠宫一亩。相从识取棋中趣。","dynasty":"宋代","title":"蝶恋花（和鲁如晦园棋）"}
{"author":"王之道","content":"曾向水边云外见。争似霜蕤，照映苍苔院。檀口半开金袅线。端相消得纶巾岸。点缀南枝红旋旋。准拟杯盘，日向花前宴。飞雪飘飘云不卷。何人览镜凭阑看。","dynasty":"宋代","title":"蝶恋花（和鲁如晦梅花二首）"}
{"author":"王之道","content":"杏靥桃腮俱有B276。常避孤芳，独斗红深浅。犯雪凌霜芳意展。玉容似带春寒怨。分得数枝来小院。依倚铜瓶，标致能清远。淡月帘栊疏影转。骚人为尔柔肠断。","dynasty":"宋代","title":"蝶恋花"}
{"author":"王之道","content":"微雨斑斑，晕湿海棠，渐觉燕脂红褪。迟日短垣，娇怯和风，摇曳一成春困。玉软酴酥，扶不起、晚妆慵整。愁恨。对佳时媚景，可堪重省。曾约小桃新燕，有蜂媒蝶使，为传芳信。西蜀杜郎，东坡苏老，道也道应难尽。一朵风流，雅称且、凤翘云鬓。相映。眉拂黛、梅腮弄粉。","dynasty":"宋代","title":"宴山亭（海棠）"}
{"author":"王之道","content":"晓日彤墀，春风黄伞，天颜咫尺清光。恩袍初赐，一时玉质金相。济济满廷鹓鹭，月卿映、日尹星郎。鸣鞘绕，锦鞯归路，醉舞醒狂。追随宝津琼苑，看穿花帽侧，拂柳鞭长。临流夹径，参差绿荫红芳。宴罢西城向晚，歌呼笑语溢平康。休相恼，争揭疏帘，半出新妆。","dynasty":"宋代","title":"庆清朝（追和郑毅夫及第后作）"}
{"author":"王之道","content":"春睡起。金鸭暖消沈水。笑比梅花鸾鉴里。嗅香还嚼蕊。琼户倚来重倚。又见夕阳西坠。门外马嘶郎且至。失惊心暗喜。","dynasty":"宋代","title":"谒金门（追和冯延已）"}
{"author":"王之道","content":"雨晴烟渚白鸥乱，风过霜林红叶稀。独步幽吟心正苦，却怜明月照人归。","dynasty":"宋代","title":"独步"}
{"author":"王之道","content":"天庭丹熟在何时。铅汞适投机。四海方思霖雨，未容驾鹤先飞。当年今日，谪仙初降，庭露E661E661。愿对良辰好景，称觞为醉芳菲。","dynasty":"宋代","title":"朝中措（董令升待制生日）"}
{"author":"王之道","content":"露竹舒新绿，风荷递暗香。谁家池馆睡鸳鸯。还有玉相对、坐传觞。角簟清冰滑，纱厨薄雾凉。晚来行雨过巫阳。强整罗衣临镜、学宫妆。","dynasty":"宋代","title":"南歌子（书所见）"}
{"author":"王之道","content":"风梢摇落雪飞花，谁传江梅到我家。曾把数枝分暗馥，要催群卉助光华。高吟两绝那容继，胜赏双清蔑以加。春不世情应委曲，十年留滞在天涯。","dynasty":"宋代","title":"酬章序臣二首"}
{"author":"王之道","content":"日暖风轻昼睡余，海棠娇褪玉肌肤。杨花也似知人意，来趁飞红入座隅。","dynasty":"宋代","title":"含山驿中"}
{"author":"王之道","content":"欲去未成去，朔风鸣怒涛。片帆洲外举，列岫雾中高。竹屋雨沾被，纸窗寒透袍。遥应望归艇，向夕走儿曹。","dynasty":"宋代","title":"和子远春江用老杜韵"}
{"author":"王之道","content":"残雪笼晴作冫互寒。北风吹浪过前滩。远山云气尚漫漫。睡起阳乌窥破牖，坐怜香雾蔼雕盘。一尊聊佐旅中欢。","dynasty":"宋代","title":"浣溪沙（阻风铜陵，追和东坡游泗州南山韵）"}
{"author":"王之道","content":"春来何处无花木，偶向招提见君独。一枝着雨湿红妆，便觉群芳自尘俗。嘤嘤幽鸟竞迁乔，皎皎系驹聊在谷。人生富贵会有日，莫以青云轻白屋。固应遗策暂驻马，况复过屠宜得肉。无心杜老吟不到，半醉杨妃睡难足。态浓意远谁得似，空想当年丽人淑。嗟予坎壈世所鄙，正坐甲壬无背腹。少甘糠籺老葵藿，自笑清癯类霜竹。看花把酒发浩叹，反复新诗三过目。伊池老人已仙去，千载东坡与西蜀。思之展转不可见，夜梦乘风跨黄鹄。朱唇翠袖妙今古，我欲宫商歌作曲。翻愁刻鹄难复工，唐突西施却成触。","dynasty":"宋代","title":"定慧院海棠追和东超呈虞季然陈德夫"}
{"author":"王之道","content":"福星台畔依红客，厌踏红尘穿紫陌。涌金门外泛兰舟，两岸融融春水拍。隔浦笙歌寄幽思，向阳花柳饶春色。六桥突兀披丹青，千佛森罗眩金碧。登临肯作怀古愁，志在云台书竹帛。须臾饮散晚风号，却扫阴霾生桂魄。","dynasty":"宋代","title":"上元后漕幕同僚二十八人会饮於西湖登千佛阁"}
{"author":"王之道","content":"花影到酴醿，风过玉卮摇碧。坐上酒豪诗敌，尽骑鲸仙客。主人名姓在金瓯，归去定前席。要见碧桃千岁，看壶中春日。","dynasty":"宋代","title":"好事近（王昭美生日）"}
{"author":"王之道","content":"肠断江城敛暮烟，一声清笛短亭前。扬舲共喜风初转，戏彩当期月正圆。水落双溪和石出，霜余叠嶂与云连。令人暗想昭亭路，屈指归来又四年。","dynasty":"宋代","title":"和秦寿之中秋玩月三首"}
{"author":"王之道","content":"四海皆兄弟，三界是道场。果且无彼我，安用分封疆。胡公历阳来，气焰何可当。威严走邸吏，不露太守章。锦衣荣会稽，暮雨成高唐。观望改侪辈，鸡群鹤昂昂。斯民苦兵火，有意哀劳伤。岂无九转丹，为助千金方。古来记循吏，不称苟道将。杀弟自取酷，防人人所防。子潜去少室，渊明恋柴桑。出处虽异事，一梦归黄粱。昔日骨己朽，伤哉今也亡。邶国歌柏舟，曹风赋鹈梁。秋来河伯喜，未睹若与洋。大小自有见，一笑还两忘。我生分每越，泉石成膏肓。弃遗等麟角，空虚漫龟肠。常欲埋车轮，除奸继张纲。召此人气和，致彼天时康。语之有暇矣，未窥夫子墙。理所不可及，马腹徒鞭长。讵知王者师，异日韩张良。愿言三顾庐，卧龙起南阳。","dynasty":"宋代","title":"有荐胡仁叔为历阳令者仁叔以诗送知己暇日杨德润录以示予因次其韵"}
{"author":"王之道","content":"一檐冬日送清温，疏竹萧萧覆短垣。来就老僧同曝背，不妨危坐默无言。","dynasty":"宋代","title":"题许市接待院壁"}
{"author":"王之道","content":"南僧如竹{上竹下韦}，在处即成林。虽去常人发，不异常人心。邈哉端上人，所得趣向深。云泉香火里，日夕长苦吟。为我有时名，踏雪来相寻。相寻缘底事，论诗复鸣琴。我是折腰吏，衣带尘土侵。何以谢吾师，恨无虞师金。","dynasty":"宋代","title":"赠僧辨端"}
{"author":"王之道","content":"饯别宜有酒，我无一杯潄君口。送行当以赆，我无一物藉我手。与君意气真相知，君尝谓予可言诗。独有诗句堪送别，欲赋复止空嗟咨。送君胡为三叹息，文酒从今失三益。干戈日寻雅道衰，吾徒一别真可惜。问君四海无家归，飘然此去将何之。答云南阳善城守，屡以孤垒攘重围。我今欲往诚有以，主帅好贤同邑里。辎车傥许载病翁，长策犹能靖多垒。骐骥君看伏枥姿，发虽种种心不衰。胸中之奇老未吐，忍死山谷甘寒饥。君不见元龙豪气真磊落，卧见许生自旁若。时危康济乃丈夫，问舍求田匪余乐。又不见越石夜半闻鸡鸣，披衣起舞贺友生。风尘澒洞四海乱，英雄攘臂收功名。古人相期盖如此，岂效世间儿女子。出门惘惘色可怜，君亦为之殊可鄙。壮君此语胆忽张，群忧散尽增激昂。西风猎猎天落霜，千山凋林松桧苍。寒菊始花黄且香，高空无云老鵰翔。登山临水秋兴长，行人欲行送者伤。我独不复伤，知君壮志殊未央。为君援笔写长句，一洗古今离别肠。","dynasty":"宋代","title":"送管养正长歌"}
{"author":"王之道","content":"云影曈昽雨弄晴，山头小立听溪声。不惊赤日雷霆吼，但怪青天雪雹鸣。气逼衣裳秋暑薄，光摇林薮午风轻。法身清净元无垢，何用临流更濯缨。","dynasty":"宋代","title":"题四祖山瀑泉亭"}
{"author":"王之道","content":"春来谈笑数追陪，多谢传杯不放杯。醉里狂言应可笑，问春归去几时回。","dynasty":"宋代","title":"和秦寿之春晚偶成八绝"}
{"author":"王之道","content":"娜婀风前竹，空蒙雨外山。孤云心共远，短艇兴俱还。酒有双莲胜，诗无一字閒。因君成怅想，时到梦魂间。","dynasty":"宋代","title":"逍遥堂二首"}
{"author":"王之道","content":"欲识吾君圣与仁，泽流寰海众熙春。两淮饥馑方移粟，六辔驰驱不惮勤。","dynasty":"宋代","title":"和徐季功舒蕲道中二十首"}
{"author":"王之道","content":"多谢苍头语我来，恍如相见笑相陪。新诗高妙梅清绝，展读花前病眼开。","dynasty":"宋代","title":"和章序臣梅花二首"}
{"author":"王之道","content":"买山荷叠钱，照天水开府。幽花有余香，谁复为贾午。胜名须斯人，清游更何所。临深未能还，我俗作危语。","dynasty":"宋代","title":"和因老游水寨府治东轩二首"}
{"author":"王之道","content":"说诗人去想云车，千古青岩倚碧虚。训诂未容端拜议，一言聊复问关雎。","dynasty":"宋代","title":"游毛公洞六首"}
{"author":"王之道","content":"拍天湖水注东关，水外渔舟破浪还。谁似老僧閒有味，清风一榻面佳山。","dynasty":"宋代","title":"和陈勉仲四首"}
{"author":"王之道","content":"公望岩岩映广东，曲江重见旧家风。威行草木霜争肃，春到湖山雪自融。至喜此心鱼鸟共，去思前日吏民同。从今不复忧兵火，却敌如公笑语中。","dynasty":"宋代","title":"和连圣举呈张彦智"}
{"author":"王之道","content":"一抨兰若复谁家，坐见羲和下日车。燥吻未濡莲社酒，枯肠空搅玉川茶。摇风绿竹初翻箨，过雨红葵甚放花。得句至今频示我，安能郁郁久兹耶。","dynasty":"宋代","title":"和因上人三首其一"}
{"author":"王之道","content":"下马邮亭忽喟然，数间茅屋起孤烟。山花狼藉余无几，断送归心起杜鹃。","dynasty":"宋代","title":"和徐季功舒蕲道中二十首"}
{"author":"王之道","content":"雨濛濛。日昽昽。洗出远山三四重。分明眉黛浓。野桥西，官路东。小驿夜凉风入松。梦魂谁与同。","dynasty":"宋代","title":"长相思其一相山集题作恨别"}
{"author":"王之道","content":"出户喜折屐，江天来翠岑。看云忘久立，待月动微吟。关塞重回首，简编劳系心。琴中有山水，应解遇知音。","dynasty":"宋代","title":"中秋"}
{"author":"王之道","content":"麻叶蓬蓬小麦肥，杨花风里杜鹃啼。故园尚阻归来赋，惭愧东坡雨一犁。","dynasty":"宋代","title":"乌江道中闻杜鹃有感"}
{"author":"王之道","content":"庭閒人静鸟窥帘，坐对文书亦倦拈。春旱正须三尺雨，江湖宁放老蛟潜。","dynasty":"宋代","title":"和徐季功舒蕲道中二十首"}
{"author":"王之道","content":"高车西去忽逾旬，坐想登临得句频。杨柳阴交山径晚，酴醾香满驿亭春。吟余扫壁时挥翰，醉里投床任吐茵。闻说归来欢喜甚，故人相遇是诗人。","dynasty":"宋代","title":"和孔纯老按属邑二首"}
{"author":"王之道","content":"后来模楷复何人，千载风流郭泰巾。欲睹诗豪兼草圣，一尊聊发洞庭春。","dynasty":"宋代","title":"和富公权宗丞十站"}
{"author":"王之道","content":"历水分攜十六年，相逢须鬓尽苍然。喜君宦况新来好，许我交情老更坚。小雨送行春溜急，长杨留别午阴圆。画船插帜澄江远，回首风帆指绣川。","dynasty":"宋代","title":"送秦德久守安丰"}
{"author":"王之道","content":"一霎轻云过雨，半稿新绿横舟。梅花池馆暗香浮。酒入朱唇红透。有恨尤怜别恨，多愁不惯春愁。舞余何惜更迟留。肠断断肠更后。","dynasty":"宋代","title":"西江月·一霎轻云过雨"}
{"author":"王之道","content":"不敢搘筇问起居，虑烦炰脍破兵厨。杜门终日无人顾，新竹墙头出万夫。","dynasty":"宋代","title":"和孔纯老别邻居钱进之醉寝留题"}
{"author":"王之道","content":"照蔀辉辉碧夜光，贫儿那复苦悲凉。得鱼始信筌无用，斲垩终期鼻不伤。我类槁苗犹欠雨，君同修竹饱经霜。诗成病眼昏加涩，欲写还忧细作行。","dynasty":"宋代","title":"和张咏老知县"}
{"author":"王之道","content":"朝日不受雾，晴光似晖晖。忽然快我心，清风为解围。坐见九里松，旌幢碧相依。天竺了在望，上有祥云微。西湖一千顷，圆荷覆青衣。轻舟况游览，往往俗客稀。幸及新雨霁，欣逢露初晞。水光与山色，高低映郊畿。佳哉气葱郁，观阙何巍巍。谁云门庭远，咫尺承天威。诸公萃俊杰，高论玉尘挥。载酒旨且多，不醉无庸归。余欢到献酢，滟滟双鸳飞。新诗烂锦段，想见劳心机。顾我虽百拙，续貂重相违。明年若重来，种种当如几。","dynasty":"宋代","title":"次韵同年蔡仲平察院游西湖"}
{"author":"王之道","content":"老矣诗才欠壮观，羡君閒燕富清欢。染羹早厌夸鼋指，食肉应宜谢马肝。送客篇章堪寄远，论文杯勺自驱寒。扁舟近过池头否，百丈西南水欲乾。","dynasty":"宋代","title":"和闾必志见寄韵"}
{"author":"王之道","content":"我生事幽讨，尘埃良独难。朅来舒蕲游，登临每长叹。如何胜绝境，佛屋多所安。大哉慈悲力，神功助劖刓。住处未易言，小道亦可观。五祖古名刹，楼台倚巑岏。崎岖六七里，萦纡三百盘。悬崖擢青士，夹道罗苍官。飞泉响环玦，幽芳馥沉檀。我来及新霁，千峰碧玉攒。忽闻杞犬吠，旋觉壶天宽。水声擢午暑，岚气生晚寒。心目快开豁，腰脚嗟蹒跚。看云更支筇，披风少凭栏。欲营五亩宫，它年寄衰残。试烦问祖师，莫作非意干。","dynasty":"宋代","title":"五祖山"}
{"author":"王之道","content":"绛跗檀口映冰肌，踏雪来看带雪枝。一见遂能消鄙恡，汝南谁敢忽牛医。","dynasty":"宋代","title":"追和东坡梅花十绝"}
{"author":"王之道","content":"螺头已荷兼三和，凤髓何须贵八珍。多谢邦君怜不饮，只将诗句巧争新。","dynasty":"宋代","title":"酬孔纯老送海错三首"}
{"author":"王之道","content":"不见陈夫子，依稀四载余。云亡前日信，报葬几时书。玉轴千篇在，牙签万卷储。九原应有恨，新第落成初。","dynasty":"宋代","title":"哀陈夫子"}
{"author":"王之道","content":"岷峨何处在目前，怳惚万里惟心田。道人遐想对缣素，毫端亹亹生云烟。不烦扪参更历井，坐见紫翠摩苍天。崔嵬绝顶明积雪，崎岖幽涧萦流泉。当时神禹导江处，随山刊木知何年。竹斋言语妙天下，山情水思何绵绵。想当落笔快挥扫，精神如到岷峨巅。师诚乞诗我丐画，不然无用徒相煎。","dynasty":"宋代","title":"赠坚上人"}
{"author":"王之道","content":"咿喔邻鸡夜同阑，晓风骄挟晓霜寒。吹灯强取残书读，拨火重寻远信看。绿蚁已应浮腊瓮，青丝行复送春盘。旅怀欲倩高鸿寄，凭仗新诗付笔端。","dynasty":"宋代","title":"夜泊官牌夹口大风追和陈去非岁晚感怀"}
{"author":"王之道","content":"迟日轻风过雨天，笑声何处送秋千。清明已逼长安近，寄语先生快着鞭。","dynasty":"宋代","title":"和卞养直见示三绝简圣书"}
{"author":"王之道","content":"师去无为十五年，重来猿鹤亦忻然。此生不负今朝祝，冀结龙华会里缘。","dynasty":"宋代","title":"和天衣聪老五首"}
{"author":"王之道","content":"江向西陵势渐平，万山环合翠峥嵘。须知楚国尝为塞，不为涪翁浪得句。人若此贤真俊杰，楼还旧观焕神明。临风每听滩声咽，似怨张仪作暮横。","dynasty":"宋代","title":"寄题峡州楚塞楼"}
{"author":"王之道","content":"门前溪水绿萦回，风轂无边费剪裁。待与东君写春色，好教红紫一时开。","dynasty":"宋代","title":"和魏定父早春十首"}
{"author":"王之道","content":"花前愿步溅狂澜，花外扶疏竹数竿。带雪精神清更好，冰肌元惯朔风寒。","dynasty":"宋代","title":"梅花十绝追和张文潜韵"}
{"author":"王之道","content":"敢负交游素所期，自怜衰滞使君疑。向来兵火亦何久，此去功史应水迟。诗似清风宜我慰，心如白水欲谁欺。扁舟傥赴相从约，江北江南笑有辞。","dynasty":"宋代","title":"和何希渊韵"}
{"author":"王之道","content":"酪浆冷浸金盘粉。玉友浮新酝。如君真是酒中仙。一斗百篇、吟到小池莲。清风拂拂来纨素。独擅江南步。红裙无用妒芳姿。且把绿罗、争学画长眉。","dynasty":"宋代","title":"虞美人（和孔倅郡斋莲花）"}
{"author":"王之道","content":"青青原上草，初和殆毫芒。迩来没蓬蒿，似有三尺强。春晖主发生，万物资余光。迟迟虽不暴，萋萋自能长。条风与谷雨，其功固难量。予尝优劣之，岂得相辈行。大哉发生恩，欲报不可偿。东野古纯考，作诗本肝肠。怀亲感春晖，义见游子章。凯风亦远矣，此道何茫茫。惟余东野诗，千古遥相望。张公雷江人，鸡群鹤昂昂。冰鱼与冬笋，志慕孟与王。结庐守松楸，至行称淮乡。我不识君面，因诗得其详。","dynasty":"宋代","title":"因纳上人寄题望江张氏春晖亭诗"}
{"author":"王之道","content":"重门掩松篁，杰阁戛霄汉。溪流水晶软，石栈云母粲。清游不可失，微劳敢言惮。斜阳无相催，我欲濯尘汗。","dynasty":"宋代","title":"四面山午饭澡雪尘土往太湖二首"}
{"author":"王之道","content":"去年夏六月，我来自临安。滂沱一夜雨，原隰俱瀰漫。挽仰忽再秋，秋旱亩浍乾。嘉谷槁垂尽，万口空长叹。我从相山来，朝云起巑屼。油然遍寰宇，半道濡征鞍。亭午至君家，檐声落惊湍。诘旦视大田，青青已堪看。会见百室盈，陋巷饱一箪。何独解君忧，我心其少宽。袭芳富卉木，秋炎苦摧残。何叶顿欣荣，秀色良可餐。带宜置尊酒，一洗儒生酸。我虽不解饮，醒狂佐君欢。","dynasty":"宋代","title":"秋日访程元明喜雨而作"}
{"author":"王之道","content":"十里南溪路，思君一望间。黄花秋色老，红叶露痕殷。似说亲朋集，遥知杖屡閒。徘徊松径晚，踏破紫苔斑。","dynasty":"宋代","title":"和魏定父"}
{"author":"王之道","content":"坐想云烟走笔端，夜哦佳制老忘寒。一时思致追长庆，千载风流识建安。接武尚稽班玉笋，昂霄终合待金銮。自怜衰退无新语，捧腹还君醉眼看。","dynasty":"宋代","title":"次韵张进彦见寄二首"}
{"author":"王之道","content":"抖擞空肠一字无，下邳能复异时书。中兴正欲平骄寇，莫若相如赋子虚。","dynasty":"宋代","title":"和戴禹功幕府归来三首"}
{"author":"王之道","content":"红斗风桃，绿肥烟草，杨柳春暗重门。五陵佳兴，酿酝付芳尊。窈窕笙箫丛里，金猊篆、雾绕云粉。勾情也，歌眉低翠，依约鹧鸪村。人生须快意，十分春事，才破三分。况点检年时，胜客都存。更把馀欢卜夜，从彻晓、蜡泪流痕。花阴昼，朱帘未卷，犹自醉昏昏。","dynasty":"宋代","title":"满庭芳（元礼席上用少游韵）"}
{"author":"王之道","content":"小桥流水数家村，春入川原日自暾。马上不知岚气重，误惊征袖湿啼痕。","dynasty":"宋代","title":"下阁道中"}
{"author":"王之道","content":"不厮知名，怎奈向、前缘注定。一封书、便成媒娉。千里相从，恰似寻盟合姓。泥泞。尚隔个、轿儿难近。薄薄纱厨，小驿夜凉人静。红一点、暗通犀晕。花月多情，摇碎半窗清影。安稳。悄不知、人痛损。","dynasty":"宋代","title":"惜奴娇其一"}
{"author":"王之道","content":"买山荷叠钱，照天水开府。幽花有余香，谁复为贾午。胜名须斯人，清游更何所。临深未能还，我俗作危语。","dynasty":"宋代","title":"和因老游水寨府治东轩二首"}
{"author":"王之道","content":"平生最爱烟水閒，不知岁月磨江山。干戈七载厌奔走，清霜夜入飞蓬间。我家山水擅平远，未向郭熙见秋晚。惊鸿断处抹微云，野水尽头横翠巘。林塘绿净明拒霜，似与枫叶骄秋阳。东坡山谷妙言语，珠主倍增山水光。乱离记得承平日，政出多门事如发。伤心北猗归何时，园苑荒凉万年石。","dynasty":"宋代","title":"追和东坡郭熙秋山示王觉民"}
{"author":"王之道","content":"枕缘睡熟来魂梦，衣为酣频带酒痕。多事长红兼短白，雨余相倚映江村。","dynasty":"宋代","title":"秋日即事二首"}
{"author":"王之道","content":"人言会饮辰嫌酉，我为求医日问除。老去谁能遵百忌，秋来只欲上三书。","dynasty":"宋代","title":"秋日野步和王觉民十六首其十五"}
{"author":"王之道","content":"笑中声远。走向曲房花树畔。拥在尊前。顿觉春温却夜寒。愿酬心满。只得教伊频劝盏。缓唱何妨。贴体衫儿扑扑香。","dynasty":"宋代","title":"减字木兰花"}
{"author":"王之道","content":"抖擞空肠一字无，下邳能复异时书。中兴正欲平骄寇，莫若相如赋子虚。","dynasty":"宋代","title":"和戴禹功幕府归来三首"}
{"author":"王之道","content":"嫩萼犹封绿，繁英已醉黄。雨余三径晚，秋到一枝香。滴滴盈朝露，晖晖映夕阳。何妨浮玉斚，共醉木兰堂。","dynasty":"宋代","title":"追和李义山赋菊二首"}
{"author":"王之道","content":"偶然来赋瓦梁行，乱后欣闻醉客声。村戍火明人指路，江城风静夜鸣钲。对床听雨他时念，拨火哦诗此意清。闻说鱼轩还枳里，先生应合暂归耕。","dynasty":"宋代","title":"用东坡赠晁新城韵呈朱乌江"}
{"author":"王之道","content":"行县归来赋陟冈，青梅应快一樽尝。诗成妙墨挥张圣，酒到高歌发楚狂。夹道野花围叔障，两行官妓簇桥梁。嗟予贫悴跧蓬荜，不及郊迎笑举觞。","dynasty":"宋代","title":"和孔纯老归自属邑三首"}
{"author":"王之道","content":"翠盖亭亭水满塘，六铢新制带天香。晚来扶洗娇无力，尽斗冰肌不斗妆。","dynasty":"宋代","title":"和赵积中白莲三首"}
{"author":"王之道","content":"故园鹎鵊久催耕，休恋公田秫与秔。别恨久随黄耳去，归心应望白云生。干戈丛里三书考，春夏交来几闭城。我亦蓝田负丞者，相从何日赋渊明。","dynasty":"宋代","title":"历阳寄定城尉彦逢弟"}
{"author":"王之道","content":"一别清风北牖，几番明月西楼。断肠千里致书邮。借问近来安否。归路淮山过雨，归舟江水澄秋。佳人应已数程头。冷拟到家时候。","dynasty":"宋代","title":"西江月"}
{"author":"王之道","content":"晚来何所喜，急雨洗新秋。幸遂登高赋，应容遇胜留。藕花明远近，鸥鸟任沉浮。不用挥纨扇，何妨醉玉舟。","dynasty":"宋代","title":"秋日即事三首"}
{"author":"王之道","content":"出车何日劳师还，二圣归来喜见颜。乞得此身终芰制，乱山茅屋两三间。","dynasty":"宋代","title":"和历阳守张仲智观梅五首"}
{"author":"王之道","content":"谁似樊侯哲且明，解将勋业佐中兴。自怜汩没毛锥子，空对东风咏使能。","dynasty":"宋代","title":"和历阳守张仲智观梅五首"}
{"author":"王之道","content":"岩电晶荧君未老。看看门外锋车到。一点眉间黄色好。人尽道。从今次第登三少。左右青娥来巧笑。注唇涂额新妆了。斜插梅花仍斗妙。歌窈窕。醉来容我相嘲傲。","dynasty":"宋代","title":"渔家傲·岩电晶荧君未老"}
{"author":"王之道","content":"焚香读易欲何求，只恐西邻未识丘。千里交游思命驾，一龛灯火喜逢秋。胸中云梦应无算，天上风雷得遍搜。莫问明时老岩壑，伊周元不羡巢由。","dynasty":"宋代","title":"丽泽堂"}
{"author":"王之道","content":"蔡水西来，于门南峙，天波拥入华楹。芝兰争秀，难弟遇难兄。欲说随龙雨露，庆千载、河海初清。良辰好，榴花照眼，绿柳隐啼莺。君恩，隆横赐，冰桃火枣，来自蓬瀛。正雾横玉篆，泉泻金鲸。四座香和酒泛，对妙舞、弦索铿E639。椿难老，年年今日，论报祝长生。","dynasty":"宋代","title":"满庭芳（代人上高太尉，时在太学）"}
{"author":"王之道","content":"西去方祈谷，东来适佩萸。凄风梧脱叶，积雨稻生蚨。诗骨寒岩木，禅心古庙炉。莫将明月句，容易谒姑苏。","dynasty":"宋代","title":"送浮屠善慧东游"}
{"author":"王之道","content":"石润占梅雨，山寒应麦秋。清风鸣翠篠，疏雨湿红榴。古驿苔封砌，芒城柳映楼。高吟一瓯茗，聊为故人留。","dynasty":"宋代","title":"题黄梅驿舍壁间"}
{"author":"王之道","content":"静中真乐全吾天，勿轻舍已芸人田。甜均食蜜无中边。浊醪粗饭自不恶，那能问命推行年。","dynasty":"宋代","title":"酬秦寿之见赠三首"}
{"author":"王之道","content":"苍髯绿发三四椽，茅斋高下轻且轩。清风入夜可人意，来与夫子调朱弦。连日秋阴荡残暑，抖擞烦襟欲轻举。简编灯火置勿论，且快蛟龙得云雨。","dynasty":"宋代","title":"和王觉民民松轩诗"}
{"author":"王之道","content":"一叶黄梅雨，潺潺过麦秋。昏沉浑似醉，憔悴不禁愁。渠溢门庭淖，园荒草树稠。乍晴酬绝唱，何幸对风猷。","dynasty":"宋代","title":"呈蔡元德二首其二"}
{"author":"王之道","content":"一水濡须百里间，举头遥见水西山。微波不动又终日，安得扁舟送我还。","dynasty":"宋代","title":"吴兴舟中有作"}
{"author":"王之道","content":"何日清游继大苏，扁舟东去泛西湖。欲将景物和诗句，写作钱塘伟观图。","dynasty":"宋代","title":"和陈勉仲四首"}
{"author":"王之道","content":"水外山光淡欲无。堤边草色翠如铺。绿杨风软鸟相呼。牛蒡叶齐罗翠扇，鹿黎花小隘真珠。一声何处叫提壶。","dynasty":"宋代","title":"浣溪沙（春日）"}
{"author":"王之道","content":"子美不应花解恼，次公何必酒而狂。知君颇负风流债，安得司空惯窃香。","dynasty":"宋代","title":"春日书事呈历阳县苏仁仲八首"}
{"author":"王之道","content":"猛风吹雨暮江头，烟草微茫一片愁。双鲤不来无处问，欲寻归路转悠悠。","dynasty":"宋代","title":"春日书事呈历阳县苏仁仲八首"}
{"author":"王之道","content":"两脚廉纤日脚微，秋阴犹暗北山隆。莫言岩壑都无用，须信风云会有期。邂逅醉乡还自适，周旋诗社好相规。黄华又报重阳近，想见迟迟去鲁时。","dynasty":"宋代","title":"和魏定胸部被檄还无为"}
{"author":"王之道","content":"人似平原字亦颜，诗成长在笑谈间。试看落笔云烟疾，难放摇春草木閒。美俗未容窥制锦，劝耕聊得伴行山。惭将郑腊酬荆璞，无怪年时债未还。","dynasty":"宋代","title":"和陈勉仲二首"}
{"author":"王之道","content":"翠盖千重，青钱万叠，雨余绿涨银塘。藕花无数，高下斗芬芳。浑似华清赐浴，温泉滑、洗出真香。何妨更，合欢连理，高压万芝祥。风流，贤太守，当年奏瑞，盛事名堂。好是琉璃池上，一片宫妆。况有薰风解愠，流霞泛、丝竹成行。依莲暇，联珠唱玉，应不愧金相。","dynasty":"宋代","title":"满庭芳（和王常令双莲堂）"}
{"author":"王之道","content":"残岁连人日，同云暗海涯。晨开才曭晃，暮集复交加。野色铺霜缟，秋光散玉葩。老夫僵不扫，稚子走争拿。皎洁欺梅萼，严凝禁草芽，饿彪迷旧宋，惊雁失圆沙。有客方夸酒，何人欲斗茶。南山歌禹甸，西国想毗耶。弄日乌薪熟，围风翠幙遮。岂知春霁好，万物动芳华。","dynasty":"宋代","title":"春雪和袁望回三首"}
{"author":"王之道","content":"门前溪水绿萦回，风轂无边费剪裁。待与东君写春色，好教红紫一时开。","dynasty":"宋代","title":"和魏定父早春十首"}
{"author":"王之道","content":"玉斝浮菖虎，金盘馈鱼泉鱼。研丹聊作厌兵符。何必城头一女、当千夫。雨过山如洗，风来草似梳。佳人不惯手谈输。却道如今重赌、选官图。","dynasty":"宋代","title":"南歌子"}
{"author":"王之道","content":"云涛霜巘正峥嵘，梦里清游觉尚惊。师到西湖如得句，不妨频寄老书生。","dynasty":"宋代","title":"送浮屠善慧"}
{"author":"王之道","content":"老怀归去几何年，吴越宗风久寂然。闻说近来狮子吼，应将驴脚问生缘。","dynasty":"宋代","title":"和天衣聪老五首"}
{"author":"王之道","content":"荀卿重无祸，老氏贵不辱。不辱非暂荣，无祸乃长福。咄哉名利场，甚矣身世梏。得侯方丐公，怀金未忘玉。经营蛾赴火，奔走虽嗜肉。方当从后搏，宁复念前覆。李斯悲黄犬，杨雄诮丹毂。二者倘胥失，万此亦何足。是理甚易知，允蹈君所独。使人之意销，岂止我心服。不贪子罕宝，属厌女宽腹。庶几闻高风，将遂变流俗。","dynasty":"宋代","title":"题李梦发知足斋"}
{"author":"王之道","content":"奔霆响空山，飞连挂绝壁。毛发忽森竖，精神共英特。平生丘壑姿，至此意颇适。何必游九华，龙眠自尤物。","dynasty":"宋代","title":"和魏桐城题三瀑泉赠汤洞卿其一"}
{"author":"王之道","content":"天际彩虹垂。风起痴云快一吹。原隰BC70BC70，春水更弥弥。布谷期从野鸟知。初霁卷帘时。巷陌泥融燕子飞。午醉醒来，红日欲平西。一碗新茶乳面肥。","dynasty":"宋代","title":"南乡子（寄和潘教授元宾喜晴）"}
{"author":"王之道","content":"一径封苔知雨足，贰车行县昔时迁。对花啜茗思春日，拂拭新诗益怅然。","dynasty":"宋代","title":"题苦竹寺海棠洞三首其三"}
{"author":"王之道","content":"春入花梢红欲半。水外绿杨，掩映笙歌院。霁日迟迟风扇暖。天光上下青浮岸。归去画楼烟暝晚。步拾梅英，点缀宫妆面。美目碧长眉翠浅。消魂正值回头看。","dynasty":"宋代","title":"蝶恋花（和张文伯魏园行春）"}
{"author":"王之道","content":"檐榴潺潺朝复暮。燕子衔泥，穿幕来还去。素锦青袍知有处。花光草色迷汀渚。春不负人人自负。君看流觞，只恁良宵度。厌浥小桃如泣诉。东风莫漫飘红雨。","dynasty":"宋代","title":"蝶恋花（和张文伯上巳雨）"}
{"author":"王之道","content":"今日富川滨，后夜E4D4江岸。千里西湖指顾间，未怕新年换。再见复何时，此意凭吟管。应有新诗当尺书，日望南来雁。","dynasty":"宋代","title":"卜算子"}
{"author":"王之道","content":"青腰似诧天公富，奔走风云。银界无痕。委巷穷山草木春。玉楼不怕歌茵湿，笑语纷纷。须放他们。醉里冰姿光照人。","dynasty":"宋代","title":"丑奴儿（对雪和彦逢弟）"}
{"author":"王之道","content":"逢人借问春归处。遥指芜城烟树。收尽柳梢残雨。月闯西南户。游丝不解留伊住。漫惹闲愁无数。燕子为谁来去。似说江头路。","dynasty":"宋代","title":"桃源忆故人（追和东坡韵呈曾倅子修三首）"}
{"author":"王之道","content":"不知春色归何处。但见茂林芳树。庭巷落花如雨。斗乱穿窗户。晚行溪上东风住。荷点青钱无数。蛱蝶飞来还去。错认花间路。","dynasty":"宋代","title":"桃源忆故人"}
{"author":"王之道","content":"南园最是花多处。门掩绿杨千树。别后几番风雨。碧藓侵苔户。侬家旧在郊西住。门外远山无数。谁道不如归去。咫尺长安路。","dynasty":"宋代","title":"桃源忆故人"}
{"author":"王之道","content":"依依杨柳青青草。攀断画桥春晓。风里落花如扫。莫厌寻芳早。酴醿芍药看来好。恰似江湖遗老。锦段荷□传到。愧乏琼瑶报。","dynasty":"宋代","title":"桃源忆故人（和张文伯送春二首）"}
{"author":"王之道","content":"流水细通何处。柳溪新雨。清风十里送篮舆，行不尽、山无数。一簇楼台窣堵。老僧常住。悬知俗客不曾来，门外苍苔如许。","dynasty":"宋代","title":"玉连环（题载安僧舍）"}
{"author":"王之道","content":"新篁初上箨龙陂。绿阴稀。绿阴稀。墙外石榴，花放两三枝。裙褶绛纱还半皱，追往事，惜佳期。流莺娇婉燕双飞。雨晴时。雨晴时。卢橘攒金，梅子更红肥。浊酒一杯从径醉，家纵远，梦中归。","dynasty":"宋代","title":"江城子（和彦时兄）"}
{"author":"王之道","content":"十里西畴马送曛，晚风依约度溪云。悬知今夜桃花雨，一洗焦枯慰使君。","dynasty":"宋代","title":"和子厚弟春日见寄三首"}
{"author":"王之道","content":"曾将燕石报琼华，别后哦诗愧莫涯。空腹但看长柄械，缓行何用短辕车。神驰邓步弥天葑，梦入朋豀夹径花。何日天台录药去，女仙迎笑饭胡麻。","dynasty":"宋代","title":"和韵寄董令升舍人"}
{"author":"王之道","content":"碧天无际，乍雨清烟霭，风开云月。人在南楼，剧谈胜咏，拥碧油旌节。银阙腾辉，冰轮驾彩，颢气资高洁。大星不见，更容萤火明灭。须烦翠杓琼杯，华笺象管，与我酬清绝。谁使琵琶声到耳，轻赋荻花枫叶。露脚斜飞，河阴低转，香篆环三杰。莫辞终日，舞腰重看回雪。","dynasty":"宋代","title":"念奴娇（和鲁如晦中秋）"}
{"author":"王之道","content":"羁栖无柰老而穷，又见徐卿马首东。快意一时荷叶雨，增明千里稻花风。高材合在云霄上，胜处能忘涧壑中。法护相从如问我，为言踪迹与君同。","dynasty":"宋代","title":"送徐季公运干罢任"}
{"author":"王之道","content":"萦风杨柳绿丝长，过雨桑麻沃以光。联骑不妨多载酒，看花无用更烧香。望穷岩电搜诗眼，愁转车轮感别肠。胜集清游定何处，它年曲水记流觞。","dynasty":"宋代","title":"春日郊行和郭希鲁二首"}
{"author":"王之道","content":"一样檀心半卷舒。淡黄衫子衬冰肤。细看全似那人姝。枕里芳蕤薰绣被，酒中余馥溢金壶。不须频嗅惹罗裾。","dynasty":"宋代","title":"浣溪沙（和陈德公酴醿）"}
{"author":"王之道","content":"嗟予少也戆无奇，才力而今老更衰。文阵异时逢大敌，犹能斩将复搴旗。","dynasty":"宋代","title":"和富公权宗丞十站"}
{"author":"王之道","content":"韨除聊复对江亭，樽酒相从一笑倾。那得此时仍此乐，况逢难弟与难兄。潺潺暮雨檐间溜，滑滑春泥柳外声。好在海棠红閤泪，向人悽怆益多情。","dynasty":"宋代","title":"上巳日阻雨和王冲之韵"}
{"author":"王之道","content":"浮光我家尉，近处惟高安。尝欲为亲择，敢作非意干。忆昔从东来，飞雪凌羁单。青春不可挽，明月裁齐纨。三釜竟何地，一囊今屡殚。我有醉翁吟，试从徽外弹。古人骨已朽，知音果哉难。挛拳抱枝蝉，未露先号寒。缅想江南山，瓊梳碧成攒。僧窗开南熏，俯仰天地宽。诗成有佳句，往往胜得官。","dynasty":"宋代","title":"闻蝉和彦时兄"}
{"author":"王之道","content":"小庭过雨莓苔滑。碧波滟滟池光阔。睡起□雕阑。不言神思闲。晚来调瑟罢。笑语秋千下。高枕绿杨风。隔帘花映红。","dynasty":"宋代","title":"菩萨蛮"}
{"author":"王之道","content":"带雨酴醿不自持，短垣高榭倚斜枝。野人莫觅丹青手，摹写春容一绝诗。","dynasty":"宋代","title":"和徐季功舒蕲道中二十首"}
{"author":"王之道","content":"公余槐柳转斜日，吏散鸟雀来空庭。康成书带可人意，坐见茸茸相对青。","dynasty":"宋代","title":"春日书事呈历阳县苏仁仲八首"}
{"author":"王之道","content":"春到梅梢日自和，动人芳气不须多。清肌瘦骨如冰玉，瘴雾那能柰子何。","dynasty":"宋代","title":"追和东坡梅花十绝"}
{"author":"王之道","content":"流水细通何处。柳溪新雨。清风十里送篮舆，行不尽、山无数。一簇楼台窣堵。老僧常住。悬知俗客不曾来，门外苍苔如许。","dynasty":"宋代","title":"玉连环/解连环题载安僧舍"}
{"author":"王之道","content":"十年放江湖，亲朋益疏散。不知跬步间，游览有奇观。因君寄新诗，心目益凄断。东城俯荻洲，下有鱼鸟乱。想见江南山，终日对书案。小立筇杖倚，兀坐葛巾岸。高情渺云外，竑议涉唐汉。嗟予衰且老，儿辈逼婚冠。岂复敢言诗，观诗重增叹。舂容来大轴，玩味起顽懦。穷愁欲谁知，富贵当自断。探虎愧吕蒙，思鲈抗张翰。别来能几时，鬓发暗凋换。养成杜甫懒，甘作元结漫。何当遂拂衣，疲马解韁绊。卜邻大期东，携酒日相看。","dynasty":"宋代","title":"次韵陈勉仲登群山观"}
{"author":"王之道","content":"迟日轻风过雨天，笑声何处送秋千。清明已逼长安近，寄语先生快着鞭。","dynasty":"宋代","title":"和卞养直见示三绝简圣书"}
{"author":"王之道","content":"欲去未成去，朔风鸣怒涛。片帆洲外举，列岫雾中高。竹屋雨沾被，纸窗寒透袍。遥应望归艇，向夕走儿曹。","dynasty":"宋代","title":"和子远春江用老杜韵"}
{"author":"王之道","content":"江梅清远。潇洒一枝尊俎畔。雪里风前。照水窥檐巧耐寒。多情美满。共饮自应渠酹盏。醉赏何妨。倾国天教抵死香。","dynasty":"宋代","title":"减字木兰花"}
{"author":"王之道","content":"望外青山便到家，冯讙何患出无车。坐逢石鼎应联句，箧有龙潭敢斗茶。樽酒几时同竹叶，功名终日鉴菱花。君看一雨苏群槁，所至人心乐否耶。","dynasty":"宋代","title":"和邹进士"}
{"author":"王之道","content":"二老亭亭双属玉，交映霜余半溪绿。才高一世妙言语，落笔珠玑烂盈掬。时来钓叟为三公，傅岩莘野谁雌雄。纷纷俗态任冷暖，风云早晚腾蛟龙。中兴复见宣和盛，须信人心协天命。真从僵仆正邦基，更向膏肓起民病。尺书寄我三长篇，管中窥豹非其全。墨渝纸敝未释手，晴窗飞尽沉香烟。嗟予留滞濡须坞，梦寐斯文属燕许。何当单骑造斋榻，遂使高轩出城府。春风回首归萌芽，又促畦丁种早瓜。我心倾写会有日，为言已办浮江槎。","dynasty":"宋代","title":"次韵寄荀晋仲简陈夫子"}
{"author":"王之道","content":"世称儒雅擅青徐，今见君侯信不虚。报政未空更绣水，除书先已易桐庐。郡邻帝所旋趋召，地切家山勿恋居。千乘来迎催去急，邦人何计挽行车。","dynasty":"宋代","title":"送无为守郑深道移严州"}
{"author":"王之道","content":"一叶黄梅雨，潺潺过麦秋。昏沉浑似醉，憔悴不禁愁。渠溢门庭淖，园荒草树稠。乍晴酬绝唱，何幸对风猷。","dynasty":"宋代","title":"呈蔡元德二首其二"}
{"author":"王之道","content":"伐蛟生得须髯苍，隐然为屋分三梁。广寒恍若东西厢，清风入座衣披猖。萧萧终日声秦篁，一洗郑卫无伊凉。嗟予顽钝铁石肠，时危合蹇甘皇皇。江城正苦夏烈日，淮甸已惧秋飞霜。绿尊翠杓且径醉，喜与夫子参翱翔。平生邱壑老增剧，梦想朝露珠玑香。何时元戎北渡森旗章，料敌制胜一一尽所长，鸡群野鹤看昂昂。","dynasty":"宋代","title":"次韵胡德辉松轩时乞兵戍淮"}
{"author":"王之道","content":"舟来自金沙，敢避江路绕。计程逾五月，书劳比三考。湖阴见君处，取别殊草草。因思会面难，相从意弥好。新诗何所似，绘纤错华藻。赓酬愧空疏，祗益我心搅。亨否有时命，恭倨任妻嫂。行矣无忘饥，俗谚戒一饱。","dynasty":"宋代","title":"酬朱元顺参议"}
{"author":"王之道","content":"鼻息齁齁尽日眠，从他儿辈竞嘲边。那么问对成中说，自得逍遥喜风篇。雪里书来檐噪鹊，灯前诗就鼎凝烟。中郎去后人难继，漫诧柯亭富笛椽。","dynasty":"宋代","title":"次韵张进彦见寄二首"}
{"author":"王之道","content":"冬温开遍向东枝，映日含风万玉姬。何必霓裳掩前古，清癯端不羡丰肥。","dynasty":"宋代","title":"梅花十绝追和张文潜韵"}
{"author":"王之道","content":"水满陂塘草满川，望中茅屋起孤烟。十年不踏安丰路，遂与清淮作次边。","dynasty":"宋代","title":"安丰道中"}
{"author":"王之道","content":"曾随骁将远追奔，勇冠诸军继虎贲。圣主念功知有自，一时高下拜新恩。","dynasty":"宋代","title":"给散告帖"}
{"author":"王之道","content":"万事秋来只信缘，为谁清嚏晚风前。断虹收尽廉纤雨，喜见江南八月天。","dynasty":"宋代","title":"偶书"}
{"author":"王之道","content":"窗前修竹翠摩云，清閟题轩念昔人。三纪重来惊隔世，一言相契定前因。攜尊得得纷亲友，抉藕累累萃里民。祖意如来烦指似，迷舟何幸济通津。","dynasty":"宋代","title":"宿吉祥寺赠应上人"}
{"author":"王之道","content":"去矣君何速，闻之我重悲。席尘埋古鼎，书蠹入新诗。鸿雁嗟安仰，枌榆痛莫追。木瓜惭未报，临纸涕涟洏。","dynasty":"宋代","title":"哀陈夫子"}
{"author":"王之道","content":"竹马来迎，留不住、寸心如结。□历湖、须坞相望，近同吴越。阙里风流今未减，此行报政看期月。已验康沂富国，千古曾无别。多谢润沾枯辙。令我神思清发。□新命欢浃，两邦情惬。明日西风帆卷席。高樯到处旌麾列。忽相思，吾当往，谁谓三墩隔。","dynasty":"宋代","title":"满江红和张守仲及送孔纯老守历阳"}
{"author":"王之道","content":"黄菊正怀彭泽，白衣俄致江州。登高余醉快扶头。此贶义兼情厚。痛饮还须酒对，清吟况值诗流。轻投无惜万金酬。木李旧先琼玖。","dynasty":"宋代","title":"西江月（和张文伯谢曾子修送酒）"}
{"author":"王之道","content":"黄花如故人，别久喜复面。浇泥一杯酒，安用较深浅。清霜开浮云，黄落信风卷。岩岩幽素姿，秋来不多见。","dynasty":"宋代","title":"次韵因上人晚菊简魏定父"}
{"author":"王之道","content":"老懒诗才退，春融醉眼昏。青山终日对柴门。柳外断桥流水、几家村。桃李添新意，池塘失旧痕。一尊聊复为君温。倾倒年来酬唱、细论文。","dynasty":"宋代","title":"南歌子（和陈勉仲）"}
{"author":"王之道","content":"小驿隳颓不见容，著鞭东走梵王宫。怪禽落日休相恐，五里松篁一径通。","dynasty":"宋代","title":"题宿松薤山寺"}
{"author":"王之道","content":"遐想清游意欲飞，巢湖西畔碧山围。高城别后骚人到，小驿春回燕子归。壁上新诗留醉墨，庭前飞絮点征衣。穷愁忽用频惆怅，来岁而今在北扉。","dynasty":"宋代","title":"题许公塞驿"}
{"author":"王之道","content":"独坐日将夕，凄凄风雨秋。寒灯照孤屋，欹榻拥疏裘。身世槐安国，功名蜃化楼。归欤老居士，踪迹继浮休。","dynasty":"宋代","title":"追和老杜江上"}
{"author":"王之道","content":"败屋拥破衲，惊飙漫飕F059。不离当处人见，操彗上蓝游。弹指九州四海，浪说其来云聚，其去等风休。莫作袈裟看，吾道惯聃丘。齐死生，同宠辱，泯春秋。高名厚利，眇若天地一蜉蝣。闲举前人公案，试问把锄空手，何似步骑牛。会得个中语，净土在阎浮。","dynasty":"宋代","title":"水调歌头（用王冲之韵赠僧定渊）"}
{"author":"王之道","content":"半生场屋弄朱衣，犹喜春来破白归。同辈交游惟我拙，一时人物似君稀。风神要在山庭峻，辞吐初疑锯屑飞。州县未应淹骥足，钓名谁羡子陵矶。","dynasty":"宋代","title":"和李难老"}
{"author":"王之道","content":"兵火间关我尔同，相逢聊喜话匆匆。山长不碍飞云去，江涨应从远水通。白鹭晚潮初浸脚，雨花遗址正横空。临风遐想成惆怅，千古兴亡一局终。","dynasty":"宋代","title":"和戴禹功水云馆留题"}
{"author":"王之道","content":"竹马来迎，留不住、寸心如结。□历湖、须坞相望，近同吴越。阙里风流今未减，此行报政看期月。已验康沂富国，千古曾无别。多谢润沾枯辙。令我神思清发。□新命欢浃，两邦情惬。明日西风帆卷席。高樯到处旌麾列。忽相思，吾当往，谁谓三墩隔。","dynasty":"宋代","title":"满江红和张守仲及送孔纯老守历阳"}
{"author":"王之道","content":"使驿驰驱赋陟冈，等閒诗戏况逢场。清和在序芳菲歇，草色连天水满塘。","dynasty":"宋代","title":"和陈勉仲大宁院见寄"}
{"author":"王之道","content":"马头惊见一枝新，夹道欢呼拥吏民。咫尺招提鸡黍约，不妨同醉万家春。","dynasty":"宋代","title":"和王圜中道上初见梅花二首"}
{"author":"王之道","content":"石窦泠泠注竹谿，谿光浮动软琉璃。幽人爱玩不忍去，觅句坐惊红日西。","dynasty":"宋代","title":"和孔纯老按属邑六首"}
{"author":"王之道","content":"失梳蓬鬓结，欠洗垢衣黄。我欲齐荣辱，谁能较短长。贱贫犹不去，富贵慎无忘。岂敢贪怀璧，春秋戒越乡。","dynasty":"宋代","title":"酬陈勉仲勉仲寄示诸公所和黄字韵诗轴且责其"}
{"author":"王之道","content":"相逢宾戏快逢场，何幸轻投得夜光。半面向怀精舍旧，一行今整汉阳装。如君俊逸犹沉滞，顾我迂疏合退藏。别乘未来霜候冷，客灯明灭漏声长。","dynasty":"宋代","title":"酬吕公季"}
{"author":"王之道","content":"几年埋没乱荆榛，轩槛移来特地新。何事临风忍相对，伤心一曲旧亡陈。","dynasty":"宋代","title":"玉树花"}
{"author":"王之道","content":"閒想窥池倒影，戏成落笔斜枝。纵涅难缁玉质，细看何似当时。","dynasty":"宋代","title":"和徐季功墨梅"}
{"author":"王之道","content":"春色到酴醾，人在酴醾花底。花扑尊罍香透，远胜烧沈水。一杯聊复对东风，为祝千千岁。作楫和羹事了，归去骑箕尾。","dynasty":"宋代","title":"感皇恩其五董令升生日"}
{"author":"王之道","content":"花影到酴醿，风过玉卮摇碧。坐上酒豪诗敌，尽骑鲸仙客。主人名姓在金瓯，归去定前席。要见碧桃千岁，看壶中春日。","dynasty":"宋代","title":"好事近（王昭美生日）"}
{"author":"王之道","content":"此行何处有淹留，新得中郎万斛舟。会见马群空冀野，还同鹤驾到扬州。鲈鱼出网红翻锦，江水浮山绿泼油。回首风樯惜轻别，一声鸿雁起沧州。","dynasty":"宋代","title":"寄别江茂德赴麻城丞二首"}
{"author":"王之道","content":"稻花时候一犁雨，天意从人无间然。我亦摧颓穷甚矣，烦君试考小行年。","dynasty":"宋代","title":"时雨二绝和赵积中韵"}
{"author":"王之道","content":"三公与刺史，秩等二千石。人生不知足，奔驰竟朝夕。谁能话名理，尊酒时促席。贤愚在相远，业玕映业荻。多谢张南巢，诗筒肯予觅。琅琅若明珠，其来自灵壁。僧房聊解鞍，当暑得偃息。挽回清微风，笔有万钧力。","dynasty":"宋代","title":"和张咏老"}
{"author":"王之道","content":"望外荆榛蔽辋川，我来何必为逃喧。乱余村疃鸡豚尽，秋到江湖藻荇繁。","dynasty":"宋代","title":"再用韵赠湖塘来上人二首"}
{"author":"王之道","content":"飞霰飘飘堕晚风，乱山无数暮云同。天工却似怜羁旅，又变霜华见碧空。","dynasty":"宋代","title":"晚晴"}
{"author":"王之道","content":"抖擞空肠一字无，下邳能复异时书。中兴正欲平骄寇，莫若相如赋子虚。","dynasty":"宋代","title":"和戴禹功幕府归来三首"}
{"author":"王之道","content":"半夜迎长坐候明，眼看初日屋山平。诗豪不共年俱长，鬓雪惟应老自生。得酒人情何太喜，犯寒春色不多争。老农相庆无它语，尽道冬晴好趁耕。","dynasty":"宋代","title":"长至和魏公达"}
{"author":"王之道","content":"距春尚旬月，春信已回柳。时来芝与菌，往往出粪朽。流俗不自重，困穷变操守。贵贱等人耳，未易遽薄厚。桃李何敢轻，所报必瑶玖。一笑置勿论，旨有君子酒。","dynasty":"宋代","title":"灯下读魏彦成诸公诗因次其韵呈曾子修诸君"}
{"author":"王之道","content":"今夕知何夕，相逢莫漫愁。凉颸开北牖，新月挂西楼。重惜经年别，贪延数刻秋。明朝河汉隔，西向望牵牛。","dynasty":"宋代","title":"次韵鲁如晦七夕"}
{"author":"王之道","content":"山前湖外。初日浮云退。荷气馥，槐阴碎。葵花红障锦，萱草青垂带。谁得似，黄鹂求友新成对。忆昔东门会。千古同倾盖。人已远，歌如在。银钗虽可漫，琬琰终难改。愁浩荡，临风令我思淮海。","dynasty":"宋代","title":"千秋岁（追和秦少游）"}
{"author":"王之道","content":"稻花时候一犁雨，天意从人无间然。我亦摧颓穷甚矣，烦君试考小行年。","dynasty":"宋代","title":"时雨二绝和赵积中韵"}
{"author":"王之道","content":"翠巘中间白水边，野梅官柳似当年。正看绕树下残日，便觉前村生晚烟。","dynasty":"宋代","title":"丘城道中"}
{"author":"王之道","content":"野桃经雨烂争华，似促畦丁种早瓜。不见少年閒信马，空怜寒士出无车。泥融近水芹抽叶，地暖依墙荠放花。偶意惠连春草句，夜来魂梦到天涯。","dynasty":"宋代","title":"春日书怀"}
{"author":"王之道","content":"叨尘四十年，静计所得禄。十分才二三，清饿似饥鹄。中昨守义扬，一时苦穷促。忽闻柏台长，表苈彻聪目。不惟免罪戾，英游许追逐。接武宪漕间，寒庖见梁肉。从兄逮两载，种种荷推彀。容我数百辈，大矣空洞腹。为怜昔同升，相看日不足。芳时木芙蓉，唱酬动成轴。烧香每开奁，惠茗屡倾簏。青青阅冬夏，高视松柏独。顾我如碔砆，讵敢比良玉。而兄不我鄙，步骤俾继躅。是行集霰候，霜威日增肃。解维在朝夕，离绪可堪触。恋恋重掺袪，移庖过吾屋。紫囊出巨编，还我海陵录。全家被燕衎，日尽继以烛。何人鱠红鲜，想见鳊项缩。腹腴愧偏劝，佐此一杯绿。实筐出越罗，币帛更加束。酒阑儿女曹，起舞应歌曲。殷勤药石诲，美疢肯滋毒。新诗追古作，高义激颓俗。临岐沐宠贶，固陋敢虚辱。但惭水底蛙，勉趁丝与竹。正尔无足道，聊用资报复。谦谦古君子，厚德卑自牧。请歌伐木篇，敬谢酾蒍速。","dynasty":"宋代","title":"和富公权送行诗韵"}
{"author":"王之道","content":"虢虢溪流碎玉鸣，野梅随处伴行人。归欤路出临邛市，准拟沉浮麴米春。","dynasty":"宋代","title":"和魏定父早春十首"}
{"author":"王之道","content":"敢以箪瓢傲廩囷，撇醅聊复笑还倾。为言空腹朝搜句，不觉寒窗夜集霙。泽浃寰区成地富，光生蓬荜见天平。预占有岁从今始，廊庙何忧不及惸。","dynasty":"宋代","title":"和彦时兄腊雪六首"}
{"author":"王之道","content":"号啼莫怪妻儿疏，麦秋恰了偿官租。嘘嚅湿沫鱼在陆，伤时令我思唐虞。平生学易有何说，大要丰财贵知节。相扶相吊来流亡，问言豆叶何时黄。远哉天道所不晓，人比前年孰多少。","dynasty":"宋代","title":"按麦行和魏定父韵"}
{"author":"王之道","content":"南晋今黄梅，东禅旧青莲。曹溪竟何许，龙朔知几年。我闻二祖师，属袂兹褊{左衤右迁}。片言道有契，千古衣相传。栽松与舂矶，为此一大缘。朝追固若迫，夜度亦大遄。迩来五百载，兵火数变迁。惟余坠腰石，绳窍徒空穿。堂堂吴生画，笔法世所贤。绢素虽朽蠹，丹青尚依然。嗟予二三子，平生慕真诠。来游获瞻仰，投老当周旋。独恨走俗状，明朝又加鞭。临池更徘徊，圆荷汎漪涟。","dynasty":"宋代","title":"黄梅东禅寺"}
{"author":"王之道","content":"修眉山远。娇抹乌云秋水畔。酒里花前。坐拥斯人怎得寒。醁醽浮满。须索空缸仍覆盏。正恐相妨。归去如闻笑语香。","dynasty":"宋代","title":"减字木兰花赠孙兴宗侍儿四首其六"}
{"author":"王之道","content":"坐想云烟走笔端，夜哦佳制老忘寒。一时思致追长庆，千载风流识建安。接武尚稽班玉笋，昂霄终合待金銮。自怜衰退无新语，捧腹还君醉眼看。","dynasty":"宋代","title":"次韵张进彦见寄二首"}
{"author":"王之道","content":"浮渡竟何处，欲游未能游。梦寐金谷岩，神往形独留。异哉城市中，芳菲自春秋。长红杂团綠，结成岩穴幽。","dynasty":"宋代","title":"花洞"}
{"author":"王之道","content":"谁怜村落笑歌稀，全把茶瓯当酒卮。枯槁又经三月雨，穷愁聊付一篇诗。窗间远岫青千叠，楼外长天碧四垂。何日获陪文字饮，欲翻妍唱入新词。","dynasty":"宋代","title":"和高守无隐官闲即事"}
{"author":"王之道","content":"溪流滟滟草凄凄，春日农郊麦穗齐。捲地东风还作恶，片云随马渡溪低。","dynasty":"宋代","title":"和徐季功舒蕲道中二十首"}
{"author":"王之道","content":"高文知已动天庭，昨日春雷下六丁。济旱会施惟肖雨，举贤先应少微星。行趋北阙形神健，坐对东风醉梦醒。连日暖烟随处好，吴山应胜越山青。","dynasty":"宋代","title":"春日书怀"}
{"author":"王之道","content":"今日富川滨，后夜湓江岸。千里西湖指顾间，未怕新年换。再见复何时，此意凭吟管。应有新诗当尺书，日望南来雁。","dynasty":"宋代","title":"卜算子其三"}
{"author":"王之道","content":"水外漫山桃李。那得个中风味。一种最怜渠，酒著佳人半醉。还似。还似。惊起午窗春睡。","dynasty":"宋代","title":"宴桃源（海棠）"}
{"author":"王之道","content":"入室儿童隘函丈，想见彩衣还谑浪。挂冠如欲赋田园，一水淮乡足閒旷。","dynasty":"宋代","title":"次韵赵积中慈湖即事"}
{"author":"王之道","content":"新诗似霜月，谛玩清且好。欲见势未能，思君令人老。启蛰在朝夕，雷雨发枯槁。愿言从杖履，高吟备搜讨。","dynasty":"宋代","title":"和龚圣任即事"}
{"author":"王之道","content":"子美不应花解恼，次公何必酒而狂。知君颇负风流债，安得司空惯窃香。","dynasty":"宋代","title":"春日书事呈历阳县苏仁仲八首"}
{"author":"王之道","content":"似是东风恼客心，淹留行色故相禁。扁舟正在江南岸，又扰浮云作暮阴。","dynasty":"宋代","title":"春日书事呈历阳县苏仁仲八首"}
{"author":"王之道","content":"我闻西灵鹫，幽奇冠龙舒。山神知我来，夜雨自涤除。篮舁犯霏微，敢惮石径纡。清风偃林柯，征衣尽沾濡。樵人向我言，君行欲何如。松杉已在望，尚有七时馀。崎岖雨过水，蹊云上天衢。飞楼及涌殿，峥嵘映浮屠。幽鸟若相喜，好音弄笙竽。为言一宿觉，何妨更踟蹰。","dynasty":"宋代","title":"西灵鹫"}
{"author":"王之道","content":"秾华不与众芳同，偏爱施朱立晓风。莫道春来无酒病，脸霞犹带夜来红。","dynasty":"宋代","title":"红梅"}
{"author":"王之道","content":"春浅借和风，吹绿庭皋树。依约屏间出紫云，入格风流处。便做铁心肠，也为梅花语。欲去东君更挽留，巧栈烟霞路。","dynasty":"宋代","title":"卜算子（子平席上赋）"}
{"author":"王之道","content":"夜听檐声翻急雨，想见膏润均率土。先生休戚共斯民，忧在惔焚非惮暑。人情类被饥所移，我尔相望自甘苦。宁从祷旱身暴日，肯对驱蝗歌侑俎。用心何独追老杜，大庇寒儒欢广宇。要令匹夫被惠泽，上致吾君尧舜数。嗟予粪配伏邱壑，尺短寸长无足取。洊蒙珠玉过称杨，丈夫殆以气相许。","dynasty":"宋代","title":"和董令升喜雨用前韵"}
{"author":"王之道","content":"秋色到东篱，金散菊团香馥。预借浮觞高会，为作长年祝。蟹螯如臂酒如渑，橙橘半黄绿。唱我新词一釂，听尊前丝竹。","dynasty":"宋代","title":"好事近（彦逢弟生日）"}
{"author":"王之道","content":"菩提古精舍，兵余但茅茨。我行倦午暑，少憩容奴炊。山僧老夫子，养蚕如养儿。奈何煮白茧，乃欲缫青丝。燕泥固可恶，覆巢似非宜。不闻两足尊，顶鹊安无隳。我亦学佛者，言之为兴悲。作诗书壁间，以为浮屠规。","dynasty":"宋代","title":"菩提院"}
{"author":"王之道","content":"会河村店西，沙水清练练。我行独带月，滉漾制金线。凝寒逼征衣，霜华重如霰。至此怀僧弥，老泪几欲泫。","dynasty":"宋代","title":"会河道中"}
{"author":"王之道","content":"花影到酴醾，风过玉卮摇碧。坐上酒豪诗敌，尽骑鲸仙客。主人名姓在金瓯，归去定前席。要见碧桃千岁，看壶中春日。","dynasty":"宋代","title":"木兰花慢其四王昭美生日"}
{"author":"王之道","content":"子美不应花解恼，次公何必酒而狂。知君颇负风流债，安得司空惯窃香。","dynasty":"宋代","title":"春日书事呈历阳县苏仁仲八首"}
{"author":"王之道","content":"窗前修竹翠摩云，清閟题轩念昔人。三纪重来惊隔世，一言相契定前因。攜尊得得纷亲友，抉藕累累萃里民。祖意如来烦指似，迷舟何幸济通津。","dynasty":"宋代","title":"宿吉祥寺赠应上人"}
{"author":"王之道","content":"真香暗逐微风远，疏影低随淡日斜。好在黄昏清浅意，一时收拾付诗家。","dynasty":"宋代","title":"追和东坡梅花十绝"}
{"author":"王之道","content":"蛾眉螓首。舞雪娇回开冻候。尽道今年。千里风光萃绮筵。坐来新月。照我苍颜并白发。酒到休辞。自有黄芽介寿祺。","dynasty":"宋代","title":"减字木兰花其十二和董令升正月五日会客"}
{"author":"王之道","content":"坐中强半是同年，赖有斯人席更圆。跨马未须贪远道，举觞聊复望青天。枯荷折苇三墩路，明月清风百丈船。俯仰便成陈迹恨，须知此集不论钱。","dynasty":"宋代","title":"和余元明时元明邀余同李次元夜饮"}
{"author":"王之道","content":"烟销远水分帆影，木落疏林出斧痕。啸咏不知红日下，九华何处望中昏。","dynasty":"宋代","title":"和秦寿之铜陵江上二首"}
{"author":"王之道","content":"山下溪头卖酒家，为谁低入屋檐斜。蔬肠不柰村酤涩，笑挽长条沃井花。","dynasty":"宋代","title":"追和东坡梅花十绝"}
{"author":"王之道","content":"我从东蓼来，水竹遂幽讨。崎岖至於六，获见文殊老。文殊方外友，僧门素称宝。平生首肯处，可嗣布禅皓。寤寐思棒喝，邂逅得倾倒。何妨萃高人，坐上褒吾葆。会胜索枝撑，得师恨不早。勉为云山留，未可止中道。","dynasty":"宋代","title":"赠六安文殊亮老"}
{"author":"王之道","content":"扁舟夜泊蒹葭侧，湖外云间见明月。月光摇水制金蛇，坐想骚人赋秋色。举杯向天属姮娥，君当照坐吾当歌。全胜磅客九江上，荻花枫叶如渠何。","dynasty":"宋代","title":"洞庭秋月"}
{"author":"王之道","content":"黎明发龙门，亭午憩西院。冒雨且不辞，宁能避泥溅。是行良不恶，此处殊可恋。从今山中人，何独识吾面。","dynasty":"宋代","title":"憩灵鹫道院"}
{"author":"王之道","content":"两脚廉纤日脚微，秋阴犹暗北山隆。莫言岩壑都无用，须信风云会有期。邂逅醉乡还自适，周旋诗社好相规。黄华又报重阳近，想见迟迟去鲁时。","dynasty":"宋代","title":"和魏定胸部被檄还无为"}
{"author":"王之道","content":"寒光凌乱六花纤。巧穿帘。不鸣檐。十里黄垆，遥望辨青帘。玉树参差何处觅，吟雪曲，捻霜髯。坐来令我看无厌。拟名盐。试尝甜。飞入深潭，应照老蛟潜。三白频占来岁稔，良可喜，更何嫌。","dynasty":"宋代","title":"江城子（追和东坡雪）"}
{"author":"王之道","content":"颢气遍寰宇，风露逼衣裘。中秋昨夜，明月千里满西楼。人道当年今日，海上骑鲸仙客，乘兴下瀛州。雅志在扶世，来佐紫宸游。庙堂上，须早计，要嘉谋。牙床锦帐，三岁江北叹淹留。好在蟹螯如臂，判取兵厨百斛，与客醉瑶舟。待得蟠桃熟，相约访浮丘。","dynasty":"宋代","title":"水调歌头（赵帅圣用生日）"}
{"author":"王之道","content":"湖上有佳色，黄菊傲霜秋。一尊相属，谈咏彼此得无愁。何处鲈鱼初荐，错俎金薤点鲙，令我忆东州。双鹭带斜日，飞下白萍洲。晚风劲，吹残酒，袭破裘。故人俱在，江左底事独淹留。归去草堂侵夜，一点青荧灯火，得句可忘忧。欲识无穷意，终日倚城楼。","dynasty":"宋代","title":"水调歌头（追和东坡）"}
{"author":"王之道","content":"斜阳明薄暮，暗雨霁凉秋。弱云狼藉，晚来风起，席卷更无留。天外老蟾高挂，皎皎寒光照水，金璧共沈浮。宾主一时杰，倾动庾公楼。渡银汉，D54C玉露，势欲流。不妨吟赏，坐拥红袖舞还讴。暗祝今宵素魄，助我清才逸气，稳步上瀛洲。欲识瀛洲路，雄据六鳌头。","dynasty":"宋代","title":"水调歌头（和张文伯对月词）"}
{"author":"王之道","content":"雪霁风温，霜消日暖，一时笑语烘春。草堂何幸，四座德星邻。聊借红妆侑爵，兰膏腻、高髻盘云。清歌妙，贯珠余韵，犹振画梁尘。熙朝，卿相种，扁舟东去，入侍严宸。忆当年擢桂，连见三秦。休说参军俊逸，应难过、开府清新。从今去，八州都督，端不困无津。","dynasty":"宋代","title":"满庭芳（和同漕彦约送秦寿之）"}
{"author":"王之道","content":"露溢金茎，风翔玉宇，嫩凉初霁秋容。山肴野蔌，聊快一尊同。正值大田多稼，临邛隘、酒客憧憧。追随处，杯盘狼藉，野草荫长松。新词，何所似，金声应铎，玉气腾虹。时来终宦达，休怨苍穹。顾我蹉跎老矣，飘素发、衰态龙钟。心犹壮，会看文度，独步大江东。","dynasty":"宋代","title":"满庭芳（和元发弟秋日对酒）"}
{"author":"王之道","content":"麦野青深，桃溪红暗，浪游何处芳园。清明初过，门巷霭晴烟。柳外池塘绿遍，溪流细、终日溅溅。东风软，谁家儿女，墙里送秋千。花前。从醉倒，吾当尽量，君盍忘年。纵杯盘草草，随分开筵。自有高谈雄辩，何须问、急管繁弦。身长健，少陵如在，应赋饮中仙。","dynasty":"宋代","title":"满庭芳（和王冲之西城郊行）"}
{"author":"王之道","content":"歌彻骊驹，酒斟醽醁，帆樯高映城楼。绣衣携具，开宴话离愁。两岸橙黄橘绿，一行雁、几点沙鸥。情千万，相看无语，送我上孤舟。悠悠。冬向晚，梅花潜暖，随处香浮。奈长亭饮散，无计淹留。归路淮山百舍，空梦想、连岁清游。烦双鲤，频将尺素，来往寄江流。","dynasty":"宋代","title":"满庭芳（和富宪公权饯别）"}
{"author":"王之道","content":"对黄芦卧雨，苍雁横秋，江天重九。千载渊明，信风流称首。吟绕东篱，白衣何处，谁复当年偶。蓝水清游，龙山胜集，恍然依旧。萸实嫩红，菊团余馥，付与佳人，比妍争嗅。一曲婆娑，看舞腰萦柳。举世纷纷名利逐，罕遇笑来开口。慰我寂寥，酬君酩酊，不容无酒。","dynasty":"宋代","title":"醉蓬莱（追和东坡重九呈彦时兄）"}
{"author":"王之道","content":"正薰风解愠，萱草忘忧，黄梅新霁。缥缈歌台，半金衣公子。丹桂香中，碧梧枝上，两两飞还止。似说当年，而今时候，长庚诞贵。恩厚随龙，官崇御带，二十横金，玉阶寸地。须信骅骝。一日能千里。况遇王良伯乐，算九万、何劳睥睨。磊落金盘，华阳白李，休辞沈醉。","dynasty":"宋代","title":"醉蓬莱（代人上高御带，时在太学）"}
{"author":"王之道","content":"霞影入瑶觞，酒与馀霞同色。人共昌朝方永，过觥筹三百。一枝红皱石榴裙，帘卷篆烟碧。约我他年湖上，看九华终日。","dynasty":"宋代","title":"好事近其二程继诚生日"}
{"author":"王之道","content":"舟解风还顺，江神亦世情。滞留三月过，攀送一帆轻。行止关吾道，穷通任此生。梅梢春已动，冰雪漫纵横。","dynasty":"宋代","title":"久客和子薳用老杜韵"}
{"author":"王之道","content":"远水西来抱鹿头，山前草木带霜秋。黄花雅意撩诗兴，红叶端能寄别愁。日月奔驰双转毂，江湖漂荡一轻鸥。干戈未戢中兴沸，蹴被空怀祖豫州。","dynasty":"宋代","title":"秋兴八首追和杜老"}
{"author":"王之道","content":"岩电晶荧君未老。看看门外锋车到。一点眉间黄色好。人尽道。从今次第登三少。左右青娥来巧笑。注唇涂额新妆了。斜插梅花仍斗妙。歌窈窕。醉来容我相嘲傲。","dynasty":"宋代","title":"渔家傲和孔纯老三首其二"}
{"author":"王之道","content":"浮云卷尽秋天高，月光照水翻金涛。临溪酌月羞溪毛。举杯未饮欲谁酬，兹非沈谢须刘曹。","dynasty":"宋代","title":"教授颜端行出示所和老杜曲江章因次韵"}
{"author":"王之道","content":"早晚天书下紫泥，如今人物擅三挤。才华好自銮坡进，诗思休从蝶梦迷。深院日迟黄鸟啭，长桥风软绿杨低。春容不用相撩拨，老去心情似木鸡。","dynasty":"宋代","title":"和董令升舍人梦中得句"}
{"author":"王之道","content":"花一枝。酒一卮。举酒对花君莫辞。人生多别离。行相随。坐相随。更有何人得似伊。春融胡蝶飞。","dynasty":"宋代","title":"长相思"}
{"author":"王之道","content":"龙舒富山水，白云又其角。七峰互回环，仰见天一握。古木森建幢，苍藤大张幄。初疑翠黛扫，颇类青玉琢。飞泉何处来，其势自天落。舂撞吼雷霆，激射纷雪雹。田家承下游，伐石竞耕凿。摇风麦初齐，泛水秧尚弱。况若桃花源，误入不容却。况有古道场，碧瓦照丹雘。楼台锁烟霞，松杉聚猿鹤。我来孟夏初，征衫汗如濯。行行不知劳，梯云上青廓。入门寂无人，幽鸟自相乐。登堂赵州出，此意亦不恶。徐徐叩其端，善巧万金药。锁除爱欲恼，澡浣尘土浊。山神似相留，入夜雨还作。明朝出山去，欲去更盘礴。何当赋归来，寄傲酬素约。","dynasty":"宋代","title":"游白云山海会寺"}
{"author":"王之道","content":"命矣穷张籍，归哉病长卿。焦湖家自远，畏日我同行。想像分携处，依稀謦欬声。仙踪向西路，回首泪纵横。","dynasty":"宋代","title":"哭韩积中二首"}
{"author":"王之道","content":"风急柳花飞骤。白尽千林万岫。樵担晚来归，正在栖鸦啼后。知否。知否。语到谢娘诗就。","dynasty":"宋代","title":"宴桃源"}
{"author":"王之道","content":"舍北湖山千叠翠，街南溪水一篙深。黄鹂也似快晴日，杨柳阴中诉好音。","dynasty":"宋代","title":"和富公权宗丞十首其七"}
{"author":"王之道","content":"蜂喜春晴竞出笼，雪明篱脚眼看融。柳条借日还金色，梅萼因风动玉容。窥牖数声禽度曲，过庭千字雁书空。青毡笑指吾家物，芳草无边一望中。","dynasty":"宋代","title":"次韵陈勉仲二首"}
{"author":"王之道","content":"藜杖芒鞋信脚行，宿云披絮雨初晴。溪边草色青毡合，竹外山光翠盖横。弱柳弄閒无限思，小桃含笑不胜情。清明此去旬余日，花底能寻载酒盟。","dynasty":"宋代","title":"和赵养正春日游魏园"}
{"author":"王之道","content":"青山如我约，终日对柴门。学道未忘念，怀君空断魂。时来当有用，事往置无论。反覆新诗读，谁知老眼昏。","dynasty":"宋代","title":"和因格非见寄二首其一"}
{"author":"王之道","content":"疏帘如雾隐窗纱，虹影青红雨脚斜。坐久清风起何处，一盆昌歜映葵花。","dynasty":"宋代","title":"题华严院泽上人西韵用前韵"}
{"author":"王之道","content":"春秋遗迹旧山川，鲁破吴亡久寂然。恰到前年征战处，数间茅屋起炊烟。","dynasty":"宋代","title":"早发橐皋"}
{"author":"王之道","content":"千林摇落见孤芳，色映青松破嫩黄。玉露凄凉三迳晚，金英芬馥几丛香。","dynasty":"宋代","title":"菊"}
{"author":"王之道","content":"云影曈昽雨弄晴，山头小立听溪声。不惊赤日雷霆吼，但怪青天雪雹鸣。气逼衣裳秋暑薄，光摇林薮午风轻。法身清净元无垢，何用临流更濯缨。","dynasty":"宋代","title":"题四祖山瀑泉亭"}
{"author":"王之道","content":"鼓棹正逢江雪霁，是行应快吴吟。透云寒日半晴阴。烟岚凝翠重，霜树溅红深。案上文书闲展读，圣贤踪迹重寻。不堪华发故骎骎。三旌还有分，万事付无心。","dynasty":"宋代","title":"临江仙（追和东坡，送李公恕入浙韵）"}
{"author":"王之道","content":"动容俱见古人情，千里归来得我惊。七载何曾有离别，水中明月本相亲。","dynasty":"宋代","title":"和僧广实三首"}
{"author":"王之道","content":"时来谈笑取侯封，清旷宁容雅志从。上圣急贤齐舜禹，群公引类迈夔龙。非材似我十围栎，有用如君千丈松。邂逅相逢辱倾盖，能令瓦釜配黄钟。","dynasty":"宋代","title":"和梁宏父二首"}
{"author":"王之道","content":"君来踰半月，未果一尊同。湖水寒应碧，山梨雨自红。何时过北牗，今日转西风。相去无他地，孤城杖屦中。","dynasty":"宋代","title":"和王觉民简褒山因上人枣岭魏欣然二首其二"}
{"author":"王之道","content":"青山如我约，终日对柴门。学道未忘念，怀君空断魂。时来当有用，事往置无论。反覆新诗读，谁知老眼昏。","dynasty":"宋代","title":"和因格非见寄二首其一"}
{"author":"王之道","content":"莫怪风前玉斚飞，饮酣初喜传花枝。正当北雪消残后，恰直东风料峭时。","dynasty":"宋代","title":"追和东坡梅花十绝"}
{"author":"王之道","content":"夜听檐声翻急雨，想见膏润均率土。先生休戚共斯民，忧在惔焚非惮暑。人情类被饥所移，我尔相望自甘苦。宁从祷旱身暴日，肯对驱蝗歌侑俎。用心何独追老杜，大庇寒儒欢广宇。要令匹夫被惠泽，上致吾君尧舜数。嗟予粪配伏邱壑，尺短寸长无足取。洊蒙珠玉过称杨，丈夫殆以气相许。","dynasty":"宋代","title":"和董令升喜雨用前韵"}
{"author":"王之道","content":"烈日冻雪皎，淡烟玉蜡明。谁云真珠帘，要之亦强名。我来少踌躇，一洗尘埃清。便欲觅千斛，为压归装轻。","dynasty":"宋代","title":"题双峰磨院瀑布"}
{"author":"王之道","content":"不厮知名，怎奈向、前缘注定。一封书、便成媒娉。千里相从，恰似寻盟合姓。泥泞。尚隔个、轿儿难近。薄薄纱厨，小驿夜凉人静。红一点、暗通犀晕。花月多情，摇碎半窗清影。安稳。悄不知、人痛损。","dynasty":"宋代","title":"惜奴娇·不厮知名"}
{"author":"王之道","content":"竹外山前见嫩黄，水沉清渍雪肌香。应嫌桃李风姿俗，故作寻常淡淡妆。","dynasty":"宋代","title":"梅花十绝追和张文潜韵"}
{"author":"王之道","content":"雨晴烟渚白鸥乱，风过霜林红叶稀。独步幽吟心正苦，却怜明月照人归。","dynasty":"宋代","title":"独步"}
{"author":"王之道","content":"滞留嗟是役，艰险笑吾生。此去和风顺，朝来虔贼平。湖山争喜气，雁鹜送欢声。千里前塘路，应知客念轻。","dynasty":"宋代","title":"和子远官牌夹口韵是日闻官军破虔贼"}
{"author":"王之道","content":"朱实盈盈露，黄花细细风。龙山胜集古今同。断送一年秋色、酒杯中。鸭脚供柔白，鸡头荐嫩红。量吞云梦正能容。试问具区何处、浙江东。","dynasty":"宋代","title":"南歌子（戊午重九）"}
{"author":"王之道","content":"大旱弥千里，群心迫望霓。檐声闻夜溜，山气见朝隮。处暑余三日，高原满一犁。我来何所喜，焦槁免无泥。","dynasty":"宋代","title":"秋日喜雨题周材老壁"}
{"author":"王之道","content":"客里宵寒梦易醒，起看残月照窗明。招提正在山多处，过雨流泉碎玉鸣。","dynasty":"宋代","title":"和孔纯老按属邑六首"}
{"author":"王之道","content":"今夕知何夕，熙熙万室春。歌楼醒醉客，灯市往来人。劝酒行杯促，联诗得句新。铜壶休见迫，欢笑正相亲。","dynasty":"宋代","title":"和余时中元夕二首"}
{"author":"王之道","content":"松盖雨还偃，云扉风自关。纵横两溪水，高下万重山。入室三弹指，临渊一点颜。悬知少来往，石笋绿苔斑。","dynasty":"宋代","title":"东灵鹫"}
{"author":"王之道","content":"出户喜折屐，江天来翠岑。看云忘久立，待月动微吟。关塞重回首，简编劳系心。琴中有山水，应解遇知音。","dynasty":"宋代","title":"中秋"}
{"author":"王之道","content":"历水分携十六年，相逢须鬓尽苍然。喜君宦况新来好，许我交情老更坚。小雨送行春溜急，长杨留别午阴圆。画船插帜澄江远，回首风帆指绣川。","dynasty":"宋代","title":"送秦德久守安丰"}
{"author":"王之道","content":"我本山中人，当暑玩泉石。高吟清风朝，长啸明月夕。前年徙江城。舴艋劣容席。是时暑雨过，黄流没青荻。城中无置锥，僦舍至三易。迩来成小筑，风月得相觅。执热想飞瀑，白练挂苍壁。顿从釜甑中，令我获苏息。尤怜昨夜雨，洒濯有余力。","dynasty":"宋代","title":"和鲁如晦喜雨"}
{"author":"王之道","content":"去年出山时，飞支正撩乱。殷勤大洪老，呵笔泻真赞。为言化菩萨，持钵江北岸。欲将说禅相，醒彼瞌睡汉，别来能几日，沤灭冰且泮。似闻妙湛师，接踵还旧观。公归勿惆怅，生死同夜旦。幸有囊中金，了此一重案。","dynasty":"宋代","title":"送延上人归云峰"}
{"author":"王之道","content":"颢气遍寰宇，风露逼衣裘。中秋昨夜，明月千里满西楼。人道当年今日，海上骑鲸仙客，乘兴下瀛州。雅志在扶世，来佐紫宸游。庙堂上，须早计，要嘉谋。牙床锦帐，三岁江北叹淹留。好在蟹螯如臂，判取兵厨百斛，与客醉瑶舟。待得蟠桃熟，相约访浮丘。","dynasty":"宋代","title":"水调歌头（赵帅圣用生日）"}
{"author":"王之道","content":"岩电晶荧君未老。看看门外锋车到。一点眉间黄色好。人尽道。从今次第登三少。左右青娥来巧笑。注唇涂额新妆了。斜插梅花仍斗妙。歌窈窕。醉来容我相嘲傲。","dynasty":"宋代","title":"渔家傲（和孔纯老三首）"}
{"author":"王之道","content":"公诗有意拂廉纤，令似欧阳韵更严。犬子亦应惭赋缟，痴儿端合愧夸盐。飞绵勃窣争平堑，冻笋槎牙欲堕檐。胡避只今何处是，玉屏森映一峰尖。","dynasty":"宋代","title":"追和东坡严车二雪诗"}
{"author":"王之道","content":"一樽芳酒起觉烟，绝胜红裙拥后前。山色水光相上下，月华秋气共清圆。佳时令我思韩愈，好梦逢君想惠连。老大不知追逐乐，却因妍唱惜流年。","dynasty":"宋代","title":"和秦寿之中秋玩月三首"}
{"author":"王之道","content":"竹外山前见嫩黄，水沉清渍雪肌香。应嫌桃李风姿俗，故作寻常淡淡妆。","dynasty":"宋代","title":"梅花十绝追和张文潜韵"}
{"author":"王之道","content":"春日归来忽重九，潦旱相仍岁无有。许前岩桂独青青，此意於人亦良厚。欲酬佳节拚一醉，会有白衣来送酒。须臾肴核第罗列，无蟹犹空把螯手。坐来灵雨洒珠玑，洗出湖山竞高秀。三公在望无百里，咫尺银民间拥共后。长篇落纸箭离筈，大白浮醪檐注溜。细看黄菊与红茱，想像年时还话旧。登高何必须人扶，我有筇杖颇坚瘦。明朝写出醉中语，牵帅不知谁唱首。","dynasty":"宋代","title":"用子蔺韵赋九日小酌"}
{"author":"王之道","content":"红楼缥缈光风里，熙熙和气欢声。遏云余韵最关情。春山闲淡淡，秋水醉盈盈。老去自怜心尚在，相逢殊慰劳生。纹楸聊复戏同枰。试烦歌一曲，须借酒三行。","dynasty":"宋代","title":"临江仙·红楼缥缈光风里"}
{"author":"王之道","content":"水外山光淡欲无。堤边草色翠如铺。绿杨风软鸟相呼。牛蒡叶齐罗翠扇，鹿黎花小隘真珠。一声何处叫提壶。","dynasty":"宋代","title":"浣溪沙（春日）"}
{"author":"王之道","content":"春入花梢红欲半。水外绿杨，掩映笙歌院。霁日迟迟风扇暖。天光上下青浮岸。归去画楼烟暝晚。步拾梅英，点缀宫妆面。美目碧长眉翠浅。消魂正值回头看。","dynasty":"宋代","title":"蝶恋花（和张文伯魏园行春）"}
{"author":"王之道","content":"小人南郭綦，君子东家丘。相从濡须坞，雪案风飕颸。眼界眩兜绵，耳根鬨鸣球。何妨具杯酌，一笑宽百忧。不见刘逞花，逢愁但摇头。时来看崔卢，姓名覆金瓯。我愿霁晨霜，栗烈还温柔。黄金著高柳，绿浪翻来麰。要令扶犁儿，力田遂逢秋。饱食奚所须，鼓腹同天游。","dynasty":"宋代","title":"再用前韵谢潘寿卿见和二首"}
{"author":"王之道","content":"晚来何所喜，急雨洗新秋。幸遂登高赋，应容遇胜留。藕花明远近，鸥鸟任沉浮。不用挥纨扇，何妨醉玉舟。","dynasty":"宋代","title":"秋日即事三首"}
{"author":"王之道","content":"老来无柰懒，春至不胜情。万石嗟遗迹，双鱼谢寄声。压花朝雨重，酾酒夜泉鸣。细把君诗读，冰壶表里清。","dynasty":"宋代","title":"和刘与可二首其一"}
{"author":"王之道","content":"过雨花容杂笑啼。淡妆深注半开时。娇娆情态自天姿。新浴太真增艳丽，微风新燕斗清奇。绿窗朱户雅相宜。","dynasty":"宋代","title":"浣溪沙（和张文伯海棠）"}
{"author":"王之道","content":"朝来何所喜，人唱玉楼春。酒著心还壮，诗成思转新。士衡宁久困，曲逆岂长贫。千载风云会，欣逢圣主真。","dynasty":"宋代","title":"立春示儿二首"}
{"author":"王之道","content":"我笑陶彭泽，门栽五株柳。柳成复自号，清阴亦何有。岂如两分行，一径入花薮。白毡春尽时，青障雨晴后。","dynasty":"宋代","title":"柳径"}
{"author":"王之道","content":"黄梅西去一舍许，奔走龙天瞻四祖。师今何往昔何来，占断金沙长作主。须知至道本不灭，岂独高名固非取。偶传衣钵断三世，遂配云中诏千古。寺藏岩腹蟠地轴，塔据峰巅立天柱。棱层石栈斜瓮玉，缭绕溪流缓萦组。月明飞瀑百虹挂，风撼长松万蛟舞。路通涧谷横略彴，树霭烟霞团缕数。清阴扫径初入夏，苍藓封庭新过雨。留连归客获联辔，邂逅主僧还接武。请观异事花五叶，愿结胜缘香一缕。何人为作锦鸡梦，此意他年铭肺腑。","dynasty":"宋代","title":"四祖山"}
{"author":"王之道","content":"翠盖千重，青钱万叠，雨余绿涨银塘。藕花无数，高下斗芬芳。浑似华清赐浴，温泉滑、洗出真香。何妨更，合欢连理，高压万芝祥。风流，贤太守，当年奏瑞，盛事名堂。好是琉璃池上，一片宫妆。况有薰风解愠，流霞泛、丝竹成行。依莲暇，联珠唱玉，应不愧金相。","dynasty":"宋代","title":"满庭芳（和王常令双莲堂）"}
{"author":"王之道","content":"去来何所喜，一雨应澄清。憔悴有生理，叹嗟成颂声。酒垆从客醉，村畽问农耕。深得诹询意，谁能继此行。","dynasty":"宋代","title":"和荀晋仲题法隆韵"}
{"author":"王之道","content":"娜婀风前竹，空濛雨外山。孤云心共远，短艇兴俱还。酒有双莲胜，诗无一字閒。因君成怅想，时到梦魂间。","dynasty":"宋代","title":"逍遥堂二首其二"}
{"author":"王之道","content":"我家湖上面九华，无钱买山山见赊。待栽北牖一坡竹，追配东门千载瓜。","dynasty":"宋代","title":"和徐伯远见寄三首"}
{"author":"王之道","content":"春寒有信不逾期，肯为衰颜独见欺。白雪已输梅斗早，绿樽尤与火相宜。撷来野蔌和萱草，分得江鱼贯柳枝。刺史忧民民共乐，赛牛归去竞褰帷。","dynasty":"宋代","title":"立春日雪和赵端质韵"}
{"author":"王之道","content":"水满陂塘麦满村，路逢田父和长言。题诗懒作蝇头字，贳酒愁看犊鼻褌。芳草藉青迷野迳，远山横翠入柴门。道衡骨朽无人继，卿相谁能预识温。","dynasty":"宋代","title":"次方正叔知县韵仆今年六十有三窃观正叔赠陈"}
{"author":"王之道","content":"当年相望见无由，千里荆襄隔数州。时得新诗夸好句，服膺何止钓槎头。","dynasty":"宋代","title":"和由字韵"}
{"author":"王之道","content":"云不卷。浇愁莫放金杯浅。金杯浅。新词丽句，要人裁翦。酒酣思致天同远。临风捉笔纶巾岸。纶巾岸。诗成归去，寒光照晚。","dynasty":"宋代","title":"秦楼月（和张文伯雪）"}
{"author":"王之道","content":"蛾眉螓首。舞雪娇回开冻候。尽道今年。千里风光萃绮筵。坐来新月。照我苍颜并白发。酒到休辞。自有黄芽介寿祺。","dynasty":"宋代","title":"减字木兰花其十二和董令升正月五日会客"}
{"author":"王之道","content":"江南七月旱不雨，捲地风霾翳寰宇。夷门先生有底忙，车马东游亦良苦。","dynasty":"宋代","title":"次韵赵积中慈湖即事"}
{"author":"王之道","content":"绿杨低映深深院。春风不动珠帘卷。乳燕引雏飞。流苏尽日垂。绮窗开小宴。娅姹莺声啭。一饷不闻声。罗衣香汗轻。","dynasty":"宋代","title":"菩萨蛮"}
{"author":"王之道","content":"古屋衰杨，淡烟疏雨江南岸。几家村疃。酒旆还相唤。短棹扁舟，风横河频转。柔肠断。寒鸦噪晚。天共蒹葭远。","dynasty":"宋代","title":"点绛唇（冬日江上）"}
{"author":"王之道","content":"羁栖无奈老而穷，又见徐卿马首东。快意一时荷叶雨，增明千里稻花风。高材合在云霄上，胜处能忘涧壑中。法护相从如问我，为言踪迹与君同。","dynasty":"宋代","title":"送徐季公运干罢任"}
{"author":"王之道","content":"怪得举头闻鹊喜，果然都骑相过。柳阴乘月倒金荷。疏星明耿耿，银汉静无波。总角追随今老矣，相逢无惜婆娑。夜阑余兴到狂歌。长鲸方正渴，应不厌倾河。","dynasty":"宋代","title":"临江仙（和刘南伯）"}
{"author":"王之道","content":"花前愿步溅狂澜，花外扶疏竹数竿。带雪精神清更好，冰肌元惯朔风寒。","dynasty":"宋代","title":"梅花十绝追和张文潜韵"}
{"author":"王之道","content":"十载穷愁鸟出笼，春来天意似通融。得书故旧颇相悯，上疏朝廷应见容。开府莫辞金帛尽，犁庭当冀祲氛空。庙堂素定平戎策，不待文渊在目中。","dynasty":"宋代","title":"次韵陈勉仲二首其二"}
{"author":"王之道","content":"浮云捲尽秋天高，月光照水翻金涛。临溪酌月羞溪毛。举杯未饮欲谁酬，兹非沈谢须刘曹。","dynasty":"宋代","title":"教授颜端行出示所和老杜曲江章因次韵其一"}
{"author":"王之道","content":"庭閒人静鸟窥帘，坐对文书亦倦拈。春旱正须三尺雨，江湖宁放老蛟潜。","dynasty":"宋代","title":"和徐季功舒蕲道中二十首"}
{"author":"王之道","content":"薄俗久不竞，丘园多逸民。闻君轻去世，令我重沾巾。一梦苕溪晓，千年石堵春。人情不能已，南望哭江滨。","dynasty":"宋代","title":"哀汤与立父其一"}
{"author":"王之道","content":"高堂面山水，境与动静兼。惟动故能乐，惟静故能廉。乐也知有馀，廉也笑无餍。","dynasty":"宋代","title":"廉馀堂"}
{"author":"王之道","content":"霜风擢霁，云涛涨晚，更觉我心弥壮。一尊谁与醉西风，辄莫负、高吟胜赏。致君才术，康时事业，到底不容闲放。十年湖海共樵歌，何幸出、阳春绝唱。","dynasty":"宋代","title":"鹊桥仙"}
{"author":"王之道","content":"潮退菰蒲风自倒，秋深菱芡雨应添。怪来病眼双明甚，喜见遥山寸碧纤。","dynasty":"宋代","title":"秋日即事二首其一"}
{"author":"王之道","content":"风揭珠帘寒乍透。青娥不住添香兽。火暖画檐鸣线溜。人醉后。锦堂丝竹烘残昼。势合湖山增地厚。孤高但觉修篁瘦。回策如萦今在手。骄马骤。吾家金埒新编就。","dynasty":"宋代","title":"渔家傲（和余子美对雪）"}
{"author":"王之道","content":"云涛雪浪渺无边，一簇溪桥客聚船。舆卫欲休红日下，几家茅舍起炊烟。","dynasty":"宋代","title":"和孔纯老按属邑六首"}
{"author":"王之道","content":"夜来春信到南枝，姑射神人逞雪肌。多谢长须解予意，送将羁客换新诗。","dynasty":"宋代","title":"梅花和黄觉民四首"}
{"author":"王之道","content":"我生事幽诗刊，尘埃良独难。朅来舒蕲游，登临每长叹。如何胜绝境，佛屋多所安。大哉慈悲力，神功助劖刓。住处未易言，小道亦可观。五祖古名刹，楼台倚巑屼。崎岖六七里，萦纡三百盘。悬崖擢青士，夹道罗苍官。飞泉响环玦，幽芳馥沉檀。我来及新霁，千峰碧玉攒。忽闻杞犬吠，旋觉壶天宽。水声濯午暑，岚气生晚寒。心目快开豁，腰脚嗟蹒跚。看云更搘筇，披风少凭栏。欲营五亩宫，它年寄衰残。试烦问祖师，莫作非意干。","dynasty":"宋代","title":"五祖山"}
{"author":"王之道","content":"出户绣帘垂。拂面从他细细吹。乘兴有谁招访戴，难为。暖帐薰炉醉不知。闲看逐风时。欲著梅花又却飞。雅兴佳人回舞袂，相宜。试比冰肌可煞肥。","dynasty":"宋代","title":"南乡子（和张元助通判赋雪）"}
{"author":"王之道","content":"春意催花，片云又作朝来雨。淡匀深注。红紫纷无数。社日人家，准拟行春去。痴儿女。倚门凝伫。借问东郊路。","dynasty":"宋代","title":"点绛唇（社日雨）"}
{"author":"王之道","content":"小驿隳颓不见容，著鞭东走梵王宫。怪禽落日休相恐，五里松篁一径通。","dynasty":"宋代","title":"题宿松薤山寺"}
{"author":"王之道","content":"柳迳桃溪碧草芳，故园遥寄水云乡。老来转使宦情薄，春思颇增诗兴长。教子文书容自勉，逢人尊酒为谁忙。海棠却似怜衰朽，依倚东风试晚妆。","dynasty":"宋代","title":"清明即事"}
{"author":"王之道","content":"饱谙世事转疏慵，投老犹能向佛宫。危坐遂移桑荫日，清谈仍对菊花风。凭君为我追欢伯，自此游山作醉翁。闻说秋来足佳句，暮归应念锦囊空。","dynasty":"宋代","title":"次韵元发弟秋日德余庵书事二首"}
{"author":"王之道","content":"君子赠以言，古人重相送。大梁在何许，我心欲飞动。兄才如青钱，万选仍万中。行矣喜冬晴，北方地多冻。","dynasty":"宋代","title":"送彦立兄游太学以恩袍草色动为韵其五"}
{"author":"王之道","content":"体粟须烦鼎力苏。流涎正值麹盈车。坐来兽炭拨还无。一阕可能酬一绝，双银端不换双珠。松毛粉白老翁须。","dynasty":"宋代","title":"浣溪沙"}
{"author":"王之道","content":"抖擞空肠一字无，下邳能复异时书。中兴正欲平骄寇，莫若相如赋子虚。","dynasty":"宋代","title":"和戴禹功幕府归来三首"}
{"author":"王之道","content":"金尊照坐红裙绕。怪一饷、歌声悄。乱扑珠帘风絮晓。香薰笑语，酒烘颜色，莫逐流年老。诗涛入笔悬河倒。快万里云天为君扫。检点春容何处早。柳条青眼，梅梢粉面，得恁于人好。","dynasty":"宋代","title":"青玉案（对雪追和谢幼船B231）"}
{"author":"王之道","content":"春色到酴醿，人在酴醿花底。花扑尊罍香透，远胜烧沈水。一杯聊复对东风，为祝千千岁。作楫和羹事了，归去骑箕尾。","dynasty":"宋代","title":"好事近·春色到酴醿"}
{"author":"王之道","content":"何必袁州去，尘尘小释迦。一筇非外物，四海即吾家。晓色霜还重，秋容菊正华。此行良不恶，冬笋已排牙。","dynasty":"宋代","title":"送浮屠道郭云游"}
{"author":"王之道","content":"肠断江城敛暮烟，一声清笛短亭前。扬舲共喜风初转，戏彩当期月正圆。水落双溪和石出，霜余叠嶂与云连。令人暗想昭亭路，屈指归来又四年。","dynasty":"宋代","title":"和秦寿之中秋玩月三首"}
{"author":"王之道","content":"今日富川滨，後夜湓江岸。千里西湖指顾间，未怕新年换。再见复何时，此意凭吟管。应有新诗当尺书，日望南来雁。","dynasty":"宋代","title":"卜算子·今日富川滨"}
{"author":"王之道","content":"千山倚天高，一径穿云斜。忽然见楼阁，知是佛子家。苍松老不死，夭矫如龙蛇。霜皮自鳞皴，风梢互槎牙。幽花似薝卜，清绝不可加。过庭送好音，异哉碧鸰伽。我来不忍去，一步三咨嗟。终当解冠裳，从师卧烟霞。","dynasty":"宋代","title":"龙门呈心老"}
{"author":"王之道","content":"玉露澄天宇，金风净月华。满庭秋色木犀花。记得谪仙初下、五云车。才业追前辈，人门属当家。寿觞无惜醉流霞。闻说姓名潜护、有笼纱。","dynasty":"宋代","title":"南歌子·玉露澄天宇"}
{"author":"王之道","content":"芳草池塘处处佳，竹篱茅屋野人家。清明过了桃花尽，颇觉春容属菜花。","dynasty":"宋代","title":"春日书事呈历阳县苏仁仲八首"}
{"author":"王之道","content":"猛风吹雨暮江头，烟草微茫一片愁。双鲤不来无处问，欲寻归路转悠悠。","dynasty":"宋代","title":"春日书事呈历阳县苏仁仲八首"}
{"author":"王之道","content":"柳外风樯迅莫追，柳间迟日弄晴晖。青春已作堂堂去，乌辔何由缓缓飞。入户呢喃轻语燕，隔林咿轧静鸣机。谁言四月芳菲尽，萱草葵花觉昨非。","dynasty":"宋代","title":"追和东坡送春和陈德夫"}
{"author":"王之道","content":"逢人借问钱塘路。我亦欲、西湖去。目送兰桡知几度。鳌峰浮玉，鲸波飞雪，正是潮来处。海棠花下春将暮。缓唱新词味佳句。见说东君曾梦许。柏台冠豸，金銮视草，便作商岩雨。","dynasty":"宋代","title":"青玉案（送无为守张文伯还朝）"}
{"author":"王之道","content":"一样檀心半卷舒。淡黄衫子衬冰肤。细看全似那人姝。枕里芳蕤薰绣被，酒中余馥溢金壶。不须频嗅惹罗裾。","dynasty":"宋代","title":"浣溪沙（和陈德公酴醿）"}
{"author":"王之道","content":"晓日晖晖玉露光。枝头一样斗宫妆。可怜娇额半涂黄。衣与酴醿新借色，肌同薝卜更薰香。风流荀令雅相当。","dynasty":"宋代","title":"浣溪沙（和张文伯木犀）"}
{"author":"王之道","content":"春到衡门病滞苏。力强犹可驾柴车。少年狂望一时无。清坐不堪肌起粟，高谈还喜唾成珠。红裙痴笑雪如须。","dynasty":"宋代","title":"浣溪沙"}
{"author":"王之道","content":"冻卧袁安已复苏。闭门那患出无车。似渠人物到今无。可笑昆山夸片玉，须怜沧海叹遗珠。时来应许捋君须。","dynasty":"宋代","title":"浣溪沙"}
{"author":"王之道","content":"残雪笼晴作冫互寒。北风吹浪过前滩。远山云气尚漫漫。睡起阳乌窥破牖，坐怜香雾蔼雕盘。一尊聊佐旅中欢。","dynasty":"宋代","title":"浣溪沙（阻风铜陵，追和东坡游泗州南山韵）"}
{"author":"王之道","content":"玉骨冰肌软更香。一枝丹棘映青裳。相逢归去未须忙。曲里春山情不浅，尊前秋水意何长。酒醺颜色粉生光。","dynasty":"宋代","title":"浣溪沙（代人作）"}
{"author":"王之道","content":"寒透珠帘怯晓霜。灰飞缇室验回阳。坐看红日上修廊。泉泻龙头深泛酒，烟凝象口暖吹香。及时歌舞意何长。","dynasty":"宋代","title":"浣溪沙（和张文伯长至）"}
{"author":"王之道","content":"水外山光淡欲无。堤边草色翠如铺。绿杨风软鸟相呼。牛蒡叶齐罗翠扇，鹿黎花小隘真珠。一声何处叫提壶。","dynasty":"宋代","title":"浣溪沙（春日）"}
{"author":"王之道","content":"玉骨冰肌，绛趺檀口，玲珑亚竹当户。嫣然照雪精神，消得东君眷与。群芳退舍，顾凡下、非伊朋侣。却自有、薝卜酴醿，次第效颦追步。寓心赏、还须吟醉，赴目成、便依歌舞。情钟束素无华，意在含情不语。纷纷桃李，亦何用、轻猜轻妒。觅一枝、欲寄相思，伴取个人书去。","dynasty":"宋代","title":"东风第一枝（梅）"}
{"author":"王之道","content":"黄菊正怀彭泽，白衣俄致江州。登高余醉快扶头。此贶义兼情厚。痛饮还须酒对，清吟况值诗流。轻投无惜万金酬。木李旧先琼玖。","dynasty":"宋代","title":"西江月（和张文伯谢曾子修送酒）"}
{"author":"王之道","content":"春意催花，片云又作朝来雨。淡匀深注。红紫纷无数。社日人家，准拟行春去。痴儿女。倚门凝伫。借问东郊路。","dynasty":"宋代","title":"点绛唇（社日雨）"}
{"author":"王之道","content":"十里清风水拍天，老僧斋罢抱头眠。丹楹画栋看摧厌，好为僧伽作胜缘。","dynasty":"宋代","title":"书来上人房"}
{"author":"王之道","content":"拄颊看西湖，屡对纶巾岸。江上相从醉万山，六见年华换。君唱我当酬，我醉君休管。明日醒时小艇东，莫负传书雁。","dynasty":"宋代","title":"卜算子（和兴国守周少隐饯别万山堂）"}
{"author":"王之道","content":"一樽相对夜厌厌，风捲浮云见玉蟾。凌乱请看矛作舞，清光炯炯已窥檐。","dynasty":"宋代","title":"合寨陪诸公观月"}
{"author":"王之道","content":"霞影入瑶觞，酒与馀霞同色。人共昌朝方永，过觥筹三百。一枝红皱石榴裙，帘卷篆烟碧。约我他年湖上，看九华终日。","dynasty":"宋代","title":"好事近其二程继诚生日"}
{"author":"王之道","content":"绰约一枝红怨。疏雨淡烟池馆。梅子欲黄时，日倚朱阑几遍。争看。争看。人在沈香亭畔。","dynasty":"宋代","title":"如梦令（和张文伯芍药）"}
{"author":"王之道","content":"秾华不与众芳同，偏爱施朱立晓风。莫道春来无酒病，脸霞犹带夜来红。","dynasty":"宋代","title":"红梅"}
{"author":"王之道","content":"老懒诗才退，春融醉眼昏。青山终日对柴门。柳外断桥流水、几家村。桃李添新意，池塘失旧痕。一尊聊复为君温。倾倒年来酬唱、细论文。","dynasty":"宋代","title":"南歌子（和陈勉仲）"}
{"author":"王之道","content":"势凌风力斗清严，彻骨尤非老病堪。冻蠡夜回千首北，寒梅朝放一枝南。扁舟底事方行役，贩履何人正立谈。江上别来劳梦寐，相宽犹喜见诗三。","dynasty":"宋代","title":"次韵周子嘉咏雪"}
{"author":"王之道","content":"剜苔得古鉴，湛湛清不浑。大哉壶中天，勿与俗子言。谁能时汲井，注兹老瓦盆。欲观从容鯈，无羡横海鲲。","dynasty":"宋代","title":"盆池"}
{"author":"王之道","content":"一洗乾坤不动尘，瑶台银阙斗清新。齐腰欲究安心法，乘兴当为访戴人。晔晔寒江归钓艇，丁丁虚谷动樵斤。二诗远比幽兰胜，击节悬知众所宾。","dynasty":"宋代","title":"和彦时兄腊雪六首"}
{"author":"王之道","content":"欲知人意喜，万户郁炉烟。纱帽花垂额，金邱酒到莲。岁丰端可卜，农劝竞相传。往矣南阳政，今追召父贤。","dynasty":"宋代","title":"用陈阜卿劝农韵呈宣城太守"}
{"author":"王之道","content":"城郭萧条，风雨霏微，酝造春愁。况鸷群雕鹗，未谐荐祢，棘栖鸾凤，犹叹栖仇。世路如棋，人情似纸，厚薄高低何日休。逢殷浩，会披云对月，同赋南楼。堪嗟日月如流。甚首夏朅来今半秋。纵荻花枫叶，强撩归思，有莼羹菰饭，归更何忧。三板松舟，一篙秋水，百里淮山无暂留。何须问，蘧蘧栩栩，孰是庄周。","dynasty":"宋代","title":"沁园春·城郭萧条"}
{"author":"王之道","content":"立马山前问酒家，山峰森列两溪斜。扶疏新竹听流水，夭乔古松看霁霞。远目自能供觅句，枯肠终不奈搜茶。一杯汤饼工窗晚，危坐清吟对月华。","dynasty":"宋代","title":"和彦时兄韵"}
{"author":"王之道","content":"绿杨芳草自年年，人老逢春重喟然。六入傥能除旧习，三乘端许结新缘。","dynasty":"宋代","title":"和天衣聪老五首"}
{"author":"王之道","content":"不D8CB知名，怎奈向、前缘注定。一封书、便成媒娉。千里相从，恰似寻盟合姓。泥泞。尚隔个、轿儿难近。薄薄纱厨，小驿夜凉人静。红一点、暗通犀晕。花月多情，摇碎半窗清影。安稳。悄不知、人痛损。","dynasty":"宋代","title":"惜奴娇"}
{"author":"王之道","content":"翠袖熨沈香。黛拂修蛾淡淡妆。消得多情钟傅粉，何郎。风动珠帘月半床。素手捧瑶觞。谁念苏州已断肠。夜雨不随歌扇歇，浪浪。归去无心赋海棠。","dynasty":"宋代","title":"南乡子（赠何彦道侍儿）"}
{"author":"王之道","content":"马头惊见一枝新，夹道欢呼拥吏民。咫尺招提鸡黍约，不妨同醉万家春。","dynasty":"宋代","title":"和王圜中道上初见梅花二首"}
{"author":"王之道","content":"翠巘中间白水边，野梅官柳似当年。正看绕树下残日，便觉前村生晚烟。","dynasty":"宋代","title":"丘城道中"}
{"author":"王之道","content":"连昌宫中马为乐，一时舞马黄金络。君王养欲臣养文，忠鲠漫多宁救药。嗷嗷万国风中船，樯倾柂坏夫何言。潼关莫拒范阳贼，伤哉天厩空连钱。翠华西去遥指蜀，应念霓裳旧家曲。六军敢怒谁敢呵，马足空污太真肉。始皇布漆徒坚城，元海斩木徒轻兵。驱鱼驱雀强鸇獭，乃使后世蒙佳声。乱离每忆升平日，忽对新诗重嗟泣。望仙花草自春秋，怊怅六龙归未得。","dynasty":"宋代","title":"天宝歌和魏定公文次韵"}
{"author":"王之道","content":"势凌风力斗清严，彻骨尤非老病堪。冻蠡夜回千首北，寒梅朝放一枝南。扁舟底事方行役，贩履何人正立谈。江上别来劳梦寐，相宽犹喜见诗三。","dynasty":"宋代","title":"次韵周子嘉咏雪"}
{"author":"王之道","content":"年来六十增三岁。却忆去年趋盛会。风流人物胜斜川，灼灼有同前日事。不知弦管催新水。但见飘飘萦舞袂。主人情厚酒行频，酩酊莫辞今夕醉。","dynasty":"宋代","title":"玉楼春（和令升正月五日会客）"}
{"author":"王之道","content":"老松如蛟龙，气夺百万军。根蟠苍崖石，梢拂青天云。山神护野火，地主诃樵斤。魁然栋梁材，为之献吾君。","dynasty":"宋代","title":"古松"}
{"author":"王之道","content":"未尽通宵话，犹如一日秋。壮怀天共远，归意雨同留。灯烬何明灭，蛩声静应酬。十年为客梦，应不负瀛洲。","dynasty":"宋代","title":"和程德远二首"}
{"author":"王之道","content":"稻花时候一犁雨，天意从人无间然。我亦摧颓穷甚矣，烦君试考小行年。","dynasty":"宋代","title":"时雨二绝和赵积中韵"}
{"author":"王之道","content":"动容俱见古人情，千里归来得我惊。七载何曾有离别，水中明月本相亲。","dynasty":"宋代","title":"和僧广实三首"}
{"author":"王之道","content":"杖藜千里访茅茨，来赴当年一笑期。白发我徒悲老大，青山君尚记艰危。夜听高论因忘寐，昼味新诗可疗饥。冬日迎长殊可爱，何妨去国少迟迟。","dynasty":"宋代","title":"送刘元发归鄱阳次其韵"}
{"author":"王之道","content":"乞巧谁家绮席开，夜阑箫鼓趁虚催。启明不为牵牛计，又放朝阳送曙来。","dynasty":"宋代","title":"和鲁如晦七夕"}
{"author":"王之道","content":"芳榭绕流水，春馀半篙缘。登临赏幽花，兹亦我所欲。小桥果何往，长堤正相属。朝看龟鱼游，晚听鸥鹭浴。","dynasty":"宋代","title":"小桥"}
{"author":"王之道","content":"安养疮痍过所亲，野人何幸预斯民。自怜枯槁无生意，遂与寒梅竞得春。","dynasty":"宋代","title":"和王圜中道上初见梅花二首"}
{"author":"王之道","content":"归来啜菽得无愁，但觉官身不自由。敢倩双鱼传尺素，要知一日似三秋。射阳别后从新辟，幽谷公余获胜游。尚忆龙盘分袂处，五更残月在山头。","dynasty":"宋代","title":"寄孙次聊"}
{"author":"王之道","content":"欲识吾君圣与仁，泽流寰海众熙春。两淮饥馑方移粟，六辔驰驱不惮勤。","dynasty":"宋代","title":"和徐季功舒蕲道中二十首"}
{"author":"王之道","content":"道路榛菅合，装齎咫尺迷。陟冈还见塔，下孤忽逢溪。迥野鸣朝麂，疏茨撼午鸡。固陵何处是，弛担日应西。","dynasty":"宋代","title":"固陵道中"}
{"author":"王之道","content":"十灾穷愁鸟出笼，春来天意似通融，得书故旧颇相悯，上书朝廷应见容。开府莫辞金帛尽，犁庭当冀祲氛空。庙堂素定平戎策，不待文渊在目中。","dynasty":"宋代","title":"次韵陈勉仲二首"}
{"author":"王之道","content":"一从潜水别，三见菊花黄。旧好论交笃，新诗引兴长。劳生閒自笑，道术淡相忘。蝴蝶秋来懒，时应到睡乡。","dynasty":"宋代","title":"次因上人韵"}
{"author":"王之道","content":"至哉择术妙难论，邂逅何妨丐一言。我已无心求富贵，余生归命给孤园。","dynasty":"宋代","title":"赠林山善相老荣师"}
{"author":"王之道","content":"红楼缥缈光风里，熙熙和气欢声。遏云馀韵最关情。春山闲淡淡，秋水醉盈盈。老去自怜心尚在，相逢殊慰劳生。纹楸聊复戏同枰。试烦歌一曲，须借酒三行。","dynasty":"宋代","title":"临江仙其一和陈德公"}
{"author":"王之道","content":"晓来飞雪缀林端，冰玉肌肤巧耐寒。折得一枝红半吐，自挼香蘂当朝餐。","dynasty":"宋代","title":"梅花十绝追和张文潜韵"}
{"author":"王之道","content":"熙熙台上。秋色增清壮。和气溢，祥烟扬。淮山供杂俎，湖水浮新酿。人共仰，貔貅坐拥诗书将。箫鼓声嘹亮。珠翠环相向。回妙舞，迟妍唱。竞斟长命斝，同试沧溟量。锋车往，东归遂继华原相。","dynasty":"宋代","title":"千秋岁（郑帅清卿生日）"}
{"author":"王之道","content":"舟来自金沙，敢避江路绕。计程逾五月，书劳比三考。湖阴见君处，取别殊草草。因思会面难，相从意弥好。新诗何所似，绘纤错华藻。赓酬愧空疏，祗益我心搅。亨否有时命，恭倨任妻嫂。行矣无忘饥，俗谚戒一饱。","dynasty":"宋代","title":"酬朱元顺参议"}
{"author":"王之道","content":"黄花如幽人，别来心念之。邂逅适我愿，讵可无一辞。缅怀东篱游，旧与西风期。乞我三百株，烂醉风前杯。休文有佳裔，咳唾成新诗。把玩乞菊章，颇愧前篇非。寄言催蓝田，舍之复谁贻。","dynasty":"宋代","title":"和沈元吉与唐用崔乞菊"}
{"author":"王之道","content":"玉绳低转斗阑干。欠温春酒寒。夜长风劲怯衣单。有人哦二山。蟾欲满，雁初还。桃花微破颜。枕痕犹带断红残。无言心自闲。","dynasty":"宋代","title":"阮郎归（和广济王宰二首）"}
{"author":"王之道","content":"雨足塍塍水，春晴处处花。畏涂双只堠，荒戍两三家。心折朝鸣鹿，魂惊暮集鸦。想君行役苦，愁蹙不成嗟。","dynasty":"宋代","title":"和鲁如晦春日过定远山口"}
{"author":"王之道","content":"残雪笼晴作沍寒。北风吹浪过前滩。远山云气尚漫漫。睡起阳乌窥破牖，坐怜香雾蔼雕盘。一尊聊佐旅中欢。","dynasty":"宋代","title":"浣溪沙"}
{"author":"王之道","content":"水阔风还怒，舟轻浪更颠。云容初过雨，湖势欲吞天。沙觜青枫外，鱼罾白鸟边。夕阳应到岸，沉醉酒家眠。","dynasty":"宋代","title":"丹阳湖阻风二首"}
{"author":"王之道","content":"十里招提路，崎岖祝圣归。青黄原上麦，红白草间薇。正看云容合，俄惊雨脚飞。馀花被沾湿，芳气袭人衣。","dynasty":"宋代","title":"夏日归自宝林二首其一"}
{"author":"王之道","content":"一晌凝情无语，手撚梅花何处。倚竹不胜愁，暗想江头归路。东去，东去，短艇淡烟疏雨。","dynasty":"宋代","title":"如梦令其三江上对雨"}
{"author":"王之道","content":"青腰似诧天公富，奔走风云。银界无痕。委巷穷山草木春。玉楼不怕歌茵湿，笑语纷纷。须放他们。醉里冰姿光照人。","dynasty":"宋代","title":"丑奴儿（对雪和彦逢弟）"}
{"author":"王之道","content":"耻同流辈弄胭脂，一样新裁雪白衣。何日与君攜酒去，两般分取载将归。","dynasty":"宋代","title":"和赵积中白莲三首"}
{"author":"王之道","content":"远水西来抱鹿头，山前草木带霜秋。黄花雅意撩诗兴，红叶端能寄别愁。日月奔驰双转毂，江湖漂荡一轻鸥。干戈未戢中兴沸，蹴被空怀祖豫州。","dynasty":"宋代","title":"秋兴八首追和杜老"}
{"author":"王之道","content":"小沼鸣蛙吹，虚堂堕燕泥。对花容命酒，书事喜分题。僧舍乔林北，田家古道西。鹁鸠晴唤妇，谷谷傍人啼。","dynasty":"宋代","title":"和詹德秀出南汰二首"}
{"author":"王之道","content":"隔宿不问道，此语幼所闻。汩没尘土中，岁晚方得君。学道戒怠情，成功在精勤。勤哉勤道者，取名不徒云。别来十二秋，东游遍温鄞。持呪动至暮，坐禅常达昕。寸阴古所惜，君今惜余分。兢兢穷昼夜，直欲忘斋薰。轩昂冲天鹤，那容混难群。我老懒成癖，见君但欢欣。茅斋无一物，坐对柏子焚。忽然舍我去，翩若风中云。","dynasty":"宋代","title":"赠浮屠勤上人"}
{"author":"王之道","content":"人生无百年，半被忧患苦。其间开口笑，一月仅四五。谁能盼庭柯，怡然见眉宇。积财不得用，真是守钱虏。","dynasty":"宋代","title":"怡颜堂"}
{"author":"王之道","content":"玉斝浮菖虎，金盘馈鳈鱼。研丹聊作厌兵符。何必城头一女、当千夫。雨过山如洗，风来草似梳。佳人不惯手谈输。却道如今重赌、选官图。","dynasty":"宋代","title":"南歌子其六"}
{"author":"王之道","content":"四海皆兄弟，三界是道场。果且无彼我，安用分封疆。胡公历阳来，气焰何可当。威严走邸吏，不露太守章。锦衣荣会稽，暮雨成高唐。观望改侪辈，鸡群鹤昂昂。斯民苦兵火，有意哀劳伤。岂无九转丹，为助千金方。古来记循吏，不称苟道将。杀弟自取酷，防人人所防。子潜去少室，渊明恋柴桑。出处虽异事，一梦归黄粱。昔日骨己朽，伤哉今也亡。邶国歌柏舟，曹风赋鹈梁。秋来河伯喜，未睹若与洋。大小自有见，一笑还两忘。我生分每越，泉石成膏肓。弃遗等麟角，空虚漫龟肠。常欲埋车轮，除奸继张纲。召此人气和，致彼天时康。语之有暇矣，未窥夫子墙。理所不可及，马腹徒鞭长。讵知王者师，异日韩张良。愿言三顾庐，卧龙起南阳。","dynasty":"宋代","title":"有荐胡仁叔为历阳令者仁叔以诗送知己暇日杨德润录以示予因次其韵"}
{"author":"王之道","content":"不学桃与李，芬芳竞春时。天公岂多情，清露为君迟。荣悴休问命，冷暖当自知。青荧夜窗灯，相对哦新诗。","dynasty":"宋代","title":"次韵因上人晚菊简魏定父其二"}
{"author":"王之道","content":"青山终是慰人心，到处相逢不用寻。顾我未能忘楚些，因君聊复效吴吟。遥林入眼增双碧，羸马奔家竞寸阴。何事横枝送南北，他年同此记分襟。","dynasty":"宋代","title":"横枝山北别懿上人"}
{"author":"王之道","content":"村落潇潇晚吹生，斜阳天际与林平。黄花照眼吟肩耸，红袖扶头醉帽轻。可惯探题仍击钵，敢辞偿令独浮觥。相逢又复惊相别，樽酒何妨意气倾。","dynasty":"宋代","title":"和应资深九日游康乐园二首"}
{"author":"王之道","content":"何人夜作秋虫号，吟诗坐对山有高。想当龙门夺锦袍，从臣拱手看挥毫。衡茅咫尺临江皋，浮光滟滟翻金涛。满帆何处乘风艘，千山过眼同奔逃。不妨鱠鲤兼炰羔，酒酣起舞如飞猱。醉中往往笑成咷，一时辈流籍湜翱。嗟予蹇肃意郁陶，七年坐困山林牢。迩来天旱地不毛，釜鱼薪蚁何嗷嗷。谁能读诗夜焚膏，只益心蓬增目蒿。丈人纯白羞桔槔，终日抱瓮忘其劳。今春属国纷旗旄，两淮供亿争鸣鼛。干戈载戢弓其弢，此行辅弼环萧曹。蒿街伫见悬酋豪，买牛卖剑犊卖刀。我虽不饮当潄醪，堆盘况有瑶池桃。鹿鸣会赋嘉定敖，予衰尚可追风骚。","dynasty":"宋代","title":"和刘春卿夏日闵旱次韵"}
{"author":"王之道","content":"偶然来赋瓦梁行，乱后欣闻醉客声。村戍火明人指路，江城风静夜鸣钲。对床听雨他时念，拨火哦诗此意清。闻说鱼轩还枳里，先生应合暂归耕。","dynasty":"宋代","title":"用东坡赠晁新城韵呈朱乌江"}
{"author":"王之道","content":"松篁团野色，葭薍接江氛。芳菊开新雨，晴天扫片云。村醪过寺共，风袂转山分。邂逅梅夫子，清谈得致勤。","dynasty":"宋代","title":"秋日游南汰二首"}
{"author":"王之道","content":"我生事幽诗刊，尘埃良独难。朅来舒蕲游，登临每长叹。如何胜绝境，佛屋多所安。大哉慈悲力，神功助劖刓。住处未易言，小道亦可观。五祖古名刹，楼台倚巑屼。崎岖六七里，萦纡三百盘。悬崖擢青士，夹道罗苍官。飞泉响环玦，幽芳馥沉檀。我来及新霁，千峰碧玉攒。忽闻杞犬吠，旋觉壶天宽。水声濯午暑，岚气生晚寒。心目快开豁，腰脚嗟蹒跚。看云更搘筇，披风少凭栏。欲营五亩宫，它年寄衰残。试烦问祖师，莫作非意干。","dynasty":"宋代","title":"五祖山"}
{"author":"王之道","content":"云影曚昽日洒晖，金湖西畔晚阴微。渔舟缭绕青山去，枫叶追随白鸟飞。摩诘家风非世有，渊明心性与时违。近来病瘠连诗瘦，翻爱西台字样肥。","dynasty":"宋代","title":"秋兴八首追和杜老其三"}
{"author":"王之道","content":"村落潇潇晚吹生，斜阳天际与林平。黄花照眼吟肩耸，红袖扶头醉帽轻。可惯探题仍击钵，敢辞偿令独浮觥。相逢又复惊相别，樽酒何妨意气倾。","dynasty":"宋代","title":"和应资深九日游康乐园二首"}
{"author":"王之道","content":"谁能胸次浇今古，老去蓬茅杂榛莽。朴遫已甘无足数。品题忽及乃君余，顿觉焦枯得时雨。","dynasty":"宋代","title":"酬秦寿之见赠三首"}
{"author":"王之道","content":"山色新晴一蘸青，隔溪无数野花明。杞苗荻笋肥应美，採掇何妨趁晚烹。","dynasty":"宋代","title":"和沈次韩春日郊行二首"}
{"author":"王之道","content":"迢迢山势去委蛇，林木东头见荻陂。疏竹依岩秋迸笋，病桑经火雨生枝。草侵药种多难辨，土拨松苗欲自移。照眼谁家几枝橘，出篱丹实正离离。","dynasty":"宋代","title":"秋兴八首追和杜老"}
{"author":"王之道","content":"独舸东来夏日长，归装从此益生光。卧云禾穗珠成实，倾露荷花麝被囊。逸世才猷金騕褭，逼人风味木兰堂。常疑正始遗音绝，把读新诗远擅场。","dynasty":"宋代","title":"过邓步和张叔元见赠韵"}
{"author":"王之道","content":"说诗人去想云车，千古青岩倚碧虚。训诂未容端拜议，一言聊复问关雎。","dynasty":"宋代","title":"游毛公洞六首"}
{"author":"王之道","content":"谁怜村落笑歌稀，全把茶瓯当酒卮。枯槁又经三月雨，穷愁聊付一篇诗。窗间远岫青千叠，楼外长天碧四垂。何日获陪文字饮，欲翻妍唱入新词。","dynasty":"宋代","title":"和高守无隐官闲即事"}
{"author":"王之道","content":"遥指汤泉西路。隐约碧云天暮。宿鸟择深枝，两两相呼如语。凝伫。凝伫。今夜梦魂何处。","dynasty":"宋代","title":"宴桃源"}
{"author":"王之道","content":"修眉山远。娇抹乌云秋水畔。酒里花前。坐拥斯人怎得寒。醽醁浮满。须索空缸仍覆盏。正恐相妨。归去如闻笑语香。","dynasty":"宋代","title":"减字木兰花（赠孙兴宗侍儿四首）"}
{"author":"王之道","content":"相从辄莫太匆匆，赌酒分茶自有功。谁谓春归无处觅，柳蹊飞絮乱因风。","dynasty":"宋代","title":"和秦寿之春晚偶成八绝"}
{"author":"王之道","content":"烟销远水分帆影，木落疏林出斧痕。啸咏不知红日下，九华何处望中昏。","dynasty":"宋代","title":"和秦寿之铜陵江上二首"}
{"author":"王之道","content":"舞腰回雪奏伊凉，饯设铃斋举别觞。如子固宜倾坐客，顾予何计挽征艎。交情旧喜推东道，归梦先应到北堂。花柳枝头春已闹，伫观超擢寘周行。","dynasty":"宋代","title":"和孔纯老送司法吴德声"}
{"author":"王之道","content":"熙熙台上。秋色增清壮。和气溢，祥烟扬。淮山供杂俎，湖水浮新酿。人共仰，貔貅坐拥诗书将。箫鼓声嘹亮。珠翠环相向。回妙舞，迟妍唱。竞斟长命斝，同试沧溟量。锋车往，东归遂继华原相。","dynasty":"宋代","title":"千秋岁（郑帅清卿生日）"}
{"author":"王之道","content":"一舍麻城指顾中，远山横翠慰吾悰。劳生艰险今尝遍，休把狂言吓老翁。","dynasty":"宋代","title":"晚晴"}
{"author":"王之道","content":"失梳蓬鬓结，欠洗垢衣黄。我欲齐荣辱，谁能较短长。贱贫犹不去，富贵慎无忘。岂敢贪怀璧，春秋戒越乡。","dynasty":"宋代","title":"酬陈勉仲勉仲寄示诸公所和黄字韵诗轴且责其"}
{"author":"王之道","content":"露梢戛戛敲鸣玉，云叶差差传新绿。这前十顷碧琉璃，过雨荷花净如浴。客来不迎君莫嗔，我有清风如故人。先生午醉睡正熟，长须倒尽床头春。","dynasty":"宋代","title":"庆资深康乐园四咏"}
{"author":"王之道","content":"山下溪边阿母家，春雷初过茗生芽。马头睡思浓无那，一椀何妨泛乳花。","dynasty":"宋代","title":"和徐季功舒蕲道中二十首"}
{"author":"王之道","content":"别来閒计日，一日似三秋。顾我无能老，逢君始欲愁。诗情今转胜，交契久还稠。学问神龟似，当年继践猷。","dynasty":"宋代","title":"呈蔡元德二首其一"}
{"author":"王之道","content":"辘轳世态一枰棋，销得秋来宋玉悲。舒啸可无元亮意，哦诗如见少陵时。江湖於我还萧散，田舍从他笑重迟。异域故人今在否，青灯牢落夜相思。","dynasty":"宋代","title":"秋兴八首追和杜老"}
{"author":"王之道","content":"醉中行草绾秋蛇，十载风棂忆旧家。朋旧乱多从鬼录，诗书閒益富生涯。稻塍绿合迷秧马，沙嘴潮回下钓车。归去西畴新雨足，饭秔应不羡胡麻。","dynasty":"宋代","title":"和张公仪"}
{"author":"王之道","content":"雨雹碎晴峰，珠玑泻石壁。势增九军勇，气压百夫特。先生我辈人，一见愿自适。壮哉三瀑泉，表表尘外物。","dynasty":"宋代","title":"和魏桐城题三瀑泉赠汤洞卿"}
{"author":"王之道","content":"白江州熟人炊玉，竞说前年斗万钱。何事农夫太唐鄙，欲将豚酒谢苍天。","dynasty":"宋代","title":"时雨二绝和赵积中韵"}
{"author":"王之道","content":"青廓经新雨，扶疏桂影秋。夜凉山色静，风细水光浮。坐久因忘寐，诗成得散愁。愿言乘此兴，同赋庾公楼。","dynasty":"宋代","title":"秋夜对月"}
{"author":"王之道","content":"欲下荒庭意已阑，一枝红药坐中看。东风不息成何事，又醖春阴作夜寒。","dynasty":"宋代","title":"和秦寿之春晚偶成八绝"}
{"author":"王之道","content":"滟滟溪流涨渌波，乍晴天气自清和。露梢抽翠交新竹，风叶翻红颭嫩荷。水外远山晨雾重，道傍佳树午阴多。头旋更苦舟摇兀，说与篙师往得麽。","dynasty":"宋代","title":"夏月自六安舟行还安丰"}
{"author":"王之道","content":"雨雹碎晴峰，珠玑泻石壁。势增九军勇，气压百夫特。先生我辈人，一见愿自适。壮哉三瀑泉，表表尘外物。","dynasty":"宋代","title":"和魏桐城题三瀑泉赠汤洞卿其二"}
{"author":"王之道","content":"我惭思涩同司马，君患才多继士衡。今日相从非偶耳，挂冠淮浙好寻盟。","dynasty":"宋代","title":"和富公权宗丞十站"}
{"author":"王之道","content":"画桥雕槛接招提，新有幽人榜秀溪。十顷净明天上下，两奁光映水东西。飞楼涌殿参差见，古木修篁咫尺迷。此景此时君信否，绿杨阴里啭黄鹂。","dynasty":"宋代","title":"题无为秀溪亭"}
{"author":"王之道","content":"我欲访蓬莱，长笑挹浮丘。此身插两翼，冷然御飕颸。楼台耸琼瑶，草木丛珠球。周旋於其间，不知尘世忧。愿言久未遂，挽仰今白头。茅斋夜飞雪，碎玉敲风瓯。平生铁石肠，化作绕指柔。年饥百无羸，接新待来麰。君才似鵰鹗，修翎正横烽。冲天在不日，入侍岩廊游。","dynasty":"宋代","title":"再用前韵谢张济之见和"}
{"author":"王之道","content":"日月漂流一鸟过，别来心迹病维摩。是非孰辨聊分谤，诞信相讥要止讹。摇落独怜松不改，澄清尝见海无波。句中有眼劳开警，更问诸人会得麽。","dynasty":"宋代","title":"和天宁因上人次韵"}
{"author":"王之道","content":"饱余惟欲睡，散睡步东园。雨足富莲子，年丰多稻孙。崎岖穷竹径，诘曲遍花源。何必冠童辈，偕来笑语喧。","dynasty":"宋代","title":"独步"}
{"author":"王之道","content":"厌闻饥雀噪空囷，犹喜茅斋未遽倾。悄玉岂劳青女送，飞花聊混白云霙。预占岁稔矜祥旧，不择贫家荷施平。早晚林梢挂寒日，为回和气慰饥惸。","dynasty":"宋代","title":"和彦时兄腊雪六首"}
{"author":"王之道","content":"今夕知何夕，熙熙万室春。歌楼醒醉客，灯市往来人。劝酒行杯促，联诗得句新。铜壶休见迫，欢笑正相亲。","dynasty":"宋代","title":"和余时中元夕二首"}
{"author":"王之道","content":"花影到酴醾，风过玉卮摇碧。坐上酒豪诗敌，尽骑鲸仙客。主人名姓在金瓯，归去定前席。要见碧桃千岁，看壶中春日。","dynasty":"宋代","title":"木兰花慢其四王昭美生日"}
{"author":"王之道","content":"栽花传法总吾身，生灭无烦取次论。一梦傥从今日觉，群峰应许此山尊。塔中相好如来真，手里衣盂达磨存。若遇小儿宜借问，性华何处更寻根。","dynasty":"宋代","title":"次韵秦寿之题五祖"}
{"author":"王之道","content":"朝阳淡淡宿云轻。风入管弦声。十里碧芜幽步，一枝丹杏柔情。佳人何处，酒红沁眼，秋水盈盈。诗曲羡君三绝，湖山增我双明。","dynasty":"宋代","title":"朝中措（和张文伯清明日开霁）"}
{"author":"王之道","content":"飞观临无地，江天在目中。晚霞工射日，秋水欲浮空。蓼岸深迷绿，枫林远映红。归欤还可喜，千里一帆风。","dynasty":"宋代","title":"和秦寿之题靖安栖霞观"}
{"author":"寇坦","content":"温室欢初就，兰交托胜因。共听无漏法，兼濯有为尘。水洁三空性，香沾四大身。清心多善友，颂德慰同人。","dynasty":"唐代","title":"同皇甫兵曹天官寺浴室新成招友人赏会"}
{"author":"寇坦","content":"黄绶归休日，仙郎复奏馀。晏居当夏晚，寓直会晴初。露散星文发，云披水镜虚。高才推独唱，嘉会喜连茹。月色摇春闼，香烟霭暝庐。千门传夜警，万象照阶除。少孺嘉能赋，文强阅赐书。兼曹谋未展，入幕志方摅。为奉灵台帛，恭先待漏车。贞标不可仰，空此乐樵渔。","dynasty":"唐代","title":"同张少府和厍狄员外夏晚初霁南省寓直时…节度判官之作"}
{"author":"孔稚珪","content":"　　钟山之英，草堂之灵，驰烟驿路，勒移山庭：　　夫以耿介拔俗之标，萧洒出尘之想，度白雪以方洁，干青云而直上，吾方知之矣。　　若其亭亭物表，皎皎霞外，芥千金而不眄，屣万乘其如脱，闻凤吹于洛浦，值薪歌于延濑，固亦有焉。　　岂期终始参差，苍黄翻覆，泪翟子之悲，恸朱公之哭。乍回迹以心染，或先贞而后黩，何其谬哉！呜呼，尚生不存，仲氏既往，山阿寂寥，千载谁赏！　　世有周子，隽俗之士，既文既博，亦玄亦史。然而学遁东鲁，习隐南郭，偶吹草堂，滥巾北岳。诱我松桂，欺我云壑。虽假容于江皋，乃缨情于好爵。　　其始至也，将欲排巢父，拉许由，傲百氏，蔑王侯。风情张日，霜气横秋。或叹幽人长往，或怨王孙不游。谈空空于释部，覈玄玄于道流，务光何足比，涓子不能俦。　　及其鸣驺入谷，鹤书赴陇，形驰魄散，志变神动。尔乃眉轩席次，袂耸筵上，焚芰制而裂荷衣，抗尘容而走俗状。风云凄其带愤，石泉咽而下怆，望林峦而有失，顾草木而如丧。　　至其钮金章，绾墨绶，跨属城之雄，冠百里之首。张英风于海甸，驰妙誉于浙右。道帙长摈，法筵久埋。敲扑喧嚣犯其虑，牒诉倥偬装其怀。琴歌既断，酒赋无续，常绸缪于结课，每纷纶于折狱，笼张赵于往图，架卓鲁于前箓，希踪三辅豪，驰声九州牧。　　使我高霞孤映，明月独举，青松落阴，白云谁侣？磵户摧绝无与归，石径荒凉徒延伫。至于还飙入幕，写雾出楹，蕙帐空兮夜鹤怨，山人去兮晓猨惊。昔闻投簪逸海岸，今见解兰缚尘缨。于是南岳献嘲，北陇腾笑，列壑争讥，攒峰竦诮。慨游子之我欺，悲无人以赴吊。　　故其林惭无尽，涧愧不歇，秋桂遣风，春萝罢月。骋西山之逸议，驰东皋之素谒。　　今又促装下邑，浪栧上京，虽情殷于魏阙，或假步于山扃。岂可使芳杜厚颜，薜荔蒙耻，碧岭再辱，丹崖重滓，尘游躅于蕙路，污渌池以洗耳。宜扃岫幌，掩云关，敛轻雾，藏鸣湍。截来辕于谷口，杜妄辔于郊端。于是丛条瞋胆，叠颖怒魄。或飞柯以折轮，乍低枝而扫迹。请回俗士驾，为君谢逋客。","dynasty":"南北朝","tags":"古文观止，讽刺，散文","title":"北山移文"}
{"author":"孔稚珪","content":"骥子局且鸣。铁阵与云平。汉家嫖姚将。驰突匈奴庭。少年鬬猛气。怒发为君征。雄戟摩白日。长刚断流星。早出飞狐塞。晚泊楼烦城。虏骑四山合。胡尘千里惊。嘶笳振地响。吹角沸天声。左碎呼韩阵。右破休屠兵。横行绝漠表。饮马瀚海清。陇树枯无色。沙草不常青。勒石燕然道。凯归长安亭。县官知我健。四海谁不倾。但使强胡灭。何须甲第成。当今丈夫志。独为上古英。","dynasty":"南北朝","title":"白马篇"}
{"author":"孔稚珪","content":"白马金具装，横行辽水傍。问是谁家子，宿卫羽林郎。文犀六属铠，宝剑七星光。山虚弓响彻，地迥角声长。宛河推勇气，陇蜀擅威强。轮台受降虏，高阙翦名王。射熊入飞观，校猎下长杨。英名欺卫、霍，智策蔑平、良。岛夷时失礼，卉服犯边疆。〖征〗兵〖集〗蓟北，轻骑出渔阳。集军随日晕，挑战逐星芒。阵移龙势动，营开虎翼张。冲冠入死地，攘臂越金汤。尘飞战鼓急，风交征旆扬。转斗平华地，追奔扫带方。本持身许国，况复武力彰。会令千载后，流誉满旗常。","dynasty":"南北朝","title":"白马篇"}
{"author":"孔稚珪","content":"山虚钟磬彻。","dynasty":"南北朝","title":"白纻歌"}
{"author":"孔稚珪","content":"孤征越清江。游子悲路长。二旬倐已湛。三千眇未央。草杂今古色。岩留冬夏霜。寄怀中山旧。举酒莫相忘。","dynasty":"南北朝","title":"旦发青林诗"}
{"author":"孔稚珪","content":"石险天貌分。林交日容缺。阴涧落春荣。寒岩留夏雪。","dynasty":"南北朝","title":"游太平山诗"}
{"author":"孔稚珪","content":"同贫清风馆。共素白云室。","dynasty":"南北朝","title":"酬张长史诗"}
{"author":"蒋防","content":"秋月沿霄汉，亭亭委素辉。山明桂花发，池满夜珠归。入牖人偏揽，临枝鹊正飞。影连平野净，轮度晓云微。晶晃浮轻露，裴回映薄帷。此时千里道，延望独依依。","dynasty":"唐代","title":"秋月悬清辉"}
{"author":"蒋防","content":"制律窥元化，因声感八风。还从万籁起，更与五音同。习习芦灰上，泠泠玉管中。气随时物好，响彻霁天空。自得阴阳顺，能令惠泽通。愿吹寒谷里，从此达前蒙。","dynasty":"唐代","title":"八风从律"}
{"author":"蒋防","content":"剖竹随皇命，分忧镇大藩。恩波怀魏阙，献纳望天阍。政奉南风顺，心依北极尊。梦魂通玉陛，动息寄朱轩。直以蒸黎念，思陈政化源。如何子牟意，今古道斯存。","dynasty":"唐代","title":"藩臣恋魏阙"}
{"author":"蒋防","content":"嘉瑞生天色，葱茏几效祥。树摇三殿侧，日映九城傍。仙雾今同色，卿云未可章。拱汾疑鼎气，临渭比荧光。岂并春风旧，俄同圣寿长。微臣时一望，短羽欲翱翔。","dynasty":"唐代","title":"望禁苑祥光"}
{"author":"蒋防","content":"丽日催迟景，和风扇早春。暖浮丹凤阙，韶媚黑龙津。澹荡迎仙仗，霏微送画轮。绿摇官柳散，红待禁花新。舞席皆回雪，歌筵暗送尘。幸当阳律候，惟愿及佳辰。","dynasty":"唐代","title":"春风扇微和"}
{"author":"蒋防","content":"已赜希微理，知将静默邻。坐忘宁有梦，迹灭未凝神。化蝶诚知幻，征兰匪契真。抱玄虽解带，守一自离尘。寥朗壶中晓，虚明洞里春。翛然碧霞客，那比漆园人。","dynasty":"唐代","title":"至人无梦"}
{"author":"蒋防","content":"旧传天上千年熟，今日人间五日香。红软满枝须作意，莫交方朔施偷将。","dynasty":"唐代","title":"玄都楼桃"}
{"author":"蒋防","content":"始有诸葛翁，柯亭寄翠霭。","dynasty":"唐代","title":"临蒸诸葛亮宅"}
{"author":"蒋防","content":"退迹依三径，辞荣继二疏。圣情容解印，帝里许悬车。已去龙楼籍，犹分御廪储。风泉输耳目，松竹助玄虚。调护心常在，山林意有馀。应嗤紫芝客，远就白云居。","dynasty":"唐代","title":"题杜宾客新丰里幽居"}
{"author":"蒋防","content":"新阳归上苑，嘉树独含妍。散漫添和气，曈曨卷曙烟。流辉宜圣日，接影贵芳年。自与恩光近，那关煦妪偏。结根诚得地，表寿愿符天。谁道凌寒质，从兹不暧然。","dynasty":"唐代","title":"日暖万年枝"}
{"author":"刘得仁","content":"尘里兼尘外，咸期此夕明。一年惟一度，长恐有云生。露洗微埃尽，光濡是物清。朗吟看正好，惆怅又西倾。","dynasty":"唐代","tags":"中秋，节日，抒情","title":"中秋"}
{"author":"刘得仁","content":"秋气满堂孤烛冷，清宵无寐忆山归。窗前月过三更后，细竹吟风似雨微。","dynasty":"唐代","title":"秋夜"}
{"author":"刘得仁","content":"事事不求奢，长吟省叹嗟。无才堪世弃，有句向谁夸。老树呈秋色，空池浸月华。凉风白露夕，此境属诗家。","dynasty":"唐代","title":"池上宿"}
{"author":"刘得仁","content":"朝是暮还非，人情冷暖移。浮生只如此，强进欲何为。要路知无援，深山必遇师。怜君明此理，休去不迟疑。","dynasty":"唐代","title":"送车涛罢举归山"}
{"author":"刘得仁","content":"像教得重兴，因师说大乘。从来悟明主，今去证高僧。蜀国烟霞异，灵山水月澄。乡闾诸善友，喜似见南能。","dynasty":"唐代","title":"送智玄首座归蜀中旧山"}
{"author":"刘得仁","content":"此世荣枯岂足惊，相逢惟要眼长青。从来不爱三闾死，今日凭君莫独醒。","dynasty":"唐代","title":"赠从弟谷"}
{"author":"刘得仁","content":"霜满中庭月在林，塞鸿频过又更深。支颐不语相思坐，料得君心似我心。","dynasty":"唐代","title":"对月寄同志"}
{"author":"刘得仁","content":"何况归山后，而今已似仙。卜居天苑畔，闲步禁楼前。落日明沙岸，微风上纸鸢。静还林石下，坐读养生篇。","dynasty":"唐代","title":"访曲江胡处士"}
{"author":"刘得仁","content":"日过辰时犹在梦，客来应笑也求名。浮生自得长高枕，不向人间与命争。","dynasty":"唐代","title":"晏起"}
{"author":"刘得仁","content":"朝来微有雨，天地爽无尘。北阙明如画，南山碧动人。车舆终日别，草树一城新。枉是吾君戚，何门谒紫宸。","dynasty":"唐代","title":"春日雨后作"}
{"author":"刘得仁","content":"野步晚悠悠，山光澹早秋。远空沦日脚，多稼没人头。古木蝉齐噪，深塍水慢流。幽居回不近，秋策却堪愁。","dynasty":"唐代","title":"晚步"}
{"author":"刘得仁","content":"缓步出居处，过原边雁行。夕阳投草木，远水映苍茫。野寺同蟾宿，云溪劚药尝。萧条霜景暮，极目尽堪伤。","dynasty":"唐代","title":"村晚闲步"}
{"author":"刘得仁","content":"为此疏名路，频来访远公。孤标宜雪后，每见忆山中。静影生幽藓，寒声入迥空。何年植兹地，晓夕动清风。","dynasty":"唐代","title":"冬日题兴善寺崔律师院孤松"}
{"author":"刘得仁","content":"满庭萧飒皆凡木，岂得飕飗似石溪。雪夜枝柯疑画出，月中长短共人齐。未知何日干天及，恐到秋来被鹤栖。却向旧山寻得处，白云根蕟觅应迷。","dynasty":"唐代","title":"题新栽小松"}
{"author":"刘得仁","content":"翠色凛空庭，披衣独绕行。取从山顶嶮，栽得道心生。未弱幽泉韵，焉论别木声。霜天残月在，转影入池清。","dynasty":"唐代","title":"栽松"}
{"author":"刘得仁","content":"十五年余苦，今朝始遇君。无惭于白日，不枉别孤云。得失天难问，称扬鬼亦闻。此恩销镂骨，吟坐叶纷纷。","dynasty":"唐代","title":"寄谢观"}
{"author":"刘得仁","content":"太华万余重，岧峣只此峰。当秋倚寥泬，入望似芙蓉。翠拔千寻直，青危一朵秾。气分毛女秀，灵有羽人踪。倒影侵官路，流香激庙松。尘埃终不及，车马自憧憧。","dynasty":"唐代","title":"监试莲花峰"}
{"author":"刘得仁","content":"帝里余新第，朱门面碧岑。曙堂增爽气，乔木动清阴。直去亲瑶陛，朝回在竹林。风流才子调，好尚古人心。薜荔遮窗暗，莓苔近井深。礼无青草隔，诗共白衣吟。轩静留孤鹤，庭虚到远砧。掩关裁凤诏，开镜理琼簪。种植今如此，尘埃永不侵。云奔投刺者，日日待为霖。","dynasty":"唐代","title":"题从伯舍人道正里南园"}
{"author":"刘得仁","content":"永夕见招宿，诗书盈草堂。静吟倾美酒，高论出名场。窗飒松篁韵，庭兼雪月光。心期身未老，一去泛潇湘。","dynasty":"唐代","title":"宿韦津"}
{"author":"刘得仁","content":"所思同海岱，所梦亦烟波。默坐看山久，闲行值寺过。独吟黄叶乱，相去碧峰多。我有归心在，君行竟若何。","dynasty":"唐代","title":"秋夜寄友人二首其二"}
{"author":"刘得仁","content":"衡门掩绿苔，树下绝尘埃。偶赴高僧约，旋知长者来。云山堪眺望，车马必裴回。问以何为待，惭无酒一杯。","dynasty":"唐代","title":"通济里居酬庐肇见寻不遇"}
{"author":"刘得仁","content":"如病如痴二十秋，求名难得又难休。回看骨肉须堪耻，一著麻衣便白头。","dynasty":"唐代","title":"省试日上崔侍郎四首其二"}
{"author":"刘得仁","content":"戚里称儒愧小才，礼闱公道此时开。他人何事虚相指，明主无私不是媒。","dynasty":"唐代","title":"省试日上崔侍郎四首其三"}
{"author":"刘得仁","content":"方寸终朝似火然，为求白日上青天。自嗟辜负平生眼，不识春光二十年。","dynasty":"唐代","title":"省试日上崔侍郎四首其四"}
{"author":"刘得仁","content":"风飒沈思眼忽开，尘埃污得是庸才。那堪更见巢松鹤，飞入青云不下来。","dynasty":"唐代","title":"寄友人"}
{"author":"刘得仁","content":"高文与盛德，皆谓古无伦。圣代生才子，明庭有谏臣。已瞻龙衮近，渐向凤池新。却忆波涛郡，来时岛屿春。名因诗句大，家似布衣贫。曾暗投新轴，频闻奖滞身。照吟清夕月，送药紫霞人。终计依门馆，何疑不化鳞。","dynasty":"唐代","title":"上姚谏议"}
{"author":"刘得仁","content":"今代如尧代，征贤察众情。久聆推行实，然后佐聪明。官自文华重，恩因顾问生。词人求作称，天子许和羹。御柳凋霜晚，宫泉滴月清。直庐寒漏近，秋烛白麻成。玉殿移时对，金舆数侍行。赐衣香未散，借马色难名。时辈何偏羡，儒流此最荣。终当闻燮理，寰宇永升平。","dynasty":"唐代","title":"上翰林丁学士"}
{"author":"刘得仁","content":"何处访岐路，青云但忆归。风尘数年限，门馆一生依。外族帝王是，中朝亲旧稀。翻令浮议者，不许九霄飞。","dynasty":"唐代","title":"二（一本将后四句作下第吟绝句）"}
{"author":"刘得仁","content":"五字投精鉴，惭非大雅词。本求闲赐览，岂料便蒙知。幽拙欣殊幸，提携更不疑。弱苗须雨长，懒翼在风吹。砺镞端杨叶，光门待桂枝。计闻尘里誉，因和禁中诗。","dynasty":"唐代","title":"山中舒怀寄上丁学士"}
{"author":"刘得仁","content":"东风潜启物，动息意皆新。此鸟从幽谷，依林报早春。出寒虽未及，振羽渐能频。稍类冲天鹤，多随折桂人。尊前喧有语，花里昼藏身。若向秾华处，馀禽不见亲。","dynasty":"唐代","title":"莺出谷"}
{"author":"刘得仁","content":"相知出肺腑，非旧亦非亲。每见云霄侣，多扬鄙拙身。即期扶泰运，岂料哭贤人。应是随先帝，依前作近臣。平生任公直，爱弟尚风尘。宅闭青松古，坟临赤水新。官清仍齿壮，儿小复家贫。惆怅天难问，空流泪满巾。","dynasty":"唐代","title":"哭翰林丁侍郎"}
{"author":"刘得仁","content":"一被浮名误，旋遭白发侵。裴回恋明主，梦寐在秋岑。遇物唯多感，居常只是吟。待时钳定口，经事压低心。辛苦文场久，因缘戚里深。老迷新道路，贫卖旧园林。晴赏行闻水，宵棋坐见参。龟留闲去问，僧约偶来寻。望喜潜凭鹊，娱情愿有琴。此生如遂意，誓死报知音。上德怜孤直，唯公拔陆沉。丘山恩忽被，蝼蚁力难任。作鉴明同日，听言重若金。从兹更无限，翘足俟为霖。","dynasty":"唐代","title":"陈情上李景让大夫"}
{"author":"刘得仁","content":"西风日夜吹，万木共离披。近甸新晴后，高人得意时。暂闲心亦泰，论道面难欺。把笔还诗债，将琴当酒资。蓝衫悬竹桁，乌帽挂松枝。名占文章重，官归谏宪迟。生涯贫帝里，公议到台司。室冷沾苔藓，门清绝路岐。莫言邻白屋，即贺立丹墀。岂虑尘埃久，云霄故有期。","dynasty":"唐代","title":"和郑先辈谢秩闲居寓书所怀"}
{"author":"刘得仁","content":"昨日离尘里，今朝懒已成。岂能为久隐，更欲泥浮名。虚牖晨光白，幽园晓气清。戴沙寻水去，披雾入林行。叠叶孤禽在，初阳半树明。桑麻新雨润，芦荻古波声。易向田家熟，元于世路生。病多三径塞，吟苦四邻惊。","dynasty":"唐代","title":"病中晨起即事寄场中往还"}
{"author":"刘得仁","content":"白发宫娃不解悲，满头犹自插花枝。曾缘玉貌君王宠，准拟人看似旧时。","dynasty":"唐代","title":"悲老宫人"}
{"author":"刘得仁","content":"闲共野人临野水，新秋高树挂清晖。不知尘里无穷事，白鸟双飞入翠微。","dynasty":"唐代","title":"村中闲步"}
{"author":"刘得仁","content":"未敢分明赏物华，十年如见梦中花。游人过尽衡门掩，独自凭栏到日斜。","dynasty":"唐代","title":"上巳日"}
{"author":"刘得仁","content":"衣上年年泪血痕，只将怀抱诉乾坤。如今主圣臣贤日，岂致人间一物冤。如病如痴二十秋，求名难得又难休。回看骨肉须堪耻，一著麻衣便白头。戚里称儒愧小才，礼闱公道此时开。他人何事虚相指，明主无私不是媒。方寸终朝似火然，为求白日上青天。自嗟辜负平生眼，不识春光二十年。","dynasty":"唐代","title":"省试日上崔侍郎四首"}
{"author":"刘得仁","content":"旨甘虽自足，未是禄荣亲。尚逐趋时伴，多离有道人。山居衣以草，生寄药随身。不食长无疾，年知出十旬。","dynasty":"唐代","title":"别王山人"}
{"author":"刘得仁","content":"处士例营营，惟君纵此生。闲能资寿考，健不换公卿。药圃妻同耨，山田子共耕。定知丹熟后，无姓亦无名。","dynasty":"唐代","title":"赠陶山人"}
{"author":"刘得仁","content":"御林闻有早莺声，玉槛春香九陌晴。寒著霁云归紫阁，暖浮佳气动芳城。宫池日到冰初解，辇路风吹草欲生。鸳侣此时皆赋咏，商山雪在思尤清。","dynasty":"唐代","title":"禁署早春晴望"}
{"author":"刘得仁","content":"年过弱冠风尘里，常拟随师学炼形。石路特来寻道者，云房空见有仙经。棋于松底留残局，鹤向潭边退数翎。便欲此居闲到老，先生何日下青冥。","dynasty":"唐代","title":"山中寻道人不遇"}
{"author":"刘得仁","content":"到来常听说清虚，手把玄元七字书。仙籍不知名姓有，道情惟见往来疏。已能绝粒无饥色，早晚休官买隐居。便欲去随为弟子，片云孤鹤可相于。街西静观求居处，不到权门到寺频。禁掖人知连状荐，国庠官满一家贫。清仪称是蓬瀛客，直气堪为谏诤臣。自顾无成年渐长，报恩惟愿杀微身。","dynasty":"唐代","title":"赠敬晊助教二首（一作无可诗）"}
{"author":"刘得仁","content":"独来朝市笑浮云，却忆烟霞出帝城。不说金丹能点化，空教弟子学长生。壶中泻酒看云影，洞里逢师下鹤迎。料得仙家玉牌上，已镌白日上升名。","dynasty":"唐代","title":"送祖山人归山"}
{"author":"刘得仁","content":"太华万馀重，岧峣只此峰。当秋倚寥泬，入望似芙蓉。翠拔千寻直，青危一朵秾。气分毛女秀，灵有羽人踪。倒影侵官路，流香激庙松。尘埃终不及，车马自憧憧。","dynasty":"唐代","title":"监试莲花峰"}
{"author":"刘得仁","content":"献赋多年客，低眉恨不前。此心常郁矣，纵目忽超然。送骥登长路，看鸿入远天。古墟烟幂幂，穷野草绵绵。树与金城接，山疑桂水连。何当开霁日，无物翳平川。","dynasty":"唐代","title":"京兆府试目极千里"}
{"author":"刘得仁","content":"步溪凡几转，始得见幽踪。路隐千根树，门开万仞峰。片云生石窦，浅水卧枯松。穷谷风光冷，深山翠碧浓。鹤看空里过，仙向坐中逢。底露秋潭水，声微暮观钟。他年来此定，异日愿相容。且喜今归去，人间事更慵。","dynasty":"唐代","title":"寻陈处士山堂"}
{"author":"刘得仁","content":"帝里馀新第，朱门面碧岑。曙堂增爽气，乔木动清阴。直去亲瑶陛，朝回在竹林。风流才子调，好尚古人心。薜荔遮窗暗，莓苔近井深。礼无青草隔，诗共白衣吟。轩静留孤鹤，庭虚到远砧。掩关裁凤诏，开镜理琼簪。种植今如此，尘埃永不侵。云奔投刺者，日日待为霖。","dynasty":"唐代","title":"题从伯舍人道正里南园"}
{"author":"刘得仁","content":"庭际微风动，高松韵自生。听时无物乱，尽日觉神清。强与幽泉并，翻嫌细雨并。拂空增鹤唳，过牖合琴声。况复当秋暮，偏宜在月明。不知深涧底，萧瑟有谁听。","dynasty":"唐代","title":"赋得听松声"}
{"author":"刘得仁","content":"京寺数何穷，清幽此不同。曲江临阁北，御苑自墙东。广陌车音急，危楼夕景通。乱峰沉暝野，毒暑过秋空。幡飏虚无里，星生杳霭中。月光笼月殿，莲气入莲宫。缀草凉天露，吹人古木风。饮茶除假寐，闻磬释尘蒙。童子眠苔净，高僧话漏终。待鸣晓钟后，万井复朣胧。","dynasty":"唐代","title":"宿普济寺"}
{"author":"刘得仁","content":"太虚悬畏景，古木蔽清阴。爰有泉堪挹，闲思日可寻。来闻鸣滴滴，照竦碧沈沈。几脉成溪壑，何人测浅深。澄时无一物，分处历千林。净溉灵根药，凉浮玉翅禽。饮疑蠲宿疾，见自失烦襟。僧共云前濑，龙和月下吟。叠光轻吹动，彻底晓霞侵。不用频游去，令君少进心。","dynasty":"唐代","title":"和郑校书夏日游郑泉"}
{"author":"刘得仁","content":"名高身未到，此恨蓄多时。是夕吟因话，他年必去随。尝闻庐岳顶，半入楚江湄。几处悬崖上，千寻瀑布垂。炉峰松淅沥，湓浦柳参差。日色连湖白，钟声拂浪迟。烟梯缘薜荔，岳寺步欹危。地本饶灵草，林曾出祖师。石楼霞耀壁，猿树鹤分枝。细径萦岩末，高窗见海涯。嵌空寒更极，寂寞夜尤思。阴谷冰埋术，仙田雪覆芝。乱泉禅客濑，异迹逸人知。藓室新开灶，柽潭未了棋。如何遂闲放，长得在希夷。空务渔樵事，方无道路悲。谢公台尚在，陶令柳潜衰。尘外难相许，人间贵迹遗。虽怀丹桂影，不忘白云期。仁者终携手，今朝预赋诗。","dynasty":"唐代","title":"和段校书冬夕寄题庐山"}
{"author":"刘得仁","content":"庙谋宏远人难测，公主生还帝感深。天下底平须共喜，一时闲事莫惊心。","dynasty":"唐代","title":"马上别单于刘评事（时太和公主还京，评事罢举起职）"}
{"author":"刘得仁","content":"古松凌巨塔，修竹映空廊。竟日闻虚籁，深山只此凉。僧真生我静，水淡发茶香。坐久东楼望，钟声振夕阳。","dynasty":"唐代","title":"慈恩寺塔下避暑"}
{"author":"刘得仁","content":"高视终南秀，西风度阁凉。一生同隙影，几处好山光。暮鸟投嬴木，寒钟送夕阳。因居话心地，川冥宿僧房。","dynasty":"唐代","title":"秋晚与友人游青龙寺"}
{"author":"刘得仁","content":"白丝翎羽丹砂顶，晓度秋烟出翠微。来向孤松枝上立，见人吟苦却高飞。","dynasty":"唐代","title":"忆鹤"}
{"author":"刘得仁","content":"万壑千岩景象开，登临未足又须回。凭师莫断松间路，秋月圆时弟子来。","dynasty":"唐代","title":"别山居"}
{"author":"刘得仁","content":"长在城中无定业，卖丹磨镜两途贫。三山来往寻常事，不省曾惊市井人。","dynasty":"唐代","title":"赠道人"}
{"author":"刘得仁","content":"愚为童稚时，已解念君诗。及得高科晚，须逢圣主知。花前翻有泪，鬓上却无丝。从此东归去，休为坠叶期。","dynasty":"唐代","title":"贺顾非熊及第其年内索文章"}
{"author":"刘得仁","content":"亭台腊月时，松竹见贞姿。林积烟藏日，风吹水合池。恨无人此住，静有鹤相窥。是景吟诗遍，真于野客宜。","dynasty":"唐代","title":"冬日骆家亭子"}
{"author":"刘得仁","content":"无事门多掩，阴阶竹扫苔。劲风吹雪聚，渴鸟啄冰开。树向寒山得，人从瀑布来。终期天目老，擎锡逐云回。","dynasty":"唐代","title":"题邵公禅院（一作冬日题邵公院）"}
{"author":"刘得仁","content":"自尔归仙后，经秋又过春。白云寻不得，紫府去无因。此地空明月，何山伴羽人。终期华表上，重见令威身。","dynasty":"唐代","title":"忆鹤"}
{"author":"刘得仁","content":"争得一人闻此怨，长门深夜有妍姝。早知雨露翻相误，只插荆钗嫁匹夫。","dynasty":"唐代","title":"长门怨"}
{"author":"刘得仁","content":"嫁与商人头欲白，未曾一日得双行。任君逐利轻江海，莫把风涛似妾轻。","dynasty":"唐代","title":"贾妇怨"}
{"author":"刘得仁","content":"风飒沉思眼忽开，尘埃污得是庸才。那堪更见巢松鹤，飞入青云不下来。","dynasty":"唐代","title":"寄友人"}
{"author":"刘得仁","content":"帝城皆剧县，令尹美居东。遂拜赵张下，暂离星象中。拥归从北阙，送上动南宫。紫禁黄山绕，沧溟素浐通。封疆亲日月，邑里出王公。赋税充天府，歌谣入圣聪。土膏寒麦覆，人海昼尘蒙。廨宇松连翠，朝街火散红。文场新桂茂，粉署旧兰崇。留客挥盈爵，抽毫咏早鸿。前驺潘岳贵，故里邵平穷。劝隐莲峰久，期耕树谷同。凫飞将去叶，剑气尚埋丰。何必华阴土，方垂拂拭功。","dynasty":"唐代","title":"书事寄万年厉员外"}
{"author":"刘得仁","content":"上方僧又起，清磬出林初。吟苦晓灯暗，露零秋草疏。旧山多梦到，流水送愁馀。寄寺欲经岁，惭无亲故书。","dynasty":"唐代","title":"云门寺"}
{"author":"刘得仁","content":"满庭霜月魄，风静绝纤闻。边境时无事，州城夜访君。拥裘听塞角，酌醴话湘云。赞佐元戎美，恩齐十万军。","dynasty":"唐代","title":"回中夜访独孤从事"}
{"author":"刘得仁","content":"静里层层石，潺湲到鹤林。流回出几洞，源远历千岑。寒助空山月，清兼此夜心。幽人听达曙，相和藓床吟。","dynasty":"唐代","title":"听夜泉"}
{"author":"刘得仁","content":"沈沈清暑夕，星斗俨虚空。岸帻栖禽下，烹茶玉漏中。形骸忘已久，偃仰趣无穷。日汲泉来漱，微开密筱风。","dynasty":"唐代","title":"夏夜会同人"}
{"author":"刘得仁","content":"到晓改诗句，四邻嫌苦吟。中宵横北斗，夏木隐栖禽。天地先秋肃，轩窗映月深。幽庭多此景，惟恐曙光侵。","dynasty":"唐代","title":"夏日即事"}
{"author":"刘得仁","content":"君子远相寻，联镳到敝林。有诗谁索和，无酒可赊斟。门列晴峰色，堂开古木阴。何因驻清听，惟恐日西沉。","dynasty":"唐代","title":"夏日通济里居酬诸先辈见访"}
{"author":"刘得仁","content":"鸣鞭静路尘，籍籍谏垣臣。函疏封还密，炉香侍立亲。箧多临水作，窗宿卧云人。危坐开寒纸，灯前起草频。","dynasty":"唐代","title":"寄姚谏议"}
{"author":"刘得仁","content":"白云居创毕，诏入凤池年。林长双峰树，潭分并寺泉。石溪盘鹤外，岳室闭猿前。柱史题诗后，松前更肃然。","dynasty":"唐代","title":"和厉玄侍御题户部相公庐山草堂"}
{"author":"刘得仁","content":"寂灭身何在，门人隔此生。影悬尘已厚，塔种柏初成。溪院秋先雪，山堂古有精。当时挂锡处，树老几枝倾。","dynasty":"唐代","title":"题山中故静禅师"}
{"author":"刘得仁","content":"何处消长日，慈恩精舍频。僧高容野客，树密绝嚣尘。闲上凌虚塔，相逢避暑人。却愁归去路，马迹并车轮。","dynasty":"唐代","title":"夏日游慈恩寺"}
{"author":"刘得仁","content":"因居石室贫，五十二回春。拥褐冥心客，穷经暮齿人。翠沉空水定，雨绝片云新。危细秋峰径，相随到顶频。","dynasty":"唐代","title":"题终南麻先生寂禅师石室"}
{"author":"刘得仁","content":"灵帅与谁善，得君宾幕中。从容应尽礼，赞画致元功。连塞云长惨，才秋树半空。相如偏自惬，掌记复乘骢。","dynasty":"唐代","title":"送灵武朱书记"}
{"author":"刘得仁","content":"杖履疑师在，房关四壁蛩。贮瓶经腊水，响塔隔山钟。乳鸽沿苔井，斋猿散雪峰。如何不相见，倚遍寺前松。","dynasty":"唐代","title":"吊草堂禅师"}
{"author":"刘得仁","content":"柳新春水湄，春岸草离离。祖席觞云尽，离人泪各垂。业文传不朽，作尉岂多时。公退琴堂上，风吹斑竹枝。","dynasty":"唐代","title":"早春送湘潭李少府之任"}
{"author":"刘得仁","content":"霜薄东南地，江枫落未齐。众山离楚上，孤棹宿吴西。渚客留僧语，笼猿失子啼。到家冬即是，荷尽若耶溪。","dynasty":"唐代","title":"送越客归"}
{"author":"刘得仁","content":"东西南北郡，自说遍曾游。人世终多故，皇都不少留。郢城帆过夜，汉水月方秋。此谒亲知去，闻猿岂解愁。","dynasty":"唐代","title":"送周钺往江夏"}
{"author":"刘得仁","content":"河池安所理，种柳与弹琴。自合清时化，仍资白首吟。程馀行片月，公退入遥林。想得询民瘼，方称单父心。","dynasty":"唐代","title":"送河池李明府之任"}
{"author":"刘得仁","content":"同城各多故，会面亦稀疏。及道须相别，临岐恨有馀。梁园飞楚鸟，汴水走淮鱼。众说裁军檄，陈琳远不如。","dynasty":"唐代","title":"送蔡京侍御赴大梁幕"}
{"author":"刘得仁","content":"玉泉归故刹，便老是僧期。乱木孤蝉后，寒山绝鸟时。若寻流水去，转出白云迟。见说千峰路，溪深复顶危。","dynasty":"唐代","title":"送僧归玉泉寺"}
{"author":"刘得仁","content":"修篁夹绿池，幽絮此中飞。何必青山远，仍将白发归。鸟啼亦有恨，鸥习总无机。树起秋风细，西林磬入微。","dynasty":"唐代","title":"宣义池上"}
{"author":"刘得仁","content":"门与青山近，青山复几重。雪融皇子岸，春浥翠微峰。地有经冬草，林无未老松。竹寒溪隔寺，晴日直闻钟。","dynasty":"唐代","title":"游崔监丞城南别业"}
{"author":"刘得仁","content":"风散五更雨，鸟啼三月春。轩窗透初日，砚席绝纤尘。帝里峰头出，邻家树色新。怜君高且静，有句寄闲人。","dynasty":"唐代","title":"答韦先辈春雨后见寄"}
{"author":"刘得仁","content":"先生此幽隐，便可谢人群。潭底见秋石，树间飞霁云。山居心已惯，俗事耳憎闻。念我要多疾，开炉药许分。","dynasty":"唐代","title":"题吴先生山居"}
{"author":"刘得仁","content":"寺去幽居近，每来因采薇。伴僧行不困，临水语忘归。磬动青林晚，人惊白鹭飞。堪嗟浮俗事，皆与道相违。","dynasty":"唐代","title":"晚游慈恩寺"}
{"author":"刘得仁","content":"茅堂入谷远，林暗绝其邻。终日有流水，经年无到人。溪云常欲雨，山洞别开春。自得仙家术，栽松独养真。","dynasty":"唐代","title":"题王处士山居"}
{"author":"刘得仁","content":"禅地无尘夜，焚香话所归。树摇幽鸟梦，萤入定僧衣。破月斜天半，高河下露微。翻令嫌白日，动即与心违。","dynasty":"唐代","title":"宿僧院"}
{"author":"刘得仁","content":"疏钟兼漏尽，曙色照青氛。栖鹤出高树，山人归白云。月盈期重宿，丹熟约相分。羡入秋风洞，幽泉仔细闻。","dynasty":"唐代","title":"晓别吕山人"}
{"author":"刘得仁","content":"师誉振京城，谈空万乘听。北行山已雪，南去木犹青。夜岳禅销月，秋潭汲动星。回期不可定，孤鹤在高冥。","dynasty":"唐代","title":"送知全禅师南游"}
{"author":"刘得仁","content":"乡井从离别，穷边触目愁。生人居外地，塞雪下中秋。雁举之衡翅，河穿入虏流。将军心莫苦，向此取封侯。","dynasty":"唐代","title":"塞上行作"}
{"author":"刘得仁","content":"营营不自息，暌阔数年情。林下期难遂，人间事旋生。鸟栖寒水迥，月映积冰清。石室焚香坐，悬知不为名。","dynasty":"唐代","title":"冬夜寄白阁僧"}
{"author":"刘得仁","content":"水陆中分程，看花一月行。会稽山隔浪，天竺树连城。候吏赍鱼印，迎船载旆旌。渡江春始半，列屿草初生。","dynasty":"唐代","title":"送姚合郎中任杭州"}
{"author":"刘得仁","content":"夏圃秋凉入，树低逢帻欹。水声翻败堰，山翠湿疏篱。绿滑莎藏径，红连果压枝。幽人更何事，旦夕与僧期。","dynasty":"唐代","title":"西园"}
{"author":"刘得仁","content":"清风枝叶上，山鸟已栖来。根别古沟岸，影生秋观苔。遍思诸草木，惟此出尘埃。恨为移君晚，空庭更拟栽。","dynasty":"唐代","title":"昊天观新栽竹"}
{"author":"刘得仁","content":"岂曰趣名者，年年待命通。坐令青嶂上，兴起白云中。岸浸如天水，林含似雨风。南宗犹有碍，西寺问恭公。","dynasty":"唐代","title":"晚步曲江因谒慈恩寺恭上人"}
{"author":"刘得仁","content":"白发麻衣破，还谯别弟回。首垂听乐泪，花落待歌杯。石路寻芝熟，柴门有鹿来。明王下征诏，应就碧峰开。","dynasty":"唐代","title":"送姚处士归亳州"}
{"author":"刘得仁","content":"一室凿崔嵬，危梯叠藓苔。永无尘事到，时有至人来。涧谷冬深静，烟岚日午开。修身知得地，京寺未言回。","dynasty":"唐代","title":"寄楼子山云栖上人"}
{"author":"刘得仁","content":"莫说春闱事，清宵且共吟。频年遗我辈，何日遇知音。逼曙天倾斗，将寒叶坠林。无将簪绂意，只损壮夫心。","dynasty":"唐代","title":"秋夜喜友人宿"}
{"author":"刘得仁","content":"菡萏遍秋水，隔林香似焚。僧同池上宿，霞向月边分。渚鸟栖蒲立，城砧接曙闻。来宵莫他约，重此话孤云。","dynasty":"唐代","title":"秋日同僧宿西池"}
{"author":"刘得仁","content":"永夕见招宿，诗书盈草堂。静吟倾美酒，高论出名场。窗飒松篁韵，庭兼雪月光。心期身未老，一去泛潇湘。","dynasty":"唐代","title":"宿韦津山居"}
{"author":"刘得仁","content":"只应芸阁吏，知我僻兼愚。吟兴忘饥冻，生涯任有无。惨云埋远岫，阴吹吼寒株。忽起围炉思，招携酒满壶。","dynasty":"唐代","title":"夜携酒访崔正字"}
{"author":"刘得仁","content":"高堂惟两别，此别是荣归。薄俸迎亲远，平时知己稀。郓郊秋木见，鲁寺夜钟微。近腊西来日，多逢霰雪飞。","dynasty":"唐代","title":"送蔡京东归迎侍"}
{"author":"刘得仁","content":"乐游原上望，望尽帝都春。始觉繁华地，应无不醉人。云开双阙丽，柳映九衢新。爱此频来往，多闲逐此身。","dynasty":"唐代","title":"乐游原春望"}
{"author":"刘得仁","content":"腹是群书笥，官为六义师。情高少尘事，朝下足闲时。有句同人伏，无私胄子知。汉庭公议在，正与触邪宜。","dynasty":"唐代","title":"赠雍陶博士"}
{"author":"刘得仁","content":"了了见岐路，欲行难负心。趋时不圆转，自古易湮沉。日正林方合，蜩鸣夏已深。中郎今远在，谁识爨桐音。","dynasty":"唐代","title":"夏日感怀寄所知"}
{"author":"刘得仁","content":"性与才俱拙，名场迹甚微。久居颜亦厚，独立事多非。刻骨搜新句，无人悯白衣。明时自堪恋，不是不知机。","dynasty":"唐代","title":"陈情上知己"}
{"author":"刘得仁","content":"永夜无他虑，长吟毕二更。暗灯摇碧影，滞雨滴阶声。道进愁还浅，年加睡自轻。如何得深术，相与舍浮名。所思同海岱，所梦亦烟波。默坐看山久，闲行值寺过。独吟黄叶乱，相去碧峰多。我有归心在，君行竟若何。","dynasty":"唐代","title":"秋夜寄友人二首"}
{"author":"刘得仁","content":"宁因不得志，寂寞本相宜。冥目冥心坐，花开花落时。数畦蔬甲出，半梦鸟声移。只恐龙楼吏，归山又见违。","dynasty":"唐代","title":"寄春坊顾校书"}
{"author":"刘得仁","content":"久别青云士，幽人分固然。愁心不易去，蹇步卒难前。尽落经霜叶，频阴欲雪天。归山自有限，岂待白头年。","dynasty":"唐代","title":"寄雍陶先辈"}
{"author":"刘得仁","content":"圆明寒魄上，天地一光中。临水通宵坐，知君此兴同。华凝衣有露，静极树无风。若向湘江见，湘江彻底空。","dynasty":"唐代","title":"对月寄雍陶"}
{"author":"刘得仁","content":"十五年馀苦，今朝始遇君。无惭于白日，不枉别孤云。得失天难问，称扬鬼亦闻。此恩销镂骨，吟坐叶纷纷。","dynasty":"唐代","title":"寄谢观"}
{"author":"刘得仁","content":"廉问帝难人，朝廷辍重臣。入山初有雪，登路正无尘。去国鸣驺缓，经云住旆频。千峰与万木，清听雨情新。","dynasty":"唐代","title":"送鄂州崔大夫赴镇"}
{"author":"刘得仁","content":"帝心忧虢俗，暂辍掖垣臣。疲瘵初承制，乡闾似得春。化成应有瑞，位重转闻贫。用作盐梅日，争回卧辙人。","dynasty":"唐代","title":"送钱给事赴虢州"}
{"author":"刘得仁","content":"纶阁知孤直，翻论北巷贤。且縻莲幕里，会致玉阶前。洙泗秋微动，龟蒙月正圆。元戎军务息，清句待君联。","dynasty":"唐代","title":"送雍陶侍御赴兖州裴尚书命"}
{"author":"刘得仁","content":"鸡林隔巨浸，一住一年行。日近国先曙，风吹海不平。眼穿乡井树，头白渺瀰程。到彼星霜换，唐家语却生。","dynasty":"唐代","title":"送新罗人归本国"}
{"author":"刘得仁","content":"暮色绕柯亭，南山幽竹青。夜深斜舫月，风定一池星。岛屿无人迹，菰蒲有鹤翎。此中足吟眺，何用泛沧溟。","dynasty":"唐代","title":"宿宣义池亭"}
{"author":"刘得仁","content":"朱槛满明月，美人歌落梅。忽惊尘起处，疑是有风来。一曲听初彻，几年愁暂开。东南正云雨，不得见阳台。","dynasty":"唐代","title":"听歌"}
{"author":"刘得仁","content":"常多簪组客，非独看高松。此地堪终日，开门见数峰。苔新禽迹少，泉冷树阴重。师意如山里，空房晓暮钟。","dynasty":"唐代","title":"青龙寺僧院"}
{"author":"刘得仁","content":"永夕坐暝久，萧萧猿狖啼。漏微砧韵隔，月落斗杓低。危叶无风坠，幽禽并树栖。自怜在岐路，不醉亦沉迷。","dynasty":"唐代","title":"秋夕即事"}
{"author":"刘得仁","content":"日夕是西风，流光半已空。山光渐凝碧，树叶即翻红。学浅惭多士，秋成羡老农。谁怜信公道，不泣路岐中。","dynasty":"唐代","title":"晚夏"}
{"author":"刘得仁","content":"陈琳轻一别，马上意超然。来日行烦暑，归时听早蝉。阴云翳城郭，细雨紊山川。从事公刘地，元戎旧礼贤。","dynasty":"唐代","title":"送王书记归邠州"}
{"author":"刘得仁","content":"迢递从知己，他人敢更言。离京虽未腊，到府已应暄。飞急奔行雁，啼酸忆子猿。江山无限思，君拟共谁论。","dynasty":"唐代","title":"送谢观之剑南从事"}
{"author":"刘得仁","content":"一名兼一尉，未足是君伸。历数为诗者，多来作谏臣。路翻平楚阔，草带古淮新。天下虽云大，同声有几人。","dynasty":"唐代","title":"送顾非熊作尉盱眙"}
{"author":"刘得仁","content":"此去几般荣，登科鼎足名。无惭入南巷，高价耸东京。窗对嵩山碧，庭来洛水声。门前桃李树，一径已阴成。","dynasty":"唐代","title":"送高湘及第后东归觐叔"}
{"author":"刘得仁","content":"新柳间花垂，东西京路岐。园林知自到，寝食计相思。雨断淮山出，帆扬楚树移。晨昏心已泰，蝉发是回时。","dynasty":"唐代","title":"送友人下第归扬州觐省"}
{"author":"刘得仁","content":"万类半已动，此心宁自安。月沉平野尽，星隐曙空残。马渡横流广，人行湛露寒。还思犹梦者，不信早行难。","dynasty":"唐代","title":"早行"}
{"author":"刘得仁","content":"衡门掩绿苔，树下绝尘埃。偶赴高僧约，旋知长者来。云山堪眺望，车马必裴回。问以何为待，惭无酒一杯。","dynasty":"唐代","title":"通济里居酬卢肇见寻不遇"}
{"author":"刘得仁","content":"为道常日损，尊师修此心。挂肩黄布被，穿发白蒿簪。符札灵砂字，弦弹古素琴。囊中曾有药，点土亦成金。","dynasty":"唐代","title":"赠王尊师"}
{"author":"刘得仁","content":"儒释偶同宿，夜窗寒更清。忘机于世久，晤语到天明。月倒高松影，风旋一磬声。真门犹是幻，不用觉浮生。","dynasty":"唐代","title":"冬夜与蔡校书宿无可上人院"}
{"author":"刘得仁","content":"相逢话清夜，言实转相知。共道名虽切，唯论命不疑。吟身坐霜石，眠鸟握风枝。别忆天台客，烟霞昔有期。","dynasty":"唐代","title":"冬日喜同志宿"}
{"author":"刘得仁","content":"尘里正愁老，相逢眼益明。从前枉多病，此后鲜疏名。古柏今收子，深山许事兄。长生如有分，愿逐到蓬瀛。","dynasty":"唐代","title":"逢吕上山人"}
{"author":"刘得仁","content":"春暮雨微微，翻疑坠叶时。气蒙杨柳重，寒勒牡丹迟。未夕鸟先宿，望晴人有期。何当廓阴闭，新暑竹风吹。","dynasty":"唐代","title":"春暮对雨"}
{"author":"刘得仁","content":"簟凉秋气初，长信恨何如。拂黛月生指，解鬟云满梳。一从悲画扇，几度泣前鱼。坐听南宫乐，清风摇翠裾。","dynasty":"唐代","title":"长信宫"}
{"author":"刘得仁","content":"高人游息处，与此曲池连。密树才春后，深山在目前。远峰初绝雨，片石欲生烟。数有僧来宿，应缘静好禅。","dynasty":"唐代","title":"初夏题段郎中修竹里南园"}
{"author":"刘得仁","content":"古僧精进者，师复是谁流。道贵行无我，禅难说到头。汲泉羸鹤立，拥褐老猿愁。曾住深山院，何如此院幽。","dynasty":"唐代","title":"题景玄禅师院"}
{"author":"刘得仁","content":"无事称无才，柴门亦罕开。脱巾吟永日，著屐步荒台。风卷微尘上，霆将暴雨来。终南云渐合，咫尺失崔嵬。","dynasty":"唐代","title":"夏日樊川别业即事"}
{"author":"刘得仁","content":"省学为诗日，宵吟每达晨。十年期是梦，一事未成身。枉别山中客，殊非世上人。今来已如此，须得桂荣新。","dynasty":"唐代","title":"寄无可上人"}
{"author":"刘得仁","content":"得性见微公，何曾执著空。修心将佛并，吐论与儒通。晓漱松杉下，宵禅雪月中。他生有缘会，君子亦应同。","dynasty":"唐代","title":"和范校书赠造微上人"}
{"author":"刘得仁","content":"偶与山僧宿，吟诗坐到明。夜凉耽月色，秋渴漱泉声。涧木如竿耸，窗云作片生。白衣闲自贵，不揖汉公卿。","dynasty":"唐代","title":"中秋宿邓逸人居"}
{"author":"刘得仁","content":"外家虽是帝，当路且无亲。（《读书志》）白日只如哭，黄泉免恨无。（哭贾岛，以下《吟窗杂录》）身闲甘旨下，白发太平人。同游芳草寺，见示白云诗。（以下《海录碎事》）犹祈启金口，一为动文权。深山寺路千层石，竹杖棕鞋便可登。","dynasty":"唐代","title":"句"}
{"author":"周兰秀","content":"闲窗琼月照幽姿，芳雪飘零有所思。莫谓愁春春不觉，语愁今可共瑶期。","dynasty":"明代","title":"挽昭齐表妹三首"}
{"author":"周兰秀","content":"遗诗犹贮旧书帏，林壑缘深梦后非。檐鸟倦啼花不扫，古丘残月倩魂归。","dynasty":"明代","title":"挽昭齐表妹三首"}
{"author":"周兰秀","content":"三生石上指空弹，读罢《楞严》静里观。尘土何堪埋玉树，梨花小阁又春寒。性带烟霞秀可餐，蕉窗煮梦静无喧。只今韵魄翛然去，何必双飞文采鸳。¤","dynasty":"明代","title":"挽昭齐表妹三首"}
{"author":"周兰秀","content":"十咏探梅护径苔，柔情端不为春来。琴亡谁谱江南弄，空使疏香度夜台。","dynasty":"明代","title":"挽昭齐表妹三首"}
{"author":"周兰秀","content":"名闺洵有女如云，君独珠焚与玉沈。岂是忌才秋梦短，白头应不怨文君。","dynasty":"明代","title":"挽昭齐表妹三首"}
{"author":"周兰秀","content":"性带烟霞秀可餐，蕉窗煮梦静无喧。只今韵魄翛然去，何必双飞文采鸳。","dynasty":"明代","title":"挽琼章表妹三首其一"}
{"author":"周兰秀","content":"雨过池塘万绿生，微风吹满绣帘轻。远山一角夕阳明。静里荷香来扇底，梦余蕉影倚窗横。关情何处玉箫声。","dynasty":"明代","title":"浣溪沙"}
{"author":"周兰秀","content":"晨妆草草。绾髻慵梳新样巧。捲起帘栊。远见荷开满沼红。轻摇团扇。熏风阵阵轻吹面。堤柳条条。带雨拖烟拂板桥。","dynasty":"清代","title":"减字木兰花夏日"}
{"author":"周兰秀","content":"叶落平沙，云迷远树。山色模糊人唤渡。芙蓉笑摘上兰桡，轻鸥惊入波心去。衰柳含烟，凉蝉咽露。年年重觅王孙路。可怜人静玉楼空，满庭芳草家何处。","dynasty":"清代","title":"踏莎行秋怀"}
{"author":"李靓","content":"树在溪无影，禽来鹘未知。爱花留润与，避日卷阴移。","dynasty":"宋代","title":"雾"}
{"author":"韦蟾","content":"贺兰山下果园成，塞北江南旧有名。水木万家朱户暗，弓刀千队铁衣鸣。心源落落堪为将，胆气堂堂合用兵。却使六番诸子弟，马前不信是书生。","dynasty":"唐代","title":"送卢潘尚书之灵武"}
{"author":"韦蟾","content":"高树临溪艳，低枝隔竹繁。何须是桃李，然后欲忘言。拟折魂先断，须看眼更昏。谁知南陌草，却解望王孙。","dynasty":"唐代","title":"梅"}
{"author":"韦蟾","content":"贞机澹少思，雅尚防多僻。揽葛犹不畏，劳形同处瘠。头焦讵是焚，背汗宁关炙。方欣见润础，那虞悲铄石。道与古人期，情难物外适。几怀朱邸绶，颇旷金门藉。清奥已萧萧，陈柯将槭槭。玉律诗调正，琼卮酒肠窄。衣桁袭中单，浴床抛下绤。黎侯寓于卫，六义非凡格。","dynasty":"唐代","title":"和柯古穷居苦日喜雨"}
{"author":"韦蟾","content":"石门迥接苍梧野，愁色阴深二妃寡。广殿崔嵬万壑间，长廓诘曲千岩下。静听林飞念佛鸟，细看壁画驮经马。暖日斜明螮蝀梁，湿烟散幂鸳鸯瓦。北方部落檀香塑，西国文书贝叶写。坏栏迸竹醉好题，窄路垂藤困堪把。沈裴笔力斗雄壮，宋杜词源两风雅。他方居士来施斋，彼岸上人投结夏。悲我未离扰扰徒，劝我休学悠悠者。何时得与刘遗民，同入东林远公社。","dynasty":"唐代","title":"岳麓道林寺"}
{"author":"韦蟾","content":"新正圆月夜，尤重看灯时。累塔嫌沙细，成文讶笔迟。归牛疑燧落，过雁误书迟。生惜兰膏烬，远为隔岁期。举烛光才起，挥毫势竞分。点时惊坠石，挑处接崩云。辞异秦丞相，铭非窦冠军。唯愁残焰落，逢玉亦俱焚。多宝神光动，生金瑞色浮。照人低入郭，伴月夜当楼。熏穴应无取，焚林固有求。夜阑陪玉帐，不见九枝留。","dynasty":"唐代","title":"上元三首"}
{"author":"韦蟾","content":"一竹横檐挂净巾，灶无烟火地无尘。剃头未必知心法，要且闲于名利人。","dynasty":"唐代","title":"题僧壁"}
{"author":"韦蟾","content":"渭水秦川拂眼明，希仁何事寡诗情。只应学得虞姬婿，书字才能记姓名。","dynasty":"唐代","title":"长乐驿谑李汤给事题名"}
{"author":"韦蟾","content":"争挥钩弋手，竞耸踏摇身。伤颊讵关舞，捧心非效嚬。（襄阳风光亭夜宴有妓醉殴赋。见《纪事》）","dynasty":"唐代","title":"句"}
{"author":"韦蟾","content":"渭水秦山照眼明，希仁何事寡诗情。只因学得虞姬婿，书字才能记姓名。","dynasty":"唐代","title":"嘲李玚题名"}
{"author":"韦蟾","content":"举烛光才起，挥毫势竞分。点时惊坠石，挑处接崩云。辞异秦丞相，铭非窦冠军。唯愁残焰落，逢玉亦俱焚。","dynasty":"唐代","title":"上元其二"}
{"author":"韦蟾","content":"多宝神光动，生金瑞色浮。照人低入郭，伴月夜当楼。熏穴应无取，焚林固有求。夜阑陪玉帐，不见九枝留。","dynasty":"唐代","title":"上元其三"}
{"author":"张瓒","content":"帝城谁送应商金，故垒萧萧岁月深。山势北来连鸟道，水声东去作龙吟。西风老树惟寒鹊，落日荒郊只暮砧。不有少陵诗句在，草堂何处共追寻。","dynasty":"宋代","title":"武侯祠"}
{"author":"张瓒","content":"林表招人白塔明，竹间兰芷石泉清。惠崇水墨西轩景，烟带平芜水带城。","dynasty":"金朝","title":"游栖岩寺"}
{"author":"张瓒","content":"击楫轻千里，归帆自远天。暮云青竹戍，夜月洞庭船。岸火近偏暗，芦花秋更妍。故园风景好，相对已悠然。","dynasty":"清代","title":"月夜至湘阴次华六梦鹿原韵"}
{"author":"张瓒","content":"霭霭寒烟澹落晖，几行官柳绿成围。长安春色浑无赖，鶗鴂声声唤客归。","dynasty":"清代","title":"马上口占"}
{"author":"萧道成","content":"八风儛遥翮，九野弄清音。一摧云间志，为君苑中禽。","dynasty":"南北朝","tags":"咏物，托物言志，苦闷","title":"群鹤咏"}
{"author":"萧道成","content":"宝纬紊宗。神经越序。德晦河晋。力宣江楚。云雷兆壮。天山繇武。直发指河关。凝精越汉渚。秋风起。塞草衰。雕鸿思。边马悲。平原千里顾。但见转蓬飞。星严海净。月彻河明。清辉映幕。素液凝庭。金笳夜厉。羽轊晨征。斡晴潭而怅泗。枻松洲而悼情。兰涵风而泻艳。菊笼泉而散英。曲绕首燕之叹。吹轸绝越之声。欷园琴之孤弄。想庭藿之馀馨。青关望断。白日西斜。恬源靓雾。垄首晖霞。戒旋鹢。跃还波。情绵绵而方远。思袅袅而遂多。粤击秦中之筑。因为塞上之歌。歌曰：朝发兮江泉。日夕兮陵山。惊飙兮瀄汨。淮流兮潺湲。胡埃兮云聚。楚旆兮星悬。愁墉兮思宇。恻怆兮何言。定环中之逸鉴。审雕陵之迷泉。悟樊笼之或累。怅遐心以栖玄。","dynasty":"南北朝","title":"塞客吟"}
{"author":"萧道成","content":"八风舞遥翮，九野弄清音。一摧云间志，为君苑中禽。","dynasty":"南北朝","title":"群鹤咏"}
{"author":"车柬","content":"才说升真意豁然，此行却喜结仙缘。步穿空翠云生脚，仰看飞流雪满肩。控鹤不来春寂寂，卧龙无底月娟娟。飘然便作乘风想，不待丹成到九天。","dynasty":"宋代","title":"宿冲佑观"}
{"author":"车柬","content":"世间万境一蘧卢，与道俱存是此书。千载归来人化鹤，满腔真乐我知鱼。要将德业参天连，莫把光阴掷岁余。静里功夫终透澈，一庭明月夜窗虚。","dynasty":"宋代","title":"谒文公祠"}
{"author":"曾朴","content":"阖闾冢上见新城，无复游人载酒行。山雉听经依塔影，树鸦争食乱钟声。剑池龙去泉空冽，茶灶僧閒火独明。我欲投簪营小隐，佛香终日祝升平。","dynasty":"元代","title":"次仲谊韵呈居中长老"}
{"author":"曾朴","content":"故人天末近如何，慷慨如同斫地歌。日落万山连碣石，风高一雁下滹沱。刘蕡下第文章贵，阮籍穷途涕泪多。有约吟春驮细马，黄金台畔共婆娑。","dynasty":"清代","title":"寄沈北山"}
{"author":"曾朴","content":"桃涧溪毛背作耸，顽青无兆卜穷通。长安春梦黄粱里，冷眼防他绿发翁。","dynasty":"清代","title":"夜宿翁司农第，第中绿龟赠诗"}
{"author":"吴则礼","content":"秋生泽国，无边落木，又作萧萧下。澄江过雨，凉飙吹面，黄花初把。苍鬓羁孤，粗营鸡黍，浊醪催贳。对斜斜露脚，寒香正好，幽人去、空惊咤。头上纶巾醉堕，要欹眠、水云萦舍。牵衣儿女，归来欢笑，仍邀同社。月底蓬门，一株江树，悲虫鸣夜。把茱萸细看，牛山底事，强成沾洒。","dynasty":"宋代","tags":"羁旅，愁苦，感慨，人生，思念，家乡","title":"水龙吟·秋兴"}
{"author":"吴则礼","content":"梅花褪雪。赏心莫使慵欢悦。大家且恁同攀折。余蕊残英，偏称淡笼月。当初相见花初发。如今花谢人离缺。一年又比一年别。惟有花枝，只似旧时节。","dynasty":"宋代","title":"醉落魄（又赏残梅）"}
{"author":"吴则礼","content":"一片花飞，青春已减。可堪南陌红千点。生憎杨柳要藏鸦，东风只遣横笳怨。看定新巢，初怜语燕。游丝正把残英罥。酒尊也会不相违，风光本自同流转。","dynasty":"宋代","title":"踏莎行（晚春）"}
{"author":"吴则礼","content":"永遇英雄际会时。垂天鹏翼逐云飞。退朝日上青花道，催直霜零赤雁池。鸣汉履，侍唐眉。渭川莘野晚追随。归来仍对金銮老，三峡词源气未衰。","dynasty":"宋代","title":"鹧鸪天（曹丞相诞日）"}
{"author":"吴则礼","content":"作赋丁年厌兔园。紫微深锁九重关。花墩屡赐清闲燕，文石难忘咫尺颜。烟外屐，水边山。纶巾羽扇五湖间。自怜季子貂裘敝，来与机云相对闲。","dynasty":"宋代","title":"鹧鸪天"}
{"author":"吴则礼","content":"衮绣三朝社稷臣。旧调元鼎斡洪钧。垂绅屡转龙墀日，接膝潜回黼座春。金凿落，玉麒麟。凤鸣良月庆佳辰。巨鳌行听扃华禁，又起商周梦卜人。","dynasty":"宋代","title":"鹧鸪天"}
{"author":"吴则礼","content":"声慑燕然，势压横山，镇西名重榆塞。干霄百雉朱阑下，极目长河如带。玉垒凉生过雨，帘卷晴岚凝黛。有城头、钟鼓连云，殷春雷天外。长啸。畴昔驰边骑。听陇底鸣笳，风搴双旆。霜髯飞将曾百战，欲掳名王朝帝。锦带吴钩未解，谁识凭栏深意。空沙场，牧马萧萧晚无际。","dynasty":"宋代","title":"红楼慢（赠太守杨太尉）"}
{"author":"吴则礼","content":"林塘朱夏，雨过斑斑，绿苔绕地初遍。叶底雏鸾，犹记日斜春晚。芙蕖靓妆粉，傍高荷、闲倚歌扇。轻风起，縠纹滟滟，翠生波面。可是追凉月下，清坐久，微云屡遮星汉。露湿纶巾，遥望玉清台殿。白头共论胜事，须偿五湖深愿。南枝好，有南飞乌鹊，绕枝低转。","dynasty":"宋代","title":"声声慢（凤林园词）"}
{"author":"吴则礼","content":"怅离阕。淮南三度梅花发。梅花发。片帆西去，落英如雪。新秦古塞人华发。一樽别酒君听说。君听说。胡笳征雁，陇云沙月。","dynasty":"宋代","title":"秦楼月（送别）"}
{"author":"吴则礼","content":"凭栏试觅红楼句，听考考、城头暮鼓。数骑翩翩度孤戍。尽雕弓白羽。平生正被儒冠误。待闲看、将军射虎。朱槛潇潇过微雨。送斜阳西去。","dynasty":"宋代","title":"江楼令（晚眺）"}
{"author":"吴则礼","content":"解鞍就尘榻，聊与幽人期。寒花受微雨，清香散前墀。箯舆杳不来，坐恨白日迟。茗瓯无复共，何以慰相思。","dynasty":"宋代","title":"法云期曾存之不至"}
{"author":"吴则礼","content":"莫咤别愁关老鬓，且论幽讨入奇怀。忽思白鱼淮海去，付与清秋鸿雁来。不为督邮聊转柁，要呼从事试登台。老夫正想西风笛，江北江南安在哉。","dynasty":"宋代","title":"泛汴寄清侄"}
{"author":"吴则礼","content":"楷楼澹沲冬日斜，半世三钟并五车。处处变禅作居士，年年行脚见僧伽。偶然摩腹船鸣鼓，聊复捐书雁聚沙。先遣毛锥交说似，即今镜里有霜华。","dynasty":"宋代","title":"放船先寄普照老夷白"}
{"author":"吴则礼","content":"风雨放船不恶，淮南九月未霜。一色黄花千里，后身犹作柴桑。","dynasty":"宋代","title":"风雨不止而夹岸黄花盛开偶成"}
{"author":"吴则礼","content":"手捉长藤懒坐禅，起行饱饭且欹冠。稍怜腊后霜畦色，已落春前汤饼盘。快过邻墙无量酒，可奈淮楚如许寒。一树梅花合催发，垂垂要遣腐儒看。","dynasty":"宋代","title":"奉酬汉臣见简之什"}
{"author":"吴则礼","content":"从教白浪长浮天，脚根饱踏吴江船。晋人初不知祖令，拍手施与龙山禅。","dynasty":"宋代","title":"奉圣念老得法于大通禅师游行十年归以其法接"}
{"author":"吴则礼","content":"枕笾梦事忽遽蘧，起着青鞋唤竹舆。投老惟堪听斋鼓，此生端愧坐儒书。十年枵腹犹堪在，一钵连床便有余。蓦直从来大舟路，横担拄杖正怜渠。","dynasty":"宋代","title":"赴大舟投老斋"}
{"author":"吴则礼","content":"湖北湖南天水宽，道人付此一毫端。魏郎得之不自供，要遣西山老眼看。","dynasty":"宋代","title":"赋魏相之所收花光老小景"}
{"author":"吴则礼","content":"磊磊长蒲穿巨鱼，蟹螯如臂米如珠。端怜不死与饱饭，一噫真成戏老夫。","dynasty":"宋代","title":"高邮阻风"}
{"author":"吴则礼","content":"塞上归来两鬓蓬，饱知边马依北风。从他垂棘连城璧，乞吾僧伽古殿红。","dynasty":"宋代","title":"古殿珠"}
{"author":"吴则礼","content":"轩轩大鹰脑，落落饥鹘拳。忽张六翮去，势拉淮南天。贾侯实老俊，文字初著鞭。平生坐高飞，孤吟饯流年。收身事鞍马，未爱冕有蝉。归来对名妾，含笑脱两鞬。能复饭斗米，白眼捉彘肩。玩世今种种，掉头羞乞怜。侬也饱忧患，惯视跕跕茑。浇寒一杯足，撑肠谢三鱣。惟乐不可过，快臂乌号还。径横铁如意，露顶催烹鲜。","dynasty":"宋代","title":"观贾表之猎"}
{"author":"吴则礼","content":"九年脚不踏梁宋，踽踽归来成靦颜。秃发覉臣端饱在，淮南天遣米如山。","dynasty":"宋代","title":"归途口占"}
{"author":"吴则礼","content":"露湿船蓬今夜凉，秋风端已洒衣裳。渐炊大甑长腰米，共说平生细肋羊。试问锦貂看射虎，何如乌几听鸣根。真须快捉蟹螯去，处处休吟古战场。","dynasty":"宋代","title":"归自河西泛舟东下示坰"}
{"author":"吴则礼","content":"久著南冠殊未痴，长淮水暖鲚鱼肥。更无一点蔫红在，只有杨花作阵飞。","dynasty":"宋代","title":"龟山道中"}
{"author":"吴则礼","content":"粲粲忽来红粉晚，故入吾人醉归眼。吾人宿昔翰墨场，消得文君作小妆。莫遣边头风雨恶，惊破文君梦伊洛。孤芳胜韵明年春，坐中谁作伊洛人。","dynasty":"宋代","title":"郭因芍药洛中本"}
{"author":"吴则礼","content":"窥径紫苔娬丽，入门黄卷纵横。欲知个里妙处，时遣鶬鹒一鸣。","dynasty":"宋代","title":"过宝晋斋赠元晖"}
{"author":"吴则礼","content":"老夫无住相，大是个中人。聊作宰官相，偶名居士身。拍手与化笑，同床怜吾真。端来趁斋鼓，共坐不曾嗔。","dynasty":"宋代","title":"过静老"}
{"author":"吴则礼","content":"知子廊庙器，诛茅楚江边。缅怀靖节意，心远地自偏。绿发走关塞，蹭蹬成华颠。老益抱孤操，冥鸿正翩翩。草堂足幽趣，茗饮共留连。新诗出锦囊，火齐堆我前。鞭蕖颇秀发，灼灼初争妍。解衣俯方塘，泼泼鲔鱣。屋角升赤日，长空随飞茑。羽扇无停滞不前挥，聒耳惮鸣蝉。蛮簟敷龙牙，曲肱偶欹眠。轻风洒梁栋，爽气回九天。壁间湖滩图，百仞悬惊泉。讵复畏执热，恍若闻潺湲。时延遁世人，坐鼓薰风弦。得意委万类，高轶象帝先。惟兹霜露零，黄菊输金钿。白眼望河汉，云收月娟娟。浊酒可消忧，况乃数击鲜。聊持鱼枕蕉，脱屣秋水壖。商略周八极，落落遗简编。谁言厌覉旅，便欲终残年。","dynasty":"宋代","title":"过欧阳元老草堂"}
{"author":"吴则礼","content":"团栾枣熟官焙奇，浇我清秋雁鹜池。绝闻人说宋城令，真是南丰仆射儿。","dynasty":"宋代","title":"过宋呈曾公冕"}
{"author":"吴则礼","content":"暂展经奁试茗芽，共怜日日困尘沙。木鱼梦觉响晴景，铁凤雨余翔落霞。漠漠清香萦暮竹，萧萧宴几近幽花。道人槌拂总无用，身世俱忘鬓已华。","dynasty":"宋代","title":"过智海呈陈无已"}
{"author":"吴则礼","content":"初辞戎马边，绀宇忽如此。突兀青峦几，故作岩谷紫。三年梦招提，一笑来脱屣。天怜乘隙归，劳之以奇诡。门前古涧流，甘滑无与此。衲僧初不知，中有曹溪水。","dynasty":"宋代","title":"过紫岩寺"}
{"author":"吴则礼","content":"正憎风雨暗炊熟，朝日似为寒食晴。树头树底作许好，举扬春事怜音声。聊呼上坐行饱饭，著处小立惟青青。更无花片近老眼，快遣鶬鹒来一鸣。","dynasty":"宋代","title":"寒食"}
{"author":"吴则礼","content":"江边一树垂垂花，酒杯曾觅黄公家。谁教五出作黄蜡，六出休论属尤物。鼻端有窍侬自知，群儿空诵诗人诗。天公与花不与叶，要遣孤芳作超绝。缅怀南徐江上山，醉入梅花海中眠。梅花乱落青鸟去，大是天公送君句。天公定不辜吾人，蜡梅句法聊付君。禅床僧几梦吴越，煮菜从来满斋钵。","dynasty":"宋代","title":"和蜡梅诗"}
{"author":"吴则礼","content":"少日负书笈，老年看战车。此生浑觅句，随处有烹茶。乞吾炊黍米，烦君问蕨芽。斓斑赤铜碗，渠辈久名家。","dynasty":"宋代","title":"和刘坰并简杨虞卿"}
{"author":"吴则礼","content":"玉妃从以万玉发，正倚广寒琪树柯。端怜横笛陇头罢，不恨落梅江上多。翠袖清尊知老矣，薰炉茗碗奈侬何。梦惊篷背遽如许，会唤阳春有艳歌。","dynasty":"宋代","title":"和人梅诗"}
{"author":"吴则礼","content":"寂寞漳河绕故宫，悠悠千古付飞蓬。当时流落干戈际，今日埋藏尘土中。楚岫月明芒屩远，湘江春尽草堂空。提携愿逐先生去，闲咏滩头一笛风。","dynasty":"宋代","title":"和魏道辅铜雀砚"}
{"author":"吴则礼","content":"纷纷举世事轻肥，三径萧条独可依。壮志未随黄发改，故山将伴白云归。林泉定落幽人手，尘土空侵病客衣。明月满帆秋水碧，扁舟去逐雁南飞。","dynasty":"宋代","title":"和至之秋宴感怀时至之已有归休意"}
{"author":"吴则礼","content":"楚州红梅如许红，作魔犹有几信风。天公笑人但饱饭，不辨青春看花眼。呼儿径买北湖酒，浇吾澜翻说诗口。莫教一片飞黄昏，唤取百舌来细论。","dynasty":"宋代","title":"红梅"}
{"author":"吴则礼","content":"青春已辞淮水湄，底物遗我堪解颐。风味不除惟白堕，典弄犹在有黄鹂。老夫只觉禅坐好，儿辈争论句法奇。到处何曾问炊米，半生人笑北湖痴。","dynasty":"宋代","title":"怀春"}
{"author":"吴则礼","content":"破除午梦晴鸟呼，起唤奴人转辘轳。半世奇奇兼怪怪，一春白白与朱朱。生憎张仪舌尚在，大笑香岩锥也无。矻矻休论抱关事，快来相对说江湖。","dynasty":"宋代","title":"怀关圣功"}
{"author":"吴则礼","content":"今晨讵复懒，要与阿戎谈。寒温今且置，竟论后三三。","dynasty":"宋代","title":"怀谨常三首"}
{"author":"吴则礼","content":"高气初不群，咄咄端逼人。妙处欲绝倒，未怕儿辈嗔。","dynasty":"宋代","title":"怀谨常三首"}
{"author":"吴则礼","content":"吾有铜鼎汤，快瀹龙焙香。政使浇舌本，君无问糟床。","dynasty":"宋代","title":"怀谨常三首"}
{"author":"吴则礼","content":"屋头风雨交，唤此耋老梦。粥鱼腹遽鸣，来作枕中供。底处有可人，斋钵是日用。时时要同盘，穿雪菜甲动。","dynasty":"宋代","title":"怀妙老"}
{"author":"吴则礼","content":"年光六马去骎骎，末路漂流愧此心。玉佩金貂自钟鼎，纶巾羽扇本山林。舟横落月梅花淡，雁贴寒云春水深。漠漠东风闭蓬户，相思华发忽盈簪。","dynasty":"宋代","title":"怀彭志南因寄之"}
{"author":"吴则礼","content":"烂烂白眼安在哉，只今怀抱向谁开。端知脊梁只似铁，想见舌本长如雷。茅屋关心句突兀，藜羹不糁胸崔嵬。江头日日望好语，有底都无驿使来。","dynasty":"宋代","title":"怀子苍"}
{"author":"吴则礼","content":"眼边寒策良可亲，吾曹龊龊讵笑人。青鞋布袜有能事，唤取子西来细论。老夫个里得妙解，挈挈独提弥勒袋。他日还炊何许糜，只今且煮南徐菜。八年吴头并楚尾，痿痿羸羸饥不死。端无一物娱此生，天公乞与毛锥子。莫嗔朱颜渐殊故，且以粗言作依处。几时雪片似车轮，著履梅花海中去。","dynasty":"宋代","title":"怀子西"}
{"author":"吴则礼","content":"今年雪花大如许，已作淮南万点梅。北湖头白得饱饭，故为淮南风月来。","dynasty":"宋代","title":"还山阳简相之并示坰"}
{"author":"吴则礼","content":"鬓毛萧瑟强儒冠，尘土追随意已阑。午枕梦回书帙乱，暮林秋老雨声寒。百骸久悟岁月速，一室讵知天地宽。忽忆玉虹孤笛夜，曲肱终约听鸣湍。","dynasty":"宋代","title":"黄伯钧示诗因次韵"}
{"author":"吴则礼","content":"子规日日啼，凋吾两鬓毛。邻家洗翁盎，渐欲见浊醪。饱闻荆江边，古柳系酒船。沙头昨夜梦，一笑水浮天。","dynasty":"宋代","title":"即事"}
{"author":"吴则礼","content":"先生宁负虀盐口，负岁来沽春社酒。好事晴鸠唤睡醒，与人谷谷论花柳。白头强作怀抱宽，吾曹未办憎儒冠。不知无米知觅句，大似骑驴杜工部。","dynasty":"宋代","title":"即事"}
{"author":"吴则礼","content":"铁塔亭亭石迳斜，参差楼殿倚青霞。秋江曾试中{左氵右霝}水，春焙仍分北苑芽。隐几飞帆过别浦，翻经孤雁起寒沙。禅龛坐隔几千里，想见烟云乱雨花。","dynasty":"宋代","title":"寄革露传祖宣老二首"}
{"author":"吴则礼","content":"荻花枫叶秋江晚，底事扁舟不肯留。浊酒共沽清夜月，空余小字落沧洲。","dynasty":"宋代","title":"寄公卷"}
{"author":"吴则礼","content":"忍饥彻困聊上书，世故如许可复耐。孔兄有底唤不来，人意政缘俗物败。撑肠一钵十方糜，要是坚持衲僧戒。失身文字因果中，黄发犹还毛颍债。","dynasty":"宋代","title":"寄韩子苍"}
{"author":"吴则礼","content":"一片桃花有底急，咬咬已复韵春怀。痿羸不觉杨花罢，款久忽然蝴蝶来。如许快人帆腹饱，绝如撩我浪头开。异时古锦囊中事，回首赤狐安在哉。","dynasty":"宋代","title":"寄黄济川"}
{"author":"吴则礼","content":"忆昨南宫战，骞腾实妙年。操戈万人废，受铠百城连。器敌南溟大，姿逾白璧坚。一官聊负弩，四部合磨铅。取友何蕃俊，论交鲍叔贤。未聆歌出谷，俄忽愧沉渊。识字今奚补，能诗昔谩传。且酬持钓手，那问买山钱。轩冕亦姑尔，林泉宁偶然。鸣蛙当吹鼓，短褐等貂蝉。蹭蹬甘垂翅，虺罢著鞭。纫兰徒自好，怀瑾复谁怜。末路成悲咤，微躯任弃捐。尘埃避乌几，香火付华真。泫露滋篱槿，飞霜堕渚莲。幽畦方瞎历，寒蝶正便{左女右睘}。挥尘晚洲外，骑鲸高浪前，尚思终夜语，独想对床眠。雁逝闻号月，渔归觉扣舷。剧谈容促膝，痛饮或差肩。江阔尊罍净，楼空云水鲜。解衣寻窈窕，脱足弄潺湲。柁转峰峦碎，帆收橘柚圆。扪萝且扶惫，曳策每争先。茗碗遇清赏，斋盂逢旧缘。偶拈居士句，尝司祖师禅。风雨侵芳栋，荆榛翳石田。病宜篮轝稳，懒任角巾偏。饭共长腰米，羹分缩颈鳊。故情才款款，只影遽翩翩。落木非淮树，残霞只楚天。感时肠屡绝，望远涕频悬。古堞哀笳动，平沙倦翼还。野流晴衮衮，汀日淡涓涓。岂谓游梁驾，来看下峡船。讵渐门有席，敢叹坐无毡。陶谢格弥老，欧虞体更妍。定应随驿使，时到草堂边。","dynasty":"宋代","title":"寄江仲嘉"}
{"author":"吴则礼","content":"生事石田茅屋，世家青琐金銮。崇福略无王事，自惭也费县官。","dynasty":"宋代","title":"寄介然二首"}
{"author":"吴则礼","content":"昨者偶持汉节，白头未识乌蛮。饱饭癯然摩腹，笑听船鼓过湾。","dynasty":"宋代","title":"寄介然二首"}
{"author":"吴则礼","content":"老夫得酒有何好，且饮中秋白露团。已戒奴人送斗米，更呼友生共盘飧。坐谈稍觉佳月出，起舞不知清夜寒。明发垂垂向梁宋，轩然秃发映儒冠。","dynasty":"宋代","title":"寄吕少冯时余单骑入都将发楚"}
{"author":"吴则礼","content":"耿耿坐不寐，浩歌睇流云。寒商动清夜，落木何纷纷。幽闺纳华月，宴几停余薰。聊复饮兰露，无因持寄君。","dynasty":"宋代","title":"寄欧阳元老"}
{"author":"吴则礼","content":"孤城惨淡临寒水，战马不收眠陇底。戍鼓吹角夜迢迢，霜月徘徊梦惊起。遥知横槊兴方新，绿入沙场细草春。憔悴谁怜苏季子，貂裘空复敝黄尘。","dynasty":"宋代","title":"寄尚志"}
{"author":"吴则礼","content":"貌齐隆准伏危机，办为君王解急围。楚炬无情燎黄屋，晋城有土瘞遗衣。功名不与山河誓，义烈终同日月辉。新庙落成牲醴盛,千年魂魄想依依。","dynasty":"宋代","title":"寄题纪信庙"}
{"author":"吴则礼","content":"嗷嗷沙碛雁鸣初，淮南已复怜春余。梅边白云莫漫好，桃底红雨嗟何如。今者无端近戎马，远方不复呼篮舆。江头也有东桥竹，作报独少将军书。","dynasty":"宋代","title":"寄天牖元翰"}
{"author":"吴则礼","content":"漠漠长烟暝戍楼，登临永日强消忧。殊方日落青山暮，旧国云深碧树秋。向老江湖双病眼，此身天地一浮鸥。高谈早晚对犀尘，衮衮遥怜湘汉流。","dynasty":"宋代","title":"寄魏道辅"}
{"author":"吴则礼","content":"一饮一石陶靖节，谁言此理可消忧。饱知渭北黄花酒，不似淮南白雁秋。快解樯竿倒樯尾，要鸣船鼓转船头。魏郎宿昔喜觅句，有语定能撩阿游。","dynasty":"宋代","title":"寄相之并示坰"}
{"author":"吴则礼","content":"夷白不应忘北湖，住持事繁无近书。北湖头白更馋相，何日从之听木鱼。","dynasty":"宋代","title":"寄夷白坦然"}
{"author":"吴则礼","content":"北湖饭饱初不知，惟见从来方朵颐。天公大似撩吾辈，不遣细和夔州诗。","dynasty":"宋代","title":"寄夷白坦然"}
{"author":"吴则礼","content":"秋晚铜炉一炷香，人间余习未全忘。云溪尚想穿幽屐，雪屋犹怜共折床。山林投老成漂转，文字他时妄揣量。憔悴少陵空白发，敢期重赋赞公房。","dynasty":"宋代","title":"寄因胜观老"}
{"author":"吴则礼","content":"半生阿印奇，不作俗子见。罢说北固禅，去吃长芦饭。堂中壁道人，大是一好汉。遣意有或来，谁云可招唤。","dynasty":"宋代","title":"寄印老并招壁公"}
{"author":"吴则礼","content":"作业定相似，怀君徒忱伤。解包真有处，展钵且随方。月出淮天白，梅繁水国香。垂垂老工部，独少赞公房。","dynasty":"宋代","title":"寄曾公卷"}
{"author":"吴则礼","content":"真香秀色盈盈女。一笑重阳雨。不应解怯晚丛寒。眼底轻罗小扇、且团团。吴云楚雁浑依旧。更把金英嗅。鲜鲜未恨出闺迟。自许平生孤韵、与秋期。","dynasty":"宋代","title":"虞美人（对菊）"}
{"author":"吴则礼","content":"夜寒闲倚西楼月。消尽江南雪。东风明日木兰船。想见阳关声彻、雁连天。斜斜洲渚溶溶水。端负青春醉。平安小字几时回。空有暗香疏影、陇头梅。","dynasty":"宋代","title":"虞美人（送晁适道）"}
{"author":"吴则礼","content":"从来强作游秦计。只有貂裘敝。休论范叔十年寒。看取星星种种、坐儒冠。江湖旧日渔竿手。初把黄花酒。且凭洛水送归船。想见淮南秋尽、水如天。","dynasty":"宋代","title":"虞美人（泛舟东下）"}
{"author":"吴则礼","content":"乌皮白氎西窗暖。种种霜毛短。小春何处有梅花。想见水边篱落、数枝斜。殊方他日登楼句。好在孤吟处。五年拚落醉魂中。试觅酒垆陈迹、问黄公。","dynasty":"宋代","title":"虞美人（寄济川）"}
{"author":"吴则礼","content":"星星素发。只有鸣笳楼上发。看舞胡姬。带得平安探骑归。故人渐老。只与虎头论墨妙。怀抱难开。快遣披云一笑来。","dynasty":"宋代","title":"减字木兰花（寄田不伐）"}
{"author":"吴则礼","content":"梅花未彻。付与团团沙塞月。端欲捐书。去乞君王丈二殳。貂裘锦帽。盘马不甘青鬓老。底事偏奇。细草平沙看打围。","dynasty":"宋代","title":"减字木兰花"}
{"author":"吴则礼","content":"河西春晚。独有柳条来入眼。塞外斜斜。不道欺寒红杏花。边笳初发。与唤团团沙塞月。雁响连天。谁倚城头百尺栏。","dynasty":"宋代","title":"减字木兰花"}
{"author":"吴则礼","content":"团团璧月。今夜广寒真秀发。何处吹笙。催得清霜满凤城。淮南好梦。镜里星星还种种。犹记银床。曾为凉州唤玉觞。","dynasty":"宋代","title":"减字木兰花（寄真宁）"}
{"author":"吴则礼","content":"淮天不断。点缀南云秋几雁。白露沾衣。始是银屏梦觉时。别离怀抱。消得镜中青鬓老。小字能无。烦寄平安一纸书。","dynasty":"宋代","title":"减字木兰花"}
{"author":"吴则礼","content":"斑斑小雨。初入高梧黄叶暮。又是重阳。昨夜西风作许凉。鲜鲜丛菊。只解凋人双鬓绿。试傍清尊。分付幽香与断魂。","dynasty":"宋代","title":"减字木兰花"}
{"author":"吴则礼","content":"九年离别。梦里相逢端怕说。携手河梁。雁DE48淮天如许长。鲈鱼正美。白发季鹰聊启齿。后夜江干。与把梅花子细看。","dynasty":"宋代","title":"减字木兰花（简天牖）"}
{"author":"吴则礼","content":"淮山清夜。镜面平铺纤月挂。端是生还。同倚西风十二栏。休论往事。投老相逢真梦寐。两鬓疏疏。好在松江一尺鲈。","dynasty":"宋代","title":"减字木兰花（贻亢之）"}
{"author":"吴则礼","content":"声促铜壶，灰飞玉琯，梦惊偷换年华。江南芳信，疏影月横斜。又喜椒觞到手，宝胜里、仍翦金花。钗头燕，妆台弄粉，梅额故相夸。隼兴，人未老，东风袅袅，已傍高牙。渐园林月永，叠鼓凝笳。小字新传秀句，歌扇底、深把流霞。聊行乐，他时画省，归近紫皇家。","dynasty":"宋代","title":"满庭芳（立春）"}
{"author":"吴则礼","content":"玉垒尊罍，清秋关塞，正宜催唤香醪。凉风吹帽，横槊试登高。想见征西旧事，龙山会、宾主俱豪。来群雁，凉生画角，红叶聚亭皋。南州、应好在，长关梦眼，天际云涛。有一簪黄菊，两鬓霜毛。快把金荷共倒，凝望久、只遣魂消。君须听，新翻燕乐，余韵响檀槽。","dynasty":"宋代","title":"满庭芳（九日）"}
{"author":"吴则礼","content":"尽晴春自老，乍翠巘、出清流。望杳杳飞旌，翩翩戍骑，初过边头。幽花尚欹短岸，渐鸣禽、唤友绕行舟。端有雕戈锦领，竞驰EC72褭骅骝。凝眸。雁入长天，羌管罢、陇云愁共解鞍临水，雷惊电散，雪溅霜浮。玉觞正风味好，对幽香、堕蕊且消忧。莫以纶巾羽扇，便忘绿浦沧洲。","dynasty":"宋代","title":"木兰花慢（雷峡道中作）"}
{"author":"吴则礼","content":"鹤舞青青雪里松。冰门龟在藻，绿蒙茸。一成不见蕊珠宫。蟠桃熟，犹待几东风。玉酒紫金钟。非烟罗幕暖，宝□浓。赠君春色腊寒中。君留取，长伴脸边红。","dynasty":"宋代","title":"小重山"}
{"author":"吴则礼","content":"经国谋猷，补天气力，岳祗来佐兴运。王当华阙春融，共仰相门地峻。清台占象，见壁月、珠星明润。对一百五日风光，二十四番花信。勋共德、继增篆鼎。今共古、问谁比并。广乐初出，层霄寿斝，旋颁紫叶，湘桃浓杏。映采服、朱颜青鬓。看千岁，桀阁飞楼，燕赏太平光景。","dynasty":"宋代","title":"东风第一枝"}
{"author":"吴则礼","content":"韶华渐好。报锦里又是，春风来早。昴宿降萧，崧岳生申符英表。三朝幸望人倾祷。寿与长城俱老。碧油红旆，高牙大纛，一时荣耀。矫矫。甘泉旧德，少年日，翰苑玉堂曾到。润饰帝谟，粉泽皇猷文章妙。主盟经济尊吾道。早晚促归岩庙。愿同海内苍生，伫看凤诏。","dynasty":"宋代","title":"绛都春"}
{"author":"吴则礼","content":"听新蝉，舜琴初弄清弦。伴薰风、葱葱佳气，钟希世英贤。正芳蓂、更余九荚，况强仕，犹待三年。笔下烟云，胸中岩壑，玉峰凛凛映人寒。公不见、清潭宝剑，九彩动星躔。浑疑是，风雷变化，落在人间。驻东阳、清谭终日，种成桃李森然。向庭闱、彩衣有庆，更华萼、棠棣相鲜。骥足难留，牛刀暂屈，匪朝伊夕步花砖。自今往、掀天扶地，声迹寄凌烟。它时事，赤松共约，携手骖鸾。","dynasty":"宋代","title":"多丽"}
{"author":"吴则礼","content":"雪余寒退。惟有青松在。春不加荣寒不悴。用舍如公都耐。流肪磊落龟蛇。会留红日西斜。欲助我公寿骨，蟠桃等见桃花。","dynasty":"宋代","title":"清平乐"}
{"author":"吴则礼","content":"晨晖初转。拜舞金銮殿。想见对扬符睿春，天语丁宁见晚。雍容玉笋班聊，功名早上凌烟。金鼎刀圭莫惜，愿随鸡犬升仙。","dynasty":"宋代","title":"清平乐"}
{"author":"吴则礼","content":"庆钟华胄。人物朝端秀。朝罢章华骄马骤。十万人家举手。后房桃李娟娟。有谁云雨恩偏。看取晚春时候，兰芽玉茁争妍。","dynasty":"宋代","title":"清平乐"}
{"author":"吴则礼","content":"星星素发。只有鸣笳楼上发。看舞胡姬。带得平安探骑归。故人渐老。只与虎头论墨妙。怀抱难开。快遣披云一笑来。","dynasty":"宋代","title":"减字木兰花·星星素发"}
{"author":"吴则礼","content":"晨辉初转。拜舞金銮殿。想见对敭符睿春，天语丁宁见晚。雍容玉笋班聊，功名早上凌烟。金鼎刀圭莫惜，愿随鸡犬升仙。","dynasty":"宋代","title":"清平乐·晨辉初转"}
{"author":"吴则礼","content":"君不见上公之鼎烹养牛，高足巨耳谁与俦。又不见便便瓦釜煮黄独，媚此枵然转雷腹。养牛大嚼良快意，老儒那月王侯鼻。黄独饱火正可怜，自捉长才宁用钱。太希先，阿坰赠君北湖歙州钵，天遣吾人个中活。撑肠等取一生足，养牛何曾异黄独。要须以铁为脊梁，才可提渠示诸方。应笑连床并头颅，五更戢戢听木鱼。太希先，尔时勿作随堂解，真是穷年粥饭债。羁臣白发无住著，瀹腐舂陈俱未错。客来摩挲浑不嗔，慎勿角吾红麒麟。南徐祖令侬自知，雪打西庵尝豆糜。","dynasty":"宋代","title":"阿坰以歙钵供太希先偶成"}
{"author":"吴则礼","content":"岸花著雨晚鲜鲜，老眼怕开真自怜。树底鸣鸠来说法，会人意处有因缘。","dynasty":"宋代","title":"岸花"}
{"author":"吴则礼","content":"白发不奈短，青春何太奇。酒西花雨后，茶鼎柳绵时。瘦苋枯肠惯，清香老鼻知。胡床元自稳，羽扇未应迟。情话要可纪，吾人真自痴。且挥孙氏尘，更费阿弓糜。稍觉燕迎社，莫嗔莺哺儿。老夫行去国，船掠涨淮湄。","dynasty":"宋代","title":"白发"}
{"author":"吴则礼","content":"北湖真大痴，丑拙人共憎。宿昔有鼻孔，不穿牯牛绳。亭亭僧伽塔，要以两脚登。折腰怕督邮，此事岂吾能。","dynasty":"宋代","title":"北湖"}
{"author":"吴则礼","content":"读书聊尔只欲眠，半世浪比边孝先。白头来煮阿弓糜，偶然甘寝如许奇。醍醐乳无上味，方我饱眠方掩鼻。诸天种种妙伎乐，方吾饱眠堪作恶。北湖久参真法器，老年端入睡三昧。齁齁休遣莺唤醒，妙处只令儿辈听。","dynasty":"宋代","title":"北湖饱饭径寝颓然甘甚殆畴昔所未有也作此以"}
{"author":"吴则礼","content":"吾以无作语，刊彼月面背。遣似吕南山，未要余子会。平生太玄雄，犹有一语在。只怜粥饭和，已复不惊怪。","dynasty":"宋代","title":"比以补陀刻寄少冯有诗复答之并杨吉老释介然"}
{"author":"吴则礼","content":"霜著船头八月凉，故教寒蝶韵幽芳。传语西州华屋处，端须戏取阿玄囊。","dynasty":"宋代","title":"汴岸紫花丛生状如香囊间出黄菊於其侧"}
{"author":"吴则礼","content":"安得不教青鬓老，飞雁年年太行道。低吟一曲叹疆场，独遣老子惊绝倒。句法吾人莫细论，天教阿杰解玄文。衡门饱脱两屦，此事玄文初不与。","dynasty":"宋代","title":"不伐寄长短句因答之"}
{"author":"吴则礼","content":"不奈淮南热，遥知秋可怜。乌皮垂老事，白发半生禅。井水从儿汲，茶铛姑自煎。何时决明好，堂下晚鲜鲜。","dynasty":"宋代","title":"不奈"}
{"author":"吴则礼","content":"岁月匆匆催白发，风尘漠漠敝青衫。早晚扁舟逐孤雁，一江秋色挂吴帆。","dynasty":"宋代","title":"呈陈尚志"}
{"author":"吴则礼","content":"鹁鸪争鸣燕方乳，飞絮忽来萦短尘。眼底桃花且向人，薄暮东风卷红雨。江南春尽水如天，谁呼艇子石城边。急觞到手聊一噱，识字须悲有投阁。","dynasty":"宋代","title":"呈王济川"}
{"author":"吴则礼","content":"不见虎头墨妙，聊寻燕颔将军。兴来未妨觅句，胜处端须策勋。","dynasty":"宋代","title":"呈希道兼寄不伐二首"}
{"author":"吴则礼","content":"试问边头花柳，不忘梦处江湖。横槊要寻塞雁，磨刀仍脍河鱼。","dynasty":"宋代","title":"呈希道兼寄不伐二首"}
{"author":"吴则礼","content":"俯仰寒境断，追随春事幽。碧山朝曳屐，白浪晚维舟。钟鼓鸣江渚，烟云暗郡楼。下帘煮新茗，聊为道人留。","dynasty":"宋代","title":"呈余清老"}
{"author":"吴则礼","content":"滹沱流水抱城斜，旌节重来鬓欲华。春雨一溪藏钓艇，秋风十里对荷花。铜符旧总山西将，铁骑还吹塞北笳。鱼蟹初肥稻粱熟，他时归向楚人夸。","dynasty":"宋代","title":"呈曾侯"}
{"author":"吴则礼","content":"篱落秋逾晚，鸡豚地更偏。何时有蓬户，无处著金钱。芒屦林边石，茶铛涧底泉。心知鸿雁到，老子爱江天。","dynasty":"宋代","title":"出城道傍决明盛开可喜"}
{"author":"吴则礼","content":"春事岂堪论，桃花遽如许。薄暮短墙头，已作回风舞。翛然断经过，睡足南窗雨。幽梦与谁言，迢递堕三楚。","dynasty":"宋代","title":"春事"}
{"author":"吴则礼","content":"故人已去逐飞蓬，醉墨新辞手自封。欲识暮年魂断处，从今不忍听霜钟。","dynasty":"宋代","title":"次公卷韵"}
{"author":"吴则礼","content":"一丘当快营，五车要尽捐。宿昔有足欣，卿去吾欲眠。层层江上峰，颇欲穷其巅。谁令雨冥冥，复作雷填填。不读离骚经，罢参祖师禅。独奈执热何，西南有寒泉。","dynasty":"宋代","title":"次韩子苍韵"}
{"author":"吴则礼","content":"剧谈要且置，尘尾宁用长。从来一大事，吾曹可称量。世上有何好，投身净名坊。老夫百不如，摩腹鱼稻乡。缅怀眼中人。跛跛岂易忘。尚欲投羽扇，无心问糟床。端笑说拍浮，畴昔取腐肠。","dynasty":"宋代","title":"次寄绿莎翁韵"}
{"author":"吴则礼","content":"攀翻聊复得晴景，抖擞貂裘季子尘。岂有好事来载酒，独怜幽鸟解唤人。二毛衰晚端不恨，五鼎突昔元未珍。乘把小红娱老眼，他时细说淮南春。","dynasty":"宋代","title":"次坰寻春韵"}
{"author":"吴则礼","content":"北湖先生作许痴，闭门觅句嗔人知。日炊官米著处饱，独憎饭头行饭迟。天教五车与癯瘦，大笑阿苍如瓠肥。小槽秫糜已溜溜，老子拜会罂聊朵颐。","dynasty":"宋代","title":"次坰韵"}
{"author":"吴则礼","content":"悬榻有妙致，脱冠论古情。羁愁一杯尽，好句万人惊。谈尘初未厌，樯乌俄小征。遥怜柁楼底，别夜月孤明。","dynasty":"宋代","title":"次李德充别刘长因韵"}
{"author":"吴则礼","content":"禅版蒲团俱似谁，电光石火竟奚为。傥能径作白鼻去，未信只教黄面知。柁楼故略凫雁海，月魄端护蒹葭池。一语休论偶相契，粗言且拟寒山诗。","dynasty":"宋代","title":"次李汉臣韵汉臣有超然绝弃百事深入祖门之意"}
{"author":"吴则礼","content":"毛侯曾子有新句，鸣籁素秋相与清。吾若邶鄘甘退舍，君如秦楚正连衡。一尊鸿雁到时酒，万里江湖别后情。鱼目骊珠固非敌，搴旗况已慴先声。","dynasty":"宋代","title":"次毛泽民曾公卷韵"}
{"author":"吴则礼","content":"老夫藜糁债，宿昔圭窦姿。人或谓丑拙，侬亦自笑之。沈侯江左氏，端肯相携持。即时一杯酒，到手慎莫迟。","dynasty":"宋代","title":"次沈坦之简周开祖韵"}
{"author":"吴则礼","content":"隐侯天下士，早从北山游。至今华屋处，泪眦婴西州。予实老且病，闻螘类斗牛。力不任毛颍，况能佩吴钩。虫鸣夜复久，试起商声讴。姑置铁如意，珊瑚为君投。","dynasty":"宋代","title":"次坦之韵"}
{"author":"吴则礼","content":"君名讵要书黄纸，儿曹安能相汝尔。平生胸中著丘壑，何曾辄作数日恶。看渠老死争名场，肩摩毂击非侬乡。从来俗子贫著帽，露顶心知寡同好。可不与饭惟有卿，白眼未分遭题评。苏郎六印蚕作茧，剧饮浊醪适吾原。此事未容人遽知，百丑千拙人笑之。胜处岂徒论得髓，觌面端如传器水。典刑真有阿度风，世上眼目无王龚。沧波老树吾亦爱，闻说津头有船卖。斯人要是江左人，迳入坐床宁肯嗔。星星种种旋非故，禅板蒲团只如许。","dynasty":"宋代","title":"次天启赠净利名吴道人韵"}
{"author":"吴则礼","content":"楚橘秋高千树黄，赤湖城畔晚烟长。风尘满地麒麟老，血汗无因污锦韁。","dynasty":"宋代","title":"次韵道辅丈荆州吟四首"}
{"author":"吴则礼","content":"故人高枕闭柴荆，应恨平生谩一经。下榻每怜挥白羽，挽溪仍喜得红菱。","dynasty":"宋代","title":"次韵道辅丈荆州吟四首"}
{"author":"吴则礼","content":"田园岁晚欲榛芜，短褐苍颜与世疏。华屋徒惊栖万卷，伤心投老已捐书。","dynasty":"宋代","title":"次韵道辅丈荆州吟四首"}
{"author":"吴则礼","content":"散发南风昼曲肱，衰疲真自笑无能。剧谈稍负茅檐月，强赋荆州学少陵。","dynasty":"宋代","title":"次韵道辅丈荆州吟四首"}
{"author":"吴则礼","content":"太史滞周南，醇儒去广川。功名欺白发，风雨送流年。故国悲歌里，沧洲醉梦边。平生心似铁，相对肯凄然。","dynasty":"宋代","title":"次韵林初心先辈"}
{"author":"吴则礼","content":"倦客无人问，逢人只自嗟。孤舟在江汉，老梦绕京华。听雨閒扉掩，看云短帻斜。固穷吾已定，莫向五侯家。","dynasty":"宋代","title":"次韵林初心先辈"}
{"author":"吴则礼","content":"消渴茂陵端倦游，穿云踏石良未休。诸天办供林谷晓，一寺鸣钟江海秋。吾曹大是许询辈，道人岂非支遁流。莫因妻儿要归去，杖藜聊为茶铛留。","dynasty":"宋代","title":"次周开祖游鹤林韵"}
{"author":"吴则礼","content":"暮年挈挈侬与君，端觉高歌有鬼神。平生王恭无长物，此事逼人殊咄咄。戏谈韁马缺鼻牛，夫子大是孙殷流。休言他日随计上，且看南徐拍天浪。阿球高气宁用论，为卿三倒实饱闻。眼边讵肯作悬特，葵霍撑肠方自嘿。屋头云锦秋水明，兀然隐几渠宁贫。诗书撩人姑把玩，只与毛锥为老伴。红尘著脚笑参差，索食祖仁那更疑。於世无堪大瓠种，独可剖心如叔仲。江湖作意从之游，老夫颇欲学操舟。清言解颐未云已，儿子屡惊雷绕齿。好事谁过扬子云，一樽聊与细论文。政须林宗巾角折，仍要时时见颜色。","dynasty":"宋代","title":"次朱天球赠吴茂先韵"}
{"author":"吴则礼","content":"北湖饭豆病且癯，经年不问觞为壶。谁令如许彭亨腹，时唤麴生浇老儒。此君风味美无有，会与渊明著名酒。侏儒饱死非缔父，仍挽皤罂作寮友。堂上烛灭渠快哉，一饮一石今尘埃。此君莫遣太孤绝，更须唤取鸱夷来。老年经丘寻壑意，痿痿羸羸殊少味。惟思著句与摩挲，径就便便图一醉。","dynasty":"宋代","title":"次竹樽韵"}
{"author":"吴则礼","content":"从来三仕及三已，总落道人坐定里。滑稽社中黄发将，讵与阿朔论辈行。平生芋魁曾未错，粱肉宁殊腐肠药。百年兀兀且饱睡，梦事有无浑不记。久甘袖手菩提坊，饿死肯踏狙公乡。山林谁云迹如扫，天乞江湖娱此老。瘿然且吃诸方饭，汝自矻矻侬宴宴。坐听木鱼人笑痴，政复朵颐成屡莞。要随烟雾入穷溟，或置一床如净名。生憎阿秦六国印，蒲团禅板犹关情。眼边虽言有黄卷，绝知口不谈书传。旧拈槌拂吾已许，唤取渠来姑语语。相望几时怀抱恶，白玉为丹堪咀嚼。且试车声铜鼎汤，瀹茗径可撩枯肠。此言何可束高阁，自谓过之一丘壑。","dynasty":"宋代","title":"次子苍寄余清老韵"}
{"author":"吴则礼","content":"付与东风不复言，个中端有玉妃魂。凭君细说枭卢事，暂借生香到酒盆。","dynasty":"宋代","title":"次子方题游春图韵"}
{"author":"吴则礼","content":"脱吾头上巾，星星复种种。聊欲对可人，洗此尘事冗。归受一大钱，知渠笑刘宠。且当浇渴心，长江岌翻动。办君诸方脚，拟寻小有洞。黄帽与青鞋，甘作五湖梦。鸿飞强冥冥，姑以白眼送。儿辈无足论，急流未为勇。","dynasty":"宋代","title":"次子仁赠永翁韵"}
{"author":"吴则礼","content":"东郎平生笔五色，戏遣秀句为奇石。好绢自作凌乱光，万里须论才咫尺。大儿小儿何足夸，右丞北苑有等差。孤舟自横天拍水，江南江北多云沙。","dynasty":"宋代","title":"从贯道求双幅图"}
{"author":"吴则礼","content":"阿常为官真拓落，胸次平生著丘壑。权奇突兀要举似，毛颍从来有能事。老子於此与不浅，孤鸿斜日秋江边。忘怀丹青以句鸣，只数辋川王右丞。","dynasty":"宋代","title":"从王谨常求墨戏"}
{"author":"吴则礼","content":"净明端可人，日用一僧钵。觅句殊未休，平生个中活。眷我梁宋游，茗碗屡浇泼。淮南霜露寒，转柁何由达。","dynasty":"宋代","title":"代书寄净明道人"}
{"author":"吴则礼","content":"逐客藜糁大官羊，蓬庐画省遥相望。囊中锥处吾罢矣，地上钱流君未央。一身投老鸡豚社，百战平生翰墨场。拍拍水天高著眼，海门乞与雁随阳。","dynasty":"宋代","title":"到朱方寄智夫时为户部官"}
{"author":"吴则礼","content":"荆南黄济川，少小但两屐。长大身转穷，四壁只麽立。书来可怜人，苦说遥相忆。儿辈满眼前，吾发何由黑。几时打僧包，为子去得得。要论十年梦，已复话畴昔。","dynasty":"宋代","title":"得黄济川书"}
{"author":"吴则礼","content":"鸟语茅檐午梦回，柴荆寂寂掩苍苔。落红万点春江绿，归雁空传秀句来。","dynasty":"宋代","title":"得友人诗因寄之"}
{"author":"吴则礼","content":"落景孤云共，清商戍角和。苍烟淡伊洛，白露湿关河。牧马随鸿雁，行人击骆驼。暮年余习在，犹欲听边歌。","dynasty":"宋代","title":"登北楼"}
{"author":"吴则礼","content":"河西诸将气食牛，白羽雕弧锦臂韛。他日粥饭真衲子，暮年酒肉鸡毡裘。坐上儒冠挥尘尾，帐前羌种看刀头。吴樯楚柁自江海，聊复看云倚戍楼。","dynasty":"宋代","title":"登城楼"}
{"author":"吴则礼","content":"君看太行高，历井安足道。回头看禹门，砥柱一何小。歇鞍坐苍崖，九地俯飞鸟。瑰诡平生无，摧车亦复好。白辉作许奇，梁宋红未了。兀然转流躯，甘与君王老。","dynasty":"宋代","title":"登太行"}
{"author":"吴则礼","content":"平生饶德操，饱读世上书。坐断诸方舌，脊梁侬不如。去耕邓州田，要作青鞋钱。忽然骑圣僧，吾子真天然。胸中姑一吐，戏说无义语。端有本分椎，莫打老师鼓。","dynasty":"宋代","title":"读德操诗文"}
{"author":"吴则礼","content":"饮闻畴昔设供帐，祖道都门车百两。脱冠着屐良有人，五鼎一毛真迈往。彭泽县令亦胜流，径捐五斗因督邮。著书颇复恨枯杭，臭味绝知殊二老。龙眠一世论丹青，不数辋川王右丞。丹青之引诚落寞，世上只今无少陵。二疏妙致不可孤，昔人亦作二疏图。龙眠捉笔守圭窦，儿辈亦复知广受。昔人独能图二疏，图以韵语至今无。丹青之引有句眼，昨者少陵今隐居。龙眠平生有妙思，笔如周商钟鼎字。二疏之迹定不磨，照人真若前日事。","dynasty":"宋代","title":"二疏遗荣图"}
{"author":"吴则礼","content":"屋头澜翻闻布谷，惊怪儿童问饧粥。争向衡门插柳条，要遣老子知炊熟。","dynasty":"宋代","title":"二月二十九日作"}
{"author":"吴则礼","content":"鹁鸪端复唤雨来，韵此朱朱兼白白。试问游梁余几钱，今朝且作官寒食。","dynasty":"宋代","title":"二月三十日作"}
{"author":"吴则礼","content":"五斗莫作糴太仓，幽事关人殊未央。白雁撩人下清洛，黄花唤梦著都梁。平生浪喜得诗瘦，投老相从要酒狂。欲到淮南先一笑，蟹螯浑已饱新霜。","dynasty":"宋代","title":"发陈留寄智夫侄"}
{"author":"吴则礼","content":"贴贴淮不动，翻翻雁能鸣。强垂投老鬓，又过盱眙城。僧伽饱知我，大小身后名。快作鼓考考，要听随堂怕。都梁吕少冯，维吾佳友生。更招虞仲子，共看金盆倾。","dynasty":"宋代","title":"发龟山先寄少冯亢之"}
{"author":"吴则礼","content":"湖海归来近钓筒，此身南北一飘篷。船头已压三山浪，樯尾初回五两风。天淡鼓声催落日，云高帆影趁飞鸿。道林窣堵自崷崒，隐几寒光连暮空。","dynasty":"宋代","title":"发金陵"}
{"author":"武三思","content":"此地岩壑数千重，吾君驾鹤□乘龙。掩映叶光含翡翠，参差石影带芙蓉。白日将移冲叠巘，玄云欲度碍高峰。对酒鸣琴追野趣，时闻清吹入长松。","dynasty":"唐代","title":"奉和圣制夏日游石淙山"}
{"author":"武三思","content":"白鹤乘空何处飞，青田紫盖本相依。缑山七月虽长去，辽水千年会忆归。缑山杳杳翔寥廓，辽水累累叹城郭。经随羽客步丹丘，曾逐仙人游碧落。迢迢碧落断氛埃，霞堂云阁几重开。欲寻东海黄金灶，仍向西山白玉台。九皋独唳方清切，五里惊群俄断绝。月下分行似度云，风前飏影疑回雪。风前月下路漫漫，水宿云翔去几般。宛转能倾吴国市，裴回巧拂汉皇坛。琴中作曲从来易，鼓里传声有甚难。夜夜恒飞银汉曲，朝朝常饮玉池澜。别有闻箫出紫烟，还如化履上青天。霜毛忽控三神下，玉羽俄看二客旋。燕雀终迷横海志，蜉蝣岂识在阴年。莫言一举轻千里，为与三山送九仙。","dynasty":"唐代","title":"仙鹤篇"}
{"author":"武三思","content":"登临开胜托，眺瞩尽良游。岩崿萦纡上，澄潭屈曲流。泛兰清兴洽，折桂野文遒。别后相思处，崎岖碧涧幽。","dynasty":"唐代","title":"宴龙泓"}
{"author":"武三思","content":"彼木生何代，为槎复几年。欲乘银汉曲，先泛玉池边。拥溜根横岸，沉波影倒悬。无劳问蜀客，此处即高天。","dynasty":"唐代","title":"凝碧池侍宴应制得出水槎"}
{"author":"武三思","content":"年光开碧沼，云色敛青溪。冻解鱼方戏，风暄鸟欲啼。岩泉飞野鹤，石镜舞山鸡。柳发龙鳞出，松新麈尾齐。九韶从此验，三月定应迷。","dynasty":"唐代","title":"奉和宴小山池赋得溪字应制"}
{"author":"武三思","content":"岩居多水石，野宅满风烟。本谓开三径，俄欣降九天。穿林移步辇，拂岸转行旃。凤竹初垂箨，龟河未吐莲。愿持山作寿，恒用劫为年。","dynasty":"唐代","title":"奉和过梁王宅即目应制"}
{"author":"武三思","content":"凤驾临香地，龙舆上翠微。星宫含雨气，月殿抱春辉。碧涧长虹下，雕梁早燕归。云疑浮宝盖，石似拂天衣。露草侵阶长，风花绕席飞。日斜宸赏洽，清吹入重闱。","dynasty":"唐代","title":"奉和春日游龙门应制"}
{"author":"武三思","content":"妙域三时殿，香岩七宝宫。金绳先界道，玉柄即谈空。喻筏知何极，传灯竟不穷。弥天高义远，初地胜因通。理诣归一处，心行不二中。有无双惑遣，真俗两缘同。摘叶疑焚翠，投花若散红。网珠遥映日，檐铎近吟风。定沼寒光素，禅枝暝色葱。愿随方便力，长冀释尘笼。","dynasty":"唐代","title":"秋日于天中寺寻复礼上人"}
{"author":"武三思","content":"云螭非易匹，月驷本难俦。（咏马，见《海录碎事》）","dynasty":"唐代","title":"句"}
{"author":"武三思","content":"凤架临香地，龙舆上翠微。星宫含雨气，月殿抱春辉。碧涧长虹下，雕梁早燕归。云疑浮宝盖，石似拂天衣。露草侵阶长，风花绕席飞。日斜宸赏洽，清吹入重闱。","dynasty":"唐代","title":"奉和春日游龙门应制"}
{"author":"武三思","content":"帝宅开金地，神州列宝坊。龙宫横雾术，雁塔亘霞庄。窈窕分千仞，参差耸百常。绣棂悬叠槛，画拱映雕梁。宝座开千叶，金绳下八行。青龙浮刹柱，白马对祠场。树踊金银色，莲开日月光。东西分闬庑，左右控池隍。瑞叶擎朝露，祥花送晚香。天衣随劫拂，仙梵逐风扬。忽有三空士，来宣七觉芳。银函承宝帙，玉札下雕章。辟牖青云外，披轩紫□傍。山川横地轴，辰象丽天□。□□□□□，□绳待慈航。","dynasty":"唐代","title":"五言和波崙师登佛授记阁一首"}
{"author":"武三思","content":"白鹤乘空何处飞？青田紫盖本相依。缑山七月虽长去，辽水千年会忆归。缑山杳杳翔寥廓，辽水累累叹城郭。经随羽客步丹丘，曾逐仙人游碧落。迢迢碧落断氛埃，霞堂云阁几重开。欲寻东海黄金灶，仍向西山白玉台。九皋独唳方清切，五里惊群俄断绝。月下分行似度云，风前飏影疑回雪。风前月下路漫漫，水宿云翔去几般。宛转能倾吴国市，裴回巧拂汉皇坛。琴中作曲从来易，鼓里传声有甚难。夜夜恒飞银汉曲，朝朝常饮玉池澜。别有闻箫出紫烟，还如化履上青天。霜毛忽控三神下，玉羽俄看二客旋。燕雀终迷横海志，蜉蝣岂识在阴年。莫言一举轻千里，为与三山送九仙。","dynasty":"唐代","title":"仙鹤篇"}
{"author":"李忱","content":"缀玉联珠六十年，谁教冥路作诗仙。浮云不系名居易，造化无为字乐天。童子解吟长恨曲，胡儿能唱琵琶篇。文章已满行人耳，一度思卿一怆然。","dynasty":"唐代","tags":"悼亡","title":"吊白居易"}
{"author":"李忱","content":"千岩万壑不辞劳，远看方知出处高。——黄檗溪涧岂能留得住，终归大海作波涛。——李忱","dynasty":"唐代","tags":"瀑布，托物言志","title":"瀑布联句"}
{"author":"李忱","content":"大雄真迹枕危峦，梵宇层楼耸万般。日月每从肩上过，山河长在掌中看。仙峰不间三春秀，灵境何时六月寒。更有上方人罕到，暮钟朝磬碧云端。","dynasty":"唐代","title":"百丈山"}
{"author":"李忱","content":"大殿连云接爽溪，钟声还与鼓声齐。长安若问江南事，说道风光在水西。","dynasty":"唐代","title":"题泾县水西寺"}
{"author":"李忱","content":"云散晴山几万重，烟收春色更冲融。帐殿出空登碧汉，遐川俯望色蓝笼。林光入户低韶景，岭气通宵展霁风。今日追游何所似，莫惭汉武赏汾中。","dynasty":"唐代","title":"幸华严寺"}
{"author":"李忱","content":"款塞旋征骑，和戎委庙贤。倾心方倚注，叶力共安边。","dynasty":"唐代","title":"重阳锡宴群臣"}
{"author":"李忱","content":"海岳宴咸通。七载秉钧调四序，一方狱市获来苏。","dynasty":"唐代","title":"句"}
{"author":"李忱","content":"惟爱禅林秋月空，谁能归去宿龙宫。夜深闻法餐甘露，喜在莲花法界中。","dynasty":"唐代","title":"南安夕阳山真寂寺题诗"}
{"author":"李忱","content":"浓云散雨收，花苑内鸣鸠。晓来喜见日光浮，暖融融永昼。麦苗润泽怀清秀，榴花湿映红光溜。田家歌舞尽歌讴，是处庆丰年醉酒。","dynasty":"明代","title":"醉太平赐学士沈度"}
{"author":"蔡宗周","content":"海上何人访十洲，碧天遥见一岩浮。门涵紫气平林曙，径护青霞古壑幽。曲涧泉飞岩外响，悬崖凉散洞中秋。丹流石壁清疑绝，露裛苍苔翠欲收。风静晴云团皂盖，赋成白雪点轻裘。岁除村鼓喧桑社，其喜公馀览胜游。","dynasty":"明代","title":"游崆峒岩和洪邑侯韵"}
{"author":"陈谠","content":"地迥山奇怪，神仙喜穴居。百云剜洞巧，五石补天馀。商野幽人梦，周南太史书。心乎爱丘壑，胜概一踌躇。","dynasty":"宋代","title":"弹丸山"}
{"author":"陈谠","content":"曾览溪南胜，重来四十年。树如人老矣，山共水依然。香玉纷堆案，晴虹对跨川。吾庐今咫尺，乘兴且盘旋。","dynasty":"宋代","title":"过溪南韩氏宅"}
{"author":"陈谠","content":"东塘昔号神仙景，亭以洲名世亦稀。山拥髻鬟临水鉴，花铺云锦出天机。好风入座清如濯，古木分行翠欲围。每到冯栏会心处，不知香气袭人衣。","dynasty":"宋代","title":"十洲亭"}
{"author":"陈谠","content":"玉色天然赛渥丹，亭亭并立倚朱栏。正缘不语偏含思，若使能行却厌看。","dynasty":"宋代","title":"浔阳白牡丹其一"}
{"author":"陈谠","content":"晓来玉露浥香腮，雪态云裳妙剪裁。不比世情随冷暖，此花端为老人开。","dynasty":"宋代","title":"浔阳白牡丹其二"}
{"author":"陈谠","content":"天造其山，在贵之阳。二十四峰，拔地峭刚。其山维何，如彼玉苍。宅位于离，火德之祥。南山何有，有方其岩。若堂甚夷，若门者三。穹者圆盖，植者羽参。石像天成，匪凿匪劖。陟彼山巅，有洞益奇。南北户通，千里頫窥。伊晋之洪，采荣于斯。丹飞井霤，木润草滋。昔我太宗，云章下贲。于皇仁庙，奎文狎至。岩处有辉，神护孔閟。丕昭圣朝，声化远暨。南山不骞，天子万年。南山不朽，天子万寿。无量惟寿，与天齐久。小臣作诗，永飏于后。","dynasty":"宋代","title":"南山"}
{"author":"陈谠","content":"渊源师老杜，体制陋西昆。","dynasty":"宋代","title":"句其一"}
{"author":"陈谠","content":"竹密不知云欲雨，山高尽见水朝宗。","dynasty":"宋代","title":"句其二"}
{"author":"长孙正隐","content":"晦晚属烟霞，遨游重岁华。歌钟虽戚里，林薮是山家。细雨犹开日，深池不涨沙。淹留迷处所，岩岫几重花。","dynasty":"唐代","title":"晦日宴高氏林亭"}
{"author":"长孙正隐","content":"薄晚啸游人，车马乱驱尘。月光三五夜，灯焰一重春。烟云迷北阙，箫管识南邻。洛城终不闭，更出小平津。","dynasty":"唐代","title":"上元夜效小庾体同用春字"}
{"author":"长孙正隐","content":"晦晚属烟霞，遨游重岁华。歌钟虽戚里，林薮是山家。细雨犹开日，深池不涨沙。淹留迷处所，岩岫几重花。","dynasty":"唐代","title":"无题"}
{"author":"丁思孔","content":"秋水蒹葭阔，孤舟自往还。好音酬去雁，清响答空山。垂钓烟波里，言怀杯酒间。几人有清趣，心与境俱闲。","dynasty":"清代","title":"题画壁和毛秋岑韵"}
{"author":"枚乘","content":"　　楚太子有疾，而吴客往问之，曰：“伏闻太子玉体不安，亦少间乎？”太子曰：“惫！谨谢客。”客因称曰：“今时天下安宁，四宇和平，太子方富于年。意者久耽安乐，日夜无极，邪气袭逆，中若结轖。纷屯澹淡，嘘唏烦酲，惕惕怵怵，卧不得瞑。虚中重听，恶闻人声，精神越渫，百病咸生。聪明眩曜，悦怒不平。久执不废，大命乃倾。太子岂有是乎？”太子曰：“谨谢客。赖君之力，时时有之，然未至于是也”。”客曰：“今夫贵人之子，必宫居而闺处，内有保母，外有傅父，欲交无所。饮食则温淳甘膬，脭醲肥厚；衣裳则杂遝曼暖，燂烁热暑。虽有金石之坚，犹将销铄而挺解也，况其在筋骨之间乎哉？故曰：纵耳目之欲，恣支体之安者，伤血脉之和。且夫出舆入辇，命曰蹶痿之机；洞房清官，命曰寒热之媒；皓齿蛾眉，命曰伐性之斧；甘脆肥脓，命曰腐肠之药。今太子肤色靡曼，四支委随，筋骨挺解，血脉淫濯，手足堕窳；越女侍前，齐姬奉后；往来游醼，纵恣于曲房隐间之中。此甘餐毒药，戏猛兽之爪牙也。所从来者至深远，淹滞永久而不废，虽令扁鹊治内，巫咸治外，尚何及哉！今如太子之病者，独宜世之君子，博见强识，承间语事，变度易意，常无离侧，以为羽翼。淹沈之乐，浩唐之心，遁佚之志，其奚由至哉！’’太子曰：“诺。病已，请事此言。”　　客曰：“今太子之病，可无药石针刺灸疗而已，可以要言妙道说而去也。不欲闻之乎？”太子曰：“仆愿闻之。”　　客曰：“龙门之桐，高百尺而无枝。中郁结之轮菌，根扶疏以分离。上有千仞之峰，下临百丈之溪。湍流遡波，又澹淡之。其根半死半生。冬则烈风漂霰、飞雪之所激也，夏则霄霆、霹雳之所感也。朝则鹂黄、鳱鴠鸣焉，暮则羁雌、迷鸟宿焉。独鹄晨号乎其上，鹍鸡哀鸣翔乎其下。于是背秋涉冬，使琴挚斫斩以为琴，野茧之丝以为弦，孤子之钩以为隐，九寡之珥以为约。使师堂操《畅》，伯子牙为之歌。歌曰：‘麦秀蔪兮雉朝飞，向虚壑兮背槁槐，依绝区兮临回溪。’飞鸟闻之，翕翼而不能去；野兽闻之，垂耳而不能行；蚑、蟜、蝼、蚁闻之，柱喙而不能前。此亦天下之至悲也，太子能强起听之乎？”太子曰：“仆病未能也。”　　客曰：“犓牛之腴，菜以笋蒲。肥狗之和，冒以山肤。楚苗之食，安胡之飰，抟之不解，一啜而散。于是使伊尹煎熬，易牙调和。熊蹯之胹，芍药之酱。薄耆之炙，鲜鲤之鱠。秋黄之苏，白露之茹。兰英之酒，酌以涤口。山梁之餐，豢豹之胎。小飰大歠，如汤沃雪。此亦天下之至美也，太子能强起尝之乎？”太子曰：“仆病未能也。”　　客曰：“钟、岱之牡，齿至之车，前似飞鸟，后类距虚。穱麦服处，躁中烦外。羁坚辔，附易路。于是伯乐相其前后，王良、造父为之御，秦缺、楼季为之右。此两人者，马佚能止之，车覆能起之。于是使射千镒之重，争千里之逐。此亦天下之至骏也，太子能强起乘之乎？”太子曰：“仆病未能也。”　　客曰：“既登景夷之台，南望荆山，北望汝海，左江右湖，其乐无有。于是使博辩之士，原本山川，极命草木，比物属事，离辞连类。浮游览观，乃下置酒于虞杯之宫。连廊四注，台城层构，纷纭玄绿。辇道邪交，黄池纡曲。溷章、白鹭，孔鸟、鶤鹄，鵷雏、鵁鶄，翠鬣紫缨。螭龙、德牧，邕邕群鸣。阳鱼腾跃，奋翼振鳞。漃漻薵蓼，蔓草芳苓。女桑、河柳，素叶紫茎。苗松、豫章，条上造天。梧桐、并阊，极望成林。众芳芬郁，乱于五风。从容猗靡，消息阳阴。列坐纵酒，荡乐娱心。景春佐酒，杜连理音。滋味杂陈，肴糅错该。练色娱目，流声悦耳。于是乃发《激楚》之结风，扬郑、卫之皓乐。使先施、徵舒、阳文、段干、吴娃、闾娵、傅予之徒，杂裾垂髾，目窕心与。揄流波，杂杜若，蒙清尘，被兰泽，嬿服而御。此亦天下之靡丽、皓侈、广博之乐也，太子能强起游乎？太子曰：“仆病未能也。”　　客曰：“将为太子驯骐骥之马，驾飞軨之舆，乘牡骏之乘。右夏服之劲箭，左乌号之雕弓。游涉乎云林，周驰乎兰泽，弭节乎江浔。掩青苹，游清风。陶阳气，荡春心。逐狡兽，集轻禽。于是极犬马之才，困野兽之足，穷相御之智巧，恐虎豹，慴鸷鸟。逐马鸣镳，鱼跨麋角。履游麕兔，蹈践麖鹿，汗流沫坠，寃伏陵窘。无创而死者，固足充后乘矣。此校猎之至壮也，太子能强起游乎？”太子曰：“卜病未能也。”然阳气见于眉宇之间，侵淫而上，几满大宅。　　客见太子有悦色，遂推而进之曰：“冥火薄天，兵车雷运，旌旗偃蹇，羽毛肃纷。驰骋角逐，慕味争先。徼墨广博，观望之有圻；纯粹全牺，献之公门。太子曰：“善！愿复闻之。”　　客曰：“未既。于是榛林深泽，烟云闇莫，兕虎并作。毅武孔猛，袒裼身薄。白刃磑磑，矛戟交错。收获掌功，赏赐金帛。掩苹肆若，为牧人席。旨酒嘉肴，羞炰脍灸，以御宾客。涌觞并起，动心惊耳。诚不必悔，决绝以诺；贞信之色，形于金石。高歌陈唱，万岁无斁。此真太子之所喜也，能强起而游乎？”太子曰：“仆甚愿从，直恐为诸大夫累耳。”然而有起色矣。　　客曰：“将以八月之望，与诸侯远方交游兄弟，并往观涛乎广陵之曲江。至则未见涛之形也，徒观水力之所到，则恤然足以骇矣。观其所驾轶者，所擢拔者，所扬汩者，所温汾者，所涤汔者，虽有心略辞给，固未能缕形其所由然也。怳兮忽兮，聊兮栗兮，混汩汩兮，忽兮慌兮，俶兮傥兮，浩瀇瀁兮，慌旷旷兮。秉意乎南山，通望乎东海。虹洞兮苍天，极虑乎崖涘。流揽无穷，归神日母。汩乘流而下降兮，或不知其所止。或纷纭其流折兮，忽缪往而不来。临朱汜而远逝兮，中虚烦而益怠。莫离散而发曙兮，内存心而自持。于是澡概胸中，洒练五藏，澹澉手足，頮濯发齿。揄弃恬怠，输写淟浊，分决狐疑，发皇耳目。当是之时，虽有淹病滞疾，犹将伸伛起躄，发瞽披聋而观望之也，况直眇小烦懑，酲醲病酒之徒哉！故曰：发蒙解惑，不足以言也。”太子曰：“善，然则涛何气哉？”　　客曰：“不记也。然闻于师曰，似神而非者三：疾雷闻百里；江水逆流，海水上潮；山出内云，日夜不止。衍溢漂疾，波涌而涛起。其始起也，洪淋淋焉，若白鹭之下翔。其少进也，浩浩溰溰，如素车白马帷盖之张。其波涌而云乱，扰扰焉如三军之腾装。其旁作而奔起也，飘飘焉如轻车之勒兵。六驾蛟龙，附从太白。纯驰皓蜺，前后络绎。顒顒卬卬，椐椐强强，莘莘将将。壁垒重坚，沓杂似军行。訇隐匈磕，轧盘涌裔，原不可当。观其两旁，则滂渤怫郁，闇漠感突，上击下律，有似勇壮之卒，突怒而无畏。蹈壁冲津，穷曲随隈，逾岸出追。遇者死，当者坏。初发乎或围之津涯，荄轸谷分。回翔青篾，衔枚檀桓。弭节伍子之山，通厉骨母之场，凌赤岸，篲扶桑，横奔似雷行，诚奋厥武，如振如怒，沌沌浑浑，状如奔马。混混庉庉，声如雷鼓。发怒庢沓，清升逾跇，侯波奋振，合战于藉藉之口。鸟不及飞，鱼不及回，兽不及走。纷纷翼翼，波涌云乱，荡取南山，背击北岸。覆亏丘陵，平夷西畔。险险戏戏，崩坏陂池，决胜乃罢。瀄汩潺湲，披扬流洒。横暴之极，鱼鳖失势，颠倒偃侧，沋沋湲湲，蒲伏连延。神物恠疑，不可胜言。直使人踣焉，洄闇凄怆焉。此天下恠异诡观也，太子能强起观之乎？”太子曰：“仆病未能也。”　　客曰：“将为太子奏方术之士有资略者，若庄周、魏牟、杨朱、墨翟、便蜎、詹何之伦，使之论天下之精微，理万物之是非。孔、老览观，孟子筹之，万不失一。此亦天下要言妙道也，太子岂欲闻之乎？”　　于是太子据几而起，曰：“涣乎若一听圣人辩士之言。”涊然汗出，霍然病已。","dynasty":"两汉","tags":"辞赋精选，写人，讽喻","title":"七发"}
{"author":"枚乘","content":"麦秀蔪兮雉朝飞。向虚壑兮背枯槐。依绝区兮临回溪。","dynasty":"两汉","title":"歌"}
{"author":"赵熙","content":"大江流不动烟鬟，吴楚江声落照间。一剑雄心今老去，西风吹瘦小孤山。","dynasty":"清代","title":"小孤山二首"}
{"author":"赵熙","content":"江上青山换两朝，打头红叶晚萧萧。君看阮籍伤心处，各有行人路一条。","dynasty":"清代","title":"歧路"}
{"author":"赵熙","content":"金碧崖前麦垄斜，县南春色酒人家。东风不管前朝梦，西直门边看柳花。","dynasty":"清代","title":"溪柳"}
{"author":"赵熙","content":"废台文献久无徵，宋代题诗屋几层。冷眼看穿司马氏，山中一啸即孙登。","dynasty":"清代","title":"啸台"}
{"author":"赵熙","content":"高士从来占水涯，大都有志在鱼虾。妙于司马家儿世，春水能寻一洞花。","dynasty":"清代","title":"桃源图"}
{"author":"赵熙","content":"劝进才名一代臣，当涂典午局翻新。老来却向穷途哭，泪点如何不择人。","dynasty":"清代","title":"无题六首"}
{"author":"赵熙","content":"泪竹斑斑掩洞庭，夜深银甲响丁丁。文章不是遮羞物，一派青山野史亭。","dynasty":"清代","title":"无题六首其二"}
{"author":"赵熙","content":"白发城居久闭关，偶思县北点苍颜。党人自是天生与，请看飞扬跋扈山。","dynasty":"清代","title":"北山"}
{"author":"赵熙","content":"石路田蛙吠稻中，疏林过雨夕阳红。前村记向山坳转，一树榕阴坐社公。","dynasty":"清代","title":"石路"}
{"author":"赵熙","content":"小船泊处竹阴浓，乱后荒庵不打钟。坐爱隔江鸥数点，带来山势极从容。","dynasty":"清代","title":"野泊"}
{"author":"赵熙","content":"䆉稏吹香，音书隔月，孺人稚子安否。校尉摸金，将军负腹，风卷乱鸦飞去。小小春灯影，偏幻出、梨园几部。不应韵事唐宫，一枰猧局终古。弹尽哀弦何补。将破子家山，琴换珠柱。憎命文章，腐儒天地，谁把草堂赀助。且载花潭酒，作生日、荷花红处。转眼西风，笠头吹上秋雨。","dynasty":"清代","title":"探春问休庵消息"}
{"author":"赵熙","content":"三清一梦隔，但说西京双鬓白。回念蓬莱缥碧。送春夜漏声，璇霄风色。卿云故国。擅玉堂、天上词笔。群仙会、八方使节，搢笏玉皇侧。凄绝。镜中人集，认锦水、铜驼巷陌。临江还少废宅。剩托鱼陂，送老禅伯，九秋悲也得。胜万古消愁示疾。贞元影、不祥同祓，唤取五云客。","dynasty":"清代","title":"霓裳中序第一清时官翰林院在成都者，群出宋前辈芸子后，八月摄影，命曰《五云秋禊图》"}
{"author":"赵熙","content":"银灰线。乍出水、一碗香云漩。条条小榨抽丝，红撒椒痕星点。春山细笋，纤玉手、并刀截千片。笑仙人、好煮青精，上清无此嘉馔。回念碎白娇红，花开候、山城四野都遍。儗学农家勤收拾，何处聘蛮姬主爨。成都市、今提酒榼，好风味，长寻福建馆。准坡仙、茗例佳人，二乔名字亲唤。","dynasty":"清代","title":"尉迟杯以荞为千丝汤饼，成都治之最精，顾无表微者，赋之诒好事者品焉"}
{"author":"赵熙","content":"秋水为神，春冰托月，藉君还我青眼。半世流光，何止阅人千万。插双鬓，软衬珊枝，绣小盒，细盘金线。书卷。逗心光夜夜，红檠一点。老去晶窠恨浅。叹春梦无痕，恒河都换。五色云华，别罩桃花人面。尚欧式眼界翻新，幻海市镜清犹远。衰晚。仗泪痕遮住，玻璃两片。","dynasty":"清代","title":"月华清眼镜"}
{"author":"赵熙","content":"若有人兮，把秋魂化出，瑶姬前世。风影露华，依然淡妆如此。惺惺自惜惺惺，为谁渍盈盈珠泪。相思未相逢，便滴晶奁成水。红韵对君洗。恁铅华断了，藐姑心事。欲叩素娥清净，送它何地。凉宵试拂银筝，定唱入雪儿歌里。仙子。月明中碧城十二。","dynasty":"清代","title":"惜秋华白秋海棠"}
{"author":"赵熙","content":"小红犹小。甚脉脉芳心便好。费多少鲛绡浓泪，化出灵芸风貌，倚新妆何事含愁，嫣然名里鸾星照。问怨叶分娇，圆樱淡点，那个秋娘能肖。曾记欲仙姑水，香艳处，胭脂难扫。绛河三世影，娟娟风蝶，茜痕还认裙腰抱。玉奴微笑。似前宵画烛窥人，一枕酡颜俏。心心结子，脸上春潮动了。","dynasty":"清代","title":"薄倖八十松风馆海棠最胜，吟者多尚白，盖标其好之清也，余有讥焉。补红秋海棠词"}
{"author":"赵熙","content":"翠奁露叶，泛一溜娇波，别样清绝。细领淡香，人与春山如活。似花却是非花，昵昵小名双叠。裁照影，文君镜中，令我消渴。思君上海时节。定梦里樵青，颦态能说。惯了玉川，消受一弯新月。有人又点轻螺，滴滴绛唇亲接。春味好，瓯边试描两撇。","dynasty":"清代","title":"露华黛黛花，吴淞茗也，青城石室约赋"}
{"author":"赵熙","content":"片碣青山传万古。断送一条归路。魂兮鉴否。是前朝墓。卅年来，君家事，久非故。破屋围书坐，留老父。乱草冷秋阴，傍慈母。第一嘉州，历劫伤心处。记九峰云、乌尤雨。海棠香国，好风日，吟烟渡。几何时，沧桑影，幻朝暮。留我作孤臣，悲杜宇。月夜锦城东，白杨树。","dynasty":"清代","title":"迷神引题胡高甫墓石"}
{"author":"赵熙","content":"竹梢留得西风住。千山万山凉雨。头白惊秋，灯红碎梦，遮断江关前路。檐声太苦。算一月离家，明朝白露。枕上荣州，夜潮心涌乱松处。横流沧海四注。我思兮不见，人在黄浦。乌鹊南飞，栏干北望，来日阴晴难悟。皇城动鼓。更战马频嘶，砌蛩如诉。晓郭芙蓉，万花谁作主。","dynasty":"清代","title":"齐天乐成都雨夜"}
{"author":"赵熙","content":"一水沁诗心，坐扁舟，天容绿遍秋半。烟树满城南，玻璃皱，消得酒痕风软。从来此地，少陵一一经行惯。草堂路转。奈寒碧千畦，浣花人远。春风小市青羊，记水叶晴丝，酒旗双燕。劫外奉诚园，重来梦，红剩海棠香畹。归鸦领月，过江人是新亭伴。水风闻碾。知别后溪光，何年重见。","dynasty":"清代","title":"南浦中秋泛舟浣花溪"}
{"author":"赵熙","content":"嫦娥爱客。怕素月一天，人眷乡国。何处琼楼玉宇，露华空白。八荒都入西风里，说良宵、阴晴共色。蛰虫千足，雄虺九首，去年天窄。渡浩劫，辽空四碧。又桂香成海，今夕何夕。花好月圆人健，此情谁觅。悠悠独秀峰头路，泛花潭、先办蓑笠。所思何限，燕山吴水，旧交南北。","dynasty":"清代","title":"桂枝香中秋无月，和休庵"}
{"author":"赵熙","content":"春风一井桃花水，离亭古今南浦。人到画栏秋，吊香魂何处。漂零卿未苦。付身世唐家节度。世外埋愁，草间偷活，乱山无主。前路。汉嘉程，人归也，风声水声无数。莫唱桂华词，剩月中田土。蘋洲渔笛谱。羡君在锦江头住。尚重对，茗碗花笺，念白头开府。","dynasty":"清代","title":"徵招薛涛井和瓠庵送归之作"}
{"author":"赵熙","content":"月过中秋，茶香碧井，登楼又寻洪度。木樨黄喷雪，醉金粟如来风露。高丘无女。试北望阑干，神州前路。烟江树。雪山西断，海潮东注。日暮。当代名流，合党贤遗耇，泪边留住。枇杷门巷古。各浇取桃花人墓。明朝何处。算入画津关，知心鸥鹭。西风苦。酒醒人远，一帆归去。","dynasty":"清代","title":"翠楼吟江楼送别三十九人，怆然赋此"}
{"author":"赵熙","content":"梦里摇摇天乍颤。枕函欹，一声离岸。几点渔灯，十里巴峡，心上万山齐转。前路不知何处旦。望东方汝南鸡唤。老去哀时，倦来翻寐，明月一船相伴。","dynasty":"清代","title":"夜行船江楼未晓南发"}
{"author":"赵熙","content":"月中摇梦去，乱滩一叶，风起雪飞花。晓螺山泫翠，小小江楼，绿水渺天涯。恒河鬓影，十年来、吹上霜华。东去也、江声日夜，流不尽虫沙。堪嗟。官灯白舫，夜雨青神，忆西京情话。真落得、渔翁满地，燕子无家。船头又指彭山县，想太平、青遍桑麻。如愿否，平羌草屦捞虾。","dynasty":"清代","title":"渡江云彭山道中"}
{"author":"赵熙","content":"烟水空明，合四远天光，尽染秋绿。鹭白欹风，叶红黏网，野凡未收平陆。乱山细竹。记探荔子蟆颐宿。漾翠玉，争怪老坡，南海梦纱縠。江路向晚，棹入平羌，远闻丁丁，樵唱云木。动幽心，樵青一屋。江鱼新钓饭新熟，香鬓代簪陶令菊。此愿奢矣，身世但少兵荒，借船沽酒，抱琴冲瀑。","dynasty":"清代","title":"秋霁玻璃江"}
{"author":"赵熙","content":"笑问青神，借居黄叶君应可。下噀无田，上洄赊酒，何事与天尽左。好中岩，称笠影鸦锄，僧农双课。便瀑径寻碑，经坛采药，世谁知我。年少青衿如昨。来往嘉州，长向此间摇一舵。几杵钟声，两朝山色，尽消向江楼佛火。如今老，何计能陪应真坐。寺门锁。夕阳烟，鹭鸶飞破。","dynasty":"清代","title":"斗百草过中岩"}
{"author":"赵熙","content":"白云边。玉人浓翠藐姑妍。半山以上，九霄同色，一碧如烟。银河秋老，芳蛾蘸绿，菱镜婵娟。夕阳时金色浮天。并猿也通灵，禽能诵佛，大岳西川。昔寻仙古寺，山僧留我，一月岭头眠。半夜钟，千岩瀑，晴血皓，立诸蛮。蔡山即此，心通禹迹，历历嘉犍。到如今重泛江船。叹白头吟望，青嶂摩空，鹤唳千年。","dynasty":"清代","title":"透碧霄江中望峨眉"}
{"author":"赵熙","content":"凉烟秋满灞，出平羌、山光水光如画。近绿遥青，衬小滩蓑笠，夕阳桑柘。雁路高寒，閒动了、江湖情话。半世天涯，无福移家，海棠香社。前渡嘉州来也。指竹里龙泓，酒乡鸥榭。一段天西，想万苍千翠，定通邛雅。断塔林梢，诗思在、乌尤山下。淡淡青衣渔火，寒钟正打。","dynasty":"清代","title":"三姝媚下平羌峡"}
{"author":"赵熙","content":"展青山，卧画橹。向晚移舟烟渚。离堆影、似镜里仙鬟，翠生眉妩。水边村，雁外雨。断幅居然秋浦。诗来处、在树色凌云，寺楼钟鼓。万马滩声，是旧日、开明故府。有情吟啸，历劫兴亡，冷蒙让渔父。谁作黄花主。半塔铃音，吹送万古。唤坡仙、载酒归来，凉月吹笛夜正午。","dynasty":"清代","title":"秋宵吟嘉州"}
{"author":"赵熙","content":"雁外青山，马头黄叶，嘉州两日三荣。算程程归梦，节节离声。菊花催老悲秋客，误几人、身后诗名。一鞭残照，中原北望，前世西清。无策消遣馀生。集锦江耆旧，各各渊明。唱迷阳旧曲，有恨谁听。行装一卸鸦先喜，向枝头、如唤樵青。寸心遥夜，屋梁月落，山火寒星。","dynasty":"清代","title":"金菊对芙蓉抵家"}
{"author":"赵熙","content":"任西风、吹老旧朝人，黄花十分秋。自江程换了，斜阳瘦马，古县龙游。归梦今无半月，蔬菜满荒丘。一笠青山影，留我僧楼。次第重阳近也，记去年此际，海水西流。问长星醉否，中酒看吴钩。度今宵，雁声微雨，赖碧云红叶识乡愁。清钟动、有无穷事，来日神州。","dynasty":"清代","title":"甘州寺夜"}
{"author":"赵熙","content":"插笔空中，秋光写出瑶池影。野人生性爱孤高，洗耳松风净。未午蓝桥试茗。白云深、希夷睡醒。鱼边集客，猿外摩天，一丝岩径。独立峰尖，无边天地荣州迥。年年秋雁落江湖，老共黄花命。万事愁登绝顶。醉西风、禅心入定。五千年史，八百声钟，此时深领。","dynasty":"清代","title":"烛影摇红翠笔山"}
{"author":"赵熙","content":"满城山、青如人意，不晴不雨秋光。劝三年归客，待明日、醉南冈。半世身如飞雁，为莓苔菰米，误尽潇湘。叹于今老矣，鬓白菊花黄。岁又暮、一天早霜。天狼。箭落星茫。桑梓影、净龙荒。只无家弃妇，愁量海水，梦冷宫装。犹剩一行遗老，忍寒饿、碧鸡坊。唱新词、作龙山会，百花潭外，何地同作重阳。人望故乡。","dynasty":"清代","title":"紫萸香慢重九前一日得休庵书"}
{"author":"赵熙","content":"一雨青无罅。满郭秋光，卐字苔痕亚。闭门温宿酒，诗性冷、浇向惊鸿弦下。天铸古今愁，合彭泽、彭城一冶。战场花，香丛缀泪，凉珠露洒。垂老尚梦燕云，万翠天西，走太行如马。五噫人到否，经岁里、身世漫漫长夜。心上洞庭波，付蓝水、玉山齐泻。数年华，半霜木叶，夕阳红挂。","dynasty":"清代","title":"龙山会九日雨中怀任父，用梦窗韵"}
{"author":"赵熙","content":"正黄花旧日，红豆一灯，故人书到乡县。溅渌铜瓶，醉香玉茗，记挽虾蟆山半。一梦天荒，八年人老，蓬莱清浅。带泪痕回数，前生万劫，红羊难算。君抱湘云一片。叹如今未死，几时重见。便摧却亡新，未了范砖书卷。巴山路隔，洞庭波冷，夜雨伤心秋晚。倘岁暮有信江淹，幸托衡阳飞雁。","dynasty":"清代","title":"望湘人得芷孙学使书"}
{"author":"赵熙","content":"金风弄色。又树头晒晚，归雁时节。绿意全非，人立黄昏，枝枝照眼明灭。诗家合号秋边影，妙绘出江南清绝。悟打头、笠子声轻，片碣老僧寒月。门外青山瘦了，酒家一二里，林际空阔。各送秋光，菊本花残，莽莽燕方微雪。霜寒一片琉璃殿，定落遍、万鸦宫阙。甚美人眉萼舒春，秪觅御沟红叶。","dynasty":"清代","title":"疏影黄叶"}
{"author":"赵熙","content":"命中郊岛天寒瘦，生来菊花秋晚。万事皆非，一身无著，冉冉百年今半。青山泪点。共白发衰兄，夕阳红泫。咫尺荒坟，老亲颜色梦中远。新晴重九五日，夜凉双雁语，风叶山馆。机上流黄，镜中垂白，一样辽阳征怨。桑田更浅。幻月影河山，春华九万。失笑双闺，一杯酬大衍。","dynasty":"清代","title":"五福降中天生日"}
{"author":"赵熙","content":"秋雨重阳，举家黄叶声中过。一诗和梦到荣州，人语江楼坐。谁遣君悲似我。诉知心、凉蛩两个。峭帆挝鼓，烟寺鸣钟，不听犹可。八十松风，甚时傍而图书卧。菊花寻到鬓边霜，顾影如何躲。消得江心几舵。送浮生两三渔火。石田茅屋，棋局神州，判将长饿。","dynasty":"清代","title":"烛影摇红答青城石室"}
{"author":"赵熙","content":"蛩语诗心，雁天霞脚，传来片玉山城。乍霜花黄瘦，风叶红惊。意中各有伤春梦，到白头都是兰成。不堪肠断，重阳雨色，万树秋声。相对忍说瑶京。剩五云秋禊，镜里前清。劝麻姑老了，休管蓬瀛。明年也念花潭约，怕去时月落潮平。灞陵铜狄，禅床一觉，镫火三生。","dynasty":"清代","title":"金菊对芙蓉复约叟"}
{"author":"赵熙","content":"前生活页寒花，薄命将秋化。忽一梦好风吹过，斜日西下。重阳新五十，结茅地、难选青苔半架。算来日，闻鸡不舞，緤马何山。邀酒伴，寻僧社。独秀仙人，节是陶潜亚。怎忍寄一篇河满，珠泪盈把。低颜入市，对年少，休问金貂酒价。共君去耕烟谷口，卖卜桥亭，身后事，香姜瓦。","dynasty":"清代","title":"情长久和休庵见寿"}
{"author":"赵熙","content":"生涯无岸。又垂老相知，人似天远。彭泽认前身，只荒田同无下噀。黄花秋雨，问此后、岁寒谁管。飞雁。共画梁燕子长叹。苍苍以何位我，付今生、虞初小传。五十无闻，历历桑田经眼。红豆诗材，碧桃人面。药炉经卷。香火伴。青城早筑山馆。","dynasty":"清代","title":"石湖仙林子山腴见寿，赋谢"}
{"author":"赵熙","content":"千丝透篾。逗小风隐隐，湘水如活。隔断秋光，珠箔银屏，贫家个里无别。看书密坐留香久，听点屐红□三折。只片时不放驼钩，便积满窗黄叶。花外阿侬住处，素纱淡淡影，人更清绝。莫认疑城，百子裙边，亸地分明仙蝶。门外客到鹦哥唤，乍一笑、玉纤亲揭。等夜深、丫角张琴，引入玲珑秋月。","dynasty":"清代","title":"疏影帘"}
{"author":"赵熙","content":"一官凉到秋光，苏髯举似都曹句。依然秋士，一床秋梦，一灯秋雨。绝顶茅庵，七签云笈，瑶池阿母。只一瓢一笠，一般云水，何地访，万松树。即此万松瀑布。把荣州，画成天姥。杳然仙碧，听风听水，洧盘今古。劫换红羊，身骑白鹿，是君归路。定寻秋约我，七弦山响，认摩崖处。","dynasty":"清代","title":"水龙吟题路瓠庵仙山濯发图"}
{"author":"赵熙","content":"雨声稀，月色皎，噀酒黄花香悄。凉云里，送一枕秋心，断鸿天晓。挽春荑、弄绣葆。倦鹤栖栖华表。知何计，有背郭三间，对锄烟草。五载西风，断送得天荒地老。渐台星影，坞壁军声，引泪梦痕绕。黄叶荣州早。冷落残山，亲故半杳。幸邻僧唤我题签，慈竹西角尽醉了。","dynasty":"清代","title":"秋宵吟醉和石帚韵"}
{"author":"赵熙","content":"秋老诗心，无多黄叶敲窗雨。荒池半月过重阳，人比青荷苦。两处愁如一处。念家山、残年乐府。一千亩竹，八百株桑，有生全误。白者省声中，寻君月底修箫谱。似闻夜啸有寒鸱，碧火徐州路。不久西风又去。劝江淹、休吟恨赋。此中差乐，一瓮摇天，羲农终古。","dynasty":"清代","title":"烛影摇红答休庵"}
{"author":"赵熙","content":"黄叶西风，白头遗老，小园身世。算五年、清浅蓬莱，在水一方，除却漏舟何地。对雪自惊尧年鹤，尽城廓、人民清泪里。悲秋气、试横揽八荒，女萝山鬼。前尘莫谈癸巳，问谁是花潭谁栗里。历两朝人事，一般烟雨，何年晴霁。苦信几行龙溪录，剩元子、荒亭堆战史。谈经所，百年后、夏峰苍翠。","dynasty":"清代","title":"大圣乐题霁园"}
{"author":"赵熙","content":"仙乐悲凉，善才零落，旧日钧天何处。绣幕黄花，夜灯红月，愁心一片箫鼓。忍擪笛，宫墙外，霓裳羽衣谱。一窗雨。此时心，酒边敲碎，谁信道，庾郎身世恁苦。内殿按梁州，问何戡，哀怨怎诉。醉眼洪荒，听昆仑，酣睡终古。祇山城今夜，斗破情天无补。","dynasty":"清代","title":"法曲献仙音雨中闻乐铮铮然，京都声也，去国五年，人老矣"}
{"author":"赵熙","content":"霜降明朝节。坐雨声，红闪一灯如血。蝴蝶梦中，辘轳心上，头白如雪。叹欹枕文园，五更还起问病妾。一线风，窗纸裂。甚藓砌偎蛩，荻波回雁，共把古愁今恨，向人低说。黄叶。秋光又别。照故人、那有明月。锦官词客，黔南天外，浙东西粤。各一幅千山万山，垂老归路绝。望夜色，香篆灭。已唤却邻鸡，声声檐溜未歇。泪泼银屏万叠。","dynasty":"清代","title":"秋思耗"}
{"author":"赵熙","content":"秋艳于花，霜浓似酒，万树鲜明山态。斜日争春，幅幅绿阴全改。出射堂、诗笠还堆，上樵担、酒家能卖。问群仙、几日还丹，赤城标起白云外。南朝金粉一片，还记太平十月，翠尊曾载。碾碎珊瑚，烧得万山成海。自归来、吴水空寒，纵落去、御沟何在。祇词人、老景相看，断霞留几块。","dynasty":"清代","title":"绮罗香红叶"}
{"author":"赵熙","content":"碧云寸裂。甚半宵，剪去罗衣千褶。寒雨声声，碎到红窗，秋意者般清绝。情知百事难坚固，更莫问、此心层叠。信美人、脆过琉璃，命薄鹭边荷叶。回首芳缄乍展，绿天外，盖尽茅庵明月。扇扇凉阴，清护书幮，香醉紫花时节。无端撕破青衫影，竟不解西风何说。耐画中、一个诗禅，染就辋川晴雪。","dynasty":"清代","title":"绿意破蕉"}
{"author":"赵熙","content":"玉闺人健否。井干半月，孤客未还家。酒阑松所夜，人似春明，门外即天涯。蛛丝药裹，镜奁边，知断铅华。无限思、兰缸一点，书不到秦嘉。窗纱。银尊注处，锦水归来，笑当年初嫁。谁料得、秋水瘦燕，病比寒鸦。朝飞蟢子松裙带，送暗香、明月疑它。幽梦醒，窗前一树梅花。","dynasty":"清代","title":"渡江云于铁华所作安书"}
{"author":"赵熙","content":"僧粥炊香，宫梅含笑，小红乍吐新萼。微雨黄昏，奇{山畺}青峭，楚兰遥订诗约。岁华催晚，梦犹在、樨香小酌。白头吟社，三叠阳关，水边楼阁。夜寒一寸冬心，今到尧年，月明仙鹤。如此生涯，大难来日，吹浪江豚还作。数枝篁翠，好拳住、宣和冻雀。万松深处，云水孤僧，一庵无著。","dynasty":"清代","title":"庆春宫和壶庵师见寄"}
{"author":"赵熙","content":"松风万斛。送此生老了，吟卷中屋。玉样苍苔，榔栗千声，全家笑语花竹。新香粒是洪崖饭，抵圣乐、桐君仙录。访四邻、谷口春深，便叱颍川黄犊。长记林逋好我，有山有水处，攒此新幅。劫外苍龙，鹤去巢空，泪染双虹飞瀑。杨凭宅子香山住，尽汐社白头人读。等万年真得幽栖，饷客再锄烟茯。","dynasty":"清代","title":"疏影自题万松深处卷子"}
{"author":"赵熙","content":"故人一别五秋风。老馀生、霜鬓如葱。前世望长安，凉天碣石归鸿。年年是、战血腥红。西飞燕，身世依然是客，寄迹雕栊。撰东京杂记，一一梦华浓。霜中。寒梅作花了，茅屋在、鸭涨牛宫。天外冀州山，涧石定采蒲茸。画蛾眉、揽镜难工。唐经事，应仿昌黎素业，闲气天钟。莽燕云杳杳，消息雁书慵。","dynasty":"清代","title":"高山流水怀冀州赵湘帆衡，是名能古文辞者，自宣统后不相见。用梦窗韵"}
{"author":"赵熙","content":"织香筠，煨宿火，椒眼巧于珠络。消受十分春，银荷外，镇日相守翠云幕。不成孤酌。新上脸桃花浓萼。同是一片冰心，者温存小红方觉。坐清漏南宫，罗巾单薄。谁化得春冰泪落。窗前馀灰拨处，印鞋尖缓步妆阁。猧儿解伴寂寞。甚暗里钻人裙角。秪深夜撇了冬郎抱，怎生睡著。","dynasty":"清代","title":"阳春曲熏笼"}
{"author":"赵熙","content":"山蜕真吾，天容遗老，雁声远渡荣州。腊鼓荒村，官梅浓萼，岁寒无奈诗愁。梦华新录，付身世、天人一沤。馀生如叶，随分漂零，风雪荒丘。卢龙卖了田畴。除却宁河，何地埋忧。劫外西台，芦中穷士，出门沧海横流。夏峰谈道，料扶杖、今生已休。蘼芜青径，薇蕨香风，心上春秋。","dynasty":"清代","title":"庆春宫得芦墟师书，感十八年之别，赋寄此词"}
{"author":"赵熙","content":"贮红浪。任布衾似铁，心头春涨。论身材稳过铛形，锡制巧镕金匠。燕玉也知情，自占这头，尽它心赏。壶公样。到五更、相偎忘了天亮。笑我浑疑京邸，傍绣枕，新移火炕。是乡堪老，慎漏泄、夜情摇荡。东风到，新恩便夺，已过一冬无恙。梅花帐者温存，青奴休想。","dynasty":"清代","title":"阳台路戏咏汤婆子"}
{"author":"赵熙","content":"红萼孤山，青莲双盏，妒君浅醉寒宵。知否冬心，萧然斑鬓，故人僧况无聊。万松深处，剩行卷、天风海涛。思量如我，云白山青，无限穷交。茶名黛黛花娇。春到屏山，蛾翠应描。平地生波，千声吠犬，赵州有酒齐浇。草堂冲雪，送驴背、长桥短桥。新词多少，香阁双柑，红玉吹箫。","dynasty":"清代","title":"庆宫春寄山腴"}
{"author":"赵熙","content":"寒天泼墨，风剪僵云，压高城西北。夜乌声寂，清晓望，门外千岩俱白。四乡春雨，可明岁迟来芳陌。问几村红到梅花，望断灞桥诗客。一筇思踏峨眉，把天地装成，银样仙国。松杉盖顶，邀酒伴，群玉峰头吹笛。燕山风大，想埋尽长安铜狄。叹两层鹤梦都非，冻尽尧年春色。","dynasty":"清代","title":"瑶花雪"}
{"author":"赵熙","content":"多生此味难灰尽，濛濛一丝沈水。虚白窗深，小红身热，辨不分明花气。垂帘到底。正倦绣无眠，银荷春醉。袅入闻根，灵犀缕缕透心字。相逢者般火色。个侬添炷否，幽绪难理。新梦萦边，回文幻出，宛转柔肠春腻。霞思散绮。愿世世兰因，梵烟成穗。正爇梅檀，步摇风又起。","dynasty":"清代","title":"齐天乐香篆"}
{"author":"赵熙","content":"一年心。送君上青霄，浊酒聊斟。岁聿云暮，有银罂翠管，前梦沈沈。垂老长逢浩劫，问生涯、梅花笑难禁。灯一点，厨娘下拜，应断灾祲。行程止七天路，算曰归除夕，春又骎骎。为问天上，羲轮一转，可判阳阴。帝所曾闻极乐，又何事群仙鍊黄金。玉皇笑，红云护我，躲到而今。","dynasty":"清代","title":"喜朝天饯灶"}
{"author":"赵熙","content":"圆冰化月。问是它是我，心事怎说。莫道无双，香玉分明，呼将妙子如活。新妆作意窥侬样，向鬓角秋波斜瞥。笑夜来百种春情，都怕与卿相涉。明是空花一片，画中画不到，如此清绝。错认郎心，触了江头，两两桃根桃叶。梨花湿透真真影，想浴后微遮裙褶。漫等它夜月魂归，放出寸光全摄。","dynasty":"清代","title":"疏影春人{臨/手}镜图"}
{"author":"赵熙","content":"春韵盆花。傍寒梅数枝，开遍残腊。天与燕支声价，紫云谁压。应透香风指甲，屠苏醉双鬟偷掐。前生是长乐宫人，九华灯照金鸭。沈思去年浩劫，对葳蕤细朵，愁诉红蜡。无草忘忧，将赋小园先怯。今又新丛半榻。才熟了，铛心羊胛。羞人是冯道长生，借它名字无法。","dynasty":"清代","title":"万年欢长乐花"}
{"author":"赵熙","content":"天在山中，六换年光，依然千门送喜。似儿时，还祝岁丰，愿人间普销兵气。燕子生涯，桃花世界，钧天梦里。领全家贺新春，尊前心事提起。念正朔随人，衣冠易代，不才今老矣。自紫陌朝天，乌台削草，历定哀间，一一中华麟史。到馀生，斜川无地。舍陶潜，义熙谁记。一杯酬长命，问此后东风，过丁年是谁丁巳。","dynasty":"清代","title":"宣清元日"}
{"author":"赵熙","content":"梦痕日日数花风。满城山、春气葱葱。三载故人书，南天路隔烟鸿。衰颜似、病叶霜红。亡新世，江上经时鼓角，浩劫乌栊。剩人间弃妇，血滴泪珠浓。山中。研朱点周易，今莫问、汉馆隋宫。坊径委铜驼，尽绿乱草茸茸。后千秋、且付天工。龙眠翠，聊守方姚故册，断送龙钟。忆宣南万念，如雪比僧慵。","dynasty":"清代","title":"高山流水寄桐城马通白先生其昶。步梦窗韵"}
{"author":"赵熙","content":"香魂秋晚。道过了重阳，瘗花东莞。细草燕丝，绿得檀郎肠断。棠梨殡宫一所，哭春云粤山回雁。留下文姬小集，印泪痕千点。算此生离别事何限。总沧海无家，人远天远。未老篁溪，梦里钓丝全乱。牵牛凿天不到，盼银河、碧鸾飞转。渺渺愁心，万古有佛桑花见。","dynasty":"清代","title":"孤鸾张篁溪有哀逝之作，自京师托题墓道"}
{"author":"赵熙","content":"松风吹梦远。记金山焦山，听潮秋晚。九月江南，挂片帆西上，楚天回雁。艾叶滩声，流不尽桑田清浅。即此生绡，前世今生，史材千卷。今又乡城春暖。怅燕子东风，杂花围县。谷口王官，赖草堂赀助，故人心眼。海国风涛，愁秪在玄黄交战。共尔何年安枕，髯龙翠馆。","dynasty":"清代","title":"三姝媚题胡铁华大山松所卷子"}
{"author":"赵熙","content":"疑呼妙子过稠桑。小桃花、旧葬江乡。看陌头、草色唐年绿，魂夜夜、定到君旁。荣州郭、一声风笛，可重吟夜郎。便幻作蕊珠仙子，路入唐昌。堪伤。从销石镜，算人间、不尽兴亡。古今一例，身世流落，锁骨埋香。为井边、风流艳史，艇子曾系横塘。销魂处，输与芳铭，好事东阳。","dynasty":"清代","title":"彩云归和休庵访薛涛墓，次韵"}
{"author":"赵熙","content":"锦城灯又歇。南飞鹤，过了苏门一月。岷峨此高节。借松醪三奠，香通奎阙。多时战血。坐中人、都换素发。似仇仙命否，经八百年，一般磨蝎。悽绝。金莲玉局，孟博渊明，梦痕重叠。风波片叶。三生影，托禅窟。望西眉下拜，上元春暖，梅花同社尽发。记熙宁丁巳，公正济南咏雪。","dynasty":"清代","title":"瑞鹤仙正月十九成都词社展寿苏之会，用韵和之"}
{"author":"赵熙","content":"不成村落夕阳边，蚕豆花开石阪田。山后有溪从竹入，却随流水到山前。","dynasty":"清代","title":"山行二首其一"}
{"author":"赵熙","content":"乡场如叶客如蚕，老树通巢鹊两三。今夜定知荣县雨，一天浓墨抹东南。","dynasty":"清代","title":"山行二首其二"}
{"author":"赵熙","content":"不见涪翁借景亭，小山点点隔江青。古今同此玻璃味，手汲空江夜堕星。","dynasty":"清代","title":"青神"}
{"author":"赵熙","content":"劳燕生涯本不齐，行人明日碧云西。艰难万里关山路，浅草何能衬马蹄。","dynasty":"清代","title":"拟行"}
{"author":"赵熙","content":"十里山程旧识稀，天牛唤雨牧童归。鹊巢两两青杠树，知是谁家白版扉。","dynasty":"清代","title":"十二月赴成都纪行杂诗八首"}
{"author":"赵熙","content":"老林口外野人家，小店黄茅不煮茶。偿得春行山路苦，一程红雨杜鹃花。","dynasty":"清代","title":"十二月赴成都纪行杂诗八首其二"}
{"author":"赵熙","content":"金刚台下绝飞鹰，一斧从天劈万层。崖半不知何路下，蚁行红叶两三僧。","dynasty":"清代","title":"光明崖"}
{"author":"赵熙","content":"路似腰绳缒太清，蜗黏苔壁屋三楹。人从之字盘空下，流水声中大蟹行。","dynasty":"清代","title":"下山"}
{"author":"赵熙","content":"昔有枯槎卧涧长，试探头尾入林荒。老樵一斧苔瘢血，大蟒横身晒石梁。","dynasty":"清代","title":"洪椿涧中"}
{"author":"赵熙","content":"一榻风凉爱竹间，蜻蜓作市往仍还。片时吹过鸦边雨，绿遍桥西没骨山。","dynasty":"清代","title":"乡居四首"}
{"author":"赵熙","content":"翠笔淩霄玉女鬟，画来浑不似人间。自从一踏长安路，断送柴门马远山。","dynasty":"清代","title":"题画二首"}
{"author":"赵熙","content":"浪传青海是龙孙，蹴得风沙入国门。闲坐树阴谈汉晋，孙登过了又孙恩。","dynasty":"清代","title":"马戏"}
{"author":"赵熙","content":"荒年无食不堪听，冷彻牛衣卧不成。夜半忍闻淹女计，祝他来世富家生。","dynasty":"清代","title":"荒年"}
{"author":"赵熙","content":"蠢尔来苏望苦深，今年扫地不留针。全家灭尽糠头火，谁解将军五夜心。","dynasty":"清代","title":"贫家"}
{"author":"赵熙","content":"人间无地可埋忧，夜夜妖禽出九头。玉色桃花金色橘，梦中山好在何州。","dynasty":"清代","title":"梦中二首"}
{"author":"赵熙","content":"溪塘过雨绿浮萍，世事如蛙塞耳听。老去已无书可读，故人新赠养牛经。","dynasty":"清代","title":"乡居二首"}
{"author":"赵熙","content":"日日吹唇沸建康，年年狗骨吠萧墙。是谁卖却卢龙塞，山海关头望夕阳。","dynasty":"清代","title":"失题二首"}
{"author":"赵熙","content":"终南进士太风标，秋影濛濛月色摇。见说江南新鬼大，不知何苦更吹箫。","dynasty":"清代","title":"题钟馗听鬼吹箫图"}
{"author":"赵熙","content":"将军西第拥高牙，春水回舟泛落花。天下正多冤死鬼，却将慈惠到鱼虾。","dynasty":"清代","title":"放生池"}
{"author":"赵熙","content":"石壕村外晚蝉嘶，秋获深愁刮地迟。莫道贫家无一物，尚馀黄叶罥蛛丝。","dynasty":"清代","title":"黄叶"}
{"author":"赵熙","content":"明月随人送晚寒，幸无杜宇哭云安。中宵忽领英雄气，知泊桓侯庙下滩。","dynasty":"清代","title":"云阳二首"}
{"author":"赵熙","content":"峡门江鹳晚争飞，井底鸣蛙水气肥。莫怪公孙初恃险，经霜树树赭黄衣。","dynasty":"清代","title":"峡门二首"}
{"author":"赵熙","content":"健妇锄犁哭向天，惨闻乡保占民田。东风不待催寒食，米贵人家早禁烟。","dynasty":"清代","title":"寒食"}
{"author":"赵熙","content":"万里黄沙白草秋，行人归及楚江头。从知汝亦伤心者，来自燕云十六州。","dynasty":"清代","title":"闻雁"}
{"author":"赵熙","content":"夜凉风定敞中庭，远近蛙声倦耳听。闲赌流光数萤火，金银花下坠疏星。","dynasty":"清代","title":"秋夜"}
{"author":"赵熙","content":"北地胭脂晚卸装，南来春怨落昭阳。玉颜自倚寒鸦色，不道人呼两面羌。","dynasty":"清代","title":"无题三首"}
{"author":"赵熙","content":"西望长歌入汉关，大江东去客西还。樱桃红了芭蕉绿，且认渝州作蒋山。","dynasty":"清代","title":"重庆"}
{"author":"赵熙","content":"是事扪心总自知，百年为盗亦应迟。富春渚上捞虾客，只愿将身化鹭鸶。","dynasty":"清代","title":"是事"}
{"author":"赵熙","content":"出门第一夜，百事换天地。萧萧四壁风，破床占客位。油灯翳复吐，强饭淡无味。絮语邻房客，各算还乡计。而我适万里，初程浩无际。家贫事万端，思亲有馀泪。寒溪响终宵，欲睡如何睡。","dynasty":"清代","title":"旅宿"}
{"author":"赵熙","content":"冬晴江出滩，一雨秀山麦。泸州三十里，小船换今夕。土山高复下，转棹即江驿。濛濛人声沸，万瓦炊烟白。争言半月前，此水没行客。小舟如土沉，大舟一化百。至今篷板在，狼藉堆沙碛。我行初出门，疑信未能择。将身托船中，与水一纸隔。但令半篙失，立堕蛟龙宅。勇前理无回，临发良脉脉。谁欤其健者，飞身越涪石。","dynasty":"清代","title":"涪石"}
{"author":"赵熙","content":"乡中往往讳言虎，地是古志毛虫处。兹山嶙嶙唤作猫，奇哉江津此门户。高逾江面知几里，刀截悬崖无寸土。年深注水作肉色，铜锈瓜皮结钟乳。自泸州下多小山，惟少岷山天一柱。翩翩小儿穿绿衣，突遇黄斑耸肩股。大抵论山如论文，第一雄奇次媚妩。以此问猫猫不驯，铜官驿前驾飞橹。","dynasty":"清代","title":"猫儿峡"}
{"author":"赵熙","content":"滩名可骇人，瓮大不近理。自从刳木来，人鲊积在此。想当四五月，一雨洪波起。小船不敢前，大船薄于纸。以卵掷石头，不碎将何恃。未知屈宋在，是滩可如是。我行水方落，篙尖及瓮底。练练沙水清，矶边坐渔子。长年笑呼之，一瞬隔数里。回望归州城，裹入青山里。峡中富见闻，客意杂悲喜。作书报老亲，出瓮我不死。","dynasty":"清代","title":"人鲊瓮"}
{"author":"赵熙","content":"瞿唐双苍崖，绝地拔天起。奇哉一拳石，锁钥全川水。何时唤淫预，意自舟人始。立名本惧心，义不旌厥美。不知造化才，生此据何理。儒者称禹功，中古镇夔子。疏凿与天然，未究洪荒史。飞鹰著粪白，万古沉牛祀。抟抟博山炉，石脚果谁视。无怪白乐天，恐至无名死。","dynasty":"清代","title":"淫预石"}
{"author":"赵熙","content":"铁生十指有松气，曾听松风碧云寺。归来松下长闭关，梦里寻松抱松睡。海气朝寒老鹤知，苍龙夜半空嗟咨。明月团团皎冰雪，韦侯放笔真吾师。长安城头天泱泱，小草唐花尘十丈。行人风起日穿沙，谁信惊涛作秋响。人间劫火渐烧山，山中人去谁往还。香山静宜自朝暮，秘魔崖翠空苔斑。铁生铁生思超忽，故乡松有山千笏。何处青山望客归，九天风雨苍龙骨。","dynasty":"清代","title":"再题"}
{"author":"赵熙","content":"时穿菀柳浓花外，想见垂天凿地功，夜半黄河桥上过，一条含火大蜈蚣。","dynasty":"清代","title":"火车"}
{"author":"赵熙","content":"一堂二代作乾爷，喜气重重出一家。照例自然呼格格，请安应不唤爸爸。岐王宅里开新样，江令归来有旧衙。儿自弄璋翁弄瓦，寄生草对寄生花。","dynasty":"清代","title":"广和居题壁"}
{"author":"赵熙","content":"马君官学部，日夕守一砚。手持姚氏书，徵诗命余撰。展之属稿物，初不以书炫。而于书故深，意外善使转。譬如挽强弓，力薄则手颤。及造虚和候，妙处在一箭。故其淡泊怀，著墨不求绚。徐徐引笔行，纸墨似相恋。于书固云耳，词出意尤练。句中无馀字，言外有馀茜。中原蕴刚德，气自泠然善。想见大自在，老怀粹于面。若夫文术大，国朝实三变。方公如老农，禾贵薪斯贱。姚公农学精，嘉植遍芳甸。有场更有圃，古今一类纂。指挥扬马处，大冶众材炼。曾公辟农国，植民以农战。非常可骇议，作作出篇卷。张吴虽独造，固是姚曾袒。言貌各自妍，一家为此眷。有触发所得，蛟龙挟雷电。要其用心始，矜慎只一线。论定不觉奇，已往人多眩。不观子姚子，特著刘吴传。平生所师友，万言岂能遍。萧然其神凝，语尽无可衍。含芳如有待，义乃富骚选。果拾骚选馀，一读意先倦。方知中行者，用狂而守狷。明明水中月，隔水多不见。月固不在水，水又为风扇。以故观古人，高材目亦眴。如此稿数本，宁非玉数片。揆君传宝之，心得意岂遣。余今近五十，方春恣游宴。此日非不惜，朋旧花时饯。对书发长喟，如饥负华膳。抑如古登徒，听人说佳媛。乃今谋请益，得君虔自荐。桐城在天下，于道非一县。天不丧斯文，君宜大权擅。遂题姚氏书，小诗君勿谴。","dynasty":"清代","title":"题姚惜抱文稿应马通伯之属"}
{"author":"赵熙","content":"陈侯髯似缘坡竹，解扣单衣微露腹。手持茗碗石上坐，野气萧然在双目。案上一行没字书，略陈数器无不足。浓阴大叶动凉吹，六本高梧立青玉。双童不过十馀岁，能取长罂汲山渌。是桐身本清净相，得水更如雨新沐。画中可是水绘园，词笔应安数茅屋。三百年中馀此卷，文人好事争题轴。便作迦陵掌故图，西京朝野凄凉局。长安钝宧贫过我，典衣直当文姬赎。还与陈髯作主人，陆沉天地巢民哭。宣统二年祭灶日，眼底桐阴半窗绿。题诗一阕质髯兮，擪笛应翻紫云曲。","dynasty":"清代","title":"题陈其年洗桐图"}
{"author":"赵熙","content":"晓风晴渚开帆叶，红日荆州数堆雪。饥鹰掠水寒更嬉，巷陌街头马声绝。此是景升用兵处，上游江势随山折。一代英名似雪花，掉头尽化春澌灭。鹅毛大片昨如席，玉龙穿鼻顽仙掣。楚江涛作银界色，剪水飞花乱鱼缬。立冬九日如此寒，敲日玻璃碎成屑。今朝檐际泫残溜，玉女窥云羞一瞥。长白山头王气尽，哀鸿遍地劳人说。雪中一酹孙仲谋，沉沙莫洗前朝铁。","dynasty":"清代","title":"沙市雪定，三用前韵"}
{"author":"赵熙","content":"峡程一舸穿红叶，前日白盐半天雪。人在冰壶粉本中，想见千山鸟飞绝。江陵白帝一千里，数报江边半竿折。我来夔府十日晴，猿窟流澌尚明灭。四年前作榴花醉，酒气如虹剑光掣。大轮激水复归来，瞿唐贾换黄金缬。此地前朝伤榷吏，苛到竹头和木屑。如今主治徐无党，三日三关成一瞥。快雪时晴天苦闇，玉龙旧事从头说。败鳞残甲落馀飞，铸错真成九州铁。","dynasty":"清代","title":"夔州谈雪赠徐君次前韵"}
{"author":"赵熙","content":"问君石何名，君以石鱼对。全身不似鱼，背略似鱼背。佳石皱透瘦，此石佳何在。主人指石言，万事论大概。心中横一鱼，石即有鱼态。况此鱼之用，他石不能代。热中请坐之，顿觉凉可爱。","dynasty":"清代","title":"礼园杂诗三十八首"}
{"author":"赵熙","content":"昨日怀中物，今宵山下土。优昙九月花，一劫修罗雨。峨眉去岁归，汝母梦亲睹。绥山摘露桃，红香啖仙府。汝生啼时少，注目浑欲语。笑容雕小玉，珠胎月华吐。投抱竞挽须，失意顿忘怒。谓当娱暮年，白发光门户。冬风吹毒火，烂痘撒神姥。法惟牛种良，点点稀星数。收浆只避风，洗药云天祜。如何馀热在，一颗樱桃聚。庸医动多方，梦说五行谱。辗转十日灾，无计救汝苦。痰响不开眠，气细袅金缕。腊月廿七日，一霎遂终古。我生素无德，理愧为人父。入官三十年，年今五十五。情知来日短，育后终此女。母也自汝生，入命心注汝。全家闻哭声，如何慰哀楚。小棺三尺强，到眼刺肺腑。葬汝西瓜山，傍汝辜氏母。偕汝十七姊，岁时香一炷。家家岁事忙，馈问饰筐筥。薄福我独无，恸极忏佛祖。聊将老来泪，滴作泉下乳。","dynasty":"清代","title":"壬戌十二月二十七日，十九女夭，次日纪感"}
{"author":"赵熙","content":"汉嘉江水青玻璃，珊瑚崖色秦离堆。上人结翠此中住，天鹅含子生荔枝。今年五月雨新足，虬珠颗颗无虫丝。阳乌挂树万星灿，鳞皴染指调胭脂。竹篮晓摘趁风露，苞以柏叶香四维。二百里程两日到，开缄带叶红千枝。稚子如猿巧偷取，举家夜啖忘朝饥。玉盘分甘到亲友，山城各各争受持。天生因缘不可知，鸦声报客当晨曦。午馀果见传师至，可人佳客非素期。夜谈似荷异书读，还山预约徵我诗。我诗窘甚借苏语，海南一派仙人姿。贫予腹中化玉液，红纱腻褪白玉肌。江瑶柱是众生命，老禅未许供牟尼。上人说法吾导师，梵夹千番蒙法施。诗成幸勿诃绮语，秋海棠花开佛篱。年年江国荔枝熟，更借此花陪酒卮。","dynasty":"清代","title":"谢传度大师赠荔枝"}
{"author":"赵熙","content":"游山有秘诀，窍在觅施主。慨自温塘归，饥肠响雷鼓。雅人坐一船，雅极愁不语。望中得磁溪，壮气生脾土。明知岁不恶，破例吃大户。访旧巧立名，佯佯吾甚武。退公惠然来，酒馔温尊俎。劝我尽量去，特地赈饿虎。一饱百虑静，诗作蚕丝吐。船头指尖峰，火苗辨前古。我戏叩我腹，吾何负于汝。","dynasty":"清代","title":"朋食退公家戏纪"}
{"author":"赵熙","content":"自渝至荣四日雨，车中受苦艰难尽。来时未晚下鹰关，午前始发木稗镇。今年夏暵补秋泞，一路上回兼下噀。时时陌上雇人抬，超海越山不能寸。永川城中灯火出，方丈蓬莱望中近。诘朝出城方就道，连车前挡等馀困。挨到荣昌始畅行，雨打头巾向风进。有时轮子又生角，真嗟骑马如蛙钝。乃瞻衡宇天忽晴，如此畸人走乖运。或笑临行盍笱将，事外哓哓只增忿。车班班兮六百里，本按常程不求迅。胡为使我终日饥，一笑载途餐一顿。","dynasty":"清代","title":"前汽车行"}
{"author":"赵熙","content":"渝州启行脂挂轴，苦羡蜗牛身戴屋。不道新车六百里，插翅如飞排大陆。自出鹰关弯复弯，荣昌隆昌箭头镞。车中别自一天地，路上人如蚁无足。村童笑我地乌龟，爬沙洒洒风过目。昔坐火车京汉站，万头钻入蜈蚣腹。夜过黄河空际桥，电灯如珠灿龙烛。今我小车仅容膝，计程铁道无兹速。未晡已抵自流井，王生挽我银行宿。人人惊问何时发，指数经途骇僮仆。人生适意在一快，荣井路通更奇福。须臾劄劄响飞机，嗟我跛鳖推馀毂。","dynasty":"清代","title":"后汽车行"}
{"author":"赵熙","content":"是谁锯下苍龙角，晴空一坪秋广。万古无风，小池不涸，青入四禅天上。鳞原一掌。指贴地婆城，药膏圆样。影落东南，天台四万八千丈。唐年祠庙尚在，薛碑今蚀尽，苔翠无恙。州以山名，砦犹宋建，老去希夷安往。洪荒坐想。定绝岛孤撑，海浮千嶂。倘扣玻璃，日球空外响。","dynasty":"清代","title":"齐天乐荣德山"}
{"author":"赵熙","content":"翠阴四月，入山十里春秧净。樵径。引一线松风到山顶。遥天沆瀣色，冷日玻璃性。端正。合唤作荣州主人影。山名近古，想是南齐定。如梦醒。算兴亡、荒县辟灵境。涧石生花，水禽过岭。风韵。绿得玉娥妆靓。","dynasty":"清代","title":"侧犯登华阳山"}
{"author":"赵熙","content":"望中天半庄严，嘉州定落荣州后。大哉僧力，自元丰始，迄工元祐。玉斧修云，金容满月，华鲸夜吼。恨青山不语，道君时事，断碑字、苍苔锈。台上放翁载酒。问如来、梵天谁救。支那小影，铜仙泪落，咸阳月瘦。十六丈身，一千年事，黄梅雨候。秪红裙袅袅，榴花一色，拜龙华寿。","dynasty":"清代","title":"水龙吟浴佛日佛崖作"}
{"author":"赵熙","content":"清风万个，占一城高处，宋时僧屋。解借此君名此地，便卜此僧非俗。茗砌延秋，风廊响月，苔色琴弦绿。涪翁往矣，禅房香剩花木。有弟时到轩中，虚心直节，合抱琅玕宿。自列党人碑上状，成就一家清福。绝代欧苏，片时章蔡，断送神宗录。翠云三亩，荣州第一修竹。","dynasty":"清代","title":"壶中天此君轩"}
{"author":"赵熙","content":"乱山青出荣州界，界边水流穿洞。石乳含秋，云胎化碧，苔色六朝梁栋。人天万种。定结自洪荒，海潮吹冻。想见龙蟠，爪痕深入翠岩缝。诗人从古不到，晋时獠据了，还问唐宋。灵境多年，老樵探路，说有阴河水涌。西边一孔。便缒火无光，红珠似瓮。怕是骊宫，角根银柱耸。","dynasty":"清代","title":"齐天乐乾龙洞"}
{"author":"赵熙","content":"出春城、秧歌几日，芳原一绿如剪。四山围作棋枰样，阁阁鸣蛙不断。塍一线，袅百亩衡从，树小荫如伞。吴装短卷。看人影鸦锄，车声龙骨，物外散鸡犬。谋生贱。五十归田未晚。学耕空守枯砚。倾家难买柴车住，头白王尼谁伴。君不见。自晋后渔郎，几见桃花岸。游民在眼。坐豆叶村边，稻花风外，黄送夕阳远。","dynasty":"清代","title":"迈陂塘宋坝"}
{"author":"赵熙","content":"古来荒可想，只城角，似岩乡。入石户深深，云阿寂寂，玉溜锵锵。洪荒。自融气母，想风吹、一泡裂崖冈。留作菟裘佳处，六时心地清凉。焚香。小步禅堂。消夏气、领秋光。叹碧玉壶中，黄斑径里，此亦沧桑。苍茫。放翁著句，甚无人，镌字绿苔旁。不用飞霞题壁，我生已似云将。","dynasty":"清代","title":"木兰花慢虎洞"}
{"author":"赵熙","content":"眼前了了无生法，君看此楼深处。苦海元乾，禅天不坏，去路依然来路。新蝉自语。坐万绿阴中，早凉高树。枯蜕无声，不知人世有风露。香台微雨乍歇，客来拚痛饮，休更心苦。人各一回，劫凡千变，我亦恒河小住。江干战鼓。甚造出虫沙，渐台郿坞。世外金容，翠岩天万古。","dynasty":"清代","title":"台城路涅槃楼"}
{"author":"赵熙","content":"一朵荣州翠。是人閒、埃风净处，万年秋气。大势山形雄西北，乱阜镵天无次。似大海、鲸牙千队。盲左腐迁传战纪，纵文澜、百怪浑如此。松风响，天鹅翅。高台合向峰尖起。坐台中、呼来皓月，问开天事。一臂苍苍陵州界，横绝铁山围地。铁山下、拥斯茫水。晋代蛮荒诸葛迹，洒长空、不尽神州泪。阵云在，江声里。","dynasty":"清代","title":"贺新凉九霄顶，北山第一高处"}
{"author":"赵熙","content":"一山蟠作狮身，就中笠子天光小。洞当凹处，海涛常响，法云难扫。断溜生苔，疏风替扇，客同秋到。想有唐人住，其名曰伋，空巢结、金光草。南渡那堪重道。认摩崖、荒烟落照。当时名士，新亭泪落，旭阳天老。树倒栖禽，钟清唤月，依然古庙。听酒边人语，佛狸当死，匣中龙啸。","dynasty":"清代","title":"水龙吟龙洞，唐开化寺也"}
{"author":"赵熙","content":"红儿欲活，是蕊珠内史，托生丹穴。对对明妆，和就猩猩守宫血。一片霞痕正午，浓绿衬、朱栏千叶。商画稿、配入香风，金粉玉胡蝶。花国。又端节。正唾绒碧窗，酒潮新发。玻璃指甲，染上麻姑更娇绝。却笑生来性急，小红豆、一房秋裂。好夜夜秦楼里，玉箫唤月。","dynasty":"清代","title":"红情凤仙"}
{"author":"赵熙","content":"睡红乍洗，凉翠新装，清晨出浴华池。露影含娇，无人故作风欹。将开未开更好，幻巫山、嫩到瑶姬。纤鳞动，把铜华皱了，片片胭脂。半世曾看太液，记殿头红日，花外黄旗。各认前生，个中心苦怜伊。清墩一条波路，说君恩、西海为期。吟未已，叶田田、飞下鹭鸶。","dynasty":"清代","title":"声声慢荷池清晓"}
{"author":"赵熙","content":"知非药店飞龙骨，苔边委衣横地。薄片冰花，碎光云母，蜕处可胜憔悴。馀腥未洗，看点点斑斑，草根攒蚁。苦盼长春，那知微命竟如此。拦腰分下一剑，酒阑经大泽，逃得刘季。添足求工，残鳞换世，身价今轻于纸。焚灰化水，怎医遍金疮，虫沙万队。蛇子蛇孙，祖龙新秽史。","dynasty":"清代","title":"台城路蛇衣，端午翌日作"}
{"author":"赵熙","content":"散仙羊市宅，绿槐影，闭柴关。自消夏其中，竹山竹屋，花外花间。谁弹。半塘旧调，笑沙哥、油碧引东川。生就方城旧尉，嘉名天付金荃。乡园。何日归年。罗带水、玉簪山。买茅屋三间。杉湖一角，先坐无钱。人传。祖龙已死，愿苍天无鹿逐中原。世局那知魏晋，禅心自定风幡。","dynasty":"清代","title":"木兰花慢寄休庵"}
{"author":"赵熙","content":"弄星星、一奁哀玉，未须雅管同调。七音鳞次钢弦细，空处自含天巧。清了了。看错落春葱，雪点飞鸿爪。夷歌曲肖。动一颗樱桃，千丝琥珀，低按峡猿啸。何戡老。曾拊开元一操。云和月中斜抱。生儿近学鲜卑语，旧日龟兹人少。孤凤噪。似细语娇狞，柳态蛮腰好。天风袅袅。配画箧梨园，电灯如月，钟打壁间早。","dynasty":"清代","title":"摸鱼子风琴，和约叟韵"}
{"author":"赵熙","content":"鸦翻落日，电笑群山，热风传响高槐。作势翻停，一灯蚊乱萧斋。云垂九天如墨，入三更、星豆齐筛。檐溜决，似马陵箭发，鳖子潮来。万事须臾过眼，听柝声在水，波路平街。屋漏无乾，移书百费安排。阿香驾涛又作，料村田、秧翠成堆。人倦矣、梦醒时，凉月照阶。","dynasty":"清代","title":"声声慢雨"}
{"author":"赵熙","content":"杜陵风貌。令半生无著，只缘诗好。一枕官身前世梦，鸡唱汝南天晓。石笋书香，花潭笠影，水换蓬莱岛。功名苍狗，山中自种瑶草。便儗石恪维摩，一龛端坐，洗钵祗园保。我是僧雏曾指月，也到恒河边老。肝胆向谁，须眉无恙，华顶归云少。河清人寿，不言心下了了。","dynasty":"清代","title":"壶中天其一壶庵师自题六十七岁小像，次韵"}
{"author":"赵熙","content":"镜中花貌。尽红红白白，张家好好。四面凉云风皱酒，心在玉壶天晓。借竹为墙，呼山入郭，秋沁瑶华岛。蜻蜓款款，游鱼唼唼芳草。亭子宛似湖心，放翁诗境，坏砌苔痕饱。七百馀年留一舸，多少闹红遗老。南泊寻香，西湖饮渌，梦影三生少。茫茫万事，知非我辈能了。","dynasty":"清代","title":"壶中天其二镜香亭"}
{"author":"赵熙","content":"故侯遗貌。记锦城秋集，月圆花好。自别成绵龙茂道，明发碧鸡春晓。节钺三边，人天万古，客散田横岛。招魂湘水，五年墓已荒草。春夜黄浦潮声，相逢一叹，晚饭吴羹饱。梦里空花秋后叶，年少周郎俱老。鲸海重波，鹓雏两地，白雁音书少。交情昆季，也应来世难了。","dynasty":"清代","title":"壶中天其三沈巡抚遗相"}
{"author":"赵熙","content":"石头城破，任青天坠了，一拳撑住。入地高皇肌未冷，忍喷燕山尘土。烙铁横烧，皮囊四裂，十族齐声去。犬羊崩角，斑然一只黄虎。莫论忠字横心，即关师友，义亦同终古。冯道褚渊宁有血，厕里落花红腐。一县乡山，双门石窦，此地东川路。十三陵上，夕阳人砍烟树。","dynasty":"清代","title":"百字令石门，是胡节悯乡居路"}
{"author":"赵熙","content":"心字银灰热。算而今、麝脐捣尽，博山尘灭。同是玉皇香案史，比向明珠似月。一颗颗、罗襦亲结。往日宫莺随春去，柳阴浓、移弄章台舌。残花片，万胡蝶。飞霜白了前朝发。五年来、虫沙染遍，几番红血。君坐蜀山无归路，我亦虽归犹客。总一例、草閒偷活。扇底清尊秋又近，唱瑶华、忍负青荷叶。开元梦，霓裳拍。","dynasty":"清代","title":"金缕曲寄约叟"}
{"author":"赵熙","content":"凤尾翩跹，鸦头䍡𦌉，乍拳新竹。竟体深红，无端入丛绿。缃桃浸水，应昨夜、瑶池新浴。哀玉。清脆一声，引金蝉秋曲。黄筌小幅。生自罗浮，山丹不同族。榴开似火，艳色斗三伏。可惜桐花凤去，半世耐君幽独。有赤心人在，莫惹西台痛哭。","dynasty":"清代","title":"惜红衣红练"}
{"author":"赵熙","content":"剪霜蕤，拖绵绶，丛竹作清哢。俊影分明，飞处绿阴动。怪它年少羊欣，翩翩裙褶，好风韵、一时名重。坐香宋。怜卿一色冰翎，多应玉鸾种。度叶穿枝，凉透雪衣梦。有人粉絮奁边，素馨花外，约今夜、沈郎骑凤。","dynasty":"清代","title":"祝英台近白练"}
{"author":"赵熙","content":"寄人檐下，才到黄昏便出。秋蚊浓处绣窗黑。弄影斜捎一瞥，一巢红日。笑一世、如何见得。万松崖洞，千岁如鸦翅白。明砂还扫饷仙客。春入香奁百福，团团双翼。问鸟鼠，谁家一脉。","dynasty":"清代","title":"凤凰阁蝙蝠"}
{"author":"赵熙","content":"生小珊瑚质。倩影娇憨极。已去还来，欲飞犹住，茜裙人侧。倚身裁、款款不禁风，借榴花装饰。画出轻无力。巧托霞绡色。赤凤身轻，红鸾样小，夕阳如织。惹邻娃、认作绛河仙，问丹砂消息。","dynasty":"清代","title":"红娘子红蜻蜓"}
{"author":"赵熙","content":"萧然风叶古时春。来往阅行人。垂瘿在颈，当年老马，磨痒瘢痕。空心藓隙留蛇路，颓石倚山神。黄茅店子，依然渡口，无恙花身。","dynasty":"清代","title":"眼儿媚道旁树"}
{"author":"赵熙","content":"掀穿地壳。此石何年斲。莫是娲皇亲手握。放出箨龙头角。冶官苍翠无边。古来驿路嘉犍。认取苏仙风骨，空山支拄青天。","dynasty":"清代","title":"清平乐石笋，城西七十里"}
{"author":"赵熙","content":"李唐笔。千岁香严手迹。何人考、年月姓名，惟有坚牢字千百。宣南四立壁。收得。禅心一箧。是杨云、宣统二年，手割敦煌万山色。秋风满京国。叹谏草无功，天黯南北。伤心马角乌头白。便水远山远，一声去也，燕云如梦万里隔。剩身外经册。荣德。故山碧。准白发头陀，身傍诸佛。梵天花雨峨眉宅。只甚日携手，卷中词客。金光明字，月一片，照净室。","dynasty":"清代","title":"兰陵王题唐写金光明最胜王经坚牢地神品第十八卷子"}
{"author":"赵熙","content":"织篾如帆，纬萧作屋，半空撑住。齐奴步障，输我北窗眠处。坐全家、宛然绿阴，水香茉莉茶铛午。卷斜阳半角，残经补课，寸心黄苦。逃暑。清风宇。秪酒幔高楼，隔墙人误。同心五綵，便有笙箫徐度。敞凉宵、明月在天，鬓沾花影衣泫露。话孤舟、梦落江南，脆打青荷雨。","dynasty":"清代","title":"琐窗寒凉篷"}
{"author":"赵熙","content":"曝衣人小，曝书人老。各送荔支红了。算来一月过端阳，又小盒、蛛丝乞巧。秋期尚早，佳期却到。牛女自然知道。历头天上不双行，止一度、银河怎好。","dynasty":"清代","title":"鹊桥仙旧历六月六日，新历七月七日也，戏赋"}
{"author":"赵熙","content":"青奴扶正了，仗清节，擅专房。喜入眼玲珑，回文织就，好梦相将。温香。有人到老，守冰肌、无分配冬郎。簟展一家眷属，情根节节潇湘。书床。瘦并琴张。高枕卧，北窗凉。学碧玉回身，绿珠入抱，颠倒鸳鸯。新妆。小红慢妒，盼银河、一点没心肠。岁岁从他薄倖，秋来惯撇秋娘。","dynasty":"清代","title":"木兰花慢竹夫人"}
{"author":"赵熙","content":"一盂花乳。小厨净、玉纤自煮。豆秸红处，绿阴泼庭午。雪色糁云子，菜把新含风露。片时香嫩琼酥，翠匙滑，佐瓜瓠。滹沱夜渡。者风味、时一领取。野人清趣，笑冰雪中苦。何须问丹鼎，此即淮南家务。万一春卖蓝桥，乞作仙杵。","dynasty":"清代","title":"清波引豆粥"}
{"author":"赵熙","content":"书影堆山，诗材劈雪，一房天亮。玻璃六扇，坏了贫家色相。选溪藤、薄于素纱，淡妆人坐秋光爽。秪娇雏觑处，旋撕补，乱瘢如掌。风幌。月平初上。印几幅方空，竹茎花样。凉添冷布，还买千丝越网。小蜂儿、钻了又钻，可怜来路将眼障。配芦帘、帐子梅花，坐领西风响。","dynasty":"清代","title":"琐窗寒纸窗"}
{"author":"赵熙","content":"香屑笼衣，苦蒿缚柱，担头不费多钱。小窗天黑，飞响作雷颠。薰取氛氲一室，螉螉泣、细管残弦。纱幮小，法云浓处，清净坐诸天。亭边。池草合，平头奴子，摇扇无眠。盼秋风不到，夜月如年。那用银荷袅篆，便贫家、梦也成仙。篝灯畔、一群宵小，功德扫狼烟。","dynasty":"清代","title":"满庭芳蚊烟"}
{"author":"邓牧","content":"　　岁癸已春暮，余游甬东，闻雪窦游胜最诸山，往观焉。　　廿四日，由石湖登舟，二十五里下北曳堰达江。江行九折，达江口。转之西，大桥横绝溪上，覆以栋宇。自桥下入溪行，九折达泉口。凡舟楫往还，视湖上下，顷刻数十里；非其时，用人力牵挽，则劳而缓焉。初，大溪薄山转，岩壑深窈，有曰“仙人洞”，巨石临水，若坐垂踵者；有曰“金鸡洞”，相传凿石破山，有金鸡飞鸣去，不知何年也。　　水益涩，曳舟不得进，路行六七里，止药师寺。寺负紫芝山，僧多读书，不类城府。越信宿，遂缘小溪，益出山左。涉溪水，四山回环，遥望白蛇蜿蜒下赴大壑，盖涧水尔。桑畦麦陇，高下联络，田家隐翳竹树，樵童牧竖相征逐，真行图画中！欲问地所历名，则舆夫朴野，不深解吴语，或强然诺，或不应所问，率十问仅得二三。次度大溪，架木为梁，首尾相啮，广三尺余，修且二百跬，独野人往返捷甚。次溪口市，凡大宅多废者，间有诵声出廊庑，久听不知何书，殆所谓《兔园册》耶？渐上，陟林麓，路益峻，则睨松林在足下。花粉逆风起为黄尘，留衣襟不去，他香无是清也。　　越二岭，首有亭当道，髹书“雪窦山”字。山势奥处，仰见天宇，其狭若在陷井；忽出林际，则廓然开朗，一瞬百里。次亭曰隐秀，翳万杉间，溪声绕亭址出山去。次亭曰寒华，多留题，不暇读；相对数步为漱玉亭，复泉，窦虽小，可汲，饮之甘。次大亭，值路所入，路析为两。先朝御书“应梦名山”其上，刻石其下，盖昭陵梦游绝境，诏图天下名山以进，兹山是也。左折松径，径达雪窦；自右折入，中道因桥为亭，曰锦镜，亭之下为圆池，径余十丈，横海棠环之，花时影注水涘，烂然疑乎锦，故名。度亭支径亦达寺，而缭曲。主僧少野，有诗声，具觞豆劳客，相与道钱塘故旧。止余宿；余度诘旦且雨，不果留。　　出寺右偏登千丈岩，流瀑自锦镜出，泻落绝壁下潭中，深不可计。林崖端，引手援树下顾，率目眩心悸。初若大练，触崖石，喷薄如急雪飞下，故其上为飞雪亭。憩亭上，时觉沾醉，清谈玄辩，触喉吻动欲发，无足与云者；坐念平生友，怅然久之。寺前秧田羡衍，山林所环，不异平地。然侧出见在下村落，相去已数百丈；仰见在山上峰峦，高复称此。　　次妙高台，危石突岩畔，俯视山址环凑，不见来路。周览诸山，或绀或苍；孟者，委弁者，蛟而跃、兽而踞者，覆不可殚状。远者晴岚上浮，若处子光绝溢出眉宇，未必有意，自然动人；凡陵登，胜观花焉。　　土人云，又有为小雪窦，为板锡寺，为四明洞天。余兴亦尽，不暇登陟矣。","dynasty":"元代","tags":"游记，散文，写景","title":"雪窦游志"}
{"author":"邓牧","content":"南谷仙翁游八极，千山万山远相揖。翩然一笑玄盖天，草木尘埃总湔涤。晋人伏虎老空岩，秦代隐仙遗有声。幸喜仙翁能好客，羽衣谈笑晚风清。","dynasty":"宋代","title":"大德辛丑六月六日游洞霄和杜南谷"}
{"author":"邓牧","content":"仙翁薄暮醉酒归，杖藜迷却高阳池。清风吹花绿阴倒。我笑谓是秋云移。还乘贯月槎，夜过郎官湖。峥嵘星斗入江汉，荡漾槎影如鲸鱼。九华之真人，邀我倒玉壶，麒麟擘脯供行厨。依稀仙乐在空际，碧山四映寒蟾孤。举酒酌寒蟾，明月下饮姮娥俱。霓裳拂云锦，万荷露泻琼瑶卮。麾幢晻霭罗烟空，乃有三皇所授之玉童。风前飘飘曳广带，对立十二秋芙蓉。清香九曲银河通，真人绿发披春风。锦袍玉雪照天地，口说姓字安南公。是公多逸气，略与古昔贤豪同。时能扫月色，延我石室烟萝中。又言昔同张谓所游地，长叹一覆丹霞钟。风吹仙药度溪去，我亦醉卧香鑪峰。","dynasty":"宋代","title":"汉阳郎官湖"}
{"author":"邓牧","content":"我在越，君在吴，驰书邀我游西湖。我还吴，君适越，遥隔三江共明月。明月可望，佳人参差。笑言何时，写我相思。知君去扫严陵墓，只把清尊酹黄土。浮云茫茫江水深，感慨空劳吊今古。孤山山下约陈实，联骑须来踏春色。西湖千树花正繁，莫待东风吹雪积。有酒如渑，有肉如陵。鼓赵瑟，弹秦筝，与君沈醉不本醒。人生行乐耳，何必千秋万岁名。","dynasty":"宋代","title":"寄友"}
{"author":"邓牧","content":"寒{石问}岂成蛟，流泉亦非翠。色缘映带得，意出飞舞外。虽无风霆化，自与江海会。","dynasty":"宋代","title":"九锁山十咏·翠蛟亭"}
{"author":"邓牧","content":"阴阴大涤洞，古色閟积铁。谁横一石碍，坐与三岛绝。元同我先去，不见肝肺热。","dynasty":"宋代","title":"九锁山十咏·大涤洞"}
{"author":"邓牧","content":"仙翁炼丹去，流水作丹色。萦盘出九锁，川后不敢惜。岂无得道者，一饮凌八极。","dynasty":"宋代","title":"九锁山十咏·丹泉"}
{"author":"邓牧","content":"凤来青天开，凤去苍石裂。玄风不复返，世事日消歇。永怀接舆歌，勿蹈东鲁辙。","dynasty":"宋代","title":"九锁山十咏·凤洞"}
{"author":"邓牧","content":"石岩千尺高，曾见坡仙来。坡仙化黄土，岩石空苍苔。县知今人游，复令后人哀。","dynasty":"宋代","title":"九锁山十咏·来贤岩"}
{"author":"邓牧","content":"老龙山中居，出山作霖雨。风云几聚散，田野正辛苦。神仙地位高，使尔司下土。","dynasty":"宋代","title":"九锁山十咏·龙洞"}
{"author":"邓牧","content":"何年采真游，遗此栖遁迹。流泉金石奏，伏鼠霜雪色。浮世几兴亡，残棋耿苔石。","dynasty":"宋代","title":"九锁山十咏·栖真洞"}
{"author":"邓牧","content":"空山遗天坛，之人在天阙。风雷长为护，草树不敢茁。何当追遐踪，一笑俯明月。","dynasty":"宋代","title":"九锁山十咏·天坛"}
{"author":"邓牧","content":"至人犹神龙，变化不可测。隆然七尺躯，印此一片石。我行半江海，空飞杳无迹。","dynasty":"宋代","title":"九锁山十咏·仙人隐迹"}
{"author":"邓牧","content":"浮云无定姿，灭没须臾閒。一朝化顽石，千古遗空山。天地亦幻物，谁能诘其端。","dynasty":"宋代","title":"九锁山十咏·云根石"}
{"author":"邓牧","content":"何年采真游，遗此栖遁迹。流泉金石奏，伏鼠霜雪色。浮世几兴亡，残棋耿苔石。","dynasty":"宋代","title":"九锁山十咏其二栖真洞"}
{"author":"邓牧","content":"老龙山中居，出山作霖雨。风云几聚散，田野正辛苦。神仙地位高，使尔司下土。","dynasty":"宋代","title":"九锁山十咏其三龙洞"}
{"author":"邓牧","content":"寒涧岂成蛟，流泉亦非翠。色缘映带得，意出飞舞外。虽无风霆化，自与江海会。","dynasty":"宋代","title":"九锁山十咏其七翠蛟亭"}
{"author":"邓牧","content":"仙翁鍊丹去，流水作丹色。萦盘出九锁，川后不敢惜。岂无得道者，一饮淩八极。","dynasty":"宋代","title":"九锁山十咏其九丹泉"}
{"author":"邓牧","content":"空山遗天坛，之人在天阙。风雷长为护，草树不敢茁。何当追遐踪，一笑俯明月。","dynasty":"宋代","title":"九锁山十咏其十天坛"}
{"author":"邓牧","content":"玉堂仙人居士俦，丹床鸾鹤参遨游。万言直泻一杯水，三顾屡回重瞳眸。朅来吴越成春秋，往欲从之何缘由。劳思未已仰天笑，金华山高灵草幽。","dynasty":"清代","title":"闻诸襄七在金华有述"}
{"author":"杜正伦","content":"李门余妄进，徐榻君恒设。清论畅玄言，雅琴飞白雪。寒云暧落景，朔风凄暮节。方欣投辖情，且驻当归别。","dynasty":"唐代","title":"冬日宴于庶子宅各赋一字得节"}
{"author":"杜正伦","content":"大君端扆暇，睿赏狎林泉。开轩临禁籞，藉野列芳筵。参差歌管飏，容裔羽旗悬。玉池流若醴，云阁聚非烟。湛露晞尧日，熏风入舜弦。大德侔玄造，微物荷陶甄。谬陪瑶水宴，仍厕柏梁篇。阚名徒上月，邹辩讵谈天。既喜光华旦，还伤迟暮年。犹冀升中日，簪裾奉肃然。","dynasty":"唐代","title":"玄武门侍宴（一作侍宴北门）"}
{"author":"杜正伦","content":"大君端扆暇，睿赏狎林泉。开轩临禁籞，藉野列芳筵。参差歌管飏，容裔羽旗悬。玉池流若醴，云阁聚非烟。湛露晞尧日，熏风入舜弦。大德侔玄造，微物荷陶甄。谬陪瑶水宴，仍厕柏梁篇。阚名徒上月，邹辩讵谈天。既喜光华旦，还伤迟暮年。犹冀升中日，簪裾奉肃然。","dynasty":"隋代","title":"玄武门侍宴"}
{"author":"常清","content":"闻说山头寺，春风到野梅。入林樵径转，照眼暗香催。翠萼倚残壁，疏花坼古苔。平生泉石趣，对此重徘徊。","dynasty":"清代","title":"寻梅"}
{"author":"常清","content":"山城细雨日连绵，做出棠梨寒食天。门外萧疏多是柳，厨中淡泊不生烟。催成暝色怜饧管，啼老春光怨杜鹃。留得庭花诸样种，呼童撒向小窗前。","dynasty":"清代","title":"寒食署中即事"}
{"author":"崔峒","content":"数年湖上谢浮名，竹杖纱巾遂性情。云外有时逢寺宿，日西无事傍江行。陶潜县里看花发，庾亮楼中对月明。谁念献书来万里，君王深在九重城。","dynasty":"唐代","tags":"抒情，愁绪","title":"书情寄上苏州韦使君兼呈吴县李明府"}
{"author":"崔峒","content":"上古人何在，东流水不归。往来潮有信，朝暮事成非。烟树临沙静，云帆入海稀。郡楼多逸兴，良牧谢玄晖。","dynasty":"唐代","title":"登润州芙蓉楼"}
{"author":"崔峒","content":"王门别后到沧洲，帝里相逢俱白头。自叹马卿常带疾，还嗟李广不封侯。棠梨宫里瞻龙衮，细柳营中著虎裘。想到滑台桑叶落，黄河东注杏园秋。","dynasty":"唐代","title":"送冯八将军奏事毕归滑台幕府"}
{"author":"崔峒","content":"皂盖春风自越溪，独寻芳树桂阳西。远水浮云随马去，空山弱筱向云低。遥知异政荆门北，旧许新诗康乐齐。万里相思在何处，九疑残雪白猿啼。","dynasty":"唐代","title":"越中送王使君赴江华"}
{"author":"崔峒","content":"江边尽日雉鸣飞，君向白田何日归。楚地蒹葭连海迥，隋朝杨柳映堤稀。津楼故市无行客，山馆空庭闭落晖。试问疲人与征战，使君双泪定沾衣。","dynasty":"唐代","title":"送皇甫冉往白田"}
{"author":"崔峒","content":"而今用武尔攻文，流辈干时独卧云。白发青袍趋会府，定应衡镜却惭君。","dynasty":"唐代","title":"送贺兰广赴选"}
{"author":"崔峒","content":"八月长江去浪平，片帆一道带风轻。极目不分天水色，南山南是岳阳城。","dynasty":"唐代","title":"清江曲内一绝（折腰体）"}
{"author":"崔峒","content":"湖上千峰带落晖，白云开处见柴扉。松门一径仍生草，应是仙人向郭稀。","dynasty":"唐代","title":"武康郭外望许纬先生山居"}
{"author":"崔峒","content":"山殿秋云里，香烟出翠微。客寻朝磬至，僧背夕阳归。下界千门见，前朝万事非。看心兼送目，葭菼暮依依。","dynasty":"唐代","title":"登蒋山开善寺"}
{"author":"崔峒","content":"积水与寒烟，嘉禾路几千。孤猿啼海岛，群雁起湖田。曾见长洲苑，尝闻大雅篇。却将封事去，知尔爱闲眠。","dynasty":"唐代","title":"送丘二十二之"}
{"author":"崔峒","content":"灵台暮宿意多违，木落花开羡客归。江海几时传锦字，风尘不觉化缁衣。山阳会里同人少，灞曲农时故老稀。幸得汉皇容直谏，怜君未遇觉人非。","dynasty":"唐代","title":"赠窦十九"}
{"author":"崔峒","content":"石梯青嶂下，茅屋白云间。","dynasty":"唐代","title":"句"}
{"author":"崔峒","content":"骨肉天涯别，江山日落时。泪流襟上血，发变镜中丝。胡越书难到，存亡梦岂知。登高回首罢，形影自相随。","dynasty":"唐代","title":"江上书怀"}
{"author":"崔峒","content":"离乱人相失，春秋雁自飞。只缘行路远，未必寄书稀。二月花无数，频年意有违。落晖看过后，独坐泪沾衣。","dynasty":"唐代","title":"春日忆姚氏外甥"}
{"author":"崔峒","content":"得道云林久，年深暂一归。出山逢世乱，乞食觉人稀。半偈初传法，中峰又掩扉。爱憎应不染，尘俗自依依。","dynasty":"唐代","title":"送真上人还兰若"}
{"author":"崔峒","content":"远客乘流去，孤帆向夜开。春风江上使，前日汉阳来。别路犹千里，离心重一杯。剡溪木未落，羡尔过天台。","dynasty":"唐代","title":"润州送师弟自江夏往台州"}
{"author":"崔峒","content":"秋城临古路，城上望君还。旷野入寒草，独行随远山。授人鸿宝内，将犬白云间。早晚烧丹罢，遥知冰雪寒。","dynasty":"唐代","title":"送李道士归山"}
{"author":"崔峒","content":"广庭方缓步，星汉话中移。月满关山道，乌啼霜树枝。时艰难会合，年长重亲知。前事成金石，凄然泪欲垂。","dynasty":"唐代","title":"宿江西窦主簿厅（与此公亡兄联官）"}
{"author":"崔峒","content":"乱后自江城，相逢喜复惊。为经多载别，欲问小时名。对酒悲前事，论文畏后生。遥知盈卷轴，纸贵在江城。","dynasty":"唐代","title":"喜逢妻弟郑损因送入京"}
{"author":"崔峒","content":"吴楚相逢处，江湖共泛时。任风舟去远，待月酒行迟。白发常同叹，青云本要期。贵来君却少，秋至老偏悲。玉佩明朝盛，苍苔陋巷滋。追寻恨无路，唯有梦相思。","dynasty":"唐代","title":"寄上礼部李侍郎"}
{"author":"崔峒","content":"自得山公许，休耕海上田。惭看长史传，欲弃钓鱼船。穷巷殷忧日，芜城雨雪天。此时瞻相府，心事比旌悬。","dynasty":"唐代","title":"扬州选蒙相公赏判雪后呈上"}
{"author":"崔峒","content":"东楚复西秦，浮云类此身。关山劳策蹇，僮仆惯投人。孤客来千里，全家托四邻。生涯难自料，中夜问情亲。","dynasty":"唐代","title":"客舍书情寄赵中丞"}
{"author":"崔峒","content":"读书常苦节，待诏岂辞贫。暮雪犹驱马，晡餐又寄人。愁来占吉梦，老去惜良辰。延首平津阁，家山日已春。","dynasty":"唐代","title":"客舍有怀因呈诸在事"}
{"author":"崔峒","content":"惯作云林客，因成懒漫人。吏欺从政拙，妻笑理家贫。李郭应时望，王杨入幕频。从容丞相阁，知忆故园春。","dynasty":"唐代","title":"书怀寄杨郭李王判官"}
{"author":"崔峒","content":"桂枝家共折，鸡树代相传。忝向鸾台下，仍看雁影连。夜闲方步月，漏尽欲朝天。知去丹墀近，明王许荐贤。","dynasty":"唐代","title":"奉和给事寓直"}
{"author":"崔峒","content":"燕代官初罢，江湖路便分。九迁从命薄，四十幸人闻。迹愧趋丹禁，身曾系白云。何由返沧海，昨日谒明君。","dynasty":"唐代","title":"初入集贤院赠李献仁（曾于常山联官）"}
{"author":"崔峒","content":"十年随马宿，几度受人恩。白发还乡井，微官有子孙。竹窗寒雨滴，苦砌夜虫喧。独愧东垣友，新诗慰旅魂。","dynasty":"唐代","title":"酬李补阙雨中寄赠"}
{"author":"崔峒","content":"江海久垂纶，朝衣忽挂身。丹墀初谒帝，白发免羞人。才愧文章士，名当谏诤臣。空馀荐贤分，不敢负交亲。","dynasty":"唐代","title":"初除拾遗酬丘二十二见寄（一作初拜命酬丘丹见赠）"}
{"author":"崔峒","content":"国有非常宠，家承异姓勋。背恩惭皎日，不义若浮云。但使忠贞在，甘从玉石焚。窜身如有地，梦寐见明君。","dynasty":"唐代","title":"刘展下判官相招以诗答之"}
{"author":"崔峒","content":"仙客辞萝月，东来就一官。且归沧海住，犹向白云看。猿叫江天暮，虫声野浦寒。时游镜湖里，为我把鱼竿。","dynasty":"唐代","title":"送侯山人赴会稽"}
{"author":"崔峒","content":"石林高几许，金刹在中峰。白日空山梵，清霜后夜钟。竹窗回翠壁，苔径入寒松。幸接无生法，疑心怯所从。","dynasty":"唐代","title":"宿禅智寺上方演大师院"}
{"author":"崔峒","content":"早晚悟无生，头陀不到城。云山知夏腊，猿鸟见修行。地僻无溪路，人寻逐水声。年年深谷里，谁识远公名。","dynasty":"唐代","title":"题空山人石室"}
{"author":"崔峒","content":"僧家竟何事，扫地与焚香。清磬度山翠，闲云来竹房。身心尘外远，岁月坐中长。向晚禅堂掩，无人空夕阳。","dynasty":"唐代","title":"题崇福寺禅院"}
{"author":"崔峒","content":"秋暮之彭泽，篱花远近逢。君书前日至，别后此时重。寒夜江边月，晴天海上峰。还知南地客，招引住新丰。","dynasty":"唐代","title":"秋晚送丹徒许明府赴上国，因寄江南故人"}
{"author":"崔峒","content":"佳句应无敌，贞心不有猜。惭为丈人行，怯见后生才。泛舸贪斜月，浮桡值早梅。绿杨新过雨，芳草待君来。","dynasty":"唐代","title":"送薛仲方归扬州"}
{"author":"崔峒","content":"十年离乱后，此去若为情。春晚香山绿，人稀豫水清。野陂看独树，关路逐残莺。前殿朝明主，应怜白发生。","dynasty":"唐代","title":"送韦员外还京"}
{"author":"崔峒","content":"见君还此地，洒泪向江边。国士劳相问，家书无处传。荒城胡马迹，塞木戍人烟。一路堪愁思，孤舟何渺然。","dynasty":"唐代","title":"润州送友人"}
{"author":"崔峒","content":"喧喧五衢上，鞍马自驱驰。落日临阡陌，贫交欲别离。早知时事异，堪与世人随。握手将何赠，君心我独知。","dynasty":"唐代","title":"送张芬东归"}
{"author":"崔峒","content":"陶令之官去，穷愁惨别魂。白烟横海戍，红叶下淮村。澹浪摇山郭，平芜到县门。政成堪吏隐，免负府公恩。","dynasty":"唐代","title":"送陆明府之盱眙"}
{"author":"崔峒","content":"江上长相忆，因高北望看。不知携老幼，何处度艰难。屈指同人尽，伤心故里残。遥怜驱匹马，白首到微官。","dynasty":"唐代","title":"江南回逢赵曜，因送任十一赴交城主簿"}
{"author":"崔峒","content":"辞家年已久，与子分偏深。易得相思泪，难为欲别心。孤云随浦口，几日到山阴。遥想兰亭下，清风满竹林。","dynasty":"唐代","title":"送薛良史往越州谒从叔"}
{"author":"崔峒","content":"积水与寒烟，嘉禾路几千。孤猿啼海岛，群雁起湖田。曾见长洲苑，尝闻大雅篇。却将封事去，知尔爱闲眠。","dynasty":"唐代","title":"送丘二十二之苏州"}
{"author":"崔峒","content":"讼堂寂寂对烟霞，五柳门前聚晓鸦。流水声中视公事，寒山影里见人家。观风竞美新为政，计日还知旧触邪。可惜陶潜无限酒，不逢篱菊正开花。","dynasty":"唐代","title":"题桐庐李明府官舍（一作赠同官李明府）"}
{"author":"崔峒","content":"灵台暮宿意多违，木落花开羡客归。江海几时传锦字，风尘不觉化缁衣。山阳会里同人少，灞曲农时故老稀。幸得汉皇容直谏，怜君未遇觉人非。","dynasty":"唐代","title":"赠窦十九（时公车待诏长安）"}
{"author":"崔峒","content":"梅花岭里见新诗，感激情深过楚词。平子四愁今莫比，休文八咏自同时。萍乡露冕真堪惜，凤沼鸣珂已讶迟。才子风流定难见，湖南春草但相思。","dynasty":"唐代","title":"虔州见郑表新诗因以寄赠"}
{"author":"崔峒","content":"旧书稍稍出风尘，孤客逢秋感此身。秦地谬为门下客，淮阴徒笑市中人。也闻阮籍寻常醉，见说陈平不久贫。幸有故人茅屋在，更将心事问情亲。","dynasty":"唐代","title":"赠元秘书"}
{"author":"崔峒","content":"玄成世业紫真官，文似相如貌胜潘。鸿雁南飞人独去，云山一别岁将阑。清淮水急桑林晚，古驿霜多柿叶寒。琼树相思何日见，银钩数字莫为难。","dynasty":"唐代","title":"送韦八少府判官归东京"}
{"author":"邓文宪","content":"千万貔貅共汩波，运移无奈羯胡何。青山锁雾含冤重，白浪飘风洒泪多。庙食更新今殿宇，忠魂原照此山河。厓门咫尺纲常地，未许春深长薜萝。","dynasty":"明代","title":"厓山吊古"}
{"author":"邓文宪","content":"高堂无处觅音容，一室萧然倚墓东。昧旦香烟闻宿鸟，清霄灯影照吟虫。百年继述悬心曲，几度冠裳焕目中。一出三年归未得，可堪惆怅对秋风。","dynasty":"明代","title":"题王君静斋崇慕堂"}
{"author":"李嶷","content":"林卧避残暑，白云长在天。赏心既如此，对酒非徒然。月色遍秋露，竹声兼夜泉。凉风怀袖里，兹意与谁传。","dynasty":"唐代","title":"林园秋夜作"}
{"author":"李嶷","content":"人录尚书事，家临御路傍。凿池通渭水，避暑借明光。印绶妻封邑，轩车子拜郎。宠因宫掖里，势极必先亡。","dynasty":"唐代","title":"读前汉外戚传"}
{"author":"李嶷","content":"玉剑膝边横，金杯马上倾。朝游茂陵道，夜宿凤凰城。豪吏多猜忌，无劳问姓名。","dynasty":"唐代","title":"杂曲歌辞其二"}
{"author":"李嶷","content":"侍猎长杨下，承恩更射飞。尘生马影灭，箭落雁行稀。薄暮归随仗，联翩入琐闱。","dynasty":"唐代","title":"杂曲歌辞其三"}
{"author":"李嶷","content":"十八羽林郎，戎衣事汉王。臂鹰金殿侧，挟弹玉舆旁。驰道春风起，陪游出建章。侍猎长杨下，承恩更射飞。尘生马影灭，箭落雁行稀。薄暮归随仗，联翩入琐闱。玉剑膝边横，金杯马上倾。朝游茂陵道，暮宿凤凰城。豪吏多猜忌，无劳问姓名。","dynasty":"唐代","title":"杂曲歌辞。少年行三首"}
{"author":"李嶷","content":"十八羽林郎，戎衣侍汉王。臂鹰金殿侧，挟弹玉舆傍。驰道春风起，陪游出建章。侍猎长杨下，承恩更射飞。尘生马影灭，箭落雁行稀。薄暮随天仗，联翩入琐闱。玉剑膝边横，金杯马上倾。朝游茂陵道，夜宿凤凰城。豪吏多猜忌，无劳问姓名。","dynasty":"唐代","title":"少年行三首"}
{"author":"李嶷","content":"天净河汉高，夜闲砧杵发。清秋忽如此，离恨应难歇。风乱池上萍，露光竹间月。与君共游处，勿作他乡别。","dynasty":"唐代","title":"淮南秋夜呈周侃（一作呈同僚）"}
{"author":"戴公怀","content":"今日永嘉守，复追山水游。因寻莽苍野，遂得轩辕丘。访古事难究，览新情屡周。溪垂绿筱暗，岩度白云幽。过石奇不尽，出林香更浮。凭高拥虎节，搏险窥龙湫。淙潈泻三四，奔腾千万秋。寒惊殷雷动，暑骇繁霜流。沫溅群鸟外，光摇数峰头。丛崖散滴沥，近谷藏飕飗.况此特形胜，自馀非等俦。灵光掩五岳，仙气均十洲。书以谢群彦，永将叙徽猷。当思共攀陟，东南看斗牛。","dynasty":"唐代","title":"奉和郎中游仙山四瀑泉兼寄李吏部包秘监赵婺州齐处州"}
{"author":"邵博","content":"天然潇洒，尽人间、无物堪齐标格。只与姮娥为伴侣，方显一家颜色。好是多情，一年一度，首作东君客。竹篱茅舍，典刑别是清白。惆怅玉杵无凭，蓝桥人去，空锁神仙宅。今日天涯凭马上，忽见轻盈冰魄。恰似当年，温柔乡里，晓看新妆额。临风三嗅，挽条不忍空摘。","dynasty":"宋代","title":"念奴娇"}
{"author":"邵博","content":"曾拟扁舟湘水西，夜窗听雨数归期。归来偶对高人画，却忆当年夜雨时。","dynasty":"宋代","title":"题智永上人潇湘夜雨图"}
{"author":"邵博","content":"轻波飐鸭头，小艇翔燕尾。风沙三十程，云水一千里。云尽晚寒轻，日长春睡美。汀芜翘碧茅，岸树裹红蕊。江浮清镜中，山入翠屏里。蜀鸟已惊心，巴猿犹恻耳。竹节数名滩，桃花验新水。谷莺歌尚慵，樯燕舞何喜。落日浪鎔金，残花风翦绮。斯游兴最多，了不知行止。","dynasty":"宋代","title":"云安下偶成"}
{"author":"邵博","content":"只道和戎功第一，不知上策在亲征。","dynasty":"宋代","title":"句其二"}
{"author":"邵博","content":"如何老作简州守，只对江山赋好诗。","dynasty":"宋代","title":"句其三"}
{"author":"邵博","content":"洲渚千奴熟，旌旗五马来。","dynasty":"宋代","title":"句其四"}
{"author":"邵博","content":"池边诗觅郑都官。","dynasty":"宋代","title":"句其五"}
{"author":"邵博","content":"晴空赤日飞丹霞，扁舟春热汗且呀。寒温之候无乃差，朝犹挟纩莫著纱。祝融暴横势莫加，骤将炎赫移韶华。东皇游冶穷豪奢，未终节序还其家。忽惊猛吹扬白沙，烟云四起相邀遮。空中轳辘鸣雷车，枞枞白雨悬乱麻。风师雨将相矜夸，千刃万槊争嚣哗。玄旌皂纛何纷葩，势摇两蜀掀三巴。须臾雨止雷停挝，苍云扫尽天无瑕。恍如脱兔离轻罝，回头已见羲轮斜。山开水静负色色嘉，喜翔燕誉嬉鱼暇。红颠白倒纷残花，披张林叶舒草芽。阴阳变化谁咄嗟，风云乃乐相喧拿。大哉一气通幽遐，彼苍高远安能涯。倚峰吟望心目赊，碧云千里号归鸦。","dynasty":"宋代","title":"泊云安下大风骤雨作柏梁体一篇"}
{"author":"邵博","content":"久客无欢意，经时只倦游。落花犹解舞，飞絮太侵愁。日暮闻吹角，春归独倚楼。平生湖海原，幽兴满扁舟。","dynasty":"宋代","title":"春晚登郡楼"}
{"author":"邵博","content":"尽略威严拊困窗，使车三出未论功。交游善者疑多可，节义临之凛不同。惜我已生前辈后，求君须向古人中。北堂老监归何晚，四海今还贞观风。","dynasty":"宋代","title":"寄潼川漕虞齐年"}
{"author":"邵博","content":"平洲渚千奴熟，旌旗五马来。","dynasty":"宋代","title":"句"}
{"author":"邵博","content":"平只道和戎功第一，不知上策在亲征。","dynasty":"宋代","title":"句"}
{"author":"邵博","content":"平如何老作简州守，只对江山武好诗。","dynasty":"宋代","title":"句"}
{"author":"邵博","content":"平浪势粘天。","dynasty":"宋代","title":"句"}
{"author":"邵博","content":"平池边诗觅郑都官。","dynasty":"宋代","title":"句"}
{"author":"邵博","content":"长卿本豪杰，礼法安可处。手弹南风琴，心调东邻女。杂身慷保中，初不忌笑侮。大者固已立，下此皆可补。三赋争日星，一书起今古。其余不自秘，辄为人所取。何当尽见之，真是文章祖。凛然千载下，英气犹可睹。儿曹尔何知，杯酒那可污。故台已丘墟，胜绝谁敢据。我来访遗迹，低回不忍去。诗成欲叫君，云车隔烟雾。","dynasty":"宋代","title":"题司马相如琴台"}
{"author":"巩年","content":"愁入肝肠赖酒除，何如遣闷有诗书。圣贤无限安心法，酌尽醇醪恐不如。","dynasty":"清代","title":"厌酒"}
{"author":"巩年","content":"多病惜花花黯然，才人幽恨到蛮笺。愁来毕竟憎诗卷，风雨青山叫杜鹃。","dynasty":"清代","title":"题邵飞飞诗卷"}
{"author":"吴士矩","content":"一夕心期一种欢，那知疏散负杯盘。尊前数片朝云在，不许冯公子细看。","dynasty":"唐代","title":"饮后献时相"}
{"author":"吴士矩","content":"愚夫子不招。","dynasty":"唐代","title":"独酌谣"}
{"author":"吴士矩","content":"永惭沾药犬，多谢出囊锥。","dynasty":"唐代","title":"赠元微之"}
{"author":"张昌宗","content":"云车遥裔三珠树，帐殿交阴八桂丛。涧险泉声疑度雨，川平桥势若晴虹。叔夜弹琴歌白雪，孙登长啸韵清风。即此陪欢游阆苑，无劳辛苦向崆峒。","dynasty":"唐代","title":"奉和圣制夏日游石淙山"}
{"author":"张昌宗","content":"少年不识事，落魄游韩魏。珠轩流水车，玉勒浮云骑。纵横意不一，然诺心无二。白璧赠穰苴，黄金奉毛遂。妙舞飘龙管，清歌吟凤吹。三春小苑游，千日中山醉。直言身可沉，谁论名与利。依倚孟尝君，自知能市义。","dynasty":"唐代","title":"少年行"}
{"author":"张昌宗","content":"淮南有小山，嬴女隐其间。折桂芙蓉浦，吹箫明月湾。扇掩将雏曲，钗承堕马鬟。欢情本无限，莫掩洛城关。","dynasty":"唐代","title":"太平公主山亭侍宴"}
{"author":"陈景元","content":"昔之委和，今之蜕质。非化非生，复吾真宅。","dynasty":"宋代","title":"临化作"}
{"author":"陈景元","content":"思乡不可得，怅望倚高楼。一道黄河水，羞随白发流。云霾失故渡，波恶断行舟。隔岸闻渔唱，萧萧起暮愁。","dynasty":"清代","title":"登楼"}
{"author":"陈景元","content":"一线从空下，翻飞十万寻。地非句践业，潮见伍胥心。草木无今古，蛟龙变浅深。此时隔江女，犹善作吴音。","dynasty":"清代","title":"观潮"}
{"author":"陈景元","content":"钓台临绝壁，峦壑抱幽深。一片桐江月，千秋出世心。独寻高士迹，忘却客星沉。予亦怀微尚，徘徊听濑音。","dynasty":"清代","title":"严陵钓台"}
{"author":"陈景元","content":"昔者杨无敌，英名代朔闻。我来北平右，人指令公坟。尚勇儿童拜，酬神酒肉分。边廷重死节，不祀李将军。","dynasty":"清代","title":"古北杂诗"}
{"author":"陈景元","content":"登眺忘疲苶，归来约四更。人依山鬼宿，星代月华明。入寂无昏旦，观心一死生。野溪流不断，风定夜声清。","dynasty":"清代","title":"山夜"}
{"author":"陈景元","content":"华阴南望华峰雄，亘矗浑疑天路通。玉女洗头乘夜露，巨灵舒掌逆秋风。山光直走秦关北，地脉遥连渭水东。一自神祇承汉祚，寂寥封禅夕阳中。","dynasty":"清代","title":"经华阴望岳"}
{"author":"陈景元","content":"秋风吹雨过桑乾，羌笛何来怨夜阑。多少健儿颜色改，荷戈齐向月中看。","dynasty":"清代","title":"边笛其一"}
{"author":"陈景元","content":"一声初吹柳梢青，驻马凝思旧别情。欲向关河望故国，纷纷黄叶落长城。","dynasty":"清代","title":"边笛其二"}
{"author":"陈景元","content":"秋风瑟瑟生金声，苍鹰力劲筋骨轻。愁胡怒视气纵横，草木益深眼愈明。铦锋利剑十二翮，走电飞云八千尺。扶摇不让凡鸟先，攫拿岂借他人力。存身韝上已三年，雄姿磨灭心胆寒。庖厨供肉日渐缺，绦旋相缠未假宽。狐狸登床狼叫野，搏击谁为驱役者。请君纵逸凌九天，万里长风侧身下。","dynasty":"清代","title":"苍鹰行"}
{"author":"陈景元","content":"十月严霜至月雪，长安城河冻如铁。骐骥空余绝足能，鹰鹯远避阴风烈。羽林健儿不骑马，短后衣裳正轻跨。毳毛白黑各分曹，蹴踏层冰争白打。来如奔电流光赤，去若飘风走飞石。后羿弯弓九日沈，宜僚运掌双丸掷。奋袂喧呼不自知，断筋折骨何能惜。本是寻常旧相识，一朝攘夺如仇敌。逞雄作气贵持盈，性命此际鸿毛轻。倏尔赵军立汉帜，下风稽首甘输诚。平生未授缚鸡力，龙渊在匣神光匿。白首下帷诚可怜，相对无言三叹息。","dynasty":"清代","title":"蹴球行"}
{"author":"陈景元","content":"句漏有丹砂，葛洪因得仙。及我更经之，但见牛羊眠。圭江绝流水，郁林互青天。朝发白沙洞，暮宿鬼门关。鬼门多异兽，捕获夸雄蛮。猩猩顾我啼，狰狞不可干。生死在山谷，何必能人言。歧路迷所向，惨切游子颜，人马俱变色，喟然心脾酸。","dynasty":"清代","title":"杂诗其一"}
{"author":"陈景元","content":"扁舟发金阊，乘流至吴兴。吴兴古都会，柔桑环水城。四月育新蚕，室家俱不宁。弱羽拂蚕子，但恐伤其生。夜深閟镫火，时听食叶声。缫丝贵白素，落釜乞余盈。经纬为谁理，丝丝辛苦成。妇子熟筹计，可以代春耕。束缚未遑售，里吏扣柴荆。","dynasty":"清代","title":"杂诗其二"}
{"author":"陈景元","content":"白玉不事雕，美珠不假文。天地授良质，安用华其身。阴阳为门户，否泰为转轮。运用在秋毫，大道贵得神。滔滔看逝水，落落湮灰尘。缊真匪外铄，但恐常人闻。","dynasty":"清代","title":"赠戴通乾六首其一"}
{"author":"陈景元","content":"人既不我知，焉肯虚受怜。十月淩澌结，无衣先抱寒。南走拒马河，东临山海关。落日照远水，洪波无定澜。饥鹰强六翮，背天空盘旋。归来何所有，白发间颓颜。晚值戴安道，兴言行路难。","dynasty":"清代","title":"赠戴通乾六首其二"}
{"author":"陈景元","content":"雷陈古所崇，张陈世常耻。穷达守一筹，于以见君子。与君虽新欢，本为同乡里。皓首始相知，相知幸未死。和璞匿璘彬，光芒畏人指。三献甘殒身，有目乃如此。","dynasty":"清代","title":"赠戴通乾六首其三"}
{"author":"陈景元","content":"妙技不示人，秘密怀其宝。皇天实爱才，坐使趋庭燎。爰携宓子琴，远治祝阿道。白月照高城，流光惊四表。龙蜕弃金鳞，凤栖远凡鸟。一语不相能，甘心办枯槁。","dynasty":"清代","title":"赠戴通乾六首其四"}
{"author":"陈景元","content":"折玉迸奇响，哀琴无正音。大器不受制，贱工空觅寻。回首望河梁，天低日已沈。萧萧戒行李，却背双南金。故乡阻关山，道远力难任。青鸟铩羽翮，穷栖枳棘林。王母秘灵驾，谁能识苦心。","dynasty":"清代","title":"赠戴通乾六首其五"}
{"author":"陈景元","content":"我昔走天下，失业旷生平。目瞩千万人，难测幽隐情。孰知金石交，而乃同一城。彼亦无所立，此亦无所成。执手定交谊，鬓发徒星星。前路既如漆，况已西日倾。各守贫贱躯，勿使儿女轻。颍阳有流水，与子濯长缨。","dynasty":"清代","title":"赠戴通乾六首其六"}
{"author":"陈景元","content":"高阁临清池，明月当天心。万有坐消歇，可以鸣幽琴。上弦来别鹤，下弦起龙吟。夜静天地清，指中出正音。不惜操缦苦，持此感人深。","dynasty":"清代","title":"咏怀"}
{"author":"李昌祺","content":"形容不识识乡音，挑尽寒灯到夜深。故旧凭君休更说，老怀容易便沾襟。","dynasty":"明代","tags":"古诗三百首，伤怀","title":"乡人至夜话"}
{"author":"李昌祺","content":"玉洞开仙馆，丹梯轶世氛。天书馀鸟篆，云笈护龙文。灵境萧台近，空歌下界闻。俗人如可避，不必问桃源。","dynasty":"明代","title":"登天华观"}
{"author":"李昌祺","content":"春泉试独寻，度壑复穿林。忽见流红远，方知入翠深。色浑因悟雨，声淡只宜琴。盥弄忘归去，穷源空有心。","dynasty":"明代","title":"春日山中寻泉"}
{"author":"李昌祺","content":"羸弱怯衣单，徐行觉尚难。平和欣脉复，疏懒喜身閒。古砚从教洗，孤琴久未弹。朝衣如可解，归去卧秋山。","dynasty":"明代","title":"病起遣兴"}
{"author":"李昌祺","content":"沙尘涨北天，卫霍出居延。苦雾埋沙碛，穷荒乏水泉。战酣鼙鼓壮，戍久铁衣穿。试上长城望，中原若个边。","dynasty":"明代","title":"拟唐塞下曲九首其一"}
{"author":"李昌祺","content":"羽箭雁翎刀，风沙北地豪。弓开关月满，雕没阵云高。劲骑三边出，匈奴一夕逃。将军方得意，新拜玺书褒。","dynasty":"明代","title":"拟唐塞下曲九首其二"}
{"author":"李昌祺","content":"十五去防秋，于今已白头。一身犹是卒，诸将久封侯。部伍嫌羸病，亲知识壮游。寒灯孤戍里，挥泪看吴钩。","dynasty":"明代","title":"拟唐塞下曲九首其四"}
{"author":"李昌祺","content":"久在边城里，风霜不可论。六亲皆骨朽，百战偶身存。烽燧连天暗，沙尘惮日昏。征人家万里，谁吊国殇魂。","dynasty":"明代","title":"拟唐塞下曲九首其五"}
{"author":"李昌祺","content":"犬戎窥近塞，羽檄发精兵。不识沙场苦，焉知性命轻。饥鹰投古垒，疲卒卧空营。日暮辕门里，愁听鼓角声。","dynasty":"明代","title":"拟唐塞下曲九首其六"}
{"author":"李昌祺","content":"塞马啸悲风，旌旗惨澹中。卫青持左钺，李广在前锋。壮士俱亡命，朝廷重论功。将军承宠诏，天子锡新封。","dynasty":"明代","title":"拟唐塞下曲九首其七"}
{"author":"李昌祺","content":"渐老怯离乡，那堪道路长。病身愁北去，倦翮恋南翔。旅梦缘钟断，忧怀藉酒忘。低回愧江叟，白首钓鱼航。","dynasty":"明代","title":"庚戌三月三日服阕之京舟次吉水"}
{"author":"李昌祺","content":"浦迥路迢迢，汀花带雨飘。残灯江上庙，新水屋边桥。鹭宿争投石，鸥惊或避桡。无因谢轩冕，老作白云樵。","dynasty":"明代","title":"过清江"}
{"author":"李昌祺","content":"芳桂殒清秋，无人不泪流。通才今日少，遗恨几时休。苔藓碑三尺，楸梧土一丘。雁门前学士，地下与嬉游。","dynasty":"明代","title":"萧芳桂挽诗四首其一"}
{"author":"李昌祺","content":"卜宅泸江曲，逢迎意最真。竹轩观奕倦，花屿放舟频。莫究平生志，先捐未老身。最怜黄壤魄，长梦绿窗人。","dynasty":"明代","title":"萧芳桂挽诗四首其二"}
{"author":"李昌祺","content":"有志惜无年，香名远近传。客情千斛酒，岁计几庄田。吐论常倾坐，收书不吝钱。善祥钟令子，酷似乃翁贤。","dynasty":"明代","title":"萧芳桂挽诗四首其四"}
{"author":"李昌祺","content":"春波拍岸平，双桨一舟轻。燕麦偏伤雨，莺花已负晴。荒亭徐孺宅，遗堞灌婴城。北去南来客，都缘利与名。","dynasty":"明代","title":"次洪都"}
{"author":"李昌祺","content":"湖尽江逾阔，舟行路若迷。垂杨春寂寂，芳草雨凄凄。漩水鼋鼍窟，平沙雁鹜堤。风波随地有，何处可幽栖。","dynasty":"明代","title":"早发小孤山遇风"}
{"author":"李昌祺","content":"钟阜白云边，桥陵锁暮烟。圣谟真远矣，王气故依然。玉帛诸番会，金汤万世传。谁陈根本计，有力可回天。","dynasty":"明代","title":"舟过南京"}
{"author":"李昌祺","content":"县舍邻溱洧，门当绿野开。禽巢阶下树，蜗篆壁间苔。俗质稀弦诵，田荒剩草莱。宋金酣战处，武穆独奇才。","dynasty":"明代","title":"尉氏县"}
{"author":"李昌祺","content":"人静钟初断，肩舆到寺门。风檐寒犬吠，露井候虫喧。弱蔓低垂树，枯蓬密覆垣。蒲团分半席，暂憩给孤园。","dynasty":"明代","title":"宿兴国寺"}
{"author":"李昌祺","content":"郊原殊苍莽，禾黍未全收。桑柘千村晚，枌榆四野秋。空林投倦鸟，枯草龁疲牛。淡霭轻烟外，微茫见许州。","dynasty":"明代","title":"长葛道中"}
{"author":"李昌祺","content":"晨铎语西风，衣单怯露浓。豆苗遮地黑，柿实照园红。晓色苍茫里，秋光惨淡中。永怀东汉士，风裁李膺雄。","dynasty":"明代","title":"次襄城"}
{"author":"李昌祺","content":"扰扰道途间，埃尘两鬓斑。清风牛背笛，斜日马头山。荷盖擎残绿，榴房破嫩殷。蘋花秋水岸，空羡白鸥閒。","dynasty":"明代","title":"晚至叶县"}
{"author":"李昌祺","content":"王子飞凫处，仙遥迹尚存。城荒生暮霭，殿古锁秋云。坏壁灯烟暗，閒阶草气薰。古今为县者，神异独称君。","dynasty":"明代","title":"王乔观"}
{"author":"李昌祺","content":"黎庶凋残甚，惟馀朴俭风。名因元子重，地本鲁王封。抚恤无贤令，流移有惰农。谁将于蔿曲，歌向五云中。","dynasty":"明代","title":"留鲁山县"}
{"author":"李昌祺","content":"云气晓冥濛，人行万木中。菊乾偏喜雨，柳弱自愁风。绿鬓流年改，丹心往日同。明时叨重寄，无补愧诸公。","dynasty":"明代","title":"山中晓发"}
{"author":"李昌祺","content":"昔在南宫日，仙郎总俊髦。分符荣出牧，载笔忆联曹。身已朱幡贵，名犹粉署高。公馀频吊古，舣棹访临皋。","dynasty":"明代","title":"怀黄州滕太守"}
{"author":"李昌祺","content":"相见仍青盻，相悲总白颠。功名怜蹭蹬，患难喜生全。小市三楹屋，荒村数亩田。南交同宦者，若个在林泉。","dynasty":"明代","title":"逢索员外话旧"}
{"author":"李昌祺","content":"岩邑千山里，荒村户半逃。晓餐炊橡栗，寒火爇蓬蒿。深秀非盘谷，凋零类石壕。自伤无善政，抚问敢辞劳。","dynasty":"明代","title":"内乡县"}
{"author":"李昌祺","content":"村暗濛濛雨，清流浅浅溪。菊花长带湿，豆荚半沾泥。野迥居民少，林昏去路迷。自投新野界，蒿草与人齐。","dynasty":"明代","title":"新野即景"}
{"author":"李昌祺","content":"冒雨趍唐县，蓬蒿已厌看。长途泥滑滑，平地水漫漫。枵腹流民馁，单衣稚子寒。抚巡兼劳徕，衰病敢求安。","dynasty":"明代","title":"雨中赴唐县"}
{"author":"李昌祺","content":"民家深树里，下马点灯时。风雨关门早，衣裳拜客迟。艰难逢歉岁，逼迫后租期。说到伤心处，潸然泪满颐。","dynasty":"明代","title":"宿泌阳县田舍"}
{"author":"李昌祺","content":"元运方全盛，公文擅大家。谨严真有法，悃愊信无华。故里祠堂废，荒阡墓碣斜。欲羞蘋藻荐，不敢驻行车。","dynasty":"明代","title":"过光州望马中丞墓"}
{"author":"李昌祺","content":"世运沧桑改，公名汗简留。六军怜骇散，四海竟横流。徒屈英雄策，空遗社稷忧。浮光垂白叟，仍解说才猷。","dynasty":"明代","title":"怀元进士龚友孚"}
{"author":"李昌祺","content":"晚涉西平境，荒郊望欲迷。暝烟村远近，寒树冢高低。驿路通淮甸，僧房隔汝溪。柏亭何处是，极目草萋萋。","dynasty":"明代","title":"晚赴西平"}
{"author":"李昌祺","content":"驱车巡郡邑，夜夜宿僧房。窗掩芭焦雨，钟敲薜荔霜。一灯千虑集，孤枕五更长。无补惟宜退，先茔有草堂。","dynasty":"明代","title":"宿舞阳开元寺"}
{"author":"李昌祺","content":"去日犹秋暑，归时已冷霜。江山非故里，人物是他乡。老态随年出，离愁共路长。埃尘如见恋，到处扑衣裳。","dynasty":"明代","title":"归自南阳"}
{"author":"李昌祺","content":"识面嗟诚晚，论交觉独深。麟经三世业，蠹简一生心。诸老怜将尽，孤怀痛不禁。遗弦空自绝，无处觅知音。","dynasty":"明代","title":"王侍读汝嘉挽诗其一"}
{"author":"李昌祺","content":"阀阅衣冠盛，才名伯仲齐。宫袍裁赐锦，御酒拆封泥。屡握脩书笔，频分应制题。只今文燄在，犹自烛云霓。","dynasty":"明代","title":"王侍读汝嘉挽诗其二"}
{"author":"李昌祺","content":"少日边庭戍，曾驰草檄名。谈兵诸将屈，较艺众人惊。已并青城誉，仍兼玉署荣。九京那可作，恻怆起深情。","dynasty":"明代","title":"王侍读汝嘉挽诗其三"}
{"author":"李昌祺","content":"玉堂陪末议，荏苒七年馀。夜漏秋同听，春潮晓共趍。仲淹空有策，和靖却无书。垂老交游尽，临风泪满裾。","dynasty":"明代","title":"王侍读汝嘉挽诗其四"}
{"author":"李昌祺","content":"岁晏经新息，晨征念路遥。轻冰方尽合，残雪未全消。行客归心切，居民馁腹枵。停车徒自感，只合返渔樵。","dynasty":"明代","title":"经息县"}
{"author":"李昌祺","content":"田家无节序，除日亦寻常。破釜初炊黍，空槽旋压浆。瓮寒齑结凌，窗湿纸粘霜。远役如堪免，长贫不敢伤。","dynasty":"明代","title":"除日早饭田家"}
{"author":"李昌祺","content":"除夕留僧寺，焚香对老禅。青灯伴今夜，黄历换明年。宵旰忧诚切，疮痍痛暂蠲。明晨呼万岁，顿首玉阶前。","dynasty":"明代","title":"除夕宿汝宁僧舍闻停止夫役喜而有作"}
{"author":"李昌祺","content":"春尽殽陵道，千山万木中。水声泉聒聒，云气雨濛濛。嫩草溪边石，幽禽树杪风。抱关黄发吏，宁解识终童。","dynasty":"明代","title":"过殽陵关"}
{"author":"李昌祺","content":"骢马玉为蹄，行行过柳堤。云随金络辔，花映锦障泥。流电双瞳炯，摇风一尾齐。似知离别意，欲去更频嘶。","dynasty":"明代","title":"赋得骢马送别"}
{"author":"李昌祺","content":"一自双亲逝，孤怀每自伤。恍疑闻謦欬，犹似见羹墙。厚禄嗟何及，遗言敢暂忘。番湖东去水，不似此情长。","dynasty":"明代","title":"永思堂三首其一"}
{"author":"李昌祺","content":"人子思亲意，悠悠镇不穷。常时瞻画像，每日想音容。幽显虽云异，精诚或可通。哀悰真罔极，长系寸心中。","dynasty":"明代","title":"永思堂三首其二"}
{"author":"李昌祺","content":"忆昔承欢日，沉思痛倍饶。梦魂劳夜夜，泪眼湿朝朝。儿鬓霜频积，亲茔树几凋。山夷河可塞，此恨未应销。","dynasty":"明代","title":"永思堂三首其三"}
{"author":"李昌祺","content":"休骑上荒城，斜阳万感并。岁怜频有旱，雷怪久无声。芳树鸠巢废，香泥燕垒成。缅怀前宋士，人艳道乡名。","dynasty":"明代","title":"晚登汴城"}
{"author":"李昌祺","content":"素性便孤寂，无营昼掩关。卧闻清露坠，坐见白云还。鹤梦棋敲醒，蜗墙藓蚀残。仙瓢休挂树，风起厌喧烦。","dynasty":"明代","title":"题陈道士处静轩其一"}
{"author":"李昌祺","content":"结宇汴城闉，开门见市人。轮蹄连旦暮，烟火杂军民。向闹寻閒处，随缘寄幻身。凡心如未泯，林壑亦埃尘。","dynasty":"明代","title":"题陈道士处静轩其二"}
{"author":"李昌祺","content":"虚室原生白，寥寥一榻清。石坛云影度，金掌露光凝。叩齿宫神集，斋心道气澄。三尸能斩却，铅汞自然成。","dynasty":"明代","title":"题陈道士处静轩其三"}
{"author":"李昌祺","content":"轩车从扰扰，窗户自幽幽。药径人踪绝，苔阶鹤迹留。平生双短屐，浮世一虚舟。即此堪栖隐，何须物外游。","dynasty":"明代","title":"题陈道士处静轩其四"}
{"author":"李昌祺","content":"野寺远人烟，觚棱殿兀然。瓦垆双足折，土偶半身全。鸟去阶留篆，蜗藏壁带涎。阎浮俱苦海，何处可安禅。","dynasty":"明代","title":"郭外野寺"}
{"author":"李昌祺","content":"苒苒复萋萋，征袍映欲迷。暖烟秦苑北，寒食杜陵西。绿嫩羞鹦羽，青柔衬马蹄。南园新雨过，畦菜晓争齐。","dynasty":"明代","title":"春草二首其一"}
{"author":"李昌祺","content":"秀色远相连，柔香雨霁天。嫩兼蒲叶细，浓夺柳条鲜。莫把征轮碾，留教醉客眠。王孙行未返，芳意自年年。","dynasty":"明代","title":"春草二首其二"}
{"author":"李昌祺","content":"残历惟馀晦，殊乡又遇春。壮怀灰共冷，衰鬓雪争新。颇觉逢迎懒，徒思引退频。自缘忘物我，何用辨玒珉。","dynasty":"明代","title":"立春日作"}
{"author":"李昌祺","content":"香篆半成灰，斋宫赐坐回。苑花红未拆，阶草绿先催。棋布星罗局，茶倾雪泛杯。非才叨岳牧，明祀几番陪。","dynasty":"明代","title":"春祭陪祀东书堂赐茶退归作"}
{"author":"李昌祺","content":"谬忝藩维寄，空惭老病身。鬓髭愁里雪，花柳客边春。直道乖流俗，馀生任化钧。时无邹孟氏，枉直向谁询。","dynasty":"明代","title":"偶然作"}
{"author":"李昌祺","content":"闻讣心先折，开缄泪若倾。异乡离别恨，同气死生情。哽咽悲何已，呻吟痛曷平。九京知有憾，弱子尚孩婴。","dynasty":"明代","title":"闻舍弟昌复讣其一"}
{"author":"李昌祺","content":"曾共过庭前，双亲独尔怜。亢宗徒赍志，阅世竟悭年。忍割今生爱，难期再世缘。永怀诸弟妺，三已在重泉。","dynasty":"明代","title":"闻舍弟昌复讣其二"}
{"author":"李昌祺","content":"五十年相聚，俄惊一梦馀。酸辛身后事，愁苦病中书。苔藓沙场骨，罗纨肉食躯。何如终牖下，随分葬郊墟。","dynasty":"明代","title":"闻舍弟昌复讣其三"}
{"author":"李昌祺","content":"未病犹耽饮，方强遽解绅。短脩元有定，聚散本非真。藓碣标荒垄，桐棺掩幻身。达人曾祼葬，那用更伤神。","dynasty":"明代","title":"闻舍弟昌复讣其四"}
{"author":"李昌祺","content":"忽忽春将暮，俄过三月三。草谁怜益母，花自媚宜男。乍到寻巢燕，初眠上箔蚕。新茶与新笋，乡味忆江南。","dynasty":"明代","title":"三月四日即景"}
{"author":"李昌祺","content":"烂熳绚晴朝，容华若赛娇。瓣多愁露浥，干弱怯风摇。共讶晨妆淡，都缘宿酒消。更期千岁寿，岁岁赏妖娆。","dynasty":"明代","title":"合欢牡丹三首应教作其一"}
{"author":"李昌祺","content":"花艳夺霞红，葩分妩媚同。斗妍云锦幄，竞秀绮罗丛。淑质俱倾国，凡英尽敛容。内庭和气盛，卉草最先钟。","dynasty":"明代","title":"合欢牡丹三首应教作其二"}
{"author":"李昌祺","content":"晓露湿芳英，骈开耻独荣。仙姿双弄玉，道韵两飞琼。人羡长偎倚，天令巧合并。鹊巢风化美，佳植固堪徵。","dynasty":"明代","title":"合欢牡丹三首应教作其三"}
{"author":"李昌祺","content":"名品擅维扬，嫣然共颉颃。总专倾国艳，难辨是谁香。窈窕千般态，娉婷一种妆。螽斯端有兆，宜尔预呈祥。","dynasty":"明代","title":"合欢芍药二首奉教作其一"}
{"author":"李昌祺","content":"楼子花王副，根同蒂亦连。固知皆雅淡，孰敢别蚩妍。绣阁云鬟并，妆台月貌联。暖风香雾里，向背总堪怜。","dynasty":"明代","title":"合欢芍药二首奉教作其二"}
{"author":"李昌祺","content":"南北两峰前，逢春物物妍。露桃临水岸，烟柳隔江船。古庙寻嘉泽，幽亭访冷泉。游人都载酒，来往六桥边。","dynasty":"明代","title":"题小景四首其一"}
{"author":"李昌祺","content":"芳树垂岩暗，丛篁傍石低。虹流双涧远，笏卓数峰齐。棋许高人对，琴教小竖携。湖山皆秀丽，无处不堪题。","dynasty":"明代","title":"题小景四首其二"}
{"author":"李昌祺","content":"窈窕洞无门，寥寥隔世氛。板桥穿竹筱，苔壁缀松根。孤嶂摩云秀，飞泉触石喧。不知何道士，收露点玄文。","dynasty":"明代","title":"题小景四首其三"}
{"author":"李昌祺","content":"积素晃溪山，人家尽掩关。客舟寒尚挽，渔桨暝初还。老树高低岸，残芦曲折湾。欲投峰顶寺，冰滑路难攀。","dynasty":"明代","title":"题小景四首其四"}
{"author":"李昌祺","content":"山暗云霾树，潮生水到门。野航乘一苇，村酿醉孤尊。夜火燃松节，晨餐煮芋根。自谙栖遁志，富贵不须论。","dynasty":"明代","title":"和友人韵其一"}
{"author":"李昌祺","content":"荷衣兰作佩，药槛席为门。淡泊幽情远，真淳古道尊。花飘仁在核，叶落液归根。消息盈虚理，当从达者论。","dynasty":"明代","title":"和友人韵其二"}
{"author":"李昌祺","content":"地险过牛渚，林幽类鹿门。恋兹耕钓乐，忘却缙绅尊。扫石安茶灶，携书坐竹根。衰荣相倚伏，天道妙难论。","dynasty":"明代","title":"和友人韵其三"}
{"author":"李昌祺","content":"杖屦归田日，山林养病时。缶无陶令粟，笈有杜陵诗。蒲柳身空老，松筠性不移。何由重会面，相与话襟期。","dynasty":"明代","title":"寄南昌沈大尹其一"}
{"author":"李昌祺","content":"终日惟枯坐，衡门掩薜萝。自缘知己少，谩道识人多。往事心徒赤，浮生鬓已皤。久思餐杞菊，作赋续东坡。","dynasty":"明代","title":"寄南昌沈大尹其二"}
{"author":"李昌祺","content":"昔出别乡亲，今还少四邻。天留双眼在，人笑一身贫。勇退惭先哲，相知感故人。平生坚白意，未肯涅缁尘。","dynasty":"明代","title":"寄南昌沈大尹其三"}
{"author":"李昌祺","content":"旧隐金鳌下，榕蕉间橘林。他乡频引睇，先垄镇萦心。世泽溪流远，哀情海水深。楹间悬钜榜，一顾一沾襟。","dynasty":"明代","title":"题终慕堂其一"}
{"author":"李昌祺","content":"自怜成永感，那得再晨昏。挂壁遗容在，纫衣密线存。秋霜心易怆，春雨恨难论。一脉书香远，相传子又孙。","dynasty":"明代","title":"题终慕堂其二"}
{"author":"李昌祺","content":"燎黄褒典重，纯素此生孤。长抱穷天痛，仍怀永世图。禄丰亲不逮，泣尽眼将枯。子职知能勉，移忠仰圣谟。","dynasty":"明代","title":"题终慕堂其三"}
{"author":"李昌祺","content":"西山秀矗碧芙蓉，浩劫天真宅此中。飞瀑倒悬清洒雪，层峦远耸翠摩空。珠林有树皆栖鹤，玉涧无泓不蛰龙。列缺蜚廉皆拥卫，綵云长绕万株松。","dynasty":"明代","title":"遐龄十景其一遐龄仙境"}
{"author":"李昌祺","content":"净明宫观轶浮埃，紫气丹光接上台。地夐难寻茅落处，天空犹想锦飞来。江湖孽去沈沦拯，沙井源通障遏开。鍊质仙岩应在此，不须东海访蓬莱。","dynasty":"明代","title":"遐龄十景其二玉隆仙府"}
{"author":"李昌祺","content":"跨凤仙人杖有灵，卓开岩窦见清泠。绝胜猛虎跑来洁，不带潜蛟镇处腥。春涨暖添三日雨，秋澄凉浸一天星。风瓢几度穿云汲，坐爱潺湲洗耳听。","dynasty":"明代","title":"遐龄十景其三石泉灵濑"}
{"author":"李昌祺","content":"洞天原自异人寰，可惜梅生分太悭。参杞熟来俱不食，神仙遇后竟空还。灵呵鬼护金床隐，电掣雷轰石室关。苍狗白云长叆叇，恍疑移下玉京山。","dynasty":"明代","title":"遐龄十景其四天宝云深"}
{"author":"李昌祺","content":"曾闻千仞岧峣顶，上有仙翁隐碧云。蕉叶懒挥尘自远，枫枝不悴景长温。丹光迸井清宵焕，雾气埋山白昼昏。积黛凝岚轇轕处，药炉茶臼至今存。","dynasty":"明代","title":"遐龄十景其五红崖叠翠"}
{"author":"李昌祺","content":"晨暾乍出上榑桑，散作奇文五色章。旸谷影高争焕烂，赤城标建远微茫。曾为烧佛禅师号，复作修仙道士粮。若使有缘逢子晋，便求咽嗽上升方。","dynasty":"明代","title":"遐龄十景其六缑岭朝霞"}
{"author":"李昌祺","content":"六出花飞尺许深，吹笙台榭尽琼林。长空鹤下巢难认，薄暮樵归路莫寻。玉垒更添仙境胜，冰崖不受世尘侵。匏簧冷涩无遗韵，赢得琴留折竹音。","dynasty":"明代","title":"遐龄十景其七萧台积雪"}
{"author":"李昌祺","content":"何年神物此中蟠，化作奇峰紫翠攒。水落树根犹半湿，泥沾花片未全乾。天东初日一轮近，陇上闲云万亩宽。最好连山皆白石，霶𩃱洗出玉鳞寒。","dynasty":"明代","title":"遐龄十景其八龙冈雨霁"}
{"author":"李昌祺","content":"银盘端正挂瑶天，灏气寒光两斗妍。白鹤仪鸾成恍惚，黄尘清水叹更迁。五行秀淑兹山聚，百种祯祥此地全。应与三仙同不老，坐看兔魄谩亏圆。","dynasty":"明代","title":"遐龄十景其九鸾冈秋月"}
{"author":"李昌祺","content":"綵翮高飞去不留，斜阳长自射岩幽。织乌沈处晴霞敛，巢鹊归时暮霭收。翠锁云萝千嶂暝，红堆霜树一林秋。人间此是通天窍，未必丹丘胜药丘。","dynasty":"明代","title":"遐龄十景其十凤冈夕照"}
{"author":"李昌祺","content":"亭亭别舸舣江干，缓唱离歌劝酒乾。老骥尚驰千里足，冥鸿已铩九霄翰。江云尽日低连水，淮雨兼旬悄酿寒。多病子牟心独苦，遥瞻魏阙五云端。","dynasty":"明代","title":"送王处士益安之京其一"}
{"author":"李昌祺","content":"蒲帆稳挂一舟轻，珍重高年事远征。飞絮游丝萦别恨，落花芳草黯离情。山中暂辍幽人社，辇下争传处士名。回望南云乡邑近，秋风江上笑相迎。","dynasty":"明代","title":"送王处士益安之京其二"}
{"author":"李昌祺","content":"閒身应暂别林丘，垂老观光帝里游。地控幽并通绝漠，山连恒华拱中州。辞家去日逢初夏，买棹归时及早秋。南北两京饶故旧，相过慰藉少淹留。","dynasty":"明代","title":"送王处士益安之京其三"}
{"author":"李昌祺","content":"自笑龙钟雪鬓毵，十年因病解朝衫。清时引退怜身老，白日冲升愧骨凡。漠漠平芜连蓟北，依依远树隔江南。经行定过淮阳郡，归计烦君促阿咸。","dynasty":"明代","title":"送王处士益安之京其四"}
{"author":"李昌祺","content":"专对多才列显融，十三藩翰有行踪。官寮尽识荀鸣鹤，郡邑争看陆士龙。江上晓霜凋杜若，城边秋水映芙蓉。经行处处饶佳景，总入高情赋咏中。","dynasty":"明代","title":"送曾行人还京其一"}
{"author":"李昌祺","content":"四牡騑騑耸众观，梁园邂逅暂相欢。襟怀磊落真佳士，职任清闲最好官。杨柳不禁秋后折，茱萸且向醉中看。悬知归献王褒颂，三峡词源在笔端。","dynasty":"明代","title":"送曾行人还京其二"}
{"author":"李昌祺","content":"乍见何堪又别离，萧条况值暮秋时。无才报国惭空老，有约归田叹已迟。风悴井边梧树叶，雨乾篱下菊花枝。空缄徒有寒温问，不敢烦君寄故知。","dynasty":"明代","title":"送曾行人还京其三"}
{"author":"李昌祺","content":"官亭且暂驻行装，更尽临分酒一觞。同榜故人皆要路，离群倦客尚他乡。凉风袅袅蘋花白，夕露凄凄杏叶黄。后夜夷山高处望，析津惟睹使星光。","dynasty":"明代","title":"送曾行人还京其四"}
{"author":"李昌祺","content":"婉娩雍和著令仪，如宾相敬世应稀。遗衣尚有亲缝线，残综犹馀手断机。零落堂萱霜已悴，萧条园薤露初晞。儿孙拜扫萧坊冢，梧槚西风叶乱飞。","dynasty":"明代","title":"挽某孺人"}
{"author":"李昌祺","content":"汴省分携又四年，他乡一见倍堪怜。白头纳禄惭予晚，绛帐横经羡子贤。灯影飐风临水店，橹声摇月下河船。匆匆会面匆匆别，回首长淮一慨然。","dynasty":"明代","title":"留别王教谕士敬其一"}
{"author":"李昌祺","content":"磊落才华迈后英，乡闱早占甲科名。持衡西陕端无忝，分教中都倍有荣。画鼓升堂黉舍晓，青山绕郭县楼晴。丁宁勿叹淹闲散，早晚吴公荐贾生。","dynasty":"明代","title":"留别王教谕士敬其二"}
{"author":"李昌祺","content":"黄河几曲绕荆山，杨柳阴中带暝湾。老子得归全出处，故人相见杂悲欢。从教健翮纵横上，且喜闲身自在还。莫负明时勤造士，坐听弦诵到更阑。","dynasty":"明代","title":"留别王教谕士敬其三"}
{"author":"李昌祺","content":"吾邦自昔产才英，画手如君艺更精。柱国少师题旧隐，经筵学士表新茔。优闲有兴诗兼酒，落魄无心利与名。犹记京华曾识面，白头回首故人情。","dynasty":"明代","title":"题萧于京卷"}
{"author":"李昌祺","content":"偶因衰病返丘园，白首依然混俗氛。宁复嬉游来胜境，徒令梦寐想清芬。秋山秀色终年对，天路空歌每夜闻。宴坐万松苍雪里，不知尘世有嚣喧。","dynasty":"明代","title":"寄石潭刘先生并李鍊师其一"}
{"author":"李昌祺","content":"久不班荆话夙心，远劳封茗寄云林。殷勤谏议情偏厚，憔悴文园渴正深。十载乡音怜断绝，几人交谊笃升沈。看云倍切怀君意，离恨悠悠可自禁。","dynasty":"明代","title":"寄石潭刘先生并李鍊师其二"}
{"author":"李昌祺","content":"相乡朋旧总英贤，久乏鳞鸿寄尺笺。令子俱为天上客，阿翁都作酒中仙。坚持苦节共先训，顺受微疴了宿缘。社栎任他松柏笑，支离却得保馀年。","dynasty":"明代","title":"寄石潭刘先生并李鍊师其三"}
{"author":"李昌祺","content":"秋鸿春燕各西东，回首天涯一病翁。晚岁悬车应愧我，明时揽辔最推公。才名未许张纲擅，清德惟期赵抃同。从此雪山知更重，群贤风裁两争雄。","dynasty":"明代","title":"寄龚廉使并虚谷佥宪"}
{"author":"李昌祺","content":"秋霜剑在腰，曾事霍嫖姚。诸将威无敌，全军气不骄。弓鸣惊过雁，炮响走栖貂。敢惮穷边苦，天家雨露饶。","dynasty":"明代","title":"拟唐塞下曲九首其八"}
{"author":"李昌祺","content":"大漠阴山外，霜天气候殊。阴沙明远燐，寒日惨穷庐。北阙无来使，中原少得书。凯歌今未奏，壮士誓捐躯。","dynasty":"明代","title":"拟唐塞下曲九首其九"}
{"author":"李昌祺","content":"滇阳南望迥，五马引双旌。鸟道云边断，猿声月下清。黔江通远海，僰树拥孤城。已是诸侯贵，毋论万里行。","dynasty":"明代","title":"送沈太守之云南"}
{"author":"李昌祺","content":"离弦兼楚调，忍向醉时闻。连岁长为客，他乡更别君。鸥波明夕照，雁字写秋云。迢递还乡梦，相随过海门。","dynasty":"明代","title":"送人南归四首其一"}
{"author":"李昌祺","content":"百年同旅寓，大半在殊方。白发羞明镜，青山问故乡。落霞秋水阔，新雁暮天长。安得随君往，溪南访草堂。","dynasty":"明代","title":"送人南归四首其二"}
{"author":"李昌祺","content":"候馆停杯处，扁舟欲发时。归帆投远浦，斜日隐层陴。暑退秋来早，潮生月上迟。经行逢胜槩，都付酒兼诗。","dynasty":"明代","title":"送人南归四首其三"}
{"author":"李昌祺","content":"年年长在客，北蓟复南京。秋雨沧洲雁，春风采石莺。好山环故里，流水背孤城。去住无拘系，閒身到处轻。","dynasty":"明代","title":"送人南归四首其四"}
{"author":"李昌祺","content":"楚地佳山水，桃源境更幽。汀兰行处采，湘水抱村流。门掩山城暮，蝉鸣驿树秋。昔人遗洞在，骑马一来游。","dynasty":"明代","title":"送谢明府之桃源"}
{"author":"李昌祺","content":"独坐依修竹，秋声近户多。疏钟清紫禁，凉露湿银河。野饭思薇蕨，儒衣想芟荷。小山招隐意，丛桂有遗歌。","dynasty":"明代","title":"夜坐彭赞礼竹坞二首其一"}
{"author":"李昌祺","content":"静夜凉风动，林疏宿鸟惊。玉绳低万户，银汉转三更。露重絺衣薄，香浮茗碗清。班姬纨扇曲，此际最关情。","dynasty":"明代","title":"夜坐彭赞礼竹坞二首其二"}
{"author":"李昌祺","content":"豫章城下水如苔，风雨官河一棹开。山色遥连萧寺暝，雁声遥度楚云哀。霜凋远树寒灯见，鸟背孤帆极浦回。画栋朱帘遗阁废，荒基岁岁长蒿莱。","dynasty":"明代","title":"雨中发洪都"}
{"author":"李昌祺","content":"宋家书院但空名，二水中分草树平。陵谷变来基亦废，野人耕处草还生。落花细雨文鱼上，残柳西风白雁鸣。临眺不堪怀往事，城头画角更凄清。","dynasty":"明代","title":"访鹭洲书院遗址"}
{"author":"李昌祺","content":"层层雉堞石崔嵬，小市参差野岸隈。贾客帆樯沙际落，人家楼阁水边开。英雄埋没成尘土，坟冢荒凉翳草莱。莫上高城重吊古，东风斜日使人哀。","dynasty":"明代","title":"舟次安庆"}
{"author":"李昌祺","content":"客舍萧条忘却官，愁颜暂解强为欢。相逢尚忆儿时事，乍见浑疑梦里看。故国有田供岁计，他乡无絮耐冬寒。明朝又作天涯别，且对青灯共夜阑。","dynasty":"明代","title":"喜陈七表弟至"}
{"author":"李昌祺","content":"万遍千回捣未休，疏星凉月夜悠悠。酒醒空馆闻偏苦，老厌他乡听更愁。绡帐银屏霜气早，黄云白草塞垣秋。妾心已逐寒声碎，凭仗风吹到海头。","dynasty":"明代","title":"秋夜闻砧"}
{"author":"李昌祺","content":"静者茅堂近翠微，荜门松径往还稀。水生南垞雁初下，月出西岩人未归。迸笋乱穿苔藓破，残花故傍薜萝飞。清泉绕屋云林密，纵有淄尘得染衣。","dynasty":"明代","title":"春坊黄学士索赋刘缙草堂二首其一"}
{"author":"李昌祺","content":"石角藤枝似瀼西，悬萝引蔓覆檐低。云来高树虚窗暗，春去深林好鸟啼。蛛网静粘飞絮雪，燕巢新补落花泥。碧山学士能相过，咫尺沧浪是浣溪。","dynasty":"明代","title":"春坊黄学士索赋刘缙草堂二首其二"}
{"author":"李昌祺","content":"劳劳亭畔送将归，莫惜离尊醉落晖。霜叶暝随淮水下，风帆晴向练湖飞。还家只喜庭闱健，到处仍怜故旧稀。綵服宁亲兼昼绣，人生得意似君希。","dynasty":"明代","title":"送孙吉士省亲还浙"}
{"author":"李昌祺","content":"愁红怨粉各依依，树下偏多树上稀。总为春光争艳冶，却教夜雨妒芳菲。数枝浸水鱼吹去，几片萦林蝶趁飞。莫怪东风成薄倖，犹能收拾点人衣。","dynasty":"明代","title":"赋落花"}
{"author":"李昌祺","content":"千里迢迢隔两都，雁归不寄半行书。只缘久别交情薄，自是长贫行辈疏。细雨落花朝退后，游丝飞絮燕来初。故人寂寞芸窗里，迟尔封缄慰索居。","dynasty":"明代","title":"寄彭修撰李吉士二同年"}
{"author":"李昌祺","content":"花蹙红巾艳，枝攒绿叶深。开轩闲玩久，聊悦病来心。","dynasty":"明代","title":"榴花"}
{"author":"李昌祺","content":"月冷瑶阶烛影微，炉烟遥傍侍臣衣。钟山政对斋宫近，瑞雪先迎御辇飞。环佩声来天步近，衣冠身到泰坛稀。何人屡得陪宣室，贾谊承恩在禁闱。","dynasty":"明代","title":"大祀雪霁之作次周编修韵二首其二"}
{"author":"李昌祺","content":"自怜诗酒半生耽，痛饮狂吟老尚堪。知己更谁如鲍叔，怀人惟我似羊昙。菱花羞向灯前照，菊蕊慵将客里簪。强欲登高望丘垄，白云迢递隔天南。","dynasty":"明代","title":"和秋景韵二十首其十秋怀"}
{"author":"李昌祺","content":"岁月易流迈，佳辰届端阳。闲居昧时序，节日如平常。空园积雨霁，蒿艾如人长。萧条掩关卧，蝶梦方悠扬。老妻唤我起，盘饤劝我尝。小孙颇慧黠，学语声琅琅。举目见之喜，欣然挥一觞。俭约固予分，泰侈非所望。冥观阴阳运，隆替乃其常。吾生幸休退，用舍安行藏。前修有善训，岐路多亡羊。且复醉蒲醑，毋将忧自戕。","dynasty":"明代","title":"丙寅端阳述怀"}
{"author":"李昌祺","content":"多少全真去坐圜，原来与已不相关。若非亲见张平叔，四百金丹也是閒。","dynasty":"明代","title":"题道士黄宇中小景其八"}
{"author":"李昌祺","content":"浮黎始上青，浩气长空濛。溟涬窈无朕，端倪那可穷。梵川玉虚界，不与诸天同。群仙时遨游，翳凤驾赤龙。年寿罔有极，莫能测其终。泛咏黄云里，肃侍弥罗宫。","dynasty":"明代","title":"洞章二首其二"}
{"author":"李昌祺","content":"红槿花稀夜合残，行人千里问乡关。客情偏在初秋里，旅梦频生半醉间。细雨帆樯投极浦，孤村灯火隔前山。西风无限沧洲意，欲采芙蓉愧未闲。","dynasty":"明代","title":"送于生还乡"}
{"author":"李昌祺","content":"两竿萧洒墨淋漓，师法东淮顾定之。却忆紫薇堂后坐，翠阴摇曳午晴时。","dynasty":"明代","title":"题竹其一"}
{"author":"李昌祺","content":"清平新调缓声歌，醉眼懵腾看锦窠。今日江南林下见，满头白发泪流多。","dynasty":"明代","title":"题牡丹其一"}
{"author":"李昌祺","content":"落尽芙蓉，收残菱芡，晚色凄迷。断荇随流，枯荷折柄，秋满苏堤。沙禽自在幽栖。极浦外、天连水低。粉坠莲房，波漂菰米，烟暝湖西。","dynasty":"明代","title":"柳梢青题秋塘图"}
{"author":"李昌祺","content":"有志惜无年，香名远近传。客情千斛酒，岁计几庄田。吐论常倾坐，收书不吝钱。善祥钟令子，酷似乃翁贤。","dynasty":"明代","title":"萧芳桂挽诗四首其四"}
{"author":"李昌祺","content":"晓露湿芳英，骈开耻独荣。仙姿双弄玉，道韵两飞琼。人羡长偎倚，天令巧合并。鹊巢风化美，佳植固堪徵。","dynasty":"明代","title":"合欢牡丹三首应教作其三"}
{"author":"李昌祺","content":"蛩鸣霜清候，叶飞秋尽景。萸菊方交秀，琴册亦暂屏。逡巡出芹泮，次第陟松岭。涉隘齿或乱，升旷序还整。登降屡断续，赓酬互驰骋。柽林递阴森，藓径极修永。席地藉山云，临流漱石井。欲投岩栖人，拂衣世外境。寄情园兼绮，洗心箕与颍。缝掖既身被，逸致只神领。偶此谐一醉，已见夕月影。","dynasty":"明代","title":"甲戌九日陪泷冈先生暨诸友登高旌阳宫分韵得影字"}
{"author":"李昌祺","content":"笔砚图书且暂停，寻芳聊傍水边行。禁烟巷陌偏伤雨，修禊天时不厌晴。堤柳折来怜色嫩，野棠开处爱香清。南朝旧日歌钟地，烟草萋迷晚照明。","dynasty":"明代","title":"晚春郊外七首其七"}
{"author":"李昌祺","content":"秋日凄以白，游子念归还。奉母载官舫，驾言还临川。王门岂不乐，所惜慈侍偏。况兹严亲在，家居垂莫年。温凉谨问候，子职愧久愆。今我幸具庆，而可各一天。故山有高堂，二老心所便。岂无一觞酒，跪劝当几前。敢谓美昼绣，庶用怡华颠。依依恋膝下，眷眷怀日边。重来勉尽瘁，移孝乃为贤。","dynasty":"明代","title":"送何教授奉母还临川且省其父"}
{"author":"李昌祺","content":"休政违炎方，返棹及清湘。考图访前迹，怀古陟远冈。礼殿丹垩陊，雩亭棘榛荒。既感时代异，亦怜俎豆亡。藓深碧侵阶，萝密青蔓墙。雉鵙有翔集，衿佩无趋蹡。阴菌依座秀，晴蕤沿涧芳。岂伊诵弦地，而为樵牧场。抚俗思贤哲，继轨念循良。视废余诚怍，举坠职所当。南藩如重践，庶或夙心偿。","dynasty":"明代","title":"游柳山书院"}
{"author":"李昌祺","content":"趍朝退北阙，吊古来西州。忠贞结缨处，松柏馀荒丘。萧条伯气歇，惨澹寒云浮。嗟哉晋多士，孰奋匡君谋。壸也真丈夫，毅然无匹俦。父子著伟烈，奸谀詟芳猷。英姿俨遗祠，信史芬馀休。疏钟冶城晚，落木秦淮秋。我来事蒐访，往迹犹可求。如何忠孝名，不在旷达流。诚知清谈高，宁执鄙吝优。同朝江左贤，颡泚徒怀羞。徘徊凝望久，日落长烟收。","dynasty":"明代","title":"冶城怀古"}
{"author":"李昌祺","content":"野寺远人烟，觚棱殿兀然。瓦垆双足折，土偶半身全。鸟去阶留篆，蜗藏壁带涎。阎浮俱苦海，何处可安禅。","dynasty":"明代","title":"郭外野寺"}
{"author":"李昌祺","content":"雨外林鸠不住啼，落红狼籍半沾泥。秧苗带谷根犹浅，麦干垂花穗已齐。鸥下只投荷叶屿，蝶飞多傍菜花畦。青山绿水饶诗景，归路扶筇醉懒题。","dynasty":"明代","title":"晚春郊外七首其六"}
{"author":"李昌祺","content":"羡子翩翩世莫测，三十今犹隐乡国。陈平非是困长贫，贾谊终当射奇策。于今应暂赋闲居，钓水樵山心自娱。甘旨时供二亲养，灯窗夜对一床书。昨日公车召尊府，青云有官未曾补。天涯岂但鞅掌劳，膝下惟知别离苦。岁月蹉跎会面违，回头又复念重闱。柴门落照迎归客，童稚升堂竞挽衣。有才勿向山林老，功名在人须及早。胡为寂寞环堵中，穷巷年年长秋草。","dynasty":"明代","title":"送缺生还乡"}
{"author":"李昌祺","content":"吾闻蓬莱山，其上玉为宫。蟠桃九千丈，特种瑶池东。万年柯长翠，累䙫花始红。夜守命列缺，昼卫驱丰霳。仍经历劫实乃熟，烂然肤色丹朱红。龟台阿母持啖汉武帝，此后旷世想像何曾逢。辛侯前身疑赤松，清宵神游谒真境，拜乞拟驻慈亲容。不学方朔偷，诚恳亦见从。果蒙仙赐遽惊悟，起视已在高堂中。鲜凝霞浆湛晓露，新绚云彩辉晴虹。焚香跪擎奉母食，食之灵液流心胸。形质肉骨都换精华融，发如黑漆颜如童。双目烱两耳聪，徒誇延龄九还七返功。才登八旬直至百岁寿未穷，荣膺恩命更进夫人封，后天而老乘飞龙。","dynasty":"明代","title":"蟠桃歌寿辛太安人八十"}
{"author":"李昌祺","content":"轻霞残雪绚朝晴，又庆南郊大礼成。鹤禁弘开排列仗，鸾笙低奏度新声。金花只觉簪来重，宝篆频看袅处轻。立近红云清切地，叨恩更比去年荣。","dynasty":"明代","title":"庆成侍燕"}
{"author":"李昌祺","content":"客里那堪送客归，临分相对各依依。离亭酒尽人皆醉，故国书遥雁亦稀。斜日驿楼秋树暗，孤村僧舍暝钟微。武功秀色青如染，只好閒看静掩扉。","dynasty":"明代","title":"送人还安城"}
{"author":"李昌祺","content":"随分棺衾足掩身，不劳吊客叹家贫。白头赢得青山葬，多少寒沙暴骨人。","dynasty":"明代","title":"悼王翁二首其一"}
{"author":"李昌祺","content":"君家唫溪北，我家郡城西。君家梁间燕，我家梁间栖。我从出镇来，寒暑又三变。不见故乡春，惟见故乡燕。挈家吉城边，寓家汴河湄。燕识主人心，相随不相离。念君千里隔，见君几时得。欲令燕衔书，飞归到君侧。君能弗吾弃，为理白云庄。愿言共君老，看燕双飞翔。","dynasty":"明代","title":"题双燕图寄表弟陈安行"}
{"author":"李昌祺","content":"空房不见款冬花，檐铎敲风日影斜。随意看来随意脱，绯袍那似佛袈裟。","dynasty":"明代","title":"重宿僧寺三首其三"}
{"author":"李昌祺","content":"席有尘埃径有苔，旧时知己少曾来。多情独爱庭前菊，肯不羞贫岁岁开。","dynasty":"明代","title":"秋日对菊"}
{"author":"李昌祺","content":"故园书信久荒凉，愁对西风见雁行。身在京华依魏阙，梦随潮信到钱塘。乍添老态经忧患，渐入中年易感伤。閒看白云惆怅久，不知清泪已沾裳。","dynasty":"明代","title":"舍弟客钱塘索家书写此示之"}
{"author":"李昌祺","content":"野水浮云任所之，渚鸥汀鹭识心期。闲身到处贫无物，只有唐人几卷诗。","dynasty":"明代","title":"江上作"}
{"author":"李昌祺","content":"圣代功勋著，天伦乐事专。位跻三品峻，义笃一门全。致养惟殚禄，通财不计钱。永怀乌鸟哺，仍感鹡鸰篇。萱草幽丛秀，棠花旧蒂连。冰盘鱼味美，綵服雁行联。祥柰宁烦守，肱衾且用眠。老亲欣未耄，难弟爱弥坚。茵褥重重榻，埙篪秩秩筵。寿觞更跪劝，猎骑并驱还。橘堕犹怀陆，荆分谩笑田。侯封应有待，舆论谅无偏。遐算慈闱健，同心贵介贤。雄文书盛美，燕许笔如椽。","dynasty":"明代","title":"寿某翁"}
{"author":"李昌祺","content":"荒城晏岁野僧房，迢递他乡忆故乡。病骨不禁风雪冷，一更浑似一旬长。","dynasty":"明代","title":"重宿僧寺三首其二"}
{"author":"李昌祺","content":"跨凤仙人杖有灵，卓开岩窦见清泠。绝胜猛虎跑来洁，不带潜蛟镇处腥。春涨暖添三日雨，秋澄凉浸一天星。风瓢几度穿云汲，坐爱潺湲洗耳听。","dynasty":"明代","title":"遐龄十景其三石泉灵濑"}
{"author":"李昌祺","content":"年衰病攻。旬宣任重，仕进心慵。纵令勉强成何用。齿豁头童。急退步、离他闹丛，便随意、学做庄农。辞官俸。勤耕苦种。岁计不愁空。","dynasty":"明代","title":"满庭芳其一自述"}
{"author":"李昌祺","content":"吾观古颜孟，生民之先觉。已克礼斯复，陋巷亦云乐。气由养而充，浩然塞寥廓。其殁馀千年，载籍犹昭灼。天爵良可珍，箪瓢未为恶。","dynasty":"明代","title":"拟古十四首其五"}
{"author":"李昌祺","content":"晨铎语西风，衣单怯露浓。豆苗遮地黑，柿实照园红。晓色苍茫里，秋光惨淡中。永怀东汉士，风裁李膺雄。","dynasty":"明代","title":"次襄城"}
{"author":"李昌祺","content":"弹冠不遣世相知，明月清风每自怡。山水半生资雅趣，江湖几度滞归期。白云长伴苏门啸，宿草空馀薤露悲。何限丘园栖遁者，谁人身后有铭碑。","dynasty":"明代","title":"孙处士挽诗"}
{"author":"李昌祺","content":"归心无日夜，孤舫不停牵。沙蟹寒缘草，江豚暝触船。银河通赤岸，翠壁泻红泉。莫恋幽居好，功名贵壮年。","dynasty":"明代","title":"送陈生归吉水赤岸二首其二"}
{"author":"李昌祺","content":"空房不见款冬花，檐铎敲风日影斜。随意看来随意脱，绯袍那似佛袈裟。","dynasty":"明代","title":"重宿僧寺三首其三"}
{"author":"李昌祺","content":"茂陵求仙期得仙，思骖玄龙飞上天。密函秘检事封禅，宛马驰来崧岳前。崧前独爱三树柏，锡以官名表殊特。至今犹说是将军，香叶屯云凝翠色。当时立心隘八埏，一举欲息昆崙颠。穷兵渎武事远略，此岂解有冲升缘。秋风辞哀萌晦早，王母桃花几回老。金茎瑞露成清泪，珠襦玉匣埋荒草。羡渠老寿在名山，驻龄弗藉文成丹。诙谐获听方朔论，侍从曾识枚皋颜。秃枝锐干如铜铁，傲雨凌霜古皮裂。地籁朝惊万壑风，精灵夜泣三更月。武皇不归时代迁，遗尔臃肿烟霞边。固疑孔桧颇相妒，且喜社栎能忘年。武侯庙废摧千丈，新甫之材闻斲丧。若论秦皇避雨松，雨松亦是平交行。","dynasty":"明代","title":"汉武帝将军柏歌"}
{"author":"李昌祺","content":"异缕何纤细，轻盈玉雪紑。鲛宫初织罢，海国远输来。捧拜荣恩赐，纫缝称体裁。微躯增照耀，被服愧非才。","dynasty":"明代","title":"谢赐西洋布"}
{"author":"李昌祺","content":"曾闻千仞岧峣顶，上有仙翁隐碧云。蕉叶懒挥尘自远，枫枝不悴景长温。丹光迸井清宵焕，雾气埋山白昼昏。积黛凝岚轇轕处，药炉茶臼至今存。","dynasty":"明代","title":"遐龄十景其五红崖叠翠"}
{"author":"李昌祺","content":"才逐商飙湿客襟，又过萧寺护松阴。清江乱渡低连水，红树轻笼懒作霖。扫叶僧惊迷去路，倚楼人讶失遥岑。晚来忽起长天外，顷刻浓遮日影沈。","dynasty":"明代","title":"和秋景韵二十首其三秋云"}
{"author":"李昌祺","content":"琳宫启森爽，荡荡寥阳天。神君司雷霆，见者皆肃然。翊卫俨六丁，陟降来群仙。空歌发遥唱，秘笈开洞玄。凤扶五老驾，龙骖列帝軿。造化非形求，道妙岂言传。希夷有像外，溟涬无始先。愿随郁罗翘，稽首太上前。","dynasty":"明代","title":"游朝天宫示同行道者"}
{"author":"李昌祺","content":"叶露晓瀼瀼，高丛绕砌傍。孤吟看不厌，只为解倾阳。","dynasty":"明代","title":"葵花"}
{"author":"李昌祺","content":"长避时人友鹤群，秦淮明月蒋山云。欣逢有道辞簪绂，赢得无家念子孙。湖海诗名今已著，烟霞癖性老仍存。忘年不是朋游少，知己惟应独有君。","dynasty":"明代","title":"寄致政彭太常永年三首其一"}
{"author":"李昌祺","content":"艮岳暮云表，夷山芳草边。河流浩荡向东注，缘树远近皆平川。梁园空旷萃森爽，桑畦麦垄相接连。那知城闉别有最佳处，泉甘石润殊幽偏。是谁心赏得真趣，柴门茇舍临漪涟。其中之人情高列仙，坐对崷崒卧听潺湲。声疑佩环振，势若虎兕骞。荆薪夜煮代粮糗，椰罂晓汲烹兰荃。初平徒劳牧紫烟，此地亦复如羊眠。或潴或泛长涓涓，绝胜庐阜千丈悬。拾遗偪侧朴陋只数椽，岂似兹室花竹妍。忆从垂绅正笏位八座，经济讵敢思归田。功成挂冠抛世缘，却寻旧隐萝自牵。一泓任教春雨涨，三重未怕秋风掀。已欣恳玉皇案，何妨笑拍洪崖肩。展公锦囊卷，写我瑶华篇。拟陪杖屦弄云月，洗耳清泠闻舜弦。","dynasty":"明代","title":"石泉茅屋歌为致仕赵尚书作"}
{"author":"李昌祺","content":"下方无计避浮名，且向空门话道情。久废琴书缘性懒，乍抛章绶觉身轻。山僧腊共双松古，野客心同片月清。亦欲断缘依法住，经函茗椀了馀生。","dynasty":"明代","title":"谪官后崇上人房话禅"}
{"author":"李昌祺","content":"蒲帆稳挂一舟轻，珍重高年事远征。飞絮游丝萦别恨，落花芳草黯离情。山中暂辍幽人社，辇下争传处士名。回望南云乡邑近，秋风江上笑相迎。","dynasty":"明代","title":"送王处士益安之京其二"}
{"author":"李昌祺","content":"笋舆度尽岭西东，不见梅花只见松。华扁空堂丞相庙，寒泉枯木梵王宫。云连瘴影峰峰别，水带春声涧涧同。无赖山桃并野杏，芳菲到处竞新红。","dynasty":"明代","title":"庾岭"}
{"author":"李昌祺","content":"行人冒晓霜，白简绣衣裳。复任辞三殿，观风动一方。秋林黄叶暗，春水碧芹香。杜子留遗迹，烦君访草堂。","dynasty":"明代","title":"送梁佥事还蜀二首其二"}
{"author":"李昌祺","content":"烈焰不容熄，玉石俱凋伤。宗社震荡中，大地多傍徨。国祚倏云移，成命真靡常。兴替虽有数，节槩焉可忘。明公倅大郡，派系分天潢。英气凌云霄，高操横秋霜。俎豆固所闻，军旅非所长。守土职攸重，固当死封疆。小君贤伉俪，秉志与颉颃。岂伊粉黛姿，乃有铁石肠。所以颠危际，赖之植三纲。精忠媲卞壸，庙貌俨相望。义比华嵩峻，名齐日月光。英魂在帝傍，时复临旧乡。何代烈士无，岂独张睢阳。","dynasty":"明代","title":"谒赵文节公祠堂"}
{"author":"李昌祺","content":"北涉南游二十霜，幻身重到赞公房。苔侵素壁松枝偃，独自焚香拜影堂。","dynasty":"明代","title":"重游龙济寺悼无为能上人"}
{"author":"李昌祺","content":"广陵城下暂维舟，谩向繁禧观里游。春日长林啼好鸟，暖烟芳草载骅骝。柳空隋树堤仍在，花落雷塘水自流。吊古不烦频感慨，琼花芍药总荒丘。","dynasty":"明代","title":"游扬州繁禧观"}
{"author":"李昌祺","content":"晓露湿芳英，骈开耻独荣。仙姿双弄玉，道韵两飞琼。人羡长偎倚，天令巧合并。鹊巢风化美，佳植固堪徵。","dynasty":"明代","title":"合欢牡丹三首应教作其三"}
{"author":"李昌祺","content":"布被当年友，嗟君更可怜。父兄嘉笃志，朋辈羡英年。早负穿杨誉，终酬折桂缘。学成宁落后，榜揭果居先。未对刘蕡策，旋挥祖逖鞭。裾从彤邸曳，书向石渠编。仕路方荣进，蛮邦遽斥迁。瘴生云滃墨，飓起浪掀船。地僻夷风陋，天遥气候偏。毒淫那易辟，性命竟难全。忍死留遗语，含冤入下泉。行囊题咏在，谪籍姓名蠲。弱子携家返，轻函载骨还。九京虽莫作，百韵或堪传。勿讶沦殊域，犹能返故阡。试观同谴者，亦有葬乌鸢。","dynasty":"明代","title":"挽族兄"}
{"author":"李昌祺","content":"竹树阴阴覆化城，白莲池水照人清。明朝又向红尘去，辜负垂杨百啭莺。","dynasty":"明代","title":"宿襟山寺"}
{"author":"李昌祺","content":"万遍千回捣未休，疏星凉月夜悠悠。酒醒空馆闻偏苦，老厌他乡听更愁。绡帐银屏霜气早，黄云白草塞垣秋。妾心已逐寒声碎，凭仗风吹到海头。","dynasty":"明代","title":"秋夜闻砧"}
{"author":"李昌祺","content":"紫髯别驾才气雄，好诗好画明且公。何人运思写动植，却使造化无全功。琅玕欹斜竹交翠，锦绮烂熳桃争红。联翩羽族竞来集，机忘意适雌兼雄。不闻清香哢啁唽，惟见细毳纷蒙茸。疾归奋翅斗轻快，闲宿敛翮俱从容。艳葩可折禽可笼，韶光都在图画中。飞鸣宿食总人力，荣悴开落非天工。方知世上有好手，笔端所至生春风。谛观此景似何处，高峰南北湖西东。买花载酒听啼鸟，老矣未得来相从。","dynasty":"明代","title":"富溪八景富其五题贰守费翎毛图"}
{"author":"李昌祺","content":"膴膴平原四望通，周遭官树覆崇墉。浮桥小市东西岸，乱石奔流上下洪。白鸟微茫疏雨外，青山明灭断云中。黄楼制作皆名笔，惟有滦城赋最工。","dynasty":"明代","title":"徐州"}
{"author":"李昌祺","content":"蓟门五月似新秋，易水金台王气浮。行在星辰环帝座，故人霄汉扈宸游。林桑叶尽春蚕老，庭树条空夏果收。良会未期成阔别，几回飞梦到瀛洲。","dynasty":"明代","title":"寄胡学士光太二首其一"}
{"author":"李昌祺","content":"布被当年友，嗟君更可怜。父兄嘉笃志，朋辈羡英年。早负穿杨誉，终酬折桂缘。学成宁落后，榜揭果居先。未对刘蕡策，旋挥祖逖鞭。裾从彤邸曳，书向石渠编。仕路方荣进，蛮邦遽斥迁。瘴生云滃墨，飓起浪掀船。地僻夷风陋，天遥气候偏。毒淫那易辟，性命竟难全。忍死留遗语，含冤入下泉。行囊题咏在，谪籍姓名蠲。弱子携家返，轻函载骨还。九京虽莫作，百韵或堪传。勿讶沦殊域，犹能返故阡。试观同谴者，亦有葬乌鸢。","dynasty":"明代","title":"挽族兄"}
{"author":"李昌祺","content":"宦况乡心共寂寥，秋蓬凉苇总萧萧。西风似欲留人住，吹得垂杨挽去桡。","dynasty":"明代","title":"北京送人南归二首其二"}
{"author":"李昌祺","content":"出镇名藩重，来朝异眷隆。残年将欲尽，知己忽相逢。泥淖梁园雨，埃尘艮岳风。旬宣如有暇，烦吊宋遗宫。","dynasty":"明代","title":"送周布政还河南"}
{"author":"李昌祺","content":"共是浮萍迹，偏怜鬓易新。江湖留滞久，朋旧别离频。试数中朝士，应多故里亲。莫嫌毡独冷，年纪政青春。","dynasty":"明代","title":"南京送高教授赴选其二"}
{"author":"李昌祺","content":"蹁跹一黄鹤，飞止弱水宫。青鸟戴胜使，侧目不相容。遂遗瑶池迹，远寄沧海踪。无心随鸿鹄，任尔摩层穹。","dynasty":"明代","title":"拟古十四首其八"}
{"author":"李昌祺","content":"漫浪江湖酒与诗，玉箫明月好襟期。老逢昭代承平日，生在元朝丧乱时。健翮不随黄鹄举，闲心惟有白鸥知。全归地下如公少，迢递南州重我思。","dynasty":"明代","title":"宋处士挽诗"}
{"author":"李昌祺","content":"雨意斑鸠唤，春光杜宇催。刚得相逢怎便回。陪。旋刍新酿醅。同欢会。饮乾休厮催。","dynasty":"明代","title":"金字经其一喜舍弟昌明至"}
{"author":"李昌祺","content":"雅淡嫌华丽。娇容原自媚。如何蓦地忽相逢，记。记。记。眉扫春山，裙拖秋水，柳腰纤细。默逗文园意。锦字凭谁寄。雨云幽会甚时谐，未。未。未。知共何人，翠帏深处，镇偎鸳被。","dynasty":"明代","title":"醉春风书所见"}
{"author":"李昌祺","content":"垒破频频旋补泥，双飞双语更双栖。雕梁虽贵茅檐稳，暮去朝来莫怨低。","dynasty":"明代","title":"村舍燕"}
{"author":"李昌祺","content":"东面风来，旋吹轻绿回梢上。眼儿才放。便做娇模样。到得成阴，早又花飘荡。隋堤望。和烟摇飏。人去愁相向。","dynasty":"明代","title":"点绛唇新柳"}
{"author":"李昌祺","content":"上帝萧台卫百灵，储皇拂曙醮群星。清都秘箓开云篆，白昼神雷掷火铃。晓露未乾珠树湿，天风微动宝花零。叨恩久在南宫里，长从銮舆幸冶亭。","dynasty":"明代","title":"驾幸朝天宫祭星之作"}
{"author":"李昌祺","content":"席有尘埃径有苔，旧时知己少曾来。多情独爱庭前菊，肯不羞贫岁岁开。","dynasty":"明代","title":"秋日对菊"}
{"author":"李昌祺","content":"江南故乡。山青水绿，竹翠松苍。年来旋把幽居创。菜圃禾场。看花访、黄家四娘，插秧倩、许宅三郎。忘官况。狂吟醉唱。退老白云庄。","dynasty":"明代","title":"满庭芳其五自述"}
{"author":"李昌祺","content":"萧萧斜日夕，肃肃悲风寒。涓涓苦泪滴，寂寂孤灯残。昔为比目鱼，今作独宿鸾。捐生下相从，一死谅非难。妾身岂足惜，老稚谁为看。节义古所重，贫寠敢不安。庶几泉路魂，瞑目少自宽。泰山或可移，海水亦有乾。惟应天上月，长照妾心肝。","dynasty":"明代","title":"蒋节妇"}
{"author":"李昌祺","content":"玉宇寥寥覆八垠，琉璃滑处不生尘。一痕新月梳浮黛，五色晴霞绣展茵。灵鹊有桥横碧落，仙槎无路泛青旻。夜深浓露多如雨，洗出银河一派新。","dynasty":"明代","title":"和秋景韵二十首其二秋天"}
{"author":"李昌祺","content":"树影轮囷日影微，槿花烂漫芷花稀。青蝇不畏儒衡扇，何处争来撩乱飞。","dynasty":"明代","title":"小窗夏日即景"}
{"author":"李昌祺","content":"弓剑巡荒徼，衣冠别上林。路经三峡险，人到百蛮深。枸酱谙夷俗，儿童解僰音。点苍山色古，道便一登临。","dynasty":"明代","title":"送张巡检之云南"}
{"author":"李昌祺","content":"水风萍末起。三庚乍退，新凉堪喜。玩竹吟翁，此日瑞呈弧矢。阿母亲来庆寿，赐玉液、清香滑美。端的延年却疾，颐神健体。快饮不敢推辞，试跪啜才吞，六尘如洗。换骨更形，只消数瓯而已。自是长生有分，便可在地仙班里。却说道，人中再谁如你。","dynasty":"明代","title":"玉漏迟庆表兄陈安行初度"}
{"author":"李昌祺","content":"明时自笑离群久，中岁仍伤送别频。暮雪梅花残臈酒，东风杨柳上京人。仲容年少青云早，杜牧才衰白发新。西抹东涂成昨梦，天涯空忆杏园春。","dynasty":"明代","title":"送李生赴会试"}
{"author":"李昌祺","content":"天语褒嘉百辟闻，升沈回首一时分。怜才误到刍荛质，万死难酬不世恩。","dynasty":"明代","title":"献陵挽歌其六"}
{"author":"李昌祺","content":"先生笃行士，小隐南麓边。芥视功与名，遗弃如浮烟。造门非俗流，问字皆英贤。室空长物无，匡床但青毡。世受静春学，潜心最精专。所以绝外慕，昕夕劳钻研。斯文诚在兹，乐矣卒岁年。海㝢忽鼎沸，群氓弄戈鋋。渠魁何狂愚，驰书敢相延。奋袂拂然起，仰首呼青天。谁为夺我志，清白世所传。洒然携琴剑，乐道鉴鱼鸢。从此勿相逼，清风激寒泉。当此丧乱际，三纲赖公全。磊落贞松姿，霜雪愈挺然。九京不可作，星日芳名悬。因诗寄深衷，叹息颓阳前。","dynasty":"明代","title":"阙题"}
{"author":"李昌祺","content":"西山秀矗碧芙蓉，浩劫天真宅此中。飞瀑倒悬清洒雪，层峦远耸翠摩空。珠林有树皆栖鹤，玉涧无泓不蛰龙。列缺蜚廉皆拥卫，綵云长绕万株松。","dynasty":"明代","title":"遐龄十景其一遐龄仙境"}
{"author":"李昌祺","content":"风雪当除夕，空营一榻孤。天涯悲舐犊，地下忆童乌。宁复衰颜壮，惟应泪眼枯。大灵如不妄，再拜谢玄夫。","dynasty":"明代","title":"己亥房山除夕营中作其四"}
{"author":"李昌祺","content":"水风萍末起。三庚乍退，新凉堪喜。玩竹吟翁，此日瑞呈弧矢。阿母亲来庆寿，赐玉液、清香滑美。端的延年却疾，颐神健体。快饮不敢推辞，试跪啜才吞，六尘如洗。换骨更形，只消数瓯而已。自是长生有分，便可在地仙班里。却说道，人中再谁如你。","dynasty":"明代","title":"玉漏迟庆表兄陈安行初度"}
{"author":"李昌祺","content":"缥缈大梵境，玉京何寥寥。空洞无色根，泛兮若浮飘。阳精镇朗耀，岂复知昕宵。熣灿丹霞中，浩歌白云谣。一听众缘息，再聆群累销。劫运自兹度，稽首登神霄。","dynasty":"明代","title":"洞章二首其一"}
{"author":"李昌祺","content":"柳暗花明禁禦春，宝图颁瑞示廷臣。云霞烨煜天光近，河汉昭回御墨新。秦甸已看来异兔，周郊又见出祥麟。太平嘉应多如雨，献颂何人笔有神。","dynasty":"明代","title":"二月二十六日钦颁天花祥云瑞光图至自北京并秦中所献玄兔余忝署礼部事陪百官致辞称贺退而有作"}
{"author":"李昌祺","content":"嵓壑幽栖者，閒情老不衰。露葵缘客折，晚稻约僧炊。苔径林风扫，松窗岭月窥。诗名兼逸兴，湖海万人推。","dynasty":"明代","title":"寄刘孟熙隐者"}
{"author":"李昌祺","content":"风厉群木落，菊萸涵露清。令辰届重九，促驾仍遐征。逡巡及僧舍，整拂尘冠缨。怀哉宋二苏，此地馀荒茔。石人俱摧仆，垄土相将平。趋祠拜遗像，祇荐陈芳馨。缅彼蛾眉山，西望千里程。兹丘亦何谓，云胡冒其名。徘徊盻林壑，恍若闻金声。感彼词垣仙，托此舍卫城。文章白日丽，忠槩秋霜明。徒令后来士，仰止生深情。","dynasty":"明代","title":"九日郏县小蛾眉山拜二苏先生墓"}
{"author":"李昌祺","content":"朝来朔雁带离声，腊尽洸河走浊冰。飞舞云山环近甸，微茫烟树见长陵。新传虎榜题刘晏，旧说龙门愧李膺。惟有相如才调美，每将词赋擅声称。","dynasty":"明代","title":"送刘生赴会试兼寄曾学士子棨"}
{"author":"李昌祺","content":"何年神物此中蟠，化作奇峰紫翠攒。水落树根犹半湿，泥沾花片未全乾。天东初日一轮近，陇上闲云万亩宽。最好连山皆白石，霶𩃱洗出玉鳞寒。","dynasty":"明代","title":"遐龄十景其八龙冈雨霁"}
{"author":"李昌祺","content":"染树初凝茜，连林渐积丹。露丛消黛色，霜片妒朱颜。菊避重阳艳，花羞二月殷。娥眉争拾取，题字寄人间。","dynasty":"明代","title":"红叶"}
{"author":"李昌祺","content":"落景照离筵，华音促别弦。老亲长日念，游子几时还。玉雪中郎贵，青春小阮贤。重来拾瑶草，迟尔五云边。","dynasty":"明代","title":"送周编修侄还文江"}
{"author":"李昌祺","content":"江汉维南纪，星辰近太微。地分方岳重，官到宪台稀。远水连秋阔，轻帆彻夜飞。人生骢马贵，好是绣为衣。","dynasty":"明代","title":"送王佥事之湖广"}
{"author":"李昌祺","content":"高楼无四邻，阑槛逼秋旻。创造怀先代，登临属后人。水云供远眺，山月共清贫。羡尔丘中士，云霄寄此身。","dynasty":"明代","title":"题世德楼"}
{"author":"李昌祺","content":"行尽天涯路，黔南尚几州。孤城藏万壑，残月在扁舟。剑阁云边断，巴江树杪流。两回经鸟道，应记旧曾游。","dynasty":"明代","title":"送王知州赴禄劝"}
{"author":"李昌祺","content":"刘子穷经处，柴门野水滨。俗人那可到，往哲自相亲。道在宁论命，家空不叹贫。幽栖如可遂，迟子结南邻。","dynasty":"明代","title":"寄刘三髦五首其一"}
{"author":"李昌祺","content":"吾爱刘公子，浑如汉士风。古心真自得，高操更谁同。绿水溪边舫，朱弦膝上桐。我惭簪组累，不得远相从。","dynasty":"明代","title":"寄刘三髦五首其二"}
{"author":"李昌祺","content":"濯足清潭里，移家碧涧边。非关傲轩冕，自是爱林泉。野鹤閒同往，溪云静与还。东山谢安石，何日起高眠。","dynasty":"明代","title":"寄刘三髦五首其三"}
{"author":"李昌祺","content":"才俊青云早，嗟君独出迟。宁甘身未达，不与世相知。霜月邻僧磬，凉风野客棋。怀人在天末，无地写幽思。","dynasty":"明代","title":"寄刘三髦五首其四"}
{"author":"李昌祺","content":"剡书多日下，犹卧碧山隈。只叹相如病，空淹贾谊才。窗虚云自宿，门掩鹤初回。好在禾川上，应愁驿骑催。","dynasty":"明代","title":"寄刘三髦五首其五"}
{"author":"李昌祺","content":"官槐凉露晓来收，之子含情解去舟。阁道千门开北阙，关河万里壮中州。月低高树重城晓，风漾微波太液秋。此去弹冠问知己，故人天上扈宸游。","dynasty":"明代","title":"送上舍之北京"}
{"author":"李昌祺","content":"长乐疏钟曙色催，千官扈跸出蓬莱。香飘辇路鸾舆至，日射天袍雉扇开。九域车书同盛典，两京词赋属雄才。从容得侍清闲宴，更捧南山万寿杯。","dynasty":"明代","title":"送同年曾侍讲扈从北行二首其一"}
{"author":"李昌祺","content":"玉宇寥寥覆八垠，琉璃滑处不生尘。一痕新月梳浮黛，五色晴霞绣展茵。灵鹊有桥横碧落，仙槎无路泛青旻。夜深浓露多如雨，洗出银河一派新。","dynasty":"明代","title":"和秋景韵二十首其二秋天"}
{"author":"李昌祺","content":"腊尽促归桡，离魂黯欲消。故园频在望，知己邈难招。灯火江村市，梅花野岸桥。行边怜寂寞，况值雨萧萧。","dynasty":"明代","title":"送人还永丰二首其二"}
{"author":"李昌祺","content":"空房不见款冬花，檐铎敲风日影斜。随意看来随意脱，绯袍那似佛袈裟。","dynasty":"明代","title":"重宿僧寺三首其三"}
{"author":"李昌祺","content":"绾雾纤纤指，凌波小小莲。春山银烛下，秋水玉尊前。舞袖鸳鸯锦，歌珠玳瑁筵。座间俱狎客，惟属杜樊川。","dynasty":"明代","title":"席上赠妓"}
{"author":"李昌祺","content":"春尽殽陵道，千山万木中。水声泉聒聒，云气雨濛濛。嫩草溪边石，幽禽树杪风。抱关黄发吏，宁解识终童。","dynasty":"明代","title":"过殽陵关"}
{"author":"李昌祺","content":"天语褒嘉百辟闻，升沈回首一时分。怜才误到刍荛质，万死难酬不世恩。","dynasty":"明代","title":"献陵挽歌其六"}
{"author":"李昌祺","content":"芳桂殒清秋，无人不泪流。通才今日少，遗恨几时休。苔藓碑三尺，楸梧土一丘。雁门前学士，地下与嬉游。","dynasty":"明代","title":"萧芳桂挽诗四首其一"}
{"author":"李昌祺","content":"客里那堪送客归，临分相对各依依。离亭酒尽人皆醉，故国书遥雁亦稀。斜日驿楼秋树暗，孤村僧舍暝钟微。武功秀色青如染，只好閒看静掩扉。","dynasty":"明代","title":"送人还安城"}
{"author":"李昌祺","content":"有形斯有影，物理固其常。我行尔必偕，我息尔乃藏。岂但相依附，实此同存亡。学仙非无术，却老亦有方。古称彭聃辈，其寿邈难量。于今竟安在，孰是长生乡。多君为余劝，兹道终杳茫。参苓且当止，莫若衔杯觞。","dynasty":"明代","title":"形答影"}
{"author":"李昌祺","content":"吾邦自昔产才英，画手如君艺更精。柱国少师题旧隐，经筵学士表新茔。优闲有兴诗兼酒，落魄无心利与名。犹记京华曾识面，白头回首故人情。","dynasty":"明代","title":"题萧于京卷"}
{"author":"李昌祺","content":"诚斋天潢尊，游艺妙通玄。名花擅国色，尽向毫端传。莹其冰玉洁，粲若云锦鲜，朵重干不弱，蒂比葩相联。红嫣白嫩孰可拟，二乔初嫁争芳妍。娉婷窈窕俱有倾世貌，浅颦轻笑并立偎香肩，含情含娇深自怜。绛杏绯桃总粗俗，掩面却走羞婵娟。始信摹写精，笔底造化全。能令欲拆未拆蕊，顷刻烂熳轩窗前。抽萌固弗藉雨露，赋质政尔烦丹铅。狂蜂窥图屡往返，痴蝶侧目频留连。从尔四序更迭开依然，写成便带长生缘。荣悴不许覆载专，伊谁承恩得之戚畹钱。焚香正冠再拜，展向素壁悬。方知运思巧，直夺真宰权，永为宝玩垂千年。","dynasty":"明代","title":"题并头牡丹图"}
{"author":"李昌祺","content":"芙蕖开清池，花叶相掩映。粲然薰风中，容色自娟静。莹同淑女姿，直类君子性。岂不念春华，荣悴分攸定。奈何徒征驰，竟日事奔竞。","dynasty":"明代","title":"拟古十四首其七"}
{"author":"李昌祺","content":"元运方全盛，公文擅大家。谨严真有法，悃愊信无华。故里祠堂废，荒阡墓碣斜。欲羞蘋藻荐，不敢驻行车。","dynasty":"明代","title":"过光州望马中丞墓"}
{"author":"李昌祺","content":"笋舆度尽岭西东，不见梅花只见松。华扁空堂丞相庙，寒泉枯木梵王宫。云连瘴影峰峰别，水带春声涧涧同。无赖山桃并野杏，芳菲到处竞新红。","dynasty":"明代","title":"庾岭"}
{"author":"李昌祺","content":"衣染缁尘鬓欲华，病身飘泊在天涯。角声吹断还乡梦，只到金陵不到家。","dynasty":"明代","title":"北京送人南归二首其一"}
{"author":"李昌祺","content":"有鸟有鸟海东青，羽仪戍削心性灵。奋身晴滚半空雪，举翮秋摩层汉星。皇仁诞敷被冰壑，物类随应踰沧溟。九霄振翼逐流电，千里转瞬追奔霆。饥来那暇闯林薮，宿处正欲投岩扃。神恬意定色鲜洁，麾之不去亦不惊。初疑稍迫必翔翥，徐呼亟下尤安宁。野夫耕耨岂庸此，时将奉馈亲藩庭。王虽甚爱弗敢蓄，荐诸丹扆输忱诚。想当胚腪潜孕秀，氤氲翕聚川原精。阴升阳降亭毒运，铅旋汞转英华凝。山都护巢雾气滃，木怪守树风威停。琼丸迸裂皬然出，月光灏采同晶荧。银河晃瀁濯奇质，玉露厌浥溥脩翎。坚刚劲爪铁铦利，蒙茸浅毳霜轻盈。体排疏花墨痕淡，目灿悬镜金睛明。皂雕固当逊豪逸，苍隼孰与争凭陵。耻擒狐兔猎梁苑，荣厕鸾鹄朝神京。绒绦絷足锦鞲臂，韦笼冒首朱衣擎。三司寅送拥冠盖，百骑肃导扬旃旌。岳祇袪尘敛氛祲，渎鬼挽舫浮清泠。在途扰驯态闲暇，入觐竦惕心屏营。窥觇未许贵官睹，哺饲先得虞人矜。至尊含笑锡盼顾，词臣献颂歌祥祯。上稀游畋既罕用，尔纵猛鸷何由呈。惟叨豢养毕微命，更辱卷轴留遗形。老拳谩誇潏水鹘，真骨徒诧绵州鹰。作诗纪瑞拜且祝，天子万寿王千龄。","dynasty":"明代","title":"题白海青图"}
{"author":"李昌祺","content":"灊郊亩亩皆稻田，大畦小疃相接连。先生豫为休退计，剩买百亩荒城边。仍将数亩搆书屋，扁以颐老争誇传。罢官拂袖便居此，肮脏肯受虚名缠。桃冠芒鞋紫竹杖，手版纳却轩车悬。青衿问奇定载酒，白足结社非逃禅。宁甘食力事耕耨，敢厌诲人抛简编。乘闲偶出值野叟，稼穑话久因忘还。向晚归家窗户暝，酒浆旋设灯初燃。芹羹炊香杂薯芋，絮被卧暖兼缯绵。方知随处有佳境，奚必镜水稽山妍。亲朋凋零故乡远，兹地卜筑应前缘。相期与君慎终始，恐是晚节稀能全。叩门昏夜得富贵，吁嗟有若乞丐然。但当益励固穷志，居易俟命从华颠。","dynasty":"明代","title":"题会乩邓宗经先生颐老庄"}
{"author":"李昌祺","content":"北涉南游二十霜，幻身重到赞公房。苔侵素壁松枝偃，独自焚香拜影堂。","dynasty":"明代","title":"重游龙济寺悼无为能上人"}
{"author":"李昌祺","content":"沟水斜通宫苑近，回廊遥接禁垣长。千层雉堞围黄屋，百啭莺声在绿扬。晓雾暖浮空翠色，春流晴泛落红香。无端景物皆佳兴，更爱钟山树郁苍。","dynasty":"明代","title":"书馆即景二首其二"}
{"author":"李昌祺","content":"东面风来，旋吹轻绿回梢上。眼儿才放。便做娇模样。到得成阴，早又花飘荡。隋堤望。和烟摇飏。人去愁相向。","dynasty":"明代","title":"点绛唇新柳"}
{"author":"李昌祺","content":"今夕犹常夕，如何倍忆家。二三千里道，四十五年华。贫有文章在，官无品秩加。遥知妻共女，愁坐卜灯花。","dynasty":"明代","title":"己亥房山除夕营中作其五"}
{"author":"李昌祺","content":"摇青曳绿汴河边，浓比征袍色更鲜。谩有柔条千万缕，如何不解系郎船。","dynasty":"明代","title":"杨柳枝其四"}
{"author":"李昌祺","content":"趍朝退北阙，吊古来西州。忠贞结缨处，松柏馀荒丘。萧条伯气歇，惨澹寒云浮。嗟哉晋多士，孰奋匡君谋。壸也真丈夫，毅然无匹俦。父子著伟烈，奸谀詟芳猷。英姿俨遗祠，信史芬馀休。疏钟冶城晚，落木秦淮秋。我来事蒐访，往迹犹可求。如何忠孝名，不在旷达流。诚知清谈高，宁执鄙吝优。同朝江左贤，颡泚徒怀羞。徘徊凝望久，日落长烟收。","dynasty":"明代","title":"冶城怀古"}
{"author":"李昌祺","content":"雪窗前元住虎丘，清致彷佛支远流。解将翰墨作游戏，写成兰石人争求。露花风叶含生色，楚畹移来屏几侧。乍见频看若可纫，初开半吐疑堪摘。润师戒行如秋霜，蒲团趺坐十笏房。根尘识想已云泯，色香声味都宜忘。兹图谩尔时时对，外物岂能为已累。毕竟阎浮世界空，直须悟逗真三昧。寒灰心地槁木形，妄缘幻质难缠萦。无兰无石亦无画，此是菩提最上乘。","dynasty":"明代","title":"题雪窗兰为济润上人"}
{"author":"李昌祺","content":"昔在南宫日，仙郎总俊髦。分符荣出牧，载笔忆联曹。身已朱幡贵，名犹粉署高。公馀频吊古，舣棹访临皋。","dynasty":"明代","title":"怀黄州滕太守"}
{"author":"李昌祺","content":"故园书信久荒凉，愁对西风见雁行。身在京华依魏阙，梦随潮信到钱塘。乍添老态经忧患，渐入中年易感伤。閒看白云惆怅久，不知清泪已沾裳。","dynasty":"明代","title":"舍弟客钱塘索家书写此示之"}
{"author":"李昌祺","content":"二妙翩翩最好辞，拜官同在白云司。一身多难凭谁问，三载离群独尔思。紫陌香尘联辔处，绛纱银烛候朝时。才名独数枚皋盛，肯把新题寄所知。","dynasty":"明代","title":"寄刑部李主事时勉周主事恂如"}
{"author":"李昌祺","content":"门巷少人来，闲阶长绿苔。石榴三五树，树树手亲栽。","dynasty":"明代","title":"官舍"}
{"author":"李昌祺","content":"久晴泥路足风沙，杏子生仁楝谢花。长是江南逢此日，满林烟雨熟枇杷。","dynasty":"明代","title":"小满日口号"}
{"author":"李昌祺","content":"帝城相见总相怜，忘却飘蓬谪宦边。官舍萧条秋雨里，乡音历落夜灯前。数株衰柳门常掩，几杵残钟客未眠。惟有多情天上月，清光迟尔到家圆。","dynasty":"明代","title":"送人还文江二首其二"}
{"author":"李昌祺","content":"辛勤雨垄复烟畴，醉卧槐阴石枕头。少小为农今老大，不曾骑马只骑牛。","dynasty":"明代","title":"洧川田翁"}
{"author":"李昌祺","content":"钟阜白云边，桥陵锁暮烟。圣谟真远矣，王气故依然。玉帛诸番会，金汤万世传。谁陈根本计，有力可回天。","dynasty":"明代","title":"舟过南京"}
{"author":"李昌祺","content":"盈虚往来。亡身为色，丧命因财。乖的罢了愚的在。莫笑痴騃。种地亩、动薅草莱，启轩窗、净扫尘埃。心无累。逍遥物外。且放好怀开。","dynasty":"明代","title":"满庭芳其十一自述"}
{"author":"李昌祺","content":"名藩共说广西东，比却中州势更雄。署列三司尊省宪，疆连五筦壮提封。承流宣化空惭我，易俗移风政赖公。无限相思山水隔，几时冠盖可相从。","dynasty":"明代","title":"寄同寅周布政"}
{"author":"李昌祺","content":"净明宫观轶浮埃，紫气丹光接上台。地夐难寻茅落处，天空犹想锦飞来。江湖孽去沈沦拯，沙井源通障遏开。鍊质仙岩应在此，不须东海访蓬莱。","dynasty":"明代","title":"遐龄十景其二玉隆仙府"}
{"author":"李昌祺","content":"溜亮语交交，闲枝且托巢。鹰鹯尚黄口，侧目在高梢。","dynasty":"明代","title":"莺"}
{"author":"李昌祺","content":"缥缈大梵境，玉京何寥寥。空洞无色根，泛兮若浮飘。阳精镇朗耀，岂复知昕宵。熣灿丹霞中，浩歌白云谣。一听众缘息，再聆群累销。劫运自兹度，稽首登神霄。","dynasty":"明代","title":"洞章二首其一"}
{"author":"李昌祺","content":"七泽三江通甫里，杨柳芙蓉照湖水。阊门过去是盘门，半掩珠帘画楼里。靡芜生遍鸳鸯沙，东风落尽棠梨花。馆娃香径走麋鹿，清夜鬼灯明绛纱。三高祠下东流续，真娘墓上风吹竹。西施去后屧廊倾，岁岁春深烧痕绿。","dynasty":"明代","title":"过吴门次萨天锡韵"}
{"author":"李昌祺","content":"昔与君结发，绸缪百年期。奈何届中道，而有死别离。相从固云易，九殒分所宜。残喘匪自惜，呱呱谁抱持。姆氏夙有训，敢或违天彝。明明夫子魂，泉下谅有知。少为张家妇，老作张家嫠。先姑炳遗烈，誓欲与等夷。他年树双表，大字旌门楣。","dynasty":"明代","title":"张节妇"}
{"author":"李昌祺","content":"春波拍岸平，双桨一舟轻。燕麦偏伤雨，莺花已负晴。荒亭徐孺宅，遗堞灌婴城。北去南来客，都缘利与名。","dynasty":"明代","title":"次洪都"}
{"author":"李昌祺","content":"秋雨浃旬月，积潦连平津。慨然理舟楫，访我族中人。相去实缅邈，悠悠隔冬春。同源既分流，万世本一身。驾言远相唁，讵敢辞艰勤。丘垄得洒扫，尊酌且复亲。虽未获久处，暂来亦所欣。感此迟莫年，再至恐无因。各愿爱体素，令德期日新。","dynasty":"明代","title":"送友人故乡访族"}
{"author":"李昌祺","content":"膴膴平原四望通，周遭官树覆崇墉。浮桥小市东西岸，乱石奔流上下洪。白鸟微茫疏雨外，青山明灭断云中。黄楼制作皆名笔，惟有滦城赋最工。","dynasty":"明代","title":"徐州"}
{"author":"李昌祺","content":"华亭当巽位，匪北与东南。新月纤悬夕，斜阳暝翳岚。秋声连地起，云影半空昙。红叶凋园柿，青林秀石楠。到门无吏迹，杂坐有农谈。茗椀惟孤啜，橙杯不独衔。芙蓉霜肃肃，杨柳露毵毵。晴雪鸥栖渚，腥风虎卧岩。耕夫朝就饷，过客暮停骖。孤夐天疑近，清高境不凡。谷深寒锁翠，溪阔暖浮蓝。养静闲情惬，居安逸兴耽。康强身懒杖，萧散发慵簪。暑退嫌藤簟，凉生怯葛衫。好书常在案，雄剑镇藏函。荣任他人取，幽宜我辈探。溪山聊寄傲，简牍贵研覃。名教真堪乐，禅机弗用参。虚心千个竹，直节数株杉。永夜长庚对，煌芒不可缄。","dynasty":"明代","title":"幽居"}
{"author":"李昌祺","content":"塞马啸悲风，旌旗惨澹中。卫青持左钺，李广在前锋。壮士俱亡命，朝廷重论功。将军承宠诏，天子锡新封。","dynasty":"明代","title":"拟唐塞下曲九首其七"}
{"author":"李昌祺","content":"沉忧如积痾，纡郁剧焚燎。深在膏肓间，异镜谅难照。往圣垂方书，万病皆有疗。独兹莫措手，浑沌无朕兆。尝闻达人言，扫涤酒其要。呼妻倒空罍，数斟饮辄釂。顿觉胸次豁，岂怀酗酣诮。颓然百虑忘，浊醪信为妙。","dynasty":"明代","title":"独酌有述"}
{"author":"李昌祺","content":"庐陵汉名县，黉舍当城南。粤从宋庆历，杰构何潭潭。穹碑泐学记，欧子亲题衔。所以富才彦，挺然皆梓杉。游歌我昔忝，遗经事穷探。英俊非不多，畏敬踰四三。子谟与德让，奋起师易庵。晨夕久薰炙，化雨深濡涵。王门职辅导，胄监峨弁簪。引之绝温润，钦止精研覃。之宜暨仲举，问学青于蓝。惜未及贵寿，早终四子咸。笃实若陈李，磊落俱奇男。雄藩佐邦伯，经筵进封函。就中最杰特，子钦文不凡。壁经世授受，道腴恣沉酣。聱牙古盘诰，同异互订参。他人悉窘步，君独行眈眈。翰林俊声著，粉署刑名谙。冰檗岂论苦，澹泊夙能甘。擿奸若风厉，谳狱同春含。譬之龙泉剑，光焰不可缄。契阔五六载，相思隔烟岚。追怀旧游地，几度联归骖。兹焉幸一会，壮志仍岩岩。胸襟豁湖海，论议森戈锬。藩臬诸钜公，招邀列罂墰。肥牲刺羊豕，佳味罗蛤蚶。鲙鲜旋烹鲫，醢美细脔䳺。玉棋圆叠蔗，金丸满堆柑。蔬茹剪霜韭，竹萌掘冬䈄。酒渴漱茗饮，齿寒嚼菹蘫。叨陪接几席，答问吐乡谈。清言霏玉雪，倾听我所贪。亹亹续弗绝，有如吐丝蚕。握手万里外，绸缪乐且湛。胡为又分袂，行李僮仆担。于时一阳复，两鬓风毵毵。东坡昔跋涉，渡海再迁儋。未久即见召，还朝貌逾傪。寂寥数百载，继武惟子堪。岁寒见松柏，大厦待楩楠。赋诗写缱绻，空言只增惭。情深觉词赘，此意谅余监。","dynasty":"明代","title":"别子钦刘同年"}
{"author":"李昌祺","content":"人子思亲意，悠悠镇不穷。常时瞻画像，每日想音容。幽显虽云异，精诚或可通。哀悰真罔极，长系寸心中。","dynasty":"明代","title":"永思堂三首其二"}
{"author":"李昌祺","content":"两株低亚小窗边，冷淡姿容夜更妍。露挹清香来枕上，月分疏影到帘前。郎官东阁应无梦，处士西湖景有缘。偏是年年冰雪里，孤根长自得春先。","dynasty":"明代","title":"爱梅轩"}
{"author":"李昌祺","content":"君家簪绂裔，群从玉连枝。游子龙头贵，中郎燕颔姿。双尊论久别，千里慰遐思。六一遗风在，怀哉百世师。","dynasty":"明代","title":"送人还永丰三首其一"}
{"author":"李昌祺","content":"靡靡秋日晏，凄凄霜露零。纷纷众卉悴，粲粲佳菊荣。我实幽居士，适此隐遁情。园林无来躅，窗户有馀清。床前一壶酒，满泛黄金英。长歌散襟颜，歌竟时自倾。颓然既就醉，此乐将不胜。微愿良易足，多技岂吾营。余生后彭泽，千载仰德馨。","dynasty":"明代","title":"题晚香堂二首其二"}
{"author":"李昌祺","content":"忆昔承欢日，沉思痛倍饶。梦魂劳夜夜，泪眼湿朝朝。儿鬓霜频积，亲茔树几凋。山夷河可塞，此恨未应销。","dynasty":"明代","title":"永思堂三首其三"}
{"author":"李昌祺","content":"渐老怯离乡，那堪道路长。病身愁北去，倦翮恋南翔。旅梦缘钟断，忧怀藉酒忘。低回愧江叟，白首钓鱼航。","dynasty":"明代","title":"庚戌三月三日服阕之京舟次吉水"}
{"author":"李昌祺","content":"离离霜树叶初乾，野色川容总带寒。猎马竞嘶腾逸足，鞲鹰快奋展修翰。黄芦洲外斜阳渡，红蓼湾头乱石滩。极目园林萧瑟甚，桂花飘尽菊花残。","dynasty":"明代","title":"和秋景韵二十首其四秋光"}
{"author":"李昌祺","content":"秋日凄以白，游子念归还。奉母载官舫，驾言还临川。王门岂不乐，所惜慈侍偏。况兹严亲在，家居垂莫年。温凉谨问候，子职愧久愆。今我幸具庆，而可各一天。故山有高堂，二老心所便。岂无一觞酒，跪劝当几前。敢谓美昼绣，庶用怡华颠。依依恋膝下，眷眷怀日边。重来勉尽瘁，移孝乃为贤。","dynasty":"明代","title":"送何教授奉母还临川且省其父"}
{"author":"李昌祺","content":"共是浮萍迹，偏怜鬓易新。江湖留滞久，朋旧别离频。试数中朝士，应多故里亲。莫嫌毡独冷，年纪政青春。","dynasty":"明代","title":"南京送高教授赴选其二"}
{"author":"李昌祺","content":"冬暖天晴霁。灿三星、居然在户，焕辉庭砌。照见堂前荆花树，一朵忽成双蒂。听花底、笙歌声沸。传道仙娥辞洞府，跨青鸾、喜会文章婿。态窈窕，容端丽。知郎早有凌云志。小科场、探花手段，好教先试。仍把风流京兆笔，巧画翠眉纤细。却慢慢、大登科第。况是妙年谐燕尔，且亲前、齐著斓斑戏。众喝采，好兄弟。","dynasty":"明代","title":"贺新郎新婚"}
{"author":"李昌祺","content":"旭日熹微散曙光，忽逢元日倍沾裳。久随尘土房山卒，曾厕烟霄粉署郎。蒲柳岂知浑易老，屠苏犹忆最先尝。惟馀一寸丹心在，绝似葵花只向阳。","dynasty":"明代","title":"庚子元日"}
{"author":"李昌祺","content":"宵衣才见坐明堂，忽报承云返帝乡。父老白头相对泣，馀生垂死待成康。","dynasty":"明代","title":"献陵挽歌其二"}
{"author":"李昌祺","content":"万遍千回捣未休，疏星凉月夜悠悠。酒醒空馆闻偏苦，老厌他乡听更愁。绡帐银屏霜气早，黄云白草塞垣秋。妾心已逐寒声碎，凭仗风吹到海头。","dynasty":"明代","title":"秋夜闻砧"}
{"author":"李昌祺","content":"雨意斑鸠唤，春光杜宇催。刚得相逢怎便回。陪。旋刍新酿醅。同欢会。饮乾休厮催。","dynasty":"明代","title":"金字经其一喜舍弟昌明至"}
{"author":"李昌祺","content":"宋家书院但空名，二水中分草树平。陵谷变来基亦废，野人耕处草还生。落花细雨文鱼上，残柳西风白雁鸣。临眺不堪怀往事，城头画角更凄清。","dynasty":"明代","title":"访鹭洲书院遗址"}
{"author":"李昌祺","content":"佛法无外无中边，无起无灭无斜偏。阎浮众生泡影然，聚散倏忽非牢坚。业风播荡苦海掀，流转沉溺畴能援。大雄世尊兴悯怜，慈悲为棹波心船。拯拔群类出盖缠，伊谁奉命司化权。三六开士相蝉联，涅槃不入住大千。人人变幻神通全，导迷诱昧息妄缘。白云枯木空岩前，蒲团宴坐禅宗禅。金环杖锡树杪悬，有时罗斋入九渊。珠宫贝阙长周旋，摩竭迎送惟擎拳。有时松下谈真诠，猿听虎侍纷后先。袈裟半着袒右肩，有时赤脚临奔川。所乘之筏汀芦编，万顷径度轻翩翩。我曾梦访石桥仙，宾头卢与论三玄。若餐沆瀣饮醴泉，百花茶香亲手煎。钵盂水满腾蜿蜒，觉来一室空云烟。只今回首知几年，虚名羁绊世事牵。也知维摩疾未痊，螺山上人绝荤膻。持画请施罗汉篇，展图谛视峰峦巅。十八尊内见两贤，双瞳深碧绿发鬈。项光闪烁顶相圆，细民举首仰视天。再拜求救苏颠连，上人戒律确且蠲。根尘识想俱泯捐，早成正觉坐青莲。梵释围绕龙象筵，应真此时恭执鞭。我言岂异佛口宣，亘亿万劫长流传。","dynasty":"明代","title":"题祖来上人罗汉图"}
{"author":"李昌祺","content":"梧桐新月照空床，纨扇西风泪数行。好梦只随钟共断，閒愁偏与夜争长。最怜牛女同今夕，却恨参商各异方。薄命盻盻并小小，料应不似我凄凉。","dynasty":"明代","title":"和秋景韵二十首其十九秋信"}
{"author":"李昌祺","content":"紫殿沈沈禁漏稀，金铺齐启掖垣扉。已知侧席求贤俊，讵料抡才到贱微。选榜乍题香墨湿，朝官初退软尘飞。南藩此去中州远，敢惮驱驰驷牡騑。","dynasty":"明代","title":"四月二十七日拜广西之除赋此志喜"}
{"author":"李昌祺","content":"异缕何纤细，轻盈玉雪紑。鲛宫初织罢，海国远输来。捧拜荣恩赐，纫缝称体裁。微躯增照耀，被服愧非才。","dynasty":"明代","title":"谢赐西洋布"}
{"author":"李昌祺","content":"暂息尘踪泯世缘，且留金地礼金仙。三生石湿垂萝雨，百衲衣薰煮茗烟。猛虎跑泉松户外，驯猿投果石龛前。春深绝顶人稀到，花落闲窗僧自禅。","dynasty":"明代","title":"游龙济寺"}
{"author":"李昌祺","content":"澹无组绂累，夙志爱林泉。挟册驱羝群，箕踞丛筱边。玩绎造芒芴，超遥谢蹄筌。微风延众籁，落日明长川。心景适相契，物我遽两捐。尔羊本非□，我书亦空诠。不写谷生博，画师无乃偏。执业虽各途，亡羊奚异旃。固知东陵愚，岂及西山贤。徇名与徇利，均死何后先。弃置且勿较，呼儿进杯棬。","dynasty":"明代","title":"题亡羊图"}
{"author":"李昌祺","content":"一径入青松，楼台峙化宫。雨深山果落，云去石床空。树老多巢鹤，潭清或见龙。上方禅寂地，暂得寄尘踪。","dynasty":"明代","title":"灵谷寺"}
{"author":"李昌祺","content":"浪逐虚名镇别离，凭君莫怪乞身迟。欲投组绶优游日，须及儿童长大时。世事已知閒是好，病躯况与懒相宜。黔娄已决归田计，白首耕锄定可期。","dynasty":"明代","title":"途中有怀寄内"}
{"author":"李昌祺","content":"土洞深沈土坑欹，田园枯旱废耕犁。一身馁困浑无力，犹上高梯剥树皮。","dynasty":"明代","title":"过张茅镇见饥民"}
{"author":"李昌祺","content":"南湖二月雨晴天，两两相随锦翼鲜。记得曾于何处见，桃花浪里钓船边。","dynasty":"明代","title":"桃花鸂??图二首其一"}
{"author":"李昌祺","content":"岁晏经新息，晨征念路遥。轻冰方尽合，残雪未全消。行客归心切，居民馁腹枵。停车徒自感，只合返渔樵。","dynasty":"明代","title":"经息县"}
{"author":"李昌祺","content":"百战功成初拜侯，貂蝉雉尾换兜鍪。丹青拟上麒麟阁，红粉空馀燕子楼。郿坞有金僧施得，平津无客妓来游。若教富贵兼难老，江水应须北向流。","dynasty":"明代","title":"悼贵人"}
{"author":"李昌祺","content":"天使下边州，青丝控紫骝。风云随节旆，雨露到毡裘。斜日羌城晚，微风塞草秋。壮心知未已，万里快重游。","dynasty":"明代","title":"送陈郎中重使西域十首其二"}
{"author":"李昌祺","content":"晓露湿芳英，骈开耻独荣。仙姿双弄玉，道韵两飞琼。人羡长偎倚，天令巧合并。鹊巢风化美，佳植固堪徵。","dynasty":"明代","title":"合欢牡丹三首应教作其三"}
{"author":"李昌祺","content":"上巳风光好，新晴物色妍。青山林下屋，绿水镜中船。节换榆烟火，花残谷雨天。壮游逢胜景，况觐五云边。","dynasty":"明代","title":"送人之京"}
{"author":"李昌祺","content":"药灶时烧榾柮。松庖日馔伊蒲。宁用雕盘镂俎。天寒岁暮。村村风雪黄芦。","dynasty":"明代","title":"天净沙其一"}
{"author":"李昌祺","content":"石角藤枝似瀼西，悬萝引蔓覆檐低。云来高树虚窗暗，春去深林好鸟啼。蛛网静粘飞絮雪，燕巢新补落花泥。碧山学士能相过，咫尺沧浪是浣溪。","dynasty":"明代","title":"春坊黄学士索赋刘缙草堂二首其二"}
{"author":"李昌祺","content":"帝城相见总相怜，忘却飘蓬谪宦边。官舍萧条秋雨里，乡音历落夜灯前。数株衰柳门常掩，几杵残钟客未眠。惟有多情天上月，清光迟尔到家圆。","dynasty":"明代","title":"送人还文江二首其二"}
{"author":"李昌祺","content":"沟水斜通宫苑近，回廊遥接禁垣长。千层雉堞围黄屋，百啭莺声在绿扬。晓雾暖浮空翠色，春流晴泛落红香。无端景物皆佳兴，更爱钟山树郁苍。","dynasty":"明代","title":"书馆即景二首其二"}
{"author":"李昌祺","content":"行李归期促，山川去路遥。疾风狂入夜，淫雨晦连朝。帆逐孤飞鸟，江通逆上潮。凭将栖遁意，乡国寄渔樵。","dynasty":"明代","title":"送人还永丰三首其二"}
{"author":"李昌祺","content":"秋鸿春燕各西东，回首天涯一病翁。晚岁悬车应愧我，明时揽辔最推公。才名未许张纲擅，清德惟期赵抃同。从此雪山知更重，群贤风裁两争雄。","dynasty":"明代","title":"寄龚廉使并虚谷佥宪"}
{"author":"李昌祺","content":"叶露晓瀼瀼，高丛绕砌傍。孤吟看不厌，只为解倾阳。","dynasty":"明代","title":"葵花"}
{"author":"李昌祺","content":"骊马紫金环，行行出玉关。悬河三寸舌，积雪万重山。旗影连云卷，弓弦向月弯。封侯儒者事，天子待君还。","dynasty":"明代","title":"送陈郎中重使西域十首其五"}
{"author":"李昌祺","content":"野寺远人烟，觚棱殿兀然。瓦垆双足折，土偶半身全。鸟去阶留篆，蜗藏壁带涎。阎浮俱苦海，何处可安禅。","dynasty":"明代","title":"郭外野寺"}
{"author":"李昌祺","content":"绾雾纤纤指，凌波小小莲。春山银烛下，秋水玉尊前。舞袖鸳鸯锦，歌珠玳瑁筵。座间俱狎客，惟属杜樊川。","dynasty":"明代","title":"席上赠妓"}
{"author":"李昌祺","content":"湘女祠前半夕晖，采芳纫佩志空违。年年绿遍东风里，肠断王孙去不归。","dynasty":"明代","title":"题兰其六"}
{"author":"李昌祺","content":"补之华光本同调，王冕专门独臻妙。当时叔雅亦知名，瑰奇总让吴兴赵。吴兴兄弟宋王孙，玉雪为骨冰为魂。只将翰墨自游戏，持缣请者空纷纭。此图先辨是谁画，不写霜晨写寒夜。片月疑明又未明，残英欲谢何曾谢。仙郎风度真独雄，乾坤气象蟠心胸。花开不用雪中探，坐对琼姿幽兴浓。","dynasty":"明代","title":"题梅图"}
{"author":"李昌祺","content":"楝花风过水平堤，两两林鸠屋上啼。因看青山门忘掩，浮云直到榻前栖。","dynasty":"明代","title":"赠太常张丞山水图十三首其四"}
{"author":"李昌祺","content":"冒雨趍唐县，蓬蒿已厌看。长途泥滑滑，平地水漫漫。枵腹流民馁，单衣稚子寒。抚巡兼劳徕，衰病敢求安。","dynasty":"明代","title":"雨中赴唐县"}
{"author":"李昌祺","content":"才名卓荦四贤同，进士诗人两萃公。周鼎殷彝推范古，天机云锦让虞工。江湖汗漫遗编在，风雅萧条大笔空。玉树琼枝那可见，閒花野草自青红。","dynasty":"明代","title":"读元杨仲弘诗"}
{"author":"李昌祺","content":"漫浪江湖酒与诗，玉箫明月好襟期。老逢昭代承平日，生在元朝丧乱时。健翮不随黄鹄举，闲心惟有白鸥知。全归地下如公少，迢递南州重我思。","dynasty":"明代","title":"宋处士挽诗"}
{"author":"李昌祺","content":"霢霂过芳园，枝枝积泪痕。色怜开处淡，香爱坠时闻。采倦蜂须湿，衔多鸟咮芬。东风解人意，吹片到衡门。","dynasty":"明代","title":"雨中桃花"}
{"author":"李昌祺","content":"下方无计避浮名，且向空门话道情。久废琴书缘性懒，乍抛章绶觉身轻。山僧腊共双松古，野客心同片月清。亦欲断缘依法住，经函茗椀了馀生。","dynasty":"明代","title":"谪官后崇上人房话禅"}
{"author":"李昌祺","content":"凤凰冈上閒原少，旧冢新坟次第排。黄壤岂能分贵贱，舆台将相一般埋。","dynasty":"明代","title":"经凤台门"}
{"author":"李昌祺","content":"帝城相见总相怜，忘却飘蓬谪宦边。官舍萧条秋雨里，乡音历落夜灯前。数株衰柳门常掩，几杵残钟客未眠。惟有多情天上月，清光迟尔到家圆。","dynasty":"明代","title":"送人还文江二首其二"}
{"author":"李昌祺","content":"杨柳阴阴虎踞关，离亭把酒送君还。到来建邺春将尽，归去文阳夏已残。客里有书惟寄雁，山中无树可栖鸾。分携已自伤怀抱，回首他乡别更难。","dynasty":"明代","title":"送艾秀才还文江三首其一"}
{"author":"李昌祺","content":"春满梁园，韶光媚、盛开桃李。清明过、数他花信，只今馀几。有客携书还故里，画船且向沙头舣。问此行、归去甚时来，明年里。征帆挂，离歌起。杯易尽，情难己。羡君家贤弟，列官风纪。更道翁能敦友爱，连枝同气称双美。想细君、笑听鹊声喧，门频倚。","dynasty":"明代","title":"满江红送陈佥事兄还乡"}
{"author":"李昌祺","content":"相望浑未远，相会竟难常。交态贫如故，离情醉暂忘。淮流通海近，丰树入云长。羡尔官非贱，横经汉祖乡。","dynasty":"明代","title":"送刘教谕还沛县"}
{"author":"李昌祺","content":"腊尽催行色，天涯起别愁。暮云遮雨湿，寒水带冰流。鸟道青骢马，乌台紫豸裘。汉廷诸俊彦，风裁范滂优。","dynasty":"明代","title":"送梁佥事还蜀二首其一"}
{"author":"李昌祺","content":"行人冒晓霜，白简绣衣裳。复任辞三殿，观风动一方。秋林黄叶暗，春水碧芹香。杜子留遗迹，烦君访草堂。","dynasty":"明代","title":"送梁佥事还蜀二首其二"}
{"author":"李昌祺","content":"迢递京华道，萧条岁晏时。江风寒酿雪，淮水夜流澌。远浦帆来小，残钟乌去迟。泷冈天下重，欧子有穹碑。","dynasty":"明代","title":"送人还永丰二首其一"}
{"author":"李昌祺","content":"腊尽促归桡，离魂黯欲消。故园频在望，知己邈难招。灯火江村市，梅花野岸桥。行边怜寂寞，况值雨萧萧。","dynasty":"明代","title":"送人还永丰二首其二"}
{"author":"李昌祺","content":"相逢疑是梦，乍见总堪怜。良会来天上，长贫在客边。青云违故旧，华发感流年。明发征帆去，依然各一天。","dynasty":"明代","title":"送邓宗经还永新训导二首其一"}
{"author":"李昌祺","content":"十载留京国，三年别故人。贾生犹未达，郑老尚居贫。灯火黉宫夕，菰蒲野水春。谁知他域别，凄断更伤神。","dynasty":"明代","title":"送邓宗经还永新训导二首其二"}
{"author":"李昌祺","content":"见说昆山县，孤城在水乡。汐潮通海近，云树接吴长。夏暑圩田熟，秋阴学舍凉。年年春色里，桃杏烂宫墙。","dynasty":"明代","title":"寄萧教谕三首其一"}
{"author":"李昌祺","content":"县斋蒲苇里，鸥鹭与相亲。众水春环舍，孤峰晚对人。海鲜便久客，儒服称閒身。肯念同袍者，缄书莫厌频。","dynasty":"明代","title":"寄萧教谕三首其二"}
{"author":"李昌祺","content":"身名俱未达，朋旧故应疏。多病惟高枕，何人慰索居。纵鳞思旷野，疲马倦长途。谁似儒官好，优游翰与觚。","dynasty":"明代","title":"寄萧教谕三首其三"}
{"author":"李昌祺","content":"三年流落别南宫，旧事新来总不同。清世未容辞组绶，病身宁想到方蓬。趋朝又注金门籍，待漏初闻紫禁钟。自幸为郎叨载笔，却怜执戟汉扬雄。","dynasty":"明代","title":"复职再至南官旧署"}
{"author":"李昌祺","content":"秋日凄以白，游子念归还。奉母载官舫，驾言还临川。王门岂不乐，所惜慈侍偏。况兹严亲在，家居垂莫年。温凉谨问候，子职愧久愆。今我幸具庆，而可各一天。故山有高堂，二老心所便。岂无一觞酒，跪劝当几前。敢谓美昼绣，庶用怡华颠。依依恋膝下，眷眷怀日边。重来勉尽瘁，移孝乃为贤。","dynasty":"明代","title":"送何教授奉母还临川且省其父"}
{"author":"李昌祺","content":"修竹傲冬雪，崇桃媚春阳。刚柔既殊性，艳冶宁联芳。画工未必知物理，强写清标伴妍美。气味原来自不同，枝柯讵肯轻相倚。翛然凤尾静且幽，下视靡蔓皆庸流。贞姿岂作俗花友，直节终非凡卉俦。回首韶华易枯槁，雨折风飘委泥潦。憔悴空怜曩日荣，妖娆宁复前时好。此君依旧挺长竿，四季皆宜夏更寒。万紫千红零落尽，青青还与报平安。","dynasty":"明代","title":"题夹竹桃花图"}
{"author":"李昌祺","content":"荒原漠漠一茅茨，野老相迎半白髭。道上尘埃埋马足，檐间窗牖翳蛛丝。平坡莫辨袁安冢，老树空传李愬祠。极目黄蒿兼白苇，令人慷慨起遐思。","dynasty":"明代","title":"宿汝南田舍"}
{"author":"李昌祺","content":"银盘端正挂瑶天，灏气寒光两斗妍。白鹤仪鸾成恍惚，黄尘清水叹更迁。五行秀淑兹山聚，百种祯祥此地全。应与三仙同不老，坐看兔魄谩亏圆。","dynasty":"明代","title":"遐龄十景其九鸾冈秋月"}
{"author":"李昌祺","content":"柳暗花明禁禦春，宝图颁瑞示廷臣。云霞烨煜天光近，河汉昭回御墨新。秦甸已看来异兔，周郊又见出祥麟。太平嘉应多如雨，献颂何人笔有神。","dynasty":"明代","title":"二月二十六日钦颁天花祥云瑞光图至自北京并秦中所献玄兔余忝署礼部事陪百官致辞称贺退而有作"}
{"author":"李昌祺","content":"夙有山水癖，已忘天路游。屏迹衡门下，爱此松石幽。青松荫我屋，白石临溪流。逍遥曳藜杖，抚玩舒烦忧。老农解吾意，负榼远见投。忻然笑相命，且共饮数瓯。倦即憩石坐，时还抚松讴。尽此一日乐，明日非吾谋。醉眠松下石，孰谓此生浮。","dynasty":"明代","title":"松石间意轩"}
{"author":"李昌祺","content":"渐老怯离乡，那堪道路长。病身愁北去，倦翮恋南翔。旅梦缘钟断，忧怀藉酒忘。低回愧江叟，白首钓鱼航。","dynasty":"明代","title":"庚戌三月三日服阕之京舟次吉水"}
{"author":"李昌祺","content":"粉署政闲聊自怡，运毫濡墨写竹枝。宋时二子谁最好，今日诸公君独奇。露梢风叶新图里，丛色翛翛紫鸾尾。郎官醉笔扫将成，上舍高情得之喜。明窗净几绝纤埃，袅袅长竿若可裁。白昼闲将堂上挂，丹山定有凤飞来。","dynasty":"明代","title":"陈上舍所藏蔡主事墨竹"}
{"author":"李昌祺","content":"桂林绕郡皆奇观，胜槩登临此更多。五筦云山连越巂，百蛮溪水汇牂牁。籓垣愧乏涓埃补，岁月真成漫浪过。只把新诗当遗爱，他年留与野人歌。","dynasty":"明代","title":"桂籓城楼"}
{"author":"李昌祺","content":"閒居寡人事，逍遥步里中。风霜凋众卉，独荣见孤松。南山忽在眼，佳菊亦成丛。欣然纵游眺，况兹年岁丰。幸有盈瓶酒，酬劝偕老农。醉来多奇趣，岂必丝与桐。","dynasty":"明代","title":"渊明图"}
{"author":"李昌祺","content":"淮水寒潮起暮云，纷纷离思不堪论。都门不闭还乡梦，昨夜分明到故园。","dynasty":"明代","title":"送人还乡"}
{"author":"李昌祺","content":"金陵无数好台亭，临眺偏宜此处登。江汇海门诸水黑，天连秋浦九华青。云旂昼下瑶坛静，石髓春香玉洞扃。凤想鸾情霄汉表，不妨暂借赤栏凭。","dynasty":"明代","title":"再用前韵柬前人二首其二"}
{"author":"李昌祺","content":"往年采玉于阗东，今年采玉昆山中。近来苦难得白璧，荆珉燕石常相逢。世无明眼非无玉，水苍玄英委空谷。何限瑰奇不见知，岂独骊珠混鱼目。君不见琥璜在璞未琢磨，云谁识之古卞和。","dynasty":"明代","title":"送刘教谕裔关西考试采玉之行"}
{"author":"李昌祺","content":"烈焰不容熄，玉石俱凋伤。宗社震荡中，大地多傍徨。国祚倏云移，成命真靡常。兴替虽有数，节槩焉可忘。明公倅大郡，派系分天潢。英气凌云霄，高操横秋霜。俎豆固所闻，军旅非所长。守土职攸重，固当死封疆。小君贤伉俪，秉志与颉颃。岂伊粉黛姿，乃有铁石肠。所以颠危际，赖之植三纲。精忠媲卞壸，庙貌俨相望。义比华嵩峻，名齐日月光。英魂在帝傍，时复临旧乡。何代烈士无，岂独张睢阳。","dynasty":"明代","title":"谒赵文节公祠堂"}
{"author":"李昌祺","content":"神情秋水态春云，菽粟甘腴布帛温。菊径秋风陶栗里，柴门落日杜羌村。鸾歌凤吹排空远，蚓窍蝇声到处喧。纵有黄金那可铸，寥寥骚雅向谁论。","dynasty":"明代","title":"读元进士李祁云阳集"}
{"author":"李昌祺","content":"永夕少微坠，伊人亦长捐。萧条薤露歌，祖行出荒阡。遗骸寄空木，逝魄归穷泉。有生谅必死，自古莫不然。矧兹得高寿，况乃归其全。瞑目可无憾，苟生真足怜。鄙哉学仙子，服食希遐年。","dynasty":"明代","title":"金溪邓处士挽诗"}
{"author":"李昌祺","content":"吾闻蓬莱山，其上玉为宫。蟠桃九千丈，特种瑶池东。万年柯长翠，累䙫花始红。夜守命列缺，昼卫驱丰霳。仍经历劫实乃熟，烂然肤色丹朱红。龟台阿母持啖汉武帝，此后旷世想像何曾逢。辛侯前身疑赤松，清宵神游谒真境，拜乞拟驻慈亲容。不学方朔偷，诚恳亦见从。果蒙仙赐遽惊悟，起视已在高堂中。鲜凝霞浆湛晓露，新绚云彩辉晴虹。焚香跪擎奉母食，食之灵液流心胸。形质肉骨都换精华融，发如黑漆颜如童。双目烱两耳聪，徒誇延龄九还七返功。才登八旬直至百岁寿未穷，荣膺恩命更进夫人封，后天而老乘飞龙。","dynasty":"明代","title":"蟠桃歌寿辛太安人八十"}
{"author":"李昌祺","content":"浮黎始上青，浩气长空濛。溟涬窈无朕，端倪那可穷。梵川玉虚界，不与诸天同。群仙时遨游，翳凤驾赤龙。年寿罔有极，莫能测其终。泛咏黄云里，肃侍弥罗宫。","dynasty":"明代","title":"洞章二首其二"}
{"author":"李昌祺","content":"行尽天涯路，黔南尚几州。孤城藏万壑，残月在扁舟。剑阁云边断，巴江树杪流。两回经鸟道，应记旧曾游。","dynasty":"明代","title":"送王知州赴禄劝"}
{"author":"李昌祺","content":"玉宇寥寥覆八垠，琉璃滑处不生尘。一痕新月梳浮黛，五色晴霞绣展茵。灵鹊有桥横碧落，仙槎无路泛青旻。夜深浓露多如雨，洗出银河一派新。","dynasty":"明代","title":"和秋景韵二十首其二秋天"}
{"author":"李昌祺","content":"疏林过微雨，绿叶当窗垂。缅彼古仙者，秘言良难窥。昼观探其赜，中夜梦见之。玉色龙凤质，金章鸾鹤姿。称云瑕丘仲，亹亹示端倪。玄理贯而彻，素心欣以怡。伊余烟霞性，早岁慕无为。惊悟但虚室，飙轮那可追。","dynasty":"明代","title":"读道书作"}
{"author":"李昌祺","content":"疏疏芦苇野鸥飞，远水茫茫一掉归。雨过山田收早稻，凉生客舍感秋衣。江村露冷蛩声急，楚泽天清雁影微。白发难兄如见问，为言空忆故山薇。","dynasty":"明代","title":"送艾秀才还文江三首其二"}
{"author":"李昌祺","content":"剖开洪蒙奠清浊，汇为湖江峙为岳。四方环列独崧尊，气压中州势磅礴。众峰摩云排玉笋，晓翠夕霏纷错落。储祥蕴秀产英贤，捍患禦灾司善恶。累朝褒崇载祀典，宝幡天香照林壑。重门秘殿俨深邃，孔盖长旂下寥廓。怜斯县小壤田瘠，加以旱乾沟浍涸。我斋致祷竭寸忱，讵意昭孚类期约。飞廉霹雳咸听命，甘澍既倾炎暑却。顿令凶荒转丰稔，复使愁忧成笑乐。微衷曷以答神贶，跽荐溪泉羞杜若。宇宙升平庙貌新，万古千秋镇伊洛。","dynasty":"明代","title":"祷雨中岳有应赋此以答神贶"}
{"author":"李昌祺","content":"怕倾盆。要倾盆。伞笠都无强出门。满身泥水痕。行厌闻。坐厌闻。溜响从朝达夜分。聒聋双耳根。","dynasty":"明代","title":"长相思其二春雨"}
{"author":"李昌祺","content":"不为长贫谩自悲，年来镜里觉颜衰。殊方失路逢今日，故国投簪定几时。池草谩成清夜梦，庭花空见紫荆枝。凌云壮气消磨尽，只有丹心似露葵。","dynasty":"明代","title":"春日忆诸弟"}
{"author":"李昌祺","content":"双亲久沦逝，遗榇空山藏。岁月谅已远，抚昔增感伤。仪刑渺何之，想像空徬徨。悠悠人子心，沈痛何时忘。虚亭纵遥览，竹树森微茫。轻云敛还舒，列岫纷低昂。岩松布清阴，溪艇浮沧浪。骋望极遐旷，白首在异乡。邈兹九京隔，慨叹徒深长。行行更回顾，泪下沾衣裳。","dynasty":"明代","title":"林亭远眺卷"}
{"author":"李昌祺","content":"寂历容台署，高吟逸兴生。泉香春井溢，钟断夜堂扃。清漏随风度，流云傍月行。暂来犹爱此，住久转忘情。","dynasty":"明代","title":"郊祀斋宿彭太常永年公署二首其一"}
{"author":"李昌祺","content":"羽林千骑拥旌旄，六出飞花点绣袍。玄武旂翻香雾暖，苍龙阙倚卿云高。蓬莱御气浮春树，泰畤祠光绚露桃。天陛两曾分祼献，独惭无颂拟王褒。","dynasty":"明代","title":"大祀雪霁之作次周编修韵二首其一"}
{"author":"李昌祺","content":"渐老怯离乡，那堪道路长。病身愁北去，倦翮恋南翔。旅梦缘钟断，忧怀藉酒忘。低回愧江叟，白首钓鱼航。","dynasty":"明代","title":"庚戌三月三日服阕之京舟次吉水"}
{"author":"李昌祺","content":"沛中才子容台客，半世经行遍南北。去年随驾猎长杨，今岁从征破残贼。从征还得侍青油，中军帐前参密谋。盾上频看草文檄，军前屡见获俘酋。梁侯邓簿皆同调，对酒筵开能谑笑。綵笔宵成露布辞，紫泥晓下班师诏。论功大将画麒麟，先数风流幕下宾。豸冠行拜劳还宠，乌府仍称献纳臣。","dynasty":"明代","title":"送刘博士从征交趾并贻梁御史邓主簿"}
{"author":"李昌祺","content":"残历惟馀晦，殊乡又遇春。壮怀灰共冷，衰鬓雪争新。颇觉逢迎懒，徒思引退频。自缘忘物我，何用辨玒珉。","dynasty":"明代","title":"立春日作"}
{"author":"李昌祺","content":"清砧兼落叶，总是别离情。去路千程远，归舟一叶轻。秋云连树暗，寒日映川明。亦有沧浪兴，何时共濯缨。","dynasty":"明代","title":"送陈生归吉水赤岸二首其一"}
{"author":"李昌祺","content":"暂息尘踪泯世缘，且留金地礼金仙。三生石湿垂萝雨，百衲衣薰煮茗烟。猛虎跑泉松户外，驯猿投果石龛前。春深绝顶人稀到，花落闲窗僧自禅。","dynasty":"明代","title":"游龙济寺"}
{"author":"李昌祺","content":"九重辞凤阙，千骑度龙荒。宝剑悬秋水，珠袍照雪霜。泉源随地少，沙碛亘天长。人羡皇华使，谁知粉署郎。","dynasty":"明代","title":"送陈郎中重使西域十首其一"}
{"author":"李昌祺","content":"吾观日与月，乃是阴阳精。彼升此攸降，循环有常经。万方仰临照，元良则其明。离躔遂晦蚀，惟辟修德刑。玄象虽缅邈，人当思戒惩。","dynasty":"明代","title":"拟古十四首其二"}
{"author":"李昌祺","content":"岁晏经新息，晨征念路遥。轻冰方尽合，残雪未全消。行客归心切，居民馁腹枵。停车徒自感，只合返渔樵。","dynasty":"明代","title":"经息县"}
{"author":"李昌祺","content":"梦春草，春草满池塘，谢子空含泪，王孙几断肠。梦春草，春草池塘满，丽日友于情，悲风死生感。梦草转堪哀，繁霜一夕来。凋零馀片叶，憔悴只枯荄。他人梦草得好句，我梦草悲紫荆树。少年梦草已伤情，老来梦草骨亦惊。几回枕上睡初觉，残夜孤鸿不忍听。","dynasty":"明代","title":"朱纪善梦草轩"}
{"author":"李昌祺","content":"不辞千里问庭闱，綵服如何又远违。新雁近随秋共至，故园遥喜客初归。空林向晚鸦争集，衰柳惊风叶乱飞。应愧殊方飘泊久，看云送别总沾衣。","dynasty":"明代","title":"送刘生还乡"}
{"author":"李昌祺","content":"两行官树昼阴浓，吏散长廊退食钟。忽见飞来杨柳絮，始知春色八分空。","dynasty":"明代","title":"紫薇堂独坐二首其二"}
{"author":"李昌祺","content":"青春载酒立鳌峰，两扈宸游看会同。日暖云旂翻白𤢟，月寒天阙倚苍龙。闲庭幽草芊绵绿，别苑飞花淡荡红。侍从词臣多似雨，长卿作赋独能工。","dynasty":"明代","title":"寄同年曾学士子棨"}
{"author":"李昌祺","content":"爱闲长日掩衡门，懒步芳阶惜藓痕。百岁光阴将大半，一年春色又平分。梨花开到檐前蕊，蒲草青回石上根。永乐初科逢此日，三场正试礼闱文。","dynasty":"明代","title":"庚戌花朝"}
{"author":"李昌祺","content":"几阵参差度驿楼，嗈嗈肃肃下沧洲。凉波挽共鸳鸯浴，烟渚晴随鹄鹭游。远去解传边使信，冥飞恐堕弋人谋。蓼花菰米潇湘岸，饱食何妨伴野鸥。","dynasty":"明代","title":"和秋景韵二十首其二十秋雁"}
{"author":"李昌祺","content":"穷巷寂无邻，青灯共故人。远声霜下磬，孤影客边身。露冷蛩相吊，庭寒月自亲。殷勤一瓢酒，更与话酸辛。","dynasty":"明代","title":"喜张进士叔豫见宿旅舍"}
{"author":"李昌祺","content":"海霞红吐散天香，艳态娇恣压众芳。岁岁殷勤分百朵，东风回首断人肠。","dynasty":"明代","title":"题牡丹其二"}
{"author":"李昌祺","content":"绾雾纤纤指，凌波小小莲。春山银烛下，秋水玉尊前。舞袖鸳鸯锦，歌珠玳瑁筵。座间俱狎客，惟属杜樊川。","dynasty":"明代","title":"席上赠妓"}
{"author":"李昌祺","content":"三年流落别南宫，旧事新来总不同。清世未容辞组绶，病身宁想到方蓬。趋朝又注金门籍，待漏初闻紫禁钟。自幸为郎叨载笔，却怜执戟汉扬雄。","dynasty":"明代","title":"复职再至南官旧署"}
{"author":"李昌祺","content":"濛濛香雾散轻寒，翠瓦光凝渐欲乾。乍暖莺声偏好听，初晴树色最宜看。钟山云近浮双阙，金水波明照百官。犹记粉闱通籍日，文华几度候鸣銮。","dynasty":"明代","title":"东华春望次周编修韵"}
{"author":"李昌祺","content":"凉飙振庭树，殒星当前除。伊人此遐逝，敛衽归玄庐。翩翩丹旐扬，祖行在须臾。衣冠閟重泉，体魄寄荒墟。浮生虽有尽，令德谅不渝。没世苟无述，百年复何如。梁鸿凛遗烈，千载与之俱。","dynasty":"明代","title":"梁处士挽诗一首"}
{"author":"李昌祺","content":"谙尽条桑与艺麻，岂知城市有繁华。年年看得蚕丝熟，不入贫家入富家。","dynasty":"明代","title":"田妇"}
{"author":"李昌祺","content":"能言鹦鹉闭金笼，争似钩辀野树中。赢得人嫌生性拙，梨云影里立东风。","dynasty":"明代","title":"梨花锦鸠图二首其二"}
{"author":"李昌祺","content":"六根变幻苦萦缠，道长魔高自昔然。倘使飞升容易得，世间谁不是神仙。","dynasty":"明代","title":"题道士黄宇中小景其六"}
{"author":"李昌祺","content":"天使下边州，青丝控紫骝。风云随节旆，雨露到毡裘。斜日羌城晚，微风塞草秋。壮心知未已，万里快重游。","dynasty":"明代","title":"送陈郎中重使西域十首其二"}
{"author":"李昌祺","content":"雪中归雁带离声，且共清尊慰别情。周室群僚尊柱史，汉家多士重廷评。洸河冻解流澌下，蓟野春回细草生。此去定应司献纳，丹心长向北辰倾。","dynasty":"明代","title":"送胡御史迁评事考满赴北"}
{"author":"李昌祺","content":"刘子穷经处，柴门野水滨。俗人那可到，往哲自相亲。道在宁论命，家空不叹贫。幽栖如可遂，迟子结南邻。","dynasty":"明代","title":"寄刘三髦五首其一"}
{"author":"李昌祺","content":"斜日轻烟水渺茫，鹡鸰相对立莲房。吴侬只爱吴中好，彭越蝤蛑使斗量。","dynasty":"明代","title":"秋塘鹡鸰图二首其一"}
{"author":"李昌祺","content":"艮岳暮云表，夷山芳草边。河流浩荡向东注，缘树远近皆平川。梁园空旷萃森爽，桑畦麦垄相接连。那知城闉别有最佳处，泉甘石润殊幽偏。是谁心赏得真趣，柴门茇舍临漪涟。其中之人情高列仙，坐对崷崒卧听潺湲。声疑佩环振，势若虎兕骞。荆薪夜煮代粮糗，椰罂晓汲烹兰荃。初平徒劳牧紫烟，此地亦复如羊眠。或潴或泛长涓涓，绝胜庐阜千丈悬。拾遗偪侧朴陋只数椽，岂似兹室花竹妍。忆从垂绅正笏位八座，经济讵敢思归田。功成挂冠抛世缘，却寻旧隐萝自牵。一泓任教春雨涨，三重未怕秋风掀。已欣恳玉皇案，何妨笑拍洪崖肩。展公锦囊卷，写我瑶华篇。拟陪杖屦弄云月，洗耳清泠闻舜弦。","dynasty":"明代","title":"石泉茅屋歌为致仕赵尚书作"}
{"author":"李昌祺","content":"离弦兼楚调，忍向醉时闻。连岁长为客，他乡更别君。鸥波明夕照，雁字写秋云。迢递还乡梦，相随过海门。","dynasty":"明代","title":"送人南归四首其一"}
{"author":"李昌祺","content":"结宇汴城闉，开门见市人。轮蹄连旦暮，烟火杂军民。向闹寻閒处，随缘寄幻身。凡心如未泯，林壑亦埃尘。","dynasty":"明代","title":"题陈道士处静轩其二"}
{"author":"李昌祺","content":"淮水寒潮起暮云，纷纷离思不堪论。都门不闭还乡梦，昨夜分明到故园。","dynasty":"明代","title":"送人还乡"}
{"author":"李昌祺","content":"世运沧桑改，公名汗简留。六军怜骇散，四海竟横流。徒屈英雄策，空遗社稷忧。浮光垂白叟，仍解说才猷。","dynasty":"明代","title":"怀元进士龚友孚"}
{"author":"李昌祺","content":"久矣厌流俗，稍与世背驰。癖性爱松菊，并植当轩墀。幽居无他玩，雅好良在兹。清风忽然至，天籁鸣参差。凉露晓厌浥，众蕊含华滋。顾渠岁寒物，自与静者宜。不形丁生梦，聊咏陶翁诗。养拙茅檐下，过此非所期。","dynasty":"明代","title":"题松菊堂卷"}
{"author":"李昌祺","content":"粉署政闲聊自怡，运毫濡墨写竹枝。宋时二子谁最好，今日诸公君独奇。露梢风叶新图里，丛色翛翛紫鸾尾。郎官醉笔扫将成，上舍高情得之喜。明窗净几绝纤埃，袅袅长竿若可裁。白昼闲将堂上挂，丹山定有凤飞来。","dynasty":"明代","title":"陈上舍所藏蔡主事墨竹"}
{"author":"李昌祺","content":"月华清淡露华零，喔喔鸡声轿上听。争似钓鱼船底睡，芦花被暖酒初醒。","dynasty":"明代","title":"晓行"}
{"author":"李昌祺","content":"海上归来牖下终，去时同伴葬辽东。重泉莫叹桐棺薄，玉匣籧篨等是空。","dynasty":"明代","title":"悼王翁二首其二"}
{"author":"李昌祺","content":"杨家矍铄双翁媪，平生快活无烦恼。中男颇解尽欢娱，拜跪膝边颜色好。开封百物价直低，寻常剩有豚与鸡。鲜鳞嫩菜好柿栗，贩来都聚隅头西。买归为具罗盘饤，药室香凝春昼静。满斟政喜瓮方深，迭劝岂愁瓶屡罄。况逢禾麦丰登年，饭炊稻米衣装绵。颐老惟知足嬉笑，安居但愿忘忧煎。随缘供养竭医赀，且乐清贫慎勿辞。不见巷南富豪子，祸罪贻亲异乡死。","dynasty":"明代","title":"富溪八景富其六悦亲行"}
{"author":"李昌祺","content":"荣枯吉凶。都由自己，不属天公。得时莽把聪明弄。逞尽英雄。怎知道、祸因恶积，错埋冤、命与灾逢。床头瓮。香浓味重。引到醉乡中。","dynasty":"明代","title":"满庭芳其四自述"}
{"author":"李昌祺","content":"峡山奇处飞来寺，门俯澄江落木边。猿解赋诗悲往事，松能托梦保馀年。昙花贝叶高僧榻，瘴雨蛮烟过客船。安得此身无系累，蒲团共坐阅空诠。","dynasty":"明代","title":"峡山寺"}
{"author":"李昌祺","content":"独坐依修竹，秋声近户多。疏钟清紫禁，凉露湿银河。野饭思薇蕨，儒衣想芟荷。小山招隐意，丛桂有遗歌。","dynasty":"明代","title":"夜坐彭赞礼竹坞二首其一"}
{"author":"李昌祺","content":"兹台创何代，遗址对远川。雨花不复见，蔓草空翳然。今晨逐徒侣，偶尔凌其巅。一眄周四顾，梵宇相蝉联。黄金佛铸像，玉麈僧谈禅。侧闻身毒教，本自哀颠连。谁哉继虞愿，浩叹秋风前。","dynasty":"明代","title":"秋日登雨花台"}
{"author":"李昌祺","content":"水面残冰漾浅漪，临流驻马立多时。不因常侍成奇迹，千载谁知有此池。","dynasty":"明代","title":"鹅鸭池"}
{"author":"李昌祺","content":"嵓壑幽栖者，閒情老不衰。露葵缘客折，晚稻约僧炊。苔径林风扫，松窗岭月窥。诗名兼逸兴，湖海万人推。","dynasty":"明代","title":"寄刘孟熙隐者"}
{"author":"李昌祺","content":"久在边城里，风霜不可论。六亲皆骨朽，百战偶身存。烽燧连天暗，沙尘惮日昏。征人家万里，谁吊国殇魂。","dynasty":"明代","title":"拟唐塞下曲九首其五"}
{"author":"李昌祺","content":"吾观日与月，乃是阴阳精。彼升此攸降，循环有常经。万方仰临照，元良则其明。离躔遂晦蚀，惟辟修德刑。玄象虽缅邈，人当思戒惩。","dynasty":"明代","title":"拟古十四首其二"}
{"author":"李昌祺","content":"解箨新梢绿未全，一枝斜出更娟娟。钱塘太史春风笔，移得潇湘到几前。","dynasty":"明代","title":"题竹其二"}
{"author":"李昌祺","content":"久不班荆话夙心，远劳封茗寄云林。殷勤谏议情偏厚，憔悴文园渴正深。十载乡音怜断绝，几人交谊笃升沈。看云倍切怀君意，离恨悠悠可自禁。","dynasty":"明代","title":"寄石潭刘先生并李鍊师其二"}
{"author":"李昌祺","content":"绯桃两树远移来，亲向阶前著意栽。自是不如棠蔽芾，谩留春色艳亭台。","dynasty":"明代","title":"宣德堂前种桃二株戏作"}
{"author":"李昌祺","content":"兹山如匣印，整特临都门。傍顾众峰少，遥依钟阜尊。烟岚结空翠，泉石生清芬。木秀泽时雨，鹤归投暝云。幽栖绝俗士，游衍皆仙群。不见谢康乐，我怀谁与论。","dynasty":"明代","title":"望方山有怀"}
{"author":"李昌祺","content":"才逐商飙湿客襟，又过萧寺护松阴。清江乱渡低连水，红树轻笼懒作霖。扫叶僧惊迷去路，倚楼人讶失遥岑。晚来忽起长天外，顷刻浓遮日影沈。","dynasty":"明代","title":"和秋景韵二十首其三秋云"}
{"author":"李昌祺","content":"残腊中宵尽，孤怀百感深。已惭先哲训，徒抱古人心。偃息何由得，勤劳敢不任。寒灯照空榻，拥褐谩愁吟。","dynasty":"明代","title":"己亥房山除夕营中作其一"}
{"author":"李昌祺","content":"婉娩雍和著令仪，如宾相敬世应稀。遗衣尚有亲缝线，残综犹馀手断机。零落堂萱霜已悴，萧条园薤露初晞。儿孙拜扫萧坊冢，梧槚西风叶乱飞。","dynasty":"明代","title":"挽某孺人"}
{"author":"李昌祺","content":"吕梁洪水激冲波，桂楫兰桡此处多。去日少年归日老，人生能得几回过。","dynasty":"明代","title":"归次吕梁洪"}
{"author":"李昌祺","content":"羽箭雁翎刀，风沙北地豪。弓开关月满，雕没阵云高。劲骑三边出，匈奴一夕逃。将军方得意，新拜玺书褒。","dynasty":"明代","title":"拟唐塞下曲九首其二"}
{"author":"李昌祺","content":"候馆停杯处，扁舟欲发时。归帆投远浦，斜日隐层陴。暑退秋来早，潮生月上迟。经行逢胜槩，都付酒兼诗。","dynasty":"明代","title":"送人南归四首其三"}
{"author":"李昌祺","content":"海霞红吐散天香，艳态娇恣压众芳。岁岁殷勤分百朵，东风回首断人肠。","dynasty":"明代","title":"题牡丹其二"}
{"author":"李昌祺","content":"形容不识识乡音，挑尽寒灯到夜深。故旧凭君休更说，老怀容易便沾襟。","dynasty":"明代","tags":"古诗三百首，伤怀","title":"乡人至夜话"}
{"author":"李昌祺","content":"笑著黄冠脱翠钿，改妆风韵更天然。元君便授中阶箓，阿母新留大洞篇。云雨已无当日梦，烟霞或有夙生缘。清斋夜礼群星罢，学鍊丹砂绣阁前。","dynasty":"明代","title":"拟唐宫人入道"}
{"author":"李昌祺","content":"薛将军，骁且雄，鼻端出火耳生风。身名挺特万众中，守边从征西复东。搴旗斩级频立功，曾扫勍敌平诸戎。倾心尽诚事太宗，振威扬武比虎熊。腰悬秋水双芙蓉，勇字题盔明月弓。捣虚敌坚当前锋，勋高报厚爵秩崇。光华富贵夫妇同，十子英俊气吐虹。定省早暮齐婉容，綵衣新染鲜且浓。膝傍笑嬉色和雍，焚香酹酒拜上穹。愿祝庭闱寿如嵩，福祥竞集二亲躬，共享禄养乐无穷。蟠桃结实屡春冬，灿若旸谷晓日红。帝令栽在王母宫，世得食者升太空。瀛洲羽客号赤松，应能悯念将军忠。玉手自摘丹霞封，两枚下赐媪与翁。我闻此果不易逢，味才入口颜还童，具庆天长共始终。","dynasty":"明代","title":"薛将军具庆歌"}
{"author":"李昌祺","content":"豪杰空馀子，尊贤眼倍青。挥金资客醉，辟馆教儿经。天道幽难测，亲情痛不胜。山阳怀旧笛，几度断肠听。","dynasty":"明代","title":"萧芳桂挽诗四首其三"}
{"author":"李昌祺","content":"寂历容台署，高吟逸兴生。泉香春井溢，钟断夜堂扃。清漏随风度，流云傍月行。暂来犹爱此，住久转忘情。","dynasty":"明代","title":"郊祀斋宿彭太常永年公署二首其一"}
{"author":"李昌祺","content":"清禁遥当辇路开，长廊斜抱御沟回。钟声欲动龙楼启，扇影初移鹤驾来。十载中朝多制作，一时东观盛人才。掖垣梧竹凌霄汉，尽是高皇旧日栽。","dynasty":"明代","title":"西掖书怀次周编修韵"}
{"author":"李昌祺","content":"万里驱驰负简书，桂花开遍雨晴初。窗敲落叶空庭静，门掩残灯古驿虚。露冷疏林惊宿鸟，江清远火见归渔。天涯回首怀亲舍，欹枕无言意有馀。","dynasty":"明代","title":"石期驿独宿怀乡"}
{"author":"李昌祺","content":"地势三城远，河源二水分。火山稀好雨，盐泽足寒云。雕没平沙外，驼鸣古涧濆。凭高时引睇，何处是中原。","dynasty":"明代","title":"送陈郎中重使西域十首其八"}
{"author":"李昌祺","content":"名品擅维扬，嫣然共颉颃。总专倾国艳，难辨是谁香。窈窕千般态，娉婷一种妆。螽斯端有兆，宜尔预呈祥。","dynasty":"明代","title":"合欢芍药二首奉教作其一"}
{"author":"李昌祺","content":"凤凰冈上閒原少，旧冢新坟次第排。黄壤岂能分贵贱，舆台将相一般埋。","dynasty":"明代","title":"经凤台门"}
{"author":"李昌祺","content":"雅淡嫌华丽。娇容原自媚。如何蓦地忽相逢，记。记。记。眉扫春山，裙拖秋水，柳腰纤细。默逗文园意。锦字凭谁寄。雨云幽会甚时谐，未。未。未。知共何人，翠帏深处，镇偎鸳被。","dynasty":"明代","title":"醉春风书所见"}
{"author":"李昌祺","content":"旭日熹微散曙光，忽逢元日倍沾裳。久随尘土房山卒，曾厕烟霄粉署郎。蒲柳岂知浑易老，屠苏犹忆最先尝。惟馀一寸丹心在，绝似葵花只向阳。","dynasty":"明代","title":"庚子元日"}
{"author":"李昌祺","content":"岁月易流迈，佳辰届端阳。闲居昧时序，节日如平常。空园积雨霁，蒿艾如人长。萧条掩关卧，蝶梦方悠扬。老妻唤我起，盘饤劝我尝。小孙颇慧黠，学语声琅琅。举目见之喜，欣然挥一觞。俭约固予分，泰侈非所望。冥观阴阳运，隆替乃其常。吾生幸休退，用舍安行藏。前修有善训，岐路多亡羊。且复醉蒲醑，毋将忧自戕。","dynasty":"明代","title":"丙寅端阳述怀"}
{"author":"李昌祺","content":"泮宫翠柏真奇特，溜雨霜皮古铜色。共传贤守李侯栽，年数于今过三百。几经劫火幸仍存，草木犹依圣教尊。清覆讲堂闲永昼，密笼礼殿翳香云。芳根长托弦歌地，坛杏庭槐共生意。春风摇影漾宫墙，午日流阴上庭砌。博士鸣鼙散学徒，竞来树底纵歌呼。乔柯宁集接舆凤，细叶争巢朱博乌。却怜种者今何在，留得青青表遗爱。文风化雨沾濡深，从宋历元逢盛代。上摩北斗凌中台，时有佳气相徘徊。大哉宣尼后凋训，珍重明堂梁栋材。","dynasty":"明代","title":"郡庠古柏行"}
{"author":"李昌祺","content":"百年同旅寓，大半在殊方。白发羞明镜，青山问故乡。落霞秋水阔，新雁暮天长。安得随君往，溪南访草堂。","dynasty":"明代","title":"送人南归四首其二"}
{"author":"李昌祺","content":"孤亭临夐野，空阔四无邻。车马来游少，农夫就饷频。晴檐鸠唤雨，社瓮鸟啼春。窃禄真何补，投簪愧野人。","dynasty":"明代","title":"耕乐亭二首其一"}
{"author":"李昌祺","content":"苔痕临水润，树叶近秋稀。细雨群农集，残阳一鸟归。村童收滞穗，野老候空扉。亦有躬耕意，青莎拟制衣。","dynasty":"明代","title":"耕乐亭二首其二"}
{"author":"李昌祺","content":"槐露滴新秋，斋房夜色幽。罢琴期月上，捲幔见星流。池冷菰蒲静，窗寒竹树稠。清宵容易尽，香茗且淹留。","dynasty":"明代","title":"太庙孟秋时享同陆员外斋宿"}
{"author":"李昌祺","content":"君家簪绂裔，群从玉连枝。游子龙头贵，中郎燕颔姿。双尊论久别，千里慰遐思。六一遗风在，怀哉百世师。","dynasty":"明代","title":"送人还永丰三首其一"}
{"author":"李昌祺","content":"行李归期促，山川去路遥。疾风狂入夜，淫雨晦连朝。帆逐孤飞鸟，江通逆上潮。凭将栖遁意，乡国寄渔樵。","dynasty":"明代","title":"送人还永丰三首其二"}
{"author":"李昌祺","content":"候馆促离杯，愁颜且强开。砌蛩惊露泣，巢燕避秋回。菊径深黄叶，衡门掩绿苔。缅怀西汉士，据地独奇才。","dynasty":"明代","title":"送人还永丰三首其三"}
{"author":"李昌祺","content":"穷巷寂无邻，青灯共故人。远声霜下磬，孤影客边身。露冷蛩相吊，庭寒月自亲。殷勤一瓢酒，更与话酸辛。","dynasty":"明代","title":"喜张进士叔豫见宿旅舍"}
{"author":"李昌祺","content":"寂历容台署，高吟逸兴生。泉香春井溢，钟断夜堂扃。清漏随风度，流云傍月行。暂来犹爱此，住久转忘情。","dynasty":"明代","title":"郊祀斋宿彭太常永年公署二首其一"}
{"author":"李昌祺","content":"竹静风停后，瓶香茗熟时。灯寒人未寝，露冷鹤偏知。颇爱良宵静，翻嫌白日迟。年年此斋宿，载诵我将诗。","dynasty":"明代","title":"郊祀斋宿彭太常永年公署二首其二"}
{"author":"李昌祺","content":"碧嶂屏风秀，清流束带圆。烟霞醒醉梦，钟梵寤僧禅。乱叶当人落，孤云引鹤还。声闻如可契，应此息尘缘。","dynasty":"明代","title":"碧峰寺慎公房"}
{"author":"李昌祺","content":"肩舆顿撼似乘车，暂憩邮亭息病躯。清露清风三伏末，残星残月五更初。农家圃废蓬科密，野店灯明苇箔疏。纵是黄埃兼赫日，尪羸何敢惮驰驱。","dynasty":"明代","title":"夜趋尉氏县倦憩新仓铺"}
{"author":"李昌祺","content":"凉飙振庭树，殒星当前除。伊人此遐逝，敛衽归玄庐。翩翩丹旐扬，祖行在须臾。衣冠閟重泉，体魄寄荒墟。浮生虽有尽，令德谅不渝。没世苟无述，百年复何如。梁鸿凛遗烈，千载与之俱。","dynasty":"明代","title":"梁处士挽诗一首"}
{"author":"李昌祺","content":"阴崖石髓养根芽，半吐全开总是花。谩有国香谁见采，美人迢递在天涯。","dynasty":"明代","title":"题兰其二"}
{"author":"李昌祺","content":"孤亭临夐野，空阔四无邻。车马来游少，农夫就饷频。晴檐鸠唤雨，社瓮鸟啼春。窃禄真何补，投簪愧野人。","dynasty":"明代","title":"耕乐亭二首其一"}
{"author":"李昌祺","content":"江亭夕鸟背人飞，愁对芳尊话远违。霜后长林馀败叶，道旁荒店掩空扉。蓟门草色青连野，滦水春香绿染衣。我有离心何处写，寒云远树共依依。","dynasty":"明代","title":"送倪主事还北京二首其一"}
{"author":"李昌祺","content":"玉盘盂带露华轻，别是风流一样清。可惜种花人已去，观图惆怅不胜情。","dynasty":"明代","title":"题牡丹其三"}
{"author":"李昌祺","content":"杨家矍铄双翁媪，平生快活无烦恼。中男颇解尽欢娱，拜跪膝边颜色好。开封百物价直低，寻常剩有豚与鸡。鲜鳞嫩菜好柿栗，贩来都聚隅头西。买归为具罗盘饤，药室香凝春昼静。满斟政喜瓮方深，迭劝岂愁瓶屡罄。况逢禾麦丰登年，饭炊稻米衣装绵。颐老惟知足嬉笑，安居但愿忘忧煎。随缘供养竭医赀，且乐清贫慎勿辞。不见巷南富豪子，祸罪贻亲异乡死。","dynasty":"明代","title":"富溪八景富其六悦亲行"}
{"author":"李昌祺","content":"出镇名藩重，来朝异眷隆。残年将欲尽，知己忽相逢。泥淖梁园雨，埃尘艮岳风。旬宣如有暇，烦吊宋遗宫。","dynasty":"明代","title":"送周布政还河南"}
{"author":"李昌祺","content":"暑退凉初生，秋容净如洗。娉婷事蹋鞠，笑出深闺里。蹋鞠风流堪适情，锦瑟瑶笙教暂停。逡巡亸袖侧肩立，低昂进退都分明。岂无落花泛流水，亦有白打分输赢。龙儿摆尾原曾学，凤子摇头旧已精。两娃娇并银盘面，傍观手弄鲛绡扇。三娃正蹴小官场，汗湿酥胸浑未倦。圆社从来非等閒，作家取巧凭双弯。眼亲步活转移速，解数般般谁道难。雕阑十二相缭绕，日下芙蓉犹未了。发乱青丝宝髻偏，尘生罗袜金莲小。秀色诚可悦，清时慎勿辜。桂枝香满榴结子，繁华况在神仙都。冰纨何用空描写，别有人间真画图。","dynasty":"明代","title":"美人蹴圆图"}
{"author":"李昌祺","content":"解冻风轻暖尚微，天街夜色散清辉。香飘绮席回歌袖，烛射珠帘晃妓衣。星斗渐随华月落，笙歌缓送醉人归。仙郎自笑才情减，谩忆传柑出粉闱。","dynasty":"明代","title":"元夕观灯次前人韵"}
{"author":"李昌祺","content":"愁红怨粉各依依，树下偏多树上稀。总为春光争艳冶，却教夜雨妒芳菲。数枝浸水鱼吹去，几片萦林蝶趁飞。莫怪东风成薄倖，犹能收拾点人衣。","dynasty":"明代","title":"赋落花"}
{"author":"李昌祺","content":"盈虚往来。亡身为色，丧命因财。乖的罢了愚的在。莫笑痴騃。种地亩、动薅草莱，启轩窗、净扫尘埃。心无累。逍遥物外。且放好怀开。","dynasty":"明代","title":"满庭芳其十一自述"}
{"author":"李昌祺","content":"追思旧游。芳年岂再，胜事都休。几回暗数当时友。半在荒丘。将马上、风霜弊裘，换鸥边、野水轻舟。天成就。忘怀宇宙。无喜亦无忧。","dynasty":"明代","title":"满庭芳其六自述"}
{"author":"李昌祺","content":"才名卓荦四贤同，进士诗人两萃公。周鼎殷彝推范古，天机云锦让虞工。江湖汗漫遗编在，风雅萧条大笔空。玉树琼枝那可见，閒花野草自青红。","dynasty":"明代","title":"读元杨仲弘诗"}
{"author":"李昌祺","content":"昔年我来徵需重，尔有田园何暇种。今年我来民差好，诸般免却无烦恼。昔年逃夫今不追，昔年逋租今不陪。今年频赦昔年罪，昔年流移仍抚绥。白头父老来汝告，朝廷厚恩要补报。便应差徭莫欠粮，休赌钱钞勿为盗。勿为盗，休赌钱，男子务稼穑，女子治丝绵。俗皆淳美人晏然，我亦思如召伯贤。","dynasty":"明代","title":"昔年谣示七郡父老"}
{"author":"李昌祺","content":"明时自笑离群久，中岁仍伤送别频。暮雪梅花残臈酒，东风杨柳上京人。仲容年少青云早，杜牧才衰白发新。西抹东涂成昨梦，天涯空忆杏园春。","dynasty":"明代","title":"送李生赴会试"}
{"author":"李昌祺","content":"七泽三江通甫里，杨柳芙蓉照湖水。阊门过去是盘门，半掩珠帘画楼里。靡芜生遍鸳鸯沙，东风落尽棠梨花。馆娃香径走麋鹿，清夜鬼灯明绛纱。三高祠下东流续，真娘墓上风吹竹。西施去后屧廊倾，岁岁春深烧痕绿。","dynasty":"明代","title":"过吴门次萨天锡韵"}
{"author":"李昌祺","content":"稚子捐深爱，酸辛痛莫支。坐愁侵骨髓，行乐负心期。风俗殊方异，人情近老悲。前程驽马足，敢不慎驱驰。","dynasty":"明代","title":"己亥房山除夕营中作其三"}
{"author":"李昌祺","content":"卿家本同郡，客路又离群。夜柝敲寒月，霜钟度暝云。征袍迷草色，古屿带潮痕。寥落分携处，秋鸿不可闻。","dynasty":"明代","title":"南京送高教授赴选其一"}
{"author":"李昌祺","content":"浮黎始上青，浩气长空濛。溟涬窈无朕，端倪那可穷。梵川玉虚界，不与诸天同。群仙时遨游，翳凤驾赤龙。年寿罔有极，莫能测其终。泛咏黄云里，肃侍弥罗宫。","dynasty":"明代","title":"洞章二首其二"}
{"author":"李昌祺","content":"江亭夕鸟背人飞，愁对芳尊话远违。霜后长林馀败叶，道旁荒店掩空扉。蓟门草色青连野，滦水春香绿染衣。我有离心何处写，寒云远树共依依。","dynasty":"明代","title":"送倪主事还北京二首其一"}
{"author":"李昌祺","content":"葺垒去来忙，喽喽语夕阳。茅檐最安稳，莫恋杏为梁。","dynasty":"明代","title":"燕"}
{"author":"李昌祺","content":"长忆烟霞水石边，高僧于我最忘年。𣒰檀树底焚香坐，优钵花间扫榻眠。了幻未能辞五浊，观空自可断诸缘。无衣无带堪留别，林下分携一慨然。","dynasty":"明代","title":"召赴北京留别灵谷定岩戒上人"}
{"author":"李昌祺","content":"天坛职箓本清高，戒行宁容失一毫。为谢门前相过客，若还要学恐徒劳。","dynasty":"明代","title":"题道士黄宇中小景其五"}
{"author":"李昌祺","content":"诏南有客三十强，壮心锐欲穷远方。辔按追风俊叱拨，舟乘破浪轻艅艎。绝伦帽顶猫睛嵌，异样绦环玛瑙装。资生有利随时逐，遇景无妨判醉偿。充盈货贝倾同侣，磊落情怀超众商。半生浙水久留恋，览胜探奇浑未倦。楮塘芝坞幽寻数，篁岭苏堤冶游遍。煮茶频汲白公泉，沉沙屡访钱王箭。香罗细葛良工裁，嫩藕鲜菱老翁献。恨无磨勒盗红绡，喜有芳华侍纨扇。段桥西畔总宜船，万倾湖波绿浸天。两岸高峰拥禅刹，四时妙乐沸歌弦。保叔塔存僧已去，秦皇缆朽石犹传。且向人间作财主，岂须世外为神仙。莫辜汗漫江湖好，千金买笑度流年。","dynasty":"明代","title":"题赵敬重游钱塘卷"}
{"author":"李昌祺","content":"余龄及中岁，有子生六年。疾痛母心惴，寒饥我怀煎。鞠育爱虽切，薰陶教宜先。数日近方解，诵诗未能全。赋龄亦何短，夭阏辄弃捐。触目恨山积，沾衣泪河悬。世泽惧斯斩，书香赖谁传。嗣续人所重，念之增惕然。修已安义命，昊穹谅无偏。明丧笑商鄙，情钟惭衍贤。螟蛉信么么，在物亦堪怜。","dynasty":"明代","title":"哭子"}
{"author":"李昌祺","content":"粉署政闲聊自怡，运毫濡墨写竹枝。宋时二子谁最好，今日诸公君独奇。露梢风叶新图里，丛色翛翛紫鸾尾。郎官醉笔扫将成，上舍高情得之喜。明窗净几绝纤埃，袅袅长竿若可裁。白昼闲将堂上挂，丹山定有凤飞来。","dynasty":"明代","title":"陈上舍所藏蔡主事墨竹"}
{"author":"李昌祺","content":"元运方全盛，公文擅大家。谨严真有法，悃愊信无华。故里祠堂废，荒阡墓碣斜。欲羞蘋藻荐，不敢驻行车。","dynasty":"明代","title":"过光州望马中丞墓"}
{"author":"李昌祺","content":"水面残冰漾浅漪，临流驻马立多时。不因常侍成奇迹，千载谁知有此池。","dynasty":"明代","title":"鹅鸭池"}
{"author":"李昌祺","content":"客舍萧条忘却官，愁颜暂解强为欢。相逢尚忆儿时事，乍见浑疑梦里看。故国有田供岁计，他乡无絮耐冬寒。明朝又作天涯别，且对青灯共夜阑。","dynasty":"明代","title":"喜陈七表弟至"}
{"author":"李昌祺","content":"阴崖石髓养根芽，半吐全开总是花。谩有国香谁见采，美人迢递在天涯。","dynasty":"明代","title":"题兰其二"}
{"author":"李昌祺","content":"鳌簪耸沧海，芙蓉飘紫烟。画工运思极精妙，毫端巧夺造化权。连峰特巘各殊态，一一幻出皆天然。恍疑嶙峋绝顶最高处，参术错落根如拳。气凡肉重莫能即，何由飞步凌其巅。山中之人，纫兰佩荃，濯足涧底，振衣风前。晨兴霞疗饥，宵寝云伴眠。遨游不入五侯宅，偃蹇只听双崖泉。清流曲折相洄沿，种得杏成花满川。乱红缤纷坠漪涟，鸟啼鱼跃春景妍。是谁闲泛溪上船，尽日独玩芳树边。岂若茅亭老叟抱膝坐，语笑简默精神全。小奚捧杖心静专，新梳绿发双髽联。林收雾霭寺突兀，桥横木石湍潺湲。异哉世上有此境，便思问舍仍求田。酌君橘叶井，洗我肠胃膻。聊依松柏岁寒社，庶引桑榆衰暮年。","dynasty":"明代","title":"题严良医山水小景"}
{"author":"李昌祺","content":"吕梁洪水激冲波，桂楫兰桡此处多。去日少年归日老，人生能得几回过。","dynasty":"明代","title":"归次吕梁洪"}
{"author":"李昌祺","content":"曾闻千仞岧峣顶，上有仙翁隐碧云。蕉叶懒挥尘自远，枫枝不悴景长温。丹光迸井清宵焕，雾气埋山白昼昏。积黛凝岚轇轕处，药炉茶臼至今存。","dynasty":"明代","title":"遐龄十景其五红崖叠翠"}
{"author":"李昌祺","content":"忆昔中园里，樟楠柯叶深。芳葵种其下，幽郁冒繁阴。靡瞻朝暾出，鲜觌夕景沈。纵昧昏旦候，宁殊倾附忱。小草本非异，怀忠性所任。谁当抑蒙翳，庶遂向阳心。","dynasty":"明代","title":"拟古十四首其十一"}
{"author":"李昌祺","content":"余生如稚松，由寸望百尺。既承雨露滋，亦受霜雪积。蹉跎踰七十，勤苦曾备历。误蒙明圣知，谬忝中外职。顾已惭菲薄，于时乏裨益。处盈亏必随，履泰否斯即。至理谅在兹，昧者固弗识。叩阍乞残骸，休退恩旨锡。遂令犬马躯，获返田野迹。长揖画省僚，重负从此释。今辰届初度，厨传仍岑寂。傍人竞嗤笑，穷约犹曩昔。妻孥颇愧赧，而我固悦怿。平生守儒素，晚节敢变易。回思永乐初，岁月类梭掷。同年四百馀，多已在鬼域。存者才十辈，犹被利名役。迂疏独何幸，林下得偃息。遗荣遂安闲，养静忘跛躄。游鳞泳清波，羁鸟敛倦翼。贫非吾所忧，病岂吾所戚。宠辱与升沉，宁复置胸臆。忘机侣鸥鹭，植杖随沮溺。浩然天壤间，俯仰惟意适。长歌自为寿，坐对远山碧。","dynasty":"明代","title":"丙寅初度作"}
{"author":"李昌祺","content":"竹树阴阴覆化城，白莲池水照人清。明朝又向红尘去，辜负垂杨百啭莺。","dynasty":"明代","title":"宿襟山寺"}
{"author":"李昌祺","content":"闻种幽兰在庭际，争秀竞芳如谢砌。客来谈诗坐高堂，入帘飘席但闻香。宣尼绿绮寄三弄，屈子离骚歌九章。岁寒不凋复不悴，夏芷冬荪宁足贵。此花芬馥淡且清，愿尔诸郎同德馨。善人比洁真无愧，燕姞为祥良有徵。风轻露冷美闲夜，更爱国香长绕舍。轩中有兰人好看，图上看兰空是画。","dynasty":"明代","title":"兰秀轩"}
{"author":"李昌祺","content":"临流农圃蔓瓜苗。拍岸客船依苇筱。月落五更风露饶。橹双摇。一半儿犹昏，一半儿晓。","dynasty":"明代","title":"一半儿其二"}
{"author":"李昌祺","content":"灵师妙年慧且聪，秀眉绀顶冰雪容。僰山滇水历几重，禀法京刹春又冬。有大开士幻觉公，出世弘振临济宗。千□楚楚皆象龙，钳锤恶辣加磨砻。灵也上首才调丰，孤云野鹤少定踪。游方翩然西复东，笠裁笋皮鞋织棕。石头路滑莓苔封，三衣湿透秋露浓。行住坐卧伊谁同，笑携明月邀清风。宝坊到处多留踪，尊宿乍见惊罕逢。不发言句藏机锋，蓦地一喝双耳聋。恍若刮翳开昏矇，精进幢竖高崇崇。声闻顿悟性地融，安稳自在超凡庸。蒲团谩说禅定功，输尔根器僧中雄。我惭白发成衰慵，颇似示疾维摩翁。勤勤问讯劳过从，无座无饭文室空。逡巡告别还旧峰，聊为说偈明深衷，天涯目送南飞鸿。","dynasty":"明代","title":"富溪八景富其二题性灵空卷"}
{"author":"李昌祺","content":"除夕留僧寺，焚香对老禅。青灯伴今夜，黄历换明年。宵旰忧诚切，疮痍痛暂蠲。明晨呼万岁，顿首玉阶前。","dynasty":"明代","title":"除夕宿汝宁僧舍闻停止夫役喜而有作"}
{"author":"李昌祺","content":"休骑上荒城，斜阳万感并。岁怜频有旱，雷怪久无声。芳树鸠巢废，香泥燕垒成。缅怀前宋士，人艳道乡名。","dynasty":"明代","title":"晚登汴城"}
{"author":"李昌祺","content":"静者茅堂近翠微，荜门松径往还稀。水生南垞雁初下，月出西岩人未归。迸笋乱穿苔藓破，残花故傍薜萝飞。清泉绕屋云林密，纵有淄尘得染衣。","dynasty":"明代","title":"春坊黄学士索赋刘缙草堂二首其一"}
{"author":"李昌祺","content":"天坛职箓本清高，戒行宁容失一毫。为谢门前相过客，若还要学恐徒劳。","dynasty":"明代","title":"题道士黄宇中小景其五"}
{"author":"李昌祺","content":"王子飞凫处，仙遥迹尚存。城荒生暮霭，殿古锁秋云。坏壁灯烟暗，閒阶草气薰。古今为县者，神异独称君。","dynasty":"明代","title":"王乔观"}
{"author":"李昌祺","content":"雅淡嫌华丽。娇容原自媚。如何蓦地忽相逢，记。记。记。眉扫春山，裙拖秋水，柳腰纤细。默逗文园意。锦字凭谁寄。雨云幽会甚时谐，未。未。未。知共何人，翠帏深处，镇偎鸳被。","dynasty":"明代","title":"醉春风书所见"}
{"author":"李昌祺","content":"客舍暄爱日，旗亭冽霜风。故人有远宦，策马之关中。识君今馀十五载，几度思君梦华采。别后音徽烦屡寄，交谊重逢不曾改。似君才调世岂多，手援健笔如挥戈。门生问字每载酒，道士写经频送鹅。九年作官南海上，文与波澜相浩荡。今为冷椽向凤翔，岐山渭水周故疆。陇云秦树真可画，绛帐横经复闲暇。座上青毡自足娱，眼前白发何须怕。我本疏狂迹不羁，与君情好最相知。殷勤不劝杯中酒，寂寞徒吟卷里诗。","dynasty":"明代","title":"送张教授改任凤翔"}
{"author":"李昌祺","content":"东南形胜大藩雄，襟带江湖百粤通。紫气虹光牛斗上，落霞秋水画图中。几年凋弊怜诸郡，今日旬宣赖数公。送别因之重怀土，浦云山雨思无穷。","dynasty":"明代","title":"送王参政之江西"}
{"author":"李昌祺","content":"泮宫翠柏真奇特，溜雨霜皮古铜色。共传贤守李侯栽，年数于今过三百。几经劫火幸仍存，草木犹依圣教尊。清覆讲堂闲永昼，密笼礼殿翳香云。芳根长托弦歌地，坛杏庭槐共生意。春风摇影漾宫墙，午日流阴上庭砌。博士鸣鼙散学徒，竞来树底纵歌呼。乔柯宁集接舆凤，细叶争巢朱博乌。却怜种者今何在，留得青青表遗爱。文风化雨沾濡深，从宋历元逢盛代。上摩北斗凌中台，时有佳气相徘徊。大哉宣尼后凋训，珍重明堂梁栋材。","dynasty":"明代","title":"郡庠古柏行"}
{"author":"李昌祺","content":"青鞋布袜踏斜阳，枳壳山樊扑鼻香。宿草惊鸥相对白，采花蜂蝶欲争黄。圆浮水面荷钱小，细袅波心荇带长。犹记秦淮西畔路，秋千竞出柳阴墙。","dynasty":"明代","title":"晚春郊外七首其五"}
{"author":"李昌祺","content":"名品擅维扬，嫣然共颉颃。总专倾国艳，难辨是谁香。窈窕千般态，娉婷一种妆。螽斯端有兆，宜尔预呈祥。","dynasty":"明代","title":"合欢芍药二首奉教作其一"}
{"author":"李昌祺","content":"杨家矍铄双翁媪，平生快活无烦恼。中男颇解尽欢娱，拜跪膝边颜色好。开封百物价直低，寻常剩有豚与鸡。鲜鳞嫩菜好柿栗，贩来都聚隅头西。买归为具罗盘饤，药室香凝春昼静。满斟政喜瓮方深，迭劝岂愁瓶屡罄。况逢禾麦丰登年，饭炊稻米衣装绵。颐老惟知足嬉笑，安居但愿忘忧煎。随缘供养竭医赀，且乐清贫慎勿辞。不见巷南富豪子，祸罪贻亲异乡死。","dynasty":"明代","title":"富溪八景富其六悦亲行"}
{"author":"李昌祺","content":"饮罢庭前树影移，城南城北路多岐。丁宁少长忙归去，莫待云深日暝时。","dynasty":"明代","title":"题道士黄宇中小景其三"}
{"author":"李昌祺","content":"凤凰冈上閒原少，旧冢新坟次第排。黄壤岂能分贵贱，舆台将相一般埋。","dynasty":"明代","title":"经凤台门"}
{"author":"李昌祺","content":"荒原漠漠一茅茨，野老相迎半白髭。道上尘埃埋马足，檐间窗牖翳蛛丝。平坡莫辨袁安冢，老树空传李愬祠。极目黄蒿兼白苇，令人慷慨起遐思。","dynasty":"明代","title":"宿汝南田舍"}
{"author":"李昌祺","content":"度尽青山几百重，垂萝翳日鸟啼风。不嫌幽独无人伴，长在花香树色中。","dynasty":"明代","title":"嵩阳道中"}
{"author":"李昌祺","content":"白门凉露滴官槐，一叶扁舟候晓开。家住秋山松桂老，门临春水鹭鸥来。夕阳萧寺疏钟断，晚月沧江旅棹回。到日高堂调膳罢，平安先寄凤凰台。","dynasty":"明代","title":"送艾秀才还文江三首其三"}
{"author":"李昌祺","content":"客舍萧条忘却官，愁颜暂解强为欢。相逢尚忆儿时事，乍见浑疑梦里看。故国有田供岁计，他乡无絮耐冬寒。明朝又作天涯别，且对青灯共夜阑。","dynasty":"明代","title":"喜陈七表弟至"}
{"author":"李昌祺","content":"东南形胜大藩雄，襟带江湖百粤通。紫气虹光牛斗上，落霞秋水画图中。几年凋弊怜诸郡，今日旬宣赖数公。送别因之重怀土，浦云山雨思无穷。","dynasty":"明代","title":"送王参政之江西"}
{"author":"李昌祺","content":"白发潢溪钓游者，半生浪迹栖林野。已惯为农夜饭牛，宁能执策朝驰马。只知物外无喧嚣，养花种树东津桥。纵横坐席杂樵牧，倾倒瓮盎忘晡朝。醉来就床且高卧，一枕从教日西堕。盖世功名逝水流，薰天富贵飘风过。烟霞泉石聊徜徉，青云要路非所望。乃知静处有真乐，却笑时人何太忙。","dynasty":"明代","title":"潢溪钓者逸闲轩"}
{"author":"李昌祺","content":"秋雨浃旬月，积潦连平津。慨然理舟楫，访我族中人。相去实缅邈，悠悠隔冬春。同源既分流，万世本一身。驾言远相唁，讵敢辞艰勤。丘垄得洒扫，尊酌且复亲。虽未获久处，暂来亦所欣。感此迟莫年，再至恐无因。各愿爱体素，令德期日新。","dynasty":"明代","title":"送友人故乡访族"}
{"author":"李昌祺","content":"辛勤雨垄复烟畴，醉卧槐阴石枕头。少小为农今老大，不曾骑马只骑牛。","dynasty":"明代","title":"洧川田翁"}
{"author":"李昌祺","content":"鹃啼燕乳催春色，练萼飘香不堪摘。豳岐骏马越罗衫，汴砀游人故园客。君家前代多簪缨，宋元诗礼留芳馨。约山煌煌郡倅贵，架阁侃侃儒林英。庆门积善天所祐，百年炜烨科名旧。乘轩要路总豪雄，考槃绝涧都耆寿。我朝泰运开隆平，阿翁屡被贤书徵。遗荣恳辞民社寄，养晦惟结鸥鹭盟。承传复得难兄弟，就中逸乐尤瑰异。铜台岂惮登眺劳，梁园共诧歌词丽。蹇予垂老临大籓，抚绥缉理稀曾闲。薇花深署到者少，几回谈笑生欢颜。况又相知且相契，鱼水亲情笃高谊。数载频蒙慰藉勤，一旦宁云别离易。君家奕世居乌江，石潭孤塔街市长。虽无红杏照颜色，尚有青松环草堂。鹏坊西行亦咫尺，竹林群彦多能识。会间倘或询何如，贫是为官好消息。","dynasty":"明代","title":"送朱逸乐还乡"}
{"author":"李昌祺","content":"滇阳南望迥，五马引双旌。鸟道云边断，猿声月下清。黔江通远海，僰树拥孤城。已是诸侯贵，毋论万里行。","dynasty":"明代","title":"送沈太守之云南"}
{"author":"李昌祺","content":"叶露晓瀼瀼，高丛绕砌傍。孤吟看不厌，只为解倾阳。","dynasty":"明代","title":"葵花"}
{"author":"李昌祺","content":"白门离别已三秋，閒对停云忆唱酬。心共星辰常北拱，梦随江水亦东流。千门晓色春初动，万瓦寒光雪未收。独有龙头金榜客，解将词赋扈宸游。","dynasty":"明代","title":"寄曾学士子棨"}
{"author":"李昌祺","content":"芳洲白鹭名，无数白鸥轻。暖戏桃花水，晴依柳絮萍。飞来兼早雁，散去避秋鹰。何处忘机客，时于此濯缨。","dynasty":"明代","title":"鹭渚轻鸥"}
{"author":"李昌祺","content":"南礼曹溪北五台，双眉覆面眼慵开。不知僧腊今多少，庭桧参天手自栽。","dynasty":"明代","title":"灊峰老僧"}
{"author":"李昌祺","content":"竹屋无人静掩扉，病身坐爱暖风微。悠扬瓮底醯鸡舞，撩乱窗间野马飞。家在江南田地少，年来海内友朋稀。登山临水情何极，惆怅高怀与愿违。","dynasty":"明代","title":"寄刘贡士孟恂二首其二"}
{"author":"李昌祺","content":"沅湘三月雨嘈嘈，长得新苗尺许高。惟有江潭憔悴叟，行吟收拾入离骚。","dynasty":"明代","title":"题兰其三"}
{"author":"李昌祺","content":"索居人事寡，穷探坟与丘。多谢东邻客，频来为我谋。乃为儒冠误，富贵别可求。首干中常侍，次谒北平侯。捷哉仕宦径，贸贸不知由。读书果奚益，辛苦被时羞。我笑而相答，志殊各自求。萧条老布褐，道在复何尤。","dynasty":"明代","title":"拟古十四首其十"}
{"author":"李昌祺","content":"汴藩控西北，水陆咸此会。太行如长城，巀嶪壮藩卫。黄流自天来，荡潏势何锐。土壤多肥美，风俗寡浮伪。云胡遽凋弊，徵调靡宁岁。富者化贫窘，窭者填沟浍。十室数口存，一户百徭萃。妇人废蚕绩，杼轴悉空匮。丁男应夫匠，累载负租税。偷生既难期，逃窜非所畏。嗟我忝旬宣，重临益惊悸。劳来固乃职，夙夕思尽瘁。庶几解倒悬，疲瘵少苏遂。矧兹圣明朝，屡下宽恤惠。苦语示群氓，归哉理荒秽。","dynasty":"明代","title":"重涖汴藩示流民"}
{"author":"李昌祺","content":"二妙翩翩最好辞，拜官同在白云司。一身多难凭谁问，三载离群独尔思。紫陌香尘联辔处，绛纱银烛候朝时。才名独数枚皋盛，肯把新题寄所知。","dynasty":"明代","title":"寄刑部李主事时勉周主事恂如"}
{"author":"李昌祺","content":"沙尘涨北天，卫霍出居延。苦雾埋沙碛，穷荒乏水泉。战酣鼙鼓壮，戍久铁衣穿。试上长城望，中原若个边。","dynasty":"明代","title":"拟唐塞下曲九首其一"}
{"author":"李昌祺","content":"閒居寡人事，逍遥步里中。风霜凋众卉，独荣见孤松。南山忽在眼，佳菊亦成丛。欣然纵游眺，况兹年岁丰。幸有盈瓶酒，酬劝偕老农。醉来多奇趣，岂必丝与桐。","dynasty":"明代","title":"渊明图"}
{"author":"李昌祺","content":"不将名姓达时贤，长在兰陵野水边。数亩薄田手自种，几联佳句客争传。清谈久废围棋局，问字空回载酒船。惟有孤坟邻季子，东风无处荐芳荃。","dynasty":"明代","title":"段处士挽诗"}
{"author":"李昌祺","content":"下方无计避浮名，且向空门话道情。久废琴书缘性懒，乍抛章绶觉身轻。山僧腊共双松古，野客心同片月清。亦欲断缘依法住，经函茗椀了馀生。","dynasty":"明代","title":"谪官后崇上人房话禅"}
{"author":"李昌祺","content":"天语褒嘉百辟闻，升沈回首一时分。怜才误到刍荛质，万死难酬不世恩。","dynasty":"明代","title":"献陵挽歌其六"}
{"author":"李昌祺","content":"劳歌一曲黯离忧，酒尽人分不可留。独树斜阳回夕鸟，孤舟残雪溯寒流。行临湍水潇泷险，家在圆塘别业幽。欲折疏麻采衡杜，秋风零落满沧洲。","dynasty":"明代","title":"送钱秀才归文江"}
{"author":"李昌祺","content":"迢递京华道，萧条岁晏时。江风寒酿雪，淮水夜流澌。远浦帆来小，残钟乌去迟。泷冈天下重，欧子有穹碑。","dynasty":"明代","title":"送人还永丰二首其一"}
{"author":"李昌祺","content":"卜宅泸江曲，逢迎意最真。竹轩观奕倦，花屿放舟频。莫究平生志，先捐未老身。最怜黄壤魄，长梦绿窗人。","dynasty":"明代","title":"萧芳桂挽诗四首其二"}
{"author":"李昌祺","content":"局促过长夏，荏苒届秋期。初谓火既流，凉飙扫炎曦。岂料残暑酷，乃尔不可支。我膺徽纆缠，下共卒伍驰。弱骨苦汗渍，弊衣叹尘淄。一身方在公，宁复顾尔私。虽无案牍劳，莫任奔走疲。幸兹城南厂，颇与静者宜。时来解襟坐，偃仰暂得怡。我家文江上，先庐有遗基。何当乞骸去，结茅树桐椅。期与世尘绝，永随樵牧嬉。怀哉果何日，浩叹徒歔欷。","dynasty":"明代","title":"秋暑述怀"}
{"author":"李昌祺","content":"宋家书院但空名，二水中分草树平。陵谷变来基亦废，野人耕处草还生。落花细雨文鱼上，残柳西风白雁鸣。临眺不堪怀往事，城头画角更凄清。","dynasty":"明代","title":"访鹭洲书院遗址"}
{"author":"李昌祺","content":"黎庶凋残甚，惟馀朴俭风。名因元子重，地本鲁王封。抚恤无贤令，流移有惰农。谁将于蔿曲，歌向五云中。","dynasty":"明代","title":"留鲁山县"}
{"author":"李昌祺","content":"海上归来牖下终，去时同伴葬辽东。重泉莫叹桐棺薄，玉匣籧篨等是空。","dynasty":"明代","title":"悼王翁二首其二"}
{"author":"李昌祺","content":"燎黄褒典重，纯素此生孤。长抱穷天痛，仍怀永世图。禄丰亲不逮，泣尽眼将枯。子职知能勉，移忠仰圣谟。","dynasty":"明代","title":"题终慕堂其三"}
{"author":"李昌祺","content":"苔痕临水润，树叶近秋稀。细雨群农集，残阳一鸟归。村童收滞穗，野老候空扉。亦有躬耕意，青莎拟制衣。","dynasty":"明代","title":"耕乐亭二首其二"}
{"author":"李昌祺","content":"层层雉堞石崔嵬，小市参差野岸隈。贾客帆樯沙际落，人家楼阁水边开。英雄埋没成尘土，坟冢荒凉翳草莱。莫上高城重吊古，东风斜日使人哀。","dynasty":"明代","title":"舟次安庆"}
{"author":"李昌祺","content":"清平新调缓声歌，醉眼懵腾看锦窠。今日江南林下见，满头白发泪流多。","dynasty":"明代","title":"题牡丹其一"}
{"author":"李昌祺","content":"黔娄贫贱士，怀道栖衡门。布被斜可殓，曾西徒失言。终焉谥康子，万古播清芬。云胡有千驷，殁世寂无闻。","dynasty":"明代","title":"拟古十四首其四"}
{"author":"李昌祺","content":"爱闲长日掩衡门，懒步芳阶惜藓痕。百岁光阴将大半，一年春色又平分。梨花开到檐前蕊，蒲草青回石上根。永乐初科逢此日，三场正试礼闱文。","dynasty":"明代","title":"庚戌花朝"}
{"author":"李昌祺","content":"君家簪绂裔，群从玉连枝。游子龙头贵，中郎燕颔姿。双尊论久别，千里慰遐思。六一遗风在，怀哉百世师。","dynasty":"明代","title":"送人还永丰三首其一"}
{"author":"李昌祺","content":"露鹤寒猿永夜清，山僧入定泯群情。幽人独向阶前坐，为惜千峰好月明。","dynasty":"明代","title":"宿正觉寺僧房"}
{"author":"李昌祺","content":"少日随飞龙，风云际良会。方今脩文治，父子功勋遂。惟说先君骁且雄，雁翎长刀角胎弓。单车直驱沙漠外，片帆径渡沧溟东。东征西讨无不预，肯令敌骑留遗踪。马鞍压雪耀金甲，羽箭流星贯敌胸。小河鏖战河流赤，将军身命那敢惜。一死博得千年名，象贤有儿承父职。皇家褒忠恩礼殊，貔貅坐拥专城居。将门出将传奕叶，此语由来诚匪虚。重圭叠组争照耀，韬钤更冀曾玄绍。闲暇投壶复雅歌，高情祭老堪同调。莫匣三尺剑，还磨丈二矛。将军壮气死不休，吾知燕颔当封侯。他时倘建凌烟阁，画像期公登上头。","dynasty":"明代","title":"富溪八景富其七赠某将军"}
{"author":"李昌祺","content":"微雨行秋送嫩凉，蕊珠诵罢礼虚皇。𪖙𪖙一枕蒲团睡，便是长生不死乡。","dynasty":"明代","title":"题道士黄宇中小景其七"}
{"author":"李昌祺","content":"患难仍连岁，蹉跎独此身。风尘双短鬓，宇宙一穷人。向曙繁星没，凝寒积雪新。椒花今夕酒，谁寿白头亲。","dynasty":"明代","title":"己亥房山除夕营中作其二"}
{"author":"李昌祺","content":"独坐依修竹，秋声近户多。疏钟清紫禁，凉露湿银河。野饭思薇蕨，儒衣想芟荷。小山招隐意，丛桂有遗歌。","dynasty":"明代","title":"夜坐彭赞礼竹坞二首其一"}
{"author":"李昌祺","content":"野寺远人烟，觚棱殿兀然。瓦垆双足折，土偶半身全。鸟去阶留篆，蜗藏壁带涎。阎浮俱苦海，何处可安禅。","dynasty":"明代","title":"郭外野寺"}
{"author":"李昌祺","content":"秋鸿春燕各西东，回首天涯一病翁。晚岁悬车应愧我，明时揽辔最推公。才名未许张纲擅，清德惟期赵抃同。从此雪山知更重，群贤风裁两争雄。","dynasty":"明代","title":"寄龚廉使并虚谷佥宪"}
{"author":"李昌祺","content":"笑著黄冠脱翠钿，改妆风韵更天然。元君便授中阶箓，阿母新留大洞篇。云雨已无当日梦，烟霞或有夙生缘。清斋夜礼群星罢，学鍊丹砂绣阁前。","dynasty":"明代","title":"拟唐宫人入道"}
{"author":"李昌祺","content":"异缕何纤细，轻盈玉雪紑。鲛宫初织罢，海国远输来。捧拜荣恩赐，纫缝称体裁。微躯增照耀，被服愧非才。","dynasty":"明代","title":"谢赐西洋布"}
{"author":"李昌祺","content":"栩栩戏晴光，留连媚露香。舞随花片白，栖共柳丝黄。树杪莺捎急，帘间扇朴忙。南园芳草地，撩乱逐蜂狂。","dynasty":"明代","title":"咏蝶"}
{"author":"李昌祺","content":"何地偏多竹，翛翛庭院幽。夜凉难得月，雨过易成秋。不厌贫家看，那妨好客留。绿阴多处坐，疑泛渭川舟。","dynasty":"明代","title":"竹所二首其一"}
{"author":"李昌祺","content":"王子幽栖地，萧森修竹林。好风催布席，疏雨罢鸣琴。天籁醒尘梦，凉阴伴醉吟。几竿浑不俗，赖尔悦閒心。","dynasty":"明代","title":"竹所二首其二"}
{"author":"李昌祺","content":"筱蔓翳颓垣，娟然玉雪痕。寒香偏晚节，春色自名园。鸟啄梢头蕊，苔沿砌下根。犹能异桃李，不在狄公门。","dynasty":"明代","title":"寓舍梅一株翳榛莽中诗以唁之"}
{"author":"李昌祺","content":"别驾之官日，都城欲夏过。一篷畿甸雨，双桨石湖波。郭外青山少，城边白水多。三吴民垫久，拯援术如何。","dynasty":"明代","title":"送曹判官苏州治水二首其一"}
{"author":"李昌祺","content":"闻道姑苏郡，东南近海潮。圩田多夏潦，场圃减秋苗。平易遵前训，烦苛革旧条。更应持洁慎，玉帛此乡饶。","dynasty":"明代","title":"送曹判官苏州治水二首其二"}
{"author":"李昌祺","content":"绾雾纤纤指，凌波小小莲。春山银烛下，秋水玉尊前。舞袖鸳鸯锦，歌珠玳瑁筵。座间俱狎客，惟属杜樊川。","dynasty":"明代","title":"席上赠妓"}
{"author":"李昌祺","content":"迢递长沙道，萧条晏岁游。乱山黄叶寺，孤棹白蘋洲。夕鸟冲船过，寒波背郭流。毋论卑湿地，贾傅昔曾留。","dynasty":"明代","title":"送周秀才游长沙"}
{"author":"李昌祺","content":"出镇名藩重，来朝异眷隆。残年将欲尽，知己忽相逢。泥淖梁园雨，埃尘艮岳风。旬宣如有暇，烦吊宋遗宫。","dynasty":"明代","title":"送周布政还河南"}
{"author":"李昌祺","content":"膴膴平原四望通，周遭官树覆崇墉。浮桥小市东西岸，乱石奔流上下洪。白鸟微茫疏雨外，青山明灭断云中。黄楼制作皆名笔，惟有滦城赋最工。","dynasty":"明代","title":"徐州"}
{"author":"李昌祺","content":"候馆促离杯，愁颜且强开。砌蛩惊露泣，巢燕避秋回。菊径深黄叶，衡门掩绿苔。缅怀西汉士，据地独奇才。","dynasty":"明代","title":"送人还永丰三首其三"}
{"author":"李昌祺","content":"萧萧飒飒五更头，滴碎寒声落瓦沟。纵是客怀宽似海，也应难著许多愁。","dynasty":"明代","title":"客夜闻雨"}
{"author":"李昌祺","content":"微雨行秋送嫩凉，蕊珠诵罢礼虚皇。𪖙𪖙一枕蒲团睡，便是长生不死乡。","dynasty":"明代","title":"题道士黄宇中小景其七"}
{"author":"李昌祺","content":"周生磊落志不群，馀子纷纷那足论。书香道国先贤裔，宦谱平园丞相孙。少小聪明已堪惜，烱烱双瞳剪秋碧。当代诸兄固罕俦，往时严父真勍敌。江乡屈指擅声称，青云步武宜相承。致身要展胸中略，闭户宜穷窗下经。男儿猷为贵闻早，万事无如盛年好。伫看唾手取功名，莫遣低头叹衰老。兹行赋归何时来，元方迟尔黄金台。勿随斥鴳藩篱下，枉却骅骝泛驾材。","dynasty":"明代","title":"送周生还文江"}
{"author":"李昌祺","content":"天涯自伤。叨恩禄厚，永恩心长。故园遥在西江上。几度斜阳。好弟妹、相抛殒亡，老情怀、只抱悽惶。那堪望。云山烟浪。真是断人肠。","dynasty":"明代","title":"满庭芳其七自述"}
{"author":"李昌祺","content":"对立梅梢似欲鸣，含情倾听却无声。摩挲醉眼行前看，不是生成是画成。","dynasty":"明代","title":"题喜鹊图二首其二"}
{"author":"李昌祺","content":"大梁据中土，自昔风气旺。北邙殊蜿蜒，太室极雄壮。黄河贯其间，浩浩恣奔放。四野开平衍，桑柘绿相乡。丁男事耕耨，姑妇治丝纩。菽麦盈仓庾，醑醴溢盆盎。近岁颇凶屯，旱暵觖农望。念兹饥馁馀，十室九鳏旷。长贫负租税，远役困夫匠。督刍实赖公，区画咸适当。深体尧舜心，推仁悯凋丧。叱咤尚弗忍，矧肯施鞭杖。愧余谫劣才，旬宣乏善状。竭力奉宽条，庶减疲癃恙。赠别陈民艰，冀君彻卿相。","dynasty":"明代","title":"送杨郎中催马草还京"}
{"author":"李昌祺","content":"行已素其位，彰彰先训明。美哉留侯裔，守分息营营。执经侍彤邸，讲读倾忠诚。一室无赢积，四序有馀清。孰云禄秩薄，岂受吏事婴。财丰真为累，官达仍贻惊。惟当乐夫天，优游心自宁。永言慎终始，俟命歌隆平。","dynasty":"明代","title":"题张教授居易轩"}
{"author":"李昌祺","content":"旧说盘中隐，今为物外仙。识韩空有梦，交蔺竟无缘。未论宗支异，还叨阀阅联。学精多士许，孝笃众人怜。恬退忘轩冕，沉潜嗜简编。衣冠推典则，词赋擅清妍。世历沧桑改，家臻福庆全。遗荣身自在，占胜地幽偏。久悟浮生幻，俄随大化迁。敛裳真逝矣，易箦静萧然。漫诧骑鲸去，那因化鹤还。菊轩棋已罢，竹馆榻仍悬。帘捲风翻帙，窗虚雨慢弦。游山双屐在，钓濑一竿捐。雅操超今士，高标慕昔贤。新祠应得侑，遗稿或堪传。五桂凌霜秀，丛兰浥露鲜。年年寒食节，酾酒拜荒阡。","dynasty":"明代","title":"挽友人"}
{"author":"李昌祺","content":"春来婀娜袅烟青，花落春江化作萍。随水东流飘泊去，比郎踪迹更无凭。","dynasty":"明代","title":"杨柳枝其一"}
{"author":"李昌祺","content":"劳歌一曲黯离忧，酒尽人分不可留。独树斜阳回夕鸟，孤舟残雪溯寒流。行临湍水潇泷险，家在圆塘别业幽。欲折疏麻采衡杜，秋风零落满沧洲。","dynasty":"明代","title":"送钱秀才归文江"}
{"author":"李昌祺","content":"闻昔有逸民，风标何峻拔。超然凌云霓，遐视九垓狭。迹虽戾中道，心则忘穷达。其人谅可希，前进脂吾牵。","dynasty":"明代","title":"拟古十四首其九"}
{"author":"李昌祺","content":"惯听云门大夏音，两京声誉重南金。天开行在关河壮，山隐长林树木深。远戍数星寒夜火，孤村一片夕阳砧。自惭无计陪簪绂，千里空悬恋阙心。","dynasty":"明代","title":"送太常高赞礼考满赴京"}
{"author":"李昌祺","content":"水风萍末起。三庚乍退，新凉堪喜。玩竹吟翁，此日瑞呈弧矢。阿母亲来庆寿，赐玉液、清香滑美。端的延年却疾，颐神健体。快饮不敢推辞，试跪啜才吞，六尘如洗。换骨更形，只消数瓯而已。自是长生有分，便可在地仙班里。却说道，人中再谁如你。","dynasty":"明代","title":"玉漏迟庆表兄陈安行初度"}
{"author":"李昌祺","content":"药灶时烧榾柮。松庖日馔伊蒲。宁用雕盘镂俎。天寒岁暮。村村风雪黄芦。","dynasty":"明代","title":"天净沙其一"}
{"author":"李昌祺","content":"鳌簪耸沧海，芙蓉飘紫烟。画工运思极精妙，毫端巧夺造化权。连峰特巘各殊态，一一幻出皆天然。恍疑嶙峋绝顶最高处，参术错落根如拳。气凡肉重莫能即，何由飞步凌其巅。山中之人，纫兰佩荃，濯足涧底，振衣风前。晨兴霞疗饥，宵寝云伴眠。遨游不入五侯宅，偃蹇只听双崖泉。清流曲折相洄沿，种得杏成花满川。乱红缤纷坠漪涟，鸟啼鱼跃春景妍。是谁闲泛溪上船，尽日独玩芳树边。岂若茅亭老叟抱膝坐，语笑简默精神全。小奚捧杖心静专，新梳绿发双髽联。林收雾霭寺突兀，桥横木石湍潺湲。异哉世上有此境，便思问舍仍求田。酌君橘叶井，洗我肠胃膻。聊依松柏岁寒社，庶引桑榆衰暮年。","dynasty":"明代","title":"题严良医山水小景"}
{"author":"李昌祺","content":"爱闲长日掩衡门，懒步芳阶惜藓痕。百岁光阴将大半，一年春色又平分。梨花开到檐前蕊，蒲草青回石上根。永乐初科逢此日，三场正试礼闱文。","dynasty":"明代","title":"庚戌花朝"}
{"author":"李昌祺","content":"野外少人躅，值此佳日迟。偶与二三友，游观赋新诗。青松蔼繁荫，碧草含华滋。逍遥恣言笑，童稚亦娱嬉。济济炫春服，悠悠咏清沂。兹欢恐难再，兴尽以为期。","dynasty":"明代","title":"题山水小景"}
{"author":"李昌祺","content":"只讶潮音海上来，那知风雨在高槐。号呼奋发悲兼怒，曲调低昂去复回。岂待胡笳清泪落，宁须画角壮心摧。北窗况有翛翛竹，一夜听残白发催。","dynasty":"明代","title":"和秋景韵二十首其七秋声"}
{"author":"李昌祺","content":"年来两鬓雪萧萧，懒把黄金带系腰。拟向江南寻旧隐，白云庄上狎渔樵。","dynasty":"明代","title":"赠太常张丞山水图十三首其十三"}
{"author":"李昌祺","content":"异草从来花别，另一般样颜色。丛间开遍，既非红紫，又非黄白。闲园旷野，多少黛嫩螺娇，冰盘带露侵晨摘。磁钵放轻研，翠脂凝光泽。奇特。最风流处，宝镜台前，绣香奁侧。想未欣匀面，慵将填额，懒施粉饰。且付描扇描图，底须去问倭夷国。谁制与佳名，也端然消得。","dynasty":"明代","title":"石州慢咏青娥眉淡竹草"}
{"author":"李昌祺","content":"纷纷卉木凋零早，独有江梅冬更好。天寒岁晏风泠泠，野桥无人流断冰。南枝烂漫北枝少，恍如玉貌千娉婷。酷怜随月印沙影，更爱临崖近水形。当涂太守今黄霸，名重华光补之亚。酒酣自写复自题，馀子持缣终不画。初开盛吐俱含态，将飘乍落皆有情。玲珑轻霰簇镂玉，荡漾明珠叠碎琼。昨来卢君新卷里，写得长梢最妍美。疏蕊凌寒似得春，暗香扑鼻疑生纸。世间画手多凡流，惟数徐君笔最优。不必掀篷棹飞雪，观图何异在扁舟。","dynasty":"明代","title":"题徐太守所画掀蓬梅花图"}
{"author":"李昌祺","content":"山是何名，族为甚姓，地本荒凉。水远土硗田狭，众人弃置，天教与我，卜筑成庄。岭月为朋，溪云当客，更有林风时送凉。养衰病，惟静窥周孔，默契程张。升沈宠辱都忘，且懵懵腾腾，醉几场。到东门叹犬，华亭叹鹤，悔之晚矣，徒自悲伤。幻梦轩裳生涯笔，砚陵谷从他海复桑。幽闲处，谢天留老眼，坐阅兴亡。","dynasty":"明代","title":"沁园春山庄即事"}
{"author":"李昌祺","content":"人子思亲意，悠悠镇不穷。常时瞻画像，每日想音容。幽显虽云异，精诚或可通。哀悰真罔极，长系寸心中。","dynasty":"明代","title":"永思堂三首其二"}
{"author":"李昌祺","content":"名品擅维扬，嫣然共颉颃。总专倾国艳，难辨是谁香。窈窕千般态，娉婷一种妆。螽斯端有兆，宜尔预呈祥。","dynasty":"明代","title":"合欢芍药二首奉教作其一"}
{"author":"李昌祺","content":"汴省分携又四年，他乡一见倍堪怜。白头纳禄惭予晚，绛帐横经羡子贤。灯影飐风临水店，橹声摇月下河船。匆匆会面匆匆别，回首长淮一慨然。","dynasty":"明代","title":"留别王教谕士敬其一"}
{"author":"李昌祺","content":"晚涉西平境，荒郊望欲迷。暝烟村远近，寒树冢高低。驿路通淮甸，僧房隔汝溪。柏亭何处是，极目草萋萋。","dynasty":"明代","title":"晚赴西平"}
{"author":"李昌祺","content":"摇青曳绿汴河边，浓比征袍色更鲜。谩有柔条千万缕，如何不解系郎船。","dynasty":"明代","title":"杨柳枝其四"}
{"author":"李昌祺","content":"高门多积庆，父母喜俱完。兄弟亦无故，妻子复团栾。况兹值明时，怀绂为县官。民淳众务简，日夕闲且安。命妇出中房，具彼餐与盘。怡然一室内，骨肉恒相看。至养在承顺，菽水有馀欢。简书谅足畏，忧患何能干。","dynasty":"明代","title":"具庆堂"}
{"author":"李昌祺","content":"饮罢庭前树影移，城南城北路多岐。丁宁少长忙归去，莫待云深日暝时。","dynasty":"明代","title":"题道士黄宇中小景其三"}
{"author":"李昌祺","content":"红槿花稀夜合残，行人千里问乡关。客情偏在初秋里，旅梦频生半醉间。细雨帆樯投极浦，孤村灯火隔前山。西风无限沧洲意，欲采芙蓉愧未闲。","dynasty":"明代","title":"送于生还乡"}
{"author":"李昌祺","content":"游丝落絮坠空阶，黄鸟交交在绿槐。独对薇花清坐久，衙前初换午时牌。","dynasty":"明代","title":"紫薇堂独坐二首其一"}
{"author":"李昌祺","content":"茂陵求仙期得仙，思骖玄龙飞上天。密函秘检事封禅，宛马驰来崧岳前。崧前独爱三树柏，锡以官名表殊特。至今犹说是将军，香叶屯云凝翠色。当时立心隘八埏，一举欲息昆崙颠。穷兵渎武事远略，此岂解有冲升缘。秋风辞哀萌晦早，王母桃花几回老。金茎瑞露成清泪，珠襦玉匣埋荒草。羡渠老寿在名山，驻龄弗藉文成丹。诙谐获听方朔论，侍从曾识枚皋颜。秃枝锐干如铜铁，傲雨凌霜古皮裂。地籁朝惊万壑风，精灵夜泣三更月。武皇不归时代迁，遗尔臃肿烟霞边。固疑孔桧颇相妒，且喜社栎能忘年。武侯庙废摧千丈，新甫之材闻斲丧。若论秦皇避雨松，雨松亦是平交行。","dynasty":"明代","title":"汉武帝将军柏歌"}
{"author":"李昌祺","content":"华屋山丘事已非，先朝遗老近来稀。徒令过客题新冢，犹有行人款旧扉。衰柳谩馀陶令宅，荒苔空没子陵矶。故园朋好凋零尽，暮雨寒云吊鹤飞。","dynasty":"明代","title":"挽张楫川处士二首其二"}
{"author":"李昌祺","content":"蛩鸣霜清候，叶飞秋尽景。萸菊方交秀，琴册亦暂屏。逡巡出芹泮，次第陟松岭。涉隘齿或乱，升旷序还整。登降屡断续，赓酬互驰骋。柽林递阴森，藓径极修永。席地藉山云，临流漱石井。欲投岩栖人，拂衣世外境。寄情园兼绮，洗心箕与颍。缝掖既身被，逸致只神领。偶此谐一醉，已见夕月影。","dynasty":"明代","title":"甲戌九日陪泷冈先生暨诸友登高旌阳宫分韵得影字"}
{"author":"李昌祺","content":"诚斋天潢尊，游艺妙通玄。名花擅国色，尽向毫端传。莹其冰玉洁，粲若云锦鲜，朵重干不弱，蒂比葩相联。红嫣白嫩孰可拟，二乔初嫁争芳妍。娉婷窈窕俱有倾世貌，浅颦轻笑并立偎香肩，含情含娇深自怜。绛杏绯桃总粗俗，掩面却走羞婵娟。始信摹写精，笔底造化全。能令欲拆未拆蕊，顷刻烂熳轩窗前。抽萌固弗藉雨露，赋质政尔烦丹铅。狂蜂窥图屡往返，痴蝶侧目频留连。从尔四序更迭开依然，写成便带长生缘。荣悴不许覆载专，伊谁承恩得之戚畹钱。焚香正冠再拜，展向素壁悬。方知运思巧，直夺真宰权，永为宝玩垂千年。","dynasty":"明代","title":"题并头牡丹图"}
{"author":"李昌祺","content":"复真先生泯世缘，耳聪目烱发鬓玄。熙恬淡泊得所养，元气不耗精神全。梁园曩岁始识面，问荅喜听吴音圆。医师谁最擅高手，只数夏氏尤攻专。初疑傲兀态蕳抗，渐久渐觉逾恭虔。夸毗纵恣逐物欲，妄认赝伪戕其天。黏花缀叶厌靡丽，独尚质素操益坚。我惭老至百念冷，但愿古道今重还。浇漓尽除淳朴返，巧诈悉屏轻浮悛。先生谓与已意合，屡接谈论陪周旋。去秋遘疾势颇怠，喘息廑续加沉绵。危如泛海驾钜浪，孰能力挽风中船。先生制药亲为煮，服未终剂病已蠲。体胖心广真性复，坐卧自在行轻便。观形察色夺造化，亶有起死回生权。梏之则夭保则寿，具载文记非虚传。由兹致谨敢暂忽，夙夜兢惕如临渊。方知根本在握固，解使短促翻长延。先生颔首向我语，复真此外无馀诠。仙方奇秘谅难学，金丹辟谷皆徒然。何如旷怀饮美酒，曲蘖可引松椿年。瞢腾一枕醉眠里，梦到太古羲农前。","dynasty":"明代","title":"题夏良医复真卷"}
{"author":"李昌祺","content":"淡云疏雨弄微和，北去金台路几多。地控中州连朔漠，天回北极拱星河。陶山过雨青浮黛，沂水惊风白涌波。年少未应怜远别，临分不用唱离歌。","dynasty":"明代","title":"送龙生岁贡之北京"}
{"author":"李昌祺","content":"少日边庭戍，曾驰草檄名。谈兵诸将屈，较艺众人惊。已并青城誉，仍兼玉署荣。九京那可作，恻怆起深情。","dynasty":"明代","title":"王侍读汝嘉挽诗其三"}
{"author":"李昌祺","content":"竹树阴阴覆化城，白莲池水照人清。明朝又向红尘去，辜负垂杨百啭莺。","dynasty":"明代","title":"宿襟山寺"}
{"author":"李昌祺","content":"溪八景，何瑰奇，王家住此知几时。自从开辟巧排列，每一出门皆见之。南山雨馀翠葱茜，黛髻烟鬟照人面。万斛凝岚结昼阴，千寻悬瀑垂晴练。西符耸拔如争雄，落日倒挂金盆红。参差树影互摇动，倏忽暝色深遮笼。澄潭浸月凉波莹，恍似姮娥对妆镜。骊颔珠辉似可扪，鲛机杼响疑堪听。层巅怪石屹不欹，上有云气长相依。晨霞迎旭或为伴，晓雾飘空仍共飞。三峰五岭多佳态，松颤狂飙乍澎湃。旁礡氤氲毓俊才，鏦铮萧飒生灵籁。文江暖泛绿半篙，潜通墨沼添波涛。游鱼喜化金鳞鬣，浴鹭嫌缁雪羽毛。闲居已喜专幽处，况乃周遭皆雅趣。翰苑名公为著文，经筵大老能留句。先庐亦在折桂乡，白头未得还耕桑。题诗谩重季鹰感，鲈鲙秋风归兴长。","dynasty":"明代","title":"富溪八景富其一"}
{"author":"李昌祺","content":"暑退凉初生，秋容净如洗。娉婷事蹋鞠，笑出深闺里。蹋鞠风流堪适情，锦瑟瑶笙教暂停。逡巡亸袖侧肩立，低昂进退都分明。岂无落花泛流水，亦有白打分输赢。龙儿摆尾原曾学，凤子摇头旧已精。两娃娇并银盘面，傍观手弄鲛绡扇。三娃正蹴小官场，汗湿酥胸浑未倦。圆社从来非等閒，作家取巧凭双弯。眼亲步活转移速，解数般般谁道难。雕阑十二相缭绕，日下芙蓉犹未了。发乱青丝宝髻偏，尘生罗袜金莲小。秀色诚可悦，清时慎勿辜。桂枝香满榴结子，繁华况在神仙都。冰纨何用空描写，别有人间真画图。","dynasty":"明代","title":"美人蹴圆图"}
{"author":"李昌祺","content":"水绿蘋香鸟乱啼，汀洲芳草更萋萋。人分残雨雪亭外，鸦背斜阳极浦西。江柳受风偏舞困，林花经社竞开齐。天涯春色伤离思，莫惜临分醉似泥。","dynasty":"明代","title":"送人之北京"}
{"author":"李昌祺","content":"病身长是恋家乡，短发那堪著六梁。只忆山庄松树下，鸟啼清昼午阴凉。","dynasty":"明代","title":"忆故园山庄"}
{"author":"李昌祺","content":"墙头柳嫩绿毵毵，桥下新流色胜蓝。扶杖出门缘送客，飞花几片点春衫。","dynasty":"明代","title":"赠太常张丞山水图十三首其十一"}
{"author":"李昌祺","content":"少日边庭戍，曾驰草檄名。谈兵诸将屈，较艺众人惊。已并青城誉，仍兼玉署荣。九京那可作，恻怆起深情。","dynasty":"明代","title":"王侍读汝嘉挽诗其三"}
{"author":"李昌祺","content":"桃花含露伤春老，莲叶欺霜悴秋早。红飘翠殒谁可方？大都伎人白头媪。言辞婉媚虽足爱，颜色萎摧宁再好？姿同蒲柳先凋零，景近桑榆渐枯槁。我役房山滞客边，客边意气迥非前。螺杯谩想红楼饮，雁柱徒怀锦瑟弦。晏岁荒村因解后，芳尊小酌且留连。阳台楚雨情磨灭，舞袖弓鞋事弃捐。于今沦落依草木，天寒幽居在空谷。爷娘底处认坟墓，姊妹何乡寻骨肉。初谓终身永欢笑，那知末路翻捞摝。莫惜缥囊紫玉箫，暂吹绛阙瑶台曲。停觞起立态是痴，敛衽踌躇半饷时。凝情徘徊倾听久，微茫杳渺度腔迟。娇痴睍睆莺求友，嫩讶呢喃燕哺儿。巨壑潜蛟惊起蛰，危巢别鹄苦分离。分离或变成凄切，凄切愈加音愈咽。荡子江湖信息稀，疲兵关塞肌肤裂。似啼似诉复似泣，若慕若怨兼若诀。孤舟嫠妇旅魂消，异域累臣鬓毛折。参差角羽杂宫商，微韵纡馀巧抑扬。坠絮游丝争绕乱，哀蛩怨蚓互低昂。呦呦瑞鹿剔灵囿，哕哕和鸾集建章。楚弄数声谐洗簇，氐州一曲换伊凉。伊凉溜亮益闲暇，埙篪笛笙皆在下。琚瑀铿锵韵碧霄，机梭淅沥鸣玄夜。须臾众调多周遍，返席重论盛年话。一自干戈据扰攘，几多行辈遄沦谢。记得先朝至正初，奴家才学上头颅。银环约臂联条脱，彩线采绒缀罛罟。博局倦馀邀伴赌，秋千蹴罢倩人扶。纤腰数被邻姬妒，鬓发常烦阿姐梳。羽林英俊驰轻縠，惯向奴家通夕宿。凤枕鸾衾肯暂辜，蜂媒蝶使交相属。冰客反惧胭粉涴，香体匪藉沉檀浴。退居始替兴圣斑，内使传宣又催促。宇宙雍熙百姓安，仁覃四裔覆三韩。畏吾选作必阇赤，钦察恩深答刺罕。已见拂郎呈崿袅，还闻缅甸贡琅玕。丹楹陡峻栖蘖鹊，华表玲珑镂角端。神州形胜真佳丽，郁郁葱葱蟠王气。五谷丰登免税粮，九重娱乐耽声妓。广寒宵得侍乞巧，太液晨许陪修禊。避暑巡游欲届程，沿途宿顿争除地。随銮供奉拣娉婷，特敕奴家扈跸行。卤簿晓排仙仗发，抹伦晴鞠绣鞍乘。营间鼓镯轰雷动，碛外氛埃扫电清。纨扇试时违大内，花园过去是开平。宗王贵戚咸来会，崧呼万岁齐齐跪。绯缨帽妥钵焦圆，黑瓣髻纫卜郎锐。后先雉扇怯薛执，左右麟符火赤佩。茜罽缝袍竺国师，霞绡蹙帔天魔队。齐姜宋女总寻常，惟诧奴家压教坊。乐府竞歌新北令，构栏慵做旧《西厢》。煞寅院本编蒙赏，喝采箜篌每擅场。浑脱囊盛阿剌酒，达拿珠络只徐裳。胡元运祚俄然歇，远遁龙荒弃城阙。官里遥冲朔漠尘，哈敦暗哭穹庐月。坏宫昼静著封锁，虚室苔生罢朝谒。绝徼阴森部落衰，中原澒洞烽烟热。填沟塞堑总婵娟，蚁虱微躯幸瓦全。窈窕蛾眉浑懒画，蹒跚茧足亦羞缠。祇园披剃思依佛，梵榻跏趺儗学禅。练衲正宜参般若，赤绳无奈堕痴缘。兰心慧性非坚固，宛转绸缪媒妁误。嫁与凡庸里巷儿，流为鄙贱糟糠妇。文禽失类偶鸡鹜，孔雀迷群随鹘鹭。手具盘飧奉舅姑，亲操井硙应门户。物换星移十载强，尊嫜殂没藁砧亡。屡遭疾疫男捐馆，苦迫饥寒媳去房。瓦缶泥垆长是伴，瑶簪翠钿已相忘。忍谈富贵徒增感，怕说酸辛只断肠。筋骸疲惫龙钟久，里舍么娘嗤老丑。涂抹伊谁识阿婆，弹搊竞自矜纤手。偷生又幸逢明代，垂死宁当正丘首。轗轲颓龄谅弗多，槎牙瘦骨行将朽。欷歔叹古更嗟今，少日荣华晚陆沉。亹亹愿毋嫌䀨耳，寥寥罕遇是知音。织乌荏苒忙过隙，司马汍澜已湿衿。往运推移端莫挽，穷途汨没最难禁。妓人听我相宽慰，美貌多为姿质累。仓惶明镜乐昌分，缥缈层楼绿珠坠。虽云茕独困贫乏，嬴得娇娆到憔悴。世上浮名不直钱，杯中醇酎休辞醉。屏营抆泪起逶迤，载拜殷勤乞赋诗。土炕蓬窗愁寂夜，挑灯快读解愁颐。那知皓首逢元稹，弗用黄金铸牧之。洒翰酬渠增慷慨，风流千载系遐思。","dynasty":"明代","title":"至正妓人行"}
{"author":"李昌祺","content":"蛩鸣霜清候，叶飞秋尽景。萸菊方交秀，琴册亦暂屏。逡巡出芹泮，次第陟松岭。涉隘齿或乱，升旷序还整。登降屡断续，赓酬互驰骋。柽林递阴森，藓径极修永。席地藉山云，临流漱石井。欲投岩栖人，拂衣世外境。寄情园兼绮，洗心箕与颍。缝掖既身被，逸致只神领。偶此谐一醉，已见夕月影。","dynasty":"明代","title":"甲戌九日陪泷冈先生暨诸友登高旌阳宫分韵得影字"}
{"author":"李昌祺","content":"雪中归雁带离声，且共清尊慰别情。周室群僚尊柱史，汉家多士重廷评。洸河冻解流澌下，蓟野春回细草生。此去定应司献纳，丹心长向北辰倾。","dynasty":"明代","title":"送胡御史迁评事考满赴北"}
{"author":"李昌祺","content":"□□□□□□□，□□□□□□□。□□□□□斋磬，山鸟衔花落石床。涧底风回喧地籁，岩前日出散天光。俗尘不染祇园士，坐学无生与世忘。","dynasty":"明代","title":"送陈郎中重使西域次曾学士子棨韵六首其二"}
{"author":"李昌祺","content":"不辞千里问庭闱，綵服如何又远违。新雁近随秋共至，故园遥喜客初归。空林向晚鸦争集，衰柳惊风叶乱飞。应愧殊方飘泊久，看云送别总沾衣。","dynasty":"明代","title":"送刘生还乡"}
{"author":"李昌祺","content":"自怜诗酒半生耽，痛饮狂吟老尚堪。知己更谁如鲍叔，怀人惟我似羊昙。菱花羞向灯前照，菊蕊慵将客里簪。强欲登高望丘垄，白云迢递隔天南。","dynasty":"明代","title":"和秋景韵二十首其十秋怀"}
{"author":"李昌祺","content":"高楼无四邻，阑槛逼秋旻。创造怀先代，登临属后人。水云供远眺，山月共清贫。羡尔丘中士，云霄寄此身。","dynasty":"明代","title":"题世德楼"}
{"author":"李昌祺","content":"瘴海归来话旧游，低头长揖泪交流。伤心忍说来时事，半里盘滩万髑髅。","dynasty":"明代","title":"朱给事自南中回相过"}
{"author":"李昌祺","content":"宋家书院但空名，二水中分草树平。陵谷变来基亦废，野人耕处草还生。落花细雨文鱼上，残柳西风白雁鸣。临眺不堪怀往事，城头画角更凄清。","dynasty":"明代","title":"访鹭洲书院遗址"}
{"author":"李昌祺","content":"四牡騑騑耸众观，梁园邂逅暂相欢。襟怀磊落真佳士，职任清闲最好官。杨柳不禁秋后折，茱萸且向醉中看。悬知归献王褒颂，三峡词源在笔端。","dynasty":"明代","title":"送曾行人还京其二"}
{"author":"李昌祺","content":"空房不见款冬花，檐铎敲风日影斜。随意看来随意脱，绯袍那似佛袈裟。","dynasty":"明代","title":"重宿僧寺三首其三"}
{"author":"李昌祺","content":"穷巷寂无邻，青灯共故人。远声霜下磬，孤影客边身。露冷蛩相吊，庭寒月自亲。殷勤一瓢酒，更与话酸辛。","dynasty":"明代","title":"喜张进士叔豫见宿旅舍"}
{"author":"李昌祺","content":"十五去防秋，于今已白头。一身犹是卒，诸将久封侯。部伍嫌羸病，亲知识壮游。寒灯孤戍里，挥泪看吴钩。","dynasty":"明代","title":"拟唐塞下曲九首其四"}
{"author":"李昌祺","content":"汴藩控西北，水陆咸此会。太行如长城，巀嶪壮藩卫。黄流自天来，荡潏势何锐。土壤多肥美，风俗寡浮伪。云胡遽凋弊，徵调靡宁岁。富者化贫窘，窭者填沟浍。十室数口存，一户百徭萃。妇人废蚕绩，杼轴悉空匮。丁男应夫匠，累载负租税。偷生既难期，逃窜非所畏。嗟我忝旬宣，重临益惊悸。劳来固乃职，夙夕思尽瘁。庶几解倒悬，疲瘵少苏遂。矧兹圣明朝，屡下宽恤惠。苦语示群氓，归哉理荒秽。","dynasty":"明代","title":"重涖汴藩示流民"}
{"author":"李昌祺","content":"灊郊亩亩皆稻田，大畦小疃相接连。先生豫为休退计，剩买百亩荒城边。仍将数亩搆书屋，扁以颐老争誇传。罢官拂袖便居此，肮脏肯受虚名缠。桃冠芒鞋紫竹杖，手版纳却轩车悬。青衿问奇定载酒，白足结社非逃禅。宁甘食力事耕耨，敢厌诲人抛简编。乘闲偶出值野叟，稼穑话久因忘还。向晚归家窗户暝，酒浆旋设灯初燃。芹羹炊香杂薯芋，絮被卧暖兼缯绵。方知随处有佳境，奚必镜水稽山妍。亲朋凋零故乡远，兹地卜筑应前缘。相期与君慎终始，恐是晚节稀能全。叩门昏夜得富贵，吁嗟有若乞丐然。但当益励固穷志，居易俟命从华颠。","dynasty":"明代","title":"题会乩邓宗经先生颐老庄"}
{"author":"李昌祺","content":"寂寞秋山落日边，草堂人去锁寒烟。移家北里无华馆，供祭南山有薄田。零落幽兰馀涧底，萧条寒菊对门前。天涯莫致生刍奠，洒泪西风一慨然。","dynasty":"明代","title":"挽张楫川处士二首其一"}
{"author":"李昌祺","content":"今夕犹常夕，如何倍忆家。二三千里道，四十五年华。贫有文章在，官无品秩加。遥知妻共女，愁坐卜灯花。","dynasty":"明代","title":"己亥房山除夕营中作其五"}
{"author":"李昌祺","content":"鹫岭驼峰似削成，下方雷雨上方晴。傍岩高树巢溪鹤，隔坞疏钟震海鲸。花气浓薰僧衲润，茶香遥沁客怀清。幽寻未有重来日，且挹风泉听梵声。","dynasty":"明代","title":"解空寺"}
{"author":"李昌祺","content":"晓露凝寒未结霜，农家禾黍喜登场。千林红叶兼黄叶，几树青杨间白杨。叠嶂层峰云气密，奔流乱石涧声长。山深尽日行人少，野菊花开著处香。","dynasty":"明代","title":"裕州山中即景"}
{"author":"李昌祺","content":"燎黄褒典重，纯素此生孤。长抱穷天痛，仍怀永世图。禄丰亲不逮，泣尽眼将枯。子职知能勉，移忠仰圣谟。","dynasty":"明代","title":"题终慕堂其三"}
{"author":"李昌祺","content":"患难仍连岁，蹉跎独此身。风尘双短鬓，宇宙一穷人。向曙繁星没，凝寒积雪新。椒花今夕酒，谁寿白头亲。","dynasty":"明代","title":"己亥房山除夕营中作其二"}
{"author":"李昌祺","content":"官槐凉露晓来收，之子含情解去舟。阁道千门开北阙，关河万里壮中州。月低高树重城晓，风漾微波太液秋。此去弹冠问知己，故人天上扈宸游。","dynasty":"明代","title":"送上舍之北京"}
{"author":"李昌祺","content":"十里金河绕内城，城边阑槛逼人清。池萍过雨驯鸥下，苑树呈阴好鸟鸣。入座水风翻帙乱，隔窗檐日漾波明。万年枝拂宫墙翠，时见双飞粉蝶轻。","dynasty":"明代","title":"书馆即景二首其一"}
{"author":"李昌祺","content":"森森邓林木，四序恒青苍。随材就抡择，规矩因圆方。其中有孤桧，肤理尤坚刚。挺特寡附丽，辛苦受雪霜。含章少外饰，莫厕栋与梁。美哉连抱姿，而弗登明堂。永惟松楠侣，耻在槐樗行。志士不苟屈，抚树空徬徨。","dynasty":"明代","title":"拟古十四首其十二"}
{"author":"李昌祺","content":"缥缈大梵境，玉京何寥寥。空洞无色根，泛兮若浮飘。阳精镇朗耀，岂复知昕宵。熣灿丹霞中，浩歌白云谣。一听众缘息，再聆群累销。劫运自兹度，稽首登神霄。","dynasty":"明代","title":"洞章二首其一"}
{"author":"李昌祺","content":"琐闼才名著，藩垣位望隆。三年参省政，千里献民庸。寮寀勤劳共，兵氓爱慕同。柳亭张饯席，桃浪送征篷。天上乘槎客，江边卧辙翁。橹声摇落月，帆势快长风。浩荡淮流壮，嶙峋岱岳雄。金台红日下，贝阙綵云中。清慎闻群辟，廉能彻九重。陛陈嘉绩最，阶授散官崇。复职纡新眷，辞朝返旧封。桓桓方叔烈，恋恋子牟忠。苏息怜诸郡，旬宣仗数公。追呼鞭朴少，饱暖岁时丰。去路应逢夏，回程莫待冬。诗欣千首富，钱笑一文空。但觉烟霄迥，惟知雨露浓。棠阴城下路，歌咏走儿童。","dynasty":"明代","title":"送张参政考绩之京"}
{"author":"李昌祺","content":"黄冠栖霞若栖木，朝与霞居暮霞宿。阒无几榻只依霞，千顷霞光炫人目。谓霞可栖仍可餐，讴吟咽嗽霞中间。霞东煌铓上初旭，洞照肺腑如霞丹。人疑尔真在霞上，尔托霞名聊自诳。或疑或诳霞不知，霞尔是非皆幻妄。嗟予久爱烟霞好，拟衣霞绡拾瑶草。还寻钟吕蹑飞霞，同饮霞浆后天老。","dynasty":"明代","title":"题道士陈致静栖霞亭"}
{"author":"李昌祺","content":"石城腊尽觉寒微，百里重临愿不违。潮落断冰随水去，林疏败叶著霜飞。长江白浪帆来远，细雨黄芦雁下稀。相见未几还又别，离情乡思两依依。","dynasty":"明代","title":"送萧知县复任临淮"}
{"author":"李昌祺","content":"兹台创何代，遗址对远川。雨花不复见，蔓草空翳然。今晨逐徒侣，偶尔凌其巅。一眄周四顾，梵宇相蝉联。黄金佛铸像，玉麈僧谈禅。侧闻身毒教，本自哀颠连。谁哉继虞愿，浩叹秋风前。","dynasty":"明代","title":"秋日登雨花台"}
{"author":"李昌祺","content":"钟阜白云边，桥陵锁暮烟。圣谟真远矣，王气故依然。玉帛诸番会，金汤万世传。谁陈根本计，有力可回天。","dynasty":"明代","title":"舟过南京"}
{"author":"李昌祺","content":"佛法无外无中边，无起无灭无斜偏。阎浮众生泡影然，聚散倏忽非牢坚。业风播荡苦海掀，流转沉溺畴能援。大雄世尊兴悯怜，慈悲为棹波心船。拯拔群类出盖缠，伊谁奉命司化权。三六开士相蝉联，涅槃不入住大千。人人变幻神通全，导迷诱昧息妄缘。白云枯木空岩前，蒲团宴坐禅宗禅。金环杖锡树杪悬，有时罗斋入九渊。珠宫贝阙长周旋，摩竭迎送惟擎拳。有时松下谈真诠，猿听虎侍纷后先。袈裟半着袒右肩，有时赤脚临奔川。所乘之筏汀芦编，万顷径度轻翩翩。我曾梦访石桥仙，宾头卢与论三玄。若餐沆瀣饮醴泉，百花茶香亲手煎。钵盂水满腾蜿蜒，觉来一室空云烟。只今回首知几年，虚名羁绊世事牵。也知维摩疾未痊，螺山上人绝荤膻。持画请施罗汉篇，展图谛视峰峦巅。十八尊内见两贤，双瞳深碧绿发鬈。项光闪烁顶相圆，细民举首仰视天。再拜求救苏颠连，上人戒律确且蠲。根尘识想俱泯捐，早成正觉坐青莲。梵释围绕龙象筵，应真此时恭执鞭。我言岂异佛口宣，亘亿万劫长流传。","dynasty":"明代","title":"题祖来上人罗汉图"}
{"author":"李昌祺","content":"方寸湛明鉴，贤愚罔弗然。浸淫汨私欲，沈溺陷危颠。善性宁终昧，清光应暂捐。勉旃力磨治，皎洁当如前。","dynasty":"明代","title":"拟古十四首其六"}
{"author":"李昌祺","content":"竹屋无人静掩扉，病身坐爱暖风微。悠扬瓮底醯鸡舞，撩乱窗间野马飞。家在江南田地少，年来海内友朋稀。登山临水情何极，惆怅高怀与愿违。","dynasty":"明代","title":"寄刘贡士孟恂二首其二"}
{"author":"李昌祺","content":"玉洞开仙馆，丹梯轶世氛。天书馀鸟篆，云笈护龙文。灵境萧台近，空歌下界闻。俗人如可避，不必问桃源。","dynasty":"明代","title":"登天华观"}
{"author":"李昌祺","content":"白门离别已三秋，閒对停云忆唱酬。心共星辰常北拱，梦随江水亦东流。千门晓色春初动，万瓦寒光雪未收。独有龙头金榜客，解将词赋扈宸游。","dynasty":"明代","title":"寄曾学士子棨"}
{"author":"李昌祺","content":"昵昵戚姬宠，胶胶如意怜。壮哉盘石基，凛将殒而颠。睿志慝深惑，嘉猷忌谠言。辅臣谋已拙，壸阈忧徒悬。遐飞四威凤，千仞来翩翩。赖以为羽翼，大本安且全。翻然振归翮，遥想商山还。兹事已云远，高风图画传。","dynasty":"明代","title":"题商山四皓图为陈徵士致广题"}
{"author":"李昌祺","content":"功名事恬退，求志在云泉。性本寡谐俗，遂此遗世缘。瘠壤百馀亩，草屋数十椽。耕耨有閒暇，北窗高枕眠。人生慕富贵，方寸徒忧煎。百年谅能几，倏忽成华颠。种秫酿美酒，庶以醉自全。","dynasty":"明代","title":"即事"}
{"author":"李昌祺","content":"跨凤仙人杖有灵，卓开岩窦见清泠。绝胜猛虎跑来洁，不带潜蛟镇处腥。春涨暖添三日雨，秋澄凉浸一天星。风瓢几度穿云汲，坐爱潺湲洗耳听。","dynasty":"明代","title":"遐龄十景其三石泉灵濑"}
{"author":"李昌祺","content":"自嗟浅薄负明时，更叹长贫少故知。书卷病来荒旧学，柴门客去重深思。花容有态随春老，药力无功得效迟。拟学无生消世念，惟应禅寂共襟期。","dynasty":"明代","title":"病中酬周吉士忱见赠二首其一"}
{"author":"李昌祺","content":"相随相顾复相亲，端的韩凭是汝身。莫向汀洲交颈宿，江边方有独行人。","dynasty":"明代","title":"江渚见鸳鸯"}
{"author":"李昌祺","content":"金河秋早水生凉，清漏沈沈夜未央。阙对钟山通御气，露抟仙掌溢寒光。天垂复道星辰近，月隐重城睥睨长。粉署由来多俊彦，独惭题柱汉仙郎。","dynasty":"明代","title":"早朝"}
{"author":"李昌祺","content":"郭侯写竹真有名，平生少写风烟晴。兴来只爱春雨态，毫端幻出如生成。一竿亭亭俨中立，两竿垂垂梢叶湿。月暗苍梧鬼魅愁，波惊渤澥蛟龙泣。精微斋里客来稀，坐对新图静掩扉。丁宁莫向青云挂，只恐随梭破壁飞。","dynasty":"明代","title":"题竹为精微陈徵士作"}
{"author":"李昌祺","content":"满地凉阴满径苔，梨花开遍橘花开。山门竟日无云锁，挈榼携壶任客来。","dynasty":"明代","title":"题道士黄宇中小景其二"}
{"author":"李昌祺","content":"方寸湛明鉴，贤愚罔弗然。浸淫汨私欲，沈溺陷危颠。善性宁终昧，清光应暂捐。勉旃力磨治，皎洁当如前。","dynasty":"明代","title":"拟古十四首其六"}
{"author":"李昌祺","content":"长避时人友鹤群，秦淮明月蒋山云。欣逢有道辞簪绂，赢得无家念子孙。湖海诗名今已著，烟霞癖性老仍存。忘年不是朋游少，知己惟应独有君。","dynasty":"明代","title":"寄致政彭太常永年三首其一"}
{"author":"李昌祺","content":"松竹连村暗，轩窗面水清。藓痕留屐齿，滩响杂书声。行药因过寺，输租暂到城。静观簪绂累，还喜布衣轻。","dynasty":"明代","title":"南溪书屋"}
{"author":"李昌祺","content":"千峰万壑翠嵯峨，车马长年少见过。泉可濯兮田可稼，比侬盘谷不争多。","dynasty":"明代","title":"赠太常张丞山水图十三首其二"}
{"author":"李昌祺","content":"官亭且暂驻行装，更尽临分酒一觞。同榜故人皆要路，离群倦客尚他乡。凉风袅袅蘋花白，夕露凄凄杏叶黄。后夜夷山高处望，析津惟睹使星光。","dynasty":"明代","title":"送曾行人还京其四"}
{"author":"李昌祺","content":"劳歌一曲黯离情，乡梦中霄恋去程。北阙故交成久别，南官倦客已除名。山城奏角人初寝，野岸维舟月乍生。良会几时如可卜，早凭归雁寄新声。","dynasty":"明代","title":"送周编修考满赴北二首其一"}
{"author":"李昌祺","content":"月淡霜清禁漏残，朝回初退紫宸班。来飞叶令云中舄，归看茅盈隐处山。城边棠树应多种，壁上蒲鞭只是閒。列宿垂辉皆拱北，郎星独近太微间。","dynasty":"明代","title":"送周知县复任句容"}
{"author":"李昌祺","content":"双蛾长蹙怨离居，不见银笺寄到书。清泪清愁孤枕上，残钟残梦五更初。已无佳句题红叶，谩有馀香在绣袽。怕近黄昏听络纬，更堪双杵动村墟。","dynasty":"明代","title":"和秋景韵二十首其十二秋思"}
{"author":"李昌祺","content":"粉署政闲聊自怡，运毫濡墨写竹枝。宋时二子谁最好，今日诸公君独奇。露梢风叶新图里，丛色翛翛紫鸾尾。郎官醉笔扫将成，上舍高情得之喜。明窗净几绝纤埃，袅袅长竿若可裁。白昼闲将堂上挂，丹山定有凤飞来。","dynasty":"明代","title":"陈上舍所藏蔡主事墨竹"}
{"author":"李昌祺","content":"十五去防秋，于今已白头。一身犹是卒，诸将久封侯。部伍嫌羸病，亲知识壮游。寒灯孤戍里，挥泪看吴钩。","dynasty":"明代","title":"拟唐塞下曲九首其四"}
{"author":"李昌祺","content":"清砧兼落叶，总是别离情。去路千程远，归舟一叶轻。秋云连树暗，寒日映川明。亦有沧浪兴，何时共濯缨。","dynasty":"明代","title":"送陈生归吉水赤岸二首其一"}
{"author":"李昌祺","content":"归心无日夜，孤舫不停牵。沙蟹寒缘草，江豚暝触船。银河通赤岸，翠壁泻红泉。莫恋幽居好，功名贵壮年。","dynasty":"明代","title":"送陈生归吉水赤岸二首其二"}
{"author":"李昌祺","content":"一径入青松，楼台峙化宫。雨深山果落，云去石床空。树老多巢鹤，潭清或见龙。上方禅寂地，暂得寄尘踪。","dynasty":"明代","title":"灵谷寺"}
{"author":"李昌祺","content":"松竹连村暗，轩窗面水清。藓痕留屐齿，滩响杂书声。行药因过寺，输租暂到城。静观簪绂累，还喜布衣轻。","dynasty":"明代","title":"南溪书屋"}
{"author":"李昌祺","content":"山色蛾眉秀，江流燕尾分。乱蝉吟落日，独鹤引归云。黄叶溪边树，青帘雨外村。兴来留客坐，随意倒芳樽。","dynasty":"明代","title":"周原幽居"}
{"author":"李昌祺","content":"弓剑巡荒徼，衣冠别上林。路经三峡险，人到百蛮深。枸酱谙夷俗，儿童解僰音。点苍山色古，道便一登临。","dynasty":"明代","title":"送张巡检之云南"}
{"author":"李昌祺","content":"上巳风光好，新晴物色妍。青山林下屋，绿水镜中船。节换榆烟火，花残谷雨天。壮游逢胜景，况觐五云边。","dynasty":"明代","title":"送人之京"}
{"author":"李昌祺","content":"北蓟辞严父，南京别故人。一身勤远道，千里念慈亲。柳暗江城晓，萍香野岸春。灯花先报喜，应更倚门频。","dynasty":"明代","title":"送李生还安城"}
{"author":"李昌祺","content":"芳洲白鹭名，无数白鸥轻。暖戏桃花水，晴依柳絮萍。飞来兼早雁，散去避秋鹰。何处忘机客，时于此濯缨。","dynasty":"明代","title":"鹭渚轻鸥"}
{"author":"李昌祺","content":"九重辞凤阙，千骑度龙荒。宝剑悬秋水，珠袍照雪霜。泉源随地少，沙碛亘天长。人羡皇华使，谁知粉署郎。","dynasty":"明代","title":"送陈郎中重使西域十首其一"}
{"author":"李昌祺","content":"皋禽清唳清无比，不入寻常俗流耳。虚窗夜读浮丘经，展卷乍闻必为喜。一声两声落层霄，石头迸裂空山椒。三声四声风满林，邃岩幽壑留遗音。梦醒松巢忽飞起，玄袂生寒露如洗。引吭再作五六声，冰拆崖崩月明里。美哉雅怀，逍遥两间，即物穷理，遗荣尚閒。所以惟爱戛然仙骥之长鸣，聆之弗厌危坐到更阑，绝胜琴操写入徽弦弹。","dynasty":"明代","title":"听鹤轩"}
{"author":"李昌祺","content":"不为长贫谩自悲，年来镜里觉颜衰。殊方失路逢今日，故国投簪定几时。池草谩成清夜梦，庭花空见紫荆枝。凌云壮气消磨尽，只有丹心似露葵。","dynasty":"明代","title":"春日忆诸弟"}
{"author":"李昌祺","content":"万里驱驰负简书，桂花开遍雨晴初。窗敲落叶空庭静，门掩残灯古驿虚。露冷疏林惊宿鸟，江清远火见归渔。天涯回首怀亲舍，欹枕无言意有馀。","dynasty":"明代","title":"石期驿独宿怀乡"}
{"author":"李昌祺","content":"土洞深沈土坑欹，田园枯旱废耕犁。一身馁困浑无力，犹上高梯剥树皮。","dynasty":"明代","title":"过张茅镇见饥民"}
{"author":"李昌祺","content":"幸遇太平日，观光快嬉敖。春衣白鸠舞，煖帽青貂袍。都城列雉森崇墉，荣光喜气何葱葱。风云观阙异人世，皞熙自与华胥同。张郎英年频此游，凭高吊古穷冥搜。卢沟晓月带冰渡，易水秋风终岁留。豪来得意金不惜，秦楼楚馆皆相识。飞觞醉杀青蛾眉，红锦缠头恣抛掷。词垣銮坡总钜公，古文奇字比扬雄。填门请谒不轻予，挥洒淋漓盈卷中。卷中题咏真奇绝，珠贝晶荧玉重叠。夜郎谁数李青莲，湖海诗声久消歇。南来北去屡往还，半生多在江淮间。经行到处且歌笑，莫教辛苦愁朱颜。愁朱颜，易萧索，大夫慎勿念功名，紫马驮钱买欢乐。","dynasty":"明代","title":"送张生游金台"}
{"author":"李昌祺","content":"九月江湖潦水清，木绵花吐雪争明。寒来处处催砧响，社酒村村沸鼓声。禾黍郊原肥雉兔，菰蒲洲渚聚鸥鶄。遥天似镜无纤翳，只有联翩雁影横。","dynasty":"明代","title":"和秋景韵二十首其十五秋晴"}
{"author":"李昌祺","content":"香篆半成灰，斋宫赐坐回。苑花红未拆，阶草绿先催。棋布星罗局，茶倾雪泛杯。非才叨岳牧，明祀几番陪。","dynasty":"明代","title":"春祭陪祀东书堂赐茶退归作"}
{"author":"李昌祺","content":"郭侯写竹真有名，平生少写风烟晴。兴来只爱春雨态，毫端幻出如生成。一竿亭亭俨中立，两竿垂垂梢叶湿。月暗苍梧鬼魅愁，波惊渤澥蛟龙泣。精微斋里客来稀，坐对新图静掩扉。丁宁莫向青云挂，只恐随梭破壁飞。","dynasty":"明代","title":"题竹为精微陈徵士作"}
{"author":"李昌祺","content":"十载留京国，三年别故人。贾生犹未达，郑老尚居贫。灯火黉宫夕，菰蒲野水春。谁知他域别，凄断更伤神。","dynasty":"明代","title":"送邓宗经还永新训导二首其二"}
{"author":"李昌祺","content":"暂息尘踪泯世缘，且留金地礼金仙。三生石湿垂萝雨，百衲衣薰煮茗烟。猛虎跑泉松户外，驯猿投果石龛前。春深绝顶人稀到，花落闲窗僧自禅。","dynasty":"明代","title":"游龙济寺"}
{"author":"李昌祺","content":"趍朝退北阙，吊古来西州。忠贞结缨处，松柏馀荒丘。萧条伯气歇，惨澹寒云浮。嗟哉晋多士，孰奋匡君谋。壸也真丈夫，毅然无匹俦。父子著伟烈，奸谀詟芳猷。英姿俨遗祠，信史芬馀休。疏钟冶城晚，落木秦淮秋。我来事蒐访，往迹犹可求。如何忠孝名，不在旷达流。诚知清谈高，宁执鄙吝优。同朝江左贤，颡泚徒怀羞。徘徊凝望久，日落长烟收。","dynasty":"明代","title":"冶城怀古"}
{"author":"李昌祺","content":"长干东畔是秦淮，叶自随流信自乖。花底玉纤崔护水，月中珠泪郭华鞋。晚峰尚学青螺黛，冰箸犹疑白燕钗。四海遨游空有意，忍弹归凤独伤怀。","dynasty":"明代","title":"感旧游二首其二"}
{"author":"李昌祺","content":"长忆烟霞水石边，高僧于我最忘年。𣒰檀树底焚香坐，优钵花间扫榻眠。了幻未能辞五浊，观空自可断诸缘。无衣无带堪留别，林下分携一慨然。","dynasty":"明代","title":"召赴北京留别灵谷定岩戒上人"}
{"author":"李昌祺","content":"江汉维南纪，星辰近太微。地分方岳重，官到宪台稀。远水连秋阔，轻帆彻夜飞。人生骢马贵，好是绣为衣。","dynasty":"明代","title":"送王佥事之湖广"}
{"author":"李昌祺","content":"吾观日与月，乃是阴阳精。彼升此攸降，循环有常经。万方仰临照，元良则其明。离躔遂晦蚀，惟辟修德刑。玄象虽缅邈，人当思戒惩。","dynasty":"明代","title":"拟古十四首其二"}
{"author":"李昌祺","content":"双蛾长蹙怨离居，不见银笺寄到书。清泪清愁孤枕上，残钟残梦五更初。已无佳句题红叶，谩有馀香在绣袽。怕近黄昏听络纬，更堪双杵动村墟。","dynasty":"明代","title":"和秋景韵二十首其十二秋思"}
{"author":"李昌祺","content":"懒寻捷径问通津，高卧南州乐隐沦。侄可承祧胜有子，田堪供祭不干人。江风山月谐清兴，野竹溪梅作近邻。除却赋诗观画外，更将何事累闲身。","dynasty":"明代","title":"题杨子恭先生所藏画卷其一"}
{"author":"李昌祺","content":"梵宫遥对凤凰台，此日乘闲偶独来。古墓石麟空蔓草，空祠土像翳尘埃。溪光淡淡秋鸿下，野色苍苍夕鸟回。不用咸阳原上望，西风临眺亦堪哀。","dynasty":"明代","title":"秋日独游黄鹿山望𡺸策寺二首其一"}
{"author":"李昌祺","content":"海门荡潏深千丈，潮去潮来如有期。夕阳欲没退偏早，晚月乍升生太迟。退早生迟自无爽，行人到处占消长。终年空打崩浪矶，半夜遥通女儿港。清淮不泛鸱革魂，潜来默去朝复昏。汀洲但见沙禽迹，岛屿惟馀石藓痕。黎君晏岁乘潮去，路指海门奇绝处。览胜应知造化工，吟清信得江山助。解缆开帆举画桡，溯流激浪随风飙。回首行人不可见，往来惟见海门潮。","dynasty":"明代","title":"赋得海门潮信送黎慎之还乡"}
{"author":"李昌祺","content":"庚金应候雨收初，一叶飘飘坠井梧。苧服不宜临水坐，藤床已爱背风铺。衰容未入溪头柳，爽气偏凝石眼蒲。颇觉今朝非昨日，炎凉何苦自相驱。","dynasty":"明代","title":"和秋景韵二十首其六秋意"}
{"author":"李昌祺","content":"吾爱刘公子，浑如汉士风。古心真自得，高操更谁同。绿水溪边舫，朱弦膝上桐。我惭簪组累，不得远相从。","dynasty":"明代","title":"寄刘三髦五首其二"}
{"author":"李昌祺","content":"宦游惬深好，乃在名胜区。山水自足适，况兹职文儒。横经有馀闲，逍遥出通衢。春服各已成，遂与童冠俱。徘徊恣言笑，登陟忘饥劬。晴鸢戾层空，弱藻翻文鱼。至理与景会，天机独吾娱。悠悠仰川上，眷眷怀舞雩。咏歌返黉舍，高兴谁能谕。","dynasty":"明代","title":"题湖山佳趣卷"}
{"author":"李昌祺","content":"自怜诗酒半生耽，痛饮狂吟老尚堪。知己更谁如鲍叔，怀人惟我似羊昙。菱花羞向灯前照，菊蕊慵将客里簪。强欲登高望丘垄，白云迢递隔天南。","dynasty":"明代","title":"和秋景韵二十首其十秋怀"}
{"author":"李昌祺","content":"杜若靡芜绿满洲，东风春水拍天流。双禽不受人拘束，宿食飞鸣得自由。","dynasty":"明代","title":"桃花鸂??图二首其二"}
{"author":"李昌祺","content":"空山百尺树，质性何贞坚。夭矫修篁侧，寂寞磐石边。亭亭任重姿，屹立思擎天。造化偶遗弃，值彼蓬莱仙。写之若怜才，峥嵘老龙骞。朔风振群木，节操欣独全。寄言玩物者，毋贵春花妍。","dynasty":"明代","title":"题方方壶枯木竹石图"}
{"author":"李昌祺","content":"终日惟枯坐，衡门掩薜萝。自缘知己少，谩道识人多。往事心徒赤，浮生鬓已皤。久思餐杞菊，作赋续东坡。","dynasty":"明代","title":"寄南昌沈大尹其二"}
{"author":"李昌祺","content":"残腊中宵尽，孤怀百感深。已惭先哲训，徒抱古人心。偃息何由得，勤劳敢不任。寒灯照空榻，拥褐谩愁吟。","dynasty":"明代","title":"己亥房山除夕营中作其一"}
{"author":"李昌祺","content":"异缕何纤细，轻盈玉雪紑。鲛宫初织罢，海国远输来。捧拜荣恩赐，纫缝称体裁。微躯增照耀，被服愧非才。","dynasty":"明代","title":"谢赐西洋布"}
{"author":"李昌祺","content":"村暗濛濛雨，清流浅浅溪。菊花长带湿，豆荚半沾泥。野迥居民少，林昏去路迷。自投新野界，蒿草与人齐。","dynasty":"明代","title":"新野即景"}
{"author":"李昌祺","content":"杖屦归田日，山林养病时。缶无陶令粟，笈有杜陵诗。蒲柳身空老，松筠性不移。何由重会面，相与话襟期。","dynasty":"明代","title":"寄南昌沈大尹其一"}
{"author":"李昌祺","content":"村暗濛濛雨，清流浅浅溪。菊花长带湿，豆荚半沾泥。野迥居民少，林昏去路迷。自投新野界，蒿草与人齐。","dynasty":"明代","title":"新野即景"}
{"author":"李昌祺","content":"先生意气凌青苍，两脸渥润双瞳光。无心求伏思邈虎，有术解叱初平羊。门前种橘懒种杏，橘叶坠井泉浮香。春馀着花雪羞白，霜后结实金争黄。嘉禾世业数谁最，公论共说先生良。针茅屡试疗鬼诀，续柳每验回骸方。经窥素难法岐扁，科究内外兼刘张。徵书一日贲林薮，布衣万里觐帝乡。庸医叹羡国医骇，妙夺造化通阴阳。仰瞻骤近日月表，陟降不离参苓傍。亲藩授职喜闲逸，况乃仁厚逢贤王。怜渠契阔旷定省，代尔恳恻陈封章。宫臣走马捧敕至，特许谒告荣非常。时当六月政三伏，敢惮触热川途长。到家拜庆上冢毕，鱼轩亟奉登舟航。江湖阔深富虾蟹，嫩菱鲜藕俱堪尝。船宽物贱固可乐，纵遇好境休徜徉。嗟予目昏牙齿豁，富贵念冷功名忘。但存诗魔与传癖，惟此二竖留膏肓。愿言就君乞砭治，无使久别劳中肠。汀洲雁下寒水落，阶除菊绽秋风凉。河漘伫候木兰棹，垆头烂醉茱萸觞。","dynasty":"明代","title":"送严良医回嘉兴迎母"}
{"author":"李昌祺","content":"闻讣心先折，开缄泪若倾。异乡离别恨，同气死生情。哽咽悲何已，呻吟痛曷平。九京知有憾，弱子尚孩婴。","dynasty":"明代","title":"闻舍弟昌复讣其一"}
{"author":"李昌祺","content":"淮水寒潮起暮云，纷纷离思不堪论。都门不闭还乡梦，昨夜分明到故园。","dynasty":"明代","title":"送人还乡"}
{"author":"李昌祺","content":"离弦兼楚调，忍向醉时闻。连岁长为客，他乡更别君。鸥波明夕照，雁字写秋云。迢递还乡梦，相随过海门。","dynasty":"明代","title":"送人南归四首其一"}
{"author":"李昌祺","content":"山深地僻夏如秋，门巷萧条竹树幽。步过溪南看晚景，牧童吹笛倒骑牛。","dynasty":"明代","title":"赠太常张丞山水图十三首其七"}
{"author":"李昌祺","content":"共是浮萍迹，偏怜鬓易新。江湖留滞久，朋旧别离频。试数中朝士，应多故里亲。莫嫌毡独冷，年纪政青春。","dynasty":"明代","title":"南京送高教授赴选其二"}
{"author":"李昌祺","content":"垂杨夹道昼阴长，五两南风送去航。政羡诸公当要路，独怜十口在他乡。风生平野春苗绿，雨歇高林夏果黄。行在倘逢知己问，别来潘鬓易沧浪。","dynasty":"明代","title":"送周编修考满赴北二首其二"}
{"author":"李昌祺","content":"社近芳花烂漫开，不关风雨自沾苔。幽禽惊避苍鹰逐，乱入香红飐下来。","dynasty":"明代","title":"西园精舍"}
{"author":"李昌祺","content":"自笑龙钟雪鬓毵，十年因病解朝衫。清时引退怜身老，白日冲升愧骨凡。漠漠平芜连蓟北，依依远树隔江南。经行定过淮阳郡，归计烦君促阿咸。","dynasty":"明代","title":"送王处士益安之京其四"}
{"author":"李昌祺","content":"幽栖忘声利，抗志惟云泉。澄神以内照，白首甘草玄。既混钓耕侣，讵希冠盖贤。魄化名未泯，尘凝榻尚悬。服膺先民训，委顺安其天。诔文太史述，遗经门人传。息荫树绕屋，资生瓜在田。掩棺谅靡憾，况乃获归全。孔曾皆一辙，此理岂今然。","dynasty":"明代","title":"颜用正挽诗"}
{"author":"李昌祺","content":"梧桐叶落火西流，楚客惊时问故丘。百亩腴田环旧宅，几人白发在沧洲。二贤祠下蝉声晚，五老峰前雁影秋。见说匡庐多胜处，何因来共赤松游。","dynasty":"明代","title":"送人还南康"}
{"author":"李昌祺","content":"客行兰溪上，有屋甚炜煌。借问谁所居，云是世节堂。世节果何为，一门凛三孀。三孀本一姓，婉娩金玉相。父兄实佳士，夫子各才良。于归期白首，中道俱沦亡。韶华岂弗念，夙昔佩礼章。捐生以相从，之死庸何伤。此身宁足顾，老稚谁扶匡。节义古所重，焉敢违纲常。无贻九京羞，旌表非所望。一孀逝已久，二孀政康强。存者膺孝养，没者留芬芳。而客闻此语，流涕忽沾裳。寄言观风使，采之献明光。","dynasty":"明代","title":"曾氏三贞堂"}
{"author":"李昌祺","content":"爱闲长日掩衡门，懒步芳阶惜藓痕。百岁光阴将大半，一年春色又平分。梨花开到檐前蕊，蒲草青回石上根。永乐初科逢此日，三场正试礼闱文。","dynasty":"明代","title":"庚戌花朝"}
{"author":"李昌祺","content":"能言鹦鹉闭金笼，争似钩辀野树中。赢得人嫌生性拙，梨云影里立东风。","dynasty":"明代","title":"梨花锦鸠图二首其二"}
{"author":"李昌祺","content":"白月纷纷照屋梁，羁怀无寐对清光。浮云不掩团团影，只与离人照夜长。","dynasty":"明代","title":"广西公廨夜宿"}
{"author":"李昌祺","content":"黄河几曲绕荆山，杨柳阴中带暝湾。老子得归全出处，故人相见杂悲欢。从教健翮纵横上，且喜闲身自在还。莫负明时勤造士，坐听弦诵到更阑。","dynasty":"明代","title":"留别王教谕士敬其三"}
{"author":"李昌祺","content":"宋家书院但空名，二水中分草树平。陵谷变来基亦废，野人耕处草还生。落花细雨文鱼上，残柳西风白雁鸣。临眺不堪怀往事，城头画角更凄清。","dynasty":"明代","title":"访鹭洲书院遗址"}
{"author":"李昌祺","content":"共是浮萍迹，偏怜鬓易新。江湖留滞久，朋旧别离频。试数中朝士，应多故里亲。莫嫌毡独冷，年纪政青春。","dynasty":"明代","title":"南京送高教授赴选其二"}
{"author":"李昌祺","content":"出塞春乘传，投鞭晚下营。旋风胡马疾，掣电皂雕轻。浩荡穷源志，迢遥奉使程。支机如得石，持往问君平。","dynasty":"明代","title":"送陈郎中重使西域十首其九"}
{"author":"李昌祺","content":"天使下边州，青丝控紫骝。风云随节旆，雨露到毡裘。斜日羌城晚，微风塞草秋。壮心知未已，万里快重游。","dynasty":"明代","title":"送陈郎中重使西域十首其二"}
{"author":"李昌祺","content":"逐水安营晚，鸣笳渡碛迟。穹庐无旧馆，行卷有新诗。骏骨天生马，奇毛地产狮。蕃酋迎候处，一曲汉歌词。","dynasty":"明代","title":"送陈郎中重使西域十首其三"}
{"author":"李昌祺","content":"叠鼓杂鸣笳，天风送使槎。内臣金镂带，壮士铁为檛。去路缘青海，行营驻白沙。单于争慕义，不用李轻车。","dynasty":"明代","title":"送陈郎中重使西域十首其四"}
{"author":"李昌祺","content":"骊马紫金环，行行出玉关。悬河三寸舌，积雪万重山。旗影连云卷，弓弦向月弯。封侯儒者事，天子待君还。","dynasty":"明代","title":"送陈郎中重使西域十首其五"}
{"author":"李昌祺","content":"大漠连川远，行人去国遥。乌孙遗种在，狼望旧名消。夜雪戎王帐，秋风使者轺。悬知专对好，谈笑款天骄。","dynasty":"明代","title":"送陈郎中重使西域十首其六"}
{"author":"李昌祺","content":"宝带悬鱼服，雕弧挂马鞯。皇恩覃万国，虏气静三边。瀚海寒生月，崖城暮锁烟。欲穷西域事，班范有遗编。","dynasty":"明代","title":"送陈郎中重使西域十首其七"}
{"author":"李昌祺","content":"地势三城远，河源二水分。火山稀好雨，盐泽足寒云。雕没平沙外，驼鸣古涧濆。凭高时引睇，何处是中原。","dynasty":"明代","title":"送陈郎中重使西域十首其八"}
{"author":"李昌祺","content":"出塞春乘传，投鞭晚下营。旋风胡马疾，掣电皂雕轻。浩荡穷源志，迢遥奉使程。支机如得石，持往问君平。","dynasty":"明代","title":"送陈郎中重使西域十首其九"}
{"author":"李昌祺","content":"嵓壑幽栖者，閒情老不衰。露葵缘客折，晚稻约僧炊。苔径林风扫，松窗岭月窥。诗名兼逸兴，湖海万人推。","dynasty":"明代","title":"寄刘孟熙隐者"}
{"author":"李昌祺","content":"卿家本同郡，客路又离群。夜柝敲寒月，霜钟度暝云。征袍迷草色，古屿带潮痕。寥落分携处，秋鸿不可闻。","dynasty":"明代","title":"南京送高教授赴选其一"}
{"author":"李昌祺","content":"共是浮萍迹，偏怜鬓易新。江湖留滞久，朋旧别离频。试数中朝士，应多故里亲。莫嫌毡独冷，年纪政青春。","dynasty":"明代","title":"南京送高教授赴选其二"}
{"author":"李昌祺","content":"征棹舣衡阳，孤城堞雉荒。流云时翳日，微雨暝生凉。江阔鸥波远，天空雁字长。采蘋无限兴，烟水晚苍茫。","dynasty":"明代","title":"次衡州"}
{"author":"李昌祺","content":"住公栖遁处，重到只空台。竹榻无僧扫，松关有客来。夕阳寒鸟集，凉露候虫哀。祗苑犹如此，何方免劫灰。","dynasty":"明代","title":"五峰庵住上人房"}
{"author":"李昌祺","content":"霢霂过芳园，枝枝积泪痕。色怜开处淡，香爱坠时闻。采倦蜂须湿，衔多鸟咮芬。东风解人意，吹片到衡门。","dynasty":"明代","title":"雨中桃花"}
{"author":"李昌祺","content":"残腊中宵尽，孤怀百感深。已惭先哲训，徒抱古人心。偃息何由得，勤劳敢不任。寒灯照空榻，拥褐谩愁吟。","dynasty":"明代","title":"己亥房山除夕营中作其一"}
{"author":"李昌祺","content":"患难仍连岁，蹉跎独此身。风尘双短鬓，宇宙一穷人。向曙繁星没，凝寒积雪新。椒花今夕酒，谁寿白头亲。","dynasty":"明代","title":"己亥房山除夕营中作其二"}
{"author":"李昌祺","content":"稚子捐深爱，酸辛痛莫支。坐愁侵骨髓，行乐负心期。风俗殊方异，人情近老悲。前程驽马足，敢不慎驱驰。","dynasty":"明代","title":"己亥房山除夕营中作其三"}
{"author":"李昌祺","content":"风雪当除夕，空营一榻孤。天涯悲舐犊，地下忆童乌。宁复衰颜壮，惟应泪眼枯。大灵如不妄，再拜谢玄夫。","dynasty":"明代","title":"己亥房山除夕营中作其四"}
{"author":"李昌祺","content":"今夕犹常夕，如何倍忆家。二三千里道，四十五年华。贫有文章在，官无品秩加。遥知妻共女，愁坐卜灯花。","dynasty":"明代","title":"己亥房山除夕营中作其五"}
{"author":"李昌祺","content":"警柝严巡逻，寒更独坐听。凄其孤影瘦，邪许万声停。败壁风穿苇，空庖凌在瓶。茫茫天壤内，么么一螟蛉。","dynasty":"明代","title":"己亥房山除夕营中作其六"}
{"author":"王缙","content":"莫将边地比京都，八月严霜草已枯。今日登高樽酒里，不知能有菊花无。","dynasty":"唐代","title":"九日作"}
{"author":"王缙","content":"身名不问十年馀，老大谁能更读书。林中独酌邻家酒，门外时闻长者车。","dynasty":"唐代","title":"与卢员外象过崔处士兴宗林亭"}
{"author":"王缙","content":"山月晓仍在，林风凉不绝。殷勤如有情，惆怅令人别。","dynasty":"唐代","title":"别辋川别业"}
{"author":"王缙","content":"下阶欲离别，相对映兰丛。含辞未及吐，泪落兰丛中。高堂静秋日，罗衣飘暮风。谁能待明月，回首见床空。","dynasty":"唐代","title":"杂曲歌辞。古别离"}
{"author":"王缙","content":"林间青雀儿，来往翩翩绕一枝。莫言不解衔环报，但问君恩今若为。","dynasty":"唐代","title":"青雀歌"}
{"author":"王缙","content":"林中空寂舍，阶下终南山。高卧一床上，回看六合间。浮云几处灭，飞鸟何时还。问义天人接，无心世界闲。谁知大隐者，兄弟自追攀。","dynasty":"唐代","tags":"抒怀，隐居","title":"同王昌龄裴迪游青龙寺昙壁上人兄院集和兄维"}
{"author":"王缙","content":"下阶欲别离，相对映兰丛。含辞未及吐，泪落兰丛中。高堂秋静日，罗衣飘暮风。谁能待明月，回首见床空。","dynasty":"唐代","title":"古别离"}
{"author":"王以宁","content":"大别我知友，突兀起西州。十年重见，依旧秀色照清眸。常记鲒碕狂客，邀我登楼雪霁，杖策拥羊裘。山吐月千仞，残夜水明楼。黄粱梦，未觉枕，几经秋。与君邂逅，相逐飞步碧山头。举酒一觞今古，叹息英雄骨冷，清泪不能收。鹦鹉更谁赋，遗恨满芳州。","dynasty":"宋代","tags":"豪迈，送别，回忆，友情","title":"水调歌头·呈汉阳使君"}
{"author":"王以宁","content":"我自山中，渔樵冷族。一丘一壑平生熟。朅来江海寄余生，心兵语阱频奔北。九里灵河，十分光烛。分辉借润须邻曲。柳家兄弟莫瞋人，狂奴小户元低促。","dynasty":"宋代","title":"踏莎行"}
{"author":"王以宁","content":"岁晚橘洲上，老叶舞愁红。西山光翠，依旧影落酒杯中。人在子亭高处，下望长沙城郭，猎猎酒帘风。远水湛寒碧，独钓绿蓑翁。怀往事，追昨梦，转头空。孙郎前日，豪健颐指五都雄。起拥奇才剑客，十万银戈赤帻，歌鼓壮军容。何似裴相国，谈道老圭峰。","dynasty":"宋代","title":"水调歌头（裴公亭怀古）"}
{"author":"王以宁","content":"归来峰下霜如水。明月三千里。幽人独立瞰长淮。谁棹扁舟一叶、趁潮来。洞庭湖上银涛观。忆我烟蓑伴。此身天地一浮萍。去国十年华发、欲星星。","dynasty":"宋代","title":"虞美人（宿龟山夜登秋汉亭）"}
{"author":"王以宁","content":"白石读书房，世有斗南人杰。一段素襟清韵，似玉壶冰雪。仙家赤酒荐交梨，道眼况超越。来往十洲三岛，跨一轮新月。","dynasty":"宋代","title":"好事近"}
{"author":"王以宁","content":"平山堂上，侧盏歌南浦。醉望五州山，渺千里、银涛东注。钱郎英远，满腹贮精神，窥素壁，墨栖鸦，历历题诗处。风裘雪帽，踏遍荆湘路。回首古扬州，沁天外，残霞一缕。德星光次，何日照长沙，渔父曲，竹枝词，万古歌来暮。","dynasty":"宋代","title":"蓦山溪（如虞彦恭寄钱逊叔）"}
{"author":"王以宁","content":"天工何意，碎琼珰玉佩，书空千尺。箬笠蓑衫扁舟下，淮口烟林如织。飞观嶙峋，子亭突兀，影浸澄淮碧。纶巾鹤氅，是谁独笑携策。遥想易水燕山，有人方醉赏，六花如席。云重天低酣歌罢，胆壮乾坤犹窄。射雉归来，铁鳞十万，踏碎千山白。紫箫声断，唤回春满南陌。","dynasty":"宋代","title":"念奴娇（淮上雪）"}
{"author":"王以宁","content":"晚烟凝碧。渐渔村山市，人归寂寂。有客飞舟还顾访，应讶纶巾欹侧。得意忘年，推诚投分，高论追元白。英标逸气，笑予穷抱真策。兴尽又复言归，秋风分袂，浩荡思无极。咫尺昭山明翠壁，那知中隐咸籍。说梦难听，闭门寻梦，肯念栖萍迹。浪吟狂醉，几时还共重得。","dynasty":"宋代","title":"念奴娇"}
{"author":"王以宁","content":"眼看西园红与紫，年来几度芳菲。吾生四十渐知非。只思青箬笠，江上雨霏霏。饮酒但知寻夏季，不须远慕安期。丹成仙去是何时。龟藏何必学，春日正迟迟。","dynasty":"宋代","title":"临江仙（和子安）"}
{"author":"王以宁","content":"云收天碧。渐风高露冷，群喧初寂。远浦归舟荒渡口，搴篷横棹堤侧。一带澄江，十分蟾影，千里寒光白。襟怀迎爽，有人独步携策。遥想帘卷琼楼，凭阑凝望，此意知何极。声断秦箫双凤驾，凌厉飞仙同籍。问汉乘槎，采珠临海，往事空踪迹。莫辞吟赏，终宵清景难得。","dynasty":"宋代","title":"念奴娇"}
{"author":"王以宁","content":"山耸方壶，潮通碧海，江东自昔名家。玉真仙子，珰佩粲朝霞。一种天香胜味，笑杨梅、不数枇杷。难模写，牟尼妙质，光透紫丹砂。咨嗟。如此辈，不知何为，留滞天涯。料甘心远引，无意纷华。一任姚黄魏紫，供吟赏、银烛笼纱。南游士，日餐千颗，不愿九霞车。","dynasty":"宋代","title":"满庭芳"}
{"author":"王以宁","content":"招福宫中第几真。餐花辟谷小夫人。天翁新与玉麒麟。我识外家西府相，玉壶冰雪照青春。小郎风骨已凌云。","dynasty":"宋代","title":"浣溪沙（张金志洗儿）"}
{"author":"王以宁","content":"梦褥光宗，河东右族。向来到耳声华熟。游从两世记金兰，风流二阮居南北。今夕何辰，相亲灯烛。一廛我愿依韦曲。长君未可赋骊驹，山人莫为蒲轮促。","dynasty":"宋代","title":"踏莎行"}
{"author":"王以宁","content":"位正三槐，光生九族。人间一梦黄粱熟。迩来荆楚地行仙，卜居深在延原北。笑问从前，谁调玉烛。当筵鲍老那能曲。山中饮酒是生涯，欲归未果成烦促。","dynasty":"宋代","title":"踏莎行"}
{"author":"王以宁","content":"千古洞庭湖，百川争注。雪浪银涛正如许。骑鲸诗客，浩气决云飞雾。背人歌欸乃，凌空去。我欲从公，翩然鹄举。未愿人间相君雨。笭箵短棹，是我平生真语。个中烟景好，烦公句。","dynasty":"宋代","title":"感皇恩（和才仲西山子）"}
{"author":"王以宁","content":"问政山头景气嘉。仙家绿酒荐菖芽。仙郎玉女共乘槎。学士文章舒锦绣，夫人冠帔烂云霞。寿香来是道人家。","dynasty":"宋代","title":"庆双椿（汪周佐夫妇五月六日同生）"}
{"author":"王以宁","content":"往事闲思人共怕。十年塞上烟尘亚。百万铁衣驰铁马。都弄罢。八风断送归莲社。卖药得钱休教化。归来醉卧蜗牛舍。一颗明珠元不夜。非待借。神光穿透诸天下。","dynasty":"宋代","title":"渔家傲"}
{"author":"王以宁","content":"诗客少微家，世有斗南人杰。一段素襟清韵，似玉壶冰雪。怀中卿相饱经纶，况是好时节。我有太平歌颂，待形容贤业。","dynasty":"宋代","title":"好事近"}
{"author":"王以宁","content":"快雨疏风六月凉。貂蝉人著彩衣裳。肃然心拜玉炉香。相国趣还调鼎鼐，潘舆指日下潇湘。秋来江上接归航。","dynasty":"宋代","title":"浣溪沙（张国泰生日）"}
{"author":"王以宁","content":"未折江南柳，先开陇上梅。绿情红意到根荄。昨夜春随和气、已归来。忠力扶昌运，冲和保圣胎。阳功阴德好栽培。他日骑鲸仙路、指蓬莱。","dynasty":"宋代","title":"南歌子（李左司生日）"}
{"author":"王以宁","content":"瑞雪当空舞素英。玳筵收得满金瓶。洗教双眼明如镜，看取黄河几度清。龟畀寿，鹤为形。年年长愿见仪刑。他年林下逢彭祖，唤作谁家小后生。","dynasty":"宋代","title":"鹧鸪天（刘运判生日）"}
{"author":"王以宁","content":"千古黄州，雪堂奇胜，名与赤壁齐高。竹楼千字，笔势压江涛。笑问江头皓月，应曾照、今古英豪。菖蒲酒，窊尊无恙，聊共访临皋。陶陶。谁晤对，粲花吐论，宫锦纫袍。借银涛雪浪，一洗尘劳。好在江山如画，人易老、双鬓难茠。升平代，凭高望远，当赋反离骚。","dynasty":"宋代","title":"满庭芳·千古黄州"}
{"author":"王以宁","content":"不见江梅三百日，声断紫箫愁梦长。何许绿裙红帔客，御风来献返魂香。","dynasty":"宋代","title":"道中闻九里香花"}
{"author":"王以宁","content":"人情十里白头浪，世事几番黄叶风。","dynasty":"宋代","title":"句"}
{"author":"王以宁","content":"浩歌排两脚，蒙里横天涯。","dynasty":"宋代","title":"句"}
{"author":"王以宁","content":"浩歌排两脚，蒙里横天涯。","dynasty":"宋代","title":"句其一"}
{"author":"王以宁","content":"千古南阳，刘郎乡国，依约楚俗秦风。英姿豪气，耆旧知谈中。珰佩来从帝所，许洲花、潭菊从容。霜秋晓，凉生日观，极目送飞鸿。主公。天下士挥毫万字，一饮千钟。醉高歌起舞，唤醒人龙。我自人间漫浪，平生事、南北西东。辞公去，寒眸激电，曾识小安丰。","dynasty":"宋代","title":"满庭芳（邓州席上）"}
{"author":"王以宁","content":"五十七年，侵寻老矣，小庵初筑林垌。故人相过，喜雪舞祥E648。遍野跳珠溅玉，纵儿童、收满金瓶。明年待，洗光银海，袖手看升平。先生。齐物久，蚁丘罢战，蜗角休征。趁尊前身健，有酒须倾。随分村歌社舞，何须问、武宿文星。忘怀矣，未能忘酒，相与醉忘形。","dynasty":"宋代","title":"满庭芳（陈觉叟雪中见过）"}
{"author":"王以宁","content":"雕弓绣帽。戏马秦淮道。风入马蹄轻，曾踏遍、淮堤芳草。飞英点点，春事已阑珊，风雨横，别离多，断送英雄老。功名终在，休惜芳尊倒。谈笑下燕云，看千里、风驱电扫。男儿此事，莫待鬓丝棼，汉都护，万年觞，玉殿春风早。","dynasty":"宋代","title":"蓦山溪（游南山）"}
{"author":"王以宁","content":"此理循环如引锯，春来百草菲菲。道人一笑悟前非。功名真长物，夕霭与朝霏。梦褥清孙今禄隐，漫郎自许风期。江楼景物得旬时。平芜三百里，天阔夕阳迟。","dynasty":"宋代","title":"临江仙"}
{"author":"王以宁","content":"起看船头蜀锦张。沙汀红叶舞斜阳。杖拿惊起睡鸳鸯。木落群山雕玉□，霜和冷月浸澄江。疏篷今夜梦潇湘。","dynasty":"宋代","title":"浣溪沙（舣舟洪江步下）"}
{"author":"王以宁","content":"艾胜迎薰寿缕长。碧篘酒泛绿蒲香。万家喜气在都梁。小阁幽轩新料理，舞衫歌扇且传觞。看君飞步上明光。","dynasty":"宋代","title":"浣溪沙（寿赵倅）"}
{"author":"王以宁","content":"昔有书生荐寿杯。清词妙绝贺方回。黄花也欲为君寿，先向重阳六日开。跻楚俗，上春台。政成归去位三台。明年寿酒君王劝，知有传宣敕使来。","dynasty":"宋代","title":"鹧鸪天（寿刘方明）"}
{"author":"王以宁","content":"帝乙何年骑玉龙。武夷仙伯笑相从。长庚瑞应游仙梦，碧藕花开解愠风。歌既醉，乐元丰。明良相悦寿无穷。野人更有深深祝，笑指三台十八公。三台寿松在南岳。","dynasty":"宋代","title":"鹧鸪天（寿杜士美）"}
{"author":"王以宁","content":"桃李纷纷春事催。桐花风定牡丹开。天麟下作人间瑞，玉燕清宵入梦来。红玉酎，紫霞杯。五云深处望三台。君家况有庭前柏，好个擎天八柱材。","dynasty":"宋代","title":"鹧鸪天（寿张徽猷）"}
{"author":"赵惠宗","content":"生我于虚，置我于无。至精为神，元气为躯。散阳为明，合阴为符。形为灰土，神为仙居。众垢将毕，万事永除。吾驾时马，日月为卫。洞耀九霄，上谒天帝。明明我众，及我门人。伪道养形，真道养神。懋哉懋哉，馀无所陈。","dynasty":"唐代","title":"遗简诗"}
{"author":"赵惠宗","content":"吾驾时马，日月为卫。洞耀九霄，上谒天帝。明明我众，及我门人。伪道养形，真道养神。懋哉懋哉，馀无所陈。","dynasty":"唐代","title":"遗简诗其二"}
{"author":"牟大昌","content":"大宋忠臣牟大昌，义兵今起应天祥。赤城虽已降为虏，黄山不愿为之氓。","dynasty":"宋代","title":"题帜"}
{"author":"王冕","content":"吾家洗砚池头树，个个花开淡墨痕。不要人夸好颜色，只流清气满乾坤。(版本一)我家洗砚池边树，朵朵花开淡墨痕。不要人夸颜色好，只留清气满乾坤。(版本二)","dynasty":"元代","tags":"古诗三百首，题画，咏物，梅花，寓人，言志","title":"墨梅"}
{"author":"王冕","content":"冰雪林中著此身，不同桃李混芳尘。忽然一夜清香发，散作乾坤万里春。","dynasty":"元代","tags":"咏物，梅花，言志","title":"白梅"}
{"author":"王冕","content":"灿灿萱草花，罗生北堂下。南风吹其心，摇摇为谁吐？慈母倚门情，游子行路苦。甘旨日以疏，音问日以阻。举头望云林，愧听慧鸟语。","dynasty":"元代","tags":"母亲，思念，游子","title":"墨萱图·其一"}
{"author":"王冕","content":"其一英雄在何处？气概属山家。蚁布出入阵，蜂排早晚衙；野花团部伍，溪村拥旗牙。抱膝长吟罢，天边日又斜。其二避世忘时势，茅庐傍小溪。灌畦晴抱瓮，接树湿封泥。乳鹿依花卧，幽禽过竹啼。新诗随处得，不用别求题。","dynasty":"元代","title":"村居（四首选二）"}
{"author":"王冕","content":"我行冀州路，默想古帝都。水土或匪昔，禹贡书亦殊。城郭类村坞，雨雪苦载涂。丛薄聚冻禽，狐狸啸枯株。寒云着我巾，寒风裂我襦。盱衡一吐气，冻凌满髭须。程程望烟火，道傍少人居。小米无得买，浊醪无得酤。土房桑树根，仿佛似酒垆。徘徊问野老，可否借我厨？野老欣笑迎，近前挽我裾。热水温我手，火炕暖我躯。丁宁勿洗面，洗面破皮肤。我知老意仁，缓缓驱仆夫。窃问老何族？云是奕世儒。自从大朝来，所习亮匪初。民人籍征戍，悉为弓矢徒。纵有好儿孙，无异犬与猪。至今成老翁，不识一字书。典故无所考，礼义何所拘？论及祖父时，痛入骨髓余。我闻忽太息，执手空踌蹰。踌蹰向苍天，何时更得甦？饮泣不忍言，拂袖西南隅。","dynasty":"元代","tags":"纪行，写景，忧国忧民","title":"冀州道中"}
{"author":"王冕","content":"楚汉英雄今寂寞，两城相倚旧封疆。荒台落日酣红叶，古墓秋风老白杨。岂是有为增感慨？便令无事亦凄凉。徘徊望尽东南地，芦苇萧萧野水黄。","dynasty":"元代","title":"楚汉两城"}
{"author":"王冕","content":"三月东风吹雪消，湖南山色翠如浇。一声羌管无人见，无数梅花落野桥。","dynasty":"元代","title":"梅花"}
{"author":"王冕","content":"即看白雁向南飞，又见黄花落短篱。河道便风容易上，客程过匣信难期。新霜飒飒吹杨柳，野老离离和竹枝。欲饮一樽难强进，且留清兴漫题诗。","dynasty":"元代","title":"新店道中其二"}
{"author":"王冕","content":"满目青山似画图，道人于此即安居。不知世上功名好，但觉门前车马疏。风月四时同笑傲，乾坤千古一蘧庐。我生亦有林泉癖，欲老衡茅愧不如。","dynasty":"元代","title":"满目青山轩"}
{"author":"王冕","content":"吾家老乌圆，斑斑异今古。抱负颇自奇，不尚威与武。坐卧青毡旁，优游度寒暑。岂无尺寸功？卫我书籍圃。去年我移家，流离不宁处。孤怀聚幽郁，睹尔心亦苦。时序忽代谢，世事无足语。花林蜂如枭，禾田鼠如虎。腥风正摇撼，利器安可举？形影自相吊，卷舒忘尔汝。尸素慎勿惭，策勋或逢怒。","dynasty":"元代","title":"画猫图"}
{"author":"王冕","content":"白日迟迟照窗户，深院不知春几许？紫箫声转香风回，隔帘踏动燕脂雨。","dynasty":"元代","title":"红梅其六"}
{"author":"王冕","content":"十二阑干一院花，春风犹忆旧京华。翠云不隔西湖路，梦入咸平处士家。","dynasty":"元代","title":"红梅其七"}
{"author":"王冕","content":"洞天窅窅无人到，白日丹光出树林。仙子竟忘食玉法，笑迎春色绿云阴。","dynasty":"元代","title":"红梅其八"}
{"author":"王冕","content":"彩凤穿花啄石苔，玉窗琼户紫烟开。山人不说罗浮梦，却忆玄都观里来。","dynasty":"元代","title":"红梅其九"}
{"author":"王冕","content":"桃杏漫山总粗俗，旧家池馆尚春风。道人不作罗浮梦，坐看珊瑚海日红。","dynasty":"元代","title":"红梅其十"}
{"author":"王冕","content":"山林养得寸心丹，岂是清香不而寒？今日春风好颜色，任他自作杏花看。","dynasty":"元代","title":"红梅十一"}
{"author":"王冕","content":"玉妃步月影毵毵，宴罢瑶池酒正酣。半夜不知香露冷，春风吹梦过江南。","dynasty":"元代","title":"红梅十二"}
{"author":"王冕","content":"昭阳殿里醉春风，香隔琼帘映浅红。翠袖拥云扶不起，玉箫吹过小楼东。","dynasty":"元代","title":"红梅十三"}
{"author":"王冕","content":"罗浮仙子醉春风，玉骨冰肌晕浅红。一味清香消不尽，几回飞梦锦云中。","dynasty":"元代","title":"红梅十四"}
{"author":"王冕","content":"仙子归来逸兴赊，梦中犹说旧繁华。春风转首情何已？却向江南认杏花。","dynasty":"元代","title":"红梅十五"}
{"author":"王冕","content":"仙子云中驾鹤归，翩翩雾佩晓风吹。玉肌轻染燕脂色，恰似罗浮夜醉时。","dynasty":"元代","title":"红梅十六"}
{"author":"王冕","content":"满湖水色净娟娟，正是春风二月天。醉后不知云尺屋，燕脂飞雨堕楼船。","dynasty":"元代","title":"红梅十七"}
{"author":"王冕","content":"玉骨清癯怯素妆，春风一醉九霞觞。绿房午夜娇云暖，不梦梨花梦海棠。","dynasty":"元代","title":"红梅十八"}
{"author":"王冕","content":"昔醉西湖处士家，酒痕吹上水边花。东风蛱蝶迷香梦，一树珊瑚月影斜。","dynasty":"元代","title":"红梅十九"}
{"author":"王冕","content":"刺刺北风吹倒人，乾坤无处不沙尘。胡儿冻死长城下，谁信江南别有春？","dynasty":"元代","title":"应教题梅"}
{"author":"王冕","content":"粲粲疏花照水开，不知春意几时回。嫩云清绕孤山路，记得短筇寻句来。","dynasty":"元代","title":"赠灵峰上人墨梅图"}
{"author":"王冕","content":"溪山对雨起呼酒，一笑还披万里图。疏树远山秋淡薄，飘风流水尽模糊。","dynasty":"元代","title":"题巨然画"}
{"author":"王冕","content":"林下见清真，草衣如野人。开花冰雪里，岂是不知春？","dynasty":"元代","title":"梅花其一"}
{"author":"王冕","content":"清苦良自持，忘言养高洁。夜静月明多，开门满山雪。","dynasty":"元代","title":"梅花其二"}
{"author":"王冕","content":"十月霜风寒，山木俱摧折。独此冰玉姿，照影清溪月。","dynasty":"元代","title":"梅花其三"}
{"author":"王冕","content":"故人江海去，相隔万重云。岁晚思无已，梅花可寄君。","dynasty":"元代","title":"梅花其四"}
{"author":"王冕","content":"何处寻春信？江南路渺漫。夜深山月白，疏影隔窗看。","dynasty":"元代","title":"梅花其五"}
{"author":"王冕","content":"老干渍清霜，寒梢挂新月。徐徐暗香来，可是春机泄？","dynasty":"元代","title":"梅花其六"}
{"author":"王冕","content":"疏枝照清浅，一见兴何饶？记得春风夜，题诗过断桥。","dynasty":"元代","title":"梅花其七"}
{"author":"王冕","content":"仙子步轻盈，泠泠玉佩声。罗浮烟水远，诗梦不胜情。","dynasty":"元代","title":"梅花其八"}
{"author":"王冕","content":"冷艳凝轻露，清香度晚风。如何冰玉质，却学小桃红？","dynasty":"元代","title":"梅花其九"}
{"author":"王冕","content":"深院春无限，香风吹绿漪。玉妃清梦醒，花雨落燕脂。","dynasty":"元代","title":"梅花其十"}
{"author":"王冕","content":"湖上春何在？罗浮梦已空。清香入书屋，不是杏花风。","dynasty":"元代","title":"梅花十一"}
{"author":"王冕","content":"庭院春日迟，风回翠鸾舞。谁倚玉阑干？摇动燕脂雨。","dynasty":"元代","title":"梅花十二"}
{"author":"王冕","content":"不作桃李态，山林别是春。但令心似夷，何虑惹缁尘？","dynasty":"元代","title":"梅花十三"}
{"author":"王冕","content":"面墨已无情，岂但心如夷？昨宵疏影横，空山半窗月。","dynasty":"元代","title":"梅花十四"}
{"author":"王冕","content":"明洁众所忌，难与群芳时，怀贞岁华晚，只有天地知。","dynasty":"元代","title":"梅花十五"}
{"author":"王冕","content":"旭日耀苍□，翠岚生嫩寒。幽人诗梦醒，清响得松湍。","dynasty":"元代","title":"题曹云西南山水"}
{"author":"王冕","content":"肯同凡卉争妍？自与高人索笑。他年鼎鼐调和，不改山林节操。","dynasty":"元代","title":"梅花其一"}
{"author":"王冕","content":"潇洒托身溪谷，清高不染红尘。数点幽花的砾，包藏万斛阳春。","dynasty":"元代","title":"梅花其二"}
{"author":"王冕","content":"不同杨柳争妍，冷笑托根泉石。岁寒寄语高人，可问调羹消息？","dynasty":"元代","title":"梅花其三"}
{"author":"王冕","content":"朔风吹撼处士庐，冻云隔月天模糊。无名草木混色界，广平心事今何如？梅花荒凉似无主，好春不到江南土。罗浮山下蘼芜烟，玛瑙坡前荆棘雨。相逢可惜年少多，竞赏桃李夸豪奢。老夫欲语不忍语，对梅独坐长咨嗟。昨夜天寒孤月黑，芦花卷风吹不得。髑髅梦老披蒙节，黄河万里无颜色。老夫潇洒归岩阿，自锄白雪栽梅花。兴酣击剑长啸歌，不问世上官如麻。疏枝错落花灿烂，正似推篷溪上看。冻痕不剥五更霜，藓色犹存百年干。孤山处士诗梦寒，罗浮仙人酒兴阑。天荒地老行路难，谁传春色来人间？君不见江南物色今匪昔，大谷长林尽荆棘。岁寒何处论襟期？坐对云山空叹息。东楼女儿白□歌，西楼美酒唤杏花。总有高人爱高洁，踏雪谁肯来山家？老我无能惯清苦，写梅种梅千万树。霜清月白夜更长，每是狂歌不归去。只今潦倒霜苧垂，世情恬淡俱忘机。读书写字两眼眵，断白搔堕随花飞。转首江南隔尘土，白月流光双鹤舞。一声羌管过南楼，夷石心肠亦凄楚。安得唤起陈云龙？长船满载玻璃红。浩歌拍拍随春风，大醉惊倒江南翁。","dynasty":"元代","title":"梅花其一"}
{"author":"王冕","content":"江南十月天雨霜，人间草木不敢芳。独有溪头老梅树，面皮如夷生光芒。朔风吹寒珠蕾裂，千花万花开白雪。仿佛瑶台群玉妃，夜深下踏罗浮月。银铛泠然动清韵，海烟不隔罗浮信。相逢漫说岁寒盟，笑我飘流霜满□。君家白露秋满缸，放怀饮我千百觞。气酣脱颖恣盘礴，拍手大叫梅花王。五更窗前博山冷，么凤飞鸣酒初醒。起来笑揖石丈人，门外白云三万顷。","dynasty":"元代","title":"梅花其二"}
{"author":"王冕","content":"朔风吹寒脱繁木，石溜潺潺出空谷。荒村野店少人行，独有寒梅照寒渌。玉质灿灿无纤埃，春风不来花自开。平生清苦能自守，焉肯改色趋樽缶？我与梅花颇同调，相见相忘时索笑。冰霜岁晚愈精神，不比繁华易凋耗。长安多少骑马郎，寻芳竞集桃李场。东家买酒西家尝，引得世间蜂蝶忙。","dynasty":"元代","title":"梅花其三"}
{"author":"王冕","content":"朔风吹寒冰作垒，梅花枝上春如海。清香散作天下春，草木无名藉光彩。长林大谷月色新，枝南枝北清无尘。广平心事谁与论？徒以铁石磨乾坤。岁晚燕山云渺渺，居庸古北无人到。白草黄沙羊马群，琼楼玉殿烟花绕。凡桃俗李争芬芳，只有老梅心自常。贞姿灿灿眩冰玉，正色凛凛欺风霜。转身西泠隔烟雾，欲问逋仙杳无所。夜深湖上酒船归，长啸一声双鹤舞。","dynasty":"元代","title":"题墨梅图"}
{"author":"王冕","content":"平生爱梅颇成癖，踏雪行穿一双屐。六花散漫飞满空，千里万里同一色。冲寒不畏朔风吹，乘兴来此江之湄。繁花满树梅欲放，仿佛罗浮曾见时。南枝横斜北枝好，北枝看过南枝老。中有一枝致奇绝，万蕊千葩弄天巧。老夫见此喜欲颠，载酒大酌梅花仙。仙人怪我来何晚，一别已是三千年。醉来仰面卧深雪，梦扶飞琼上天阙。酒醒起视夜何其，饥乌啼残半江月。","dynasty":"元代","title":"题月下梅花"}
{"author":"王冕","content":"飞沙幂人风堕帻，老夫倦作关河客。归来松下结草庐，卧听寒流雪山白。悠悠如此四十年，世情脱略忘间关。今晨见画忽自省，平地咫尺行山川。鸟道连云出天险，玉树琼林光闪闪。阴崖绝壑望欲迷，冰花历落风凄惨。枯槎侧倒银河开，三巴春色随人来。渔翁舟子相笑语，不觉已过洪涛堆。溪回浦溆石齿齿，溪上人家成草市。长林大谷猿鸟稀，小步蹇驴如冻蚁。西望太白日色寒，青山削出蛾眉山。人生适意随所寓，底须历涉穷跻攀。明朝揽镜成白首，春色又归江上柳。何如高堂挂此图，浩歌且醉金陵酒。","dynasty":"元代","title":"关河雪霁图为金陵王与道题"}
{"author":"王冕","content":"寒风萧萧月入户，渺渺云飞水仙府。仙人一去不知所，池馆荒凉似无主。江城岁晚路途阻，邂逅相看颜色古。环珮无声翠裳舞，欲语不语情凄楚。十二楼前问鹦鹉，沧海桑田眯尘土。王孙不归望湘浦，芳草连天愁夜雨。","dynasty":"元代","title":"水仙图"}
{"author":"王冕","content":"湖州老文久已矣，近来墨竹夸二李。纷纷后学争夺真，画竹岂能知竹意。奎章学士丹丘生，力能与文相抗衡。长缣大楮纵挥扫，高堂六月惊秋声。人传学士手有竹，我知学士琅玕腹。去年长歌下溪谷，见我忘形笑淇澳。我为爱竹足不闲，十年走遍江南山。今日披图看新画，乃知爱竹亦如我。何当置我于其下，竹冠草衣相对坐，坐啸清风过长夏。","dynasty":"元代","title":"柯博士画竹"}
{"author":"王冕","content":"人间尘土苦歊烦，林下清风六月寒。夜半酒醒方脱屐，日高眠起不簪冠。坐看游蚁巡危磴，静听闲花落古坛。老我自无轩冕意，寻常岂是傲时官。","dynasty":"元代","title":"山中答客问"}
{"author":"王冕","content":"荒苔丛筿路萦回，绕涧新栽百树梅。花落不随流水去，鹤归常带白云来。买山自得居山趣，处世浑无济世材。昨夜月明天似水，啸歌行上读书台。","dynasty":"元代","title":"梅花屋"}
{"author":"王冕","content":"云涛处士老儒林，书法精明古学深。百粤三吴称独步，八分一字直千金。桃花关外看红雨，杨柳堂前坐绿阴。今日窅然忘此景，断碑残碣尽伤心。","dynasty":"元代","title":"挽吴孟思"}
{"author":"王冕","content":"坏墙幽径草青青，何处园林是旧京。海气或生山背雨，江潮不到石头城。英雄消歇无人语，形势周遭夕照明。回首长干思无限，水风杨柳作秋声。","dynasty":"元代","title":"金陵怀避乱作"}
{"author":"王冕","content":"玉妃步月影毵毵，燕罢瑶池酒正酣。半夜不知香露冷，春风吹梦过江南。","dynasty":"元代","title":"红梅"}
{"author":"王冕","content":"马迹山前万树梅，千花万花如雪开。满载扬州秋露白，玉箫吹过太湖来。","dynasty":"元代","title":"梅花（二首）"}
{"author":"王冕","content":"关中险固冯三辅，陇右勾连接四川。簇簇楼台悬日月，盈盈花草烂云烟。飚回海上沙飞雪，雨足江南水拍天。可笑华山陈处士，风流文彩却贪眠。¤","dynasty":"元代","title":"谩兴（四首）"}
{"author":"王冕","content":"青山隐隐带滦河，金碧光中望馺娑。五谷不生羊马盛，二仪殊候雪霜多。打围阵合穹庐转，警跸声传御驾过。漠漠黄沙天万里，壮心未解说风波。","dynasty":"元代","title":"谩兴（四首）"}
{"author":"王冕","content":"滦水城头六月霜，车华门外草皆黄。旌旂影动千官惨，斧钺光沉万马忙。青象不将传国玺，紫驼只引旧毡房。诸郎不解风尘恶，争指红门入建章。¤","dynasty":"元代","title":"即事（二首）"}
{"author":"王冕","content":"万里山河一局棋，旷怀真感独伤悲。石麟夜雨生新恨，铜雀春风属旧时。雪卷流沙驮信远，天沉辽海鹤书迟。五陵年少俱零落，回首故园空梦思。¤","dynasty":"元代","title":"秋兴（二首）"}
{"author":"王冕","content":"今时自与古时别，酒兴何如诗兴赊。风引白云归坐榻，雨蒸花气入窗纱。谩言海上神仙宅，不抵江南处士家。有客相过勿多论，老夫迂阔是生涯。","dynasty":"元代","title":"三月廿九日夜欧阳省郎递至佳章观之技痒灯下"}
{"author":"王冕","content":"对镜添惆怅，凭谁论古今。山河频入梦，风雨独关心。每念苍生苦，能怜荡子吟。晚来愁更切，青草落花深。","dynasty":"元代","title":"有感（二首）"}
{"author":"王冕","content":"清晨度东关，薄暮曹娥宿。草床未成眠，忽起西邻哭。敲门问野老，谓是盐亭族。大儿去采薪，投身归虎腹。小儿出起土，冲恶入鬼箓。课额日以增，官吏日以酷。不为公所干，惟务私所欲。田关供给尽，鹾数屡不足。前夜总催骂，昨日场胥督。今朝分运来，鞭笞更残毒。灶下无尺草，瓮中无粒粟。旦夕不可度，久世亦何福。夜永声语冷，幽咽向古木。天明风启门，僵尸挂荒屋。","dynasty":"元代","title":"伤亭户"}
{"author":"王冕","content":"悲风吹茅堕空屋，老乌号鸣屋上木。谁家男子从远征，父母妻孥相送哭。哭声呜咽已别离，道傍复对行人悲。去者一心事，归者百感随。前年鬻大女，去年卖小儿。皆因官税迫，非以饥所为。布衣磨尽草衣折，一冬幸喜无霜雪。今年老小不成群，赋税未知何所出。昨夜忽惊雷破山，比来暴雨如飞湍。此时江南正六月，酸风入骨生苦寒。东村西村无火色，凝云着地如墨黑。瞆翁瞽妪相唤忙，屋漏床床眠不得。开门不敢大声语，门外磨牙多猛虎。自来住此十世余，古老未尝罹此苦。我感此情重叹吁，不觉泪下沾裳裾。安得壮士挽天河，一洗烦郁清九区，坐令尔辈皆安居。","dynasty":"元代","title":"悲苦行"}
{"author":"王冕","content":"春风吹船着牛轭，扶藜直上山之脊。山上老石怪且顽，皮肤皴骳苔花碧。我来不知石有名，拊摩怪状心亦惊。野人指点为我说，此物乃是虾蟆精。古昔曾偷太仓粟，三百余年耗中国。天官烛其阴有毒，敕丁破口劙其足。至今突兀留山丘，雨淋日炙无人收。树根穿尻蛇入肚，老鸦啄背狐粪头。牧童时时放野火，耕夫怒击樵夫剁。自从残堕不能行，见者唾之闻者骂。虾蟆虾蟆非令仆，无功那窃天之禄。如今虾蟆处处有，天官何不夷其族。致令骄气吹臊腥，干霄上食天眼睛。百虫啖尽心未已，假作鼓吹怡人情。三月江南春水涨，纡青拖紫争跳浪。渔父持竿不敢言，猎夫布弩空惆怅。黄童白叟相引悲，田中更有科斗儿。","dynasty":"元代","title":"虾蟆山"}
{"author":"王冕","content":"海国秋风劲，江城暮雨昏。浮云低月峡，戍鼓殷雷门。芳草何年歇？青山亘古存。光阴如过客，吾道底须论。","dynasty":"元代","title":"次申屠子迪韵四首其三"}
{"author":"王冕","content":"门径萧条勘，相知得往来。人方恋升斗，我独抚尊罍。故国秋风惨，荒城暮雨开。閒中多乐意，不在最深杯。","dynasty":"元代","title":"答王聘君二首其一"}
{"author":"王冕","content":"功名多跋涉，贫贱得安閒。坐石听流水，开楼见远山。报衙蜂澒洞，悦景鸟绵蛮。更爱斜阳外，游云作阵还。","dynasty":"元代","title":"次韵答樊山四首其二"}
{"author":"王冕","content":"山川今古在，伯业已寥寥。野雾迷花径，秋烟隔市桥。溪深新涨雨，江浊暗生潮。自喜兹行好，翩翩远市嚣。","dynasty":"元代","title":"次韵答樊山四首其三"}
{"author":"王冕","content":"市廛余热恼，岩壑足清凉。水静鱼儿乐，风微桂子香。异邦人苦雨，故国雁啼霜。秋晚何多事？吟诗送客忙。","dynasty":"元代","title":"次韵答樊山四首其四"}
{"author":"王冕","content":"西圃馀姜蔗，东皋足稻粱。今年诚有望，吾计未全荒。倚杖停吟久，看云引兴长。邻家新酿熟，同醉菊花旁。","dynasty":"元代","title":"次韵答王敬助"}
{"author":"王冕","content":"荒城惊岁晚，风雨奈何人？野火殊无侣，江梅自得春。停杯吟思远，照镜鬓华新。底事堪愁绝？悲笳撼塞尘。","dynasty":"元代","title":"解闷四首其二"}
{"author":"王冕","content":"路绕危垣上，风高松桧鸣。花飞殊失意，草长不知名。游客咨遗俗，居民指旧京。浮图天末起，瞻望忽伤情。","dynasty":"元代","title":"八蟠岭"}
{"author":"王冕","content":"避世忘时势，茅庐傍小溪。灌畦晴抱瓮，接树湿封泥。乳鹿依花卧，幽禽过竹啼。新诗随处得，不用别求题。","dynasty":"元代","title":"村居"}
{"author":"王冕","content":"英雄在何处，气概属山家。蚁布出入阵，蜂排早晚衙。野花团部伍，溪树拥旗牙。抱膝长吟罢，天边日又斜。","dynasty":"元代","title":"村居四首其四"}
{"author":"王冕","content":"断桥分野色，曲径入柴门。五柳低藏屋，三家自作村。人情同下里，风俗异东屯。我老无生计，耕耘教子孙。","dynasty":"元代","title":"黄牛山其一"}
{"author":"王冕","content":"人言村落僻，我处颇清幽。竹色侵衣冷，江声绕屋流。欢呼同社酒，出入趁鱼舟。不用闻时事，桑阴且饮牛。","dynasty":"元代","title":"黄牛山其三"}
{"author":"王冕","content":"东南多胜概，古迹渐难寻。诸老题诗处，繁阴蔽石林。云团溪雨重，水落野塘深。感慨添余思，孤猿入暮吟。","dynasty":"元代","title":"感慨四首其二"}
{"author":"王冕","content":"昨访三生石，今登二老亭。痴烟含树黑，野草满山青。归鸟还知倦，悲笳不忍听。又闻龙臆马，趁逐豹文鼮。","dynasty":"元代","title":"感慨四首其四"}
{"author":"王冕","content":"飞云添远思，淫雨滞行期。渐入老来景，都非少壮时。林昏归鸟疾，溪急上船迟。眼底元元弊，何人念在兹？","dynasty":"元代","title":"次古诗韵五首其一"}
{"author":"王冕","content":"蔽体可结叶，充肠难饭沙。风尘无日定，朋友各天涯。既有杯中物，那愁鬓上华。古今归一笑，放旷是无家。","dynasty":"元代","title":"次古诗韵五首其四"}
{"author":"王冕","content":"屠沽惭壮士，文绣贵山郎。气习虫鱼族，风流雁鹜行。从时多俯仰，吊古独悲伤。无奈连宵雨，蜗牛上石床。","dynasty":"元代","title":"次古诗韵"}
{"author":"王冕","content":"矮篱编绿槿，小径入青桑。屋绕河流润，门开竹色凉。课儿书满架，留客酒盈觞。西沼芙蓉美，南薰䆉稏香。","dynasty":"元代","title":"重过戴氏居三首其二"}
{"author":"王冕","content":"琴书满屋壁，不下晋家声。湖海怀高义，交游阅古情。宰瓜缘暮景，看竹喜新晴。更约清高友，山林结隐名。","dynasty":"元代","title":"重过戴氏居三首其三"}
{"author":"王冕","content":"飘荡将何倚，凄凉不自禁。江湖千里梦，风雨五更心。游子黄金印，幽人绿绮琴。渠方汩朝市，吾合老山林。","dynasty":"元代","title":"客边五首其三"}
{"author":"王冕","content":"不学养生术，且为归隐谋。青山犹昨日，白发不禁秋。适兴须村酿，忘机狎海鸥。夜来何所事？欲上仲宣楼。","dynasty":"元代","title":"客边五首其四"}
{"author":"王冕","content":"世情多曲折，客况自堪怜。听雨愁如海，怀人夜似年。草肥燕地马，花老蜀山鹃。冷澹无归计，苍苔满石田。","dynasty":"元代","title":"写"}
{"author":"王冕","content":"流沙连竺国，大碛间和宁。云合阴山黑，天垂瀚海青。穹庐骈騕袅，葩盖建和铃。多少花门子，相逢过北庭。","dynasty":"元代","title":"漫兴四首其一"}
{"author":"王冕","content":"壮心殊未已，望望尽黄沙。韦帽笼鸦鹘，毡囊载骆驼。过关南客少，出塞北风多。田牧俱荒废，空怀马伏波。","dynasty":"元代","title":"漫兴四首其四"}
{"author":"王冕","content":"春事已过半，客怀何怅然？鸟啼云外树，花落雨余田。沽酒不成醉，解衣徒自怜。五湖烟水远，未得问归船。","dynasty":"元代","title":"春晚客怀七首其一"}
{"author":"王冕","content":"落落穷途客，年年不在家。寄眠听夜雨，借景看春花。空著三山帽，难防两鬓华。清晨览明镜，载笑复咨嗟。","dynasty":"元代","title":"春晚客怀"}
{"author":"王冕","content":"怅望倚门久，月光清满天。念家情切切，为客鬓娟娟。细草荒山径，游云过石田。安能携尔辈？饱饭老林泉。","dynasty":"元代","title":"示师文二首其二"}
{"author":"王冕","content":"闻鸡何用舞，对酒且高歌。湖海情如故，风霜老奈何。相交知己少，入梦好山多。玩世能成癖，纷纷事已讹。","dynasty":"元代","title":"偶书二首其二"}
{"author":"王冕","content":"相忆悬清梦，相过笑白头。不因吾道重，安得为兹留？翠竹边江雨，黄花小院秋。明年春水足，准拟泛扁舟。","dynasty":"元代","title":"石湖寺二首其二"}
{"author":"王冕","content":"落日大江秋，凄凉觉底愁。逆潮攻败垒，荒树入沙洲。险固空馀迹，清平且壮游。不须腰十万，明日上扬州。","dynasty":"元代","title":"泊瓜洲"}
{"author":"王冕","content":"野亭依柳树，水路出桑林。问俗谁能解？怀思自不禁。远山归眼小，孤雁入云深。可笑西京客，持杯学楚吟。","dynasty":"元代","title":"沽亭道中二首其一"}
{"author":"王冕","content":"破衣悬软毳，短发被秋风。汶水长鱼白，滕州小米红。人情今日异，客路去年同。万里关山外，孤鸿缥渺中。","dynasty":"元代","title":"客思"}
{"author":"王冕","content":"平地连沧海，孤城带渭河。行人俱汉语，舟子半吴歌。野草惊秋短，鲂鱼出水多。只怜乡国远，处处有胡笳。","dynasty":"元代","title":"渭河道中四首其一"}
{"author":"王冕","content":"月出东溟白，天垂北斗低。砺兵思秣马，舞剑忽闻鸡。诸葛犹存汉，田横不辱齐。英雄如有见，琐稍岂能迷？","dynasty":"元代","title":"渭河道中四首其三"}
{"author":"王冕","content":"对镜添惆怅，凭谁论古今。山河频入梦，风雨独关心。每念苍生苦，能怜荡子吟。晚来愁更切，青草落花深。","dynasty":"元代","title":"有感二首其二"}
{"author":"王冕","content":"归来访田里，转首忆关河。黄叶阶前满，白云山上多。人情空烂漫，世事尽差讹。亲爱子孙辈，愁予两鬓皤。","dynasty":"元代","title":"雨过二首其二"}
{"author":"王冕","content":"对镜多新白，怀人入远思。山河犹汉魏，风俗想轩羲。小草铜驼恨，荒陵玉雁悲。平生伊吕志，耕钓岂无为？","dynasty":"元代","title":"闰七月二十三夜记梦诗二首其二"}
{"author":"王冕","content":"水竹连平野，人家带夕阳。道途忘险阻，风景异寻常。借艇移行李，持杯看步光。英雄无所似，堪笑老夫狂。","dynasty":"元代","title":"舟中杂纪十首其一"}
{"author":"王冕","content":"芦花藏别浦，柳树隔柴扉。野鸟行行下，渔舟两两归。只愁风俗变，不虑世情违。旧日经行处，于今转觉非。","dynasty":"元代","title":"舟中杂纪十首其五"}
{"author":"王冕","content":"九日今朝是，凄凄多朔风。黄叶浑未落，乌柏最先红。对景情何已，怀人梦不通。稻粱今岁薄，无奈北征鸿。","dynasty":"元代","title":"舟中杂纪十首其七"}
{"author":"王冕","content":"旌旗明紫塞，云雾暗潼关。尽说王师盛，应知伯道艰。东风吹白草，落日动青山。羽檄飞边报，将军信雅閒。","dynasty":"元代","title":"遣兴四首其四"}
{"author":"王冕","content":"句曲山人毛发古，苍精龙佩羽衣轻。道高不授中黄秩，天下皆传外史名。石菌云融丹气拥，玉壶春艳紫霞生。楼居又近林和靖，约我寻梅取次行。","dynasty":"元代","title":"寄张贞居"}
{"author":"王冕","content":"我歌谪仙白云歌，清风飘飘吹女萝。女萝风飞白云出，秦山楚山争嵯峨。秦楚之山青欲舞，白云不向湖山住。忘机在我读书窗，要养贞姿归太素。满山红紫光陆离，白云施施自无为。奔腾汹涌作霖雨，白云悠悠若无侣。白云在天不可呼，白云在地不可孤。卷舒变灭了无意，粲粲不受纤尘污。我与白云皆幻住，白云与我应同趣。孤飞感我庭闱情，回首青山不知处。我欲高飞洞庭船，赊月买酒邀谪仙。为君唤雪梅花天，握手一笑三千年。","dynasty":"元代","title":"白云歌为李紫□作"}
{"author":"王冕","content":"先辈匣中三尺水，斩蛟曾入吴潭里。提归未肯策奇勋，轩冕泥涂真戏耳。鸡林削铁不足比，昆吾百炼安可齿？淬花不莹□鹈膏，掉鞘却敲鸾凤髓。忆昔破敌如破竹，带霜飞渡桑乾曲。于今绣涩混铅刀，不遇何异荆山玉？惊雷夜作青龙哭，血痕冷剥苔花绿。野人一见骇心目，到手抚摩看不足。雪花皎皎明阑干，毛发凛凛肝胆寒。老军疲将长慨叹，愿欲置诸武库间。书生无用且挂壁，引杯时接殷勤欢。天眼太高俗眼顽，锐锷宜许儿曹看。先生有志不在此，出处每谈徐孺子。清高厌觅万户侯，笑引江山归画史。我未四十□已斑，学剑学书俱废弛。五更闻鸡狂欲起，何事英雄心未已？","dynasty":"元代","title":"剑歌行次韵"}
{"author":"王冕","content":"草衣老子双□皤，拍手夜唱沧浪歌。浮生不信巢穴好，卖屋买船船作家。明月满天天在水，别调新歌水中起。萧散可同甫里翁，逃名不比鸱夷子。大儿船头学读书，小儿船尾学钓鱼。病妻未脱乡井梦，梦中犹虑输官租。前年扬帆箕子国，矫首扶桑看日浴。蓬莱可望不可到，海浪翻空倒银屋。去年鼓□游潇湘，湘南云尽山苍苍。灵均死处今尚在，使我吊问空凄怆。今年来往太湖曲，三万顷波供濯足。玉箫吹散鱼龙腥，七十二峰青入目。脱巾袒裸呼巨觥，旁人睥睨笑我狂。我狂忘势亦忘利，坐视宇宙卑诸郎。君不见江西年少习商贾，能道国朝蒙古语。黄金散尽博大官，骑马归来傲乡故。今日消磨等尘雾；又不见江南富翁多田园，堆积米谷如丘山，粉白黛绿列间屋。竞习奢侈俱凋残，今日子女悲饥寒。呜呼！噫嘻！何如尚志富？曷足求贵曷足恃。秦时李斯丞相位，汉家韩信封侯贵。堂堂勋业乾坤，赤族须臾无噍类。何如老子船上闲？朝看白水暮青山。艰险机忘随处乐，顾盼老小皆团圆。且愿残年饱吃饭，眼底是非都不管兴来移棹过前汀，满船白雪芦花暖。","dynasty":"元代","title":"船上歌"}
{"author":"王冕","content":"吴姬美，远山淡淡横秋水。玉纤软转绾青丝，金凤攒花摇翠尾。隔云移步不动声，骑马郎君欲飞起。欲飞起，楼上闲人闹如市。","dynasty":"元代","title":"吴姬曲其一"}
{"author":"王冕","content":"吴姬来，香花未动游尘开。勾玉迟迟锦云重，百花掩媚春徘徊王孙公子金无限，为君一笑成飞埃。","dynasty":"元代","title":"吴姬曲其二"}
{"author":"王冕","content":"吴姬歌，歌声未转欢情多。飘然一曲入云去，檐前谁敢呼琵琶？珍羞如山酒如海，余声袭人无奈何。无奈何，门外春风题柳花。","dynasty":"元代","title":"吴姬曲其三"}
{"author":"王冕","content":"吴姬舞，翠袖凌云步轻举。笑回不觅锦缠头，四坐金钱落如雨。云烟转首无定期，紫燕黄鹂对人语。对人语，明年春风谁是主？","dynasty":"元代","title":"吴姬曲其四"}
{"author":"王冕","content":"吴姬醉，对面接花作娇态。腰柔颈软未成眠，斜倚东风说憔悴。坐中狂客不胜情，笑拍香肩呼小妹。呼小妹，明日园林树如盖。","dynasty":"元代","title":"吴姬曲其五"}
{"author":"王冕","content":"吴姬归，湖风吹冷日色微。满船筝鼓不敢动，隔林恐搅残花飞。涌金门外马如练，银灯照水红辉辉。红辉辉，吴姬上马罗绮围。","dynasty":"元代","title":"吴姬曲其六"}
{"author":"王冕","content":"草木何摇撼，工商已破家。饶州沈白器，勾漏伏丹砂。吴下难移粟，江西不运茶。朝廷政宽大，应笑井中蛙。","dynasty":"元代","title":"漫兴十九首其三"}
{"author":"王冕","content":"一说妖氛起，生民欲断魂。村墟空壁落，市井变营屯。尽道无生计，谁为奉至尊？吾居更萧索，事业不须论。","dynasty":"元代","title":"漫兴十九首其五"}
{"author":"王冕","content":"壬辰天意别，春夏雨冥冥。云气何时敛，江声未得停。书生怜白发，壮士喜青萍。昨夜登西阁，悲笳不忍听。","dynasty":"元代","title":"漫兴十九首其六"}
{"author":"王冕","content":"处处言离乱，纷纷觅隐居。山林增气象，城郭转空虚。侠客思骑虎，溪翁只钓鱼。诸生已星散，那得论诗书。","dynasty":"元代","title":"漫兴十九首其七"}
{"author":"王冕","content":"辟难人争出，居家我独痴。况兼亲已老，无奈病相欺。湖海迷舟楫，关山振鼓鼙。忘机閒看竹，得兴漫题诗。","dynasty":"元代","title":"漫兴十九首其八"}
{"author":"王冕","content":"撤幕愁归燕，颓垣警睡尨。鱼声飞玉署，花梦破璚窗。紫诏传三省，黄巾出两江。何时舞干羽？尽使有苗降。","dynasty":"元代","title":"漫兴十九首其十"}
{"author":"王冕","content":"登高聊纵目，怀古忽伤心。北极星辰远，中原草木深。天寒群雁叫，夜静独猿吟。处处知音少，尘埃绿绮琴。","dynasty":"元代","title":"漫兴十九首其十一"}
{"author":"王冕","content":"秋风清瘴疠，明月照山河。绝国干戈少，空城鼓角多。脱巾怜短发，醉酒觉身和。漫对黄花坐，无劳白苧歌。","dynasty":"元代","title":"漫兴十九首其十五"}
{"author":"王冕","content":"城市居何僻，山林境颇同。竹窗风细细，花榭日融融。叠石留云卧，开渠许溜通。儿童虽解事，不识五花骢。","dynasty":"元代","title":"幽居次韵"}
{"author":"王冕","content":"夜雨滋蔬圃，秋风过草堂。长歌追李杜，高论入羲皇。戏水知鱼乐，寻膻看蚁忙。儿童建勋业，灯火得新凉。","dynasty":"元代","title":"秋吟二首其一"}
{"author":"王冕","content":"我昔曾上五老峰，白云尽处看青松。中有两树如飞龙，正与夏迪画者同。夏迪画松得松趣，个个乃是廊庙具。贞固不特凌雪霜，偃蹇犹能吐烟雾。苍髯猎猎如有声，铁甲半掩苔花青。六月七月炎火生，对此似觉形神清。丈人兀坐诚有道，岂比商山采芝皓？有琴屏却不须弹，而今世上知音少。","dynasty":"元代","title":"题夏迪双松图"}
{"author":"王冕","content":"花驴儿，渡江踏遍江南土。正值江南无马时，驴儿得志雄威武，况是能解花门语。江南淫雨二百日，洪涛巨浪掀天舞。麻麦烂死秧苗无，百姓吞声苦饥苦，驴儿啖粟恬故故。江南子弟不晓事，掷金驰逐争先睹。誇渠省得人语言，纵使能言亦何补？花驴儿，乃奇遇。昨朝方上评事厅，今日又登丞相府，哮吼纵横谁敢侮？老夫平生不信怪，见此怪事欲呕吐。归来十日不食饭，扼腕攒眉泪如雨。","dynasty":"元代","title":"花驴儿"}
{"author":"王冕","content":"旅游忽过清明节，百感中来与愿违。杨柳亭台春寂寂，杏花村落雨霏霏。青山对面人何在？白发倚门身未归。薄暮登高重惆怅，岂因萧飒故山薇？","dynasty":"元代","title":"清明后日"}
{"author":"王冕","content":"寄语蓬莱客，山寒松未花。只因好春雨，不得到君家。白石通宵煮，青萍忘岁华。近来聋两耳，那得听胡笳？","dynasty":"元代","title":"寄友"}
{"author":"王冕","content":"君家竹素园，异彼□□谷。插架牙签三万轴，卷藏东观吞天禄。‘清风明月时往来，红尘不堕香芸堆。蝌蚪鸟迹一玉开，怀幽抱密真奇哉。炙汗不流珠光重，信知龙种皆书种。黄钟声切凤皇啸，玉杯光焰麒麟动。十年不下君子堂，灯火夜静声琅琅。岁寒节操固自常，厌看花柳争春忙。金谷平泉暗烟雨，兔麦狐葵无定主。何如竹素园简编？且容与玉振金声千万古。","dynasty":"元代","title":"题陈象贤竹素图"}
{"author":"王冕","content":"玉堂学士金闱彦，磊落襟怀书万卷。等闲貌出天马驹，鬃鬣萧梢气雄健。蹄如削玉耳削筒，目光炯炯磨青铜。五花连钱云影动，喷沫一啸生长风。我昔曾上桑乾岭，带甲骑来霜月冷。只今潦倒岩谷间，展卷令人动深省。","dynasty":"元代","title":"松雪画马图"}
{"author":"王冕","content":"野云依竹静，霜叶近窗明。对此清幽景，都忘喧杂声。看书庸有感，与世竟无情。但愿添松竹，期君结隐盟。","dynasty":"元代","title":"次韵答王敬助其四"}
{"author":"王冕","content":"对镜添惆怅，凭谁论古今？山河频入梦，风雨独关心。每念苍生苦，能怜荡子吟。晚来愁更切，青草落花深。","dynasty":"元代","title":"有感其二"}
{"author":"王冕","content":"慷慨添余思，交游忆可人。时危还有虑，愁重不知春。海国迷归棹，关山拥战尘。黄公何所见？终不事嬴秦。","dynasty":"元代","title":"愁重"}
{"author":"王冕","content":"去年江北多飞蝗，今年江南多猛虎。白日咆哮咋行人，人家不敢开门户。长林空谷风飕飕，四郊食尽耕田牛。残膏剩骨委丘壑，髑髅啸雨无人收。老乌衔肠上古树，仰天乌乌为谁诉？逋逃茫茫不见归，归来又苦无家住。老翁老妇相对哭，布被多年不成幅。天明起火无粒粟，那更打门苛政酷。折胫断肘无全民，我欲具陈述难具陈。纵使移家向廛市，破獍□□喧成群。","dynasty":"元代","title":"猛虎行"}
{"author":"王冕","content":"飘荡将何倚？凄凉不自禁。江湖千里梦，风雨五更心。游子黄金印，幽人绿绮琴。渠方汩朝市，吾合老山林。","dynasty":"元代","title":"客边其三"}
{"author":"王冕","content":"秋夜雨，秋夜雨。马悲草死桑乾路，雁啼木落潇湘浦。声声唤起故乡情，历历似与幽人语。初来未信鬼啾唧，坐久忽觉神凄楚。一时感慨壮心轻，百斛蒲萄为谁举？山林岂无豪放士？江湖亦有饥寒旅。凝愁拥鼻不成眠，檠孤焰短寒花吐。秋夜雨，秋夜雨，今来古往愁无数。谪仙倦作夜郎行，杜陵苦为茅屋赋。只今村落屋已无，岂但屋漏无干处？凋余老稚匍匐走，哭声不出泪如注。谁人知有此情苦？秋夜雨，秋夜雨，赤县神州皆斥卤。长蛇封豕恣纵横，麟凤龟龙失其所。耕夫钓叟意何如？梦入江山毛发竖。余生听惯本无事，今乃云胡惨情绪。排门四望云墨黑，纵有空言亦何补？秋夜雨，秋夜雨，何时住？我愿扫开万里鱼，日月光明天尺五。","dynasty":"元代","title":"秋夜雨·秋夜雨"}
{"author":"王冕","content":"中天积翠郁层阴，雪瀑遥飞落远岑。白月夜分双鹤舞，清风时听万松吟。放怀尽可从诗酒，行乐何须论古今。我欲与君飞两舄，题诗刻竹满山林。","dynasty":"元代","title":"漫兴其二"}
{"author":"王冕","content":"不与百花期，多从桂子时。低昂如有序，红白自相宜。农为编篱识，蜂因课蜜知。想渠根本盛，未畏雪霜欺。","dynasty":"元代","title":"槿花"}
{"author":"王冕","content":"寄尔太冲招隐篇，归来不用买山钱。青云绕屋树如盖，红雾隔堤花满川。既有向时潜子兴，不妨今日米家船。老夫湖海亦觉倦，也欲枕书林下眠。","dynasty":"元代","title":"招隐卷"}
{"author":"王冕","content":"二月三日雨不歇，桃花杏花吹作泥。积垒可怜飞燕苦，伤春无奈杜鹃啼。关河气转风云合，边塞烽多草树迷。老我疏狂思舞剑，兴来不待五更鸡。","dynasty":"元代","title":"春日即事"}
{"author":"王冕","content":"破衣悬软毛，短发被秋风。汶水长鱼白，滕州小米红。人情今日异，客路去年同。万里关山外，孤鸿缥渺中。","dynasty":"元代","title":"客思"}
{"author":"王冕","content":"老梅标致何潇洒，不与寻常草木同。可笑燕山人事别，春风只看杏花红。","dynasty":"元代","title":"红梅其三"}
{"author":"王冕","content":"潇洒山林惯雪霜，不同桃李竞芬芳。何缘作得春风梦？一夜吹香到玉堂。","dynasty":"元代","title":"素梅三二"}
{"author":"王冕","content":"生民日日叹零丁，惟听中朝说太平。万里江山云莽荡，五更风雨剑悲鸣。桓温岂解知王猛，徐庶从来识孔明。箫管莫吹关塞曲，野花闲草不胜情。","dynasty":"元代","title":"次韵"}
{"author":"王冕","content":"忆昔常过居庸关，关中流水声潺潺。雪花飞寒大如席，白色粲烂西南山。山家野店隐烟雾，水榭云楼有幽趣。汉家封侯已消磨，秦时长城作行路。天险不设南北通，风俗一混归鸿蒙。今人不解古时事，使我感慨心忡忡。滦水城头无苜蓿，马驴尽食江南粟。八月九月朔风高，更有饥鹰啄人肉。太平时节无烽尘，金舆玉辇从时巡。关南关北草色新，四海贡赋来相亲。大车连属小车侣，雪地冰天无险阻。玉帛谷粟取不穷，诛求那信人民苦。书生潦倒家无储，凄凉忽见盘车图。侧身怅望长嗟吁，天子亦念东南隅。","dynasty":"元代","title":"盘车图"}
{"author":"王冕","content":"功名多跋涉，贫贱得安闲。坐石听流水，开楼见远山。报衙蜂澒洞，悦景鸟绵蛮。更爱斜阳外，游云作阵还。","dynasty":"元代","title":"次韵答樊山其二"}
{"author":"王冕","content":"壬辰天意别，春夏雨冥冥。云气何时敛，江声未得停。书生怜白发，壮士喜青萍。昨夜登西阁，悲笳不忍听。","dynasty":"元代","title":"漫兴十九首其六"}
{"author":"王冕","content":"白发干戈际，青山黯霭中。沙虫联五马，跖卯袭三公。东海波涛黑，中原草树红。萧条岩谷底，谁信有春风？","dynasty":"元代","title":"次申屠子迪韵其四"}
{"author":"王冕","content":"去岁离南去，今年自北归。过淮浑酒贱，出水白鱼肥。落拓同谁语？孤高与世违。最怜谯国子，潦倒说兵机。","dynasty":"元代","title":"南归"}
{"author":"王冕","content":"沟塍通谢墅，禹穴近龙宫。两水沿平地，诸山在下风。烟霞时出没，日月互西东。闲看桃源记，吾将此意同。","dynasty":"元代","title":"山中杂兴十四"}
{"author":"王冕","content":"不与百花期，多从桂子时。低昂如有序，红白自相宜。农为编篱识，蜂因课蜜知。想渠根本盛，未畏雪霜欺。","dynasty":"元代","title":"槿花"}
{"author":"王冕","content":"杨柳青云合，芙蓉锦幛开。船从湖上过，人在画中来。莫问桓伊笛，且传袁绍杯。明朝归醉李，舒啸漫徘徊。","dynasty":"元代","title":"舟中杂纪其三"}
{"author":"王冕","content":"孤梅在空谷，潇洒如幽人。不同桃李花，那知艳阳春。冰霜岁年晚，苔藓青满身。鼎鼐既不辱，风味良自珍。孰信姚黄枝？来作灶下薪。","dynasty":"元代","title":"孤梅咏"}
{"author":"王冕","content":"滕州济州山不多，平林大野少人家。解貂且问将军酒，对雪谁言学士茶？直北五更闻玉笛，江南十月老梅花。相逢休说凄凉事，湖海诸郎鬓未华。","dynasty":"元代","title":"济川阻雪九月二十七日客况四首其三"}
{"author":"王冕","content":"破屋悬寒雨，空窗度晓云。家贫无外虑，身老厌多闻。草木随时长，虫鱼自作群。行吟聊遣兴，不必论功勋。","dynasty":"元代","title":"遣兴其一"}
{"author":"王冕","content":"信是击中好，春来物物丰。石蚕生断砌，玉蕈山枯桐。暖雨蒸花气，晴烟扬柳风。眼前无限景，诗句可能穷？","dynasty":"元代","title":"山中杂兴其八"}
{"author":"王冕","content":"野水连天碧，秋花夹路黄。顺风船过疾，落日鸟飞忙。感物独惆怅，逢时喜老苍。文章随气运，不必论班扬。","dynasty":"元代","title":"舟中杂纪其九"}
{"author":"王冕","content":"江上有古柳，摇扬丝依依。容光照青眼，薄妒红楼眉。玩之益何喜？攀之益何悲？于今赠君去，愿染春风衣。","dynasty":"元代","title":"送李德仁归济南乡试二首其二"}
{"author":"王冕","content":"青衫闸转云间路，河水分流过武塘。客路惯经风雨恶，诗情不减少年狂。鱼盐市井三吴俗，番岛舟航十丈樯。杨柳之堤鹅鸭聚，家家茅屋似淮乡。","dynasty":"元代","title":"过武塘"}
{"author":"王冕","content":"拄杖听鸣鸠，青山树色稠。雨寒云不起，沙乱水交流。对景堪垂涕，无为亦动愁。疲民正无奈，谁解为君筹？","dynasty":"元代","title":"山中杂兴其四"}
{"author":"王冕","content":"江风飘飘杨柳青，江烟漠漠花冥冥。春光潋滟动笙乐，泼酷弄影蒲萄倾。客路迢迢平不颇，应有儿童迎五马。文章太守今几人？风流未有如今者。中原地古风俗淳，君侯抚牧仁化新。黄堂无讼白日静，甘棠有阴芳草春。君侯考绩鬓未改，虎竹铜符转光彩。功成早向江南来，江南有人遥相待。","dynasty":"元代","title":"送黄叔源之甘肃州尹"}
{"author":"王冕","content":"登高聊纵目，怀古忽伤心。北极星辰远，中原草木深。天寒群雁叫，夜静独猿吟。处处知音少，尘埃绿绮琴。","dynasty":"元代","title":"漫兴十一"}
{"author":"王冕","content":"忧国频看剑，怀人独凭阑。野云秋共黑，江雨晚生寒。盗贼纷然起，军民未得安。相逢谁慷慨？随处说艰难。","dynasty":"元代","title":"对雨其一"}
{"author":"王冕","content":"处处言离乱，纷纷觅隐居。山林增气象，城郭转空虚。侠客思骑虎，溪翁只钓鱼。诸生已星期，那得论诗书。","dynasty":"元代","title":"漫兴其七"}
{"author":"王冕","content":"清苦良自持，忘言养高洁。夜静月明多，开门满山雪。","dynasty":"元代","title":"梅花十五首其二"}
{"author":"王冕","content":"天阙星河近，关山道路长。断云依野树，归鸟傍斜阳。吊古添惆怅，伤时重慨慷。艰难衣带缓，辛苦□毛苍。昨日辞崔镇，今晨过回梁。躲船荦愁确，打牵畏汪洋。舟子招呼急，商人问信忙。新州山顶上，沛县水中央。古昔英雄地，萧条战斗场。歌风传汉祖，决胜信张良。转首风云改，重瞻日月光。喜看新社稷，不问旧封疆。鱼鳖行官道，狐狸上庙堂，凄凄黄叶浦，漭漭白苹乡。提挈何狼籍，奔趋适诈狂。人伦俱丧失，风俗尽凋伤。白纻流吴曲，红花烂楚芳。礼仪从此废，廉耻竟何将？戢戢哀流落，纠纠俱暴强。郎官思卓鲁，牧守想龚黄。鹰隼锋棱劲，豺狼气势张。抚绥徒文饰，渔猎尽逃亡。东鲁书声寂，西秦客梦扬。可怜吾老大，那忍见凄凉。饥望家家火，愁悬处处肠。竞穿泥窟穴，争觅草衣裳。密雪团花大，飞冰就木僵。垂情徒郁郁，极目转茫茫。圣主春秋盛，贤臣事业张。愿言宣德化，四海一陶唐。","dynasty":"元代","title":"自崔镇至济州人情风俗可叹三十韵"}
{"author":"王冕","content":"红花翠竹满江皋，依约仙山驾巨鳌。月下每听来鹤佩，云中时复见龙袍。西江日薄潮声小，北极天开王气高。咫尺山河移版籍，书生徒尔说英豪。","dynasty":"元代","title":"遇昭瑞宫次韵其一"}
{"author":"王冕","content":"舒啸孤怀壮，天风荡杳冥。草枯秦地白，云尽鲁山青。闻道尊庄子，沽杯候野亭。平生辛苦事，须信此行经。","dynasty":"元代","title":"闸上其一"}
{"author":"王冕","content":"眺望春光远，登临夕照微。野云平细垒，山鸟怪儒衣。触处无高下，何劳论是非？寄言彭泽宰，出仕不如归。","dynasty":"元代","title":"山中杂兴十二"}
{"author":"王冕","content":"寒气薄衣絮，斜风雪乱飘。山林俄失色，江海不行潮。塞北毡车重，江南甲骑骄。草堂亦幽致，冰冻满诗瓢。","dynasty":"元代","title":"解闷其四"}
{"author":"王冕","content":"深秋天气好，且喜病魔消。对客论三史，令人愧六朝。山河空板荡，民物竞萧条。白首思无策，甘心学野樵。","dynasty":"元代","title":"漫兴十四"}
{"author":"王冕","content":"长松撼空风怒号，门前大水推断桥。山中坐雨六十日，不知野草如人高。今晨出门天气好，眨眼忽惊春事老。杨花散作雪满溪，送客俄然动怀抱。金陵六朝古帝都，古时风景今何如？珊瑚无根土花碧，露团玉树生流珠。江山无人隔尘土，丹凤不来孤燕语。上人脱洒无滞留，底用登临重怀古。世人往往乘险机，老我白发无能为。道甫问讯丁令威，有鸟有鸟何时归？","dynasty":"元代","title":"送无咎游金陵兼简丁仲容隐居"}
{"author":"王冕","content":"僦得城楼枕卧龙，储无□石是英雄。吟诗不愧杜工部，乞米或如颜鲁公。兰省异于霄汉上，草堂却在画堂中。故人相见无多论，笑指松花落晚风。","dynasty":"元代","title":"寄徐仲几"}
{"author":"王冕","content":"一望东南竟海涯，仙人何处饭胡麻？树阴霭霭欲生雨，山色重重似削瓜。玄哺紫苔封药草，白云流水隔桃花。天台司马君休问，绝胜终南处士家。","dynasty":"元代","title":"山水图"}
{"author":"王冕","content":"略彴江烟外，招提水气中。故人于此隐，幽致得时同。酿酒来彭泽，栽莲接远公。浮生底须论，谈笑且春风。","dynasty":"元代","title":"石湖寺其一"}
{"author":"王冕","content":"几日不见青山面，今日青山树色多。风花落水似濯锦，野鸟隔帘如唱歌。年老无成真可笑，世情不合奈之何！柴门本自无车马，昏晓时闻响玉轲。","dynasty":"元代","title":"隐居偶成"}
{"author":"王冕","content":"面皮如铁惯风霜，焉肯托根桃李场？转首江南春似海，一声箫管月苍苍。","dynasty":"元代","title":"墨梅四首其二"}
{"author":"王冕","content":"青松生崇冈，土浅松低徊。顾兹岁寒质，岂匪梁栋材？无奈牛羊牧，鄙贱蒿与莱。惟有溪上风，清声寄余哀。","dynasty":"元代","title":"秋怀其九"}
{"author":"王冕","content":"今日开门见远山，炼师坛下列清班。看来都是梅花树，个个春风玉佩环。","dynasty":"元代","title":"素梅四十"}
{"author":"王冕","content":"市廛余热恼，岩壑足清凉。水静鱼儿乐，风微桂子香。异邦人苦雨，故国雁啼霜。秋晚何多事？吟诗送客忙。","dynasty":"元代","title":"次韵答樊山其四"}
{"author":"王冕","content":"吴姬美，远山淡淡横秋水。玉纤软转绾青丝，金凤攒花摇翠尾。隔云移步不动声，骑马郎君欲飞起。欲飞起，楼上闲人闹如市。","dynasty":"元代","title":"吴姬曲其一"}
{"author":"王冕","content":"绣房香幄紫驼车，队马连云拥醉娥。天上柳花随处滚，人间春色已无多。风流漫听黄金缕，慷慨谁知白石歌。江北江南叹愁绝，落红如雨打渔蓑。","dynasty":"元代","title":"都城暮春"}
{"author":"王冕","content":"湖海飘零久，归来依旧贫。顾无青眼友，喜有白头亲。篱菊留余色，庭梅奏早春。溪翁密相访，杯酒接殷勤。","dynasty":"元代","title":"归来"}
{"author":"王冕","content":"知少虑亦少，闲多病转多。干戈愁正切，风雨恨如何？华屋迷青草，玄门暗绿萝。凄凉无可奈，感慨动悲歌。","dynasty":"元代","title":"对雨其四"}
{"author":"王冕","content":"得名良不恶，潇洒在山房。生意无休息，存心固久长。风霜空自老，蜂蝶为谁忙？岁晚何人问？山空暮雨荒。","dynasty":"元代","title":"吉祥草"}
{"author":"王冕","content":"闻鸡何用舞，对酒且高歌。湖海情如故，风霜老奈何。相交知己少，入梦好山多。玩世能成癖，纷纷事已讹。","dynasty":"元代","title":"偶书二首其二"}
{"author":"王冕","content":"雪花打帽风搅须，宽衣破靴骑蹇驴。先生自是山泽癯，瘦名之传岂为虚？穷吟苦思不觉老，知音幸遇韩京兆。至今长安诸小儿，拍手犹能为君道。清声千古在世间，好诗句句夸浪仙。我恨后生五百年，不得抵掌谈微玄。形骸孤陋向岩壑，竹冠草衣空卓荦。披图挹之嗟寂寞，断桥流水梅花落。","dynasty":"元代","title":"贾浪仙骑驴图"}
{"author":"王冕","content":"贫居得幽僻，世事不相关。诗思多因雨，閒情独爱山。落花随水去，孤鹤望人还。最喜神清健，年来酒量悭。","dynasty":"元代","title":"山中杂兴二十首其十六"}
{"author":"王冕","content":"浮生失故业，穷岁无宁居。朝行汧陇间，暮止沧海隅。凄其风雨交，饥寒呆泥涂。寥寥太古怀，目击谁与俱？齐君不好瑟，嬴氏不爱儒。举世媚同尘，出类为疏迂。何如归去来？且作耕田夫。","dynasty":"元代","title":"感怀其七"}
{"author":"王冕","content":"面皮如铁惯风霜，焉肯托根桃李场？转首江南春似海，一声箫管月苍苍。","dynasty":"元代","title":"墨梅四首其二"}
{"author":"王冕","content":"寄尔太冲招隐篇，归来不用买山钱。青云绕屋树如盖，红雾隔堤花满川。既有向时潜子兴，不妨今日米家船。老夫湖海亦觉倦，也欲枕书林下眠。","dynasty":"元代","title":"招隐卷"}
{"author":"王冕","content":"菜叶绿满地，菊枝青过阑。有为遵古道，无论及时官。树影经秋减，湖光入座宽。门前旧矶石，闲却钓鱼竿。","dynasty":"元代","title":"秋吟其二"}
{"author":"王冕","content":"仙子云中驾鹤归，翩翩雾佩晓风吹。玉肌轻染燕脂色，恰似罗浮夜醉时。","dynasty":"元代","title":"红梅十六"}
{"author":"王冕","content":"人言栗里是吾家，问信东皋事已讹。残岁都闻呼盗贼，良宵谁复望星河？门迎野水垂杨柳，屋枕云山带荔萝。沽酒陶情作闲梦，岂知冰冻合滹沱？","dynasty":"元代","title":"偶成其一"}
{"author":"王冕","content":"青田刘处士，潇洒好山房。夜月移花磴，春云动石床。书声通远谷，琴响应清商。我欲相依住，临流筑草堂。","dynasty":"元代","title":"题青田山房"}
{"author":"王冕","content":"十八里河船不行，江头日日问潮生。未同待诏沈金马，却异看花在锦城。万里春风归思好，四更寒雨客灯明。故人湖海襟怀古，能话旧时鸥鹭盟。","dynasty":"元代","title":"白马湖"}
{"author":"王冕","content":"闻鸡何用舞，对酒且高歌。湖海情如故，风霜老奈何。相交知己少，入梦好山多。玩世能成癖，纷纷事已讹。","dynasty":"元代","title":"偶书二首其二"}
{"author":"王冕","content":"仙子归来夜未央，瑞香风动翠罗裳。月明无处韬清影，箫管迎春上玉堂。","dynasty":"元代","title":"素梅五十八首其四十二"}
{"author":"王冕","content":"滦水城头六月霜，车华门外草皆黄。旌旂影动千官惨，斧钺光沉万马忙。青象不将传国玺，紫驼只引旧毡房。诸郎不解风尘恶，争指红门入建章。¤","dynasty":"元代","title":"即事（二首）"}
{"author":"王冕","content":"仙子归来逸兴赊，梦中犹说旧繁华。春风转首情何已？却向江南认杏花。","dynasty":"元代","title":"红梅十五"}
{"author":"王冕","content":"眼底纷纷涸辙鱼，道人遇地即安居。瓦盂香软雕胡饭，松几晴翻贝叶书。老到世情深脱略，年来生计亦萧疏。相逢休论当时事，我亦西郊结草庐。","dynasty":"元代","title":"寄恢长老"}
{"author":"王冕","content":"芦花藏别浦，柳树隔柴屝。野鸟行行下，渔舟两两归。只愁风俗变，不虑世情违。旧日经行处，于今转觉非。","dynasty":"元代","title":"舟中杂纪其五"}
{"author":"王冕","content":"乐閒处士老西河，花竹亭台野趣多。不为功名移志节，每因兴感费吟哦。义风孝行知谁拟，山色湖光奈尔何。转首栖霞清梦远，令人怀感动悲歌。","dynasty":"元代","title":"莫处士悼诗"}
{"author":"王冕","content":"平生固守冰霜操，不与繁花一样情。岁晏溪头春意足，是谁看得最分明？","dynasty":"元代","title":"素梅十九"}
{"author":"王冕","content":"竹冠横五折，安用铁丝旒？斑积湘江雨，清衔□谷秋？自然坚节在，难与俗情侔。相见无疑怪，先生不姓刘。","dynasty":"元代","title":"竹冠"}
{"author":"王冕","content":"太行本无险，黄河谅非深。堂堂大丈夫，耻为游子吟。俯仰宇宙间，宁无圣贤心。何当五弦奏？南风听遗音。","dynasty":"元代","title":"寓意十首次敬助韵其十"}
{"author":"王冕","content":"登楼复登楼，古月缺复满。美人天一方，眷眷衣带缓。沉吟向空窗，□□席不暖。跬步隔千里，夜冷愁梦短。卷纸难与伸，回肠终欲断。何当御飚轮，相从事萧散？","dynasty":"元代","title":"怀友"}
{"author":"王冕","content":"吾家老乌圆，斑斑异今古。抱负颇自奇，不尚威与武。坐卧青毡旁，优游度寒暑。岂无尺寸功？卫我书籍圃。去年我移家，流离不宁处。孤怀聚幽郁，睹尔心亦苦。时序忽代谢，世事无足语。花林蜂如枭，禾田鼠如虎。腥风正摇撼，利器安可举？形影自相吊，卷舒忘尔汝。尸素慎勿惭，策勋或逢怒。","dynasty":"元代","title":"画猫图"}
{"author":"王冕","content":"深院春无限，香风吹绿漪。玉妃清梦醒，花雨落燕脂。","dynasty":"元代","title":"梅花其十"}
{"author":"王冕","content":"菜叶绿满地，菊枝青过阑。有为遵古道，无论及时官。树影经秋减，湖光入座宽。门前旧矶石，闲却钓鱼竿。","dynasty":"元代","title":"秋吟其二"}
{"author":"王冕","content":"寒风萧萧夜入户，渺渺云飞水仙府。仙人一去不知所，池馆荒凉似无主。江城岁晚路途阻，邂逅相看颜色古。环佩无声翠裳舞，低徊欲语情凄楚。十二楼前问鹦鹉，沧海桑田眯尘土。王孙不归望湘浦，芳草连天愁夜雨。","dynasty":"元代","title":"水仙图"}
{"author":"王冕","content":"僦得城楼枕卧龙，储无□石是英雄。吟诗不愧杜工部，乞米或如颜鲁公。兰省异于霄汉上，草堂却在画堂中。故人相见无多论，笑指松花落晚风。","dynasty":"元代","title":"寄徐仲几"}
{"author":"王冕","content":"玉妃步月影毵毵，燕罢瑶池酒正酣。半夜不知香露冷，春风吹梦过江南。","dynasty":"元代","title":"红梅"}
{"author":"王冕","content":"去年脚底生茧瘤，今年巾中华发稠。读书不敢略字过，得酒岂徒成醉休？关山杳杳绝飞鸟，江海凄凄无钓舟。好风良夜那可已，思君时复一登楼。","dynasty":"元代","title":"寄天台丁仲容"}
{"author":"王冕","content":"游丝冉冉游云暖，翠石凝香土花短。管弦不动白日迟，可是江南旧亭馆。湘帘隔竹翠雨浓，王姬醉染胭脂红。文章羽毛亦自好，转首似觉怀春风。去年我过长洲苑，落日淡烟芳草浅。沧浪池畔野景生，姑苏台上离情远。今年买棹游西湖，西湖景物殊非初。黄金白璧尽尘土，朱阑玉砌荒蘼芜。东园寂寞西园静，梧桐叶落银床冷。十二楼前蛛网丝，见画令人发深省。","dynasty":"元代","title":"红梅翠竹山雉图"}
{"author":"王冕","content":"君不见百里奚饭牛而牛肥，胸中经纬无人知；又不见老甯戚时不时兮长叹息。偶尔君臣称际会，伯道相高非盛德。何如牧儿原野间？埋名隐姓闲盘桓。清晨骑牛唱歌出，日暮骑牛唱歌还。随时力作了人事，岂以世故无相干？也不知长安尘土暗天地，也不知沧海风黑波澜翻。三峡之险彼自险，蜀道之难彼自难。富贵无所惑，贫贱得自安。但愿岁年丰，草满牛可餐。青山绿水足行乐，吟风啸月无机关，不问世上骑马官。","dynasty":"元代","title":"饭牛图"}
{"author":"王冕","content":"庐陵曾记画锦堂，黼黻韩魏开忠良。文章足以照千古，富贵岂止荣一乡？寿张新得河东记，中陶乃是安阳裔。知几不独见井泉，自是胸中有天地。春风入帘春雨收，下堂不受黄河流。彩衣诸郎舞新好，奉恩归拜髯参谋。衣冠文物能潇洒，不羡老裴居绿野。山中自有宰相家，休问桃源种桃者。","dynasty":"元代","title":"庐陵"}
{"author":"王冕","content":"君不见秦皇二世治天下，赵高妄指鹿为马。遂令众口毁权奇，异兽须臾满高价。东亭牡骡十万钱，西城牝驴数百千。□驴□□入奇远，犁□贾勇穹庐前。三十六郡五百万，一旦惊风堕涂炭。天闲云散雨声寒，峻骨垒垒秋草烂。毳衣健儿牵狗车，皮冒女郎随橐驼。将军怒斩白鼻驹，丞相唾遂狮子花。独留款段在君侧，锦□金鞍青玉勒。喷臊撼动赤墀风，太仆御官愁失色。痛怜物产不偶时，龙媒灭没其谁知？况无古王同尔驰，相逢徒作穷途悲。吾闻天马出西极，霜蹄蹴踏飞霹雳。当年堆壁不敢沽，岂料于今供啖食？庖羲已矣古道芜，何时重见荣河图？孙阳已作饭牛客，非子去随牧羝奴。呜呼！不独马之委，天下奇材亦如是。","dynasty":"元代","title":"徙马叹"}
{"author":"王冕","content":"橐驼已矣树多病，后世谁能谕官政？盘根银节入盆盂，岂伊妡生之本性？童童结盖拥绿云，皮肤转卷生虫纹。幽人重之如重宝，置诸座右同佳宾。时时玩赏勤拂试，要做人前好颜色。自怜无路接春风，惭愧荆榛得甘泽。人言此树受恩爱，我独悲之受其害。既无所资无所求，何故矫为阿媚态？嗟哉木命既有亏，其所玩者何为奇？君不见石家珊瑚高且贵，今日根株在何地？又不见李家花木比异珍，于今野草秋烟昏。姚黄魏紫夸艳美，看到子孙能有几？人生所重重有德，耳目之娱何足齿？我知万物各有缘，胡不听之于自然？平原太谷土无限，樗栎能与天齐年。此树那宜此中种，器小安能成大用？愿君移向长林间，他日将来作梁栋。","dynasty":"元代","title":"盆中树"}
{"author":"王冕","content":"光风吹香洗游尘，兰花隐芳莸笑人。翠露沉沉玉环冷，忘言坐视空山春。几回清梦度荆楚，欲问三闾杳无所。空将幽意寄离骚，暮云凄堕湘皋雨。古怀潇洒千余年，忠义漫作虚语传。人间蜂蝶何翩翩？抚卷对花空自怜。","dynasty":"元代","title":"幽兰咏"}
{"author":"王冕","content":"东晋风流安在哉？烟岚漠漠山崔嵬。衰兰无苗土花盛，长松落雪孤猿哀。满地斜阳似无主，昏风不独黄鹂语。当时诸子已寂寥，真本兰亭在何许？欹檐老树缘女萝，崩崖断壁青相磨。旧时觞咏行乐地，今日鱼鼓瞿昙家。荒林昼静响啄木，曲水潺潺似山哭。游人不来芳草多，习习余风度空谷。去年载酒诵古诗，今年柱杖读古碑。年年慷慨入清梦，何事俯仰成伤悲？故人不见天地老，千古溪山为谁好？空亭回首独凄凉，山月无痕修竹小。","dynasty":"元代","title":"过兰亭有感"}
{"author":"王冕","content":"昨宵风雨多，新愁乱无数。洛阳城西富贵家，旧时台榭今何处？枯藤古树栖老乌，败垣荒草藏狐兔。好花不见春风开，落花尽逐春风去。游子意何如？荡子情何诉？但见金谷流，映带邮亭路。三月四月杜鹃啼，往来客旅心凄迷。落日淡，孤云低。不如买取数斗酒，浩饮长歌高拍手。一醉之后吾何有？世事纷纷付刍狗。","dynasty":"元代","title":"有感吟"}
{"author":"王冕","content":"大庾岭头春似海，不是寻常白玉堂。昨夜护龙河上看，一天明月四檐霜。","dynasty":"元代","title":"素梅其一"}
{"author":"王冕","content":"树头历历见明珠，底用题诗问老逋？且买金陵秋露白，小舟载月过西湖。","dynasty":"元代","title":"素梅其二"}
{"author":"王冕","content":"狂风吹春无寸雨，天地漫漫尽黄土。病日韬光赤如血，千花万花愁不语。耕牛渴死野草枯，农夫悲啼泪如珠。蚕胎在纸秧在谷，未知何以供官输。道旁流民尽游鬼，十日不食一粒米。唇焦口燥声啾啾，抱瓮沿门求剩水。孰云绮席罗奇珍，龙涎入鼎烟如云。笙歌满耳珠翠拥，醉饱那识人间贫。江北豺虎毒，又见江南狼虎簇。饥狐日食饿死尸，老乌夜叫逃亡屋。峨冠腐儒空读书，骑马小儿真苟图。安得银河倾？泽我枯槁苏，坐令四海常晏如。","dynasty":"元代","title":"望雨"}
{"author":"王冕","content":"高昌野人见几早，发须不待秋风老。脱身放浪烟水间，富贵功名尽除扫。坐对渔翁交有道，青绫何似芦花好？从时拜赐芦花人，自云不让今古贫。高眠听梦梦更真，白月满船云满身。起来拍手波粼粼，款乃撼动人间春。","dynasty":"元代","title":"芦花道人换被图"}
{"author":"王冕","content":"居山还有趣，□地本无谋。相顾谁青眼？同盟尽白头。豺狼迷道路，猿鸟傍林丘。休问巢由乐，吾心自可求。","dynasty":"元代","title":"山中杂兴其三"}
{"author":"王冕","content":"泽国秋云重，淮山夜雨深。感时多得句，怀古独沾襟。照镜怜新发，持螯息壮心。知音无处问，冷落七弦琴。","dynasty":"元代","title":"客边其二"}
{"author":"王冕","content":"闻鸡何用舞，对酒且高歌。湖海情如故，风霜老奈何。相交知己少，入梦好山多。玩世能成癖，纷纷事已讹。","dynasty":"元代","title":"偶书其二"}
{"author":"王冕","content":"不作桃李态，山林别是春。但令心似夷，何虑惹缁尘？","dynasty":"元代","title":"梅花十三"}
{"author":"王冕","content":"某水某丘在，杖藜随处行。穷幽那适兴，岂是未忘情？契彼渔樵乐，于吾势利轻。云根老梅树，花发最分明。","dynasty":"元代","title":"归来其二"}
{"author":"王冕","content":"出门大江横，银涛数千顷。仙子御轻飚，环佩摇虚影。中宵月无光，天地冰壶净。轻盈何所之？飞梦西湖冷。","dynasty":"元代","title":"题凝雪水仙图"}
{"author":"王冕","content":"深秋天气好，且喜病魔消。对客论三史，令人愧六朝。山河空板荡，民物竞萧条。白首思无策，甘心学野樵。","dynasty":"元代","title":"漫兴十四"}
{"author":"王冕","content":"一真四法全吾道，教主云间喜作家。白气拥林龙绕树，紫霞纷日凤衔花。笑谈不释铁如意，斩斫岂由金莫耶？可是阿师门户别，相逢不吃赵州茶。","dynasty":"元代","title":"送圭玉冈"}
{"author":"王冕","content":"夜来漫踏前村雪，雪里梅花认得真。回首中原天万里，琼林玉树一般春。","dynasty":"元代","title":"素梅三七"}
{"author":"王冕","content":"金屋无人玉殿开，青蒲埋没遍莓苔。旧愁隐隐随烟浪，新恨绵绵入草莱。红叶已随流水去，黄门空忆看花来。东南富贵消磨尽，留得荒村古将台。","dynasty":"元代","title":"过昭瑞宫次韵"}
{"author":"王冕","content":"故人江海去，相隔万重云。岁晚思无已，梅花可寄君。","dynasty":"元代","title":"梅花其四"}
{"author":"王冕","content":"潇洒托身溪谷，清高不染红尘。数点幽花的砾，包藏万斛阳春。","dynasty":"元代","title":"梅花其二"}
{"author":"王冕","content":"闲花野草斗青红，一着冰霜扫地空。惟有老梅标致别，岁寒时节自春风。","dynasty":"元代","title":"素梅四六"}
{"author":"王冕","content":"朝行太行路，夕渡巫峡水。所至或相触，舟车竟摧毁。人生各异面，方寸千万里。片语苟不符，其险过于此。","dynasty":"元代","title":"秋怀其七"}
{"author":"王冕","content":"昨宵风雨多，新愁乱无数。洛阳城西富贵家，旧时台榭今何处？枯藤古树栖老乌，败垣荒草藏狐兔。好花不见春风开，落花尽逐春风去。游子意何如？荡子情何诉？但见金谷流，映带邮亭路。三月四月杜鹃啼，往来客旅心凄迷。落日淡，孤云低。不如买取数斗酒，浩饮长歌高拍手。一醉之后吾何有？世事纷纷付刍狗。","dynasty":"元代","title":"有感吟"}
{"author":"王冕","content":"市廛余热恼，岩壑足清凉。水静鱼儿乐，风微桂子香。异邦人苦雨，故国雁啼霜。秋晚何多事？吟诗送客忙。","dynasty":"元代","title":"次韵答樊山四首其四"}
{"author":"王冕","content":"流沙连竺国，大碛间和宁。云合阴山黑，天垂瀚海青。穹庐骈騕袅，葩盖建和铃。多少花门子，相逢过北庭。","dynasty":"元代","title":"漫兴四首其一"}
{"author":"王冕","content":"罗浮仙子醉春风，玉骨冰肌晕浅红。一味清香消不尽，几回飞梦锦云中。","dynasty":"元代","title":"红梅十四"}
{"author":"王冕","content":"芦花藏别浦，柳树隔柴屝。野鸟行行下，渔舟两两归。只愁风俗变，不虑世情违。旧日经行处，于今转觉非。","dynasty":"元代","title":"舟中杂纪其五"}
{"author":"王冕","content":"门径萧条勘，相知得往来。人方恋升斗，我独抚尊罍。故国秋风惨，荒城暮雨开。閒中多乐意，不在最深杯。","dynasty":"元代","title":"答王聘君二首其一"}
{"author":"王冕","content":"燕赵官输急，江淮羽檄忙。山崩云惨惨，河决水茫茫。野客愁无奈，山翁老更狂。途传军士盛，即日下襄阳。","dynasty":"元代","title":"漫兴其二"}
{"author":"王冕","content":"不学养生术，且为归隐谋。青山犹昨日，白发不禁秋。适兴须村酿，忘机狎海鸥。夜来何所事？欲上仲宣楼。","dynasty":"元代","title":"客边五首其四"}
{"author":"王冕","content":"城市居何僻，山林境颇同。竹窗风细细，花榭日融融。叠石留云卧，开渠许溜通。儿童虽解事，不识五花骢。","dynasty":"元代","title":"幽居次韵"}
{"author":"王冕","content":"今日放轻舟，令人忆旧游。看花穿水竹，沽酒近江楼。故老论遗俗，相知已白头。晚来乡思切，孤雁楚天秋。","dynasty":"元代","title":"访旧游"}
{"author":"王冕","content":"落落穷途客，年年不在家。寄眠听夜雨，借景看春华。空著三山帽，难防两鬓华。清晨览明镜，载笑复咨嗟。","dynasty":"元代","title":"春晚客怀其二"}
{"author":"王冕","content":"居山还有趣，□地本无谋。相顾谁青眼？同盟尽白头。豺狼迷道路，猿鸟傍林丘。休问巢由乐，吾心自可求。","dynasty":"元代","title":"山中杂兴其三"}
{"author":"王冕","content":"短策闲寻句，长歌独倚楼。野云迷客思，花雨乱春愁。论事思王猛，看书忆马周。老吾吾道在，一一付沧洲。","dynasty":"元代","title":"山中杂兴其七"}
{"author":"王冕","content":"辟难人争出，居家我独痴。况兼亲已老，无奈病相欺。湖海迷舟楫，关山振鼓鼙。忘机閒看竹，得兴漫题诗。","dynasty":"元代","title":"漫兴十九首其八"}
{"author":"王冕","content":"金陵山势如蟠龙，金陵美酒玻璃红。对山酌酒却歌舞，坐笑前辈何英雄。六朝遗迹漫烟雾，凤凰台上秋无数。斜阳巷陌燕子飞，秦淮西下长江去。人生此会不偶然，眼前兴废何须言？丈夫事业要磊落，比较琐屑非高贤。我知欧阳乃奇士，乔木故家良有以。文章五彩珊瑚钩，肺腑肝肠尽经史。盛时仕宦三十年，东吴西楚情翩翩。解衣推食待豪杰，气义浑厚无雕镌。明朝乘兴过南省，鹤背秋声破秋溟。紫薇花对明月高，呼吸湖光数千顷。书生潇洒未有家，拟欲结屋青山阿。故人若有岁寒约，为我载酒寻梅花。","dynasty":"元代","title":"送欧阳彦珍归杭"}
{"author":"王冕","content":"风雷不改旧山河，华屋年深蔓绿萝。龙柱云消金气冷，凤台人去月明多。英雄空听生铜吼，感慨谁知白石歌。转首五湖秋水阔，且将闲兴寄渔蓑。","dynasty":"元代","title":"秋夜偶成其一"}
{"author":"王冕","content":"湖上春何在，罗浮梦已空。清香入书屋，不是杏花风。","dynasty":"元代","title":"红梅其十一"}
{"author":"王冕","content":"层楼危构出层霄，把酒登临客恨饶。草色不羞吴地短，雁声空落楚天遥。江山如画知豪杰，风月无私慰寂寥。六代繁华在何处？败红残绿野萧萧。","dynasty":"元代","title":"建康层楼"}
{"author":"王冕","content":"颜色虽殊心不异，漫随时俗混繁华。清香吹散乾坤外，不是寻常桃杏花。","dynasty":"元代","title":"红梅其二"}
{"author":"王冕","content":"海气团云白，江风吹浪寒。飞鸿离塞远，独鹤唳更阑。慷慨论时事，羁栖笑楚冠。萧萧黄叶下，回首望长安。","dynasty":"元代","title":"渭河道中其四"}
{"author":"王冕","content":"黄桑叶落雁声号，野鼠蹲沙北马骄。万里山河秋渺渺，一天风雨夜萧萧。客怀到此何由壮？酒兴于人自觉饶。早起梳头对明镜，不愁双鬓雪飘飘。","dynasty":"元代","title":"新店道中二首其一"}
{"author":"王冕","content":"吴姬歌，歌声未转欢情多。飘然一曲入云去，檐前谁敢呼琵琶？珍羞如山酒如海，余声袭人无奈何。无奈何，门外春风题柳花。","dynasty":"元代","title":"吴姬曲其三"}
{"author":"王冕","content":"浩饮浪吟何慷慨，衣冠尚在晋风流。七贤林下固不异，六逸溪头良可谋。既是甘为避世士，不妨且作醉乡侯。幕天席地无留滞，笑杀三闾空白头。","dynasty":"元代","title":"醉贤图"}
{"author":"王冕","content":"近来山水画郭熙，江南独数休宁令。笔法精奇意态古，咫尺万里开天镜。岩头老树如老龙，隔湖喜见山重重。小桥依约野色远，茅庐隐映林影空。门前垒块石头路，荒苔野草青无数。往来不见车马尘，正似山翁旧居处。程伯休父司马孙，风流文彩垂青门。平生爱书入骨髓，尺素寸楮无不存。我生所好亦殊绝，一见此图狂欲跌。安得为招唐令来？添我梅花千树雪。","dynasty":"元代","title":"司马氏藏唐子华山水扇画"}
{"author":"王冕","content":"石头城下五更秋，高挂云帆得顺流。铁瓮缘江即东府，璚花隔岸是扬州。作家相见本无语，在客别离殊有愁。后夜相思好明月，老夫乘兴独登楼。","dynasty":"元代","title":"送钦上人"}
{"author":"王冕","content":"明月满天霜气重，梅花风韵更清妍。鹤飞不带箫声远，春过西泠第二船。","dynasty":"元代","title":"素梅二三"}
{"author":"王冕","content":"东山西山生白云，异乡那忍见残春。野蒿得雨长过树，海燕隔花轻笑人。每是闭门疏世事，何曾借酒恼比邻。过从时有相嗔怪，不解《潜夫》意思真。","dynasty":"元代","title":"异乡"}
{"author":"王冕","content":"一片雪飞寒较多，即看漫地却如何？竞传暖体须燕玉，谁肯停杯慰楚娥？直北大风山欲倒，江南无冻水生罗。临清不是长安道，时听凌空响王轲。","dynasty":"元代","title":"临清阻雪二首其二"}
{"author":"王冕","content":"寒风萧萧月入户，渺渺云飞水仙府。仙人一去不知所，池馆荒凉似无主。江城岁晚路途阻，邂逅相看颜色古。环珮无声翠裳舞，欲语不语情凄楚。十二楼前问鹦鹉，沧海桑田眯尘土。王孙不归望湘浦，芳草连天愁夜雨。","dynasty":"元代","title":"水仙图"}
{"author":"王冕","content":"桑田沧海事沈沈，慨慷谁能论今古？刖足卞和因献玉，然脐董卓岂无金？虽求知己终难合，差立功名错用心。老子胸中颇明白，只怜华发不胜簪。","dynasty":"元代","title":"偶成"}
{"author":"王冕","content":"朔风吹寒脱繁木，石溜潺潺出空谷。荒村野店少人行，独有寒梅照寒渌。玉质灿灿无纤埃，春风不来花自开。平生清苦能自守，焉肯改色趋樽缶？我与梅花颇同调，相见相忘时索笑。冰霜岁晚愈精神，不比繁华易凋耗。长安多少骑马郎，寻芳竞集桃李场。东家买酒西家尝，引得世间蜂蝶忙。","dynasty":"元代","title":"梅花其三"}
{"author":"王冕","content":"桃杏漫山总粗俗，旧家池馆尚春风。道人不作罗浮梦，坐看珊瑚海日红。","dynasty":"元代","title":"红梅其十"}
{"author":"王冕","content":"云腾山欲重，雨过树如新。细路多行虎，荒村不见人。游丝悬落日，小草乱青春。何处论知己？过从白鸟亲。","dynasty":"元代","title":"晚眺其二"}
{"author":"王冕","content":"幽窅无人迹，虚空见远天。雪深山气伏，崖断树根悬。乌鸟翻身入，狐狸放胆眠。老夫多脚力，更欲上层巅。","dynasty":"元代","title":"幽窅"}
{"author":"王冕","content":"东园漆树三丈长，绿叶花润枝昂藏。虫蚁不食鸟不啄，皮肤破碎成痍疮。野人摩抚重太息，受辱匪因临道旁。九天降气疏涩液，大家小家来取将。陶盆纸笼攒待满，手中白刃磨秋霜。况兼时令值肃杀，苟无正性安敢当？所愿天下尽光泽，岂辞一身多损伤？君不见西郊樗栎百尺强，薜荔裹缚蝼蚁房，此物安可升庙廊？","dynasty":"元代","title":"漆树行"}
{"author":"王冕","content":"我生正坐山水癖，展卷见山如蜜甜。古树含烟黑个个，远山落日见尖尖。险绝岂惟游子虑，清幽足慰老夫潜。行路望云情更切，不因小米故多添。","dynasty":"元代","title":"题米元晖画"}
{"author":"王冕","content":"试题春帖纪新年，霭霭青云起砚田。展卷不知山是画，举头恰喜屋如船。梅花雪后开无数，杨柳风前困欲眠。怅望关河无限恨，呼儿沽酒且陶然。","dynasty":"元代","title":"庚辰元旦"}
{"author":"王冕","content":"蛮触杂奔竞，蝇蚋纷争喧。鸾凤巢枳棘，鸱鸮集琅轩。风雷久不作，野露生微寒。壮士万里怀，肯谢漂母餐。古来王佐才，多在耕钓间。","dynasty":"元代","title":"寓意十首次敬助韵其七"}
{"author":"王冕","content":"芦花藏别浦，柳树隔柴扉。野鸟行行下，渔舟两两归。只愁风俗变，不虑世情违。旧日经行处，于今转觉非。","dynasty":"元代","title":"舟中杂纪十首其五"}
{"author":"王冕","content":"雨暴溪流急，云低树势平。山边狐独啸，林外鸟皆惊。小草添生意，残花减俗情。明朝整巾舄，饱饭竹间行。","dynasty":"元代","title":"春晚客怀其五"}
{"author":"王冕","content":"上人飞锡何方去？笑指东南咫尺间。黄叶落时行细路，白云生处看青山。欲求古道殊难得，怅望高风或可攀。朋旧相逢还道我，梅花清苦□斑斑。","dynasty":"元代","title":"送本中上人"}
{"author":"王冕","content":"我有慈亲年老已，便欲送君难远行。道边持草或解意，天外见云无限情。九堰潮平船过稳，五台海近月多明。故人若见烦相问，头发于今白几茎。","dynasty":"元代","title":"送五台长老"}
{"author":"王冕","content":"昨日风寒枯木折，今日五更霜似雪。河伯泉仙惊怪言，冻杀深潭三足鳖。南海一平行大舆，五尺之冰千古无。珊瑚树死日色薄，老翁破冻叉僵鱼。凤凰不出鸲鹆语，秃鹙飞啼血如雨。驼马交驰入不毛，兜鍪不惮饥寒苦。豺狼夹道狐兔骄，白草万里蛮烟焦。纷纷赤子在炮炙，三士何缘争二桃。君不见江南古客颇痴懒，养得一双青白眼。","dynasty":"元代","title":"苦寒作"}
{"author":"王冕","content":"春寒多雨水，地僻少轮蹄。湿气连山暗，孤梅近竹低。林空饥鸟集，城冷野狐啼。回首关河道，风尘道路迷。","dynasty":"元代","title":"春寒"}
{"author":"王冕","content":"潇洒樊山老，年来亦可怜。墨庄沉寇垒，琴屋烬烽烟。诗好人能颂，官清子得传。闲身随所寓，不必问归田。","dynasty":"元代","title":"寄申屠佥事"}
{"author":"王冕","content":"人言栗里是吾家，问信东皋事已讹。残岁都闻呼盗贼，良宵谁复望星河？门迎野水垂杨柳，屋枕云山带荔萝。沽酒陶情作闲梦，岂知冰冻合滹沱？","dynasty":"元代","title":"偶成其一"}
{"author":"王冕","content":"四月八日风雨歇，放翁宅前湖水高。典衣沽酒亦足醉，骑马看花徒尔劳。海国尚闻歌蔓草，山陵谁与荐樱桃？元龙本是无能者，后世谩称湖海豪。","dynasty":"元代","title":"偶成"}
{"author":"王冕","content":"屠沽惭壮士，文绣贵山郎。气习虫鱼族，风流雁鹜行。从时多俯仰，吊古独悲伤。无奈连宵雨，蜗牛上石床。","dynasty":"元代","title":"次古诗韵"}
{"author":"王冕","content":"树头历历见明珠，底用题诗问老逋？且买金陵秋露白，小舟载月过西湖。","dynasty":"元代","title":"素梅其二"}
{"author":"王冕","content":"老干渍清霜，寒梢挂新月。徐徐暗香来，可是春机泄？","dynasty":"元代","title":"梅花其六"}
{"author":"王冕","content":"明月下西窗，窥我席东枕。枕中梦忽破，俄然转凄凛。美人天一方，相见犹拾沈。何时引金罍？开怀笑歌饮。","dynasty":"元代","title":"秋怀十二首其二"}
{"author":"王冕","content":"三月东风吹雪消，湖南山色翠如浇。一声羌管无人见，无数梅花落野桥。","dynasty":"元代","title":"梅花"}
{"author":"王冕","content":"旭日耀苍□，翠岚生嫩寒。幽人诗梦醒，清响得松湍。","dynasty":"元代","title":"题曹云西南山水"}
{"author":"王冕","content":"淅淅凉风起，唧唧寒蛩鸣。草木郁氛侵，两曜衔晖明。河源失故道，岱宗眇余青。凭虚发浩叹，游子万里情。","dynasty":"元代","title":"秋怀其五"}
{"author":"王冕","content":"铁石心肠冰雪颜，逢时亦有好花看。玉堂可有青毡旧？不畏风霜入骨寒。","dynasty":"元代","title":"素梅五十八首其三十四"}
{"author":"王冕","content":"高昌野人见几早，发须不待秋风老。脱身放浪烟水间，富贵功名尽除扫。坐对渔翁交有道，青绫何似芦花好？从时拜赐芦花人，自云不让今古贫。高眠听梦梦更真，白月满船云满身。起来拍手波粼粼，款乃撼动人间春。","dynasty":"元代","title":"芦花道人换被图"}
{"author":"王冕","content":"早买北关门外船，载书应上九重天。风云步武君可羡，世事乖违吾独怜。黄阁大官归厚禄，红楼美酒不多钱。逢人可话江南景，春水流花满石田。","dynasty":"元代","title":"送人北上"}
{"author":"王冕","content":"芦花藏别浦，柳树隔柴扉。野鸟行行下，渔舟两两归。只愁风俗变，不虑世情违。旧日经行处，于今转觉非。","dynasty":"元代","title":"舟中杂纪十首其五"}
{"author":"王冕","content":"湘江云尽湘山青，秋兰花开秋露零。三闾已矣唤不起，□莸萧艾春娉婷。次飚吹香散郊坰，山蜂野蝶何营营？幽人脱略境色外，竟坐不读离骚经。西湖昨夜霜月明，梅花见我殊有情。逋仙祠前尘土清，老鹤彳亍如人行。天边缥缈来凤笙，玉壶美酒颠倒倾。酒阑兴酣拔剑舞，忽觉海日东方生。","dynasty":"元代","title":"题画兰卷兼梅花"}
{"author":"王冕","content":"志士惜白日，愁多感夜长。夜长固无奈，况复重凄凉。昔我同心友，漂流在他乡。他乡各异俗，所习谅非常。道路阻且远，无由吐中肠。俯闻流水声，仰叹明月光。振衣风泠泠，矫首天茫茫。","dynasty":"元代","title":"感怀十首其九"}
{"author":"王冕","content":"圣主临朝问好官，岂无公论在长安？野人不入麒麟画，御史都簪獬豸冠。直北五更霜气重，江南三月雨声寒。绣衣骢马金陵道，谁把梅花仔细看？","dynasty":"元代","title":"偶书"}
{"author":"王冕","content":"冉冉新霜上鬓毛，相逢何事论英豪？山城雨重钟声短，海国风清剑气高。且自草衣同牧竖，不须骢马列官曹。古来勋业真堪笑，三士杀身争二桃。","dynasty":"元代","title":"秋夜偶成六首其五"}
{"author":"王冕","content":"慷慨添余思，交游忆可人。时危还有虑，愁重不知春。海国迷归棹，关山拥战尘。黄公何所见？终不事嬴秦。","dynasty":"元代","title":"愁重"}
{"author":"王冕","content":"此心如铁蕴阳和，不得春风也自花。何自高人爱潇洒？夜深踏雪到山家。","dynasty":"元代","title":"素梅五十八首其三十三"}
{"author":"王冕","content":"面皮如铁惯风霜，焉肯托根桃李场？转首江南春似海，一声箫管月苍苍。","dynasty":"元代","title":"墨梅四首其二"}
{"author":"王冕","content":"酌彼涧下水，弹此石上琴。希声应弦起，幽幽孤凤吟。曲中万里意，三叹无知音。岂但无知音？终恐无知心。","dynasty":"元代","title":"秋怀十二"}
{"author":"王冕","content":"万里长山走蓟门，崭然天险中路分。高风吹雨作飞雪，老树积烟成冻云。武帐驻兵谈亚父，毡城无语及昭君。夜深谁渡桑乾水？呜咽笳声不忍闻。","dynasty":"元代","title":"偶成其二"}
{"author":"王冕","content":"松柏引藤萝，反被藤萝绕。刬草养禾苗，禾苗不如草。物情有更变，世事何足道？君子小人交，岂能长永好？云游本无定，潦水空浩渺。消涸固有时，畴能见机早。春风泛红绿，造化太奇巧。昨朝杨柳花，今日浮萍草。学佛不成佛，求仙岂能仙？人生因有贪，所以不自然。秦皇既已矣，梁武亦可怜。何如饭牛翁，万事付无言。","dynasty":"元代","title":"感怀"}
{"author":"王冕","content":"人世红尘涨碧空，薜窗萝几自清风。朝来爽气归书润，夜静青云入梦浓。壁上枯桐忘岁月，床头老剑识英雄。丈夫要看好山色，不是关中即洛中。","dynasty":"元代","title":"题王有恒山房"}
{"author":"王冕","content":"春风吹船着牛轭，扶藜直上山之脊。山上老石怪且顽，皮肤皴骳苔花碧。我来不知石有名，拊摩怪状心亦惊。野人指点为我说，此物乃是虾蟆精。古昔曾偷太仓粟，三百余年耗中国。天官烛其阴有毒，敕丁破口劙其足。至今突兀留山丘，雨淋日炙无人收。树根穿尻蛇入肚，老鸦啄背狐粪头。牧童时时放野火，耕夫怒击樵夫剁。自从残堕不能行，见者唾之闻者骂。虾蟆虾蟆非令仆，无功那窃天之禄。如今虾蟆处处有，天官何不夷其族。致令骄气吹臊腥，干霄上食天眼睛。百虫啖尽心未已，假作鼓吹怡人情。三月江南春水涨，纡青拖紫争跳浪。渔父持竿不敢言，猎夫布弩空惆怅。黄童白叟相引悲，田中更有科斗儿。","dynasty":"元代","title":"虾蟆山"}
{"author":"王冕","content":"孤梅在空谷，潇洒如幽人。不同桃李花，那知艳阳春。冰霜岁年晚，苔藓青满身。鼎鼐既不辱，风味良自珍。孰信姚黄枝？来作灶下薪。","dynasty":"元代","title":"孤梅咏"}
{"author":"王冕","content":"李侯世名仕，誉重才德优。清白树嘉政，藉藉载歌讴。夫何挽尘鞅？幽幽滞南州。游魂未能归，永怀故园丘。孤云落日淡，惊涛大江秋。匪以见者悲，抑为闻者愁。我亦陟岵子，忽觉涕泪流。","dynasty":"元代","title":"李侯其一"}
{"author":"王冕","content":"不同杨柳争妍，冷笑托根泉石。岁寒寄语高人，可问调羹消息？","dynasty":"元代","title":"梅花其三"}
{"author":"王冕","content":"金水河边柳色新，玉山馆外少沙尘。琵琶未必能愁客，鹦鹉如何错唤人？翠袖锦襜驮白马，落花飞絮斗朱轮。人间天上无多路，只隔红门别是春。","dynasty":"元代","title":"金水河春兴其二"}
{"author":"王冕","content":"故国荒凉草树迷，春风犹记旧沙堤。山连天目孤云下，潮上江头海日低。送客过溪惊虎啸，驱龙出洞听猿啼。何时与我同清赏？净取山泉煮木鸡。","dynasty":"元代","title":"送僧归钱塘"}
{"author":"王冕","content":"青山连壁是居庸，古北渔阳一线通。人物尽随风土变，川原须是古今同。淡烟著柳金沟暗，小雨飞花玉殿空。昨夜角声吹不起，老乌啼过建章宫。","dynasty":"元代","title":"南城怀古其二"}
{"author":"王冕","content":"三月燕山听子规，追思令我泪垂垂。虽然事业能经世，可惜衣冠在此时。霜惨晴窗琴独冷，月明秋水剑双悲。山河万里人情别，回首春风说向谁。","dynasty":"元代","title":"悼止斋王先生"}
{"author":"王冕","content":"疏枝照清浅，一见兴何饶？记得春风夜，题诗过断桥。","dynasty":"元代","title":"梅花其七"}
{"author":"王冕","content":"野蔓网丛棘，下有幽兰花。缄春敛华滋，古意良独多。霜寒九十月，萧飒如枯莎。但使本根在，菅茅将奈何？","dynasty":"元代","title":"秋怀其八"}
{"author":"王冕","content":"宰宰华表鹤，古质清且闲。旷哉万里怀，皓月同蹁跹。饥琢芝田春，渴饮瑶池泉。一鸣九皋远，梦浇琼华寒。下视寰中人，谁识横江仙？岂无王子乔？相期青云端。","dynasty":"元代","title":"琴鹤二诗送贾治安同知其二"}
{"author":"王冕","content":"铁石心肠满面霜，岁寒吾计未全荒。相逢休问春何处，定是调羹到玉堂。","dynasty":"元代","title":"素梅五十八首其八"}
{"author":"王冕","content":"十月中原风景别，寒冰如地雪漫天。相逢尽说江南好，处处梅花压酒船。","dynasty":"元代","title":"素梅二九"}
{"author":"王冕","content":"老树转斜晖，人家水竹围。露深花气冷，霜降蟹膏肥。沽酒心何壮，看山思欲飞。操舟有吴女，双桨唱新归。","dynasty":"元代","title":"舟中杂纪其十"}
{"author":"王冕","content":"野云依竹静，霜叶近窗明。对此清幽景，都忘喧杂声。看书庸有感，与世竟无情。但愿添松竹，期君结隐盟。","dynasty":"元代","title":"次韵答王敬助其四"}
{"author":"王冕","content":"江南雪消春渐回，溪东溪西梅花开。幽人作诗兴不浅，时复杖藜携酒来。","dynasty":"元代","title":"素梅其三"}
{"author":"王冕","content":"岁寒风致少能解，野草安能识此情？春到玉堂浑不觉，清香疏影自分明。","dynasty":"元代","title":"素梅其四"}
{"author":"王冕","content":"五云缥缈隔蓬莱，仙子吹箫月下回。转首不知春几许，霜花如雪满瑶台。","dynasty":"元代","title":"素梅其五"}
{"author":"王冕","content":"江南十月春色早，处处梅花当水开。玉笛一声霜不小，满天明月鹤飞来。","dynasty":"元代","title":"素梅其六"}
{"author":"王冕","content":"罗浮月白海无尘，玉树琼林处处春。半夜禹陵风雨作，屋梁飞动欲生鳞。","dynasty":"元代","title":"素梅其七"}
{"author":"王冕","content":"夷石心肠满面霜，岁寒吾计未全荒。相逢休问春何处，定是调羹到玉堂。","dynasty":"元代","title":"素梅其八"}
{"author":"王冕","content":"不向罗浮问醉仙，笑呼孤鹤下吴天。春风吹散梅花雪，香满西湖载酒船。","dynasty":"元代","title":"素梅其九"}
{"author":"王冕","content":"玉雪玲珑瘦影重，不同桃李媚春风。十分清致无人解，犹在旧家池馆中。","dynasty":"元代","title":"素梅其十"}
{"author":"王冕","content":"寒枝错落冻不解，隔水清香招得来。午夜风停雪声堕，梅花开尽不知寒。","dynasty":"元代","title":"素梅十一"}
{"author":"王冕","content":"昨夜朔风吹倒人，梅花枝上十分春。老夫高卧石窗下，嬴得清香入梦频。","dynasty":"元代","title":"素梅十三"}
{"author":"王冕","content":"潇洒衡茅下，岁寒同此君。幸遗山水窟，得离虎狼群。有酒怀元亮，无才拟子云。寓形随分已，何用强求闻？","dynasty":"元代","title":"次古诗韵其二"}
{"author":"王冕","content":"山川今古在，伯业已寥寥。野雾迷花径，秋烟隔市桥。溪深新涨雨，江浊暗生潮。自喜兹行好，翩翩远市嚣。","dynasty":"元代","title":"次韵答樊山四首其三"}
{"author":"王冕","content":"吴姬来，香风未动游尘开。勾玉迟迟锦云重，百花掩媚春徘徊。王孙公子金无限，为君一笑成飞埃。成飞埃，珊瑚顷刻生莓苔。","dynasty":"元代","title":"吴姬曲六首其二"}
{"author":"王冕","content":"东园漆树三丈长，绿叶花润枝昂藏。虫蚁不食鸟不啄，皮肤破碎成痍疮。野人摩抚重太息，受辱匪因临道旁。九天降气疏涩液，大家小家来取将。陶盆纸笼攒待满，手中白刃磨秋霜。况兼时令值肃杀，苟无正性安敢当？所愿天下尽光泽，岂辞一身多损伤？君不见西郊樗栎百尺强，薜荔裹缚蝼蚁房，此物安可升庙廊？","dynasty":"元代","title":"漆树行"}
{"author":"王冕","content":"日上高城望大荒，西山东海气茫茫。铜驼踪迹埋荒草，元菟风尘识战场。礼乐可知新制度，山河谁问旧封疆？书生慷慨何多感，转忆轮台汉武皇。","dynasty":"元代","title":"南城怀古其一"}
{"author":"王冕","content":"寄尔太冲招隐篇，归来不用买山钱。青云绕屋树如盖，红雾隔堤花满川。既有向时潜子兴，不妨今日米家船。老夫湖海亦觉倦，也欲枕书林下眠。","dynasty":"元代","title":"招隐卷"}
{"author":"王冕","content":"地老天荒尽可花，不同桃李竞繁华。要知鼎鼐调羹味，须问旧时丞相家。","dynasty":"元代","title":"素梅四七"}
{"author":"王冕","content":"天寒江国霜如雪，草木无情尽摧折。不知春意到江南，疏影横斜半窗月。","dynasty":"元代","title":"素梅十七"}
{"author":"王冕","content":"狂风吹春无寸雨，天地漫漫尽黄土。病日韬光赤如血，千花万花愁不语。耕牛渴死野草枯，农夫悲啼泪如珠。蚕胎在纸秧在谷，未知何以供官输。道旁流民尽游鬼，十日不食一粒米。唇焦口燥声啾啾，抱瓮沿门求剩水。孰云绮席罗奇珍，龙涎入鼎烟如云。笙歌满耳珠翠拥，醉饱那识人间贫。江北豺虎毒，又见江南狼虎簇。饥狐日食饿死尸，老乌夜叫逃亡屋。峨冠腐儒空读书，骑马小儿真苟图。安得银河倾？泽我枯槁苏，坐令四海常晏如。","dynasty":"元代","title":"望雨"}
{"author":"王冕","content":"洞天窅窅无人到，白日丹光出树林。仙子竟忘食玉法，笑迎春色绿云阴。","dynasty":"元代","title":"红梅其八"}
{"author":"王冕","content":"登楼复登楼，古月缺复满。美人天一方，眷眷衣带缓。沉吟向空窗，□□席不暖。跬步隔千里，夜冷愁梦短。卷纸难与伸，回肠终欲断。何当御飚轮，相从事萧散？","dynasty":"元代","title":"怀友"}
{"author":"王冕","content":"关西吾故里，八代不能归。坟墓今何在？门闾故已非。清秋愁燕去，残日望云飞。岂是桃源客？虚无与世违。","dynasty":"元代","title":"怀乡"}
{"author":"王冕","content":"渊明千载士，志节尚苦清。奈为五斗米，受彼县令名束带见督邮，颇亦用下情。当时岂无议，以后何平评？苟非归去来，五柳传不成。","dynasty":"元代","title":"读五柳先生传"}
{"author":"王冕","content":"鸲鹆入树腹，雎鸠乱关关。妖氛扇幽邃，幻惑成至欢。漫漫恣宵旰，终永期无患。凄雨苦何其，余花惨无颜。风俗陡衰毁，教化委荆菅。君子致远虑，隐忧增忾叹。","dynasty":"元代","title":"鸲鹆谣"}
{"author":"王冕","content":"十二阑干一院花，春风犹忆旧京华。翠云不隔西湖路，梦入咸平处士家。","dynasty":"元代","title":"红梅其七"}
{"author":"王冕","content":"月出东溟白，天垂北斗低。砺兵思秣马，舞剑忽闻鸡。诸葛犹存汉，田横不辱齐。英雄如有见，琐稍岂能迷？","dynasty":"元代","title":"渭河道中四首其三"}
{"author":"王冕","content":"日上高城望大荒，西山东海气茫茫。铜驼踪迹埋荒草，元菟风尘识战场。礼乐可知新制度，山河谁问旧封疆？书生慷慨何多感，转忆轮台汉武皇。","dynasty":"元代","title":"南城怀古其一"}
{"author":"王冕","content":"山川今古在，伯业已寥寥。野雾迷花径，秋烟隔市桥。溪深新涨雨，江浊暗生潮。自喜兹行好，翩翩远市嚣。","dynasty":"元代","title":"次韵答樊山其三"}
{"author":"王冕","content":"此心如夷蕴阳和，不得春风也自花。何自高人爱潇洒？夜深踏雪到山家。","dynasty":"元代","title":"素梅三三"}
{"author":"王冕","content":"先生读书不闭户，坐阅鸿□窥太古。衣冠潇洒武前修，礼乐从容出东鲁。文章光焰驾李杜，李杜后来称独步。谈辩风生四座春，胸中别有天台赋。相逢抵掌不露机，却说少年骑马时。春光淡沱随所之，好山好山多赋诗。转首东风吹马耳，犹记松阴调绿绮。杖藜不惮步行迟，孰谓画图无乃是？我生山野无所谋，白日灌园夜饭牛。安得先生与之游？买酒共上黄鹤楼。注：□--三点水右加“蒙”","dynasty":"元代","title":"孙元实春游图"}
{"author":"王冕","content":"高堂素壁无纤埃，上有老柏参天来。铜柯旁奋龙爪出，密叶暗拥玄云堆。江干水落见白石，小竹无声弄秋碧。君不见剑峰低空绝行迹，诸葛祠前二千尺，霜皮溜雨苔花蚀，至今父老犹能识。","dynasty":"元代","title":"老柏图为张心田赋"}
{"author":"王冕","content":"今日放轻舟，令人忆旧游。看花穿水竹，沽酒近江楼。故老论遗俗，相知已白头。晚来乡思切，孤雁楚天秋。","dynasty":"元代","title":"访旧游"}
{"author":"王冕","content":"欲识吾居处，屋前溪水流。门交青薜荔，篱蔓黑牵牛。有竹编书简，无花引钓舟。生涯随分已，何用卜菟裘？","dynasty":"元代","title":"村居其三"}
{"author":"王冕","content":"马迹山前大树梅，千花万花如雪开。满载扬州秋露白，玉箫吹过太湖来。","dynasty":"元代","title":"素梅五五"}
{"author":"王冕","content":"处处言离乱，纷纷觅隐居。山林增气象，城郭转空虚。侠客思骑虎，溪翁只钓鱼。诸生已星期，那得论诗书。","dynasty":"元代","title":"漫兴其七"}
{"author":"王冕","content":"湖州老文久已矣，近来墨竹夸二李。纷纷后学争夺真，画竹岂能知竹意。奎章学士丹丘生，力能与文相抗衡。长缣大楮纵挥扫，高堂六月惊秋声。人传学士手有竹，我知学士琅玕腹。去年长歌下溪谷，见我忘形笑淇澳。我为爱竹足不闲，十年走遍江南山。今日披图看新画，乃知爱竹亦如我。何当置我于其下，竹冠草衣相对坐，坐啸清风过长夏。","dynasty":"元代","title":"柯博士画竹"}
{"author":"王冕","content":"青山绿水从人爱，野鹤孤云与我同。所适不须论丑好，相逢漫尔说英雄。乐游花木萧萧雨，梓泽亭台澹澹风。兴废故无今昔异，几回搔首月明中。","dynasty":"元代","title":"偶成"}
{"author":"王冕","content":"飞云添远思，淫雨滞行期。渐入老来景，都非少壮时。林昏归鸟疾，溪急上船迟。眼底元元弊，何人念在兹？","dynasty":"元代","title":"次古诗韵五首其一"}
{"author":"王冕","content":"渊明赋归去，寓意在田园。结庐杂人境，喜无车马喧。秋风菊采采，春风柳娟娟。人迹日已疏，世事日已迁。高卧北窗下，梦寐羲皇前。萧散万虑空，岂但琴无弦？上人绝遐想，所适乃自然。端居中淡寂，不在地静偏。缅怀千载风，所以名吾轩。","dynasty":"元代","title":"心远轩"}
{"author":"王冕","content":"几日不见青山面，今日青山树色多。风花落水似濯锦，野鸟隔帘如唱歌。年老无成真可笑，世情不合奈之何！柴门本自无车马，昏晓时闻响玉轲。","dynasty":"元代","title":"隐居偶成"}
{"author":"王冕","content":"生憎尘俗苦相侵，渐渐移家入远林。但得瓮中多白酒，何须囊里有黄金。关山夜静笳声惨，淮海秋高雁影沈。底事怀人作痴坐，短檠花冷石房深。","dynasty":"元代","title":"秋夜偶成其三"}
{"author":"王冕","content":"独宿输吾惯，石床苔藓丰。气清神自固，梦不与人同。灯焰悬空壁，炉香袅细风。如何纨绮辈？服药取奇功。","dynasty":"元代","title":"独宿"}
{"author":"王冕","content":"閒花野草斗青红，一著冰霜扫地空。惟有老梅标致别，岁寒时节自春风。","dynasty":"元代","title":"素梅五十八首其四十六"}
{"author":"王冕","content":"秋茂喜禾壮，官河带野桥。水光欺日白，寒气得风饶。觅火邻船并，沽醪市店遥。传闻征税急，不忍见渔樵。","dynasty":"元代","title":"舟中杂纪其六"}
{"author":"王冕","content":"废苑荒凉官树老，春雨濛濛长芳草。翠石玲珑绾毒蛇，土花乱贴榆钱小。犹忆建炎南渡时，五云护拥蛟龙旌。金舆玉辇事游幸，名花不待东风吹。紫霞蒲萄动春浪，腰鼓腾雷盘锦杖。千官景从轩冕入，歌声婉转青天上。阊闾新启铜龙楼，长江万里为鸿沟。中原北望草木秋，王孙不识山河愁。垂衣东南成至治，百五十年真梦寐。只今往事漫蒿莱，文物衣冠俱扫地。西湖水昏迷钓船，南屏月冷啼杜鹃。咸平元祐事茫然，梅花杨柳俱忘言。鄂州老将呼不起，石塔如壶枕江尾。行殿白日古磷飞，游子无言泪如水。","dynasty":"元代","title":"钱塘纪行"}
{"author":"王冕","content":"凿井思所汲，耕田期有秋。人生岂无志？每为饮食谋。纷纷路傍儿，傥荡思公侯。风云一转折，事业不可筹。何如涧底泉？清清长自流。","dynasty":"元代","title":"遣兴其一"}
{"author":"王冕","content":"流沙连竺国，大碛间和宁。云合阴山黑，天垂瀚海青。穹庐骈騕袅，葩盖建和铃。多少花门子，相逢过北庭。","dynasty":"元代","title":"漫兴四首其一"}
{"author":"王冕","content":"疏枝照清浅，一见兴何饶？记得春风夜，题诗过断桥。","dynasty":"元代","title":"梅花其七"}
{"author":"王冕","content":"辟难人争出，居家我独痴。况兼亲已老，无奈病相欺。湖海迷舟楫，关山振鼓鼙。忘机閒看竹，得兴漫题诗。","dynasty":"元代","title":"漫兴十九首其八"}
{"author":"王冕","content":"鼙鼓嘈嘈夜撼山，《霓裳》歌舞入人间。云围环佩沈斜谷，风敛旌旗入剑关。矍铄野翁掀雉尾，跳踃山鬼觌龙颜。书生豪放成何事，徒步归来供奉班。","dynasty":"元代","title":"秋兴二首其二"}
{"author":"王冕","content":"先辈匣中三尺水，斩蛟曾入吴潭里。提归未肯策奇勋，轩冕泥涂真戏耳。鸡林削铁不足比，昆吾百炼安可齿？淬花不莹□鹈膏，掉鞘却敲鸾凤髓。忆昔破敌如破竹，带霜飞渡桑乾曲。于今绣涩混铅刀，不遇何异荆山玉？惊雷夜作青龙哭，血痕冷剥苔花绿。野人一见骇心目，到手抚摩看不足。雪花皎皎明阑干，毛发凛凛肝胆寒。老军疲将长慨叹，愿欲置诸武库间。书生无用且挂壁，引杯时接殷勤欢。天眼太高俗眼顽，锐锷宜许儿曹看。先生有志不在此，出处每谈徐孺子。清高厌觅万户侯，笑引江山归画史。我未四十□已斑，学剑学书俱废弛。五更闻鸡狂欲起，何事英雄心未已？","dynasty":"元代","title":"剑歌行次韵"}
{"author":"王冕","content":"山园无定式，力作是生涯。近水多栽竹，依岩半种茶。春风低小草，夜雨出新沙。不必闻时事，城中减大家。","dynasty":"元代","title":"山中杂兴十三"}
{"author":"王冕","content":"仙子归来夜未央，瑞香风动翠罗裳。月明无处韬清影，箫管迎春上玉堂。","dynasty":"元代","title":"素梅五十八首其四十二"}
{"author":"王冕","content":"独坐高楼暮，凄凉何所闻？乱山流冻雨，荒树接孤云。关陕鸦成阵，幽并马不群。故人消息断，凋弊闵期文。","dynasty":"元代","title":"独坐"}
{"author":"王冕","content":"吾家洗砚池头树，个个花开淡墨痕。不要人夸好颜色，只流清气满乾坤。(版本一)我家洗砚池边树，朵朵花开淡墨痕。不要人夸颜色好，只留清气满乾坤。(版本二)","dynasty":"元代","tags":"古诗三百首，题画，咏物，梅花，寓人，言志","title":"墨梅"}
{"author":"王冕","content":"吴姬来，香风未动游尘开。勾玉迟迟锦云重，百花掩媚春徘徊。王孙公子金无限，为君一笑成飞埃。成飞埃，珊瑚顷刻生莓苔。","dynasty":"元代","title":"吴姬曲六首其二"}
{"author":"王冕","content":"含笑看长剑，开怀对酒樽。江风生席面，山雨湿云根。去国愁征戍，丰年荷圣恩。莫辞情烂漫，白首壮心存。","dynasty":"元代","title":"对酒"}
{"author":"王冕","content":"渐觉离乡远，宁知出处迂。风流看队马，潇洒入双鱼。谁解辞千乘，无人说二疏。老吾情不怯，漫读古人书。","dynasty":"元代","title":"潇洒"}
{"author":"王冕","content":"人世红尘高没马，老禅方丈足清幽。入门便觉气侯别，历耳似知天地秋。不羡书生能作赋，却怜游子太多愁。夜来树影飘零尽，明月无端生屋头。","dynasty":"元代","title":"听秋轩"}
{"author":"王冕","content":"骨格今年异，衣裳旧日殊。读书当努力，写字莫糊涂。白水翻三峡，青山出两都。老吾何所以？赖尔得相须。","dynasty":"元代","title":"元日示师文"}
{"author":"王冕","content":"明洁众所忌，难与群芳时，怀贞岁华晚，只有天地知。","dynasty":"元代","title":"梅花十五"}
{"author":"王冕","content":"悲风吹茅堕空屋，老乌号鸣屋上木。谁家男子从远征，父母妻孥相送哭。哭声呜咽已别离，道傍复对行人悲。去者一心事，归者百感随。前年鬻大女，去年卖小儿。皆因官税迫，非以饥所为。布衣磨尽草衣折，一冬幸喜无霜雪。今年老小不成群，赋税未知何所出。昨夜忽惊雷破山，比来暴雨如飞湍。此时江南正六月，酸风入骨生苦寒。东村西村无火色，凝云着地如墨黑。瞆翁瞽妪相唤忙，屋漏床床眠不得。开门不敢大声语，门外磨牙多猛虎。自来住此十世余，古老未尝罹此苦。我感此情重叹吁，不觉泪下沾裳裾。安得壮士挽天河，一洗烦郁清九区，坐令尔辈皆安居。","dynasty":"元代","title":"悲苦行"}
{"author":"王冕","content":"昭阳殿里醉春风，香隔琼帘映浅红。翠袖拥云扶不起，玉箫吹过小楼东。","dynasty":"元代","title":"红梅十三"}
{"author":"王冕","content":"知君汗漫饶清兴，东府西州路不多。牛斗正临吴分野，城池还带旧山河。春风扬子江头去，夜月茅山石畔过。若见金陵丁处士，问言归兴近如何？","dynasty":"元代","title":"送日侍者游两府兼柬丁仲容先生"}
{"author":"王冕","content":"飞沙拶人风堕帻，老夫倦作关河客。归来松下结草庐，卧对寒流雪山白。悠悠如此四十年，世情脱略忘间关。今晨见画忽有省，平地咫尺行山川。鸟道连云出天险，玉树琼林光闪闪。阴崖绝壑望欲迷，冰花历落风凄惨。枯槎侧倒银河开，三巴春色随人来。渔翁舟子相笑语，不觉已过洪涛堆。溪回浦溆石齿齿，溪上人家成草市。长林大谷猿鸟稀，小步蹇驴如冻蚁。西望太白日色寒，青天削出蛾眉山。人生适意随所寓，抵须历涉穷跻攀。明朝揽镜成白首，春色又归江上柳。何如高堂挂此图？浩歌且醉金陵酒。","dynasty":"元代","title":"关河雪霁图为金陵王与道题"}
{"author":"王冕","content":"高阁潭空影，开窗彻虚明。依依杨柳阴，微凉入床清。原田远风交，平林素烟横。喜喜车马来，而听禽鸟声。境物随所适，于心淡无营。悠然会真趣，得酒辄自倾。客至竟忘言，坐对南山青。","dynasty":"元代","title":"留题悠然阁"}
{"author":"王冕","content":"登高聊纵目，怀古忽伤心。北极星辰远，中原草木深。天寒群雁叫，夜静独猿吟。处处知音少，尘埃绿绮琴。","dynasty":"元代","title":"漫兴十一"}
{"author":"王冕","content":"寒风萧萧夜入户，渺渺云飞水仙府。仙人一去不知所，池馆荒凉似无主。江城岁晚路途阻，邂逅相看颜色古。环佩无声翠裳舞，低徊欲语情凄楚。十二楼前问鹦鹉，沧海桑田眯尘土。王孙不归望湘浦，芳草连天愁夜雨。","dynasty":"元代","title":"水仙图"}
{"author":"王冕","content":"草堂昨夜春风起，万树梅花月如水。相过谁解论襟期？吾州太守山东李。太守自是文章公，文章政事皆从容。长身玉立冰雪胸，标致政与梅花同。梅花清苦良自守，不逐寻常好花柳。广平心事底须论，太守自是调羹手。我知太守节义高，混同版筑非徒劳。版筑乃是宰相事，济川舟楫随时操。他日功成赋归去，溪山风月情如故。安得载酒草堂来？岁寒同看梅花树。梅花别有天真越。","dynasty":"元代","title":"草堂"}
{"author":"王冕","content":"闻鸡何用舞，对酒且高歌。湖海情如故，风霜老奈何。相交知己少，入梦好山多。玩世能成癖，纷纷事已讹。","dynasty":"元代","title":"偶书其二"}
{"author":"王冕","content":"莫怪迟迟把酒杯，留君故尔强徘徊。市桥杨柳不堪折，江路梅花无数开。从此计程趋画省，更期拾级上乌台。底用怀思重回首，五云多处是蓬莱。","dynasty":"元代","title":"送汪掾史"}
{"author":"王冕","content":"居山还有趣，斸地本无谋。相顾谁青眼？同盟尽白头。豺狼迷道路，猿鸟傍林丘。休问巢由乐，吾心自可求。","dynasty":"元代","title":"山中杂兴二十首其三"}
{"author":"王冕","content":"二月江亭野色明，杨花飞散雪盈盈。盐烟半入海气白，风雨忽来溪树鸣。离思厌听孤燕语，客情无奈乱山青。明朝又上长安道，却望咸阳旧帝京。","dynasty":"元代","title":"偶成"}
{"author":"王冕","content":"东晋风流安在哉？烟岚漠漠山崔嵬。衰兰无苗土花盛，长松落雪孤猿哀。满地斜阳似无主，昏风不独黄鹂语。当时诸子已寂寥，真本兰亭在何许？欹檐老树缘女萝，崩崖断壁青相磨。旧时觞咏行乐地，今日鱼鼓瞿昙家。荒林昼静响啄木，曲水潺潺似山哭。游人不来芳草多，习习余风度空谷。去年载酒诵古诗，今年柱杖读古碑。年年慷慨入清梦，何事俯仰成伤悲？故人不见天地老，千古溪山为谁好？空亭回首独凄凉，山月无痕修竹小。","dynasty":"元代","title":"过兰亭有感"}
{"author":"王冕","content":"君不见秦皇二世治天下，赵高妄指鹿为马。遂令众口毁权奇，异兽须臾满高价。东亭牡骡十万钱，西城牝驴数百千。□驴□□入奇远，犁□贾勇穹庐前。三十六郡五百万，一旦惊风堕涂炭。天闲云散雨声寒，峻骨垒垒秋草烂。毳衣健儿牵狗车，皮冒女郎随橐驼。将军怒斩白鼻驹，丞相唾遂狮子花。独留款段在君侧，锦□金鞍青玉勒。喷臊撼动赤墀风，太仆御官愁失色。痛怜物产不偶时，龙媒灭没其谁知？况无古王同尔驰，相逢徒作穷途悲。吾闻天马出西极，霜蹄蹴踏飞霹雳。当年堆壁不敢沽，岂料于今供啖食？庖羲已矣古道芜，何时重见荣河图？孙阳已作饭牛客，非子去随牧羝奴。呜呼！不独马之委，天下奇材亦如是。","dynasty":"元代","title":"徙马叹"}
{"author":"王冕","content":"六朝旧迹俱寻遍，千古英雄一笑休。黄叶乱随秋雨落，长江空带楚天流。樽前有客翻新调，白下无人说故侯。明日西风天色好，吹箫骑鹤上扬州。","dynasty":"元代","title":"别金陵"}
{"author":"王冕","content":"浮生失故业，穷岁无宁居。朝行汧陇间，暮止沧海隅。凄其风雨交，饥寒呆泥涂。寥寥太古怀，目击谁与俱？齐君不好瑟，嬴氏不爱儒。举世媚同尘，出类为疏迂。何如归去来？且作耕田夫。","dynasty":"元代","title":"感怀其七"}
{"author":"王冕","content":"开遍南枝又北枝，春风于我似相知。酒边漫说罗浮梦，忘却瑶台月下时。","dynasty":"元代","title":"素梅二八"}
{"author":"王冕","content":"湘江云尽湘山青，秋兰花开秋露零。三闾已矣唤不起，□莸萧艾春娉婷。次飚吹香散郊坰，山蜂野蝶何营营？幽人脱略境色外，竟坐不读离骚经。西湖昨夜霜月明，梅花见我殊有情。逋仙祠前尘土清，老鹤彳亍如人行。天边缥缈来凤笙，玉壶美酒颠倒倾。酒阑兴酣拔剑舞，忽觉海日东方生。","dynasty":"元代","title":"题画兰卷兼梅花"}
{"author":"王冕","content":"夷石心肠满面霜，岁寒吾计未全荒。相逢休问春何处，定是调羹到玉堂。","dynasty":"元代","title":"素梅其八"}
{"author":"王冕","content":"龌龊宁堪处，卑污奈此逢。看人骑白马，唤狗作乌龙。濯濯河边柳，青青涧底松。待看天气好，应得露华浓。","dynasty":"元代","title":"龌龊"}
{"author":"王冕","content":"披雾青天近，梳头白发明。山河千古恨，风雨五更情。塞北浮云惨，关中王气清。草庐诸葛在，未得话平生。","dynasty":"元代","title":"渭河道中其二"}
{"author":"王冕","content":"落落穷途客，年年不在家。寄眠听夜雨，借景看春华。空著三山帽，难防两鬓华。清晨览明镜，载笑复咨嗟。","dynasty":"元代","title":"春晚客怀其二"}
{"author":"王冕","content":"英雄在何处，气概属山家。蚁布出入阵，蜂排早晚衙。野花团部伍，溪树拥旗牙。抱膝长吟罢，天边日又斜。","dynasty":"元代","title":"村居四首其四"}
{"author":"王冕","content":"吴姬美，远山淡淡横秋水。玉纤软转绾青丝，金凤攒花摇翠尾。隔云移步不动声，骑马郎君欲飞起。欲飞起，楼上闲人闹如市。","dynasty":"元代","title":"吴姬曲其一"}
{"author":"王冕","content":"飞来便与雨声别，坐久甚忧天下寒。清极自然梅有韵，夜阑却喜竹平安。洛阳处士门深闭，剡曲先生琴不弹。想在此时情思好，煮茶可笑老陶酸。","dynasty":"元代","title":"听雪轩"}
{"author":"王冕","content":"己卯八月十五夜，天地万里无云烟。明月忽自海底出，皎如玉鉴当空悬。清辉潋滟破幽溟，山河倒浸无馀景。丹桂香消白兔愁，玉宇琼楼不禁冷。南箕北斗潜光华，江汉无声流素波。老夫于此兴不浅，有月无酒将奈何？天上谁观羽衣舞，人间那得清虚府？世情乖异每变更，月色何尝有今古？秋风飘飘度箜篌，东家西家登大楼。相期玩赏醉终夕，岂知别有穷途愁？回首天涯故人少，白露凄凄下庭草。欲持此意问嫦娥，孤雁一声关塞晓。","dynasty":"元代","title":"对月"}
{"author":"王冕","content":"昨夜朔风吹倒人，梅花枝上十分春。老夫高卧石窗下，嬴得清香入梦频。","dynasty":"元代","title":"素梅十三"}
{"author":"王冕","content":"头白归来惊面生，东家西家知我名。友朋投老渐凋落，儿女向年俱长成。野梅花开尚古色，山风吹雨堕寒声。最喜溪翁会真率，浊酒过墙香满罂。","dynasty":"元代","title":"归来"}
{"author":"王冕","content":"风花片片减芳春，转首关河气象新。有志谁能口避老，无忧何必去除贫。开楼且喜青山近，钓水多从白鸟亲。闻说长安金紫贵，不奔风雨即红尘。","dynasty":"元代","title":"感怀"}
{"author":"王冕","content":"生民日日叹零丁，惟听中朝说太平。万里江山云莽荡，五更风雨剑悲鸣。桓温岂解知王猛，徐庶从来识孔明。箫管莫吹关塞曲，野花闲草不胜情。","dynasty":"元代","title":"次韵"}
{"author":"王冕","content":"猕猴本兽属，野性殊不常。俄然脱秽垢，冠盖儒衣冠。敛丑著面具，向人舞郭郎。跳踉媚小儿，寸得梨枣尝。假彼草木味，换此虮虱肠。终然匪我类，教养徒自伤。不如夺衣巾，弃置山野傍。","dynasty":"元代","title":"猕猴"}
{"author":"王冕","content":"昨夜朔风吹倒人，梅花枝上十分春。老夫高卧石窗下，嬴得清香入梦频。","dynasty":"元代","title":"素梅十三"}
{"author":"王冕","content":"舒啸孤怀壮，天风荡杳冥。草枯秦地白，云尽鲁山青。闻道尊庄子，沽杯候野亭。平生辛苦事，须信此行经。","dynasty":"元代","title":"闸上其一"}
{"author":"王冕","content":"去载情无赖，今年兴颇幽。自居茅草屋，不想木兰舟。膏土栽黄独，开渠引碧流。溪翁来往熟，相帅看沙鸥。","dynasty":"元代","title":"写怀"}
{"author":"王冕","content":"先生元是丹丘仙，迎风一笑春翩翩。琅玕满腹造化足，须臾笔底开渭川。我家只在山阴曲，修竹森森照溪绿。只今榛莽暗荒烟，梦想清风到茅屋。今朝看画心茫茫，坐久忽觉生清凉。夜深明月入高堂，吹箫唤来双凤凰。","dynasty":"元代","title":"柯博士竹图"}
{"author":"王冕","content":"潇洒衡茅下，岁寒同此君。幸遗山水窟，得离虎狼群。有酒怀元亮，无才拟子云。寓形随分已，何用强求闻？","dynasty":"元代","title":"次古诗韵其二"}
{"author":"王冕","content":"君家住处多幽趣，绕屋琅玕净无数。萧萧清韵动天风，冉冉晴阴生绿雾。湖山远映苍翠稠，五月六月凉如秋。且开三径待佳客，抵用千亩论封侯。况尔此君高节古，纵有雪霜那可侮。平生正直少人知，野草闲花徒媚妩。知君古意同古贤，脱略傲笑情翩翩。我生爱竹比君癖，栉风集雨三十年。报老归来旧溪曲，竹色荒凉芳草绿。岁寒无以慰孤怀，只有梅花在空谷。闻君有竹心遑遑，便欲径造君子堂。安能为我罗酒浆，月明吹箫呼凤凰。","dynasty":"元代","title":"题魏仲远筠深轩"}
{"author":"王冕","content":"浮云生远树，落日动江波。坐对青山好，其如白发何？寄诗凭问讯，沽酒借颜酡。忽忆平时节，吴淞听棹歌。","dynasty":"元代","title":"偶书其一"}
{"author":"王冕","content":"春寒多雨水，地僻少轮蹄。湿气连山暗，孤梅近竹低。林空饥鸟集，城冷野狐啼。回首关河道，风尘道路迷。","dynasty":"元代","title":"春寒"}
{"author":"王冕","content":"其一英雄在何处？气概属山家。蚁布出入阵，蜂排早晚衙；野花团部伍，溪村拥旗牙。抱膝长吟罢，天边日又斜。其二避世忘时势，茅庐傍小溪。灌畦晴抱瓮，接树湿封泥。乳鹿依花卧，幽禽过竹啼。新诗随处得，不用别求题。","dynasty":"元代","title":"村居（四首选二）"}
{"author":"王冕","content":"我生不想图凌烟，草衣曲肱牛背眠。早看红日出海底，夜看素月悬中天。阴阳推荡几昏晓，长啸狂歌不知老。清泉白石自愉怡，那信人间宦途好。逍遥偶尔穷外观，之子已在青云端。广文坐上新弹冠，萧爽不作儒生酸。三年考绩易官烛，回首西风正黄菊。白云喜动故山秋，慈湖遥映湘湖绿。君归莫虑铁研穿，且力古道希圣贤。我归不用君致言，门前自有梅花田。","dynasty":"元代","title":"送章德远教官自湘湖归慈湖"}
{"author":"王冕","content":"寒枝错落冻不解，隔水清香招得来。午夜风停雪声堕，梅花开尽不知寒。","dynasty":"元代","title":"素梅十一"}
{"author":"王冕","content":"书记去已久，令人动慨慷。但能成事业，不解制纲常。花落重城晚，云沉大野荒。卢沟三尺土，春雨树苍苍。","dynasty":"元代","title":"庆寿寺其二"}
{"author":"王冕","content":"余生百计拙，世事复何言？得句闲题石，忘机或灌园。每怜鱼涸辙，多见鹤乘轩。薄暮山风急，秋声处处繁。","dynasty":"元代","title":"次韵答樊山其一"}
{"author":"王冕","content":"吴姬美，远山澹澹横秋水。玉纤软转绾青丝，金凤攒花摇翠尾。隔云移步不动声，骑马郎君欲飞起。欲飞起，楼上游人闹如市。","dynasty":"元代","title":"吴姬曲六首其一"}
{"author":"王冕","content":"山灵本是爱山农，况是登临重复重。海水浮来多怪石，云霄上接有高松。忘情浅浅溪中鸟，不雨深深洞底龙。带甲如今满天地，烟霞合此寄高踪。","dynasty":"元代","title":"临江寺"}
{"author":"王冕","content":"楮衾能洁白，孤卧得平安。作客心如水，缠身雪作团。吴绫烂花草，蜀锦动螭鸾。未必清如此，那堪慰考盘。","dynasty":"元代","title":"纸衾"}
{"author":"王冕","content":"居山还有趣，斸地本无谋。相顾谁青眼？同盟尽白头。豺狼迷道路，猿鸟傍林丘。休问巢由乐，吾心自可求。","dynasty":"元代","title":"山中杂兴二十首其三"}
{"author":"王冕","content":"大道已沦谢，世情那可论？所经新传舍，多是故侯门。路险豺狼恣，山空鸟雀喧。余生亦何幸，注目合忘言。","dynasty":"元代","title":"感慨其一"}
{"author":"王冕","content":"罗浮山下雪三尺，白玉堂前春几分。岁晏归来诗思好，东风吹散一溪云。","dynasty":"元代","title":"素梅十五"}
{"author":"王冕","content":"疏花粲粲照寒水，玛瑙坡前春独回。却忆去年风雪里，吹箫曾棹酒船来。","dynasty":"元代","title":"素梅十六"}
{"author":"王冕","content":"天寒江国霜如雪，草木无情尽摧折。不知春意到江南，疏影横斜半窗月。","dynasty":"元代","title":"素梅十七"}
{"author":"王冕","content":"春风处处竞繁华，桃李无言亦好花。独有高人爱高洁，肯冲冰雪到山家。","dynasty":"元代","title":"素梅十八"}
{"author":"王冕","content":"平生固守冰霜操，不与繁花一样情。岁晏溪头春意足，是谁看得最分明？","dynasty":"元代","title":"素梅十九"}
{"author":"王冕","content":"疏篱潇洒绿烟寒，老树鳞皴艾叶攒。昨夜天空明月白，一枝疏影隔窗看。","dynasty":"元代","title":"素梅二十"}
{"author":"王冕","content":"春风一笑玉无垠，云散空窗见月痕。半夜鹤归诗思好，清香吹满水南轩。","dynasty":"元代","title":"素梅二一"}
{"author":"王冕","content":"月明曾过西湖路，爱看横枝当水斜。试问玉堂诸学士，几时清梦到山家？","dynasty":"元代","title":"素梅二二"}
{"author":"王冕","content":"明月满天霜气重，梅花风韵更清妍。鹤飞不带箫声远，春过西泠第二船。","dynasty":"元代","title":"素梅二三"}
{"author":"王冕","content":"霜花浮影月娟娟，春色无痕上画船。转首西湖风景异，不知谁识老逋仙？","dynasty":"元代","title":"素梅二四"}
{"author":"王冕","content":"面皮如夷惯风霜，焉肯托根桃李场？转首江南春似梅，一声箫管月苍苍。","dynasty":"元代","title":"墨梅其二"}
{"author":"王冕","content":"老夫住近山阴曲，万竹中间一草堂。开径不曾防俗客，读书恰是得清凉。好风时时动环佩，明月翩翩来凤凰。正与诸君轩子近，可能携酒共徜徉？","dynasty":"元代","title":"扬州成元章居竹轩"}
{"author":"王冕","content":"孤松倚云青亭亭，故老谓是苍龙精。古苔无花护铁甲，五月忽听秋风声。幽人恐尔斧斤辱，独傍孤根结茅屋。月明喜看清影摇，雪冻却愁梢尾秃。昨夜飞霜下南海，山林草木无光彩。起来摩挲屋上松，颜色如常心不改。幽人盘桓重慷慨，此物乃是真栋梁。呜呼！既是真栋梁，天子何不用是扶明堂？","dynasty":"元代","title":"孤松叹"}
{"author":"王冕","content":"花漏无声海月阴，小窗灯火夜沈沈。出师表动英雄志，征伐书移慷慨心。边塞雪深迷小草，关河秋老见乔林。不须更论江南事，击剑长歌且漫斟。","dynasty":"元代","title":"秋夜燕山旅舍偶成寄林致和"}
{"author":"王冕","content":"去年夜渡西陵关，待渡兀立江上滩。滩头潮水倒雪屋，海面月出行金盘。水花著人如撒霰，过耳斜风快如箭。叫霜鸿雁零乱飞，政似今年画中见。寒烟漠漠天冥冥，展阮陡觉心神情。便欲吹箫骑大鲸，去看海上三山青。","dynasty":"元代","title":"赵千里夜潮图"}
{"author":"王冕","content":"白日迟迟照窗户，深院不知春几许？紫箫声转香风回，隔帘踏动燕脂雨。","dynasty":"元代","title":"红梅其六"}
{"author":"王冕","content":"蜡屐冲寒雨，紫门启晓云。相忘不问讯，长久却论文。煮茗山泉活，移花野色分。城中甚喧杂，此地寂无闻。","dynasty":"元代","title":"会友"}
{"author":"王冕","content":"夷石心肠满面霜，岁寒吾计未全荒。相逢休问春何处，定是调羹到玉堂。","dynasty":"元代","title":"素梅其八"}
{"author":"王冕","content":"去年直北走风沙，今日江南事事讹。转首不知春已去，闭门只觉树阴多。青天有月徒惆怅，空谷无人绝笑歌。极目中原天万里，野烟荒草几铜驼。","dynasty":"元代","title":"四月十二日书怀"}
{"author":"王冕","content":"野云依竹静，霜叶近窗明。对此清幽景，都忘喧杂声。看书庸有感，与世竟无情。但愿添松竹，期君结隐盟。","dynasty":"元代","title":"次韵答王敬助其四"}
{"author":"王冕","content":"生前不系黄金带，身后空馀白玉簪。白石皆成佛，苍头半是僧。","dynasty":"元代","title":"句"}
{"author":"王冕","content":"自笑青云远，谁怜白发孤？艰难知道路，潇洒问江湖。事业留诗卷，田园入画图。清高过老杜，囊底一钱无。","dynasty":"元代","title":"漫兴十六"}
{"author":"王冕","content":"种禾莫存莠，种树莫引萝。引萝苦其树，存莠伤其禾。营营百年内，变灭成几何？结交苟不择，中道生怨窝。可信一寸水，能起万丈波。","dynasty":"元代","title":"遣兴其二"}
{"author":"王冕","content":"卜宅近山阿，紫门障薜萝。风清闻鹤唳，日暖听樵歌。密树悬青岛，平田浸白波。树船乘暮景，来往急如梭。","dynasty":"元代","title":"山中杂兴十八"}
{"author":"王冕","content":"楚地秋风劲，湘江夜雨深。不看双凤舞，恰听老龙吟。正直崇高节，岁寒同我心。悠悠向京国，转转忆山阴。","dynasty":"元代","title":"竹图"}
{"author":"王冕","content":"野云依竹静，霜叶近窗明。对此清幽景，都忘喧杂声。看书庸有感，与世竟无情。但愿添松竹，期君结隐盟。","dynasty":"元代","title":"次韵答王敬助其四"}
{"author":"王冕","content":"白草黄沙野色分，古今愁恨满乾坤。飞鸿点点来边塞，寒雪纷纷落蓟门。风景凄凉只如此，人情嚣薄复何论。知机可有桑乾水，未入沧溟早自浑。","dynasty":"元代","title":"即事二首其二"}
{"author":"王冕","content":"三秋多湿雨，十月见黄花。对景无情思，令人起叹嗟。聪嫌床下蚁，病惑酒中蛇。又听诸年少，怀才拟赋瓜。","dynasty":"元代","title":"对雨其五"}
{"author":"王冕","content":"去年夜度西陵关，待渡兀立江上滩。滩头潮来倒雪屋，海面月出行金盘。冰花著人如撒霰，过耳斜风快如箭。叫霜鸿雁零乱飞，正似今年画中见。寒烟漠漠天冥冥，展玩陡觉心神清。便欲吹箫骑大鲸，去看海上三山青。","dynasty":"元代","title":"赵千里夜潮图"}
{"author":"王冕","content":"济州城南寒雪飞，济州城北冻成围。客情自古不称意，世事于今转觉非。白马少年频唤酒，黑纱老妇泣无衣。逢邮不寄江南信，却上高楼望雁归。","dynasty":"元代","title":"济川阻雪九月二十七日客况其二"}
{"author":"王冕","content":"海云初破月团团，独鹤归来夜未阑。一笙笙箫湖水上，玉妃无语倚阑干。","dynasty":"元代","title":"素梅四三"}
{"author":"王冕","content":"四川听雨化，三辅受风清。但得公行道，何劳苦用兵？关山无阻碍，淮甸渐清平。闻说招民义，衔哀事远征。","dynasty":"元代","title":"漫兴其四"}
{"author":"王冕","content":"傍溪种篁竹，十年望成林。不图列货殖，愿布九夏阴。变化期为至，枝叶渐萧森。忽值桑田移，根苗竟沈沈。炙筠无事书，断节少赏音。东里已寂寞，空持岁寒心。","dynasty":"元代","title":"感怀其四"}
{"author":"王冕","content":"山中昨夜雪三尺，窗前梅花参差开。卧看枝上月初满，梦到江南春已回。可笑阿娇伫金屋，却怜姑射下瑶台。故人知我有清兴，携取双鱼斗酒来。","dynasty":"元代","title":"寄题梅"}
{"author":"王冕","content":"湖上春何在，罗浮梦已空。清香入书屋，不是杏花风。","dynasty":"元代","title":"红梅其十一"}
{"author":"王冕","content":"东南重镇是扬州，分野星辰近斗牛。人物渐分南北早，江淮不改古今流。琼花香委神仙佩，杨柳风闲帝子舟。十里朱帘晴不下，银罂翠管满红楼。","dynasty":"元代","title":"过扬州"}
{"author":"王冕","content":"杨柳青云合，芙蓉锦幛开。船从湖上过，人在画中来。莫问桓伊笛，且传袁绍杯。明朝归醉李，舒啸漫徘徊。","dynasty":"元代","title":"舟中杂纪其三"}
{"author":"王冕","content":"阿伯迁官之五羊，严尊习隐水南庄。人生出处故有分，世道如斯徒自忙。笑我漂流双□雪，羡君奔走满靴霜。功名固是男儿志，何日归来绿野堂？","dynasty":"元代","title":"与王德强"}
{"author":"王冕","content":"楼台矗矗带山河，金玉重重是帝家。云合紫驼开虎帐，天连青草入龙沙。春风小殿看飞燕，夜雨重城散落花。甲乙流苏仙梦好，莫教方士问丹砂。","dynasty":"元代","title":"闲题"}
{"author":"王冕","content":"健步攀缘上碧峰，方知绝顶路岐通。一生如在九霄上，万景都归两目中。老鹤独翻珠草露，孤猿啸落桂花风。青箱家世君休问，江左于今事不同。","dynasty":"元代","title":"登竺峰"}
{"author":"王冕","content":"当轩种竹一万个，清荫满林生绿苔。六月不知天气热，长年只觉雨声来。岂惟凤鸟不食实？又见龙孙渐脱胎。计我岁寒为伴侣，屋头更着几株梅。","dynasty":"元代","title":"太平兴国寺锁翠轩"}
{"author":"王冕","content":"上人飞锡何方去？笑指东南咫尺间。黄叶落时行细路，白云生处看青山。欲求古道殊难得，怅望高风或可攀。朋旧相逢还道我，梅花清苦□斑斑。","dynasty":"元代","title":"送本中上人"}
{"author":"王冕","content":"闻鸡何用舞，对酒且高歌。湖海情如故，风霜老奈何。相交知己少，入梦好山多。玩世能成癖，纷纷事已讹。","dynasty":"元代","title":"偶书其二"}
{"author":"王冕","content":"一真四法全吾道，教主云间喜作家。白气拥林龙绕树，紫霞纷日凤衔花。笑谈不释铁如意，斩斫岂由金莫耶？可是阿师门户别，相逢不吃赵州茶。","dynasty":"元代","title":"送圭玉冈"}
{"author":"王冕","content":"怅望倚门久，月光清满天。念家情切切，为客鬓娟娟。细草荒山径，游云过石田。安能携尔辈？饱饭老林泉。","dynasty":"元代","title":"示师文其二"}
{"author":"王冕","content":"披雾青天近，梳头白发明。山河千古恨，风雨五更情。塞北浮云惨，关中王气清。草庐诸葛在，未得话平生。","dynasty":"元代","title":"渭河道中其二"}
{"author":"王冕","content":"我歌谪仙白云歌，清风飘飘吹女萝。女萝风飞白云出，秦山楚山争嵯峨。秦楚之山青欲舞，白云不向湖山住。忘机在我读书窗，要养贞姿归太素。满山红紫光陆离，白云施施自无为。奔腾汹涌作霖雨，白云悠悠若无侣。白云在天不可呼，白云在地不可孤。卷舒变灭了无意，粲粲不受纤尘污。我与白云皆幻住，白云与我应同趣。孤飞感我庭闱情，回首青山不知处。我欲高飞洞庭船，赊月买酒邀谪仙。为君唤雪梅花天，握手一笑三千年。","dynasty":"元代","title":"白云歌为李紫□作"}
{"author":"王冕","content":"青松生崇冈，土浅松低徊。顾兹岁寒质，岂匪梁栋材？无奈牛羊牧，鄙贱蒿与莱。惟有溪上风，清声寄余哀。","dynasty":"元代","title":"秋怀十二首其九"}
{"author":"王冕","content":"六月一日天大热，清风忽地过江来。湿云挟得梅梁起，半夜飞空作怒雷。","dynasty":"元代","title":"素梅五二"}
{"author":"王冕","content":"辟世忘时势，茅庐傍小溪。灌畦晴抱瓮，接树湿封泥。乳鹿依花卧，幽禽过竹啼。新诗随外得，不用别求题。","dynasty":"元代","title":"村居其一"}
{"author":"王冕","content":"拍河健橹比长驱，百尺飞帆下直沽。浩浩碧天秋气肃，堂堂明月夜窗虚。旌旗两岸芦花影，鼙鼓三声海浪趋。转首狂歌望西北，淡烟荒草是幽都。","dynasty":"元代","title":"下直沽"}
{"author":"王冕","content":"朔风吹寒冰作垒，梅花枝上春如海。清香散作天下春，草木无名藉光彩。长林大谷月色新，枝南枝北清无尘。广平心事谁与论？徒以铁石磨乾坤。岁晚燕山云渺渺，居庸古北无人到。白草黄沙羊马群，琼楼玉殿烟花绕。凡桃俗李争芬芳，只有老梅心自常。贞姿灿灿眩冰玉，正色凛凛欺风霜。转身西泠隔烟雾，欲问逋仙杳无所。夜深湖上酒船归，长啸一声双鹤舞。","dynasty":"元代","title":"题墨梅图"}
{"author":"王冕","content":"桑田沧海事沈沈，慨慷谁能论今古？刖足卞和因献玉，然脐董卓岂无金？虽求知己终难合，差立功名错用心。老子胸中颇明白，只怜华发不胜簪。","dynasty":"元代","title":"偶成"}
{"author":"王冕","content":"仁风蔼区宇，圣道日月明。膏泽育万汇，衣冠乐升平。夷陵虽云僻，岂无王化并？奈何洙泗流，不浃荆楚氓。蛆惑祠奸操，声教若掩扃。樊山老文学，执法开杳冥。荡涤众陋习，魑魅不能撄。巍巍鲁灵光，中天丽晶莹。一变风俗美，再变礼乐兴。允矣千载下，勋业昭汗青。","dynasty":"元代","title":"仁风"}
{"author":"王冕","content":"李白题诗旧游处，桃花杨柳春无数。六代衣冠委草莱，千官事业随烟雾。大江西下秦淮流，石头寂寞围荒丘。原田每每尽禾黍，青山不掩诸公羞。高楼如天酒如海，触景令人生感慨。红堕香愁燕子飞，风流王谢今安在？我欲去寻朱雀桥，淡烟落日风萧萧。交疏结绮杳无迹，但见野草生新苗。小儿纷纷竞豪纵，区区割据成何用？芙蓉水冷燕支消，千古繁华同一梦。伤今吊古如之何？头上岁月空蹉跎。君行喜有丝五紽，宦情不似诗情多。江南故事可知否？白云霙霙变苍狗。休论平生锦机手，浩歌且醉金陵酒。","dynasty":"元代","title":"金陵行送余局官"}
{"author":"王冕","content":"猕猴本兽属，野性殊不常。俄然脱秽垢，冠盖儒衣冠。敛丑著面具，向人舞郭郎。跳踉媚小儿，寸得梨枣尝。假彼草木味，换此虮虱肠。终然匪我类，教养徒自伤。不如夺衣巾，弃置山野傍。","dynasty":"元代","title":"猕猴"}
{"author":"王冕","content":"夷石心肠冰雪颜，逢时亦有好花看。玉堂可有青毡旧？不畏风霜入骨寒。","dynasty":"元代","title":"素梅三四"}
{"author":"王冕","content":"避世忘时势，茅庐傍小溪。灌畦晴抱瓮，接树湿封泥。乳鹿依花卧，幽禽过竹啼。新诗随处得，不用别求题。","dynasty":"元代","title":"村居"}
{"author":"王冕","content":"葭吹六管动飞灰，便觉春从地底回。草木一时生意动，关河万里冻云开。宁须生菜传纤手，且引春风入瓦杯。天北天南问音信，故人何处寄寒梅？","dynasty":"元代","title":"立春日"}
{"author":"王冕","content":"溪山对雨起呼酒，一笑还披万里图。疏树远山秋淡薄，飘风流水尽模糊。","dynasty":"元代","title":"题巨然画"}
{"author":"王冕","content":"寒枝错落冻不解，隔水清香招得来。午夜风停雪声堕，梅花开尽不知寒。","dynasty":"元代","title":"素梅十一"}
{"author":"王冕","content":"一树横斜白玉条，春风吹乱雪飘飘。孤山老却林和靖，多载笙歌过六桥。","dynasty":"元代","title":"素梅三八"}
{"author":"王冕","content":"飞云添远思，淫雨滞行期。渐入老来景，都非少壮时。林昏归鸟疾，溪急上船迟。眼底元元弊，何人念在兹？","dynasty":"元代","title":"次古诗韵其一"}
{"author":"王冕","content":"青田刘处士，潇洒好山房。夜月移花磴，春云动石床。书声通远谷，琴响应清商。我欲相依住，临流筑草堂。","dynasty":"元代","title":"题青田山房"}
{"author":"王冕","content":"平地连沧海，孤城带渭河。行人俱汉语，舟子半吴歌。野草惊秋短，鲂鱼出水多。只怜乡国远，处处有胡笳。","dynasty":"元代","title":"渭河道中其一"}
{"author":"王冕","content":"矮篱编绿槿，小径入青桑。屋绕河流润，门开竹色凉。课儿书满架，留客酒盈觞。西沼芙蓉美，南薰䆉稏香。","dynasty":"元代","title":"重过戴氏居三首其二"}
{"author":"王冕","content":"十月霜风寒，山木俱摧折。独此冰玉姿，照影清溪月。","dynasty":"元代","title":"梅花十五首其三"}
{"author":"王冕","content":"大唐丞相宋广平，文章事业昭汗青。心肠耿耿磨铁石，赋梅赋得梅花情。嗟哉梅花太清苦，不与杏桃同媚妩。空山岁晚人迹稀，纵有清香为谁吐？蓬莱太守丞相孙，爱梅亦与梅与邻。冰雪满怀不染尘，坐令阴谷回阳春。罗浮山远云水隔，玛瑙玻璃霜月白。南枝潇洒北枝清，野草閒花惊德色。蓬莱太守诗梦回，霜华点点飞瑶台。玉堂早报消息好，天子又唤调盐梅。","dynasty":"元代","title":"题墨梅送宋太守之山东运使"}
{"author":"王冕","content":"烂醉西湖处士家，酒痕吹上水边花。东风蛱蝶迷香梦，一树珊瑚月影斜。","dynasty":"元代","title":"红梅十九首其十九"}
{"author":"王冕","content":"黄河十月冰如地，骑马何人说好官？老子门前三丈雪，梅花开尽不知寒。","dynasty":"元代","title":"素梅五七"}
{"author":"王冕","content":"一树横斜白玉条，春风吹乱雪飘飘。孤山老却林和靖，多载笙歌过六桥。","dynasty":"元代","title":"素梅三八"}
{"author":"王冕","content":"关下险固凭三辅，陇右勾连接四川。簇簇楼台悬日月，盈盈花草烂云烟。飚回海上沙飞雪，雨足江南水拍天。可笑华山陈处士，风流文采却贪眠。","dynasty":"元代","title":"漫兴其二"}
{"author":"王冕","content":"春风吹起石底云，丰隆唤出苍龙孙。古苔初破土膏滑，露华净洗龟筒痕。先生爱笋如爱玉，冷笑人间饫膏肉。我生无家怀此君，十年未解求一束。先生卜筑江之干，轩窗萧洒鸣风湍。玉麈不挥秋飒飒，翠佩欲动声珊珊。高歌不觉凛毛发，坐令异境生清寒。便欲契青奴，谢彼苜蓿盘。先生若肯慰我之大嚼，我亦为之披腹呈琅轩。","dynasty":"元代","title":"索笋长句寄傅隐君"}
{"author":"王冕","content":"吟诗怀杜甫，持酒看吴钧。落叶千林晓，飞鸿万里秋。只嫌风俗变，不为别离愁。向晚闻征鼓，徘徊倚小楼。","dynasty":"元代","title":"漫兴十九"}
{"author":"王冕","content":"去年夜度西陵关，待渡兀立江上滩。滩头潮来倒雪屋，海面月出行金盘。冰花著人如撒霰，过耳斜风快如箭。叫霜鸿雁零乱飞，正似今年画中见。寒烟漠漠天冥冥，展玩陡觉心神清。便欲吹箫骑大鲸，去看海上三山青。","dynasty":"元代","title":"赵千里夜潮图"}
{"author":"王冕","content":"潇洒托身溪谷，清高不染红尘。数点幽花的砾，包藏万斛阳春。","dynasty":"元代","title":"梅花其二"}
{"author":"王冕","content":"草阁凭江置，江深入夏寒。看山诗思远，对客酒杯宽。风景虽然别，行藏尽自安。浮萍轩子好，来往任盘桓。","dynasty":"元代","title":"山阴水村其二"}
{"author":"王冕","content":"昨夜朔风吹地动，起看长剑雪花明。读书空堕英雄泪，得酒时浇磊块情。相见抵须言客况，论交殊不愧前盟。汉家四海承平久，何必区区论贾生。","dynasty":"元代","title":"会友"}
{"author":"王冕","content":"撤幕愁归燕，颓垣警睡尨。鱼声飞玉署，花梦破璚窗。紫诏传三省，黄巾出两江。何时舞干羽？尽使有苗降。","dynasty":"元代","title":"漫兴十九首其十"}
{"author":"王冕","content":"独宿输吾惯，石床苔藓丰。气清神自固，梦不与人同。灯焰悬空壁，炉香袅细风。如何纨绮辈？服药取奇功。","dynasty":"元代","title":"独宿"}
{"author":"王冕","content":"九日今朝是，凄凄多朔风。黄叶浑未落，乌柏最先红。对景情何已，怀人梦不通。稻粱今岁薄，无奈北征鸿。","dynasty":"元代","title":"舟中杂纪其七"}
{"author":"王冕","content":"黄河西下水多生，滕州徐州田不耕。农民尽逐鱼鳖去，商贾只凭舟楫行。青山峨峨出鲁国，白云滚滚来任城。浪游欲尽燕云道，尚欠南风几日程。","dynasty":"元代","title":"济川阻雪九月二十七日客况其四"}
{"author":"王冕","content":"天台有奇观，方广石梁悬断岸。青天倒泻瀑布寒，五百大士皆顽汉。道人一出初无心，手翻贝叶开珠林。十载湖山玩清淡，白云流水松风琴。金策飞来镜湖月，大禹山前看禹穴。玉麈横挥檐葡香，石台花雨如飞雪。千山奇怪总笔底，妙语写出山骨髓。岩泉一勺不足留，梦魂飞渡鱼龙海。皇州三月花柳辉，江南此时茶笋肥。君行已随心所向，不嫌杜宇啼春归。玉堂故人知我有，问信向君应合手。为言百事不能为，旧时黑须今白首。","dynasty":"元代","title":"送元本忠北上"}
{"author":"王冕","content":"西湖湖上水如天，狂客长吟夜不眠骑鹤归来清兴好，梅花无影月娟娟。","dynasty":"元代","title":"素梅五十"}
{"author":"王冕","content":"太仆济济唐衣冠，五马不著黄金鞍。饮流系树各有廷，未许便作驽骀看。鬃鬣萧萧绿云节，喷沫长鸣山岳动。世无伯乐肉眼痴，那识渥洼千里种。官家去年搜骏良，有马尽拘归监坊。遂令天下气凋丧，驴骡□□争腾骧。只今康衢无马迹，得见画图差可识。画图画图奈尔何，抚几为之三叹息。","dynasty":"元代","title":"五马图"}
{"author":"王冕","content":"悲风度古木，吹我屋上茅。茅去屋见底，风声尚萧萧。人心一何苦，人情一何骄。却将眼下泪，散作炎上膏。","dynasty":"元代","title":"秋怀十二首其一"}
{"author":"王冕","content":"贫居得幽僻，世事不相关。诗思多因雨，閒情独爱山。落花随水去，孤鹤望人还。最喜神清健，年来酒量悭。","dynasty":"元代","title":"山中杂兴二十首其十六"}
{"author":"王冕","content":"壮心殊未已，望望尽黄沙。韦帽笼鸦鹘，毡囊载骆驼。过关南客少，出塞北风多。田牧俱荒废，空怀马伏波。","dynasty":"元代","title":"漫兴其四"}
{"author":"王冕","content":"泥马南飞王气消，大梁昌运委蓬蒿。两宫旒冕沈沙漠，三国旌旗接羽毛。卫下将军尚颇牧，关中丞相失萧曹。东南多有青松树，争奈春风种不牢。","dynasty":"元代","title":"过𣪁陵"}
{"author":"王冕","content":"朔风吹寒脱繁木，石溜潺潺出空谷。荒村野店少人行，独有寒梅照寒渌。玉质灿灿无纤埃，春风不来花自开。平生清苦能自守，焉肯改色趋樽缶？我与梅花颇同调，相见相忘时索笑。冰霜岁晚愈精神，不比繁华易凋耗。长安多少骑马郎，寻芳竞集桃李场。东家买酒西家尝，引得世间蜂蝶忙。","dynasty":"元代","title":"梅花其三"}
{"author":"王冕","content":"落日大江秋，凄凉觉底愁。逆潮攻败垒，荒树入沙洲。险固空馀迹，清平且壮游。不须腰十万，明日上扬州。","dynasty":"元代","title":"泊瓜洲"}
{"author":"王冕","content":"吾家老乌圆，斑斑异今古。抱负颇自奇，不尚威与武。坐卧青毡旁，优游度寒暑。岂无尺寸功？卫我书籍圃。去年我移家，流离不宁处。孤怀聚幽郁，睹尔心亦苦。时序忽代谢，世事无足语。花林蜂如枭，禾田鼠如虎。腥风正摇撼，利器安可举？形影自相吊，卷舒忘尔汝。尸素慎勿惭，策勋或逢怒。","dynasty":"元代","title":"画猫图"}
{"author":"王冕","content":"怅望倚门久，月光清满天。念家情切切，为客鬓娟娟。细草荒山径，游云过石田。安能携尔辈？饱饭老林泉。","dynasty":"元代","title":"示师文二首其二"}
{"author":"王冕","content":"吹彻瑶笙鹤未还，小桥流水碧潺潺。夜深梦醒推窗看，白月无痕雪满山。","dynasty":"元代","title":"素梅二五"}
{"author":"王冕","content":"玉雪玲珑瘦影重，不同桃李媚春风。十分清致无人解，犹在旧家池馆中。","dynasty":"元代","title":"素梅其十"}
{"author":"王冕","content":"夜深山馆冷，风雨满江城。老客不成寐，感怀无限情。蛮烟迷五岭，王气属三京。休问泥涂事，荆榛处处生。","dynasty":"元代","title":"夜坐"}
{"author":"王冕","content":"云腾山欲重，雨过树如新。细路多行虎，荒村不见人。游丝悬落日，小草乱青春。何处论知己？过从白鸟亲。","dynasty":"元代","title":"晚眺其二"}
{"author":"王冕","content":"红尘车马事纷纷，高眼何曾有见闻？竹屋夜深时听雨，石床秋冷不生云。归来每爱陶彭泽，漂泊谁怜郑广文？门径年年芳草绿，拟将兹意问东君。","dynasty":"元代","title":"次申屠子迪韵"}
{"author":"王冕","content":"飘荡将何倚？凄凉不自禁。江湖千里梦，风雨五更心。游子黄金印，幽人绿绮琴。渠方汩朝市，吾合老山林。","dynasty":"元代","title":"客边其三"}
{"author":"王冕","content":"飘飘青琐郎，翩翩夹绮衣。媚媚红楼春，昏昏不知归。朝睹绿发润，暮惊白雪飞。只有陶隐居，颇能知此机。","dynasty":"元代","title":"寓意十首次敬助韵其九"}
{"author":"王冕","content":"某水某丘在，杖藜随处行。穷幽那适兴，岂是未忘情？契彼渔樵乐，于吾势利轻。云根老梅树，花发最分明。","dynasty":"元代","title":"归来其二"}
{"author":"王冕","content":"城市居何僻，山林境颇同。竹窗风细细，花榭日融融。叠石留云卧，开渠许溜通。儿童虽解事，不识五花骢。","dynasty":"元代","title":"幽居次韵"}
{"author":"王冕","content":"东园漆树三丈长，绿叶花润枝昂藏。虫蚁不食鸟不啄，皮肤破碎成痍疮。野人摩抚重太息，受辱匪因临道旁。九天降气疏涩液，大家小家来取将。陶盆纸笼攒待满，手中白刃磨秋霜。况兼时令值肃杀，苟无正性安敢当？所愿天下尽光泽，岂辞一身多损伤？君不见西郊樗栎百尺强，薜荔裹缚蝼蚁房，此物安可升庙廊？","dynasty":"元代","title":"漆树行"}
{"author":"王冕","content":"野雀不向山林宿，如何却傍人家屋？山林怕遭罗网围，人家又恐人驱逐。饮啄频惊殊不足，辛苦营巢随养育。昨日雨狂风拔木，人家屋倒巢亦覆。雄悲雌泣无所施，堕地最苦黄口儿。黄口羽湿不会飞，啾啾草底啼渴饥。雄雌啄哺稍觉长，无故又被樊笼羁。雄雌劬劬绕笼飞，啄哺不异居巢时，但恨不得身相依。我感此情子细推，人之与物初无违。安得开笼而纵之？山林朝市俱无疑。","dynasty":"元代","title":"樊笼雀"}
{"author":"王冕","content":"飘飘青琐郎，翩翩夹绮衣。媚媚红楼春，昏昏不知归。朝睹绿发润，暮惊白雪飞。只有陶隐居，颇能知此机。","dynasty":"元代","title":"寓意十首次敬助韵其九"}
{"author":"王冕","content":"老蚕欲作茧，吐丝净娟娟。周密已变化，去取随人便。有为机中练，有为琴上弦。弦以和音律，练以事寒喧。其功不为小，其用己为偏？作诗寄蚕姑，辛苦匪徒然。","dynasty":"元代","title":"蚕作茧"}
{"author":"王冕","content":"楮衾能洁白，孤卧得平安。作客心如水，缠身雪作团。吴绫烂花草，蜀锦动螭鸾。未必清如此，那堪慰考盘。","dynasty":"元代","title":"纸衾"}
{"author":"王冕","content":"我行冀州路，默想古帝都。水土或匪昔，禹贡书亦殊。城郭类村坞，雨雪苦载涂。丛薄聚冻禽，狐狸啸枯株。寒云着我巾，寒风裂我襦。盱衡一吐气，冻凌满髭须。程程望烟火，道傍少人居。小米无得买，浊醪无得酤。土房桑树根，仿佛似酒垆。徘徊问野老，可否借我厨？野老欣笑迎，近前挽我裾。热水温我手，火炕暖我躯。丁宁勿洗面，洗面破皮肤。我知老意仁，缓缓驱仆夫。窃问老何族？云是奕世儒。自从大朝来，所习亮匪初。民人籍征戍，悉为弓矢徒。纵有好儿孙，无异犬与猪。至今成老翁，不识一字书。典故无所考，礼义何所拘？论及祖父时，痛入骨髓余。我闻忽太息，执手空踌蹰。踌蹰向苍天，何时更得甦？饮泣不忍言，拂袖西南隅。","dynasty":"元代","tags":"纪行，写景，忧国忧民","title":"冀州道中"}
{"author":"王冕","content":"炎风来何狂？似欲吹山倒。狼籍树底云，散漫屋上草。赤日炽大炉，泥沙热如炒。东皋与西陇，禾苗尽枯槁。","dynasty":"元代","title":"南风热"}
{"author":"王冕","content":"鹤鸣猿啸近如何，客里枯衣结薜萝。峡石卧云山气重，江风翻雨树声多。狂夫对酒评秦法，野老敲檀和楚歌。谁似酸斋弄奇崛？好诗和梦写渔蓑。","dynasty":"元代","title":"客兴"}
{"author":"王冕","content":"吹彻瑶笙鹤未还，小桥流水碧潺潺。夜深梦醒推窗看，白月无痕雪满山。","dynasty":"元代","title":"素梅二五"}
{"author":"王冕","content":"鹅州城东古梅树，鳞甲满身如老龙。冷霜极冷欺不得，春风吹作玉玲珑。","dynasty":"元代","title":"素梅二六"}
{"author":"王冕","content":"记得西泠春色归，珠星璧月景离离。近来消息真堪笑，却说梅花不要诗。","dynasty":"元代","title":"素梅二七"}
{"author":"王冕","content":"开遍南枝又北枝，春风于我似相知。酒边漫说罗浮梦，忘却瑶台月下时。","dynasty":"元代","title":"素梅二八"}
{"author":"王冕","content":"十月中原风景别，寒冰如地雪漫天。相逢尽说江南好，处处梅花压酒船。","dynasty":"元代","title":"素梅二九"}
{"author":"王冕","content":"溪谷冰霜春到迟，老夫长夜只吟诗。凭谁说与中朝士？此是江南第一枝。","dynasty":"元代","title":"素梅三十"}
{"author":"王冕","content":"潇洒山林惯雪霜，不同桃李竞芬芳。何缘作得春风梦？一夜吹香到玉堂。","dynasty":"元代","title":"素梅三二"}
{"author":"王冕","content":"此心如夷蕴阳和，不得春风也自花。何自高人爱潇洒？夜深踏雪到山家。","dynasty":"元代","title":"素梅三三"}
{"author":"王冕","content":"夷石心肠冰雪颜，逢时亦有好花看。玉堂可有青毡旧？不畏风霜入骨寒。","dynasty":"元代","title":"素梅三四"}
{"author":"王冕","content":"千年万年老梅树，三花五花无限春。不比寻常桃树李，只将颜色媚时人。","dynasty":"元代","title":"素梅三五"}
{"author":"王冕","content":"清苦良自持，忘言养高洁。夜静月明多，开门满山雪。","dynasty":"元代","title":"梅花十五首其二"}
{"author":"王冕","content":"阿伯迁官之五羊，严尊习隐水南庄。人生出处故有分，世道如斯徒自忙。笑我漂流双□雪，羡君奔走满靴霜。功名固是男儿志，何日归来绿野堂？","dynasty":"元代","title":"与王德强"}
{"author":"王冕","content":"雨暴溪流急，云低树势平。山边狐独啸，林外鸟皆惊。小草添生意，残花减俗情。明朝整巾舄，饱饭竹间行。","dynasty":"元代","title":"春晚客怀其五"}
{"author":"王冕","content":"林下见清真，草衣如野人。开花冰雪里，岂是不知春？","dynasty":"元代","title":"梅花其一"}
{"author":"王冕","content":"吟诗怀杜甫，持酒看吴钧。落叶千林晓，飞鸿万里秋。只嫌风俗变，不为别离愁。向晚闻征鼓，徘徊倚小楼。","dynasty":"元代","title":"漫兴十九"}
{"author":"王冕","content":"落日照船窗，残霞映碧江。树低苍翠湿，人杂语言哤。贳酒青衣独，归山白鸟双。驱驰吾未已，惭愧鹿门庞。","dynasty":"元代","title":"舟中杂纪其八"}
{"author":"王冕","content":"春风吹船著牛轭，扶藜直上山之脊。山上老石怪且顽，皮肤皴皱苔花碧。我来不知石有名，拊摩怪状心亦惊。野人指点为我说，此物却是虾蟆精。古昔曾偷太仓粟，三百余年耗中国。天官烛其阴有毒，敕丁破口剶其足。至今突兀留山丘，雨淋日炙无人牧。树根穿尻蛇入肚，老鸦啄背狐粪头。牧童时时放野火，耕夫怒击樵夫剁。自从残堕不能行，见者唾之闻者骂。虾蟆虾蟆非令仆，无功那窃天之禄。如今虾蟆处处有，天官何不夷其族？致令骄气吹臊腥，干霄上食天眼睛。百虫啖尽心未已，假作鼓吹怡人情。三月江南春水涨，纡青拖紫争跳浪。渔父持竿不敢言，猎夫布弩空惆怅。黄童白叟相引悲，田中更有蝌蚪儿。","dynasty":"元代","title":"虾蟆山"}
{"author":"王冕","content":"落落穷途客，年年不在家。寄眠听夜雨，借景看春花。空著三山帽，难防两鬓华。清晨览明镜，载笑复咨嗟。","dynasty":"元代","title":"春晚客怀"}
{"author":"王冕","content":"志士惜白日，愁多感夜长。夜长固无奈，况复重凄凉。昔我同心友，漂流在他乡。他乡各异俗，所习谅非常。道路阻且远，无由吐中肠。俯闻流水声，仰叹明月光。振衣风泠泠，矫首天茫茫。","dynasty":"元代","title":"感怀十首其九"}
{"author":"王冕","content":"清苦良自持，忘言养高洁。夜静月明多，开门满山雪。","dynasty":"元代","title":"梅花其二"}
{"author":"王冕","content":"鼙鼓嘈嘈夜撼山，《霓裳》歌舞入人间。云围环佩沈斜谷，风敛旌旗入剑关。矍铄野翁掀雉尾，跳踃山鬼觌龙颜。书生豪放成何事，徒步归来供奉班。","dynasty":"元代","title":"秋兴二首其二"}
{"author":"王冕","content":"大唐丞相宋广平，文章事业昭汗青。心肠耿耿磨铁石，赋梅赋得梅花情。嗟哉梅花太清苦，不与杏桃同媚妩。空山岁晚人迹稀，纵有清香为谁吐？蓬莱太守丞相孙，爱梅亦与梅与邻。冰雪满怀不染尘，坐令阴谷回阳春。罗浮山远云水隔，玛瑙玻璃霜月白。南枝潇洒北枝清，野草閒花惊德色。蓬莱太守诗梦回，霜华点点飞瑶台。玉堂早报消息好，天子又唤调盐梅。","dynasty":"元代","title":"题墨梅送宋太守之山东运使"}
{"author":"王冕","content":"湖上无书问老逋，冰霜岩壑迥清孤。二更月出天全白，转首春风是画图。","dynasty":"元代","title":"素梅五一"}
{"author":"王冕","content":"晚泊瓜洲渡，秋风九月时。野烟晴漠漠，江树绿离离。客思无人会，乡情有雁知。斐才惭李杜，对景亦题诗。","dynasty":"元代","title":"泊瓜洲其一"}
{"author":"王冕","content":"卜宅近山阿，柴门障薜萝。风清闻鹤唳，日暖听樵歌。密树悬青岛，平田浸白波。树船乘暮景，来往急如梭。","dynasty":"元代","title":"山中杂兴二十首其十八"}
{"author":"王冕","content":"猕猴本兽属，野性殊不常。俄然脱秽垢，冠盖儒衣冠。敛丑著面具，向人舞郭郎。跳踉媚小儿，寸得梨枣尝。假彼草木味，换此虮虱肠。终然匪我类，教养徒自伤。不如夺衣巾，弃置山野傍。","dynasty":"元代","title":"猕猴"}
{"author":"王冕","content":"牧儿小职奚以为，力耕得暇则放之。浴流食青随所宜，岂同人牧潜危机？重爵厚禄那自欺，坐看败肉加鞭笞。何如牧儿心坦夷？出入自在无羁縻。高林雨晴白日迟，平原春暖芳草肥。牧儿乐事从可知，钓鱼吹笛怡怡而。牛犊茁壮长厥肥，老我亦有丰年期。披图载颂四牧诗，龚黄召杜今是谁？","dynasty":"元代","title":"四牧图戴嵩画"}
{"author":"王冕","content":"连江修竹静郊居，门外阴阴千亩余。直节不移高士操，息交那与俗人书。卧听翠雨飞瓴甋，笑挹清风过绮疏。却扫红尘喧境寂，岁寒分席待樵渔。","dynasty":"元代","title":"徐竹隐"}
{"author":"王冕","content":"后地生虚雷，天惊漏秋雨。女娲死已久，此罅谁为补？纷纷读书儿，碌碌无可数。古人今人心，今人不如古。","dynasty":"元代","title":"寓意十首次敬助韵其八"}
{"author":"王冕","content":"秋风清瘴疠，明月照山河。绝国干戈少，空城鼓角多。脱巾怜短发，醉酒觉身和。漫对黄花坐，无劳白苧歌。","dynasty":"元代","title":"漫兴十九首其十五"}
{"author":"王冕","content":"路逢谁家子？背手牵黄犊。犁锄负在肩，牛角书一束。辄耕且吟诵，息阴坐乔木。南山豆苗肥，东皋雨新足。凉气满郊墟，书声出茅屋。古来贤达人，起身自耕牧。买臣负薪歌，倪宽带经读。寄语少年徒，行当踵前躅。","dynasty":"元代","title":"耕读轩"}
{"author":"王冕","content":"草堂昨夜春风起，万树梅花月如水。相过谁解论襟期？吾州太守山东李。太守自是文章公，文章政事皆从容。长身玉立冰雪胸，标致政与梅花同。梅花清苦良自守，不逐寻常好花柳。广平心事底须论，太守自是调羹手。我知太守节义高，混同版筑非徒劳。版筑乃是宰相事，济川舟楫随时操。他日功成赋归去，溪山风月情如故。安得载酒草堂来？岁寒同看梅花树。梅花别有天真越。","dynasty":"元代","title":"草堂"}
{"author":"王冕","content":"林君家世重诗礼，冠盖东南官济济。三年参幕小蓬莱，烂漫文章照山筮。自公退食趣有余，好古博雅耽文儒。牙签玉轴照窗几，名花翠竹罗庭除。开帘放春影物俱，湖山四面如画图。掀髯长啸尘事少，神仙官府真吾居。转首京华天尺五，暂离堂前彩衣舞。青骢马啸杨柳风，黄河水落桃花雨。天上故人相笑迎，碧蒲萄酒满盏倾。忘形尔汝恣欢谑，连床可话灯窗情。省台求贤张治具，知君快展青云步。有怀若问草堂翁，门外梅花三百树。","dynasty":"元代","title":"送林叔大架阁上京"}
{"author":"王冕","content":"前日出东郭，寒冻未解围。今朝开北牖，青草已满池。飞飞群鸟欢，老木长嫩枝。驰书报幽人，难得此良时。休负头上巾，有酒且自持。","dynasty":"元代","title":"杂吟三首其一"}
{"author":"王冕","content":"云暗山如醉，风来树若颠。怀人多有梦，忧国少安眠。江海浮鸥鸟，山林叫杜鹃。老生头已白，见景忽凄然。","dynasty":"元代","title":"即事其一"}
{"author":"王冕","content":"寄尔太冲招隐篇，归来不用买山钱。青云绕屋树如盖，红雾隔堤花满川。既有向时潜子兴，不妨今日米家船。老夫湖海亦觉倦，也欲枕书林下眠。","dynasty":"元代","title":"招隐卷"}
{"author":"王冕","content":"岁寒风致少能解，野草安能识此情？春到玉堂浑不觉，清香疏影自分明。","dynasty":"元代","title":"素梅其四"}
{"author":"王冕","content":"颜色虽殊心不异，漫随时俗混繁华。清香吹散乾坤外，不是寻常桃杏花。","dynasty":"元代","title":"红梅其二"}
{"author":"王冕","content":"世情多曲折，客况自堪怜。听雨愁如海，怀人夜似年。草肥燕地马，花老蜀山鹃。冷澹无归计，苍苔满石田。","dynasty":"元代","title":"写"}
{"author":"王冕","content":"寒枝错落冻不解，隔水清香招得来。午夜风停雪声堕，梅花开尽不知寒。","dynasty":"元代","title":"素梅十一"}
{"author":"王冕","content":"丰年真可乐，那虑□边霜。新稻翻匙白，香韭出瓮黄。相逢宜脱略，不必论炎凉。多少清游梦，无能到帝乡。","dynasty":"元代","title":"次韵答王敬助其五"}
{"author":"王冕","content":"秋风篱落菊花黄，满眼江山似故乡。投老无家真可笑，长年为客尚能狂。青苔蚀尽床头剑，白日消磨镜里霜。闻道中州凋弊甚，忘机不解说凄凉。","dynasty":"元代","title":"发古塘"}
{"author":"王冕","content":"乐閒处士老西河，花竹亭台野趣多。不为功名移志节，每因兴感费吟哦。义风孝行知谁拟，山色湖光奈尔何。转首栖霞清梦远，令人怀感动悲歌。","dynasty":"元代","title":"莫处士悼诗"}
{"author":"王冕","content":"青松生崇冈，土浅松低徊。顾兹岁寒质，岂匪梁栋材？无奈牛羊牧，鄙贱蒿与莱。惟有溪上风，清声寄余哀。","dynasty":"元代","title":"秋怀十二首其九"}
{"author":"王冕","content":"直北黄河走，江南白浪浮。人民正饥渴，官府急诛求。处处催兵器，城城建火楼。老吾头已白，忍死为君忧。","dynasty":"元代","title":"遣兴其二"}
{"author":"王冕","content":"十二阑干一院花，春风犹忆旧京华。翠云不隔西湖路，梦入咸平处士家。","dynasty":"元代","title":"红梅其七"}
{"author":"王冕","content":"岁寒风致少能解，野草安能识此情？春到玉堂浑不觉，清香疏影自分明。","dynasty":"元代","title":"素梅其四"}
{"author":"王冕","content":"海国秋风劲，江城暮雨昏。浮云低月峡，戍鼓殷雷门。芳草何年歇？青山亘古存。光阴如过客，吾道底须论。","dynasty":"元代","title":"次申屠子迪韵四首其三"}
{"author":"王冕","content":"湖州老丈久已矣，近来墨竹誇二李。纷纷后学争夺真，画竹岂能知竹意。奎章学士丹丘生，力能与丈相抗衡。长缣大楮纵挥扫，高堂六月惊秋声。人传学士手有竹，我知学士琅玕腹。去年长歌下溪谷，见我忘形笑淇澳。我为爱竹足不閒，十年走遍江南山。今日披图见新画，乃知爱竹亦如我。何当置我于其下，竹冠草衣相对坐，坐啸清风过长夏。","dynasty":"元代","title":"柯博士画竹"}
{"author":"王冕","content":"面皮如铁惯风霜，焉肯托根桃李场？转首江南春似海，一声箫管月苍苍。","dynasty":"元代","title":"墨梅四首其二"}
{"author":"王冕","content":"飞沙拶人风堕帻，老夫倦作关河客。归来松下结草庐，卧对寒流雪山白。悠悠如此四十年，世情脱略忘间关。今晨见画忽有省，平地咫尺行山川。鸟道连云出天险，玉树琼林光闪闪。阴崖绝壑望欲迷，冰花历落风凄惨。枯槎侧倒银河开，三巴春色随人来。渔翁舟子相笑语，不觉已过洪涛堆。溪回浦溆石齿齿，溪上人家成草市。长林大谷猿鸟稀，小步蹇驴如冻蚁。西望太白日色寒，青天削出蛾眉山。人生适意随所寓，抵须历涉穷跻攀。明朝揽镜成白首，春色又归江上柳。何如高堂挂此图？浩歌且醉金陵酒。","dynasty":"元代","title":"关河雪霁图为金陵王与道题"}
{"author":"王冕","content":"春雨洗残雪，春风轻布衣。绿敷湖外草，青动石根薇。淮海烽烟盛，关山雁鹜飞。山居颇潇洒，梅树玉成围。","dynasty":"元代","title":"立春八日"}
{"author":"王冕","content":"野亭依柳树，水路出桑林。问俗谁能解？怀思自不禁。远山归眼小，孤雁入云深。可笑西京客，持杯学楚吟。","dynasty":"元代","title":"沽亭道中二首其一"}
{"author":"王冕","content":"孤云杳杳雁声寒，黄叶萧萧诗思悭。坐对酒樽怀北海，啸歌白石向南山。菊花野雨家何处？□老秋风客未还。梁甫不吟君莫问，卧龙寂寞草庐闲。","dynasty":"元代","title":"秋夜偶成其四"}
{"author":"王冕","content":"汶水连洙泗，源源有所归。圣贤诚可仰，风俗自相违。落叶随风舞，孤鸿破雪飞。纷纷名利客，到此肯忘机。","dynasty":"元代","title":"汶上其一"}
{"author":"王冕","content":"小斋尘不到，寂寞野人家。下榻来风韵，看书度岁华。已忘巫峡月，空惜武陵花。欲问并州信，故人天一涯。","dynasty":"元代","title":"归来其三"}
{"author":"王冕","content":"金水河边柳色新，玉山馆外少沙尘。琵琶未必能愁客，鹦鹉如何错唤人？翠袖锦襜驮白马，落花飞絮斗朱轮。人间天上无多路，只隔红门别是春。","dynasty":"元代","title":"金水河春兴其二"}
{"author":"王冕","content":"今日椒花颂，无能献老亲。自怜垂白发，不敢着乌巾。牢落田园兴，微茫海国春。话言儿女辈，清苦莫辞贫。","dynasty":"元代","title":"丙申元旦守母制因感而作"}
{"author":"王冕","content":"三月不见吴道子，十日两渡钱塘江。诗书压架自足乐，风月满坛谁敢降？菖蒲青青绕石壁，薜荔密密缘山窗。归来不道簿书急，漫对阿戎言老庞。","dynasty":"元代","title":"寄吴道子"}
{"author":"王冕","content":"十月霜风寒，山木俱摧折。独此冰玉姿，照影清溪月。","dynasty":"元代","title":"梅花其三"}
{"author":"王冕","content":"生民日日叹零丁，惟听中朝说太平。万里江山云莽荡，五更风雨剑悲鸣。桓温岂解知王猛，徐庶从来识孔明。箫管莫吹关塞曲，野花闲草不胜情。","dynasty":"元代","title":"次韵"}
{"author":"王冕","content":"寒风飒大野，行子行河梁。执手不忍弃，迟迟复遑遑。朋友会面难，慷慨热中肠。人生岂无家？结交在踣傍。今晨强绸缪，明各天一方。相见苦不早，离别徒悲伤。","dynasty":"元代","title":"离别吟"}
{"author":"王冕","content":"海气排空云塞山，北来飞雪苦多寒。柳条捶雪枝枝重，衣带缘愁故故宽。客路何时无跋涉？世情随处有艰难。濮州城外临清县，今夜留船得梦安。","dynasty":"元代","title":"临清阻雪其一"}
{"author":"王冕","content":"湘江云尽湘山青，秋兰花开秋露零。三闾已矣唤不起，□莸萧艾春娉婷。次飚吹香散郊坰，山蜂野蝶何营营？幽人脱略境色外，竟坐不读离骚经。西湖昨夜霜月明，梅花见我殊有情。逋仙祠前尘土清，老鹤彳亍如人行。天边缥缈来凤笙，玉壶美酒颠倒倾。酒阑兴酣拔剑舞，忽觉海日东方生。","dynasty":"元代","title":"题画兰卷兼梅花"}
{"author":"王冕","content":"青山隐隐带江流，江上轩窗面面幽。来客不辞三径雨，乘凉常得四时秋。青天影动朝阳凤，落月光移隔水楼。夜半梦回环佩响，却疑歌吹在扬州。","dynasty":"元代","title":"竹西轩"}
{"author":"王冕","content":"满目青山似画图，道人于此即安居。不知世上功名好，但觉门前车马疏。风月四时同笑傲，乾坤千古一蘧庐。我生亦有林泉癖，欲老衡茅愧不如。","dynasty":"元代","title":"满目青山轩"}
{"author":"王冕","content":"贤圣久不作，我行真可怜。望归黄柳外，坐到碧山前。老马知官道，饥鹰集野田。晚风吹急雪，回首一茫然。","dynasty":"元代","title":"汶上舟行"}
{"author":"王冕","content":"小草丛丛出浅沙，坐歌无奈画图何。长藤挂树春风少，老石敛云秋色多。客子淡然忘岁月，王孙徒尔忆山河。荒烟落日居庸道，几见毡车白马驮。","dynasty":"元代","title":"题赵松雪关北小景图"}
{"author":"王冕","content":"丹墀对策三千字，金榜题名五色春。圣上喜迎新进士，民间应得好官人。江花绕屋厅事近，烟树连城野趣真。所愿堂堂尽忠孝，毋劳滚滚役风尘。","dynasty":"元代","title":"送王克敏之安丰录事"}
{"author":"王冕","content":"海云初破月团团，独鹤归来夜未阑。一笙笙箫湖水上，玉妃无语倚阑干。","dynasty":"元代","title":"素梅四三"}
{"author":"王冕","content":"沟塍通谢墅，禹穴近龙宫。两水沿平地，诸山在下风。烟霞时出没，日月互西东。闲看桃源记，吾将此意同。","dynasty":"元代","title":"山中杂兴十四"}
{"author":"王冕","content":"避世忘时势，茅庐傍小溪。灌畦晴抱瓮，接树湿封泥。乳鹿依花卧，幽禽过竹啼。新诗随处得，不用别求题。","dynasty":"元代","title":"村居"}
{"author":"王冕","content":"景胜诗怀旷，愁围酒力降。地雷晴破石，山雨夜翻江。梦远蓬莱馆，香余薜荔窗。谅无封建迹，白首困南邦。","dynasty":"元代","title":"对景"}
{"author":"王冕","content":"杨君绰有隐者风，须长骨瘦两耳聋。作诗作画不作意，造化不与常人同。前年眼健腕有力，捉得老龙归雪壁。墨雨淋漓天地黑，茅山十日飞霹雳。去年神固气宇壮，长驱猛虎来堂上。威雄哮吼万夫栗，满屋生风洗蛮障。今年忽尔写雁鱼，气韵又与曩日殊。平湖大泽无界限，黄芦白水秋烟孤。鱼游不失伦，雁来不失序。飞鸣泳跃千万状，立意俱由是为主。啬夫一见大义明，无声诗是无文经。今人几许浪得名，岂研古人之画情？杨君杨君一笑起，无奈贱目而贵耳。宋人固以燕石奇，夫差酷爱西施美。燕支牡丹荔子图，豪家割舍千金沽。云林雪□尽埋没，王吴荆李为何如？安得我有绢万丈？联成一片青天障。请君画作风调雨顺图，共乐太平歌击壤。","dynasty":"元代","title":"赠杨仲开画图引"}
{"author":"王冕","content":"仙子归来逸兴赊，梦中犹说旧繁华。春风转首情何已？却向江南认杏花。","dynasty":"元代","title":"红梅十五"}
{"author":"王冕","content":"芳草拥幽翠，嘉树郁层阴。山光到窗户，禽鸟和好音。阅兹清景逾，古怀独沈吟。沈吟奚以为？摅情委鸣琴。","dynasty":"元代","title":"感怀其十"}
{"author":"王冕","content":"断桥分野色，曲径入柴门。五柳低藏屋，三家自作村。人情同下里，风俗异东屯。我老无生计，耕耘教子孙。","dynasty":"元代","title":"村居其一"}
{"author":"王冕","content":"今夜初生月，客中仍独看。遥怜吾老幼，未解脱饥寒。破壁箪瓢垒，疏梅霜雪团。再思先子训，默默泪阑干。","dynasty":"元代","title":"十二月三日对月"}
{"author":"王冕","content":"三月东风吹雪消，湖南山色翠如浇。一声羌管无人见，无数梅花落野桥。","dynasty":"元代","title":"梅花"}
{"author":"王冕","content":"相忆悬清梦，相过笑白头。不因吾道重，安得为兹留？翠竹边江雨，黄花小院秋。明年春水足，准拟泛扁舟。","dynasty":"元代","title":"石湖寺其二"}
{"author":"王冕","content":"渊明千载士，志节尚苦清。奈为五斗米，受彼县令名束带见督邮，颇亦用下情。当时岂无议，以后何平评？苟非归去来，五柳传不成。","dynasty":"元代","title":"读五柳先生传"}
{"author":"王冕","content":"江南妇，何辛苦！田家淡泊时将暮，敝衣零落面如土。馌彼南亩随夫郎，夜间织麻不上床。织麻成布抵官税，力田得米归官仓。官输未了忧枵腹，门外又催私债促。大家揭贴出陈帐，生谷十年还未足。长儿五岁方离手，小女三周未能走。社长呼名散户田，下季官盐添两口。舅姑老病毛骨枯，忍饥忍寒蹲破庐。残年无物做慈孝，对面冷泪空流珠。燕赵女儿颜如玉，能拨琵琶调新曲。珠翠满头金满臂，日日春风嫌酒肉。五侯七贵争取怜，一笑可得十万钱。归来重藉锦绣眠，罗帷暖拥沈麝烟。","dynasty":"元代","title":"江南妇"}
{"author":"王冕","content":"滦水城头六月霜，东华门外草皆黄。旌旂影动千官惨，斧钺光沉万马忙。青象不将传国玺，紫驼只引旧毡房。诸郎不解风尘恶，争指红门入建章。","dynasty":"元代","title":"即事二首其一"}
{"author":"王冕","content":"深院春无限，香风吹绿漪。玉妃清梦醒，花雨落燕脂。","dynasty":"元代","title":"梅花其十"}
{"author":"王冕","content":"青冈直上玄真观，即是人间小洞天。花石掩光龙吐气，芝田散彩玉生烟。莓苔满路缀行屐，杨柳夹堤维钓船。仙客相逢更潇洒，煮茶烧竹夜谈玄。","dynasty":"元代","title":"玄真观"}
{"author":"王冕","content":"上人飞锡何方去？笑指东南咫尺间。黄叶落时行细路，白云生处看青山。欲求古道殊难得，怅望高风或可攀。朋旧相逢还道我，梅花清苦□斑斑。","dynasty":"元代","title":"送本中上人"}
{"author":"王冕","content":"灿灿萱草花，罗生北堂下。南风吹其心，摇摇为谁吐？慈母倚门情，游子行路苦。甘旨日以疏，音问日以阻。举头望云林，愧听慧鸟语。","dynasty":"元代","tags":"母亲，思念，游子","title":"墨萱图·其一"}
{"author":"王冕","content":"海气排空云塞山，北来飞雪苦多寒。柳条捶雪枝枝重，衣带缘愁故故宽。客路何时无跋涉？世情随处有艰难。濮州城外临清县，今夜留船得梦安。","dynasty":"元代","title":"临清阻雪其一"}
{"author":"王冕","content":"休致归来与世违，平生所有未全施。胸中经纬天人识，舌底风雷宰相知。论道端然见周召，得时元不下皋夔。南金东箭谁堪拟？绿水青山尽可悲。","dynasty":"元代","title":"悼止斋王先生其一"}
{"author":"王冕","content":"旌旗明紫塞，云雾暗潼关。尽说王师盛，应知伯道艰。东风吹白草，落日动青山。羽檄飞边报，将军信雅閒。","dynasty":"元代","title":"遣兴四首其四"}
{"author":"王冕","content":"雨后千山净，炊烟处处新。世情殊不足，风俗岂能淳？老棘余生意，槁花空悟春。相逢非古意，在我着乌巾。","dynasty":"元代","title":"雨后"}
{"author":"王冕","content":"长松撼空风怒号，门前大水推断桥。山中坐雨六十日，不知野草如人高。今晨出门天气好，眨眼忽惊春事老。杨花散作雪满溪，送客俄然动怀抱。金陵六朝古帝都，古时风景今何如？珊瑚无根土花碧，露团玉树生流珠。江山无人隔尘土，丹凤不来孤燕语。上人脱洒无滞留，底用登临重怀古。世人往往乘险机，老我白发无能为。道甫问讯丁令威，有鸟有鸟何时归？","dynasty":"元代","title":"送无咎游金陵兼简丁仲容隐居"}
{"author":"王冕","content":"辟世忘时势，茅庐傍小溪。灌畦晴抱瓮，接树湿封泥。乳鹿依花卧，幽禽过竹啼。新诗随外得，不用别求题。","dynasty":"元代","title":"村居其一"}
{"author":"王冕","content":"花竹参差荫石苔，幽居却似小蓬莱。山光入座青云动，水色摇天白雨开。得兴不妨閒觅句，忘机尽自可衔杯。主人爱客能潇洒，许我携琴日日来。","dynasty":"元代","title":"乙未春访仲远宿寄傲轩观李著作遂赋长句"}
{"author":"王冕","content":"怀人有多梦，忧国竟忘眠。野草皆成药，江云半是烟。悲鸿联阵下，老鹤唳孤骞。孰信残阳外？疲民问井田。","dynasty":"元代","title":"怀人"}
{"author":"王冕","content":"野雀不向山林宿，如何却傍人家屋？山林怕遭罗网围，人家又恐人驱逐。饮啄频惊殊不足，辛苦营巢随养育。昨日雨狂风拔木，人家屋倒巢亦覆。雄悲雌泣无所施，堕地最苦黄口儿。黄口羽湿不会飞，啾啾草底啼渴饥。雄雌啄哺稍觉长，无故又被樊笼羁。雄雌劬劬绕笼飞，啄哺不异居巢时，但恨不得身相依。我感此情子细推，人之与物初无违。安得开笼而纵之？山林朝市俱无疑。","dynasty":"元代","title":"樊笼雀"}
{"author":"王冕","content":"五色云开见太平，九天风露一时清。燕雀飞飞自得乐，草木欣欣俱向荣。渭川何时起尚父，宣室安能召贾生？田间野老罢癃甚，忍死愿观风化成。","dynasty":"元代","title":"即事"}
{"author":"王冕","content":"春事已过半，客怀何怅然？鸟啼云外树，花落雨余田。沽酒不成醉，解衣徒自怜。五湖烟水远，未得问归船。","dynasty":"元代","title":"春晚客怀七首其一"}
{"author":"王冕","content":"有怀中默默，舒啸独登楼。月色不知夜，江声欲动秋。寄书空惹恨，看剑若为羞。何日乘清兴？山阴棹雪舟。","dynasty":"元代","title":"寄存道崔隐君"}
{"author":"王冕","content":"贾谊治安策，虚劳渎圣明。人民正凋瘵，豺虎恣纵横。白水沈南国，青山没上京。吾儒无可奈，老泪向天倾。","dynasty":"元代","title":"春晚客怀其七"}
{"author":"王冕","content":"隐几看山与世违，当门种竹亦无机。五更骤雨随风过，满眼落花如雪飞。每为注书消夜烛，亦常沽酒典春衣。今朝急报任公子，昨日苍苔满钓矶。","dynasty":"元代","title":"漫兴三首其一"}
{"author":"王冕","content":"太仆济济唐衣冠，五马不著黄金鞍。饮流系树各有廷，未许便作驽骀看。鬃鬣萧萧绿云节，喷沫长鸣山岳动。世无伯乐肉眼痴，那识渥洼千里种。官家去年搜骏良，有马尽拘归监坊。遂令天下气凋丧，驴骡□□争腾骧。只今康衢无马迹，得见画图差可识。画图画图奈尔何，抚几为之三叹息。","dynasty":"元代","title":"五马图"}
{"author":"王冕","content":"世情多曲折，客况自堪怜。听雨愁如海，怀人夜似年。草肥燕地马，花老蜀山鹃。冷澹无归计，苍苔满石田。","dynasty":"元代","title":"写"}
{"author":"王冕","content":"去年僦屋在山脚，草居两间如蛎壳。六月七月无雨落，田野焦枯江海涸。人间酷烈无处逃，吾农忍气婴□熬。编蒲缉羽不成扇，寻松访石空劳忉。至今悒郁未能雪，想到那时肠内热。先生何以知此情？赠我齐约比明月。番罗夹背紫竹把，中有水墨新图画。崩滩乱石奔惊湍，依约远山左右攒。轮囷老柏饱雪霜，更有石丈依修篁。岁寒节操不可降，未举已觉生清凉。山阴野人何磊落？笑引南薰归掌握。寒声飒飒动岩壑，不羡右军题六角。转手黄埃净如扫，便将献君明大道。置诸怀袖扬仁风，快与苍生除热恼。","dynasty":"元代","title":"谢曹隐君惠扇歌"}
{"author":"王冕","content":"吊古心何壮，凭高气更雄。大风秋野阔，明月故乡同。潇洒繁霜□，凄凉独老翁。夜深沽斗酒，不异在新丰。","dynasty":"元代","title":"泗上"}
{"author":"王冕","content":"罗浮山下雪三尺，白玉堂前春几分。岁晏归来诗思好，东风吹散一溪云。","dynasty":"元代","title":"素梅五十八首其十五"}
{"author":"王冕","content":"起来敲石火，正是雪晴时。竹叶冰垂地，梅花玉满枝。风云随变灭，山水转清奇。怅望长安道，令人有所思。","dynasty":"元代","title":"雪晴"}
{"author":"王冕","content":"依违思故里，吟啸倚阑干。野水随潮涨，山云带雨寒。归鸿悲别溆，羁客困长安。何日干戈息？山林乐考槃。","dynasty":"元代","title":"有感四首其四"}
{"author":"王冕","content":"迢递三河路，凄凉九月天。远山迷草木，平野少人烟。对景情如醉，浮居日似年。壮怀消不得，沽酒且陶然。","dynasty":"元代","title":"船上"}
{"author":"王冕","content":"海波激撞日月动，琼楼玉宇红云拥。忠良不顾社稷摇，圣明忘却山河重。太平将军倦戍边，春风四海且上元。宣和殿上如市廛，黔驴直到君王前。黔驴之技止于是，君王用意徒为尔。转头朔漠边尘围，騕袅骅骝尽羞死。寒冰朔雪徒步趋，当时客梦知何如？二百年后看图画，令人感恻长嗟吁。","dynasty":"元代","title":"宣和殿画驴图"}
{"author":"王冕","content":"霜气横空水满川，梅花枝上月娟娟。却思前载孤山下，半夜吹箫上画船。","dynasty":"元代","title":"素梅三六"}
{"author":"王冕","content":"夜来漫踏前村雪，雪里梅花认得真。回首中原天万里，琼林玉树一般春。","dynasty":"元代","title":"素梅三七"}
{"author":"王冕","content":"一树横斜白玉条，春风吹乱雪飘飘。孤山老却林和靖，多载笙歌过六桥。","dynasty":"元代","title":"素梅三八"}
{"author":"王冕","content":"瘦夷一枝横照水，疏花点点耐清寒。雪晴月白孤山下，几度清香拄杖看。","dynasty":"元代","title":"素梅三九"}
{"author":"王冕","content":"今日开门见远山，炼师坛下列清班。看来都是梅花树，个个春风玉佩环。","dynasty":"元代","title":"素梅四十"}
{"author":"王冕","content":"树阴如屋雾如潮，浅水流花落野桥。忽忆去年秋八月，玉霄峰顶夜吹箫。","dynasty":"元代","title":"素梅四一"}
{"author":"王冕","content":"仙子归来夜未央，瑞香风动翠罗裳。月明无处韬清影，箫管迎春上玉堂。","dynasty":"元代","title":"素梅四二"}
{"author":"王冕","content":"海云初破月团团，独鹤归来夜未阑。一笙笙箫湖水上，玉妃无语倚阑干。","dynasty":"元代","title":"素梅四三"}
{"author":"王冕","content":"云间古寺陆机宅，草木萧森鹤不来。惟有溪头老梅树，霜花犹是旧时开。","dynasty":"元代","title":"素梅四四"}
{"author":"王冕","content":"三月春风吹雪消，湖南山色翠如浇。一声羌管何人见？无数梅花落野桥。","dynasty":"元代","title":"素梅四五"}
{"author":"王冕","content":"杨君绰有隐者风，须长骨瘦两耳聋。作诗作画不作意，造化不与常人同。前年眼健腕有力，捉得老龙归雪壁。墨雨淋漓天地黑，茅山十日飞霹雳。去年神固气宇壮，长驱猛虎来堂上。威雄哮吼万夫栗，满屋生风洗蛮障。今年忽尔写雁鱼，气韵又与曩日殊。平湖大泽无界限，黄芦白水秋烟孤。鱼游不失伦，雁来不失序。飞鸣泳跃千万状，立意俱由是为主。啬夫一见大义明，无声诗是无文经。今人几许浪得名，岂研古人之画情？杨君杨君一笑起，无奈贱目而贵耳。宋人固以燕石奇，夫差酷爱西施美。燕支牡丹荔子图，豪家割舍千金沽。云林雪□尽埋没，王吴荆李为何如？安得我有绢万丈？联成一片青天障。请君画作风调雨顺图，共乐太平歌击壤。","dynasty":"元代","title":"赠杨仲开画图引"}
{"author":"王冕","content":"生长当盛世，无家足遨游。行登凤凰台，纵目万景收。山川尚形胜，故迹殊可求。环滁起西南，三峰翠相缪。落日淡天阙，红尘障层楼。盈盈佳丽地，每每风雨愁。我老无所为，怀古心悠悠。俯仰四十帝，盘礴三百秋。于今竟何如？草树迷荒丘。惟有大江水，不改今古流。徘徊发长谣，感慨追前修。谪仙既已矣，少陵安可留？粲粲石上诗，凛凛霜气浮。书生往来频，抵用多唱酬。且沽数斗酒，醉倒归来休。","dynasty":"元代","title":"凤凰台"}
{"author":"王冕","content":"去年夜度西陵关，待渡兀立江上滩。滩头潮来倒雪屋，海面月出行金盘。冰花著人如撒霰，过耳斜风快如箭。叫霜鸿雁零乱飞，正似今年画中见。寒烟漠漠天冥冥，展玩陡觉心神清。便欲吹箫骑大鲸，去看海上三山青。","dynasty":"元代","title":"赵千里夜潮图"}
{"author":"王冕","content":"玉堂学士金闱彦，磊落襟怀书万卷。等闲貌出天马驹，鬃鬣萧梢气雄健。蹄如削玉耳削筒，目光炯炯磨青铜。五花连钱云影动，喷沫一啸生长风。我昔曾上桑乾岭，带甲骑来霜月冷。只今潦倒岩谷间，展卷令人动深省。","dynasty":"元代","title":"松雪画马图"}
{"author":"王冕","content":"渊明千载士，志节尚苦清。奈为五斗米，受彼县令名束带见督邮，颇亦用下情。当时岂无议，以后何平评？苟非归去来，五柳传不成。","dynasty":"元代","title":"读五柳先生传"}
{"author":"王冕","content":"水竹连平野，人家带夕阳。道途忘险阻，风景异寻常。借艇移行李，持杯看步光。英雄无所似，堪笑老夫狂。","dynasty":"元代","title":"舟中杂纪十首其一"}
{"author":"王冕","content":"方见云山出，忽然风雨来。暴生三尺水，推去一阶苔。古意何能解？新诗止自裁。天时与人事，历历不须猜。","dynasty":"元代","title":"次致和韵"}
{"author":"王冕","content":"铁石心肠满面霜，岁寒吾计未全荒。相逢休问春何处，定是调羹到玉堂。","dynasty":"元代","title":"素梅五十八首其八"}
{"author":"王冕","content":"小桥流水路萦纡，竹里茅茨是隐居。慷慨不同时俗辈，清高多读古人书。好山入屋情无限，明月穿帘兴有余。我亦山阴旧溪曲，一庭潇洒正相如。","dynasty":"元代","title":"水竹居"}
{"author":"王冕","content":"疏枝照清浅，一见兴何饶？记得春风夜，题诗过断桥。","dynasty":"元代","title":"梅花其七"}
{"author":"王冕","content":"十月霜风寒，山木俱摧折。独此冰玉姿，照影清溪月。","dynasty":"元代","title":"梅花其三"}
{"author":"王冕","content":"我有慈亲年老已，便欲送君难远行。道边持草或解意，天外见云无限情。九堰潮平船过稳，五台海近月多明。故人若见烦相问，头发于今白几茎。","dynasty":"元代","title":"送五台长老"}
{"author":"王冕","content":"黄桑叶落雁声号，野鼠蹲沙北马骄。万里山河秋渺渺，一天风雨夜萧萧。客怀到此何由壮？酒兴于人自觉饶。早起梳头对明镜，不愁双鬓雪飘飘。","dynasty":"元代","title":"新店道中二首其一"}
{"author":"王冕","content":"槲衣山中人，短发披襟领。寸心雄万夫，片语重九鼎。不作好颜色，遂与世俗迥。始旦旭日明，默默有深省。上愧饭牛戚，下怀扪虱猛。乞慷复乞慷，照镜可怜影。","dynasty":"元代","title":"感怀其五"}
{"author":"王冕","content":"我歌谪仙白云歌，清风飘飘吹女萝。女萝风飞白云出，秦山楚山争嵯峨。秦楚之山青欲舞，白云不向湖山住。忘机在我读书窗，要养贞姿归太素。满山红紫光陆离，白云施施自无为。奔腾汹涌作霖雨，白云悠悠若无侣。白云在天不可呼，白云在地不可孤。卷舒变灭了无意，粲粲不受纤尘污。我与白云皆幻住，白云与我应同趣。孤飞感我庭闱情，回首青山不知处。我欲高飞洞庭船，赊月买酒邀谪仙。为君唤雪梅花天，握手一笑三千年。","dynasty":"元代","title":"白云歌为李紫□作"}
{"author":"王冕","content":"野亭依柳树，水路出桑林。问俗谁能解？怀思自不禁。远山归眼小，孤雁入云深。可笑西京客，持杯学楚吟。","dynasty":"元代","title":"沽亭道中其一"}
{"author":"王冕","content":"夜来漫踏前村雪，雪里梅花认得真。回首中原天万里，琼林玉树一般春。","dynasty":"元代","title":"素梅三七"}
{"author":"王冕","content":"短策闲寻句，长歌独倚楼。野云迷客思，花雨乱春愁。论事思王猛，看书忆马周。老吾吾道在，一一付沧洲。","dynasty":"元代","title":"山中杂兴其七"}
{"author":"王冕","content":"门径萧条勘，相知得往来。人方恋升斗，我独抚尊罍。故国秋风惨，荒城暮雨开。閒中多乐意，不在最深杯。","dynasty":"元代","title":"答王聘君二首其一"}
{"author":"王冕","content":"岁寒风致少能解，野草安能识此情？春到玉堂浑不觉，清香疏影自分明。","dynasty":"元代","title":"素梅其四"}
{"author":"王冕","content":"昨宵嫌冻雨，今日喜春风。野草浮新绿，园花结小红。渐将农事动，无奈病魔攻。向晚登高望，江山杳霭中。","dynasty":"元代","title":"甲午年正月初四日得春"}
{"author":"王冕","content":"出师未捷身先死，忠义如公更不多。岂直文章惊宇宙？尚余威武振山河。中原正想刘安世，南海空思马伏波。老我未能操史笔，怀思时复动哀歌。","dynasty":"元代","title":"悼达兼善平章"}
{"author":"王冕","content":"归来访田里，转首忆关河。黄叶阶前满，白云山上多。人情空烂漫，世事尽差讹。亲爱子孙辈，愁予两鬓皤。","dynasty":"元代","title":"雨过二首其二"}
{"author":"王冕","content":"吴姬归，湖风吹冷日色微。满船筝鼓不敢动，隔林恐搅残花飞。涌金门外马如练，银灯照水红辉辉。红辉辉，吴姬上马罗绮围。","dynasty":"元代","title":"吴姬曲其六"}
{"author":"王冕","content":"关中险固凭三辅，陇右勾连接四川。簇簇楼台悬日月，盈盈花草烂云烟。飙回海上沙飞雪，雨足江南水拍天。可笑华山陈处士，风流文采却贪眠。","dynasty":"元代","title":"漫兴三首其二"}
{"author":"王冕","content":"浮云生远树，落日动江波。坐对青山好，其如白发何？寄诗凭问讯，沽酒借颜酡。忽忆平时节，吴淞听棹歌。","dynasty":"元代","title":"偶书其一"}
{"author":"王冕","content":"青松生崇冈，土浅松低徊。顾兹岁寒质，岂匪梁栋材？无奈牛羊牧，鄙贱蒿与莱。惟有溪上风，清声寄余哀。","dynasty":"元代","title":"秋怀其九"}
{"author":"王冕","content":"云寿处士老儒林，书法精明古学深。百粤三吴称独步，八分一字直千金。桃花关外看红雨，杨柳堂前坐绿阴。今日窅然忘此景，断碑残碣尽伤心。","dynasty":"元代","title":"挽吴孟思"}
{"author":"王冕","content":"五云缥缈隔蓬莱，仙子吹箫月下回。转首不知春几许，霜花如雪满瑶台。","dynasty":"元代","title":"素梅其五"}
{"author":"王冕","content":"层峦开径隐空青，勃窣蹒跚眼力生。萝蹬痴岚留宿雨，石林寒竹动秋声。城隍下瞰红尘海，楼阁高悬白玉京。夜静何人吹凤管？碧桃千树月华明。","dynasty":"元代","title":"三茅观"}
{"author":"王冕","content":"去城悬九里，夹地出双溪。傍水编茅屋，移花近药畦。长年无客到，终日有猿啼。利路何须问，闲身尽可栖。","dynasty":"元代","title":"山中杂兴其一"}
{"author":"王冕","content":"趁暖行山径，寻幽过野亭。雨开云气白，风动烧痕青。桃树新生蕊，梅心小结形。倚阑闲纵目，物物得娉婷。","dynasty":"元代","title":"山中杂兴其九"}
{"author":"王冕","content":"一望东南竟海涯，仙人何处饭胡麻？树阴霭霭欲生雨，山色重重似削瓜。玄哺紫苔封药草，白云流水隔桃花。天台司马君休问，绝胜终南处士家。","dynasty":"元代","title":"山水图"}
{"author":"王冕","content":"写字不适俗，读书难疗饥。蘧蘧尘网中，遑遑欲可之？仁风霜原隰，草树发幽姿。群动正翕集，游云未来归。怀哉鹤上人，徘徊感良时。无以慰蹇劣，樽酒聊自怡。","dynasty":"元代","title":"感怀十首其三"}
{"author":"王冕","content":"舒啸孤怀壮，天风荡杳冥。草枯秦地白，云尽鲁山青。闻道尊庄子，沽杯候野亭。平生辛苦事，须信此行经。","dynasty":"元代","title":"闸上其一"}
{"author":"王冕","content":"云消巫峡蜀波来，天近崆峒北斗回。人事故于今日别，梅花却胜去年开。好游不负青春约，得意那愁白发催。行旅居家无异致，开怀且覆掌中杯。","dynasty":"元代","title":"偶成其四"}
{"author":"王冕","content":"沟塍通谢墅，禹穴近龙宫。两水沿平地，诸山在下风。烟霞时出没，日月互西东。閒看桃源记，吾将此意同。","dynasty":"元代","title":"山中杂兴二十首其十四"}
{"author":"王冕","content":"独宿输吾惯，石床苔藓丰。气清神自固，梦不与人同。灯焰悬空壁，炉香袅细风。如何纨绮辈？服药取奇功。","dynasty":"元代","title":"独宿"}
{"author":"王冕","content":"生民日日叹零丁，惟听中朝说太平。万里江山云莽荡，五更风雨剑悲鸣。桓温岂解知王猛，徐庶从来识孔明。箫管莫吹关塞曲，野花闲草不胜情。","dynasty":"元代","title":"次韵"}
{"author":"王冕","content":"国朝画手不可数，神妙独数高尚书。尚书意匠悟三昧，笔力固与常人殊。林树无根云懵懵，昆仑泰华云中涌。山城野店不逢人，碧波翠嶂淋漓动。于今绝响三十年，尚书笔法谁能传？片藤尺青不易得，使我感慨心茫然。吴兴老赵蓟丘李，两地清风俱委靡。古人丹青亦消毁，后学纷纷无乃是。卫生卓荦志有余，妙龄声誉驰江湖。泛观今昔意未足，直与造化论锱铢。呜呼！安得有绢请君画竹冠？置我长松下，坐看青山白云过。","dynasty":"元代","title":"卫生画山水"}
{"author":"王冕","content":"落月苍凉野色迷，过洪忽听五更鸡。河流东海奔腾去，天近中原渐觉低。败垒有基栖碧草，古台无石堕青泥。汉家住处人能识，只在丰南沛水西。","dynasty":"元代","title":"过徐州洪至丰沛作"}
{"author":"王冕","content":"青冈直上玄真观，即是人间小洞天。花石掩光龙吐气，芝田散彩玉生烟。莓苔满路缀行屐，杨柳夹堤维钓船。仙客相逢更潇洒，煮茶烧竹夜谈玄。","dynasty":"元代","title":"玄真观"}
{"author":"王冕","content":"休致归来与世违，平生所有未全施。胸中经纬天人识，舌底风雷宰相知。论道端然见周召，得时元不下皋夔。南金东箭谁堪拟？绿水青山尽可悲。","dynasty":"元代","title":"悼止斋王先生其一"}
{"author":"王冕","content":"滕州济州山不多，平林大野少人家。解貂且问将军酒，对雪谁言学士茶？直北五更闻玉笛，江南十月老梅花。相逢休说凄凉事，湖海诸郎鬓未华。","dynasty":"元代","title":"济川阻雪九月二十七日客况四首其三"}
{"author":"王冕","content":"十八里河船不行，江头日日问潮生。未同待诏沈金马，却异看花在锦城。万里春风归思好，四更寒雨客灯明。故人湖海襟怀古，能话旧时鸥鹭盟。","dynasty":"元代","title":"白马湖"}
{"author":"王冕","content":"云涛处士老儒林，书法精明古学深。百粤三吴称独步，八分一字直千金。桃花关外看红雨，杨柳堂前坐绿阴。今日窅然忘此景，断碑残碣尽伤心。","dynasty":"元代","title":"挽吴孟思"}
{"author":"王冕","content":"去年今日雨潇潇，今日天晴雪尚消。杖履谁来看花柳，江湖何处得渔樵？徒叨食饮居安土，未有功劳补圣朝。入夜遥遥瞻北斗，紫云团盖上青霄。","dynasty":"元代","title":"偶成其五"}
{"author":"王冕","content":"六朝旧迹俱寻遍，千古英雄一笑休。黄叶乱随秋雨落，长江空带楚天流。樽前有客翻新调，白下无人说故侯。明日西风天色好，吹箫骑鹤上扬州。","dynasty":"元代","title":"别金陵"}
{"author":"王冕","content":"朔风吹冷过山城，巾子峰头雪未晴。十载西湖閒客梦，夜来山月最分明。","dynasty":"元代","title":"素梅五十八首其十四"}
{"author":"王冕","content":"春云浮空山渺渺，细雨飞花堕江草。感时欲作寄远书，凝思几叹中书老。东家小胥借已无，西家但有长柄锄。薛涛侧理摊满案，无奈点作玄云图。昨夜灯花悬紫粟，知有春风到茅屋。清晨开户得故人，惠我温生双落墨。赤锋圆健光彩浮，金花古笺封两头。脱颖忽作霹雳响，龙跳虎跃山灵愁。更看担夫争道好，涂鸦小儿惊绝倒。陶泓从此策奇勋，扼腕凝神听挥扫。黑花飒飒鸣琳琅，野人辟易安敢藏？为君贡之白玉堂，黼黻华衮开天章。大书大义扶王纲。","dynasty":"元代","title":"谢友惠温生笔"}
{"author":"王冕","content":"君不见鉴貌但鉴影，写貌难写心。霍光邓禹在台阁，严陵魏野居山林。功名道德照千古，不特肖貌传至今。固知写貌易心难，状之妍丑笔可得。至理不在颜色间，陈君笔力异众史。相貌既同心亦似，昨日忘机入城市。草衣著我丹青里，气爽神清谁比拟？雪霁梅花映秋水，黄童白叟指点看。此老不是儒生酸，陈君陈君容我闲。莫教添上貂婵冠。","dynasty":"元代","title":"赠写照陈肖堂"}
{"author":"王冕","content":"云间古寺陆机宅，草木萧森鹤不来。惟有溪头老梅树，霜花犹是旧时开。","dynasty":"元代","title":"素梅四四"}
{"author":"王冕","content":"老梅标致何潇洒，不与寻常草木同。可笑燕山人事别，春风只看杏花红。","dynasty":"元代","title":"红梅其三"}
{"author":"王冕","content":"识君因读春秋传，今日坟前见断碑。大义可令吴俗变，高风不独鲁人知。剑光注壑生灵草，树影悬空动羽旗。休问姑苏旧风景，白烟青雨黍离离。","dynasty":"元代","title":"季札墓"}
{"author":"王冕","content":"肯同凡卉争妍？自与高人索笑。他年鼎鼐调和，不改山林节操。","dynasty":"元代","title":"梅花三首其一"}
{"author":"王冕","content":"今日开门见远山，炼师坛下列清班。看来都是梅花树，个个春风玉佩环。","dynasty":"元代","title":"素梅四十"}
{"author":"王冕","content":"宝刹都城内，今朝旷野中。浮图瞻宝志，书记忆刘聪。画屋烟花绕，青松雨露浓。徘徊增感慨，历落问英雄。","dynasty":"元代","title":"庆寿寺其一"}
{"author":"王冕","content":"知少虑亦少，閒多病转多。干戈愁正切，风雨恨如何？华屋迷青草，玄门暗绿萝。凄凉无可奈，感慨动悲歌。","dynasty":"元代","title":"对雨五首其四"}
{"author":"王冕","content":"十年孤影寄天涯，冷笑傍人论左车。白雪阳春应有价，清风明月不须赊。交游渐喜诗成垒，定省惟凭梦到家。休道焰光推不出，却愁烧杀杏园花。","dynasty":"元代","title":"次韵全忠斋"}
{"author":"王冕","content":"圣贤不浪出，处士匪怀居。孔明是何人？高卧南阳庐。躬耕良自苦，待时故踌蹰。所为梁父吟，岂比封禅书？","dynasty":"元代","title":"寓意十首次敬助韵其六"}
{"author":"王冕","content":"金水河边柳色新，玉山馆外少沙尘。琵琶未必能愁客，鹦鹉如何错唤人？翠袖锦襜驮白马，落花飞絮斗朱轮。人间天上无多路，只隔红门别是春。","dynasty":"元代","title":"金水河春兴其二"}
{"author":"王冕","content":"玉露霏凉木渐酡，每逢佳节惜年华。青山叠叠多归梦，白发萧萧不在家。触景漫思千古事，无钱空对一篱花。相知相见情何已，石鼎山泉且煮茶。","dynasty":"元代","title":"九日书怀"}
{"author":"王冕","content":"荒苔丛筿路萦回，绕涧新栽百树梅。花落不随流水去，鹤归常带白云来。买山自得居山趣，处世浑无济世材。昨夜月明天似水，啸歌行上读书台。","dynasty":"元代","title":"梅花屋"}
{"author":"王冕","content":"李侯世名仕，誉重才德优。清白树嘉政，藉藉载歌讴。夫何挽尘鞅？幽幽滞南州。游魂未能归，永怀故园丘。孤云落日淡，惊涛大江秋。匪以见者悲，抑为闻者愁。我亦陟岵子，忽觉涕泪流。","dynasty":"元代","title":"李侯其一"}
{"author":"王冕","content":"九月中原柳未枯，北风吹雪忽模糊。琼林玉树连天去，绿水青山望欲无。多喜夜光生锦帐，不传清响到金铺。老夫且作梅花梦，分付长年酒漫沽。","dynasty":"元代","title":"济川阻雪九月二十七日客况其一"}
{"author":"王冕","content":"含笑看长剑，开怀对酒樽。江风生席面，山雨湿云根。去国愁征戍，丰年荷圣恩。莫辞情烂漫，白首壮心存。","dynasty":"元代","title":"对酒"}
{"author":"王冕","content":"荡荡南郊路，金舆不复行。古台余草色，新树自风声。寂寞荒村景，凄凉故国情。遗民能道旧，曾是御营兵。","dynasty":"元代","title":"宋郊台"}
{"author":"王冕","content":"琴书满屋壁，不下晋家声。湖海怀高义，交游阅古情。宰瓜缘暮景，看竹喜新晴。更约清高友，山林结隐名。","dynasty":"元代","title":"重过戴氏居其三"}
{"author":"王冕","content":"壬辰天意别，春夏雨冥冥。云气何时敛，江声未得停。书生怜白发，壮士喜青萍。昨夜登西阁，悲笳不忍听。","dynasty":"元代","title":"漫兴十九首其六"}
{"author":"王冕","content":"东南海阔秋无烟，天台山与天相连。丹霞紫雾互吞吐，重冈复岭青盘旋。怪石长松磊磊兮落落，神芝灵草绵绵兮芊芊。金堂玉室异人世，桃花流水春娟娟。送君此去意何古？幅巾飐飐衣翩翩。檄书初开五云色，不嫌坐上寒无毡。我拟寻真拾瑶草，在家作想三十年。乘风几欲鼓舞去，水流花谢难夤缘。山空无尘明月冷，时复梦里闻清猿。君今登登玉霄近，为我问讯丹丘仙。丹丘仙人如有在，我欲往受《长生篇》，烂煮白石松影片眠。","dynasty":"元代","title":"天台行"}
{"author":"王冕","content":"水月池头屋，曾同听雨来。故缘经岁别，又过几花开。且尔酬诗债，深惭乏茗杯。明朝出西郭，离思不堪裁。","dynasty":"元代","title":"送大机上白云其一"}
{"author":"王冕","content":"光风吹香洗游尘，兰花隐芳莸笑人。翠露沉沉玉环冷，忘言坐视空山春。几回清梦度荆楚，欲问三闾杳无所。空将幽意寄离骚，暮云凄堕湘皋雨。古怀潇洒千余年，忠义漫作虚语传。人间蜂蝶何翩翩？抚卷对花空自怜。","dynasty":"元代","title":"幽兰咏"}
{"author":"王冕","content":"疏枝照清浅，一见兴何饶？记得春风夜，题诗过断桥。","dynasty":"元代","title":"梅花其七"}
{"author":"王冕","content":"平无无饮量，难与醉乡期。老委青云志，空听白纻辞。寒烟昏塞口，残月淡娥眉。此际天涯客，凄凉只自知。","dynasty":"元代","title":"答王聘君其二"}
{"author":"王冕","content":"九日今朝是，凄凄多朔风。黄叶浑未落，乌柏最先红。对景情何已，怀人梦不通。稻粱今岁薄，无奈北征鸿。","dynasty":"元代","title":"舟中杂纪十首其七"}
{"author":"王冕","content":"白头自笑潜夫拙，却忆风流李谪仙。对客每言齐物论，移家只有广文毡。赤鸡白狗看儿戏，绿水青山作画传。慷慨不愁春色老，笑看花雨落平田。","dynasty":"元代","title":"寄李子粲"}
{"author":"王冕","content":"旌旗明紫塞，云雾暗潼关。尽说王师盛，应知伯道艰。东风吹白草，落日动青山。羽檄飞边报，将军信雅闲。","dynasty":"元代","title":"遣兴其四"}
{"author":"王冕","content":"出门无侣杖藜轻，溪上梅花相笑迎。独鹤远从天际下，老夫如在画中行。千峰日出流云气，万壑松鸣杂水声。巾袂不知苍翠重，看山直过越王城。","dynasty":"元代","title":"偶成其七"}
{"author":"王冕","content":"长松撼空风怒号，门前大水推断桥。山中坐雨六十日，不知野草如人高。今晨出门天气好，眨眼忽惊春事老。杨花散作雪满溪，送客俄然动怀抱。金陵六朝古帝都，古时风景今何如？珊瑚无根土花碧，露团玉树生流珠。江山无人隔尘土，丹凤不来孤燕语。上人脱洒无滞留，底用登临重怀古。世人往往乘险机，老我白发无能为。道甫问讯丁令威，有鸟有鸟何时归？","dynasty":"元代","title":"送无咎游金陵兼简丁仲容隐居"}
{"author":"王冕","content":"鸲鹆入树腹，雎鸠乱关关。妖氛扇幽邃，幻惑成至欢。漫漫恣宵旰，终永期无患。凄雨苦何其，余花惨无颜。风俗陡衰毁，教化委荆菅。君子致远虑，隐忧增忾叹。","dynasty":"元代","title":"鸲鹆谣"}
{"author":"王冕","content":"绝国春风少，荒村夜雨多。可怜新草木，不识旧山河。世事纷纷异，人情转转讹。老怀禁不得，怅望一长歌。","dynasty":"元代","title":"有感其一"}
{"author":"王冕","content":"老梅标致何潇洒，不与寻常草木同。可笑燕山人事别，春风只看杏花红。","dynasty":"元代","title":"红梅其三"}
{"author":"王冕","content":"荒苔丛筿路萦回，绕涧新栽百树梅。花落不随流水去，鹤归常带白云来。买山自得居山趣，处世浑无济世材。昨夜月明天似水，啸歌行上读书台。","dynasty":"元代","title":"梅花屋"}
{"author":"王冕","content":"老夫住近山阴曲，万竹中间一草堂。开径不曾防俗客，读书恰是得清凉。好风时时动环佩，明月翩翩来凤凰。正与诸君轩子近，可能携酒共徜徉？","dynasty":"元代","title":"扬州成元章居竹轩"}
{"author":"王冕","content":"我昔曾上五老峰，白云尽处看青松。中有两树如飞龙，正与夏迪画者同。夏迪画松得松趣，个个乃是廊庙具。贞固不特凌雪霜，偃蹇犹能吐烟雾。苍髯猎猎如有声，铁甲半掩苔花青。六月七月炎火生，对此似觉形神清。丈人兀坐诚有道，岂比商山采芝皓？有琴屏却不须弹，而今世上知音少。","dynasty":"元代","title":"题夏迪双松图"}
{"author":"王冕","content":"箕子奴而比干死，屈原以葬湘江水，痛哭书生不见归，朱董何人呼得起？深衣大老为腐儒，纨胯小儿称丈夫。学士时为父风舞，将军日醉千金壶。人间赤子苦钳钛，抱麟反袂空流涕。呜呼！噫嘻！不有祝蛇之佞、宋朝之美，难乎免于今世矣！","dynasty":"元代","title":"古时叹"}
{"author":"王冕","content":"招提万山底，古屋蔽烟霞。密竹先秋意，长藤过夏花。繁阴沉雨脚，清响漱云牙。老衲眉如雪，相逢话作家。","dynasty":"元代","title":"黄牛山"}
{"author":"王冕","content":"开遍南枝又北枝，春风于我似相知。酒边漫说罗浮梦，忘却瑶台月下时。","dynasty":"元代","title":"素梅二八"}
{"author":"王冕","content":"草径如蛇绾，茅庐比斗宽。溪声归夜响，山气入春寒。且自师伊尹，毋劳说谢安。有时闲纵步，长啸白云端。","dynasty":"元代","title":"山中杂兴十九"}
{"author":"王冕","content":"昨宵嫌冻雨，今日喜春风。野草浮新绿，园花结小红。渐将农事动，无奈病魔攻。向晚登高望，江山杳霭中。","dynasty":"元代","title":"甲午年正月初四日得春"}
{"author":"王冕","content":"隐几看山与世违，当门种竹亦无机。五更骤雨随风过，满眼落花如雪飞。每为注书消夜烛，亦常沽酒典春衣。今朝急报任公子，昨日苍苔满钓矶。","dynasty":"元代","title":"漫兴三首其一"}
{"author":"王冕","content":"处处言离乱，纷纷觅隐居。山林增气象，城郭转空虚。侠客思骑虎，溪翁只钓鱼。诸生已星散，那得论诗书。","dynasty":"元代","title":"漫兴十九首其七"}
{"author":"王冕","content":"明月满天霜气重，梅花风韵更清妍。鹤飞不带箫声远，春过西泠第二船。","dynasty":"元代","title":"素梅二三"}
{"author":"王冕","content":"巢父诚辟世，许由真隐沦。势利既已忘，天子不得臣。栖身碧山中，洗耳清涧滨。悠悠太古怀，坐看花鸟春。所以后来者，可望不可亲。","dynasty":"元代","title":"杂吟其三"}
{"author":"王冕","content":"干戈犹未定，鼙鼓岂堪闻？忧国心如醉，还家梦似云。关山千里远，吴楚一江分。朋旧俱零落，空嗟白鸟群。","dynasty":"元代","title":"漫兴十二"}
{"author":"王冕","content":"支颐坐鸿蒙，隐隐窥太古。我生尚无怀，于焉事巢许？两曜如过客，万汇皆逆旅。寒去暑复来，谁宾复谁主？齐物不足论，有酒且容与。推窗看游云，山花坠红雨。","dynasty":"元代","title":"初夏閒兴"}
{"author":"王冕","content":"永嘉城郭如斗样，魁峰兰若倚青霄。江空月色上楼白，风挟海声连地摇。高僧居此兴不浅，闲客登临思亦饶。我欲与君飞舞去，更呼仙子共吹箫。","dynasty":"元代","title":"江月楼"}
{"author":"王冕","content":"吴姬来，香花未动游尘开。勾玉迟迟锦云重，百花掩媚春徘徊王孙公子金无限，为君一笑成飞埃。","dynasty":"元代","title":"吴姬曲其二"}
{"author":"王冕","content":"穷居忘节序，见雪却忧寒。渐渐山河失，依依道路难。故人迷信息，无客渡乾桑。况尔西南地，疲民夜不安。","dynasty":"元代","title":"见雪"}
{"author":"王冕","content":"归来访田里，转首忆关河。黄叶阶前满，白云山上多。人情空烂漫，世事尽差讹。亲爱子孙辈，愁予两鬓皤。","dynasty":"元代","title":"雨过二首其二"}
{"author":"王冕","content":"闲花野草斗青红，一着冰霜扫地空。惟有老梅标致别，岁寒时节自春风。","dynasty":"元代","title":"素梅四六"}
{"author":"王冕","content":"地老天荒尽可花，不同桃李竞繁华。要知鼎鼐调羹味，须问旧时丞相家。","dynasty":"元代","title":"素梅四七"}
{"author":"王冕","content":"和靖门前雪作堆，多年积得满身苔。疏花个个团冰雪，羌笛吹他不下来。","dynasty":"元代","title":"素梅四八"}
{"author":"王冕","content":"月明海底夜无烟，恰似西湖雪后天。清气逼人禁不得，玉箫吹上大楼船。","dynasty":"元代","title":"素梅四九"}
{"author":"王冕","content":"西湖湖上水如天，狂客长吟夜不眠骑鹤归来清兴好，梅花无影月娟娟。","dynasty":"元代","title":"素梅五十"}
{"author":"王冕","content":"湖上无书问老逋，冰霜岩壑迥清孤。二更月出天全白，转首春风是画图。","dynasty":"元代","title":"素梅五一"}
{"author":"王冕","content":"六月一日天大热，清风忽地过江来。湿云挟得梅梁起，半夜飞空作怒雷。","dynasty":"元代","title":"素梅五二"}
{"author":"王冕","content":"江北江南寒气重，雪花如席蔽天来。五更野叟敲门报，屋外老梅连夜开。","dynasty":"元代","title":"素梅五三"}
{"author":"王冕","content":"独鹤高飞雪气浓，梅烟清浅月朦胧。一声箫管归何处？人在琼楼玉宇中。","dynasty":"元代","title":"素梅五四"}
{"author":"王冕","content":"马迹山前大树梅，千花万花如雪开。满载扬州秋露白，玉箫吹过太湖来。","dynasty":"元代","title":"素梅五五"}
{"author":"王冕","content":"志士惜白日，愁多感夜长。夜长固无奈，况复重凄凉。昔我同心友，漂流在他乡。他乡各异俗，所习谅非常。道路阻且远，无由吐中肠。俯闻流水声，仰叹明月光。振衣风泠泠，矫首天茫茫。","dynasty":"元代","title":"感怀其九"}
{"author":"王冕","content":"九月中原柳未枯，北风吹雪忽模糊。琼林玉树连天去，绿水青山望欲无。多喜夜光生锦帐，不传清响到金铺。老夫且作梅花梦，分付长年酒漫沽。","dynasty":"元代","title":"济川阻雪九月二十七日客况其一"}
{"author":"王冕","content":"云气笼阴隔荔萝，吾家曾住石南坡。秋风绕屋树声杂，夜雨落山溪水多。每有渔樵共谈笑，且无车马得经过。京师沙土眯人目，为尔传图情奈何。","dynasty":"元代","title":"山水图"}
{"author":"王冕","content":"十八里河船不行，江头日日问潮生。未同待诏沈金马，却异看花在锦城。万里春风归思好，四更寒雨客灯明。故人湖海襟怀古，能话旧时鸥鹭盟。","dynasty":"元代","title":"白马湖"}
{"author":"王冕","content":"岩前有古桂，鳞甲森苍苍。吹凉洗绿烟，永延清夜光。郄林既已荣，燕山亦已芳。于今赠君去，愿挹秋天香。","dynasty":"元代","title":"送李德仁归济南乡试其一"}
{"author":"王冕","content":"梦回诗思不可遏，赤脚溪头夜踏冰。忽地风来明月动，彩鸾飞出碧云层。","dynasty":"元代","title":"红梅其一"}
{"author":"王冕","content":"江北春深野草芳，江南春浅柳枝黄。凫鸥得水竞出没，寒雀受风相颉颃。适意漫提如意舞，醒时不异醉时狂。昨朝孺子拦街笑，笑杀人间马子长。","dynasty":"元代","title":"即景"}
{"author":"王冕","content":"散处身如寄，幽栖屋似船。江鸣风落雨，山暗树生烟。架有催诗简，囊无贳酒钱。东邻吴季子，潇洒亦堪怜。","dynasty":"元代","title":"山中杂兴其五"}
{"author":"王冕","content":"十月黄河道，舟行浊水泥。今晨见清浅，不觉散凄迷。云转山腰断，天连野色低。可知茅屋近，忽听一声鸡。","dynasty":"元代","title":"南阳闸下"}
{"author":"王冕","content":"夜深山馆冷，风雨满江城。老客不成寐，感怀无限情。蛮烟迷五岭，王气属三京。休问泥涂事，荆榛处处生。","dynasty":"元代","title":"夜坐"}
{"author":"王冕","content":"何处寻春信？江南路渺漫。夜深山月白，疏影隔窗看。","dynasty":"元代","title":"梅花其五"}
{"author":"王冕","content":"寄尔太冲招隐篇，归来不用买山钱。青云绕屋树如盖，红雾隔堤花满川。既有向时潜子兴，不妨今日米家船。老夫湖海亦觉倦，也欲枕书林下眠。","dynasty":"元代","title":"招隐卷"}
{"author":"王冕","content":"今日放轻舟，令人忆旧游。看花穿水竹，沽酒近江楼。故老论遗俗，相知已白头。晚来乡思切，孤雁楚天秋。","dynasty":"元代","title":"访旧游"}
{"author":"王冕","content":"老夫住近山阴曲，万竹中间一草堂。开径不曾防俗客，读书恰是得清凉。好风时时动环佩，明月翩翩来凤凰。正与诸君轩子近，可能携酒共徜徉？","dynasty":"元代","title":"扬州成元章居竹轩"}
{"author":"王冕","content":"花驴儿，渡江踏遍江南土。正值江南无马时，驴儿得志雄威武，况是能解花门语。江南淫雨二百日，洪涛巨浪掀天舞。麻麦烂死秧苗无，百姓吞声苦饥苦，驴儿啖粟恬故故。江南子弟不晓事，掷金驰逐争先睹。誇渠省得人语言，纵使能言亦何补？花驴儿，乃奇遇。昨朝方上评事厅，今日又登丞相府，哮吼纵横谁敢侮？老夫平生不信怪，见此怪事欲呕吐。归来十日不食饭，扼腕攒眉泪如雨。","dynasty":"元代","title":"花驴儿"}
{"author":"王冕","content":"岩前有古桂，鳞甲森苍苍。吹凉洗绿烟，永延清夜光。郤林既已荣，燕山亦已芳。于今赠君去，愿挹秋天香。","dynasty":"元代","title":"送李德仁归济南乡试二首其一"}
{"author":"王冕","content":"芦花藏别浦，柳树隔柴屝。野鸟行行下，渔舟两两归。只愁风俗变，不虑世情违。旧日经行处，于今转觉非。","dynasty":"元代","title":"舟中杂纪其五"}
{"author":"王冕","content":"落日照船窗，残霞映碧江。树低苍翠湿，人杂语言哤。贳酒青衣独，归山白鸟双。驱驰吾未已，惭愧鹿门庞。","dynasty":"元代","title":"舟中杂纪其八"}
{"author":"王冕","content":"沟塍通谢墅，禹穴近龙宫。两水沿平地，诸山在下风。烟霞时出没，日月互西东。閒看桃源记，吾将此意同。","dynasty":"元代","title":"山中杂兴二十首其十四"}
{"author":"王冕","content":"玛瑙坡前春未来，几番空棹酒船回。西湖今日清如许，一树梅花压水开。","dynasty":"元代","title":"素梅五十八首其三十一"}
{"author":"王冕","content":"头白归来惊面生，东家西家知我名。友朋投老渐凋落，儿女向年俱长成。野梅花开尚古色，山风吹雨堕寒声。最喜溪翁会真率，浊酒过墙香满罂。","dynasty":"元代","title":"归来"}
{"author":"王冕","content":"青松岁寒物，讵比蒲柳才？冰霜虽剥蚀，疏花应时开。良工岂不偶？中心类寒灰。却怜蘼芜草，遍满黄金台。","dynasty":"元代","title":"寓意十首次敬助韵其五"}
{"author":"王冕","content":"云气笼阴隔荔萝，吾家曾住石南坡。秋风绕屋树声杂，夜雨落山溪水多。每有渔樵共谈笑，且无车马得经过。京师沙土眯人目，为尔传图情奈何。","dynasty":"元代","title":"山水图"}
{"author":"王冕","content":"人言村落僻，我处颇清幽。竹色侵衣冷，江声绕屋流。欢呼同社酒，出入趁鱼舟。不用闻时事，桑阴且饮牛。","dynasty":"元代","title":"村居其三"}
{"author":"王冕","content":"大庾岭头春似海，不是寻常白玉堂。昨夜护龙河上看，一天明月四檐霜。","dynasty":"元代","title":"素梅其一"}
{"author":"王冕","content":"秋风清瘴疠，明月照山河。绝国干戈少，空城鼓角多。脱巾怜短发，醉酒觉身和。漫对黄花坐，无劳白苧歌。","dynasty":"元代","title":"漫兴十五"}
{"author":"王冕","content":"青衫闸转云间路，河水分流过武塘。客路惯经风雨恶，诗情不减少年狂。鱼盐市井三吴俗，番岛舟航十丈樯。杨柳之堤鹅鸭聚，家家茅屋似淮乡。","dynasty":"元代","title":"过武塘"}
{"author":"王冕","content":"萧萧白发满乌巾，不会趋时任客嗔。种菜每令除宿草，煮茶常自拾枯薪。屋头流水溅溅响，溪上闲花树树春。寄语儒林赵诗伯，好收风月作比邻。","dynasty":"元代","title":"杂兴"}
{"author":"王冕","content":"白草黄沙野色分，古今愁恨满乾坤。飞鸿点点来边塞，寒雪纷纷落蓟门。风景凄凉只如此，人情嚣薄复何论。知机可有桑乾水，未入沧溟早自浑。","dynasty":"元代","title":"即事二首其二"}
{"author":"王冕","content":"玉漏无声落草庐，荒村遥夜石灯孤。开门探雪三尺许，举眼看山一寸无。谁闵将军穷窟穴？空多公子梦氍毹。老吾不作功名想，只欲扁舟泛五湖。","dynasty":"元代","title":"偶成其六"}
{"author":"王冕","content":"燕山三月风和柔，海子酒船如画楼。丈夫固有四方志，壮年须作京华游。京华名花大似斗，看花小儿竞奔走。蒲萄潋滟金叵罗，羊尾驼峰腻人口。知君慷慨非膏粱，生铜卧匣韬光茫。出门一笑颇自许，光范不用投文章。玉露红门天尺五，要为苍生说辛苦。得时便觅好官归，行道当依圣明主。我将细酿松花春，明年此时当迟君。迟君不问宦途事，要知伊傅何如人。","dynasty":"元代","title":"送人上燕"}
{"author":"王冕","content":"西圃馀姜蔗，东皋足稻粱。今年诚有望，吾计未全荒。倚杖停吟久，看云引兴长。邻家新酿熟，同醉菊花旁。","dynasty":"元代","title":"次韵答王敬助"}
{"author":"王冕","content":"生前不系黄金带，身后空馀白玉簪。白石皆成佛，苍头半是僧。","dynasty":"元代","title":"句"}
{"author":"王冕","content":"江南古客无寸田，半尺破研输租钱。好山好水难夤缘，荃房日薄蒙荒烟。囊中蝌蚪二百年，大经大法垂幽玄。他人不知我自怜，落花春暮啼杜鹃。杜鹃啼苦山竹裂，锦官宫殿烟霏灭。人间百鸟无处栖，青蝇贝锦成行列。北望茫茫莎草黄，葱河五月天雨霜。岐阳不见真凤凰，山鸡野鹜争文章。江南古客苦无计，却向水中搴薜荔。沙鸥梦老苹雨残，湿云不动天如醉。回观蓬莱十二楼，我曾读书楼上头。楼前平碧千顷秋，白露暗洗芙蓉愁。岁寒归来有谁在？青松是兄梅是弟。山中巢许不可寻，却对老嵇食石髓。","dynasty":"元代","title":"有感"}
{"author":"王冕","content":"罗浮山下雪三尺，白玉堂前春几分。岁晏归来诗思好，东风吹散一溪云。","dynasty":"元代","title":"素梅五十八首其十五"}
{"author":"王冕","content":"江南十月春色早，处处梅花当水开。玉笛一声霜不小，满天明月鹤飞来。","dynasty":"元代","title":"素梅其六"}
{"author":"王冕","content":"韩家亭子能潇洒，流水溅溅竹四围。清净岂惟尘不到？深幽真与世相违。凉飚激韵青云动，白月流光翠羽飞。安得时时携美酒？与君谈笑看云归。","dynasty":"元代","title":"水竹亭"}
{"author":"王冕","content":"杨柳青云合，芙蓉锦幛开。船从湖上过，人在画中来。莫问桓伊笛，且传袁绍杯。明朝归醉李，舒啸漫徘徊。","dynasty":"元代","title":"舟中杂纪其三"}
{"author":"王冕","content":"吴姬美，远山澹澹横秋水。玉纤软转绾青丝，金凤攒花摇翠尾。隔云移步不动声，骑马郎君欲飞起。欲飞起，楼上游人闹如市。","dynasty":"元代","title":"吴姬曲六首其一"}
{"author":"王冕","content":"灿灿萱草花，罗生北堂下。南风吹其心，摇摇为谁吐？慈母倚门情，游子行路苦。甘旨日以疏，音问日以阻。举头望云林，愧听慧鸟语。","dynasty":"元代","tags":"母亲，思念，游子","title":"墨萱图·其一"}
{"author":"王冕","content":"黄河十月冰如地，骑马何人说好官？老子门前三丈雪，梅花开尽不知寒。","dynasty":"元代","title":"素梅五七"}
{"author":"王冕","content":"春风无声海日起，梅花满树烟茫茫。西湖昨夜笙歌静，相见逋仙是林中。","dynasty":"元代","title":"素梅五八"}
{"author":"王冕","content":"老仙醉吸墨数斗，吐出梅花个个真。相见草嫌颜色异，山林别是一般春。","dynasty":"元代","title":"墨梅其一"}
{"author":"王冕","content":"面皮如夷惯风霜，焉肯托根桃李场？转首江南春似梅，一声箫管月苍苍。","dynasty":"元代","title":"墨梅其二"}
{"author":"王冕","content":"莫厌缁尘染素衣，山间林下自相宜。玉堂多少闲风月，老子熟眠殊不知。","dynasty":"元代","title":"墨梅其四"}
{"author":"王冕","content":"梦回诗思不可遏，赤脚溪头夜踏冰。忽地风来明月动，彩鸾飞出碧云层。","dynasty":"元代","title":"红梅其一"}
{"author":"王冕","content":"颜色虽殊心不异，漫随时俗混繁华。清香吹散乾坤外，不是寻常桃杏花。","dynasty":"元代","title":"红梅其二"}
{"author":"王冕","content":"老梅标致何潇洒，不与寻常草木同。可笑燕山人事别，春风只看杏花红。","dynasty":"元代","title":"红梅其三"}
{"author":"王冕","content":"翠华影转宜春苑，苑里红梅一夜开。学士赋诗承赐宴，内官传道首绯来。","dynasty":"元代","title":"红梅其四"}
{"author":"王冕","content":"和羹风致谁能解？个个花开耐岁寒。五月燕山木黄落，相逢只作画图看。","dynasty":"元代","title":"红梅其五"}
{"author":"葛道人","content":"百啭已休莺哺子，三眠初罢柳飞花。","dynasty":"宋代","title":"句"}
{"author":"葛道人","content":"罗浮山下策枯藜，琪树琼林属品题。两腋天风何处去，锦岩西更碧云西。","dynasty":"元代","title":"题柱"}
{"author":"舒邦佐","content":"问讯金华伯，自是地行仙。只为朱轮画戟，句引到湘川。用个狎鸥心地，做就烹鲜时政，民化我何言。但贵衡阳纸，纸落尽云烟。对湖天，梅索笑，月还圆。旧时岳生申甫，重到是前缘。快洗瑶觥一醉，唤个鹤仙起舞，骑取上花砖。春秋更多少，庄木八千年。","dynasty":"宋代","title":"水调歌头（寿衡守季国正）"}
{"author":"舒邦佐","content":"拂枕投床鼻息鸣，邻鸡报午梦还惊。一春已过半春了，十日曾无五日晴。唤客难同藉草饮，隔墙虚认卖花声。十年前忆西湖上，柳荫苏堤取次行。","dynasty":"宋代","title":"病中口占"}
{"author":"舒邦佐","content":"冰池照日暖初融，准拟迎春更饯冬。杯酒乍疏情少绪，尺缄稽报病多慵。残年断送风和雪，晚节相依竹与松。回首思量十年事，倦投降枕听鸣钟。","dynasty":"宋代","title":"残腊书怀"}
{"author":"舒邦佐","content":"舍南舍北争采桑，欲老未老蚕满筐。晓切叶缕细且长，夜梦茧簇白间黄。缲成万丝手中香，医得三月眼前疮。有余更著输官忙，无衣敢歌卒岁章。","dynasty":"宋代","title":"蚕妇叹"}
{"author":"舒邦佐","content":"去岁相过日，朱帘正上钩。双双如旧识，一一话离愁。留为荷花夏，归因梧叶秋。今年头转白，还识主人不。","dynasty":"宋代","title":"嘲燕子"}
{"author":"舒邦佐","content":"稍久梅黄雨，新晴麦熟天。寸怀煎百虑，一病费三年。方册强遮眼，短窗时送眠。三生偿业尽，四体合安便。","dynasty":"宋代","title":"初夏二首"}
{"author":"舒邦佐","content":"卢橘金珠似，梅梅火齐如。燕衔春去后，蝉噪夏阴初。药访三年艾，心凝一束书。老身仍著病，节物最关渠。","dynasty":"宋代","title":"初夏二首"}
{"author":"舒邦佐","content":"春来晴景少，昼夜已平分。寒锁花藏莟，风微水皱纹。端成空识字，谁可共论文。惟有铜炉在，时拈柏子焚。","dynasty":"宋代","title":"春半即事"}
{"author":"舒邦佐","content":"日月一箭过，春光又别人。竹孙才解箨，梅子已生仁。阅世真旋磨，重诗老斲轮。壮怀因病落，孤负百年身。","dynasty":"宋代","title":"春暮"}
{"author":"舒邦佐","content":"正昼春风自展扉，双双燕子望巢飞。杨花却是元无定，吹落南邻不肯归。","dynasty":"宋代","title":"春日即事五首"}
{"author":"舒邦佐","content":"圣代多名相，谁如德量宽。平心消党与，著力援孤寒。礼极三宫养，天开二圣欢。尽忠扶孝治，烽火自平安。","dynasty":"宋代","title":"挽左相京太师四首"}
{"author":"舒邦佐","content":"尧考闻忧日，公身病瘁时。哀情知痛极，疾势转增危。梁坏将安放，天胡不憗遗。此为天下恸，未敢哭其私。","dynasty":"宋代","title":"挽左相京太师四首"}
{"author":"舒邦佐","content":"自际朱弦赏，逢人说项斯。蜚章先剡上，荐墨更交驰。遽卧漳滨疾，如轰荐福碑。空流一襟泪，无路送灵輀。","dynasty":"宋代","title":"挽左相京太师四首"}
{"author":"舒邦佐","content":"晚来颇忆林塘幽，又拄乌藤款款游。细雨斜风三日后，落花啼鸟半春休。不知何处数声笛，唤起幽人一点愁。赖有青蛙知客恨，笙歌一部起池头。","dynasty":"宋代","title":"晚步"}
{"author":"舒邦佐","content":"晚径收霜滑，青鞋踏浅沙。看云閒活计，临水淡生涯。篱菊犹存叶，江梅欲破花。枫林凋落尽，露出两三家。","dynasty":"宋代","title":"晚出"}
{"author":"舒邦佐","content":"折臂三公古尚传，神全何必问形全。前身恐是娄师德，试向沙头觅渡船。","dynasty":"宋代","title":"为端夫病起解嘲"}
{"author":"舒邦佐","content":"纱幮纹簟北窗眠，只道清声比管弦。谁念夕阳官道里，几多客旅听凄然。","dynasty":"宋代","title":"闻蝉"}
{"author":"舒邦佐","content":"众禽栖息不闻声，独向三更月里鸣。终日劝归归未肯，故教枕上听分明。","dynasty":"宋代","title":"闻杜鹃"}
{"author":"舒邦佐","content":"豌豆斩新绿，樱桃烂熟红。一年春色过，大半雨声中。仆野伤饥殍，祈天愿岁丰。有谁捐白粲，相伴减青铜。","dynasty":"宋代","title":"闻野有饥殍感叹"}
{"author":"舒邦佐","content":"博山烟断嬾重添，屋角无声雀去檐。午梦欲成鸡唤醒，卧看修竹映疏帘。","dynasty":"宋代","title":"午睡"}
{"author":"舒邦佐","content":"光入疏棂晓色添，开门犹认蝶飞帘。千山陡失青丝障，万户横拖白玉檐。压竹重时疑绿折，着花轻处露红尖。自惭对景无佳句，空笑当时絮与盐。","dynasty":"宋代","title":"喜雪二首"}
{"author":"舒邦佐","content":"未问街头酒价添，迎光先捲读书帘。送寒作片频窥户，著暖先融半溜檐。莫作桧花添项强，且随梅点闹眉尖。叮咛勿压南枝折，商鼎调羹待作盐。","dynasty":"宋代","title":"喜雪二首"}
{"author":"舒邦佐","content":"萧条一径微，来往觉人稀。忽听邻家闹，欢寻稚子归。卷书真是懒，添火且相依。强起扶行处，斜阳正满扉。","dynasty":"宋代","title":"小巷"}
{"author":"舒邦佐","content":"小院无人到，徐徐影转花。池平初斗蛤，柳老半藏鸦。矛戟犹封笋，枪旗欲试茶。一邱并一壑，只此是生涯。","dynasty":"宋代","title":"小院"}
{"author":"舒邦佐","content":"风叶下宿雨，菰蒲作秋声。起头望天宇，凉意翛翛生。欲挽天河水，一洗尘土缨。谁人插两翼，送我上太清。","dynasty":"宋代","title":"晓起"}
{"author":"舒邦佐","content":"霜蟾照户鼓三更，独坐蒲团一盏灯。名利此时都踏破，分明一个在家僧。","dynasty":"宋代","title":"夜坐"}
{"author":"舒邦佐","content":"欲寿莫夸尧丙子，欲贵莫疑雌甲宸。学取燕山人姓窦，自然五桂一灵椿。","dynasty":"宋代","title":"遗术士"}
{"author":"舒邦佐","content":"前晚尚锥锋，昨日突鎗剑。今朝又稍长，吾曾刻竹验。","dynasty":"宋代","title":"以昌黎验长常携尺为韵赋笋五首"}
{"author":"舒邦佐","content":"突兀出藩来，颇似逞狂荡。高下列阶前，又如识少长。","dynasty":"宋代","title":"以昌黎验长常携尺为韵赋笋五首"}
{"author":"舒邦佐","content":"行矣脱锦绷，笙竽奏风篁。岁晚尤可敬，霜雪不改常。","dynasty":"宋代","title":"以昌黎验长常携尺为韵赋笋五首"}
{"author":"舒邦佐","content":"吾家苍头奴，斫玉手自携。云恐春风恶，吹开枝高低。","dynasty":"宋代","title":"以昌黎验长常携尺为韵赋笋五首"}
{"author":"舒邦佐","content":"我至再三惜，恨不长百尺。要夏结清阴，荫我醉眠石。","dynasty":"宋代","title":"以昌黎验长常携尺为韵赋笋五首"}
{"author":"舒邦佐","content":"石竹麝香脐，博山水沈炷。勾引爱香人，攀花春笋露。","dynasty":"宋代","title":"以鲁直露溼何郎试汤饼为韵赋酴醿七首"}
{"author":"舒邦佐","content":"江南万玉妃，肌肤冰雪立。平生爱淡妆，不作胭脂溼。","dynasty":"宋代","title":"以鲁直露溼何郎试汤饼为韵赋酴醿七首"}
{"author":"舒邦佐","content":"金沙与同架，并蔕更连柯。红白虽相宜，品藻当如何。","dynasty":"宋代","title":"以鲁直露溼何郎试汤饼为韵赋酴醿七首"}
{"author":"舒邦佐","content":"倚窗春睡觉，折玉满手香。篸云疑未稳，指点问檀郎。","dynasty":"宋代","title":"以鲁直露溼何郎试汤饼为韵赋酴醿七首"}
{"author":"舒邦佐","content":"何面与荀香，美丈夫可试。不学海棠花，只如妃子睡。","dynasty":"宋代","title":"以鲁直露溼何郎试汤饼为韵赋酴醿七首"}
{"author":"舒邦佐","content":"昨日落酒杯，引我卧醉乡。对午犹未醒，支颐听煮汤。","dynasty":"宋代","title":"以鲁直露溼何郎试汤饼为韵赋酴醿七首"}
{"author":"舒邦佐","content":"爱花莫看花，如饥贪画饼。一笑大江横，此句须参请。","dynasty":"宋代","title":"以鲁直露溼何郎试汤饼为韵赋酴醿七首"}
{"author":"舒邦佐","content":"万灶烧松有妙功，分张犹未及邻翁。陶泓毛颖来呼友，要为幽斋草送穷。","dynasty":"宋代","title":"以诗追墨"}
{"author":"舒邦佐","content":"官池无数拥红妆，日日全家坐晚凉。官职已抛无梦去，尚疑身绕一池香。","dynasty":"宋代","title":"忆官舍芙蕖"}
{"author":"舒邦佐","content":"隐几香一炷，时于静里求。心源须得得，世路任悠悠。佛国菩提树，庄园不系舟。忘机吾自信，何必验沙鸥。","dynasty":"宋代","title":"隐几"}
{"author":"舒邦佐","content":"细观才满一轮月，静坐能销万古心。莫向洪炉烘醉客，只宜清夜定禅林。","dynasty":"宋代","title":"咏蒲团"}
{"author":"舒邦佐","content":"奉春前日策和亲，夷夏雌雄恰始分。今日呼韩朝渭上，如何万里嫁昭君。","dynasty":"宋代","title":"咏昭君"}
{"author":"舒邦佐","content":"低唱虽无金步莲，公来处处已闻弦。满街灯火作元夕，此段风光胜去年。纸上飞云惊落笔，盘中走弹喜诗圆。便宜归侍傅柑宴，满泛钱塘药玉船。","dynasty":"宋代","title":"于尉灯夜招饮酒酣援笔成诗继韵"}
{"author":"舒邦佐","content":"一纸西风书客愁，愁来如泻满汀洲。从他梦鹿还争鹿，休问封侯与不侯。百岁光阴草头露，一年好景菊花秋。人生能著几緉屐，且为重阳一醉不。","dynasty":"宋代","title":"于尉惠诗有流落之叹次韵招饮"}
{"author":"舒邦佐","content":"无数云山簇眼前，又听风叶响琤然。近于此处开三径，准拟归来受一廛。终日看山忘坐臣，有时扃户锁风烟。寻花问柳如乘兴，且莫轻回访戴船。","dynasty":"宋代","title":"于尉以书室新成惠诗次韵"}
{"author":"舒邦佐","content":"围棋赌别墅，斗酒博凉州。驱之夺名利，谁信可销愁。不如陶靖节，客至空持瓯。不如苏东坡，胜败两忘忧。此心无外累，云净一天秋。","dynasty":"宋代","title":"余本不能棋因病又止酒"}
{"author":"舒邦佐","content":"积雨洗残暑，翛然窗户凉。蝇蚊不须驱，时至自退藏。琤然一叶下，梧桐陨秋黄。仰视天宇阔，宾鸿初南翔。儿时亲灯火，二尺便宜光。咀嚼复吟哦，惟恐更漏忙。老来病如缚，空对书满箱。短檠置床头，犹渴不能浆。人生舍此乐，百年谩风狂。","dynasty":"宋代","title":"雨后"}
{"author":"舒邦佐","content":"昨日雨不歇，薄晚云未收。更阑望天宇，云净月如钩。晓开读书窗，日光泼双眸。蔬饭羹一盂，起傍吾庐游。一洗尘土昏，水竹清更幽。问花无恙否，低面含娇羞。验笋长几何，突角凌羊牛。前日移新荷，常恐水盖头。池边报平安，小叶三四浮。竹林叫钩辀，柳阴鸣栗留。趁晴欲双飞，更著唤妇鸠。物适吾亦适，投筇思悠悠。却归堂上坐，苍头献茶瓯。儿声清且美，读书如泻油。静里无声乐，閒中不系舟。不知腰金公，曾识此乐不。我生微官缚，有如冠沐猴。长恐舍此去，永愧池上鸥。","dynasty":"宋代","title":"雨后即事"}
{"author":"舒邦佐","content":"策策西风两鬓秋，瘦藤独倚思悠悠。送凉小雨勾牵睡，泼面新醅断送愁。涉世已经三折臂，浮生空白一分头。流行无坎止随天，且著烟蓑上钓舟。","dynasty":"宋代","title":"雨后书怀"}
{"author":"舒邦佐","content":"我本江湖一钓徒，锦鳞到眼便欢呼。他年莼鱠归来日，添个渔午入画图。","dynasty":"宋代","title":"赠画鱼童秀才"}
{"author":"舒邦佐","content":"按指如医细切肤，对人便肯说荣枯。我今跳出荣枯外，试问先生脉得无。","dynasty":"宋代","title":"赠太素脉王道人为端夫病起解嘲"}
{"author":"舒邦佐","content":"重三投晓出郊坰，跃马归来趁晚晴。笔卷云烟归赋咏，轴联珠玉斗晶明。我从多病三春里，转觉浮生万事轻。夜半惟歌盘谷序，肯如仲叔请繁缨。","dynasty":"宋代","title":"张推上巳出郊寻花送至诗轴次韵"}
{"author":"舒邦佐","content":"玉环妖血不飞天，化作芙蕖满眼前。恰有六郎来比似，便哦七字斗清妍。晓妆洗露汉宫女，晚步凌波水府仙。得待密房成玉蛹，送烦纤手剥新莲。","dynasty":"宋代","title":"张推水亭赏莲惠诗次韵"}
{"author":"舒邦佐","content":"穷冬万木脱，风叶无停计。老树露槎牙，四旁谁拥蔽。泛视林莽间，一一献憔悴。昨夜新阳复，根荄抱生意。天将九转丹，一粒回元气。三阳即为泰，原野争明媚。老树亦逢春，绿阴看垂地。","dynasty":"宋代","title":"至后有感"}
{"author":"舒邦佐","content":"插向书窗小小瓶，看来看去眼增明。花瓶莟子能多少，占却人间无限情。","dynasty":"宋代","title":"至日见梅"}
{"author":"舒邦佐","content":"事亡如存死如生，以诚则著著乃形。二字貌出孝子诚，晓然如见亲在庭。有人念母愁思凝，终日如痴呼不醒。自云所见政如此，触物有感皆分明。山形作我沈扇清，风叶舞我莱衫轻。江芦千株白皎皎，尚想鹤发垂星星。入户宛然闻忾息，恍惚欲下来举觥。始知至孝无间断，以圣人所见墙羹。譬如忠信纯熟者，立则参前坐倚衡。然而存著亦非真，能于吾母用吾情。所见皆从所念得，初非刻木外经营。虽然铭镂在中扃，何待扁榜垂丹青。要令目击助心想，不然安得名吾亭。","dynasty":"宋代","title":"著存亭"}
{"author":"舒邦佐","content":"莫莫更莫莫，休休复休休。平生都是错，一病尽堪羞。龟为灵钻壳，膏因明出油。细思根本悴，端的是招忧。","dynasty":"宋代","title":"自叹二首"}
{"author":"舒邦佐","content":"怡颜今得盼庭柯，黄鸟啼边绿荫多。回叹此生肝肺涸，只因雕篆损天和。","dynasty":"宋代","title":"自叹二首"}
{"author":"舒邦佐","content":"卢橘金珠似，杨梅火齐如。燕衔春去后，蝉噪夏阴初。药访三年艾，心凝一束书。老身仍著病，节物最关渠。","dynasty":"宋代","title":"初夏二首其二"}
{"author":"舒邦佐","content":"皇华方北返，植纛指西风。蜀谓今清献，戎言昔富公。民夷两心服，勋业百年同。赠与齐温国，功高报亦隆。","dynasty":"宋代","title":"挽左相京太师四首其一"}
{"author":"舒邦佐","content":"金沙与同架，并蒂更连柯。红白虽相宜，品藻当如何。","dynasty":"宋代","title":"以鲁直露湿何郎试汤饼为韵赋酴醾七首其三"}
{"author":"舒邦佐","content":"昨日落酒杯，引我卧醉乡。对午犹未醒，支颐听煮汤。","dynasty":"宋代","title":"以鲁直露湿何郎试汤饼为韵赋酴醾七首其六"}
{"author":"舒邦佐","content":"爱花莫看花，如饥贪画饼。一笑大江横，此句须参请。","dynasty":"宋代","title":"以鲁直露湿何郎试汤饼为韵赋酴醾七首其七"}
{"author":"舒邦佐","content":"世网角雄雌，官途争是非。人方酣蚁战，吾自送鸿飞。","dynasty":"宋代","title":"谩题"}
{"author":"舒邦佐","content":"欲寿莫誇尧丙子，欲贵莫疑雌甲辰。学取燕山人姓窦，自然五桂一灵椿。","dynasty":"宋代","title":"遗术士"}
{"author":"舒邦佐","content":"白沙翠竹钓鱼矶，家在江南未得归。最恨花光山下路，数声杜宇背人飞。","dynasty":"宋代","title":"花光寺送使者书壁"}
{"author":"舒邦佐","content":"正是江南雪霁天，素娥特地弄婵娟。山川一望皆如剡，只欠渠侬访戴船。","dynasty":"宋代","title":"题三石屏其二"}
{"author":"舒邦佐","content":"月姊携炉出广寒，镕银为水又为山。夜来归去忘收却，陷入浯溪石壁间。","dynasty":"宋代","title":"题三石屏其三"}
{"author":"舒邦佐","content":"正昼东风自展扉，双双燕子望巢飞。杨花却是元无定，吹落南邻不肯归。","dynasty":"宋代","title":"春日即事五首其一"}
{"author":"舒邦佐","content":"架上酴醾万玉浮，当年攀折为迟留。而今老病空相对，花不羞人人自羞。","dynasty":"宋代","title":"春日即事五首其二"}
{"author":"舒邦佐","content":"博山烟断懒重添，屋角无声雀去檐。午梦欲成鸡唤醒，卧看修竹映疏帘。","dynasty":"宋代","title":"午睡"}
{"author":"舒邦佐","content":"风旗猎猎半攲斜，日日相传便到家。几度儿童骑竹马，斜阳影里簇汀沙。","dynasty":"宋代","title":"和许宰寓武邑赓杨丞靖安八咏其四"}
{"author":"舒邦佐","content":"曩时盐令更，官贫如负债。而今旧法复，私贩夺公卖。且莫作是想，亟欲目前快。有钱藏之民，毕竟根本在。","dynasty":"宋代","title":"送简贺州五首其三"}
{"author":"舒邦佐","content":"我作送行诗，劝终铺美意。吾君方急贤，侍从有虚位。两府多故人，东阁欠奇士。如送郑尚书，韵必以来字。","dynasty":"宋代","title":"送简贺州五首其五"}
{"author":"舒邦佐","content":"清江子郭子，作斋以遁名。傍人或不解，谓将抛尘缨。著语竞挽住，轩翥九万程。吾闻遁之象，山止而天行。止如子綦木，行如亚夫兵。养静以须动，渊嘿藏雷声。乃识个中趣，非专隐遁情。虽然遁六爻，四阳理分明。虽有艮在内，二阴要研精。尾厉苟不审，嘉肥何由亨。艮斋谢夫子，江南老先生。君斋虽名遁，三爻自艮萌。南丰一瓣香，好请子细评。再拜若有得，为语年弟兄。","dynasty":"宋代","title":"题同年郭丞遁斋"}
{"author":"舒邦佐","content":"架上酴醿万玉浮，当年攀折为迟留。而今老病空相对，花不羞人人自羞。","dynasty":"宋代","title":"春日即事五首"}
{"author":"舒邦佐","content":"桃杏酣酣著意红，当时只要嫁东风。而今却被东风误，一片西飞一片东。","dynasty":"宋代","title":"春日即事五首"}
{"author":"舒邦佐","content":"鸣鸠乳燕寂无声，蜜熟花蜂亦懒营。睡起卷帘春已晚，竹篱穿笋两三茎。","dynasty":"宋代","title":"春日即事五首"}
{"author":"舒邦佐","content":"谷雨催秧蚕再眠，采桑女伴罢秋千。前村亦少游人到，牛歇浓阴人饷田。","dynasty":"宋代","title":"春日即事五首"}
{"author":"舒邦佐","content":"桑柘枝头一一空，林峦放出画屏风。鹭鸶惊晚归飞急，零乱昏烟一抹中。","dynasty":"宋代","title":"春晚"}
{"author":"舒邦佐","content":"秋入高楼风露凉，疑从月里送清香。五枝高折非难事，问取燕山窦十郎。","dynasty":"宋代","title":"戴氏楼名折桂来觅诗赋二十八字"}
{"author":"舒邦佐","content":"春滞犹为腊，年移已换正。节从忙里过，愁向病边生。小雨止还作，虚窗暗又明。时光与心事，无一可娱情。","dynasty":"宋代","title":"丁巳正月五日"}
{"author":"舒邦佐","content":"四海黄太史，百年陈后山。意深识者少，味永到尤难。夜静参禅悦，天晴窥管斑。心知言未契，犹隔一重关。","dynasty":"宋代","title":"读陈黄诗"}
{"author":"舒邦佐","content":"尽道潮阳因骂佛，谁知忠谏得天知。鱷鱼夜徙衡云散，请看而今玉局碑。","dynasty":"宋代","title":"读东坡韩文公庙碑"}
{"author":"舒邦佐","content":"子猷清雅如此君，菊花冷淡如渊明。古人嗜物非著物，风味相似因适情。不见铁心宋广平，仍肯一赋写梅兄。爱渠风雪不改清，似我不肯郎张卿。","dynasty":"宋代","title":"读广平梅花赋"}
{"author":"舒邦佐","content":"锦绷儿啼妃子笑，鸡头肉念禄山来。三郎若肯怜汤饼，岂被香囊作祸胎。","dynasty":"宋代","title":"读开元遗事"}
{"author":"舒邦佐","content":"退之二十八，三上宰相书。晚折王廷凑，骂佛戒鱷鱼。少时及壮时，君试观何如。士养要如此，合抱凌太虚。","dynasty":"宋代","title":"读退之传"}
{"author":"舒邦佐","content":"不见牛郎不秉钧，一时虽拙有清芬。附棋待诏皆因巧，何用翻成乞巧文。","dynasty":"宋代","title":"读子厚乞巧文"}
{"author":"舒邦佐","content":"雪花点破潘郎鬓，始得荷衣上钓蓑。蚕经一眠再眠后，船历顺风逆风多。云烟过眼竟何有，星斗在天终不磨。著鞭古人乃吾事，长檠莫换短檠歌。","dynasty":"宋代","title":"仿古"}
{"author":"舒邦佐","content":"索索叶多雨，梦惊窗月明。一念堕世网，百虑战心兵。天上麒麟阁，沙边鸥鹭盟。展转复展转，孤鸿三两声。","dynasty":"宋代","title":"伏枕"}
{"author":"舒邦佐","content":"两鬓点秋霜，黑白交相互。倒指数行年，如日斜岁暮。始汙千佛经，颇叹儒冠误。夜声喧爆竹，晓炬惊鸦树。又是一年新，三百六十度。","dynasty":"宋代","title":"和洪龟父岁暮韵"}
{"author":"舒邦佐","content":"身清不受人间辱，只倩溪翁捣冰轂。素涛照眼绝针痕，暖玉遮头无脸粟。参寥已似絮沾泥，天女虽来暖非肉。华鲸吼吼不成眠，蝴蝶蘧蘧犹未足。","dynasty":"宋代","title":"和懒窝严上人纸被诗"}
{"author":"舒邦佐","content":"烂醉春风玉不颓，自封喜信入湘来。同乡多少同年士，两傍何如两夺魁。琼苑宴开应共醉，西湖赏罢更同回。早归多谢文翁力，莫待平安家信催。","dynasty":"宋代","title":"和林帅喜汤王二魁将还"}
{"author":"舒邦佐","content":"官事何时了，偷忙得饷閒。清风寒食里，飞絮落花间。灵运池生草，渊明鞠见山。诗来令细读，玉佩响珊珊。","dynasty":"宋代","title":"和王令尹游园之作"}
{"author":"舒邦佐","content":"连珠叠璧照窗间，得句须知出等閒。有似弟兄花萼集，更如大小淮南山。言诗自愧知来赐，闻十如何敢望颜。一夜不眠追险韵，起来疏发有诗斑。","dynasty":"宋代","title":"和许宰于尉间字韵诗后一首送其子赴太学"}
{"author":"舒邦佐","content":"籋云追电笑谈间，争看骅骝出帝闲。暂借短檠赊眼力，莫因远别梦眉山。诗闻庭下频趋鲤，易在床头久铸颜。趁取双亲皆未老，绿衣归换彩衣斑。","dynasty":"宋代","title":"和许宰于尉间字韵诗后一首送其子赴太学"}
{"author":"舒邦佐","content":"市人常是醉昏昏，买尽青铜酒已浑。健倒投床都不同，日高犹未启重门。","dynasty":"宋代","title":"和许宰寓武邑赓杨丞靖安八咏"}
{"author":"舒邦佐","content":"君似春风自袭人，无情鸥鸟亦相亲。莫惊仕路风波恶，便忆家园自在身。","dynasty":"宋代","title":"和许宰寓武邑赓杨丞靖安八咏"}
{"author":"舒邦佐","content":"我有渊明日涉园，桃蹊柳径渐清繁。却嫌市井喧嚣近，悔不诛茆住远村。","dynasty":"宋代","title":"和许宰寓武邑赓杨丞靖安八咏"}
{"author":"舒邦佐","content":"风旗猎猎半欹斜，日日相传便到家。几度儿童骑竹马，斜阳影里簇汀沙。","dynasty":"宋代","title":"和许宰寓武邑赓杨丞靖安八咏"}
{"author":"舒邦佐","content":"帅幕潭潭庇万间，已知流水与高山。定应不负刀头约，合浦明珠早早还。","dynasty":"宋代","title":"和许宰寓武邑赓杨丞靖安八咏"}
{"author":"舒邦佐","content":"好语飞来散绮霞，清新俊逸属诗家。著人似醉菖蒲酒，有味如尝橄榄茶。","dynasty":"宋代","title":"和许宰寓武邑赓杨丞靖安八咏"}
{"author":"舒邦佐","content":"家书写罢报平安，酒坐围红且醉观。别后双溪春色散，应无卖镜去寻官。","dynasty":"宋代","title":"和许宰寓武邑赓杨丞靖安八咏"}
{"author":"舒邦佐","content":"里巷缲车日日忙，今年又喜熟蚕桑。公家无欠私家乐，细葛含风翦更长。","dynasty":"宋代","title":"和许宰寓武邑赓杨丞靖安八咏"}
{"author":"舒邦佐","content":"倒床鼻息欲鸣雷，须仗灵芽一唤回。此味直教真性在，切防勾贼用盐梅。","dynasty":"宋代","title":"和于湖集茶韵三首"}
{"author":"舒邦佐","content":"金沙泉下喊春雷，贡茗先随造化回。欲望头纲分八饼，恨无笔力继欧梅。","dynasty":"宋代","title":"和于湖集茶韵三首"}
{"author":"舒邦佐","content":"气味相投陈与雷，有时煎点两三回。午窗睡著呼汤急，止渴还应似望梅。","dynasty":"宋代","title":"和于湖集茶韵三首"}
{"author":"舒邦佐","content":"白沙翠竹钓鱼矶，家住江南未得归。最恨花光山下路，数声杜宇背人飞。","dynasty":"宋代","title":"花光寺送使者书壁"}
{"author":"舒邦佐","content":"遥怜儿女数还期，自秣归骖趁晓鸡。乾鹊有灵烦送喜，马蹄今日踏江西。","dynasty":"宋代","title":"回进贤道中"}
{"author":"舒邦佐","content":"快时一箭走飞篷，缓也委蛇碧玉中。迟速无心安乐法，从今不怕打头风。","dynasty":"宋代","title":"回庙山放船"}
{"author":"舒邦佐","content":"秀野吾曾到，名新景亦嘉。雨移新到竹，晴接旧来花。矗矗山围立，团团树绕家。病中心漫往，无计聚抟沙。","dynasty":"宋代","title":"纪秀野之景"}
{"author":"舒邦佐","content":"萱草榴花照眼明，水团角黍满盘清。文殊问疾移秋晚，空想敲门剥啄声。","dynasty":"宋代","title":"寄端夫三首"}
{"author":"舒邦佐","content":"迟子来时细讲论，未须著语策奇勋。庖丁妙在牛先解，水上风行自有文。","dynasty":"宋代","title":"寄端夫三首"}
{"author":"舒邦佐","content":"求田未用太匆忙，且况毛锥觅太仓。择地读书终不恶，莫教辜负北窗凉。","dynasty":"宋代","title":"寄端夫三首"}
{"author":"舒邦佐","content":"十月天犹暖，浑如二月晴。雷声兼雨势，春令已冬行。稻穟多生耳，田家有叹声。官仓须玉粒，早为挂铜钲。","dynasty":"宋代","title":"久雨望晴十月六日夜雷雨大作"}
{"author":"舒邦佐","content":"隔帘见竹早清幽，卷起疏帘满眼秋。一搭夕阳收不得，被人都送上帘钩。","dynasty":"宋代","title":"捲帘"}
{"author":"舒邦佐","content":"万绿枝头一叶黄，秋风恰则到林塘。晚云更作潇潇雨，拾得人间一夜凉。","dynasty":"宋代","title":"立秋后十日"}
{"author":"舒邦佐","content":"炎官司印未十日，暑气駸駸著病翁。卷地吹来忽惊散，今朝还遇楝花风。","dynasty":"宋代","title":"立夏后熟甚既而楝花风作极寒"}
{"author":"舒邦佐","content":"万绿枝头几点春，逢人偏喜上乌云。出来只为当时暑，故剪红绡皱作裾。","dynasty":"宋代","title":"榴花"}
{"author":"舒邦佐","content":"世网角雄雄，官途争是非。人方酣蚁战，吾自送鸿飞。","dynasty":"宋代","title":"谩题"}
{"author":"舒邦佐","content":"千林气脉未全归，一点清香已著枝。每爱月窗横瘦影，敢将水墨污冰姿。淡妆出屋新相见，索笑巡檐旧有诗。不见化工先著力，雪中风韵最相宜。","dynasty":"宋代","title":"梅花"}
{"author":"舒邦佐","content":"梦觉还寻梦，胚胎一想中。失身邯郸枕，得意大槐宫。周在蝶何在，蕉空鹿亦空。自怜心未静，起坐究幡风。","dynasty":"宋代","title":"梦觉"}
{"author":"舒邦佐","content":"步屧寻僧到日西，乱山深处见新碑。却惊天上披风手，亦卷波澜入小诗。","dynasty":"宋代","title":"慕容簿送题宝峰石刻并中秋词以诗谢之"}
{"author":"舒邦佐","content":"月入中秋色满林，摹将好景寄清音。自从句夺天工巧，景物无聊直至今。","dynasty":"宋代","title":"慕容簿送题宝峰石刻并中秋词以诗谢之"}
{"author":"舒邦佐","content":"酒尽瓶乾一再添，朔风吹叶响阶前。起来水墨图中望，正是江南欲雪工。","dynasty":"宋代","title":"偶书"}
{"author":"舒邦佐","content":"病眼因君得再明，依前风骨照人清。凭谁说与司花女，伴我长开过一生。","dynasty":"宋代","title":"瓶梅"}
{"author":"舒邦佐","content":"日轮停午汗珠融，帘箔都无半点风。唤起睡龙行一雨，病身移入水晶宫。","dynasty":"宋代","title":"秋暑极炽而雨作凉气翛然"}
{"author":"舒邦佐","content":"前日堆银冻未消，今朝满地踏琼瑶。一杯蘸甲寒威退，只要行人著酒浇。","dynasty":"宋代","title":"三衢阻雪至永丰道中又雪"}
{"author":"舒邦佐","content":"三径向来孤竹弟，一枝今日伴梅兄。岁寒图上曾相识，一笑相看自有情。","dynasty":"宋代","title":"书堂前植竹今日移梅於其间"}
{"author":"舒邦佐","content":"睡起挼挲两眼眵，卷帘惟见水平池。小窗幽寂无人到，自拨炉薰试一旗。","dynasty":"宋代","title":"睡起"}
{"author":"舒邦佐","content":"双双燕语落檐牙，惊破春屏梦到家。睡起拈书无意绪，开窗隐几看桃花。","dynasty":"宋代","title":"睡起二首"}
{"author":"舒邦佐","content":"蝶梦惊回思尚迷，起煎蟹眼试新旗。桃花贴地杨花起，正是江南二月时。","dynasty":"宋代","title":"睡起二首"}
{"author":"舒邦佐","content":"我昔场屋计，夜傍读书萤。开卷啖公文，如味五侯鲭。今年触热来，著脚湘山青。暗中摸索著，紫髯照天庭。风前笑语香，陡豁病眼醒。一日驾征车，问讯短长亭。买酒酌别君，我歌君试听。命薄成雌甲，字慙识一丁。文场与宦海，从公与乞灵。飘然舍我去，却作参商星。我歌虽不满，民谣如轰霆。谓公三年留，阴德满幽囹。束缚老奸手，两造必细聆。民自以不冤，刑期于无刑。是宜荐鹗书，风吹上青冥。更铺锦上花，姓名记御屏。不挥玉堂翰，必勒燕然铭。文章特一技，九鼎重朝廷。人生几緉屐，早画凌烟形。衡阳有来雁，一字访风萍。","dynasty":"宋代","title":"送陈纠"}
{"author":"舒邦佐","content":"客饯旗亭酒半酣，抟风九万送鹏南。薄劳汗马功收一，肯怨长途玉献三。去年梅花催驿骑，看看柳色斗恩蓝。长篇好上刘蕡策，莫作书生无用谈。","dynasty":"宋代","title":"送冯勉仲赴省"}
{"author":"舒邦佐","content":"道传伊洛政龚黄，肯为人间富贵忙。爱满棠阴踰五岭，种成荔子又三湘。贪贤急召恩虽渥，因病求閒策木长。闻说晦翁天下士，更将出处细商量。","dynasty":"宋代","title":"送湖南潘帅赴召"}
{"author":"舒邦佐","content":"人生五马贵，画戟拥朱轮。朱轮亦细事，舒卷方在身。官至二千石，此手要活人。请将胸中书，散作五岭春。","dynasty":"宋代","title":"送简贺州五首"}
{"author":"舒邦佐","content":"朔风撼木落，莫惊客店霜。桂林雪片深，成都碧鸡坊。西南幕中去，尚趣万里装。今乘刺史车，何嫌驿路长。","dynasty":"宋代","title":"送简贺州五首"}
{"author":"舒邦佐","content":"曩时盐令更，官贫如负债。而今旧法复，私贩夺公卖。且莫作是想，亟欲目前快。有钱藏之民，毕竟根本在。","dynasty":"宋代","title":"送简贺州五首"}
{"author":"舒邦佐","content":"摩挲风月堂，应记中庸公。墙头荔子熟，勿翦比国风。此翁出岭来，两颊丹砂红。但云身力健，不言槟榔功。","dynasty":"宋代","title":"送简贺州五首"}
{"author":"舒邦佐","content":"我作送行诗，勤终铺美意。吾君方急贤，侍从有虚位。两府多故人，东阁欠奇士。如送郑尚书，韵必以来字。","dynasty":"宋代","title":"送简贺州五首"}
{"author":"舒邦佐","content":"万里云衢著脚初，临行尚肯过吾庐。风云得助子方快，冰玉相依我不如。驿路响铃看报捷，殿门放钥待传胪。逾科又见龙飞榜，此度传衣应不虚。","dynasty":"宋代","title":"送履正赴省"}
{"author":"舒邦佐","content":"阊阖排云叫玉旒，延龄不相白麻收。圜桥留住不肯住，古来只说阳道州。千载风流正相似，难处郊禋能有几。不顾诸郎尚白丁，扁舟夜发浮湘水。富贵酖人如蜜甜，小儿嗜蜜几曾嫌。全家先遯无人觉，惟有诚斋句里拈。回雁峰前再秋色，哀矜折狱多阴德。弹压湖山处处春，楚波不动平如席。不论朱墨细如麻，夜判千张烛有花。老吏相看惊吐舌，如箭中的无少差。世上纷纷几桃李，过却韶华尽纷委。老松阅世傲风霜，万牛挽入明光里。蓬莱弱水多逆船，人生一到已称仙。重来况是文章伯，岂但旧物王青毡。一佛出世从此度，紫薇花下皆平步。更看健笔缴词头，恰似当时在言路。六一老仙赞万微，益公首转造化机。庐陵自有三台种，他日声名翦样齐。三十年前韩一识，三十年后供吏役。朝天好施一丸丹，教我春风生羽翼。","dynasty":"宋代","title":"送孙宪就任除秘监赴召"}
{"author":"舒邦佐","content":"宾鸿度月叫秋寒，天怕炎方雨露乾。绣衣使者持玉节，先送春风入蛋蛮。岭南日日望行色，湖南百姓争卧辙。两路行人界上争，去思来暮歌讴接。广盐变法是谁谋，直至而今病未瘳。岭上逢人须细问，远方根本是深忧。广吏从来恃天远，北归南载无空返。埋轮家世本澄清，无使老蚕自营茧。莫嫌岭路去逡巡，桂林见说最宜人。笋样山峰罗样水，锦囊收得越精神。直声曾动天颜喜，更有元右作知己。谏坡言路著此翁，所谓如尊乃勇尔。大苏文章继老苏，魏徵勋业付魏謩。传家况有黄金印，行入衣冠盛事图。门下书生知此意，恋恋不为儿女计。黄花时节送君行，梅花时节迎归骑。","dynasty":"宋代","title":"送张仓移漕广西"}
{"author":"舒邦佐","content":"云冻长空昼亦昏，谁欤剥啄扣柴门。故人言向潇湘去，此别应须岁月论。衡岳五峰瞻胜概，耒江千载吊诗魂。旧游倘有人相问，为说扶犁教子孙。","dynasty":"宋代","title":"送致远赴耒阳酒官"}
{"author":"舒邦佐","content":"恨题玄都观，欢入武陵谿。花面无今古，人心自笑啼。","dynasty":"宋代","title":"桃花"}
{"author":"舒邦佐","content":"烟雾冥濛雨意垂，远山隐隐抹修眉。急摧行李投前店，似我当年在道时。","dynasty":"宋代","title":"题三石屏"}
{"author":"舒邦佐","content":"清江子郭子，作斋以遯名。傍人或不解，谓将抛尘缨。著语竞挽住，轩翥九万程。吾闻遯之象，山止而天行。止如子綦木，行如亚夫兵。养静以须动，渊嘿藏雷声。乃识个中趣，非专隐遯情。虽然遯六爻，四阳理分明。虽有艮在内，二阴要研精。尾厉苟不审，嘉肥何由亨。艮斋谢夫子，江南老先生。君斋虽名遯，三爻自艮萌。南丰一瓣香，好请子细评。再拜若有得，为语年弟兄。","dynasty":"宋代","title":"题同年郭丞遯斋"}
{"author":"舒邦佐","content":"云冻长空铺水墨，风鸣破屋响琅玕。忆梅探梅春已露，欲雪不雪天正寒。呵笔岂能诗句好，拥炉偏怕酒瓶乾。太平宰相非吾望，煨芋何须问懒残。","dynasty":"宋代","title":"天寒偶成"}
{"author":"舒邦佐","content":"金鎞刮膜妙通灵，从此昏花不再生。闻道向来昏醉眼，而今黑白尽分明。","dynasty":"宋代","title":"挽黄助教四首"}
{"author":"舒邦佐","content":"有客携来幼妇碑，细看一字是褒辞。触蛮索战吾无此，方信黄家万顷陂。","dynasty":"宋代","title":"挽黄助教四首"}
{"author":"舒邦佐","content":"杨枝一放任西东，已把浮生比梦中。今日算来真是梦，翩翩丹旐引春风。","dynasty":"宋代","title":"挽黄助教四首"}
{"author":"舒邦佐","content":"春归平日馆池中，想是园花三四红。还有旧时王谢燕，喃喃来吊主人翁。","dynasty":"宋代","title":"挽黄助教四首"}
{"author":"舒邦佐","content":"自踏功名地，斯心每淡如。东南虽数任，来往只单车。上相逢知己，清时草辟书。才宽天命窄，轓左换灵舆。","dynasty":"宋代","title":"挽余倅二首"}
{"author":"舒邦佐","content":"仕接湖南北，逢人问起居。蚤曾师砚席，非但托乡闾。梦里诗春草，毫端赋子虚。诸郎图不朽，当共葺遗书。","dynasty":"宋代","title":"挽余倅二首"}
{"author":"舒邦佐","content":"皇华方北返，植纛指西风。蜀谓今清献，戎言昔富公。民夷两心服，勋业百年同。赠与齐温国，功高报亦隆。","dynasty":"宋代","title":"挽左相京太师四首"}
{"author":"陈季卿","content":"月斜寒露白，此夕去留心。酒至添愁饮，诗成和泪吟。离歌凄凤管，别鹤怨瑶琴。明夜相思处，秋风吹半衾。","dynasty":"唐代","title":"别妻"}
{"author":"陈季卿","content":"谋身非不早，其奈命来迟。旧友皆霄汉，此身犹路岐。北风微雪后，晚景有云时。惆怅清江上，区区趁试期。","dynasty":"唐代","title":"别兄弟"}
{"author":"陈季卿","content":"霜钟鸣时夕风急，乱鸦又望寒林集。此时辍棹悲且吟，独向莲华一峰立。","dynasty":"唐代","title":"题禅窟兰若"}
{"author":"陈季卿","content":"度关悲失志，万绪乱心机。下坂马无力，扫门尘满衣。计谋多不就，心口自相违。已作羞归计，还胜羞不归。","dynasty":"唐代","title":"题潼关普通院门"}
{"author":"陈季卿","content":"立向江亭满目愁，十年前事信悠悠。田园已逐浮云散，乡里半随逝水流。川上莫逢诸钓叟，浦边难得旧沙鸥。不缘齿发未迟暮，吟对远山堪白头。","dynasty":"唐代","title":"江亭晚望题书斋"}
{"author":"王粲","content":"西京乱无象，豺虎方遘患。复弃中国去，委身适荆蛮。亲戚对我悲，朋友相追攀。出门无所见，白骨蔽平原。路有饥妇人，抱子弃草间。顾闻号泣声，挥涕独不还。“未知身死处，何能两相完？”驱马弃之去，不忍听此言。南登霸陵岸，回首望长安，悟彼下泉人，喟然伤心肝。","dynasty":"魏晋","tags":"古诗三百首，叙事，抒情","title":"七哀诗三首·其一"}
{"author":"王粲","content":"　　登兹楼以四望兮，聊暇日以销忧。览斯宇之所处兮，实显敞而寡仇。挟清漳之通浦兮，倚曲沮之长洲。背坟衍之广陆兮，临皋隰之沃流。北弥陶牧，西接昭邱。华实蔽野，黍稷盈畴。虽信美而非吾土兮，曾何足以少留！　　遭纷浊而迁逝兮，漫逾纪以迄今。情眷眷而怀归兮，孰忧思之可任？凭轩槛以遥望兮，向北风而开襟。平原远而极目兮，蔽荆山之高岑。路逶迤而修迥兮，川既漾而济深。悲旧乡之壅隔兮，涕横坠而弗禁。昔尼父之在陈兮，有归欤之叹音。钟仪幽而楚奏兮，庄舄显而越吟。人情同于怀土兮，岂穷达而异心！　　惟日月之逾迈兮，俟河清其未极。冀王道之一平兮，假高衢而骋力。惧匏瓜之徒悬兮，畏井渫之莫食。步栖迟以徙倚兮，白日忽其将匿。风萧瑟而并兴兮，天惨惨而无色。兽狂顾以求群兮，鸟相鸣而举翼，原野阒其无人兮，征夫行而未息。心凄怆以感发兮，意忉怛而惨恻。循阶除而下降兮，气交愤于胸臆。夜参半而不寐兮，怅盘桓以反侧。","dynasty":"两汉","tags":"辞赋精选，怀才不遇，思乡，抱负","title":"登楼赋"}
{"author":"王粲","content":"边城使心悲，昔吾亲更之。冰雪截肌肤，风飘无止期。百里不见人，草木谁当迟。登城望亭燧，翩翩飞戍旗。行者不顾反，出门与家辞。子弟多俘虏，哭泣无已时。天下尽乐土，何为久留兹。蓼虫不知辛，去来勿与谘。","dynasty":"魏晋","tags":"战争，愁苦，哀思","title":"七哀诗三首·其三"}
{"author":"王粲","content":"荆蛮非我乡，何为久滞淫。方舟泝大江，日暮愁我心。山冈有余映，岩阿增重阴。狐狸驰赴穴，飞鸟翔故林。流波激清响，猴猿临岸吟。迅风拂裳袂，白露沾衣襟。独夜不能寐，摄衣起抚琴。丝桐感人情，为我发悲音。羁旅无终极，忧思壮难任。","dynasty":"魏晋","tags":"抒情，思乡，愤懑","title":"七哀诗三首·其二"}
{"author":"王粲","content":"凉风厉秋节。司典告详刑。我君顺时发。桓桓东南征。泛舟盖长川。陈卒被隰埛。征夫怀亲戚。谁能无恋情。拊衿倚舟樯。眷眷思邺城。哀彼东山人。喟然感鹤鸣。日月不安处。人谁获恒宁。昔人从公旦。一徂辄三龄。今我神武师。暂往必速平。弃余亲睦恩。输力竭忠贞。惧无一夫用。报我素餐诚。夙夜自恲性。思逝若抽萦。将秉先登羽。岂敢听金声。","dynasty":"魏晋","title":"从军诗"}
{"author":"王粲","content":"从军征遐路。讨彼东南夷。方舟顺广川。薄暮未安坻。白日半西山。桑梓有余晖。蟋蟀夹岸鸣。孤鸟翩翩飞。征夫心多怀。凄凄令吾悲。下船登高防。草露沾我衣。回身赴床寝。此愁当告谁。身服干戈事。岂得念所私。即戎有授命。兹理不可违。","dynasty":"魏晋","title":"从军诗"}
{"author":"王粲","content":"朝发邺都桥。暮济白马津。逍遥河堤上。左右望我军。连舫踰万艘。带甲千万人。率彼东南路。将定一举勋。筹策运帷幄。一由我圣君。恨我无时谋。譬诸具官臣。鞠躬中坚内。微画无所陈。许历为完士。一言犹败秦。我有素餐责。诚愧伐檀人。虽无铅刀用。庶几奋薄身。","dynasty":"魏晋","title":"从军诗"}
{"author":"王粲","content":"悠悠涉荒路。靡靡我心愁。四望无烟火。但见林与丘。城郭生榛棘。蹊径无所由。雚蒲竟广泽。葭苇夹长流。日夕凉风发。翩翩漂吾舟。寒蝉在树鸣。鹳鹄摩天游。客子多悲伤。泪下不可收。朝入谯郡界。旷然消人忧。鸡鸣达四境。黍稷盈原畴。馆宅充鄽里。士女满庄馗。自非贤圣国。谁能享斯休。诗人美乐土。虽客犹愿留。","dynasty":"魏晋","title":"从军诗"}
{"author":"王粲","content":"被羽在先登。甘心除国疾。","dynasty":"魏晋","title":"从军诗"}
{"author":"王粲","content":"楼船凌洪波。寻戈刺羣虏。","dynasty":"魏晋","title":"从军诗"}
{"author":"王粲","content":"从军有苦乐。但问所从谁。所从神且武。焉得久劳师。相公征关右。赫怒震天威。一举灭獯虏。再举服羌夷。西收边地贼。忽若俯拾遗。陈赏越丘山。酒肉踰川坻。军中多饫饶。人马皆溢肥。徒行兼乘还。空出有余资。拓地三千里。往返速若飞。歌舞入邺城。所愿获无违。昼日处大朝。日暮薄言归。外参时明政。内不废家私。禽兽惮为牺。良苗实已挥。窃慕负鼎翁。愿厉朽钝姿。不能效沮溺。相随把锄犂。熟览夫子诗。信知所言非。","dynasty":"魏晋","title":"从军诗"}
{"author":"王粲","content":"翼翼飞鸾。载飞载东。我友云徂。言戾旧邦。舫舟翩翩。以泝大江。蔚矣荒涂。时行靡通。慨我怀慕。君子所同。悠悠世路。乱离多阻。济岱江衡。邈焉异处。风流云散。一别如雨。人生实难。愿其弗与。瞻望遐路。允企伊伫。烈烈冬日。肃肃凄风。潜鳞在渊。归雁载轩。茍非鸿鵰。孰能飞飜。虽则追慕。予思罔宣。瞻望东路。惨怆增叹。率彼江流。爰逝靡期。君子信誓。不迁于时。及子同寮。生死固之。何以赠行。言赋新诗。中心孔悼。涕泪涟洏。嗟尔君子。如何勿思。","dynasty":"魏晋","title":"赠蔡子笃诗"}
{"author":"王粲","content":"温温恭人。禀道之极。","dynasty":"魏晋","title":"赠文叔良"}
{"author":"王粲","content":"天降丧乱。靡国不夷。我暨我友。自彼京师。宗守荡失。越用遁违。迁于荆楚。在漳之湄。在漳之湄。亦克晏处。和通箎埙。比德车辅。既度礼义。卒获笑语。庶兹永日。无諐厥绪。虽曰无諐。时不我已。同心离事。乃有逝止。横此大江。淹彼南汜。我思弗及。载坐载起。惟彼南汜。君子居之。悠悠我心。薄言慕之。人亦有言。靡日不思。矧伊嬿婉。胡不凄而。晨风夕逝。托与之期。瞻仰王室。慨其永慨。良人在外。谁佐天官。四国方阻。俾尔归藩。作式下国。无曰蛮裔。不虔汝德。慎尔所主。率由嘉则。龙虽勿用。志亦靡忒。悠悠澹澧。郁彼唐林。虽则同域。邈尔迥深。白驹远志。古人所箴。允矣君子。不遐厥心。既往既来。无密尔音。","dynasty":"魏晋","title":"赠士孙文始"}
{"author":"王粲","content":"翩翩者鸿。率彼江滨。君子于征。爰聘西邻。临此洪渚。伊思梁岷。尔行孔邈。如何忽勤。君子敬始。慎尔所主。谋言必贤。错说申辅。延陵有作。侨肸是与。先民遗迹。来世之矩。既慎尔主。亦迪知几。探情以华。覩着知微。视明听聪。靡事不惟。董褐荷名。胡宁不师。众不可盖。无尚我言。梧宫致辩。齐楚构患。成功有要。在众思欢。人之多忌。掩之实难。瞻彼黑水。滔滔其流。江汉有卷。允来厥休。二邦若否。职汝之由。缅彼行人。鲜克弗留。尚哉君子。异于他仇。人谁不勤。无厚我忧。惟诗作赠。敢咏在舟。","dynasty":"魏晋","title":"赠文叔良"}
{"author":"王粲","content":"我君饯之。其乐泄泄。","dynasty":"魏晋","title":"赠杨德祖"}
{"author":"王粲","content":"穆穆显妣。德音徽止。思齐先姑。志侔姜姒。躬此劳瘁。鞠予小子。小子之生。遭世罔宁。烈考勤时。从之于征。奄遘不造。殷忧是婴。咨于靡及。退守祧祊。五服荒离。四国分争。祸难斯逼。救死于颈。嗟我怀归。弗克弗逞。圣善独劳。莫慰其情。春秋代逝。于兹九龄。缅彼行路。焉托予诚。予诚既否。委之于天。庶我显妣。克保遐年。亹亹惟惧。心乎如悬。如何不吊。早世徂颠。于存弗养。于后弗临。遗衍在体。惨痛切心。形影尸立。魂爽飞沉。在昔蓼莪。哀有余音。我之此譬。忧其独深。胡宁视息。以济于今。岩岩丛险。则不可摧。仰瞻归云。俯聆飘回。飞焉靡翼。超焉靡阶。思若流波。情似坻颓。诗之作矣。情以告哀。","dynasty":"魏晋","title":"为潘文则作思亲诗"}
{"author":"王粲","content":"昊天降丰泽。百卉挺葳蕤。凉风撤蒸暑。清云却炎晖。高会君子堂。并坐荫华榱。嘉肴充圆方。旨酒盈金罍。管弦发徽音。曲度清且悲。合坐同所乐。但愬杯行迟。常闻诗人语。不醉且无归。今日不极欢。含情欲待谁。见眷良不翅。守分岂能违。古人有遗言。君子福所绥。愿我贤主人。与天享巍巍。克符周公业。奕世不可追。","dynasty":"魏晋","title":"公燕诗"}
{"author":"王粲","content":"自古无殉死。达人所共知。秦穆杀三良。惜哉空尔为。结发事明君。受恩良不訾。临没要之死。焉得不相随。妻子当门泣。兄弟哭路垂。临穴呼苍天。涕下如绠縻。人生各有志。终不为此移。同知埋身剧。心亦有所施。生为百夫雄。死为壮士规。黄鸟作悲诗。至今声不亏。","dynasty":"魏晋","title":"咏史诗"}
{"author":"王粲","content":"日暮游西园。冀写忧思情。曲池扬素波。列树敷丹荣。上有特栖鸟。怀春向我鸣。褰袵欲从之。路险不得征。徘徊不能去。伫立望尔形。风飚扬尘起。白日忽已冥。回身入空房。托梦通精诚。人欲天不违。何惧不合幷。","dynasty":"魏晋","title":"杂诗"}
{"author":"王粲","content":"吉日简清时。从君出西园。方軐策良马。并驰厉中原。北临清漳水。西看柏杨山。回翔游广囿。逍遥波渚间。","dynasty":"魏晋","title":"诗"}
{"author":"王粲","content":"列车息众驾。相伴绿水湄。幽兰吐芳烈。芙蓉发红晖。百鸟何缤翻。振翼羣相追。投网引潜鲤。强弩下高飞。白日已西迈。欢乐忽忘归。","dynasty":"魏晋","title":"诗"}
{"author":"王粲","content":"联翻飞鸾鸟。独游无所因。毛羽照野草。哀鸣入青云。我尚假羽翼。飞覩尔形身。愿及春阳会。交颈遘殷勤。","dynasty":"魏晋","title":"诗"}
{"author":"王粲","content":"鸷鸟化为鸠。远窜江汉边。遭遇风云会。托身鸾凤间。天姿既否戾。受性又不闲。邂逅见逼迫。俛仰不得言。","dynasty":"魏晋","title":"诗"}
{"author":"王粲","content":"荆轲为燕使。送者盈水滨。缟素易水上。涕泣不可挥。","dynasty":"魏晋","title":"诗"}
{"author":"王粲","content":"探怀授所欢。愿醉不顾身。","dynasty":"魏晋","title":"诗"}
{"author":"王粲","content":"哀笑动梁尘。急觞荡幽默。","dynasty":"魏晋","title":"诗"}
{"author":"王粲","content":"神武用师士素厉，仁恩广覆，猛节横逝。自古立功，莫我弘大。桓桓征四国，爰及海裔。汉国保长庆，垂祚延万世。","dynasty":"魏晋","title":"行辞新福歌"}
{"author":"王粲","content":"汉初建国家，匡九州。蛮荆震服，五刃三革休。安不忘备武乐修。宴我宾师，敬用御天，永乐无忧。子孙受百福，常与松乔游。烝庶德，莫不咸欢柔。","dynasty":"魏晋","title":"矛俞新福歌"}
{"author":"王粲","content":"武力既定，庶士咸绥。乐陈我广庭，式宴宾与师。昭文德，宣武威，平九有，抚民黎。荷天宠，延寿尸，千载莫我违。","dynasty":"魏晋","title":"安台新福歌"}
{"author":"王粲","content":"材官选士，剑弩错陈。应桴蹈节，俯仰若神。绥我武烈，笃我淳仁。自东自西，莫不来宾。","dynasty":"魏晋","title":"弩俞新福歌"}
{"author":"王粲","content":"兹杖灵木，以介眉寿。奇干贞正，不待矫輮。据贞斯直，植之爰茂。","dynasty":"两汉","title":"灵寿杖颂"}
{"author":"王粲","content":"从军有苦乐，但问所从谁。所从神且武，焉得久劳师。相公征关右，赫怒震天威。一举灭獯虏，再举服羌夷。西收边地贼，忽若俯拾遗。陈赏越丘山，酒肉逾川坻。军中多饫饶，人马皆溢肥。徒行兼乘还，空出有馀资。拓地三千里，往返速若飞。歌舞入邺城，所愿获无违。昼日处大朝，日暮薄言归。外参时明政，内不废家私。禽兽惮为牺，良苗实已挥。窃慕负鼎翁，愿厉朽钝姿。不能效沮溺，相随把锄犁。熟览夫子诗，信知所言非。","dynasty":"魏晋","title":"从军诗五首其一"}
{"author":"王粲","content":"凉风厉秋节，司典告详刑。我君顺时发，桓桓东南征。泛舟盖长川，陈卒被隰坰。征夫怀亲戚，谁能无恋情。拊衿倚舟樯，眷眷思邺城。哀彼东山人，喟然感鹳鸣。日月不安处，人谁获恒宁。昔人从公旦，一徂辄三龄。今我神武师，暂往必速平。弃余亲睦恩，输力竭忠贞。惧无一夫用，报我素餐诚。夙夜自恲性，思逝若抽萦。将秉先登羽，岂敢听金声。","dynasty":"魏晋","title":"从军诗五首其二"}
{"author":"王粲","content":"从军征遐路，讨彼东南夷。方舟顺广川，薄暮未安坻。白日半西山，桑梓有馀晖。蟋蟀夹岸鸣，孤鸟翩翩飞。征夫心多怀，凄凄令吾悲。下船登高防，草露沾我衣。回身赴床寝，此愁当告谁。身服干戈事，岂得念所私。即戎有授命，兹理不可违。","dynasty":"魏晋","title":"从军诗五首其三"}
{"author":"王粲","content":"朝发邺都桥，暮济白马津。逍遥河堤上，左右望我军。连舫逾万艘，带甲千万人。率彼东南路，将定一举勋。筹策运帷幄，一由我圣君。恨我无时谋，譬诸具官臣。鞠躬中坚内，微画无所陈。许历为完士，一言犹败秦。我有素餐责，诚愧伐檀人。虽无铅刀用，庶几奋薄身。","dynasty":"魏晋","title":"从军诗五首其四"}
{"author":"王粲","content":"悠悠涉荒路，靡靡我心愁。四望无烟火，但见林与丘。城郭生榛棘，蹊径无所由。雚蒲竟广泽，葭苇夹长流。日夕凉风发，翩翩漂吾舟。寒蝉在树鸣，鹳鹄摩天游。客子多悲伤，泪下不可收。朝入谯郡界，旷然消人忧。鸡鸣达四境，黍稷盈原畴。馆宅充廛里，士女满庄馗。自非贤圣国，谁能享斯休。诗人美乐土，虽客犹愿留。","dynasty":"魏晋","title":"从军诗五首其五"}
{"author":"王粲","content":"思皇烈祖。时迈其德。肇启洪源。贻燕我则。我休厥成。聿先厥道。丕显丕钦。允时祖考。绥庶邦。和四字。九功备。彝乐序。建崇牙。设璧羽。六佾奏。八音举。昭大孝。衎妣祖。念武功。收纯祜。于穆清庙。翼翼休徵。祁祁髦士。厥德允升。怀想成位。咸在宫。无思不若。允观厥崇。","dynasty":"魏晋","title":"太庙颂歌"}
{"author":"王粲","content":"武功既定。庶士咸绥。乐陈我广庭。式宴宾与师。昭文德。宣武威。平九有。抚民黎。荷天宠。延寿尸。千载莫我违。","dynasty":"魏晋","title":"俞儿舞歌四首其三安台新福歌"}
{"author":"陈梦建","content":"丈人昔日经行处，草暗苔荒四十春。谁倚高寒访陈迹，璇题宝墨一时新。","dynasty":"宋代","title":"上喻史君重建霞起堂六首"}
{"author":"陈梦建","content":"酒酣步出玉霄峰，此去天关隔几重。霞佩颉顽风雨上，清都只在嘿存中。","dynasty":"宋代","title":"上喻史君重建霞起堂六首"}
{"author":"陈梦建","content":"诗社神交识乃翁，耳孙凛凛有仙风。青云垂上斜飞去，时要题诗偏浙东。","dynasty":"宋代","title":"上喻史君重建霞起堂六首"}
{"author":"陈梦建","content":"玉泉天上古仙伯，曾吏五云书阁来。寄语家人须修我，有时骑鹤过丹台。","dynasty":"宋代","title":"上喻史君重建霞起堂六首"}
{"author":"陈梦建","content":"楼观策茫似积苏，一麾得傍化人居。可能永日销棋局，且要蒙头读道书。","dynasty":"宋代","title":"上喻史君重建霞起堂六首"}
{"author":"陈梦建","content":"楼观微茫似积苏，一麾得傍化人居。可能永日销棋局，且要蒙头读道书。","dynasty":"宋代","title":"上喻史君重建霞起堂六首其五"}
{"author":"陈鳣","content":"间携尊酒上轻舟，幽意何堪共狎鸥。四海交情犹有客，重湖烟景正宜秋。山分黄叶归吟卷，水漾红霞入画楼。好与风光流赏遍，人间何必更丹丘。","dynasty":"清代","title":"槎客先生招同人集湖舫即事"}
{"author":"陈鳣","content":"唐祚延年六十余，旧名五代尽删除。河东自可共和比，江左还应季汉如。不羡子京添半臂，漫教无党注新书。快哉此日翻成案，多少清流怨气舒。","dynasty":"清代","title":"自题续唐书后"}
{"author":"马周","content":"太清上初日，春水送孤舟。山远疑无树，潮平似不流。岸花开且落，江鸟没还浮。羁望伤千里，长歌遣四愁。","dynasty":"唐代","tags":"写景，羁旅，抒情","title":"凌朝浮江旅思"}
{"author":"马周","content":"何惜邓林树，不借一枝栖。（出《册府元龟》）","dynasty":"唐代","title":"句"}
{"author":"贡性之","content":"十八姑儿浅淡妆，春衣初试柳芽黄。三三五五东风里，去上吴山答愿香。","dynasty":"元代","title":"绝句"}
{"author":"贡性之","content":"惜花公子爱春晴，骏马骄嘶晓出城。半醉归来人共看，笑将金弹打流莺。","dynasty":"元代","title":"暮春二首"}
{"author":"贡性之","content":"涌金门外柳垂金，三日不来成绿阴。折取一枝入城去，使人知道已春深。","dynasty":"元代","title":"涌金门见柳"}
{"author":"贡性之","content":"斋居颇幽敞，洞然启八窗。梧影落几席，密叶如青幢。韦编既满座，浊酒亦盈缸。矫首青天鹤，时时来一双。","dynasty":"元代","title":"夜宿书舍"}
{"author":"贡性之","content":"香雪缀晴梢，东风暖未消。路经苏小墓，船泊段家桥。瘦倚吟边竹，寒低月下箫。逋仙杳何许，千古若为招。","dynasty":"元代","title":"梅花扇"}
{"author":"贡性之","content":"行过河西曲，来寻小阮家。绕篱都种菊，十月未开花。远树含秋色，轻云护晚霞。也须频到此，隔屋酒堪赊。","dynasty":"元代","title":"过破衣庵访阮子昌"}
{"author":"贡性之","content":"窗户碧玲珑，看山面面通。树涵云外雨，凉度水边风。瀹茗嗔童懒，挥毫对客雄。笑谈如著我，也入画图中。","dynasty":"元代","title":"题画"}
{"author":"贡性之","content":"香是临流得，诗因倚棹成。岸移惊树转，墙碍觉枝横。似隔僧庐见，如缘阁道行。傍人歌断处，疏影月三更。","dynasty":"元代","title":"题王师文半篷春雪图"}
{"author":"贡性之","content":"君家盛事古全稀，九十双亲七十儿。四百人中同戍日，八千里外独归时。尊前舞袖花前酒，画里关山卷里诗。亲故争传看远客，不妨银烛夜筵迟。","dynasty":"元代","title":"送叶南夫"}
{"author":"贡性之","content":"曙光晴散越王台，万壑千岩锦绣开。攲枕僧钟云外落，卷帘渔唱镜中来。树藏茅屋鸡声断，露湿松巢鹤梦回。安得画图分隙地，移家仍住小蓬莱。","dynasty":"元代","title":"越山清晓"}
{"author":"贡性之","content":"雨过畦蔬绿渐匀，呼童小摘慰情亲。个中滋味如谙得，不是寻常肉食人。","dynasty":"元代","title":"题菜二首其二"}
{"author":"贡性之","content":"美人睡起不奈愁，弄粉调朱只谩羞。閒倚绿窗春昼静，双鸾飞上玉搔头。","dynasty":"元代","title":"白描海棠花"}
{"author":"贡性之","content":"美人吟苦减腰围，瘦影竛竮不自支。只有梅花是知己，相逢多在月来时。","dynasty":"元代","title":"题梅四首其一"}
{"author":"贡性之","content":"十年痴坐冷官毡，几度看花雪后天。白水同心如此调，载将春色上归船。","dynasty":"元代","title":"题梅四首其二"}
{"author":"贡性之","content":"万里无云月正高，翠禽啼断酒初消。灵均自是非知己，不写芳魂入楚骚。","dynasty":"元代","title":"题梅四首其三"}
{"author":"贡性之","content":"寒气棱棱雪作晴，看花独自出郊行。北枝未吐南枝发，笑杀春光也世情。","dynasty":"元代","title":"题梅四首其四"}
{"author":"贡性之","content":"扰扰黄尘没马鞍，几人消得此中閒。绿阴清昼深如水，饱看溪南雨后山。","dynasty":"元代","title":"题画"}
{"author":"贡性之","content":"湖石东头太液西，春风宫树半高低。王孙金弹多如雨，不著黄鹂一个啼。","dynasty":"元代","title":"枯木图二首其一"}
{"author":"贡性之","content":"翠萝牵恨引丝长，黄叶将风战晓霜。莫怨一枝栖未稳，上林春树近昭阳。","dynasty":"元代","title":"枯木图二首其二"}
{"author":"贡性之","content":"美人燕罢酒初消，凌乱云鬟压步摇。莫遣翠禽啼梦断，醒来无处托春娇。","dynasty":"元代","title":"题翠竹红梅"}
{"author":"贡性之","content":"一江春水晚微茫，醉倚篷窗客思长。忽听箫韵云外落，松风轻度鬓丝凉。","dynasty":"元代","title":"题画"}
{"author":"贡性之","content":"眼中谁识岁寒交，只有梅花伴寂寥。明月满天天似水，酒醒听彻玉人箫。","dynasty":"元代","title":"梅"}
{"author":"贡性之","content":"长江烟水接蓬莱，百尺风帆破浪开。二月桃花春雨里，候人还向水边来。","dynasty":"元代","title":"戴春雨"}
{"author":"贡性之","content":"莫怪幽禽雪满头，多情只为海棠愁。开元宫里千株锦，一夕西风起碧秋。","dynasty":"元代","title":"题画翎毛"}
{"author":"贡性之","content":"忆骑官马过滦阳，马乳累累压架香。酿就琼浆三百斛，胡姬当道唤人尝。","dynasty":"元代","title":"题肃万邦蒲萄"}
{"author":"贡性之","content":"离离珠树隔秋烟，望断归帆信杳然。试问海山今夜月，不知何处照人圆。","dynasty":"元代","title":"题美人图"}
{"author":"贡性之","content":"十八姑儿浅澹妆，春衣初试柳芽黄。三三五五东风里，去上吴山答愿香。","dynasty":"元代","title":"吴山游女"}
{"author":"贡性之","content":"萼绿枝头翠羽鲜，春风早入艳阳天。几回梦觉频听处，正是书声欲断边。","dynasty":"元代","title":"题红梅翠鸟图与唐愚士联句"}
{"author":"贡性之","content":"闻说瀛洲尺五天，会中宾客总成仙。分明一段风流梦，犹向人间画里传。","dynasty":"元代","title":"十八学士图"}
{"author":"贡性之","content":"此老风流世所知，诗中有画画中诗。晴窗笑看淋漓墨，赢得人呼作大痴。","dynasty":"元代","title":"题黄子久画"}
{"author":"贡性之","content":"外番巧艺夺天工，笔底丹青智莫穷。好似越裳供翡翠，也从中国被仁风。","dynasty":"元代","title":"倭扇"}
{"author":"贡性之","content":"马足车轮尽日忙，梦魂不到水云乡。閒人自识閒边趣，小簟疏帘坐晚凉。","dynasty":"元代","title":"题画"}
{"author":"贡性之","content":"茅屋人家隔薜萝，绿阴窗户晚凉多。日长借得南风便，时送沧浪一曲歌。","dynasty":"元代","title":"绿阴垂钓"}
{"author":"贡性之","content":"溪树苍茫带晚烟，溪流逆上似登天。归来钓得鲈鱼美，只博西窗一觉眠。","dynasty":"元代","title":"钓鱼图"}
{"author":"贡性之","content":"奚官牵出莫归迟，丰草甘泉御苑西。记得晓趋金殿直，百花深处听骄嘶。","dynasty":"元代","title":"画马其三"}
{"author":"贡性之","content":"郊原春草绿茸茸，牛背如舟卧牧童。自是太平新气象，错将画意属良工。","dynasty":"元代","title":"牧牛图"}
{"author":"贡性之","content":"野鼠公然不避人，立当高树竟忘身。世间嗜欲多如此，寄语园丁莫浪嗔。","dynasty":"元代","title":"松鼠葡萄画其二"}
{"author":"贡性之","content":"江驿背孤城，江流绕舍清。露枰松下弈，驿骑柳边行。帆落晴窗影，钟传雨寺声。堆床馀简帙，列座总耆英。燕语能留客，鸥驯解结盟。诗邮趋堠吏，衙鼓集关兵。薄俸尊仍满，新知盖屡倾。不才翻自愧，何以答深情。","dynasty":"元代","title":"清江图"}
{"author":"贡性之","content":"山水东南胜，游遨岁月迁。登高频折屐，载月屡移船。镜水荷花里，秦云岭树边。猿偷霜果下，鹿借石床眠。野趣閒谁适，诗怀静自便。洞深通窈窕，涧曲写之玄。采药时逢虎，看棋或遇仙。僧留题竹字，鹤避煮茶烟。捷径惟增愧，移文只浪传。种桃春万树，别有武陵天。","dynasty":"元代","title":"题画山水"}
{"author":"贡性之","content":"天台山高四万八千丈，神仙之徒往往窟宅乎其间。我尝探奇恣玄览，直上绝壁穷跻攀。松风流水声瑟瑟，桃花玉洞春漫漫。曾逢两仙人，对弈犹未残。㲯毵白发长被耳，千二百岁如童颜。手携绿玉杖，剑佩黄金环。见我拂衣起，念我行路难。问我何从来，延我启重关。授我长生诀，饵我金霞丹。餐松齧柏饮沆瀣，伐毛洗髓涤肺肝。吁嗟凡骨不易蜕，失身又复归尘寰。始知神仙有术终不可以遽学，使我梦寐至今夜夜空与相往还。卢郎天台人，缚屋天台下。年少事远游，仗剑历中夏。才华擅文藻，富贵若土苴。曳裾耻王门，望云念亲舍。浩然欲归养，即日具鞍马。上堂奉旨甘，载拜献杯斝。适此舞綵欢，胜彼途路者。父母见子归，喜气扬双眉。亲戚馈壶浆，邻里将豚鸡。慰藉远归人，老幼咸熙熙。但谙风俗淳，不识乱与离。因君重念山中好，归来已觉输君早。汩没尘埃徒我惭，憔悴形容渐枯槁。今君往矣诚难留，殷勤为谢群仙道。明年二月春正繁，期尔山中拾瑶草。","dynasty":"元代","title":"送卢思敏归天台"}
{"author":"贡性之","content":"山云飘萧山月凉，溪风飒沓溪流长。山水遗音秋满耳，似与琴响参宫商。若人领此山水胜，谩托冰弦寄幽兴。天空自觉响逾寂，指落先与心相应。音传今古知者稀，孰云举世惟钟期。仰天为尔一长啸，音兮琴兮知不知。","dynasty":"元代","title":"高山流水图"}
{"author":"贡性之","content":"鲛人夜织绡满机，并刀剪碎光陆离。归来斫断珊瑚枝，制就明月初圆时。南洲溽暑醉如酒，朝携暮携常在手。从此相亲成狎友，纵使分违应不久，祝融峰头重回首。","dynasty":"元代","title":"题扇"}
{"author":"贡性之","content":"溪童饮牛渡溪水，牛遇水深行复止。人知水深牛不行，谁识回头顾其子。桃林之野春雨晴，烧痕回绿春草青。太守劝农当二月，土膏肥煖牛可耕。邯郸城头征战息，宁戚徒劳吟《白石》。一声笛里《太平歌》，牛背溪童自朝夕。","dynasty":"元代","title":"牧牛图"}
{"author":"贡性之","content":"大庾岭头春信早，十月梅开照晴昊。曾骑官马陇头来，百里梅花夹驰道。夫君元是岭南人，自言家近罗浮村。种梅绕屋一万树，玉为肌骨冰为魂。得官远向西湖住，喜与林逋作宾主。梦回酒醒霜月寒，又见梅花在窗户。笑倩傍人为写真，相看如见岭头春。一声长笛月欲落，肠断梅花身后身。","dynasty":"元代","title":"题山农画梅"}
{"author":"贡性之","content":"我闻神仙之国伐毛兼洗髓，远在西海西边蓬莱之弱水。我生有梦不可到，髣髴君家画图里。溪流冷浸玻瓈天，层峦叠嶂含云烟。渡头杨柳绿如染，洞口桃花红欲燃。老夫已借过眉杖，来听松泉弄幽响。云中鸡犬知几家，胡麻已熟雕胡掌。此中此乐何纡馀，赴陇无烦来鹤书。便欲相从学耕钓，细和山声同水调。","dynasty":"元代","title":"溪山小隐和胡虚白韵"}
{"author":"贡性之","content":"江南十月霜雪飘，杖藜东郊复西郊。酒酣不惮行路遥，蹋遍第六西湖桥。北风猎猎吹枯梢，青天有鹤不可招。逋仙起舞来解嘲，请君与我看此高堂素壁一幅之生绡。","dynasty":"元代","title":"题画梅"}
{"author":"贡性之","content":"青山青，青欲断，青山断处云如幔。人家深住坞东头，刚被云遮一多半。山兮云兮窅莫分，鸡犬遥隔云中闻。有时随风或凌乱，长日与山相吐吞。城中车马多如织，没马红尘深几尺。只有富贵解留人，且与云山未曾识。吁嗟山中人，梦忆云中君。卷舒随所适，放浪由天真。我昔西游登五老，五老诸峰插晴昊。酒酣放歌谪仙句，拟共云松结巢好。江郎自是青云姿，按图笑索云山诗。从来知尔出山去，为雨为霖当及时。","dynasty":"元代","title":"青山云一坞图"}
{"author":"贡性之","content":"忆昔舟泊湘江时，青天皓月流素辉。美人骑龙上天去，游魂夜半招不归。兴来一饮三百斛，醉倒肯惜千金挥。孤鸾随影秋水碧，鹧鸪叫入苍云飞。凉飙飒飒似鸣籁，翠雾漠漠如张帏。胸中气吐万菡萏，笔底势走千明玑。飙车摇摇渺何许，疑是柱头丁令威。风流云散世已远，萧条遗墨人间稀。眼前俯仰即千载，底问谁亡复谁在。我来见画如见人，往事悠悠付深慨。挂之高堂素壁中，老气凛凛回长风。狂歌起舞还自惜，笑看白日行青空。","dynasty":"元代","title":"题息斋竹次韵"}
{"author":"贡性之","content":"璚楼夜寒银漏涩，满地霜华月光白。翠禽啼断梦中魂，窈窕虚窗碧纱隔。千门深锁含章宫，未许人间识春色。只愁笛里曲声哀，零落香钿点妆额。","dynasty":"元代","title":"宫梅图"}
{"author":"贡性之","content":"乌桓城头春雨晴，乌桓城下春草生。百灵长养少畋猎，牧马晓出乌桓城。腾骁驰突各异态，饥齧渴饮仍纵横。胡儿独誇好身手，上马捷若飞鸢轻。青丝不鞚锦鞍卸，什什伍伍争先行。胡官遥望拍手笑，落日半照旌旗明。忆昔开元全盛日，四十万匹俱龙精。骕骦騄駬总神物，骏气上贯房垣星。只今四海罢征战，含哺鼓腹歌升平。英雄用武已无地，一日底用千里程。丁宁伯乐倘一顾，尔价顿使千金增。","dynasty":"元代","title":"百马图"}
{"author":"贡性之","content":"城中车马多如云，林下相逢无一人。城中甲第十万户，林下草堂空四邻。胡为奔走上城市，归来两袖飞黄尘。高堂素壁忽见画，使我顿觉清心神。何时此地一相就，坐席甘与渔樵分。借君清涧濯双足，借君松枝悬角巾。更须长揖谢轩冕，相期岁晚终吾身。","dynasty":"元代","title":"题画"}
{"author":"贡性之","content":"我家茅屋沧江边，屋头高树云相连。秋声六月常在座，髣髴两耳闻钧天。朅来城市住未久，已觉尘埃满衣袖。高堂素壁忽见画，风雨如闻龙怒吼。忆昔刘郎多好奇，七尺长身玉雪姿。眼中为惜栋梁具，笑倩杨昭图画之。杨生好画亦成癖，醉墨淋漓不停笔。远山近水漫涂抹，铁干虬枝俨行立。一时清致俱寂然，惟馀此画人间传。精神恍惚夺造化，意象惨澹含云烟。吁嗟二公不复见，把玩令人竟忘倦。老夫白发已如此，往事悠悠泪如霰。","dynasty":"元代","title":"题杨文昭为刘敬思画"}
{"author":"贡性之","content":"海天冥冥同一色，雪花坠地大如席。大凶奰屃号长风，片片吹落淇园中。淇园之中何所有，琅玕个个青茏葱。琅玕白雪两相敌，万籁无声昼岑寂。孤鸾独鹤手可招，玉龙翠虬寒不蛰。此时独有高洁人，爱此潇洒来相亲。手携神仙绿玉杖，行随玉树歌阳春。岁寒之节世□识，挺挺长身抱虚直。会待金乌出旸谷，环佩锵铿弄苍玉。始知不与雪俱消，要与人间洗尘俗。","dynasty":"元代","title":"雪山竹房为王御史题"}
{"author":"贡性之","content":"琳馆依珠树，青山走游龙。水流疑动石，云低不碍钟。将寻采芝侣，于此谢尘踪。","dynasty":"元代","title":"题画"}
{"author":"贡性之","content":"秋堤柳疏疏，秋塘荷叶枯。水浅微露石，水清还见鱼。饮啄各自适，乐哉此舂锄。","dynasty":"元代","title":"题画鹭鸶"}
{"author":"贡性之","content":"众峰涵夕阴，群水澹秋色。逶迤见古道，萧条少行客。虽无桃花源，亦与尘世隔。纵有扁舟来，重寻恐难得。","dynasty":"元代","title":"题画"}
{"author":"贡性之","content":"王郎胸次亦清奇，写尽孤山雪后枝。老我江南无俗事，为渠日日赋新诗。王郎日日写梅花，写遍杭州百万家。向我题诗如索债，诗成赢得世人誇。","dynasty":"元代","title":"题画梅"}
{"author":"贡性之","content":"柳带轻烟澹澹，花含宿雨深深。鱼乐新添晓涨，鸟啼越觉春阴。","dynasty":"元代","title":"题四季画为王佥宪作"}
{"author":"贡性之","content":"雨过溪流交响，树凉暑气潜消。不是谢公别墅，定应杜老西郊。","dynasty":"元代","title":"题四季画为王佥宪作其二长夏云林"}
{"author":"贡性之","content":"三间两间茅屋，五里十里松声。如此山中景色，何时共我同行。","dynasty":"元代","title":"题画扇四首其一"}
{"author":"贡性之","content":"万事从教计拙，千金难买身閒。船尾都教载酒，船头饱看青山。","dynasty":"元代","title":"题画扇四首其二"}
{"author":"贡性之","content":"鸭觜滩连溪尾，羊肠路转山腰。云气晴晴雨雨，泉声暮暮朝朝。","dynasty":"元代","title":"题画扇四首其三"}
{"author":"贡性之","content":"绿树湾头钓艇，青山凹里人家。前度刘郎去也，莫教流出桃花。","dynasty":"元代","title":"题画扇四首其四"}
{"author":"贡性之","content":"十年书剑远从军，万里驱驰净虏尘。报国有身甘负戟，思亲无日不沾巾。马嘶青海边头月，人卧黄沙碛里春。看取汉庭功策在，要将图像入麒麟。","dynasty":"元代","title":"送人之靖州从军"}
{"author":"贡性之","content":"芙蓉城郭自天开，形势盘回亦壮哉。风作鸣潮吹雨散，山如走马渡江来。王图霸业今何在？越寺吴宫莫漫哀。此日明年各何处，更须扶醉一登台。","dynasty":"元代","title":"登越王台次任一初韵"}
{"author":"贡性之","content":"一声高彻一声低，凭仗东风度水西。著意听时腔转细，断人肠处思先迷。雁惊何处沙边渚，船泊前村月下溪。不道客愁愁不醒，要随羌管入云齐。","dynasty":"元代","title":"夜闻渔歌"}
{"author":"贡性之","content":"月光凉堕夜堂深，草草杯盘款款斟。欢喜情怀无复旧，别离时节又从今。坐消炉篆清烟细，听彻壶筹玉漏沈。关陇祇缘频作客，翻令儿女讶乡音。","dynasty":"元代","title":"寓毗陵旅邸"}
{"author":"贡性之","content":"江上船开起棹歌，离愁无奈故人何。桃花流水春三月，杨柳东风雨一蓑。送别转嗟形影独，相思从此梦魂多。到时定有平淮策，勋业终归马伏波。","dynasty":"元代","title":"送别"}
{"author":"贡性之","content":"东西岐路一桥分，南北人家两岸村。卖酒青帘悬屋角，采菱小艇系篱根。不将姓字通朝市，只许诗书遗子孙。我亦江湖倦游客，卜邻他日愿从君。","dynasty":"元代","title":"云锦溪"}
{"author":"贡性之","content":"曲江新涨黄梅雨，雨里客船江上来。对酒肯辞今夕醉，有怀能向几人开。歌传皓齿香生席，舞按纤腰月满台。纵是金吾严禁夜，也须容我更迟回。","dynasty":"元代","title":"接曹孟圭"}
{"author":"贡性之","content":"蛮荒溪洞极边头，仗剑从军忆壮游。杨柳春风千部落，旌旗晓日万貔貅。路经彭蠡洲前过，江自巴州峡外流。早报远人归圣化，貂蝉从古出兜鍪。","dynasty":"元代","title":"送陆景宣靖州从军"}
{"author":"贡性之","content":"叹息儒冠早误身，谩将书剑学从军。三千客路多依水，九点青山半入云。晓日旌旗明虎帐，春风鼓角动辕门。倚闾望断慈亲眼，湘北湘南一梦魂。","dynasty":"元代","title":"送王鲁从军"}
{"author":"贡性之","content":"何处江山似此佳，看君图画欲移家。沙边洲渚潮浑没，云里楼台树半遮。丛桂漫歌《招隐赋》，种桃谁识避秦花。晚风吹送归舟急，一片征帆带落霞。","dynasty":"元代","title":"题画壁"}
{"author":"贡性之","content":"自缘天运不寻常，胜败兵家岂易量。三户灭秦皆楚语，重瞳不渡殆天亡。怒来我亦坑降卒，事定人能杀假王。寄与英雄须入虑，莫教辜负鲁连狂。","dynasty":"元代","title":"读史"}
{"author":"贡性之","content":"江上柴门掩夕晖，客来刚被鹊先知。出迎不较衣翻著，对饮宁辞盏倒垂。话到更深无断处，起看月落几多时。人生恨不如潮信，暮去朝还有定期。","dynasty":"元代","title":"喜魏仲房见过"}
{"author":"贡性之","content":"此君节操独凌寒，冰雪丛中更耐看。帘幕影迷金锁碎，佩环声动玉阑干。只疑玄圃翻琼树，错讶瑶台舞素鸾。白战几时能著我，万竿深处一凭阑。","dynasty":"元代","title":"雪竹山房"}
{"author":"贡性之","content":"白沙翠竹溪边路，绿树青山郭外村。钓艇直随流水出，僧钟遥隔暝烟闻。谩誇李愿居盘谷，绝胜庞公隐鹿门。如此故乡归未得，看君图画一消魂。","dynasty":"元代","title":"题画"}
{"author":"贡性之","content":"桂江烟水接潇湘，远客归来道路长。卷里谩多新制作，箧中犹是旧衣裳。逢人且说身如梦，老我相看鬓已霜。此去莫教音问隔，雁飞今喜过衡阳。","dynasty":"元代","title":"送戴伯贞检校还广西"}
{"author":"贡性之","content":"万竹萧萧水绕门，九街车马自晨昏。晴天波影摇窗户，静夜秋声入梦魂。曾为故人频下榻，每因佳客屡开尊。百年清致今犹昔，春雨深深长子孙。","dynasty":"元代","title":"水竹轩"}
{"author":"贡性之","content":"爱尔城南隐者居，春田绕屋总膏腴。儿孙候暖晨驱犊，灯火分凉夜校书。入社有怀占乐岁，趋朝无梦候公车。相逢自叹飘零久，投老归来愧不如。","dynasty":"元代","title":"城南耕隐"}
{"author":"贡性之","content":"且勿长亭折柳枝，离筵已判酒如池。因思会面难期处，直使衔杯到醉时。樯燕留人双上下，岸花迎客半低垂。计程明日毗陵道，吟寄新诗欲倩谁。","dynasty":"元代","title":"次萍居留别韵"}
{"author":"贡性之","content":"仙翁隐处存丹井，汲井怜君复鍊丹。朱汞□随云气合，翠烟晴掩月光寒。鬼知火候窥灵灶，虎作人形护药阑。我亦卜邻从此老，蓬莱不隔海漫漫。","dynasty":"元代","title":"井南丹室"}
{"author":"贡性之","content":"老去亲朋见面稀，见时无计得同归。游丝落絮都成恨，社燕秋鸿各自飞。杜宇叫残孤馆梦，西风吹老故山薇。明年春雨南湖涨，拟把长竿坐石矶。","dynasty":"元代","title":"赠别乡友芮公"}
{"author":"贡性之","content":"木叶已辞柯，秋风日更多。楚人肠易断，莫□□□歌。","dynasty":"元代","title":"题画竹木"}
{"author":"贡性之","content":"醉折东篱朵，看如隔暮烟。莫惊颜色改，不是义熙年。","dynasty":"元代","title":"墨菊"}
{"author":"贡性之","content":"笑杀锦鸳鸯，浮沈浴大江。不如枝上鸟，头白也成双。","dynasty":"元代","title":"题画白头双鸟"}
{"author":"贡性之","content":"石濑清冰合，黄山白战鏖。道人禁得冷，扶醉过溪桥。","dynasty":"元代","title":"题画"}
{"author":"贡性之","content":"楼倚溪头水，溪环竹外山。扁舟垂钓者，相对白鸥閒。","dynasty":"元代","title":"题画"}
{"author":"贡性之","content":"月下独吟时，寒香袭暗衣。直疑春信早，胡蝶作团飞。","dynasty":"元代","title":"画梅"}
{"author":"贡性之","content":"野雀振双翰，卑枝立自閒。莫愁风力紧，绝胜纥干山。","dynasty":"元代","title":"雀二首其一"}
{"author":"贡性之","content":"荆棘半低垂，幽禽祇自悲。可怜栖不稳，不似上林时。","dynasty":"元代","title":"雀二首其二"}
{"author":"贡性之","content":"玉堂罢值独归迟，墨沈将秋入研池。坐到夜深清不寐，琐窗凉影碧参差。","dynasty":"元代","title":"东坡竹"}
{"author":"贡性之","content":"天闲牵出许奚官，饮罢春流未解鞍。记得曾陪仙仗立，五云深处隔花看。","dynasty":"元代","title":"画马"}
{"author":"贡性之","content":"山接天台路万重，仙家楼阁杳难通。不知昨夜溪头雨，流出桃花几许红。","dynasty":"元代","title":"题画"}
{"author":"贡性之","content":"柴桑生事日萧然，解印归来只自怜。醉眼不知秋色改，看花浑似隔轻烟。","dynasty":"元代","title":"墨菊"}
{"author":"贡性之","content":"桃花浪暖锦帆开，杨柳风轻燕子来。无限离情隔江水，随人直向凤凰台。","dynasty":"元代","title":"送别"}
{"author":"贡性之","content":"滚滚长江入窅冥，越山无数隔江青。一双白鸟谁惊起，冲破苍烟下别汀。","dynasty":"元代","title":"观画"}
{"author":"贡性之","content":"深宫饱食恣狰狞，卧毯眠毡惯不惊。却被卷帘人放出，宜男花下吠新晴。","dynasty":"元代","title":"题犬"}
{"author":"贡性之","content":"美人环佩玉玲珑，骑得青鸾下碧空。寂寞湘魂招不返，凤箫声断月明中。","dynasty":"元代","title":"题竹"}
{"author":"贡性之","content":"平生心事许谁知，不是梅花不赋诗。莫向西湖蹋残雪，东风多在向阳枝。","dynasty":"元代","title":"题梅"}
{"author":"贡性之","content":"偃蹇龙驹不受羁，贡来远自渥洼西。天闲立仗归来晚，犹向东风振鬣嘶。","dynasty":"元代","title":"画马"}
{"author":"贡性之","content":"折梅江上赠人行，此是东风第一程。从此不须凭驿使，看花直到豫章城。","dynasty":"元代","title":"题画梅送友人"}
{"author":"贡性之","content":"风来水面绿生波，云净山头翠拥螺。白鸟惊飞背人去，一声何处采菱歌。","dynasty":"元代","title":"题画"}
{"author":"贡性之","content":"望断秋空白雁过，故人书问转蹉跎。无端又与君相别，添得苕溪梦更多。","dynasty":"元代","title":"送人回黄山"}
{"author":"贡性之","content":"嫦娥深住广寒宫，不许人间信息通。秋来折尽婆娑桂，偷得寒香在月中。","dynasty":"元代","title":"画梅便面"}
{"author":"贡性之","content":"一天秋水浩无涯，短苇萧萧泊暮槎。知是夜凉明月出，解将雁影落平沙。","dynasty":"元代","title":"洞庭秋月图"}
{"author":"贡性之","content":"鹧鸪啼望水龙吟，舟过湘江夜雨深。清思满怀无著处，却将墨沼写秋阴。","dynasty":"元代","title":"题画竹"}
{"author":"贡性之","content":"风流争解说卢郎，墨沈淋漓入醉乡。云白山青随意写，一时不数米襄阳。","dynasty":"元代","title":"题卢东牧云山"}
{"author":"贡性之","content":"解印归来尚黑头，风尘吹满故园秋。一生心事无人识，刚道逢迎愧督邮。","dynasty":"元代","title":"陶靖节像"}
{"author":"贡性之","content":"獧似弥猴捷似猱，栗梢走过又松梢。紫萄若使知滋味，一日能来一百遭。","dynasty":"元代","title":"题画蒲萄松鼠"}
{"author":"贡性之","content":"湿云压地雪花乾，一日狂风十日寒。不管春光满邻屋，却从墙角借来看。","dynasty":"元代","title":"题画梅四首其一"}
{"author":"贡性之","content":"美人别后动深思，春到南枝总未知。记取灞桥明月夜，忍寒花下立多时。","dynasty":"元代","title":"题画梅四首其二"}
{"author":"贡性之","content":"罗浮山下著青鞋，蹋雪曾看烂熳开。好似人家茅屋底，一枝先占短墙来。","dynasty":"元代","title":"题画梅四首其三"}
{"author":"贡性之","content":"十月江南正苦寒，花开如雪雪成团。如今老尽咸平树，只写前身画里看。","dynasty":"元代","title":"题画梅四首其四"}
{"author":"贡性之","content":"吴王宫殿水流香，步屧廊深暑气凉。长日香风吹不断，藕花多处浴鸳鸯。","dynasty":"元代","title":"画莲"}
{"author":"贡性之","content":"桃花红绽断桥边，杨柳垂阴散绿烟。记得少年曾取醉，玉人扶上总宜船。","dynasty":"元代","title":"题画"}
{"author":"贡性之","content":"鸭觜滩头燕尾分，西风吹老树无根。何人醉洒淋漓墨，半是青山半是云。","dynasty":"元代","title":"云山图"}
{"author":"贡性之","content":"多景楼连铁瓮城，壮游犹记昔年曾。江心遥见金山寺，风里钟声塔外灯。","dynasty":"元代","title":"题画"}
{"author":"贡性之","content":"吴娃二八正娇容，斗草寻花趁暖风。日暮归来春困重，鞦韆閒在月明中。","dynasty":"元代","title":"暮春二首其一"}
{"author":"贡性之","content":"第六桥头雪乍晴，杖藜曾引鹤同行。诗成酒力都消尽，人与梅花一样清。","dynasty":"元代","title":"题梅"}
{"author":"贡性之","content":"听彻千声与万声，掠花穿柳漫多情。可怜不及岐山凤，立向朝阳试一鸣。","dynasty":"元代","title":"百舌"}
{"author":"贡性之","content":"雨蒲烟草接风湍，望入苍梧九点寒。怪得归帆如马健，有人楼上倚阑干。","dynasty":"元代","title":"题画"}
{"author":"贡性之","content":"翠鸾飞下尾毵毵，怪石崭岩倚碧潭。一路鹧鸪啼不断，行人挥泪湿征衫。","dynasty":"元代","title":"兰竹"}
{"author":"贡性之","content":"瘴雨蛮烟万里馀，别来消息近何如。谁怜白发疏狂处，犹写平安两字书。","dynasty":"元代","title":"寄友人"}
{"author":"贡性之","content":"仙子罗浮侍宴来，笑扶残醉下瑶阶。东风不管云鬟乱，吹折双双翡翠钗。","dynasty":"元代","title":"红梅翠竹"}
{"author":"贡性之","content":"使者徵兵夜度关，南人无奈北风寒。将军空受登坛拜，羞向灯前把剑看。","dynasty":"元代","title":"书所见"}
{"author":"贡性之","content":"茂陵帝子宴瑶池，翠管银笙取次吹。王母不来桃未熟，可怜双鸟立多时。","dynasty":"元代","title":"桃花双鸟图"}
{"author":"贡性之","content":"翩翩ㄠ凤下晴空，半入江云半落风。忆昔潇湘泊船处，玉箫声断月明中。","dynasty":"元代","title":"题竹"}
{"author":"贡性之","content":"酒醒西楼月欲斜，满窗晴影走秋蛇。狂夫剩有相如渴，一滴凉州未许赊。","dynasty":"元代","title":"墨蒲萄"}
{"author":"贡性之","content":"百折溪流路转深，湿云低压树阴阴。山中底事如秦晋，刚被渔郎说到今。","dynasty":"元代","title":"云山图二首其一"}
{"author":"贡性之","content":"閒身閒看白云閒，更爱青山懒出山。别起楼台半空里，只教钟鼓落人间。","dynasty":"元代","title":"云山图二首其二"}
{"author":"贡性之","content":"怪石荦确厓谷深，凉风萧瑟苍雪阴。美人何处解长佩，湘波澧水劳余心。","dynasty":"元代","title":"枯木竹石"}
{"author":"贡性之","content":"月明风静夜如何，船向三江七泽过。凉影满篷成独坐，半听楚调半吴歌。","dynasty":"元代","title":"题画"}
{"author":"贡性之","content":"丹丘遗老旧词臣，历代图书鉴赏频。閒却玉堂挥翰手，墨池染出凤毛新。","dynasty":"元代","title":"柯博士竹"}
{"author":"贡性之","content":"笑杀王郎底事痴，斧柯烂尽不曾知。却抛尘世无穷乐，只博山中一局棋。","dynasty":"元代","title":"观弈图"}
{"author":"贡性之","content":"吴刚斫断云根石，不数珊瑚高百尺。美人林下独含愁，霹雳一声山鬼泣。","dynasty":"元代","title":"画兰"}
{"author":"贡性之","content":"归思关心路转遥，打头风急滞兰桡。夕阳江上秋无数，血点蜻蜓立碧苕。","dynasty":"元代","title":"过鉴湖二首其一"}
{"author":"贡性之","content":"南风吹断《采莲歌》，越女船开小似梭。却恐红妆不成态，背人偷照鉴湖波。","dynasty":"元代","title":"过鉴湖二首其二"}
{"author":"贡性之","content":"江天岁晚景凄凄，云脚低垂望欲迷。水鸟畏寒飞不起，黄芦枝上并头栖。","dynasty":"元代","title":"冻凫"}
{"author":"贡性之","content":"朔风扑面冻云垂，引鹤冲寒出郭迟。却忆西湖霜月下，美人相伴立多时。","dynasty":"元代","title":"画梅二首其一"}
{"author":"贡性之","content":"江城钟鼓夜迢迢，霜月多情照寂寥。更有梅花是知己，小窗斜度两三梢。","dynasty":"元代","title":"画梅二首其二"}
{"author":"贡性之","content":"此生无梦到京华，到处溪山即是家。昨夜石桥新过雨，错教刘阮认桃花。","dynasty":"元代","title":"题画"}
{"author":"贡性之","content":"西风吹动锦斓斑，晓起窥园露未乾。三日宿酲醒不得，正思风味到辛盘。","dynasty":"元代","title":"题菜二首其一"}
{"author":"苏源明","content":"小洞庭兮牵方舟，风袅袅兮离平流。牵方舟兮小洞庭，云微微兮连绝陉。层澜壮兮缅以没，重岩转兮超以忽。冯夷逝兮护轻桡，蛟龙行兮落增潮。泊中湖兮澹而闲，并曲溆兮怅而还。适予手兮非予期，将解袂兮丛予思。尚君子兮寿厥身，承明主兮忧斯人。","dynasty":"唐代","title":"小洞庭洄源亭宴四郡太守诗"}
{"author":"苏源明","content":"浮涨湖兮莽迢遥，川后礼兮扈予桡。横增沃兮蓬仙延，川后福兮易予舷。月澄凝兮明空波，星磊落兮耿秋河。夜既良兮酒且多，乐方作兮奈别何。","dynasty":"唐代","title":"秋夜小洞庭离宴诗"}
{"author":"汪莘","content":"野店残冬。绿酒春浓。念如今、此意谁同。溪光不尽，山翠无穷。有几枝梅，几竿竹，几株松。篮举乘兴，薄暮疏钟。望孤村、斜日匆匆。夜窗雪阵，晓枕云峰。便拥渔蓑，顶渔笠，作渔翁。","dynasty":"宋代","tags":"婉约，冬天，纪行，写景","title":"行香子·腊八日与洪仲简溪行其夜雪作"}
{"author":"汪莘","content":"三十六峰，三十六溪，长锁清秋。对孤峰绝顶，云烟竞秀，悬崖峭壁，瀑布争流。洞里桃花，仙家芝草，雪后春正取次游。亲曾见，是龙潭白昼，海涌潮头。当年黄帝浮丘。有玉枕玉床还在不。向天都月夜，遥闻凤管，翠微霜晓，仰盼龙楼。砂穴长红，丹炉已冷，安得灵方闻早修。谁知此，问原头白鹿，水畔青牛。","dynasty":"宋代","tags":"写景，抒情","title":"沁园春·忆黄山"}
{"author":"汪莘","content":"寄语山阿子，何日出幽篁。兰衣蕙带，为我独立万寻冈。头上青天荡荡，足下白云霭，和气自悠扬。一阵东风至，灵雨过南塘。招山鬼，吊河伯，俟东皇。朱宫紫阙、何事宛在水中央。长望龙辀雷驾，凭仗箫钟交鼓，宾日出扶桑。我乃援北斗，子亦射天狼。","dynasty":"宋代","title":"水调歌头"}
{"author":"汪莘","content":"天有月来几时。”太白去“今人不见古时月”，本於《抱朴子》云：今月不及古月之郎。抱朴子所言，非绮语也。深思而得之，诚有此理。嘉定此理。嘉定元年中秋日，因赋水调，其夜无月听说古时月，皎洁胜今时。今人但见今月，也道似琉璃。君看少年眸子，那比婴儿神彩，投老又堪悲。明月不再盛，玉斧亦何为。约东坡，招太白，试寻思。凭谁斫却，里面桂影数千枝。忆在无怀天上，仍向有虞宫殿，看月到陈隋。别有一轮月，万古没成亏。","dynasty":"宋代","title":"水调歌头"}
{"author":"汪莘","content":"帘漏滴，却是春归消息。带雨牡丹无气力，黄鹂愁雨湿。争着洛阳春色，忘却连天草碧。南浦绿波双桨急，沙头人伫立。","dynasty":"宋代","tags":"婉约，春天，写景，怀人","title":"谒金门·帘漏滴"}
{"author":"汪莘","content":"策杖溪边。倚杖峰前。望琼林、玉树森然。谁家残雪，何处孤烟。向一溪桥，一茅店，一渔船。别般天地，新样山川。唤家僮、访鹤寻猿。山深寺远，云冷钟残。喜竹间灯，梅间屋，石间泉。","dynasty":"宋代","title":"行香子（雪后闲眺）"}
{"author":"汪莘","content":"春色平分，甚偏他杨柳，分外风流。夭桃自适其适，一笑还休。可怜仙李，对东风、却少温柔。争奈得、海棠妆点，向人浑不知羞。谁觉韶华如梦，到酴醿开后，莺语供愁。天教姚黄晚出，贵与王侔。花中隐者，有春兰、秋菊俱优。须是到、溪山清冻，江梅香喷枝头。","dynasty":"宋代","title":"汉宫春"}
{"author":"汪莘","content":"峰下王道者家在柳塘，榜挂方壶，图挂黄山。觉仙峰六六，满堂峭峻，仙溪六六，绕屋潺湲。行到水穷，坐看云起，只在吾庐寻丈间。非人世，但鹤飞深谷，猿啸高岩。如今老疾蹒跚。向画里嬉游卧里看。甚花开花落，悄无人见，山南山北，谁似余闲。住个庵儿，了些活计，月白风清人倚阑。山中友，类先秦气貌，后晋衣冠。","dynasty":"宋代","title":"沁园春"}
{"author":"汪莘","content":"一曲清溪绕舍流。数间茅屋正宜秋，芙蓉灼灼出墙头。元亮气高还作令，少陵形瘦不封侯。村醪闲饮两三瓯。","dynasty":"宋代","title":"浣溪沙"}
{"author":"汪莘","content":"志可洞金石，气可塞堪舆。问君所志安在，富贵胜人乎。看取首阳二子，叩住孟津匹马，天讨不枝梧。特立浮云外，大块可齐驱。铁可折，玉可碎，海可枯。不论穷达生死，直节贯殊途。立处孤峰万仞，袖里青蛇三尺，用舍付河图。晞汝阳阿上，濯汝洞庭湖。","dynasty":"宋代","title":"水调歌头（客有言持志者，未知其用因赋）"}
{"author":"汪莘","content":"绿水绕北户，白日挂南荣。岑楼高中天，引领望咸京。咸京望不见，远山与云横。鸾凤邈何许，燕雀巢朱甍。谷风起将夕，偃月哉生明。童子焚妙音，稚女弹神筝。似非今世曲，无乃古人情。为言且勿弹，吾疾方未平。","dynasty":"宋代","title":"春怀十首"}
{"author":"汪莘","content":"神游何边方，梦到迷处所。论世非秦汉，辨地岂吴楚。碧桃翳阳林，翠霞荫清渚。鹍鸡鸣化间，鸾鹤将俦侣。中有古玉堂，日月光相贮。似是重瞳君，左右列二女。我时再拜兴，帝复相尔汝。蘧然形已开，不得意所语。","dynasty":"宋代","title":"春怀十首"}
{"author":"汪莘","content":"青天夫何长，白日又何促。吹却几株花，成此一村绿。不嫌春已晚，春晚爱不足。谁能描晚春，隐然在心曲。我心如明镜，万象相映烛。我心如虚空，万物自磨触。斜阳红欲滴，远水光可掬。中有太古人，歌声出金玉。","dynasty":"宋代","title":"春怀十首"}
{"author":"汪莘","content":"夕阳下西崦，明月出东方。清波如有神，乔木何苍苍。簪玉待魏文，趿履从思王。奎壁不在天，西园烂成章。祥飚绕飞盖，鸳鸯宿春塘。丝竹壮高会，宾主无留觞。忧生惜日短，玩物贪夜长。岁寒不易得，此道亦足藏。","dynasty":"宋代","title":"春怀十首"}
{"author":"汪莘","content":"夹锺应和气，和气到天中。半为枝间绿，半作水上红。杖策南野际，鹳鹤摩苍穹。君子有本性，不受外物攻。那能学攀桂，俯首嫦娥宫。竦身摄倒景，与子凌刚风。参旗一以殿，欃抢避其锋。举瓢酌云将，歌诗谢鸿蒙。","dynasty":"宋代","title":"春怀十首"}
{"author":"汪莘","content":"鱼鳖好山川，鸟兽好在山。人皆好山水，所好非一端。君子抱仁智，寓意山水间。矧乃阳春月，富贵相追攀。靓装散香风，纤指发清弹。道旁起深羡，有识独长叹。我亦共春游，所遇得正观。可与达者悟，难与味者谈。","dynasty":"宋代","title":"春怀十首"}
{"author":"汪莘","content":"日酿天正绿，风酣麦方秋。闲携稚子辈，眷言共春游。芒鞋过涧壑，竹杖穿林丘。东西随所适，语嘿颇自由。亦有一樽酒，父子相献酬。山花既含笑，野草亦忘忧。一轮渐隐隐，半规尚悠悠。归路何所叹，古人可与谋。","dynasty":"宋代","title":"春怀十首"}
{"author":"汪莘","content":"曳杖登春台，万物含光辉。天地岂不大，孤云独无依。我友在东海，古屋弦湘妃。昔醉芙蓉浦，今掩桃李扉。不见已三年，何由会王畿。赠子青玉案，报我紫金鞿。日暗牛羊下，月明乌鹊飞。有生共如此，扰扰徒增欷。","dynasty":"宋代","title":"春怀十首"}
{"author":"汪莘","content":"夏雨春风穷管仲，傍云荣木老渊明。断红池馆无人到，犹有黄鹂一两声。","dynasty":"宋代","title":"春夏之交风雨弥间耳目所触即事十绝"}
{"author":"汪莘","content":"石桥南北碧桃香，翠叶交柯水面凉。终岁方壶无一事，春来也为种花忙。","dynasty":"宋代","title":"春夏之交风雨弥间耳目所触即事十绝"}
{"author":"汪莘","content":"不赋杜鹃三十秋，今愁不比昔时愁。杜鹃岂是催春去，为见春来啼不休。","dynasty":"宋代","title":"春夏之交风雨弥间耳目所触即事十绝"}
{"author":"汪莘","content":"野水平桥细浪生，柴门草长断人行。园林霁后春如在，燕雀鸣时夏正清。","dynasty":"宋代","title":"春夏之交风雨弥间耳目所触即事十绝"}
{"author":"汪莘","content":"即日南风清且微，北窗心静见天机。林莺母子声相应，野蝶雌雄性共飞。","dynasty":"宋代","title":"春夏之交风雨弥间耳目所触即事十绝"}
{"author":"汪莘","content":"春去江南水拍天，经旬茅屋罕炊烟。石墙颓毁板桥断，始觉贫家气象全。","dynasty":"宋代","title":"春夏之交风雨弥间耳目所触即事十绝"}
{"author":"汪莘","content":"雷电阴晴共一帘，残春首夏境相兼。闲寻稚笋今朝长，静数新荷昨夜添。","dynasty":"宋代","title":"春夏之交风雨弥间耳目所触即事十绝"}
{"author":"汪莘","content":"下帘读易有深功，一炷清香过日中。赤帝元来协青帝，南风初至似东风。","dynasty":"宋代","title":"春夏之交风雨弥间耳目所触即事十绝"}
{"author":"汪莘","content":"槐叶风清莺哺子，麦苗露湿雉寻媒。道人不出方壶境，坐见天时去又来。","dynasty":"宋代","title":"春夏之交风雨弥间耳目所触即事十绝"}
{"author":"汪莘","content":"檐前花放不忍折，庭下草深仍懒锄。苦雨晴时春已尽，可怜新月挂清虚。","dynasty":"宋代","title":"春夏之交风雨弥间耳目所触即事十绝"}
{"author":"汪莘","content":"晓来雨初晴，天宇净如拭。隔篱见花柳，春气乱五色。东君浑不管，但为闲者得。我方猎鹍鹏，溟南复溟北。","dynasty":"宋代","title":"春晓"}
{"author":"汪莘","content":"一朵乌云起天末，倏忽长驱半天阔。云头到处急雨来。雨脚错落飞河魁。吹以南箕更豪横，打窗喷壁催吟咏。恰惊瓦上碎珠跳，已快檐前银竹映。平生不识南箕状，且看平畴翻翠浪。恍然立我三湘间，欲著扁舟相跌宕。风回雨霁天地新，良苗斗觉添精神。天意更看七八月，明年无处可打蕨。","dynasty":"宋代","title":"淳熙壬寅仲夏大雨写望"}
{"author":"汪莘","content":"每泛西湖不忍还，高亭数叠出云间。如今回至高亭路，却望西湖数叠山。","dynasty":"宋代","title":"到高亭山望南北高峰"}
{"author":"汪莘","content":"一路桃花愁杀人，柳塘茅屋正宜春。春风不是不相识，不遣春山养病身。","dynasty":"宋代","title":"东行途中有感"}
{"author":"汪莘","content":"新月长眉清，娟娟照茅舍。坐有我弟俱，因得穷造化。初叹此个月，涵浙复涵灞。终忆此个月，古夜复今夜。日月天中行，地下亦双明。天地在太虚，一点如流萍。水轮载以浮，风轮吹不停。地譬鸡子黄，天乃鸡子清。天半绕地下，天半出地上。星辰附天旋，昼夜成俯仰。吾尝挥雷鞭，骑龙日宫前。整顿朝东皇，拜手金鸟傍。日宫月宫留不住，翻身透过天顶去。双手拨转赤精球，山河万象在裹头。此时见天不见地，忆尝阅尽世间事。几度穿入月之内，几度穿出天之外。几度天地劫火来，只有太虚元不坏。我自太虚观世间，释迦老子皆等闲。","dynasty":"宋代","title":"对月与念六弟谈化作"}
{"author":"汪莘","content":"水光如锦叶如烟，微雨相从到洞天。翠盖红妆无处避，一时挨入木兰船。","dynasty":"宋代","title":"泛小舟入莲荡微雨即事"}
{"author":"汪莘","content":"直写胸中事，谁拈纸上尘。兴来那暇懒，得处不容廑。行有鬼神觑，诗防天地嗔。欧苏寻后辈，郊岛是前身。","dynasty":"宋代","title":"方壶自咏·书十首后"}
{"author":"汪莘","content":"性静无一物，心生有万端。曾将魂魄练，不被鬼神瞒。纵步地虽窄，仰头天自宽。裁诗偏得偶，遇卦只成单。","dynasty":"宋代","title":"方壶自咏"}
{"author":"汪莘","content":"三万六千刻，四千三百时。不思人事汩，只怪岁华驰。拚命尝因道，忘家亦为诗。幽怀聊自遣，俗子莫令知。","dynasty":"宋代","title":"方壶自咏"}
{"author":"汪莘","content":"生死何时了，盈虚祗足伤。谁能一刻静，大胜百年忙。反已求中帝，逢时说外王。纷纷徒藉藉，踽踽亦凉凉。","dynasty":"宋代","title":"方壶自咏"}
{"author":"汪莘","content":"事体向晚境，情怀非少年。平生不得地，至死亦由天。坐背暑弥胜，行膺寒愈坚。愿言过去苦，莫与后来贤。","dynasty":"宋代","title":"方壶自咏"}
{"author":"汪莘","content":"白昼常陪俗，清宵得养魂。几时成草屋，终日掩柴门。事迫文方出，身闲道始尊。世方怀祖逖，吾已吊刘琨。","dynasty":"宋代","title":"方壶自咏"}
{"author":"汪莘","content":"无象始无假，有形斯有邪。盈虚怜日月，聚散笑烟霞。一性亦无我，五行何况他。谁能离火宅，吾与上牛车。","dynasty":"宋代","title":"方壶自咏"}
{"author":"汪莘","content":"残腊天垂老，新春日始孩。玄君归浑沌，青帝出胚胎。楼上独倚处，海边相见来。闲思栽五柳，怒欲拔三槐。","dynasty":"宋代","title":"方壶自咏"}
{"author":"汪莘","content":"百岁已过半，只身谁与偕。得因徵悟道，失在太开怀。且托山花宿，时从水竹斋。神回天上活，骨付月中埋。","dynasty":"宋代","title":"方壶自咏"}
{"author":"汪莘","content":"兴发花开处，情生叶落边。既为欣厌惑，未脱死生缠。凿破心中月，冲开顶上天。俗儒应大笑，古佛不曾传。","dynasty":"宋代","title":"方壶自咏"}
{"author":"汪莘","content":"谁和阳春曲，仍操白雪音。郊寒犹有骨，岛瘦未无心。云到散时看，月当亏处寻。可怜持玉尺，终不度金针。","dynasty":"宋代","title":"方壶自咏"}
{"author":"汪莘","content":"敬公太古明月服，爱公九天寒露浆。畏公龙泉太阿剑，喜公班虎花蛇囊。月中含月作怀抱，露表滴露生清凉。风尘澒洞要英杰，太平润色须文章。公昔荷橐侍紫皇，公今握符坐建康。纷巾羽扇夏日静，鸣鸠乳燕南风长。青天有月来堂堂，白鹭分水鸣汤汤。城头独立是谁子，身长长尺须眉苍。袖藏古剑咸阳市，泪逐东风洒桃李。一心只望金陵飞，未到三更已千里。北斗错落垂寒光，愿公提起扫八荒。刺人如影那见血，激天孤竹和空桑。","dynasty":"宋代","title":"访建康留守"}
{"author":"汪莘","content":"紫阳佳山水，帝室雄垣藩。桑枯若云屯，梨枣如星环。迩来十载，有失汉诏宽。坐令陇亩上，面作百摺酸。侯来自江西，与物破险囏。处处春风村，家家秋月湾。矧侯老儒术，渊源起波澜。文盟后韩孟，诗社前张樊。贱子昔好学，何理不仰鑽。风雷绕肠胃，日月悬肺肝。宇宙在掌握，鬼神露毫端。身由疾恶病，家以论事殚。天门守九虎，归卧牛衣间。誓欲灭此贼，使天回正观。豫子欲趋赵，聂生方入韩。匕首忽电掣，铁椎已雷鑽。世无伯牙手，锺子每长叹。世无子期耳，伯牙泪空弹。人生乐相知，相知良亦难。不知起胡越，相知风岁寒。自侯之来矣，顾言识孔鸾。秋风动心气，朔云资虐奸。及此春日舒，扶病犹蹒跚。怪仆来胡迟，为仆留城关。见侯亦胡为，明珠倾月团。见仆亦何为，伸此蛟龙蟠。龟老壳愈坚，鹤老顶益丹。自恨身已老，徒重钝与顽。终忆玉川子，干谒非所安。山不养伯龄，伯龄不厌山。","dynasty":"宋代","title":"访孟守"}
{"author":"汪莘","content":"文者道之器，诗者文之精。世儒失本原，谓以一枝鸣。仆昔颇好学，不与时俗并。始求为已事，中胡济物情。静与古月俱，动与秋阳行。先圣此从容，风流被后生。身世两相违，淹留竟何成。一丘聊自适，万化争逢迎。天地露根柢，动植陈性情。日月显处妙，鬼神隐中明。老佛既恍惚，诸子亦纵横。兴衰杂今古，忧豫难悉平。时买白玉板，写此朱丝声。似被天公嗔，魑魅出见惊。秋霜下黄叶，春风自抽萌。兰花待春风，深林含芳馨。属闻贤别驾，古学兼韶韺。仍闻吐佳句，气挟苏州清。今朝别柴扉，匪敢投公卿。臭味略相似，长松与茯苓。","dynasty":"宋代","title":"访汤粹"}
{"author":"汪莘","content":"凤麟敢谓皇家无，如公自合应时须。胡为返驾竹洲隐，只与高堂素壁成画图。一麾淮海重拜敕，老人在南子在北。称家菽水欢在余，每日乃得见颜色。大儿三十心力到，租税免教官吏逼。小儿十五天资敏，火耕水耨云未克。竹林茅屋谩读书，我正不蒙稽古力。请言竹洲胜，蕖篠相因依。红蕖未妨晚色静，翠篠解过凉阴稀。渔童樵青足驱使，夜深醉和风雨归。梦中突兀长堤横，忽觉单骑游边城。擒胡已决千里外，邯郸一枕空峥嵘。闲来静观宛殊昨，却怜蒲团坐日落。偶见始画天地心，从此鸢飞共鱼跃。向来天地本来闲，猎夫见鹿不见山。不然寒流自太古，何人曾作沂水看。前日从公洲上语，茯苓期我能同煮。未容只作竹洲翁，属闻汉诏求伊吕。","dynasty":"宋代","title":"访吴安抚命赋诗竹洲中有静香亭堤静观斋舞雩"}
{"author":"汪莘","content":"忆昔见公十载前，知公即日图凌烟。而今见公十载后，岂意翻为竹洲叟。黄金照白天门开，夜叉安得生风雷。龙文虎脊君当取，有才不用当谁哉。中原寝庙无消息，塞上无人能杀贼。君王此志二十秋，四海看君闲不得。","dynasty":"宋代","title":"访吴安抚竹洲"}
{"author":"汪莘","content":"一道西江隔水云，夜瞻牛斗共天文。圣之清必先夫子，仁者勇须今使君。天下山川居一半，湖州风月占三分。锦囊幸许传抄去，预取兰香手自薰。","dynasty":"宋代","title":"访杨湖州"}
{"author":"汪莘","content":"苕溪霅溪风景好，浙西浙东皆弗如。处处堤边种杨柳，家家门外有芙蕖。使君远继东坡事，处士端宜耘老居。闻道香名来一访，白须照水久踌躇。","dynasty":"宋代","title":"访杨湖州"}
{"author":"汪莘","content":"青天荡荡摩青铜，紫微将相环西东。大鹏一击九万里，两翼不鼓乘长风。大鹏飞到天门下，天门无不耸观者。列星退步失光彩，九虎低头若凡马。有鸟决起抢榆枋，望而不见空断肠。青天愈高鹏愈远，岂不有意招八荒。我舍新安来，狂歌钱塘市。上有无情之吴山，下有伤心之江水。春已暮，人未归，平生不问鳜鱼肥。若教买得青山住，饱食笋蕨歌春晖。","dynasty":"宋代","title":"访曾侍郎"}
{"author":"汪莘","content":"口中吐佛子，腰间出神仙。眉心红日大如钱，脑宫诵经声泠然。瞿昙黄老去我久，可使举世终无传。天亦若忌我，我自梦裹知其天。团团清光中，本来面目常现前。分明是真不是想，水中月影镜中像。自从别后见君稀，一朝邂逅成欢赏。见亦不可拟，得亦不可强。知音相逢只弹指，甃命遮寒且涵养。芙蓉芰荷颠倒披，九天风露流肝脾。俯观人世不忍弃，世人弃我良非痴。有时愤闷须痛饮，长安市上相追随。左挟田先生，右拍樊於期。狗屠在前舞阳后，击筑叱起高渐离。扬雄但能识奇字，未识以道御之无不宜。一舞神鬼哭，再舞雷电飞。三舞乾坤悉清净，却视万物生光辉。我衰不能作伊川，手把犁锄垦蚯蚓。亦复不能作吕望，垂丝磻溪上。但愿汉家宗社牢，化权何必吾人操。但愿紫微宫南太微北，中间七个能甄陶。君不见张三裹青衫，李四著紫袍，黄金转多官转高。孔丘盗跖那复辨，长蛇封豕争雄豪。我欲告天天肯否，旁人窃笑妇摇手。不如开眼明月前，莫教失清风后。杜子美，李太折，清风为魂月为魄。至今来往天地间，几回独把栏干拍。","dynasty":"宋代","title":"放歌行"}
{"author":"汪莘","content":"结发师心内院行，紫云门阙碧霞城。一声霹雳冲天响，万点星辰匝地明。鼎裹金丹能虎变，床头铁杖带龙腥。极知富贵非吾事，玉简珠缯有姓名。","dynasty":"宋代","title":"佛书载兜率天有内院道书有赤城朱窗乃帝一内"}
{"author":"汪莘","content":"一枕黄粱梦欲残，死生大海浪漫漫。鬓边白发休除却，时向窗前把镜看。","dynasty":"宋代","title":"感白发"}
{"author":"汪莘","content":"年年不是要悲秋，秋气愁人不自由。谁见江南魂断处，潇湘帝子在眉头。","dynasty":"宋代","title":"感秋"}
{"author":"汪莘","content":"秋水无尘浸碧虚，风前一叶故飞飞。潇湘帝子何时降，立尽斜阳未肯归。闲佩仙瓢到柳汀，柳边一点酒旗星。斜阳欲落无人惜，空有烟林作画屏。行到篱边菊已黄，相逢不改旧时香。自怜失意秋风后，犹为寒花一举觞。不须龟筮此生休，死去无心更出头。莫说竹篱茅舍事，丹枫一树正悲秋。独步荒山日欲昏，数声乾苇过游魂。重岗复涧穿难尽，恍惚随人月一痕。","dynasty":"宋代","title":"感秋"}
{"author":"汪莘","content":"仙人剪水银河边，仙风吹散花联翩。明星撩乱入我眼，风紧一阵随天旋。如今谁卧剡溪雪，如今谁访山阴船。古人气韵不可见，晓来对此空悠然。檐前未觉眼界豁，临眺忽忆楼居仙。若为留得数玉树，六月绕屋生清妍。","dynasty":"宋代","title":"观雪行"}
{"author":"汪莘","content":"道过新丰沽酒楼，不须濯足故相酬。华山仙伯徐思看，争遣时人识马周。","dynasty":"宋代","title":"过丹阳界中新丰市"}
{"author":"汪莘","content":"江南儿女尚多情，为爱芳晨载酒行。幸自不知惆怅事，鸟啼花落是清明。","dynasty":"宋代","title":"寒食节有感"}
{"author":"汪莘","content":"寒食原头杜宇声，谁家不起古今情。纸钱烧罢人归后，一树梨花冻月明。","dynasty":"宋代","title":"寒食节有感"}
{"author":"汪莘","content":"道在羲皇孰断金，至人出处合天心。青山白云有生路，流水落花无足音。世外太古日色静，洞中一片春风深。自怜晚辈服膺久，亦许杖屦来相寻。","dynasty":"宋代","title":"怀朱晦庵先生"}
{"author":"汪莘","content":"黄山高哉，岿然为江东之巨镇兮，壁立於两浙之上游。摩天戛日以直上，阳枝阴派盘数州。西海不知两根本，行人但觉云飞浮。尝试芒鞋竹枝迨乎其间兮，一溪桃杏红烂漫，万壑松柏寒飕飕。悬崖绝磴可望不可到兮，古木倒挂险更遒。上有灵泉瀑布千万道，如银河自天争泻而竞注兮，砅雷溅雪隐现穿林幽。中有青鸾黄鹤千万对，雄倡雌和迭舞而交鸣兮，深林自适复有雪白数点之猿猴。山中自昔无历日，花开叶落成春秋。残英脱叶不如其所从来兮，但见夫涧谷之间桃花如扇，松花如纛，竹叶如笠，莲叶如舟。菖蒲九节{煨火换饣}白鹿，灵芝三秀眠青牛。人间三月春已暮，洞中花卉春长留。奇香异气逐风去，散落尘世谁能酬。黄山高哉，云际峰尚可画，云外一峰画不得，霜缯铺了掉首休。丹砂一峰烛天争日月，九龙一峰拔地张旗旒。天都一峰杰出於三十六峰兮，星斗森罗挂珠殿，日月对殿琼瑶楼。中有一人兮龙冠而凤裘，左容成兮右浮丘。我时收却钓竿樵具作一束，投诸曹阮溪中流。浴余身兮汤泉，风余袂兮帝所。夔鼓隐隐兮管啾啾，水精盘兮碧玉瓯。帝酌我兮劳我，左右为余兮凝眸。指余以南峰石壁记，授余以红铅黑汞大丹头。黄山高哉，余钭览秀巢云练其下，坐令万物不生疵疠黍盈畴。","dynasty":"宋代","title":"黄山高"}
{"author":"汪莘","content":"欲向江南采白苹，杜鹃啼后已无春。洞庭龙女云中降，手把双珠笑赠人。","dynasty":"宋代","title":"回至松江"}
{"author":"汪莘","content":"深林茅屋隐渔樵，时有扁舟过石桥。谁把客星入图画，晓风残月伴吹箫。","dynasty":"宋代","title":"回至松江"}
{"author":"汪莘","content":"柳塘有狂士，酒阑好击鼓。殷出黄金骨裹泪，掺出白玉心中苦。此苦知为何人家，寒宵心事乱如麻。岑牟肯戴红槿帽，蹀足不数渔阳挝。翻手作春杏开早，覆手秋风叶如扫。开元天子是天工，那知尘起长安道。我今击鼓一声高彻天，击鼓二声深彻泉。天上拂开白日路，地锁制断如飞烟。豺狼闻之脑门裂，狐鼠粉碎臭满穴。惟有苍鳞火鬣双虬龙，籋云揈雷雨骚屑。青天洗出古时青，日月洗出古时朋。百谷草木催发生，鸾凤亦作箫韶鸣。走上半空望五岳，插天截海蟠金城。我皇无为人自宁，此时方表鼓中声，写作柳塘击鼓行。","dynasty":"宋代","title":"击鼓行"}
{"author":"汪莘","content":"负清抱黄圆如弹，昆仑磅礴幽未判。母鸡春日宿鸡栖，躬抱乾坤入烹煆。翼之腹之气自蒸，有时踏转令交贵。朦朦如因当昼中，惺惺无眠过夜半。食时莫怪唤不应，凝然有在应难唤。君不见阴阳气足有超越，恍惚惚恍生神观。数声隔{彀弓换卵}闻淳音，一点悬胎脱幽赞。母鸡惯事徐啄开，可怜毛羽良毰毸。却思裹许若为活，跧伏性命能低回。啄粟饮水孰教之，天机自动曾何疑。三三两两旋母脚，出入南北相追随。累然多寡企磊落，倏然后先无定著。乘閒疾数数不得，往来旁午依前错。闻道轮回少安泊，谪仙那能被法缚。秋山归来酒新熟，呼童烹鸡色自若。杀与不杀莫忖度，请君寒江倚山阁。","dynasty":"宋代","title":"鸡雏"}
{"author":"汪莘","content":"雨后荷盘可乾汞，日中莲座自焚香。儿童拗断垒珠柄，牵出银丝随手长。","dynasty":"宋代","title":"己酉夏偶兴"}
{"author":"汪莘","content":"剥开莲子见芳鲜，花叶同心缩翠拳。欲记池莲多少朵，一枝荷叶一枝莲。","dynasty":"宋代","title":"己酉夏偶兴"}
{"author":"汪莘","content":"两镜手提如合璧，两光相摄万重光。重重楼阁重重户，有个瞳人裹面藏。","dynasty":"宋代","title":"己酉夏偶兴"}
{"author":"汪莘","content":"两灯射壁两重光，一影俱生一影傍。假使百灯同一室，百身还只一身忙。","dynasty":"宋代","title":"己酉夏偶兴"}
{"author":"汪莘","content":"念尔残胡啼不休，若为春夏抱春愁。亦知春去年年事，忆似前时春尽头。","dynasty":"宋代","title":"季夏之末鹃声不已"}
{"author":"汪莘","content":"梦魂何事练溪滨，起自新春向晚春。红杏园林催百舌，绿杨洲渚荐重唇。一年好处是寒食，三月水边多丽人。遥想使想行乐处，牡丹如障草如茵。","dynasty":"宋代","title":"寄潘粹"}
{"author":"汪莘","content":"江行二月正清新，无主桃花不恋春。老去情怀甚年少，少年未解惜芳晨。","dynasty":"宋代","title":"甲寅西归江行春怀十首"}
{"author":"汪莘","content":"薄晚东风一岸巾，波光挟日战龙鳞。寻思来往成何事，只向人间得此人。","dynasty":"宋代","title":"甲寅西归江行春怀十首"}
{"author":"汪莘","content":"一层山只一溪斜，偃卧东风恋日华。莫把江行生旅思，他年忆此胜还家。","dynasty":"宋代","title":"甲寅西归江行春怀十首"}
{"author":"汪莘","content":"香鞴绣轭急朝昏，李陌桃蹊不尽樽。满席落花人睡起，始知春兴属柴门。","dynasty":"宋代","title":"甲寅西归江行春怀十首"}
{"author":"汪莘","content":"闲来此意本翛然，一点清愁出意边。亦似东君无定准，乍晴乍雨恼花天。","dynasty":"宋代","title":"甲寅西归江行春怀十首"}
{"author":"汪莘","content":"塞空春意总分明，桃李无言却混成。刚被幽禽知此意，风前拈出两三声。","dynasty":"宋代","title":"甲寅西归江行春怀十首"}
{"author":"汪莘","content":"二月湖山把酒中，呼猿洞口水涵空。醉来剥尽新花蕊，百叠生红未见风。","dynasty":"宋代","title":"甲寅西归江行春怀十首"}
{"author":"汪莘","content":"白昼春光绿染衣，东风千里挂帆归。竹篱红白花相映，只听鸡声在翠微。","dynasty":"宋代","title":"甲寅西归江行春怀十首"}
{"author":"汪莘","content":"西湖扬柳欲栖乌，遥想溪山似画图。二月到家寒食近，末梢春境忆西湖。","dynasty":"宋代","title":"甲寅西归江行春怀十首"}
{"author":"汪莘","content":"绕屋桃花可得追，迎门犹有海棠枝。牡丹未放酴醾小，并入青梅煮酒时。","dynasty":"宋代","title":"甲寅西归江行春怀十首"}
{"author":"汪莘","content":"落日扁舟万古心，半山明耀半溪阴。渔盐商贾都来往，纵有客星何处寻。","dynasty":"宋代","title":"九月十六日出郡登舟如钱塘十七日舟中杂兴"}
{"author":"汪莘","content":"一簇沙鸥占碧波，手摇双桨叫吴歌。大罗只许诗人赋，不许诗人上大罗。","dynasty":"宋代","title":"九月十六日出郡登舟如钱塘十七日舟中杂兴"}
{"author":"汪莘","content":"天地穷时事不穷，最伤心处是凉风。少年每下悲秋泪，投老情如泪亦空。","dynasty":"宋代","title":"九月十六日出郡登舟如钱塘十七日舟中杂兴"}
{"author":"汪莘","content":"两夜江心对泬寥，恍兮惚裹有逍遥。堂堂皓月排空出，自觉精神涌碧霄。","dynasty":"宋代","title":"九月十六日出郡登舟如钱塘十七日舟中杂兴"}
{"author":"汪莘","content":"碧天似水元非水，碧水如天不是天。人现非天非水处，君来何处觅神仙。","dynasty":"宋代","title":"九月十六日出郡登舟如钱塘十七日舟中杂兴"}
{"author":"汪莘","content":"白云晚向山中出，白雾朝从水上生。三百里滩轰笛过，鬼神惊倒怒龙声。","dynasty":"宋代","title":"九月十六日出郡登舟如钱塘十七日舟中杂兴"}
{"author":"汪莘","content":"莘野磻溪亦偶然，每逢耕钓忆前贤。春风秋月闲来往，只付时人一醉眠。","dynasty":"宋代","title":"九月十六日出郡登舟如钱塘十七日舟中杂兴"}
{"author":"汪莘","content":"横石滩头古钓矶，绿波击破雪花飞。老翁识得鱼争处，手把纷竿满意归。","dynasty":"宋代","title":"九月十六日出郡登舟如钱塘十七日舟中杂兴"}
{"author":"汪莘","content":"日暮沧江驻客舟，眼前境界起诗愁。沿山几处人烟僻，摘粟收麻到白头。","dynasty":"宋代","title":"九月十六日出郡登舟如钱塘十七日舟中杂兴"}
{"author":"汪莘","content":"巍然钓石压江滨，烟水茫茫断四邻。天帝座边元是客，刘郎何得欲相臣。","dynasty":"宋代","title":"九月十六日出郡登舟如钱塘十七日舟中杂兴"}
{"author":"汪莘","content":"出郭已超俗，住溪尤近真。青天素和我，白雪便随人。守道何妨贱，藏书不尽贫。长怀社中友，共发瓮头春。","dynasty":"宋代","title":"开禧元年四月自中都挈家还乡寓居城南十二月"}
{"author":"汪莘","content":"世事偏宜假，吾生只认真。少知行路恶，老爱在家贫。宁接古时鬼，怕逢今世人。涧松方卧雪，野草亦争春。","dynasty":"宋代","title":"开禧元年四月自中都挈家还乡寓居城南十二月"}
{"author":"汪莘","content":"群处那相合，单栖正自如。好言天外事，懒读世间书。指直笔难把，唇濡砚屡嘘。倾壶有余沥，窥瓮得残菹。","dynasty":"宋代","title":"开禧元年四月自中都挈家还乡寓居城南十二月"}
{"author":"汪莘","content":"每恨投南鹊，尤怜向北枝。虽蒙今士笑，恐有后人思。运火解朝冻，咽津弃夜饥。不来溪上住，那得雪中诗。","dynasty":"宋代","title":"开禧元年四月自中都挈家还乡寓居城南十二月"}
{"author":"汪莘","content":"彻骨寒谁觉，回骸暖自醒。直须人悄悄，方得物亭亭。性伏涵三极，心开烛万灵。有僧肥臃腫，怪我瘦竛竮。","dynasty":"宋代","title":"开禧元年四月自中都挈家还乡寓居城南十二月"}
{"author":"汪莘","content":"脱命市朝隘，侧身桑梓深。山含首阳色，水逞汨罗音。中夜不能寐，万端都上心。邻鸡犹未动，沙岛已相寻。","dynasty":"宋代","title":"开禧元年四月自中都挈家还乡寓居城南十二月"}
{"author":"汪莘","content":"茅屋冻将压，柴扉寒不开。交朋几竿竹，兄弟数枝梅。渡口月初出，沙头人正回。客居殊自在，岁事亦相催。","dynasty":"宋代","title":"开禧元年四月自中都挈家还乡寓居城南十二月"}
{"author":"汪莘","content":"朱减颜逾皱，霜添鬓却新。文章应舍我，富贵不如人。照破生前物，思穷死后神。谓宜休仕汉，何必只逃秦。","dynasty":"宋代","title":"开禧元年四月自中都挈家还乡寓居城南十二月"}
{"author":"汪莘","content":"积雪滴还冻，斜阳阴复明。千峰浓淡碧，一水浅深情。翳卜犹真禄，樵渔亦美名。人皆云有命，我独得无生。","dynasty":"宋代","title":"开禧元年四月自中都挈家还乡寓居城南十二月"}
{"author":"汪莘","content":"筑室深山裹，开门古涧边。月高猿子叫，日晏虎儿眠。带雪挑黄菜，敲冰取碧泉。不知居士乐，空受俗人怜。","dynasty":"宋代","title":"开禧元年四月自中都挈家还乡寓居城南十二月"}
{"author":"汪莘","content":"万里溪光一望穿，潜鱼世界白鸥天。若为移得溪光去，落日茅斋相对眠。","dynasty":"宋代","title":"腊日晚过杨村写望"}
{"author":"汪莘","content":"篱阴双蝶趁春晖，轻展新黄试舞衣。点草扑花如得意，因何相逐背人飞。","dynasty":"宋代","title":"篱阴"}
{"author":"汪莘","content":"远山残雪献年华，翠黛千层蹙浪花。天上画屏描不得，懒移皮屐下邻家。","dynasty":"宋代","title":"立春日山行"}
{"author":"汪莘","content":"缲出烟丝轻袅袅，扫成雪帚重垂垂。风流举世无过柳，总合殷勤把一枝。","dynasty":"宋代","title":"柳枝词"}
{"author":"汪莘","content":"丈室明松窗，水竹相因依。卢橘冬已花，日出黄蜂飞。爱此禅房幽，不踏市朝机。时观彼苍意，常与人愿违。彼苍不可会，青山又斜晖。","dynasty":"宋代","title":"陋居五咏·池馆"}
{"author":"汪莘","content":"穿渠带幽径，列竹依清流。中有好鸟鸣，暮锁星辰稠。北风搅雪花，更觉龙凤遒。东皇怜岁寒，丹白如飞浮。细履或得得，长歌亦悠悠。顾我悲蒋卿，何以致羊裘。","dynasty":"宋代","title":"陋居五咏·将径"}
{"author":"汪莘","content":"惜余春、蛱蝶引春来，杜鹃趣春归。算何如桃李，浑无言说，开落忘机。多谢黄鹂旧友，相逐落花飞。芳草连天远，愁杀斜晖。谁向西湖南畔，问亭台在否，花木应非。看孤山山下，惟说隐君庐。想钱塘、春游依旧，到梨花、寒食隘舟车。寻常事，不须惆怅，暮雨沾衣。邵康节云：“风雨寻常事，人心胡不安。”","dynasty":"宋代","title":"八声甘州"}
{"author":"汪莘","content":"属余赋词。遂以此意赋之。二月初二夜白日青天蘸水开。落花江上玉鞭回。东君擎出牡丹来。独占洛阳春气足，遂中天下作花魁。相知深处举离杯。使君时擢浙东仓使。","dynasty":"宋代","title":"浣沙溪"}
{"author":"汪莘","content":"鹧鸪声里别江东。绿阴中。夕阳红。一点离愁，相对景重重。目断大罗天上客，朝玉帝，把芙蓉。紫阳山下偶相逢。醉金钟。跨苍龙。归去故山，犹带白云封。洞口桃花如恨我，飘满地，任春风。","dynasty":"宋代","title":"江神子（再赠）"}
{"author":"汪莘","content":"金风玉露，洗出乾坤体。乘兴到前村，见一片、清溪无底。竹篱茅舍，鸡犬两三家，寻渔父，问湘灵，拄杖斜阳里。青春误我，白发今如此。幸自识方壶，有个人、神通游戏。涧边野鹤，岩上忽孤云，倾浊酒，对黄花，又似东篱子。","dynasty":"宋代","title":"蓦山溪"}
{"author":"汪莘","content":"去郢频回首。正横江、荪桡容与，兰旌悠久。怅望龙门都不见，似把长楸孤负。念往日、佳人为偶。独向芳洲相思处，采苹花、杜若空盈手。乘赤豹，谁来后。云中眼界穷高厚。览山川、冀州还在，陶唐何有。木叶纷纷秋风晚，缥缈潇湘左右。见帝子、冰魂厮守。应记薰弦相对日，酹一杯、太乙东皇酒。问此意，君知否。","dynasty":"宋代","title":"乳燕飞（汪子感秋，采楚词，赋此）"}
{"author":"汪莘","content":"春至伤春，秋至悲秋，谁在华胥。叹谪仙才气，飞扬跋扈，渊明何事，慷慨欷歔。自我少年，如今晚境，行半人间真有余。都休问，且一觞一咏，吾爱吾庐。南皋境界何如。舍明月清风谁与居。望蓬山路杳，万株翠桧，方壶门掩，四面红蕖。中有佳人，绰如姑射，一炷清香满太虚。尘寰外，被鸣鸾报客，飞鹤传书。","dynasty":"宋代","title":"沁园春（自题方壶）"}
{"author":"汪莘","content":"双。今晨果揭其一以来。因赋此为谢，并致后会之意渔翁家住寒潭上。晓霜晚日时相向。三尺白鱼长。一双摇玉光。前朝来献状。果慰携壶望。水月正商量。小桥梅欲香。","dynasty":"宋代","title":"菩萨蛮"}
{"author":"汪莘","content":"有石楠红叶，飘下樽俎间，小饮而归，久立碧桃花下，即事赋之策杖南山去。到南溪、谁家宅院，欺人先渡。羽扇徐麾僮仆退，翠柳白沙西路。帝赐我、阆风玄圃。一片飞来红叶阔，细看来、上有双鸾句。应念我，尘中住。眼前儿女闲相语。怪人间、禁烟时节，安排樽俎。为道从来寒食好，且莫思量今古。共绿水、春风鸥鹭。望我壶天天未晚，记碧桃、花发闲庭户。归到也，对花舞。","dynasty":"宋代","title":"乳燕飞"}
{"author":"汪莘","content":"一片江南春色晚。牡丹花谢莺声懒。问君离恨几多长，芳草连天犹觉短。昨夜溪头新溜满。樽前自起喷龙管。明朝飞棹下钱塘，心共白苹香不断。","dynasty":"宋代","title":"玉楼春（赠别孟仓使）"}
{"author":"汪莘","content":"欲觅存心法，当自尽心求。此心尽处，豁地知性与天侔。行尽武陵溪路，忽见桃源洞口，渔子舍渔舟。输与逃秦侣，绝境几春秋。举全体，既尽得，要敛收。勿忘勿助之际，玄牝一丝头。君看天高地下，中有鸢飞鱼跃，妙用正周流。可与知者道，莫语俗人休。","dynasty":"宋代","title":"水调歌头（客有言存心者，未得其序，因赋）"}
{"author":"汪莘","content":"昔年浮丘人，池舘藏一丘。天门骑鹿仙，浩气压女牛。曷来木正落，歌动林塘幽。至今五月花，憔悴因郎羞。底处牵白犊，超然对清流。景风故随车，为我回凉秋。","dynasty":"宋代","title":"陋居五咏·景风院"}
{"author":"汪莘","content":"呼匠琢山骨，临水起月台。一槃古月色，竹影凉毰毸。竹影如扫月，月色扫不开。居然广寒宫，桂枝苦低回，便欲招谪仙，娥眉送琼杯。","dynasty":"宋代","title":"陋居五咏·月台"}
{"author":"汪莘","content":"散发篁竹中，濯足寒涧流。太阳正徘徊，心与爽气游。活活走龙鳞，锵锵韵天球。於焉种荷花，遥剪西湖秋。亦思百顷绿，薰风木兰舟。青鸟去还来，白鱼沉更浮。竹涧鱼鸟家，益觉吾庐幽。","dynasty":"宋代","title":"陋居五咏·竹涧"}
{"author":"汪莘","content":"绿阴窗底蔚蓝光，习习清风入座凉。五月人间同此意，故知彭泽到羲皇。","dynasty":"宋代","title":"绿阴"}
{"author":"汪莘","content":"西湖日日可寻芳，楼上凭栏意未忘。斫取荷花三万朵，作他贫女嫁衣裳。","dynasty":"宋代","title":"孟秋朔日天台刘允叔和叔乡人陈思敬饯饮钱塘"}
{"author":"汪莘","content":"迩来尤觉光阴速，昼夜分明似水流。却是光阴无变动，谩教浮世有春秋。","dynasty":"宋代","title":"暮春二十八夜枕上有怀"}
{"author":"汪莘","content":"茅檐环走两金轮，二十九番杨柳春。回首半生无觅处，祗应留得见前身。","dynasty":"宋代","title":"暮春二十八夜枕上有怀"}
{"author":"汪莘","content":"浮云散尽月孤明，月裹仙人影更清。忆昔相逢不相识，如今同坐复同行。","dynasty":"宋代","title":"偶题"}
{"author":"汪莘","content":"别驾寄我新时章，赏花须赏花中王。我诵此诗欲大叫，山川灵气未始亡。忆昔少年健如虎，两脚不住寻奇芳。何曾着眼看桃李，天台洞口呼刘郎。痴儿騃女意自得，不肯随我超凡常。嵩山洛浦忽入梦，秦人汉士俱堂堂。仰天大笑不复道，朱宫紫府森开张。是时青春二三月，姚家一树真黄裳。其余牛家魏家种，千红万碧罗新妆。论花固是花中杰，论人亦是人中祥。不觉我醉花亦醉，不觉花香入亦香。气高已压玉笥缀，骨硬肯羡金钗行。授我以元君之云篆，沃我以王母又霞觞。当时跳出生死窟，自此踏倒名利场。怀洞庭兮悲潇湘，吟清风兮咏沧浪。仙人击节相属儿，贱子起舞尤颠狂。历聘二十八列宿，遍谒三千六上皇。东风未断薰风起，江北吹落江南藏。天葩何年到此土，形貌虽减神犹昌。濂溪先生夸富贵，东坡老子怜忠良。不如煎酥煮面吃，大胜三碗搜枯肠。","dynasty":"宋代","title":"潘别驾寄牡丹歌次韵"}
{"author":"汪莘","content":"白马嘶风入紫阳，使君一笑列壶觞。秋原是处堪图画，豆子花红稻半黄。","dynasty":"宋代","title":"潘别驾自祁门回"}
{"author":"汪莘","content":"万顷烟波短棹飞，一双鸥鸟弄斜晖。如今频作姑苏客，遥指当年旧钓矶。","dynasty":"宋代","title":"三月十九日过松江五绝其二"}
{"author":"汪莘","content":"白云晚向山中出，白雾朝从水上生。三百里滩轰笛过，鬼神惊倒怒龙声。","dynasty":"宋代","title":"九月十六日出郡登舟如钱塘十七日舟中杂兴"}
{"author":"汪莘","content":"昔年曾访此林坰，今日重来倍有情。道在山中人不会，竹风柏日总分明。","dynasty":"宋代","title":"四月十二日携家如钱塘二十二日过湖至九里松"}
{"author":"汪莘","content":"世事偏宜假，吾生只认真。少知行路恶，老爱在家贫。宁接古时鬼，怕逢今世人。涧松方卧雪，野草亦争春。","dynasty":"宋代","title":"开禧元年四月自中都挈家还乡寓居城南十二月"}
{"author":"汪莘","content":"压架春风十万条，护檐霜干自萧萧。一朝尽识群贤面，陡觉星辰共碧霄。","dynasty":"宋代","title":"真直院招饮道山群玉堂自陈秘监而下凡八人坐"}
{"author":"汪莘","content":"云绕花屏，天横练带，画堂三月初三。斜风细雨，罗幕护轻寒。无数天香国色，枝枝带、洛浦嵩山。烧红烛，吞星□日，光射九霞冠。仙宫，深几许，黄莺问道，紫莺窥帘。似太真姊妹，半醒微酣。须信生来富贵，何曾在、草舍茅庵。皇州近，扁舟载去，春色冠东南。","dynasty":"宋代","title":"满庭芳·云绕花屏"}
{"author":"汪莘","content":"残腊天垂老，新春日始孩。玄君归浑沌，青帝出胚胎。楼上独倚处，海边相见来。闲思栽五柳，怒欲拔三槐。","dynasty":"宋代","title":"方壶自咏"}
{"author":"汪莘","content":"鱼鳖好在川，鸟兽好在山。人皆好山水，所好非一端。君子抱仁智，寓意山水间。矧乃阳春月，富贵相追攀。靓装散香风，纤指发清弹。道旁起深羡，有识独长叹。我亦共春游，所遇得正观。可与达者悟，难与昧者谈。","dynasty":"宋代","title":"春怀其八"}
{"author":"汪莘","content":"朝立寒溪东，暮立寒溪西。一到神顿领，熟视眼更迷。水光不见水，但见青天无表裹。天光不见天，但见一片清烟涵无边。水中有天天不湿，天中有水水不入。天耶水耶堕渺茫，只是天光与水光。月来水天中，水天裹月如不裹。月去水天中，水天锁月如不锁。明月不来不去时，琉璃泡中珠中颗。先自水天莫分别，更添月包更亲切。水色天色月色擘不开，水光天光月光拈不来。梦中酒渴不可忍，一口吸下骊龙腮。","dynasty":"宋代","title":"水天月歌"}
{"author":"汪莘","content":"鸦声欲断雉声起，柳眼已青桑眼黄。故乡春事正如许，春事只缘思故乡。","dynasty":"宋代","title":"闰十一月东行腊月立春夜秀州船场玩月甲辰正"}
{"author":"汪莘","content":"草木自成岁，禽鸟已春声。仰观俯察，多少宇宙古今情。遐想炎黄以上，逮至汉唐而下，几个费经营。巢许有真意，无责自身轻。富与贵，贫与贱，死还生。方壶岁晚，深感梅蕊向人倾。造物元来无物，有物还应自造，人意几曾平。天际识归路，野鹤忽长鸣。","dynasty":"宋代","title":"水调歌头（岁暮书怀）"}
{"author":"汪莘","content":"东院长廊约二更，风雷送雨正冥冥。忽看电掣金蛇过，照出青天一点青。","dynasty":"宋代","title":"中元夜兴"}
{"author":"汪莘","content":"性静无一物，心生有万端。曾将魂魄鍊，不被鬼神瞒。纵步地虽窄，仰头天自宽。裁诗偏得偶，遇卦只成单。","dynasty":"宋代","title":"方壶自咏其一"}
{"author":"汪莘","content":"四海春风曲肱里，出入鼻端云一缕。不知案上清露珠，漏泄傅岩梦中雨。","dynasty":"宋代","title":"八月间书案假寐戏作"}
{"author":"汪莘","content":"要识人间过去愁，春宵风雨到湖楼。如今此恨无分处，应有知人在后头。","dynasty":"宋代","title":"寓清湖桥夜枕闻雨"}
{"author":"汪莘","content":"相伴留侯访赤松，碧桃花下醉融融。玉龙嘶罢还家晚，月出蓬莱第一峰。","dynasty":"宋代","title":"赠张汉卿"}
{"author":"汪莘","content":"酿秫小春月，取酒雪花晨。漏壶插破浮蚁，涌起碧鳞鳞。谁觉东风密至，更带梅香潜入，瓮里净无尘。一见酒之面，便得酒之心。这番酒，□□□，未及宾。黄山图就，旧日境界喜重新。三十六峰云嶂，三十六溪烟水，三十六壶春。寄语黄山道，我是境中人。","dynasty":"宋代","title":"水调歌头（雪中篘酒，恰得三十六壶，乃酹黄山之神，而歌以侑之）"}
{"author":"汪莘","content":"欲向江南采白蘋，杜鹃啼后已无春。洞庭龙女云中降，手把双珠笑赠人。","dynasty":"宋代","title":"回至松江其一"}
{"author":"汪莘","content":"残雪林塘春意浅。倚碧玉、阑干日晚。天涯五色明如剪。上有新蟾占断。从别后、水遥山远。倩说与、天台刘阮。方壶只有梅花伴。不似桃花庭院。","dynasty":"宋代","title":"杏花天其一寄天台刘允叔"}
{"author":"汪莘","content":"天地穷时事不穷，最伤心处是凉风。少年每下悲秋泪，投老情知泪亦空。","dynasty":"宋代","title":"九月十六日出郡登舟如钱塘十七日舟中杂兴其三"}
{"author":"汪莘","content":"风雨黄昏自掩扉，灯前时复一歔欷。儿曹相问缘何事，为道君侯早晚归。","dynasty":"宋代","title":"送赵君十绝其五"}
{"author":"汪莘","content":"北渚风生千叶秋，洞庭波起夕阳收。楚人临水为谁立，帝子隔烟相对愁。","dynasty":"宋代","title":"秋怀十首"}
{"author":"汪莘","content":"绿水绕北户，白日挂南荣。岑楼高中天，引领望咸京。咸京望不见，远山与云横。鸾凤邈何许，燕雀巢朱甍。谷风起将夕，偃月哉生明。童子焚妙音，稚女弹神筝。似非今世曲，无乃古人情。为言且勿弹，吾疾方未平。","dynasty":"宋代","title":"春怀十首"}
{"author":"汪莘","content":"万古灰飞，算何用、黄金满屋。吾老矣，几番重九，几杯醽醁。此日登临多恨别，明年强健何由卜。且唤教、儿女逐人来，寻黄菊。苹已白，枫犹绿。鲈已晚，橙初熟。叹人间何事，稍如吾欲。五柳爱寻王母使，三闾好作湘妃曲。向飘风、冻雨返柴扉，骑黄犊。","dynasty":"宋代","title":"满江红·万古灰飞"}
{"author":"汪莘","content":"倾国佳人默怨天，红颜过子拜尊前。世家大族多兄嫂，独得公姑分外怜。","dynasty":"宋代","title":"直院自言愿所以相拯之意有非毫楮所可宣者归"}
{"author":"汪莘","content":"朱宫瓦缶鸣，污泽黄钟屏。古来会通籍，作者能签整。翁如食橄榄，但愿回味永。只今竹洲上，伏腊仰公廪。玩彼易外象，付此卦中影。遥知疏桐下，缺月见深省。我来如征鸿，爱此沙洲冷。他年直紫薇，梦断青丝绠。旧游倘入念，折简肯相命。新诗蒙剪拂，为怜伍哙等。驾言载双榼，卜日问三径。预约清樽月，云头开金饼。","dynasty":"宋代","title":"竹洲见寄次韵"}
{"author":"汪莘","content":"清夜湖心把酒杯，花间风月共徘徊。金钟何事催天晓，又恐游人相逐来。","dynasty":"宋代","title":"夏日西湖闲居十首"}
{"author":"汪莘","content":"天地穷时事不穷，最伤心处是凉风。少年每下悲秋泪，投老情知泪亦空。","dynasty":"宋代","title":"九月十六日出郡登舟如钱塘十七日舟中杂兴其三"}
{"author":"汪莘","content":"皂盖朱轓练水滨，春生秋杀总精神。须知爱士何曾泛，屈指应无第二人。","dynasty":"宋代","title":"送赵君十绝"}
{"author":"汪莘","content":"道在羲皇孰断金，至人出处合天心。青山白云有生路，流水落花无足音。世外太古日色静，洞中一片春风深。自怜晚辈服膺久，亦许杖屦来相寻。","dynasty":"宋代","title":"怀朱晦庵先生"}
{"author":"汪莘","content":"不须龟筮此生休，死去无心更出头。莫说竹篱茅舍事，丹枫一树正悲秋。","dynasty":"宋代","title":"感秋其四"}
{"author":"汪莘","content":"去郢频回首。正横江、荪桡容与，兰旌悠久。怅望龙门都不见，似把长楸孤负。念往日、佳人为偶。独向芳洲相思处，采苹花、杜若空盈手。乘赤豹，谁来后。云中眼界穷高厚。览山川、冀州还在，陶唐何有。木叶纷纷秋风晚，缥缈潇湘左右。见帝子、冰魂厮守。应记薰弦相对日，酹一杯、太乙东皇酒。问此意，君知否。","dynasty":"宋代","title":"乳燕飞（汪子感秋，采楚词，赋此）"}
{"author":"汪莘","content":"天末起凉风。云气匆匆。如今何处有英雄。独佩一壶溪上去，秋水澄空。绝壁耸云中，倒挂青松。醉歌汉殿与秦宫。日现山西留不住，目送飞鸿。","dynasty":"宋代","title":"浪淘沙·天末起凉风"}
{"author":"汪莘","content":"凤凰城里旧徘徊，村里吴山跃马来。也有旗亭沽酒处，可怜桃杏向人开。","dynasty":"宋代","title":"庆元五年休宁权县郑丞吴山寺劝农次韵其二"}
{"author":"汪莘","content":"负清抱黄圆如弹，昆仑磅礴幽未判。母鸡春日宿鸡栖，躬抱乾坤入烹煆。翼之腹之气自蒸，有时踏转令交贵。朦朦如因当昼中，惺惺无眠过夜半。食时莫怪唤不应，凝然有在应难唤。君不见阴阳气足有超越，恍惚惚恍生神观。数声隔{彀弓换卵}闻淳音，一点悬胎脱幽赞。母鸡惯事徐啄开，可怜毛羽良毰毸。却思裹许若为活，跧伏性命能低回。啄粟饮水孰教之，天机自动曾何疑。三三两两旋母脚，出入南北相追随。累然多寡企磊落，倏然后先无定著。乘閒疾数数不得，往来旁午依前错。闻道轮回少安泊，谪仙那能被法缚。秋山归来酒新熟，呼童烹鸡色自若。杀与不杀莫忖度，请君寒江倚山阁。","dynasty":"宋代","title":"鸡雏"}
{"author":"汪莘","content":"修竹祠堂曲水滨，寒泉菊盏久埃尘。道傍车马无心到，似我频来有几人。","dynasty":"宋代","title":"夏日西湖闲居十首"}
{"author":"汪莘","content":"煎茶徐读散人传，对酒朗吟渔父词。除却月风同此意，祢应烟雨暗相知。","dynasty":"宋代","title":"三九十九日过松江五绝"}
{"author":"汪莘","content":"新月长眉清，娟娟照茅舍。坐有我弟俱，因得穷造化。初叹此个月，涵浙复涵灞。终忆此个月，古夜复今夜。日月天中行，地下亦双明。天地在太虚，一点如流萍。水轮载以浮，风轮吹不停。地譬鸡子黄，天乃鸡子清。天半绕地下，天半出地上。星辰附天旋，昼夜成俯仰。吾尝挥雷鞭，骑龙日宫前。整顿朝东皇，拜手金鸟傍。日宫月宫留不住，翻身透过天顶去。双手拨转赤精球，山河万象在裹头。此时见天不见地，忆尝阅尽世间事。几度穿入月之内，几度穿出天之外。几度天地劫火来，只有太虚元不坏。我自太虚观世间，释迦老子皆等闲。","dynasty":"宋代","title":"对月与念六弟谈化作"}
{"author":"汪莘","content":"四野秋风交敝庐，时平不用蔺相如。有人来问生涯事，指点蓑衣学钓鱼。","dynasty":"宋代","title":"秋怀十首"}
{"author":"汪莘","content":"两夜江心对泬寥，恍兮惚裹有逍遥。堂堂皓月排空出，自觉精神涌碧霄。","dynasty":"宋代","title":"九月十六日出郡登舟如钱塘十七日舟中杂兴"}
{"author":"汪莘","content":"策杖溪边。倚杖峰前。望琼林、玉树森然。谁家残雪，何处孤烟。向一溪桥，一茅店，一渔船。别般天地，新样山川。唤家僮、访鹤寻猿。山深寺远，云冷钟残。喜竹间灯，梅间屋，石间泉。","dynasty":"宋代","title":"行香子（雪后闲眺）"}
{"author":"汪莘","content":"傥来无定，浮生如寄，休说真非真是。道人半睡半醒时，全身在、碧霄宫里。风师四起，云君六合，茅舍有何准拟。待他雪阵打窗来，旋披起、半床纸被。","dynasty":"宋代","title":"鹊桥仙（欲雪）"}
{"author":"汪莘","content":"十里湖山苦见招，柳堤荷荡赤栏桥。待他朝市人归后，独泛扁舟吹玉箫。","dynasty":"宋代","title":"夏日西湖闲居十首"}
{"author":"汪莘","content":"天处涵天心广大，月中吐月性光明。夜来飞上昆仑顶，独倚琼楼啸一声。","dynasty":"宋代","title":"秋兴"}
{"author":"汪莘","content":"坐卧芙蓉花上头，清香长绕饮中浮。金风玉露玻璃月，并作诗人富贵秋。","dynasty":"宋代","title":"湖上早秋偶兴"}
{"author":"汪莘","content":"水光如锦叶如烟，微雨相从到洞天。翠盖红妆无处避，一时挨入木兰船。","dynasty":"宋代","title":"泛小舟入莲荡微雨即事"}
{"author":"汪莘","content":"忆昔见公十载前，知公即日图凌烟。而今见公十载后，岂意翻为竹洲叟。黄金照白天门开，夜叉安得生风雷。龙文虎脊君当取，有才不用当谁哉。中原寝庙无消息，塞上无人能杀贼。君王此志二十秋，四海看君闲不得。","dynasty":"宋代","title":"访吴安抚竹洲"}
{"author":"汪莘","content":"双。今晨果揭其一以来。因赋此为谢，并致后会之意渔翁家住寒潭上。晓霜晚日时相向。三尺白鱼长。一双摇玉光。前朝来献状。果慰携壶望。水月正商量。小桥梅欲香。","dynasty":"宋代","title":"菩萨蛮"}
{"author":"汪莘","content":"七尺经霜翠竹竿，斩来石壁钓江湍。丝头垂下骊龙口，掣得明珠似月寒。","dynasty":"宋代","title":"秋兴"}
{"author":"汪莘","content":"修竹祠堂曲水滨，寒泉菊盏久埃尘。道傍车马无心到，似我频来有几人。","dynasty":"宋代","title":"夏日西湖闲居十首"}
{"author":"汪莘","content":"远山残雪献年华，翠黛千层蹙浪花。天上画屏描不得，懒移皮屐下邻家。","dynasty":"宋代","title":"立春日山行"}
{"author":"汪莘","content":"槐叶风清莺哺子，麦苗露湿雉寻媒。道人不出方壶境，坐见天时去又来。","dynasty":"宋代","title":"春夏之交风雨弥间耳目所触即事十绝"}
{"author":"汪莘","content":"堂上拄黄山，辉映庭前春雪。记得山中雪境，恰一般清绝。须知天锡与方壶，比似镜湖别。好得镜湖狂客，伴方壶欢伯。","dynasty":"宋代","title":"好事近（嘉定二年正月二日大雪）"}
{"author":"汪莘","content":"惜馀春、蛱蝶引春来，杜鹃趣春归。算何如桃李，浑无言说，开落忘机。多谢黄鹂旧友，相逐落花飞。芳草连天远，愁杀斜晖。谁向西湖南畔，问亭台在否，花木应非。看孤山山下，惟说隐君庐。想钱塘、春游依旧，到梨花、寒食隘舟车。寻常事，不须惆怅，暮雨沾衣。","dynasty":"宋代","title":"八声甘州·惜馀春"}
{"author":"汪莘","content":"塞空春意总分明，桃李无言却混成。刚被幽禽知此意，风前拈出两三声。","dynasty":"宋代","title":"甲寅西归江行春怀十首"}
{"author":"汪莘","content":"青女催人两鬓霜。自篘白酒作重阳。方壶老子莫凄凉。天地两三胡蝶梦，古今多少菊花香。只将破帽送秋光。","dynasty":"宋代","title":"浣溪沙"}
{"author":"汪莘","content":"呼匠琢山骨，临水起月台。一槃古月色，竹影凉毰毸。竹影如扫月，月色扫不开。居然广寒宫，桂枝苦低回。便欲招谪仙，娥眉送琼杯。娥眉见梅花，思君弄青梅。","dynasty":"宋代","title":"陋居五咏其五月台"}
{"author":"汪莘","content":"君不见济阴九种禾，又不见河南六岐麦。何似新安海阳县，瑞粟一枝超简册。嘉定四载六月中，采来颖自东极东。龙枝凤冠云蕖丛，令人多力善走颜色红。六岐九穗岂足道，径欲一醉敲金钟。赵君不敢留，驰以告宰公。宰公不敢留，驰以告太守意甚忠。嘉定圣人坐法宫，声色不迩心在农。嘉定圣人与天通，故产瑞粟昭年丰。新安太守见此喜，谓匪奇花异卉同，销金黄罗手自封。再拜献天门，进入开天容。吾闻粟有神，其姓曰庆天。吾闻粟字制，其西曰金坚。吾闻粟字释，盖取阳精相续如百川。请君占所闻，可以知开先。我歌贺宰公，宰公归太守。我歌贺太守，太守归我皇极天子大父母，愿见太平万古万万古。惟有贫儒都不知，但愿食粟长无饥。","dynasty":"宋代","title":"瑞粟歌"}
{"author":"汪莘","content":"事体向晚境，情怀非少年。平生不得地，至死亦由天。坐背暑弥胜，行膺寒愈坚。愿言过去苦，莫与后来贤。","dynasty":"宋代","title":"方壶自咏"}
{"author":"汪莘","content":"负清抱黄圆如弹，昆仑磅礴幽未判。母鸡春日宿鸡栖，躬抱乾坤入烹煆。翼之腹之气自蒸，有时踏转令交贵。朦朦如因当昼中，惺惺无眠过夜半。食时莫怪唤不应，凝然有在应难唤。君不见阴阳气足有超越，恍惚惚恍生神观。数声隔{彀弓换卵}闻淳音，一点悬胎脱幽赞。母鸡惯事徐啄开，可怜毛羽良毰毸。却思裹许若为活，跧伏性命能低回。啄粟饮水孰教之，天机自动曾何疑。三三两两旋母脚，出入南北相追随。累然多寡企磊落，倏然后先无定著。乘閒疾数数不得，往来旁午依前错。闻道轮回少安泊，谪仙那能被法缚。秋山归来酒新熟，呼童烹鸡色自若。杀与不杀莫忖度，请君寒江倚山阁。","dynasty":"宋代","title":"鸡雏"}
{"author":"汪莘","content":"穿渠带幽径，列竹依清流。中有好鸟鸣，暮锁星辰稠。北风搅雪花，更觉龙凤遒。东皇怜岁寒，丹白如飞浮。细履或得得，长歌亦悠悠。顾我非蒋卿，何以致羊裘。","dynasty":"宋代","title":"陋居五咏其四蒋径"}
{"author":"汪莘","content":"敬公太古明月服，爱公九天寒露浆。畏公龙泉太阿剑，喜公班虎花蛇囊。月中含月作怀抱，露表滴露生清凉。风尘澒洞要英杰，太平润色须文章。公昔荷橐侍紫皇，公今握符坐建康。纷巾羽扇夏日静，鸣鸠乳燕南风长。青天有月来堂堂，白鹭分水鸣汤汤。城头独立是谁子，身长长尺须眉苍。袖藏古剑咸阳市，泪逐东风洒桃李。一心只望金陵飞，未到三更已千里。北斗错落垂寒光，愿公提起扫八荒。刺人如影那见血，激天孤竹和空桑。","dynasty":"宋代","title":"访建康留守"}
{"author":"汪莘","content":"神游何边方，梦到迷处所。论世非秦汉，辨地岂吴楚。碧桃翳阳林，翠霞荫清渚。鹍鸡鸣花间，鸾鹤将俦侣。中有古玉堂，日月光相贮。似是重瞳君，左右列二女。我时再拜兴，帝复相尔汝。蘧然形已开，不得竟所语。","dynasty":"宋代","title":"春怀其四"}
{"author":"汪莘","content":"两夜江心对泬寥，恍兮惚裹有逍遥。堂堂皓月排空出，自觉精神涌碧霄。","dynasty":"宋代","title":"九月十六日出郡登舟如钱塘十七日舟中杂兴"}
{"author":"汪莘","content":"归去苕溪理钓蓬，风清月白水精宫。青莲居士争闲得，时答天书一两通。","dynasty":"宋代","title":"送赵君十绝"}
{"author":"汪莘","content":"绕屋桃花可得追，迎门犹有海棠枝。牡丹未放酴醾小，并入青梅煮酒时。","dynasty":"宋代","title":"甲寅西归江行春怀十首"}
{"author":"汪莘","content":"金风玉露，洗出乾坤体。乘兴到前村，见一片、清溪无底。竹篱茅舍，鸡犬两三家，寻渔父，问湘灵，拄杖斜阳里。青春误我，白发今如此。幸自识方壶，有个人、神通游戏。涧边野鹤，岩上忽孤云，倾浊酒，对黄花，又似东篱子。","dynasty":"宋代","title":"蓦山溪"}
{"author":"汪莘","content":"一旦秋风起洛滨，东归聊复寄鲈莼。如今已在渔乡住，宜与清朝作散人。","dynasty":"宋代","title":"秋兴"}
{"author":"汪莘","content":"晚风吹动碧琳寒，初日花房露未乾。谁道幽人无伴侣，红蕖万朵竹千竿。","dynasty":"宋代","title":"夏日西湖闲居十首"}
{"author":"汪莘","content":"一朵乌云起天末，倏忽长驱半天阔。云头到处急雨来。雨脚错落飞河魁。吹以南箕更豪横，打窗喷壁催吟咏。恰惊瓦上碎珠跳，已快檐前银竹映。平生不识南箕状，且看平畴翻翠浪。恍然立我三湘间，欲著扁舟相跌宕。风回雨霁天地新，良苗斗觉添精神。天意更看七八月，明年无处可打蕨。","dynasty":"宋代","title":"淳熙壬寅仲夏大雨写望"}
{"author":"汪莘","content":"呼匠琢山骨，临水起月台。一槃古月色，竹影凉毰毸。竹影如扫月，月色扫不开。居然广寒宫，桂枝苦低回。便欲招谪仙，娥眉送琼杯。娥眉见梅花，思君弄青梅。","dynasty":"宋代","title":"陋居五咏其五月台"}
{"author":"汪莘","content":"峰下王道者家在柳塘，榜挂方壶，图挂黄山。觉仙峰六六，满堂峭峻，仙溪六六，绕屋潺湲。行到水穷，坐看云起，只在吾庐寻丈间。非人世，但鹤飞深谷，猿啸高岩。如今老疾蹒跚。向画里嬉游卧里看。甚花开花落，悄无人见，山南山北，谁似余闲。住个庵儿，了些活计，月白风清人倚阑。山中友，类先秦气貌，后晋衣冠。","dynasty":"宋代","title":"沁园春"}
{"author":"汪莘","content":"北渚风生千叶秋，洞庭波起夕阳收。楚人临水为谁立，帝子隔烟相对愁。","dynasty":"宋代","title":"秋怀十首"}
{"author":"汪莘","content":"呼匠琢山骨，临水起月台。一槃古月色，竹影凉毰毸。竹影如扫月，月色扫不开。居然广寒宫，桂枝苦低回，便欲招谪仙，娥眉送琼杯。","dynasty":"宋代","title":"陋居五咏·月台"}
{"author":"汪莘","content":"闲步水南因水北，仍从山后复山前。日归海底龙方觉，月到天心虎正眠。","dynasty":"宋代","title":"秋兴"}
{"author":"汪莘","content":"每叹西湖境未殊，向来人物有还无。红蕖绿竹浑相得，明月清风亦不孤。","dynasty":"宋代","title":"夏日西湖闲居十首"}
{"author":"汪莘","content":"水光如锦叶如烟，微雨相从到洞天。翠盖红妆无处避，一时挨入木兰船。","dynasty":"宋代","title":"泛小舟入莲荡微雨即事"}
{"author":"汪莘","content":"散发篁竹中，濯足寒涧流。太阳正徘徊，心与爽气游。活活走龙鳞，锵锵韵天球。於焉种荷花，遥剪西湖秋。亦思百顷绿，薰风木兰舟。青鸟去还来，白鱼沉更浮。竹涧鱼鸟家，益觉吾庐幽。","dynasty":"宋代","title":"陋居五咏·竹涧"}
{"author":"汪莘","content":"性静无一物，心生有万端。曾将魂魄鍊，不被鬼神瞒。纵步地虽窄，仰头天自宽。裁诗偏得偶，遇卦只成单。","dynasty":"宋代","title":"方壶自咏其一"}
{"author":"汪莘","content":"残雪林塘春意浅。倚碧玉、阑干日晚。天涯五色明如翦。上有新蟾占断。从别后、水遥山远。倩说与、天台刘阮。方壶只有梅花伴。不似桃花庭院。","dynasty":"宋代","title":"杏花天（寄天台刘允叔）"}
{"author":"汪莘","content":"剥开莲子见芳鲜，花叶同心缩翠拳。欲记池莲多少朵，一枝荷叶一枝莲。","dynasty":"宋代","title":"己酉夏偶兴"}
{"author":"汪莘","content":"无象始无假，有形斯有邪。盈虚怜日月，聚散笑烟霞。一性亦无我，五行何况他。谁能离火宅，吾与上牛车。","dynasty":"宋代","title":"方壶自咏"}
{"author":"汪莘","content":"寄语山阿子，何日出幽篁。兰衣蕙带，为我独立万寻冈。头上青天荡荡，足下白云霭霭，和气自悠扬。一阵东风至，灵雨过南塘。招山鬼，吊河伯，俟东皇。朱宫紫阙，何事宛在水中央。长望龙輈雷驾，凭仗箫钟交鼓，宾日出扶桑。我乃援北斗，子亦射天狼。","dynasty":"宋代","title":"水调歌头·寄语山阿子"}
{"author":"汪莘","content":"残雪林塘春意浅。倚碧玉、阑干日晚。天涯五色明如翦。上有新蟾占断。从别后、水遥山远。倩说与、天台刘阮。方壶只有梅花伴。不似桃花庭院。","dynasty":"宋代","title":"杏花天·残雪林塘春意浅"}
{"author":"汪莘","content":"青女催人两鬓霜。自篘白酒作重阳。方壶老子莫凄凉。天地两三胡蝶梦，古今多少菊花香。只将破帽送秋光。","dynasty":"宋代","title":"浣溪沙"}
{"author":"汪莘","content":"白马嘶风入紫阳，使君一笑列壶觞。秋原是处堪图画，豆子花红稻半黄。","dynasty":"宋代","title":"潘别驾自祁门回"}
{"author":"汪莘","content":"檐前花放不忍折，庭下草深仍懒锄。苦雨晴时春已尽，可怜新月挂清虚。","dynasty":"宋代","title":"春夏之交风雨弥间耳目所触即事十绝"}
{"author":"汪莘","content":"直写胸中事，谁拈纸上尘。兴来那暇懒，得处不容廑。行有鬼神觑，诗防天地嗔。欧苏寻后辈，郊岛是前身。","dynasty":"宋代","title":"方壶自咏·书十首后"}
{"author":"汪莘","content":"茅屋冻将压，柴扉寒不开。交朋几竿竹，兄弟数枝梅。渡口月初出，沙头人正回。客居殊自在，岁事亦相催。","dynasty":"宋代","title":"开禧元年四月自中都挈家还乡寓居城南十二月"}
{"author":"汪莘","content":"念尔残春啼不休，若为春夏抱春愁。亦知春去年年事，忆似前时春尽头。","dynasty":"宋代","title":"季夏之末鹃声不已"}
{"author":"汪莘","content":"龙山高会，忆当时宾主，风流云散。今日紫阳峰顶上，人望旌旗天半。万叠红蕖，千层黄菊，照耀成飞观。西风浩荡，碧天斜去双雁。遥想健笔淋漓，龙蛇落纸，妙句高张翰。笼日轻霞横数抹，绿水金波相间。目寄宣平，神追师道，归楫摇星汉。城中万户，烛光香雾交贯。","dynasty":"宋代","title":"念奴娇（寄孟使君）"}
{"author":"汪莘","content":"意赋之可也唐宋诸公，谁道得、梅花亲切。到和靖、先生诗出，古人俱拙。写照乍分清浅水，传神初付黄昏月。尽后来、作者斗尖新，仍重叠。离不得，春和腊。少不得，烟和雪。更茅檐低亚，竹篱轻折。何事西邻春得入，还如东阁人伤别。总输他、树下作僧来，离言说。||","dynasty":"宋代","title":"满江红"}
{"author":"汪莘","content":"洞府瑶池，多是见、桃红满地。君试问、江海清绝，因何抛弃。仙境常如二三月，此花不受春风醉。被贩儿、俚妇折来看，添憔悴。泛雪艇，摇冰枻。溪馆静，村扉闭。须祁寒彻骨，清香透鼻。孤竹赤松真我友，姚黄魏紫非吾契。笑方壶、日日绕南枝，犹多事。||","dynasty":"宋代","title":"满江红（不敢赋梅，赋感梅。）"}
{"author":"汪莘","content":"草木自成岁，禽鸟已春声。仰观俯察，多少宇宙古今情。遐想炎黄以上，逮至汉唐而下，几个费经营。巢许有真意，无责自身轻。富与贵，贫与贱，死还生。方壶岁晚，深感梅蕊向人倾。造物元来无物，有物还应自造，人意几曾平。天际识归路，野鹤忽长鸣。","dynasty":"宋代","title":"水调歌头（岁暮书怀）"}
{"author":"汪莘","content":"檐溜滴。都是春归消息。带雨牡丹无气力。黄鹂愁雨湿。争看洛阳春色。忘却连天草碧。南浦绿波双桨急。沙头人伫立。","dynasty":"宋代","title":"谒金门"}
{"author":"汪莘","content":"云梦南来，岷嶓东会，楼前天水苍茫。黄州太守，万里作金汤。淮上烟尘初敛，仍安集、耕陇渔乡。须知道，纶巾羽扇，不独数周郎。生朝，遥想处，雪消赤壁，春动黄冈。有新翻杨柳，细抹丝簧。竹外一枝更好，应回首、清浅池塘。看看也，天边凤诏，归侍赭袍光。","dynasty":"宋代","title":"满庭芳（寿金黄州）"}
{"author":"汪莘","content":"侧按《稼轩词》。近腊景和，故山可过，足下听余述。便自往山中，憩精蓝，与僧饭讫。北涉灞川，明月华映郭，夜登华子冈头立。嗟辋水沦涟，与月上下，寒山远火蒙笼。听林外犬类豹声雄。更村落谁家鸣夜舂。疏钟相闻。独坐此时，多思往日。噫，记与君同。清流仄径玉琤琮。携手赋佳什。往来萝月松风。只待仲春天，春山可望，山中卉木垂萝密。见出水轻＿，点溪白鹭，青皋零露方湿。雉朝飞，麦陇鸣俦匹。念此去非遥莫相失。傥能从我敢相必。天机非子清者，此事非所急。是中有趣殊深，愿子无忽。不能一一。偶因驮檗附吾书，是山人王维摩诘。","dynasty":"宋代","title":"哨篇"}
{"author":"汪莘","content":"居士情怀爱小春。恰如重会面，旧时人。东君轻笑又轻颦。如道我，春去却伤心。青鸟下红巾。瑶池春信早，莫因循。柳丝黄日牡丹晨。相随逐，春浅到春深。","dynasty":"宋代","title":"小重山"}
{"author":"汪莘","content":"梦下瑶台，神飞阆苑，自叹尘寰久客。三人成周，望皇居帝宅。荡兰桨、伊阙波涛，曳玉杖、洛阳阡陌。独踌躇、武烈文谟，天垂晚，月生魄。故人少，别怀多，引壶觞自酌，谁怜衰白。群仙问我，尚低头方册。共云将、东过扶摇，遇鸿濛、顿超玄默。待功成，翳凤骑麟，把蟠桃摘。","dynasty":"宋代","title":"聒龙谣"}
{"author":"汪莘","content":"当年翦彩垂髫，超然便欲为仙去。世间俗状，人心狡计，不堪同住。每坐空山，独临古涧，神闲意寓。想瀛洲鸡犬，蓬莱猿鹤，应怅望，门前路。自昔侯王将相，几番成、落花飞絮。仰天醉眼，兴云妙手，年华迟暮。长揖烟尘，静朝日月，谁知幽素。正风清麟背，星垂海角，晓钟初寤。","dynasty":"宋代","title":"水龙吟"}
{"author":"汪莘","content":"数朵芙蕖，嫣然一笑凌清晓。谢家池沼。秋景偏宜少。气挟清霜，似把群花小。秋风袅。湘君来了。一曲烟波渺。","dynasty":"宋代","title":"点绛唇"}
{"author":"汪莘","content":"胸次包天烛九垓，正须博大济时材。朝从碧落搏风角，暮泛灵槎出斗魁。别墅已将修竹隐，朱门仍向镜湖开。如今且为苍生起，一取前贤气焰回。","dynasty":"宋代","title":"寿高内翰"}
{"author":"汪莘","content":"槐叶风清莺哺子，麦苗露湿雉寻媒。道人不出方壶境，坐见天时去又来。","dynasty":"宋代","title":"春夏之交风雨弥间耳目所触即事十绝"}
{"author":"汪莘","content":"秋云无复似春浓，天地何人到此穷。斜日淡烟今古恨，如何都付与孤鸿。","dynasty":"宋代","title":"秋怀十首"}
{"author":"汪莘","content":"玉露金风刮夜天，疏桐缺月耿窗前。十诗未尽穷愁志，说与家僮汝自眠。","dynasty":"宋代","title":"秋怀十首"}
{"author":"汪莘","content":"虞帝周王不复生，几多豪杰应离明。凤凰览遍真难事，直至而今欠一声。","dynasty":"宋代","title":"秋怀十首"}
{"author":"汪莘","content":"先王昔牧紫阳城，池边驻屐荷花生。先王今居帝青阁，岁岁荷花自开落。华榜高垂四十年，银钩铁画蛟龙缠。公来对之不忍去，如见先王在眼前。愿公子孙满仙籍，相继此邦森画戟。愿君与国为柱石，长使邦人歌驻屐。","dynasty":"宋代","title":"题新安郡圃驻屐亭"}
{"author":"汪莘","content":"北山之宅可忘归，北山之山天下稀。自非君身有仙骨，安得蓬壶阆苑相因依。长松巨柏气象古，红鸾白凤交横飞。朔风万里促冬日，金橘千树争光辉。枢密曾孙侍御子，天资酷与前人似，只今四十未为老，不选娥眉压闾里。道院夜长霜月白，豪气犹余好宾客。早晚春归花乱发，蝶舞莺啼亦伤魄。此言聊戏尔，时事端可惜。大儿只求上上考，次儿只用平平策。胡运已衰当谢绝，西戎方强又须索。北山主人那得闲，袖中三尺青蛇斑。有客不知其所往，岁暮江头雪三尺。","dynasty":"宋代","title":"题汪侍郎仲宗北山道院"}
{"author":"汪莘","content":"去年来见公，略以书自陈。今年来见公，知公意已亲。一见为我喜，再见为我颦。温存到风雨，检点及米薪。会我群玉堂，坐上皆伟人。欲引野鹤姿，轩昂出京尘。公自哀其穷，我岂有足珍。但愿公富贵，何忧我贱贫。过从两三月，意味十万春。将非前世缘，更结来生因。所恨难久留，归理青溪缗。公亦厌承明，请牧江海滨。嗟我老于行，东西足悲辛。那宜种橘柚，幸使守松筠。","dynasty":"宋代","title":"别真直院西山"}
{"author":"汪莘","content":"绕屋桃花可得追，迎门犹有海棠枝。牡丹未放酴醾小，并入青梅煮酒时。","dynasty":"宋代","title":"甲寅西归江行春怀十首"}
{"author":"汪莘","content":"筑室深山裹，开门古涧边。月高猿子叫，日晏虎儿眠。带雪挑黄菜，敲冰取碧泉。不知居士乐，空受俗人怜。","dynasty":"宋代","title":"开禧元年四月自中都挈家还乡寓居城南十二月"}
{"author":"汪莘","content":"野水平桥细浪生，柴门草长断人行。园林霁后春如在，燕雀鸣时夏正清。","dynasty":"宋代","title":"春夏之交风雨弥间耳目所触即事十绝"}
{"author":"汪莘","content":"金风玉露，洗出乾坤体。乘兴到前村，见一片、清溪无底。竹篱茅舍，鸡犬两三家，寻渔父，问湘灵，拄杖斜阳里。青春误我，白发今如此。幸自识方壶，有个人、神通游戏。涧边野鹤，岩上忽孤云，倾浊酒，对黄花，又似东篱子。","dynasty":"宋代","title":"蓦山溪"}
{"author":"汪莘","content":"碧玉山中白玉溪，武陵村落午时鸡。南楼一觉春宵雨，夹路桃花送马蹄。","dynasty":"宋代","title":"去昌化县西四十里留宿陈东鲁南楼"}
{"author":"汪莘","content":"春至伤春，秋至悲秋，谁在华胥。叹谪仙才气，飞扬跋扈，渊明何事，慷慨欷歔。自我少年，如今晚境，行半人间真有余。都休问，且一觞一咏，吾爱吾庐。南皋境界何如。舍明月清风谁与居。望蓬山路杳，万株翠桧，方壶门掩，四面红蕖。中有佳人，绰如姑射，一炷清香满太虚。尘寰外，被鸣鸾报客，飞鹤传书。","dynasty":"宋代","title":"沁园春（自题方壶）"}
{"author":"汪莘","content":"落日扁舟万古心，半山明耀半溪阴。渔盐商贾都来往，纵有客星何处寻。","dynasty":"宋代","title":"九月十六日出郡登舟如钱塘十七日舟中杂兴"}
{"author":"汪莘","content":"一榼村醪插别筵，清风急雨送归船。望中未是湖州境，便有吴歌唱采莲。","dynasty":"宋代","title":"送赵君十绝"}
{"author":"汪莘","content":"居士情怀爱小春。恰如重会面，旧时人。东君轻笑又轻颦。如道我，春去却伤心。青鸟下红巾。瑶池春信早，莫因循。柳丝黄日牡丹晨。相随逐，春浅到春深。","dynasty":"宋代","title":"小重山"}
{"author":"汪莘","content":"鱼鳖好在川，鸟兽好在山。人皆好山水，所好非一端。君子抱仁智，寓意山水间。矧乃阳春月，富贵相追攀。靓装散香风，纤指发清弹。道旁起深羡，有识独长叹。我亦共春游，所遇得正观。可与达者悟，难与昧者谈。","dynasty":"宋代","title":"春怀其八"}
{"author":"汪莘","content":"醉把青荷当篛笠，乱披红芰作蓑衣。渔翁家在蓬瀛上，欲驾莲舟一叶归。","dynasty":"宋代","title":"夏日西湖闲居十首"}
{"author":"汪莘","content":"红白虽分两色，清香总是梅花。早春风日野人家。相对伯夷柳下。爱影拈将灯取，惜香放下帘遮。长安如梦只堪嗟。乐此应须贤者。","dynasty":"宋代","title":"西江月其一赋红白二梅"}
{"author":"汪莘","content":"之所未备，搜寻剖□，斯已勤矣。闲从人求其法，高者如捕影，卑者不足为。嘉泰二年冬夜，坐一榻，知思所及，随手骇目。尔后凡七载，时时为之，自知非深根固蒂之道，亦可谓世外之妙观矣。《太上云笈》有四规一镜之方，存形立影之法，十五年前，未知此也。偶自有得，后乃见之。乃叹曰：太上立法，令人造此，余以无法造，顾岂妄想哉。及观楞严宾主离合之义，又知十五年前所谓，正佛之所词，故并赋之，以示同志，足以知余之不欺也流水小桥，茅屋竹窗，纸帐蒲团。把坎宫闭了，虎龙吟啸，离宫锁定，日月回环。万点星飞，两轮电转，五色圆光天样宽。□奇处，渐冥冥杳杳，有个鸦翻。当时筑著机关。后常把空华戏弄看。更有些可笑，寐中清境，有些可怪，镜里清颜。太上留魂，老君练魄，又被瞿昙都扫残。如何好，只单修见性，双炼还丹。","dynasty":"宋代","title":"沁园春"}
{"author":"汪莘","content":"夹岸隘桃花，花下苍苔如积。蓦地轻寒一阵，上桃花颜色。东邻西舍绝经过，新月是相识。白玉阑干斜倚，作蓬山春夕。","dynasty":"宋代","title":"好事近·夹岸隘桃花"}
{"author":"汪莘","content":"急管繁弦樽俎閒，何人静眼对湖山。怪来水面无鸥鹭，多在残蒲落照湾。","dynasty":"宋代","title":"夏日西湖闲居十首"}
{"author":"汪莘","content":"四海春风曲肱裹，出入鼻端云一缕。不知案上清露珠，漏泄傅岩梦中雨。","dynasty":"宋代","title":"八间书案假寐戏作"}
{"author":"汪莘","content":"万古灰飞，算何用、黄金满屋。吾老矣，几番重九，几杯＿醁。此日登临多恨别，明年强健何由卜。且唤教、儿女逐人来，寻黄菊。苹已白，枫犹绿。鲈已晚，橙初熟。叹人间何事，稍如吾欲。五柳爱寻王母使，三闾好作湘妃曲。向飘风、冻雨返柴扉，骑黄犊。","dynasty":"宋代","title":"满江红（自赋）"}
{"author":"汪莘","content":"红白虽分两色，清香总是梅花。早春风日野人家。相对伯夷柳下。爱影拈将灯取，惜香放下帘遮。长安如梦只堪嗟。乐此应须贤者。","dynasty":"宋代","title":"西江月（赋红白二梅）"}
{"author":"汪莘","content":"天有月来几时。”太白去“今人不见古时月”，本於《抱朴子》云：今月不及古月之郎。抱朴子所言，非绮语也。深思而得之，诚有此理。嘉定此理。嘉定元年中秋日，因赋水调，其夜无月听说古时月，皎洁胜今时。今人但见今月，也道似琉璃。君看少年眸子，那比婴儿神彩，投老又堪悲。明月不再盛，玉斧亦何为。约东坡，招太白，试寻思。凭谁斫却，里面桂影数千枝。忆在无怀天上，仍向有虞宫殿，看月到陈隋。别有一轮月，万古没成亏。","dynasty":"宋代","title":"水调歌头"}
{"author":"汪莘","content":"堂上拄黄山，辉映庭前春雪。记得山中雪境，恰一般清绝。须知天锡与方壶，比似镜湖别。好得镜湖狂客，伴方壶欢伯。","dynasty":"宋代","title":"好事近（嘉定二年正月二日大雪）"}
{"author":"汪莘","content":"脱命市朝隘，侧身桑梓深。山含首阳色，水逞汨罗音。中夜不能寐，万端都上心。邻鸡犹未动，沙岛已相寻。","dynasty":"宋代","title":"开禧元年四月自中都挈家还乡寓居城南十二月"}
{"author":"汪莘","content":"骏马轻衫拂晓行，野塘春水縠纹生。心知沮溺无寻处，犹把津头问耦耕。凤凰城裹旧徘徊，村裹吴山跃马来。也有旗亭沽酒处，可怜桃杏向人开。","dynasty":"宋代","title":"庆元五年休宁权县郑丞吴山寺劝农次韵"}
{"author":"汪莘","content":"练水至清无浅深，使君何日再登临。请看江上千株柳，尽是君民离别心。","dynasty":"宋代","title":"送赵君十绝"}
{"author":"汪莘","content":"形骸攲仄面皮黄，破屋三间号柳塘。自大暑来真畏暑，到微凉处便知凉。","dynasty":"宋代","title":"秋怀其一"}
{"author":"汪莘","content":"东院长廓约二更，风雷送雨正冥冥。忽看电掣金蛇过，照出青天一点青。","dynasty":"宋代","title":"中元夜兴"}
{"author":"汪莘","content":"四海春风曲肱裹，出入鼻端云一缕。不知案上清露珠，漏泄傅岩梦中雨。","dynasty":"宋代","title":"八间书案假寐戏作"}
{"author":"汪莘","content":"病起南皋二月时，镜中樗散鬓成丝。不因雀噪檐间树，春雪春晴总不知。抱疾衡门与药亲，苦无筋力尚精神。东风日夜开桃李，不为人间失意人。","dynasty":"宋代","title":"壬戌岁春怀"}
{"author":"汪莘","content":"阆苑梦回时，窗外数声啼鸟。觉我床前天气，便清明多少。诗人门户约花开，宿蝶误飞了。一段山青水绿，作洞庭春晓。","dynasty":"宋代","title":"好事近·阆苑梦回时"}
{"author":"汪莘","content":"春来风雨耿黄昏，初见青青月一痕。忆自消魂南浦后，不禁描出向前村。","dynasty":"宋代","title":"乙巳暮春初六日晚对新月"}
{"author":"汪莘","content":"竹翁恶俗客，屡举却尘翁。云何一见我，捉手形深睠。坐呼兰溪酒，即取太白劝。阶前抱关卒，为我颜色变。解榻经两眠，天寒恐冰霰。主意厚且真，惜别如挽牵。握手紫竹杖，眩转含飞电。端作临水送，沙溪清练练。还家甫席暖，书到惊一县。特遣赠行诗，水剪梨花片。且约二三子，同煮竹洲面。岂意古人事，乃复今日见。理发叙心曲，所属加餐饭。无事觉昼长，明窗试笔砚。","dynasty":"宋代","title":"又叙谢"}
{"author":"汪莘","content":"巍然钓石压江滨，烟水茫茫断四邻。天帝座边元是客，刘郎何得欲相臣。","dynasty":"宋代","title":"九月十六日出郡登舟如钱塘十七日舟中杂兴"}
{"author":"汪莘","content":"雪艇风帆去玉京，故家猿鹤相欢迎。九天气母壶中足，十月婴儿顶上行。曾问何修能至此，但云无欲自然成。夜来梦向山庄立，一炷青香彻太清。","dynasty":"宋代","title":"寿何尚书"}
{"author":"汪莘","content":"玉露金风刮夜天，疏桐缺月耿窗前。十诗未尽穷愁志，说与家僮汝自眠。","dynasty":"宋代","title":"秋怀十首"}
{"author":"汪莘","content":"龙山高会，忆当时宾主，风流云散。今日紫阳峰顶上，人望旌旗天半。万叠红蕖，千层黄菊，照耀成飞观。西风浩荡，碧天斜去双雁。遥想健笔淋漓，龙蛇落纸，妙句高张翰。笼日轻霞横数抹，绿水金波相间。目寄宣平，神追师道，归楫摇星汉。城中万户，烛光香雾交贯。","dynasty":"宋代","title":"念奴娇（寄孟使君）"}
{"author":"汪莘","content":"欲向江南采白蘋，杜鹃啼后已无春。洞庭龙女云中降，手把双珠笑赠人。","dynasty":"宋代","title":"回至松江其一"}
{"author":"汪莘","content":"一带青峦失旧青，荻花枫叶夕阳明。闲思天上多官府，自是幽人道未成。","dynasty":"宋代","title":"秋怀十首"}
{"author":"汪莘","content":"长恨无人共一杯，直知好友自天来。渊明到死真成菊，和靖平生却是梅。","dynasty":"宋代","title":"再用韵"}
{"author":"汪莘","content":"一旦秋风起洛滨，东归聊复寄鲈莼。如今已在渔乡住，宜与清朝作散人。","dynasty":"宋代","title":"秋兴"}
{"author":"汪莘","content":"皂盖朱轓练水滨，春生秋杀总精神。须知爱士何曾泛，屈指应无第二人。","dynasty":"宋代","title":"送赵君十绝"}
{"author":"汪莘","content":"傥来无定，浮生如寄，休说真非真是。道人半睡半醒时，全身在、碧霄宫里。风师四起，云君六合，茅舍有何准拟。待他雪阵打窗来，旋披起、半床纸被。","dynasty":"宋代","title":"鹊桥仙（欲雪）"}
{"author":"汪莘","content":"二月湖山把酒中，呼猿洞口水涵空。醉来剥尽新花蕊，百叠生红未见风。","dynasty":"宋代","title":"甲寅西归江行春怀十首"}
{"author":"汪莘","content":"之所未备，搜寻剖□，斯已勤矣。闲从人求其法，高者如捕影，卑者不足为。嘉泰二年冬夜，坐一榻，知思所及，随手骇目。尔后凡七载，时时为之，自知非深根固蒂之道，亦可谓世外之妙观矣。《太上云笈》有四规一镜之方，存形立影之法，十五年前，未知此也。偶自有得，后乃见之。乃叹曰：太上立法，令人造此，余以无法造，顾岂妄想哉。及观楞严宾主离合之义，又知十五年前所谓，正佛之所词，故并赋之，以示同志，足以知余之不欺也流水小桥，茅屋竹窗，纸帐蒲团。把坎宫闭了，虎龙吟啸，离宫锁定，日月回环。万点星飞，两轮电转，五色圆光天样宽。□奇处，渐冥冥杳杳，有个鸦翻。当时筑著机关。后常把空华戏弄看。更有些可笑，寐中清境，有些可怪，镜里清颜。太上留魂，老君练魄，又被瞿昙都扫残。如何好，只单修见性，双炼还丹。","dynasty":"宋代","title":"沁园春"}
{"author":"汪莘","content":"倾国佳人默怨天，红颜过子拜尊前。世家大族多兄嫂，独得公姑分外怜。","dynasty":"宋代","title":"直院自言愿所以相拯之意有非毫楮所可宣者归"}
{"author":"汪莘","content":"出郭已超俗，住溪尤近真。青天素和我，白雪便随人。守道何妨贱，藏书不尽贫。长怀社中友，共发瓮头春。","dynasty":"宋代","title":"开禧元年四月自中都挈家还乡寓居城南十二月"}
{"author":"汪莘","content":"荆楚岁时，念自古、登临风俗。休更道、桓家车骑，谢家丝竹。不觉吹将头上帽，可来共采篱边菊。叹如今，重九有何人，相追逐。穷处士，枯如木。贤太守，温如玉。遣厨人馈酒，廪人馈粟。欲寄唐虞无限意，离骚都是相思曲。奈两三、寒蝶尚于飞，秋光促。","dynasty":"宋代","title":"满江红其一谢孟使君"}
{"author":"汪莘","content":"性静无一物，心生有万端。曾将魂魄鍊，不被鬼神瞒。纵步地虽窄，仰头天自宽。裁诗偏得偶，遇卦只成单。","dynasty":"宋代","title":"方壶自咏其一"}
{"author":"汪莘","content":"双。今晨果揭其一以来。因赋此为谢，并致后会之意渔翁家住寒潭上。晓霜晚日时相向。三尺白鱼长。一双摇玉光。前朝来献状。果慰携壶望。水月正商量。小桥梅欲香。","dynasty":"宋代","title":"菩萨蛮"}
{"author":"汪莘","content":"黄鹂占高枝，蝴蝶恋芳草。达人能岸春，儿女被春恼。和风吹衣裳，白日照怀抱。天地为我园，众目一何小。东皇行仲月，南极现朱鸟。虞帝被袗衣，周王在灵沼。于飞既览德，于牣亦知道。感此弥恨长，冉冉以空老。","dynasty":"宋代","title":"春怀其二"}
{"author":"汪莘","content":"雪艇风帆去玉京，故家猿鹤相欢迎。九天气母壶中足，十月婴儿顶上行。曾问何修能至此，但云无欲自然成。夜来梦向山庄立，一炷青香彻太清。","dynasty":"宋代","title":"寿何尚书"}
{"author":"汪莘","content":"练水至清无浅深，使君何日再登临。请看江上千株柳，尽是君民离别心。","dynasty":"宋代","title":"送赵君十绝"}
{"author":"汪莘","content":"伟哉天地间，谁家两枝莲。红莲一枝瑰子鲜，白莲一枝雪样妍。两花径面各千里，压尽众草无朱铅。不见卖花翁，不知阿谁担南躔又北躔。不见采花蜂，但见乌蟾两点追过天津桥那边。有时双晕更整整，有时五彩尤戈戈。有时露下花头湿，有时风起花头偏。五凤衔入渊中渊，六龙插上天中天。一入一上知何年，至今络绎如梭穿。花敛作昏舒作昼，世间未识春前后。神农教民乱耕耨，唐侯指出两花定节候，唐侯司花方少年，朝朝暮暮长与花周旋。苟非其人子莫传，为花拣得花中仙。姚家爱花故不俗，花前自鼓薰风曲。采旗幻想芙蓉面，晚来旗脚薰风转。此花不费一钱买，付与后来司花模楷。青春飞过秋飞回，红白芙蕖花自开。曾观尧舜山河去，也见汉唐池馆来。看花人逐年年改，畴昔看花几人在。","dynasty":"宋代","title":"日月莲花歌"}
{"author":"汪莘","content":"谁与玩芳草，公子未西归。天然脱去雕饰，秋水落芙蕖。发轫朝兮东壁，弭节夕兮西极，故国入踌躇。梦里不知路，南斗正扶疏。鸩不好，凤不利，忆三闾。算来何事，苦道岁晏孰华余。首拜东皇太乙，复次云君司命，高曳九霞裾。山鬼正含睇，慕我欲何如。","dynasty":"宋代","title":"水调歌头"}
{"author":"汪莘","content":"尧舜去已远，稷契不重来。周流天上地下，我马亦悠哉。君向云中独立，知与何人相俟，孔盖逐风回。长忆目成处，却苦别离催。被明月，佩宝璐，冠崔嵬。可怜幼好奇服，年老在尘埃。天地与吾同性，日月与吾同命，何事有余哀。故国空乔木，野鹿上高台。","dynasty":"宋代","title":"水调歌头"}
{"author":"汪莘","content":"孔孟化尘土，秦汉共丘墟。人间美恶如梦，试看几张书。还是天一地二，做出朝三暮四，堪笑又堪悲。谁忆陶元亮，春酒解饥劬。老将至，岁既晏，念春归。停云亲友南北，何以慰离居。半郭半村佳处，一竹一花生意，吾亦爱吾庐。时访前村酒，旋买小溪鱼。","dynasty":"宋代","title":"水调歌头（怀吴中诸友）"}
{"author":"汪莘","content":"荆楚岁时，念自古、登临风俗。休更道、桓家车骑，谢家丝竹。不觉吹将头上帽，可来共采篱边菊。叹如今、重九有何人，相追逐。穷处士，枯如木。贤太守，温如玉。遣厨人餽酒，＿人餽粟。欲寄唐虞无限意，离骚都是相思曲。奈两三、寒蝶尚于飞，秋光促。","dynasty":"宋代","title":"满江红（谢孟使君）"}
{"author":"汪莘","content":"万古灰飞，算何用、黄金满屋。吾老矣，几番重九，几杯＿醁。此日登临多恨别，明年强健何由卜。且唤教、儿女逐人来，寻黄菊。苹已白，枫犹绿。鲈已晚，橙初熟。叹人间何事，稍如吾欲。五柳爱寻王母使，三闾好作湘妃曲。向飘风、冻雨返柴扉，骑黄犊。","dynasty":"宋代","title":"满江红（自赋）"}
{"author":"汪莘","content":"春来春色佳，秋至秋光好。无计奈春归，又看秋光老。去年飞雪时，病与梅花道。来岁雪飞时，为把金樽倒。","dynasty":"宋代","title":"生查子（忆去秋抱病过冬，因赋此）"}
{"author":"汪莘","content":"数朵芙蕖，嫣然一笑凌清晓。谢家池沼。秋景偏宜少。气挟清霜，似把群花小。秋风袅。湘君来了。一曲烟波渺。","dynasty":"宋代","title":"点绛唇"}
{"author":"汪莘","content":"问言何处秋光好。当年曾过长洲道。一望没遮拦。天宽水亦宽。也因轻霭扫。也傍斜晖讨。指点与君看。画他难不难。","dynasty":"宋代","title":"菩萨蛮"}
{"author":"汪莘","content":"人间只解留春住。不管秋归去。一阵西窗风雨。秋也归何处。柴扉半掩闲庭户。黄叶青苔无数。犹把小春分付。梅蕊前村路。","dynasty":"宋代","title":"桃源忆故人"}
{"author":"汪莘","content":"晓角霜天，昼帘却是春天气。小园行处。双蝶相随至。恰向梅边，又向桃边睹。孜孜地。访兰寻蕙。谁会幽人意。","dynasty":"宋代","title":"点绛唇"}
{"author":"汪莘","content":"酿秫小春月，取酒雪花晨。漏壶插破浮蚁，涌起碧鳞鳞。谁觉东风密至，更带梅香潜入，瓮里净无尘。一见酒之面，便得酒之心。这番酒，□□□，未及宾。黄山图就，旧日境界喜重新。三十六峰云嶂，三十六溪烟水，三十六壶春。寄语黄山道，我是境中人。","dynasty":"宋代","title":"水调歌头（雪中篘酒，恰得三十六壶，乃酹黄山之神，而歌以侑之）"}
{"author":"汪莘","content":"柳塘居处，方壶道号，汪姓莘名耕字。欲将丹药点凡花，教都做、水仙无计。家中安石，村中居易，总是一场游戏。曲终金石满吾庐，争奈少、柳家风味。","dynasty":"宋代","title":"鹊桥仙（书所作词后）"}
{"author":"汪莘","content":"傥来无定，浮生如寄，休说真非真是。道人半睡半醒时，全身在、碧霄宫里。风师四起，云君六合，茅舍有何准拟。待他雪阵打窗来，旋披起、半床纸被。","dynasty":"宋代","title":"鹊桥仙（欲雪）"}
{"author":"汪莘","content":"之所未备，搜寻剖□，斯已勤矣。闲从人求其法，高者如捕影，卑者不足为。嘉泰二年冬夜，坐一榻，知思所及，随手骇目。尔后凡七载，时时为之，自知非深根固蒂之道，亦可谓世外之妙观矣。《太上云笈》有四规一镜之方，存形立影之法，十五年前，未知此也。偶自有得，后乃见之。乃叹曰：太上立法，令人造此，余以无法造，顾岂妄想哉。及观楞严宾主离合之义，又知十五年前所谓，正佛之所词，故并赋之，以示同志，足以知余之不欺也流水小桥，茅屋竹窗，纸帐蒲团。把坎宫闭了，虎龙吟啸，离宫锁定，日月回环。万点星飞，两轮电转，五色圆光天样宽。□奇处，渐冥冥杳杳，有个鸦翻。当时筑著机关。后常把空华戏弄看。更有些可笑，寐中清境，有些可怪，镜里清颜。太上留魂，老君练魄，又被瞿昙都扫残。如何好，只单修见性，双炼还丹。","dynasty":"宋代","title":"沁园春"}
{"author":"汪莘","content":"残雪林塘春意浅。倚碧玉、阑干日晚。天涯五色明如翦。上有新蟾占断。从别后、水遥山远。倩说与、天台刘阮。方壶只有梅花伴。不似桃花庭院。","dynasty":"宋代","title":"杏花天（寄天台刘允叔）"}
{"author":"汪莘","content":"诗家清绝。檐外森然苍玉节。学易无思。一笑窗前白玉妃。何人共说。山上青松松上雪。更有谁知。溪在门前月在溪。","dynasty":"宋代","title":"减字木兰花"}
{"author":"汪莘","content":"红白虽分两色，清香总是梅花。早春风日野人家。相对伯夷柳下。爱影拈将灯取，惜香放下帘遮。长安如梦只堪嗟。乐此应须贤者。","dynasty":"宋代","title":"西江月（赋红白二梅）"}
{"author":"汪莘","content":"之。余意古松之散在天地间，其拄青天而蔽厚地者，可以数计周知。欲合而处之，不可得也。作问松天下老松有数，人间不记何年。海心岳顶寺门前。我欲收成一片。为向此公传语，却教老子随缘。龙盘虑踞负青天。岂若吾身亲见。","dynasty":"宋代","title":"西江月"}
{"author":"汪莘","content":"夏则饮红泉，冬则餐红术。一片新春入手来，不费些儿力。春在水无痕，春在山无迹。李白桃红未吐时，好个春消息。","dynasty":"宋代","title":"卜算子（立春日赋）"}
{"author":"汪莘","content":"茅舍起疏烟。家在寒溪阿那边。修竹当篱梅当户，萧然。问是尧天是葛天。风雨入新年。惟恐春阴咽管弦。绿酒一樽歌一曲，人传。不属天仙属散仙。","dynasty":"宋代","title":"南乡子"}
{"author":"汪莘","content":"堂上拄黄山，辉映庭前春雪。记得山中雪境，恰一般清绝。须知天锡与方壶，比似镜湖别。好得镜湖狂客，伴方壶欢伯。","dynasty":"宋代","title":"好事近（嘉定二年正月二日大雪）"}
{"author":"汪莘","content":"挽我过溪桥，请与春风权摄。推出雪峰千丈，照碧溪春色。别来三度见梅花，今日共君说。只这溪山十里，剩几多风月。","dynasty":"宋代","title":"好事近（雪后金叔润相挽溪行）"}
{"author":"汪莘","content":"天上不知天，洞里休寻洞。洞府天宫在眼前，春日都浮动。我自觉来看，他在迷时梦。觉则人人总是仙，步步乘鸾凤。","dynasty":"宋代","title":"生查子（春晴寓兴）"}
{"author":"汪莘","content":"是而出，有不可胜言者矣。约而赋之，凡七篇风日未全春，又是春来风日。不出方壶门户，见东皇消息。此时春事苦无多，春意最端的。却被草牙引去，向柳梢收得。||","dynasty":"宋代","title":"好事近"}
{"author":"汪莘","content":"春王正月，雪阵联翩下。我有春风怎生卖。忽扫残夜雨，推出朝阳，天地里，玉烛一枝无价。早春虚过了，尚有二分，是处春光好收买。也不违天性，不远人情，杨柳陌、临水夭桃亭榭。身子外、只要自家人，共酒后羲皇，花前偏霸。","dynasty":"宋代","title":"洞仙歌（正月二日大雪，自后雨雪屡作，至三十日甲子，始晴）"}
{"author":"汪莘","content":"晓趁西湖约。到湖头，烟消日出，波生雨脚。日挈白鱼携碧酒，要与诗人共酌。把楼上、珠帘卷却。坐对荷花三万朵，念西邻、未嫁肌如削。待折与，不堪著。别来又见秋萧索。恨无由、将余风月，伴君云鹤。想见登山临水处，醉把茱萸槃礴。唱白雪、阳春新作。一自东篱人去後，算人间，黄菊空零落。叹作者，多命薄。","dynasty":"宋代","title":"乳燕飞/贺新郎"}
{"author":"汪莘","content":"天末起凉风。云气匆匆。如今何处有英雄。独佩一壶溪上去，秋水澄空。绝壁耸云中，倒挂青松。醉歌汉殿与秦宫。日现山西留不住，目送飞鸿。","dynasty":"宋代","title":"浪淘沙·天末起凉风"}
{"author":"汪莘","content":"荆楚岁时，念自古、登临风俗。休更道、桓家车骑，谢家丝竹。不觉吹将头上帽，可来共采篱边菊。叹如今，重九有何人，相追逐。穷处士，枯如木。贤太守，温如玉。遣厨人馈酒，廪人馈粟。欲寄唐虞无限意，离骚都是相思曲。奈两三、寒蝶尚于飞，秋光促。","dynasty":"宋代","title":"满江红·荆楚岁时"}
{"author":"汪莘","content":"万古灰飞，算何用、黄金满屋。吾老矣，几番重九，几杯醽醁。此日登临多恨别，明年强健何由卜。且唤教、儿女逐人来，寻黄菊。苹已白，枫犹绿。鲈已晚，橙初熟。叹人间何事，稍如吾欲。五柳爱寻王母使，三闾好作湘妃曲。向飘风、冻雨返柴扉，骑黄犊。","dynasty":"宋代","title":"满江红·万古灰飞"}
{"author":"汪莘","content":"年少好寻芳，早春时节。飞去飞来似蝴蝶。如今老大，懒趁五陵豪侠。梦中时听得，秦箫咽。割断人间，柳枝桃叶。海上书来恨离别。旧游还在，空锁烟霞万叠。举杯相忆处，青天月。","dynasty":"宋代","title":"感皇恩·年少好寻芳"}
{"author":"汪莘","content":"村南北。夜来陡觉霜风急。霜风急。征途情绪，塞垣消息。佳人独倚琵琶泣。一江明月空相忆。空相忆。寒衣未絮，荻花狼籍。","dynasty":"宋代","title":"忆秦娥·村南北"}
{"author":"汪莘","content":"数朵芙蕖，嫣然一笑凌清晓。谢家池沼。秋景偏宜少。气挟清霜，似把群花小。秋风袅。湘君来了。一曲烟波渺。","dynasty":"宋代","title":"点绛唇·数朵芙蕖"}
{"author":"汪莘","content":"人间只解春留住。不管秋归去。一阵西窗风雨。秋也归何处。柴扉半掩闲庭户。黄叶青苔无数。犹把小春分付。梅蕊前村路。","dynasty":"宋代","title":"桃源忆故人·人间只解春留住"}
{"author":"汪莘","content":"青女催人两鬓霜。自篘白酒作重阳。方壶老子莫凄凉。天地两三胡蝶梦，古今多少菊花香。只将破帽送秋光。","dynasty":"宋代","title":"浣溪沙"}
{"author":"汪莘","content":"晓角霜天，昼帘却是春天气。小园行处。双蝶相随至。恰向梅边，又向桃边睹。孜孜地。访兰寻蕙。谁会幽人意。","dynasty":"宋代","title":"点绛唇·晓角霜天"}
{"author":"汪莘","content":"寄语山阿子，何日出幽篁。兰衣蕙带，为我独立万寻冈。头上青天荡荡，足下白云霭霭，和气自悠扬。一阵东风至，灵雨过南塘。招山鬼，吊河伯，俟东皇。朱宫紫阙，何事宛在水中央。长望龙輈雷驾，凭仗箫钟交鼓，宾日出扶桑。我乃援北斗，子亦射天狼。","dynasty":"宋代","title":"水调歌头·寄语山阿子"}
{"author":"汪莘","content":"唐宋诸公，谁道得、梅花亲切。到和靖、先生诗出，古人俱拙。写照乍分清浅水，传神初付黄昏月。尽後来、作者斗尖新，仍重叠。离不得，春和腊。少不得，烟和雪。更茅檐低亚，竹篱轻折。何事西邻春得入，还如东阁人伤别。总输他、树下作僧来，离言说。","dynasty":"宋代","title":"满江红·唐宋诸公"}
{"author":"汪莘","content":"洞府瑶池，多是见、桃红满地。君试问、江海清绝，因何抛弃。仙境常如二三月，此花不受春风醉。被贩儿、俚妇折来看，添憔悴。泛雪艇，摇冰枻。溪馆静，村扉闭。须祁寒彻骨，清香透鼻。孤竹赤松真我友，姚黄魏紫非吾契。笑方壶、日日绕南枝，犹多事。","dynasty":"宋代","title":"满江红·洞府瑶池"}
{"author":"汪莘","content":"残雪林塘春意浅。倚碧玉、阑干日晚。天涯五色明如翦。上有新蟾占断。从别后、水遥山远。倩说与、天台刘阮。方壶只有梅花伴。不似桃花庭院。","dynasty":"宋代","title":"杏花天·残雪林塘春意浅"}
{"author":"汪莘","content":"美人家在江南住。每惆恨、江南日暮。白苹洲畔花无数。还忆潇湘风度。幸自是、断肠无处。怎强作、莺声燕语。东风占断秦筝柱。也逐落花归去。","dynasty":"宋代","title":"杏花天有感"}
{"author":"汪莘","content":"红白虽分两色，清香总是梅花。早春风日野人家。相对伯夷柳下。爱影拈将灯取，惜香放下帘遮。长安如梦只堪嗟。乐此应须贤者。","dynasty":"宋代","title":"西江月·红白虽分两色"}
{"author":"汪莘","content":"曾把江梅入室，门人不敬红梅。清香一点入灵台。傲雪家风犹在。状貌妇人孺子，性情烈士奇才。自开自落有谁来。与妆上林相待。","dynasty":"宋代","title":"西江月·曾把江梅入室"}
{"author":"汪莘","content":"春早不知春，春晚又还无味。一点日中星鸟，想尧民如醉。不寒不暖杏花天，花到半开处。正是太平风景，为人间留住。","dynasty":"宋代","title":"好事近·春早不知春"}
{"author":"汪莘","content":"风雨打黄昏，啼杀满山杜宇。到得人间春去，问英雄何处。桃红李白竞春光，谁共残妆语。最是梨花一树，照谁家庭户。","dynasty":"宋代","title":"好事近·风雨打黄昏"}
{"author":"汪莘","content":"阆苑梦回时，窗外数声啼鸟。觉我床前天气，便清明多少。诗人门户约花开，宿蝶误飞了。一段山青水绿，作洞庭春晓。","dynasty":"宋代","title":"好事近·阆苑梦回时"}
{"author":"汪莘","content":"夹岸隘桃花，花下苍苔如积。蓦地轻寒一阵，上桃花颜色。东邻西舍绝经过，新月是相识。白玉阑干斜倚，作蓬山春夕。","dynasty":"宋代","title":"好事近·夹岸隘桃花"}
{"author":"汪莘","content":"天宇绿无云，迟日江山如绣。是日轻衫团扇，笑折花相授。南山之北北山南，星鸟尚依旧。谁在松风高卧，作嵩阳春昼。","dynasty":"宋代","title":"好事近·天宇绿无云"}
{"author":"汪莘","content":"月落画桥西，花影柳阴相亚。把住常娥问道，是谁家亭榭。天边处士少微星，正在杏花下。斜卓参旗一片，作草堂春夜。","dynasty":"宋代","title":"好事近·月落画桥西"}
{"author":"汪莘","content":"惜馀春、蛱蝶引春来，杜鹃趣春归。算何如桃李，浑无言说，开落忘机。多谢黄鹂旧友，相逐落花飞。芳草连天远，愁杀斜晖。谁向西湖南畔，问亭台在否，花木应非。看孤山山下，惟说隐君庐。想钱塘、春游依旧，到梨花、寒食隘舟车。寻常事，不须惆怅，暮雨沾衣。","dynasty":"宋代","title":"八声甘州·惜馀春"}
{"author":"汪莘","content":"云绕花屏，天横练带，画堂三月初三。斜风细雨，罗幕护轻寒。无数天香国色，枝枝带、洛浦嵩山。烧红烛，吞星□日，光射九霞冠。仙宫，深几许，黄莺问道，紫莺窥帘。似太真姊妹，半醒微酣。须信生来富贵，何曾在、草舍茅庵。皇州近，扁舟载去，春色冠东南。","dynasty":"宋代","title":"满庭芳·云绕花屏"}
{"author":"汪莘","content":"坐卧芙蓉花上头，清香长绕饮中浮。金风玉露玻璃月，并作诗人富贵秋。","dynasty":"宋代","title":"湖上早秋偶兴"}
{"author":"汪莘","content":"野店溪桥柳色新，千愁万恨为何人。殷勤织就黄金缕，带雨笼烟过一春。","dynasty":"宋代","title":"次潘别驾韵"}
{"author":"汪莘","content":"四海春风曲肱裹，出入鼻端云一缕。不知案上清露珠，漏泄傅岩梦中雨。","dynasty":"宋代","title":"八间书案假寐戏作"}
{"author":"汪莘","content":"点墨挥毫势始停，起来耳目共时醒。一窗月色元无响，四壁虫声不见形。","dynasty":"宋代","title":"八月十一夜作文起夜兴"}
{"author":"汪莘","content":"去年来见公，略以书自陈。今年来见公，知公意已亲。一见为我喜，再见为我颦。温存到风雨，检点及米薪。会我群玉堂，坐上皆伟人。欲引野鹤姿，轩昂出京尘。公自哀其穷，我岂有足珍。但愿公富贵，何忧我贱贫。过从两三月，意味十万春。将非前世缘，更结来生因。所恨难久留，归理青溪缗。公亦厌承明，请牧江海滨。嗟我老于行，东西足悲辛。那宜种橘柚，幸使守松筠。","dynasty":"宋代","title":"别真直院西山"}
{"author":"汪莘","content":"虎攫龙跧数百秋，滩声长绕半天流。老僧不与人间事，独立门一点头。","dynasty":"宋代","title":"昌化县西广福寺前岭上有古松一株甚奇每过其"}
{"author":"汪莘","content":"昨夜灯前把酒杯，鄱阳主簿送春来。只疑天地无清气，都在江头一树梅。","dynasty":"宋代","title":"程朝望送梅花"}
{"author":"汪莘","content":"眼有神光射霭山，不须更问列仙班。道人四海都游遍，只有先生一介闲。","dynasty":"宋代","title":"除日寄黟山周尊师"}
{"author":"汪莘","content":"大皞涵帝德，勾芒播皇仁。群龙服苍驾，灵雨冒南岑。渊鱼自暖跃，谷鸟相和吟。桃花既夹道，麦苗亦成林。竹篱带夕阳，茅舍含清阴。白苹空骋望，青枫第伤心。况值圣明代，聊以陶吾真。寄言同怀子，芳醪期共斟。","dynasty":"宋代","title":"春怀十首"}
{"author":"汪莘","content":"黄鹂占高枝，蝴蝶恋芳草，达人能岸胡，儿女被春恼。和风吹衣裳，白日照怀抱。天地为我园，众目一何小。东皇行仲月，南极现朱鸟。虞帝被袗衣，周五在灵沼。天飞既览德，於{左牛台刃}亦知道。感此弥恨长，冉冉以空老。","dynasty":"宋代","title":"春怀十首"}
{"author":"池天琛","content":"当年歌舞醉仙城，想像精魂泪欲倾。终古嫣香应不歇，骚坛期结后生盟。","dynasty":"明代","title":"怀仙志"}
{"author":"常祎","content":"革去颓风靳选抡，翕然公论一时伸。棘围共试三千士，海郡联飞二十人。竞说马群空冀野，好看鲲化上云津。从来自有湖平谶，由此公卿稳致身。","dynasty":"宋代","title":"送举人"}
{"author":"李知孝","content":"秋雨梧桐皇子宅，春风杨柳相公桥。","dynasty":"宋代","title":"句"}
{"author":"杨汝士","content":"古柏森然地，修严蜀相祠。一过荣异代，三顾盛当时。功德流何远，馨香荐未衰。敬名探国志，饰像慰甿思。昔谒从征盖，今闻拥信旗。固宜光宠下，有泪刻前碑。","dynasty":"唐代","title":"和宗人尚书嗣复祠祭武侯毕，题临淮公旧碑"}
{"author":"杨汝士","content":"隔坐应须赐御屏，尽将仙翰入高冥。文章旧价留鸾掖，桃李新阴在鲤庭。再岁生徒陈贺宴，一时良史尽传馨。当时疏广虽云盛，讵有兹筵醉绿醽。","dynasty":"唐代","title":"宴杨仆射新昌里第"}
{"author":"杨汝士","content":"抛却弓刀上砌台，上方台榭与云开。山僧见我衣裳窄，知道新从战地来。","dynasty":"唐代","title":"建节后偶作"}
{"author":"杨汝士","content":"太华峰前是故乡，路人遥指读书堂。如今老大骑官马，羞向关西道姓杨。","dynasty":"唐代","title":"题画山水"}
{"author":"杨汝士","content":"郎君得意及青春，蜀国将军又不贫。一曲高歌红一匹，两头娘子谢夫人。","dynasty":"唐代","title":"贺筵占赠营妓"}
{"author":"杨汝士","content":"昔日兰亭无艳质，此时金谷有高人。（裴令公居守东洛，夜宴半酣，公索句，元白有得色，时公为破题，次至汝士云云。白知不能加，遽裂之，曰：“笙歌鼎沸，勿作冷淡生活。”元顾白曰：“乐天所谓能全其名者也。”）","dynasty":"唐代","title":"句"}
{"author":"杨汝士","content":"文章漫道能吞凤，杯酒何曾解吃鱼。今日梓州张社会，应须遭这老尚书。","dynasty":"唐代","title":"戏柳棠"}
{"author":"杨汝士","content":"清净此道宫，层台复倚空。偶时三伏外，列席九霄中。平视云端路，高临树杪风。自怜荣末座，前日别池笼。","dynasty":"唐代","title":"和段相公登武担寺西台"}
{"author":"杨汝士","content":"从公城上来，秋近绝纤埃。楼古秦规在，江分蜀望开。远山标宿雪，末席本寒灰。陪赏今为忝，临欢敢诉杯。","dynasty":"唐代","title":"和段相公夏登张仪楼"}
{"author":"张为","content":"霜髭拥颔对穷秋，著白貂裘独上楼。向北望星提剑立，一生长为国家忧。","dynasty":"唐代","title":"渔阳将军"}
{"author":"张为","content":"到处即闭户，逢君方展眉。（《纪事》云为此句最有诗称）","dynasty":"唐代","title":"句"}
{"author":"张为","content":"金风飒已起，还是招渔翁。携酒天姥岑，自弹峄阳桐。脱却登山履，赤脚翘青筇。泉声扫残暑，猿臂攀长松。翠微泛樽绿，苔藓分烟红。造化处术内，相对数壶空。醉眠岭上草，不觉夜露浓。一梦到天晓，始觉一醉中。皎然梦中路，直到瀛洲东。初平把我臂，相与骑白龙。三留对上帝，玉楼十二重。上帝赐我酒，送我敲金钟。宝阁香敛苒，琪树寒玲珑。动叶如笙篁，音律相怡融。珍重此一醉，百骸出天地。长如此梦魂，永谢名与利。","dynasty":"唐代","title":"秋醉歌"}
{"author":"张为","content":"羸形感神药，削骨生丰肌。兰炷飘灵烟，妖怪立诛夷。重睹日月光，何报父母慈。黄河浊衮衮，别泪流澌澌。黄河清有时，别泪无收期。","dynasty":"唐代","title":"谢别毛仙翁"}
{"author":"冰如源","content":"早得安心法，柴门岂浪开。发长难剪雪，衣故不容埃。屈指僧中腊，寻思云外来。恐伤虫蚁乐，常诫坐莓苔。","dynasty":"明代","title":"老僧"}
{"author":"冰如源","content":"影堂灯永夜，想像似安禅。授法两三子，深心十二年。矮松方挂月，新塔已生烟。气结更何语，徒为叹逝川。","dynasty":"明代","title":"挽大年法师"}
{"author":"冰如源","content":"短扉将绿掩，小径倚村斜。老树借藤叶，新桐布屋花。渔歌传外港，鸥梦立前沙。静者离言象，门题指月家。","dynasty":"明代","title":"题指月庵"}
{"author":"冰如源","content":"飘零思雨露，撩乱玷苍苔。苦被风常扫，因伤春斗开。娇莺歌绿转，痴蝶想红来。事尽如花事，荣时瘁亦催。","dynasty":"明代","title":"落花"}
{"author":"陈玉兰","content":"夫戍边关妾在吴，西风吹妾妾忧夫。一行书信千行泪，寒到君边衣到无？","dynasty":"唐代","tags":"女子，思念，关怀","title":"寄外征衣"}
{"author":"陈玉兰","content":"夫戍边关妾在吴，西风吹妾妾忧夫。一行书信千行泪，寒到君边衣到无。","dynasty":"唐代","tags":"妇女，思念","title":"寄夫"}
{"author":"刘赞","content":"人皆言子屈，独我谓君非。明主既难谒，青山何不归。年虚侵雪鬓，尘枉污麻衣。自古逃名者，至今名岂微。","dynasty":"唐代","title":"赠罗隐"}
{"author":"刘赞","content":"絮花飞起雪漫漫，长得宫娥带笑看。（《柳枝词》，见《吟窗杂录》）","dynasty":"唐代","title":"句"}
{"author":"李安期","content":"渔父家风不设罾，锦鳞为饭水为羹。银袍只当蓑衣著，自在江湖过一生。","dynasty":"宋代","title":"赋白鹭"}
{"author":"李安期","content":"江左君臣笔力雄，一为宫体便移风。始知姬旦无才思，只把豳诗咏女功。","dynasty":"宋代","title":"诗一首"}
{"author":"丁澎","content":"老去悲长剑，胡为独远征？半生戎马换，片语玉关行。乱石冲云走，飞沙撼碛鸣。万方新雨露，吹不到边城。","dynasty":"清代","title":"送张坦公方伯出塞"}
{"author":"丁澎","content":"万里咸阳道，三年复此行。雁声寒渭水，秋色上蒲城。日蚀秦碑断，天空汉畤平。尚留双剑在，风雨试长鸣。","dynasty":"清代","title":"送刘石生之秦"}
{"author":"丁澎","content":"地尽三巴接，将归南雍州。天空一雁断，何处岳阳楼？橘树侵寒雨，猿声入暮秋。仲宣仍作客，更切望乡愁。","dynasty":"清代","title":"送王山长还梦南"}
{"author":"丁澎","content":"抗疏今何事，身危直道难。忽闻收北寺，不敢问南冠。草莽臣无状，朝廷法屡宽。圣明知汝戆，频取谏书看。","dynasty":"清代","title":"慰李琳枝侍御诏狱"}
{"author":"丁澎","content":"万里从戎路，崎岖正此行。雁声孤断碛，虎气撼空城。泪尽惭儿女，身危仗圣明。刀镮何日约，回首玉关情。","dynasty":"清代","title":"初至靖安寄邸中诸旧友"}
{"author":"丁澎","content":"信是兴王地，城郊古木秾。鹳鸣三殿雨，猱挂二陵松。疏拙违明主，胼胝愧老农。吾庐荒径近，时见白云封。","dynasty":"清代","title":"东冈"}
{"author":"丁澎","content":"秋原落日俯长溪，倚暮看山独杖藜。满目蒲菰双岛外，几家烟火万峰西。泉倾古洞云偏出，人在青冥鸟乱啼。精舍不殊寻柳谷，惟令许掾得幽栖。","dynasty":"清代","title":"野眺"}
{"author":"丁澎","content":"生平苦忆左莱州，谪去龙沙万里流。按曲能传中散调，遗书应耻茂陵求。黄榆夜雪长驱犊，紫塞春风几换裘。潦倒暮年夸健笔，至今辞赋满沧洲。","dynasty":"清代","title":"左莱阳著书宅"}
{"author":"丁澎","content":"翠微宫殿俯危峦，岭坂逶迤更几盘。天近扶桑长不夜，月明瑶草易生寒。松鸣越观留山鬼，鸟啄秦碑净石坛。七十二君封禅地，回中风雨想和銮。","dynasty":"清代","title":"登岱其一"}
{"author":"丁澎","content":"孤悬海岳枕神洲，得供卢敖拄杖游。天外数峰开汉畤，星边九点辨齐州。清宵鹳抟浮云落，古洞龙吟断壑流。人在碧城看夜色，芙蓉何处接层楼。","dynasty":"清代","title":"登岱其二"}
{"author":"丁澎","content":"辞金阙。何似茂陵归切。东山丝竹西山笏。海天还弄明月。曾记柳条初折。又是马蹄霜结。延秋门外花如雪。今年恁时节。","dynasty":"清代","title":"金门归去怀张补阙螺浮病假归禾中"}
{"author":"丁澎","content":"小阁绿阴遮就。每到踏青时候。游人共约烧香偶。萧九娘家沽酒。当垆未老人依旧。双纤手。银瓶浅汲红珠久。低说侬家只有。","dynasty":"清代","title":"秋蕊香当场，和晏叔原韵"}
{"author":"丁澎","content":"红薇紫燕团成队。正是困人天气。抛却绣床闲戏。须趁鹦哥睡。脸霞双衬轻红腻。早被东风吹醉。池上鸳鸯作对。忙过秋千背。","dynasty":"清代","title":"桃源忆故人春闺"}
{"author":"丁澎","content":"银钩和泪折琼枝。又寄断肠词。开缄何物，几颗红豆，一袅乌丝。鸳鸯倒押宜春字。此意费寻思。分明说与，海棠开后，燕子来时。","dynasty":"清代","title":"眼儿媚开缄"}
{"author":"丁澎","content":"老树压云檐溜折，烂叶满山溪。鸟断空林昼掩扉。风雪一椎归。沽酒前村梅正落，香雾扑人衣。日暮绿溪独杖藜。一任野鸥随。","dynasty":"清代","title":"武陵春其一冬景"}
{"author":"丁澎","content":"郎去萧滩十八折，折折在心头。泪卷西风无了休。吹送楚江流。竹格渡前风日好，早晚问归舟。认得艄娘郎去舟。人不是、几回愁。","dynasty":"清代","title":"武陵春其二闺思，和李清照韵"}
{"author":"丁澎","content":"风雨里，送残春。暗消魂。琼笺杳，宝钗分。燕来时，花落处，怕思君。愁如絮，梦如云。正黄昏。金猊炙，玉蟾新。恁良宵，谁更惜，可怜人。","dynasty":"清代","title":"三字令闺怨"}
{"author":"丁澎","content":"疏雨半窗花影，秋风一枕松声。焚香独会参同契，手自训黄庭。鹆眼冷依湘竹，乌皮静罨蓉屏。阮公酒瓮陶公菊，偏此最关情。","dynasty":"清代","title":"锦堂春题秦氏书屋"}
{"author":"丁澎","content":"一剪鸦翎半亸肩。生憎娇小向人前。曾解东风多少恨，自今年。爱唱新翻歌尚怯，学梳时样髻长偏。捉得蜻蜓双叠翅，背人看。","dynasty":"清代","title":"滩破浣溪沙其一娇小"}
{"author":"丁澎","content":"独向柤梾采石芝。灞陵妻子讶归迟。沧海一裘风雪里，少人知。懒到虱嫌嵇叔拙，贫来鬼笑伯龙痴。短鬓怕将愁思织，已成丝。","dynasty":"清代","title":"滩破浣溪沙其二渤海道中"}
{"author":"丁澎","content":"鸳瓦霜凋野蔓疏。澹烟黄叶女郎祠。玉貌花钿秋雨洗，半模糊。古案神灯翻堕鼠，短墙瘿树惯栖乌。客去钟残山月白，一僧孤。","dynasty":"清代","title":"滩破浣溪沙其三野祠"}
{"author":"丁澎","content":"翠袖练裙香菀，花底送愁蛾。锦瑟樱桃相和歌。争看无奈何。素手娇映红螺。画屏深、细炙银鹅。爱盻周郎曲误多。教侬却怎么。","dynasty":"清代","title":"两相思歌席调刘晋度"}
{"author":"丁澎","content":"黄榆风急海鹙啼。马频嘶。蓬婆城外千山雪，锦伞蛮靴夜打围。梧桐树下轧鸣机。念征衣。孤鸿一去无消息，使尽西风唤不归。","dynasty":"清代","title":"番女八拍本意"}
{"author":"丁澎","content":"红杏依然。小楼空倚，月断晴川。不采靡芜，打开鹦鹉，有恨休传。恼人偏是云笺。更说恁灯前枕边。不信他家，秾香艳粉，若个堪怜。","dynasty":"清代","title":"柳梢青寄怨"}
{"author":"丁澎","content":"风雪桥迟。山家共倒鸆瓷。袁安高卧已多时。为子折简招之。何如旧日岷阳宅。马蹄早趁霜热。满地昏鸦树白。烦君敬谢逋客。","dynasty":"清代","title":"河渎神山旅舍逢何蕤音侍御兼讯曹顾庵学土"}
{"author":"丁澎","content":"子规不厌啼朝雨。帐绡寒、人如醉。游系偏惹墙头絮。恼得东风住。凭栏立尽残红暮。问春归向何处。胡蝶花丛斑燕乳。可是相思做。","dynasty":"清代","title":"滴滴金春暮"}
{"author":"丁澎","content":"五花麡角青奴冷。星透铜乌莲羽净。此际难支。红泪抛残十二时。秦王宫里青铜镜。能照妾胸方寸影。安得神针。绣出思君一片心。","dynasty":"清代","title":"偷声木兰花怨情"}
{"author":"丁澎","content":"敛眉檀晕薄寒侵。红酥透，力难禁。迷离春思几沉吟。含羞错弄琴。流萤点点过花阴。吹不度，是郎心。玉人真个到温衾。巫山梦未深。","dynasty":"清代","title":"扶醉待郎归本意"}
{"author":"丁澎","content":"绿绡香卷粉痕轻。花底未分明。薄翠三分，纤腰一缕，占得许多情。怯向东风寻旧恨，梨雨梦难成。巧上花须，玉人头上，添取钿云青。","dynasty":"清代","title":"少年游豆娘子"}
{"author":"丁澎","content":"石叶烟鬟惹翠深。钗燕凝金。吹箫偷作彩鸾吟。碧桃下，整罗襟。琼楼碧海千年恨，空行雨、到如今。人间多少会知音。偏解得、是琴心。","dynasty":"清代","title":"燕归梁仙姝和柳耆卿韵"}
{"author":"丁澎","content":"风送画桥春渌。戏水紫鸳争逐。柳花落画短长亭，偏乱惹低鬓绿。人倚翠楼如玉。忍使妩眉长蹙。鹧鸪飞上竹枝啼，停樽且尽吴娘曲。","dynasty":"清代","title":"一痕眉碧湖上行春"}
{"author":"丁澎","content":"鹿门未老，蹉跎双鬓，归寻旧里。探囊中，酒瓢存，足了一生惟醉。蜗角浮名如戏耳。笑裘马、无如芒履。君行矣，莫停杯，醉乡即在桃源里。","dynasty":"清代","title":"忆醉乡磅系无言归黄山"}
{"author":"丁澎","content":"吹落燕衔花絮。着意留他住。帘栊斜入复飞来，凝眸乍，已随春暗去。欹枕小眠惊起，没个安排处。剔匀残穗又灯花，郎归也，正萧萧暮雨。","dynasty":"清代","title":"燕衔花闺情新谱自度曲"}
{"author":"丁澎","content":"嫩碧微烟笼。踏青时、芳菲谁共。绣鞋儿、却被香尘拥。挽不住、王孙梦。拾翠几寻思，笑然着、合欢闲弄。茜裙飘、撩得蔷薇动。零乱了、钗头凤。","dynasty":"清代","title":"寻芳草本意"}
{"author":"丁澎","content":"缭绕空庭如雨。柳絮。妆阁小帘垂。东风不遣透罗帏。飞摩飞。飞摩飞。咿轧枝头不去。杜宇。闷倒小窗西。巫山拼作晓云归。啼摩啼。啼摩啼。","dynasty":"清代","title":"双调荷叶杯春闺"}
{"author":"丁澎","content":"帘影沉沉移午昼。迷迭消红兽。弹泪上花梢，一霎风吹，片片胭脂透。困人天气黄梅候。粉汗沾罗袖。鸾镜掩重开，试揣红绵，却是何时瘦。","dynasty":"清代","title":"醉花阴其一春暮，和清照韵"}
{"author":"丁澎","content":"墙角秋千红影度。踏遍新苔露。眉恨寄夭桃，赚燕迷莺，都做相思树。柳丝烟挽湘帘暮。春闷晴如雨。楼外更飞花，屈戌重重，难锁东风住。","dynasty":"清代","title":"醉花阴其二寒食"}
{"author":"丁澎","content":"双燕。如剪。乍逢寒食，飞来深院。呢喃小语诉东风，留恋。主人情莫遣。雕梁依旧频频见。香梦远。春逐梨花软。复依檐。又穿帘。恹恹。汝来今更添。","dynasty":"清代","title":"河传咏燕"}
{"author":"丁澎","content":"望里江城如雾。柳外檐星初吐。婪尾争传，红牙乍拍，飘眇烟深处。樽前翠袖双眉妩。香入鹍弦半度。看野鹜多情，芰荷应笑，客且休归去。","dynasty":"清代","title":"雨中花其一江亭晚集"}
{"author":"丁澎","content":"此去明年还见。何似离情难遣。红泪如珠，偷弹多少，肯把东风换。未到三更犹是伴。且待阑干弄晚。奈鸟乱花喧，秋千立尽，目送残阳远。","dynasty":"清代","title":"雨中花其二春去"}
{"author":"丁澎","content":"东风惯锁双眉结。难扫愁峰千叠。小楼同梦桃花月。私语分明，牢记与伊说。花栏箓簌藏迷蝶。也羞妾。偷将为恨红笺折。迸泪和愁，锦字半明灭。","dynasty":"清代","title":"蕊珠和愁"}
{"author":"丁澎","content":"永夜促虬迟。春透罘罳。衍波题就晓寒词。正值鸳甃残月白，偏冷铜墀。娥影洗胭脂。此意谁知。隐闻箫鼓乍惊疑。多是平阳初进幸，好梦醒时。","dynasty":"清代","title":"浪淘沙其一春宫怨"}
{"author":"丁澎","content":"蟾吐玉阶寒。翠袖低翻。每从花里候龙颜。爱听君王吹玉笛，倚遍阑干。新赐碧彄环。不道巫山。莫曾私幸尚衣班。生怕守宫痕渐落，几度偷看。","dynasty":"清代","title":"浪淘沙秋宫怨其二案《瑶华集》题作[宫怨]"}
{"author":"丁澎","content":"露掩枕屏香翠。寒透合欢双被。小窗初日晃帘钩，梦逐东风，惯惹梨花醉。沉沉春睡足，几度抬头慵起。起来冻坐拔炉灰。好鸟枝头，频唤梳头未。","dynasty":"清代","title":"月魄春晓"}
{"author":"丁澎","content":"雾浸梨花冷画屏。流苏卷月透，正三更。被郎偷把银灴减，将了鸳鸯绣未成。小语乍惺惺。低垂银蒜落、悄无声。贪欢枕上情如醉，多少啼鹃唤不醒。","dynasty":"清代","title":"山鹧鸪春夜"}
{"author":"丁澎","content":"桃花落尽梨花老，又是一年春事了。怨他风雨不关情，粉白嫣红都未扫。人生总是欢娱少。醉里何堪归梦杳。只今明月照空庭，唯有枝头蝴蝶恼。","dynasty":"清代","title":"玉楼春春尽"}
{"author":"丁澎","content":"柳色半红楼。漫卷湘帘不上钩。故说日长针线懒，羞羞。偷把鸳鸯绣枕头。约伴踏青游。飞絮流莺倍惹愁。归去小姑春未谙，啾啾。冷语幽窗笑不休。","dynasty":"清代","title":"南乡子其一闺情"}
{"author":"丁澎","content":"睡起倦欹鬟。挨到黄昏泪尽斑。影怯空房灯又落，单单。檐挂春星燕子寒。心事正阑珊。倚遍东风步转难。眉晕三分腰一抹，看看。瘦尽梨花春也残。","dynasty":"清代","title":"南乡子其二春晚"}
{"author":"丁澎","content":"浅碧藏鸠，乱红吹絮。疏疏几阵催花雨。小桥一带种桃花，花边便是儿家住。近水湘帘，几重春雾。鹧鸪声里人何处。月明偷出浣溪沙，笑将花影同归去。","dynasty":"清代","title":"踏莎行村女"}
{"author":"丁澎","content":"斜抛鸳枕春难稳。到处成愁恨。正防燕子下帘钩。风送一天飞絮过西楼。空房心怯衾如水。炙着灯儿睡。灺残犹未泪痕收。不信东风多少在眉头。","dynasty":"清代","title":"虞美人其一春恨"}
{"author":"丁澎","content":"夕香人去金猊冷。翠掩屏山影。合欢一夜满庭开。蝴蝶不知人恨却飞来。片时枕上春勾引。已是消魂尽。梦回留得几多魂。又被子归催去二三分。","dynasty":"清代","title":"虞美人其二春恨"}
{"author":"丁澎","content":"池中萍漾池边柳。相映春光逗。与郎一处誓同生。除是郎为柳絮妾为萍。萍根本是杨花结。不比闲枝叶。侬拼水面作萍花。只恐郎为飞絮又天涯。","dynasty":"清代","title":"虞美人其三怨情"}
{"author":"丁澎","content":"樱桃梦逐鸳鸯影。密约今宵定。分明待月在花丛。临时又说病来慵。好朦胧。麝脂香沁云屏透。正值黄昏候。低眉不语晕潮红。搔头忘整鬓蝉横。太匆匆。","dynasty":"清代","title":"虞美人其四风情"}
{"author":"丁澎","content":"昨岁重阳江上时。倾别酒、花发正东篱。今年九日恨花迟。花无恙、携酒欲同谁。风雨绿帆欹。满汀枫叶落、照行杯。醉来或恐梦先归。茱萸女、留取故园枝。","dynasty":"清代","title":"小重山舟中九日"}
{"author":"丁澎","content":"洗妆初晓绡红褪、待眉匀扫。铜虬半吐春云袅。雨压枇杷，莫恨鹃啼少。香泥窄凤金铃悄。兔丝偏是裙襕草。越罗何竹湘娥笑。鬓惹飞香，吹落桐花小。","dynasty":"清代","title":"醉落魄其一新夏"}
{"author":"丁澎","content":"子归可矣。十年不索长安米。掉头沧海成何事。屠狗从游，阅尽人间世。学成一敛胡为尔。酒酣不倚田鼢势。裂眦莫救荆卿死。挥手而来，浪迹于今始。","dynasty":"清代","title":"醉落魄其二去邸"}
{"author":"丁澎","content":"腰如楚。心如絮。恹恹恨不随风去。最撩人。是残春。帘外飞花，枕上啼痕。纷。纷。眠无绪。醒无据。隔窗小梦和花语。怕黄昏。怯罗裙。闻说相思，入髓迷魂。真。真。","dynasty":"清代","title":"惜分钗其一春恨"}
{"author":"丁澎","content":"人轻别。愁如结。长亭遥挂青楼月。漫凝眸。付东流。水逐桃花，风送郎舟。悠。悠。眉长斗。腰初瘦。黄昏正是愁时候。意难留。恨无休。雨打风筝，泪滴香篝。收。收。","dynasty":"清代","title":"惜分钗其二怅别"}
{"author":"丁澎","content":"霓裳绰。蝉鬓掠。妆成坐待秦楼约。绣屏前。药栏边。才遗青鸾，又报花笺。连。连。兰缸灼。榴珠错。露苔香浸莲勾弱。几回旋。漫俄延。月更朦胧，雨复聊绵。扁。扁。","dynasty":"清代","title":"惜分钗其三待约"}
{"author":"丁澎","content":"小阁疏帘如画舫，客来身在沧洲。反骚醉绩伴牢愁。先生托乌有，从事却青州。脍鲤冰盘桑落酒，争看顾曲风流。十三车子引箜篌。漫将公莫舞，翻入调歌头。","dynasty":"清代","title":"临江仙其一周栎园佥宪青州署阁小饮"}
{"author":"丁澎","content":"昔日愚公曾有谷，竹楼更起洪州。宦游人尽恋风流。携琴千日酒，种秫百花洲。楼外萧滩楼上月，开帘几对闲鸥。登斯楼也乱云浮。有山官舍里，巢许亦淹留。","dynasty":"清代","title":"临江仙其二寄题施湖西愚楼"}
{"author":"丁澎","content":"亭子临江江在望，江花江鸟江城。春江花月几多情。醉吟真吏隐，不籍浣花名。雨过千峰如黛洗，凭阑迸出葱青。空濛一片画难成。就中浑不解，因以命吾亭。","dynasty":"清代","title":"临江仙其三再为愚山题就亭"}
{"author":"丁澎","content":"麝歆熏篝金鸭冷，玉床闷倒和衣。懵腾春梦小窗西。柳慵花醉，唤不起、鹧鸪啼。乱挽蝉云眉不扫，画梁残日依依。怪他燕子故双栖。湘钩暗下，赚得个、扑帘飞。","dynasty":"清代","title":"临江仙其四春睡"}
{"author":"丁澎","content":"马度青门杨柳垂。此去倍堪思。旗亭炙酒唤红儿。教唱衍波词。鹦武客。旧裁诗。竹西歌吹休迟。东方割肉细君知。芙蓉远黛照春瓷。回首红桥渡，沥酒对君时。","dynasty":"清代","title":"望远行别王仪曹阮亭"}
{"author":"丁澎","content":"落尽桃花昼掩门。说到伤春。直到残春。子归枝上唤黄昏。只管催人。不管愁人。杏子轻衫浥露新。多是香痕。半是啼痕。春愁和泪几消魂。减得三分。才得平分。","dynasty":"清代","title":"一剪梅其一春怨"}
{"author":"丁澎","content":"芙蓉江岸楚天长。雁在衡阳。月在潇湘。仙源别洞路微茫。误却渔郎。赚得刘郎。凌波小袜扣鸳鸯。翠袖生凉。珠佩生香。行云何计挽霓裳。去也难将。梦也难偿。","dynasty":"清代","title":"一剪梅其二为朱人远题汉皋解佩图小影"}
{"author":"丁澎","content":"芳树远红桥。罗绮香飘。倩谁招。漱金斜飐绿花翘。帘开云母艳，歌授雪儿娇。趁春宵。倚遍琼箫。窥人明月，恼人乌鹊，铜壶又滴花梢。扬州曾有梦，可奈是今朝。","dynasty":"清代","title":"凤楼仙红桥夜玩"}
{"author":"丁澎","content":"明日送郎湘水曲。闻到巫山，欲情香魂逐。薄翠不描青似玉。恐将花艳惊郎目。郎道巫山如黛蔟。十二峰连，争比双蛾蹙。一路春山无断绩。朝朝仍恋眉心绿。","dynasty":"清代","title":"蝶恋花其一别意"}
{"author":"丁澎","content":"愁里送春春莫误。愁共春来，春去愁须去。难道春归无着处。愁边便是春归路。愁到而今春亦苦。交付愁魔，不管春无主。料得抛愁春不许。明年依旧和他住。","dynasty":"清代","title":"蝶恋花其二送春"}
{"author":"丁澎","content":"嫩绿枝头莺睡稳。羞带宜男，闲却双蝉鬓。梦逐春归和泪抆。蔷薇消得东风恨。眉锁斜阳添薄晕。初试冰绡，渐觉香肌褪。胡蝶也知春意尽。花须乱落轻黄粉。","dynasty":"清代","title":"蝶恋花其三初夏"}
{"author":"丁澎","content":"消尽轻黄蛾晕小。一弯石叶啼妆巧。曾被阿环偷见了。传书早。远山犹带霜痕姣。莫向昭阳争窈窕。十眉图样分多少。可惜谢娘秋渐老。慵临照。错将珠粉和愁扫。","dynasty":"清代","title":"渔家傲画眉鸟"}
{"author":"丁澎","content":"杜鹃花，杜鹃鸟。鸟在花间，血泪和花叫。只说不如归去好。赚得春归，花鸟都知道。枕边频，枝上悄。一样名儿，何似双双闹。恨不将花团做鸟。鸟歇花残，春去多时了。","dynasty":"清代","title":"苏幕遮杜鹃"}
{"author":"丁澎","content":"屏前私结今生愿。忆不了、当初欢怨。正生小俱痴，寻花遂蝶争闲玩。只避得、人前眼。到如今，全不管。恁心情、风儿吹断。将抆泪冰绡，断肠一纸交伊看。怎推得、无人见。","dynasty":"清代","title":"凤衔杯旧恨和柳七韵"}
{"author":"丁澎","content":"猊毬香细熨红潮。初雪上梅梢。斜抛双剪裁金胜，拭花翘。看取钗头占出内家娇。唇珠浅约红蕤冷，为谁怯、瘦尽宫腰。绣工一线新添却，恁无聊。从此春愁千缕、倍难消。","dynasty":"清代","title":"月上纱窗乌夜啼冬至"}
{"author":"丁澎","content":"手撚相思子。觑琐阁、深难寄。知他倦倚。药栏香袅，蹙残眉翠。九十春光，添做百分憔悴。此情知未。向伊说、从何起。不如除却，今番慢把，相思再理。何处安排，醉里愁里梦里。","dynasty":"清代","title":"品令幽怀"}
{"author":"丁澎","content":"春到愁如此。伊寄消愁字。道侬无赖惹春思，是。是。是。便不思量，思量则恁，那关卿事。愁思因春至。春病由伊致。如何只说但伤春，试。试。试。索性都抛却，难分别、两般情思。","dynasty":"清代","title":"醉春风其一春情"}
{"author":"丁澎","content":"钩月光初吐。半笼昏黄雾。只愁芳径路多迷，赴。赴。赴。记得檐前，秋千影里，倚墙低树。微近香深处。悄悄无人语。鹦歌只管暗呼人，误。误。误。莫便窥窗，恐他姊妹、花阴闲步。","dynasty":"清代","title":"醉春风其二幽期"}
{"author":"丁澎","content":"浩淼烟波，橘柚南天霜晚。鹤矶边、轻帆乍卷。一樽风雨秋江岸。枫落猿吟，底是伤游宦。暮与客相期，散花洲畔。共目送、几行归雁。待庾楼月上胡床。正宜城酒熟，搔首人同玩。","dynasty":"清代","title":"锦缠道讯南郡丘曙戒别驾"}
{"author":"丁澎","content":"才住香车。忽过平沙。片时间、人远天涯。今宵好梦，何处寻他。但一更钟，三更雨，五更鸦。愁对飞花。怕见残霞。别离情、付与琵琶。断魂江上，吹落谁家。正梦儿来，灯儿晕，枕儿斜。","dynasty":"清代","title":"行香子离情"}
{"author":"丁澎","content":"城临小别，无多听事，近潇湘、弄雨疏帘静。束带公庭，苦相对、督邮清冷。漫争夸、故人为令。行云赋手，善描神女，早吹来、阳台艳影。瓮发彯清。可钓有、槎头缩颈。趁烟波、晚楼同凭。","dynasty":"清代","title":"解佩令江州讯吴松严令君"}
{"author":"丁澎","content":"谁窥孤馆，倩影香融。悄行来，罗带怯东风。微闻笑语，佯羞整，凤钿横。手撚花枝断脸红。翠水难逢。愁蛾敛，暗情通。绣帘只合在墙东。香微佩杳莫匆匆、月初浓。拚今宵、立尽梧桐。","dynasty":"清代","title":"声声令乍见"}
{"author":"丁澎","content":"仙令浈阳，何似贾生英妙。枕落霞、振衣沧岛。一琴一鹤，行橐宁嫌少。任猿啼、陇头云眇。一行作吏，此事真堪绝倒。漫题诗、桃花争笑。数声山鹧，唤起洞天秋晓。望沱江、欲迷归棹。","dynasty":"清代","title":"谢池春怀贾云谷令英州"}
{"author":"丁澎","content":"枫冷西陵棹。帆落烟波小。楚天西望，淮阴旧里，当年垂钓。怅归去王孙，已历遍、天涯芳草。霜雁迎寒早。画阁眉重扫。词客飘零，怀中剩有，哀蝉幽掺。好续冰弦，休辜负、凤帏人老。","dynasty":"清代","title":"连理一枝花送黄大宗归淮阴"}
{"author":"丁澎","content":"旧苑谁家，有人倾国。垂楚袖、蝶过东墙，挽湘裙、絮飘南陌。最多情、浅蹙双蛾，暗调行客。一捻轻红花里，影儿堪惜。拾云钿、草露仍香，转星眸、柳烟空碧。到如今、枕腻脂痕，尽成追忆。","dynasty":"清代","title":"两同心怀旧和柳屯田韵"}
{"author":"丁澎","content":"背银灯。促瑶筝。指乱湘弦心暗惊。此意分明。寄与多情。问恨满、天涯何处，只在离鸿第二声。陇头流水长城雪。寒猿叫破巫山月。恨也无凭。梦也难成。落尽梅花枕上冰。直恁少忪惺。","dynasty":"清代","title":"梅花三弄筝"}
{"author":"丁澎","content":"谁家袅袅画屏人。小腰身。怯罗裙。梳得牡丹、新样一堆云。画里曾逢楼上见。非盼盼，即真真。一钩红玉踏香尘。月儿痕。瓣儿新。将去裁量、柳叶只三分。翠袖低翻兰麝远，回眸处，好温存。","dynasty":"清代","title":"江神子偶见"}
{"author":"丁澎","content":"菰芦风动蔌蔌。云里藏茅屋。晌夕农事少。羔初炙，酒方漉。乘兴寻樵牧。疏林暮。罢钓归山鼠。弄修竹。蓬门如许，灌园老叟何物。秋畦半亩，满眼昏鸦古木。一枕松风床下菊，知足。山家清景偏独。","dynasty":"清代","title":"隔浦莲田居"}
{"author":"丁澎","content":"倚石调丝趁小雨，竹窗清越。萧萧叶下，湘波夜寥泬。为我鼓一再行，分明只雁，宵吟灞亭愁别。更情切。低回玉轸，挑灯半明灭。江边枫落，哀猿抱秋月。莫使调入清商，梅花几点吹来，鬓争如雪。","dynasty":"清代","title":"解蹀躞张使君郡斋听吴山人弹琴"}
{"author":"丁澎","content":"艳舞惊鸿，初试霓裳如雪。谢娘眉妩，爱远山愁结。旗亭非旧，何意重逢京阙。灯宵待约，踏残明月。同是他乡，对离筵、莫歌歇。青衫暗透，被东风又揭。瑶争醉倚，旧恨樽前偷说。分明记得，赏花春节。","dynasty":"清代","title":"传言玉女偶赠和胡浩然韵"}
{"author":"丁澎","content":"问汝欲胡为，先生且休矣。坐上美人名酒，嗟咄何事。五湖非窄，随处扁舟是。吾师乎，古之人，鸱夷子。弊庐之侧，非隐兼非市。若道田园可恋，庸妄人耳。有辞归去，且傍南山醉。吾友乎，古之人、陶徵士。","dynasty":"清代","title":"千年调遣兴"}
{"author":"丁澎","content":"新亭啼鴂不堪闻。明月亦愁君。乌巷衣冠江令宅，多换取、岭树江云。疏拙宁如仆辈，眼看裘马何人。河桥残角拥行尘。极目楚天分。悲哉秋气青枫下，招山鬼、石竹罗裙。东郭肯容安枕，北山何用移文。","dynasty":"清代","title":"风入松建业遇宋荔裳观察"}
{"author":"丁澎","content":"三升可恋，怪君何事拂衣归。长安冠盎累累。独寻汝南旧宅，好共白云期。念折腰作苦，岐路堪悲。偏其反而，风波队里谁知。须记高阳城北，夜雪裁诗。楚天鸿远，桃花岸、风雨送君时。应回首、片石留思。","dynasty":"清代","title":"婆罗门引送河间令夏公乘归安州用稼轩别杜叔高韵"}
{"author":"丁澎","content":"的的红珠，滴向鞋尖么凤。双缠倩冷，长被香尘拥。肌消罗带缓，愁压檀痕重。东风怯，几回惊起巫山梦。我亦怜卿，追忆妩眉常捧。暗雨昏灯，底事恹恹重。鸳衾香尚腻，玉臂寒谁共。欢须早，他年莫吊相思冢。","dynasty":"清代","title":"玉女度千秋情思"}
{"author":"丁澎","content":"长干滩下木兰桡。郎去路迢遥。长年只趁东风急。偏石尤、不打春潮。乌帽乡人，白头艇子，多少是归舠。桥边青柳路傍桃，全不管魂消。金钗卜尽归将未，料无过、后日明朝。已是初更，灯花难信，未必便今宵。","dynasty":"清代","title":"一丛花望远"}
{"author":"丁澎","content":"云涨秋填鄂城白。昔之视今，亦犹今之视昔。晚江拍。笳吹楼船何在，芦荻依然碧。徇为操，龙气千年化松柏。赋成翻秋色里、振袖悲凉，当年狂客。沥血宁无益。挝起渔阳，断岸乌飞，暮天虹吐，肯容何处奸雄魄。","dynasty":"清代","title":"过涧歇鹦鹉洲吊祢处士"}
{"author":"丁澎","content":"君不见，坂上车，江头楫。恁消磨、古今豪杰。断岸横流，铜驼不锁瑶台月。秋风夜吼，更吹来、楚宫秦阙。叹人生，能几何，多半是，伤离别。灞桥柳、年年空折。露白园荒，武陵人去谁家笛。江天又早，塞鸿飞、芦花如雪。","dynasty":"清代","title":"花雪旅感"}
{"author":"丁澎","content":"青山埋玉，土花洗碧榴裙黦。幽咽。看松木吹烟惹飞蝶。雨凋金盌净，花扑鱼灯灭。香骨。伴枫下狐狸拜秋月。星前带露边眉，早被东风揭。恐魂去傍衰桃，不敢留啼鴂。何处追寻，粉肌如雪。断肠人，共清明时节。","dynasty":"清代","title":"侧犯贞娘墓"}
{"author":"丁澎","content":"鹤禁清芬。薇雨玉除新。仙掌露，砚池分。紫袖看移莲烛，黄金不换长门。衣染沉香，花气石叶时熏。垂帷着史春莺老，铜虬子夜促芳樽。却半臂，耐寒人。窈窕湘东斑管，淋漓白练罗裙。常近玉皇香案，袖捧红云。","dynasty":"清代","title":"山亭柳赠李湘北赴史馆"}
{"author":"丁澎","content":"翠阁留情，红笺写怨。何物遗君表幽愿。玉环双凤连枝扣，香罗绣带同心綄。怀袖间，朝与暮，常依恋。带欲君情长不断。环欲君心千遍转。谁意风流一朝散，玉环摧折香罗裂，人心那得无移换。泪痕非，香痕灭，何时见。","dynasty":"清代","title":"千秋岁引怨情"}
{"author":"丁澎","content":"密缄轻裁，恁星星一味。蓦忽是、暗抛人地。乌丝欲剪，和凤纸、揉将碎。含糊过、翻恨成悲，细看去，都是泪。空阶如洗，梧桐下、愁难寐。私语处、雾浓香细。倩将明月，好梦儿、凭伊递。被风吹、直向海天云底。也知到，他那里。","dynasty":"清代","title":"爪茉莉闺怨和屯田韵"}
{"author":"丁澎","content":"雪残小苑东风住。已放嫩黄初吐。蝶香未染，莺梭犹涩，梦稳池塘轻雾。最惜纤腰如楚。恐难禁灞桥人去。翠阁凝眸低语。看春衫、半分金缕。因风娇袅，柔条无力，挽不尽陇烟湘雨。及早和他同倚，怕消魂、夕阳飞絮。","dynasty":"清代","title":"柳初新本意"}
{"author":"丁澎","content":"暖日烘帘，睡起抛残绣。衫薄不胜寒，乍朦胧、楚腰如柳。重开鸾镜，扶起半欹鬓，香痕透。眉痕瘦。都付红酥手。闲愁惯惹，脉脉频回首。新种合欢花，爱看他、倚残罗袖。思寻旧梦，勾引是东风，灯昏候。啼鹃又。吹落巫山后。","dynasty":"清代","title":"蓦山溪春闺和陈大樽韵"}
{"author":"丁澎","content":"盍归乎。故园松菊未全芜。风雨里，几人相见在蒲菰。系船霜一树，种秫酒千壶。醉相扶。更歌将、水调答樵夫。他乡信美，青山近、即吾庐。平生事，但留双鬓付江湖。任呼吾作马，谁道子非鱼。笑当初。又何烦、叔夜绝交书。","dynasty":"清代","title":"拂霓裳归兴寄驰黄"}
{"author":"丁澎","content":"石叶眉峰澹锁。更新人、脸霞双朵。将近翻疑，欲前还怯，怜煞鬓娇钗亸。对面情无奈。怪佯羞半晌，台身剔残银灺。忆得曾窥青琐。或恐三生未果。梦里凭肩，几回生受，难道今宵真个。试问伊知么。但低垂无语，泪绡红涴。","dynasty":"清代","title":"银灯映玉人定情"}
{"author":"丁澎","content":"容易成佳偶。三生休负。为着些子，蓦腾腾地，恁般的僝僽。倚顽儿调诱。埋冤着人薄幸，忒煞女儿心性，教我如何剖。他便愁去秋傍，止随月后。翻云覆雨，今番只怕情非旧。料愁眉泪眼，一饷幽欢，梦也不能得勾。","dynasty":"清代","title":"安公子怨情"}
{"author":"丁澎","content":"梧桐月上，正玉阶初静。露滴寒浆牵素绠。倍凄凉、几阵嘹呖征鸿，声未断、那管凤帏秋冷。隔帘银汉转，河鼓无情，惟有姮娥伴孤另。低语问伊行、可记当年，双星下、几番折证。但香取、罗襦半香销，辜负了、灯前绿窗人影。","dynasty":"清代","title":"洞仙歌秋意"}
{"author":"丁澎","content":"佳期春过又秋残。说今年。更明年。何似西风，偏欲惹愁牵。海雁一声灯半落，向巫山，便为云、也枉然。枉然。枉然。复何言。被又单。枕又寒。蟋蟋蟀蟀，汝何苦、恼却人眠。难将心事，吹堕到君边。容似黄花身似露，谁信道，到如今、直恁般。","dynasty":"清代","title":"江城梅花引秋恨"}
{"author":"丁澎","content":"为伊瘦损，怕红消翠减，被人猜着。为伊瘦损，渐腰围如削。春来了、为伊瘦损，春去也、只恨东风恶。为伊瘦损，怎怨伊情薄。真个为伊瘦损，悔当初轻诺。偏道是、为伊瘦损，千行泪、禁得涓涓落。为伊瘦损，待怎生抛却。","dynasty":"清代","title":"皂罗特髻其一寄恨效东坡体"}
{"author":"丁澎","content":"采菱拾翠，傍越殿寻春，清歌徐度。何似吴均，善作多愁赋。浣纱畔、雕栏倚遍，携红袖、潦倒旗亭暮。莫怜眉妩，恐琐窗人妒。如听哀筝夜话，向谁行幽诉。鸳管写、乌丝百尺，待归去、都付双鬓女。红牙轻按，唱彻愁春句。","dynasty":"清代","title":"皂罗特髻其二题越州吴伯憩新词即用东坡起句"}
{"author":"丁澎","content":"归到柴桑境。负郭虚三顷。东枝鸲鹆西枝落，愁何定。念候芭载酒，难问岷阳径。听竹扉、小雨飒飒敬槐影。莳药归、惟见松鼯抱尘甑。坐久夕阳外，山未暝。野烟丛处，昏鸦送、半窗冷。有乌皮几在，长对蒿华凭。正俛思旧友，落月覆苔井。","dynasty":"清代","title":"阳关引秋居简河阳李子燮王夙夜诸子"}
{"author":"丁澎","content":"飘渺神宫霄汉间，丹梯突兀迥难攀。苍龙峪窈云归洞，白鹤祠孤雪满山。呼吸自能通帝座，风烟原不到人寰。未逢刻石千年事，《梁父吟》成独往还。","dynasty":"清代","title":"登岱其三"}
{"author":"丁澎","content":"千丈悬崖撼石闾，扪萝叠磴倒衣裾。孤峰半落天疑尽，绝顶平临日乍舒。帝女珠宫喧象佩，仙官绛节驻銮车。白云尚见封中起，笙鹤如闻度碧虚。","dynasty":"清代","title":"登岱其四"}
{"author":"丁澎","content":"携酒青门送客多，相看无奈别离何！漫愁关塞疲征马，从此乾坤有荷蓑。药鼎千年藏日月，云山一路少风波。天寒大泽行人断，独向夷门叩角歌。","dynasty":"清代","title":"送赵锦帆比部归汴州"}
{"author":"丁澎","content":"万里炎方尚枕戈，旌车八月下牂牁。猿声苦雾城边急，虎迹荒原战后多。僰道生徭能汉语，羌西诸将半渝歌。休言割据蚕丛远，滟滪秋高起白波。","dynasty":"清代","title":"送孙九畹备兵保宁"}
{"author":"丁澎","content":"风起卢龙急雁行，几年归梦渡渔阳。髡钳季布藏车下，钩党符融泣路旁。马怯危桥流汩汩，鹳鸣横岭月苍苍。榆黄霜白惊秋晚，不敢逢人问故乡。","dynasty":"清代","title":"报宋荔裳观察"}
{"author":"丁澎","content":"杏叶新阴拂女墙，风吹小燕过池塘。相期定似逢寒食，乍见争如说故乡。弄影不教沾柳絮，衔泥何惜点琴囊。双栖并翅真怜汝，愁杀卢家春昼长。","dynasty":"清代","title":"见燕"}
{"author":"丁澎","content":"岭坂风回树郁盘，长城如带雾中看。随阳雁断天疑尽，背日峰高夏苦寒。沧海不沉秦女石，浮云欲动楚臣冠。《伊州》一曲先挥泪，况是亲经行路难。","dynasty":"清代","title":"度岭见长城"}
{"author":"丁澎","content":"悲歌燕市意何穷，汝向南行我向东。十九年归苏属国，二千石重汉吴公。他时苦忆淞江鲙，此夜愁闻塞北鸿。休傍姑苏问麋鹿，荒台空锁白杨风。","dynasty":"清代","title":"过长洲吴瑶如郡守招饮漫赋"}
{"author":"丁澎","content":"孤悬鼊屿海涯间，襟带穷荒控百蛮。已奉春秋知正朔，何年南北并中山？自天宸翰龙鳞动，绕日珠旓豹尾斑。底事皇华念将母，乘风归路指刀环。","dynasty":"清代","title":"送汪舟次检讨奉使册封琉球"}
{"author":"丁澎","content":"此去朝辞林屋峰，布衣疏屩倍从容。眼中吾老非衰凤，足下人称是卧龙。应诏趋由丞相府，封章辟自大司农。知君芸阁诗成后，苦忆西堂旧植松。","dynasty":"清代","title":"送徐征君电发辟召之京"}
{"author":"丁澎","content":"残英小苑露春娇。长袖倚衰桃。三生无分，一盻也难消。湘裙微展处，芳径滑，颤弓腰。多应有恨，双蛾频促，怯上兰桡。不因偶尔传眉语，争无奈、上心苗。多情见惯，直恁是难抛。弄珠人远，琼楼何处更吹箫。东风立尽，梦随伊去，好度今宵。","dynasty":"清代","title":"西施愁春一盻"}
{"author":"丁澎","content":"待约灯前，酴醾庭畔，衣动恐惊栖鸟。蟾影如钩，柳烟初卸，莫是此行还早。寻遍海榴花下，香泥印痕小。须知道。想腰支不胜苔滑，情绪懒，未必芳心难料。星色上花梢。似凝眸、一样波俏。只待伊、来诉幽情，几许烦恼。但冰肌月下，寒透忍禁偎抱。","dynasty":"清代","title":"尉迟杯幽期"}
{"author":"丁澎","content":"蹙损春山，忆画眉人去，何日重见。似雨非云，围就梦儿一片。想从前未惯，分明说与莺和燕。问天涯那人消息，何似随春远。只是今宵，有几多离恨，没个方便。料得伊行，也索平分一半。又愁他瘦减。将侬小字千回唤。这衷情，海枯石烂，怎把伊心换。","dynasty":"清代","title":"合欢情思"}
{"author":"丁澎","content":"桄榔亭畔，西风起、几行雁字。正江楼、凭栏孤眺，玉山初紫。双鬓且消梧水月，一樽不换凉州史。笑从来、手板对人低，而今始。论宦迹，原非志。称吏隐，谁言是。念世态浮沉，但须如此。美酝三升差足恋，不然腰折缘何事。再不然、向旧酒垆傍，寻吾子。","dynasty":"清代","title":"满江红其一寄吴锦雯时司李端州"}
{"author":"丁澎","content":"玉映风标，看濯濯、有如春柳。爱吾庐、投竿矶渚，漫同渔叟。勾漏山中丹九转，沧浪亭畔诗千首。问年来、松菊可曾荒，君曰否。有司马，凌云手。更邹衍，谭天口。总不如归向，灞陵偕妇。客到任看墙外竹，独吟且尽床头酒。忆从前、裘马少年场，同刍狗。","dynasty":"清代","title":"满江红其二题尤悔庵画像即用原韵"}
{"author":"丁澎","content":"琅玕吹苑雨，又逢佳节，新蒲初剪。弹指韶华，目断潞亭春雁。料是休文带损，洗榴枝、琥珀光浮鹦盏。凭阑倦。有谁相共，桃笙葵扇。此日楚客歌骚、奈仆本愁人，采丝空撚。凝睇湘君，蓉佩香微人远。频向使君索咏，休耽误、玉池鸳管。帘乍卷。秾阴正移庭院。","dynasty":"清代","title":"玉漏迟五日寄沈绎堂宪副"}
{"author":"丁澎","content":"公言愁。愁未了，我始言愁。总是愁城，何日破除方休。吴市里酒徒落魄，王生召我为俦。桓野笛，杨恽缶，并呼鼓史岑牟。同作南冠楚囚。各相对唏嘘，亦复何求。散尽千金，一剑蒯缑空留。歌相乐、也因而泣，怎销磨短发盈头。只落得，两人白眼，共醉扬州。","dynasty":"清代","title":"梦扬州邗上逢王考功西樵"}
{"author":"丁澎","content":"滚滚诸公，浮沉京洛，酒垆何意重开。浪迹人间，休论野马尘埃。玉瓷低映银烛，檀板更相催。任谢朓长吟，陆云长笑，庾信长哀。萧萧木叶重阶。念物犹如此，何以为怀。蹴鞠吹箫，不妨偕与俱来。今宵莫问明日，且覆掌中杯。看漫天飞雪，铜驼金谷安在哉。","dynasty":"清代","title":"高阳忆旧游冬夜同沈大匡严颢亭顾且庵邵戒三严柱峰诸君饮关六钤草堂即席"}
{"author":"丁澎","content":"此夕何时，未三更，还是旧年华发。韵光暗度，怕听明朝乌鹊。东风未透，故园梅、肯舒新萼。莫怪屠苏传遍，饮来迟、他乡杯酌。几处笙歌芳阁，忆灯前儿女，椒盘如昨。鸭炉烟烬，渐逗春衫香薄。强扶守岁，耐灯寒、翠钿斜落。到不如、早去寻眠，休教梦儿闲却。","dynasty":"清代","title":"汉宫春除夕"}
{"author":"丁澎","content":"紫阳香尘起，狭路少年游。连钱宝马珠勒，柳外掷吴钩。望见仓琅青漆，不问君家诚是，随意脱骦裘。浪说张公子，调笑擘箜篌。翠猊烬，钿蝉落，暗凝眸。樱桃花底沉醉，低语问归休。郎在金明池上，妾住善和坊里，相去十三楼。凤烛嫌宵短，不停有春愁。","dynasty":"清代","title":"水调歌头其一少年"}
{"author":"丁澎","content":"几许春光，残红数片，游丝牵漾。可怜似我，冷香坠粉，今生虚枉。为谁瘦损，枕边检点鲛绡，裙襕不似前春样。着意问东君，肯把侬轻放。惆怅。莺声渐老，午梦初惊，落钗空响。倦起不胜梳鬓，镜台斜傍。暂时消遣，枝头数遍青梅，香痕暗逗眉尖上。胡蝶却飞来，又低头半晌。","dynasty":"清代","title":"石州慢春暮"}
{"author":"丁澎","content":"盍归乎。故园松菊未全芜。风雨里，几人相见在蒲菰。系船霜一树，种秫酒千壶。醉相扶。更歌将、水调答樵夫。他乡信美，青山近、即吾庐。平生事，但留双鬓付江湖。任呼吾作马，谁道子非鱼。笑当初。又何烦、叔夜绝交书。","dynasty":"清代","title":"拂霓裳归兴寄驰黄"}
{"author":"丁澎","content":"生平苦忆左莱州，谪去龙沙万里流。按曲能传中散调，遗书应耻茂陵求。黄榆夜雪长驱犊，紫塞春风几换裘。潦倒暮年夸健笔，至今辞赋满沧洲。","dynasty":"清代","title":"左莱阳著书宅"}
{"author":"丁澎","content":"暮烟凝色。柳花折去东墙立。小雨香飞。寂寂帘开唤鸟啼。缕金缠碧。腕横枕角钗双摘。偷步香迷。月暗红绡卷幕低。","dynasty":"清代","title":"词变减字木兰花其二十一回前调"}
{"author":"丁澎","content":"百花洲里。盈盈小阁春如许。何必烟霞。风弄庭前枳壳花。梦来无绪。料应多是清时雨。莫道天涯。门对当垆第二家。","dynasty":"清代","title":"减字木兰花　其一旅兴"}
{"author":"丁澎","content":"停桡处，桐树石桥湾。淡淡鸦藏烟柳外，田田鱼戏露荷间。一抹蒋陵山。","dynasty":"清代","title":"望江南其一白门漫兴"}
{"author":"丁澎","content":"采石矶头，宿莽之间，有谪仙亭。呼酒人或出，半江月白，宫袍如在，数点峰青。玉殿传来，夜郎迁去，长使人间怨不平。更勿论、向沉香倚恨，夜色华清。古来饮者留名。但搔首、青天笑独醒。料卿来长醉，未应有我，我今独酌，何可无卿。花扑鸬瓷，星稀鸥岸，多是骚人移我情。然与否，正寥寥千载，问个分明。","dynasty":"清代","title":"沁园春其一采石矶题太白祠"}
{"author":"丁澎","content":"新亭啼鴂不堪闻。明月亦愁君。乌巷衣冠江令宅，多换取、岭树江云。疏拙宁如仆辈，眼看裘马何人。河桥残角拥行尘。极目楚天分。悲哉秋气青枫下，招山鬼、石竹罗裙。东郭肯容安枕，北山何用移文。","dynasty":"清代","title":"风入松建业遇宋荔裳观察"}
{"author":"丁澎","content":"鹤禁清芬。薇雨玉除新。仙掌露，砚池分。紫袖看移莲烛，黄金不换长门。衣染沉香，花气石叶时熏。垂帷着史春莺老，铜虬子夜促芳樽。却半臂，耐寒人。窈窕湘东斑管，淋漓白练罗裙。常近玉皇香案，袖捧红云。","dynasty":"清代","title":"山亭柳赠李湘北赴史馆"}
{"author":"丁澎","content":"瑶瑟冷，玉钗横。悄立灯窗倚袖红。不敢熏衣燃麝脑？恐妨花气入帘笼。","dynasty":"清代","title":"捣练子其二春情"}
{"author":"丁澎","content":"杜鹃花，杜鹃鸟。鸟在花间，血泪和花叫。只说不如归去好。赚得春归，花鸟都知道。枕边频，枝上悄。一样名儿，何似双双闹。恨不将花团做鸟。鸟歇花残，春去多时了。","dynasty":"清代","title":"苏幕遮杜鹃"}
{"author":"丁澎","content":"桄榔亭畔，西风起、几行雁字。正江楼、凭栏孤眺，玉山初紫。双鬓且消梧水月，一樽不换凉州史。笑从来、手板对人低，而今始。论宦迹，原非志。称吏隐，谁言是。念世态浮沉，但须如此。美酝三升差足恋，不然腰折缘何事。再不然、向旧酒垆傍，寻吾子。","dynasty":"清代","title":"满江红其一寄吴锦雯时司李端州"}
{"author":"丁澎","content":"寻兰院，幽草玉阶生。燕子多情窥屈戌，梨花无梦逐长庚。空怀落钗声。","dynasty":"清代","title":"望江南其五白门漫兴"}
{"author":"丁澎","content":"蝉松未折。轻弹红絮飘香雪。妒杀真真。画上添他双玉人。眼波斜送。颠倒眉心粘翠凤。笑唤卿卿。一笔描来两处情。","dynasty":"清代","title":"减字木兰花　其二镜里"}
{"author":"丁澎","content":"翠袖练裙香菀，花底送愁蛾。锦瑟樱桃相和歌。争看无奈何。素手娇映红螺。画屏深、细炙银鹅。爱盻周郎曲误多。教侬却怎么。","dynasty":"清代","title":"两相思歌席调刘晋度"}
{"author":"丁澎","content":"晓风帘竹吹烟细。揉酥玉、新妆粉腻。鸟愁花怨怯还扶，早鸠啼、好天晴未。小凤留钗看欲醉。凭栏曲、袖罗轻倚。扫淡蛾尖，暗消香袅，花飞阁、茵铺翠。","dynasty":"清代","title":"词变步蟾宫其二十八变夜行船"}
{"author":"丁澎","content":"敛眉檀晕薄寒侵。红酥透，力难禁。迷离春思几沉吟。含羞错弄琴。流萤点点过花阴。吹不度，是郎心。玉人真个到温衾。巫山梦未深。","dynasty":"清代","title":"扶醉待郎归本意"}
{"author":"丁澎","content":"太守风流，裁红摘翠，点就玉湖妍景。画船载酒，绣幕调笙，香送素波千顷。树杪几队灯红，鳷鹊飞来，惊栖难定。看银蟾一色，蕊珠宫里，竞摇波影。畅好是皓魄初圆，青樽浮满，画里江城如镜。六街箫鼓，兰桨齐开，钗色佩声交迸。良夜试问如何，起视参横，虬壶未冷。休更把紫云低唤，红粉两行娇并。","dynasty":"清代","title":"过秦楼吴园次郡守碧湖元夕泛灯分赋"}
{"author":"丁澎","content":"洗妆初晓绡红褪、待眉匀扫。铜虬半吐春云袅。雨压枇杷，莫恨鹃啼少。香泥窄凤金铃悄。兔丝偏是裙襕草。越罗何竹湘娥笑。鬓惹飞香，吹落桐花小。","dynasty":"清代","title":"醉落魄其一新夏"}
{"author":"丁澎","content":"几许春光，残红数片，游丝牵漾。可怜似我，冷香坠粉，今生虚枉。为谁瘦损，枕边检点鲛绡，裙襕不似前春样。着意问东君，肯把侬轻放。惆怅。莺声渐老，午梦初惊，落钗空响。倦起不胜梳鬓，镜台斜傍。暂时消遣，枝头数遍青梅，香痕暗逗眉尖上。胡蝶却飞来，又低头半晌。","dynasty":"清代","title":"石州慢春暮"}
{"author":"丁澎","content":"风雪桥迟。山家共倒鸆瓷。袁安高卧已多时。为子折简招之。何如旧日岷阳宅。马蹄早趁霜热。满地昏鸦树白。烦君敬谢逋客。","dynasty":"清代","title":"河渎神山旅舍逢何蕤音侍御兼讯曹顾庵学土"}
{"author":"丁澎","content":"木兰庭榭，值主人招客，月弦春仲。寒食东风，开小苑、共傍曲池觞咏。柱史仙才，元龙豪气，更有悲秋宋。佳辰虽再，劝君痛饮须纵。人生聚散亡何，少年走马，向铜街争控。而今齐溷酒徒中，忼慨樽前如梦。市上吹箫，城头击筑，再鼓渔阳弄。挥杯未落，飞花乱扑春瓮。","dynasty":"清代","title":"念奴娇其二尤展成招饮草堂同陈其年彭云客宋既庭御之席上分赋"}
{"author":"丁澎","content":"紫阳香尘起，狭路少年游。连钱宝马珠勒，柳外掷吴钩。望见仓琅青漆，不问君家诚是，随意脱骦裘。浪说张公子，调笑擘箜篌。翠猊烬，钿蝉落，暗凝眸。樱桃花底沉醉，低语问归休。郎在金明池上，妾住善和坊里，相去十三楼。凤烛嫌宵短，不停有春愁。","dynasty":"清代","title":"水调歌头其一少年"}
{"author":"丁澎","content":"妆阁梅。随风吹送入君怀。玉肌香腻，傍人莫暗猜。卜重谐。轻梢小朵压横钗。数来颠倒成双，笑同回。","dynasty":"清代","title":"减字鹧鸪天妆阁梅"}
{"author":"丁澎","content":"山客殊未眠，静倚秋亭暮。蟋蟀入床头，池照移庭树。卷幔驻逍遥，石鼎烟初炷。玉露剪桐花，化作空阶雨。","dynasty":"清代","title":"生查子其一秋夕"}
{"author":"丁澎","content":"舞衫红映醉颜酡。鼓棹女儿教渝歌。纱轻浣雨春潮弄。花桐刺落钗头凤。","dynasty":"清代","title":"词变巴渝辞其五变本调"}
{"author":"丁澎","content":"洒泪和花飞，海似深情留恋。偷解莫愁离恨，却在钗头燕。取看带绣吹鸳双，黛翠空烟晚。极望倍愁天远，寄书奈无雁。","dynasty":"清代","title":"词变好事近其二十三回前调"}
{"author":"丁澎","content":"消尽轻黄蛾晕小。一弯石叶啼妆巧。曾被阿环偷见了。传书早。远山犹带霜痕姣。莫向昭阳争窈窕。十眉图样分多少。可惜谢娘秋渐老。慵临照。错将珠粉和愁扫。","dynasty":"清代","title":"渔家傲画眉鸟"}
{"author":"丁澎","content":"碧云暮。远天枫赤吹寒雨。帽落白衣人醉，笑客嘲能赋。逸趣抒来谁与。挹香迷雾。取问隔溪芳树。野色秋盈路。","dynasty":"清代","title":"词变归国遥其三十二变霜天晓角"}
{"author":"丁澎","content":"茅庵小筑。疏梅几树。能伴幽独。无生晤速。长斋绣佛、前身是金粟。经翻贝叶，清磬里、莲根似浴。微笑拈花，俨然是先生天竺。染翰瓷缃竹。慧业文人更清福。坐老蒲团，空阶秋草绿。映不染禅心，一枝芬郁。谁道仙子尘凡，料兜率、蓬山任归宿。花雨吹烟，团成香玉。","dynasty":"清代","title":"绕佛天香祝姚江维极女禅师初度新谱犯曲，上六句[绕佛阁]，下四句[天香]，后段同"}
{"author":"丁澎","content":"倚石调丝趁小雨，竹窗清越。萧萧叶下，湘波夜寥泬。为我鼓一再行，分明只雁，宵吟灞亭愁别。更情切。低回玉轸，挑灯半明灭。江边枫落，哀猿抱秋月。莫使调入清商，梅花几点吹来，鬓争如雪。","dynasty":"清代","title":"解蹀躞张使君郡斋听吴山人弹琴"}
{"author":"丁澎","content":"老树压云檐溜折，烂叶满山溪。鸟断空林昼掩扉。风雪一椎归。沽酒前村梅正落，香雾扑人衣。日暮绿溪独杖藜。一任野鸥随。","dynasty":"清代","title":"武陵春其一冬景"}
{"author":"丁澎","content":"夕香人去金猊冷。翠掩屏山影。合欢一夜满庭开。蝴蝶不知人恨却飞来。片时枕上春勾引。已是消魂尽。梦回留得几多魂。又被子归催去二三分。","dynasty":"清代","title":"虞美人其二春恨"}
{"author":"丁澎","content":"露掩枕屏香翠。寒透合欢双被。小窗初日晃帘钩，梦逐东风，惯惹梨花醉。沉沉春睡足，几度抬头慵起。起来冻坐拔炉灰。好鸟枝头，频唤梳头未。","dynasty":"清代","title":"月魄春晓"}
{"author":"丁澎","content":"问汝欲胡为，先生且休矣。坐上美人名酒，嗟咄何事。五湖非窄，随处扁舟是。吾师乎，古之人，鸱夷子。弊庐之侧，非隐兼非市。若道田园可恋，庸妄人耳。有辞归去，且傍南山醉。吾友乎，古之人、陶徵士。","dynasty":"清代","title":"千年调遣兴"}
{"author":"丁澎","content":"悄过碧栏干外。风动花间裙带。绣手被郎牵，不管燕窥莺睬。无奈。无奈。尽着教他怜爱。","dynasty":"清代","title":"如梦令其一闺词"}
{"author":"丁澎","content":"高峰突兀散流霞，天外钟声一径斜。认道前朝功德寺，老僧还著旧袈裟。","dynasty":"清代","title":"望天寿山"}
{"author":"丁澎","content":"谢庭花似雪。正汤饼春饧，兰芽初茁。珠生甫弥月。渐能指之无，觇为英物。志公笑曰，恁宁馨、此儿佳绝。更何须，靧面桃花，洗出天然红白。奇突。前身金粟，天上麟雏，珊珊仙骨。彩幢遥列。向茅山道士说。问之子何来，君家玉斧，原是此中瓜瓞。羡他年、彪个兰台，无个优劣。","dynasty":"清代","title":"瑞鹤仙贺鲁紫漪举子兼游茅山"}
{"author":"丁澎","content":"数重花幔穿金缕。缕金穿幔花重数。愁处是高楼。楼高是处愁。凤钗横压梦。梦压横钗凤。通梦两心同。同心两梦通。","dynasty":"清代","title":"菩萨蛮　其五回文"}
{"author":"丁澎","content":"杏叶新阴拂女墙，风吹小燕过池塘。相期定似逢寒食，乍见争如说故乡。弄影不教沾柳絮，衔泥何惜点琴囊。双栖并翅真怜汝，愁杀卢家春昼长。","dynasty":"清代","title":"见燕"}
{"author":"丁澎","content":"高峰突兀散流霞，天外钟声一径斜。认道前朝功德寺，老僧还著旧袈裟。","dynasty":"清代","title":"望天寿山"}
{"author":"丁澎","content":"月淡遮帘花影疏。别离愁切忆相如。何事心头眉上恨，移凝妆楼吹碧梧。","dynasty":"清代","title":"词变竹枝其十二回前调"}
{"author":"丁澎","content":"春如海。衰桃斜映西窗外。弄影人无奈。剃袅金虫暗坠，衫锁珠蕤未解。绿遍宜男愁不采。蝶绕湘裙带。","dynasty":"清代","title":"长命女春闺"}
{"author":"丁澎","content":"雅淡成妆玉似，斜云冻锁闲亭。梅花寒对怯灯明。夜半乌啼月冷。丫雪枝低袅袅，纱窗影见初晴。晚霞浮动暗香生。信有留春角枕。","dynasty":"清代","title":"词变西江月之二其三十七回前调"}
{"author":"丁澎","content":"岛碧归云佩环杳。风柔月悄心香烧。夜夜丛芳浥露桃，含笑巧。枝弄鸟。小蓼红开妆镜晓。","dynasty":"清代","title":"词变天仙子其十四回前调"}
{"author":"丁澎","content":"烛银消尽夜筝闻。欲愁君。玉红垂处几多痕。试襕裙。竹窗吹雨湘帘卷，正销魂。渌江双燕送残春。未归人。","dynasty":"清代","title":"词变太平时其四回前调"}
{"author":"丁澎","content":"愁里送春春莫误。愁共春来，春去愁须去。难道春归无着处。愁边便是春归路。愁到而今春亦苦。交付愁魔，不管春无主。料得抛愁春不许。明年依旧和他住。","dynasty":"清代","title":"蝶恋花其二送春"}
{"author":"丁澎","content":"采菱拾翠，傍越殿寻春，清歌徐度。何似吴均，善作多愁赋。浣纱畔、雕栏倚遍，携红袖、潦倒旗亭暮。莫怜眉妩，恐琐窗人妒。如听哀筝夜话，向谁行幽诉。鸳管写、乌丝百尺，待归去、都付双鬓女。红牙轻按，唱彻愁春句。","dynasty":"清代","title":"皂罗特髻其二题越州吴伯憩新词即用东坡起句"}
{"author":"丁澎","content":"层楼嵲岋云溶溶，下瞰缥缈之孤峰。巉岩环拱若列戟，喷泉倒出双飞龙。湖山无恙城郭改，老树突存千丈松。忆昔高宗常驻跸，南渡朝廷全盛日。君王吟坐爱此楼，月榭梅坡最清逸。和宁门外提点呼，御舟传唤戏西湖。教坊杂进太平曲，《六么》爨赚纷笙竽。王侥角牴林赛舞，缠头乱掷红氍毹。宸游喜与民同乐，宝骑香车日交错。北府兵厨雪王醅，瓦子勾栏银凿落。箫声忽起熙春楼，点花牌动青丝路。争看吴怜唱《柘枝》，山鸟不啼风雨索。四百年来往事非，铜驼草深萤火飞。朝朝松柏西泠路，何处梨花无燕归。云鬟翠饰交龙钿，熹庙繁华眼犹见。居人尚指玉津园，画船箫鼓喧波面。红裙低拜鄂王祠，银筝细撚平章院。一旦黄尘动地来，绮罗香散成蒿莱。狮子巷中土花落，酒市墟荒络纬哀。樵采时闻歌《敕勒》，粉堞悲笳吹《落梅》。不见南朝旧乌鹊，至今长绕越王台。","dynasty":"清代","title":"寻聚远楼故迹感旧"}
{"author":"丁澎","content":"疏雨半窗花影，秋风一枕松声。焚香独会参同契，手自训黄庭。鹆眼冷依湘竹，乌皮静罨蓉屏。阮公酒瓮陶公菊，偏此最关情。","dynasty":"清代","title":"锦堂春题秦氏书屋"}
{"author":"丁澎","content":"重帘透，月黄昏。倩谁春。留秾影，鬓香分。翠屏空，楼燕断，欲消魂。红珠堕，奈何人。艳歌闻。初融粉，试残熏。麝兰丛，罗绮队，玉钗横。","dynasty":"清代","title":"词变三字令其二十七回前调"}
{"author":"丁澎","content":"翠阁留情，红笺写怨。何物遗君表幽愿。玉环双凤连枝扣，香罗绣带同心綄。怀袖间，朝与暮，常依恋。带欲君情长不断。环欲君心千遍转。谁意风流一朝散，玉环摧折香罗裂，人心那得无移换。泪痕非，香痕灭，何时见。","dynasty":"清代","title":"千秋岁引怨情"}
{"author":"丁澎","content":"子归可矣。十年不索长安米。掉头沧海成何事。屠狗从游，阅尽人间世。学成一敛胡为尔。酒酣不倚田鼢势。裂眦莫救荆卿死。挥手而来，浪迹于今始。","dynasty":"清代","title":"醉落魄其二去邸"}
{"author":"丁澎","content":"春到何迟，辛盘未试，人日数来今七。此刻才过，已是十三灯夕。梅梢上、初透三分，漏声里、频催千滴。问良宵、斜把银缸，眉痕浅处寻消息。彩胜压金么凤，共菂灯连理，双双堪惜。象管鹅笙，檀口玉葱齐炙。蟾光度、正照蓉屏。人影乱、鬓横钗只。红豆子、戏结罗巾，将同心暗掷。","dynasty":"清代","title":"绮罗香灯夕立春"}
{"author":"丁澎","content":"别离情味，从前轻掷，今日且待如何。好教垂杨，一枝挽住鸣珂。可怜幔亭，别酒价真珠，不换颜酡。凝眸处、便几年秋草，两地烟波。好把相思打叠，这柔肠似缕，何计消磨。马首霜浓路滑，偏我愁他。如今鱼沉雁杳，蓦地常自在心窝。凄凉也、便怎生忘了人呵。","dynasty":"清代","title":"声声慢其一送别"}
{"author":"丁澎","content":"辞金阙。何似茂陵归切。东山丝竹西山笏。海天还弄明月。曾记柳条初折。又是马蹄霜结。延秋门外花如雪。今年恁时节。","dynasty":"清代","title":"金门归去怀张补阙螺浮病假归禾中"}
{"author":"丁澎","content":"低幕卷绡红，暗月迷香步。偷摘双钗角枕横，腕碧缠金缕。啼鸟唤开帘，寂寂悄香雨。小立墙东去折花，柳色凝烟暮。","dynasty":"清代","title":"词变卜算子其二十变减字木兰花"}
{"author":"丁澎","content":"小阁绿阴遮就。每到踏青时候。游人共约烧香偶。萧九娘家沽酒。当垆未老人依旧。双纤手。银瓶浅汲红珠久。低说侬家只有。","dynasty":"清代","title":"秋蕊香当场，和晏叔原韵"}
{"author":"丁澎","content":"夕香人去金猊冷。翠掩屏山影。合欢一夜满庭开。蝴蝶不知人恨却飞来。片时枕上春勾引。已是消魂尽。梦回留得几多魂。又被子归催去二三分。","dynasty":"清代","title":"虞美人其二春恨"}
{"author":"丁澎","content":"一剪鸦翎半亸肩。生憎娇小向人前。曾解东风多少恨，自今年。爱唱新翻歌尚怯，学梳时样髻长偏。捉得蜻蜓双叠翅，背人看。","dynasty":"清代","title":"滩破浣溪沙其一娇小"}
{"author":"丁澎","content":"金沙滩上落枫初。芦叶岸，一床书。轻帆林外夕阳疏。烟水半含糊。垂钓久、端只为鲈鱼。","dynasty":"清代","title":"甘州子其一溪边"}
{"author":"丁澎","content":"别离情味，从前轻掷，今日且待如何。好教垂杨，一枝挽住鸣珂。可怜幔亭，别酒价真珠，不换颜酡。凝眸处、便几年秋草，两地烟波。好把相思打叠，这柔肠似缕，何计消磨。马首霜浓路滑，偏我愁他。如今鱼沉雁杳，蓦地常自在心窝。凄凉也、便怎生忘了人呵。","dynasty":"清代","title":"声声慢其一送别"}
{"author":"丁澎","content":"双燕。如剪。乍逢寒食，飞来深院。呢喃小语诉东风，留恋。主人情莫遣。雕梁依旧频频见。香梦远。春逐梨花软。复依檐。又穿帘。恹恹。汝来今更添。","dynasty":"清代","title":"河传咏燕"}
{"author":"丁澎","content":"归到柴桑境。负郭虚三顷。东枝鸲鹆西枝落，愁何定。念候芭载酒，难问岷阳径。听竹扉、小雨飒飒敬槐影。莳药归、惟见松鼯抱尘甑。坐久夕阳外，山未暝。野烟丛处，昏鸦送、半窗冷。有乌皮几在，长对蒿华凭。正俛思旧友，落月覆苔井。","dynasty":"清代","title":"阳关引秋居简河阳李子燮王夙夜诸子"}
{"author":"丁澎","content":"红杏依然。小楼空倚，月断晴川。不采靡芜，打开鹦鹉，有恨休传。恼人偏是云笺。更说恁灯前枕边。不信他家，秾香艳粉，若个堪怜。","dynasty":"清代","title":"柳梢青寄怨"}
{"author":"丁澎","content":"茅庵小筑。疏梅几树。能伴幽独。无生晤速。长斋绣佛、前身是金粟。经翻贝叶，清磬里、莲根似浴。微笑拈花，俨然是先生天竺。染翰瓷缃竹。慧业文人更清福。坐老蒲团，空阶秋草绿。映不染禅心，一枝芬郁。谁道仙子尘凡，料兜率、蓬山任归宿。花雨吹烟，团成香玉。","dynasty":"清代","title":"绕佛天香祝姚江维极女禅师初度新谱犯曲，上六句[绕佛阁]，下四句[天香]，后段同"}
{"author":"丁澎","content":"为伊瘦损，怕红消翠减，被人猜着。为伊瘦损，渐腰围如削。春来了、为伊瘦损，春去也、只恨东风恶。为伊瘦损，怎怨伊情薄。真个为伊瘦损，悔当初轻诺。偏道是、为伊瘦损，千行泪、禁得涓涓落。为伊瘦损，待怎生抛却。","dynasty":"清代","title":"皂罗特髻其一寄恨效东坡体"}
{"author":"丁澎","content":"城临小别，无多听事，近潇湘、弄雨疏帘静。束带公庭，苦相对、督邮清冷。漫争夸、故人为令。行云赋手，善描神女，早吹来、阳台艳影。瓮发彯清。可钓有、槎头缩颈。趁烟波、晚楼同凭。","dynasty":"清代","title":"解佩令江州讯吴松严令君"}
{"author":"丁澎","content":"重帘透，月黄昏。倩谁春。留秾影，鬓香分。翠屏空，楼燕断，欲消魂。红珠堕，奈何人。艳歌闻。初融粉，试残熏。麝兰丛，罗绮队，玉钗横。","dynasty":"清代","title":"词变三字令其二十七回前调"}
{"author":"丁澎","content":"芙蓉江岸楚天长。雁在衡阳。月在潇湘。仙源别洞路微茫。误却渔郎。赚得刘郎。凌波小袜扣鸳鸯。翠袖生凉。珠佩生香。行云何计挽霓裳。去也难将。梦也难偿。","dynasty":"清代","title":"一剪梅其二为朱人远题汉皋解佩图小影"}
{"author":"丁澎","content":"春愁去也谁教，粉袖沾红泪绡。魂断恹恹醒未，雨寒禁怕花朝。","dynasty":"清代","title":"词变三台其七变本调"}
{"author":"丁澎","content":"横钗玉队绮罗丛。兰麝熏残试粉融。初闻歌艳人何奈，坠珠红。魂消欲断燕楼空。屏翠分香鬓影秾。留春谁倩昏黄月，透帘重。","dynasty":"清代","title":"词变山花子其二十六变三字令"}
{"author":"丁澎","content":"青山埋玉，土花洗碧榴裙黦。幽咽。看松木吹烟惹飞蝶。雨凋金盌净，花扑鱼灯灭。香骨。伴枫下狐狸拜秋月。星前带露边眉，早被东风揭。恐魂去傍衰桃，不敢留啼鴂。何处追寻，粉肌如雪。断肠人，共清明时节。","dynasty":"清代","title":"侧犯贞娘墓"}
{"author":"丁澎","content":"雁声频，霜华坠。悄过画屏愁倚。梧桐滴画虬壶水。添枕函清泪。初松髻，方成寐。谁把梦儿惊起。芭蕉送雨，到暗灯窗里。","dynasty":"清代","title":"更漏促红窗本意"}
{"author":"丁澎","content":"黄榆风急海鹙啼。马频嘶。蓬婆城外千山雪，锦伞蛮靴夜打围。梧桐树下轧鸣机。念征衣。孤鸿一去无消息，使尽西风唤不归。","dynasty":"清代","title":"番女八拍本意"}
{"author":"丁澎","content":"此夕何时，未三更，还是旧年华发。韵光暗度，怕听明朝乌鹊。东风未透，故园梅、肯舒新萼。莫怪屠苏传遍，饮来迟、他乡杯酌。几处笙歌芳阁，忆灯前儿女，椒盘如昨。鸭炉烟烬，渐逗春衫香薄。强扶守岁，耐灯寒、翠钿斜落。到不如、早去寻眠，休教梦儿闲却。","dynasty":"清代","title":"汉宫春除夕"}
{"author":"丁澎","content":"旧苑谁家，有人倾国。垂楚袖、蝶过东墙，挽湘裙、絮飘南陌。最多情、浅蹙双蛾，暗调行客。一捻轻红花里，影儿堪惜。拾云钿、草露仍香，转星眸、柳烟空碧。到如今、枕腻脂痕，尽成追忆。","dynasty":"清代","title":"两同心怀旧和柳屯田韵"}
{"author":"丁澎","content":"携酒青门送客多，相看无奈别离何！漫愁关塞疲征马，从此乾坤有荷蓑。药鼎千年藏日月，云山一路少风波。天寒大泽行人断，独向夷门叩角歌。","dynasty":"清代","title":"送赵锦帆比部归汴州"}
{"author":"丁澎","content":"采菱拾翠，傍越殿寻春，清歌徐度。何似吴均，善作多愁赋。浣纱畔、雕栏倚遍，携红袖、潦倒旗亭暮。莫怜眉妩，恐琐窗人妒。如听哀筝夜话，向谁行幽诉。鸳管写、乌丝百尺，待归去、都付双鬓女。红牙轻按，唱彻愁春句。","dynasty":"清代","title":"皂罗特髻其二题越州吴伯憩新词即用东坡起句"}
{"author":"丁澎","content":"愁里送春春莫误。愁共春来，春去愁须去。难道春归无着处。愁边便是春归路。愁到而今春亦苦。交付愁魔，不管春无主。料得抛愁春不许。明年依旧和他住。","dynasty":"清代","title":"蝶恋花其二送春"}
{"author":"丁澎","content":"高峰突兀散流霞，天外钟声一径斜。认道前朝功德寺，老僧还著旧袈裟。","dynasty":"清代","title":"望天寿山"}
{"author":"丁澎","content":"银甲斜抛雁柱飞，玉熙宫里尚依稀。不须弹到《回波曲》，说着先皇泪满衣。","dynasty":"清代","title":"听旧宫人弹筝"}
{"author":"丁澎","content":"百战洮河西备羌，合黎山外月如霜。白头老将沙场卧，尚说弯弓从武皇。","dynasty":"清代","title":"塞上曲"}
{"author":"丁澎","content":"《风》《雅》久淹没，延陵抱幽愫。博涉慕马卿，遐览追谢傅。羲轮跃咸池，群星灿奔赴。琨瑶厉秋霜，淋响谐宝璐。青云旷千载，鸾凤相追步。惊飙动紫闼，摇落《思玄赋》。玉池明光草，金茎茂陵树。宫商纷迭陈，斯音独《韶頀》。","dynasty":"清代","title":"酬吴司成梅村"}
{"author":"丁澎","content":"层楼嵲岋云溶溶，下瞰缥缈之孤峰。巉岩环拱若列戟，喷泉倒出双飞龙。湖山无恙城郭改，老树突存千丈松。忆昔高宗常驻跸，南渡朝廷全盛日。君王吟坐爱此楼，月榭梅坡最清逸。和宁门外提点呼，御舟传唤戏西湖。教坊杂进太平曲，《六么》爨赚纷笙竽。王侥角牴林赛舞，缠头乱掷红氍毹。宸游喜与民同乐，宝骑香车日交错。北府兵厨雪王醅，瓦子勾栏银凿落。箫声忽起熙春楼，点花牌动青丝路。争看吴怜唱《柘枝》，山鸟不啼风雨索。四百年来往事非，铜驼草深萤火飞。朝朝松柏西泠路，何处梨花无燕归。云鬟翠饰交龙钿，熹庙繁华眼犹见。居人尚指玉津园，画船箫鼓喧波面。红裙低拜鄂王祠，银筝细撚平章院。一旦黄尘动地来，绮罗香散成蒿莱。狮子巷中土花落，酒市墟荒络纬哀。樵采时闻歌《敕勒》，粉堞悲笳吹《落梅》。不见南朝旧乌鹊，至今长绕越王台。","dynasty":"清代","title":"寻聚远楼故迹感旧"}
{"author":"丁澎","content":"今上御历十三载，三月旬日风昼晦。诏问有司灾异状，法部郎臣昧死对。臣闻汉帝除肉刑，醴泉溢出芝草生。秦时赭衣常塞路，日蚀星移失桓度。古来祥𤯝信有诸，刘向李寻数上书。丞相席藁请避位，帝曰咨尔言非虚。方今阳和布大泽，雌蜺昼见飞沙赤。冯夷击鼓蚩尤争，太乙灵坛诅风伯。秦川地震三辅霜，郡邑不敢追流亡。宿舂未给县官税，更烦征调徙敦煌。钩考参连不知数，谴责稍迟督邮怒。司空岁满城旦书，廷尉门填桁杨路。商王解网舜好生，圣朝尚德复缓刑。黄麻如飞赦书下，父老涕泣祈升平。帝省斋宫天可变，风不鸣条世清晏。苍鹰乳虎投远裔，赤乌应集灵和殿。臣等披沥惶恐言，陛下圣明制曰善。","dynasty":"清代","title":"风霾行"}
{"author":"丁澎","content":"莫为信陵士，宁作韩陵石。子升碑记存荒烟，杯酒不浇公子宅。不见曾公古侠者，十岁能文兼跃马。赋就欲夺云梦田，剑击长凌武安瓦。灌夫弟畜朱家奴，乾坤何处客腐儒？竖子成名何足齿，天下英雄君与孤。干戈鼎沸若飞电，江南黄犊如席卷。慷慨谈兵尊俎前，草檄特膺公府荐。片纸能胜十万师，一身耻为三语掾。登床自许捉刀人，帐中莫使孙郎见。此时楼船横楚州，朝议下敢申同仇。指挥泣下袁开府，信誓直折宁南侯。功成不赏蹈沧海，鲁连遗风至今在。岁月俱因戎马驰，壮心不与沧桑改。徐庶还家为老亲，江湖把钓足闲身。少微星边忧处士，秋风原上动旁人。有子青藜与我厚，是父声名满人口。饮泣再拜前致辞，乃公佳传烦下走。猗嗟韩陵信陵掩秋雾，乌雀啾啾白杨渡。千古之名何有哉，贞珉长傍松楸树。予为此歌君莫悲，聊作阡铭表其墓。","dynasty":"清代","title":"题曾青藜尊人传后"}
{"author":"丁澎","content":"秋月悄，玉筝和泪弹。梧桐夜，花影上钗寒。","dynasty":"清代","title":"十六字令闺夜"}
{"author":"丁澎","content":"早起。为惜嫩红花里。小蕊未曾开。怕蜂来。","dynasty":"清代","title":"花里本意新谱自度曲"}
{"author":"丁澎","content":"湘女琴。弦弦一片心。却被风吹去，在花阴。思君多少花间泪，看罗衾。","dynasty":"清代","title":"摘得新幽思"}
{"author":"丁澎","content":"送春归去杏花残。妆镜慵开半亸鬟。斜月朦胧骨玉栏。被儿单。只耐东风一夜寒。","dynasty":"清代","title":"忆王孙送春"}
{"author":"丁澎","content":"情脉脉，泪汘汘。半臂春寒晚更添。燕子自来春自去，梨花飞尽不开帘。","dynasty":"清代","title":"捣练子其一春情"}
{"author":"丁澎","content":"瑶瑟冷，玉钗横。悄立灯窗倚袖红。不敢熏衣燃麝脑？恐妨花气入帘笼。","dynasty":"清代","title":"捣练子其二春情"}
{"author":"丁澎","content":"红酥减，粉云残。试揣裙襕。镜听无凭相见难。朝朝空抱紫珍看。梦魂何处住，在萧关。","dynasty":"清代","title":"遐方怨本意"}
{"author":"丁澎","content":"停桡处，桐树石桥湾。淡淡鸦藏烟柳外，田田鱼戏露荷间。一抹蒋陵山。","dynasty":"清代","title":"望江南其一白门漫兴"}
{"author":"丁澎","content":"闲游冶，最是艳阳时。乌巷诸郎兰桨筏，青溪小妹竹灯祠。队队使人疑。","dynasty":"清代","title":"望江南其二白门漫兴"}
{"author":"丁澎","content":"秦淮夜，到处画船灯。鹦鹉十千浮碧叶，蟾蜍三五挂红筝。人影在银屏。","dynasty":"清代","title":"望江南其三白门漫兴"}
{"author":"丁澎","content":"白杨渡，枝上有提壶。宋苑梧桐梁苑雨，冶城秋月石城乌。往事且模糊。","dynasty":"清代","title":"望江南其四白门漫兴"}
{"author":"丁澎","content":"寻兰院，幽草玉阶生。燕子多情窥屈戌，梨花无梦逐长庚。空怀落钗声。","dynasty":"清代","title":"望江南其五白门漫兴"}
{"author":"丁澎","content":"奈何许，生小在长干。竹筱巷边同妾住，蚵蚾矶上送郎船。无计可留欢。","dynasty":"清代","title":"望江南其六白门漫兴"}
{"author":"丁澎","content":"横塘去，红杏驿边亭。估客长须牵马渡，吴侬细语隔船听。那不动郎情。","dynasty":"清代","title":"望江南其七白门漫兴"}
{"author":"丁澎","content":"南朝树，小雨望中疏。长笛如闻桓子野。青山不见谢夷吾。随意酒家胡。","dynasty":"清代","title":"望江南其八白门漫兴"}
{"author":"丁澎","content":"狭斜路，薄幸莫留名。官妓数来今寇白，伊州唱出小秦青。老去尚多情。","dynasty":"清代","title":"望江南其九白门漫兴"}
{"author":"丁澎","content":"尽去也，风送下江潮。月挂青林开士苑，乌啼皂荚内人桥。何处更吹箫。","dynasty":"清代","title":"望江南其十白门漫兴"}
{"author":"丁澎","content":"子房状貌如好女。玉骨玲玲欲仙去。他年应傍赤松游，香一炷。丹一黍。长与白云同处住。","dynasty":"清代","title":"天仙子为许师六题像"}
{"author":"丁澎","content":"金沙滩上落枫初。芦叶岸，一床书。轻帆林外夕阳疏。烟水半含糊。垂钓久、端只为鲈鱼。","dynasty":"清代","title":"甘州子其一溪边"}
{"author":"丁澎","content":"昼长人梦小红楼。横剃枕，压春愁。绿窗花影袅烟柔。乳燕坠香篝。贪睡稳、忘却下帘钩。","dynasty":"清代","title":"甘州子其二春睡"}
{"author":"丁澎","content":"横角枕。鸳绣并头交濯锦。剃脂和泪香云浸。分开莲叶成孤寝。今宵怎。合欢好梦须凭您。","dynasty":"清代","title":"归自谣咏枕"}
{"author":"丁澎","content":"悄过碧栏干外。风动花间裙带。绣手被郎牵，不管燕窥莺睬。无奈。无奈。尽着教他怜爱。","dynasty":"清代","title":"如梦令其一闺词"}
{"author":"丁澎","content":"指冷玉猊香细。枕上半抛残髻。密约已多时，人立小屏空翠。牢记。牢记。只待梧桐月坠。","dynasty":"清代","title":"如梦令其二闺词"}
{"author":"丁澎","content":"羲轮促。山鬼秋坟泣修竹。新烟移古木。鸱夷长伴刘伶宿。反乎复。昨岁冶游人，北邙春夜独。","dynasty":"清代","title":"望江怨清明"}
{"author":"丁澎","content":"茅屋溪头霜早。占得清光多少。小桥边，枫一树。鸥一渚。与汝平分秋雨。黄叶可前村。问渔人。","dynasty":"清代","title":"西溪子本意"}
{"author":"丁澎","content":"画栏曾系兰桡。正春宵。公子朱门何处芰荷桥。瑶瑟断，银烛冷，暗魂消。记得屏前红袖一相招。","dynasty":"清代","title":"乌夜啼怀旧"}
{"author":"丁澎","content":"芙蓉作楼。鸬鹚作洲。主人有酒宜秋。插黄花满头。莼湖一舟。桐江一裘。山中猿鹤相留。道先生且休。","dynasty":"清代","title":"醉太平为严补阙题古秋堂"}
{"author":"丁澎","content":"花阴阴。月阴阴。花月无情似有心。此心何处寻。朝云深。暮云深。暮暮朝朝直到今。于今却怎禁。","dynasty":"清代","title":"长相思其一本意"}
{"author":"丁澎","content":"郎采花。妾采花。郎指阶前姊妹花。道侬强是他。红薇花。白薇花。一树开来两样花。劝郎莫似他。","dynasty":"清代","title":"长相思其二采花"}
{"author":"丁澎","content":"妆阁梅。随风吹送入君怀。玉肌香腻，傍人莫暗猜。卜重谐。轻梢小朵压横钗。数来颠倒成双，笑同回。","dynasty":"清代","title":"减字鹧鸪天妆阁梅"}
{"author":"丁澎","content":"春如海。衰桃斜映西窗外。弄影人无奈。剃袅金虫暗坠，衫锁珠蕤未解。绿遍宜男愁不采。蝶绕湘裙带。","dynasty":"清代","title":"长命女春闺"}
{"author":"丁澎","content":"玉辇春云梦断。翠幕红酥香暖。莫更弄琵琶。有胡笳。薄鬓紫貂斜亸。眉染冰绡愁锁。何物似宫中。一声鸿。","dynasty":"清代","title":"昭君怨本意"}
{"author":"丁澎","content":"暮阁帘垂。生憎郎如明月，透罗帏，穿花径，少人知。妾身还似绿杨枝。不禁梁上燕，赚王孙，因风转，怕归迟。","dynasty":"清代","title":"酒泉子风情"}
{"author":"丁澎","content":"山客殊未眠，静倚秋亭暮。蟋蟀入床头，池照移庭树。卷幔驻逍遥，石鼎烟初炷。玉露剪桐花，化作空阶雨。","dynasty":"清代","title":"生查子其一秋夕"}
{"author":"丁澎","content":"系艇白杨桥，门对春江渌。江雁解人怜，队队沙头浴。妾住在萧滩，郎渡浔江曲。愿作江上云，来去同欢宿。","dynasty":"清代","title":"生查子其二江上"}
{"author":"丁澎","content":"几日别君时，一夜添消瘦。无日不思君，试问君曾否。昨日得君书，今日开缄又。明日几回寻，何日能抛手。","dynasty":"清代","title":"生查子其三写情"}
{"author":"丁澎","content":"未是春来，枕屏不耐梅花瘦。早妆才就。日影移鸳甃。眉际螺芬，脸际檀霞透。开双袖。问郎寒否。试纳郎纤手。","dynasty":"清代","title":"点绛唇冬词"}
{"author":"丁澎","content":"昏鸦小雨落枫时。山中岑寂如斯。惟迟君来，晤言消之。茅檐月出横溪。雅相宜。床头斗酒，兼之鹿乳，蕨菜初肥。","dynasty":"清代","title":"中兴乐山中简陆景宣"}
{"author":"丁澎","content":"绿窗人静榴花瘦。眉萼翠香依旧。记得堂前，簸钱羞走。不合当时迤逗。愁时候。心头念着，小字千回，忍将伊咒。","dynasty":"清代","title":"眉萼忆旧新谱翻曲，[中兴乐]用仄韵"}
{"author":"丁澎","content":"十五纤腰学柳轻。东风无那惹流莺。渡江兰楫自相迎。红豆不将投薄幸，青鸾原只寄多情。碧桃花下坐调笙。","dynasty":"清代","title":"浣溪沙其一春词"}
{"author":"丁澎","content":"买断春风榆荚钱。抛残红日柳丝鞭。王系归去剧堪怜。鹦鹉窥翻双陆局，珊瑚擘乱十三弦。昼长无事不教眠。","dynasty":"清代","title":"浣溪沙其二春词"}
{"author":"丁澎","content":"叠叠巫山不是高。茫茫鄂渚未云遥。难挨惟有可怜宵。两意半含如豆蔻，寸心千转是芭蕉。东风不管倩魂消。","dynasty":"清代","title":"浣溪沙其三春词"}
{"author":"丁澎","content":"紫陌珠軿挽碧丝。鹧鸪啼上海棠枝。香勾争踏艳阳时。楼上红筝翻鹞子，鬓边金胜闹鹅儿。恼人忙处掷相思。","dynasty":"清代","title":"浣溪沙其四春词"}
{"author":"丁澎","content":"谁家绮阁傍芳洲。渌水绕门流。罗衣暗香微度，归到小红楼。金钿落，翠鬟浮。折花游。一回含笑。半晌沉吟，几步回头。","dynasty":"清代","title":"诉衷情春游，和仲殊韵"}
{"author":"丁澎","content":"提笼陌上逢游冶，郎佩香蓝。妾带宜男。两种芳心各自谙。佯羞却步娇无语，心似春蚕。泪在青衫。欲说相思一半含。","dynasty":"清代","title":"采桑子本意"}
{"author":"丁澎","content":"晓起乍开帘，满眼梨花瘦。恼却流莺不住啼，明日还来否。啼罢莫频来，楼上双垂手。颊衬桃花不耐红，晕薄非关酒。","dynasty":"清代","title":"卜算子春恨和淮海韵"}
{"author":"丁澎","content":"雁声频，霜华坠。悄过画屏愁倚。梧桐滴画虬壶水。添枕函清泪。初松髻，方成寐。谁把梦儿惊起。芭蕉送雨，到暗灯窗里。","dynasty":"清代","title":"更漏促红窗本意"}
{"author":"丁澎","content":"百花洲里。盈盈小阁春如许。何必烟霞。风弄庭前枳壳花。梦来无绪。料应多是清时雨。莫道天涯。门对当垆第二家。","dynasty":"清代","title":"减字木兰花　其一旅兴"}
{"author":"丁澎","content":"蝉松未折。轻弹红絮飘香雪。妒杀真真。画上添他双玉人。眼波斜送。颠倒眉心粘翠凤。笑唤卿卿。一笔描来两处情。","dynasty":"清代","title":"减字木兰花　其二镜里"}
{"author":"丁澎","content":"雕梁彩燕睆窗纱。人似卢家。眉拭翠，脸匀霞。时样不争差。起看帘日初斜。睡未足、痕生鬓鸦。刘郎归梦殢天涯，怨桃花。","dynasty":"清代","title":"减字木兰花　怨桃花　　春闺"}
{"author":"丁澎","content":"锦鸳文印檀霞枕。枕霞檀印文鸳锦。蛾黛蹙愁多。多愁蹙黛蛾。院深喧语燕。燕语喧深院。长若杜兰香。香兰杜若长。","dynasty":"清代","title":"菩萨蛮　其一回文"}
{"author":"丁澎","content":"绿鬓烟挽斜勾玉。玉勾斜挽烟鬓绿。郎赠口脂香。香脂口赠郎。影鸾交彩映。映彩交鸾影。傍镜笑成双。双成笑镜傍。","dynasty":"清代","title":"菩萨蛮　其二回文"}
{"author":"丁澎","content":"渌波春罨横塘曲。曲塘横罨春波渌。眉似柳家儿。儿家柳似眉。小星花榭绕。绕榭花星小。弹指玉灯残。残灯玉指弹。","dynasty":"清代","title":"菩萨蛮　其三回文"}
{"author":"丁澎","content":"草芳闲院春啼鸟。鸟啼春院闲芳草。情薄怨来生。生来怨薄情。蝶间花笑妾。妾笑花间蝶。遮莫妾如花。花如妾莫遮。","dynasty":"清代","title":"菩萨蛮　其四回文"}
{"author":"丁澎","content":"数重花幔穿金缕。缕金穿幔花重数。愁处是高楼。楼高是处愁。凤钗横压梦。梦压横钗凤。通梦两心同。同心两梦通。","dynasty":"清代","title":"菩萨蛮　其五回文"}
{"author":"丁澎","content":"旧如相识当垆酒。酒垆当识相如旧。卿是可人情。情人可是卿。扇低翻见面。面见翻低扇。人觑却回身。身回却觑人。","dynasty":"清代","title":"菩萨蛮　其六回文"}
{"author":"丁澎","content":"下帘低唤郎知也。也知郎唤低帘下。来到莫疑猜。猜疑莫到来。道侬随处好。好处随侬道。书寄待何如。如何待寄书。","dynasty":"清代","title":"菩萨蛮　其七回文"}
{"author":"丁澎","content":"女墙东映红兰渚。渚兰红映东墙女。迷路小窗西。西窗小路迷。错来行又却。却又行来错。真个恁情亲。亲情恁个真。","dynasty":"清代","title":"菩萨蛮　其八回文"}
{"author":"丁澎","content":"青山似沐。深柳含茅屋。帆影樽前随处绿。爱傍鸥群同宿。蒲菰还映平沙。烟青何处人家。天外几行归鸟，村前一带桃花。","dynasty":"清代","title":"清平乐　放艇"}
{"author":"丁澎","content":"杨花落，换春衣。挟弹洛阳堤。王孙锦坠香泥。倡楼不忆归。月钩斜，芳茵软。醉枕红笋风暖。满天花雨送鸱夷。愁杀鹧鸪啼。","dynasty":"清代","title":"喜迁莺春游"}
{"author":"丁澎","content":"藏名何地可栖。鹿门耆旧人稀。空山古木秃啼。天外樵归。卧雪先生方起。停云老子相期。黄花满地酒千杯。无限鸿飞。","dynasty":"清代","title":"画堂春答程端伯侍郎"}
{"author":"丁澎","content":"冰弦咽。翠蛾人倚瑶台月。瑶台月。嫦娥应，个侬无别。疏帘永夜中秋节。碧云如海青鸾绝。青鸾绝。人间自有，玉楼琼阙。","dynasty":"清代","title":"画堂春忆秦娥　　其一　中秋，和太白韵"}
{"author":"丁澎","content":"人如昨。黄昏望断西楼约。西楼约。如何把梦，也教闲却。梧桐月浸罗幛薄。飞虫又提灯花落。灯花落。恁般清冷。怎生挨着。","dynasty":"清代","title":"画堂春忆秦娥　　其二秋夜"}
{"author":"杜纮","content":"大旆高牙不为荣，锦衣过乡无可喜。长安久客厌尘土，得见青山与流水。高帆大楫驾吴艘，直指东南不留止。昔人莼鲈有高兴，乍到江国真快耳。蓬莱危阁切苍霞，湖面百顷秋光里。野凫江鸥点白烟，红蕖蓼花照清泚。星辰影动落檐前，鼓角声雄来地底。越国强大今尚富，海陆百货填井里。我公才高出人头，人所为难公则易。暂辞青琐拥朱轓，饱得闲暇穷胜地。高情洒落白云中，日从宾筵二三子。薄余曾得侍公颜，喜见仙骨清照几。稽山千古钟秀气，四明五云有幽致。朝浥沆瀣食仓精，暮袭鸿濛餐气蕊。可以养公之长生，可以辅公之高思。富贵傥来可奈何，经济未施聊自寄。相如岁晚更倦游，客路崎岖劳马箠。粗官无补官家事，冗食徒索太仓米。五湖七泽不得到，惆怅浮生轻自弃。得公旌旗先入吴，愿从此去为公吏。","dynasty":"宋代","title":"送程给事知越州"}
{"author":"陈奎","content":"白云深锁薜萝关，一枕清风梦寐间。物外乾坤无甲子，壶中日月隔尘寰。醉吞玄石垆头酒，梦到蓬莱海上山。醉后不知春几许，松花满树草斑斑。","dynasty":"明代","title":"松阴清梦"}
{"author":"陈奎","content":"灵源一派自银河，千古横槎照碧波。玉兔光澄天上魄，金鳞戏跃水中梭。壮年别去乡心切，清夜追随逸兴多。为问汉廷贤使者，当时胜览竟如何。","dynasty":"明代","title":"槎江夜月"}
{"author":"陈奎","content":"公序蜗庐伏，传胪庆状元。编桥资折竹，渡蚁救倾盆。念恰关心切，功真以手援。术能全蛾子，庇合藉龙孙。芥泛舟无异，苔封垤尚存。安排成雁齿，依附等蜂屯。架槛同开网，衔珠解报恩。声名题虎榜，竟作雁行论。","dynasty":"清代","title":"赋得编桥渡蚁得元字五言八韵"}
{"author":"刘时中","content":"自悟花愁色胆，其中识破，就里曾参。雨云情到底皆虚泛，可暂休贪。撮艳处从今怕揽，闹篮中情愿妆憨。这其间实心谈，一任傍人笑俺，再不将风月话儿谈。狂踪怪胆，索一奉十，暮四朝二，喜孜孜笑脸儿将人赚，就里虚耽。白茫茫蓝桥水淹，黑洞洞袄庙云缄。赤紧地他愚滥，情疏意淡，再不将风月担儿担。","dynasty":"元代","title":"【中吕】满庭芳_自悟花愁色"}
{"author":"刘时中","content":"送别和风闹燕莺，丽日明桃杏。长江一线平，暮雨千山静。载酒送君行，折柳系离情。梦里思梁苑，花时别渭城。长亭，咫尺人孤另；愁听，阳关第四声。东山仰谢安，秋水思张翰。长沙屈贾谊，落日悲王粲。坐上酒初残，灯下剑空弹。马援标铜柱，班超指玉关。遥看，明月钱塘岸；云间，山头更有山。题和靖墓西湖避世乖，东阁偿诗债。遨游天地间，放浪江湖外。读易坐书斋，策杖步苍苔。酒饮方拚醉，诗成且放怀。渐渐梅开，独立黄昏待。暗暗香来，清闲处士宅。","dynasty":"元代","title":"【双调】雁儿落过得胜令_送别和风闹"}
{"author":"刘时中","content":"泛彩舟、携红袖，一曲新声按伊州，樽前更有忘机友：波上鸥，花底鸠，湖畔柳。今日吴，明朝楚，吴楚交争几荣枯。试将历代从头数：忠孝臣，贤明主，泉下土。看野花，携村酒，烦恼如何到心头，红缨白马难消受。二顷田，两只牛，饱时候。佐国心，拿云手，命里无时莫强求，随缘过得休生受。几叶绵，几匹绸，暖时候。利尽收，名先有，得好休时便好休，闲中自有闲中友：门外山，湖上酒，林下叟。衣紫袍，居黄阁，九鼎沉似许由瓢，甘美无味教人笑。弃了官，辞了朝，归云好。万丈潭，千寻坎，一线风涛隔仙凡，识破休被功名赚。无厌心，呆大胆，谁再敢。何况甜，公途险，虎豹重关整威严，仇多恩少皆堪叹。业贯盈，横祸满，无处闪。禄万钟．家千口，父子为官弟封侯，画堂不管铜壶漏。休费心，休过求，攧破头。咏郑元和风雪狂。衣衫破，冻损多情郑元和，哩哩嗹嗹嗹哩啰，学打《莲花落》。不甫能逢着亚仙，肯分的撞着李婆，怎奈何？","dynasty":"元代","title":"【南吕】四块玉_泛彩舟、携"}
{"author":"刘时中","content":"微风不定，幽香成径，红云十里波千顷。绮罗馨，管弦清，兰舟直入空明镜。碧天夜凉秋月冷。天，湖外影；湖，天上景。","dynasty":"元代","tags":"西湖，饮酒，写景，抒情","title":"山坡羊·侍牧庵先生西湖夜饮"}
{"author":"刘时中","content":"上高监司众生灵遭磨障，正值着时岁饥荒。谢恩光，拯济皆无恙，编做本词儿唱。【滚绣球】去年时正插秧，天反常，那里取若时雨降？旱魃生四野灾伤。谷不登，麦不长，因此万民失望，一日日物价高涨。十分料钞加三倒，一斗粗粮折四量，煞是凄凉。【倘秀才】殷实户欺心不良，停塌户瞒天不当，吞象心肠歹伎俩。谷中添秕屑，米内插粗糠，怎指望他儿孙久长。【滚绣球】甑生尘老弱饥，米如珠少壮荒。有金银那里每典当？尽枵腹高卧斜阳。剥榆树餐，挑野菜尝。吃黄不老胜如熊掌，蕨根粉以代糇粮。鹅肠苦菜连根煮，获荀芦莴带叶口庄，则留下杞柳株樟。【倘秀才】或是捶麻柘稠调豆浆，或是煮麦麸稀和细糠，他每早合掌擎拳谢上苍。一个个黄如经纸，一个个瘦似豺狼，填街卧巷。【滚绣球】偷宰了些阔角牛，盗斫了些大叶桑。遭时疫无棺活葬，贱卖了些家业田庄。嫡亲儿共女，等闲参与商。痛分离是何情况！乳哺儿没人要撇入长江。那里取厨中剩饭杯中酒，看了些河里孩儿岸上娘，不由我不硬咽悲伤！【倘秀才】私牙子船湾外港，行过河中宵月郎，则发迹了些无徒米麦行。牙钱加倍解，卖面处两般装，昏钞早先除了四两。【滚绣球】江乡相，有义仓，积年系税户掌。借贷数补答得十分停当，都侵用过将官府行唐。那近日劝粜到江乡，按户口给月粮。富户都用钱买放，无实惠尽是虚桩。充饥画饼诚堪笑，印信凭由却是谎，快活了些社长知房。【伴读书】磨灭尽诸豪壮，断送了些闲浮浪。抱子携男扶筇杖，尫赢伛偻如虾样。一丝好气沿途创，阁泪汪汪。【货郎】见饿莩成行街上，乞出拦门斗抢，便财主每也怀金鹄立待其亡。感谢这监司主张，似汲黯开仓。披星带月热中肠，济与粜亲临发放。见孤孀疾病无皈向，差医煮粥分厢巷。更把脏输钱分例米，多般儿区处的最优长。众饥民共仰，似枯木逢春，萌芽再长。【叨叨令】有钱的贩米谷置田庄添生放，无钱的少过活分骨肉无承望；有钱的纳宠妾买人口偏兴旺，无钱的受饥馁填沟壑遭灾障。小民好苦也么哥！小民好苦也么哥！便秋收鬻妻卖子家私丧。【三煞】这相公爱民忧国无偏党，发政施仁有激昂。恤老怜贫，视民如子，起死回生，扶弱摧强。万万人感恩知德，刻骨铭心，恨不得展草垂缰。覆盆之下，同受太阳光。【二】天生社稷真卿相，才称朝廷作栋梁。这相公主见宏深，秉心仁恕，治政公平，蒞事慈祥。可与萧、曹比并，伊、傅齐肩，周、召班行。紫泥宣诏，花衬马蹄忙。【一】愿得早居玉笋朝班上，伫看金瓯姓字香。入阙朝京，攀龙附凤，和鼎调羹，论道兴邦。受用取貂蝉济楚，滚绣峥嵘，珂珮丁当。普天下万民乐业，都知是前任绣衣郎。【尾声】相门出相前人奖，官上加官后代昌。活被生灵恩不忘，粒我丞民德怎偿？父老儿童细较量，樵叟渔夫曹论讲。共说东湖柳岸旁，那里清幽更舒畅。靠着云卿苏圃场，与徐孺子流芳挹清况。盖一座祠堂人供养，立一统碑碣字数行。将德政因由都载上，使万万代官民见时节想。既官府甚清明，采舆沦听分诉。据江西剧郡洪都，正该省宪亲临处，愿英俊开言路。【滚绣球】库藏中钞本多，贴库每弊怎除？纵关防任谁不顾，坏钞法恣意强图。都是无廉耻卖买人，有过犯驵侩徒，倚仗着几文钱百般胡做，将官府觑得如无。则这素无行止乔男女，都整扮衣冠学士夫，一个个胆大心粗。【倘秀才】堪笑这没见识街市匹夫，好打那好顽劣江湖伴侣，旋将表德官名相体呼。声音多厮称，字样不寻俗，听我一个个细数。【滚绣球】粜米的唤子良，卖肉的呼仲甫，做皮的是仲才邦辅，唤清之必定开沽，卖油的唤仲明，卖盐的称士鲁。号从简是采帛行铺，字敬先是鱼鲊之徒，开张卖饭的呼君宝，磨面登罗底叫德夫，何足云乎？【倘秀才】都结义过如手足，但聚会分张耳目，探听司县何人可共处。那问他无根脚，只要肯出头颅，扛扶着便补。【滚绣球】三二百锭费本钱，七八下里去干取，诈捏作曾编卷假如名目，偷俸钱表里相符。这一个图小倒，那一个苟俸禄．把官钱视同已物，更狠如盗跖之徒。官攒库子均摊着要，弓手门军那一个无，试说这厮每贪污。【倘秀才】提调官非无法度，争奈蠹国贼操心太毒，从出本处先将科钞除。高低还分例，上下没言语，贴库每他便做了钞主。【滚绣球】且说一季中事例钱，开作时各自与，库子每随高低预先除去，军百户十锭无虚。攒司五五拿，官人六六除，四牌头每一名是两封足数，更有合干人把门军弓手殊途。那里取官民两便通行法，赤紧地贿赂单宜左道术，于汝安乎？【倘秀才】为甚但开库诸人不伏，倒筹单先须计咒，苗子钱高低随着钞数。放小民三二百，报花户一千余，将官钱陪出。【滚绣球】一任你叫得昏，等到午，佯呆着不瞅不觑，他却整块价卷在包袱。着纤如晃库门，兴贩的论百价数，都是真扬州武昌客旅，窝藏着家里安居。排的文语呼为绣，假钞公然唤做殊，这等儿三七价明估。【倘秀才】有揭字驼字衬数，有背心剜心异呼，有钞脚频成印上字模。半边子兀自可，捶作钞甚胡突，这等儿四六分价唤取。【滚绣球】赴解时弊更多，作下人就做夫，检块数几曾详数，止不过得南新吏贴相符。那问他料不齐、数不足？连柜子一时扛去，怎教人心悦诚服？自古道人存政举思他前辈，到今日法出奸生笑煞老夫，公道也私乎？【倘秀才】比及烧昏钞先行摆布，散夫钱僻静处俵与，暗号儿在烧饼中间觑有无。一名夫半锭，社长总收贮，烧得过便吹笛擂鼓。【塞鸿秋】一家家倾银注玉多豪富，一个个烹羊挟妓夸风度。撇摽手到处称人物，妆旦色取去为媳妇。朝朝寒食春，夜夜元宵暮。吃筵席唤做赛堂食，受用尽人间福。【呆骨朵】这贼每也有难堪处，怎禁他强盗每追逐。要饭钱排日支持，索赍发无时横取。奈表里通同做，有上下交征去。真乃是源清流亦清，休今后人除弊不除。【脱布衫】有聪明正直嘉谟，安得不剪其繁芜。成就了闾阎小夫，坏尽了国家法度。【小梁州】这厮每玩法欺公胆气粗，恰便似饿虎当途。二十五等则例尽皆无，难着目，他道陪钞待何如。【幺】一等无辜被害这羞辱，厮攀指一地里胡突。自有他，通神物，见如今虚其府库，好教他鞭背出虫蛆。【十二月】不是我论黄数黑，怎禁他恶紫夺朱。争奈何人心不古，出落着马牛襟裾。口将言而嗫嚅，足欲进而趑趄。【尧民歌】想商鞅徙木意何如？汉国萧何断其初？法则有准使民服，期于无刑佐皇图。说与当途：无毒不丈夫，为如如把平生误。【耍孩儿十三煞】天开地辟由盘古，人物才分下土。传之三代币方行，有刀圭泉布从初。九府圜法俱周制，三品堆金乃汉图，止不过作贸易通财物。这的是黎民命脉，朝世权术。【十二】蜀寇瑊交子行，宋真宗会子举。都不如当今钞法通商贾，配成五对为官本，工墨三分任倒除。设制久无更故，民如按堵，法比通衢。【十一】已自六十秋楮币行，则这两三年法度沮。被无知贼子为奸蠹，私更彻镘心无愧。那想官有严刑罪必诛，忒无忌惮无忧惧。你道是成家大宝，怎想是取命官符。【十】穷汉每将绰号称，把头每表德呼。巴不得登时事了干回付，向库中钻刺真强盗，却不财上分明大丈夫。坏尽今时务，怕不你人心奸巧，争念有造物乘除。【九】靦乘孛模样哏，扭蛮腰礼仪疏，不疼钱一地里胡分付。宰头羊日日羔儿会，没手盏朝朝仕女图。怯薛回家去，一个个欺凌亲戚，吵视乡闾。【八】没高低妾与妻，无分限儿共女，及时打扮衠珠玉。鸡头般珠子缘鞋口，火炭似真金裹脑梳。服色例休题取，打扮得怕不赛夫人样子，脱不了市辈规模。【七】他那想赴京师关本时，受官差在旅途。耽惊受怕过朝暮，受了五十四站风波苦。亏杀数百千程递运夫，哏生受哏搭负。广费了些首思分例，倒换了些沿路文书。【六】至省库中将官本收得无疏虞，朱钞足那时才得安心绪。常想着半江春水翻风浪，愁得一夜秋霜染鬓须，历重难博得个根基固。少甚命不快遭逢贼寇，霎时间送了身躯。【五】论宣差清如酌贪泉吴隐之，廉似还桑椹赵判府。则为忒慈仁，反被相欺侮。每持大体诸人服，若说私心半点无。本栋梁材若早使居朝辅，肯苏民瘼，个事苞苴。【四】急宜将法变更，但因循弊若初，严刑峻法休轻恕。则这二攒司过似蛇吞象，再差十大户犹如插翅虎。一半儿弓手先芟去，合干人同知数目，把门军切禁科需。【三】提调官免罪名，钞法房选吏胥，攒典俸多的路吏差着做。廉能州吏从新点，贪滥军官合减除，住仓库无升补。从今倒钞，各分行铺，明写坊隅。【二】逐户儿编褙成料例来，各分旬将勘合书。逐张儿背印拘钤住，即时支料还原主。本日交昏入库府，另有细说直至起解时才方取。免得他撑船小倒，提调官封锁无虞。【一】紧拘收在库官，切关防起解夫，钞面上与官攒俱各亲标署。库官但该一贯须黥配，库子折莫三钱便断除，满百锭皆抄估。捶钞的揭剥的不怕他人心似铁，小倒的兴贩的明放着官法如炉。【尾】忽青天开眼觑，这红巾合命殂。且举其纲，若不怕伤时务，他日陈言终细数。","dynasty":"元代","title":"【正宫】端正好_上高监司众"}
{"author":"刘时中","content":"与邸明谷孤山游饮诗狂悲壮，杯深豪放，恍然醉眼千峰上。意悠扬，气轩昂，天风鹤背三千丈，浮生大都空自忙。功，也是谎；名，也是谎。燕城述怀云山有意，轩裳无计，被西风吹断功名泪。去来兮，便休提，青山尽解招人醉，得失到头皆物理。得，他命里；失，咱命里。西湖醉歌，次郭振卿韵朝朝琼树，家家朱户，骄嘶过沽酒楼前路。贵何如？贱何如？六桥都是经行处，花落水流深院宇。闲，天定许；忙，人自取。怀长沙，次郭振卿韵西楼高处，东城佳处，梦魂长绕湘南路。锦鳞无，塞鸿疏，大都来只为虚名误，老未得闲心更苦。杯，谁共举？花，谁共主？怀武昌，次郭振卿韵烟波渔父。扁舟归去，移家鹦鹉洲边住。任狂疏。恣痴愚，到头也有安排处，青箬绿蓑为伴侣。闲，也自取；忙，也自取。侍牧庵先生西湖夜饮微风不定，幽香成径，红云十里波千顷。绮罗馨。管弦清，兰舟直入空明镜，碧天夜凉秋月冷。天，湖外影；湖，天上景。","dynasty":"元代","title":"【中吕】山坡羊_与邸明谷孤"}
{"author":"刘时中","content":"花木相思树，禽鸟折枝图。水底双双比目鱼，岸上鸳鸯户，一步步金厢翠铺。世间好处，休没寻思，典卖了西湖。","dynasty":"元代","tags":"西湖，写景，感慨，国家","title":"醉中天·花木相思树"}
{"author":"刘时中","content":"罗帕传情偷传袖里情，暗表心间事。一方织恨锦，千缕断肠丝。用殢色心儿，叠成个齐臻臻合欢祬，女流中忒敬思。着小生怎生来有福消任，端的是无功受赐。【梁州】丝缕细织造的匀如江纸，粉糨轻出制的腻似鹅脂，温柔玉玺无瑕疵，恰便似半江秋水，一片冰丝。还房可恰，尺素宽虞，并无些俗叶繁枝，翻腾的花样宜时。两壁厢是那花开仙五字的诗章，中间是宴蟠桃十长生故事，四周围那缠枝莲八不犯的花儿。拜而，受之。看成做护身符的意思绶文字，谁敢道待的其须。争奈我书房无个顿放处，兀的不费煞我这神思。【隔尾】待书册中放呵倘或间沾污了非轻视，待帽盒里收呵若有些疏虞甚意儿，待合包里藏呵有那等俏相识开口着我怎推辞。我则索长近长亲着皮肉。一家，无二，只除是护枕放呵又怕那揲被铺床小小妮子，觑的来因而。【又】用一张助才情砑粉泥金纸，写就那诉离情拨云撩雨词，和我这助吟怀贴肉汗衫儿，一答儿里收拾。封裹的丁一确二，和包袱锁入箱子。行坐里随带着钥匙，何日忘之？【尾声】成就了洞房中夜月花朝事，受用些绿窗前茶余饭饱时。共宾朋厮陪侍，和鸾凤效琴瑟。读一会诗章，讲一会文字。掀腾开旧箧笥，物见主信有之。我见俺一针捻一丝，一针针不造次，一针针那真至。想俺那不容易的恩情怎敢道待的轻视，先选下个不空忘的日子，后择你个不失脱的口词。这手帕则好遮笼纱帽，抚拭瑶琴，花前换盏，袖内藏香，直等的称了愿随了心恁时节使。","dynasty":"元代","title":"【南吕】一枝花_罗帕传情偷"}
{"author":"刘时中","content":"题情云轻散，月易残，女萧何成败了些风流汉。冯魁硬铲，双渐紧赶，小姐先赸。今夜惜花心，明月伤春叹。","dynasty":"元代","title":"【双调】庆东原_题情云轻散"}
{"author":"刘时中","content":"代马诉冤世无伯乐怨他谁？干送了挽盐车骐骥。空怀伏枥心，徒负化龙威。索甚伤悲，用之行舍之弃。【驻马听】玉鬣银蹄，再谁想三月襄阳绿草齐。雕鞍金辔，再谁收一鞭行色夕阳低。花间不听紫骝嘶，帐前空叹乌骓逝。命乖我自知，眼见的千金骏骨无人贵。【雁儿落】谁知我汗血功？谁想我垂僵义？谁怜我千里才？谁识我千钧力？【得胜令】谁念我当日跳檀溪，救先主出重围？谁念我单刀会随着关羽？谁念我美良川扶持敬德？若论着今日，索输与这驴群队！果必有征敌，这驴每怎用的？【甜水令】为这等乍富儿曹，无知小辈，一概地把人欺。一地里快蹿轻踮，乱走胡奔，紧先行不识尊卑。【折桂令】致令得官府闻知，验数目存留，分官品高低。准备着竹杖芒鞋，免不得奔走驱驰。再不敢鞭骏骑向街头闹起，则索扭蛮腰将足下殃及。为此辈无知，将我连累，把我埋没在蓬蒿，失陷污泥。【尾】有一等逞雄心屠户贪微利，咽馋涎豪客思佳味。一地把性命亏图，百般地将刑法陵迟。唱道任意欺公，全无道理。从今去谁买谁骑？眼见得无客贩无人喂。便休说站驿难为，则怕你东讨西征那时节悔！","dynasty":"元代","title":"【双调】新水令_代马诉冤世"}
{"author":"刘时中","content":"醉翁酡，醒来徐步杖藜拖。家童伴我池塘坐，鸥鹭清波。映水红莲五六科，秋光过，两句新题破。秋霜残菊，夜雨枯荷。醉颜酡，太翁庄上走如梭。门前几个官人坐，有虎皮驮驮。呼王留唤伴哥，无一个，空叫得喉咙破。人踏了瓜果，马践了田禾。道情醉颜酡，水边林下且婆娑。醉时拍手随腔和，一曲狂歌。除渔樵那两个，无灾祸，此一着谁参破？南柯梦绕，梦绕南柯。醉颜酡，前贤不醉我今何？古来已错今犹错，世事从他。楚三闾葬汨罗，名犹播，谁在高唐卧？巫娥梦我，我梦巫娥。醉颜酡，云娘行酒雪儿歌。醉时吟狂时舞醒时坐。不醉如何？得快活且快活。今日个，只得随缘过。恋眼前富贵，看门外风波。","dynasty":"元代","title":"【双调】殿前欢_醉翁酡，醒"}
{"author":"刘时中","content":"鞋杯帮儿瘦弓弓地娇小，底儿尖恰恰地妖娆，便有些汗浸儿酒蒸做异香飘。潋滟得些口儿润，淋漉得拽根儿漕，更怕那口唵咱的展涴了。吴人以美女为娃，北俗小儿不论男女，皆以娃呼之，有名娃娃者，戏赠亲不亲心肝儿上摘下，惜不惜气命儿似看他，打健健及擎著手心儿里夸。闲则剧怀抱儿里引，娇囗可喜被窝儿里爬，只是将个磨合罗儿迤逗著耍。歌姬米氏，小字耍耍举眉动眼般般儿通透，安手下脚色色儿风流，出胎胞蓐草上早会藏阄。卧在被单学打令，坐着豆枕演提齁，刁天撅地所事儿有。劝收心不指望成家立计，则寻思卖笑求食，早巴得个前程你便宜。虽然没花下子，也须是脚头妻，立下个妇名儿少甚的？","dynasty":"元代","title":"【中吕】红绣鞋_鞋杯帮儿瘦"}
{"author":"刘时中","content":"邸万户席上柳营，月明，听传过将军令。高楼鼓角戒严更，卧护得边声静。横槊吟情，投壶歌兴，有前人旧典型。战争，惯经，草木也知名姓。《虎韬》，《豹韬》，一览胸中了。时时拂拭旧弓刀，却恨封侯早。夜月铙歌，春风牙纛，看团花锦战袍。鬓毛，未雕，谁便道冯唐老？同文子方、邓永年泛洞庭湖，宿凤凰台下月明，浪平，看远岸秋沙净。轻舟漾漾水澄澄，天水明如镜。范蠡归舟，张骞游兴，在渔歌三四声。耳清，体轻，漫不省乾坤剩。舞者，唱者，满酌金荷叶。珠围翠绕尽豪奢，银烛消残夜。玉箸冰丝，金盘凉蔗，把平生幽愤写。笑些，俏些，赛一道鸳鸯社。有钱，有权，把断风流选。朝来街子几人传，书记还平善。兔走如梭，乌飞如箭，早秋霜两鬓边。暮年，可怜，乞食在歌姬院。耍些，笑些，休放琼花谢。春风无与比奇绝，照眼明香雪。琪树瑶林，寒光相射，争教人容易舍。醉也，去也，更得得捱今夜。饯别，去也，泪滴满金蕉叶。西风锦树老了胡蝶，满眼黄花谢。今日离筵，明朝客舍，把骊驹莫放彻。醉者，饱者，兔孤负重阳节。粉光，雪香，是水月观音像。三生梦绕锦鸳鸯，一味风流况。坐上闲情，樽前清唱，是司空也断肠。月凉，夜长，心事满流苏帐。近来，越呆，能捻帮穷囗怪。从人啅噪放狂乖，不似今番煞。海样情缘，天来欢爱，罄山赀不当灾。好杯，放开，大打算风魔债。愿天，可怜，乞个身长健。花开似锦酒如川，日日西湖宴。杨柳宫眉，桃花人面，是平生未了缘。过船，醉眠，还不迭风流愿。画船，绮筵，红翠乡中宴。荷花人面两婵娟，花不如人面。锦绣千堆，繁华一片，是西湖六月天。扣舷，采莲，怕什么鸳鸯见。瘿瓢，带糟，将瓮里浮蛆舀。氲氲双颊绛云潮，春色添多少。稚子牵衣，山妻迎笑，急投床脚健倒。醉了，睡好，醉乡大人间小。","dynasty":"元代","title":"【中吕】朝天子_邸万户席上"}
{"author":"刘时中","content":"辛尚书座上赠合弹琵琶何氏纤纤香玉插重莲，犹似羞人见。斜抱琵琶半遮面，立当筵，分明微露黄金钏。鵾鸡四弦，骊珠一串，个个一般圆。武昌歌妓女鬼氏春卿，色艺为一时之冠。友人文子方为刑曹郎，困公至武昌，安子举助教会间见之，念念莫置，代作此以赠之春来苦欲伴春居，日日寻春去。元奈春云不为雨，为春癯，绿窗谁唱留春住。买春不许，问春无语，春意定何如？为春憔悴要春医，苦苦贪春睡。盼得春来共春醉，恨春迟，夜来得个春消息。春心暗喜，春情偷寄，春事只春知。几年尘土被官囚，此日方参透。待别干星娘小除授，紧营求，天还肯许便欣然地就。温柔乡里甲头，无何乡里主首，便权一日也风流。","dynasty":"元代","title":"【越调】小桃红_辛尚书座上"}
{"author":"刘时中","content":"农想田家作苦区区，有斗酒豚蹄，畅饮歌呼。瓦钵瓷瓯，村箫社鼓，落得妆愚。吾将种牵衣自舞，妇秦人击缶相娱。儿女供厨，仆妾扶舆，无是无非，不乐何如？渔鳜鱼肥流水桃花，山雨溪风，漠漠平沙。箬笠蓑衣，笔床茶灶，小作生涯。樵青采芳洲蓼牙，渔童薪别浦兼葭。小小渔舟差，泛宅浮家，一舸鸱夷，万顷烟霞。樵正山寒黄独无苗，听斤斧丁丁，空谷潇潇。有涧底荆薪，淮南丛桂，吾意堪樵。赤脚婢香粳旋捣，长须奴野菜时挑。云暗山腰，水沍溪桥，日暮归来，酒满山瓢。牧被野猿山鸟相留，药解延年，草解忘忧。土木形骸，烟霞活计，麋鹿交游。闷来访箕山许由，闲时寻崧顶丹丘。莫莫休休，荡荡悠悠，挈子携妻，老隐南州。疏斋同赋木犀似娟娟日暮娥皇，翠袖天寒，静倚修篁。怅望夫君，低回掩抑，淡尽啼妆。贴体衫儿淡黄，掩胸诃子金装。高洁幽芳，一片秋光，满地清香。同文子方饮南城即事锁烟霞曲径萦回，梦不到人间，舞榭歌台。铅鼎丹砂，玄霜玉杵，钟乳金钗。记画烛清樽夜来，映梨花淡月闲斋。翠壁丹崖，流水桃源，古木天台。送王叔能赴湘南廉使正黄尘赤日长途，便雷奋天池，教雨随车。把世外炎氛，人间热恼，一洗无余。展洙泗千年画图，纳潇湘一道冰壶。报政何如？风动三湘，霜满重湖。喜潇湘一派澄清，觉松柏坚贞，兰慧芳馨。田里歌谣，官曹整暇，牒诉轻平。快野寺寻春酒醒，喜邮亭问俗诗成。传语湘灵，又只恐东风，吹上瑶京。闲居自适饷春晴小小蓝舆，聊唤茅柴，试买溪鱼。村北村南，山花山鸟，尽意相娱。与农父忘形尔汝，醉归来不记谁扶。早赋归欤，却恨红尘，不到吾庐。张肖斋总管席间小亭轩客散留髧，添酒回灯，草草盘飧。问甚花落花开，春来春去，覆雨翻云。莫孤负田家瓦盆，且留连茅舍洼樽。选甚清浑，论甚朝昏，擗掉会闲里光阴，醉里乾坤。再过村肆酒家軃双丫十八鬟儿，春日当垆，袅袅腰肢。徙倚心招，依稀眉语，记得前时。探锦囊都无酒赀，恨邮亭不售新诗。可惜胭脂，转首空枝，千里关山，一段相思。","dynasty":"元代","title":"【双调】折桂令_农想田家作"}
{"author":"刘时中","content":"春光荏苒如梦蝶，春去繁华歇。风雨两无情，庭院三更夜，明日落红多去也。","dynasty":"元代","title":"【双调】清江引_春光荏苒如"}
{"author":"刘时中","content":"\"若把西湖比西子，淡妆浓抹总相宜\"，玉局翁诗也。填词者窃其意，演作世所传唱《水仙子》四首，仍以西施二字为断章，盛行歌楼乐肆间，每恨其不能佳也。且意西湖西子，有秦无人之感。崧麓有樵者，闻而是之，即以春、夏、秋、冬赋四章，命之曰《西湖四时渔歌》。其约，首句韵以儿字，时字为之次，西施二字为句绝，然后一洗而空之。邀同赋，谨如约。湖山堂下闹竿儿，烂熳韶华三月时，朝来风雨催春事。把莺花撺断死，映苏堤红绿参差。浅绛雪缄桃萼，嫩黄金搓柳丝，风流煞斗草的西施。虾须帘卷水亭儿，玉枕桃笙梦觉时，荷香勾引薰风至。掬清涟雪藕丝，嫩凉生璧月琼枝。鸾刀切银丝脍，蚁香浮碧玉卮，受用煞避暑的西施。西风逗入耍窗儿，一扇新凉暑退时，白蘋红蓼多情思。写秋光无限诗，占平湖一抹胭脂。荷缺翠青摇柄，桂飘香金缀枝，快活煞玩月的西施。梅花初试胆瓶儿，正是逋郎得句时，彤云把断山中寺。软香尘不到此，怯清寒林下风姿。侵素体添肌粟，妨云鬟老鬓丝，清绝煞赏雪的西施。寓意武昌元贞楚天空阔楚山长，一度怀人一断肠，此心不在肩舆上。倩东风过武昌，助离愁烟水茫茫。竹上雨湘妃泪，树间禽蜀帝王，无限思量。人言不向武昌居，我欲年来食贱鱼，那堪鹦鹉洲边住。锦鸳鸯为伴们，是烟波江上渔夫。得一舸鸱夷去，载苎罗山下女，便改姓陶朱。武昌官柳正青青，只与行人管送迎，等闲攀折浑无定。舞东风过此生，奈柔条系绊人情。爱眉黛烟中翠，忆纤腰掌上轻，恨满邮亭。贞元旧曲日停歌，只恐青衫泪更多，等闲又见菱花破。玲珑奈尔何，较些儿病了维摩。愁暗逐西飞翼，恨长随东逝波，著甚消磨。为平章南谷公寿福楼赋朱帘画栋倚穹苍，带砺河山接四王，那堪辈辈为丞相。是皇家真栋梁，看灵椿丹桂齐芳。寿域年年固，福源日日长，永坐都堂。楼名寿福压钱塘，中有高居异姓王，朝朝北阙频瞻望。启丹诚一瓣香，对西山遥祝吾皇。愿基业隆三代，更烟尘净四方，寿福无疆。朱楼迢递接长空，家世于今谁比隆？阴功虽是前王种。嗣声华正在公，更门阑喜色重重。男已兆承家凤，女欣逢择婿龙，寿福无穷。","dynasty":"元代","title":"【双调】水仙操并引"}
{"author":"刘时中","content":"夜已阑，灯将灭，纱窗外昏擦剌月儿斜。越求和越把个身子儿趄。耳轮儿做死的扯。吃敲才胼定也，子怕你悔去也。","dynasty":"元代","title":"【越调】寨儿令_夜已阑，灯"}
{"author":"刘时中","content":"赋粉团儿色映金茎露，香腻玉盘酥。一段清冰出玉壶，不管胭脂妒。晓镜青鸾影孤，正要何郎傅。","dynasty":"元代","title":"【仙吕】醉扶归_赋粉团儿色"}
{"author":"刘时中","content":"常氏称心少年情缘浅，老来欢爱深，费尽长门买赋金。酒满斟，醉来花下吟。缠头锦，愿得常称心。","dynasty":"元代","title":"【南吕】金字经_常氏称心少"}
{"author":"刘济","content":"将军在重围，音信绝不通。羽书如流星，飞入甘泉宫。倚是并州儿，少年心胆雄。一朝随召募，百战争王公。去年桑干北，今年桑干东。死是征人死，功是将军功。汗马牧秋月，疲兵卧霜风。仍闻左贤王，更欲图云中。","dynasty":"唐代","title":"横吹曲辞。出塞曲"}
{"author":"刘济","content":"庄后庄前千万枝，元方题扁季方诗。何当把酒对花树，坐到参横月落时。","dynasty":"宋代","title":"题梅花庄"}
{"author":"林披","content":"秋气尚高凉，寒笛吹万木。故人入我庭，相照不出屋。山川虽远观，高怀不能掬。","dynasty":"唐代","title":"秋气尚高凉"}
{"author":"王和卿","content":"弹破庄周梦，两翅驾东风，三百座名园、一采一个空。谁道风流种，唬杀寻芳的蜜蜂。轻轻飞动，把卖花人搧过桥东。","dynasty":"元代","tags":"咏物","title":"醉中天·咏大蝴蝶"}
{"author":"王和卿","content":"胜神鳌，夯风涛，脊梁上轻负着蓬莱岛。万里夕阳锦背高，翻身犹恨东洋小，太公怎钓？","dynasty":"元代","tags":"神话，想象，抱负","title":"拨不断·大鱼"}
{"author":"王和卿","content":"夜深交颈效鸳鸯，锦被翻红浪。雨歇云收那情况，难当，一翻翻在人身上。偌长偌大，偌粗偌胖，压扁沈东阳。","dynasty":"元代","tags":"写人，女子","title":"小桃红·胖妓"}
{"author":"王和卿","content":"咏秃笠儿深掩过双肩，头巾牢抹到眉边，款款的把笠檐儿试掀。连荒道一句：君子人不见头面！","dynasty":"元代","title":"【越调】天净沙_咏秃笠儿深"}
{"author":"王和卿","content":"大鱼胜神鳌，夯风涛，脊梁上轻负着蓬莱岛。万里夕阳锦背高，翻身犹恨东洋小，太公怎钓？绿毛龟绿毛稠，绕池游，口中气吐香烟透。卖卦的先生把你脊骨飏，十长生里伴定个仙鹤走，白大夫的行头。长毛小狗丑如驴，小如猪，《山海经》检遍了无寻处。遍体浑身都是毛，我道你有似个成精物，咬人的笤帚。自叹恰春朝，又秋宵，春花秋月何时了。花到三春颜色消，月过十五光明少，月残花落。王大姐浴房内吃打假胡伶，聘聪明。你本待洗腌臜倒惹得不干净，精尻上匀排七道青，扇圈大膏药刚糊定，早难道外宣无病。偷情为获鸡儿啼，月儿西，偷情方暂出罗帏。兢兢业业心儿里，谁知又被人拿起，含羞忍耻。胖妻夫一个胖双郎，就了个胖苏娘，两口儿便似熊模样。成就了风流喘豫章，绣帏中一对儿鸳鸯象，交肚皮厮撞。","dynasty":"元代","title":"【双调】拨不断"}
{"author":"王和卿","content":"我嘴揾着他油髟狄髻，他背靠着我胸皮。早难道香腮左右偎，则索项窝里长吁气。一夜何曾见他面皮？则是看一宿牙梳背。","dynasty":"元代","title":"【仙吕】醉扶归"}
{"author":"王和卿","content":"别情瘦了重加瘦，愁上更添愁。沈瘦潘愁何日休，削减风流旧。一自巫娥去后，云平楚岫，玉箫声断南楼。咏大蝴蝶蝉破庄周梦，两翅架东风。三百座名园一采个空。难道风流种，唬杀寻芳的蜜蜂。轻轻的飞动，把卖花人搧过桥东。咏俊妓裙系鸳鸯锦，钗插凤凰金。俊的是庞儿，俏的是心。更待褒弹甚，掺土也似姨夫斗侵。交他一任，知音的则是知音。","dynasty":"元代","title":"【仙吕】醉中天"}
{"author":"王和卿","content":"为打球子作夭桃绽锦囊，嫩柳垂金线。梨花喷白雪，芳草绿铺茵。春日郊园，出凤城闲游玩。选高原胜地面，就华屋芳妍，将步踘家风习演。【梁州】列俊逸五陵少年，簇豪家一代英贤。把人间得失踏遍。输羸胜败，则要敬爱相怜。忘机乘兴，花径斜穿。高场上角坐处盘旋，要高名天下人传。头捧急钻彻云烟，二六紧巧妙两全，高场中扶辊能眠，非是过口身不到，三斗声名显。论出远更休选，折抹待占。事画团栾莫施展，占镇中原。【三煞】四周浓绿围屏甸，一簇深红罩短垣，习行打远乐霞川。据那义让廉和，有仁德高低无怨，要知左右识体面。担捧笼叫须奴趁圈，尽日连年。【二】轻轮月杖惊花片，慢辊星丸荡柳线，一行步从紧相连。诸传戏都难，唯摇丸元无酌献，自古与流传。想常胜寻思意非浅，但犯着死处休言。【一】旧作杖结束得都虬健，绒约手扎拴的彩色鲜。锦衣抛胜各争先，得胜的欣然，画方基荷茵庭院。安员王将袖梢先卷，觑上下，观高低，望远拉，料得周正无偏。【尾】畅道引臂员扇，棒过处飞星如箭，茂林中法头不善。指觑窝落在花柳场边，不吊上也无一步远。","dynasty":"元代","title":"【南吕】一枝花_为打球子作"}
{"author":"王和卿","content":"冬天易晚，又早黄昏后。修竹小阑干，空倚遍寒生翠袖。萧萧宝马，何处狂游？〔幺篇〕人已静，夜将阑，不信今宵又。大抵为人图甚么，彼此青春年幼。似恁的厮禁持，兀的不白了人头。〔女冠子〕过一宵，胜九秋。且将针线，把一扇鞋儿绣。蓦听得马嘶人语，甫能来到，却又早十分殢酒。〔好观音〕枉了教人深闺里候，疏狂性奄然依旧。不成器乔公事做的泄漏，衣纽不曾扣。待伊酒醒明白究。〔雁过南楼煞〕问著时只办着摆手，骂著时悄不开口。放伊不过耳朵儿扭。你道不曾共外人欢偶，把你爱惜前程遥指定梅梢月儿咒。","dynasty":"元代","tags":"女子，叙事，抒情，怀人","title":"蓦山溪·闺情"}
{"author":"王和卿","content":"胖妓夜深交颈效鸳鸯、锦被翻红浪。雨歇云收那情况，难当：一翻翻在人身上，偌长偌大，偌粗偌胖，压扁沈东阳。春寒春风料峭透香闺，柳眼开还闭。南陌蓑针不全翠，恨芳菲，上林花瘦莺声未。云兜香冷，乌衣何处？寒勒海棠迟。","dynasty":"元代","title":"【越调】小桃红_胖妓夜深交"}
{"author":"王和卿","content":"绛蜡残半明不灭寒灰看时看节落，沉烟烬细里末里微分间即里渐里消。碧纱窗外风弄雨昔留昔零打芭蕉，恼碎芳心近砌下啾啾唧唧寒蛩闹，惊回幽梦丁丁当当檐间铁马敲。半欹单枕乞留乞良捱彻今宵，只被这一弄儿凄凉断送的愁人登时间病了。","dynasty":"元代","title":"【商调】百字知秋令"}
{"author":"王和卿","content":"题情鸦翎般水鬓似刀裁，水颗颗芙蓉花额儿窄，待不梳妆怕娘左猜。不免插金钗，一半儿鬅松一半儿歪。书来和泪怕开缄，又不归来空再三，这样病儿谁惯耽？越恁瘦岩岩，一半儿增添一半儿减。将来书信手拈着，灯下姿姿观觑了，两三行字真带草。提起来越心焦，一半儿丝撏一半儿烧！别来宽褪缕金衣，粉悴烟憔减玉肌，泪点儿只除衫袖知。盼佳期，一半儿才干一半儿湿。","dynasty":"元代","title":"【仙吕】一半儿"}
{"author":"王和卿","content":"柳梢淡淡鹅黄染，波面澄澄鸭绿添，及时膏雨细廉纤。门半掩，春睡殢人甜。","dynasty":"元代","tags":"春天，写景","title":"阳春曲·春思"}
{"author":"王和卿","content":"恰春朝，又秋宵。春花秋月何时了？花到三春颜色消，月过十五光明少。月残花落。","dynasty":"元代","tags":"感慨，社会，人生，仕途，愤懑","title":"拨不断·自叹"}
{"author":"王和卿","content":"将来书信手拈着，灯下姿姿观觑了。两三行字真带草，提起来越心焦。一半儿丝挦一半儿烧[1]。","dynasty":"元代","title":"仙吕·一半儿"}
{"author":"韦皋","content":"黄雀衔来已数春，别时留解赠佳人。长江不见鱼书至，为遣相思梦入秦。","dynasty":"唐代","title":"忆玉箫"}
{"author":"韦皋","content":"雨霁天池生意足，花间谁咏采莲曲。舟浮十里芰荷香，歌发一声山水绿。春暧鱼抛水面纶，晚晴鹭立波心玉。扣舷归载月黄昏，直至更深不假烛。","dynasty":"唐代","title":"天池晚棹"}
{"author":"韦皋","content":"腰间宝剑七星文，掌上弯弓挂六钧。箭发□云双雁落，始知秦地有将军。","dynasty":"唐代","title":"赠何遐"}
{"author":"陈瞻","content":"岩面郡楼前，岩崖瀑布悬。晓光分海日，碧影转江天。向暖盘栖鹤，迎寒簇钓船。次山题红处，千古与人传。","dynasty":"宋代","title":"题朝阳岩"}
{"author":"陈秉祥","content":"黏禾收早糯收迟，赛社归来日暮时。草具杯盆延父老，瓜分梨枣到童儿。墙头绿挂丝瓜子，屋角红装锦菊枝。不怕新霜迎葛屦，禦寒先制木棉衣。","dynasty":"明代","title":"四时田家乐"}
{"author":"陈铭","content":"濒溪有居廛，两岸舟竞檨。风含水气腥，晓作渔人市。鱼羹何处无，无钱买金鲤。","dynasty":"宋代","title":"春波渔市"}
{"author":"曹楙坚","content":"贫贱百无取，乃知欢我真。名场谁健者，交谊见斯人。祗可菊相对，莫辞酒数巡。莛莼休更卜，蕉萃楚灵均。","dynasty":"清代","title":"余澄夫广文招同宋于廷蒋澹怀集饮偕游缪氏水西园即事其一"}
{"author":"曹楙坚","content":"蒋宋名奇抱，平生诗最工。风尘吾辈少，杯酌此时同。旧垒无栖燕，寥天有去鸿。吴江话归棹，枫叶舞霜红。","dynasty":"清代","title":"余澄夫广文招同宋于廷蒋澹怀集饮偕游缪氏水西园即事其二"}
{"author":"曹楙坚","content":"名园一徙倚，暂此惬幽襟。鹤响不知处，林亭秋已深。苍凉千里目，栽种十年心。好订探梅约，白云应可寻。","dynasty":"清代","title":"余澄夫广文招同宋于廷蒋澹怀集饮偕游缪氏水西园即事其三"}
{"author":"曹楙坚","content":"四十二人会，江亭修禊时。不期今握手，始得读君诗。仙骨自然好，古情良足悲。琼楼最高处，试把铁箫吹。","dynasty":"清代","title":"阙题其一"}
{"author":"曹楙坚","content":"春草凄以碧，春花无限红。一江归梦里，双鬓客愁中。近辈文章少，吾曹身世同。蓬山应可到，且莫去匆匆。","dynasty":"清代","title":"阙题其二"}
{"author":"曹楙坚","content":"西出龙尾关，长风起林壑。纡回俯平冈，直上削灵崿。天低众峰偪，涂危寸步却。元气斡混茫，层阴互包络。石梁跨飞虹，何年五丁凿。奔雷走怒泷，匹练洒晴瀑。箐荒窜鼪鼯，砦密斗枝格。夕烟生孤墟，寒翠湿双屩。揽辔蹑崔嵬，白云高不落。","dynasty":"清代","title":"天生桥"}
{"author":"曹楙坚","content":"阴崖插层穹，苍寒扑人面。壁立阻岖嵚，磴回行撇旋。鸟啼不知处，猱影时一见。丛深竹翠交，峡逼藤梢罥。洑流瞰兰沧，奔涛洒晴霰。危梁穿铁縆，嵌空挂匹练。俯视惕屏营，仰瞩骇冥眴。夕阳开林光，前峰堕云片。祠宇耸岧峣，清风缅羽扇。长怀沪水勋，欲采溪毛荐。理策骛征途，耽幽寄遐眄。","dynasty":"清代","title":"霁虹桥"}
{"author":"曹楙坚","content":"苍垠划穷荒，奔流恣潏淈。八龙蜿蜒来，遗蜕作山骨。画戟俨清森，云车睹恍惚。夙秉兰玉姿，谈笑朝天阙。朝披鹤头书，夕佩鱼须笏。置身九霄间，一堕烟瘴窟。失路各赍咨，对面判秦越。插州虽未迁，高谊不可没。秋江见鰅鳙，蛮雨啼深掘。健笔括混茫，真宰怒剞劂。衣冠渺一丘，文字开百粤。蕉荔罗芬芬，尘容怍修谒。颓垣读古铭，蔓草仆残碣。黄鹤去不还，丛祠掩萝月。","dynasty":"清代","title":"罗池谒柳柳州祠"}
{"author":"曹楙坚","content":"有酒不饮史不读，二十男儿长刺促。雌剑化去雄剑愁，箜篌一声神妪哭。黄者地，青者天，火云烧日桃花然。鸦啼碧烟作人语，梧宫秋苑三千年。旋风吹釭杀蛾茧，吴刀绞肠雪丝软。雕陵不少秃尾鹊，洛下空题黄耳犬。去年有家归不得，打门索逋作士色。今年欲归归无家，翠烛冷照棠梨花。","dynasty":"清代","title":"短歌"}
{"author":"曹楙坚","content":"南出蛾螂塘，记险从此始。山脉悉联络，形若臂使指。又如骏马足，一逸不能止。峭根拔地生，危峰倚天起。光含朝暾红，气积暮烟紫。云开壁面削，雨过翠骨洗。行人望不见，下马秋色里。","dynasty":"清代","title":"黔山杂吟其一"}
{"author":"曹楙坚","content":"行行大山凹，复至大山丫。众岭郁蜿蜒，深谷含嵯岈。顽石踞豺虎，攫人森齿牙。马行穿细雾，鸟归带残霞。岩树夏生果，涧卉秋垂葩。村舍急云碓，溪田翻水车。旷然清风来，吹我乌帽斜。落日满墟里，徘徊数人家。","dynasty":"清代","title":"黔山杂吟其二"}
{"author":"曹楙坚","content":"阴崖不可状，作意露奇熊。回峰互相抱，环巘遥作对。初排雁行斜，忽作蠲飞退。枯松偃鳞甲，怪石罗细碎。仰见双鸟过，上有片云碍。凿幽始前人，寻险自我辈。一径绕羊肠，夕阳在牛背。","dynasty":"清代","title":"黔山杂吟其三"}
{"author":"曹楙坚","content":"有盖有底尺可量，穿以插柄柄较长。熨人之首像饕餮，造自太和中尚方。鸭炉东阁喷香热，细腰手熨芙蓉结。长门月落斗阑干，金仙泣露铜槃折。带火零星话劫灰，西陵歌吹总堪哀。洛神去后李娥活，谁掘芳林土一堆。裁缝密密申鸳绮，珠襦玉柙重泉底。君王自爱辟寒金，坏色罗裙吹不起。匏庐好古耽风雅，月华麟首亲摹写。款识真同雁足镫，题诗合用香姜瓦。绣涩苔花跗自圆，销沈又过一千年。摩挲熨斗同威斗，一笑麻姑沧海边。","dynasty":"清代","title":"魏熨斗歌"}
{"author":"戴服","content":"一灯深夜雨，几处不眠人。","dynasty":"宋代","title":"句其一"}
{"author":"戴服","content":"一草亦关春造化，众星能表月精神。","dynasty":"宋代","title":"句其二"}
{"author":"苏颋","content":"北风吹白云，万里渡河汾。心绪逢摇落，秋声不可闻。","dynasty":"唐代","tags":"秋天，咏史，抒情","title":"汾上惊秋"}
{"author":"苏颋","content":"东望望春春可怜，更逢晴日柳含烟。宫中下见南山尽，城上平临北斗悬。细草偏承回辇处，轻花微落奉觞前。宸游对此欢无极，鸟哢声声入管弦。","dynasty":"唐代","tags":"春天，宴会，歌颂，赞美","title":"奉和春日幸望春宫应制"}
{"author":"苏颋","content":"桃花灼灼有光辉，无数成蹊点更飞。为见芳林含笑待，遂同温树不言归。","dynasty":"唐代","title":"杂曲歌辞。桃花行"}
{"author":"苏颋","content":"兔子死兰弹，持来挂竹竿。试将明镜照，何异月中看。","dynasty":"唐代","title":"咏死兔"}
{"author":"苏颋","content":"洛邑通驰道，韩郊在属城。馆将花雨映，潭与竹声清。贤俊鸾栖棘，宾游马佩衡。愿言随狎鸟，从此濯吾缨。","dynasty":"唐代","title":"题寿安王主簿池馆"}
{"author":"苏颋","content":"礼物斯具，乐章乃陈。谁其作主，皇考圣真。对越在天，圣明佐神。窅然汾上，厚泽如春。","dynasty":"唐代","title":"郊庙歌辞。祭汾阴乐章。寿和"}
{"author":"苏颋","content":"灵媛乘秋发，仙装警夜催。月光窥欲渡，河色辨应来。机石天文写，针楼御赏开。窃观栖鸟至，疑向鹊桥回。","dynasty":"唐代","title":"奉和七夕宴两仪殿应制"}
{"author":"苏颋","content":"疏龙磴道切昭回，建凤旗门绕帝台。七叶仙蓂依月吐，千株御柳拂烟开。初年竞贴宜春胜，长命先浮献寿杯。是日皇灵知窃幸，群心就捧大明来。","dynasty":"唐代","title":"人日重宴大明宫恩赐彩缕人胜应制"}
{"author":"苏颋","content":"潞国临淄邸，天王别驾舆。出潜离隐际，小往大来初。东陆行春典，南阳即旧居。约川星罕驻，扶道日旂舒。云覆连行在，风回助扫除。木行城邑望，皋落土田疏。昔试邦兴后，今过俗徯予。示威宁校猎，崇让不陈鱼。府吏趋宸扆，乡耆捧帝车。帐倾三饮处，闲整六飞馀。盛业铭汾鼎，昌期应洛书。愿陪歌赋末，留比蜀相如。","dynasty":"唐代","title":"奉和圣制途次旧居应制"}
{"author":"苏颋","content":"帝迹奚其远，皇符之所崇。敬时尧务作，尽力禹称功。赫赫惟元后，经营自左冯。变芜粳稻实，流恶水泉通。国阜犹前豹，人疲讵昔熊。黄图巡沃野，清吹入离宫。是阅京坻富，仍观都邑雄。凭轩一何绮，积溜写晴空。礼节家安外，和平俗在中。见龙垂渭北，辞雁指河东。睿思方居镐，宸游若饮丰。宁夸子云从，只为猎扶风。","dynasty":"唐代","title":"奉和圣制至长春宫登楼望稼穑之作"}
{"author":"苏颋","content":"宝贤不遗俊，台阁尽鹓鸾。未若调人切，其如简帝难。上才膺出典，中旨念分官。特以专城贵，深惟列郡安。政行思务本，风靡属胜残。有令田知急，无分狱在宽。至言题睿札，殊渥洒仙翰。诏饯三台降，朝荣万国欢。举杯临水发，张乐拥桥观。式伫东封会，锵锵检玉坛。","dynasty":"唐代","title":"奉和圣制漕桥东送新除岳牧"}
{"author":"苏颋","content":"重岩载看美，分塔起层标。蜀守经涂处，巴人作礼朝。地疑三界出，空是六尘销。卧石铺苍藓，行塍覆绿条。岁年书有记，非为学题桥。","dynasty":"唐代","title":"利州北佛龛前重于去岁题处作"}
{"author":"苏颋","content":"结庐东城下，直望江南山。青霭远相接，白云来复还。拂筵红藓上，开幔绿条间。物应春偏好，情忘趣转闲。宪臣饶美度，联事惜徂颜。有酒空盈酌，高车不可攀。","dynasty":"唐代","title":"闲园即事寄韦侍郎"}
{"author":"苏颋","content":"駸駸羽骑历城池，帝女楼台向晚披。雾洒旌旗云外出，风回岩岫雨中移。当轩半落天河水，绕径全低月树枝。箫鼓宸游陪宴日，和鸣双凤喜来仪。","dynasty":"唐代","title":"侍宴安乐公主山庄应制"}
{"author":"苏颋","content":"降鹤池前回步辇，栖鸾树杪出行宫。山光积翠遥疑逼，水态含青近若空。直视天河垂象外，俯窥京室画图中。皇欢未使恩波极，日暮楼船更起风。","dynasty":"唐代","title":"兴庆池侍宴应制"}
{"author":"苏颋","content":"东岳封回宴洛京，西墉通晚会公卿。楼台绝胜宜春苑，灯火还同不夜城。正睹人间朝市乐，忽闻天上管弦声。酺来万舞群臣醉，喜戴千年圣主明。","dynasty":"唐代","title":"广达楼下夜侍酺宴应制"}
{"author":"苏颋","content":"翠辇红旗出帝京，长杨鄠杜昔知名。云山一一看皆美，竹树萧萧画不成。羽骑将过持袂拂，香车欲度卷帘行。汉家曾草巡游赋，何似今来应圣明。","dynasty":"唐代","title":"扈从鄠杜间奉呈刑部尚书舅崔黄门马常侍"}
{"author":"苏颋","content":"昔日尝闻公主第，今时变作列仙家。池傍坐客穿丛筱，树下游人扫落花。雨雪长疑向函谷，山泉直似到流沙。君还洛邑分明记，此处同来阅岁华。","dynasty":"唐代","title":"景龙观送裴士曹"}
{"author":"苏颋","content":"嘉会宜长日，高筵顺动时。晓光云外洗，晴色雨馀滋。降鹤因韶德，吹花入御词。愿陪阳数节，亿万九秋期。","dynasty":"唐代","title":"奉和九日幸临渭亭登高应制得时字"}
{"author":"苏颋","content":"平明敞帝居，霰雪下凌虚。写月含珠缀，从风薄绮疏。年惊花絮早，春夜管弦初。已属云天外，欣承霈泽馀。","dynasty":"唐代","title":"游禁苑幸临渭亭遇雪应制"}
{"author":"苏颋","content":"帝女出天津，和戎转罽轮。川经断肠望，地与析支邻。奏曲风嘶马，衔悲月伴人。旋知偃兵革，长是汉家亲。","dynasty":"唐代","title":"奉和送金城公主适西蕃应制"}
{"author":"苏颋","content":"仙跸御层氛，高高积翠分。岩声中谷应，天语半空闻。丰树连黄叶，函关入紫云。圣图恢宇县，歌赋小横汾。","dynasty":"唐代","title":"奉和圣制登骊山高顶寓目应制"}
{"author":"苏颋","content":"碧虚清吹下，蔼蔼入仙宫。松磴攀云绝，花源接涧空。受符邀羽使，传诀注香童。讵似闲居日，徒闻有顺风。","dynasty":"唐代","title":"幸白鹿观应制"}
{"author":"苏颋","content":"西京凤邸跃龙泉，佳气休光镇在天。轩后雾图今已得，秦王水剑昔常传。恩鱼不似昆明钓，瑞鹤长如太液仙。愿侍巡游同旧里，更闻箫鼓济楼船。","dynasty":"唐代","title":"郊庙歌辞。享龙池乐章。第七章"}
{"author":"苏颋","content":"清道丰人望，乘时汉主游。恩晖随霰下，庆泽与云浮。泉暖惊银碛，花寒爱玉楼。鼎臣今有问，河伯且应留。","dynasty":"唐代","title":"扈从温泉奉和姚令公喜雪"}
{"author":"苏颋","content":"鸣爵三农稔，句龙百代神。运昌叨辅弼，时泰喜黎民。树缺池光近，云开日影新。生全应有地，长愿乐交亲。","dynasty":"唐代","title":"秋社日崇让园宴得新字"}
{"author":"苏颋","content":"直省清华接建章，向来无事日犹长。花间燕子栖鳷鹊，竹下鹓雏绕凤凰。内史通宵承紫诰，中人落晚爱红妆。别离不惯无穷忆，莫误卿卿学太常。","dynasty":"唐代","title":"春晚紫微省直寄内"}
{"author":"苏颋","content":"南宫夙拜罢，东道昼游初。饮饯倾冠盖，传呼问里闾。树悲悬剑所，溪想钓璜馀。明发辉光至，增荣驷马车。","dynasty":"唐代","title":"奉和魏仆射秋日还乡有怀之作"}
{"author":"苏颋","content":"车如流水马如龙，仙史高台十二重。天上初移衡汉匹，可怜歌舞夜相从。","dynasty":"唐代","title":"夜宴安乐公主新宅"}
{"author":"苏颋","content":"旌节指巴岷，年年行且巡。暮来青嶂宿，朝去绿江春。鱼贯梁缘马，猿奔树息人。邑祠犹是汉，溪道即名陈。旧史饶迁谪，恒情厌苦辛。宁知报恩者，天子一忠臣。","dynasty":"唐代","title":"晓发兴州入陈平路"}
{"author":"苏颋","content":"闻道降纶书，为邦建彩旟。政凭循吏往，才以贵卿除。词赋良无敌，声华蔼有馀。荣承四岳后，请绝五天初。关路通秦壁，城池接晋墟。撰期行子赋，分典列侯居。别望喧追饯，离言系惨舒。平芜寒蛩乱，乔木夜蝉疏。寥泬秋先起，推移月向诸。旧交何以赠，客至待烹鱼。","dynasty":"唐代","title":"饯泽州卢使君赴任"}
{"author":"苏颋","content":"闻君陌上来，歌管沸相催。孤月连明照，千灯合暗开。宝装游骑出，香绕看车回。独有归闲意，春庭伴落梅。","dynasty":"唐代","title":"和黄门舅十五夜作"}
{"author":"苏颋","content":"虹旗映绿荑，春仗汉丰西。侍跸浮清渭，扬舲降紫泥。近临钧石地，遥指钓璜溪。岸转帆飞疾，川平棹举齐。傅舟来是用，轩驭往应迷。兴阕菱歌动，沙洲乱夕鹥.","dynasty":"唐代","title":"扈从温泉同紫微黄门群公泛渭川得齐字"}
{"author":"苏颋","content":"君不见天津桥下东流水，东望龙门北朝市。杨柳青青宛地垂，桃红李白花参差。花参差，柳堪结，此时忆君心断绝。","dynasty":"唐代","title":"杂曲歌辞。长相思"}
{"author":"苏颋","content":"劲虏欲南窥，扬兵护朔陲。赵尧宁易印，邓禹即分麾。野饯回三杰，军谋用六奇。云边愁出塞，日下怆临岐。拔剑行人舞，挥戈战马驰。明年麟阁上，充国画于斯。","dynasty":"唐代","title":"饯赵尚书摄御史大夫赴朔方军"}
{"author":"苏颋","content":"武檐独苍然，坟山下玉泉。鳖灵时共尽，龙女事同迁。松柏衔哀处，幡花种福田。讵知留镜石，长与法轮圆。","dynasty":"唐代","title":"武担山寺"}
{"author":"苏颋","content":"朝望莲华岳，神心就日来。晴观五千仞，仙掌拓山开。受命金符叶，过祥玉瑞陪。雾披乘鹿见，云起驭龙回。偃树枝封雪，残碑石冒苔。圣皇惟道契，文字勒岩隈。","dynasty":"唐代","title":"奉和圣制途经华岳应制"}
{"author":"苏颋","content":"骎骎羽骑历城池，帝女楼台向晚披。雾洒旌旗云外出，风回岩岫雨中移。当轩半落天河水，绕径全低月树枝。箫鼓宸游陪宴日，和鸣双凤喜来仪。","dynasty":"唐代","title":"侍宴安乐公主山庄应制"}
{"author":"苏颋","content":"昔日尝闻公主第，今时变作列仙家。池傍坐客穿丛筱，树下游人扫落花。雨雪长疑向函谷，山泉直似到流沙。君还洛邑分明记，此处同来阅岁华。","dynasty":"唐代","title":"景龙观送裴士曹"}
{"author":"苏颋","content":"人坐青楼晚，莺语百花时。愁多人易老，断肠君不知。","dynasty":"唐代","title":"杂曲歌辞其二山鹧鸪"}
{"author":"苏颋","content":"天子圣兮天孙崇，登以封兮报以功。受命再惟皇代，天之赉人所载。士马山嶪，戈矛山沓，祯符山杂，灵响山答，天与人合。我铺衍兮长粹清，太元册兮太一精，休光光我之庆成，舜四朝而禹万国，莫之我京。","dynasty":"唐代","title":"大唐封东岳朝觐颂附诗"}
{"author":"苏颋","content":"京国自携手，同途欣解颐。情言正的的，春物宛迟迟。忽背雕戎役，旋瞻获宝祠。蜀城余出守，吴岳尔归思。欢惬更伤此，眷殷殊念兹。扬麾北林径，跂石南涧湄。中作壶觞饯，回添道路悲。数花临磴日，百草覆田时。有美同人意，无为行子辞。酣歌拔剑起，毋是答恩私。","dynasty":"唐代","title":"陈仓别陇州司户李维深"}
{"author":"苏颋","content":"戏藻嘉鱼乐，栖梧见凤飞。类从皆有召，声应乃无违。美价逢时出，奇才选众稀。避堂贻后政，扫第发前几。出曳仙人履，还熏侍女衣。省中何赫奕，庭际满芳菲。吏部端清鉴，丞郎肃紫机。会心歌咏是，回迹宴言非。北寺邻玄阙，南城写翠微。参差交隐见，仿佛接光辉。宾序尝柔德，刑孚已霁威。巨源林下契，不速自同归。","dynasty":"唐代","title":"奉和崔尚书赠大理陆卿鸿胪刘卿见示之作"}
{"author":"苏颋","content":"奕奕轻车至，清晨朝未央。未央在霄极，中路视咸阳。委曲汉京近，周回秦塞长。日华动泾渭，天翠合岐梁。五丈旌旗色，百层枌橑光。东连归马地，南指斗鸡场。晴壑照金戺，秋云含璧珰。由余窥霸国，萧相奉兴王。功役隐不见，颂声存复扬。权宜珍构绝，圣作宝图昌。在德期巢燧，居安法禹汤。冢卿才顺美，多士赋成章。价重三台俊，名超百郡良。焉知掖垣下，陈力自迷方。","dynasty":"唐代","title":"敬和崔尚书大明朝堂雨后望终南山见示之作"}
{"author":"苏颋","content":"恻矣南邻问，冥然东岱幽。里閈宁相杵，朝叹忽迁舟。君心惟伯仲，吾人复款游。对连时亦早，交喜岁才周。序发扶阳赠，文因司寇酬。讵期危露尽，相续逝川流。卧疾无三吊，居闲有百忧。振风吟鼓夕，明月照帷秋。藓驳题诗馆，杨疏奏伎楼。共将歌笑叹，转为弟兄留。感物存如梦，观生去若浮。余非忘情者，雪涕报林丘。","dynasty":"唐代","title":"夜闻故梓州韦使君明当引绋感而成章"}
{"author":"苏颋","content":"宸游经上苑，羽猎向闲田。狡兔初迷窟，纤骊讵著鞭。三驱仍百步，一发遂双连。影射含霜草，魂消向月弦。欢声动寒木，喜气满晴天。那似陈王意，空随乐府篇。","dynasty":"唐代","title":"御箭连中双兔"}
{"author":"苏颋","content":"在德何夷险，观风复往还。自能同善闭，中路可无关。","dynasty":"唐代","title":"奉和圣制过潼津关"}
{"author":"苏颋","content":"右地接龟沙，中朝任虎牙。然明方改俗，去病不为家。将礼登坛盛，军容出塞华。朔风摇汉鼓，边马思胡笳。旗合无邀正，冠危有触邪。当看劳还日，及此御沟花。","dynasty":"唐代","title":"同饯阳将军兼源州都督御史中丞"}
{"author":"苏颋","content":"辇路岐山曲，储胥渭水湄。教成提将鼓，礼备植虞旗。不取从畋乐，先流去杀慈。舜韶同舞日，汤祝尽飞时。物应阳和施，人知雨露私。何如穆天子，七萃几劳师。","dynasty":"唐代","title":"扈从凤泉和崔黄门喜恩旨解严罢围之作"}
{"author":"苏颋","content":"帘栊上夜钩，清列听更筹。忽共鸡枝老，还如骑省秋。循庭喜三入，对渚忆双游。紫绂名初拜，黄缣迹尚留。月舒当北幌，云赋直东楼。恩渥迷天施，童蒙慰我求。迟君台鼎节，闻义一承流。","dynasty":"唐代","title":"秋夜寓直中书呈黄门舅"}
{"author":"苏颋","content":"独好中林隐，先期上月春。闲花傍户落，喧鸟逼檐驯。寂寞东坡叟，传呼北里人。在山琴易调，开瓮酒归醇。伫望应三接，弥留忽几旬。不疑丹火变，空负绿条新。斗蚁闻常日，歌龙值此辰。其如众君子，嘉会阻清尘。","dynasty":"唐代","title":"先是新昌小园期京兆尹一访兼郎官数子自顷沉疴…成章"}
{"author":"苏颋","content":"怨暑时云谢，愆阳泽暂偏。鼎陈从祀日，钥动问刑年。绛服龙雩寝，玄冠马使旋。作霖期傅说，为旱听周宣。河岳阴符启，星辰暗檄传。浮凉吹景气，飞动洒空烟。飒飒将秋近，沉沉与暝连。分湍泾水石，合颖雍州田。德施超三五，文雄赋十千。及斯何以乐，明主敬人天。","dynasty":"唐代","title":"奉和马常侍寺中之作"}
{"author":"苏颋","content":"二月韶春半，三空霁景初。献来应有受，灭尽竟无馀。化迹传官寺，归诚谒梵居。殿堂花覆席，观阁柳垂疏。共命枝间鸟，长生水上鱼。问津窥彼岸，迷路得真车。行密幽关静，谈精俗态祛。稻麻欣所遇，蓬箨怆焉如。不驻秦京陌，还题蜀郡舆。爱离方自此，回望独蹰躇。","dynasty":"唐代","title":"慈恩寺二月半寓言"}
{"author":"苏颋","content":"树色参差隐翠微，泉流百尺向空飞。传闻此处投竿住，遂使兹辰扈跸归。","dynasty":"唐代","title":"奉和圣制幸韦嗣立庄应制"}
{"author":"苏颋","content":"散骑金貂服彩衣，松花水上逐春归。悬知邑里遥相望，事主荣亲代所稀。","dynasty":"唐代","title":"重送舒公"}
{"author":"苏颋","content":"飞埃结红雾，游盖飘青云。指如十挺墨，耳似两张匙。丑虽有足，甲不全身。见君无口，知伊少人。","dynasty":"唐代","title":"句"}
{"author":"苏颋","content":"黄山积高次，表里望京邑。白日最灵朝，登攀尽原隰。年灰律象动，阳气开迎入。烟霭长薄含，临流小溪涩。宾朋莫我弃，词赋当春立。更与韶物期，不孤东园集。","dynasty":"唐代","title":"人日兼立春小园宴"}
{"author":"苏颋","content":"息燕归檐静，飞花落院闲。不愁愁自著，谁道忆乡关。","dynasty":"唐代","title":"山驿闲卧即事"}
{"author":"苏颋","content":"岁穷惟益老，春至却辞家。可惜东园树，无人也作花。","dynasty":"唐代","title":"将赴益州题小园壁"}
{"author":"苏颋","content":"怀印喜将归，窥巢恋且依。自知栖不定，还欲向南飞。","dynasty":"唐代","title":"咏礼部尚书厅后鹊"}
{"author":"苏颋","content":"武担独苍然，坟山下玉泉。鳖灵时共尽，龙女事同迁。松柏衔哀处，幡花种福田。讵知留镜石，长与法轮圆。","dynasty":"唐代","title":"武担山寺"}
{"author":"苏颋","content":"河尹政成期，为汾昔所推。不荣三入地，还美再临时。拥传云初合，闻莺日正迟。道傍多出饯，别有吏民思。","dynasty":"唐代","title":"饯潞州陆长史再守汾州"}
{"author":"苏颋","content":"茂礼雕龙昔，香名展骥初。水连南海涨，星拱北辰居。稍发仙人履，将题别驾舆。明年征拜入，荆玉不藏诸。","dynasty":"唐代","title":"饯荆州崔司马"}
{"author":"苏颋","content":"陌上有光辉，披云向洛畿。赏来荣扈从，别至惜分飞。泉溜含风急，山烟带日微。茂曹今去矣，人物喜东归。","dynasty":"唐代","title":"送吏部李侍郎东归得归字"}
{"author":"苏颋","content":"汉室有英台，荀家宠俊才。九卿朝已入，三子暮同来。不授纶为草，还司鼎用梅。两京王者宅，驷马日应回。","dynasty":"唐代","title":"送光禄姚卿还都"}
{"author":"苏颋","content":"闻道还沂上，因声寄洛滨。别时花欲尽，归处酒应春。聚散同行客，悲欢属故人。少年追乐地，遥赠一沾巾。","dynasty":"唐代","title":"春晚送瑕丘田少府还任，因寄洛中镜上人"}
{"author":"苏颋","content":"旧国才因地，当朝史命官。遗文征阙简，还思采芳兰。传发关门候，觞称邑里欢。早持京副入，旋伫洛书刊。","dynasty":"唐代","title":"送贾起居奉使入洛取图书因便拜觐"}
{"author":"苏颋","content":"朝闻讲艺馀，晨省拜恩初。训胄尊庠序，荣亲耀里闾。朱丹华毂送，斑白绮筵舒。江上春流满，还应荐跃鱼。","dynasty":"唐代","title":"送常侍舒公归觐"}
{"author":"苏颋","content":"危途晓未分，驱马傍江濆。滴滴泣花露，微微出岫云。松梢半吐月，萝翳渐移曛。旅客肠应断，吟猿更使闻。","dynasty":"唐代","title":"兴州出行"}
{"author":"苏颋","content":"海外秋鹰击，霜前旅雁归。边风思鞞鼓，落日惨旌麾。浦暗渔舟入，川长猎骑稀。客悲逢薄暮，况乃事戎机。","dynasty":"唐代","title":"边秋薄暮（一作出塞）"}
{"author":"苏颋","content":"传置远山蹊，龙钟蹴涧泥。片阴常作雨，微照已生霓。鬓发愁氛换，心情险路迷。方知向蜀者，偏识子规啼。","dynasty":"唐代","title":"晓发方骞驿"}
{"author":"苏颋","content":"三月松作花，春行日渐赊。竹障山鸟路，藤蔓野人家。透石飞梁下，寻云绝磴斜。此中谁与乐，挥涕语年华。","dynasty":"唐代","title":"经三泉路作"}
{"author":"苏颋","content":"彤管承师训，青圭备礼容。孟孙家代宠，元女国朝封。柔轨题贞顺，闲规赋肃雍。宁知落照尽，霜吹入悲松。","dynasty":"唐代","title":"故高安大长公主挽词"}
{"author":"苏颋","content":"宠赠追胡广，亲临比贺循。几闻投剑客，多会服缌人。草闭坟将古，松阴地不春。二陵犹可望，存殁有忠臣。","dynasty":"唐代","title":"赠司徒豆卢府君挽词"}
{"author":"苏颋","content":"阳翟疏丰构，临平演庆源。学筵尊授几，儒服宠乘轩。审谕留中密，开陈与上言。徂晖一不借，空有赐东园。","dynasty":"唐代","title":"故右散骑常侍舒国公褚公挽词"}
{"author":"苏颋","content":"主第山门起灞川，宸游风景入初年。凤凰楼下交天仗，乌鹊桥头敞御筵。往往花间逢彩石，时时竹里见红泉。今朝扈跸平阳馆，不羡乘槎云汉边。","dynasty":"唐代","title":"奉和初春幸太平公主南庄应制"}
{"author":"苏颋","content":"汉东不执象，河朔方斗龙。夏灭渐宁乱，唐兴终奋庸。皇威正赫赫，兵气何匈匈。用武三川震，归淳六代醲.成皋睹王业，天下致人雍。即此巡于岱，曾孙受命封。","dynasty":"唐代","title":"奉和圣制行次成皋途经先圣擒建德之所感而成诗应制"}
{"author":"苏颋","content":"在昔尧舜禹，遗尘成典谟。圣皇东巡狩，况乃经此都。楼观纷迤逦，河山几萦纡。缅怀祖宗业，相继文武图。尚德既无险，观风谅有孚。岂如汾水上，箫鼓事游娱。","dynasty":"唐代","title":"奉和圣制登蒲州逍遥楼应制"}
{"author":"苏颋","content":"隋运与天绝，生灵厌氛昏。圣期在宁乱，士马兴太原。立极万邦推，登庸四海尊。庆膺神武帝，业付皇曾孙。缅慕封唐道，追惟归沛魂。诏书感先义，典礼巡旧藩。高殿彩云合，春旗祥风翻。率西见汾水，奔北空塞垣。款曲童儿佐，依迟故老言。里颁慈惠赏，家受复除恩。下辇崇三教，建碑当九门。孝思敦至美，亿载奉开元。","dynasty":"唐代","title":"奉和圣制过晋阳宫应制"}
{"author":"苏颋","content":"树德岂孤迈，降神良并出。伟兹廊庙桢，调彼盐梅实。正悦虞垂举，翻悲郑侨卒。同心不可忘，交臂何为失。清路荷前幸，明时称右弼。曾联野外游，尚记帷中密。新恸情莫遣，旧游词更述。空令还辱和，长叹知音日。","dynasty":"唐代","title":"奉和姚令公温汤旧馆永怀故人卢公之作"}
{"author":"苏颋","content":"朝上高楼上，俯见洛阳陌。摇荡吹花风，落英纷已积。美人不共此，芳好空所惜。揽镜尘网滋，当窗苔藓碧。缅怀在云汉，良愿暌枕席。翻似无见时，如何久为客。","dynasty":"唐代","title":"和杜主簿春日有所思"}
{"author":"苏颋","content":"楚有章华台，遥遥云梦泽。复闻拥符传，及是收图籍。佳政在离人，能声寄侯伯。离怀朔风起，试望秋阴积。中路凄以寒，群山霭将夕。伤心聊把袂，怊怅麒麟客。","dynasty":"唐代","title":"饯郢州李使君"}
{"author":"苏颋","content":"永日奏文时，东风摇荡夕。浩然思乐事，翻复饯征客。淮水春流清，楚山暮云白。勿言行路远，所贵专城伯。","dynasty":"唐代","title":"饯唐州高使君赴任"}
{"author":"苏颋","content":"饮马胶川上，傍胶南趣密。林遥飞鸟迟，云去晴山出。落晖隐桑柘，秋原被花实。惨然游子寒，风露将萧瑟。","dynasty":"唐代","title":"晓济胶川南入密界"}
{"author":"苏颋","content":"暗发三泉山，穷秋听骚屑。北林夜鸣雨，南望晓成雪。只咏北风凉，讵知南土热。沙溪忽沸渭，石道乍明灭。宛若银碛横，复如瑶台结。指程赋所恋，遇虞不遑歇。重纩濡莫解，悬旌冻犹揭。下奔泥栈榰，上觏云梯设。搏颊羸马顿，回眸惴人跌。憧憧往复还，心注思逾切。冉冉年将病，力困衰怠竭。天彭信方隅，地势诚斗绝。忝曳尚书履，叨兼使臣节。京坻有岁饶，亭障无边孽。归奏丹墀左，骞能俟来哲。","dynasty":"唐代","title":"夜发三泉即事"}
{"author":"苏颋","content":"烦暑避蒸郁，居闲习高明。长风自远来，层阁有馀清。散洒纳凉气，萧条遗世情。奈何夸大隐，终日系尘缨。","dynasty":"唐代","title":"小园纳凉即事"}
{"author":"苏颋","content":"画舸疾如飞，遥遥泛夕晖。石鲸吹浪隐，玉女步尘归。独有衔恩处，明珠在钓矶。","dynasty":"唐代","title":"昆明池晏坐答王兵部珣三韵见示"}
{"author":"苏颋","content":"壮丽天之府，神明王者宅。大君乘飞龙，登彼复怀昔。圆阙朱光焰，横山翠微积。河汧流作表，县聚开成陌。即旧在皇家，维新具物华。云连所上居恒属，日更时中望不斜。三月沧池摇积水，万年青树缀新花。暴嬴国此尝图霸，霸业后仁先以诈。东破诸侯西入秦，咸阳北阪南渭津。诗书焚爇散学士，高阁奢逾娇美人。事往覆輈经远喻，春还按跸凭高赋。戎观爱力深惟省，越厌陈方何足务。清吹遥遥发帝台，宸文耿耿照天回。伯夷位事愚臣忝，喜奏声成凤鸟来。","dynasty":"唐代","title":"奉和圣制春台望应制"}
{"author":"苏颋","content":"远游跻剑阁，长想属天台。万里隔三载，此邦余重来。音容旷不睹，梦寐殊悠哉。边郡饶藉藉，晚庭正回回。喜传上都封，因促傍吏开。向悟海盐客，已而梁木摧。变衣寝门外，挥涕少城隈。却记分明得，犹持委曲猜。师儒昔训奖，仲季时童孩。服义题书箧，邀欢泛酒杯。暂令风雨散，仍迫岁时回。其道惟正直，其人信美偲。白头还作尉，黄绶固非才。可叹悬蛇疾，先贻问鵩灾。故乡闭穷壤，宿草生寒荄.零落九原去，蹉跎四序催。曩期冬赠橘，今哭夏成梅。执礼谁为赗，居常不徇财。北登嵔gF坂，东望姑苏台。天路本悬绝，江波复溯洄。念孤心易断，追往恨艰裁。不遂卿将伯，孰云陈与雷。吾衰亦如此，夫子复何哀。","dynasty":"唐代","title":"蜀城哭台州乐安少府"}
{"author":"苏颋","content":"晓入宜春苑，秾芳吐禁中。剪刀因裂素，妆粉为开红。彩异惊流雪，香饶点便风。裁成识天意，万物与花同。","dynasty":"唐代","title":"立春日侍宴内出剪彩花应制"}
{"author":"苏颋","content":"御道红旗出，芳园翠辇游。绕花开水殿，架竹起山楼。荷芰轻薰幄，鱼龙出负舟。宁知穆天子，空赋白云秋。","dynasty":"唐代","title":"春日芙蓉园侍宴应制"}
{"author":"苏颋","content":"楼观空烟里，初年瑞雪过。苑花齐玉树，池水作银河。七日祥图启，千春御赏多。轻飞传彩胜，天上奉薰歌。","dynasty":"唐代","title":"奉和圣制人日清晖阁宴群臣遇雪应制"}
{"author":"苏颋","content":"双流脉脉锦城开，追饯年年往复回。只道歌谣迎半刺，徒闻礼数揖中台。黄莺急啭春风尽，斑马长嘶落景催。莫怆分飞岐路别，还当奏最掖垣来。","dynasty":"唐代","title":"赠彭州权别驾"}
{"author":"苏颋","content":"子推山上歌龙罢，定国门前结驷来。始睹元昆锵玉至，旋闻季子佩刀回。晴花处处因风起，御柳条条向日开。自有长筵欢不极，还将彩服咏南陔。","dynasty":"唐代","title":"寒食宴于中舍别驾兄弟宅"}
{"author":"苏颋","content":"蜀王望蜀旧台前，九日分明见一川。北料乡关方自此，南辞城郭复依然。青松系马攒岩畔，黄菊留人籍道边。自昔登临湮灭尽，独闻忠孝两能传。","dynasty":"唐代","title":"九月九日望蜀台"}
{"author":"苏颋","content":"炎历事边陲，昆明始凿池。豫游光后圣，征战罢前规。霁色清珍宇，年芳入锦陂。御杯兰荐叶，仙仗柳交枝。二石分河泻，双珠代月移。微臣比翔泳，恩广自无涯。","dynasty":"唐代","title":"奉和晦日幸昆明池应制"}
{"author":"苏颋","content":"尚书列侯第，外戚近臣家。飞栋临青绮，回舆转翠华。日交当户树，泉漾满池花。圆顶图嵩石，方流拥魏沙。豫游今听履，侍从昔鸣笳。自有天文降，无劳访海槎。","dynasty":"唐代","title":"奉和圣制幸礼部尚书窦希玠宅应制"}
{"author":"苏颋","content":"摐金寒野霁，步玉晓山幽。帝幄期松子，臣庐访葛侯。百工征往梦，七圣扈来游。斗柄乘时转，台阶捧日留。树重岩籁合，泉迸水光浮。石径喧朝履，璜溪拥钓舟。恩如犯星夜，欢拟济河秋。不学尧年隐，空令傲许由。","dynasty":"唐代","title":"奉和幸韦嗣立山庄应制"}
{"author":"苏颋","content":"肃肃金殿里，招贤固在兹。锵锵石渠内，序拜亦同时。宴锡欢谈道，文成贵说诗。用儒今作相，敦学旧为师。下际天光近，中来帝渥滋。国朝良史载，能事日论思。","dynasty":"唐代","title":"奉和圣制送张说上集贤学士赐宴得兹字"}
{"author":"苏颋","content":"朝望莲华狱，神心就日来。晴观五千仞，仙掌拓山开。受命金符叶，过祥玉瑞陪。雾披乘鹿见，云起驭龙回。偃树枝封雪，残碑石冒苔。圣皇惟道契，文字勒岩隈。","dynasty":"唐代","title":"奉和圣制途经华岳应制"}
{"author":"苏颋","content":"河流无日夜，河上有神仙。辇路曾经此，坛场即宛然。下疑成洞穴，高若在空烟。善物遗方外，和光绕道边。事因周史得，言与汉王传。喜属膺期圣，邦家业又玄。","dynasty":"唐代","title":"奉和圣制经河上公庙应制"}
{"author":"苏颋","content":"雨施巡方罢，云从训俗回。密途汾水卫，清跸晋郊陪。寒著山边尽，春当日下来。御祠玄鸟应，仙仗绿杨开。作颂音传雅，观文色动台。更知西向乐，宸藻协盐梅。","dynasty":"唐代","title":"奉和圣制答张说出雀鼠谷"}
{"author":"苏颋","content":"乐游光地选，酺饮庆天从。座密千官盛，场开百戏容。绿塍际山尽，缇幕倚云重。下上花齐发，周回柳遍浓。夺晴纷剑履，喧听杂歌钟。日晚衔恩散，尧人并可封。","dynasty":"唐代","title":"奉和恩赐乐游园宴应制"}
{"author":"苏颋","content":"露渥洒云霄，天官次斗杓。昆明四十里，空水极晴朝。雁似衔红叶，鲸疑喷海潮。翠山来彻底，白日去回标。泳广渔杈溢，浮深妓舫摇。饱恩皆醉止，合舞共歌尧。","dynasty":"唐代","title":"恩制尚书省僚宴昆明池同用尧字"}
{"author":"苏颋","content":"北风吹早雁，日夕渡河飞。气冷胶应折，霜明草正腓。老臣帷幄算，元宰庙堂机。饯饮回仙跸，临戎解御衣。军装乘晓发，师律候春归。方伫勋庸盛，天词降紫微。","dynasty":"唐代","title":"奉和圣制幸望春宫送朔方大总管张仁亶"}
{"author":"苏颋","content":"北山东入海，驰道上连天。顺动三光注，登临万象悬。俯观河内邑，平指洛阳川。按跸夷关险，张旗亘井泉。晓岩中警柝，春事下搜田。德重周王问，歌轻汉后传。宸游铺令典，睿思起芳年。愿以封书奏，回銮禅肃然。","dynasty":"唐代","title":"奉和圣制登太行山中言志应制"}
{"author":"陈大观","content":"寺□苔生壁，高僧恰两三。清风寒破衲，碧月冷香龛。雪压梅枝瘦，霜严鹤梦酣。钟声林外散，爽气入烟岚。","dynasty":"清代","title":"寒寺"}
{"author":"陈大观","content":"古寺空山里，悠然响远钟。寒云生绝壑，冷气锁孤松。欲见僧踪杳，应惊鹤梦浓。清音何处度，岭树隔重重。","dynasty":"清代","title":"寒钟"}
{"author":"程玄辅","content":"北风吹短日，孤棹倚松陵。城郭留残雪，江流走白冰。新诗歌自慰，好梦笑无凭。故旧吴山下，山阴兴欲乘。","dynasty":"明代","title":"雪后次吴江"}
{"author":"程玄辅","content":"相逢一曲酒如渑，京口留欢去未能。波影满船烟雨散，瓜洲晚见隔江灯。","dynasty":"明代","title":"舟次京口逢故人"}
{"author":"程玄辅","content":"霸业今何在，行成计亦深。秋风吹海水，寒日下山阴。野燎余荒草，孤城带远林。吴仇终克复，不负卧薪心。","dynasty":"明代","title":"登越王城怀古"}
{"author":"程玄辅","content":"高堞邗沟上，清秋夕眺中。远烟千树碧，落日半湖红。岁月空歌凤，音书久断鸿。干戈正多事，何日到江东。","dynasty":"明代","title":"盂城晚眺"}
{"author":"程玄辅","content":"故人久无书，山川隔淮楚。相思不可携，独卧江东雨。","dynasty":"明代","title":"怀杨仪部君谦"}
{"author":"程玄辅","content":"沙蒲偃秋风，湖云藏夕雨。何处远行人，飞帆下石浦。","dynasty":"明代","title":"过淀湖泊石浦"}
{"author":"程玄辅","content":"石浦潮自回，缃帘风欲举。一洗草堂清，过云洒疏雨。","dynasty":"明代","title":"石浦偶占"}
{"author":"程玄辅","content":"柴门一月南京雨，斗帐半床西晋书。藜杖日晴初出户，园林落木已萧疏。","dynasty":"明代","title":"馆邸纪事"}
{"author":"陈三聘","content":"涧下水声寒，壑底松风静。时有清香度竹来，步月寻疏影。往事属东风，试问花应省。曾是花前把酒人，别梦溪堂冷。","dynasty":"宋代","title":"卜算子"}
{"author":"陈三聘","content":"倚阑干久，人不见，暮云碧。芳草池塘，春梦暗惊诗客。昨夜溪梅，向空山、雪里轻匀颜色。好赠行人，折枝南枝北。雨巾风帽，昔追游、谁念旧踪迹。料得疏篱，暗香时度风息。淡月微云，有何人消得。便归去、踏溪桥，慰我经年思忆。","dynasty":"宋代","title":"梦玉人引"}
{"author":"陈三聘","content":"春膏集。新雷忽起龙蛇蛰。龙蛇蛰。柳塘风快，水流声急。伤心有泪凭谁浥。尊前容易青衫湿。青衫湿。渡头人去，野船鸥立。","dynasty":"宋代","title":"秦楼月"}
{"author":"陈三聘","content":"青楼缺。楼心人待黄昏月。黄昏月。入帘无奈，柳绵吹雪。谁人弄笛声呜咽。伤春未解丁香结。丁香结。鳞鸿何处，路遥江阔。","dynasty":"宋代","title":"秦楼月"}
{"author":"陈三聘","content":"雪后竹枝风，醉梦风吹醒。瘦立寒阶满地春，淡月梅花影。门外辘轳寒，晓汲喧金井。长笛何人更倚楼，玉指风前冷。","dynasty":"宋代","title":"卜算子"}
{"author":"陈三聘","content":"红紫不将春住。风定更飘无数。溪涨绿含风，短艇晚横沙渡。归去。归去。肯念西池鸳鹭。","dynasty":"宋代","title":"如梦令"}
{"author":"陈三聘","content":"天岂无情，天若道、有情亦老。功名事、问天因甚，蒙人不了。好伴云烟耕谷口，休将翰墨传江表。算鬓边、能得几春风，惊秋早。陶令尹，张京兆。怀舒啸，贪荣耀。尽南柯一梦，漏残钟晓。滕阁暮霞孤鹜举，庾楼明月鸟飞绕。念老来、於此兴无穷，知音少。","dynasty":"宋代","title":"满江红"}
{"author":"陈三聘","content":"不怕春寒更出游。兰桡飞动却惊鸥。烟光佳处辄迟留。屏曲未曾歌醉梦，眉尖空只锁闲愁。从教丝柳绊行舟。","dynasty":"宋代","title":"浣溪沙（新安驿席上留别）"}
{"author":"陈三聘","content":"求田何处是生涯。双鬓已先华。随分夏凉冬暖，赏心秋月春花。吾年如此，愁来问酒，困后呼茶。结社竹林诗老，卜邻江上渔家。","dynasty":"宋代","title":"朝中措"}
{"author":"陈三聘","content":"去年曾醉杏花坊。柳色间轻黄。重觅旧时行迹，春风满路梅香。平沙岸草，夫差故国，知是吾乡，梦断数声柔舻，只应已过横塘。","dynasty":"宋代","title":"朝中措"}
{"author":"陈三聘","content":"晴风丽日，算东君、坼遍梅心桃萼。独有名花开殿后，一笑嫣然如昨。黄袂层肤，霞冠高拥，多态春才觉。雨巾风帽，故人来趁花约。好是罗绮添春，香风环坐，半醉金钗落。老去心情难似旧，手捻花枝为乐。麝馥萦愁，妆花凝恨，莫惜金荷酌。酒阑花睡，梦魂重到京洛。","dynasty":"宋代","title":"念奴娇"}
{"author":"陈三聘","content":"余霞飞绮，望长天、顷刻云容凝碧。今夕江皋风力软，明日波心头白。客舸东流，语离深夜，遣我新愁积。春融花丽，定知天相行色。别后一纸乡书，故人相问，好趁秋鸿翼。空有佳人千点泪，锦字机中曾织。利锁名缰，古今同是，谁失知谁得。来朝愁望，旧楼何处西北。","dynasty":"宋代","title":"念奴娇"}
{"author":"陈三聘","content":"扁舟此计，问当年、谁与寻盟鸥鸟。许国勋名彝鼎在，风月不妨吟笑。碧草台边，红云溪上，寿杖扶诗老。水浮天处，未应俗驾曾到。盛事埒美知章，鉴湖君赐，宸翰今题号。指点飞烟轻霭外，有路直通仙岛。蓑笠渔船，琴书客坐，清夜尊罍倒。未须归去，片蟾初上林表。","dynasty":"宋代","title":"念奴娇（和徐尉游石湖）"}
{"author":"陈三聘","content":"别来何处，酒醒后，梦难觅。晚日溪亭，清晓便挂帆席。满载离愁，指去程，还作江南行客。目断层城，数迢迢山驿。素巾空染，泪痕斑、应是暗中滴。记得轻分，玉箫犹自凄咽。昨夜东风，梅柳惊春色。料伊也、没心情，过却好天良夕。","dynasty":"宋代","title":"梦玉人引"}
{"author":"陈三聘","content":"草堂春过一分余。幽事酒醒初。琴调细鸣焦木，矢声不断铜壶。关心药里，忘年蓑笠，自著潜夫。雨后长镵东麓，月明短艇西湖。","dynasty":"宋代","title":"朝中措"}
{"author":"陈三聘","content":"秋山横截半湖光。湖渚橘枝黄。纨扇罢摇蟾影，练衣已怯风凉。插红裂蟹，银丝鲙鲫，莫负传觞。醉里乾坤广大，人间宠辱兼忘。","dynasty":"宋代","title":"朝中措"}
{"author":"陈三聘","content":"阊阖城西山四面。鸭绿鳞鳞，轻拍横塘岸。一阵东风羊角转。望中已觉孤帆远。独恨寻芳来较晚。柘老桑稠，农务村村遍。山鸟劝酤官酒贱。炊烟深巷听缲茧。","dynasty":"宋代","title":"蝶恋花"}
{"author":"陈三聘","content":"别后惊人远，归心怯舻柔。晚天凉思冷於秋。冷浸一溪明月、水弥流。醉里狂仍在，吟余趣极幽。夜深何用数更筹。别有好风吹酒、不须求。","dynasty":"宋代","title":"南柯子"}
{"author":"陈三聘","content":"烟树观前浦，风苹听远洲。等闲来上水边楼。怅望天涯、何处有归舟。香断灯花夜，歌停扇影秋。欲缄尺素说离愁。不见双鱼、空有大江流。","dynasty":"宋代","title":"南柯子"}
{"author":"陈三聘","content":"月傍云头吐，风将雨脚吹。夜深乌鹊向南飞。应是星娥颦恨、入双眉。旧怨垂千古，新欢只片时。一年屈指数佳期。到得佳期别了、又相思。","dynasty":"宋代","title":"南柯子（七夕）"}
{"author":"陈三聘","content":"诗眼曾逢花面，画图还识春娇。当年风格太娇饶。粉腻酥柔更好。酒晕不温香脸，玉慵犹怯轻绡。春风别后又秋高。再见只应人老。","dynasty":"宋代","title":"西江月"}
{"author":"陈三聘","content":"春事已浓多日，游人偏盛今年。梨花寒食雨余天。鸭绿含风浪浅。翠袖半黏飞粉，罗衣尚怯轻寒。不辞归路委香钿。门外东风如箭。","dynasty":"宋代","title":"西江月"}
{"author":"陈三聘","content":"银潢仙仗，离多会少，朝暮世情休妒。夜深风露洒然秋，又莫是、轻分泪雨。云收雾散，漏残更尽，遥想双星情绪。凭谁批敕诉天公，待留住、今宵休去。","dynasty":"宋代","title":"鹊桥仙（七夕）"}
{"author":"陈三聘","content":"摇落丹枫素秋后。舞长亭、尚余衰柳。别梦回、忆得霜柑分我，应自有、浓香噀手。宿酲谁解三杯酒。晓山横、望中衔斗。人去也、纵得相逢似旧，问当日、红颜在否。","dynasty":"宋代","title":"宜男草"}
{"author":"陈三聘","content":"绿水黏天净无浪。转东风、＿纹微涨。个中趣、莫遣人知，容我日日、扁舟独往。平生书癖已均恙。解名缰、更逃羁网。春近也、梅柳频看，枝上玉＿、金丝暗长。","dynasty":"宋代","title":"宜男草"}
{"author":"陈三聘","content":"云衣薄。春晴自有东风掠。东风掠。度听枝上，几声干鹊。曲屏心事新题却。离愁何用堆眉角。堆眉角。今朝莫是，打头风恶。","dynasty":"宋代","title":"秦楼月"}
{"author":"陈三聘","content":"花前狭。翠茵围坐花阴合。花阴合。闲情不似，一双狂蝶。春沟何处寻红叶。春寒料想罗衣怯。罗衣怯。午醺醒未，翠衾重叠。","dynasty":"宋代","title":"秦楼月"}
{"author":"陈三聘","content":"光风薄。杨花欲谢春应觉。春应觉。一庭红杏，粉花吹落。冶游无复飞红索。凭高独上湖边阁。湖边阁。黄昏独倚，画阑西角。","dynasty":"宋代","title":"秦楼月"}
{"author":"陈三聘","content":"越浦潮来信息通。吴山不见暮云重。人生何事各西东。烟外好花红浅淡，寸余芳草绿葱茏。苦无欢意敌春浓。","dynasty":"宋代","title":"浣溪沙"}
{"author":"陈三聘","content":"点检尊前花柳丛。於中偏占牡丹风。等闲言语惯迎逢。扇影不摇珠的皪，钗梁斜亸玉玲珑。梦魂长向楚江东。","dynasty":"宋代","title":"浣溪沙（元夕后三日王文明席上）"}
{"author":"陈三聘","content":"不跃银鞍与绣鞯。曲筇芒＿见衰年。寻幽来立渡头船。碧涧芹羹珍下＿，红莲香饭乐归田。不妨尊酒兴悠然。","dynasty":"宋代","title":"浣溪沙"}
{"author":"陈三聘","content":"帘押低垂月影疏。梅枝和雪玉相扶。儿家春信入来无。半坠宝钗慵览镜，任偏罗髻却拈书。琴心谁与问相如。","dynasty":"宋代","title":"浣溪沙"}
{"author":"陈三聘","content":"绀谷浮空，山拥髻、晚来风急。吹骤雨、藕花千柄，艳妆新浥。窥鉴粉光犹有泪，凌波罗袜何曾湿。讶汉宫、朝罢玉皇归，凝情立。尊前恨，歌三叠。身外事，轻飞叶。怅当年空系，誓江孤楫。云色远连平野尽，夕阳偏傍疏林入。看月明、冷浸碧琉璃，君须吸。","dynasty":"宋代","title":"满江红（雨后携家游西湖，荷花盛开）"}
{"author":"陈三聘","content":"斜日镕金，三万顷、棹歌齐举。风不动、采苹双桨，翠鬟相语。月殿欲浮蟾兔魄，海神不放鱼龙舞。到今宵、秋气十分清，无今古。君试唤，扁舟侣。来伴我，潇湘渚。共夷犹春浪，笑歌秋浦。霸越独高身退后，尘缨未濯人谁许。叹酒杯、不到子陵台，刘伶土。","dynasty":"宋代","title":"满江红"}
{"author":"陈三聘","content":"当年渔隐，路转桃溪汇。流水下，青山外。客行花径曲，月上松门对。撑艇子，雪中蓑笠亲曾载。老去谁倾盖。腰瘦频移带。人健否，花仍在。明年春更好，来向花前醉。青鬓改，恁时难拚千金买。","dynasty":"宋代","title":"千秋岁（重到桃花坞）"}
{"author":"陈三聘","content":"酒力先从脸晕生。粉妆新丽笑相迎。晓寒高护彩云轻。不语似愁春力浅，有情应恨烛花明。更於何处觅倾城。","dynasty":"宋代","title":"浣溪沙（烛下海棠）"}
{"author":"陈三聘","content":"翠幕遮笼锦一丛。尊前初见浅深红。淡云和月影葱茏。醉态只疑春睡里，啼妆愁听雨声中。更烧银烛醉东风。","dynasty":"宋代","title":"浣溪沙"}
{"author":"陈三聘","content":"珍重故人相许。来向水亭幽处。文字间金钗，消尽晚天微暑。无雨。无雨。不比寻常端午。","dynasty":"宋代","title":"如梦令"}
{"author":"陈三聘","content":"筇枝探得梅开了。青鞋渐踏江头草。日日作东风。海棠相次红。离多良会少。此计应须早。莫待作行人。却将愁送春。","dynasty":"宋代","title":"菩萨蛮"}
{"author":"陈三聘","content":"白首故人重会面，论交尔汝忘形。从今心迹喜双清。飞鸿追往事，为蝶笑余生。琥珀杯浓春正好，此怀端为君倾。旧时猿鹤敢寒盟。鸠居从拙计，鹏翼任高程。","dynasty":"宋代","title":"临江仙"}
{"author":"陈三聘","content":"凝云不动。玉海无声千丈冻。来倚阑干。襟袖凭虚彻骨寒。归心易折。后夜月明应恨别。罨画图边。著我披蓑上钓船。","dynasty":"宋代","title":"减字木兰花"}
{"author":"陈三聘","content":"东篱黄菊。细捻香枝人事熟。少缓芳尊。且醉侬家麹米春。老人斋戒。底事新来移角带。归梦相关。明月松江万顷宽。","dynasty":"宋代","title":"减字木兰花"}
{"author":"陈三聘","content":"盈盈袅袅。欲问卿卿还好好。无奈娇何。摺摺湘裙薄薄罗。尊前顾曲。舞作回风花拍促。压尽时流。棋里输伊一百筹。","dynasty":"宋代","title":"减字木兰花"}
{"author":"陈三聘","content":"酒晕从教上脸丹。春愁何事点眉山。都将别后深深意，且向尊前细细看。多少恨，说应难。粉巾空染泪斓斑。炉猊筝雁长闲却，明月楼心夜正寒。","dynasty":"宋代","title":"鹧鸪天"}
{"author":"陈三聘","content":"我欲御天风，飞上广寒宫阙。撼动一轮秋桂，照人间愁绝。归来须著酒消磨，玉面点红缬。起舞为君狂醉，更何须邀月。","dynasty":"宋代","title":"好事近"}
{"author":"陈三聘","content":"枝上几多春，数点不融香雪。纵有笔头千字，也难夸清绝。艳桃秾李敢争妍，清怨笛中咽。试策短筇溪上，看影浮波月。","dynasty":"宋代","title":"好事近"}
{"author":"陈三聘","content":"南北相逢，重借问、古今齐楚。烛花红、夜阑共语。怅六朝兴废，但倚空高树。目断帝乡，梦迷雁浦。故人疏、梅驿断，音书有数。塞鸿归、过来又去。正春浓，依旧作、天涯行旅。伤心望极，淡烟细雨。","dynasty":"宋代","title":"三登乐"}
{"author":"陈三聘","content":"风雨晚春天。芳兴慵慳。浅红稠绿园间。独有梨花三四朵，留住春寒。年少跃金鞍。咫尺关山。倦飞如我已知还。洒向东风千点泪，衣上重看。","dynasty":"宋代","title":"浪淘沙"}
{"author":"陈三聘","content":"融融睡觉东风息。行到溪亭侧。一枝梅玉似人人。索笑依然消瘦、不禁春。相逢试问情多少。应怪山翁老。翠罗高护结花邻。一任余芳争学、捧心颦。","dynasty":"宋代","title":"虞美人（寄人觅梅）"}
{"author":"陈三聘","content":"天公意向人情满。灯月教同看。中秋虽是十分明，不比今宵处处、有华灯。艳桃秾李歌阑后。更醉青楼酒。不妨饮尽玉东西。横笛声中春色、要君知。","dynasty":"宋代","title":"虞美人"}
{"author":"陈三聘","content":"飞琼晓压梅枝重。酒面羊羔冻。谁将缟带逐车翻。明月秦楼昨夜、不胜寒。何须卷起重帘幕。愁怕春罗薄。玉杯持劝醉厌厌。无奈有人笼袖、出香尖。","dynasty":"宋代","title":"虞美人"}
{"author":"陈三聘","content":"乾红翦碎烦纤玉。相并黄金粟。汉宫素面说明妃。马上秋风应解、著燕支。黄昏小树堪愁绝。不比梅花月。满天风露透肌凉。插取双枝归去、是谁香。","dynasty":"宋代","title":"虞美人（红木犀）"}
{"author":"陈三聘","content":"朝来和气满西山。拄颊小阑干。柳色野塘幽兴，梅花纸帐轻寒。三杯淡酒，玉腴蔬嫩，青缕堆盘。细写池塘诗梦，玉人翦做春幡。","dynasty":"宋代","title":"朝中措·朝来和气满西山"}
{"author":"陈三聘","content":"玉鉴十分满，清露一年秋。漂流踪迹，谁念楚尾与吴头。此夜刮明尘眼。望极好张诗胆。何处有高楼。浩荡银潢冷，缥缈白云浮。笑劳生，难坎止，亦乘流。阑干拍碎，清夜起舞不胜愁。万里关河依旧。一寸功名乌有。清泪滴衣裘。老去心空在，归梦绕苹洲。","dynasty":"宋代","title":"水调歌头·玉鉴十分满"}
{"author":"陈三聘","content":"有客念行役，劲气凛於秋。男儿未老，衔命如虏亦风流。决定平戎方略，恢复旧燕封壤，安用割鸿沟。莫献肃霜马，好衣白狐裘。我何人，怀壮节，但凝愁。平生未逢知己，哙伍实堪羞。金马文章何在，玉鼎勋庸何有，一笑等云浮。拼断好风月，羯鼓打梁州。","dynasty":"宋代","title":"水调歌头·有客念行役"}
{"author":"陈三聘","content":"青膏集。新雷忽起龙蛇蛰。龙蛇蛰。柳塘风快，水流声急。伤心有泪凭谁浥。尊前容易青衫湿。青衫湿。渡头人去，野船鸥立。","dynasty":"宋代","title":"秦楼月/忆秦娥"}
{"author":"陈三聘","content":"水空高下，望沈沈一色，浑然苍碧。天籁不鸣凉有露，金气横秋寂寂。玉宇琼楼，望中何处，月到天中极。御风归去，不愁衣袂无力。此夜飘泊孤篷，短歌谁和，自笑狂踪迹。咫尺蓝桥仙路远，窅窅云英消息。疏影婆娑，恍然身世，我是尊前客。一声凄怨，倚楼谁弄长笛。","dynasty":"宋代","title":"念奴娇·水空高下"}
{"author":"陈三聘","content":"余霞飞绮，望长天、顷刻云容凝碧。今夕江皋风力软，明日波心头白。客舸东流，语离深夜，遣我新愁积。春融花丽，定知天相行色。别后一纸乡书，故人相问，好趁秋鸿翼。空有佳人千点泪，锦字机中曾织。利锁名缰，古今同是，谁失知谁得。来朝愁望，旧楼何处西北。","dynasty":"宋代","title":"念奴娇·馀霞飞绮"}
{"author":"陈三聘","content":"莫唱骊驹容首聚。花径重来微步。从此朝天去。故山怨鹤栖猿侣。试卜西园春在否。无奈濛濛细雨。明日长亭路。断魂芳草人何处。","dynasty":"宋代","title":"惜分飞·莫唱骊驹容首聚"}
{"author":"陈三聘","content":"春城办得红蕖了。红蕖未点春先到。新月入新年。方才今夜圆。云屏谁为隔。肠断金钗客。好语写春幡。都教席上看。","dynasty":"宋代","title":"菩萨蛮·春城办得红蕖了"}
{"author":"陈三聘","content":"杨花满院飞红索。春光不似人情薄。楼阁断霞明。梨花开晚晴。玉虬香散後。扶困三杯酒。不是听思归。归心思此时。","dynasty":"宋代","title":"菩萨蛮·杨花满院飞红索"}
{"author":"陈三聘","content":"夜饮只愁更漏促，留连笑罥蔷薇。歌声缭绕彻帘帏。坐中清泪落，梁上暗尘飞。重睹舞腰惊束素，不应更褪罗衣。别来容易见来稀。次公狂已甚，不醉亦忘归。","dynasty":"宋代","title":"临江仙·夜饮只愁更漏促"}
{"author":"陈三聘","content":"盈盈袅袅。欲问卿卿还好好。无奈娇何。摺摺湘裙薄薄罗。尊前顾曲。舞作回风花拍促。压尽时流。棋里输伊一百筹。","dynasty":"宋代","title":"减字木兰花·盈盈袅袅"}
{"author":"陈三聘","content":"先生困熟。万卷书中聊托宿。似怯清寒。更爇都梁向博山。游仙梦杳。啼鸟声中春又晓。未著乌纱。独坐溪亭数落花。","dynasty":"宋代","title":"减字木兰花·先生困熟"}
{"author":"陈三聘","content":"殷勤举白。昨夜东风犹有雪。莫恨春迟。曾见梅花第一枝。阴晴未决。早晚清明新火活。梦绕秦楼。欲趁归潮上客舟。","dynasty":"宋代","title":"减字木兰花·殷勤举白"}
{"author":"陈三聘","content":"指剥春葱去采苹。衣丝秋藕不沾尘。眼波明处偏宜笑，眉黛愁来也解颦。巫峡路，忆行云。几番曾梦曲江春。相逢细把银釭照，犹恐今宵梦似真。","dynasty":"宋代","title":"鹧鸪天·指剥春葱去采苹"}
{"author":"陈三聘","content":"昨夜东风怒不成。晓来犹自扫残英。半酸梅子连枝重，无力杨花到地轻。情易感，涕先零。玉虬香冷更凄清。事如芳草绵绵远，恨比浮云冉冉生。","dynasty":"宋代","title":"鹧鸪天·昨夜东风怒不成"}
{"author":"陈三聘","content":"翦碎霜绡巧作团。玉纤特地破朝寒。疏花好向钗横见，瘦影难敲月堕看。将旧恨，入眉弯。不须多样缕金旛。当时千点东风泪，怪见妆成粉未乾。","dynasty":"宋代","title":"鹧鸪天·翦碎霜绡巧作团"}
{"author":"陈三聘","content":"我欲御天风，飞上广寒宫阙。撼动一轮秋桂，照人间愁绝。归来须著酒消磨，玉面点红缬。起舞为君狂醉，更何须邀月。","dynasty":"宋代","title":"好事近·我欲御天风"}
{"author":"陈三聘","content":"南北相逢，重借问、古今齐楚。烛花红、夜阑共语。怅六朝兴废，但倚空高树。目断帝乡，梦迷雁浦。故人疏、梅驿断，音书有数。塞鸿归、过来又去。正春浓，依旧作、天涯行旅。伤心望极，淡烟细雨。","dynasty":"宋代","title":"三登乐·南北相逢"}
{"author":"陈三聘","content":"注望晓山，晴色丽、晨餐应饱。縠纹平、涨天渺渺。倚藤枝、撑艇子，昔游曾到。江山自古，水云转好。怅年来、心纵在，盟寒鸥鸟。故人中、黑头渐少。问几时、寻旧约，石矶重扫。一竿钓月，鬓霜任老。","dynasty":"宋代","title":"三登乐·注望晓山"}
{"author":"陈三聘","content":"久蛰群虬，犹未肆、新雷初启。鼓东风、雨膏为洗。望横塘、越溪路，石湖烟水。西接洞庭，下连甫里。忆当年、归计早，扁舟从此。祖清风、相门有几。圃堂高、应解笑，纷纷蜗蚁。锦囊雪月，更看醉里。","dynasty":"宋代","title":"三登乐·久蛰群虬"}
{"author":"陈三聘","content":"一品归来，强健日、小园幽圃。扁舟兴、恐天未许。想当年、持汉节，众齐咻楚。丹忠此日，盛名千古。掞词章、师海内，纬文经武。莫寒盟、故山旧侣。到鲈乡、还又是，秋风斜雨。鸣刀鲙雪，未应便去。","dynasty":"宋代","title":"三登乐·一品归来"}
{"author":"陈三聘","content":"东风寒绝。江城待得花枝发。欲知此夜碧天阔。","dynasty":"宋代","title":"醉落魄/一斛珠"}
{"author":"陈三聘","content":"酸。何人为我，丁宁驿使，来到江干。","dynasty":"宋代","title":"眼儿媚·酸"}
{"author":"陈三聘","content":"斜日熔金，三万顷、棹歌齐举。风不动、采苹双桨，翠鬟相语。月殿欲浮蟾兔魄，海神不放鱼龙舞。到今宵、秋气十分清，无今古。君试唤，扁舟侣。来伴我，潇湘渚。共夷犹春浪，笑歌秋浦。霸越独高身退后，尘缨未濯人谁许。叹酒杯、不到子陵台，刘伶土。","dynasty":"宋代","title":"千秋岁其四"}
{"author":"陈三聘","content":"绀縠浮空，山拥髻、晚来风急。吹骤雨、藕花千柄，艳妆新浥。窥鉴粉光犹有泪，凌波罗袜何曾湿。讶汉宫、朝罢玉皇归，凝情立。尊前恨，歌三叠。身外事，轻飞叶。怅当年空系，誓江孤楫。云色远连平野尽，夕阳偏傍疏林入。看月明、冷浸碧琉璃，君须吸。","dynasty":"宋代","title":"千秋岁其三雨后携家游西湖，荷花盛开"}
{"author":"陈三聘","content":"点检尊前花柳丛。于中偏占牡丹风。等闲言语惯迎逢。扇影不摇珠的皪，钗梁斜亸玉玲珑。梦魂长向楚江东。","dynasty":"宋代","title":"浣溪沙其五元夕后三日王文明席上"}
{"author":"陈三聘","content":"草堂春过一分馀。幽事酒醒初。琴调细鸣焦木，矢声不断铜壶。关心药裹，忘年蓑笠，自著潜夫。雨后长镵东麓，月明短艇西湖。","dynasty":"宋代","title":"朝中措其四"}
{"author":"陈三聘","content":"别后惊人远，归心怯橹柔。晚天凉思冷于秋。冷浸一溪明月、水弥流。醉里狂仍在，吟馀趣极幽。夜深何用数更筹。别有好风吹酒、不须求。","dynasty":"宋代","title":"南柯子/南歌子其一"}
{"author":"陈三聘","content":"有客念行役，劲气凛于秋。男儿未老，衔命如虏亦风流。决定平戎方略，恢复旧燕封壤，安用割鸿沟。莫献肃霜马，好衣白狐裘。我何人，怀壮节，但凝愁。平生未逢知己，哙伍实堪羞。金马文章何在，玉鼎勋庸何有，一笑等云浮。拼断好风月，羯鼓打梁州。","dynasty":"宋代","title":"鹊桥仙其二燕山九日作"}
{"author":"陈三聘","content":"摇落丹枫素秋后。舞长亭、尚馀衰柳。别梦回、忆得霜柑分我，应自有、浓香噀手。宿酲谁解三杯酒。晓山横、望中衔斗。人去也、纵得相逢似旧，问当日、红颜在否。","dynasty":"宋代","title":"宜男草其一"}
{"author":"陈三聘","content":"绿水黏天净无浪。转东风、縠纹微涨。个中趣、莫遣人知，容我日日、扁舟独往。平生书癖已无恙。解名缰、更逃羁网。春近也、梅柳频看，枝上玉蕊、金丝暗长。","dynasty":"宋代","title":"宜男草其二"}
{"author":"陈三聘","content":"馀霞飞绮，望长天、顷刻云容凝碧。今夕江皋风力软，明日波心头白。客舸东流，语离深夜，遣我新愁积。春融花丽，定知天相行色。别后一纸乡书，故人相问，好趁秋鸿翼。空有佳人千点泪，锦字机中曾织。利锁名缰，古今同是，谁失知谁得。来朝愁望，旧楼何处西北。","dynasty":"宋代","title":"念奴娇其四"}
{"author":"陈三聘","content":"盈盈袅袅。欲问卿卿还好好。无奈娇何。摺摺湘裙薄薄罗。尊前顾曲。舞作回风花拍促。压尽时流。棋里输伊一百筹。","dynasty":"宋代","title":"减字木兰花其三"}
{"author":"陈三聘","content":"指剥春葱去采蘋。衣丝秋藕不沾尘。眼波明处偏宜笑，眉黛愁来也解颦。巫峡路，忆行云。几番曾梦曲江春。相逢细把银釭照，犹恐今宵梦似真。","dynasty":"宋代","title":"鹧鸪天其二"}
{"author":"陈三聘","content":"剪碎霜绡巧作团。玉纤特地破朝寒。疏花好向钗横见，瘦影难敲月堕看。将旧恨，入眉弯。不须多样缕金幡。当时千点东风泪，怪见妆成粉未乾。","dynasty":"宋代","title":"鹧鸪天其四雪梅"}
{"author":"陈三聘","content":"我欲御天风，飞上广寒宫阙。撼动一轮秋桂，照人间愁绝。归来须著酒消磨，玉面点红缬。起舞为君狂醉，更何须邀月。","dynasty":"宋代","title":"好事近其一"}
{"author":"陈三聘","content":"风雨晚春天。芳兴慵悭。浅红稠绿满园间。独有梨花三四朵，留住春寒。年少跃金鞍。咫尺关山。倦飞如我已知还。洒向东风千点泪，衣上重看。","dynasty":"宋代","title":"浪淘沙令"}
{"author":"陈三聘","content":"南北相逢，重借问、古今齐楚。烛花红、夜阑共语。怅六朝兴废，但倚空高树。目断帝乡，梦迷雁浦。故人疏、梅驿断，音书有数。塞鸿归、过来又去。正春浓，依旧作、天涯行旅。伤心望极，淡烟细雨。","dynasty":"宋代","title":"三登乐其一"}
{"author":"陈三聘","content":"酸。何人为我，丁宁驿使，来到江干。","dynasty":"宋代","title":"眼儿媚"}
{"author":"陈三聘","content":"乾红剪碎烦纤玉。相并黄金粟。汉宫素面说明妃。马上秋风应解、著燕支。黄昏小树堪愁绝。不比梅花月。满天风露透肌凉。插取双枝归去、是谁香。","dynasty":"宋代","title":"眼儿媚其四红木犀"}
{"author":"陈三聘","content":"薄日轻云，天气好、相将祈谷。民情喜、颂声洋溢，清风斯穆。饮酒不多元有量，吟诗无数添新轴。对古人、一笑我真愚。君无俗。斜川路，经行熟。黄花在，归心足。问渊明去后，有谁能属。神武衣冠惊梦里，江湖渔钓论心曲。但从今、散发更披襟，谁能束。","dynasty":"宋代","title":"满江红（冬至）"}
{"author":"陈三聘","content":"浮云吹尽，卷长空、千顷都凝寒碧。兔杵无声风露冷，天在怜人寂。故遣姮娥，驾蟾飞上，玉宇元同色。天津何事，此时偏界南北。不但对影三人，我歌君和，我舞君须拍。涤洗胸中愁万斛，莫问今宵何夕。老矣休论。著鞭安用，一笑真狂客。夜深归去，烂然溪上阡陌。","dynasty":"宋代","title":"念奴娇"}
{"author":"顾在镕","content":"苍岛孤生白浪中，倚天高塔势翻空。烟凝远岫列寒翠，霜染疏林堕碎红。汀沼或栖彭泽雁，楼台深贮洞庭风。六时金磬落何处，偏傍芦苇惊钓翁。","dynasty":"唐代","title":"题光福上方塔"}
{"author":"顾在镕","content":"入门如洞府，花木与时稀。夜坐山当户，秋吟叶满衣。犬随童子出，鸟避俗人飞。至药应将熟，年年火气微。","dynasty":"唐代","title":"题玉芝双奉院"}
{"author":"顾在镕","content":"及到怡情处，暂忘登陟劳。青山看不厌，明月坐来高。犬为孤村吠，猿因冷木号。微吟还独酌，多兴忆同袍。","dynasty":"唐代","title":"宿麻平驿"}
{"author":"罗愿","content":"秋宇净如水，月镜不安台。郁孤高处张乐，语笑脱氛埃。檐外白毫千丈，坐上银河万斛，心境两佳哉。俯仰共清绝，底处着风雷。问天公，邀月姊，愧凡才。婆娑人世，羞见蓬鬓漾金罍。来岁公归何处，照耀彩衣簪橐，禁直且休催。一曲庾江上，千古继韶陔。","dynasty":"宋代","title":"水调歌头（中秋和施司谏）"}
{"author":"罗愿","content":"九月江南秋色，黄雀雨，鲤鱼风。","dynasty":"宋代","title":"失调名"}
{"author":"罗愿","content":"节物重阳后，风烟庾岭头。休论梅子雨，才度菊花秋。翠壁堪横绝，幽亭劝小留。谋生兄弟拙，一一傍南州。","dynasty":"宋代","title":"望梅亭"}
{"author":"罗愿","content":"籍甚王文度，同侪意自亲。方舟能送我，别驾苦劳人。属县应如律，山田向食新。荷花开几许，老子旧凝神。","dynasty":"宋代","title":"奉寄交代通守王兄兼简胡君二首其一"}
{"author":"罗愿","content":"有客才相识，乖离又许时。不愁蓬转远，独恨盖倾迟。卑薄江南地，青冥岁晚期。宦游妨意气，直恐负君诗。","dynasty":"宋代","title":"奉寄交代通守王兄兼简胡君二首其二"}
{"author":"罗愿","content":"蓄纳深无际，凭临势易高。青春关气象，白日散风涛。有野张轩乐，何人续楚骚。古来川浸在，閒却汉阴槔。","dynasty":"宋代","title":"次韵酬通判刘兄岳阳楼见怀二首其一"}
{"author":"罗愿","content":"鱼龙掀舞后，渺莽记空庭。地带三苗阔，山传二女灵。客怀光水月，诗笔妙丹青。少作扬雄悔，惟思草一经。","dynasty":"宋代","title":"次韵酬通判刘兄岳阳楼见怀二首其二"}
{"author":"罗愿","content":"题舆才赴日边程，便拥油幢镇列城。地望素高唐五管，人才今似汉三明。时清市骏非无意，岁晏逢花好寄声。太学英名湖海气，此行持论要平平。","dynasty":"宋代","title":"送邕州吴使君"}
{"author":"罗愿","content":"华屋成来有几年，名因耆旧里中传。未容极口论臧否，正欲虚心到圣贤。室有图书人自好，门多车马地还偏。邕州健笔人争诵，姓字从今到日边。","dynasty":"宋代","title":"题汪氏尊己堂"}
{"author":"罗愿","content":"奏事何能补帝聪，流年早已付天公。旧闻双剑沦波底，忽有三刀入梦中。首出诗文为我贺，多惭忧乐与人同。如君孝友天应报，飞鹤那应久在笼。","dynasty":"宋代","title":"次韵楚觉先见赠"}
{"author":"罗愿","content":"郫令风流太史家，早知抹莉有奇葩。生嫌众色空尘滓，遍阅馀香见等差。多谢珠玑来坐右，好将根垡到天涯。蜀江红紫纷披后，初看东南第一花。","dynasty":"宋代","title":"奉酬李叔勤知县觅抹莉花栽长句"}
{"author":"罗愿","content":"质明帨洗动轻漪，礼殿巍巍百世师。伏几亲瞻古人象，陪祠颇杂汉官仪。诗书自可谋元帅，俎豆何妨示小儿。春服咏归千古意，只今童冠可无诗。","dynasty":"宋代","title":"次韵和子澄春祠先圣律诗"}
{"author":"罗愿","content":"素餐深觉愧涟漪，后稷勾龙实吏师。平土至今犹有赖，配天在昔盖多仪。操豚底用勤巫祝，饷黍行看媚妇儿。海内和平颂声作，登歌还有载芟诗。","dynasty":"宋代","title":"春社礼成借用寺簿释奠诗韵呈诸同官"}
{"author":"罗愿","content":"湖边飞盖欲谁同，治行人思旧弱翁。行乐未饶溱水女，咏归应有舞雩童。闽山影浸烟云动，沧海潮连浦溆空。欲识元侯疏凿意，君王勤俭正卑宫。","dynasty":"宋代","title":"福州赵侍郎开城西古湖以溉田既成冀得致政丞相福公一临于是有唱和之篇二首其一"}
{"author":"罗愿","content":"南方春早冻先融，荷锸趋时小异同。要使齐民知水利，亦如前哲变文风。四时镜净登临美，万顷云垂灌溉通。嗟我一麾江汉上，慨然歆叹似南丰。","dynasty":"宋代","title":"福州赵侍郎开城西古湖以溉田既成冀得致政丞相福公一临于是有唱和之篇二首其二"}
{"author":"罗愿","content":"坐对崆峒帅府开，尚书元是济川材。才看剑履从天下，倏见旌旗照海来。兵卫半年虚抱戟，公堂今日共衔杯。文昌暂照东南地，已觉光辉近上台。","dynasty":"宋代","title":"宴留"}
{"author":"罗愿","content":"老照轩前翠已空，却惊嘉树巧玲珑。幽芬自出禅枝外，圆相长标法窟中。过客莫辞三宿恋，道人已费十年工。要须共结团栾坐，赏尽清秋面面风。","dynasty":"宋代","title":"题木犀"}
{"author":"罗愿","content":"华堂清旷隔喧卑，户外春残绿满枝。好鸟窥檐时下啄，有人燕坐独支颐。","dynasty":"宋代","title":"日涉园次韵五首其一虚静堂"}
{"author":"罗愿","content":"世间谁号最閒忙，强健收身意自凉。春去扫花时汲井，客来剪韭旋炊粱。","dynasty":"宋代","title":"日涉园次韵五首其二息斋"}
{"author":"罗愿","content":"丹枝近岁出深宫，合向严宸伴晚枫。珍重幽轩无俗物，月中根垡日边红。","dynasty":"宋代","title":"日涉园次韵五首其三丹桂轩"}
{"author":"罗愿","content":"岩下才经昨夜雷，风炉瓦鼎一时来。便将槐火煎岩溜，听作松风万壑回。","dynasty":"宋代","title":"日涉园次韵五首其四茶岩"}
{"author":"罗愿","content":"山中果树略扶疏，炎帝经中未尽书。闻道木瓜红胜颊，露枝云叶缀华琚。","dynasty":"宋代","title":"日涉园次韵五首其五木瓜坞"}
{"author":"罗愿","content":"冠盖追随寂寞滨，绝甘宽我未閒身。古来把酒持螯者，便作风流一世人。","dynasty":"宋代","title":"闻寺簿燕客因以酒蟹送似有诗见及次韵二首其一"}
{"author":"罗愿","content":"此物湖乡价不论，带糟聊遣荐芳樽。梦魂忽去浮清霅，唤拨渔舟傍马门。","dynasty":"宋代","title":"闻寺簿燕客因以酒蟹送似有诗见及次韵二首其二"}
{"author":"罗愿","content":"别驾游心到古初，时将前辈警公馀。异时治行传青史，名字牵联倘得书。","dynasty":"宋代","title":"酬寺簿录示胡康侯戒明仲治郡遗训"}
{"author":"罗愿","content":"过黎阳而遂西兮，烦嘉友之临饯。道踌躇而屡顾兮，忽背驰而不可挽。幸介弟之勤我兮，守权舆其益坚。人情岂其恶逸兮，虑我脩涂之易倦。粲高原与平隰兮，冰雪凛其同践。山负石以当径兮，泥飞屐以相溅。喜招招以卬涉兮，又风涛之交战。几四载之皆乘兮，初不悟其巳远。亦既降乎庐阜兮，县尹告以舟办。谋不主于云梦兮，果若大江之为限。分渚陆之异遵兮，弟亦曰予将返。试往阅于千帆兮，前车近其当鉴。挟忠信以临深兮，犹一觇而色变。爱我者于是而委去兮，吾然后知所恃之惟天。宁戒惧之遂忘兮，托命于南公之鸡犬。舍亲戚与坟墓兮，初岂以易刍豢。抑甚珍其所怀兮，每欲弃置而未忍。行四方以经营兮，膂力犹幸其可勉。荆又用武之国兮，庶几少施乎吾辩。至天性之燥湿兮，盖终身陋巷而不厌。非将老无闻之为病兮，且安往而不乐其贫贱。独夫人之信此兮，跂予望之而不之见。秋兰何时其可致兮，聊以报乎足茧。","dynasty":"宋代","title":"寄远辞"}
{"author":"罗愿","content":"浙水带天邑，于今如涧瀍。言从发源处，直到行阙前。使君仪曹郎，省闱早周旋。一行领辅郡，奏课十郡先。是时新雨馀，纵缆惊号蝉。长河无六月，解带风中眠。乌羽动林莽，马门纳云烟。村村老农出，寒女一笑嫣。共谈两岁乐，米粮不论钱。今日见使君，使君正当年。还能持节来，莫作长弃捐。再拜不可留，鼓声催发船。嗟我寄枌社，弟兄辱知怜。宦游适四方，从公倘非难。农人寔怀土，欲见无由缘。唯因足襦裤，长说使君贤。","dynasty":"宋代","title":"送新安守陈郎中赴阙"}
{"author":"罗愿","content":"许嫁女始字，昔人良所钦。此身有所属，安得强委禽。嗟哉乃翁愚，弃盟欲重寻。死生还复合，世谓遂初心。谁知彼寒女，义烈动芳襟。顷来已一惭，厚愧方在今。正性不负物，临流殒千金。我来吊丛祠，目眩寒潭深。凄凉一川上，行客闻知音。","dynasty":"宋代","title":"题贤女铺"}
{"author":"罗愿","content":"凌晨登郁孤，南走韶阳道。封疆有申画，山川本怀抱。公行度塞岭，残雪故未扫。高情无南北，反谓兹山小。顷来我尝游，亦觉山媚好。前贤困远谪，我辈得幽讨。两崖瞻欲眩，数树攀且绕。想公哦新诗，千骑转林杪。衙冠候颜色，约束军声悄。韶阳古名郡，四十专城早。重华已千岁，苍石在云表。鱼龙舞幽壑，遗韵盖可考。以兹供抚玩，或可荐寿考。公馀亦时饮，未用绝芳醥。行行布恩惠，正直神所保。","dynasty":"宋代","title":"梁寺丞见示过岭新作"}
{"author":"罗愿","content":"去国二千里，叱驭良已勤。到官一百日，啜菽念所欣。使君岂常流，早岁承华勋。螭首有故步，天香带馀熏。时清省谏纸，符竹亦再分。属者寇虽除，遗民尚惊尘。公来钤江右，喜气感三军。下担见施设，果苏彫瘵群。天姿夙已高，况复勇所闻。属县但期约，讼庭无放纷。村团不识吏，处处饱羹芹。生女戒勿怒，减输劝其耘。惠术颇次第，归心已乡枌。小子谬从师，颇尝侍朝曛。从容进逢掖，惨淡立红裙。中坐要娱客，所陈金石文。行装遂如此，何以充栋棼。人事与天意，嗟予岂须云。来携谏坡雨，去开崆山云。多公能摧刚，圣虑已策勋。行藏吾有命，所愿不忘君。","dynasty":"宋代","title":"送赣州守施司谏奉祠归吴兴"}
{"author":"罗愿","content":"峨峨郁孤台，下有十万家。喧呼隘城阙，恋此明使车。忆公初来时，狂狡啸以哗。主将失节度，玉音为咨嗟。一朝出明郎，绣衣对高牙。持斧自天下，荒山走矛叉。光腾将星魄，枉矢失惊蛇。氛雾果尽廓，十州再桑麻。恩令撰中秘，天笔有褒嘉。辛氏世多贤，一姓古所誇。太史善箴阙，伊川知辞华。谁欤立军门，杖节来要遮。亦有救折槛，叩头当殿衙。英风杂文武，公独可肩差。佩玦善断割，挥毫绝纷葩。时时有纵舍，惠利亦已遐。京西故畿甸，傍塞闻悲笳。明时资馈餫，岂减汉褒斜。勿云易使耳，重地探荆巴。三节萃一握，眷心良有加。古来居此人，爱国肯雄誇。羊祜保至信，陶公戒其奢。安边有成略，此道未全赊。公今有才气，功名安可涯。愿低湖海豪，磨砻益无瑕。凌烟果何晚，犹有发如鸦。","dynasty":"宋代","title":"送辛殿撰自江西提刑移京西漕"}
{"author":"罗愿","content":"君不见菊潭之水饮可仙，酒旗五星空在天。此江縠纹更奇绝，投以曲米清如泉。分甘正拟供低唱，要筑糟台须大匠。诗人便欲醉千日，欢伯仅堪陪一饷。曰予此乐未知之，独爱为瓶居井湄。因君饮兴亦浩荡，梦随骖驾觞瑶池。昔贤酒尽孤长吸，大似竹枯还欲沥。明朝秀句传满城，笑指空樽卧墙壁。","dynasty":"宋代","title":"和汪伯虞求酒"}
{"author":"罗愿","content":"天意欲为雨，川云出相望。明时揽俊乂，所立固无方。少小讽二南，美此江汉乡。猥当兴能职，首辟较艺场。群儒悦宽简，浩荡出文章。方观纵壑鱼，忽作抟风翔。此去升礼闱，旋当对殿廊。忠言动明主，家国有辉光。","dynasty":"宋代","title":"鹿鸣燕礼成贻解元诸友并呈通判寺簿兄及众同官五首其一"}
{"author":"罗愿","content":"鹿鸣首宵雅，义取好贤深。寥寥疑莫续，工席有遗音。诗言君臣间，不以位相临。如禽食苹水，有酒方共斟。从容陈所好，亦复有鸣琴。庶使峨冠者，洋洋动其心。愿言解子褐，结绶贯华簪。真心有相感，千载岂殊今。","dynasty":"宋代","title":"鹿鸣燕礼成贻解元诸友并呈通判寺簿兄及众同官五首其二"}
{"author":"罗愿","content":"昔在冯当世，起家冠伦魁。天衢跃群龙，转见绝足才。驰誉塞四海，致身近三台。凄凉城东宅，岁晚就蒿莱。古来用武地，编简委尘埃。每见儒冠喜，况逢贤路开。祝君如冯公，决科亦崔嵬。终身可师法，正复在轲回。","dynasty":"宋代","title":"鹿鸣燕礼成贻解元诸友并呈通判寺簿兄及众同官五首其三"}
{"author":"罗愿","content":"任子众所许，一鸣居上头。王高两县来，选拔皆其尤。里行张可贵，月书苏屡优。向来丁与虞，颇从别驾游。嗟我爱群才，不间薪与槱。既为得者喜，岂忘欲旁搜。鼓箧五百家，要皆儒者流。相期作邹鲁，过是我何求。","dynasty":"宋代","title":"鹿鸣燕礼成贻解元诸友并呈通判寺簿兄及众同官五首其四"}
{"author":"罗愿","content":"士有未就驾，郡守身劝之。君观汉诏中，有此勤恳词。由来贤俊人，出处每委蛇。譬彼未嫁女，深闺秀容姿。施衿有所适，婉娈终自持。汉俗尚如此，前世当可知。勉哉策名者，不但好爵縻。君臣有明义，行矣方自兹。惟当秉高节，长副此心期。","dynasty":"宋代","title":"鹿鸣燕礼成贻解元诸友并呈通判寺簿兄及众同官五首其五"}
{"author":"罗愿","content":"班嗣不借书，刘棻真好事。惭君辍汉简，畀我充口耳。胡为有牵联，苍石乃遭刵。平生任公子，百犗供钓饵。坐令天壤间，厌此江海味。君今效清癯，我更觉软美。挟书拟从游，梦到沙头市。","dynasty":"宋代","title":"酬任察推惠石耳之作"}
{"author":"罗愿","content":"江汉之会，中具五民。见异而迁，乃丧厥真。相彼樊山，我行所因。有閒其壤，问彼居人。方时清明，家自为稷。其薮其浸，其动其植。孰为使民，有田不穑。亦惟蒲鱼，恃此鲜食。岁运周回，景躔西陆。帝籍重开，天颜逾穆。耕事将起，毋荒游逐。凡我农官，戒民宜宿。戒民伊何，美成在久。譬彼射侯，则求其耦。驱率慵堕，转缘南亩。数耘疾收，在而心手。农亦有书，匪藏金匮。盍耕如莘，盍馌如冀。桑荫清好，浊醪日至。已勤而食，则无所愧。勿谓此州，远连边鄙。我疆西北，尽其四履。风雨顺时，日星循轨。屡丰作颂，以致归美。","dynasty":"宋代","title":"酬寺簿劝农追和渊明见贻"}
{"author":"罗愿","content":"国有四民，各分一职。农次于士，盖尊稼穑。日出当作，日入乃息。用天分地，以足衣食。菖叶初生，于是始耕。务限既入，农事转急。禾当播种，乘雨接湿。高田大豆，榆荚为候。三月区处，油麻穄黍。时当警窃，图葺墙宇。蚕沙麦种，四月收贮。开渠决窦，以待暴雨。月建在午，秧苗入土。女工织作，三伏炎暑。七月芟草，烧治荒田。大麦小麦，上戊社前。禾欲上场，九月涂仓。缉绩布缕，十月多霜。冬至埋谷，预试五种。不宜者轻，宜者则重。腊月粪地，治碓雕桑。脩治农器，向春则忙。四时之务，展转相寻。既有常产，当有常心。鸡豚兼蓄，枣栗成林。我念此州，土多冒占。纷纷刬请，扰扰定验。雨泽空过，失天之时。生意不发，失地之脂。身力不出，枉堕四肢。于私无益，于官亦亏。耕既不深，难行根脉。耘既不勤，众草之宅。粪若不施，谷不精泽。收若不速，风雨狼藉。若能开垦，处处良田。若能灌溉，岁岁丰年。古来开亩，广尺深尺。长亩三条，于中种植。渐锄陇草，爬土亩中。苗根日深，耐旱与风。又有区种，与亩不同。方深六寸，种禾一丛。七寸一区，匀如棋局。区收三升，亩号百斛。用力既到，所收亦多。比之漫撒，效验如何。凡苗之长，全在粪壤。器欲巧便，牛须肥健。其或无牛，以人牵犁。彼此换工，惟在心齐。游手浮堕，讥笑父祖。一时之逸，终身之苦。稍识文字，莫弄官方。暂然得理，不可为常。劝尔保身，孝谨无辱。劝尔居家，省俭常足。兄弟同心，勿营私曲。年丰感谢，休厌米谷。官租未送，莫尝酒肉。不寻閒事，门户清肃。粗然不阙，教子习读。渐入士类，光庇宗族。岁时礼节，亲邻往复。孙曾济济，所谓受福。古有茅容，鸡供母馔。自将野菜，与客同饭。张氏九世，同居相爱。官家亲问，写忍以对。郤公贫馁，甥侄孤遗。饭藏两颊，以活两儿。王丹在乡，亲行农野。多载酒肴，劝赏勤者。前贤所为，可以为师。美哉农者，国之良民。直道本业，必养其亲。奸未必富，拙未必贫。地道无穷，天有冬春。筋力在己，日用日新。俯仰求人，莫如求身。","dynasty":"宋代","title":"鄂州劝农"}
{"author":"王齐舆","content":"儒生骨朽名犹在，高冢相望已乱真。只认夜深萤聚处，便应泉下读书人。","dynasty":"宋代","title":"儒生墓"}
{"author":"方大琮","content":"坐衙弹琴和且平，退衙读书锵有声。琴声书声两相和，和气散作花满城。示知言游不可作，雅俗二者难兼行。曩余不敏坐此处，轩窗尘土安有名。堂前薇花寂寂笑，此殆文吏非书生。君非异人何能匀，吏事不废心转清。牒纷案聚判笑走，庭空吏散诗句成。尝闻欧公居夷陵，日讨故牍繙研精。金陵宰鄞政心礼，天津客已愁鹃鸣。怀哉尹君古道，请把此案为商评。","dynasty":"宋代","title":"寄题董宰读书轩"}
{"author":"方大琮","content":"羡君胸次有丘壑，眼底尘凡一洗之。地献溪湖供入画，天私风月要昌诗。贵人岂复知盘谷，名世应须学武夷。政恐主翁方宦达，买山虽早入山迟。","dynasty":"宋代","title":"寄题永福董宰溪庄图"}
{"author":"方大琮","content":"秋气高寒公始生，禀姿多得圣之清。官箴未许冰为洁，心事真堪月比明。久合紫囊还于世，却令皂盖历三城。凭谁尽纪前张政，只听村谣里唱声。","dynasty":"宋代","title":"寿乡守张秘阁"}
{"author":"方大琮","content":"家宁源流今吏师，宽严殊剂亦殊施。豪宗咸服薤一本，野老齐歌麦两岐。最课休声无地看，芳名姱节有天知。请将郡志从头数，高直蓬山更有谁。","dynasty":"宋代","title":"寿乡守张秘阁"}
{"author":"方大琮","content":"老去公为地主，賸将恩意煦摧颓。龟鱼得荫眠偏称，鸥鹭忘机熟不猜。方喜玺褒天下最，又闻玉节日边来。丰年一饱谁之赐，好把禾头祝寿杯。","dynasty":"宋代","title":"寿乡守张秘阁"}
{"author":"方大琮","content":"百禽收舌后，一鹗凌清秋。沧波渺浩荡，中有万斛舟。劫灰烧不尽，宗老擅风流。典刑尚千载，雅奥根九畴。忠愤疏中壘，功名起武侯。功彼北方学，来为南边游。膻风痛洗濯，蛮俗赖怀柔。偶然得聊事，顾影岂其俦。逢迎时一笑，倾吐不复留。抵掌说西事，强颜愧楚囚。见晚别何早，含情酒浇愁。惟有加餐祝作歌住行辀。有诏愿亟起，且莫事耡耰。顾我何为者，一毛在九年。","dynasty":"宋代","title":"送广东赵舶使"}
{"author":"方大琮","content":"有美羊城一钜儒，菊坡气脉最关渠。村高懒宿郎官被，色养姑乘使者车。曩日绿林功未赏，今年清社事堪书。福星何事轻移去，久矣世无公毁誉。","dynasty":"宋代","title":"送俊明李提举"}
{"author":"方大琮","content":"寺甚聊台余五月，户庭微细事皆知。山中菊径多归思，膝下莱衣少脱时。吏散庭空无滞牒，客来酒尽只新诗。耳闻眼见谁虚实。写与行人作口碑。","dynasty":"宋代","title":"送俊明李提举"}
{"author":"方大琮","content":"时贤落落甚晨星，世事如棋局又新。赤白交驰边面急，腐红销尽国中贫。谁令野有横舟者，应是朝无惜宝人。握手不堪离思满，愿公自爱庙堂身。","dynasty":"宋代","title":"送俊明李提举"}
{"author":"方大琮","content":"乃翁场屋负高名，里许工夫共讲明。谢氏弟兄辉玉树，韦侯父子薄金籯。世科莫讶争寒畯，少作曾看到老成。此去亲传衣钵在，想非漫饱志平生。","dynasty":"宋代","title":"送李兄赴省"}
{"author":"方大琮","content":"初开学禁预招延，俄滞周南四十年。大振文词惊海内，肯将训诂让儒先。孤忠自许汉遗老，高气直凌唐谪仙。凤昔览辉今已矣，危楼百尽尚依然。","dynasty":"宋代","title":"挽赵南塘"}
{"author":"方大琮","content":"晚起苏公以礼郎，侍经掌制位文昌。端平气脉真堪寄，元佑光阴惜未长。马邑深忧形谏墨，鸾台宁徙耻书黄。门生最是知心者，追记微言泪数行。","dynasty":"宋代","title":"挽赵南塘"}
{"author":"方大琮","content":"麟符久合又貂蝉，又向乡邦拥十年。眼赤腰黄天宠泽，颜红鬓绿地神仙。极知书绣堪行染，见说宵衣正渴贤。好事还殊门外路，人看四辈下翩翩。","dynasty":"宋代","title":"宴徐大参"}
{"author":"方大琮","content":"家学源流今吏师，宽严殊剂亦殊施。豪宗咸服薤一本，野老齐歌麦两岐。最课休声无地着，芳名姱节有天知。请将郡志从头数，高直蓬山更有谁。","dynasty":"宋代","title":"寿乡守张秘阁其二"}
{"author":"方大琮","content":"老去遇公为地主，剩将恩意煦摧颓。龟鱼得荫眠偏稳，鸥鹭忘机熟不猜。方喜玺褒天下最，又闻玉节日边来。丰年一饱谁之赐，好把禾头祝寿杯。","dynasty":"宋代","title":"寿乡守张秘阁其三"}
{"author":"方大琮","content":"幸甚联台馀五月，户庭微细事皆知。山中菊径多归思，膝下莱衣少脱时。吏散庭空无滞牒，客来酒尽只新诗。耳闻眼见谁虚实，写与行人作口碑。","dynasty":"宋代","title":"送俊明李提举其二"}
{"author":"孙思邈","content":"取金之精，合石之液。列为夫妇，结为魂魄。一体混沌，两精感激。河车覆载，鼎候无忒。洪炉烈火，烘焰翕赫。烟未及黔，焰不假碧。如畜扶桑，若藏霹雳。姹女气索，婴儿声寂。透出两仪，丽于四极。壁立几多，马驰一驿。宛其死矣，适然从革。恶黜善迁，情回性易。紫色内达，赤芒外射。熠若火生，乍疑血滴。号曰中环，退藏于密。雾散五内，川流百脉。骨变金植，颜驻玉泽。阳德乃敷，阴功□积。南宫度名，北斗落籍。","dynasty":"唐代","title":"四言诗"}
{"author":"陈润","content":"日影化为虹，弯弯出浦东。一条微雨后，五色片云中。轮势随天度，桥形跨海通。还将饮水处，持送使车雄。","dynasty":"唐代","title":"赋得浦外虹送人"}
{"author":"陈润","content":"晚望秋高夜，微明欲曙河。桥成鹊已去，机罢女应过。月上殊开练，云行类动波。寻源不可到，耿耿复如何。","dynasty":"唐代","title":"赋得秋河曙耿耿"}
{"author":"陈润","content":"谢公遗咏处，池水夹通津。古往人何在，年来草自春。色宜波际绿，香爱雨中新。今日青青意，空悲行路人。","dynasty":"唐代","title":"赋得池塘生春草（一作陈陶诗）"}
{"author":"陈润","content":"丈夫不感恩，感恩宁有泪。心头感恩血，一滴染天地。","dynasty":"唐代","title":"阙题"}
{"author":"陈润","content":"野人膺辟命，溪上掩柴扉。黄卷犹将去，青山岂更归。马留苔藓迹，人脱薜萝衣。他日相思处，天边望少微。","dynasty":"唐代","title":"送骆徵君"}
{"author":"陈润","content":"两岸杨花风作雪，一池荷叶雨成珠。暮猿啼处三声绝，寒雁归时一叶秋。一双泪滴黄河水，愿得东流入汉宫。","dynasty":"唐代","title":"句"}
{"author":"陈润","content":"原公旧路唯三径，潘岳新年已二毛。","dynasty":"唐代","title":"题潘岳六城南庄庄是源赞善处"}
{"author":"陈润","content":"欲眠不眠夜深浅，越鸟一声空山远。庭木萧萧落叶时，溪声雨声听不辨。溪流潺潺雨习习，灯影山光满窗入。栋里不知浑是云，晓来但觉衣裳湿。","dynasty":"唐代","title":"宿北乐馆"}
{"author":"陈润","content":"江南寒食早，二月杜鹃鸣。日暖山初绿，春寒雨欲晴。浴蚕当社日，改火待清明。更喜瓜田好，令人忆邵平。","dynasty":"唐代","title":"东都所居寒食下作"}
{"author":"陈润","content":"塔庙出招提，登临碧海西。不知人意远，渐觉鸟飞低。稍与云霞近，如将日月齐。迁乔未得意，徒欲蹑云梯。","dynasty":"唐代","title":"登西灵塔"}
{"author":"陈润","content":"野人膺辟命，溪上掩柴扉。黄卷犹将去，青山岂更归。马留苔藓迹，人脱薜萝衣。他日相思处，天边望少微。","dynasty":"唐代","title":"送骆征君"}
{"author":"陈学圣","content":"万壑千峰绕玉山，插云谁驾月梯攀。台垣四季多灾气，讶对终南雪一团。","dynasty":"清代","title":"玉山"}
{"author":"陈学圣","content":"履险曾传虎尾滩，沙泥浊涌水奔湍。黄河亦有澄清日，真比包公一笑难。","dynasty":"清代","title":"虎尾溪"}
{"author":"陈学圣","content":"山势排空一望遥，天然点缀笔难描。谁将玉笋林林立，都把瑶簪插九霄。","dynasty":"清代","title":"九十九峰"}
{"author":"陈学圣","content":"品茶谁谱水沙连，辟暑亦供石鼎煎。廿四社番阿堵处，追幽凿险利无边。","dynasty":"清代","title":"水沙连"}
{"author":"陈学圣","content":"自从仓颉创成形，挽石何如识一丁。珍重炉灰勤检拾，更将鼓吹乞河灵。","dynasty":"清代","title":"字灰"}
{"author":"陈学圣","content":"接陌连阡看落花，油车赖此利生涯。调羹普济通商旅，灯火辉煌照万家。","dynasty":"清代","title":"生油"}
{"author":"陈学圣","content":"剥枣忙时研蔗浆，荒郊设廍远闻香。白如玉液红如醴，南北商通利泽长。","dynasty":"清代","title":"蔗糖"}
{"author":"陈学圣","content":"千竿绿竹势参天，四面围青色倍妍。寄与村中君子语，猗猗数字勿忘筌。","dynasty":"清代","title":"竹围"}
{"author":"陈学圣","content":"茅草垂檐竹作栌，数椽结搆亦工夫。海天风景犹淳朴，好写豳风一幅图。","dynasty":"清代","title":"草屋"}
{"author":"陈学圣","content":"岁稔时平乐事多，迎神赛社且高歌。哓哓锣鼓无音节，举国如狂看火婆。","dynasty":"清代","title":"车鼓"}
{"author":"陈学圣","content":"高阁凭空跨市墟，牲粢罗列纸旗纾。健儿学得飞腾法，斗捷争先号抢孤。","dynasty":"清代","title":"抢孤"}
{"author":"陈学圣","content":"雅化涵濡数百年，异言异服喜新鲜。墓庐田亩无迁徙，同井依稀古道传。","dynasty":"清代","title":"番社"}
{"author":"陈学圣","content":"为谋家室结潘杨，花果槟榔满彩筐。祝罢无违偕老愿，双双携手咏同行。","dynasty":"清代","title":"牵手"}
{"author":"陈学圣","content":"鲜叶流丹似饮醇，盘堆手捧藉相亲。却嗤年少瓠犀女，化尽蛮方乌齿人。","dynasty":"清代","title":"槟榔"}
{"author":"陈学圣","content":"打马燃时月已沉，一枝动费十馀金。纵然莲炬难相拟，却胜松脂与竹心。","dynasty":"清代","title":"打马"}
{"author":"陈学圣","content":"房子包金似斗圆，菩提树上摘来鲜。香甜若供伊蒲塞，合有沙门一味禅。","dynasty":"清代","title":"波罗密"}
{"author":"路温舒","content":"　　汉昭帝逝世，昌邑王刘贺被废黜，汉宣帝刘询刚刚登上皇位。路温舒呈上奏书，奏书说：　　昭帝崩，昌邑王贺废，宣帝初即位，路温舒上书，言宜尚德缓刑。其辞曰：　　“臣闻齐有无知之祸，而桓公以兴；晋有骊姬之难，而文公用伯。近世赵王不终，诸吕作乱，而孝文为太宗。由是观之，祸乱之作，将以开圣人也。故桓、文扶微兴坏，尊文、武之业，　　泽加百姓，功润诸侯，虽不及三王，天下归仁焉。文帝永思至德，以承天心，崇仁义，省刑罚，通关梁，一远近，敬贤如大宾，爱民如赤子，内恕情之所安而施之于海内，是以囹圄空虚，天下太平。夫继变化之后，必有异旧之恩，此贤圣所以昭天命也。“往者，昭帝即世而无嗣，大臣忧戚，焦心合谋，皆以昌邑尊亲，援而立之。然天不授命，淫乱其心，遂以自亡。深察祸变之故，乃皇天之所以开至圣也。故大将军受命武帝，股肱汉国，披肝胆，决大计，黜亡义，立有德，辅天而行，然后宗庙以安，天下咸宁。臣闻《春秋》正即位，大一统而慎始也。陛下初登至尊，与天合符，宜改前世之失，正始受命之统，涤烦文，除民疾，存亡继绝，以应天意。　　“臣闻秦有十失，其一尚存，治狱之吏是也。秦之时，羞文学，好武勇，贱仁义之士，贵治狱之吏，正言者谓之诽谤，遏过者谓之妖言，故盛服先王不用于世⒅，忠良切言皆郁于胸，誉谀之声日满于耳，虚美熏心，实祸蔽塞，此乃秦之所以亡天下也。方今天下，赖陛下恩厚，亡金革之危、饥寒之患，父子夫妻戮力安家，然太平未洽者，狱乱之也。夫狱者，天下之大命也，死者不可复生，绝者不可复属。《书》曰：“与其杀不辜，宁失不经。”今治狱吏则不然，上下相驱，以刻为明，深者获公名，平者多后患。故治狱之吏，皆欲人死，非憎人也，自安之道在人之死。是以死人之血流离于市，被刑之徒比肩而立，大辟之计岁以万数。此仁圣之所以伤也。太平之未洽，凡以此也。夫人情安则乐生，痛则思死，棰楚之下，何求而不得？做囚人不胜痛，则饰词以视之，吏治者利其然，则指道以明之，上奏畏却，则锻练而周内之；盖奏当之成，虽咎繇听之，犹以为死有余辜。何则？成练者众，文致之罪明也。是以狱吏专为深刻，残贼而亡极，媮为一切，不顾国患，此世之大贼也。故俗语曰：“画地为狱议不入；刻木为吏期不对。”此皆疾吏之风，悲痛之辞也。故天下之患，莫深于狱；败法乱正，离亲塞道，莫甚乎治狱之吏，此所谓一尚存者也。”　　“臣闻乌鸢之卵不毁，而后凤凰集；诽谤之罪不诛，而后良言进。故古人有言：“山薮臧疾，川泽纳污，瑾瑜匿恶，国君含诟。”唯陛下除诽谤以招切言，开天下之口，广箴谏之路，扫亡秦之失，尊文武之德，省法制，宽刑罚，以废治狱，则太平之风可兴于世，永履和乐，与天亡极，天下幸甚。”　　上善其言。","dynasty":"两汉","tags":"古文观止，讽刺","title":"尚德缓刑书"}
{"author":"龚炳","content":"年逾八袠雪蒙头，时对亲朋话旧游。万事无心闲日月，一杯有味小公侯。痴儿粗尔逃讥议，家训从来戒刻掊。世道渐艰宜勇退，为吾及早理松楸。","dynasty":"宋代","title":"闲咏"}
{"author":"龚炳","content":"年踰八帙雪蒙头，时对亲朋话旧游。万事无心闲日月，一杯有味小公侯。痴儿粗尔逃讥议，家训从来戒刻掊。世道渐艰宜勇退，为吾及早理松楸。","dynasty":"宋代","title":"闲咏"}
{"author":"龚炳","content":"梁园学舞不胜春，力怯东风罥草茵。日暮飘零作红雨，过墙犹是坠楼人。","dynasty":"清代","title":"落花"}
{"author":"龚炳","content":"叶落空庭渐有声，长门深锁月斜明。玉阶寂寞无人迹，秋草年年傍我生。","dynasty":"清代","title":"西宫秋怨"}
{"author":"屈原","content":"帝高阳之苗裔兮，朕皇考曰伯庸。摄提贞于孟陬兮，惟庚寅吾以降。皇览揆余初度兮，肇锡余以嘉名：名余曰正则兮，字余曰灵均。纷吾既有此内美兮，又重之以修能。扈江离与辟芷兮，纫秋兰以为佩。汩余若将不及兮，恐年岁之不吾与。朝搴阰之木兰兮，夕揽洲之宿莽。日月忽其不淹兮，春与秋其代序。惟草木之零落兮，恐美人之迟暮。(惟通：唯)不抚壮而弃秽兮，何不改乎此度？乘骐骥以驰骋兮，来吾道夫先路！昔三后之纯粹兮，固众芳之所在。杂申椒与菌桂兮，岂惟纫夫蕙茝！彼尧、舜之耿介兮，既遵道而得路。何桀纣之猖披兮，夫惟捷径以窘步。惟夫党人之偷乐兮，路幽昧以险隘。岂余身之殚殃兮，恐皇舆之败绩！忽奔走以先后兮，及前王之踵武。荃不查余之中情兮，反信谗而齌怒。余固知謇謇之为患兮，忍而不能舍也。指九天以为正兮，夫惟灵修之故也。曰黄昏以为期兮，羌中道而改路！初既与余成言兮，后悔遁而有他。余既不难夫离别兮，伤灵修之数化。余既滋兰之九畹兮，又树蕙之百亩。畦留夷与揭车兮，杂杜衡与芳芷。冀枝叶之峻茂兮，愿俟时乎吾将刈。虽萎绝其亦何伤兮，哀众芳之芜秽。众皆竞进以贪婪兮，凭不厌乎求索。羌内恕己以量人兮，各兴心而嫉妒。忽驰骛以追逐兮，非余心之所急。老冉冉其将至兮，恐修名之不立。朝饮木兰之坠露兮，夕餐秋菊之落英。苟余情其信姱以练要兮，长顑颔亦何伤。掔木根以结茝兮，贯薜荔之落蕊。矫菌桂以纫蕙兮，索胡绳之纚纚。謇吾法夫前修兮，非世俗之所服。虽不周于今之人兮，愿依彭咸之遗则。长太息以掩涕兮，哀民生之多艰。余虽好修姱以鞿羁兮，謇朝谇而夕替。既替余以蕙纕兮，又申之以揽茝。亦余心之所善兮，虽九死其犹未悔。怨灵修之浩荡兮，终不察夫民心。众女嫉余之蛾眉兮，谣诼谓余以善淫。固时俗之工巧兮，偭规矩而改错。背绳墨以追曲兮，竞周容以为度。忳郁邑余侘傺兮，吾独穷困乎此时也。宁溘死以流亡兮，余不忍为此态也。鸷鸟之不群兮，自前世而固然。何方圜之能周兮，夫孰异道而相安？屈心而抑志兮，忍尤而攘诟。伏清白以死直兮，固前圣之所厚。悔相道之不察兮，延伫乎吾将反。回朕车以复路兮，及行迷之未远。步余马于兰皋兮，驰椒丘且焉止息。进不入以离尤兮，退将复修吾初服。制芰荷以为衣兮，集芙蓉以为裳。不吾知其亦已兮，苟余情其信芳。高余冠之岌岌兮，长余佩之陆离。芳与泽其杂糅兮，唯昭质其犹未亏。忽反顾以游目兮，将往观乎四荒。佩缤纷其繁饰兮，芳菲菲其弥章。民生各有所乐兮，余独好修以为常。虽体解吾犹未变兮，岂余心之可惩。女嬃之婵媛兮，申申其詈予，曰：「鲧婞直以亡身兮，终然夭乎羽之野。汝何博謇而好修兮，纷独有此姱节？薋菉葹以盈室兮，判独离而不服。」众不可户说兮，孰云察余之中情？世并举而好朋兮，夫何茕独而不予听？依前圣以节中兮，喟凭心而历兹。济沅、湘以南征兮，就重华而敶词：启《九辩》与《九歌》兮，夏康娱以自纵。不顾难以图后兮，五子用失乎家衖。羿淫游以佚畋兮，又好射夫封狐。固乱流其鲜终兮，浞又贪夫厥家。浇身被服强圉兮，纵欲而不忍。日康娱而自忘兮，厥首用夫颠陨。夏桀之常违兮，乃遂焉而逢殃。后辛之菹醢兮，殷宗用而不长。汤、禹俨而祗敬兮，周论道而莫差。举贤才而授能兮，循绳墨而不颇。皇天无私阿兮，览民德焉错辅。夫维圣哲以茂行兮，苟得用此下土。瞻前而顾后兮，相观民之计极。夫孰非义而可用兮？孰非善而可服？阽余身而危死兮，览余初其犹未悔。不量凿而正枘兮，固前修以菹醢。曾歔欷余郁邑兮，哀朕时之不当。揽茹蕙以掩涕兮，沾余襟之浪浪。跪敷衽以陈辞兮，耿吾既得此中正。驷玉虬以桀鹥兮，溘埃风余上征。朝发轫于苍梧兮，夕余至乎县圃。欲少留此灵琐兮，日忽忽其将暮。吾令羲和弭节兮，望崦嵫而勿迫。路漫漫其修远兮，吾将上下而求索。饮余马于咸池兮，总余辔乎扶桑。折若木以拂日兮，聊逍遥以相羊。前望舒使先驱兮，后飞廉使奔属。鸾皇为余先戒兮，雷师告余以未具。吾令凤鸟飞腾兮，继之以日夜。飘风屯其相离兮，帅云霓而来御。纷总总其离合兮，斑陆离其上下。吾令帝阍开关兮，倚阊阖而望予。时暧暧其将罢兮，结幽兰而延伫。世溷浊而不分兮，好蔽美而嫉妒。朝吾将济于白水兮，登阆风而绁马。忽反顾以流涕兮，哀高丘之无女。溘吾游此春宫兮，折琼枝以继佩。及荣华之未落兮，相下女之可诒。吾令丰隆乘云兮，求宓妃之所在。解佩纕以结言兮，吾令謇修以为理。纷总总其离合兮，忽纬繣其难迁。夕归次于穷石兮，朝濯发乎洧盘。保厥美以骄傲兮，日康娱以淫游。虽信美而无礼兮，来违弃而改求。览相观于四极兮，周流乎天余乃下。望瑶台之偃蹇兮，见有娀之佚女。吾令鸩为媒兮，鸩告余以不好。雄鸠之鸣逝兮，余犹恶其佻巧。心犹豫而狐疑兮，欲自适而不可。凤皇既受诒兮，恐高辛之先我。欲远集而无所止兮，聊浮游以逍遥。及少康之未家兮，留有虞之二姚。理弱而媒拙兮，恐导言之不固。世溷浊而嫉贤兮，好蔽美而称恶。闺中既以邃远兮，哲王又不寤。怀朕情而不发兮，余焉能忍而与此终古？索琼茅以筳篿兮，命灵氛为余占之。曰：「两美其必合兮，孰信修而慕之？思九州之博大兮，岂惟是其有女？」曰：「勉远逝而无狐疑兮，孰求美而释女？何所独无芳草兮，尔何怀乎故宇？」世幽昧以昡曜兮，孰云察余之善恶？民好恶其不同兮，惟此党人其独异！户服艾以盈要兮，谓幽兰其不可佩。览察草木其犹未得兮，岂珵美之能当？苏粪壤以充祎兮，谓申椒其不芳。欲从灵氛之吉占兮，心犹豫而狐疑。巫咸将夕降兮，怀椒糈而要之。百神翳其备降兮，九疑缤其并迎。皇剡剡其扬灵兮，告余以吉故。曰：「勉升降以上下兮，求矩矱之所同。汤、禹俨而求合兮，挚、咎繇而能调。苟中情其好修兮，又何必用夫行媒？说操筑于傅岩兮，武丁用而不疑。吕望之鼓刀兮，遭周文而得举。宁戚之讴歌兮，齐桓闻以该辅。及年岁之未晏兮，时亦犹其未央。恐鹈鴃之先鸣兮，使夫百草为之不芳。」何琼佩之偃蹇兮，众薆然而蔽之。惟此党人之不谅兮，恐嫉妒而折之。时缤纷其变易兮，又何可以淹留？兰芷变而不芳兮，荃蕙化而为茅。何昔日之芳草兮，今直为此萧艾也？岂其有他故兮，莫好修之害也！余以兰为可恃兮，羌无实而容长。委厥美以从俗兮，苟得列乎众芳。椒专佞以慢慆兮，樧又欲充夫佩帏。既干进而务入兮，又何芳之能祗？固时俗之流从兮，又孰能无变化？览椒兰其若兹兮，又况揭车与江离？惟兹佩之可贵兮，委厥美而历兹。芳菲菲而难亏兮，芬至今犹未沬。和调度以自娱兮，聊浮游而求女。及余饰之方壮兮，周流观乎上下。灵氛既告余以吉占兮，历吉日乎吾将行。折琼枝以为羞兮，精琼爢以为粻。为余驾飞龙兮，杂瑶象以为车。何离心之可同兮？吾将远逝以自疏。邅吾道夫昆仑兮，路修远以周流。扬云霓之晻蔼兮，鸣玉鸾之啾啾。朝发轫于天津兮，夕余至乎西极。凤皇翼其承旗兮，高翱翔之翼翼。忽吾行此流沙兮，遵赤水而容与。麾蛟龙使梁津兮，诏西皇使涉予。路修远以多艰兮，腾众车使径待。路不周以左转兮，指西海以为期。屯余车其千乘兮，齐玉轪而并驰。驾八龙之婉婉兮，载云旗之委蛇。抑志而弭节兮，神高驰之邈邈。奏《九歌》而舞《韶》兮，聊假日以媮乐。陟升皇之赫戏兮，忽临睨夫旧乡。仆夫悲余马怀兮，蜷局顾而不行。乱曰：已矣哉！国无人莫我知兮，又何怀乎故都！既莫足与为美政兮，吾将从彭咸之所居！","dynasty":"先秦","tags":"高中文言文，楚辞，写人，爱国，励志，忧国忧民","title":"离骚"}
{"author":"屈原","content":"操吴戈兮被犀甲，车错毂兮短兵接。旌蔽日兮敌若云，矢交坠兮士争先。凌余阵兮躐余行，左骖殪兮右刃伤。霾两轮兮絷四马，援玉枹兮击鸣鼓。天时怼兮威灵怒，严杀尽兮弃原野。出不入兮往不反，平原忽兮路超远。带长剑兮挟秦弓，首身离兮心不惩。诚既勇兮又以武，终刚强兮不可凌。身既死兮神以灵，魂魄毅兮为鬼雄。(魂魄毅兮一作：子魂魄兮)","dynasty":"先秦","tags":"悼亡，赞颂，爱国，忧国忧民","title":"九歌·国殇"}
{"author":"屈原","content":"东皇太一吉日兮辰良，穆将愉兮上皇；抚长剑兮玉珥，璆锵鸣兮琳琅；瑶席兮玉瑱，盍将把兮琼芳；蕙肴蒸兮兰藉，奠桂酒兮椒浆；扬枹兮拊鼓，疏缓节兮安歌；陈竽瑟兮浩倡；灵偃蹇兮姣服，芳菲菲兮满堂；五音纷兮繁会，君欣欣兮乐康。云中君浴兰汤兮沐芳，华采衣兮若英；灵连蜷兮既留，烂昭昭兮未央；謇将憺兮寿宫，与日月兮齐光；龙驾兮帝服，聊翱游兮周章；灵皇皇兮既降，猋远举兮云中；览冀洲兮有余，横四海兮焉穷；思夫君兮太息，极劳心兮忡忡；湘君君不行兮夷犹，蹇谁留兮中洲；美要眇兮宜修，沛吾乘兮桂舟；令沅湘兮无波，使江水兮安流；望夫君兮未来，吹参差兮谁思；驾飞龙兮北征，邅吾道兮洞庭；薜荔柏兮蕙绸，荪桡兮兰旌；望涔阳兮极浦，横大江兮扬灵；扬灵兮未极，女婵媛兮为余太息；横流涕兮潺湲，隐思君兮陫侧；桂棹兮兰枻，斵冰兮积雪；采薜荔兮水中，搴芙蓉兮木末；心不同兮媒劳，恩不甚兮轻绝；石濑兮浅浅，飞龙兮翩翩；交不忠兮怨长，期不信兮告余以不闲；朝骋骛兮江皋，夕弭节兮北渚；鸟次兮屋上，水周兮堂下；捐余玦兮江中，遗余佩兮醴浦；采芳洲兮杜若，将以遗兮下女；时不可兮再得，聊逍遥兮容与。湘夫人帝子降兮北渚，目眇眇兮愁予；袅袅兮秋风，洞庭波兮木叶下；登白薠兮骋望，与佳期兮夕张；鸟何萃兮苹中，罾何为兮木上？(苹通：蘋)沅有茝兮醴有兰，思公子兮未敢言；荒忽兮远望，观流水兮潺湲；麋何食兮庭中，蛟何为兮水裔；朝驰余马兮江皋，夕济兮西澨；闻佳人兮召余，将腾驾兮偕逝；筑室兮水中，葺之兮荷盖；荪壁兮紫坛，播芳椒兮成堂；桂栋兮兰橑，辛夷楣兮药房；罔薜荔兮为帷，擗蕙櫋兮既张；白玉兮为镇，疏石兰兮为芳；芷葺兮荷屋，缭之兮杜衡；合百草兮实庭，建芳馨兮庑门；九嶷缤兮并迎，灵之来兮如云；捐余袂兮江中，遗余褋兮醴浦；搴汀洲兮杜若，将以遗兮远者；时不可兮骤得，聊逍遥兮容与！大司命广开兮天门，纷吾乘兮玄云；令飘风兮先驱，使涷雨兮洒尘；君回翔兮以下，逾空桑兮从女；纷总总兮九州，何寿夭兮在予；高飞兮安翔，乘清气兮御阴阳；吾与君兮齐速，导帝之兮九坑；灵衣兮被被，玉佩兮陆离；一阴兮一阳，众莫知兮余所为；折疏麻兮瑶华，将以遗兮离居；老冉冉兮既极，不寖近兮愈疏；乘龙兮辚辚，高驰兮冲天；结桂枝兮延伫，羌愈思兮愁人；愁人兮奈何，愿若今兮无亏；固人命兮有当，孰离合兮何为？少司命秋兰兮麋芜，罗生兮堂下；绿叶兮素华，芳菲菲兮袭予；夫人兮自有美子，荪何以兮愁苦；秋兰兮青青，绿叶兮紫茎；满堂兮美人，忽独与余兮目成；入不言兮出不辞，乘回风兮载云旗；悲莫悲兮生别离，乐莫乐兮新相知；荷衣兮蕙带，儵而来兮忽而逝；夕宿兮帝郊，君谁须兮云之际；与女沐兮咸池，曦女发兮阳之阿；望美人兮未来，临风怳兮浩歌；孔盖兮翠旌，登九天兮抚彗星；竦长剑兮拥幼艾，荪独宜兮为民正。东君暾将出兮东方，照吾槛兮扶桑；抚余马兮安驱，夜皎皎兮既明；驾龙輈兮乘雷，载云旗兮委蛇；长太息兮将上，心低徊兮顾怀；羌声色兮娱人，观者儋兮忘归；縆瑟兮交鼓，萧钟兮瑶簴；鸣篪兮吹竽，思灵保兮贤姱；翾飞兮翠曾，展诗兮会舞；应律兮合节，灵之来兮敝日；青云衣兮白霓裳，举长矢兮射天狼；操余弧兮反沦降，援北斗兮酌桂浆；撰余辔兮高驰翔，杳冥冥兮以东行。河伯与女游兮九河，冲风起兮水扬波；乘水车兮荷盖，驾两龙兮骖螭；登昆仑兮四望，心飞扬兮浩荡；日将暮兮怅忘归，惟极浦兮寤怀；鱼鳞屋兮龙堂，紫贝阙兮珠宫；灵何惟兮水中；乘白鼋兮逐文鱼，与女游兮河之渚；流澌纷兮将来下；子交手兮东行，送美人兮南浦；波滔滔兮来迎，鱼鳞鳞兮媵予。山鬼若有人兮山之阿，被薜荔兮带女萝；既含睇兮又宜笑，子慕予兮善窈窕；乘赤豹兮从文狸，辛夷车兮结桂旗；被石兰兮带杜衡，折芳馨兮遗所思；余处幽篁兮终不见天，路险难兮独后来；表独立兮山之上，云容容兮而在下；杳冥冥兮羌昼晦，东风飘兮神灵雨；留灵修兮憺忘归，岁既晏兮孰华予；采三秀兮于山间，石磊磊兮葛蔓蔓；怨公子兮怅忘归，君思我兮不得闲；山中人兮芳杜若，饮石泉兮荫松柏；君思我兮然疑作；雷填填兮雨冥冥，猿啾啾兮狖夜鸣；风飒飒兮木萧萧，思公子兮徒离忧。国殇操吴戈兮被犀甲，车错毂兮短兵接；旌蔽日兮敌若云，矢交坠兮士争先；凌余阵兮躐余行，左骖殪兮右刃伤；霾两轮兮絷四马，援玉枹兮击鸣鼓；天时怼兮威灵怒，严杀尽兮弃原野；出不入兮往不反，平原忽兮路超远；带长剑兮挟秦弓，首身离兮心不惩；诚既勇兮又以武，终刚强兮不可凌；身既死兮神以灵，魂魄毅兮为鬼雄。礼魂成礼兮会鼓，传芭兮代舞；姱女倡兮容与；春兰兮秋菊，长无绝兮终古。","dynasty":"先秦","tags":"楚辞，祭祀","title":"九歌"}
{"author":"屈原","content":"帝子降兮北渚，目眇眇兮愁予。袅袅兮秋风，洞庭波兮木叶下。(袅袅一作：渺渺)登白薠兮骋望，与佳期兮夕张。鸟何萃兮苹中，罾何为兮木上。沅有芷兮澧有兰，思公子兮未敢言。荒忽兮远望，观流水兮潺湲。麋何食兮庭中？蛟何为兮水裔？朝驰余马兮江皋，夕济兮西澨。闻佳人兮召予，将腾驾兮偕逝。筑室兮水中，葺之兮荷盖；荪壁兮紫坛，播芳椒兮成堂；桂栋兮兰橑，辛夷楣兮药房；罔薜荔兮为帷，擗蕙櫋兮既张；白玉兮为镇，疏石兰兮为芳；芷葺兮荷屋，缭之兮杜衡。合百草兮实庭，建芳馨兮庑门。九嶷缤兮并迎，灵之来兮如云。捐余袂兮江中，遗余褋兮澧浦。搴汀洲兮杜若，将以遗兮远者；时不可兮骤得，聊逍遥兮容与！","dynasty":"先秦","tags":"思念，爱情，写人","title":"九歌·湘夫人"}
{"author":"屈原","content":"　　屈原既放，三年不得复见。竭知尽忠而蔽障于谗。心烦虑乱，不知所从。乃往见太卜郑詹尹曰：“余有所疑，愿因先生决之。”詹尹乃端策拂龟，曰：“君将何以教之？”　　屈原曰：“吾宁悃悃款款，朴以忠乎，将送往劳来，斯无穷乎？　　“宁诛锄草茅以力耕乎，将游大人以成名乎？宁正言不讳以危身乎，将从俗富贵以偷生乎？宁超然高举以保真乎，将哫訾栗斯，喔咿儒儿，以事妇人乎？宁廉洁正直以自清乎，将突梯滑稽，如脂如韦，以洁楹乎？　　“宁昂昂若千里之驹乎，将泛泛若水中之凫，与波上下，偷以全吾躯乎？宁与骐骥亢轭乎，将随驽马之迹乎？宁与黄鹄比翼乎，将与鸡鹜争食乎？　　“此孰吉孰凶？何去何从？　　“世溷浊而不清：蝉翼为重，千钧为轻；黄钟毁弃，瓦釜雷鸣；谗人高张，贤士无名。吁嗟默默兮，谁知吾之廉贞！”　　詹尹乃释策而谢曰：“夫尺有所短，寸有所长；物有所不足，智有所不明；数有所不逮，神有所不通。用君之心，行君之意。龟策诚不能知此事。”","dynasty":"先秦","tags":"古文观止，楚辞，写人，品格，励志","title":"卜居"}
{"author":"屈原","content":"曰：遂古之初，谁传道之？上下未形，何由考之？冥昭瞢暗，谁能极之？冯翼惟象，何以识之？明明暗暗，惟时何为？阴阳三合，何本何化？圜则九重，孰营度之？惟兹何功，孰初作之？斡维焉系，天极焉加？八柱何当，东南何亏？九天之际，安放安属？隅隈多有，谁知其数？天何所沓？十二焉分？日月安属？列星安陈？出自汤谷，次于蒙汜。自明及晦，所行几里？夜光何德，死则又育？厥利维何，而顾菟在腹？女岐无合，夫焉取九子？伯强何处？惠气安在？何阖而晦？何开而明？角宿未旦，曜灵安藏？不任汩鸿，师何以尚之？佥曰“何忧，何不课而行之？”鸱龟曳衔，鲧何听焉？顺欲成功，帝何刑焉？永遏在羽山，夫何三年不施？伯禹愎鲧，夫何以变化？纂就前绪，遂成考功。何续初继业，而厥谋不同？洪泉极深，何以窴之？地方九则，何以坟之？河海应龙？何尽何历？鲧何所营？禹何所成？康回冯怒，墬何故以东南倾？九州安错？川谷何洿？东流不溢，孰知其故？东西南北，其修孰多？南北顺椭，其衍几何？昆仑悬圃，其尻安在？增城九重，其高几里？四方之门，其谁从焉？西北辟启，何气通焉？日安不到？烛龙何照？羲和之未扬，若华何光？何所冬暖？何所夏寒？焉有石林？何兽能言？焉有虬龙，负熊以游？雄虺九首，鯈忽焉在？何所不死？长人何守？靡蓱九衢，枲华安居？灵蛇吞象，厥大何如？黑水玄趾，三危安在？延年不死，寿何所止？鲮鱼何所？鬿堆焉处？羿焉彃日？乌焉解羽？禹之力献功，降省下土四方。焉得彼嵞山女，而通之於台桑？闵妃匹合，厥身是继。胡维嗜不同味，而快鼌饱？启代益作后，卒然离蠥。何启惟忧，而能拘是达？皆归射鞫，而无害厥躬。何后益作革，而禹播降？启棘宾商，《九辨》《九歌》。何勤子屠母，而死分竟地？帝降夷羿，革孽夏民。胡射夫河伯，而妻彼雒嫔？冯珧利决，封豨是射。何献蒸肉之膏，而后帝不若？浞娶纯狐，眩妻爰谋。何羿之射革，而交吞揆之？阻穷西征，岩何越焉？化而为黄熊，巫何活焉？咸播秬黍，莆雚是营。何由并投，而鲧疾修盈？白蜺婴茀，胡为此堂？安得夫良药，不能固臧？天式从横，阳离爰死。大鸟何鸣，夫焉丧厥体？蓱号起雨，何以兴之？撰体协胁，鹿何膺之？鳌戴山抃，何以安之？释舟陵行，何之迁之？惟浇在户，何求于嫂？何少康逐犬，而颠陨厥首？女歧缝裳，而馆同爰止。何颠易厥首，而亲以逢殆？汤谋易旅，何以厚之？覆舟斟寻，何道取之？桀伐蒙山，何所得焉？妺嬉何肆，汤何殛焉？舜闵在家，父何以鳏？尧不姚告，二女何亲？厥萌在初，何所亿焉？璜台十成，谁所极焉？登立为帝，孰道尚之？女娲有体，孰制匠之？舜服厥弟，终然为害。何肆犬豕，而厥身不危败？吴获迄古，南岳是止。孰期去斯，得两男子？缘鹄饰玉，后帝是飨。何承谋夏桀，终以灭丧？帝乃降观，下逢伊挚。何条放致罚，而黎服大说？简狄在台，喾何宜？玄鸟致贻，女何喜？该秉季德，厥父是臧。胡终弊于有扈，牧夫牛羊？干协时舞，何以怀之？平胁曼肤，何以肥之？有扈牧竖，云何而逢？击床先出，其命何从？恒秉季德，焉得夫朴牛？何往营班禄，不但还来？昏微循迹，有狄不宁。何繁鸟萃棘，负子肆情？眩弟并淫，危害厥兄。何变化以作诈，而后嗣逢长？成汤东巡，有莘爰极。何乞彼小臣，而吉妃是得？水滨之木，得彼小子。夫何恶之，媵有莘之妇？汤出重泉，夫何辠尤？不胜心伐帝，夫谁使挑之？会朝争盟，何践吾期？苍鸟群飞，孰使萃之？列击纣躬，叔旦不嘉。何亲揆发足，周之命以咨嗟？授殷天下，其位安施？反成乃亡，其罪伊何？争遣伐器，何以行之？并驱击翼，何以将之？昭后成游，南土爰底。厥利惟何，逢彼白雉？穆王巧梅，夫何为周流？环理天下，夫何索求？妖夫曳炫，何号于市？周幽谁诛？焉得夫褒姒？天命反侧，何罚何佑？齐桓九会，卒然身杀。彼王纣之躬，孰使乱惑？何恶辅弼，谗谄是服？比干何逆，而抑沈之？雷开阿顺，而赐封之？何圣人之一德，卒其异方？梅伯受醢，箕子详狂？稷维元子，帝何竺之？投之于冰上，鸟何燠之？何冯弓挟矢，殊能将之？既惊帝切激，何逢长之？伯昌号衰，秉鞭作牧。何令彻彼岐社，命有殷国？迁藏就岐，何能依？殷有惑妇，何所讥？受赐兹醢，西伯上告。何亲就上帝罚，殷之命以不救？师望在肆，昌何识？鼓刀扬声，后何喜？武发杀殷，何所悒？载尸集战，何所急？伯林雉经，维其何故？何感天抑墬，夫谁畏惧？皇天集命，惟何戒之？受礼天下，又使至代之？初汤臣挚，后兹承辅。何卒官汤，尊食宗绪？勋阖梦生，少离散亡。何壮武历，能流厥严？彭铿斟雉，帝何飨？受寿永多，夫何久长？中央共牧，后何怒？蜂蛾微命，力何固？惊女采薇，鹿何佑？北至回水，萃何喜？兄有噬犬，弟何欲？易之以百两，卒无禄？薄暮雷电，归何忧？厥严不奉，帝何求？伏匿穴处，爰何云？荆勋作师，夫何长？悟过改更，我又何言？吴光争国，久余是胜。何环穿自闾社丘陵，爰出子文？吾告堵敖以不长。何试上自予，忠名弥彰？","dynasty":"先秦","tags":"楚辞","title":"天问"}
{"author":"屈原","content":"惜诵　　惜诵以致愍兮，发愤以抒情。　　所作忠而言之兮，指苍天以为正。　　令五帝使折中兮，戒六神与向服。　　俾山川以备御兮，命咎繇使听直。　　竭忠诚而事君兮，反离群而赘肬。　　忘儇媚以背众兮，待明君其知之。　　言与行其可迹兮，情与貌其不变。　　故相臣莫若君兮，所以证之不远。　　吾谊先君而后身兮，羌众人之所仇也。　　专惟君而无他兮，又众兆之所雠也。　　壹心而不豫兮，羌无可保也。　　疾亲君而无他兮，有招祸之道也。　　思君其莫我忠兮，忽忘身之贱贫。　　事君而不贰兮，迷不知宠之门。　　患何罪以遇罚兮，亦非余之所志也。　　行不群以巅越兮，又众兆之所咍也。　　纷逢尤以离谤兮，謇不可释也。　　情沉抑而不达兮，又蔽而莫之白也。　　心郁邑余侘傺兮，又莫察余之中情。　　固烦言不可结而诒兮，愿陈志而无路。　　退静默而莫余知兮，进号呼又莫吾闻。　　申侘傺之烦惑兮，中闷瞀之忳忳。　　昔余梦登天兮，魂中道而无杭。　　吾使厉神占之兮，曰有志极而无旁。　　终危独以离异兮，曰君可思而不可恃。　　故众口其铄金兮，初若是而逢殆。　　惩于羹者而吹齑兮，何不变此志也？　　欲释阶而登天兮，犹有曩之态也。　　众骇遽以离心兮，又何以为此伴也？　　同极而异路兮，又何以为此援也？　　晋申生之孝子兮，父信谗而不好。　　行婞直而不豫兮，鲧功用而不就。　　吾闻作忠以造怨兮，忽谓之过言。　　九折臂而成医兮，吾至今而知其信然。　　矰弋机而在上兮，罻罗张而在下。　　设张辟以娱君兮，愿侧身而无所。　　欲儃徊以干傺兮，恐重患而离尤。　　欲高飞而远集兮，君罔谓汝何之？　　欲横奔而失路兮，盖志坚而不忍。　　背膺牉以交痛兮，心郁结而纡轸。　　擣木兰以矫蕙兮，糳申椒以为粮。　　播江离与滋菊兮，愿春日以为糗芳。　　恐情质之不信兮，故重著以自明。　　矫兹媚以私处兮，愿曾思而远身。涉江　　余幼好此奇服兮，年既老而不衰。　　带长铗之陆离兮，冠切云之崔嵬，　　被明月兮佩宝璐。　　世混浊而莫余知兮，吾方高驰而不顾。　　驾青虬兮骖白螭，吾与重华游兮瑶之圃。　　登昆仑兮食玉英，与天地兮同寿，　　与日月兮同光。　　哀南夷之莫吾知兮，旦余济乎江湘。　　乘鄂渚而反顾兮，欸秋冬之绪风。　　步余马兮山皋，邸余车兮方林。　　乘舲船余上沅兮，齐吴榜以击汰。　　船容与而不进兮，淹回水而疑滞。　　朝发枉渚兮，夕宿辰阳。　　苟余心其端直兮，虽僻远之何伤。　　入溆浦余儃徊兮，迷不知吾所如。　　深林杳以冥冥兮，乃猿狖之所居。　　山峻高以蔽日兮，下幽晦以多雨。　　霰雪纷其无垠兮，云霏霏而承宇。　　哀吾生之无乐兮，幽独处乎山中。　　吾不能变心而从俗兮，固将愁苦而终穷。　　接舆髡首兮，桑扈臝行。　　忠不必用兮，贤不必以。　　伍子逢殃兮，比干菹醢。　　与前世而皆然兮，吾又何怨乎今之人！　　余将董道而不豫兮，固将重昏而终身！　　乱曰：鸾鸟凤皇，日以远兮。　　燕雀乌鹊，巢堂坛兮。　　露申辛夷，死林薄兮。　　腥臊并御，芳不得薄兮。　　阴阳易位，时不当兮。　　怀信佗傺，忽乎吾将行兮！哀郢　　皇天之不纯命兮，何百姓之震愆？　　民离散而相失兮，方仲春而东迁。　　去故乡而就远兮，遵江夏以流亡。　　出国门而轸怀兮，甲之鼂吾以行。　　发郢都而去闾兮，怊荒忽其焉极？　　楫齐扬以容与兮，哀见君而不再得。　　望长楸而太息兮，涕淫淫其若霰。　　过夏首而西浮兮，顾龙门而不见。　　心婵媛而伤怀兮，眇不知其所蹠。　　顺风波以从流兮，焉洋洋而为客。　　凌阳侯之汜滥兮，忽翱翔之焉薄。　　心絓结而不解兮，思蹇产而不释。　　将运舟而下浮兮，上洞庭而下江。　　去终古之所居兮，今逍遥而来东。　　羌灵魂之欲归兮，何须臾而忘反。　　背夏浦而西思兮，哀故都之日远。　　登大坟以远望兮，聊以舒吾忧心。　　哀州土之平乐兮，悲江介之遗风。　　当陵阳之焉至兮，淼南渡之焉如？　　曾不知夏之为丘兮，孰两东门之可芜？　　心不怡之长久兮，忧与愁其相接。　　惟郢路之辽远兮，江与夏之不可涉。　　忽若不信兮，至今九年而不复。　　惨郁郁而不通兮，蹇侘傺而含慼。　　外承欢之汋约兮，谌荏弱而难持。　　忠湛湛而愿进兮，妒被离而鄣之。　　尧舜之抗行兮，瞭杳杳而薄天。　　众谗人之嫉妒兮，被以不慈之伪名。　　憎愠惀之修美兮，好夫人之慷慨。　　众踥蹀而日进兮，美超远而逾迈。　　乱曰：　　曼余目以流观兮，冀一反之何时？　　鸟飞反故乡兮，狐死必首丘。　　信非吾罪而弃逐兮，何日夜而忘之？抽思　　心郁郁之忧思兮，独永叹乎增伤。　　思蹇产之不释兮，曼遭夜之方长。　　悲秋风之动容兮，何回极之浮浮。　　数惟荪之多怒兮，伤余心之忧忧。　　愿摇起而横奔兮，览民尤以自镇。　　结微情以陈词兮，矫以遗夫美人。　　昔君与我诚言兮，曰黄昏以为期。　　羌中道而回畔兮，反既有此他志。　　憍吾以其美好兮，览余以其修姱。　　与余言而不信兮，盖为余而造怒。　　愿承閒而自察兮，心震悼而不敢。　　悲夷犹而冀进兮，心怛伤之憺憺。　　兹历情以陈辞兮，荪详聋而不闻。　　固切人之不媚兮，众果以我为患。　　初吾所陈之耿著兮，岂至今其庸亡？　　何独乐斯之謇謇兮？愿荪美之可光。　　望三王以为像兮，指彭咸以为仪。　　夫何极而不至兮，故远闻而难亏。　　善不由外来兮，名不可以虚作。　　孰无施而有报兮，孰不实而有获？　　少歌曰：　　与美人抽思兮，并日夜而无正。　　憍吾以其美好兮，敖朕辞而不听。　　倡曰：有鸟自南兮，来集汉北。　　好姱佳丽兮，牉独处此异域。　　惸茕独而不群兮，又无良媒在其侧。　　道卓远而日忘兮，愿自申而不得。　　望北山而流涕兮，临流水而太息。　　望孟夏之短夜兮，何晦明之若岁？　　惟郢路之辽远兮，魂一夕而九逝。　　曾不知路之曲直兮，南指月与列星。　　愿径逝而未得兮，魂识路之营营。　　何灵魂之信直兮，人之心不与吾心同！　　理弱而媒不通兮，尚不知余之从容。　　乱曰：　　长濑湍流，溯江潭兮。　　狂顾南行，聊以娱心兮。　　轸石崴嵬，蹇吾愿兮。　　超回志度，行隐进兮。　　低徊夷犹，宿北姑兮。　　烦冤瞀容，实沛徂兮。　　愁叹苦神，灵遥思兮。　　路远处幽，又无行媒兮。　　道思作颂，聊以自救兮。　　忧心不遂，斯言谁告兮。怀沙　　滔滔孟夏兮，草木莽莽。　　伤怀永哀兮，汩徂南土。　　眴兮杳杳，孔静幽默。　　郁结纡轸兮，离慜而长鞠。　　抚情效志兮，冤屈而自抑。　　刓方以为圜兮，常度未替。　　易初本迪兮，君子所鄙。　　章画志墨兮，前图未改。　　内厚质正兮，大人所盛。　　巧倕不斲兮，孰察其拨正。　　玄文处幽兮，矇瞍谓之不章；　　离娄微睇兮，瞽以为无明。　　变白以为黑兮，倒上以为下。　　凤皇在笯兮，鸡鹜翔舞。　　同糅玉石兮，一概而相量。　　夫惟党人之鄙固兮，羌不知余之所臧。　　任重载盛兮，陷滞而不济。　　怀瑾握瑜兮，穷不知所示。　　邑犬之群吠兮，吠所怪也。　　非俊疑杰兮，固庸态也。　　文质疏内兮，众不知余之异采。　　材朴委积兮，莫知余之所有。　　重仁袭义兮，谨厚以为丰。　　重华不可遌兮，孰知余之从容！　　古固有不并兮，岂知其何故也？　　汤禹久远兮，邈而不可慕也？　　惩违改忿兮，抑心而自强。　　离慜而不迁兮，愿志之有像。　　进路北次兮，日昧昧其将暮。　　舒忧娱哀兮，限之以大故。　　乱曰：　　浩浩沅湘，分流汩兮。　　修路幽蔽，道远忽兮。　　怀质抱情，独无匹兮。　　伯乐既没，骥焉程兮。　　民生禀命，各有所错兮。　　定心广志，余何所畏惧兮？　　曾伤爰哀，永叹喟兮。　　世浑浊莫吾知，人心不可谓兮。　　知死不可让，愿勿爱兮。　　明告君子，吾将以为类兮。思美人　　思美人兮，揽涕而竚眙。　　媒绝路阻兮，言不可结而诒。　　蹇蹇之烦冤兮，陷滞而不发。　　申旦以舒中情兮，志沉菀而莫达。　　愿寄言于浮云兮，遇丰隆而不将。　　因归鸟而致辞兮，羌迅高而难当。　　高辛之灵盛兮，遭玄鸟而致诒。　　欲变节以从俗兮，媿易初而屈志。　　独历年而离愍兮，羌凭心犹未化。　　宁隐闵而寿考兮，何变易之可为！　　知前辙之不遂兮，未改此度。　　车既覆而马颠兮，蹇独怀此异路。　　勒骐骥而更驾兮，造父为我操之，　　迁逡次而勿驱兮，聊假日以须是时。　　指嶓冢之西隈兮，与纁黄以为期。　　开春发岁兮，白日出之悠悠。　　吾将荡志而愉乐兮，遵江夏以娱忧。　　揽大薄之芳茝兮，搴长洲之宿莽。　　惜吾不及古人兮，吾谁与玩此芳草？　　解萹薄与杂菜兮，备以为交佩。　　佩缤纷以缭转兮，遂萎绝而离异。　　吾且儃徊以娱忧兮，观南人之变态。　　窃快在中心兮，扬厥凭而不竢。　　芳与泽其杂糅兮，羌芳华自中出。　　纷郁郁其远蒸兮，满内而外扬。　　情与质信可保兮，羌居蔽而闻章。　　令薜荔以为理兮，惮举趾而缘木。　　因芙蓉而为媒兮，惮褰裳而濡足。　　登高吾不说兮，入下吾不能。　　固朕形之不服兮，然容与而狐疑。　　广遂前画兮，未改此度也。　　命则处幽吾将罢兮，愿及白日之未暮也。　　独茕茕而南行兮，思彭咸之故也。惜往日　　惜往日之曾信兮，受命诏以昭时。　　奉先功以照下兮，明法度之嫌疑。　　国富强而法立兮，属贞臣而日竢。　　秘密事之载心兮，虽过失犹弗治。　　心纯庞而不泄兮，遭谗人而嫉之。　　君含怒而待臣兮，不清澈其然否。　　蔽晦君之聪明兮，虚惑误又以欺。　　弗参验以考实兮，远迁臣而弗思。　　信谗谀之浑浊兮，盛气志而过之。　　何贞臣之无罪兮，被离谤而见尤。　　惭光景之诚信兮，身幽隐而备之。　　临沅湘之玄渊兮，遂自忍而沉流。　　卒没身而绝名兮，惜壅君之不昭。　　君无度而弗察兮，使芳草为薮幽。　　焉舒情而抽信兮，恬死亡而不聊。　　独障壅而弊隐兮，使贞臣为无由。　　闻百里之为虏兮，伊尹烹于庖厨。　　吕望屠于朝歌兮，宁戚歌而饭牛。　　不逢汤武与桓缪兮，世孰云而知之。　　吴信谗而弗味兮，子胥死而后忧。　　介子忠而立枯兮，文君寤而追求。　　封介山而为之禁兮，报大德之优游。　　思久故之亲身兮，因缟素而哭之。　　或忠信而死节兮，或訑谩而不疑。　　弗省察而按实兮，听谗人之虚辞。　　芳与泽其杂糅兮，孰申旦而别之？　　何芳草之早殀兮，微霜降而下戒。　　谅聪不明而蔽壅兮，使谗谀而日得。　　自前世之嫉贤兮，谓蕙若其不可佩。　　妒佳冶之芬芳兮，嫫母姣而自好。　　虽有西施之美容兮，谗妒入以自代。　　愿陈情以白行兮，得罪过之不意。　　情冤见之日明兮，如列宿之错置。　　乘骐骥而驰骋兮，无辔衔而自载；　　乘泛泭以下流兮，无舟楫而自备。　　背法度而心治兮，辟与此其无异。　　宁溘死而流亡兮，恐祸殃之有再。　　不毕辞而赴渊兮，惜壅君之不识。橘颂　　后皇嘉树，橘徕服兮。　　受命不迁，生南国兮。　　深固难徙，更壹志兮。　　绿叶素荣，纷其可喜兮。　　曾枝剡棘，圆果抟兮。　　青黄杂糅，文章烂兮。　　精色内白，类任道兮。　　纷緼宜修，姱而不丑兮。　　嗟尔幼志，有以异兮。　　独立不迁，岂不可喜兮？　　深固难徙，廓其无求兮。　　苏世独立，横而不流兮。　　闭心自慎，终不失过兮。　　秉德无私，参天地兮。　　愿岁并谢，与长友兮。　　淑离不淫，梗其有理兮。　　年岁虽少，可师长兮。　　行比伯夷，置以为像兮。悲回风　　悲回风之摇蕙兮，心冤结而内伤。　　物有微而陨性兮，声有隐而先倡。　　夫何彭咸之造思兮，暨志介而不忘！　　万变其情岂可盖兮，孰虚伪之可长？　　鸟兽鸣以号群兮，草苴比而不芳。　　鱼葺鳞以自别兮，蛟龙隐其文章。　　故荼荠不同亩兮，兰茝幽而独芳。　　惟佳人之永都兮，更统世以自贶。　　眇远志之所及兮，怜浮云之相羊。　　介眇志之所惑兮，窃赋诗之所明。　　惟佳人之独怀兮，折若椒以自处。　　曾歔欷之嗟嗟兮，独隐伏而思虑。　　涕泣交而凄凄兮，思不眠以至曙。　　终长夜之曼曼兮，掩此哀而不去。　　寤从容以周流兮，聊逍遥以自恃。　　伤太息之愍怜兮，气于邑而不可止。　　糺思心以为纕兮，编愁苦以为膺。　　折若木以弊光兮，随飘风之所仍。　　存彷佛而不见兮，心踊跃其若汤。　　抚珮衽以案志兮，超惘惘而遂行。　　岁曶曶其若颓兮，时亦冉冉而将至。　　薠蘅槁而节离兮，芳以歇而不比。　　怜思心之不可惩兮，证此言之不可聊。　　宁溘死而流亡兮，不忍此心之常愁。　　孤子吟而抆泪兮，放子出而不还。　　孰能思而不隐兮，照彭咸之所闻。　　登石峦以远望兮，路眇眇之默默。　　入景响之无应兮，闻省想而不可得。　　愁郁郁之无快兮，居戚戚而不可解。　　心鞿羁而不开兮，气缭转而自缔。　　穆眇眇之无垠兮，莽芒芒之无仪。　　声有隐而相感兮，物有纯而不可为。　　邈漫漫之不可量兮，缥绵绵之不可纡。　　愁悄悄之常悲兮，翩冥冥之不可娱。　　凌大波而流风兮，讬彭咸之所居。　　上高岩之峭岸兮，处雌蜺之标颠。　　据青冥而摅虹兮，遂儵忽而扪天。　　吸湛露之浮源兮，漱凝霜之雰雰。　　依风穴以自息兮，忽倾寤以婵媛。　　冯昆仑以澂雾兮，隐渂山以清江。　　惮涌湍之礚礚兮，听波声之汹汹。　　纷容容之无经兮，罔芒芒之无纪。　　轧洋洋之无从兮，驰委移之焉止？　　漂翻翻其上下兮，翼遥遥其左右。　　氾潏潏其前后兮，伴张驰之信期。　　观炎气之相仍兮，窥烟液之所积。　　悲霜雪之俱下兮，听潮水之相击。　　借光景以往来兮，施黄棘之枉策。　　求介子之所存兮，见伯夷之放迹。　　心调度而弗去兮，刻著志之无适。　　曰吾怨往昔之所冀兮，悼来者之悐悐。　　浮江淮而入海兮，从子胥而自适。　　望大河之洲渚兮，悲申徒之抗迹。　　骤谏君而不听兮，重任石之何益？　　心絓结而不解兮，思蹇产而不释。","dynasty":"先秦","tags":"楚辞，抒怀","title":"九章"}
{"author":"屈原","content":"皇天之不纯命兮，何百姓之震愆。民离散而相失兮，方仲春而东迁。去故乡而就远兮，遵江夏以流亡。出国门而轸怀兮，甲之朝吾以行。发郢都而去闾兮，怊荒忽之焉极。楫齐杨以容与兮，哀见君而不再得。望长楸而太息兮，涕淫淫其若霰。过夏首而西浮兮，顾龙门而不见。心婵媛而伤怀兮，眇不知其所蹠。顺风波以从流兮，焉洋洋而为客。凌阳侯之泛滥兮，忽翱翔之焉薄。心絓结而不解兮，思蹇产而不释。将运舟而下浮兮，上洞庭而下江。去终古之所居兮，今逍遥而来东。羌灵魂之欲归兮，何须臾而忘反。背夏浦而西思兮，哀故都之日远。登大坟以远望兮，聊以舒吾忧心。哀州土之平乐兮，悲江介之遗风。当陵阳之焉至兮，淼南渡之焉如。曾不知夏之为丘兮，孰两东门之可芜。心不怡之长久兮，忧与愁其相接。惟郢路之辽远兮，江与夏之不可涉。忽若去不信兮，至今九年而不复。惨郁郁而不通兮，蹇侘傺而含戚。外承欢之汋约兮，谌荏弱而难持。忠湛湛而愿进兮，妒被离而障之。尧舜之抗行兮，瞭杳杳而薄天。众谗人之嫉妒兮，被以不慈之伪名。憎愠惀之修美兮，好夫人之慷慨。众踥蹀而日进兮，美超远而逾迈。乱曰：曼余目以流观兮，冀一反之何时。鸟飞反故乡兮，狐死必首丘。信非吾罪而弃逐兮，何日夜而忘之。","dynasty":"先秦","tags":"叙事，抒情，爱国","title":"哀郢"}
{"author":"屈原","content":"朕幼清以廉洁兮，身服义而未沫。主此盛德兮，牵于俗而芜秽。上无所考此盛德兮，长离殃而愁苦。帝告巫阳曰：“有人在下，我欲辅之。魂魄离散，汝筮予之。”巫阳对曰：“掌梦！上帝其难从；若必筮予之，恐后之谢，不能复用。”巫阳焉乃下招曰：魂兮归来！去君之恒干，何为四方些？舍君之乐处，而离彼不祥些！魂兮归来！东方不可以讬些。长人千仞，惟魂是索些。十日代出，流金铄石些。彼皆习之，魂往必释些。归来兮！不可以讬些。魂兮归来！南方不可以止些。雕题黑齿，得人肉以祀，以其骨为醢些。蝮蛇蓁蓁，封狐千里些。雄虺九首，往来倏忽，吞人以益其心些。归来兮！不可久淫些。魂兮归来！西方之害，流沙千里些。旋入雷渊，爢散而不可止些。幸而得脱，其外旷宇些。赤蚁若象，玄蜂若壶些。五谷不生，丛菅是食些。其土烂人，求水无所得些。彷徉无所倚，广大无所极些。归来兮！恐自遗贼些。魂兮归来！北方不可以止些。增冰峨峨，飞雪千里些。归来兮！不可以久些。魂兮归来！君无上天些。虎豹九关，啄害下人些。一夫九首，拔木九千些。豺狼从目，往来侁侁些。悬人以嬉，投之深渊些。致命于帝，然后得瞑些。归来！往恐危身些。魂兮归来！君无下此幽都些。土伯九约，其角觺觺些。敦脄血拇，逐人伂駓駓些。参目虎首，其身若牛些。此皆甘人，归来！恐自遗灾些。魂兮归来！入修门些。工祝招君，背行先些。秦篝齐缕，郑绵络些。招具该备，永啸呼些。魂兮归来！反故居些。天地四方，多贼奸些。像设君室，静闲安些。高堂邃宇，槛层轩些。层台累榭，临高山些。网户朱缀，刻方连些。冬有穾厦，夏室寒些。川谷径复，流潺湲些。光风转蕙，氾崇兰些。经堂入奥，朱尘筵些。砥室翠翘，挂曲琼些。翡翠珠被，烂齐光些。蒻阿拂壁，罗帱张些。纂组绮缟，结琦璜些。室中之观，多珍怪些。兰膏明烛，华容备些。二八侍宿，射递代些。九侯淑女，多迅众些。盛鬋不同制，实满宫些。容态好比，顺弥代些。弱颜固植，謇其有意些。姱容修态，絚洞房些。蛾眉曼睩，目腾光些。靡颜腻理，遗视矊些。离榭修幕，侍君之闲些。悲帷翠帐，饰高堂些。红壁沙版，玄玉梁些。仰观刻桷，画龙蛇些。坐堂伏槛，临曲池些。芙蓉始发，杂芰荷些。紫茎屏风，文缘波些。文异豹饰，侍陂陁些。轩辌既低，步骑罗些。兰薄户树，琼木篱些。魂兮归来！何远为些？室家遂宗，食多方些。稻粢穱麦，挐黄梁些。大苦醎酸，辛甘行些。肥牛之腱，臑若芳些。和酸若苦，陈吴羹些。胹鳖炮羔，有柘浆些。鹄酸臇凫，煎鸿鸧些。露鸡臛蠵，厉而不爽些。粔籹蜜饵，有餦餭些。瑶浆蜜勺，实羽觞些。挫糟冻饮，酎清凉些。华酌既陈，有琼浆些。归来反故室，敬而无妨些。肴羞未通，女乐罗些。敶钟按鼓，造新歌些。《涉江》《采菱》，发《扬荷》些。美人既醉，朱颜酡些。嬉光眇视，目曾波些。被文服纤，丽而不奇些。长发曼鬋，艳陆离些。二八齐容，起郑舞些。衽若交竿，抚案下些。竽瑟狂会，搷鸣鼓些。宫庭震惊，发<激楚>些。吴歈蔡讴，奏大吕些。士女杂坐，乱而不分些。放敶组缨，班其相纷些。郑卫妖玩，来杂陈些。《激楚》之结，独秀先些。菎蔽象棋，有六簙些。分曹并进，遒相迫些。成枭而牟，呼五白些。晋制犀比，费白日些。铿钟摇簴，揳梓瑟些。娱酒不废，沈日夜些。兰膏明烛，华灯错些。结撰至思，兰芳假些。人有所极，同心赋些。酎饮尽欢，乐先故些。魂兮归来！反故居些。乱曰：献岁发春兮，汨吾南征。菉蘋齐叶兮，白芷生。路贯庐江兮，左长薄。倚沼畦瀛兮，遥望博。青骊结驷兮，齐千乘。悬火延起兮，玄颜烝。步及骤处兮，诱骋先。抑骛若通兮，引车右还。与王趋梦兮，课后先。君王亲发兮，惮青兕。朱明承夜兮，时不可以淹。皋兰被径兮，斯路渐。湛湛江水兮，上有枫。目极千里兮，伤春心。魂兮归来，哀江南！","dynasty":"先秦","tags":"楚辞","title":"招魂"}
{"author":"屈原","content":"悲时俗之迫阨兮，愿轻举而远游。质菲薄而无因兮，焉讬乘而上浮？遭沈浊而污秽兮，独郁结其谁语！夜耿耿而不寐兮，魂营营而至曙。惟天地之无穷兮，哀人生之长勤。往者余弗及兮，来者吾不闻。步徙倚而遥思兮，怊惝怳而乖怀。意荒忽而流荡兮，心愁悽而增悲。神倏忽而不反兮，形枯槁而独留。内惟省以操端兮，求正气之所由。漠虚静以恬愉兮，澹无为而自得。闻赤松之清尘兮，愿承风乎遗则。贵真人之休德兮，美往世之登仙；与化去而不见兮，名声著而日延。奇傅说之讬辰星兮，羡韩众之得一。形穆穆以浸远兮，离人群而遁逸。因气变而遂曾举兮，忽神奔而鬼怪。时仿佛以遥见兮，精晈晈以往来。超氛埃而淑邮兮，终不反其故都。免众患而不惧兮，世莫知其所如。恐天时之代序兮，耀灵晔而西征。微霜降而下沦兮，悼芳草之先蘦。聊仿佯而逍遥兮，永历年而无成。谁可与玩斯遗芳兮？长向风而舒情。高阳邈以远兮，余将焉所程？重曰：春秋忽其不淹兮，奚久留此故居。轩辕不可攀援兮，吾将从王乔而娱戏。餐六气而饮沆瀣兮，漱正阳而含朝霞。保神明之清澄兮，精气入而麤秽除。顺凯风以从游兮，至南巢而壹息。见王子而宿之兮，审壹气之和德。曰“道可受兮，不可传；其小无内兮，其大无垠。毋滑而魂兮，彼将自然；壹气孔神兮，于中夜存。虚以待之存，无为之先；庶类以成兮，此德之门。”闻至贵而遂徂兮，忽乎吾将行。仍羽人于丹丘，留不死之旧乡。朝濯发于汤谷兮，夕晞余身兮九阳。吸飞泉之微液兮，怀琬琰之华英。玉色頩以脕颜兮，精醇粹而始壮。质销铄以汋约兮，神要眇以淫放。嘉南州之炎德兮，丽桂树之冬荣；山萧条而无兽兮，野寂漠其无人。载营魄而登霞兮，掩浮云而上征。命天阍其开关兮，排阊阖而望予。召丰隆使先导兮，问太微之所居。集重阳入帝宫兮，造旬始而观清都。朝发轫于太仪兮，夕始临乎于微闾。屯余车之万乘兮，纷容与而并驰。驾八龙之婉婉兮，载云旗之逶蛇。建雄虹之采旄兮，五色杂而炫耀。服偃蹇以低昂兮，骖连蜷以骄骜。骑胶葛以杂乱兮，斑漫衍而方行。撰余辔而正策兮，吾将过乎句芒。历太皓以右转兮，前飞廉以启路。阳杲杲其未光兮，凌天地以径度。风伯为余先驱兮，氛埃辟而清凉。凤凰翼其承旂兮，遇蓐收乎西皇。揽慧星以为旍兮，举斗柄以为麾。叛陆离其上下兮，游惊雾之流波。时暧曃其曭莽兮，召玄武而奔属。后文昌使掌行兮，选署众神以并轂。路漫漫其修远兮，徐弭节而高厉。左雨师使径侍兮，右雷公以为卫。欲度世以忘归兮，意姿睢以抯挢。内欣欣而自美兮，聊媮娱以淫乐。涉青云以汎滥游兮，忽临睨夫旧乡。仆夫怀余心悲兮，边马顾而不行。思旧故以想象兮，长太息而掩涕。汜容与而遐举兮，聊抑志而自弭。指炎神而直驰兮，吾将往乎南疑。览方外之荒忽兮，沛罔瀁而自浮。祝融戒而跸御兮，腾告鸾鸟迎宓妃。张咸池奏承云兮，二女御九韶歌。使湘灵鼓瑟兮，令海若舞冯夷。玄螭虫象并出进兮，形蟉虯而逶蛇。雌蜺便娟以增挠兮，鸾鸟轩翥而翔飞。音乐博衍无终极兮，焉乃逝以徘徊。舒并节以驰骛兮，逴绝垠乎寒门。轶迅风于清源兮，从颛顼乎增冰。历玄冥以邪径兮，乘间维以反顾。召黔赢而见之兮，为余先乎平路。经营四方兮，周流六漠。上至列缺兮，降望大壑。下峥嵘而无地兮，上寥廓而无天。视倏忽而无见兮，听惝恍而无闻。超无为以至清兮，与泰初而为邻。","dynasty":"先秦","tags":"楚辞，想象，抒怀","title":"远游"}
{"author":"屈原","content":"青春受谢，白日昭只。春气奋发，万物遽只。冥凌浃行，魂无逃只。魂魄归来！无远遥只。魂乎归来！无东无西，无南无北只。东有大海，溺水浟浟只。螭龙并流，上下悠悠只。雾雨淫淫，白皓胶只。魂乎无东！汤谷寂寥只。魂乎无南！南有炎火千里，蝮蛇蜒只。山林险隘，虎豹蜿只。鰅鳙短狐，王虺骞只。魂乎无南！蜮伤躬只；魂乎无西！西方流沙，漭洋洋只。豕首纵目，被发鬤只。长爪踞牙，诶笑狂只。魂乎无西！多害伤只。魂乎无北！北有寒山，趠龙赩只。代水不可涉，深不可测只。天白颢颢，寒凝凝只。魂乎无往！盈北极只。魂魄归来！闲以静只。自恣荆楚，安以定只。逞志究欲，心意安只。穷身永乐，年寿延只。魂乎归来！乐不可言只。五谷六仞，设菰梁只。鼎臑盈望，和致芳只。内鸧鸽鹄，味豺羹只。魂乎归来！恣所尝只。鲜蠵甘鸡，和楚酪只。醢豚苦狗，脍苴蒪只。吴酸蒿蒌，不沾薄只。魂兮归来！恣所择只。炙鸹烝凫，煔鹑敶只。煎鰿膗雀，遽爽存只。魂乎归来！丽以先只。四酎并孰，不涩嗌只。清馨冻饮，不歠役只。吴醴白蘖，和楚沥只。魂乎归来！不遽惕只。代秦郑卫，鸣竽张只。伏戏《驾辩》，楚《劳商》只。讴和《扬阿》，赵萧倡只。魂乎归来！定空桑只。二八接舞，投诗赋只。叩钟调磬，娱人乱只。四上竞气，极声变只。魂乎归来！听歌譔只。朱唇皓齿，嫭以姱只。比德好闲，习以都只。丰肉微骨，调以娱只。魂乎归来！安以舒只。嫮目宜笑，娥眉曼只。容则秀雅，稚朱颜只。魂乎归来！静以安只。姱修滂浩，丽以佳只。曾颊倚耳，曲眉规只。滂心绰态，姣丽施只。小腰秀颈，若鲜卑只。魂乎归来！思怨移只。易中利心，以动作只。粉白黛黑，施芳泽只。长袂拂面，善留客只。魂乎归来！以娱昔只。青色直眉，美目媔只。靥辅奇牙，宜笑嘕只。丰肉微骨，体便娟只。魂乎归来！恣所便只。夏屋广大，沙堂秀只。南房小坛，观绝霤只。曲屋步壛，宜扰畜只。腾驾步游，猎春囿只。琼轂错衡，英华假只。茝兰桂树，郁弥路只。魂乎归来！恣志虑只。孔雀盈园，畜鸾皇只！鵾鸿群晨，杂鶖鸧只。鸿鹄代游，曼骕驦只。魂乎归来！凤凰翔只。曼泽怡面，血气盛只。永宜厥身，保寿命只。室家盈廷，爵禄盛只。魂乎归来！居室定只。接径千里，出若云只。三圭重侯，听类神只。察笃夭隐，孤寡存只。魂兮归来！正始昆只。田邑千畛，人阜昌只。美冒众流，德泽章只。先威后文，善美明只。魂乎归来！赏罚当只。名声若日，照四海只。德誉配天，万民理只。北至幽陵，南交阯只。西薄羊肠，东穷海只。魂乎归来！尚贤士只。发政献行，禁苛暴只。举杰压陛，诛讥罢只。直赢在位，近禹麾只。豪杰执政，流泽施只。魂乎来归！国家为只。雄雄赫赫，天德明只。三公穆穆，登降堂只。诸侯毕极，立九卿只。昭质既设，大侯张只。执弓挟矢，揖辞让只。魂乎来归！尚三王只。","dynasty":"先秦","tags":"楚辞","title":"大招"}
{"author":"屈原","content":"浴兰汤兮沐芳，华采衣兮若英。灵连蜷兮既留，烂昭昭兮未央。蹇将憺兮寿宫，与日月兮齐光。龙驾兮帝服，聊翱游兮周章。灵皇皇兮既降，猋远举兮云中。览冀州兮有余，横四海兮焉穷。思夫君兮太息，极劳心兮忡忡。","dynasty":"先秦","tags":"楚辞，神话，祭祀","title":"九歌·云中君"}
{"author":"屈原","content":"秋兰兮蘼芜，罗生兮堂下[1]。绿叶兮素枝[2]，芳菲菲兮袭予[3]。夫[4]人兮自有美子，荪何以兮愁苦？秋兰兮青青，绿叶兮紫茎；满堂兮美人，忽独与余兮目成。入不言兮出不辞，乘回风兮驾云旗。悲莫悲兮生别离，乐莫乐兮新相知。荷衣兮蕙带[5]，儵[6]而来兮忽而逝。夕宿兮帝郊，君谁须兮云之际？与女[7]沐兮咸池，晞[8]女发兮阳之阿；望美人兮未来，临风怳[9]兮浩歌。孔盖兮翠旌，登九天兮抚彗星。竦长剑兮拥幼艾，荪独宜兮为民正[10]。","dynasty":"先秦","title":"九歌少司命"}
{"author":"屈原","content":"君不行兮夷犹，蹇谁留兮中洲？美要眇兮宜修，沛吾乘兮桂舟。令沅湘兮无波，使江水兮安流。望夫君兮未来，吹参差兮谁思？驾飞龙兮北征，邅吾道兮洞庭。薜荔柏兮蕙绸，荪桡兮兰旌。望涔阳兮极浦，横大江兮扬灵。扬灵兮未极，女婵媛兮为余太息。横流涕兮潺湲，隐思君兮陫侧。桂櫂兮兰枻，斵冰兮积雪。采薜荔兮水中，搴芙蓉兮木末。心不同兮媒劳，恩不甚兮轻绝。石濑兮浅浅，飞龙兮翩翩。交不忠兮怨长，期不信兮告余以不闲。朝骋骛兮江皋，夕弭节兮北渚。鸟次兮屋上，水周兮堂下。捐余玦兮江中，遗余佩兮醴浦。采芳洲兮杜若，将以遗兮下女。时不可兮再得，聊逍遥兮容与。","dynasty":"先秦","tags":"楚辞，祭祀，叙事","title":"九歌·湘君"}
{"author":"屈原","content":"吉日兮辰良，穆将愉兮上皇；抚长剑兮玉珥，璆锵鸣兮琳琅；瑶席兮玉瑱，盍将把兮琼芳；蕙肴蒸兮兰藉，奠桂酒兮椒浆；扬枹兮拊鼓，疏缓节兮安歌；陈竽瑟兮浩倡；灵偃蹇兮姣服，芳菲菲兮满堂；五音纷兮繁会，君欣欣兮乐康。","dynasty":"先秦","tags":"楚辞，祭祀","title":"九歌·东皇太一"}
{"author":"屈原","content":"与女[1]游兮九河，冲风起兮水扬波；乘水车兮荷盖，驾两龙兮骖螭[2]；登昆仑兮四望，心飞扬兮浩荡；日将暮兮怅忘归，惟极浦兮寤怀[3]；鱼鳞屋兮龙堂，紫贝阙兮珠宫；灵何惟兮水中；乘白鼋兮逐文鱼，与女游兮河之渚；流澌纷兮将来下[4]；子交手兮东行，送美人兮南浦；波滔滔兮来迎，鱼鳞鳞兮媵予[5]。","dynasty":"先秦","title":"九歌河伯"}
{"author":"屈原","content":"成礼兮会鼓，传芭兮代舞；姱女倡兮容与；春兰兮秋菊，长无绝兮终古。","dynasty":"先秦","tags":"楚辞，祭祀","title":"九歌·礼魂"}
{"author":"屈原","content":"皇天之不纯命兮，何百姓之震愆？民离散而相失兮，方仲春而东迁。去故都而就远兮，遵江夏以流亡。出国门而轸怀兮，申之吾以行。发郢都而去闾兮，怊荒忽其焉极！楫齐杨以容与兮，哀见君而不再得。望长楸而太息兮，涕淫淫其若霰，过夏首而西浮兮，顾龙门而不见，心蝉媛而伤怀兮，眇不知其所，顺风波以从流兮，焉洋洋而为客。凌阳侯之汜滥兮，忽翱翔之焉薄，心絓结而不解兮，思蹇产而不释。将运舟而下浮兮，上洞庭而下江，去终古之所居兮，今逍遥而来东，羌灵魂之欲归兮，何须臾之忘反？背夏浦而西思兮，哀故都之日远，登大坟而远望兮，聊以舒吾忧心，哀州土之平乐兮，悲江介之遗风，当陵阳之焉至兮，淼南渡之焉如？曾不知夏之为丘兮，孰两东门之可芜！心不怡之长久兮，忧与愁其相接，惟郢路之辽远兮，江与夏之不可涉。忽若去不信兮，至今九年而不复。惨郁郁而不通兮，蹇侘傺而含戚。外承欢之汋约兮，谌荏弱而维持，忠湛湛而愿进兮，妒被离而鄣之。尧舜之抗行兮，嘹杳杳而薄天，众谗人之嫉妒兮，被以不慈之伪名，憎愠论之修美兮，好夫人之慷慨。众蹀而日进兮，美超远而逾迈。乱曰：曼余目以流观兮，冀一反之何时？鸟飞反故乡兮，狐死必首丘。信非吾罪而弃逐兮，何日夜而忘之！","dynasty":"先秦","title":"九章之三哀郢"}
{"author":"屈原","content":"秋兰兮麋芜，①罗生兮堂下。绿叶兮素华，②芳菲菲兮袭予。③夫人自有兮美子，④荪何以兮愁苦？⑤秋兰兮青青，⑥绿叶兮紫茎。满堂兮美人，⑦忽独与余兮目成。⑧入不言兮出不辞，乘回风兮载云旗。悲莫悲兮生别离，乐莫乐兮新相知。荷衣兮蕙带，儵而来兮忽而逝。⑨夕宿兮帝郊，君谁须兮云之际？⑩与女沐兮咸池，⑾晞女发兮阳之阿。⑿望美人兮未来，⒀临风怳兮浩歌。⒁孔盖兮翠旍，⒂登九天兮抚彗星。⒃竦长剑兮拥幼艾，⒄荪独宜兮为民正。⒅","dynasty":"先秦","title":"九歌之六少司命"}
{"author":"安德裕","content":"迹自青门远，田衣贲在躬。旧房千峤外，归棹五湖东。地力薑畦沃，年支芋盎充。从支乃荣道，一与祖心同。","dynasty":"宋代","title":"送僧归天甯万年禅院"}
{"author":"安德裕","content":"迹自青门远，田衣贲在躬。旧房千峤外，归棹五湖东。地力姜畦沃，年支芋盎充。从支乃荣道，一与祖心同。","dynasty":"宋代","title":"送僧归天宁万年禅院"}
{"author":"李清照","content":"寻寻觅觅，冷冷清清，凄凄惨惨戚戚。乍暖还寒时候，最难将息。三杯两盏淡酒，怎敌他、晚来风急？雁过也，正伤心，却是旧时相识。满地黄花堆积。憔悴损，如今有谁堪摘？守着窗儿，独自怎生得黑？梧桐更兼细雨，到黄昏、点点滴滴。这次第，怎一个愁字了得！（守着窗儿一作：守著窗儿）","dynasty":"宋代","tags":"宋词三百首，宋词精选，高中古诗，婉约，闺怨，孤独，怀人","title":"声声慢·寻寻觅觅"}
{"author":"李清照","content":"风住尘香花已尽，日晚倦梳头。物是人非事事休，欲语泪先流。闻说双溪春尚好，也拟泛轻舟。只恐双溪舴艋舟，载不动许多愁。","dynasty":"宋代","tags":"宋词三百首，宋词精选，初中古诗，婉约，女子，闺怨，感伤","title":"武陵春·春晚"}
{"author":"李清照","content":"常记溪亭日暮，沉醉不知归路。兴尽晚回舟，误入藕花深处。争渡，争渡，惊起一滩鸥鹭。","dynasty":"宋代","tags":"宋词三百首，宋词精选，初中古诗，纪游","title":"如梦令·常记溪亭日暮"}
{"author":"李清照","content":"红藕香残玉簟秋。轻解罗裳，独上兰舟。云中谁寄锦书来，雁字回时，月满西楼。花自飘零水自流。一种相思，两处闲愁。此情无计可消除，才下眉头，却上心头。","dynasty":"宋代","tags":"宋词三百首，宋词精选，婉约，思念，闺怨，写景","title":"一剪梅·红藕香残玉簟秋"}
{"author":"李清照","content":"昨夜雨疏风骤，浓睡不消残酒。试问卷帘人，却道海棠依旧。知否，知否？应是绿肥红瘦。","dynasty":"宋代","tags":"宋词三百首，宋词精选，婉约，惜花，伤春","title":"如梦令·昨夜雨疏风骤"}
{"author":"李清照","content":"生当作人杰，死亦为鬼雄。至今思项羽，不肯过江东。","dynasty":"宋代","tags":"古诗三百首，地名，咏史怀古，爱国，典故，励志，早教古诗100首","title":"夏日绝句"}
{"author":"李清照","content":"薄雾浓云愁永昼，瑞脑消金兽。佳节又重阳，玉枕纱橱，半夜凉初透。(橱通：厨)东篱把酒黄昏后，有暗香盈袖。莫道不销魂，帘卷西风，人比黄花瘦。(人比一作：人似；销一作：消)","dynasty":"宋代","tags":"宋词三百首，宋词精选，初中古诗，婉约，重阳节，怀人，菊花","title":"醉花阴·薄雾浓云愁永昼"}
{"author":"李清照","content":"天接云涛连晓雾，星河欲转千帆舞。仿佛梦魂归帝所。闻天语，殷勤问我归何处。我报路长嗟日暮，学诗谩有惊人句。九万里风鹏正举。风休住，蓬舟吹取三山去！","dynasty":"宋代","tags":"宋词三百首，宋词精选，豪放，感伤，怀念","title":"渔家傲·天接云涛连晓雾"}
{"author":"李清照","content":"年年雪里，常插梅花醉。挼尽梅花无好意，赢得满衣清泪。今年海角天涯，萧萧两鬓生华。看取晚来风势，故应难看梅花。","dynasty":"宋代","tags":"宋词三百首，宋词精选，梅花，回忆，感伤","title":"清平乐·年年雪里"}
{"author":"李清照","content":"蹴罢秋千，起来慵整纤纤手。露浓花瘦，薄汗轻衣透。见客入来，袜刬金钗溜。和羞走，倚门回首，却把青梅嗅。","dynasty":"宋代","tags":"宋词三百首，宋词精选，少女","title":"点绛唇·蹴罢秋千"}
{"author":"李清照","content":"暖日晴风初破冻，柳眼梅腮，已觉春心动。酒意诗情谁与共，泪融残粉花钿重。乍试夹衫金缕缝，山枕斜欹，枕损钗头凤。独抱浓愁无好梦，夜阑犹剪灯花弄。","dynasty":"宋代","title":"蝶恋花其二离情"}
{"author":"李清照","content":"窗前谁种芭蕉树？阴满中庭；阴满中庭，叶叶心心、舒卷有馀情。伤心枕上三更雨，点滴霖霪；点滴霖霪，愁损北人、不惯起来听！","dynasty":"宋代","title":"添字采桑子"}
{"author":"李清照","content":"禁幄低张，雕栏巧护，就中独占残春。容华淡伫，绰约俱见天真。待得群花过后，一番风露晓妆新。妖娆艳态，妒风笑月，长殢东君。东城边，南陌上，正日烘池馆，竞走香轮。绮筵散日，谁人可继芳尘？更好明光宫殿，几枝先近日边匀，金尊倒，拚了尽烛，不管黄昏。","dynasty":"宋代","title":"庆清朝慢"}
{"author":"李清照","content":"玉瘦香浓，檀深雪散，今年恨探梅又晚。江楼楚馆，云闲水远。清昼永，凭栏翠帘低卷。坐上客来，尊前酒满，歌声共水流云断。南枝可插，更须频剪，莫待西楼，数声羌管。","dynasty":"宋代","title":"殢人娇后庭梅花开有感"}
{"author":"李清照","content":"蹴罢秋千，起来慵整纤纤手。露浓花瘦，薄汗轻衣透。见有人来，袜刬金钗溜。和羞走，倚门回首，却把青梅嗅。","dynasty":"宋代","title":"点绛唇"}
{"author":"李清照","content":"南渡衣冠欠王导，北来消息少刘琨。","dynasty":"宋代","title":"句其一"}
{"author":"李清照","content":"南游尚怯吴江冷，北狩应悲易水寒。","dynasty":"宋代","title":"句其二"}
{"author":"李清照","content":"炙手可热心可寒。","dynasty":"宋代","title":"句其四"}
{"author":"李清照","content":"露花倒影柳三变，桂子飘香张九成。","dynasty":"宋代","title":"句其五"}
{"author":"李清照","content":"两汉本继绍，新室如赘疣。","dynasty":"宋代","title":"句其六"}
{"author":"李清照","content":"所以嵇中散，至死薄殷周。","dynasty":"宋代","title":"句其七"}
{"author":"李清照","content":"诗情如夜鹊，三绕未能安。","dynasty":"宋代","title":"句其八"}
{"author":"李清照","content":"少陵也自可怜人，更待来年试春草。","dynasty":"宋代","title":"句其九"}
{"author":"李清照","content":"犹将歌扇向人遮。","dynasty":"宋代","title":"句其十"}
{"author":"李清照","content":"水晶山枕象牙床。","dynasty":"宋代","title":"句其十一"}
{"author":"李清照","content":"彩云易散月长亏。","dynasty":"宋代","title":"句其十二"}
{"author":"李清照","content":"几多深恨断人肠。","dynasty":"宋代","title":"句其十三"}
{"author":"李清照","content":"罗衣消尽恁时香。","dynasty":"宋代","title":"句其十四"}
{"author":"李清照","content":"闲愁也似月明多。","dynasty":"宋代","title":"句其十五"}
{"author":"李清照","content":"直送凄凉到画屏。","dynasty":"宋代","title":"句其十六"}
{"author":"李清照","content":"三年复六月，天子视朝久。凝旒望南云，垂衣思北狩。如闻帝若曰，岳牧与群后。贤宁无半千，运已遇阳九。勿勒燕然铭，勿种金城柳。岂无纯孝臣，识此霜露悲。何必羹舍肉，便可车载脂。土地非所惜，玉帛如尘泥。谁当可将命，币厚辞益卑。四岳佥曰俞，臣下帝所知。中朝第一人，春官有昌黎。身为百夫特，行足万人师。嘉祐与建中，为政有臬夔。匈奴畏王商，吐蕃尊子仪。夷狄已破胆，将命公所宜。公拜手稽首，受命白玉墀。曰臣敢辞难，此亦何等时。家人安足谋，妻子不必辞。愿奉天地灵，愿奉宗庙威。径持紫泥诏，直入黄龙城。单于定稽颡，侍子当来迎。仁君方恃信，狂生休请缨。或取犬马血，与结天日盟。胡公清德人所难，谋同德协心志安。脱衣已被汉恩暖，离歌不道易水寒。皇天久阴后土湿，雨势未回风势急。车声辚辚马萧萧，壮士懦夫俱感泣。闾阎嫠妇亦何如，沥血投书干记室。夷虏从来性虎狼，不虞预备庸何伤。衷甲昔时闻楚幕，乘城前日记平凉。葵丘践土非荒城，勿轻谈士弃儒生。露布词成马犹倚，崤函关出鸡未鸣。巧匠何曾弃樗栎，刍荛之言或有益。不乞隋珠与和璧，只乞乡关新信息。灵光虽在应萧萧，草中翁仲今何若。遗氓岂尚种桑麻，残虏如闻保城郭。嫠家父祖生齐鲁，位下名高人比数。当时稷下纵谈时，犹记人挥汗成雨。子孙南渡今几年，飘流遂与流人伍。欲将血泪寄山河，去洒东山一坏土。","dynasty":"宋代","title":"上枢密韩公、工部尚书胡公"}
{"author":"李清照","content":"　　岁令云徂，卢或可呼。千金一掷，百万十都。樽俎具陈，已行揖让之礼；主宾既醉，不有博奕者乎！打马爰兴，樗蒱遂废。实博奕之上流，乃闺房之雅戏。齐驱骥騄，疑穆王万里之行；间列玄黄，类杨氏五家之队。珊珊佩响，方惊玉蹬之敲；落落星罗，急见连钱之碎。若乃吴江枫冷，胡山叶飞，玉门关闭，沙苑草肥。临波不渡，似惜障泥。或出入用奇，有类昆阳之战；或优游仗义，正如涿鹿之师。或闻望久高，脱复庾郎之失；或声名素昧，便同痴叔之奇。亦有缓缓而归，昂昂而出。鸟道惊驰，蚁封安步。崎岖峻坂，未遇王良；跼促盐车，难逢造父。且夫丘陵云远，白云在天，心存恋豆，志在著鞭。止蹄黄叶，何异金钱。用五十六采之间，行九十一路之内。明以赏罚，覈其殿最。运指麾于方寸之中，决胜负于几微之外。且好胜者，人之常情；小艺者，士之末技。说梅止渴，稍苏奔竟之心；画饼充饥，少谢腾骧之志。将图实效，故临难而不四；欲报厚恩，故知机而先退。或衔枚缓进，已逾关塞之艰；或贾勇争先，莫悟阱堑之坠。皆因不知止足，自贻尤悔。况为之不已，事实见于正经；用之以诚，义必合于天德。故绕床大叫，五木皆卢；沥酒一呼，六子尽赤。平生不负，遂成剑阁之师；别墅未输，已破淮淝之贼。今日岂无元子，明时不乏安石。又何必陶长沙博局之投，正当师袁彦道布帽之掷也。　　辞曰：佛狸定见卯年死，贵贱纷纷尚流徙，满眼骅骝杂騄駬，时危安得真致此？木兰横戈好女子，老矣谁能志千里，但愿相将过淮水。","dynasty":"宋代","tags":"抒情，忧国忧民","title":"打马赋"}
{"author":"李清照","content":"瑞脑烟残，沈香火冷。","dynasty":"宋代","title":"失调名"}
{"author":"李清照","content":"想见皇华过二京，壶浆夹道万人迎。连昌宫里桃应在，华萼楼头鹊定惊。但说帝心怜赤子，须知天意念苍生。圣君大信明如日，长乱何须在屡盟。","dynasty":"宋代","title":"上韩公枢密其二"}
{"author":"李清照","content":"日月尧天大，璿玑舜历长。侧闻行殿帐，多集上书囊。","dynasty":"宋代","title":"端午帖子皇帝阁"}
{"author":"李清照","content":"意帖初宜夏，金驹已过蚕。至尊千万寿，行见百斯男。","dynasty":"宋代","title":"端午帖子皇后阁"}
{"author":"李清照","content":"三宫催解粽，妆罢未天明。便面天题字，歌头御赐名。","dynasty":"宋代","title":"端午帖子夫人阁"}
{"author":"李清照","content":"莫进黄金簟，新除玉局床。春风送庭燎，不复用沈香。","dynasty":"宋代","title":"春帖子皇帝阁"}
{"author":"李清照","content":"金环半后礼，钩弋比昭阳。春生百子帐，喜入万年觞。","dynasty":"宋代","title":"春帖子贵妃阁"}
{"author":"李清照","content":"泪湿罗衣脂粉满，四叠阳关，唱到千千遍。人道山长水又断，萧萧微雨闻孤馆。惜别伤离方寸乱，忘了临行，酒盏深和浅。好把音书凭过雁，东莱不似蓬莱远。","dynasty":"宋代","tags":"婉约，离别，亲情","title":"蝶恋花·泪湿罗衣脂粉满"}
{"author":"李清照","content":"暗淡轻黄体性柔，情疏迹远只香留。何须浅碧深红色，自是花中第一流。(深红一作：轻)梅定妒，菊应羞，画阑开处冠中秋。骚人可煞无情思，何事当年不见收。(阑通：栏)","dynasty":"宋代","tags":"宋词精选，咏物，写花，抒怀，猖狂","title":"鹧鸪天·桂花"}
{"author":"李清照","content":"绣面芙蓉一笑开，斜飞宝鸭衬香腮。眼波才动被人猜。一面风情深有韵，半笺娇恨寄幽怀。月移花影约重来。","dynasty":"宋代","tags":"宋词精选，女子，追求，爱情","title":"浣溪沙·闺情"}
{"author":"李清照","content":"小院闲窗春已深，重帘未卷影沉沉。倚楼无语理瑶琴。(春已深一作：春色深)远岫出云催薄暮，细风吹雨弄轻阴。梨花欲谢恐难禁。","dynasty":"宋代","tags":"闺怨，伤春，怀人","title":"浣溪沙·小院闲窗春色深"}
{"author":"李清照","content":"小楼寒，夜长帘幕低垂。恨萧萧、无情风雨，夜来揉损琼肌。也不似、贵妃醉脸，也不似、孙寿愁眉。韩令偷香，徐娘傅粉，莫将比拟未新奇。细看取、屈平陶令，风韵正相宜。微风起，清芬酝藉，不减酴醿。渐秋阑、雪清玉瘦，向人无限依依。似愁凝、汉皋解佩，似泪洒、纨扇题诗。朗月清风，浓烟暗雨，天教憔悴度芳姿。纵爱惜、不知从此，留得几多时。人情好，何须更忆，泽畔东篱。","dynasty":"宋代","tags":"咏物，白菊，惜花","title":"多丽·咏白菊"}
{"author":"李清照","content":"暖雨晴风初破冻，柳眼梅腮，已觉春心动。酒意诗情谁与共？泪融残粉花钿重。乍试夹衫金缕缝，山枕斜欹，枕损钗头凤。独抱浓愁无好梦，夜阑犹剪灯花弄。","dynasty":"宋代","tags":"宋词三百首，宋词精选，春天，离别","title":"蝶恋花·暖雨晴风初破冻"}
{"author":"李清照","content":"夜来沉醉卸妆迟，梅萼插残枝。酒醒熏破春睡，梦远不成归。人悄悄，月依依，翠帘垂。更挼残蕊，更捻余香，更得些时。","dynasty":"宋代","tags":"爱情，思念","title":"诉衷情·夜来沉醉卸妆迟"}
{"author":"李清照","content":"寂寞深闺，柔肠一寸愁千缕。惜春春去。几点催花雨。倚遍阑干，只是无情绪。人何处。连天衰草，望断归来路。(衰草一作：芳)","dynasty":"宋代","tags":"宋词精选，闺怨，伤春，伤别","title":"点绛唇·闺思"}
{"author":"李清照","content":"庭院深深深几许，云窗雾阁春迟。为谁憔悴损芳姿。夜来清梦好，应是发南枝。玉瘦檀轻无限恨，南楼羌管休吹。浓香吹尽有谁知。暖风迟日也，别到杏花肥。","dynasty":"宋代","tags":"咏物，梅花，言志","title":"临江仙·梅"}
{"author":"李清照","content":"落日熔金，暮云合璧，人在何处。染柳烟浓，吹梅笛怨，春意知几许。元宵佳节，融和天气，次第岂无风雨。来相召、香车宝马，谢他酒朋诗侣。(熔金一作：镕金)中州盛日，闺门多暇，记得偏重三五。铺翠冠儿，捻金雪柳，簇带争济楚。如今憔悴，风鬟霜鬓，怕见夜间出去。不如向、帘儿底下，听人笑语。","dynasty":"宋代","tags":"古诗三百首，宋词精选，伤今追昔，元宵节","title":"永遇乐·落日熔金"}
{"author":"李清照","content":"淡荡春光寒食天，玉炉沉水袅残烟。梦回山枕隐花钿。海燕未来人斗草，江梅已过柳生绵。黄昏疏雨湿秋千。","dynasty":"宋代","tags":"宋词精选，婉约，寒食节，写景，惜春","title":"浣溪沙·淡荡春光寒食天"}
{"author":"李清照","content":"天与秋光，转转情伤，探金英知近重阳。薄衣初试，绿蚁新尝，渐一番风，一番雨，一番凉。黄昏院落，凄凄惶惶，酒醒时往事愁肠。那堪永夜，明月空床。闻砧声捣，蛩声细，漏声长。","dynasty":"宋代","tags":"重阳节，思念","title":"行香子·天与秋光"}
{"author":"李清照","content":"草际鸣蛩。惊落梧桐。正人间、天上愁浓。云阶月地，关锁千重。纵浮槎来，浮槎去，不相逢。星桥鹊驾，经年才见，想离情、别恨难穷。牵牛织女，莫是离中。甚霎儿晴，霎儿雨，霎儿风。","dynasty":"宋代","tags":"宋词精选，七夕节，孤独","title":"行香子·七夕"}
{"author":"李清照","content":"雪里已知春信至，寒梅点缀琼枝腻。香脸半开娇旖旎，当庭际，玉人浴出新妆洗。造化可能偏有意，故教明月玲珑地。共赏金尊沈绿蚁，莫辞醉，此花不与群花比。","dynasty":"宋代","tags":"咏物，梅花","title":"渔家傲·雪里已知春信至"}
{"author":"李清照","content":"香冷金猊，被翻红浪，起来慵自梳头。任宝奁尘满，日上帘钩。生怕离怀别苦，多少事、欲说还休。新来瘦，非干病酒，不是悲秋。休休，这回去也，千万遍《阳关》，也则难留。念武陵人远，烟锁秦楼。惟有楼前流水，应念我、终日凝眸。凝眸处，从今又添，一段新愁。(版本一)香冷金猊，被翻红浪，起来人未梳头。任宝奁闲掩，日上帘钩。生怕闲愁暗恨，多少事、欲说还休。今年瘦，非干病酒，不是悲秋。明朝，者回去也，千万遍阳关，也即难留。念武陵春晚，云锁重楼。记取楼前绿水，应念我、终日凝眸。凝眸处，从今更数，几段新愁。(版本二)","dynasty":"宋代","tags":"宋词三百首，宋词精选，婉约，女子，离别，思念","title":"凤凰台上忆吹箫·香冷金猊"}
{"author":"李清照","content":"萧条庭院，又斜风细雨，重门须闭。宠柳娇花寒食近，种种恼人天气。险韵诗成，扶头酒醒，别是闲滋味。征鸿过尽，万千心事难寄。楼上几日春寒，帘垂四面，玉阑干慵倚。被冷香消新梦觉，不许愁人不起。清露晨流，新桐初引，多少游春意。日高烟敛，更看今日晴未。","dynasty":"宋代","tags":"宋词精选，婉约，寒食节，写景，怀人","title":"念奴娇·春情"}
{"author":"李清照","content":"天上星河转，人间帘幕垂。凉生枕簟泪痕滋。起解罗衣聊问、夜何其。翠贴莲蓬小，金销藕叶稀。旧时天气旧时衣。只有情怀不似、旧家时。","dynasty":"宋代","tags":"宋词三百首，宋词精选，抒情","title":"南歌子·天上星河转"}
{"author":"李清照","content":"卖花担上。买得一枝春欲放。泪染轻匀。犹带彤霞晓露痕。怕郎猜道。奴面不如花面好。云鬓斜簪。徒要教郎比并看。","dynasty":"宋代","tags":"宋词精选，春天，生活，写花","title":"减字木兰花·卖花担上"}
{"author":"李清照","content":"寒日萧萧上琐窗，梧桐应恨夜来霜。酒阑更喜团茶苦，梦断偏宜瑞脑香。秋已尽，日犹长，仲宣怀远更凄凉。不如随分尊前醉，莫负东篱菊蕊黄。","dynasty":"宋代","tags":"秋天，写景，借古寄怀，思乡，抒情","title":"鹧鸪天·寒日萧萧上琐窗"}
{"author":"李清照","content":"临高阁，乱山平野烟光薄。烟光薄，栖鸦归后，暮天闻角。断香残酒情怀恶，西风催衬梧桐落。梧桐落，又还秋色，又还寂寞。","dynasty":"宋代","tags":"咏物，登高，伤怀","title":"忆秦娥·咏桐"}
{"author":"李清照","content":"永夜恹恹欢意少。空梦长安，认取长安道。为报今年春色好，花光月影宜相照。随意杯盘虽草草。酒美梅酸，恰称人怀抱。醉里插花花莫笑，可怜春似人将老。","dynasty":"宋代","tags":"爱国，哀思","title":"蝶恋花·上巳召亲族"}
{"author":"李清照","content":"世人作梅词，下笔便俗。予试作一篇，乃知前言不妄耳。藤床纸帐朝眠起，说不尽无佳思。沈香断续玉炉寒，伴我情怀如水。笛声三弄，梅心惊破，多少春情意。小风疏雨萧萧地，又催下千行泪。吹箫人去玉楼空，肠断与谁同倚。一枝折得，人间天上，没个人堪寄。","dynasty":"宋代","tags":"咏物，梅花，悼亡","title":"孤雁儿·藤床纸帐朝眠起"}
{"author":"李清照","content":"湖上风来波浩渺。秋已暮、红稀香少。水光山色与人亲，说不尽、无穷好。莲子已成荷叶老。青露洗、蘋花汀草。眠沙鸥鹭不回头，似也恨、人归早。","dynasty":"宋代","tags":"宋词精选，赞颂，秋天，写景","title":"怨王孙·湖上风来波浩渺"}
{"author":"李清照","content":"小阁藏春，闲窗锁昼，画堂无限深幽。篆香烧尽，日影下帘钩。手种江梅渐好，又何必、临水登楼。无人到，寂寥浑似，何逊在扬州。从来，知韵胜，难堪雨藉，不耐风揉。更谁家横笛，吹动浓愁。莫恨香消雪减，须信道、扫迹情留。难言处，良宵淡月，疏影尚风流。","dynasty":"宋代","tags":"咏物，梅花，生活，抒情","title":"满庭芳·小阁藏春"}
{"author":"李清照","content":"病起萧萧两鬓华，卧看残月上窗纱。豆蔻连梢煎熟水，莫分茶。枕上诗书闲处好，门前风景雨来佳。终日向人多酝藉，木犀花。","dynasty":"宋代","tags":"月亮，闲适，生活","title":"摊破浣溪沙·病起萧萧两鬓华"}
{"author":"李清照","content":"欧阳公作《蝶恋花》，有“深深深几许”之句，予酷爱之。用其语作“庭院深深”数阕，其声即旧《临江仙》也。庭院深深深几许？云窗雾阁常扃。柳梢梅萼渐分明。春归秣陵树，人老建康城。感月吟风多少事，如今老去无成。谁怜憔悴更凋零。试灯无意思，踏雪没心情。(试灯无意思，踏雪没心情一作：灯花空结蕊，离别共伤情)","dynasty":"宋代","tags":"春天，伤怀","title":"临江仙·庭院深深深几许"}
{"author":"李清照","content":"窗前谁种芭蕉树，阴满中庭。阴满中庭。叶叶心心，舒卷有馀清。(馀清一作：情)伤心枕上三更雨，点滴霖霪。点滴霖霪。愁损北人，不惯起来听。","dynasty":"宋代","tags":"咏物，爱国，思乡","title":"添字丑奴儿·窗前谁种芭蕉树"}
{"author":"李清照","content":"风定落花深，帘外拥红堆雪。长记海棠开后，正伤春时节。酒阑歌罢玉尊空，青缸暗明灭。魂梦不堪幽怨，更一声啼鴂。","dynasty":"宋代","tags":"闺怨，伤春","title":"好事近·风定落花深"}
{"author":"李清照","content":"风柔日薄春犹早，夹衫乍著心情好。睡起觉微寒，梅花鬓上残。故乡何处是，忘了除非醉。沉水卧时烧，香消酒未消。 ","dynasty":"宋代","tags":"写景，思乡","title":"菩萨蛮·风柔日薄春犹早"}
{"author":"李清照","content":"红酥肯放琼苞碎。探著南枝开遍未。不知酝藉几多香，但见包藏无限意。道人憔悴春窗底。闷损阑干愁不倚。要来小酌便来休，未必明朝风不起。","dynasty":"宋代","tags":"咏物，梅花，抒情","title":"玉楼春·红酥肯放琼苞碎"}
{"author":"李清照","content":"寒日萧萧上琐窗，梧桐应恨夜来霜。酒阑更喜团茶苦，梦断偏宜瑞脑香。秋已尽，日犹长，仲宣怀远更凄凉。不如随分尊前醉，莫负东篱菊蕊黄。","dynasty":"宋代","tags":"宋词三百首，无奈，思念","title":"鹧鸪天·寒日萧萧上琐窗"}
{"author":"李清照","content":"帘外五更风，吹梦无踪。画楼重上与谁同？记得玉钗斜拨火，宝篆成空。回首紫金峰，雨润烟浓。一江春浪醉醒中。留得罗襟前日泪，弹与征鸿。","dynasty":"宋代","tags":"悼亡，回忆，思念","title":"浪淘沙·帘外五更风"}
{"author":"李清照","content":"巨舰只缘因利往，扁舟亦是为名来。往来有愧先生德，特地通宵过钓台。","dynasty":"宋代","tags":"名利","title":"钓台/夜发严滩"}
{"author":"李清照","content":"芳草池塘，绿阴庭院，晚晴寒透窗纱。玉钩金锁，管是客来唦。寂寞尊前席上，唯愁海角天涯。能留否？酴釄落尽，犹赖有梨花。当年曾胜赏，生香熏袖，活火分茶。极目犹龙骄马，流水轻车。不怕风狂雨骤，恰才称，煮酒笺花。如今也，不成怀抱，得似旧时那？","dynasty":"宋代","tags":"写景，抒情","title":"转调满庭芳·芳草池塘"}
{"author":"李清照","content":"归鸿声断残云碧。背窗雪落炉烟直。烛底凤钗明。钗头人胜轻。角声催晓漏。曙色回牛斗。春意看花难。西风留旧寒。","dynasty":"宋代","tags":"春天，思乡","title":"菩萨蛮·归鸿声断残云碧"}
{"author":"李清照","content":"微寒应候。望日边六叶，阶蓂初秀。爱景欲挂扶桑，漏残银箭，杓回摇斗。庆高闳此际，掌上一颗明珠剖。有令容淑质，归逢佳偶。到如今，昼锦满堂贵胄。荣耀，文步紫禁，一一金章绿绶。更值棠棣连阴，虎符熊轼，夹河分守。况青云咫尺，朝暮重入承明后。看彩衣争献，兰羞玉酎。祝千龄，借指松椿比寿。","dynasty":"宋代","tags":"生日，寿词","title":"长寿乐·南昌生日"}
{"author":"李清照","content":"寒日萧萧上锁窗，梧桐应恨夜来霜。酒阑更喜团茶苦，梦断偏宜瑞脑香。秋已尽，日犹长，仲宣怀远更凄凉。不如随分尊前醉，莫负东篱菊蕊黄。","dynasty":"宋代","tags":"秋天，写景，抒怀，思乡","title":"鹧鸪天·寒日萧萧上锁窗"}
{"author":"李清照","content":"春到长门春草青，江梅些子破，未开匀。碧云笼碾玉成尘，留晓梦，惊破一瓯春。花影压重门，疏帘铺淡月，好黄昏。二年三度负东君，归来也，著意过今春。","dynasty":"宋代","tags":"春天，写景，月亮，惜春","title":"小重山·春到长门春草青"}
{"author":"李清照","content":"髻子伤春慵更梳。晚风庭院落梅初。淡云来往月疏疏。玉鸭熏炉闲瑞脑，朱樱斗帐掩流苏。通犀还解辟寒无。","dynasty":"宋代","tags":"宋词精选，女子，伤春","title":"浣溪沙·髻子伤春慵更梳"}
{"author":"李清照","content":"莫许杯深琥珀浓，未成沉醉意先融。疏钟已应晚来风。瑞脑香消魂梦断，辟寒金小髻鬟松。醒时空对烛花红。","dynasty":"宋代","tags":"离别，相思","title":"浣溪沙·莫许杯深琥珀浓"}
{"author":"李清照","content":"薄露初零，长宵共、永书分停。绕水楼台，高耸万丈蓬瀛。芝兰为寿，相辉映、簪笏盈庭。花柔玉净，捧觞别有娉婷。鹤瘦松青，精神与、秋月争明。德行文章，素驰日下声名。东山高蹈，虽卿相、不足为荣。安石须起，要苏天下苍生。","dynasty":"宋代","tags":"祝寿，忧国忧民","title":"新荷叶·薄露初零"}
{"author":"李清照","content":"晚来一阵风兼雨，洗尽炎光。理罢笙簧，却对菱花淡淡妆。绛绡缕薄冰肌莹，雪腻酥香。笑语檀郎：今夜纱厨枕簟凉。","dynasty":"宋代","tags":"女子，闺情","title":"丑奴儿·晚来一阵风兼雨"}
{"author":"李清照","content":"禁幄低张，彤阑巧护，就中独占残春。容华淡伫，绰约俱见天真。待得群花过后，一番风露晓妆新。妖娆艳态，妒风笑月，长殢东君。东城边，南陌上，正日烘池馆，竟走香轮。绮筵散日，谁人可继芳尘。更好明光宫殿，几枝先近日边匀。金尊倒，拚了尽烛，不管黄昏。","dynasty":"宋代","tags":"宋词精选，写花，宴饮","title":"庆清朝·禁幄低张"}
{"author":"李清照","content":"五十年功如电扫，华清花柳咸阳草。五坊供奉斗鸡儿，酒肉堆中不知老。胡兵忽自天上来，逆胡亦是奸雄才。勤政楼前走胡马，珠翠踏尽香尘埃。何为出战辄披靡，传置荔枝多马死。尧功舜德本如天，安用区区纪文字。著碑铭德真陋哉，乃令神鬼磨山崖。子仪光弼不自猜，天心悔稿人心开。夏商有鉴当深戒，简策汗青今具在。君不见当时张说最多机，虽生已被姚崇卖。君不见惊人废兴传天宝，中兴碑上今生草。不知负国有奸雄，但说成功尊国老。谁令妃子天上来，虢秦韩国皆天才。花桑羯鼓玉方响，春风不敢生尘埃。姓名谁复知安史，健儿猛将安眠死。去天尺五抱瓮峰，峰头凿出开元字。时移势去真可哀，奸人心丑深如崖。西蜀万里尚能反，南内一闭何时开。可怜孝德如天大，反使将军称好在。呜呼，奴辈乃不能道辅国用事张后专，乃能念春荠长安作斤卖。","dynasty":"宋代","tags":"咏史，借古讽今，忧国","title":"浯溪中兴颂诗和张文潜二首"}
{"author":"李清照","content":"风韵雍容未甚都，尊前甘橘可为奴。谁怜流落江湖上，玉骨冰肌未肯枯。谁教并蒂连枝摘，醉后明皇倚太真。居士擘开真有意，要吟风味两家新。","dynasty":"宋代","title":"瑞鹧鸪·双银杏"}
{"author":"李清照","content":"千古风流八咏楼，江山留与后人愁。水通南国三千里，气压江城十四州。","dynasty":"宋代","tags":"歌颂，古人，伤怀，国家，猖狂","title":"题八咏楼"}
{"author":"李清照","content":"揉破黄金万点轻。剪成碧玉叶层层。风度精神如彦辅，大鲜明。梅蕊重重何俗甚，丁香千结苦粗生。熏透愁人千里梦，却无情。","dynasty":"宋代","tags":"咏物","title":"摊破浣溪沙·揉破黄金万点轻"}
{"author":"李清照","content":"帝里春晚，重门深院。草绿阶前，暮天雁断。楼上远信谁传，恨绵绵。多情自是多沾惹，难拚舍，又是寒食也。秋千巷陌，人静皎月初斜，浸梨花。","dynasty":"宋代","tags":"伤春，思妇，抒情","title":"怨王孙·春暮"}
{"author":"李清照","content":"十五年前花月底，相从曾赋赏花诗。今看花月浑相似，安得情怀似往时。","dynasty":"宋代","tags":"抒情，追忆，思念","title":"偶成"}
{"author":"李清照","content":"晓梦随疏钟，飘然蹑云霞。因缘安期生，邂逅萼绿华。秋风正无赖，吹尽玉井花。共看藕如船，同食枣如瓜。翩翩坐上客，意妙语亦佳。嘲辞斗诡辩，活火分新茶。虽非助帝功，其乐莫可涯。人生能如此，何必归故家。起来敛衣坐，掩耳厌喧哗。心知不可见，念念犹咨嗟。","dynasty":"宋代","tags":"生活，向往，现实，浪漫","title":"晓梦"}
{"author":"李清照","content":"　　右金石录三十卷者何？赵侯德父所著书也。取上自三代，下迄五季，钟、鼎、甗、鬲、盘、彝、尊、敦之款识，丰碑、大碣，显人、晦士之事迹，凡见于金石刻者二千卷，皆是正伪谬，去取褒贬，上足以合圣人之道，下足以订史氏之失者，皆载之，可谓多矣。　　呜呼，自王播、元载之祸，书画与胡椒无异；长舆、元凯之病，钱癖与传癖何殊。名虽不同，其惑一也。　　余建中辛巳，始归赵氏。时先君作礼部员外郎，丞相时作吏部侍郎。侯年二十一，在太学作学生。赵、李族寒，素贫俭。每朔望谒告出，质衣，取半千钱，步入相国寺，市碑文果实归，相对展玩咀嚼，自谓葛天氏之民也。后二年，出仕宦，便有饭蔬衣练，穷遐方绝域，尽天下古文奇字之志。日就月将，渐益堆积。丞相居政府，亲旧或在馆阁，多有亡诗、逸史，鲁壁、汲冢所未见之书，遂力传写，浸觉有味，不能自已。后或见古今名人书画，一代奇器，亦复脱衣市易。尝记崇宁间，有人持徐熙牡丹图，求钱二十万。当时虽贵家子弟，求二十万钱，岂易得耶。留信宿，计无所出而还之。夫妇相向惋怅者数日。　　后屏居乡里十年，仰取俯拾，衣食有余。连守两郡，竭其俸入，以事铅椠。每获一书，即同共勘校，整集签题。得书、画、彝、鼎，亦摩玩舒卷，指摘疵病，夜尽一烛为率。故能纸札精致，字画完整，冠诸收书家。余性偶强记，每饭罢，坐归来堂烹茶，指堆积书史，言某事在某书、某卷、第几叶、第几行，以中否角胜负，为饮茶先后。中即举杯大笑，至茶倾覆怀中，反不得饮而起。甘心老是乡矣。故虽处忧患困穷，而志不屈。收书既成，归来堂起书库，大橱簿甲乙，置书册。如要讲读，即请钥上簿，关出卷帙。或少损污，必惩责揩完涂改，不复向时之坦夷也。是欲求适意，而反取憀憟。余性不耐，始谋食去重肉，衣去重采，首无明珠、翠羽之饰，室无涂金、刺绣之具。遇书史百家，字不刓缺，本不讹谬者，辄市之，储作副本。自来家传周易、左氏传，故两家者流，文字最备。于是几案罗列，枕席枕藉，意会心谋，目往神授，乐在声色狗马之上。　　至靖康丙午岁，侯守淄川，闻金寇犯京师，四顾茫然，盈箱溢箧，且恋恋，且怅怅，知其必不为己物矣。建炎丁未春三月，奔太夫人丧南来。既长物不能尽载，乃先去书之重大印本者，又去画之多幅者，又去古器之无款识者，后又去书之监本者，画之平常者，器之重大者。凡屡减去，尚载书十五车。至东海，连舻渡淮，又渡江，至建康。青州故第，尚锁书册什物，用屋十余间，冀望来春再备船载之。十二月，金人陷青州，凡所谓十余屋者，已皆为煨烬矣。　　建炎戊申秋九月，侯起复知建康府。已酉春三月罢，具舟上芜湖，入姑孰，将卜居赣水上。夏五月，至池阳。被旨知湖州，过阙上殿。遂驻家池阳，独赴召。六月十三日，始负担，舍舟坐岸上，葛衣岸巾，精神如虎，目光烂烂射人，望舟中告别。余意甚恶，呼曰：“如传闻城中缓急，奈何？”戟手遥应曰：“从众。必不得已，先弃辎重，次衣被，次书册卷轴，次古器，独所谓宗器者，可自负抱，与身俱存亡，勿忘之。”遂驰马去。途中奔驰，冒大暑，感疾。至行在，病痁。七月末，书报卧病。余惊怛，念侯性素急，奈何。病痁或热，必服寒药，疾可忧。遂解舟下，一日夜行三百里。比至，果大服柴胡、黄芩药，疟且痢，病危在膏盲。余悲泣，仓皇不忍问后事。八月十八日，遂不起。取笔作诗，绝笔而终，殊无分香卖履之意。　　葬毕，余无所之。朝廷已分遣六宫，又传江当禁渡。时犹有书二万卷，金石刻二千卷，器皿、茵褥，可待百客，他长物称是。余又大病，仅存喘息。事势日迫。念侯有妹婿，任兵部侍郎，从卫在洪州，遂遣二故吏，先部送行李往投之。冬十二月，金寇陷洪州，遂尽委弃。所谓连舻渡江之书，又散为云烟矣。独余少轻小卷轴书帖、写本李、杜、韩、柳集，《世说》、《盐铁论》，汉唐石刻副本数十轴，三代鼎鼐十数事，南唐写本书数箧，偶病中把玩，搬在卧内者，岿然独存。　　上江既不可往，又虏势叵测，有弟迒任敕局删定官，遂往依之。到台，台守已遁。之剡，出陆，又弃衣被。走黄岩，雇舟入海，奔行朝，时驻跸章安，从御舟海道之温，又之越。庚戌十二月，放散百官，遂之衢。绍兴辛亥春三月，复赴越，壬子，又赴杭。　　先侯疾亟时，有张飞卿学士，携玉壶过，视侯，便携去，其实珉也。不知何人传道，遂妄言有颁金之语。或传亦有密论列者。余大惶怖，不敢言，亦不敢遂已，尽将家中所有铜器等物，欲走外廷投进。到越，已移幸四明。不敢留家中，并写本书寄剡。后官军收叛卒，取去，闻尽入故李将军家。所谓岿然独存者，无虑十去五六矣。惟有书画砚墨，可五七簏，更不忍置他所。常在卧塌下，手自开阖。在会稽，卜居土民钟氏舍。忽一夕；穴壁负五簏去。余悲恸不已，重立赏收赎。后二日，邻人钟复皓出十八轴求赏，故知其盗不远矣。万计求之，其余遂不可出。今知尽为吴说运使贱价得之。所谓岿然独存者，乃十去其七八。所有一二残零不成部帙书册，三数种平平书帙，犹复爱惜如护头目，何愚也耶。　　今日忽阅此书，如见故人。因忆侯在东莱静治堂，装卷初就，芸签缥带，束十卷作一帙。每日晚吏散，辄校勘二卷，跋题一卷。此二千卷，有题跋者五百二卷耳。今手泽如新，而墓木已拱，悲夫！　　昔萧绎江陵陷没，不惜国亡，而毁裂书画。杨广江都倾覆，不悲身死，而复取图书。岂人性之所著，死生不能忘之欤。或者天意以余菲薄，不足以享此尤物耶。抑亦死者有知，犹斤斤爱惜，不肯留在人间耶。何得之艰而失之易也。　　呜呼，余自少陆机作赋之二年，至过蘧瑗知非之两岁，三十四年之间，忧患得失，何其多矣！然有有必有无，有聚必有散，乃理之常。人亡弓，人得之，又胡足道！所以区区记其终始者，亦欲为后世好古博雅者之戒云。　　绍兴二年、玄黓岁，壮月朔甲寅，易安室题。","dynasty":"宋代","tags":"回忆，抒情","title":"金石录后序"}
{"author":"李清照","content":"暖雨晴风初破冻，柳眼梅腮，已觉春心动。酒意诗情谁与共？泪融残粉花钿重。乍试夹衫金缕缝，山枕斜欹，枕损钗头凤。独抱浓愁无好梦，夜阑犹剪灯花弄。","dynasty":"宋代","tags":"春天，写景，闺情，思念","title":"蝶恋花·暖日晴风初破冻"}
{"author":"李清照","content":"玉瘦香浓，檀深雪散。今年恨、探梅又晚。江楼楚馆，云闲水远。清昼永，凭栏翠帘低卷。坐上客来，尊前酒满。歌声共、水流云断。南枝可插，更须频剪。莫直待西楼、数声羌管。","dynasty":"宋代","tags":"写花，梅花，抒情，伤感","title":"殢人娇·后亭梅花开有感"}
{"author":"李清照","content":"两汉本继绍，新室如赘疣。所以嵇中散，至死薄殷周。","dynasty":"宋代","tags":"历史，抒怀，讽刺","title":"咏史"}
{"author":"李清照","content":"条脱闲揎系五丝。","dynasty":"宋代","title":"失调名"}
{"author":"李清照","content":"谁伴明窗独坐，我共影儿俩个。灯尽欲眠时，影也把人抛躲。无那，无那，好个凄凉的我。","dynasty":"宋代","title":"如梦令·谁伴明窗独坐"}
{"author":"李清照","content":"生当为人杰，死亦作鬼雄。至今思项羽，不肯过江东。","dynasty":"宋代","title":"夏日绝句"}
{"author":"李清照","content":"窗前谁种芭蕉树？阴满中庭；阴满中庭，叶叶心心、舒卷有馀情。伤心枕上三更雨，点滴霖霪；点滴霖霪，愁损北人、不惯起来听！","dynasty":"宋代","title":"添字采桑子·窗前谁种芭蕉树"}
{"author":"李清照","content":"红藕香残玉蕈秋，轻解罗裳，独上兰舟。云中谁寄锦书来？雁字回时，月满西楼。花自飘零水自流。一种相思，两处闲愁。此情无计可消除。才下眉头，却上心头。","dynasty":"宋代","title":"一剪梅·红藕香残玉蕈秋"}
{"author":"李清照","content":"犹将歌扇向人遮。水晶山枕象牙床。彩云易散月长亏。几多深恨断人肠。罗衣消尽恁时香。闲愁也似月明多。直送凄凉到画屏。","dynasty":"宋代","title":"失调名"}
{"author":"李清照","content":"红酥肯放琼苞碎，探著南枝开遍未，不知蕴藉几多香，但见包藏无限意。道人憔悴春窗底，闷损阑干愁不倚，要来小酌便来休，未必明朝风不起。","dynasty":"宋代","title":"玉楼春"}
{"author":"李清照","content":"微寒应候[2]，望日边，六叶阶蓂[3]初秀。爱景[4]欲挂扶桑，漏残银箭[5]，杓回摇斗[6]。庆高闳[7]此际，掌上一颗明珠剖。有令容淑质，归逢佳偶。到如今，昼锦满堂贵胄。荣耀，文步紫禁，一一金章绿绶。更值棠棣[8]连阴，虎符熊轼，夹河分守。况青云咫尺，朝暮入承明后。看彩衣争献，兰羞[9]玉酎[10]。祝千龄，借指松椿比寿。","dynasty":"宋代","title":"长寿乐·微寒应候[2]"}
{"author":"李清照","content":"蹴罢秋千，起来慵整纤纤手。露浓花瘦，薄汗轻衣透。见客入来，袜刬金钗溜。和羞走，倚门回首，却把青梅嗅。","dynasty":"宋代","title":"点绛唇·蹴[1]罢秋千"}
{"author":"李清照","content":"永夜恹恹欢意少，空梦长安，认取长安道。为报今年春色好，花光月影宜相照。随意杯盘虽草草，酒美梅酸，恰称人怀抱。醉里插花花莫笑，可怜春似人将老。","dynasty":"宋代","title":"蝶恋花上巳召亲族"}
{"author":"李清照","content":"小楼寒，夜长帘幕低垂。恨潇潇[1]无情风雨，夜来揉损琼肌。也不似贵妃醉脸，也不似孙寿愁眉。韩令偷香，徐娘傅粉，莫将比拟未新奇，细看取[2]，屈平陶令，风韵正相宜。微风起，清芬酝藉[3]，不减酴釄[4]。渐秋阑[5]，雪清玉瘦，向人无限依依。似愁凝汉臯解佩[6]，似泪洒纨扇题诗[7]。朗月清风，浓烟暗雨，天教憔悴瘦[8]芳姿。纵爱惜，不知从此，留得几多时。人情好，何须更忆，泽畔东篱。","dynasty":"宋代","title":"多丽·小楼寒"}
{"author":"李清照","content":"淡荡春光寒食天，玉炉沈水袅残烟，梦回山枕隐花钿。海燕未来人斗草，江梅已过柳生绵，黄昏疏雨湿秋千。","dynasty":"宋代","title":"浣溪沙"}
{"author":"李清照","content":"髻子伤春慵更梳，晚风庭院落梅初，淡云来往月疏疏，玉鸭薰炉闲瑞脑，朱樱斗帐掩流苏，通犀还解辟寒无。","dynasty":"宋代","title":"浣溪沙"}
{"author":"李清照","content":"绣幕芙蓉一笑开，斜偎宝鸭亲香腮，眼波才动被人猜。一面风情深有韵，半笺娇恨寄幽怀，月移花影约重来。","dynasty":"宋代","title":"浣溪沙"}
{"author":"李清照","content":"卖花担上，买得一枝春欲放。泪染轻匀，犹带彤霞晓露痕。怕郎猜道，奴面不如花面好。云鬓斜簪，徒要教郎比并看。","dynasty":"宋代","title":"减字木兰花·卖花担上"}
{"author":"李清照","content":"风韵雍容未甚都，尊前甘橘可为奴。谁怜流落江湖上，玉骨冰肌未肯枯。谁教并蒂连枝摘，醉后明皇倚太真。居士擘开真有意，要吟风味两家新。","dynasty":"宋代","title":"瑞鹧鸪"}
{"author":"李清照","content":"夜来沈醉卸妆迟。梅萼插残枝。酒醒熏破春睡，梦远不成归。人悄悄，月依依。翠帘垂。更挼残蕊，更捻余香，更得些时。","dynasty":"宋代","title":"诉衷情·夜来沈醉卸妆迟"}
{"author":"李清照","content":"玉瘦香浓，檀深雪散，今年恨探梅又晚。江楼楚馆，云间水远。清昼永，凭栏翠帘低卷。坐上客来，尊前酒满，歌声共水流云断。南枝可插，更须频剪，莫待西楼，数声羌管。","dynasty":"宋代","title":"殢人娇"}
{"author":"李清照","content":"学诗三十年，缄口不求知。谁遣好奇士，相逢说项斯。","dynasty":"宋代","title":"分得知字韵"}
{"author":"李清照","content":"春残何事苦思乡，病里梳头恨最长。梁燕语多终日在，蔷薇风细一帘香。","dynasty":"宋代","title":"春残"}
{"author":"李清照","content":"佛狸定见卯年死，贵贱纷纷尚流徙。满眼骅骝杂騄駬，时危安得真致此。老矣谁能致千里，但愿相将过淮水。","dynasty":"宋代","title":"打马赋诗"}
{"author":"李清照","content":"三年夏六月，天子视朝久。凝旒望南云，垂衣思北狩。如闻帝若曰，岳牧与群后。贤宁无半千，运已遇阳九。勿勒燕然铭，勿种金城柳。岂无纯孝臣，识此霜露悲。何必羹舍肉，便可车载脂。土地非所惜，玉帛如尘泥。谁当可将命，币厚词益卑。四岳佥曰俞，臣下帝所知。中朝第一人，春官有昌黎。身为百夫特，行足万人师。嘉祐与建中，为政有皋夔。匈奴畏王商，吐蕃尊子仪。夷狄已破胆，将命公所宜。公拜手稽首，受命白玉墀。曰臣敢辞难，此亦何等时。家人安足谋，妻子不必辞。愿奉天地灵，愿奉宗庙威。径持紫泥诏，直入黄龙城。单于定稽颡，侍子当来迎。仁君方恃信，狂生休请缨。或取犬马血，与结天日盟。胡公清德人所难，谋同德协心志安。脱衣已被汉恩暖，离歌不道易水寒。皇天久阴后土湿，雨势未回风劳急。车声辚辚马萧萧，壮士懦夫俱感泣。闾阎嫠妇亦何知，沥血投书干记室。夷虏从来性虎狼，不虞预备庸何伤。衷甲昔时闻楚幕，乘城前日记平凉。葵丘践土非荒城，勿轻谈士弃儒生。露布词成马犹倚，崤函关出鸡未鸣。巧匠何曾弃樗栎，刍荛之言或有益。不乞隋珠与和璧，只乞乡关新信息。灵光虽在应萧萧，草中翁仲今何若。遣氓岂尚种桑麻，残虏如闻保城郭。嫠家父祖生齐鲁，位下名高人比数。当时稷下纵谈时，犹记人挥汗成雨。子孙南渡今几年，飘流遂与流人伍。欲将血泪寄山河，去洒东山一抔土。","dynasty":"宋代","title":"上韩公枢密其一"}
{"author":"李清照","content":"寒窗败几无书史，公路可怜竟至此。青州从事孔方君，终日纷纷喜生事。作诗谢绝聊闭门，燕寝凝香有佳思。静中我乃得知交，乌有先生子虚子。","dynasty":"宋代","title":"感怀"}
{"author":"李清照","content":"常记溪亭日暮。沈醉不知归路。兴尽晚回舟，误入藕花深处。争渡。争渡。惊起一滩鸥鹭。","dynasty":"宋代","title":"如梦令其一"}
{"author":"李清照","content":"小院闲窗春色深。重帘未卷影沈沈。倚楼无语理瑶琴。远岫出山催薄暮，细风吹雨弄轻阴。梨花欲谢恐难禁。","dynasty":"宋代","title":"浣溪沙其二"}
{"author":"李清照","content":"春到长门春草青，红梅些子破，未开匀。碧云笼碾玉成尘，留晓梦，惊破一瓯春。花影压重门，疏帘铺淡月，好黄昏。二年三度负东君，归来也，著意过今春。","dynasty":"宋代","title":"小重山"}
{"author":"段成式","content":"曾话黄陵事，今为白日催。老无儿女累，谁哭到泉台。","dynasty":"唐代","title":"哭李群玉"}
{"author":"段成式","content":"三十六鳞充使时，数番犹得裹相思。待将袍袄重抄了，尽写襄阳播掿词。","dynasty":"唐代","title":"寄温飞卿笺纸"}
{"author":"段成式","content":"枝枝交影锁长门，嫩色曾沾雨露恩。凤辇不来春欲尽，空留莺语到黄昏。水殿年年占早芳，柔条偏惹御炉香。而今万乘多巡狩，辇路无阴绿草长。玉楼烟薄不胜芳，金屋寒轻翠带长。公子骅骝往何处，绿阴堪系紫游缰。嫩叶初齐不耐寒，风和时拂玉栏干。君王去日曾攀折，泣雨伤春翠黛残。微黄才绽未成阴，绣户珠帘相映深。长恨早梅无赖极，先将春色出前林。隋家堤上已成尘，汉将营边不复春。只向江南并塞北，酒旗相伴惹行人。陌上河边千万枝，怕寒愁雨尽低垂。黄金穟短人多折，已恨东风不展眉。","dynasty":"唐代","title":"折杨柳七首（第一、二、四首一作王贞白诗）"}
{"author":"段成式","content":"惨澹十堵内，吴生纵狂迹。风云将逼人，神鬼如脱壁。——段成式其中龙最怪，张甲方汗栗。黑云夜窸窣，焉知不霹雳。——张希复此际忽仙子，猎猎衣舄奕。妙瞬乍疑生，参差夺人魄。——郑符往往乘猛虎，冲梁耸奇石。苍峭束高泉，角膝惊欹侧。——段成式冥狱不可视，毛戴腋流液。苟能水成河，刹那沈火宅。——升上人","dynasty":"唐代","title":"游长安诸寺联句。常乐坊赵景公寺。吴画联句"}
{"author":"段成式","content":"闲中好，尽日松为侣。此趣人不知，轻风度僧语。——郑符闲中好，尘务不萦心。坐对当窗木，看移三面阴。——段成式闲中好，幽磬度声迟。卷上论题肇，画中僧姓支。——张希复","dynasty":"唐代","title":"游长安诸寺联句。永安坊永寿寺。闲中好"}
{"author":"段成式","content":"有松堪系马，遇钵更投针。记得汤师句，高禅助朗吟。——段成式乘晴入精舍，语默想东林。尽是忘机侣，谁惊息影禽。——张希复一雨微尘尽，支郎许数过。方同嗅薝卜，不用算多罗。——郑符","dynasty":"唐代","title":"游长安诸寺联句。靖恭坊大兴善寺。老松青桐联二…绝句"}
{"author":"段成式","content":"相好全如梵，端倪只为隋。宁同蚌顽恶，但与鹬相持。——段成式虽因雀变化，不逐月亏盈。纵有天中匠，神工讵可成。——张希复","dynasty":"唐代","title":"游长安诸寺联句。靖恭坊大兴善寺。蛤像联二十字绝句"}
{"author":"段成式","content":"天心惟助善，圣迹此开阳。——段成式载恐雷轮重，縆疑电索长。——张希复上冲挟螮蝀，不动束锒铛。——段成式饥鸟未曾啄，乖龙宁敢藏。——张希复","dynasty":"唐代","title":"游长安诸寺联句。靖恭坊大兴善寺。圣柱联句"}
{"author":"段成式","content":"重叠碎晴空，馀霞更照红。蝉踪近鳷鹊，鸟道接相风。——张希复苔静金轮路，云轻白日宫。壁诗传谢客，门榜占休公。——段成式","dynasty":"唐代","title":"游长安诸寺联句。长乐坊安国寺。红楼联句（隐侯体）"}
{"author":"段成式","content":"一院暑难侵，莓苔共影深。标枝争息鸟，馀吹正开襟。——段成式宿雨香添色，残阳石在阴。乘闲动诗意，助静入禅心。——张希复","dynasty":"唐代","title":"游长安诸寺联句。长乐坊安国寺。穗柏联句"}
{"author":"段成式","content":"静，虚。热际，安居。——郑符龛灯敛，印香除。东林宾客，西涧图书。檐外垂青豆，——段成式经中发白蕖。纵辩宗因衮衮，忘言理事如如。——段成式泉台定将入流否，邻笛足疑清梵馀。——段成式","dynasty":"唐代","title":"游长安诸寺联句。长乐坊安国寺。题璘公院"}
{"author":"段成式","content":"风杪影凌乱，露轻光陆离。如霞散仙掌，似烧上峨嵋。道树千花发，扶桑九日移。因山成众像，不复藉蟠螭。涌出多宝塔，往来飞锡僧。分明三五月，传照百千灯。驯狖移高柱，庆云遮半层。夜深寒焰白，犹自缀金绳。磊落风初定，轻明云乍妨。疏中摇月彩，繁处杂星芒。火树枝柯密，烛龙鳞甲张。穷愁读书者，应得假馀光。","dynasty":"唐代","title":"观山灯献徐尚书"}
{"author":"段成式","content":"云雨轩悬莺语新，一篇佳句占阳春。银黄年少偏欺酒，金紫风流不让人。连璧座中斜日满，贯珠歌里落花频。莫辞倒载吟归去，看欲东山又吐茵。","dynasty":"唐代","title":"和徐商贺卢员外赐绯"}
{"author":"段成式","content":"符命自陶唐，吾君应会昌。千年清德水，九折满荣光。极岸浮佳气，微波照夕阳。澄辉明贝阙，散彩入龙堂。近带关云紫，遥连日道黄。冯夷矜海若，汉武贵宣房。渐没孤槎影，仍呈一苇航。抚躬悲未济，作颂喜时康。","dynasty":"唐代","title":"河出荣光"}
{"author":"段成式","content":"吴生画勇矛戟攒，——段成式出变奇势千万端。——张希复苍苍鬼怪层壁宽，——郑符睹之忽忽毛发寒。——段成式棱伽之力所疲殚，——段成式李真周昉优劣难。——郑符活禽生卉推边鸾，——段成式花房嫩彩犹未干。——张希复韩干变态如激湍，——郑符惜哉壁画世未殚。——段成式后人新画何汗漫。——张希复","dynasty":"唐代","title":"游长安诸寺联句。崇仁坊资圣寺。诸画联句（柏梁体）"}
{"author":"段成式","content":"重叠碎晴空，余霞更照红。蝉踪近鳷鹊，鸟道接相风。--张希复苔静金轮路，云轻白日宫。壁诗传谢客，门榜占休公。--段成式","dynasty":"唐代","title":"游长安诸寺联句·长乐坊安国寺·红楼联句（"}
{"author":"段成式","content":"翻了西天偈，烧余梵宇香。撚眉愁俗客，支颊背残阳。--段成式洲号惟思沃，山名只记匡。辨中摧世智，定里破魔强。--张希复许睿禅心彻，汤休诗思长。朗吟疏磬断，久语贯珠妨。--段成式乘兴书芭叶，闲来入豆房。漫题存古壁，怪画匝长廊。--张希复","dynasty":"唐代","title":"游长安诸寺联句·崇义坊招福院·赠诸上人联"}
{"author":"段成式","content":"风杪影凌乱，露轻光陆离。如霞散仙掌，似烧上峨嵋。道树千花发，扶桑九日移。因山成众像，不复藉蟠螭。","dynasty":"唐代","title":"观山灯献徐尚书其一"}
{"author":"段成式","content":"涌出多宝塔，往来飞锡僧。分明三五月，传照百千灯。驯狖移高柱，庆云遮半层。夜深寒焰白，犹自缀金绳。","dynasty":"唐代","title":"观山灯献徐尚书其二"}
{"author":"段成式","content":"磊落风初定，轻明云乍妨。疏中摇月彩，繁处杂星芒。火树枝柯密，烛龙鳞甲张。穷愁读书者，应得假馀光。","dynasty":"唐代","title":"观山灯献徐尚书其三"}
{"author":"段成式","content":"鸟啄灵雏恋落晖，村情山趣顿忘机。丹成道士过门数，叶尽寒猿下岭稀。","dynasty":"唐代","title":"题谷隐兰若三首其二"}
{"author":"段成式","content":"醉袂几侵鱼子缬，飘缨长罥凤皇钗。知君欲作闲情赋，应愿将身作锦鞋。","dynasty":"唐代","title":"嘲飞卿七首其二"}
{"author":"段成式","content":"翠蝶密偎金叉首，青虫危泊玉钗梁。愁生半额不开靥，只为多情团扇郎。","dynasty":"唐代","title":"嘲飞卿七首其三"}
{"author":"段成式","content":"愁机懒织同心苣，闷绣先描连理枝。多少风流词句里，愁中空咏早环诗。","dynasty":"唐代","title":"嘲飞卿七首其五"}
{"author":"段成式","content":"燕支山色重能轻，南阳水泽斗分明。不烦射雉先张翳，自有琴中威凤声。","dynasty":"唐代","title":"嘲飞卿七首其六"}
{"author":"段成式","content":"半岁愁中镜似荷，牵环撩鬓却须磨。花前不复抱瓶渴，月底还应琢刺歌。","dynasty":"唐代","title":"嘲飞卿七首其七"}
{"author":"段成式","content":"最宜全幅碧鲛绡，自襞春罗等舞腰。未有长钱求邺锦，且令裁取一团娇。","dynasty":"唐代","title":"柔卿解籍戏呈飞卿三首其二"}
{"author":"段成式","content":"出意挑鬟一尺长，金为钿鸟簇钗梁。郁金种得花茸细，添入春衫领里香。","dynasty":"唐代","title":"柔卿解籍戏呈飞卿三首其三"}
{"author":"段成式","content":"七尺发犹三角梳，玳牛独驾长檐车。曾城自有三青鸟，不要莲东双鲤鱼。","dynasty":"唐代","title":"戏高侍御七首其二"}
{"author":"段成式","content":"花恨红腰柳妒眉，东邻墙短不曾窥。犹怜最小分瓜日，奈许迎春得藕时。","dynasty":"唐代","title":"戏高侍御七首其三"}
{"author":"段成式","content":"自等腰身尺六强，两重危鬓尽钗长。欲熏罗荐嫌龙脑，须为寻求石叶香。","dynasty":"唐代","title":"戏高侍御七首其四"}
{"author":"段成式","content":"别起青楼作几层，斜阳幔卷鹿卢绳。厌裁鱼子深红缬，泥觅蜻蜓浅碧绫。","dynasty":"唐代","title":"戏高侍御七首其五"}
{"author":"段成式","content":"诈嫌嚼贝磨衣钝，私带男钱压鬓低。不独邯郸新嫁女，四枝鬟上插通犀。","dynasty":"唐代","title":"戏高侍御七首其六"}
{"author":"段成式","content":"可羡罗敷自有失，愁中漫捋白髭须。豹钱骢子能擎举，兼著连乾许换无。","dynasty":"唐代","title":"戏高侍御七首其七"}
{"author":"段成式","content":"想到头陀最上方，桂阴犹认惠宗房。因行恋烧归来晚，窗下犹残一字香。","dynasty":"唐代","title":"送僧二首其二"}
{"author":"段成式","content":"水殿年年占早芳，柔条偏惹御炉香。而今万乘多巡狩，辇路无阴绿草长。","dynasty":"唐代","title":"折杨柳七首其二"}
{"author":"段成式","content":"玉楼烟薄不胜芳，金屋寒轻翠带长。公子骅骝往何处，绿阴堪系紫游缰。","dynasty":"唐代","title":"折杨柳七首其三"}
{"author":"段成式","content":"嫩叶初齐不耐寒，风和时拂玉栏干。君王去日曾攀折，泣雨伤春翠黛残。","dynasty":"唐代","title":"折杨柳七首其四"}
{"author":"段成式","content":"微黄才绽未成阴，绣户珠帘相映深。长恨早梅无赖极，先将春色出前林。","dynasty":"唐代","title":"折杨柳七首其五"}
{"author":"段成式","content":"隋家堤上已成尘，汉将营边不复春。只向江南并塞北，酒旗相伴惹行人。","dynasty":"唐代","title":"折杨柳七首其六"}
{"author":"段成式","content":"陌上河边千万枝，怕寒愁雨尽低垂。黄金穟短人多折，已恨东风不展眉。","dynasty":"唐代","title":"折杨柳七首其七"}
{"author":"段成式","content":"二八能歌得进名，人言选入便光荣。岂知妃后多娇妒，不许君前唱一声。","dynasty":"唐代","title":"汉宫词二首其二"}
{"author":"段成式","content":"柳烟梅雪隐青楼，残日黄鹂语未休。见说自能裁耙腹，不知谁更著帩头。","dynasty":"唐代","title":"嘲飞卿七首其四"}
{"author":"段成式","content":"印火荧荧，灯续燄青。七俱胝咒，四阿含经。各录佳语，聊事素屏。丈室安居，延宾不扃。","dynasty":"唐代","title":"游长安诸寺联句常乐坊赵景公寺题约公院"}
{"author":"段成式","content":"印火荧荧，灯续焰青。——张希复七俱胝咒，四阿含经。——段成式各录佳语，聊事素屏。——郑符丈室安居，延宾不扃。——升上人","dynasty":"唐代","title":"游长安诸寺联句。常乐坊赵景公寺。题约公院"}
{"author":"段成式","content":"共入夕阳寺，因窥甘露门。——升上人清香惹苔藓，忍草杂兰荪。——郑符捷偈飞钳答，新诗倚仗论。——段成式坏幡标古刹，圣画焕崇垣。——张希复岂慕穿笼鸟，难防在牖猿。——段成式一音唯一性，三语更三幡。——张希复","dynasty":"唐代","title":"游长安诸寺联句。大同坊云华寺。偶联句"}
{"author":"段成式","content":"古画思匡岭，上方疑傅岩。蝶闲移忍草，蝉晓揭高杉。——段成式香字消芝印，金经发茝函。井通松底脉，书坼洞中缄。——张希复","dynasty":"唐代","title":"游长安诸寺联句。道政坊宝应寺。僧房联句"}
{"author":"段成式","content":"如生小小真，犹自未栖尘。——郑符褕袂将离座，斜柯欲近人。——段成式昔时知出众，情宠占横陈。——张希复不遣游张巷，岂教窥宋邻。——郑符庾楼吹笛裂，弘阁赏歌新。——段成式蝉怯纤腰步，蛾惊半额嚬。——张希复图形谁有术，买笑讵辞贫。——段成式复陇迷村径，重泉隔汉津。——郑符同心知作羽，比目定为鳞。——张希复残月巫山夕，馀霞洛浦晨。——段成式","dynasty":"唐代","title":"游长安诸寺联句。道政坊宝应寺。小小写真联句"}
{"author":"段成式","content":"悉为无事者，任被俗流憎。——郑符客异干时客，僧非出院僧。——段成式远闻疏牖磬，晓辨密龛灯。——张希复步触珠幡响，吟窥钵水澄。——郑符句饶方外趣，游惬社中朋。——段成式静里已驯鸽，斋中亦好鹰。——张希复金涂笔是褧，彩溜纸非缯。——升上人锡杖已克锻，田衣从怀塍。——段成式占床暂一胁，卷箔赖长肱。——张希复佛日初开照，魔天破几层。——段成式咒中陈秘计，论处正先登。——张希复勇带绽针石，危防丘井藤。——升上人","dynasty":"唐代","title":"游长安诸寺联句。平康坊菩萨寺。书事联句"}
{"author":"段成式","content":"名下固无虚，敖曹貌严毅。洞达见空王，圆融入佛地。——张希复一言当要害，忽忽醒诸醉。不动须弥山，多方辩无匮。——郑符坦率对万乘，偈答无所避。尔如毗沙门，外形如脱履。——段成式但以理为量，不语怪力事。木石摧贡高，慈悲引贪恚。——升上人当时乏支许，何人契深致。随宜讵说三，直下开不二。——段成式","dynasty":"唐代","title":"游长安诸寺联句。光宅坊光宅寺。中禅师影堂联句"}
{"author":"段成式","content":"观音化身，厥形孔怪。胣脑淫厉，众魔膜拜。——张希复指梦鸿纷，榜列区界。其事明张，何不可解。——段成式阎阿德川，大士先天。众象参罗，福源田田。——郑符百亿花发，百千灯然。胶如络绎，浩汗连绵。——张希复焰摩界戚，洛迦苦霁。正念皈依，众青如彗。——段成式戾宰可汰，痴膜可蜕。稽首如空，睟容若睇。——张希复阐提墨师，睹而面之。寸念不生，未遇乎而。——段成式","dynasty":"唐代","title":"游长安诸寺联句。翊善坊保寿寺。光天帧赞联句"}
{"author":"段成式","content":"密密助堂堂，隋人歌檿桑。双弧摧孔雀，一矢陨贪狼。——段成式百步望云立，九规看月张。获蛟徒破浪，中乙漫如墙。——张希复还似贯金鼓，更疑穿石梁。因添挽河力，为灭射天狂。——段成式绝艺却南牧，英声来鬼方。丽龟何足敌，殪豕未为长。——郑符龙臂胜猿臂，星芒超箭芒。虚夸绝高鸟，垂拱议明堂。——段成式","dynasty":"唐代","title":"游长安诸寺联句。宣阳坊静域寺。三阶院联句"}
{"author":"段成式","content":"翻了西天偈，烧馀梵宇香。撚眉愁俗客，支颊背残阳。——段成式洲号惟思沃，山名只记匡。辨中摧世智，定里破魔强。——张希复许睿禅心彻，汤休诗思长。朗吟疏磬断，久语贯珠妨。——段成式乘兴书芭叶，闲来入豆房。漫题存古壁，怪画匝长廊。——张希复","dynasty":"唐代","title":"游长安诸寺联句。崇义坊招福院。赠诸上人联句"}
{"author":"段成式","content":"杉松何相疏，榆柳方迥屑。无人擅谈柄，一枝不敢折。——段成式中庭苔藓深，吹馀鸣佛禽。至于摧折枝，凡草犹避阴。——张希复僻径根从露，闲房枝任侵。一株风正好，来助碧云吟。——郑符时时扫窗声，重露滴寒砌。风飐一枝遒，闲窥别生势。——升上人偃盖入楼妨，盘根侵井窄。高僧独惆怅，为与澄岚隔。——段成式","dynasty":"唐代","title":"游长安诸寺联句。招国坊崇济寺。奇松联二十字绝句"}
{"author":"段成式","content":"酒里诗中三十年，纵横唐突世喧喧。明时不作祢衡死，傲尽公卿归九泉。","dynasty":"唐代","title":"哭李群玉"}
{"author":"段成式","content":"歌舞初承恩宠时，六宫学妾画蛾眉。君王厌世妾头白，闻唱歌声却泪垂。二人能歌得进名，人言选入便光荣。岂知妃后多娇妒，不许君前唱一声。","dynasty":"唐代","title":"汉宫词二首"}
{"author":"段成式","content":"只爱糟床滴滴声，长愁声绝又醒醒。人间荣辱不常定，唯有南山依旧青。","dynasty":"唐代","title":"醉中吟"}
{"author":"段成式","content":"前年帝里探春时，寺寺名花我尽知。今日长安已灰烬，忍能南国对芳枝。","dynasty":"唐代","title":"桃源僧舍看花"}
{"author":"段成式","content":"才甘鱼目并，艺怯马蹄间。王谢初飞盖，姬姜尽下山。缚鸡方角逐，射雉岂开颜。乱翠移林色，狂红照座殷。防梭齿虽在，乞帽鬓惭斑。傥恕相如瘦，应容累骑还。","dynasty":"唐代","title":"和周繇见嘲（一作和周为宪广阳公宴见嘲诗）"}
{"author":"段成式","content":"南山披时寒夜中，一角不动毗岚风。何人见此生惭愧，断续犹应护得龙。","dynasty":"唐代","title":"和张希复咏宣律和尚袈裟"}
{"author":"段成式","content":"高谈敬风鉴，古貌怯冰棱。（以下见《海录碎事》）虱暴妨归梦，虫喧彻曙更。梦里思甘露，言中惜惠灯。新破毗昙义，相期卜夜论。（梦得句云云，因续成十韵）随樵劫猿藏，隈石觑熊缘。（隐山书事，见《襄阳志》）捽胡云彩落，疻面月痕消。（光风亭夜宴，妓有醉殴者）掷履仙凫起，撦衣蝴蝶飘。羞中含薄怒，颦里带馀娇。醒后犹攘臂，归时更折腰。狂夫自缨绝，眉势倩人描。（题同上，见《纪事》）不愿石郎戴笠，难甘玉女披衣。（《苦雨》）","dynasty":"唐代","title":"句"}
{"author":"段成式","content":"矗竹为篱松作门，石楠阴底藉芳荪。方袍近日少平叔，注得逍遥无处论。","dynasty":"唐代","title":"题石泉兰若"}
{"author":"段成式","content":"大白东西飞正狂，新刍石冻杂梅香。诗中反语常回避，尤怯花前唤索郎。","dynasty":"唐代","title":"怯酒赠周繇（一作答周为宪看牡丹）"}
{"author":"段成式","content":"洞里仙春日更长，翠丛风翦紫霞芳。若为萧史通家客，情愿扛壶入醉乡。","dynasty":"唐代","title":"牛尊师宅看牡丹"}
{"author":"段成式","content":"闲对弈楸倾一壶，黄羊枰上几成都。他时谒帝铜池晓，便赌宣城太守无。","dynasty":"唐代","title":"观棋（一作温庭筠诗）"}
{"author":"段成式","content":"有僧支颊撚眉毫，起就夕阳磨剃刀。到此既知闲最乐，俗心何啻九牛毛。","dynasty":"唐代","title":"题僧壁（一本有和韦蟾三字）"}
{"author":"段成式","content":"独上黄坛几度盟，印开龙渥喜丹成。岂同叔夜终无分，空向人间著养生。","dynasty":"唐代","title":"哭房处士"}
{"author":"段成式","content":"虎到前头心不惊，残阳择虱懒逢迎。东林水石未胜此，要假远公方有名。","dynasty":"唐代","title":"呈轮上人"}
{"author":"段成式","content":"风惹闲云半谷阴，岩西隐者醉相寻。草衰乍觉径增险，叶尽却疑溪不深。鸟啄灵雏恋落晖，村情山趣顿忘机。丹成道士过门数，叶尽寒猿下岭稀。风带巢熊拗树声，老僧相引入云行。半陂新路畬才了，一谷寒烟烧不成。","dynasty":"唐代","title":"题谷隐兰若三首"}
{"author":"段成式","content":"屏开屈膝见吴娃，蛮蜡同心四照花。姹女不愁难管领，斩新铅里得黄牙。","dynasty":"唐代","title":"不赴光风亭夜饮赠周繇"}
{"author":"段成式","content":"莺里花前选孟光，东山逋客酒初狂。素娥毕竟难防备，烧得河车莫遣尝。","dynasty":"唐代","title":"嘲元中丞（一作襄阳中堂赏花为宪与妓人戏语潮之）"}
{"author":"段成式","content":"少赋令才犹强作，众医多识不能呼。九茎仙草真难得，五叶灵根许惠无。","dynasty":"唐代","title":"寄周繇求人参"}
{"author":"段成式","content":"曾见当垆一个人，入时装束好腰身。少年花蒂多芳思，只向诗中写取真。醉袂几侵鱼子缬，飘缨长罥凤凰钗。知君欲作闲情赋，应愿将身作锦鞋。翠蝶密偎金叉首，青虫危泊玉钗梁。愁生半额不开靥，只为多情团扇郎。柳烟梅雪隐青楼，残日黄鹂语未休。见说自能裁袙腹，不知谁更著帩头。愁机懒织同心苣，闷绣先描连理枝。多少风流词句里，愁中空咏早环诗。燕支山色重能轻，南阳水泽斗分明。不烦射雉先张翳，自有琴中威凤声。半岁愁中镜似荷，牵环撩鬓却须磨。花前不复抱瓶渴，月底还应琢刺歌。","dynasty":"唐代","title":"嘲飞卿七首"}
{"author":"段成式","content":"长担犊车初入门，金牙新酝盈深樽。良人为渍木瓜粉，遮却红腮交午痕。最宜全幅碧鲛绡，自襞春罗等舞腰。未有长钱求邺锦，且令裁取一团娇。出意挑鬟一尺长，金为钿鸟簇钗梁。郁金种得花茸细，添入春衫领里香。","dynasty":"唐代","title":"柔卿解籍戏呈飞卿三首"}
{"author":"段成式","content":"百媚城中一个人，紫罗垂手见精神。青琴仙子长教示，自小来来号阿真。七尺发犹三角梳，玳牛独驾长檐车。曾城自有三青鸟，不要莲东双鲤鱼。花恨红腰柳妒眉，东邻墙短不曾窥。犹怜最小分瓜日，奈许迎春得藕时。自等腰身尺六强，两重危鬓尽钗长。欲熏罗荐嫌龙脑，须为寻求石叶香。别起青楼作几层，斜阳幔卷鹿卢绳。厌裁鱼子深红缬，泥觅蜻蜓浅碧绫。诈嫌嚼贝磨衣钝，私带男钱压鬓低。不独邯郸新嫁女，四枝鬟上插通犀。可羡罗敷自有夫，愁中漫捋白髭须。豹钱骢子能擎举，兼著连干许换无。","dynasty":"唐代","title":"戏高侍御七首"}
{"author":"段成式","content":"形神不灭论初成，爱马乘闲入帝京。四十三年虚过了，方知僧里有唐生。想到头陀最上方，桂阴犹认惠宗房。因行恋烧归来晚，窗下犹残一字香。","dynasty":"唐代","title":"送僧二首"}
{"author":"段成式","content":"却忆书斋值晚晴，挽枝闲啸激蝉清。影沈巴峡夜岩色，踪绝石塘寒濑声。","dynasty":"唐代","title":"猿"}
{"author":"段成式","content":"应念愁中恨索居，鹂歌声里且踟蹰。若逢金马门前客，为说虞卿久著书。","dynasty":"唐代","title":"送穆郎中赴阙"}
{"author":"段成式","content":"偶出云泉谒礼闱，篇章曾沐汉皇知。无谋静国东归去，羞过商山四老祠。","dynasty":"唐代","title":"题商山庙"}
{"author":"范汭","content":"日日好携手，我闲君亦闲。侵晨出郭门，月落犹未还。云胡辄改途，彳亍车尘间。","dynasty":"明代","title":"送顾生仲默"}
{"author":"范汭","content":"夙昔忤时宰，初衣投故园。孤立逾一纪，不求他人援。仕路日清夷，除书下丘樊。时维冬春交，整此北上辕。临行将何赠，愤激成片言。天潢无别派，淆乱由楚藩。九重听弥高，物议徒喧喧。厥事君所司，竦身为平反。","dynasty":"明代","title":"送丁长孺礼部"}
{"author":"范汭","content":"结楼黄山曲，不碍黄山云。山云吹作雨，漠漠复纷纷。纷纷漠漠春何有，洗出梨花隔垂柳。花开花落郎未归，楼上美人相忆否？","dynasty":"明代","title":"洗妆楼歌"}
{"author":"范汭","content":"明时尚文不尚武，屈膝低眉谁比数。祖宗汗马无乃劳，今日横金视犹土。将军素多林下风，操觚羞与荷戟同。名高翻遣身难避，幕府喧传辟书至。欲甘小草多苦辛，白云堪卧其如贫。生憎朋旧问出处，此意悠悠难告人。","dynasty":"明代","title":"送张孟孺"}
{"author":"范汭","content":"微茫烟水阔，不辨故人家。湖上晚风急，满天吹雪花。春帆移远树，夕鸟啄平沙。独酌谁为慰，邻舟鼓自挝。","dynasty":"明代","title":"舟次平望怀王子幻"}
{"author":"范汭","content":"无路觅君去，乱峰云若屯。嵌空巢树杪，凿石沼山根。古帖从儿塌，新诗与妇论。闲门邻拱木，苍翠自朝昏。","dynasty":"明代","title":"访赵凡夫庐居"}
{"author":"范汭","content":"空外响清砧，秋风日以深。已知贫次骨，转觉病关心。薙草疏新径，扶藤上故林。自吁还自哂，昨日散千金。","dynasty":"明代","title":"遣闷"}
{"author":"范汭","content":"芒鞋定远近，天路临苍苍。结宇久未了，种松新已长。平池托空影，断壁飞斜光。欲问吾师法，吾师法已忘。","dynasty":"明代","title":"清凉庵赠僧"}
{"author":"范汭","content":"寂寂故乡路，心知尚有人。那知今是客，犹忆昔时邻。树暝烟催夕，花寒雨殢春。青山独无恙，宛对别来身。","dynasty":"明代","title":"雨中访吴允兆"}
{"author":"范汭","content":"日日何所待，傍人应见猜。油然碧草外，独上姑苏台。西子邈已去，东风空自来。茸茸桃李树，为问几枝开。","dynasty":"明代","title":"柬邓远游"}
{"author":"范汭","content":"野宿次凫珣，青青荻笋齐。潮痕随月落，山势压城低。残梦风前柝，归心曙后鸡。还知高隐处，只隔水东西。","dynasty":"明代","title":"琴川夜泊怀孙齐之"}
{"author":"范汭","content":"肃肃池上雨，雨收池更寒。从来通醉理，自此豁幽端。螮蝀饮方歇，鸧鹒鸣欲阑。褰裳转溪路，晴瀑少人看。","dynasty":"明代","title":"霁"}
{"author":"范汭","content":"黄池路远近，此别遂茫然。颜色既不接，音书空复传。省耕春草外，退食晚花前。闻道无留事，闲情异往年。","dynasty":"明代","title":"寄答邓明府"}
{"author":"范汭","content":"舍筏愁将夕，墟烟极望平。余花红半委，初笋绿丛生。水漫鱼登市，山昏鸟入城。心心天目路，只解向西行。","dynasty":"明代","title":"临安"}
{"author":"范汭","content":"翳然一片雨，远沐脊山青。举棹兴方属，引觞歌莫停。林钟去杳杳，川火来荧荧。坐待月轮出，僧寮犹未扃。","dynasty":"明代","title":"夜泊虎丘同刘元声伯仲"}
{"author":"范汭","content":"去指黔乡近，回瞻楚甸遥。郡门临白浪，驿路叠青霄。积雨寒初霁，长烟湿未消。征鞍停不可，无赖是今朝。","dynasty":"明代","title":"过武陵怀龙观察"}
{"author":"范汭","content":"停骖古城曲，薄暮往来稀。濑响生官舍，崖寒中客衣。叶雕花簇簇，雷迸雪霏霏。欲寄乡园信，黔南断雁飞。","dynasty":"明代","title":"平溪"}
{"author":"范汭","content":"结宇数蜂间，泓渟一水湾。谷风过午冷，原树入秋闲。苔动璟鳞戏，花摇翠羽还。谁知于役者，弥日此开颜。","dynasty":"明代","title":"贵筑憩越孝廉别业"}
{"author":"范汭","content":"村村鸥鹜群，寺寺冷斜曛。渡口独来客，岩中重访君。鼓声鱼市接，帆影稻畦分。看取前楹竹，新枝碍白云。","dynasty":"明代","title":"访葛震父"}
{"author":"范汭","content":"华阳望不极，缕缕晴烟生。斜日半山雪，照人巾舄清。渐融仍合沓，近晦逾空明。强载筍舆去，摇摇人外情。","dynasty":"明代","title":"望茅山残雪"}
{"author":"范汭","content":"春来春去总无端，别院沉沉独倚栏。风抑疏花仍怯晚，雨撩纤柳不胜寒。离情泣向缄中诉，怨色偷从镜里看。咫尺巫阳峰十二，片云还往若为难。","dynasty":"明代","title":"贻董六遐周"}
{"author":"范汭","content":"天近筍舆如踏空，翻翻巾舄冷泠风。远寻乱嶂出帆外，近数诸村悬镜中。沙草微茫似楚泽，涧花凄冷非吴宫。湖西湖东尽堪望，两地乡心谁与同。","dynasty":"明代","title":"登缥缈峰"}
{"author":"范汭","content":"越艳迹如扫，年年烧痕绿。归僧踏岭云，枯叶声相触。","dynasty":"明代","title":"响屟廊"}
{"author":"范汭","content":"清时有隐者，自汲还自耘。翳然茅屋上，一片尧时云。","dynasty":"明代","title":"赠杨孝父"}
{"author":"范汭","content":"一峰际苍苍，遐瞩了无碍。湖色上人颜，崖阴落鸟背。","dynasty":"明代","title":"游弁山"}
{"author":"范汭","content":"九月罗浮道，无衣亦不寒。奇峰三十二，直作夏云看。","dynasty":"明代","title":"送彦平游岭南"}
{"author":"范汭","content":"春水动微茫，帆前即异乡。鸡声残月堕，人语隔寒塘。","dynasty":"明代","title":"晓发"}
{"author":"范汭","content":"晴时十二三，雨时十七八。山鸟何预人，连声泥滑滑。","dynasty":"明代","title":"平越道中"}
{"author":"范汭","content":"一雨绿千里，楚山如近人。留君君掉首，何处秣陵春。","dynasty":"明代","title":"秣陵送李茂才"}
{"author":"范汭","content":"昔时君好饮，卮酒不停持。今日坟前土，徒然酹一卮。","dynasty":"明代","title":"伤德生兄"}
{"author":"范汭","content":"书随讣音至，半信半相猜。莫谓无期别，犹知有梦来。","dynasty":"明代","title":"哭费元朗"}
{"author":"范汭","content":"愁来遣不可，流目今成昔。向夕空馆寒，栟榈摵摵。","dynasty":"明代","title":"绝笔"}
{"author":"范汭","content":"桃李花开点御沟，翠华经月不曾游。内庭鸱吻移鸱尾，莫问君王十四州。","dynasty":"明代","title":"南唐宫词四首"}
{"author":"范汭","content":"女冠鸟爪解方音，识得蓬瀛路浅深。戏搦雪花熔紫磨，汉宫谁数辟寒金。","dynasty":"明代","title":"南唐宫词四首"}
{"author":"范汭","content":"半檐日影漾罘罳，才是深宫梦觉时。敕取烧槽弹法曲，声声声诉恨来迟。","dynasty":"明代","title":"南唐宫词四首"}
{"author":"范汭","content":"匼匝渠穿宛转桥，绮楼香暖月迢迢。海南蜃市浑无异，添得歌声堕九霄。","dynasty":"明代","title":"王蜀宫词二首"}
{"author":"范汭","content":"玉脸匀朱卸翠冠，宣华池上绕阑干。醉妆邀取君王顾，一任东风料峭寒。","dynasty":"明代","title":"王蜀宫词二首"}
{"author":"范汭","content":"池西别殿署凌波，杨柳风微月渐多。珠箔卷来秋似水，填词惟教艳娘歌。","dynasty":"明代","title":"孟蜀官词二首"}
{"author":"范汭","content":"猩红栀子艺成林，复砌勾栏日映深。隔院似闻催羯鼓，先开一朵是同心。","dynasty":"明代","title":"孟蜀官词二首"}
{"author":"范汭","content":"珊瑚裁辇玉装车，夕醉明蟾晓醉花。南海南边天漫漫，君臣无梦到中华。","dynasty":"明代","title":"南汉宫词二首"}
{"author":"范汭","content":"金猊香袅日靡靡，玉陛连朝奏事稀。驯兽近前亲射杀，血花吹污侍臣衣。","dynasty":"明代","title":"南汉宫词二首"}
{"author":"范汭","content":"露华如水蘸宫墙，红豆花兼荔子香。多少峨眉闲待月，九龙帐底贮归郎。","dynasty":"明代","title":"闽宫词二首"}
{"author":"范汭","content":"四条弦上按新声，半是先皇手教成。旧事内人谁敢泄，春来燕子不呼名。","dynasty":"明代","title":"闽宫词二首"}
{"author":"范汭","content":"千门斜月四窗星，山近帘衣分外青。侍女夜间眠不稳，御床圆枕缀金铃。","dynasty":"明代","title":"吴越宫词二首"}
{"author":"范汭","content":"板桥断后无复春，蒲荒柳秃波粼粼。依稀一片昔时月，来照鸳鸯不照人。","dynasty":"明代","title":"板桥曲"}
{"author":"范汭","content":"秀海海边葭菼秋，滇池池上云悠悠。人心恰似此中水，一道南流一北流。","dynasty":"明代","title":"滇中词三首"}
{"author":"范汭","content":"鸳鸯浦绿水如苔，镜里人家向背开。五目爨僮劖雪去，三冬僰女担花来。","dynasty":"明代","title":"滇中词三首"}
{"author":"范汭","content":"迤西之西天一涯，四时长有三春花。青帘飐处客沽酒，五岁女郎能数蚆。","dynasty":"明代","title":"滇中词三首"}
{"author":"范汭","content":"江流汩汩树层层，短笠瓢空去秣陵。依旧青山风雪里，荜门深掩一龛灯。","dynasty":"明代","title":"送一公还天界寺"}
{"author":"范汭","content":"天远湖南渔火稀，隔林钟磬度微微。不知此夕幽人兴，月出僧房归未归。","dynasty":"明代","title":"寄吴凝甫兼简讯公"}
{"author":"范汭","content":"乱水声中系艇斜，月寒沽酒扣谁家。仙源咫尺不知处，红叶吹来如落花。","dynasty":"明代","title":"荆溪"}
{"author":"范汭","content":"几家闲夜停机杼，支枕篷窗风许许。吹尽絺香不见人，绕塘寒月濆语。","dynasty":"明代","title":"松陵舟中迟钱受之太史"}
{"author":"范汭","content":"林皋叶脱风凄凄，远峰森立寒云齐。满船离思半江月，未到五更鸡乱啼。","dynasty":"明代","title":"泖上嘲吴凝父"}
{"author":"范汭","content":"采香泾上黄鸟啼，藤梢掠云笋迸泥。来时即是去时路，师向此中应不迷。","dynasty":"明代","title":"送僧"}
{"author":"范汭","content":"与君握手未经时，一水空悬别后思。心事茫茫谁共语，自持椒酒酹要离。","dynasty":"明代","title":"寄邵隐之"}
{"author":"范汭","content":"霅溪春水接长干，五日邮程去不难。问寝但留诸弟在，双鱼容易报平安。","dynasty":"明代","title":"送茅荐卿水部使还留都"}
{"author":"范汭","content":"远树微波黯不分，阖闾城畔寄孤云。春来尽有还乡梦，除却青山便是君。","dynasty":"明代","title":"春日讯吴允兆"}
{"author":"范汭","content":"樯上乌啼月满滩，月和残雪耐人看。半炉爇尽沉香火，消受篷窗一夜寒。","dynasty":"明代","title":"夜泊梁溪"}
{"author":"范汭","content":"山影沉沉日乍红，峭帆人怯剪江风。鸥凫占我曾题石，一半岈叠浪中。","dynasty":"明代","title":"泊燕子矶"}
{"author":"范汭","content":"别时江草冷萧萧，再见春光上柳条。万一故人生远梦，也应先过伯通桥。","dynasty":"明代","title":"寄阮坚之司理二首"}
{"author":"范汭","content":"仲冬之交气不齐，桃花李花开满溪。行人认是二三月，只少黄鹂枝上啼。","dynasty":"明代","title":"仲冬"}
{"author":"范汭","content":"近嶂远空同蔚蓝，画船不系酒微酣。疏疏灯影出烟际，隐隐人声在水南。","dynasty":"明代","title":"岘山晚归"}
{"author":"范汭","content":"一月留君兴未阑，酒杯无限费春寒。海棠欲卸辛夷尽，取次看花到牡丹。","dynasty":"明代","title":"赠王曰常"}
{"author":"范汭","content":"蛾眉不扫鬓云斜，含怨含情未破瓜。背倚曲栏花一树，春光多少属西家。","dynasty":"明代","title":"西家"}
{"author":"范汭","content":"与汝垂髫共里闾，别来不省六年余。情知一见又成别，犹胜逢人数寄书。","dynasty":"明代","title":"遇俞献父"}
{"author":"范汭","content":"霜天一衲影萧萧，别路无多觉路遥。他日有人来入社，不妨行过虎溪桥。","dynasty":"明代","title":"送僧入庐山"}
{"author":"范汭","content":"深阁鸟鸣人到稀，柳风吹绿上帘衣。香魂化作彩霞缕，时绕华阳洞口飞。","dynasty":"明代","title":"代茅止生悼亡姬三首"}
{"author":"范汭","content":"独夜寒侵半臂绫，锁窗花影隔层层。依稀梦里还寻梦，才到钱塘又秣陵。","dynasty":"明代","title":"代茅止生悼亡姬三首"}
{"author":"范汭","content":"莺雏出壳月将四，燕子营巢春已三。看取西陵埋玉处，不生松柏长宜男。","dynasty":"明代","title":"代茅止生悼亡姬三首"}
{"author":"范汭","content":"故人宛何在，坐永芳时别。别时樱桃花，离离子堪撷。颓云忽成峰，喧禽将反舌。触绪怅多违，丝棼焉可绝。","dynasty":"明代","title":"迟吴凝父不至"}
{"author":"范汭","content":"入门复出门，平畴绿如砥。春风吹柳花，随君日千里。望望缑山云，心轻别妻子。","dynasty":"明代","title":"重送戚不磷游登封"}
{"author":"范汭","content":"野宿次凫鹥，青青荻笋齐。潮痕随月落，山势压城低。残梦风前柝，归心曙后鸡。还知高隐处，只隔水东西。","dynasty":"明代","title":"琴川夜泊怀孙齐之"}
{"author":"范汭","content":"天近笋舆如踏空，翻翻巾舄冷泠风。远寻乱嶂出帆外，近数诸村悬镜中。沙草微茫似楚泽，涧花凄冷非吴宫。湖西湖东尽堪望，两地乡心谁与同。","dynasty":"明代","title":"登缥缈峰"}
{"author":"范汭","content":"春柳遥遥绿渐浓，秋花间色种芙蓉。苑中别有西湖水，一缕云随不睡龙。","dynasty":"明代","title":"吴越宫词二首其一"}
{"author":"范汭","content":"舍南舍北雨声催，款款闲鸥逐队来。欲买鱼虾唤江艇，楝花临水筚门开。","dynasty":"明代","title":"暮春闲居和荩卿侄"}
{"author":"范汭","content":"讼庭寂寂散春烟，碧海丹山在目前。市得虾姑堪佐酒，摘来荔子不论钱。","dynasty":"明代","title":"寄阮坚之司理二首其一"}
{"author":"范汭","content":"独夜寒侵半臂绫，锁窗花影隔层层。依稀梦里还寻梦，才到钱塘又秣陵。","dynasty":"明代","title":"代茅止生悼亡姬三首其二"}
{"author":"范汭","content":"苑门深闭柳千条，银箭听残夜寂寥。刬下阶羞见影，不知斜月弄芭蕉。","dynasty":"明代","title":"南唐宫词四首其四"}
{"author":"范汭","content":"兰房晓，络纬缫丝声未了。一霎愁多少，桐阴斜压阑干小。人悄悄，罗幕手慵开，惟恐惊栖鸟。","dynasty":"明代","title":"望江怨"}
{"author":"晁公为","content":"桃花开已繁，溪水溅溅去。不见持杯人，自叹来何暮。","dynasty":"宋代","title":"刘阮洞"}
{"author":"晁公为","content":"云閒龙躩千寻干，地底雷奔万仞泉。寄主该山旧游客，个中端不减栖贤。","dynasty":"宋代","title":"题慈云院双松亭"}
{"author":"高祖彭","content":"百尺高楼镇海东，夕阳斜映满城红。分明绘出皇图□。想见当年汗血功。","dynasty":"清代","title":"赤嵌夕照"}
{"author":"陈洪圭","content":"蕤宾初应律，安石丽榴花。雨染红疑蘸，日烘色倍嘉。煌煌枝似火，烁烁蕊侵霞。眼著朱阑耀，辉连赤玉誇。丹房标石苑，绛种忆张槎。摇曳堪凝目，陆离映翠华。","dynasty":"清代","title":"石榴花"}
{"author":"陈洪圭","content":"丛妍呈绿渚，烟景缀花朝。沦皱枝微蘸，波光影细描。落英鱼认饵，浮叶蚁为舠。浥露斜偎岸，迎风弱俯桥。低垂香欲滴，回映态如招。延伫寻芳处，婀娜入短桡。","dynasty":"清代","title":"泛舟莲潭赏荷花"}
{"author":"洪皓","content":"岁在壬戌，甫临长至，张总侍御邀饮。众宾皆退，独留少款。侍婢歌江梅引，有“念此情、家万里”之句，仆曰：此词殆为我作也。又闻本朝使命将至，感慨久之。既归，不寝，追和四章，多用古人诗赋，各有一笑字，聊以自宽。如暗香、疏影、相思等语，虽甚奇，经前人用者众，嫌其一律，故辄略之。卒押吹字，非风即笛，不可易也。此方无梅花，士人罕有知梅事者，故皆注所出（旧注：阙一首。此录示乡人者，北人谓之四笑江梅引）天涯除馆忆江梅。几枝开。使南来。还带馀杭、春信到燕台。准拟寒英聊慰远，隔山水，应销落，赴诉谁。空恁遐想笑摘蕊。断回肠，思故里。漫弹绿绮。引三弄、不觉魂飞。更听胡笳、哀怨泪沾衣。乱插繁花须异日，待孤讽，怕东风，一夜吹。","dynasty":"宋代","tags":"宋词精选，咏物，梅花，爱国","title":"江梅引·忆江梅"}
{"author":"洪皓","content":"春还消息访寒梅。赏初开。梦吟来。映雪衔霜、清绝绕风台。可怕长洲桃李妒，度香远，惊愁眼，欲媚谁。曾动诗兴笑冷蕊。效少陵，惭下里。万株连绮。叹金谷、人坠莺飞。引领罗浮、翠羽幻青衣。月下花神言极丽，且同醉，休先愁，玉笛吹。","dynasty":"宋代","title":"访寒梅（江梅引·四之二）"}
{"author":"洪皓","content":"重闺佳丽最怜梅。牖春开。学妆来。争粉翻光、何遽落梳台。笑坐雕鞍歌古曲，催玉柱，金卮满，劝阿谁。贪为结子藏暗蕊。敛蛾眉，隔千里。旧时罗绮。已零散、沈谢双飞。不见娇姿、真悔著单衣。若作和羹休讶晚，堕烟雨，任春风，片片吹。","dynasty":"宋代","title":"怜落梅（江梅引·四之三）"}
{"author":"洪皓","content":"去年湖上雪欺梅。片云开。月飞来雪月光中、无处认楼台。今岁梅开依旧雪，人如月，对花笑，还有谁。一枝两枝三四蕊。想西湖，今帝里。彩笺烂绮。孤山外、目断云飞。坐久花寒、香露湿人衣。谁作叫云横短玉，三弄彻，对东风，和泪吹。","dynasty":"宋代","title":"□□□（江梅引·四之四）"}
{"author":"洪皓","content":"臂上萸囊悬已满。杯中菊蕊浮无限。纵使登高宁忍看。昏复旦。心肠似铁还须断。岁月川流难把玩。平生万事思量遍。但对割愁山似剑。聊自劝。东坡海岛犹三见。","dynasty":"宋代","title":"渔家傲（重九良辰，翻成感怆，因用前韵，少豁旅情）"}
{"author":"洪皓","content":"属三秋正半，暮云敛、月舒圆。误警鹤鸣皋，栖乌绕树，魑魅惊旋。寻常对三五夜，纵清光、皎洁未精妍。须是风高气爽，一轮绝后光前。无偏。故国迢迢，千万里、共婵娟。但陟屺瞻驰，高楼念远，宁不凄然。天涯更新雁过，□哀嗷、出塞影联翩。空俾骚人叹羡，向隅耿耿无眠。","dynasty":"宋代","title":"木兰花慢（中秋）"}
{"author":"洪皓","content":"侍宴乐游游赏惯。今兹吊影难呼伴。欲上望乡台复倦。愁满眼。琵琶莫写昭君怨。满目平芜无足玩。南冠未税徒增叹。万里庭闱安否断。形魄散。此身何暇穷游观。","dynasty":"宋代","title":"渔家傲"}
{"author":"洪皓","content":"试问春归何处。蜂懒蝶忙来去。婉娩倦寻芳，偶遂涉园成趣。莺语。莺语。唤起小鱼吹絮。","dynasty":"宋代","title":"忆仙姿（游汪德邵园池，在饶州作）"}
{"author":"洪皓","content":"乍到园亭清处。面面此君忘去。把酒挹幽人，仰止七贤高趣。吴语。吴语。弗见满城风絮。","dynasty":"宋代","title":"忆仙姿"}
{"author":"洪皓","content":"小憩书齐胡处。间取响泉调去。是事不关心，自得曲中深趣。无语。无语。回首暮云飞絮。","dynasty":"宋代","title":"忆仙姿"}
{"author":"洪皓","content":"长笑袁本初，妄意清君侧。垂头返官渡，奇祸怜幕客。曹公走熙尚，气欲陵韩白。欺取计已成，军容漫辉赫。跨漳筑大城，劳民屈群策，北虽破乌丸，南亦困赤壁。八荒思并吞，二国尽勍敌。四陵寄遗恨，讲武存陈迹。雉堞逐尘飞，浊流深莫测。回首铜雀台，鼓吹喧黾蝈。","dynasty":"宋代","title":"讲武城"}
{"author":"洪皓","content":"寒食无家泪满巾，清明无酒更愁人。不闻东道开东阁，空欢白头歌白苹。日永萧条徒隐几，雪埋苍莽阻寻春。王郎归去我留滞，始信儒冠解误身。","dynasty":"宋代","title":"节至思亲不觉泪下因记杜子美诗云无家对寒食"}
{"author":"洪皓","content":"古人以道寓诸器，今人谓器与道异。不知器存道亦存，制器尚象皆其类。张公榜斋为聚首，古器用居三代宝。鼎彝雕镂出神怪，篆籀文章资探讨。虬螭怒目肆攫拿，犀兕顿足纷交加。云雷华蘤靡不有，巧妙肯使毫釐差。词严义密见款识，传之万祀期不坠。仲淹著书非著论，侍郎独识先公意。见说侍郎才更优，牙签插架如邺侯。从来器宝待人宝，此器此人今罕俦。","dynasty":"宋代","title":"聚道斋"}
{"author":"洪皓","content":"息肩弛担未多时，便祝郎君愿德弥。念母年高班张老，为儒学浅愧萧师。三年不问交邻道，万里宁知复命期。南国人情都不远，赋诗怀远莫相疑。","dynasty":"宋代","title":"老母亦以是月生行年七十有三矣有感而作"}
{"author":"洪皓","content":"强拟登台豁旅愁，五行今日到金囚。土牛始正农祥候，彩胜初衔鬼隐谋。司启空传青鸟氏，迎春不见翠云裘。一卮寿酒何缘受，觅纸题诗死不休。","dynasty":"宋代","title":"立春有感"}
{"author":"洪皓","content":"苦乐迎春咏四愁，诏书未暇蔽要囚。已知行止关天命。暂卜穷通听鬼谋。移监窖幽餐鼠草，奉春械击易羊裘。何时放我南归便，抱瓮躬耕死即休。","dynasty":"宋代","title":"灵棋卜"}
{"author":"洪皓","content":"复命无由责在身，可堪甘旨误慈亲。飘零殊异三年宦，遗肉知存愧饿人。","dynasty":"宋代","title":"念母"}
{"author":"洪皓","content":"久留家酿待公倾，引领东望屡问程。新作小亭堪小宴，几时低唱进南荆。","dynasty":"宋代","title":"愆期"}
{"author":"洪皓","content":"日长岑寂度如年，然诺胡为我辈骞。渐入清和宜枉驾，坐邀勿讶亟挥鞭。","dynasty":"宋代","title":"愆期"}
{"author":"洪皓","content":"万片随风正可嗟，残枝带雨认梨花。胭脂洗尽馀香雪，翠幄光生散绮霞。品类海棠无杰句，方言出顶更雄夸。题诗载酒同清赏，月上梢头始到家。","dynasty":"宋代","title":"山顶花"}
{"author":"洪皓","content":"恶吁及厚笃忠纯，大义无私遂灭亲。后代奸邪残骨肉，屡援斯语陷良臣。","dynasty":"宋代","title":"石碏大义灭亲"}
{"author":"洪皓","content":"肮脏无聊但独愁，未基降服作秦囚。分羹正值偿私憾，食肉安能有远谋。祈死难沽千日酒，苦寒谁赠王雪裘。包羞忍耻随缘分，深愧空餐自讼休。","dynasty":"宋代","title":"食羊次韵"}
{"author":"洪皓","content":"缓颊难支大厦倾，单车久税阻归程。慈颜万里音书绝，忍看东风动此荆。","dynasty":"宋代","title":"思归"}
{"author":"洪皓","content":"垂翅东隅四五年，不知何日遂鸿骞。传书燕足徒虚语，强学山公醉举鞭。","dynasty":"宋代","title":"思归"}
{"author":"洪皓","content":"九龄颖悟已惊人，乃父分茅善抚民。郑忽身为周室质，贾生议屈汉庭臣。行攀郄桂荣三斧，暂著莱衣省二亲。勿讶班荆歌陟屺，小人有母在江宾。","dynasty":"宋代","title":"送刘善长归北安省亲"}
{"author":"洪皓","content":"昔我所居，巨室高门。或出或处，笑傲乾坤。终日熙熙，省定时昏。致君泽民，北志常存。","dynasty":"宋代","title":"所居三章章八句一章章十句"}
{"author":"洪皓","content":"今我所居，圭窦荜门。俯首折腰，如坐覆盆。终日譊譊，形弊神昏。死所未知，旧事谁谕。","dynasty":"宋代","title":"所居三章章八句一章章十句"}
{"author":"洪皓","content":"千岁归来化鹤仙，作亭犹是旧山川。登临迥出红法外，笑傲仍居碧海边。坐想三清元不远，回观五浊祗堪怜。鹏抟九万吾何羡，安用蒙庄第一篇。","dynasty":"宋代","title":"题尘外亭"}
{"author":"洪皓","content":"山绕孤村水绕家，传经载酒有侯芭。眼前十亩无多地，只种桑榆不种花。","dynasty":"宋代","title":"题苏公济所居"}
{"author":"洪皓","content":"眼见云林百虑肖，人间静处即云霄。时时醉卧听流水，低拂垂杨欠小桥。","dynasty":"宋代","title":"题谭秀才居"}
{"author":"洪皓","content":"松青抱正性，菊黄得正色。蔚在卉木间，厥异存简策。流膏贯众壤，千岁名虎魄。落英通鼻观，服饵供楚客。安神制颓龄，坐使生羽翼。乃知独也正，二物孰能测。渊明宇宙心，五斗讵可易。归来薙三径，去草甚蟊贼。嘉此松菊友，相视犹夙昔。浮云世态薄，改变在顷刻。张公廊庙具，胸中有泉石。缅怀松与菊，昼夜忘寝食。筑堂坐相对，论契过三益。可见达人心，绅笏等徽纆。功名倘主手，脱屣谅匪夕。此言吾不庚，为我书堂壁。","dynasty":"宋代","title":"题张侍郎松菊堂"}
{"author":"洪皓","content":"黄柑压树酒浮，蚁红叶满林梅放花。三叠青山老竹杖，十年明月故人家。","dynasty":"宋代","title":"题赵知德所居"}
{"author":"洪皓","content":"登高引领望江南，家在江南杳霭间。满目烽烟归路远，萱亲不见泪潸潸。","dynasty":"宋代","title":"望江南"}
{"author":"洪皓","content":"内邱应有越人踪，血食依山近邑中。前代医流兼咒法，上池水饮获神功。假真昔欢多卢异，生死今惭少虢同。秦技嫉能曹横逆，停车吊尔意潜通。","dynasty":"宋代","title":"望蓬鹊山诗"}
{"author":"洪皓","content":"忧患二毛侵，目睫亦毵毵。篇什弃置久，遑暇阅龙龛。吴侯主诗盟，欲从靳如骖。古风风格老，叙事若绮谈。宦情既淡薄，世故应饮谙。置驿复郑庄，好奇过岑参。优游聊卒岁，俯仰自无惭。近取忘年友，得一乃分三，梁向竞爽姿。迈也恐不堪，辄持水中蒲，拟并浦上柟，诸公不鄙夷，细流纳江潭，有酒必晚饮，分题许同探。向子忽话别，寒霜万岭含。千里足勿惮，一行心亦甘。青冥定特达，高贤上所贪。江头春色回，和气已醺酣。伊郁思陶写，故人居巷南。","dynasty":"宋代","title":"戏用迈韵呈吴傅朋兼简梁宏父向巨原"}
{"author":"洪皓","content":"洨河建石桥，可但驴马渡。长耳留蹄涔，嗟我来何暮。四隅柱干霄，停参俯一顾。上镂过客名，旁镌海怪怖。开元双折拄，隶画尚坚固。神物久护持，赵人速惊嫭。泉南尖伯仲，松江说无处。引领渺烟波，恨不奋飞去。","dynasty":"宋代","title":"洨河石桥"}
{"author":"洪皓","content":"我被儒冠误此身，公缘何事作流人。琼葩乍折香胜雪，玉版初尝暖似春。月桂他年应独拍，琼林今日遂重新。披襟散发无妨醉，况有红妆二八陈。","dynasty":"宋代","title":"小亭落成都官有诗次韵以谢"}
{"author":"洪皓","content":"小亭逼仄仅容身，开宴添樽有主人。爽垲何妨当九夏，芳菲可惜过三春。休嗟芍药随风陨，待看癸花向日新。万里锭来逢一饱，粗胜夫子厄於陈。","dynasty":"宋代","title":"小亭落成都官有诗次韵以谢"}
{"author":"洪皓","content":"混同江水秀可掬，李氏太师女如玉，妇德妇功应夙成，施鞶施衽变初熟。舜华美艳年逾笄，未遭良匹求名族。风流儒雅王家郎，并食东床坦其腹。纳幣委禽六礼忧，送车百两皆丹毂。三星在天四月中，今夕何夕会花烛。绸缪谨始待如宾，伉俩要终贵和睦。且闻祁祁多娣媵，将见诜诜众似续。我来乞盟阅八千，除馆又经融火六。老母八十漫嗟予，男女有九赋采绿。固知我后恤不遑，人岂无情捐骨肉。万里一身祗自怜，其谁高义哀茕独。况复恶疾屡缠绵，呼天耻作穷途哭。因子告行遂赠言，忽忘旧学膺天禄。","dynasty":"宋代","title":"小王亲迎赋此赠行卒间聊遗鄙怀"}
{"author":"洪皓","content":"三冬适半成高宴，初筵更速金闺彦。五氏三珠少愈奇，昔也闻名今见面。虽无丝竹侑沮歌，赖有雪月争曳练。乃兄登朝立要路，黑头入侍瑶泉殿。一时壮气饮如虹，千仞威棱迅侔电。谏父休兵已可嘉，延儒教子尤堪羡。学士例能怜麹蘖，拟追乃祖存训传。白冲樽俎败垂成，敷演佛乘超锻炼。都官惊坐肖孟公，一醉逃禅俄侧弁。不妨草檄愈头风，何用能文获天砚。杞梓奇材当显庸，圭障重器且明荐。大夫醉墨称三昧，钟王欧褚欣一眄。下马疲观索靖碑，画牛误落醒漫扇。仲氏弯弧过铁枪，骁勇临机解乘便。酒行军法慕朱虚，幼财摴捕惭奉倩。叔也居然赋常棣，且招师友尝异馔。鹡鴒风紧思难，堂堂笔陈曾酣战。少年须折一枝桂，要职休辞五府掾。我来修好阅六年，薄命未许回哀眷。穆生初为设醴留，臧坚岂受刑臣唁。三沐三薰听所为，一觞一咏情忘倦。强哦拙句若砖抛，枉寻长篇同玉衒。求成未结心如醉，况乃光阴疾於箭。天涯久旅漫思家，引领庭闱徒眷恋。","dynasty":"宋代","title":"小王仲冬望置酒学士赋诗次韵"}
{"author":"洪皓","content":"三伏击球暴气和，汗马良劳戛玉珂。残形伤目未尝虑，裸颠垢面服皮鞾。列骑骎骎有仲下，王孙上驷金盘陀。矫如跳丸升碧汉，坠若流星落素波。分明较胜各驰逐，雷奔电掣户相摩。天下固自有于乐，但么此乐无以过。有时雌雄久不决，载渴载饥日忽蹉。或胜或败何所竞，屈膝进酒方骈罗。击鼓横笛歌且舞，观者如堵环青娥。抑尊礼卑浑不顾，一时快意遑恤它。景云贵戚尤好此，贞元方镇亦同科。柳泽韩愈犹进谏，况乃高名欲戢戈。莫言得之自马上，连朝肄忌恐伤我。韩柳二书戒驰骋，愿寘左右日吟哦。留心经史修远业，黑头侍宴朱颜酡。","dynasty":"宋代","title":"彦清打球"}
{"author":"洪皓","content":"黄金捍拨紫檀槽，推引柔荑品调高。妃子和亲瞻马首，乐天送客驻江皋。一时听罢嗟流落，千古声存诉切嘈。青冢青前芜没久，宁知孤旅更萧骚。","dynasty":"宋代","title":"彦清弹琵琶有感"}
{"author":"洪皓","content":"传闻公子降生时，庆罢周正继诞弥。谁识止戈方黩武，独知好学务求师。少年已见镃基好，他日应为将相期。仁者自然天锡寿，若修阴德更何疑。","dynasty":"宋代","title":"彦清生辰"}
{"author":"洪皓","content":"朔旦得天正，王孙庆始生。北溟鹏已化，东国凤先鸣。卓尔神峰秀，昭然冰鉴清。谋谟曾启沃，议论复纵横。棣棣威仪富，汪汪轨度宏。古今书并览，辽汉字兼行。折狱严无讼，齐家肃有声。从军依玉斧，教子胜金籝。筑馆勤延客，趋庭诤戢兵。坐桑观政异，飞舄入朝轻。避乱迎文若，闻歌戏武城。妙龄聊制锦，强仕且和羹。可谓田门相，宁议尹世卿。青云应速致，绿绶谅垂荣。正是颇劳止，何当早太平。七年淹伴读，万里阻求成。报主心虽切，思亲骨亦惊。自嗟同陟屺，谁与共班荆。冬日凌晨至，祥星际晓明。老彭知易比，五福不难并。","dynasty":"宋代","title":"彦清生日"}
{"author":"洪皓","content":"独活他乡已九秋，刚肠续断更淹留。宁知老母相思子，没药医治白尽头。","dynasty":"宋代","title":"药名一绝"}
{"author":"洪皓","content":"流离万里偶生还，暂得安阳一日闲。飞盖曳裾何处去，西园不见见青山。","dynasty":"宋代","title":"邺都"}
{"author":"洪皓","content":"秋声已策策，行役敢迟迟，潦涨流偏急，舟横岸自移。披襟从露浥，揽辔觉神疲。晓入邯郸道，黄粱熟未知。","dynasty":"宋代","title":"夜渡沙河"}
{"author":"洪皓","content":"长堤荆棘不能前，间道逻荒思惨然。三冢一排黄草合，寸心千里白云连。旅坟拜罢知无恙，先祖阴功结有缘。牧竖亦能循义礼，牛羊踪迹过堤边。","dynasty":"宋代","title":"谒先祖并外祖殡所"}
{"author":"洪皓","content":"弛担披襟岸帻斜，庭阴雅称酌流霞，三槐只许三公面，作记名堂有几家。","dynasty":"宋代","title":"咏槐"}
{"author":"洪皓","content":"欲话艰难虑损神，可怜无告一穷民。诙谐好比卢思道，喜怒忘同杜子春。去国登楼聊自遣，越乡怀璧不如贫。范雎为魏归须贾，不是绨袍恋故人。","dynasty":"宋代","title":"用韵赠傅学士兼述怀思古"}
{"author":"洪皓","content":"新计警策速如神，又见关中出舜民。正是稠云方积雪，俄蒙摛藻便为春。蜂拥鹤膝音虽婉，金埒铜山句未贫。故将风骚方入选，少卿同是陇西人。","dynasty":"宋代","title":"用韵赠傅学士兼述怀思古"}
{"author":"洪皓","content":"万里求成质鬼神，频年虎执误斯民。忘忧每藉杯中物，积闺频迎塞外春。顾我蹒跚仍久困，观君慷慨岂长贫。如闻近献升平录，应述修和逸主人。","dynasty":"宋代","title":"用韵赠傅学士兼述怀思古"}
{"author":"洪皓","content":"羑河依旧羑城空，十亩颓基象四墉。重易待更三圣备，诸侯那得七年从。斯文未丧今犹在，遗像虽存祭不供。尚有神灵以济旱，往来拜谒日憧憧。","dynasty":"宋代","title":"羑里庙"}
{"author":"洪皓","content":"淹留逢地僻，将老惜韶光。齿与青春暮，愁随白日长。寻芳无处问，对酒有时狂。漫学樊迟圃，空登子反床。霏霏观雪集，冉冉望云翔。念母歌零雨，忧君诵履霜。击书思雁足，看剑忆鱼肠。驽马先骐骥，鸱枭笑凤凰。一身缠疾病，四载废烝尝。作个头风愈，陈琳檄在旁。","dynasty":"宋代","title":"又和春日即事"}
{"author":"洪皓","content":"不见朝正祗自愁，展新弗逮兗州囚。席重遥忆谈经会，酒噀宁知救火谋。内热空持白羽扇，峭寒且著黑羔裘。履端醽醁何时赐，落笔高歌洒泪休。","dynasty":"宋代","title":"元日有感"}
{"author":"洪皓","content":"樽酒遥期共细倾，孙郎假道莫贪程。科名虽已追何仅，隐语尤当继子荆。","dynasty":"宋代","title":"再寄"}
{"author":"洪皓","content":"馆阁飞声强仕年，胸中藻思若云骞。驽骀失主无光彩，遐想骐驎受玉鞭。","dynasty":"宋代","title":"再寄"}
{"author":"洪皓","content":"中原分裂似天倾，公带群英世作程。我坐儒冠稽复命，王郎代匮已之荆。","dynasty":"宋代","title":"再寄孙文"}
{"author":"洪皓","content":"见危讵敢惜馀年，若欲作生义则骞。久困监车思仰首，如蒙赠策胜金鞭。","dynasty":"宋代","title":"再寄孙文"}
{"author":"洪皓","content":"好生恶杀号苍天，天悯斯民欲息肩。自是大邦后不戢，在於南国使无{左亻右替日换心}。论功弗用矜三捷，寺胜何如何万全。愿早结成修旧好，名垂史策画凌烟。","dynasty":"宋代","title":"赠彦清"}
{"author":"洪皓","content":"门下棲迟近一年，郎君高义薄云天。傥能一事宁三国，应有嘉名万古传。","dynasty":"宋代","title":"赠彦清"}
{"author":"洪皓","content":"地瘠久荒芜，驱童且荷锄。诛茅仍遣瘴，汲水旋栽蔬。瓟酱调应晚，莼羹兴渐疏。秋高宜日涉，不必问丹书。","dynasty":"宋代","title":"浈阳寓居"}
{"author":"洪皓","content":"旧时相识惟明月，三五而盈盈又缺。盈时常少缺常多，恰惟人间足离虽。我今一别已三年，中秋三见望舒圆。乌衣燕子尚得返，鸿雁正尔翔幽燕。此时蟋蟀犹在宇，声声悲吟正独处。耿耿不官梦难成，翩翩蝴蝶亦辞去。寒阄韵咽草木黄，金风恻恻奏清商。援琴拟操明月吹，调高曲古转凄凉。母曰嗟予久行役，宁知万晨为羁客。乌鹊南飞飞不高，愿为黄鹄无羽翼。潇相水疾影沉沉，鄂渚楼高兴又深。明年此际知何处，再睹婵娟照客心。","dynasty":"宋代","title":"中秋"}
{"author":"洪皓","content":"马鞍山会异龙山，暮节登高作等闲，不逐沲人存静观，唯依达士叩玄关。箭穿化鹤君何在，书寄宾鸿使未还。引领庭闱方寸乱，倚松对菊涕潸潸。","dynasty":"宋代","title":"重九"}
{"author":"洪皓","content":"独上层楼意已阑，栏干倚遍悄无言。白衣不至黄花少，怅望庭闱涕泪繁。秋节堪悲惟暮节，牛山独欢异龙山。解嘲不见狂从事，落帽风流作等闲。","dynasty":"宋代","title":"重九彦清出猎独处无聊"}
{"author":"洪皓","content":"罗娑囚应释，鸡林厄荐阑。途无埋鼻热，地有裂肤寒。反国公复相，还家我问安。如容陪骥尾，匪晚到馀干。","dynasty":"宋代","title":"寄宇文相公其二"}
{"author":"洪皓","content":"天际正英英，排空忽上升。苍梧何处出，岱岳自封兴。但见奇峰耸，宁知嘉气凝。秋风殊未起，勿用遽飞腾。","dynasty":"宋代","title":"次韵宇文白云山其一"}
{"author":"洪皓","content":"我被儒冠误此身，公缘何事作流人。琼葩乍折香胜雪，玉版初尝暖似春。月桂他年应独折，琼林今日遂重新。披襟散发无妨醉，况有红妆二八陈。","dynasty":"宋代","title":"小亭落成都官有诗次韵以谢其一"}
{"author":"洪皓","content":"小亭偪仄仅容身，开宴添樽有主人。爽垲何妨当九夏，芳菲可惜过三春。休嗟芍药随风陨，待看葵花向日新。万里远来逢一饱，粗胜夫子厄于陈。","dynasty":"宋代","title":"小亭落成都官有诗次韵以谢其二"}
{"author":"洪皓","content":"出彊三载已三迁，跋履脩涂又八千。山近迷回宁有是，铺经幸脱岂其然。乐饥饘粥姑安命，养拙茅斋且任缘。若也故人高义重，暂来江畔唁张骞。","dynasty":"宋代","title":"寄兰干"}
{"author":"洪皓","content":"求成虐执四三年，一木难支大厦颠。致死存孤思杵臼，恃强轻敌笑苻坚。国家未免中衰者，日月何妨薄食焉。今日一成终祀夏，艰难启圣赖皇天。","dynasty":"宋代","title":"次观表文韵其一"}
{"author":"洪皓","content":"不见朝正秖自愁，展亲弗逮兖州囚。席重摇忆谈经会，酒噀宁知救火谋。内热空持白羽扇，峭寒且著黑羔裘。履端醽醁何时赐，落笔高歌洒泪休。","dynasty":"宋代","title":"元日有感"}
{"author":"洪皓","content":"览镜伤春叹二毛，譊譊终日愧贤劳。追思束晰讥同列，未信卢充忆共牢。天气困人浓似酒，雨丝及物润如膏。兰亭修禊今何在，且学东坡赋老饕。","dynasty":"宋代","title":"次上巳微雨韵"}
{"author":"洪皓","content":"强移野卉对残春，深恐焦枯向日薰。种止一行非贵少，高才三寸岂超群。既无艳色堪观赏，又乏幽香漫吐芬。却忆故园都谢了，卖花声断几时闻。","dynasty":"宋代","title":"次种野花韵诗"}
{"author":"洪皓","content":"新诗警策速如神，又见关中出舜民。正是稠云方积雪，俄蒙摛藻便为春。蜂拥鹤膝音虽婉，金埒铜山句未贫。故将风骚方入选，少卿同是陇西人。","dynasty":"宋代","title":"用韵赠傅学士兼述怀思古其一"}
{"author":"洪皓","content":"首夏霖淫似早秋，坐邀车马愧无由。提壶见就倾三爵，具馔何尝选百羞。刚道暖房排旅闷，实图求友慰幽囚。言归倒载冲泥怯，继捧新诗胜赵讴。","dynasty":"宋代","title":"次雨中暖房韵"}
{"author":"洪皓","content":"丘壑幽怀日已蹉，宁论邻女戏投梭。干戈未戢贪修怨，玉帛还留误讲和。恩许养痾徒受粟，老来便静任张罗。春回又起江湖念，愿致山翁一叶过。","dynasty":"宋代","title":"次信文早春韵其二"}
{"author":"洪皓","content":"门下栖迟近一年，郎君高义薄云天。傥能一语宁三国，应有嘉名万古传。","dynasty":"宋代","title":"赠彦清其二"}
{"author":"洪皓","content":"樽酒摇期共细倾，孙郎假道莫贪程。科名虽已追何仅，隐语尤当继子荆。","dynasty":"宋代","title":"再寄其一"}
{"author":"洪皓","content":"馆阁飞声彊仕年，胸中藻思若云骞。驽骀失主无光彩，遐想骐驎受玉鞭。","dynasty":"宋代","title":"再寄其二"}
{"author":"洪皓","content":"半世囚拘愧牧羊，生还四载却投荒。危机未履已如此，欲效前贤问上苍。","dynasty":"宋代","title":"过曹溪其三"}
{"author":"洪皓","content":"眼见云林百虑消，人间静处即云霄。时时醉卧听流水，低拂垂杨欠小桥。","dynasty":"宋代","title":"题谭秀才所居"}
{"author":"洪皓","content":"何须百鸟献花红，懒似吾师有祖风。儒释自来曾结社，不妨俱隐小堂中。","dynasty":"宋代","title":"次韵春日即事六首其五"}
{"author":"洪皓","content":"禁烟未睹燕子飞，料峭寒生透寝衣。欲去踟蹰情味恶，春归底事不同归。","dynasty":"宋代","title":"次韵春日即事六首其六"}
{"author":"洪皓","content":"三伏击毬暴气和，汗马良劳戛玉珂。残形伤目未尝虑，裸颠垢面服皮靴。列骑骎骎有中下，王孙上驷金盘陀。矫如跳丸升碧汉，坠若流星落素波。分明较胜各驰逐，雷奔电掣肩相摩。天下固自有至乐，但知此乐无以过。有时雌雄久不决，载渴载饥日忽蹉。或胜或败何所竞，屈膝进酒方骈罗。击鼓横笛歌且舞，观者如堵环青娥。抑尊礼卑浑不顾，一时快意遑恤它。景云贵戚尤好此，贞元方镇亦同科。柳泽韩愈犹进谏，况乃名高欲戢戈。莫言得之自马上，连朝肄习恐伤多。韩柳二书戒驰骋，愿寘左右日吟哦。留心经史修远业，黑头侍宴朱颜酡。","dynasty":"宋代","title":"彦清打毬"}
{"author":"洪皓","content":"天涯憔悴向谁陈，不死由来是谷神。蒲柳衰姿依术士，桑榆晚景属谈宾。言存赵氏惟韩厥，力定周邦赖贾辛。尚论古人犹未足，投闲更欲讲王春。","dynasty":"宋代","title":"次韵学士重阳雪中见招不赴前后十六首其六"}
{"author":"洪皓","content":"异域相逢臭味同，高谈剧论尽由中。情如兄弟坚胶漆，义薄云天压华嵩。半岁连床忘尔汝，一朝改馆任王公。过从莫惮涂泥泞，六艺遗文要折衷。","dynasty":"宋代","title":"次迁居见忆韵"}
{"author":"洪皓","content":"雪满群山景甚清，燕公乘兴绘娱情。通灵妙绝徒誇诞，真迹曾传可辨明。御府多藏亡足惜，边庭罕见叹连声。天教待制成双轴，好挂高堂作画城。","dynasty":"宋代","title":"程待制以黄居寀芦鹭易燕穆之雪满群山图次韵以赠"}
{"author":"洪皓","content":"蜂房馀液。写就南枝凌正色。折干垂芳。点缀如生秘暗香。寿阳妆样。纤手拈来簪髻上。恍若还家。暂睹真花压百花。","dynasty":"宋代","title":"减字木兰花和腊梅"}
{"author":"洪皓","content":"圃蕙庭桐凋大半。西风不借行人便。不用留题明月观。西园宴。颜酡浪说觞无算。万斛羁愁推不远。千杯鲁酒何曾见。却羡南宾凫与雁。行不乱。哀鸣直到翻江岸。","dynasty":"宋代","title":"渔家傲其二"}
{"author":"洪皓","content":"小憩书斋胡处。闲取响泉调去。是事不关心，自得曲中深趣。无语。无语。回首暮云飞絮。","dynasty":"宋代","title":"忆仙姿/如梦令其三"}
{"author":"洪皓","content":"昔我所居，巨室高门。或出或处，笑傲乾坤。终日熙熙，省定晨昏。致君泽民，兹志常存。今我所居，圭窦荜门。俯首折腰，如坐覆盆。终日譊譊，形弊神昏。死所未知，旧事谁论。人亦有言，祸福无门。忠孝弗著，淫侈实繁。天其罚我，我又奚怨。傥谨言行，或反丘园。作为此诗，以告同阍。","dynasty":"宋代","title":"所居三章二章章八句一章章十句"}
{"author":"洪皓","content":"对金商暮节，此时客、意难忘。正卉木雕零，蛩螀韵切，宾雁南翔。东篱有黄蕊绽，是幽人、最爱折浮觞。须信凌霜可赏，任他落帽清狂。茫茫。去国三年，行万里、过重阳。奈眷恋庭闱，矜怜幼稚，堕泪回肠。凭栏处空引领，望江南、不见转凄凉。羁旅登高易感，况于留滞殊方。","dynasty":"宋代","title":"木兰花慢（重阳）"}
{"author":"洪皓","content":"丧乱佳辰不易攀。四逢寒食尽投闲。踏青无处想家山。麟殿阻趋陪内宴，蓂堂遥忆侍慈颜。感时双泪滴潺潺。","dynasty":"宋代","title":"浣溪沙（排闷）"}
{"author":"洪皓","content":"南北渝盟久未和。斯民涂炭死亡多。不知何日戢干戈。赖有兴王如世祖，况闻谋帅得廉颇。蔺卿全璧我蹉跎。","dynasty":"宋代","title":"浣溪沙（闻王侍郎复命）"}
{"author":"洪皓","content":"冷落天涯今一纪，谁怜万里无家。三闾憔悴赋怀沙。思亲增怅望，吊影觉欹斜。兀坐书堂真可怪，销忧殢酒难赊。因人成事耻矜夸。何时还使节，踏雪看梅花。","dynasty":"宋代","title":"临江仙（怀归）"}
{"author":"洪皓","content":"不假施朱，鹤翎初试轻红亚。为栽堂下。更咏樵人画。绿叶青枝，辨认诗亏价。休催也。忍寒郊野。留待东坡马。","dynasty":"宋代","title":"点绛唇（咏梅）"}
{"author":"洪皓","content":"耐久芳馨，拟将蜂蜡龙涎亚。化工裁下。风韵胜如画。鼻观先通，顿减沈檀价。思量也。梦游吴野。凭仗神为马。","dynasty":"宋代","title":"点绛唇（腊梅）"}
{"author":"洪皓","content":"蜂房余液。写就南枝凌正色。折干垂芳。点缀如生秘暗香。寿阳妆样。纤手拈来簪髻上。恍若还家。暂睹真花压百花。","dynasty":"宋代","title":"减字木兰花（和腊梅）"}
{"author":"洪皓","content":"鳌山凤阙，多少飞琼侣。颙俟翠华临，庆新春、金波盈五。莲灯开遍，侍从尽登楼，簪花赴。传柑处。咫尺聆天语。厌厌欲罢，宣劝犹旁午。扶上玉花骢，更踟蹰、梨园四部。追思往事，一夕九回肠，皇恩溥。归期阻。引领江南路。","dynasty":"宋代","title":"蓦山溪（和赵粹文元宵）"}
{"author":"洪皓","content":"圃蕙庭桐雕大半。西风不借行人便。不用留题明月观。西园宴。颜酡浪说觞无算。万斛羁愁推不远。千杯鲁酒何曾见。却羡南宾凫与雁。行不乱。哀鸣直到翻江岸。","dynasty":"宋代","title":"渔家傲"}
{"author":"洪皓","content":"□□□□□□□。□□□□□□□。□□□□□□□。□□□。□□□□□□□。正念当筵人已换。疏砧又E360谁家练。独坐愁吟搔首乱。肠欲断。凭高不见吴宫殿。","dynasty":"宋代","title":"渔家傲"}
{"author":"洪皓","content":"燕敞画堂深处。夜艾不知归去。忍醉作歌词，要引遏云奇趣。娇语。娇语。似劝老人休絮。","dynasty":"宋代","title":"忆仙姿"}
{"author":"洪皓","content":"芭蕉非一种，南粤竞成业。结实陪房绿，舒花焰火红。象蹄形甚伟，筒葛衽尤工。羁旅牵愁思，秋窗夜雨中。","dynasty":"宋代","title":"芭蕉"}
{"author":"洪皓","content":"国步日多事，霜露任沾衣。留落十五年，至今方北归。缭绕一万里，人物太半非。昔时渡盟津，宾从争扶持。北辰渡白马，阴噎日无辉。一酎祈利涉，冯夷莫予违。惊秋感叶脱，况乃思鲈肥。父老行欢息，风雨仍霏微。夜投胙城宿，百里即王畿。遥望一惆怅，何当拜天威。","dynasty":"宋代","title":"白马渡"}
{"author":"洪皓","content":"学惭子夏与捕明，两目昏来岁屡经。未省何辜贻鬼谴，恐因不识取天刑。缘情诗怪吟全废，会意书怜笔久停。张籍重清宁可觊，侍郎句好愿频听。","dynasty":"宋代","title":"病目寄张侍郎"}
{"author":"洪皓","content":"折巾咨暑雨，持节栉回风。马惜障泥锦，农披护背篷。摧轮方臲卼，痛仆且牢笼。涂曲休辞辱，行将与夏通。","dynasty":"宋代","title":"车行大雨中"}
{"author":"洪皓","content":"雪满群山是甚清，燕化乘兴绘如情。通灵妙绝徒夸诞，真迹曾传可辨明。御府多藏亡足惜，边庭罕见叹边声。天教待制成双轴，好挂高堂作画城。","dynasty":"宋代","title":"程待制以黄居寀芦鹭易燕穆之雪满群山图次韵"}
{"author":"洪皓","content":"飞廉薄怒意云何，肆暴伤春气不和，可但扬沙迷白昼，也应震海涌沧波。终霾卷地将飘屋，有噎惊林定折柯。便欲奋飞联六鷁，宋都未过且悲歌。","dynasty":"宋代","title":"次大风韵"}
{"author":"洪皓","content":"阴山趺坐匪逃秦，杖锡聊充观国宾。君已无家携爱子，我虽有室别慈亲。顷年共诗同文馆，今日俱为异域人。千里远来当洗拂，松醪未孰且休嗔。","dynasty":"宋代","title":"次督洗泯韵"}
{"author":"洪皓","content":"下马登山不厌高，疑穷石壁望松寥，如珠可玩俄盈匊，似米仍圆屡折腰。何异宋都星陨璞，实连燕地玉生苗。牛羊践履真堪惜，绝恨当年纵采樵。","dynasty":"宋代","title":"次高待制韵登真珠山采白石子"}
{"author":"洪皓","content":"求成虐执四三年，一木难支大厦颠。致死存孤思杵臼，恃强轻敌笑苻坚。国家未免中衰者，日月何妨薄食焉。今日一成终祀夏，艰难启圣赖皇天。","dynasty":"宋代","title":"次观表文韵"}
{"author":"洪皓","content":"岁云暮矣厌三馀，岂不怀归畏简书。昔日卑辞刚不听，今冬继请谅难虚。贾生施饵非良策，陈子哦诗或起予。江左四年无信息，欲传尺素羡双鱼。","dynasty":"宋代","title":"次观表文韵"}
{"author":"洪皓","content":"万里流离只一身，东西南北与谁亲。登高且伴高僧话，揖孟怀陶任世人。","dynasty":"宋代","title":"次李通奉韵见招"}
{"author":"洪皓","content":"未税南冠为有身，忘形尔汝见情亲。我诗速客酬嘉节，倾盖从前有几人。","dynasty":"宋代","title":"次李通奉韵见招"}
{"author":"洪皓","content":"见危致命欲时清，万里祈通两国情，尝尽艰难徒自苦，著成纪咏待谁明。瑶琴漫鼓思归引，玉笛休吹逐舞声。遥夜肯来同晤语，消忧岂待赐宣城。","dynasty":"宋代","title":"次李韵"}
{"author":"洪皓","content":"异哉相逢臭味同，高谈剧论尽则中。情如兄弟坚胶漆，义薄云天压华嵩。半岁连床忘尔汝，一朝改馆任王公。过从莫惮涂泥泞，六艺遗文要折衷。","dynasty":"宋代","title":"次迁居见忆韵"}
{"author":"洪皓","content":"无马假犊车，岂必朱丹毂。驾言暂出游，写忧墀穷独。寻芳不见花，宿莽埋槲樕。区区十里间，良友始追逐。晤晤得正人，颇欣富方谷。书斋大肃条，四面少林麓。欲作纳凉亭，因兹出求木。履桥虽云安，欹柱恐颠覆。临深念垂堂，徒行漫扪腹。道险能摧轮，畏闻声辘辘。形骸久衰惫，摇几屡颦蹙。五方民杂居，濒泽非广谷，鸡犬或相闻，要知是荒服。跋涉频问津，引领主人屋。老稚俱迎门，击鲜馈豚肉。日暮途修阻，还辕不辞速。吻燥藉醇醪，餬口资饘粥。翌日睹新诗，珠玑圆且熟。可追宝剑篇，高诵素灵哭。","dynasty":"宋代","title":"次三月望日出游"}
{"author":"洪皓","content":"览镜伤春欢二毛，譊譊终日愧贤劳。追思束晢讥同列，未信卢弃忆共牢。天气困人浓似酒，雨丝及物润如膏。兰亭修禊今何在，且学东坡赋老饕。","dynasty":"宋代","title":"次上已微雨韵"}
{"author":"洪皓","content":"一星终后尚蹉跎，四壁如悬已化梭。方殢圣贤排旅闷，忽惊天地应人和。春风乍扇融冰雪，佛火初收散绮罗。遐想太园桃了下，旧蹊好在有谁过。","dynasty":"宋代","title":"次信文早春韵"}
{"author":"洪皓","content":"邱壑幽怀日已蹉，宁论邻女戏投梭。干戈未戢贪修怨，玉帛还留误讲和。恩许养疴徒受粟，老来便静任张罗。春回又起江湖念，愿致山翁一叶过。","dynasty":"宋代","title":"次信文早春韵"}
{"author":"洪皓","content":"德星堂上排家宴，埙篪合奏延群彦。彦清好土虚左迎，遂拉友朋来会面。新礼将行要讨论，旧章欲举须淹练。乃公功业世无有，剑履应须尊上殿。冢嗣风流迈阿戎，眸子烂如岩下电。纱笼名姓鬼护持，阁画形容人健羡。先几顷献万言书，壮岁曾看百将传。济世友图任屈伸，穷途絺句殊精炼。彦享俊逸簉鲍昭，辞藻摛华如会弁。升平方议戢干戈，粉泽岂宜焚笔砚。大虑终蒙王凤招，奇谋靡仗无知荐。子适挥毫八体具，怒猊渴骥获再眄。但当宝惜比兰亭，未可捐去同秋扇。彦隆能挽两石弓，丁字不识橐鞬便。冲完遥忆蔺相如，衣绣莫夸江次倩。彦深和粹贵公子，醍醐味美夸珍馔。一善拳拳早服膺，射策君门尝决战。起家正可二千石，筮仕宁希百六掾。坐中我是江南客，万里寻盟负恩眷。下齐弗免田横烹，奔楚漫劳吴子唁。藉酒破愁兹不胜，凭诗遣兴何曾倦。匠巧旁观祗汗颜，椟藏待贾宁沽衒。可堪僵仆雪填门，无奈裂肤风劲箭，范叔绨袍也自寒，须贾故人空恋恋。","dynasty":"宋代","title":"次彦深韵"}
{"author":"洪皓","content":"日长漏永滴铜壶，酒冽杯深困腐儒。公子殷勤歌舞劝，献酬交错屡传呼。","dynasty":"宋代","title":"次彦深韵"}
{"author":"洪皓","content":"虽遇严冬喜气和，开筵出妓骋婆娑。折腰翘袖为公寿，愿赞监军早戢戈。","dynasty":"宋代","title":"次彦深韵"}
{"author":"洪皓","content":"祝寿开樽象乐和，傞傞态度屡婆娑。动空咏德终宵乐，从此修文定止戈。","dynasty":"宋代","title":"次彦深韵"}
{"author":"洪皓","content":"僻陋虽无车马喧，支颐时复抱愁眠。我思蝶梦为园吏，君继云封作地仙。茶碗捧来休怨后，诗坛哦罢敢争先。形如槁木追南郭，隐几何妨效嗒然。","dynasty":"宋代","title":"次谒茶假寐之句"}
{"author":"洪皓","content":"首夏霜淫似早秋，坐邀车马愧无由。提壶见就倾三爵，具馔何尝选百羞。刚道暖房排旅闷，实图求友慰幽囚。言归倒载站泥怯，继捧新诗胜赵讴。","dynasty":"宋代","title":"次雨中暖房韵"}
{"author":"洪皓","content":"暮春百卉未舒红，尽日寻芳逆晚风。谁道倦游鞍马上，且投佳句锦囊中。","dynasty":"宋代","title":"次韵春日即事六首"}
{"author":"洪皓","content":"远访夭桃映面红，俯临寒食困和风。幽燕在昔多佳丽，应有留题外户中。","dynasty":"宋代","title":"次韵春日即事六首"}
{"author":"洪皓","content":"恨无六翮不能飞，一见慈颜戏彩衣。跃马问鞍惊被执，式微空赋未容归。","dynasty":"宋代","title":"次韵春日即事六首"}
{"author":"洪皓","content":"如膏细雨沐轻红，更有催花少女风。薄暮浓云横汉外，西山数点有无中。","dynasty":"宋代","title":"次韵春日即事六首"}
{"author":"洪皓","content":"何腓百鸟献花红，懒似吾师有祖风。儒释自来曾结社，不妨俱隐小堂中。","dynasty":"宋代","title":"次韵春日即事六首"}
{"author":"洪皓","content":"禁烟未睹燕了飞，料峭寒生透初衣。欲去踟蹰情味恶，春归底事不同归。","dynasty":"宋代","title":"次韵春日即事六首"}
{"author":"洪皓","content":"百拜三行愧且愁，聊通大道税予囚。味酾且作回桡计，得趣将为蓝尾谋。草圣欲传仍脱帽，宝刀应弄未投裘。缦歌六代兴亡国，小阮客来夜艾休。","dynasty":"宋代","title":"次韵集三杯事"}
{"author":"洪皓","content":"南归不获却东迁，险阻艰难遍大千。母老三年难见止，途穷一恸忽潸然。愁同暴虎冯可悔，灾甚求鱼用木缘。行府相将释老马，故人赠策助腾骞。","dynasty":"宋代","title":"次韵寄兴祖广德"}
{"author":"洪皓","content":"弭节于今涉四年，扬鞭同出岂徒然。临丧弗用先桃茢，跃马宁思惜锦鞯。铁讶廉颇羞蔺下，自知杨炯愧卢前。归来病体殊饥倦，亟遣庖人起爨烟。","dynasty":"宋代","title":"次韵同出祓殡"}
{"author":"洪皓","content":"岂敢效叔孙，所至馆必葺。吾侪有阖庐，第欲避燥湿。旧居非爽垲，方暑讵可入。尚幸屋西偏，升墟下临显。揆日遂诛茅，土木颇难集。面南创小亭，聊纾九夏急。不妨种花蔬，未免抱瓮汲。犹恐地势卑，版筑加一级，恍如到会稽，山川获顾揖。云雨出高峰，燕坐观吐噏。我来已二年，敬活匪成邑，将命负何辜，胡为久见执。除馆至於三，块然形独立。今兹喜卜邻，风猷朝暮挹。对酒有良朋，邀月饮无及。新斋跬步间，乘兴袂宜袭。","dynasty":"宋代","title":"次韵小亭"}
{"author":"洪皓","content":"天涯憔翠向谁陈，不死由来是谷神。蒲柳衰姿依术士，桑榆晚景属谈宾。言存赵氏惟韩劂，力定周邦赖贾辛。尚论古人犹未足，投闲更欲讲王春。","dynasty":"宋代","title":"次韵学士重阳雪中见招不赴前后十六首"}
{"author":"洪皓","content":"西邻樽俎比星陈，强欲携筇虑损神。得句挥毫须会友，缓声振木解如宾。献酬杂坐欺三白，服饵单棲忘五辛。重九闲居真可惜，销忧思引万家春。","dynasty":"宋代","title":"次韵学士重阳雪中见招不赴前后十六首"}
{"author":"洪皓","content":"萸房觅得惜其陈，拟学宗王问鬼神。不放黄花资献寿，故飞白雪恼留宾。一身抱病蹒跚苦，万里思亲况味辛。正是悲秋增感慨，诗翁摛藻与为春。","dynasty":"宋代","title":"次韵学士重阳雪中见招不赴前后十六首"}
{"author":"洪皓","content":"二君气概继雷陈，九日哦诗妙入神。季友凌霄方草赋，孟公惊坐正延宾。难陪凤岭登高宴，且放牛山出涕辛。独卧荐蒙思橘赠，数篇潜发洞庭春。","dynasty":"宋代","title":"次韵学士重阳雪中见招不赴前后十六首"}
{"author":"洪皓","content":"支离已久懒申陈，枕上赓歌暂释神。在户厌闻蛩咽韵，随阳空羡雁来宾。交情中绝惭张耳，国步主艰忆斩辛。七载南冠犹未税，尚期肆眚九年春。","dynasty":"宋代","title":"次韵学士重阳雪中见招不赴前后十六首"}
{"author":"洪皓","content":"忆孟怀陶亦已陈，杖藜吊影召魂神。假书岂产狸为士，带箭宁思鹤是宾。臂上垂囊灾可代，江边锡宴食多辛。典衣本欲作重九，冒雪难寻石冻春。","dynasty":"宋代","title":"次韵学士重阳雪中见招不赴前后十六首"}
{"author":"洪皓","content":"凌霜高洁试敷陈，采采通灵可养社。流水尚能延寿考，落英端可荐尸宾。千株芜没堪嗟咏，一束蒙茸弗忌辛。愿学楚人栽九畹，重阳已过待来春。","dynasty":"宋代","title":"次韵学士重阳雪中见招不赴前后十六首"}
{"author":"洪皓","content":"出疆许久岂当陈，患难频经赖至神。敢觊通路驰一乘，遥思乡饮立三宾。陵苹翠减犹能泛，岸蓼红衰不变辛。秋尽交游无陆凯，江梅谁赠一枝春。","dynasty":"宋代","title":"次韵学士重阳雪中见招不赴前后十六首"}
{"author":"洪皓","content":"七稔艰难不敢陈，行藏且问蓐收刘。远来岂为谋身事，久执无缘而国宾。妄意合成同晋楚，羞言著节继苏辛。哀哉庾信江南赋，闷读频移玉座春。","dynasty":"宋代","title":"次韵学士重阳雪中见招不赴前后十六首"}
{"author":"洪皓","content":"怪怪奇奇不可陈，搜奇抉怪殆穷神。曾编金钥李商隐，屡赐银杯胡楚宾。丽服靓妆皆可玩，大羹玄酒并忘辛。文章三变公为伯，自愧惷愚冬复春。","dynasty":"宋代","title":"次韵学士重阳雪中见招不赴前后十六首"}
{"author":"洪皓","content":"六朝旧事欲条陈，正恐招忧又怆神。玄豹成文须隐雾，嘉鱼式燕且邀宾。方归晋事同韩起，敢望燕台致剧辛。回首天南佳丽地，时时引领九江春。","dynasty":"宋代","title":"次韵学士重阳雪中见招不赴前后十六首"}
{"author":"洪皓","content":"一介蹉跎略叙陈，转喉触讳听於神。正愁平子将除馆，强学申公亦谢宾。厚貌深情非易察，磨肌戛骨不胜辛。傍人门户休争气，惟愿归耕向富春。","dynasty":"宋代","title":"次韵学士重阳雪中见招不赴前后十六首"}
{"author":"洪皓","content":"韦编懒读厌窥陈，习气难除但耗神。岂敢为师同颖士，从初作吏慕君宾。数奇尝遇辰冲戍，运背难逢丙合辛。居士於今称耐辱，天边斗柄又移春。","dynasty":"宋代","title":"次韵学士重阳雪中见招不赴前后十六首"}
{"author":"洪皓","content":"公干沉绵自懒陈，黄能入梦是何神。眼前散帙看盈几，肘后名方或问宾。衾枕频移滋转困，盘餐少异强加辛。小人有母何时见，梦击江南戏彩春。","dynasty":"宋代","title":"次韵学士重阳雪中见招不赴前后十六首"}
{"author":"洪皓","content":"咫尺书来弗获陈，深虞璺鼓祃於神。行人久执缘何罪，凡伯还归为弗宾。聘鲁未能希季札，奔齐安敢效先辛。或行或止关天命，岂是臧仓沮子春。","dynasty":"宋代","title":"次韵学士重阳雪中见招不赴前后十六首"}
{"author":"洪皓","content":"胸中耿耿向谁陈，舌在形羸强集神。佩印已惭苏季子，埋名谁志李无宾。乞粮傥死呼庚癸，贵格何须足乙辛。祗恐数穷为鬼录，扁舟阻泛五湖春。","dynasty":"宋代","title":"次韵学士重阳雪中见招不赴前后十六首"}
{"author":"洪皓","content":"传闻二物出三洲，万里笼来地僻幽。岂为写经求厚味，且图牵眼逐轻沤。眠沙若得房公餽，见弹须防陆子谋。已戒儿童莫相恼，比邻容得夜鸣不。","dynasty":"宋代","title":"次韵夜闻鹅鸭声二物自淮甸至"}
{"author":"洪皓","content":"天际正英英，排云忽上升。苍梧何处出，岱岳自封兴。但见奇峰耸，宁知嘉气凝。秋风殊未起，铁用遽飞腾。","dynasty":"宋代","title":"次韵宇文白云山"}
{"author":"洪皓","content":"不用沉河起，非关触石升。舒张如鹤出，变化似龙兴。仿佛玉山峙，依稀雪岭凝。帝乡乘可于，未易便超腾。","dynasty":"宋代","title":"次韵宇文白云山"}
{"author":"洪皓","content":"尹京便可继翁归，暂向符离一马麾。善抚新边千里肃，复还旧治九重知。策勋久矣推多算，琢句飘然泯小疵。三事古由高第入，才兼二哭莫忧迟。","dynasty":"宋代","title":"次韵宇文赠赵宿州"}
{"author":"洪皓","content":"秋高裘马正轻肥，节制身兼被召时。邂逅贵人争献寿，逢迎嘉节竞题诗。心危雁塔劳君咏，家近龙沙感我思。泛菊佩萸今已矣，长安不见转凄悲。","dynasty":"宋代","title":"次韵重九登慈恩雁塔帅漕见邀"}
{"author":"洪皓","content":"燕国由来士女都，家家行乐集城隅。岂无鱼鸟如灵沼，若有传鲈似太湖。我絷南冠尝独到，君邀北使欲相呼。驱车宵济卢河去，十里荷花待入吴。","dynasty":"宋代","title":"次韵朱少章潭雷锋马上口占"}
{"author":"洪皓","content":"幽都风俗慕成都，可待遨头指路隅。杨柳垂阴连北道，芙蕖舒艳亚西湖。客思剧饮逃三伏，人患苛留阻一呼。回首未忘忧墨吏，渡江应不怕天吴。","dynasty":"宋代","title":"次韵朱少章潭雷锋马上口占"}
{"author":"洪皓","content":"假馆连墙数见过，宗英年少隽才多。设科不倦来群彦，教学无他伏众魔。草赋未曾师屈宋，哦诗岂复慕阴何。后生可畏吾将老，终养心违愧蓼莪。","dynasty":"宋代","title":"次赵民瞻韵"}
{"author":"洪皓","content":"强移野奔对残春，深恐焦枯向日薰。种止一行非贵少，高才三寸岂超群。既无艳色堪观赏，又乏幽香漫吐芬。却忆故园都谢子，卖花声断几时闻。","dynasty":"宋代","title":"次种野花韵诗"}
{"author":"洪皓","content":"都驿荒凉尚邃深，息肩藉庇有馀阴。故宫今已生禾黍，翻作行人倍痛心。","dynasty":"宋代","title":"都亭驿诗"}
{"author":"洪皓","content":"燕山除馆俯池潭，逾月羁孤苦吏贪。遥望卢河一舍阻，著鞭信宿次关南。","dynasty":"宋代","title":"发池潭至卢沟河"}
{"author":"洪皓","content":"久持使节傍门庭，薄命犹赊五鼎烹。羝乳何心占北海，雁书随梦到京城。莫言地广频修怨，应念民劳早戢兵。国宝善邻君宝信，坐膺难老早升平。","dynasty":"宋代","title":"奉使留金臣悟室求诗口占漫答"}
{"author":"洪皓","content":"六十之年入瘴乡，灵台未了热非常。锡泉一饮根尘净，理到清凉礼梵王。","dynasty":"宋代","title":"过曹溪"}
{"author":"洪皓","content":"一宿南华暂息机，未知五十九年非。应身虽在问无应，漫上层楼看信衣。","dynasty":"宋代","title":"过曹溪"}
{"author":"洪皓","content":"半贡囚拘愧牧羊，生还四载地投荒。危机未履已如此，欲效前贤问上苍。","dynasty":"宋代","title":"过曹溪"}
{"author":"洪皓","content":"封邱封父国，繁弱大弓良。人器今安在，兴衰古不常。画旗连卫滑，绘句得高张。里干黎元少，兵戈畎亩荒。蓬深饶雉兔，日夕下牛羊。富庶思畿甸，衣冠迩帝乡。故人居沪落。新令喜商量。失意惩□□，销愁痛引觞。离家多岁月，去国几星霜。种种心俱短，悠悠道且长。何须论出处，祗合谨行藏。俟命宜居惚，安时强激昂。勾稽迷簿领，陶写赖篇章。后嗣从渠分，前程问彼苍。君无须贾恋，我乏陆生装。璺鼓囚方释，班荆语未忘，前身愧苏武，异县识仇香。话虽伤怀地，潸然出数行。","dynasty":"宋代","title":"过封邱见熊主簿"}
{"author":"洪皓","content":"驱车陟峻阪，牛斃辙亦败。羊肠虽云险，兹险最奇怪。千里无爨烟，四顾多障碍。烟草何茫茫，信是要荒外。平生尝险阻，已负垂裳戒。今兹有此行，其又谁怨憝。上天实为之，於我无可奈。死生安之命，靡靡咏行迈。致命为见危，委质复何悔。我躬即不阅，我后恤不逮。","dynasty":"宋代","title":"过穷头岭"}
{"author":"洪皓","content":"可惜双凫脱氄毛，猎师飞放岂辞劳。养贤曾食三千客，待使徒加十一牢。燔炙不须歌兔首，膳羞何必用牛膏。庖人继肉弃禽献，贪冒安能免餮饕。","dynasty":"宋代","title":"和送双鸭"}
{"author":"洪皓","content":"鹜落春洲整翮毛，呼鹰搏击自忘劳。充庖岂为食三鼎，改馆何须馈七牢。漫咏续弦求凤髓，休夸辟谷献龙膏。今朝禊饮尝嘉味，贪食宁知不是饕。","dynasty":"宋代","title":"和送双鸭"}
{"author":"洪皓","content":"枥驹久絷已难禁，冷节来临且强吟。断火任逾三日限，伤时唯恐二毛侵。思亲忽作楚囚泣，恋主空存魏阙心。世变风移多野祭，一声杜宇又春深。","dynasty":"宋代","title":"和吴英叔寒食"}
{"author":"洪皓","content":"晋唐尺牍丹青古，老眼贪看眩欲花。二使星临增倍价，一篇语妙属诗家。当年宝必藏书殿，留落宁知松漠见。万里怀归为公出，往事宣和空历历。","dynasty":"宋代","title":"洪庆善韩美成观所藏宣和殿书画庆善有次韵"}
{"author":"洪皓","content":"行年已是老衰秋，复命稽迟为热留。恋主思亲归未得，梦魂长绕大江头。","dynasty":"宋代","title":"怀母"}
{"author":"洪皓","content":"才闻家世便心倾，何况通经古是程。范叔青云能自致，不须河朔寄柴荆。","dynasty":"宋代","title":"寄范郎中"}
{"author":"洪皓","content":"相门有相未多年，德行双全亚子骞。匪晚南归施有政，也应示辱用蒲鞭。","dynasty":"宋代","title":"寄范郎中"}
{"author":"洪皓","content":"出疆三载已三迁，跋履修涂又八千。山近迷回宁有是，铺经幸脱岂其然。乐饥饘粥姑安命，养拙茅斋且任缘。若也故人高义重，暂来江畔唁张骞。","dynasty":"宋代","title":"寄兰干"}
{"author":"洪皓","content":"未见古人心已倾，扬鞭何惜一朝程。自惭病忘非多忘，傥逐班荆即负荆。","dynasty":"宋代","title":"寄孙修撰顷法同舍讶予多忘有见过之意"}
{"author":"洪皓","content":"不挹风猷二十年，天涯沦落看腾骞。若无大故休遐弃，唁我何方早著鞭。","dynasty":"宋代","title":"寄孙修撰顷法同舍讶予多忘有见过之意"}
{"author":"洪皓","content":"秦师围已急，楚国救人阑。食客腹空饱，先生心独寒。奉盘从遽定，按剑叱难安。存赵舌三寸，何须折镆干。","dynasty":"宋代","title":"寄宇文相公二首"}
{"author":"洪皓","content":"罗娑囚应释，鸡林厄洊阑。途无埋鼻热，地有裂肤寒。反国公复相，还家我问安。如容陪骥尾，匪晚到馀干。","dynasty":"宋代","title":"寄宇文相公二首"}
{"author":"戴晟","content":"过眼云烟迹已陈，溪山谁主复谁宾。偶来响答松林下，千劫难忘世外人。","dynasty":"清代","title":"题柴村画"}
{"author":"戴晟","content":"韦诗如梅花，暗香生清境。孤绝淡尘想，幽微具隽永。花气洗垢氛，诵诗令人冷。看花亿万人，真赏在和靖。谁能解左司，世事甘与屏。驱除杂念虑，冥默得渊静。合之非声色，分观如形影。浑忘诗与花，悠然一笑领。","dynasty":"清代","title":"读韦诗了无一物可以拟似适僧赠梅花取以配之左司其诈我乎"}
{"author":"陈希伋","content":"千载传闻孰是非，高梧脩竹晚风微。欲知古寺曾栖凤，楼殿今无燕雀飞。","dynasty":"宋代","title":"题凤栖寺"}
{"author":"夏完淳","content":"三年羁旅客，今日又南冠。无限山河泪，谁言天地宽！(山河一作：河山)已知泉路近，欲别故乡难。毅魄归来日，灵旗空际看。","dynasty":"明代","tags":"古诗三百首，初中古诗，离别，悲愤，爱国","title":"别云间"}
{"author":"夏完淳","content":"无限伤心夕照中，故国凄凉，剩粉余红。金沟御水自西东，昨岁陈宫，今岁隋宫。往事思量一晌空，飞絮无情，依旧烟笼。长条短叶翠濛濛，才过西风，又过东风。","dynasty":"明代","tags":"豪放，咏物，抒怀","title":"一剪梅·咏柳"}
{"author":"夏完淳","content":"复楚情何极，亡秦气未平。雄风清角劲，落日大旗明。缟素酬家国，戈船决死生！胡笳千古恨，一片月临城。战苦难酬国，仇深敢忆家？一身存汉腊，满目渺胡沙。落月翻旗影，清霜冷剑花。六军浑散尽，半夜起悲笳。一旅同仇谊，三秋故主怀。将星沉左辅，卿月隐中台。东阁尘宾幕，西征愧赋才。月明笳鼓切，今夜为谁哀。","dynasty":"明代","tags":"古诗三百首，爱国，壮志","title":"即事三首"}
{"author":"夏完淳","content":"秋色到空闺，夜扫梧桐叶。谁料同心结不成，翻就相思结。十二玉阑干，风动灯明灭。立尽黄昏泪几行，一片鸦啼月。","dynasty":"明代","tags":"婉约，闺怨，思念","title":"卜算子·秋色到空闺"}
{"author":"夏完淳","content":"晚鸦飞去，一枝花影送黄昏。春归不阻重门。辞却江南三月，何处梦堪温？更阶前新绿，空锁芳尘。随风摇曳云，不须兰棹朱轮。只有梧桐枝上，留得三分。多情皓魄，怕明宵、还照旧钗痕。登楼望、柳外销魂。","dynasty":"明代","tags":"婉约，写景，感叹","title":"婆罗门引·春尽夜"}
{"author":"夏完淳","content":"扁舟明月两峰间，千顷芦花人未还；缥缈苍茫不可接，白云空翠洞庭山。","dynasty":"明代","title":"绝句（四首选一）"}
{"author":"夏完淳","content":"北风荡天地，有鸟鸣空林。志长羽翼短，衔石随浮沈。崇山日以高，沧海日以深。愧非补天匹，延颈振哀音。辛苦徒自力，慷慨谁为心？滔滔东逝波，劳劳成古今。","dynasty":"明代","title":"精卫·北风荡天地"}
{"author":"夏完淳","content":"一帘病枕五更钟，晓云空，卷残红。无情春色，去矣几时逢？添我千行清泪也，留不住，苦匆匆。楚宫吴苑草茸茸，恋芳丛，绕游蜂，料得来年，相见画屏中。人自伤心花自笑，凭燕子，舞东风。","dynasty":"明代","tags":"伤春，抒情，愁苦","title":"江城子·病起春尽"}
{"author":"夏完淳","content":"登楼迷北望，沙草没寒汀。月涌长江白，云连大海青。征洪非故国，横笛起新亭。无限悲歌意，茫茫帝子灵。","dynasty":"明代","title":"秋夜感怀"}
{"author":"夏完淳","content":"宋生裘马客，慷慨故人心。有憾留天地，为君问古今。风尘非昔友，湖海变知音。洒尽穷途泪，关河雨雪深。","dynasty":"明代","title":"毗陵遇辕文"}
{"author":"夏完淳","content":"自拜南州使，清光几度看。沧洲天际晚，芳草月中寒。属国思归汉，嫖姚拟筑坛。不知江上雁，何日到长安。","dynasty":"明代","title":"对月忆南行者"}
{"author":"夏完淳","content":"知己功名尽，伤心叩九阍。余光留日月，遗恨满乾坤。湖海门生谊，荆榛国士恩。滔滔江水阔，万里独招魂。","dynasty":"明代","title":"哭吴都督"}
{"author":"夏完淳","content":"乐今竟如此，王郎又若斯。自羞秦狱鬼，犹是羽林儿。月白劳人唱，霜空毅魄悲。英雄生死路，却似壮游时。","dynasty":"明代","title":"柬半村先生"}
{"author":"夏完淳","content":"万里山河拱旧京，楚囚西去泪如倾。斜风衰柳丹阳郭，细雨孤帆白下城。残梦忽惊三殿报，新愁翻觉一身轻。从军未遂平生志，遗恨千秋愧请缨。","dynasty":"明代","title":"东阁尘宾幕,西征愧赋才。月明笳鼓切,今夜为谁哀由丹阳入京"}
{"author":"夏完淳","content":"生平无计更依刘，短发蒙茸愧楚囚。十载莺花迟暮客，三春烟雨别离愁。浮生碟梦庄周榻，壮志鸱夷范蠡舟。同学少年零落尽，飘然江海一沙鸥。","dynasty":"明代","title":"生平口号"}
{"author":"夏完淳","content":"春城烟雾晓阴阴，俯仰斜阳吊古今。万里河山犹故国，九京风雨自同心。欲知其主观司隶，未见孤儿属羽林。鹤唳华亭人没后，河桥一阕泪沾襟。","dynasty":"明代","title":"忆侯几道云俱兄弟"}
{"author":"夏完淳","content":"昨夜秋风起洞庭，三山落木晓风轻。亲朋相态浑如梦，湖海生涯敢独醒。我已无家随汗漫，知君愁坐独俜伶。故人频洒河桥泪，南国招魂感鹡鸰。","dynasty":"明代","title":"秋日避难疁东柬智含"}
{"author":"夏完淳","content":"投笔新从定远侯，登坛誓饮月氏头。莲花剑淬胡霜重，柳叶衣轻汉月秋。励志鸡鸣思击楫，惊心鱼服愧同舟。一身湖海茫茫恨，缟素秦庭矢报仇。","dynasty":"明代","title":"鱼服"}
{"author":"夏完淳","content":"十五成童解章句，每从先世托高轩。瘐徐别恨同千古，苏李交情在五言。雁行南北夸新贵，鹢首西东忆故园。独有墙头怜宋玉，不闻九辩吊湘沅。","dynasty":"明代","title":"读《三子合稿》"}
{"author":"夏完淳","content":"登临泽国半荆榛，战伐年年鬼哭新。一水晴波青翰舫，孤灯暮雨白纶巾。何时壮志酬明主，几日浮生哭故人。万里飞腾仍有路，莫愁四海正风尘。","dynasty":"明代","title":"舟中忆邵景说寄张子退"}
{"author":"夏完淳","content":"逢花却忆故园梅，雪掩寒山径不开。明月愁心两相似，一枝素影待人来。","dynasty":"明代","title":"寄迹武塘赋之"}
{"author":"夏完淳","content":"黄金台下雨茫茫，云梦悲歌满大荒。凭吊兴亡千古事，风流燕楚二昭王。","dynasty":"明代","title":"咏吏杂感口号"}
{"author":"夏完淳","content":"山光无限水悠悠，古苑花明月满楼。送君马上休回首，玉笛三声一叶秋。","dynasty":"明代","title":"送客金陵二首其一"}
{"author":"夏完淳","content":"此去离亭半夕阳，乌啼旧阕夜荒茫。滔滔江水无情极，明月秦淮水一方。","dynasty":"明代","title":"送客金陵二首其二"}
{"author":"夏完淳","content":"去年人送长短亭，一片烟波入洞庭。江海无情人不见，芳洲春草为谁生？","dynasty":"明代","title":"绝句口号八首，勿以风雅观其一"}
{"author":"夏完淳","content":"毅魄归来风雨多，潇湘春尽晚生波。可怜屈宋师门谊，空自招魂吊汨罗。","dynasty":"明代","title":"绝句口号八首，勿以风雅观其二"}
{"author":"夏完淳","content":"朱门华屋已成尘，黄土荒丘未卜邻。天下文章俱寂寞，平陵一调属何人？","dynasty":"明代","title":"绝句口号八首，勿以风雅观其三"}
{"author":"夏完淳","content":"昨夜惊魂渡五湖，愁中飞梦到姑苏。丹阳道上南冠客，重到新亭洒泪无？","dynasty":"明代","title":"绝句口号八首，勿以风雅观其四"}
{"author":"夏完淳","content":"江上花飞隐钓船，羊裘百结竟谁怜！一人亡命无张俭，三户虚声有项燕。","dynasty":"明代","title":"绝句口号八首，勿以风雅观其五"}
{"author":"夏完淳","content":"春星满院百花明，和泪成书问远行。欲寄东风无羽翼，愁随明月渡江城。","dynasty":"明代","title":"绝句口号八首，勿以风雅观其六"}
{"author":"夏完淳","content":"愁来江上柳条青，渔父狂歌忌独醒。高卧梦回青琐闼，相思人在白楼亭。","dynasty":"明代","title":"绝句口号八首，勿以风雅观其七"}
{"author":"夏完淳","content":"无衣客子半天涯，何处相逢拂剑花？三月故乡消息断，更呼鹦鹉报谁家？","dynasty":"明代","title":"绝句口号八首，勿以风雅观其八"}
{"author":"夏完淳","content":"忠襄老成人，夙昔抱明哲。秉钓右天子，贞简懋嘉节。沧海副车空，平陵鼓声绝。五朝有遗则，景光亘千叶。遗恨楚社亏，秦仇竟未雪。高山流清音，一往风益烈。","dynasty":"明代","title":"六哀诗徐冢宰石麟"}
{"author":"夏完淳","content":"忠烈简迈姿，淡然青云志。三凤齐雍鸣，翛羽拂云际。孤城战苦时，日落鼓声死。始知朝阳禽，亦复秋风厉。六翮铩不垂，灵风满天地。兴怀募义旅，言洒西州泪。","dynasty":"明代","title":"侯纳言峒曾"}
{"author":"夏完淳","content":"东海波翻白日动，秦仇慷慨天门恸。仓海先生矢报韩，博浪沙头风雨阑。祖龙日观登封还，金泥玉简嵩高山。道遇沙中鼓椎者，副车诀裂龙旗下。此时一呼乾坤震，大索十日神龙隐。秦亡朱组系子婴，三户复死韩王成。芒砀五云天子气，遇留风雨蛟龙意。垓下乌骓楚霸王，镐池白璧秦皇帝。嗟乎哉，大仇既报奇功收，拂衣愿从赤松游。英风飒爽满天地，素书三卷在人世。","dynasty":"明代","title":"博浪沙歌"}
{"author":"夏完淳","content":"我欲登天云盘盘，我欲御风无羽翰。我欲陟山泥洹洹，我欲涉江忧天寒。琼弁玉蕤佩珊珊，蕙桡桂棹凌回澜。泽中何有多红兰，天风日暮徒盘桓。芳草盈箧怀所欢，美人何在青云端。衣玄绡衣冠玉冠，明珰垂絓乘六鸾。欲往从之道路难，相思双泪流轻纨。佳肴旨酒不能餐，瑶琴一曲风中弹。风急弦绝摧心肝，月明星稀斗阑干。","dynasty":"明代","title":"长歌"}
{"author":"夏完淳","content":"白日苍茫落易水，悲风动地萧条起。荆卿入秦功不成，遗恨骊山暮烟紫。昔年此地别燕丹，哀歌变征风雨阑。白虹翕翕贯燕市，黄金台下阴云寒。袖中宝刀霜华重，此事千秋竟成梦。十三杀人徒尔为，百二河山俨不动。呜呼，荆卿磊落殊不伦，渐离慷慨得其真！长安无限屠刀肆，独有吹箫击筑人。","dynasty":"明代","title":"易水歌"}
{"author":"夏完淳","content":"红粉三千貌不同，倾城不买夺画工。夜夜秋光长信殿，年年春色未央宫。忽闻诏选赐匈奴，绝代良家请嫁胡。锦袖乍娇红靺鞨，金井长辞玉辘轳。如花慷慨违金阕，紫台薄命音尘绝。环佩朝辞汉殿云，氍毹夜舞交河雪。宝马行行归朔漠，酒酣还奏宫中乐。单于帐里月华高，燕支山下花光薄。银筝锦拍按琵琶，一代红颜绝塞沙。待生青冢愁中草，始信朝阳梦里花。","dynasty":"明代","title":"明妃篇"}
{"author":"夏完淳","content":"细林山上夜乌啼，细林山下秋草齐。有客扁舟不系缆，乘风直下松江西。却忆当年细林客，孟公四海文章伯。昔日曾来访白云，落叶满山寻不得。始知孟公湖海人，荒台古月水粼粼。相逢对哭天下事，酒酣睥睨意气亲。去岁平陵鼓声死，与公同渡吴江水。今年梦断九峰云，旌旗犹映暮山紫。潇洒秦庭泪已挥，仿佛聊城矢更飞。黄鹄欲举六翮折，茫茫四海将安归？天地局脊日月促，气如长虹葬鱼腹。肠断当年国士恩，剪纸招魂为公哭。烈皇乘云御六龙，攀髯控驭先文忠。君臣地下会相见，泪洒阊阖生悲风。我欲归来振羽翼，谁知一举入罗弋！家世堪怜赵氏孤，到今竟作田横客。呜呼抚膺一声江云开，身在罗网且莫哀！公乎公乎，为我筑室傍夜台，霜寒月苦行当来！","dynasty":"明代","title":"细林野哭"}
{"author":"夏完淳","content":"朝登建康城，暮宿丹阳道。黄尘落日大江流，紫陌微寒故宫草。故宫烟雨动新愁，华屋参差成古丘。当时罗绮三千户，何处莺花十二楼？六代繁华如在眼，真龙不动河山转。春光缥缈景阳宫，月色徘徊芳乐苑。细雨深宫花落迟，轻风合殿香飘远。花香十里到平康，莫愁歌舞冶游郎。侠少尽骑青络马，交游争系紫罗囊。鸳鸯两两芙蓉沼，鹦鹉双双玳瑁梁。一朝景物如反掌，富贵风流竟长往。玄武池边暮雨来，朱雀门前春草长。美女琵琶塞上行，绮构云连空复情。行人夜雨乌衣巷，归雁秋风白下城。登临千载空回首，陈井梁宫竟谁有！游鹿争衔上苑花，流莺自啭台城柳。台城下接孝陵西，无限枝头乌夜啼。杨花风起过江去，薄暮如烟满大堤。","dynasty":"明代","title":"故宫行"}
{"author":"夏完淳","content":"江南三月莺花娇，东风系缆垂虹桥。美人意气埋尘雾，门前枯柳风萧萧。有客扁舟泪成血，三千珠履音尘绝。晓气平连震泽云，春风吹落吴江月。平陵一曲声杳然，灵旗惨淡归荒烟。茫茫沧海填精卫，寂寂空山哭杜鹃。梦中细语曾闻得，苍黄不辨公颜色。江上非无吊屈人，座中犹是悲田客。感激当年授命时，哭公清夜畏人知。空闻蔡琰犹堪赎，便作侯芭不敢辞。相将洒泪衔黄土，筑公虚冢青松路。年年同祭伍胥祠，人人不上要离墓。","dynasty":"明代","title":"吴江野哭"}
{"author":"夏完淳","content":"辜负天工，九重自有春如海。佳期一梦断人肠，静倚银釭待。隔浦红兰堪采，上扁舟伤心欸乃。梨花带雨，柳絮迎风，一番愁债。回首当年，绮楼画阁生光彩。朝弹瑶瑟夜银筝，歌舞人潇洒。一自市朝更改，暗销魂、繁华难再。金钗十二，珠履三千，凄凉千载。","dynasty":"明代","title":"烛影摇红"}
{"author":"夏完淳","content":"盈盈花落。无奈东风恶。泪滴花魂花命薄。颇似愁人漂泊。珠帘半卷窗开。惜花懒傍妆台。梦到画桥深处，黄莺唤得春来。","dynasty":"明代","title":"清平乐"}
{"author":"夏完淳","content":"无限伤心，吊亡国云山故道。蓦蓦地，杜鹃啼血，棠梨开早。愁随花絮飞来也，四山锁尽愁难扫。叹年年春色倍还人，谁年少！梨花雪，丝风晓。柳杨枝，笼烟袅。禁三千白发，镜花虚照。襟袖朱颜人似玉，也应同向金樽老。想当时罗绮少年场，生春草。","dynasty":"明代","title":"满江红"}
{"author":"夏完淳","content":"渌水三年，小桥畔，相逢曾赋。长凝伫，青骢有影，章台无路。月下凭肩衣尚暖，楼头密约书成蠹。访城西、惟有画檐蛛，丝如故。晓云意，人空慕。题诗客，愁应诉。奈绿阴满径，乍逢崔护。芍药已付春梦远，杨花有被东风误。想雕栏、不追却沾泥，言还齼。","dynasty":"明代","title":"满江红惆怅"}
{"author":"夏完淳","content":"柳色深深听晓莺，玉阑愁依梦分明，闲花斜落小钗横。蝴蝶前生原夜合，杨花身后作浮萍，东风轻薄误多情。","dynasty":"明代","title":"浣溪沙"}
{"author":"夏完淳","content":"剪剪猩狨试晚霞，斜风轻送七香车，倚阑低亸鬓云斜。难道郎心风外絮，可怜妾命梦中花。月华流恨到天涯。","dynasty":"明代","title":"浣溪沙"}
{"author":"夏完淳","content":"珠帘乍卷。漏春光一半。廿四桥烟花恨满。久伤故国，鸿雁来稀，吴江畔。古艳阳琼花观。望隋堤一抹，杨柳依依，明月迢迢隔河汉。露满玉衣秋，夜漏沉沉，催刀尺，伤心肠断。泪滴金壶红粉怨。偶一梦，到南朝，乱敲银蒜。","dynasty":"明代","title":"洞仙歌江都恨"}
{"author":"夏完淳","content":"江上望，郎在木兰舟。远水孤帆天漠漠，斜风细雨水悠悠。归去不胜愁。","dynasty":"明代","title":"望江南"}
{"author":"夏完淳","content":"期已过，不见暮帆归。寂寞孤灯寒枕簟，徘徊残月挂帘钩。肠断五更头。","dynasty":"明代","title":"望江南"}
{"author":"夏完淳","content":"伤离别，相思又值清明节。清明节，蓟门衰草，汉宫红叶。愁怀万种凭谁说，边鸿不到音书绝。音书绝，长安何处，晚山重叠。","dynasty":"明代","title":"忆秦娥"}
{"author":"夏完淳","content":"断肠春信自年年，烟雾珠帘掩翠钿。红滴杜鹃花下雨，绿回杨柳院中烟。重重春恨凭谁说，两两黄鹂唤欲眠。独有多情明月在，隔墙花影动秋千。","dynasty":"明代","title":"瑞鹧鸪"}
{"author":"夏完淳","content":"黄鹂啼处绿阴遮。红杏枝斜。碧柳枝斜。和风和月梦魂赊。风乱杨花。月乱梨花。春风漂泊梦为家。花也天涯。人也天涯。花光人面绿窗纱。红是桃花。瘦是梅花。","dynasty":"明代","title":"一剪梅"}
{"author":"夏完淳","content":"莺啭花更，蝶园香国，重阑朝暮愁归。坠鞭人瘦，怎禁小风吹。不为春酲懒起，分香处，燕子来窥。芙蓉帐，馀烟已渺，红泪染离袿。相逢何处也，难寻丹棘，欲寄啼规。恐萧郎别后，浅淡愁眉。剩有菱花一半，已不是那日崔徽。长堤路，桃花带笑，柳眼自含悲。","dynasty":"明代","title":"潇湘夜雨"}
{"author":"夏完淳","content":"春日恼人花鸟，香车宝马，陌上成行。相思满地，芳草绿到西江。旧衣香。留他荀令，新曲误，顾了周郎。枉思量。金壶滴博，银箭丁当。茫茫。玉人何处，寻伊消息，瘦了容光。只剩些些，影儿作对梦儿双。恨多情、雁传银字，愁不语、花落纱窗。对斜阳。珠帘卷起，又是昏黄。","dynasty":"明代","title":"玉蝴蝶"}
{"author":"夏完淳","content":"似雨江梅，如烟飞絮，细细香风欲送。江上梦回青琐闼，佩声却是谁家凤？几番空对紫薇花，而今悔、虚害也黄粱梦。正宿雨初醒，春眠未起，一派画楼钟动。叹谪仙先朝供奉。看春色流光，雨梢花重。西楼倚，锦筝低按，东郭卧、玉樽休空。莽游仙、白了人头，但芝草连天，丹霞封洞。待饮马榆关，拂衣黄阁，古月梅花三弄。","dynasty":"明代","title":"金明池"}
{"author":"夏完淳","content":"几番薄幸。无限伤心景。眉前事，心头病。残灯余一点，却把罗衣整。窗棂外，一枝带雨梨花影。独步东风静。访当时花径。寒悄悄，花光净。人去多时也，往事犹堪省。飘红泪，银缸露满秋千冷。","dynasty":"明代","title":"千秋岁忆旧"}
{"author":"夏完淳","content":"离愁心上住。卷尽重帘推不去。帘前青草，又送一番愁句。凤楼人远箫如梦，鸳枕诗成机不语。两地相思，半林烟树。犹忆那回去路。暗浴双鸥催晚渡。天涯几度书回，又逢春暮。流莺已为啼鹃妒，蝴蝶更禁丝雨误。十二时中，情怀无数。","dynasty":"明代","title":"鱼游春水春暮"}
{"author":"夏完淳","content":"望青烟一点，寂寞旧山河。晓角秋笳马上歌，黄花白草英雄路，闪得我对酒销魂可奈何！荧荧灯火，新愁转多。暮暮朝朝泪，恰便是长江日夜波。","dynasty":"明代","title":"南仙吕入双调江儿水金陵杂咏"}
{"author":"夏完淳","content":"客愁新，一帘秋影月黄昏。几回梦断三江月，愁杀五湖春。霜前白雁樽前泪，醉里青山梦里人。英雄恨，泪满巾，响丁东玉漏声频。两眉颦，满腔心事向谁论？可怜天地无家客，湖海未归魂。三千宝剑埋何处？万里楼船更几人！英雄恨，泪满巾，何处三户可亡秦！极目秋云，老去秋风剩此身。添愁闷，闷杀我楼台如水镜如尘。为伊人，几番抛死心头愤，勉强偷生旧日恩。水鳞鳞，雁飞欲寄衡阳信。素书无准，素书无准。我本是西笑狂人。想那日束发从军，想那日霜角辕门。想那日挟剑惊风，想那日横槊凌云。帐前旗，腰后印。桃花马，衣柳叶，惊穿胡阵。流光一瞬，离愁一身。望云山，当时壁垒，蔓草斜曛。盼杀我当日风云，盼杀我故国人民。盼杀我西笑狂夫，盼杀我东海孤臣。月轮空，风力紧。夜如年，花似雨，英雄双鬓。黄花无分，丹萸几人。忆当年，吴钩月下，万里风尘。可怜寂寞穷途恨，憔悴江湖九逝魂，一饭千金敢报恩。","dynasty":"明代","title":"南仙吕傍妆台自叙"}
{"author":"夏完淳","content":"兴亡成败，叹英雄黄土，侠骨荒丘。千秋万岁，无限为龙为狗。君不见六朝烟草余芳乐，几片降旗上石头。青天外，白鹭洲，暮鸦残照水悠悠。斜阳里，结绮楼，湘帘半挂月如钩。新寒入敝裘，想霜鞯骏马，飘零难偶。江花江草，秋来剪出离愁。想着我弓开杨叶胡云冷，剑拂莲花汉月秋。愁三月，梦九州，归期数尽大刀头。人千里，泪两眸，西风雁字倩谁收。吞声哭未休，怅荒烟古渡，衰蒲残柳。清霄无寐，漫将往事追求。珊鞭风软金条脱，宝剑霜生锦臂鞲。飙威驶，露影流，隔墙人唱小伊州。杯中物，鬓上秋，梦回酒醒月空楼。南冠客楚囚，望云山万里，那禁回首！丁丁晓箭，难为心坎眉头。几番的空帘剪雨三更梦，我待要望海乘风万里游。雨空逝，水自流，寒江积雾放孤舟。空中影，浪上沤，玉关何处觅封侯！我那人呵影何方？书在金陵，客梦西楼。一样西风两地愁。","dynasty":"明代","title":"南仙吕甘州歌感怀"}
{"author":"夏完淳","content":"梦到扬州，依然南浦。绮罗如梦锦如尘，香车宝马知何处。翠烟笼，十里隋堤，茫茫飞絮。举目魂消肠断，春光如许。琼花消息竟飘零，荒台古苑春无主。想莺花，十二楼前，迷离烟雨。","dynasty":"明代","title":"两同心有梦"}
{"author":"夏完淳","content":"几阵杜鹃啼，却在那，杏花深处。小禽儿，唤得人归去，唤不得愁归去。离别又春深，最恨也，多情飞絮。恨柳丝，系得离愁住，系不得离人住。","dynasty":"明代","title":"寻芳草别恨"}
{"author":"鲍靓","content":"盐梅门第调羹乍。别梦萦亲舍。高楼目断苦凝思。红了疏梅碧柳、又丝丝。竹栏花坞闲题记。好景何曾废。是仙是佛漫参详。且驾鸾軿还返、白云乡。","dynasty":"清代","title":"虞美人见《词综补》"}
{"author":"鲍靓","content":"列炬移莲烛。正一片、盈盈箫管，送归金屋。却扇新词才赋就，赢得个人如玉。听琴韵、双声旋熟。丹桂香分蟾窟净，看风光、不似灵妃独。舒靥粲，点眉渌。蓟门漫把征程卜。恁多情、轻怜深惜，笑啼如昨。百幅蛮笺酬唱好，管领春风帘幕。喜活色生香盈掬。蓦地昙花吹影散，恨鲰生、绝少红闺福。消不尽，此中恶。","dynasty":"清代","title":"金缕曲见金绳武《评花仙馆词题词》"}
{"author":"冯君辉","content":"日日望江头，乡心逐水流。晓行随旅雁，夕起盼牵牛。书剑迟归梦，莺花纪胜游。故园何处是，云树正悠悠。","dynasty":"近代","title":"奔牛道中和邓石瞿先生"}
{"author":"冯君辉","content":"少年即欲请长缨，花甲年周志未更。六代江山恣游眺，一编花萼见真情。长君四秩正强仕，仲弟五旬早著名。三寿作朋传佳事，德门喜气自充盈。","dynasty":"近代","title":"寿曹君梦渔二首其一"}
{"author":"冯君辉","content":"昔年橘井活千人，累代家传衣钵真。懒向故园寻旧业，喜从宦海指迷津。身经南北三千里，眼见沧桑六十春。今日斑衣齐舞綵，白头相对醉芳辰。","dynasty":"近代","title":"寿曹君梦渔二首其二"}
{"author":"冯君辉","content":"闲来散步趁斜阳，风送林花处处香。乳燕辞巢穿柳陌，官蛙出水闹莲塘。残黄犹剩刈余麦，新绿重生采后桑。寄语故人无别事，年年珍重此时光。","dynasty":"近代","title":"夏日晚眺柬袁君望"}
{"author":"冯君辉","content":"泮水同游记昔年，相逢一笑各华巅。称觞椒酒联佳偶，造福梓乡有象贤。闭户不问天下事，出门常挂杖头钱。弄孙自得无穷乐，师古河干一散仙。","dynasty":"近代","title":"寿某君四首其一"}
{"author":"冯君辉","content":"媊星弧宿发奇光，瑞气重重霭画堂。并茂椿萱原不老，盈阶兰玉自联芳。一官屣脱功名薄，万卷书横岁月长。子弟皆贤宾徒好，羡君茀禄永无疆。","dynasty":"近代","title":"寿某君四首其二"}
{"author":"冯君辉","content":"斑綵两行祝大椿，白头相对醉芳辰。光腾银汉双星灿，酒进金樽四座春。宝阅沧桑看世变，闲栽花木乐天伦。悬知梁孟称觞日，拨剌江鱼入馔新。","dynasty":"近代","title":"寿某君四首其三"}
{"author":"冯君辉","content":"入世便思出世情，告归终养计初成。宦途早醒黄粱梦，戢影肯定白水盟。廿载林泉容啸傲，一官尘土薄功名。利民福国尔曹事，笑看霜丝几缕生。","dynasty":"近代","title":"寿某君四首其四"}
{"author":"冯君辉","content":"虚度光阴已卅年，不堪回首忆从前。生成傲骨难投足，未了名心敢息肩。有室先愁儿女大，无书还望子孙贤。移樽且饮刘伶酒，万事推迁一任天。","dynasty":"近代","title":"三十初度漫成"}
{"author":"冯君辉","content":"几枝疏柳挂斜晖，寂寂荒村半掩扉。九里波光随棹转，七云山色引人归。鱼嬉浅渚频惊跃，鸟盼深林欲倦飞。何处牧童吹短笛，橹声欸乃两忘机。","dynasty":"近代","title":"过九里河口占"}
{"author":"冯君辉","content":"投笔从戎壮志酬，天生儒将自风流。轻裘缓带追羊祜，火鸢人肩说马周。细柳威名千骑肃，甘棠嘉树二泉留。封侯本是寻常事，难得班超未白头。","dynasty":"近代","title":"题毕莘舫将军封侯图"}
{"author":"冯君辉","content":"翩翩书剑事长征，匹马秋风万里程。茅店荒村游子梦，暮云春树故乡情。文章疏荡增奇气，幕府栖迟负盛名。我望丈人峰已杳，曾记当年与共行。","dynasty":"近代","title":"题张杏村先生十年浪迹图"}
{"author":"冯君辉","content":"策杖寻诗兴尚饶，春风应笑马蹄骄。荆榛处处疑无路，岁月堂堂去似潮。日丽悬知冰易泮，花多只恨雾难消。蓬山咫尺犹嫌远，捷径何当假鹊桥。","dynasty":"近代","title":"赠某君二首其一"}
{"author":"冯君辉","content":"看遍浮云意自幽，匡时忧国属名流。何曾恩怨关心目，犹恐是非到口头。吾道于今无月旦，史家自昔有阳秋。黄金贵后文人贱，那识风尘隐故侯。","dynasty":"近代","title":"赠某君二首其二"}
{"author":"冯君辉","content":"瑶池日暖绮筵开，青鸟遥从阿母来。一曲云璈声并奏，两行斑綵舞初回。长君濑水饶时誉，仲子梁溪见俊才。最是慈阴长庇护，过险化夷咏兰陔。","dynasty":"近代","title":"代寿殷母江太夫人四首其一"}
{"author":"冯君辉","content":"俭德徽音古亦稀，不嫌粝食与粗衣。周亲时馈监门粟，教子常停孟母机。紫气满庭鸠杖健，丹山万里凤雏飞。百年共祝期颐寿，萱草长隆婺永辉。","dynasty":"近代","title":"代寿殷母江太夫人四首其二"}
{"author":"冯君辉","content":"早知水泮是佳期，临别赠言各有思。一室芝兰开并蒂，几株荆树感连枝。望云每切思亲意，对月应多忆弟诗。预卜德门多喜庆，绳绳缉缉咏螽斯。","dynasty":"近代","title":"代寿殷母江太夫人四首其三"}
{"author":"冯君辉","content":"四德毋忘女史箴，百年好合听琴音。夭桃准拟三春赋，寸草同悬两地心。必戒应知先必敬，宜家最重是宜今。岂惟食性能谙贵，眉样还须问浅深。","dynasty":"近代","title":"代寿殷母江太夫人四首其四"}
{"author":"冯君辉","content":"一别名山五十秋，再来已是雪盈头。山灵笑我疏顽甚，如此名山不数游。","dynasty":"近代","title":"癸亥九月偕程君颂嘉、王子云轩、顾子经笙、吴子干卿游青山寺纪之以诗三首其一"}
{"author":"冯君辉","content":"才穿竹径又松阴，踞石高谈趣转深。最是清人心意处，几杵寺钟出疏林。","dynasty":"近代","title":"癸亥九月偕程君颂嘉、王子云轩、顾子经笙、吴子斡卿游青山寺纪之以诗三首其二"}
{"author":"冯君辉","content":"墟里依依欲上烟，归来已是夕阳天。好吟红树青山句，斟酌明朝再放船。","dynasty":"近代","title":"癸亥九月偕程君颂嘉、王子云轩、顾子经笙、吴子斡卿游青山寺纪之以诗三首其三"}
{"author":"冯君辉","content":"处乐常思处约时，人中贤母女中师。年来悟彻空王理，一串牟尼手自持。","dynasty":"近代","title":"寿某母二首其一"}
{"author":"冯君辉","content":"偶向菩提证夙因，本来大士是前身。慈祥圣善留懿矩，早把慈航渡与人。","dynasty":"近代","title":"寿某母二首其二"}
{"author":"冯君辉","content":"连朝病酒掩帘栊，不觉春光减病中。细听枝头双燕语，似怜花谢骂东风。","dynasty":"近代","title":"病起为友人画桃花燕子便面即题其上"}
{"author":"冯君辉","content":"溪山深处尽勾留，静闭闲门得自由。调鹤课孙无别事，不知白云去悠悠。","dynasty":"近代","title":"题溪山静意图三首其一"}
{"author":"冯君辉","content":"道子由来笔有神，丹青身价更无论。若非此日逢佳士，安得当年为写真。","dynasty":"近代","title":"题溪山静意图三首其二"}
{"author":"冯君辉","content":"开图何必费猜疑，不是先生却是谁。省识庐山真面目，无声诗即有声诗。","dynasty":"近代","title":"题溪山静意图三首其三"}
{"author":"冯君辉","content":"回黄转绿最宜秋，生小由来不解愁。好似深闺贪睡足，卖花声过始梳头。","dynasty":"近代","title":"题老少年画扇四首其一"}
{"author":"冯君辉","content":"一林秋色要平分，涂到胭脂便出群。怪底人间老处女，年年羡煞着红裙。","dynasty":"近代","title":"题老少年画扇四首其二"}
{"author":"冯君辉","content":"欲把新妆斗夕阳，风姿果然胜徐娘。芦花白头黄花瘦，除却丹枫让尔狂。","dynasty":"近代","title":"题老少年画扇四首其三"}
{"author":"冯君辉","content":"待到秋深色转妍，方知不老即神仙。朅来我只颓唐甚，也要偷闲学少年。","dynasty":"近代","title":"题老少年画扇四首其四"}
{"author":"冯君辉","content":"欲写芙蕖出水妍，临风映日总堪怜。不知鱼虎来何事，似妒鸳鸯叶底眠。","dynasty":"近代","title":"题画荷花鸳鸯青蛙"}
{"author":"冯君辉","content":"桐楼一上一伤神，满目沧桑劫后身。写出杜陵天宝句，断桥烟柳不成春。","dynasty":"近代","title":"题倪云林画山水二首其一"}
{"author":"冯君辉","content":"欲将旧迹访云林，古寺斜阳碧藓深。幸得斯图今一见，区区堪慰卅年心。","dynasty":"近代","title":"题倪云林画山水二首其二"}
{"author":"冯君辉","content":"独傲秋风贞晚节，不随春色斗繁华。幽姿逸趣凭谁赏，只合东篱处士家。","dynasty":"近代","title":"题画菊"}
{"author":"冯君辉","content":"菜甲青青莱菔红，秋来蔬果满园中。寻常一样家园味，写入丹青便不同。","dynasty":"近代","title":"题画莱菔青菜二首其一"}
{"author":"冯君辉","content":"堪笑何曾无下着，更怜张翰忆莼鲈。问他咬得菜根者，此味果能知也无。","dynasty":"近代","title":"题画莱菔青菜二首其二"}
{"author":"冯君辉","content":"三夜思君入梦频，梦中相见倍相亲。谁知一夜寒霜下，独对秋风哭故人。","dynasty":"近代","title":"哭陶君锡侯十首其一"}
{"author":"冯君辉","content":"丛菊东篱手自栽，花时容我尽徘徊。望云庐畔霜枝瘦，曾记持鳌共举杯。","dynasty":"近代","title":"哭陶君锡侯十首其二"}
{"author":"冯君辉","content":"知君有爱自天成，话到令原泪便倾。此日泉台重聚首，应先共诉别离情。","dynasty":"近代","title":"哭陶君锡侯十首其三"}
{"author":"冯君辉","content":"终南捷径趋如狂，士子晋升剧可伤。抱道如君能自重，肯将铜臭累书香。","dynasty":"近代","title":"哭陶君锡侯十首其四"}
{"author":"冯君辉","content":"早岁经商承父业，中年兴学慰兄魂。重泉若叙天伦乐，孝友依然萃一门。","dynasty":"近代","title":"哭陶君锡侯十首其五"}
{"author":"冯君辉","content":"无端江浙起烽烟，满目哀鸿剧可怜。竟使流离无失所，梨花庄上庆生全。","dynasty":"近代","title":"哭陶君锡侯十首其六"}
{"author":"冯君辉","content":"中丞家庙凌霄汉，武肃祠堂冷夕阳。水源木本得增感，怎似先生具热肠。","dynasty":"近代","title":"哭陶君锡侯十首其七"}
{"author":"冯君辉","content":"闲来读书更吟诗，聪训一编手自持。悟得养身兼接物，桐城学士是君师。","dynasty":"近代","title":"哭陶君锡侯十首其八"}
{"author":"冯君辉","content":"法书名画富收藏，满壁琳琅蜀锦装。记得晴窗同展玩，源流一一细品量。","dynasty":"近代","title":"哭陶君锡侯十首其九"}
{"author":"冯君辉","content":"水乳交融气谊真，频年末座忝西宾。斋前竹石依然在，东道更谁作主人。","dynasty":"近代","title":"哭陶君锡侯十首其十"}
{"author":"冯君辉","content":"犹有黄花在，疏枝映画栏。傲霜甘冷落，带雨未凋残。瘦骨偏枝硬，冬心独耐寒。孤芳堪自赏，晚节竟能完。艳欲嗤桃李，香真迈茝兰。东篱人寂寞，老圃蝶阑珊。高格秋增健，冰姿性挫难。无言元意淡，可作雪梅观。","dynasty":"近代","title":"题菊"}
{"author":"冯君辉","content":"尔本是鸷鸟，翮健眼犹疾。嘴爪利如钩，所击无一失。偶向深林过，群鸟暗战傈。具兹特异材，谋生岂无术。毋为猎者用，与犬同见拙。","dynasty":"近代","title":"题鹰"}
{"author":"范元亨","content":"春芳不畏落，年年开满枝。蜂蝶死霜雪，微暖行复飞。大化有递嬗，去来无足悲。齿发本同体，脱落不复知。顾此现在身，良可深长思。山中多白云，庭中陈酒卮。白云有聚散，酒卮无尽时。","dynasty":"清代","title":"春日饮酒"}
{"author":"范元亨","content":"萧萧榻上天风起，真龙远涉流沙水。谁能放笔为此图，二百年来钱御史。何年房驷堕人间，羞立彤阶仗马班。嚼残金勒神郁怒，朔气纸上森清寒。千金祇愿酬恩遇，飞电无端从鞚驭。顾盼分明獬豸心，回身自惜麒麟步。鬣毛上指晴光擞，万里尘开蹋风走。喷玉长嘶彻九霄，天门虎豹应低首。我闻御马好头赤，青骢凋丧无颜色。可怜画骨今何人，令人空忆曹将军。","dynasty":"清代","title":"观钱南园侍御画马"}
{"author":"崔日用","content":"乘时迎气正璿衡，灞浐烟氛向晚清。剪绮裁红妙春色，宫梅殿柳识天情。瑶筐彩燕先呈瑞，金缕晨鸡未学鸣。圣泽阳和宜宴乐，年年捧日向东城。","dynasty":"唐代","title":"奉和立春游苑迎春应制"}
{"author":"崔日用","content":"东郊风物正熏馨，素浐凫鹥戏绿汀。凤阁斜通平乐观，龙旂直逼望春亭。光风摇动兰英紫，淑气依迟柳色青。渭浦明晨修禊事，群公倾贺水心铭。","dynasty":"唐代","title":"奉和圣制春日幸望春宫应制"}
{"author":"崔日用","content":"新年宴乐坐东朝，钟鼓铿锽大乐调。金屋瑶筐开宝胜，花笺彩笔颂春椒。曲池苔色冰前液，上苑梅香雪里娇。宸极此时飞圣藻，微臣窃抃预闻韶。","dynasty":"唐代","title":"奉和人日重宴大明宫恩赐彩缕人胜应制"}
{"author":"崔日用","content":"银烛金屏坐碧堂，只言河汉动神光。主家盛时欢不极，才子能歌夜未央。","dynasty":"唐代","title":"夜宴安乐公主宅"}
{"author":"崔日用","content":"洛阳桴鼓今不鸣，朝野咸推重太平。冬至冰霜俱怨别，春来花鸟若为情。","dynasty":"唐代","title":"饯唐永昌"}
{"author":"崔日用","content":"圣后经纶远，谋臣计画多。受降追汉策，筑馆计戎和。俗化乌孙垒，春生积石河。六龙今出饯，双鹤愿为歌。","dynasty":"唐代","title":"奉和送金城公主适西蕃"}
{"author":"崔日用","content":"彼名流兮左氏癖，意玄远兮冠今夕。（《赠武平一》）","dynasty":"唐代","title":"句"}
{"author":"崔日用","content":"台中鼠子直须谙，信足跳梁上壁龛。倚翻灯脂污张五，还来啮带报韩三。莫浪语，直王相。大家必若赐金龟，卖却猫儿相报赏。","dynasty":"唐代","title":"乞金鱼词"}
{"author":"崔日用","content":"东馆总是鹓鸾，南台自多杞梓。日用读书万卷，何忍不蒙学士。墨制帘下出来，微臣眼看喜死。","dynasty":"唐代","title":"又赐宴自歌"}
{"author":"崔日用","content":"接闬共怀铅，齐生俎贲玉。","dynasty":"唐代","title":"赠崔沔"}
{"author":"崔日用","content":"棣华袭韡萼，桂树连芳根。","dynasty":"唐代","title":"赠崔沔"}
{"author":"崔日用","content":"龙兴白水汉兴符，圣主时乘运斗枢。岸上丰茸五花树，波中的皪千金珠。操环昔闻迎夏启，发匣先来瑞有虞。风色云光随隐见，赤云神化象江湖。","dynasty":"唐代","title":"郊庙歌辞。享龙池乐章。第六章"}
{"author":"崔日用","content":"紫宸欢每洽，绀殿法初隆。菊泛延龄酒，兰吹解愠风。咸英调正乐，香梵遍秋空。临幸浮天瑞，重阳日再中。","dynasty":"唐代","title":"奉和九月九日登慈恩寺浮图应制"}
{"author":"崔日用","content":"轩相推风后，周官重夏卿。庙谋能允迪，韬略又纵横。吉日四黄马，宣王六月兵。拟清鸡鹿塞，先指朔方城。列将怀威抚，匈奴畏盛名。去当推毂送，来伫出郊迎。绝漠蓬将断，华筵槿正荣。壮心看舞剑，别绪应悬旌。睿锡承优旨，乾文复宠行。暂劳期永逸，赫矣振天声。","dynasty":"唐代","title":"奉和圣制送张说巡边"}
{"author":"阿鲁威","content":"夜来雨横与风狂，断送西园满地香。晓来蜂蝶空游荡。苦难寻红锦妆，问东君归计何忙！尽叫得鹃声碎，却教人空断肠。漫劳动送客垂杨。","dynasty":"宋代","tags":"婉约，写景，伤春","title":"湘妃怨·夜来雨横与风狂"}
{"author":"阿鲁威","content":"问人间谁是英雄？有酾酒临江，横槊曹公。紫盖黄旗，多应借得，赤壁东风。更惊起南阳卧龙，便成名八阵图中。鼎足三分，一分西蜀，一分江东。","dynasty":"元代","tags":"咏史怀古，赞颂，写人","title":"蟾宫曲·问人间谁是英雄"}
{"author":"阿鲁威","content":"　　穆将愉兮太乙东皇，佩姣服菲菲，剑珥琳琅。玉琼芳，肴兰籍，桂酒椒浆。扬χ鼓兮安歌浩倡，纷五音兮琴瑟笙簧。日吉辰良，繁会祁祁，既乐而康。　云中君　　望云中帝服皇皇，快龙驾翩翩，远举周章。霞佩缤纷，云旗蔼，衣采华芳。灵连蜷兮昭昭未央，降寿宫兮沐浴兰汤。先戒鸾章，后属飞帘，总辔扶桑。　湘君　　问湘君何处翱游，怎弭节江皋，江水东流。薜荔芙蓉，涔阳极浦，杜若芳洲。驾飞龙兮兰旌蕙绸，君不行兮何故夷犹。玉佩谁留，步马椒丘，忍别灵修。　湘夫人　　促江皋腾驾朝驰，幸帝子来游，孔盖云旗。渺渺秋风，洞庭木叶，盼望佳期。灵剡剡兮空山九疑，澧有兰兮沅芷菲菲。行折琼枝，发轫苍梧，饮马咸池。　大司命　　令飘风冻雨清尘，开阊阖天门，假道天津。千乘回翔，龙旗冉冉，鸾驾辚辚。结桂椒兮乘云并迎，问人间兮寿夭莫凭。除却灵均，兰佩荷衣，谁制谁纫？　少司命　　正秋兰九畹芳菲，共堂下蘼芜，绿叶留荑。趁驾回风，逍遥云际，翡翠为旗。悲莫悲兮君远将离，乐莫乐兮与女新知。一扫氛霓，唏发阳阿，洗剑天池。　东君　　望朝暾将出东方，便抚马安驱，揽辔高翔。交鼓吹竽，鸣{虎}ㄌ瑟，会舞霓裳，布瑶席兮聊斟挂浆，听锵锵兮丹凤鸣阳。直上空桑，持矢操弧，仰射天狼。　何伯　　激王侯四起冲风，望鱼屋鳞鳞，贝阙珠宫。两驾骖螭，桂旗荷盖，浩荡西东。试回首兮昆仑道中，问江皋兮谁集芙蓉。唤起丰隆，先逐鼋鼍，后驭蛟龙。　山鬼　　若有人兮含睇山幽，乘赤豹文狸，窈窕周流。渺渺愁云，冥冥零雨，谁与同游？采三秀兮吾令蹇修，怅宓妃兮要眇难求。猿夜啾啾，风木萧萧，公子离忧。鸱夷后那个清闲，谁爱雨笠烟蓑，七里严湍？除却巢田，更无人到，颖水箕山。叹落日孤鸿往还，笑桃源洞口谁关？试问刘郎，几度花开，几度花残？　　问人间谁是英雄？有酾酒临江，横槊曹公。紫盖黄旗，多应借得，赤壁东风。更惊起南阳卧龙，便成名八阵图中。鼎足三分，一分西蜀，一分江东。　　正春风杨柳依依，听彻阳关，分袂东西。看取樽前，留人燕语，送客花飞。谩劳动空山子规，一声声犹劝人归。后夜相思，明月烟波，一舸鸱夷。　　动高吟楚客秋风，故国山河，水落江空。断送离愁，江南烟雨，杳杳孤鸿。依旧向邯郸道中，问居胥今有谁封？何日论文，渭北春天，日暮江东。　　理征衣鞍马匆匆，又在关山，鹧鸪声中。三叠阳关，一杯鲁酒，逆旅新丰。看五陵无树起风，笑长安却误英雄。云树，春水东流，有似愁浓。　　烂羊头谁羡封侯？斗酒篇诗，也自风流。过隙光阴，尘埃野马，不障闲鸥。离汗漫飘蓬九有，向壶山小隐三秋。归赋登楼，白发萧萧，老我南州。　　任乾坤浩荡沙鸥，酤酒寻鱼，赤壁矶头。铁笛横吹，穿云裂石，草木炎州。信甲子题诗五柳，算庚寅合赋三秋。渺渺予愁，自古佳人，不遇灵修。","dynasty":"元代","title":"【双调】蟾宫曲　东皇太乙前九首（以楚辞九歌品成）"}
{"author":"阿鲁威","content":"　　楚天空阔楚天长，一度怀人一断肠。此心只在肩舆上，倩东风过武昌，助离愁烟水茫茫。竹上雨湘妃泪，树中禽蜀帝王，无限思量。　　夜来雨横与风狂，断送西园满地香，晓来蜂蝶空游荡，苦难寻红锦妆。问东君归计何忙。尽叫得鹃声碎，却教人空断肠，漫劳动送客垂杨。","dynasty":"元代","title":"【双调】湘妃怨_楚天空阔楚"}
{"author":"阿鲁威","content":"　　千年调，一旦空，惟有纸钱灰晚风吹送。尽蜀鹃血啼烟树中，唤不回一场春梦。","dynasty":"元代","title":"【双调】寿阳曲_千年调，一"}
{"author":"阿鲁威","content":"千年调，一旦空，惟有纸钱灰晚风送。尽蜀鹃啼血烟树中，唤不回一场春梦。","dynasty":"元代","title":"落梅风·千年调"}
{"author":"阿鲁威","content":"促江皋腾驾朝驰，幸帝子来游，孔盖云旗。渺渺秋风，洞庭木叶，盼望佳期。灵剡剡兮空山九疑，澧有兰兮沅芷菲菲。行折琼枝，发轫苍梧，饮马咸池。","dynasty":"元代","title":"双调湘夫人"}
{"author":"阿鲁威","content":"令飘风冻雨清尘，开阊阖天门，假道天津。千乘回翔，龙旗冉冉，鸾驾辚辚。结桂椒兮乘云并迎，问人间兮寿夭莫凭。除却灵均，兰佩荷衣，谁制谁纫？","dynasty":"元代","title":"双调大司命"}
{"author":"端木埰","content":"虚窗翠扑。正远风荐爽，云退空谷。浣却尘襟，相对忘言，清晖恣饮凉绿。斜阳澹入西山色，似朵朵、夫容青簇。倚画廊、把酒临风，待祓旅愁千斛。回忆平生壮志，素心共诉与，无限枨触。一样蒹葭，何处伊人，秋声渐满林麓。尊前几许缠绵意，镇写入、新词珠玉。祗自惭、才尽江郎，怎和引商高曲？","dynasty":"清代","title":"疏影三首其一"}
{"author":"端木埰","content":"中庭地白，爱翠阴悄悄，如伴凄寂。静里相看，疑有松香，天风吹堕琼瑶席。清晖荏苒将人近，正写出、秋心无迹。笑画堂、酒绿灯红，辜负天街凉色。还记絺衣挂处，半林白露下，光浸萝薜。俯拾可缘，仰涕凌虚，纤云浣尽空碧。无端隐约翻鸦点，又落叶、渐添萧起槭。定有人、起赋秋声，响答暗蛩苔隙。","dynasty":"清代","title":"疏影三首其二"}
{"author":"端木埰","content":"清晖沁骨，对一窗颢彩，凡想俱祓。天上人间，一样无尘，知心但有明月。虚窗不碍空明色，遍枕簟、澄于冰雪。卷翠帷，尽息银灯，看到漏声都歇。还怕荒鸡唱晓，渐催碧漠转，金镜西没。万籁无声，万念皆空，相思那更天末。当前一片娟娟影，摄梦想，都贵瑶阙。更洒然，凉透孤衾。又近素秋时节。","dynasty":"清代","title":"疏影三首其三"}
{"author":"端木埰","content":"三五月明夜，秋色最清时。却教人意惆怅，向夕雨如丝。漫说浮云深处，安得浮云卷去。千里共清晖。有酒镇慵把，空对暝烟低。到深夜，莹镜彩，透书帷。问天何故，今夕偏令月来迟。应恹人间弦筦，特藉氛昏遮满，镇与俗相违。直待万缘寂，来慰素心期。","dynasty":"清代","title":"水调歌头二首其一"}
{"author":"端木埰","content":"皇宋有夫子，天与宰衡材。卓哉仁祖明圣才为子孙培。况值元丰天子，每读先生文字，辄自叹奇才。尔日傥登用，韩范许同侪。恨群小，争忌嫉，肆挤排。南海人去从此南渡祸胚胎。已恨当时击掊，更有腐儒袭谬，身后毁犹来。异代执鞭幕，酾酒友余哀。","dynasty":"清代","title":"水调歌头二首其二"}
{"author":"端木埰","content":"伤哉贫也，教人世多少，须眉无颜色。留得乾坤清气在，输与茅檐弱息。玉琢心坚，金将胆铸，岂守凡情迫。寒泉深处，定知含笑相即。从此身作完人，心无遗憾，也终全清白。几辈峨冠方讲学，都被金夫沈溺。荆布家风，蓬蒿生长，那藉诗书力。管彤熴耀。远哉丰镐遗泽。","dynasty":"清代","title":"念奴娇四首其一"}
{"author":"端木埰","content":"清标玉立，况门高通德，齿当强仕。翠阴庭槐绵世泽。鸣凤丹山万里。奉笔中台，分麾上路，指顾风云起。出其余绪，足当吾辈千亿。漫惜哀乐中年，休论丝竹，文字堪娱戏。叹老嗟悲浑未合，词组为君介祉。吏部精勤，希文忧乐，好作他山砥。烟波带笠，功成徐遂初志。","dynasty":"清代","title":"念奴娇四首其二"}
{"author":"端木埰","content":"氛眠催暝，想阴阴一片，水村山郭。为忆荒园篱落静，酝酿古梅新萼。峭冷侵帷，晴阳敛树，坐觉鹴裘薄。旅愁如结，最宜同釂杯杓。输与卧雪袁安，衡门悄掩，选韵闲中乐。我亦豪情同访戴，剡水高怀如昨。拟撰良辰，远招胜侣，芳酒开朱阁。瓣香前哲。篴声重倚飞鹤。","dynasty":"清代","title":"念奴娇四首其三"}
{"author":"端木埰","content":"水天一碧，蔼清芬遍满，大千世界。凉翠嫣红相媚妩，任是黄筌难画。赤日炎歊，黄尘浊污，屏出香天外。休夸解语，镇宜无语相对。此际宜有灵仙，铢衣玉佩，宛向中央在。我欲招携尘外侣，独夜停琴静待。月晓风清，帘空簟冷，净绿菡潇洒，刺舟花底。饱餐露珠千琲。","dynasty":"清代","title":"念奴娇四首其四"}
{"author":"端木埰","content":"虚槛延熏，曲阑萦翠，往年胜地曾经。俯平台绿绕，正灌木交荣。有无数、家山入画，过江相送，排闼青青。敞珠栊岚烟翠。飞来浑不胜情。故乡离久，怅如今、都冷鸥盟。慨断梗飘零。天涯荏苒。双鬓添星。且喜同来稚子，弦歌处、秀挹阶庭。念何时归去，青山重听书声。","dynasty":"清代","title":"扬州慢"}
{"author":"端木埰","content":"雨余天色清于洗，劳生暂逢休暇。院静初扃，帘空乍卷，草草疏飧餐罢。泠然善也。正新月澄宵，好风清夏。一枕迎凉，蕉衫竹簟共潇洒。连朝甘澍偏满，想郊原润浥，新绿横野。静里生机，闲中乐趣，写入沉沉良夜。将暝未舍。万籁无声，一檠才灺，怎么将知音，朅来杯共把。","dynasty":"清代","title":"齐天乐五十首其四十"}
{"author":"端木埰","content":"碧云天色涵秋气，清光澹将莫景。禾黍风香，蒹葭露饱，路绕溪塍一径。尘嚣尽屏。早烟外钟声，引人清听。乍款禅扉，旧游重与雪泥证。山僧还更好客，要相期月夕，扫榻相迎。病骨才苏，劳生久倦，身世还如萍梗。深情快领，幸分我蒲团，佛灯青映。大好同参，石泉心共冷。","dynasty":"清代","title":"齐天乐五十首其四十一"}
{"author":"端木埰","content":"碧天清爽来无际，清晖引人游眺。送雁风高，藏蝉荫减，写出秋荣渐老。葭深路窅。笑薄笨驱来，稳如舟小。胜地重游，雪泥仿佛认鸿爪。凭阑时纵远目，爱西山霁景，依旧树绕。树老含苍，窗虚吸翠，秀色餐余都饱。重阳近了。问佳节登高，几人同调。为文欢场，那如闲处好。","dynasty":"清代","title":"齐天乐五十首其四十二"}
{"author":"端木埰","content":"御书楼畔东南去，高亭翼然孤迥。雉蝶周环，鸥波俯鉴，约略园林蹊径。依然画境，花屿支筇，柳潭舣艇。更喜璇题，倬云天藻尚辉映。而今熙皞历久，爱山僧朴遬，还事温凊。磴道同攀，云堂小憩，坐觉上光悦性。斜阳半岭。正落叶黄深，古松青凊。便有尘襟，也随秋气静。","dynasty":"清代","title":"齐天乐五十首其四十三"}
{"author":"端木埰","content":"冷云低幂帘栊影，秋阴酿来何骤。细不成丝，轻如散曲，作弄霜威僝僽。霏霏住否。正落叶声中，暗蛩喑后。梦醒空斋，峭寒清逼琐窗透。侵寻时序逝水，记良宵迓客，刚剪春韭。翠减宫槐，华开野菊，又是授衣时候。相如病久，对枯树黄疏，夜灯青瘦。羡到栖鸦，卜居浑未有。","dynasty":"清代","title":"齐天乐五十首其四十四"}
{"author":"端木埰","content":"寂寥南宋诸公去，余音更曾谁嗣。蕙性缄愁，兰馨织韵，快读金荃新制。南州秀起。羡涤笔湘江，绮霞争丽。婉娈风情，玉田同世席须避。琼楼千古妙语，祗被坡仙按谱，余事而已。桂海英灵，榕门里闬，那便雕虫自喜。丹山万里。有名世文章，救时经济。转瞬华天，玉楼声共倚。","dynasty":"清代","title":"齐天乐五十首其四十五"}
{"author":"端木埰","content":"岁华如水流难住，凋年又看行尽。做冷风酸，禁寒雨细，到耳凄然几阵。幽窗睡稳。爱纸帐虚明，素光萤粉。屋小于舟，添来竹瓦翠筠润。青灯如豆静对，喜观书老眼，细字堪近。时复相于，此闲领略，佳处醰醰随分。梅华数本。待持赠无由，祗通芳讯，独享惭余，愧君还自哂。","dynasty":"清代","title":"齐天乐五十首其四十六"}
{"author":"端木埰","content":"彩毫香浣银河水，清才定从天赋。丽藻霞舒，英词月艳，脱尽人间凡语。游心太古。更一字推敲，夜灯红处。欬睡珠玑，锦曩应让此佳句。论文还记往训，吉祥还资后福，何事凄楚。绚烂才华，峥嵘绮岁，忍敩号寒咽露。君当记取。待献纳论思，玉阶仙暑，莫把商声，浼将吟思苦。","dynasty":"清代","title":"齐天乐五十首其四十七"}
{"author":"端木埰","content":"旧游如梦南湖路，华闲也会舣棹。桂楫偕游，松醪共醉，君悲今番吟眺。如何忘了。有善饭廉颇，也堪同调。一榻清风，恁般偏我已堪恼。相夸还更示我，把联吟秀句，取次赍到。字里华香，行闲酒气，险把衰翁熏倒。秋光正好。趁月晓风清，更偕华笑。补过心虔，买舟须要早。","dynasty":"清代","title":"齐天乐五十首其四十八"}
{"author":"端木埰","content":"客窗潇寂来相伴，娇酣最饶天趣。细草偷衔，霜毛静舐，消得闲愁几度。华阴正午。更一线金睛，绿云深处。妒到香孩，榻边齁睡也应许。山房深护万卷，策动堪弟一，何用熏鼠。昼饱溪鱼。宵眠翠毯，慧黠真如解语。殷勤问取。念洞口仙哥，几时仙去。屋角喧腾，又随春气煦。","dynasty":"清代","title":"齐天乐五十首其四十九"}
{"author":"端木埰","content":"主人好客浑成癖，倾谈顿教留住。胜日潇洒，良朋邂逅，取次壶觞啸侣。招邀致语。要不负秋光，嫩凉庭宇。深巷斜阳，一缄芳讯早飞去。良宵风月大好，看欣然命驾，还载清酤。翠斝浮余，红牙拍遍，轮到移换宫羽。芸香太古。愧好榻酣眠，俗尘相污。梦醒西窗，玉轮岗正午。","dynasty":"清代","title":"齐天乐五十首其五十"}
{"author":"端木埰","content":"痛销凝，当时吟侣。五十年间，不堪洄溯。许远忠忱，曼卿风义见肝腑。佚才同甫。同患难、披诚愫。把酒仲文贤，更赢得、超然天趣。北去。尽风流云散，喜挹夏侯襟度。师资鲍叔。更薢茩，南丰遇。到此日，泪洒西州，都怆向琼楼归去。算别有新知，思旧弥深凄楚。","dynasty":"清代","title":"长亭怨慢"}
{"author":"端木埰","content":"晴天螯柱。是崧岳降神，匡我皇路。须识我熙朝，尽深仁、滋培布濩。天心歆眷。俾首倡、楚湘才武。艰苦。看拊循，瘁尽谯羽。家书弥益质实，是家庭谆诚告语。制胜根原，还在精勤义恕。百战动名，百城疆圉。后人看取。曾说与。精兵那藉西旅。","dynasty":"清代","title":"石湖仙"}
{"author":"端木埰","content":"翠阴如沐。趁槿篱数转，芳塍环曲。种种妙香，不辩蘅芜与熏陆。清未才通鼻观，浑疑入诸天香国。又恰似远水深山，兰意澹空谷。芬郁。依翠麓。怡艳扫晚华，粉腻新竹。露溥云绿。襟袖过时染清馥。还胜春风绚烂，偏媚此闲中幽独。待采采，归去也。不盈一掬。","dynasty":"清代","title":"暗香"}
{"author":"端木埰","content":"树冷斜阳，阶旋陨箨，最怜秋色。造访良朋，新知待奇析。垆头贯酒，更邂逅高阳词客。将夕。还迓老彭，学旗亭画壁。新尊与絜。旧谱重翻，清歌韵金石。周姜既往，古乐渺难识。待焫办香同拜，欲拟令辰出重择。念故乡秋潦，愁煞集鸿中泽。","dynasty":"清代","title":"惜红衣二首其一"}
{"author":"端木埰","content":"座拥牟尼，舟乘太乙，妙香清福。为问前因，由来是仙佛。离尘上品，怜浊世无端沦辱。幽独。红盖素馨，称灵均奇服。银塘泻影，璚露流甘，伊人正如玉。孤芳自远，极浦晚烟绿。为问此生知己，但有畹兰修竹。共一汀凉月，祛尽俗尘千斛。","dynasty":"清代","title":"惜红衣二首其二"}
{"author":"端木埰","content":"商猋一夜千林扫，庐山早呈真面。悴绿待斜阳，恁苍凉平远。莫霞天外卷，但留得、夕烟村畔。数点归鸦，一行新雁。碧天晴晚。堪羡野人家，幽岩际、荆扉悄扃双扇。为问入山蹊，绕篱根一线。菊花开欲遍，好分付、白衣如愿。酒遄送、趁取悠然，共翠岚齐见。","dynasty":"清代","title":"徵招"}
{"author":"端木埰","content":"雨初收，日向晚。渐喜浮云都卷。垂杨外、看一碧澄澄，莫天树远。露将浓，月未满。静里新蛩吟缓。帘痕荡，正爽逐风生，凉生秋浅。乍近书灯，趁此夕，芸编自展。破除尘虑，渐洗闲愁，至乐在坟典。微露香新浣。一室萧然，千古到眼。淡无言，领取清芬。忘却更桡过四转。","dynasty":"清代","title":"秋宵吟二首其一"}
{"author":"端木埰","content":"小窗幽，漏滴静。淡碧银河韬影。蛬声急，似寄语秋人，写将清景。绕台阶，咽翠梗。四壁萧萧凄哽。开帘望，正片月西倾。数星光炯。坐倚青灯，怅此夕，商音渐警，众芳将尽。落叶兴悲，满地露华冷。凉籁喧金井。念取无衣，秋梦顿醒。待将心诉与沧溟，天阙云隔夜正永。","dynasty":"清代","title":"秋宵吟二首其二"}
{"author":"端木埰","content":"漆灯晕绿，悲声起，幽居一味凄寂。夜台睡稳，何缘更露，尘中声迹。泉扃悄阒，想也念人间故戚。镇伶俜、惊风怯影霜叶共萧槭。凄绝荒坟畔，月淡梨、雨昏松枥。翠楼画阁剩如今、土华凝碧。待访天亲，又朝市，沧桑几历。悄呜咽，泣绕断梗伴夜蟀。","dynasty":"清代","title":"玲珑四犯"}
{"author":"端木埰","content":"绿饮春畴，红酣晚日，帘衣尽卷高处。金城千丈拓，喜朝爽、全消氛雾。清尊芳醑。对树碧无尘。山青当户，千觞举。好风吹入，嫩凉添许。几度。相伴词仙，有俊才鸿笔，倚阑容与。秋来应更好，又千顷，寒芦飞絮。西山环护，送天末归鸿，霞边孤鹭。斜天莫。更劳明月，照人归路。","dynasty":"清代","title":"翠楼吟"}
{"author":"端木埰","content":"水天澄碧，见风裳雾帔，飞步清景。为想神娥游历处，渺渺湖光如镜。泪洒斑筠，声传拊瑟，月照江波冷。儿时向往，梦魂欲访仙境。兹后诵法灵均，澧兰沅芷，对遗篇生敬。去何裨空赢得，皎皎兹心清净。但值凉宵，青天皓月，便欲前身证。何时真个，听来抟拊新咏。","dynasty":"清代","title":"湘月"}
{"author":"端木埰","content":"忆年时，对金盘簇燕，良久隔天涯。燕树凄迷，蒿云迢遰。缄札空写相思。那曾料、今年春好，把吟袂，刚及看梅期。佛火青边，夕阳红际，携手同归。归去更劳投辖，又吟朋远迓，芳酒同持。新月当阶，华灯欲试，堪悲昨岁伤离。便堪傲，幽吟杜老，望西蜀、空寄草诗。举哀对尊前剧谈，却忘归迟。","dynasty":"清代","title":"一萼红二首其一"}
{"author":"端木埰","content":"喜春来，却寒威转冽，春气那曾回。瓶冻添莹，炉熏失暖。霜气还是皑皑。断桥外、栖鸦短树。带寒景，新绿杳难催。廿四番风信，萧寥芳讯，何处探梅。老去诗情更涩，怅漂萍踪迹，中酒襟怀。香斟醑椒，辛盘剪韭，行乐都付儿侪。恰又是、祥霙尚秘。想玉馔、犹是荐清斋。待到天心酿和，重醉金杯。","dynasty":"清代","title":"一萼红二首其二"}
{"author":"端木埰","content":"湘皋翠冷，正灵妃故去。遗下金钗照芳渚。抱仙根，恰又多谢华神，亲种出、一种珠明玉嫭。盈盈岑浦外，罗袜凌波，堪与梅华共寒素。生性厌繁华，白石清泉，更留得仙人同住。更问取，春风几时来，但冷月荒烟，悄然无语。","dynasty":"清代","title":"洞仙歌"}
{"author":"端木埰","content":"于今。升沈。天心。久难谌。须暗。幽人静中澄虚襟。看他风雨萧森。烟满林。世态恁巘嵚。一任纷错商与参。素心寄处，三尺鸣琴。素心快处，明月空山翠阴。上苍苍兮千寻。月娟娟兮宵深。幽兰香被岑。兹焉为知音。此外渺难禁。豁然长啸鸾鹤吟。","dynasty":"清代","title":"醉翁操"}
{"author":"端木埰","content":"独对平江静。藉一杆、苔矶坐隐，绿杨幽境。岂为临渊兴羡久，凭把翠纶闲整。祗自写，濠梁逸性。领取春风他日事，拂珊瑚、直上金鳌顶。争便许，老烟艇。平生也托渔樵兴。还念取，榑桑碧处，沧溟万顷。龙伯而今凭怒少，都说海天澄镜。又争奈、吞舟还劲。安得磻溪人再起，剪长鲸。顿使环瀛净，天下乐，为君庆。","dynasty":"清代","title":"贺新郎三首其一"}
{"author":"端木埰","content":"一自行旌整。浑愁向，津亭讯访，旅人行径。纵使平安朝夕报，怎么离愁千顷。况踪迹、萍蓬难定。千里营魂随明月，伴君行，公照清霜影。如曩日，共薇省。昨宵远耗风钱听。有元龙，殷勤说与，一缄遥赠。沪上春潮天样阔，三度来看海镜。待料理、章江归艇。乡梦圆时家庆满，振西鞭，直过衡阳岭。堪拭目，看新政。","dynasty":"清代","title":"贺新郎三首其二"}
{"author":"端木埰","content":"别绪萦怀抱。念近来，安和眠食，娇婴乐笑。蜗角蝇头何足论，且自心存古道。想治郡，风猷清峭。保赤经纶推爱子，坐春台，万姓争欣祷。争颂赞，使君好。爱憎毁誉休争较。一任取，高牙大帱，不堪同调。共有天家司牧寄，我自冰渊励操。公论在，蛮华犵鸟。待得甘棠歌四溢，看神君，气与秋天杳。须不学，宦途巧。","dynasty":"清代","title":"贺新郎三首其三"}
{"author":"端木埰","content":"晚烟翠幂，怅几日春归，剩落红如扫。断垣半绕，爱新筠腻粉，长成清筱。我道青青，却比花时更好。正幽悄，满径碧云，惟听啼鸟。春院深闭了，早谢却车尘，看花人到。露华润晓，有松香带雨，柳丝萦棹。映入晴波，恰又新萍绣沼。称游眺，衬幽蹊，更怜芳草。","dynasty":"清代","title":"扫花游二首其一"}
{"author":"端木埰","content":"槿篱数折，爱取经穿林，碧痕凝暝。篆烟飏鼎，对愔愔翠幄，一帘青影。古黛连云，恰正朱阳昼永。淡炎景，看秀色染衣。襟袖生冷。风过香满径。正杜兰蘅芜。众芳争迸。正堪试茗。有清晖沁入，俗肠都净。仲蔚庭前，一任烟榛露梗。万绿屏，更眠琴月明人静。","dynasty":"清代","title":"扫花游二首其二"}
{"author":"端木埰","content":"绿树阴浓锁翠烟，小庭清润雨余天。绕阶初息溜涓涓。有约不来人欲倦，喜晴相躁鹊争喧。趁凉移坐小窗前。","dynasty":"清代","title":"浣溪沙"}
{"author":"端木埰","content":"野寺荒灯，听飒飒、秋风惊乍。想儒将、风流洒落，戎机整暇。异世同符伊并吕，齐声合拟骚和雅。待评论、三代下人材，我三也。同赤手，支倾厦。军声震，撼屋瓦。痛衰朝耻恨，一般难洒。无命关张纷去已，并时浚桧何为者。对崇祠、古墨想英姿，泪倾泻。","dynasty":"清代","title":"满江红"}
{"author":"端木埰","content":"窗涵净绿，树蔼浓青，炎景如年永。万绿都静，高槐际、剩有数蝉凄哽。帘栊飐影，又金鸭、篆烟都冷。几缕清风，吹透蕉衫凊。斜照迟迟度岭。渐幽轩暑退，凉思堪迎。翠烟将暝。东林外，飞上半轮明镜。清晖饮领。望良友，来同觞咏。浑未来，自掩柴关，餐胜惟新茗。","dynasty":"清代","title":"解语花二首其一"}
{"author":"端木埰","content":"畦边雉堞，路绕蛇盘，人入芦中去。未收残雨。驱车处、都似野塘鸥鹭。虚窗共俯。爱千顷、绿烟凉冱。飞画觞，同酹芳醽。清气餐空宇。还为荷华献寿，想红衣青盖，香遍南浦。碧云凝露。浑相赏，谁识个中心苦。移根净土。要世界、熏成兰杜。休但怜，娇脸凝霞，冠群芳仙谱。","dynasty":"清代","title":"解语花二首其二"}
{"author":"端木埰","content":"炎曦方酷，喜款径到来，凉生庭绿。石瘦皴云，林深障日，一径翠阴成幄。小轩净无尘事，风飐帘痕如縠。坐对久，觉清光浣尽，俗尘千斛。清福堪健羡，此地寄居，大好添松竹。碧润茶香，青涵墨彩，领取天机清淑。倦来北窗高卧，梦破凉蟾莹玉。旧栖托，巢痕宛在，结邻重卜。","dynasty":"清代","title":"喜迁莺"}
{"author":"端木埰","content":"斜日韬光，疏树淡影，天水低迷若一。早倦鸟归飞，乱鸦盘急。应为天公玉戏，展步障，先收晴空碧。野亭小伫，峭风如削。莫寒增剧。萧瑟。万籁似寂。祗遥空似暝，冷光凝白。料今夜、素娥敛将银魄。赢得空明映照，皎玉树、倩添梅华色。待酿作，匝字祥爨，不负万祈泽。","dynasty":"清代","title":"催雪"}
{"author":"端木埰","content":"频年杯酒欢然。醉如棉。愁煞一麾。遄去晚秋天。难留住，年将莫，策先鞭。愿祝斯行、一路乐安眠。","dynasty":"清代","title":"相见欢四首其一"}
{"author":"端木埰","content":"塞芦花影潇然。早飞棉。正是蛩吟，叶落早秋天。须留住，帘栊莫，莫归鞭。今夜虚堂、待月不需眠。","dynasty":"清代","title":"相见欢四首其二"}
{"author":"端木埰","content":"梦回衣冷凄然。待装棉。共命伽陵，长别隔人天。他乡住，伤迟莫，怯归鞭。归也徒看、明月照孤眠。","dynasty":"清代","title":"相见欢四首其三"}
{"author":"端木埰","content":"万家生计萧然。未装棉。欲赋东人，杼柚吁苍天。哀鸿住，秋风莫，幸停鞭。鞭挞穷时、变作枕戈眠。","dynasty":"清代","title":"相见欢四首其四"}
{"author":"端木埰","content":"中庭月色青于水，玉轮高扬天心里。月白露华生，秋蛬时一声。空阶和月坐，坐久浑忘我。凉思淡潇潇，悄然双白猫。","dynasty":"清代","title":"菩萨蛮"}
{"author":"端木埰","content":"泛轻舠一汀春绿，斜阳红浸芳沚。尝魱隽味江乡胜，新笋晚华天气。鱼唱起，看几度乘潮，网下空明里。时鲜上水，鲈美松江，鳜肥桃浪，对此那堪拟。渔家地，掩映垂杨翠苇。停桡负贩争市，渔翁白首烟际。偏爱老饕风味。相见喜，不论价青钱，抛将鱼鳞起，归舟又舣。早泼醋擂姜，炊粇煮酒，人醉篷边底。","dynasty":"清代","title":"摸鱼儿"}
{"author":"端木埰","content":"草浅铺茵，波平漾曲，翠痕新上帘衣。虚窗静俯，娱人多少清晖。恰正侯过百六，雅游须莫负芳菲。披襟封，嫩红稚绿，一片生机。休道永和禊事，便舞雩风浴，人对清沂。高情未让，素心如此应希。餐尽野香秀色，吟魂拌与蝶俱飞。斜阳去，更须留待，明月同归。","dynasty":"清代","title":"庆清朝"}
{"author":"端木埰","content":"红孕庭柯，青含堤柳，北堂残雪都消。细数番风，商量春色，二分刚到花朝。雅人深致，趁佳日，良朋更邀。朅来旧侣，中仙词笔，太白吟豪。虚窗静俯平皋，绕郭溪山，苍翠堪招。晴光冉冉，野田生菜初挑。古槐垂阴，又春色，新添嫩条。斜阳归去，更把清尊，香醉黄娇。","dynasty":"清代","title":"庆春宫二首其一"}
{"author":"端木埰","content":"澄碧销云，空青耀彩，一轮高揭重霄。清入虚襟，明如素抱，皎然尘念都消。静聆更漏，渐搀入，高风树梢。闲庭深伫。如水清晖，相对终宵。当年报国焦劳，臣节光明，天日同昭。帘外秋光，云边夜色，也曾看月无憀。绕阶行处，听秋蟀，瑶琴倦调。千秋如见，今月曾经，照影征袍。","dynasty":"清代","title":"庆春宫二首其二"}
{"author":"端木埰","content":"清晖镜拭，拥翠云渺弥，凉沁空色。万绿田田，露重风轻，远香飞入瑶席。高朋沆瀣欣同志，更寿祝，祠宗千亿。况座中，群彦汪洋，俨泛五湖归舶。何物催租败兴，恨无牡菊火。噤尽蛙蝈。还俯虚栊。云影华香，一刹烦襟冰涤。人生乐事知音聚，漫惆怅，萍踪南北。又晚霞，添助诗情，柳外断红菡碧。","dynasty":"清代","title":"绿意"}
{"author":"端木埰","content":"戛玉成声，裁云练色，妙造词家上乘。源水桃华，那复世间蹊径。正堪拟，初日夫容，有天然，翠香红映。怕古人须让今人，词坛拔帜到三影。怜君清况似我，何日遂初堪赋，买山钱乘。一斛松醪，一盏乳华新茗。趁江乡、莼美鲈肥，更湘水、月明烟净。便与君，终夜赓酬，共乘烟外艇。","dynasty":"清代","title":"绮罗香"}
{"author":"端木埰","content":"学勤如君，于今有几，爱好真自天然。抗心希古，琢磨倍精研。不惜秋灯剪尽，要纸上、字字平安。即此是，圣贤心法，三绝记韦编。狂言。方自愧，倾蠡酌海，测管窥天。转殷勤为语。佩若兰荃，不择涓流尽受，看溟渤，吞纳千川。年华健。仔肩万事，浑不为吟笺。","dynasty":"清代","title":"满庭芳"}
{"author":"端木埰","content":"秋光际天荐爽，祓愁怀万绪。恰又逢，佳节中秋。满城歌管喧处。我自爱，冷吟闲醉，游踪娴入繁华去。有翛然，松下清斋，柳阴芳渚。更拟招邀，啸侣载酒，料知音定许。江亭路，韦曲城南，碧芦深处延伫。溯中央，汀州浩渺，伴幽兴，鹭沤容与。渐忘却，九陌车声，抗尘劳苦。萦纡一径，极目萧萧，万华飞雪絮。恣回溯，澄谭远浦。莫霭苍茫，霞绮还明，月华新吐。烟空露冷，平皋一碧，隔城飞入青山色，快娱游，胜地真天付。归鸦噪暝，晚炊散入千林，振策欲去犹驻。萧条浪迹，更不须愁，怕老天有妒。任挥洒，吟笺共擘。醉墨分题，慷慨淋漓，写将幽愫。檀槽按拨，金尊行酒。欢场前事成幻影，问吟豪，还似当年否？玉龙吹裂西风，无恨悲凉，为怜旧雨。","dynasty":"清代","title":"莺啼序"}
{"author":"端木埰","content":"已凉天，无边清气入庭轩。碧陨疏桐，翠余纤草，润晴烟。萧然。掩荆关。野华红绿短篱闲。秋兰数朵香韵，教人浑似在空山。山意幽迥，斜阳千树，石泉潺湲。又风高落木，商意凄紧，天籁争喧。凉思渐促凋年。残暑尽洗，新爽爱凭栏。银塘外，白莲犹剩，净植娟娟。更缠绵、垂杨浥露犹堪。瘦影尚舞櫩前。桂华又吐，露冷山馨，往事还许重延。无那寒蛩急，中宵还促织，顿减清欢。为警无衣卒岁，弄机梭，砧杵韵相连。却欣多稼如云，万家早获，此乐真何限，祓愁怀，莫教萦绊。盼庭树，苍翠怡颜。更数丛，黄菊禁寒。绽金英，浑不怕霜残。正重阳近，开尊酹月，未忍酣眠。","dynasty":"清代","title":"戚氏"}
{"author":"端木埰","content":"城南近韦曲，路入蒹葭青断续。休藉雅琴怨筑。天籁送声，何须丝竹。晴皋润绿，看野人、家在盘轴。斜阳外，一蹊乱叶，婉转道深谷。芬馥。半篱黄菊，任野鹤，闲云往复。溪边来去路熟。十亩闲桑，五斗收粟。素心来共宿。有快意，新诗互读。清尊对，溪堂松下，夜气皎寒玉。","dynasty":"清代","title":"霓裳中序第一"}
{"author":"端木埰","content":"虚堂夜色凉于水，人天一时都静。玉露初寒，丝雨尽洗，写出秋容明靓。空青万顷，让一镜高悬，九霄风定。浩翠澄晖，银河匝字澹无影。乾坤清气几许。被孤光尽摄，镕就金饼。灌入芳襟，㪺来沆瀣。争许尘心不净。苔阶痕冷。恁同抱秋心，一蛩幽哽。共我终宵，那辞莲漏永。","dynasty":"清代","title":"齐天乐五十首其一"}
{"author":"端木埰","content":"万家香霭腾金阙，余寒酿成春意。爆竹催年，铭椒献岁，又是阳和将至。流光逝水，怅催老英雄，者般容易。后饮屠苏，有人犹抱少年志。平生豪气未减，记萧斋读月，长剑孤倚。碧海屠鲸，青天饲鹤，少日心情空记，新来更喜。幸留得儿时，夜灯书味。为问梅华，可容同调比。","dynasty":"清代","title":"齐天乐五十首其二"}
{"author":"端木埰","content":"小庭深院无尘梦，堂前四松交荫。黛影拿云，青阴漏月，满地霜华寒浸。涛声到枕，听子落空阶，幽人未寝。贤主多情，扣门相就更呼饮。伤心当日胜友，到重来散尽。清泪交衽。任是虬姿，依然无恙，庑下梁舂难赁。西州路稔，便洒泣羊昙，也成衰甚。待问山童，那堪门巷审。","dynasty":"清代","title":"齐天乐五十首其三"}
{"author":"端木埰","content":"旧居重过添凄婉，斜阳半天将莫。直干捎云，寒柯压屋，为指幽人居处，秋光院宇。记朱实离离，饱餐朝露。几载睽离，扶疏还幸更如故。当年食贫奉母，忆安巢稳托，贤主欢聚。翠釜蒸来，璚靡和入。曾喜慈颜下箸。星霜易序。正风木衔衰，又伤琼树，故地重经，不堪零泪语。","dynasty":"清代","title":"齐天乐五十首其四"}
{"author":"端木埰","content":"雪晴翻觉寒成厉，青灯飐孤影。败叶鸣风，疏棂漏月，篝火微温难胜。凝尘骤屏。爱兰纸新糊，素光澄镜。一任庭前，狂猋卷地晚来劲。婆娑终日坐对，恰斜阳送暖，午梦初醒。帘押文犀，香留睡鸭，棐几纤埃俱净。凉蟾夜冷，更映入清晖，玉壶同莹。我本心清，颢然弥自省。","dynasty":"清代","title":"齐天乐五十首其五"}
{"author":"端木埰","content":"宣城入去春如锦，千山杜鹃红映。翠挹琴溪，青环箬岭。步步引人入胜，苍松冠岭。更云栈凌虚，石亭当径。浣尽尘襟，不须禅悦已心定。陵阳修路渐坦，见江头九子，依约灵境。峰嵌招提，溪通略彴，曲曲晴漪如镜。泉扃翠冷，想月明中宵，万峰青静。定有真灵，此闲参内景。","dynasty":"清代","title":"齐天乐五十首其六"}
{"author":"端木埰","content":"一从香祖培根远，东皇剧怜芳意。级重璚瑶。移来蕙茝。总是华王一气。精英秀起。要仙露流丹，月华澄水。极意兹涵，可容蜂蝶近根柢。香心田与翠美，愿花幡左右，添种蘅芷。素蕊娟妍，红心娇小，莫道天工容易，清芬竟体。渐世界熏成，旧时春事。谱就猗兰，古音相对理。","dynasty":"清代","title":"齐天乐五十首其七"}
{"author":"端木埰","content":"危峰栈齴藏幽洞，苍云压来当顶。枯树龙拿，悬厓虎落，终古曾无人径。山空画静，祗涧路巉岩，石泉声冷。草蔓苔荒，一龛寥寂万方屏。枯禅于此坐牢，尽华香叶落，年岁安河。身外都忘，尘中也适，了了菩提初证。真如自领，看月到天心，一般清净。顾我何人，敢希无上等。","dynasty":"清代","title":"齐天乐五十首其八"}
{"author":"端木埰","content":"峭风吹敛斜阳色，疏林黯收残照。幂䍥生寒，低迷做暝，一径烟笼翠筱。归鸦恁早。看润花魂，露香兰笑。也似春来，绿章凭向上清告。江湖秋水正阔，有溟蒙远影，鸿雁初到。酿作秋霖，催将落木，满目氛昏难扫。黄华瘦了。镇慵卷疏帘，翠楼人悄。付与莎边，暗蛩吟到晓。","dynasty":"清代","title":"齐天乐五十首其九"}
{"author":"端木埰","content":"夜堂风露清于水，惊心又逢秋令。蒲柳凋零，蛩螀怨抑，写出无边凄紧。莲更渐永。喜书味重亲，小窗灯影。寂历松阴，满庭凉思鹤初警。秋心无限感触，倚雕栏静对，明月孤炯。莽莽惊莎，萧萧落木，千里关河路迥。风霜送冷，最念取无衣，万家凄哽。悄不成暝。暗催宵梦醒。","dynasty":"清代","title":"齐天乐五十首其十"}
{"author":"端木埰","content":"碧天吹老金风色，氛昏一时收净。莫霭催晴，朝曦减赫，秋在桐阴竹径。空青夜迥。更银汉无声，明月如镜。翠袖生寒，倚阑人怯露华冷。柴门临水半启，恰稻华香送，秋家稼千顷。红叶溪桥，黄华篱落，又是重阳节近，斜阳半岭。对极目澄鲜。更添游兴，为语幽人，更移烟外艇。","dynasty":"清代","title":"齐天乐五十首其十一"}
{"author":"端木埰","content":"劲风初应清商律，三千大千吹满。乱叶敲窗，幽虫绕砌，顿把罗衣催换。新凉骤转。正莲漏更长，月轮天半。枨触秋怀，读书声里一灯剪。闲阶添送爽气，听琤琮榈铎，宫征都变。戍鼓宵严，悲笳莫急，谱出征夫哀怨。天涯岁晚。想风雨关山，劳歌道远。漫倚金尊，画堂喧翠管。","dynasty":"清代","title":"齐天乐五十首其十二"}
{"author":"端木埰","content":"小窗虚幌明于画，幽栖别饶佳胜。斜汉流天，纤云让月，三五流星耿耿。苔阶翠冷，又风飐流萤。一灯青映。渐有蛩吟，秋意悄然出莎径。更筹听过四转，镇澄思息虑，宛入禅定。万籁无声，三霄自碧，一味新凉初迎。甘芳沁茗。早浣尽尘襟，太虚同净。为相词仙，素心应共领。","dynasty":"清代","title":"齐天乐五十首其十三"}
{"author":"端木埰","content":"嫩晴天色秋容靓，清光最宜晨起。露宿滋苔，朝阳映树，空外蔚蓝无际。疏林带水。爱收潦涵青，远烟凝紫。画里溪山，数峰相对转苍翠。潇斋时更静坐，有帘栊纳爽，图史祛睡。老圃松凉，疏篱竹掩，人在黄华香里。商猋到耳，又衣想装棉，扇悲藏笥。珍重分阴，漫将春共拟。","dynasty":"清代","title":"齐天乐五十首其十四"}
{"author":"端木埰","content":"莫天初觉斜阳速，疏林晚烟旋起。玉宇澄晖，丝云敛影，浣出长空清翠。寒蜺未已，又落叶纷纷，乱敲窗纸。饱饭黄昏，晚菘新稻足珍味。西风吹处渐老，夜堂人坐久，清绝秋气。帘护华香，砧催木业，又近重阳节至。中庭似水。有明月当阶，暗蛩吟砌。点检青编，短檠书味美。","dynasty":"清代","title":"齐天乐五十首其十五"}
{"author":"端木埰","content":"透帘秋气凉于水，虚堂悄然人定。露白三更，灯青一穗。匝字商声渐劲。空阶夜静。正青润桐阴，深翠苔径。听彻萧，豆华开处最清境。幽人篱落半掩，爱金猋荐爽，银汉高耿。梦醒香襟，声搀落叶，明月中天悬镜。关山侯冷。早砧杵千家，一时催应。伴我秋吟，更消莲漏永。","dynasty":"清代","title":"齐天乐五十首其十六"}
{"author":"端木埰","content":"太虚作记曾兹夕，探幽快乘清兴。皓月中天，秋光似水，路入风篁支径。山空夜静。爱行路松香，漱来泉冷。流水声中，隔林依约度疏磬。今宵风景未减，只潇斋寂坐，尘念都屏。兰纸书成，蜡光透入，净几明窗相映。盈盈照影，想此月清晖，古人同领。问月何如，一般清味永。","dynasty":"清代","title":"齐天乐五十首其十七"}
{"author":"端木埰","content":"软红深处掩尘梦，胸襟久疏山水。瘦石寻蹊，空亭贮软，小筑也饶幽致。危阑自倚，喜爱日留暄，古松凝翠。碧沼红楼，宛然人在画图里。西南亭榭更美，映垂杨一树，鸦点栖止。落叶虽空，长条无恙，摇曳已含春意。欣欣对此，祗吟侣偕来，未同流憩。独享滋惭，短歌还自矢。","dynasty":"清代","title":"齐天乐五十首其十八"}
{"author":"端木埰","content":"几年同儤薇垣值，风流快从觞咏。潭水桃华，幽山桂树，那更深情逸性。离怀骤警。况取次东风，一麾先秉。怕是它时，不胜怊怅此情景。多君风义近古，有中台宝笈，招共删订。抉汉分章，承云奏雅，羊鹤还愁不竞。清言快领。趁明月犹圆，碧天澄镜。四印斋中，一尊相共请。","dynasty":"清代","title":"齐天乐五十首其十九"}
{"author":"端木埰","content":"虎侯高谊何肫挚，相逢更邀同醉。画壁旗亭，餔糟曲部，今日谁同逸致。杯深酿旨。又胜侣招携，鸦歌闲肄。玉盏倾余，夜窗银烛蔼清气。尊前还共订谱，□榕皋旧什，工尺堪比。邓尉寻秋，天平揽胜，昨梦依稀犹记。琼英照水，待共结精庐，万梅华里。月媚春酣，翠尊偕泛蚁。","dynasty":"清代","title":"齐天乐五十首其二十"}
{"author":"端木埰","content":"昭陵遗泽深如海，金刘讵堪成事。异想天开，神奸惎闲，用到殷余夏肄。宗英另峙。要沮我兵威，碍兹同气。监以凶蕖，柄操强敌自伊始。惟王忠烈冠代，伐谋资庙算，储嗣先植。素志酬卿，青宫诏谒，帝亦驩然无忌。兵权在己。论忘尽嫌疑，愈征纯粹。为国精忠，古今谁更比。","dynasty":"清代","title":"齐天乐五十首其二十一"}
{"author":"端木埰","content":"万绿祛尽心如水，孤光一轮亭午。淡极逾明，清中更媚，倍觉精华四吐。苍凉院宇。尽高与天游，悄无人处。默坐澄观，世闲娱乐总蠲去。潇洒情味正浓，是平生至乐，仙界真趣。碧海迢迢，青天夜夜，映彻无边风露。蜺旌翠羽。记同步烟霄，旧时俦侣，定也怜予，尘俗还寄旅。","dynasty":"清代","title":"齐天乐五十首其二十二"}
{"author":"端木埰","content":"啊翁地位谈何易，居然一朝修证。并不痴聋，真能覆育，几日劬劳交迸。娱将暮景。看佳妇佳儿，玉兰辉映。好继清芬，添香红袖伴高咏。书城相对万卷，比金籯燕翼，风味须胜。绿竹生孙，含饴待弄，从此老人名称，华堂昼静。更养洁南陔，啊婆无病。为祝来今，满家都顺境。","dynasty":"清代","title":"齐天乐五十首其二十三"}
{"author":"端木埰","content":"藐孤仙子空凡艳，寒梅那堪同调。国色无尘，天香濯露，璀璨银灯环照。琼姿丽晓。想明月前身，净因修到。独立娟娟，满城朱紫总堪笑。唐宫芳事记取，爱根培净土，种借瑶岛。亭接沉香，衣裁素锦，曲谱霓裳新教。春寒退了。有出浴真妃，雪肤争皎。带笑看来，玉颜相对好。","dynasty":"清代","title":"齐天乐五十首其二十四"}
{"author":"端木埰","content":"妙香不受微尘涴，天仙化人游戏。群玉山头，瑶台月下，一种神姿明粹。姚黄魏紫，傥对影风前，总惭形秽。不染铅华，澹然相向有真契。灵均芳思正远，洧盘新浴罢，留取昭质。雪莹仙肌，莲胎佛性，不是人间富贵。繁华梦里，有清白流芬，更贻孙子，待结同心，素兰香近水。","dynasty":"清代","title":"齐天乐五十首其二十五"}
{"author":"端木埰","content":"小楼频送斜阳色，清游更期朝爽。露气初收，风光欲活，朵朵夫容列瘴。晴晖渐上，更清挹飞蓝，润融涵绛。为想岩扃，雨余千迭石泉响。开尊欣共胜友，奈阑珊满目，春事堪怅。滑落无言，云阴蔽日，几许伤心酝酿。烟萝共往，便寻得桃源，万重青嶂，怎隔闲愁，不教萦梦想。","dynasty":"清代","title":"齐天乐五十首其二十六"}
{"author":"端木埰","content":"一从洒遍西州泪，诗坛深痛知己。宝墨留存，新篇什袭，又为归装遗弃。沈埋故纸，拌赵壁真难还，楚弓长畀。散帙重逢，天人应共大欢喜。还思当日唱和，半忧时念乱，蒿目兵事。幸挽天河，终摧大，苍绝将故垒。汍澜未已。更问字人遥，悼深兰芷。迸泪幽吟，不堪还念起。","dynasty":"清代","title":"齐天乐五十首其二十七"}
{"author":"端木埰","content":"女贞成节方全孝。新台岂堪重咏。洁养承颜，投缳矢烈，心似寒泉古井。慈闻聪请。更小妹幽闲，代开妆镜。就义从容，皭然难滓志先定。齐芳如此未易，有今年奏谳，祁氏堪并。老悖孤绥，贤媛婺洁。鸩酒倾杯求暝。淫威更逞。藉霜刀锋铦，洁将强横。义绝非亲，那容将弑等。","dynasty":"清代","title":"齐天乐五十首其二十八"}
{"author":"端木埰","content":"一鞭晴雪关山路，骊歌骤添愁绪。壮岁功名，岩疆保障，拭目看君此去。殷勤诉与，有涸辙赪鲂，共思苦雨。几辈纷纭，可怜民莫向谁诉。先朝长驾远抚，翠华临幸日，恩洽垓宇。地拱神京，天临大漠，中外屏藩要处。时巡待举。愿载道循声，奉迎銮辂。幸与穷黎，转将春气煦。","dynasty":"清代","title":"齐天乐五十首其二十九"}
{"author":"端木埰","content":"屋梁明月频年梦，迥阑几番愁倚。落叶悲秋，长条堕劫，心悸斯人憔悴。征尘未洗。喜一笑相逢，夕阳烟翠。大斗浮余，世闲如许快心事。新居还更不远，又天街共踏，寒月如水。许浑诗情，彭宣丝竹，并作当筵欢醉。清心妙理，况道味醰醰。近来增美，进步竿头，素心人倍喜。","dynasty":"清代","title":"齐天乐五十首其三十"}
{"author":"端木埰","content":"画楼歌馆春如梦，幽人独游尘外。碧宇高寒，红蔷寂静，天与清凉时界。中天翠彩，喜风露无声，玉轮高挂。领略清晖，浣将灵府倍潇洒。休嫌芳讯过晚，任千红万紫。着意雕绘，飞盖追随，羽觞豪饮，争似冷吟闲对。孤光离海，早不许繁华，污他精采，为问仙娥，素心应未改。","dynasty":"清代","title":"齐天乐五十首其三十一"}
{"author":"端木埰","content":"嫩凉天气清于水，空青浣将云影。宿霭全收，高风送爽，吹落梧桐金井。明月夜耿。聪槛外蛬声，渐饶凄警。怪得宵来，薄寒微透被池冷。登临方好纵目，奈冷吟闲醉，谁共幽兴。松柏山香，蒹葭水碧，秋色无边清净。潇斋自领。祗清透兰襟，爽添萝径。更喜书灯，近来初夜永。","dynasty":"清代","title":"齐天乐五十首其三十二"}
{"author":"端木埰","content":"一声弹指分今昔，光阴卅年飞度。旧雨潇寥，星辰错落，往事不堪回溯。前尘细数，幸矍铄灵光，岿然如故。人海抽身，归航安稳片帆渡。苏堤春事正好，羡湖山管领，风月佳处。玉篴征歌，金尊酹酒，为问欢悰几许，天涯倦旅。但诉与离愁，已堪凄楚。那更津桥，杜鹃声又苦。","dynasty":"清代","title":"齐天乐五十首其三十三"}
{"author":"端木埰","content":"软风迟日翠芳信，生机远腾林表。碧岫生云，苍岩过雨，渲出山容似笑。春分过了。渐绿绣平畴，翠融新潦。抱瓮人来，野田风景尚熙皞。虚窗高处四敞，恰清晖入座，岚影飞到。兴洽无言，翛然有悟，坐久惟闻啼鸟。池塘梦好。似秀句神移，乍吟春草。好趁遨头，莫教春事老。","dynasty":"清代","title":"齐天乐五十首其三十四"}
{"author":"端木埰","content":"左徒风节千秋重，湘山峭焉高咏。玉琢精神，兰熏气质，众醉中闲独醒。丹心自靖，与殷代三仁，后先辉映。若问同时，祗应邹峄可相并。离骚衣被万古，视风诗小雅，应许骖靳。香草儿时，鸿裁旷代，妙契偏从孤冷。清芬荐茗，岩洁泉甘，定符贞性。更展遗篇，绿窗娱书静。","dynasty":"清代","title":"齐天乐五十首其三十五"}
{"author":"端木埰","content":"一从天谴红尘谪，阎浮那曾清净。秽迹难持，污流似海，郁尽兰心蕙性。中宵自省，祗明月青松，万山深径。独抱瑶琴，今夜弹与鬼神听。前身依约记取，向琼楼玉宇，丹灶金鼎。露下铢衣，霜凝佩璲，鹤背泠泠风冷。离尘要猛，待觅个幽栖，共君觞咏。指日秋来，快乘烟外艇。","dynasty":"清代","title":"齐天乐五十首其三十六"}
{"author":"端木埰","content":"新秋又值新晴后，天容倍饶澄莹。露气涵空，风威送爽，万象虚含清净。初凉未冷，正帘影摇波，扇纨将屏。久坐空廊，数萤明灭乍栖定。铜壶宵漏渐转，爱中庭地白，圆月飞镜。瘦不胜秋，疏还剩绿，一树垂杨低映，喧来更静。又匝字鸣虫，纺纱声竞。拌兴暝迟，尽酬清夜永。","dynasty":"清代","title":"齐天乐五十首其三十七"}
{"author":"端木埰","content":"一从雅豳陈民事，天工也垂星彩。稼始牵牛，衣成织女，光照银河两界。秋新候改，正嘉谷初登，授衣将届。春耗秋梭，岁功于此隐交代。神灵焉有配偶，藉唐宫夜语，诬蔑真宰。附会星期，描抚月夕，比作人间欢爱。机窗泪洒，又十万天钱，要偿婚债。绮语文人，忏除休更待。","dynasty":"清代","title":"齐天乐五十首其三十八"}
{"author":"端木埰","content":"执鞭欣幕平生志，眉山大苏风采。浩气孤行，忠轮谠论，烈宿从来上界。穷通讵改。看随遇安恬，瘴乡亲屈，大笔淋漓，光芒雄视冠千代。新安何事致毁，记昭陵品论，才合钧宰。塞上军容，湖边柳色，都出都留遗爱。襟怀澹洒。更画雪堂深，坐销逋债。傥代荆公，太平堪遽待。","dynasty":"清代","title":"齐天乐五十首其三十九"}
{"author":"陈柏年","content":"舟行三峡乱峰间，雪浪如山毛骨寒。一帆喜见楚天阔，回首长吁蜀地难。","dynasty":"宋代","title":"楚塞亭"}
{"author":"邓犀如","content":"日沈露下不胜寒，绝顶江南第一山。脚底云平疑可步，身边月近似容攀。诸天合在虚无际，清磬应闻缥缈间。秋拚今宵不成寐，遇风高处着仙班。","dynasty":"宋代","title":"华盖山"}
{"author":"邓犀如","content":"野色寒如许，山容瘦不禁。因闲携竹杖，乘兴宿槐林。衲子蒙头坐，骚人拥鼻吟。南柯休入梦，轩冕本无心。","dynasty":"宋代","title":"槐林院二首"}
{"author":"邓犀如","content":"竹树参差合，川原远近分。旛旛晴后见，钟磬夜中闻。野碓闲春水，春桥冷度云。庭空游客散，鸣鸟自呼群。","dynasty":"宋代","title":"槐林院二首"}
{"author":"丁一揆","content":"素梅点点铺香雪。疏篁渐长凌云节。同结岁寒盟。冰霜不易心。罗浮当日种。翠羽双栖共。看取绿盈枝。和羹结子时。","dynasty":"清代","title":"菩萨蛮冬日写梅作"}
{"author":"丁一揆","content":"半折琼蕤香暗吐。相对盈盈，似欲将愁诉。傲骨天生谁与护，可怜零落埋荒圃。忆昔广平曾作赋。千载寥寥，若个知音和。受尽几多霜雪妒，算来总是东皇误。","dynasty":"清代","title":"凤栖梧观庭梅"}
{"author":"储麟趾","content":"昔者东坡论茶墨，茶尚白兮墨守黑。墨光可鉴水为用，变现云烟称厥质。山溪女儿解焙茶，初春采采春兰芽。昔贤品茶先品水，始知茶墨非两家。右军潇洒爱笼鹅，墨中之圣记永和。《黄庭》乞与山阴客，烂熳天真此则那。臣仝有诗诗欲仙，嗜茶七碗更翩然。诗兴还从茶味出，茶诗落纸如流泉。地山先生后来杰，笔阵诗瓢两奇绝。晋耶唐耶帖与诗，突过前人人不识。访友频来因树轩，轩中啜茗出平原。先生味之良不恶，携归蟹眼煮黄昏。道子之孙画全册，秋山凝紫春山碧。遍洒珠玑墨未乾，倒薤还兼断钗格。掷来令我喜欲狂，许馈旗枪作报章。兹墨比茶价亿倍，恨无茶山换墨庄。吁嗟乎！精诚感召物其类，聚之所好取若寄。君虽宝墨非戏言，箬笼千里无胫至。","dynasty":"清代","title":"馈茶歌戏赠曹地山前辈"}
{"author":"王绍宗","content":"大妇能调瑟，中妇咏新诗。小妇独无事，花庭曳履綦。上客且安坐，春日正迟迟。","dynasty":"唐代","title":"三妇艳"}
{"author":"吴涵虚","content":"玉皇有诏登仙职，龙吐云兮凤著力。眼前蓦地见楼台，异草奇花不可识。我向大罗观世界，世界即如指掌大。当时不为上升忙，一时提向瀛洲卖。","dynasty":"唐代","title":"上升歌"}
{"author":"高仁邱","content":"一道长虹跨北河，往来凭此涉清波。帆从宝相丛中度，人向金鳌顶上过。此日高车题了少，昔年驱石叙功多。凤凰已去无遗响，只此江鸥答棹歌。","dynasty":"宋代","title":"题凤林桥"}
{"author":"顾可适","content":"王子幽栖地，真能谢世缘。湖藏深壑里，门掩半山前。窈窕寻花径，崎岖错水田。林亭留客坐，啜茗且挥弦。","dynasty":"明代","title":"题王仲山宝界山庄"}
{"author":"顾可适","content":"锡岭披前迹，丹邱出上方。七盘凌绝磴，千仞俯沧浪。鸟道浮天碧，鲸波落日黄。玄珠遗罔象，白石起群羊。陵谷推迁外，蓬瀛飘渺乡。云谣惜荒宴，万里泛琼觞。","dynasty":"明代","title":"和彭别驾石屋登锡山观五湖之作"}
{"author":"顾可适","content":"明月行中天，寒潭见露白。寓物即成形，一过本无迹。道人得禅心，即性定真魄。鸢鱼浴天光，湛然随所适。","dynasty":"明代","title":"月潭赠夏友人"}
{"author":"唐扶","content":"幽抱应无语，贞松遂自栽。寄怀丞相业，因擢大夫材。日射苍鳞动，尘迎翠帚回。嫩茸含细粉，初叶泛新杯。偶圣为舟去，逢时与鹤来。寒声连晓竹，静气结阴苔。赫奕鸣驺至，荧煌洞户开。良辰一临眺，憩树几裴回。恨发风期阻，诗从绮思裁。还闻旧凋契，凡在此中培。","dynasty":"唐代","title":"和兵部郑侍郎省中四松诗"}
{"author":"唐扶","content":"道林岳麓仲与昆，卓荦请从先后论。松根踏云二千步，始见大屋开三门。泉清或戏蛟龙窟，殿豁数尽高帆掀。即今异鸟声不断，闻道看花春更繁。从容一衲分若有，萧瑟两鬓吾能髡。逢迎侯伯转觉贵，膜拜佛像心加尊。稍揖皇英颒浓泪，试与屈贾招清魂。荒唐大树悉楠桂，细碎枯草多兰荪，沙弥去学五印字，静女来悬千尺幡。主人念我尘眼昏，半夜号令期至暾。迟回虽得上白舫，羁泄不敢言绿尊。两祠物色采拾尽，壁间杜甫真少恩。晚来光彩更腾射，笔锋正健如可吞。","dynasty":"唐代","title":"使南海道长沙，题道林岳麓寺"}
{"author":"陈元通","content":"九仙曾住九山头，仙去山空岁月幽。为爱遍寻方外侣，乘閒便向洞前游。苍苔断处踪犹在，玉局残来子未收。换骨丹砂应几转，吾生结得此缘不。","dynasty":"宋代","title":"九仙山"}
{"author":"陈元通","content":"来此逢端午，山间薇蕨肥。盈亏看井脉，消息验玄机。饥办胡麻饭，寒供薜荔衣。俗缘今觉尽，才到已忘归。","dynasty":"宋代","title":"五日登五华岩"}
{"author":"刘桢","content":"亭亭山上松，瑟瑟谷中风。风声一何盛，松枝一何劲。冰霜正惨凄，终岁常端正。岂不罹凝寒，松柏有本性。","dynasty":"魏晋","tags":"古诗三百首，初中古诗，咏物，松树，言志","title":"赠从弟"}
{"author":"刘桢","content":"谁谓相去远。隔此西掖垣。拘限清切禁。中情无由宣。思子沉心曲。长叹不能言。起坐失次第。一日三四迁。步出北寺门。遥望西苑园。细柳夹道生。方塘含清源。轻叶随风转。飞鸟何翻翻。乖人易感动。涕下与衿连。仰视白日光。皦皦高且悬。兼烛八纮内。物类无颇偏。我独抱深感。不得与比焉。","dynasty":"魏晋","title":"赠徐干诗"}
{"author":"刘桢","content":"猥蒙惠咳吐。贶以雅颂声。高义厉青云。灼灼有表经。","dynasty":"魏晋","title":"赠徐干诗"}
{"author":"刘桢","content":"泛泛东流水。磷磷水中石。苹藻生其涯。华叶纷扰溺。采之荐宗庙。可以羞嘉客。岂无园中葵。懿此出深泽。","dynasty":"魏晋","title":"赠从弟"}
{"author":"刘桢","content":"凤皇集南岳。徘徊孤竹根。于心有不厌。奋翅凌紫氛。岂不常勤苦。羞与黄雀群。何时当来仪。将须圣明君。","dynasty":"魏晋","title":"赠从弟"}
{"author":"刘桢","content":"职事相填委。文墨纷消散。驰翰未暇食。日昃不知晏。沉迷簿领间。回回自昏乱。释此出西域。登高且游观。方塘含白水。中有凫与雁。安得肃肃羽。从尔浮波澜。","dynasty":"魏晋","title":"杂诗"}
{"author":"刘桢","content":"丹鸡被华采。双距如锋芒。愿一扬炎威。会战此中唐。利爪探玉除。瞋目含火光。长翘惊风起。劲翮正敷张。轻举奋勾喙。电击复还翔。","dynasty":"魏晋","title":"斗鸡诗"}
{"author":"刘桢","content":"鸣鸢弄双翼。飘飘薄青云。我后横怒起。意气凌神仙。发机如惊焱。三发两鸢连。流血洒墙星。飞毛从风旋。庶士同声赞。君射一何妍。","dynasty":"魏晋","title":"射鸢诗"}
{"author":"刘桢","content":"昔君错畦畤。东土有素木。条柯不盈寻。一尺再三曲。隐生置翳林。控倊自迫速。得托芳兰苑。列植高山足。","dynasty":"魏晋","title":"诗"}
{"author":"刘桢","content":"翩翩野青雀。栖窜茨棘蕃。朝食平田粒。夕饮曲池泉。猥出蓬莱中。乃至丹丘边。","dynasty":"魏晋","title":"诗"}
{"author":"刘桢","content":"天地无期竟。民生甚局促。为称百年寿。谁能应此录。低昂倐忽去。烱若风中烛。","dynasty":"魏晋","title":"诗"}
{"author":"刘桢","content":"旦发邺城东。莫次溟水旁。三军如邓林。武士攻萧庄。","dynasty":"魏晋","title":"诗"}
{"author":"刘桢","content":"青青女萝草。世依高松枝。幸蒙庇养恩。分惠不可赀。风雨虽急疾。根株不倾移。","dynasty":"魏晋","title":"诗"}
{"author":"刘桢","content":"初春含寒气。阳气匿其晖。灰风从天起。砂石纵横飞。","dynasty":"魏晋","title":"诗"}
{"author":"刘桢","content":"和风从东来。玄云起西山。夜中发此气。明旦飞甘泉。","dynasty":"魏晋","title":"诗"}
{"author":"刘桢","content":"朝发白马。暮宿韩陵。","dynasty":"魏晋","title":"诗"}
{"author":"刘桢","content":"大厦云构。","dynasty":"魏晋","title":"诗"}
{"author":"刘桢","content":"玄云起高岳。终朝弥八方。","dynasty":"魏晋","title":"诗"}
{"author":"刘桢","content":"皦月垂素光。玄云为仿髴。","dynasty":"魏晋","title":"诗"}
{"author":"刘桢","content":"揽衣出巷去。素盖何翩翩。","dynasty":"魏晋","title":"诗"}
{"author":"刘桢","content":"散礼风雨起。","dynasty":"魏晋","title":"诗"}
{"author":"刘桢","content":"秋日多悲怀，感慨以长叹。终夜不遑寐，叙意于濡翰。明灯曜闰中，清风凄已寒。白露涂前庭，应门重其关。四节相推斥，岁月忽已殚。壮士远出征，戎事将独难。涕泣洒衣裳，能不怀所欢。","dynasty":"魏晋","title":"赠五官中郎将诗四首其三"}
{"author":"刘桢","content":"凉风吹沙砾，霜气何皑皑。明月照缇幕，华灯散炎辉。赋诗连篇章，极夜不知归。君侯多壮思，文雅纵横飞。小臣信顽卤，黾勉安能追。","dynasty":"魏晋","title":"赠五官中郎将诗四首其四"}
{"author":"刘桢","content":"亭亭山上松，瑟瑟谷中风。风声一何盛，松枝一何劲。冰霜正惨凄，终岁常端正。岂不罹凝寒，松柏有本性。","dynasty":"魏晋","title":"赠送从弟诗三首其二"}
{"author":"刘桢","content":"永日行游戏。欢乐犹未央。遗思在玄夜。相与复翱翔。辇车飞素盖。从者盈路傍。月出照园中。珍木郁苍苍。清川过石渠。流波为鱼防。芙蓉散其华。菡萏溢金塘。灵鸟宿水裔。仁兽游飞梁。华馆寄流波。豁达来风凉。生平未始闻。歌之安能详。投翰长叹息。绮丽不可忘。","dynasty":"魏晋","title":"公燕诗"}
{"author":"刘桢","content":"昔我从元后。整驾至南乡。过彼丰沛郡。与君共翱翔。四节相推斥。季冬风且凉。众宾会广坐。明镫熺炎光。清歌制妙声。万舞在中堂。金罍含甘醴。羽觞行无方。长夜忘归来。聊且为太康。四牡向路驰。欢悦诚未央。","dynasty":"魏晋","title":"赠五官中郎将诗之一"}
{"author":"刘桢","content":"余婴沉痼疾。窜身清漳滨。自夏涉玄冬。弥旷十余旬。常恐游岱宗。不复见故人。所亲一何笃。步址慰我身。清谈同日夕。情盻叙忧勤。便复为别辞。游车归西邻。素叶随风起。广路扬埃尘。逝者如流水。哀此遂离分。追问何时会。要我以阳春。望慕结不解。贻尔新诗文。勉哉修令德。北面自宠珍。","dynasty":"魏晋","title":"赠五官中郎将诗之二"}
{"author":"刘桢","content":"秋日多悲怀。感慨以长叹。终夜不遑寐。叙意于濡翰。明灯曜闰中。清风凄已寒。白露涂前庭。应门重其关。四节相推斥。岁月忽已殚。壮士远出征。戎事将独难。涕泣洒衣裳。能不怀所欢。","dynasty":"魏晋","title":"赠五官中郎将诗之三"}
{"author":"刘桢","content":"凉风吹沙砾。霜气何皑皑。明月照缇幕。华灯散炎辉。赋诗连篇章。极夜不知归。君侯多壮思。文雅纵横飞。小臣信顽卤。僶俛安能追。","dynasty":"魏晋","title":"赠五官中郎将诗之四"}
{"author":"张淑芳","content":"罗襟湿未干，又是凄凉雪。欲睡难成寐、音书绝。窗前竹叶，凛凛狂风折。寒衣弱不胜，有甚遥肠，望到春来时节。孤灯独照，字字吟成血。仅梅花知苦、香来接。离愁万种，提起心头切。比霜风更烈。瘦似枯枝，待何人与分说。","dynasty":"宋代","tags":"冬天，女子，孤独，思念","title":"满路花·冬"}
{"author":"张淑芳","content":"散步山前春草香。朱阑绿水绕吟廊。花枝惊堕绣衣裳。或定或摇江上柳，为鸾为凤月中篁。为谁掩抑锁芸窗。","dynasty":"宋代","tags":"女子，春天，生活，孤独","title":"浣溪沙·散步山前春草香"}
{"author":"张淑芳","content":"墨痕香，红蜡泪。点点愁人离思。桐叶落，蓼花残。雁声天外寒。五云岭，九溪坞。待到秋来更苦。风淅淅，水淙淙。不教蓬径通。","dynasty":"宋代","tags":"秋天，悲秋，思乡","title":"更漏子·秋"}
{"author":"张淑芳","content":"罗襟湿未乾，又是凄凉雪。欲睡难成寐、音书绝。窗前竹叶，凛凛狂风折。寒衣弱不胜，有甚遥肠，望到春来时节。孤灯独照，字字吟成血。仅梅花知苦、香来接。离愁万种，提起心头切。比霜风更烈。瘦似枯枝，待何人与分说。","dynasty":"宋代","title":"满路花/促拍满路花"}
{"author":"张淑芳","content":"君未能归妾忍归，幽怀好共话因依。敢云儿女来时累，莫忘夫妻去日饥。梦里思量还意合，行间言语与心违。玉门关外寒威重，争奈春风到此稀。","dynasty":"清代","title":"和外送归里叠韵六首原韵"}
{"author":"张淑芳","content":"慈怀寄言盼儿归，十载闺思梦寐依。养女休嗟道旁弃，随夫不怨室中饥。西来宦辙年频徙，南望乡关日久违。为说平安凭远报，长途犹恐信音稀。","dynasty":"清代","title":"和外送归里叠韵六首原韵其二"}
{"author":"张淑芳","content":"侍养姑嫜合告归，重帏携妾昔相依。舆迎万里开颜笑，旆返三秋望眼饥。菽水承欢知有训，苹蘩主馈凛无违。耄龄行祝家王母，又看萱堂介古稀。","dynasty":"清代","title":"和外送归里叠韵六首原韵其三"}
{"author":"张淑芳","content":"儿时未识赋于归，只道深闺母是依。一自催妆痴若梦，几番离别怒如饥。画眉犹为颜容惜，分手何堪色笑违。读罢新诗含泪和，泪痕多觉墨痕稀。","dynasty":"清代","title":"和外送归里叠韵六首原韵其四"}
{"author":"张淑芳","content":"来不偕行又自归，儿曹但向妾身依。还思远宦相随愿，应忆中宵对泣饥。欲别思怀重指誓，临歧密约更防违。那知无限谈心处，话到离情语转稀。","dynasty":"清代","title":"和外送归里叠韵六首原韵其五"}
{"author":"张淑芳","content":"天南征雁趁秋归，双燕犹看旧垒依。自解多情怜妾病，谁将秀色疗君饥。行期畏卜心难别，离绪酣吟语皆违。夫婿浮云望边塞，春回不忍问花稀。","dynasty":"清代","title":"和外送归里叠韵六首原韵其六"}
{"author":"张淑芳","content":"芳桂清风未敢论，尚拈彤管自温存。茂漪书有新花样，拓本教临淡墨痕。","dynasty":"清代","title":"即事分韵三十首"}
{"author":"张淑芳","content":"相将韵事说咸酸，教赋新诗带笑看。不道迎春多好句，口香吹出静如兰。","dynasty":"清代","title":"即事分韵三十首其二吟诗"}
{"author":"张淑芳","content":"曾停机上玉梭抛，思绪纵横自解嘲。侬惯织缣兼织素，丝丝入扣故相交。","dynasty":"清代","title":"即事分韵三十首其三停梭"}
{"author":"张淑芳","content":"见说关山别路赊，谁知一梦到天涯。分明身在郎前立，不料归来月未斜。","dynasty":"清代","title":"即事分韵三十首其四感梦"}
{"author":"鲍景宣","content":"几回驱马向长安，泰岳烟霞揽辔看。云近天门常五色，峰回日观转千盘。深林风雨留秦跸，古畤龙蛇肃汉官。未得登临恣挥手，遥从岩畔礼仙坛。","dynasty":"清代","title":"望泰山"}
{"author":"鲍景宣","content":"犹是关河促远征，穷通无计问君平。江豚吹浪风初起，石燕翻云雨未晴。作客十年身似叶，怀人千里意如絣。可怜勋业朝看镜，浪掷光阴已半生。","dynasty":"清代","title":"雨泊"}
{"author":"徐惠","content":"由来称独立，本自号倾城。柳叶眉间发，桃花脸上生。腕摇金钏响，步转玉环鸣。纤腰宜宝袜，红衫艳织成。悬知一顾重，别觉舞腰轻。","dynasty":"唐代","tags":"写人","title":"赋得北方有佳人"}
{"author":"徐惠","content":"旧爱柏梁台，新宠昭阳殿。守分辞芳辇，含情泣团扇。一朝歌舞荣，夙昔诗书贱。颓恩诚已矣，覆水难重荐。","dynasty":"唐代","tags":"哀怨，命运","title":"长门怨"}
{"author":"徐惠","content":"仰幽岩而流盼，抚桂枝以凝想。将千龄兮此遇，荃何为兮独往。","dynasty":"唐代","tags":"女童，孤寂","title":"拟小山篇"}
{"author":"徐惠","content":"朝来临镜台，妆罢暂裴回。千金始一笑，一召讵能来。","dynasty":"唐代","tags":"女子，感情","title":"进太宗"}
{"author":"徐惠","content":"秋风起函谷，劲气动河山。偃松千岭上，杂雨二陵间。低云愁广隰，落日惨重关。此时飘紫气，应验真人还。","dynasty":"唐代","tags":"深秋，山河","title":"秋风函谷应诏"}
{"author":"陈居仁","content":"重过钓台路，风物故依然。羊裘轩上，俯临清泚面孱颜。仰见先生风节，更有两公名德，冰雪照人寒。龙野方驰逐，鸿翼自孤骞。酹壶觞，追往昔，笑华颠。别来三纪，推排曾戴侍臣冠。惭愧君恩难答，聊复守符重绾，敢叹客途艰。少报期年政，行泛五湖船。","dynasty":"宋代","title":"水调歌头"}
{"author":"陈居仁","content":"重过钓台路，风物故依然。羊裘轩上，俯临清泚面孱颜。仰见先生风节，更有两公名德，冰雪照人寒。龙野方驰逐，鸿翼自孤骞。酹壶觞，追往昔，笑华颠。别来三纪，推排曾戴侍臣冠。惭愧君恩难答，聊复守符重绾，敢叹客途艰。少报期年政，行泛五湖船。","dynasty":"宋代","title":"水调歌头·重过钓台路"}
{"author":"陈居仁","content":"相君事业慕皋夔，被遇王家泰定时。曾向云窗研汉简，故应画栋产灵芝。文镵金石流芳在，像托丹青亘世垂。盛烈丰功难具述，烂然国史著猷为。","dynasty":"宋代","title":"登庞公读书堂"}
{"author":"陈居仁","content":"力拯艰难运，天开圣哲君。赤符恢世祚，苍籙炳人文。帝学穷渊奥，宸奎照典坟。三宗从著号，超轶未前闻。","dynasty":"宋代","title":"高宗皇帝挽词五首"}
{"author":"陈居仁","content":"天步方宁只，民区复晏然。心非尧位乐，子授舜躬贤。揖逊高千古，恬怡盛万年。乘云归帝所，溥率泪成川。","dynasty":"宋代","title":"高宗皇帝挽词五首"}
{"author":"陈居仁","content":"圣略如天大，仁心亘古无。神兵胜淝水，鸣剑罢伊吾。宵旰逾三纪，歌谣遍八区。耆庞听遗诰，号绝更嗟呼。","dynasty":"宋代","title":"高宗皇帝挽词五首"}
{"author":"陈居仁","content":"汉日朝前殿，神尧宴大安。徒夸一时盛，谁似两宫欢。谩采瀛洲药，犹除荆鼎丹。伤心浙江畔，缟仗自回銮。","dynasty":"宋代","title":"高宗皇帝挽词五首"}
{"author":"陈居仁","content":"得寿尊慈扆，怡神久北宫。彩衣频侍燕，宝册屡垂鸿。剑落桥山外，陵开禹穴东。从今寿文母，无复玉卮同。","dynasty":"宋代","title":"高宗皇帝挽词五首"}
{"author":"陈居仁","content":"苏公堤畔采莲船，蘸碧楼台动管弦。山色湖光宛如昔，心情不似十年前。","dynasty":"宋代","title":"西湖感旧"}
{"author":"德普","content":"病叶萧萧下，閒门扫更封。虚窗衔落月，残梦带疏钟。咽露蛩吟砌，巢云鹤在松。隔江秋色晚，相忆有芙蓉。","dynasty":"清代","title":"秋夜"}
{"author":"德普","content":"桑乾晓渡水东流，揽辔平生好远游。塔映遥红撑落日，山添空翠入残秋。张华宅畔书签冷，乐毅坟边藓碣留。茅舍当垆能唤客，金貂买醉不须愁。","dynasty":"清代","title":"良乡道中"}
{"author":"德普","content":"目尽盘山树，天边雁数行。客心愁岁暮，风雪过渔阳。","dynasty":"清代","title":"途中作"}
{"author":"德普","content":"谁道秋云薄，中宵掩桂轮。姮娥开镜懒，愁杀倚楼人。","dynasty":"清代","title":"中秋无月"}
{"author":"德普","content":"有客示我匡山图，万山深处人读书。丹青满眼生气逼，谁画此者唐六如。曾闻兹山秀岩壑，襟带江湖控衡霍。长林绝地生风霆，飞瀑垂天挂帘箔。谷窿云蓊相吐吞，藤萝为屋松为门。青冥无梯势突兀，探幽到此心神昏。五老峰高人绝迹，三峡桥危心胆裂。閒招白鹤瞰神龙，深涧疑存太古雪。咏茅选胜构书堂，牙签玉轴纷琳琅。无人唤起李太白，惜哉头白方徜徉。披图谛玩经营意，惨淡霜毫无董巨。平生剩有山水情，颇爱读书无此处。","dynasty":"清代","title":"题唐子畏匡山读书图"}
{"author":"陈尚文","content":"海甯邑屋千山环，幽人更爱山中山。山城已远人烟寒，江君石室深巑屼。闻君十载栖长安，焉能敛翼萦岩峦。卧龙要自南阳蟠，东山不为携红颜。迩侧身天地间，不如一室中宽閒。探书禹穴万卷完，养成雾豹非一斑。素琴无弦心自弹，泰高高水潺潺。山中閴兮谁往还，云无心兮抱幽关。青山白云足为侣，无心胡为恋君宇，冷君衣裳润君碍。人间岁月易今古，傅说一去不可伫。苍梧何如出飞雨，不崇朝兮苏九土。","dynasty":"宋代","title":"题江国录先生石室"}
{"author":"陈尚文","content":"海宁邑屋千山环，幽人更爱山中山。山城已远人烟寒，江君石室深巑岏。闻君十载栖长安，焉能敛翼萦岩峦。卧龙要自南阳蟠，东山不为携红颜。迩来侧身天地间，不如一室中宽閒。探书禹穴万卷完，养成雾豹非一斑。素琴无弦心自弹，泰山高高水潺潺。山中阒兮谁往还，云无心兮抱幽关。青山白云足为侣，无心胡为恋君宇，冷君衣裳润君础。人间岁月易今古，傅说一去不可伫。苍梧何如出飞雨，不崇朝兮苏九土。","dynasty":"宋代","title":"题江国录先生石室"}
{"author":"曹戵","content":"花映昼天当户日，树摇晴暮上阶烟。惊飞沙鸟纷纷雪，候信云帆片片风。凤唱一抛琴瑟韵，霓裳长谢绮罗春。秋澄上水无藏影，春泛游云不系心。老松不见千年鹤，残雪犹疑六月花。","dynasty":"唐代","title":"句"}
{"author":"董嗣成","content":"驾发吴城隈，言臻琴川路。触炎振短策，凌虚纵遐步。幽崖转盘纡，苍林莽回互。翠屏千余仞，虬螭肆蹲踞。嵌空标玲珑，错采变晨暮。巧岂椎凿功，力由神物护。穷岩缀玄珠，飞泉喷深树。随风奏宫商，映日炫丹素。疑兹琼瑶宫，诧彼仙灵住。因崇访道心，亦资济胜具。悠然遇安期，逍遥陟玄圃。","dynasty":"明代","title":"虞山"}
{"author":"董筐","content":"江湖归隐鬓星星，白水青山远世情。尊酒可能长日醉，钓丝低傍晚风清。看云自足成幽况，垂老应知不用名。深愧当年尘上客，仓皇何事日劳形。","dynasty":"明代","title":"秫坡像赞"}
{"author":"董俞","content":"莫谓钟期少，相逢故太常。穷途俱落魄，夙昔奉君王。调入巴云远，音同淮水长。雍门千古恨，倾耳泪沾裳。","dynasty":"清代","title":"和王南州听杨太常弹琴诗其一"}
{"author":"董俞","content":"雅乐沦江海，先皇旧赐琴。曲终尝变徵，愁绝不关音。风雨孤臣泪，乾坤逐客心。可怜家万里，西望白云深。","dynasty":"清代","title":"和王南州听杨太常弹琴诗"}
{"author":"董俞","content":"泽畔行吟者，幽思托杳冥。孤帆收夕照，渔火乱春星。细雨寒潮白，疏烟晚岫青。殷勤怀远客，裘马日飘零。","dynasty":"清代","title":"泽畔"}
{"author":"董俞","content":"东风绿遍芳洲草，春昼落花啼鴂早。片片朝萦上苑烟，毵毵夕覆长安道。长安美人惜落花，落花飞去堕谁家？晓看青镜愁红粉，暮掩珠楼泣绛纱。珠楼红粉须臾变，帝里繁华君不见。一夜飘飖长信阶，数枝零落昭阳殿。长信昭阳月影低，边笳横笛紫烟迷。渭城倡妇承歌扇，枌社游人拂马蹄。愿为舞蝶栖芳墅，愿作流莺隐翠堤。金堤玉墅几千里，黯黯馀香沉绿水。玳瑁筵前雪乱飞，珍殊帘外风先起。舞雪回风可奈何，春闺少女叹蹉跎。此时攀条垂玉箸，此时掩袂蹙双蛾。别有征夫泪沾臆，雁沙龙塞无消息。金谷园中不见人，玉门关外长相忆。落花落花诚可怜，尊前一曲箜篌弦。花茵醉卧不归去，明日重来应泫然。","dynasty":"清代","title":"落花篇"}
{"author":"董俞","content":"江城腊月雪花白，层冰峨峨照大泽。北风夜卷鸿雁号，念子犹为倦游客。君家正对天目山，江涛日夜鸣潺湲。翻然仗剑游淮泗，中都旧是兴王地。百战关河骨已枯，英雄割据何代无？昔人事业随流水，高歌击筑浮云徂。吴子生平重然诺，百年意气真堪托。肘后常悬数石弓，腰间屡吼千金锷。酒酣耳热兴飞扬，新诗往往凌寥廓。目下坎壈何足悲，人生富贵安可知？乌啼哑哑鼓声曙，明朝匹马下邳去。","dynasty":"清代","title":"赠西陵吴兴公"}
{"author":"董俞","content":"江南好，最忆石头城。孙楚楼边春系马，莫愁湖畔夜弹筝。佳丽胜西京。","dynasty":"清代","title":"忆江南其一本意"}
{"author":"董俞","content":"江南好，其次忆苏州。笠泽潮生春网急，枫桥雨细晓种愁。远峤翠烟浮。","dynasty":"清代","title":"忆江南其二本意"}
{"author":"董俞","content":"江南好，虎阜更如何。短簿祠前罗袜浅，真娘墓上绣茵多。夜月听笙歌。","dynasty":"清代","title":"忆江南其三本意"}
{"author":"董俞","content":"江南好，携手慧山傍。三月莺花歌舫密，半岩风雨碧泉香。玉碗试琼浆。","dynasty":"清代","title":"忆江南其四本意"}
{"author":"董俞","content":"江南好，铁瓮暮潮喧。瓜步秋风残堞隐，金焦夜雨大江寒。北固路漫漫。","dynasty":"清代","title":"忆江南其五本意"}
{"author":"董俞","content":"狼藉金铺，飘零玉溆。蔫红皱白随风舞。残枝袅袅怨斜阳，玉环飞燕俱尘土。蝶泥馀香，莺辞荒圃。画桥客散濛濛雨。美人睡起正凭栏，娇波凝瞩愁无语。","dynasty":"清代","title":"踏莎行其三落花"}
{"author":"董俞","content":"桃片萦烟，梨花堕雪。画楼惆怅闻啼鴂。红妆掩泪诉东君，低回欲向枝头别。可是娇姿，风姨妒绝。顿教一夜芳菲歇。而今算做未开时，何须檀板悲歌咽。","dynasty":"清代","title":"踏莎行其四落花"}
{"author":"董俞","content":"无语晓妆慵。胭脂数点红。爱亭亭、夕照楼空。浑似绿鬟刚十五，偏容易，嫁东风。春色不须浓。春情在此中。漫愁他、蜂蝶匆匆。料道消魂今岁始，常许我，一樽同。","dynasty":"清代","title":"唐多令庭前新植小桃，才开数萼，以酒祝之"}
{"author":"董俞","content":"碧梧轻，红叶软。莺语无聊，顿觉芳菲浅。鸳帐梦回金钏匾。约得邻姬，双陆闲消遣。别愁浓，清泪泫。郎似杨花，妾似红蕉卷。漫把绣衫双扣撚。柔肠不禁车轮转。","dynasty":"清代","title":"苏幕遮闺思"}
{"author":"董俞","content":"检点韶光春又去。羁思无聊，暂借吴山住。寂寂招提花几树。荒岩只有幽禽语。惆怅故人分手处。目断双鱼，良会浑无据。欹枕小楼听夜雨。相思一点灯光聚。","dynasty":"清代","title":"蝶恋花其一虎阜僧阁"}
{"author":"董俞","content":"茜裙窣地腰支颤。梅豆抛人，低露黄金钏。绿醑殷勤郎自劝。兴酣渐觉娇波缓。笑剔银灯回粉面。旋脱罗衫，瑞雪胸前见。鸳帐横陈红玉软。怜他臂上双弯暖。","dynasty":"清代","title":"蝶恋花其二赠妓"}
{"author":"董俞","content":"匆匆无计留君住。分手江亭，芳草廉纤雨。风雅而今谁共语。画桥怅望帆飞处。约道重来三月暮。开遍酴醾，荏苒春光去。若到金阊君记取。愁多莫赋销魂句。","dynasty":"清代","title":"蝶恋花其三送彭羡门往吴门"}
{"author":"董俞","content":"细雨蘋丝叶叶秋。山自悠悠。水自悠悠。寒灯几点笛声幽。不是渔舟。便是菱舟。病客天涯悔浪游。花也增愁。月也增愁。双鱼寂寞泪长流。身在江楼。梦在妆楼。","dynasty":"清代","title":"一剪梅秋怀"}
{"author":"董俞","content":"一树繁花摆。少个人儿在。阑干暗拍费沉吟，悔。悔。悔。错剪云鬟，虚传锦札，相思空害。拚得分开罢。双泪罗襟洒。枕馀衾剩为何人，待。待。待。屈指幽期，几番误了，韶华难买。","dynasty":"清代","title":"醉春风闺恨"}
{"author":"董俞","content":"秋浦溶溶。秋岭重重。怅登临、水杳山穷。愁人心上，何处相逢。在雁声边，叶声外，雨声中。三秋作客，十年心事，恨迢遥、芳讯难通。炉烟初碧，灯芯徒红。任羁怀冷，吟怀淡，酒怀慵。","dynasty":"清代","title":"行香子秋思"}
{"author":"董俞","content":"检点闲身犹未老。莫教名利萦怀抱。淀水莼乡归隐早。尘事少。鴐鹅飞处青山晓。此际待将愁闷扫。悠然浊酒东篱倒。拍手浩歌岩月皎。秋色好。蘋花数点潮声小。","dynasty":"清代","title":"渔家傲其一归隐"}
{"author":"董俞","content":"云影层层千嶂裹。奇峰削出芙蓉朵。仄磴苍藤穿磊砢。幽涧坐。饮溪麋鹿闲如我。突兀珠宫留佛火。夕岚自把香坛锁。拍拍水禽冲面过。和衣卧。凉蟾一点松梢堕。","dynasty":"清代","title":"渔家傲其二山寺"}
{"author":"董俞","content":"叶叶铢衣高阁冷。小凤泥金飞不走。远山微蹙学修眉，人语静。疏林暝。月落青骢不见影。梦里分明花下径。携手不殊鸳翅并。问侬别后苦相思，方欲应。风吹醒。愁对银缸双穗烬。","dynasty":"清代","title":"天仙子春情"}
{"author":"董俞","content":"谁将羌管奏离筵。画桥边。酒旗前。细剪春风，莺语自年年。最是青青愁不了，常泣露，更啼烟。隋堤残月影翩跹。吐香绵。暮春天。飞入玉楼，常伴玉人眠。不信柔腰刚一捻，能禁得，许多怜。","dynasty":"清代","title":"江城子咏柳"}
{"author":"董俞","content":"萍踪又踏章门路。正高阁、斜阳暮。寂寞一尊空吊古。秋水长天，落霞孤鹜，端的才人句。云帆极目纷来去。槛外江流自吞吐。试问昔人高会处。渔歌四起，藕花萧瑟，依旧西山雨。","dynasty":"清代","title":"青玉案其一滕王阁"}
{"author":"董俞","content":"东风吹绽丁香树。又陌上、飘残絮。肠断画桥门掩处。莺啼蝶舞。小楼曲榭，记是秋娘住。而今楚峡行云去。目断鸿笺春又暮。寂寞西陵松柏路。桃花旧院，春风如笑，悔把佳期误。","dynasty":"清代","title":"青玉案其二忆旧"}
{"author":"董俞","content":"永夜沉吟，梦近人儿偏远。小窗斜日，山似愁鬟乱。欲将心事，诉与暝枫寒雁。风波平地，无端分散。还忆春时，背立花前如怨。兰膏香渍，试解罗囊看。迢递仙槎，隔着茫茫银汉。可怜拖逗，青春强半。","dynasty":"清代","title":"传言玉女秋怀"}
{"author":"董俞","content":"深秋绿野桂将残。烟染檀栾。画帘欹枕无馀事，红牙度、香袅屏山。回想年时塞上，雪花驼帐初寒。从来勇退急流难。赢得身闲。初衣婵媛真堪羡，又何须、跨鲤乘鸾。容我鹿门负耒，同君鹤浦投竿。","dynasty":"清代","title":"风入松寄张蓼匪先生"}
{"author":"董俞","content":"小亭无数秋云压。雨筱凉侵榻。帘前千顷即澄湖，点点青螺插。有个高僧，赤髭白足，说尽生公法。十年惯把溪山踏。野鹤孤飞匝。此中撇下万千般，消受茶枪菜甲。松阴夜静，长歌岸帻。皎月纤痕捻。","dynasty":"清代","title":"御街行题太湖傍精蓝"}
{"author":"董俞","content":"重阳近也，枫残菊嫩不胜秋。远峰相对如愁。且喜闲斋无事，脱帽暂淹留。看张郎新句，潇洒风流。吟仙醉侯。问此乐、人在否。花下双螯在手，一笑奚求。红灯影里，听清谈、靡靡胜王刘。更何用、赵瑟齐讴。","dynasty":"清代","title":"婆罗门引秋夜饮张荆门斋"}
{"author":"董俞","content":"云影轻蘋袅，雨丝残桂香。鸥烟浮远屿，渔火乱横塘。江上青山如画，最喜尽入蓬窗。邗沟衰柳啼妆。何处弄丝簧。万里滇南客，筑室老莼乡。淋漓翰墨，凤流不数齐梁。想芜城夕照，紫萸翠袖，登高倾尽菊花觞。","dynasty":"清代","title":"红林檎近送张忍斋先生之广陵，和周美成韵"}
{"author":"董俞","content":"霁烟轻，凉月澹，肠断西陵浦。松露廉纤，洒遍蓬窗雨。可怜旧日青山，无人吟眺，算谁肯、移家暂住。凭阑觑。几株垂柳阴边，属玉遥堪数。万壑千岩，犹记虎头语。任他客帽频欹，村醪半醉，聊目送、乱云归去。","dynasty":"清代","title":"祝英台近会稽道中，用辛稼轩韵"}
{"author":"董俞","content":"桂香蟾影雕栏折。喜已近、中秋节。凤箫轻按，鹿车双挽，偕隐风流高绝。绿野林泉迥别。羡樊刘、并传仙诀。掌内珠光如月。遍庭阶、芝芬兰茁。花间孟案，帘前莱綵，盛事一时誇说。遥望玉楼琼阙。待携将、玄霜绛雪。","dynasty":"清代","title":"柳初新寿张带三先生内君"}
{"author":"董俞","content":"湖光如镜，双桨凌波去。莺语正钩辀，遍长堤、落红飞絮。归来半醉，肠断玉楼人，莲叶带，藕丝衫，斜倚阑干暮。柔蓝几叠，湿影联残雾。暝树带钟声，浑忘却、画桥归路。花时月夕，赢得此身闲，鹦鹉盏，凤凰槽，莫把韶光误。","dynasty":"清代","title":"蓦山溪西湖"}
{"author":"董俞","content":"看白榆历历近秋河，玉露洒空庭。问羁人独夜，故园归梦，几度魂惊。屈指旧时文社，良友半凋零。遥想孤吟处，瘴黑岚青。当日江楼送别，记琼筵酒罢，慷慨扬舲。知天涯近来，诗句比南金。囗囗囗、囗囗囗囗，囗囗囗、翠羽价非轻。衡门下、迟君偃仰，菰饭莼羹。","dynasty":"清代","title":"八声甘州怀吴六益"}
{"author":"董俞","content":"五柳高斋，恰对着、一泓秋水。绕溪畔、檀栾婉娈，轻鸥飞起。菜甲风前薿薿绿，豆花雨后垂垂紫。问何人、负耒学庞公，贤如此。白藤杖，青棕履。红螺盏，乌皮儿。看豪吟痛饮，诚哉名士。蒋径久忘宾与主，蘧年莫问非和是。但相逢、箕踞对斜晖，浮春蚁。","dynasty":"清代","title":"满江红其一寿张研铭五十"}
{"author":"董俞","content":"绣甸春浓，酒帘外、青山无数。还记得、桃花满院，刘郎前度。红烛画桡临别酒，碧箫残雨相思路。看韶光、零落断桥边，斜阳暮。无限景，烟中树。无限意，风前絮。对澄湖如镜，玉人何处。艳影尚疑花欲笑，丽情只有莺能诉。叹西泠、松柏自年年，风流误。","dynasty":"清代","title":"满江红其二重到西湖忆旧"}
{"author":"董俞","content":"寄语陈郎，还记得、吴趋行乐。明月夜、鹍弦凤管，共倾凿落。迟日玉枰花下艇，翠微蜡屐烟中阁。想那年、光景总消魂，浑如昨。且学织，桃椎屩。且学卖，韩康药。又何妨远蹈，芜城跨鹤。况是竹西歌吹地，一时琴酒堪栖托。问董生、踪迹近如何，仍漂泊。","dynasty":"清代","title":"满江红其三寄怀陈山农"}
{"author":"董俞","content":"三泖凄凉，忽变作、珠池璀璨。岂果有、孟尝廉吏，夜光复焕。何处忽收鲛客泪，谁人敢把骊龙探。看荧荧、火齐掌中圆。非常玩。赤水曲，昆仑岸。象罔索，离朱瞰。怪江干夜夜，蟾辉同烂。金错剖来胎似玉，晶盘擎出光微绀。似匹夫、怀宝罪何辞，还堪叹。","dynasty":"清代","title":"满江红其四丁未夏泖，滨人剖蚌得径寸大珠，赋此纪异"}
{"author":"董俞","content":"鹤驭重逢，鹊桥仍架，银河依旧迢迢。喜双星尊酒，又得相邀，翻觉幽期容易，笑人间、别恨空劳。针楼畔，荷香欲断，桂露初飘。魂销。欢娱再整，念此夜姮娥，碧海青霄。羡风流佳话，较胜初遭。每岁相逢两度，又何须、暮暮朝朝。低声祝，年年但愿，常闰今宵。","dynasty":"清代","title":"凤凰台上忆吹箫闰七夕"}
{"author":"董俞","content":"自别同心友，倏忽五春秋。不知别后消息，千里思悠悠。地占南州之胜，人在东京以上，谈笑尽风流。回想龙沙景，烂漫梦中游。云如醉，烟如怨，月如愁。荒城觱篥，不堪还倚最高楼。闻道燕山归去，复向潇湘作客，奇句锦囊收。恨乏晨风翼，与汝访丹邱。","dynasty":"清代","title":"水调歌头其一怀西江李维饶"}
{"author":"董俞","content":"螺盏浮琼液，鸠杖映华颠。秋来恰遇佳景，岩桂凝晴烟。本是竹溪六逸，堪入香山九老，丰韵自翛然。不作黄梁梦，惟检白云篇。柴门静，松径僻，日高眠。丹青妙理，真将笔墨当谈禅。吾欲借君彩笔，便拟写君入画，俨似画中仙。蟾影和秋色，潇洒自年年。","dynasty":"清代","title":"水调歌头其二寿何履方"}
{"author":"董俞","content":"羡兰台词客，久擅雕龙，年华未老。肮脏风尘，喜宦情偏好。醉墨霏烟，吟船弄月，梦断吴山晓。桃叶江边，莫愁湖畔，春风来早。欣睹琼阶，桂枝初长，佳气充闾，金线绣褓。玉骨非凡，似神驹騕袅。此际香闺，红妆群拥，看轩渠含笑。子夜笙歌，沉沉凤蜡，玉山醉倒。","dynasty":"清代","title":"醉蓬莱贺宋荔裳观察得子"}
{"author":"董俞","content":"岩腹欹红，湖唇罨绿，春光此处偏饶。丹襟双燕，飞过赤栏桥。人似东风无力，梨花梦、魂断难招。高楼上，玉笙吹罢，烟月总无聊。迢迢。云水阔，越王城下，独倚兰桡。叹十年行役，素发飘萧。记取三生石畔，寻旧约、几度魂消。山深处，烹苓斸术，容我伴渔樵。","dynasty":"清代","title":"满庭芳其一春游"}
{"author":"董俞","content":"岸暝侵云，江深妒雪，萧萧声遍秋风。伤心客路，摇落正相同。十月江南暮景，空凝望、烟雨冥濛。谁为伴，鸥汀紫蓼，渔舍更丹枫。孤蓬。还夜泊，一声残笛，数点离鸿。更怜他寂寞，露蕊霜丛。偶尔斜阳影里，还误认、柳絮漫空。青山外，平波渺渺，几欲泣途穷。","dynasty":"清代","title":"满庭芳其二芦花"}
{"author":"董俞","content":"算浮生碌碌，止少得，一囊钱。且频唤索郎，亟邀欢伯，笑傲花前。富贵此生休问，尽徜徉、山水度残年。孰惯红尘短卫，饱图白社高眠。数弓隙地结茅椽。疏竹嬲溪烟。有峰际闲云，松间野鹤，相对翛然。数声渔笛何处，看斜阳、暧暧下平川。试问郁单天子，何如酒肆神仙。","dynasty":"清代","title":"木兰花慢对酒"}
{"author":"董俞","content":"本是青田仙客，暂辞碧落，谪向尘寰。极望蓬瀛万里，天路漫漫。林飔急、缟衣凋素，岩日澹、砂顶摧丹。夜方寒。声微力弱，难彻云端。媻跚。不翔吴市，未归华表，孰驾缑山。独立寒溪，自憎形影遽衰残。篱落边、漫随鸡鹜，女床侧、空羡鹓鸾。近雕栏。有人相对，同病堪叹。","dynasty":"清代","title":"玉蝴蝶其一病鹤"}
{"author":"董俞","content":"试入翠屏深处，花潭竹坞，恰恰啼莺。此日流觞曲水，更忆兰亭。曲尘波、娇云冉冉，蘅皋路、香雨冥冥。画楼凭。柔蓝一抹，日澹烟轻。分明。柳桥西转，香车宝扇，曾见娉婷。翠袖朱阑，隔花微笑眼波横。合欢鞋、绣帮三寸，同心结、綵缕千层。暮蟾生。画艭归去，几点纱灯。","dynasty":"清代","title":"玉蝴蝶其二上巳"}
{"author":"董俞","content":"苕溪不遇，却相逢、在白苎城边。一见飞扬跋扈，挥洒乱云烟。暂学韩康卖药，知通人、游戏本相兼。看白狼选胜，赤乌吊古，落叶句尤妍。不浅莼鲈逸兴，趁秋光、独泛淀湖船。与尔樽前慷慨，心事两相怜。寄语吾家双伯氏，溪山何处数流年。此时只合，高歌痛饮落花前。","dynasty":"清代","title":"南浦赠双溪凌秋渚，兼寄家湛思帷孺"}
{"author":"董俞","content":"英雄已矣，把吴钩抛却、唾壶敲碎。痛哭穷途同阮籍，难乞步兵佳尉。白日黄鸡，催人老去，几度中山醉。龟毛兔角，叹浮名何年遂。梦魂不到春明，读书卖卜，潇洒君平肆。落日江亭闲岸帻，赢得持螯斫鲙。故国青山，美人黄土，往事徵于鬼。桃笙豹枕，算人生惟有睡。","dynasty":"清代","title":"念奴娇其一述感，和彭羡门韵"}
{"author":"董俞","content":"几许奇才，与龙泉并瘗、夜光同碎。谁是黄梁初梦醒，甘作挂冠仙尉。挟瑟灯前，遗簪席上，且学淳于醉。荷衣桂桨，素怀欣此时遂。不妨轰饮悲歌，吹箫击筑，烂漫屠沽肆。淀水笭箵秋雨后，消受素莼丹鲙。词社凄凉，酒徒零落，一半嗷嗷鬼。黑甜软饱，问醉乡何如睡。","dynasty":"清代","title":"念奴娇其二述感，和彭羡门韵"}
{"author":"董俞","content":"韶光难再，任绯桃开罢、黄鹂啼碎。人世繁华谁占得，漫说吹箫都尉。羯鼓三挝，螺卮百罚，依旧腾腾醉。投竿抱瓮，妒君此愿先遂。还想八斗才华，金锵玉戛，如听歌钟肆。记得画堂红蜡暖，共瞰鱼羹鸠鲙。鳄浦书遥，羊城梦断，但见盈车鬼。屋梁明月，照人此际难睡。","dynasty":"清代","title":"念奴娇其三和羡门韵寄赠"}
{"author":"董俞","content":"咄咄奚为，把毛锥拗折、陶泓摔碎。不艳石渠年少客，翻羡羽林诸尉。一叶何来，江边渔父，苦劝三闾醉。拂衣归去，农桑生计偏遂。看他傀儡排场，科头跣足，容我狂而肆。白苎丹枫时忆女，尝取郎官鲜鲙。杯底罗浮，胸中云梦，奇句堪惊鬼。浮生老矣，且图快饮浓睡。","dynasty":"清代","title":"念奴娇其四和羡门韵寄赠"}
{"author":"董俞","content":"吾虽未见，想其人孤峭、其诗幽绝。踏遍江南江北路，雷洛壮心如铁。高卧芜城，桃花春雨，啼破黄鹂舌。请君试看，道傍多少危辙。回望三十二峰，峰峰奇削，已作多年别。石上浮邱丹灶在，不禁烟霞肠热。驱犊晴畦，捞虾暝渚，莫叹生涯拙。他时相访，共餐芝草岩雪。","dynasty":"清代","title":"念奴娇其五送孙无言归黄山，和曹顾庵学士韵"}
{"author":"董俞","content":"羡归来昼锦。许安石东山，暂时高枕。深秋露华冷。正丹枫半醉，黄花弄影。楼空人静。倚胡床、蟾光万顷。试遥看、数点青螺，一片蓬瀛佳景。还省。銮坡视草，芸署裁诗，玉堂仙境。雕戈画戟，把江山来重整。荷君恩，且著莱衣戏舞，绿鬓韶华正永。尽教他、徐按笙歌，流霞细饮。","dynasty":"清代","title":"瑞鹤仙寿鹤沙许太史"}
{"author":"董俞","content":"个个如钱，丝丝似发，雨馀益增幽景。小园春去，双扉昼掩，落红初凝。槛外银塘如镜。有无数、翠钿相映。遍闲阶、那更松根月澹，草际露冷。春永。雨绣金铺，霜黏玉础，画帘人静。长信宫闲，华清院废，数点萤影。最喜萧然三径。装点个紫稠绿净。止许那、白鹤幽踪，飞来相称。","dynasty":"清代","title":"宴清都咏苔"}
{"author":"董俞","content":"白发花卿。向梨花皓月，绿醑同倾。宫商自谱，乐府新声。骊珠一串分明。看轻拢慢撚，掩抑无限深情。正魂消，渐曲终人散，斗转参横。当年禁廷宠召，喜子夜瀛台，天语峥嵘。汉代延年，唐时幡绰，风流今古齐古。旋南驰叱拨，春江路、蟾白螺青。掩柴荆。蒲团茗碗，蝶梦初醒。","dynasty":"清代","title":"春从天山来赠陆君旸"}
{"author":"董俞","content":"绯衣阿醋。忽改做、道家装束。看满额鹅黄，天然雅淡，绝胜猩红鸭绿。堪与姚家称娣姒，真一样、娇姿绝俗。有林外黄鹂，飞来一色，繁枝如簇。空谷。尽堪长日，伴人幽独。似憔悴恹恹，霍娘病起，瘦比篱边丛菊。插向云鬟，金钗掩映，不是丹葩秾郁。想飞霜，一夜秋苞，拆尽珀珠盈掬。","dynasty":"清代","title":"二郎神咏黄石榴花"}
{"author":"董俞","content":"看漠漠纷纷，絪缊缭绕，白昼非烟非雾。紫塞酸风，黄沙苦月，散漫陇云关树。十丈马头，缁衣化尽，东华旧路。记江南、春景佳时，细逐落花飞絮。谁把红牙暗度。见画梁簇簇，飘来无数。何处印香痕，爱杀玉弓微步。日长静对，虚窗弄影，傍着炉香几缕。算人世、弱草轻栖，只合清歌缓舞。","dynasty":"清代","title":"望湘人咏尘"}
{"author":"董俞","content":"故人游未返，目断南云。双鱼消息空闻。越山迢递几千里，岭梅落尽馀香。丈夫天涯寄迹，喜主人同调，杯酒情亲。葛巾棕屩，看飘然、七尺闲身。试上凤凰山望，海气拍长空，蜃雾氤氲。更有丹梯石室，桄榔万树，翠羽成群。眼前奇景，是天教、付与诗人。待少文游遍，故园归隐，同采秋莼。","dynasty":"清代","title":"夜飞鹊寄怀张处中"}
{"author":"董俞","content":"见小园、黄花开遍，觱篥斜阳依旧。唾壶击碎正无聊，况值悲秋时候。檐雨骤。兼数声落叶、映壁灯光瘦。浮生大谬。算龟背刮毛，马头生角，何时成就。黄梁梦，早被卢生看透。宁待疏钟残漏。建牙吹角寻常事，只爱白云翠岫。君知否。叹多少、英雄末路空回首。花前邂逅。同作醉乡游，长吟短咏，莫使双眉皱。","dynasty":"清代","title":"摸鱼儿寄卢文子"}
{"author":"董俞","content":"久拟结茅岩穴。便可长抛一切。底事为饥驱，消受江花岭月。愁绝。愁绝。那得称心时节。","dynasty":"清代","title":"如梦令放怀"}
{"author":"董俞","content":"所谓伊人，羊城之左，鳄蒲之傍。看五马春行，层峰矗矗，双幡夕指，涨海茫茫。鹦鹉群飞，荔枝初熟，绝胜江南樱笋乡。更堪羡，有岩花绕几，桂酒盈觞。兴来摇笔琳琅。则词赋兰台独擅场。记应阮同时，骚坛狎主，机云并驾，皇路高骧。白发词臣，青山傲吏，政治文章两不妨。相期切，惟月卿天老，清禁徊翔。","dynasty":"清代","title":"沁园春其一潮阳太守宋让水远惠词稿兼饷方物赋此寄赠"}
{"author":"董俞","content":"何处逢君，西子湖边，招提画楼。叹羁客重来，不堪凝眺，才人久别，依旧风流。凤腊花轻，螺卮酒腻，痛饮豪吟夜未休。挥毫罢，看烟霞乱洒，珠玉难收。而今便往南州。听鹎鵊啼残章水秋。况玉骢芳草，王孙未返，珠帘细雨，帝子空愁。客里相逢，客中送别，此际输君汗漫游。须珍重、记相思两地，楚尾吾头。","dynasty":"清代","title":"沁园春其二湖上送邹程村之江右"}
{"author":"董俞","content":"交颈落花前。结得雕笼伉俪缘。心似彩鸾形翡翠，缠绵。说到相思便可怜。何忍暂相捐。别鹤孤鸾各一天。人世钟情谁似此，鹣鹣。韩贾风流萧史仙。","dynasty":"清代","title":"南乡子咏相思鸟"}
{"author":"董俞","content":"试数词坛彦。惟陈生、奇葩逸藻，波腾云卷。手展麦光倾八斗，竞道扬班再见。听清论、靡靡忘倦。海内真才能有几，叹从来、风雅时人贱。休浪诩，雕虫擅。石城花月同留恋。正良宵、银筝翠袖，鸾笺题遍。别后酒徒零落尽，尔我飘飖蓬转。止馀得、愁丝恨片。不信董公称健者，已十年、瘦损风尘面。空搔首，泪如霰。","dynasty":"清代","title":"贺新郎其一怀陈其年"}
{"author":"董俞","content":"贫也原非病。怅萧然、桑枢蓬溜，褐衣尘甑。底事屋梁恒仰面，赢得穷愁愈甚。请从此、停披辍咏。谢绝墨卿毛颖辈，任江花、零落边笥罄。北窗下，惟高枕。莫誇繁露才名盛。到如今、下帷何用，窥园不禁。蛮触功名安足贵，早己邯郸睡醒。况穷达、从来有命。暇日支筇携斗酒，正花时、不负登临兴。谁似我，麋鹿性。","dynasty":"清代","title":"贺新郎其二偶作"}
{"author":"董俞","content":"孰为归生老。看翛然乌巾鹤氅，风姿犹好。偏喜镜台容易觅，扇底嫣然一笑。况才比、温郎还妙。架上彩毫应秃尽，须另寻、银管青螺扫。知长夜，被花恼。莫嗤秋燕同潦倒。问平生、容成秘术，些些可晓。种玉仙缘天付与，消受翠鬟娇小。真妒杀、鹊桥天表。但得茂陵人似玉，任白头、大妇贻诗诮。诧掌上，明珠耀。","dynasty":"清代","title":"贺新郎其三为归悬弓纳姬作"}
{"author":"董俞","content":"九衢车马纷如蚁。暍死红尘里。夕阳城阙乱啼乌。遥望蓟丘烟树总模糊。客窗梦又归家去。竹冷泉深处。此时谁凭曲阑干。料想池荷开罢没人看。","dynasty":"清代","title":"虞美人长夏旅怀"}
{"author":"董俞","content":"江南忆，犹忆旧繁华。绛蜡三更偎芍药，红螺百盏听琵琶。肠断赋梅花。人何处，远宦隔天涯。鹦鹉薄岚愁度岭，荔枝残月醉思家。山城衙鼓挝。","dynasty":"清代","title":"双调望江南和尚木潮州寄怀原韵二首其一"}
{"author":"董俞","content":"江南忆，银管擅风骚。鲁国灵光推第一，高唐丽句总魂消。烟月妒妖娆。知何日，绿醑共良宵。粤岭人归桃叶渡，淀湖花满木兰桡。丘壑尽逍遥。","dynasty":"清代","title":"双调望江南其二"}
{"author":"董俞","content":"切切凄凄，叨叨絮絮。西风驿路伤心处。明知枕畔不堪听，何劳故傍疏灯语。古迹丹枫，寒城白苎。便须谱入悲秋句。玉人起坐泪阑干，声声断续纱窗曙。","dynasty":"清代","title":"踏莎行咏蟋蟀"}
{"author":"董俞","content":"百尺楼头任骋望，参差远树稠。断云螺髻，斜阳鸦背，更豁双眸。芳筵黄菊，满酌频斟，宾主风流。珠帘捲，把银筝徐炙，玉斝频浮。优游。秋高爽阁，人生行乐复何求。餐英骚思，题糕逸兴，彩笔赓酬。画檐凉月涌，爱清光、欲去还留。荡归舟，渐縠纹溪暝，亚字城秋。","dynasty":"清代","title":"瑶台第一层九日集莼渔爽阁"}
{"author":"董俞","content":"当年公瑾，早三五文社，誉蜚龙腹。滚滚毫端誇丽藻，不数江潘海陆。探得灵珠，夺来花簟，久侧时贤目。沉冥埋照，一杯常满醽醁。回想玉勒京华，侯鲭分饷，华馆燃红烛。赋罢凌云词客老，空赏谈天炙毂。笔傲千秋，丹成九转，长啸须眉绿。官衙昼静，春风吹动苜蓿。","dynasty":"清代","title":"百字令赠周冈生日"}
{"author":"董俞","content":"绕秋池、名姝偃仰，晨妆镜中彻。蛾眉匀净，渐暖日微酣，分外娇绝。雪儿小字，凭改唤、红儿丰韵别。记偷觑、粉腮羞晕，画帘风乍揭。昨夜梨花梦醒，海棠魂映，一片晚霞秋月。吟赏处，疑仙手、芳痕重捏。知还想、锦城艳丽，且试看、繁葩当槛列。预愁那、玉容憔悴，金樽寒夜歇。","dynasty":"清代","title":"花犯和莼渔咏小圃醉芙蓉作"}
{"author":"董俞","content":"辟疆园里秋光，蓼花小艇斜阳晚。逶迤竹径，画栏转角，碧池清浅。帘控虾须，茶烹蟹眼，鹊炉香暖。喜高人艳质，良时邂逅，俱绝妙，湖仙伴。更听阳春白雪，遏行云、鹍弦凤管。兰灯未灺，宝钗欲坠，柔情缱绻。银漏无声，玉蟾弄影，琼筵初散。算人生，惟有高歌痛饮，葡萄百盏。","dynasty":"清代","title":"水龙吟秋日饮顾水部醉白池上"}
{"author":"董俞","content":"燕掠莲香，蝉吟槐碧，渐觉凉生残夏。小院虾帘，骤雨银河倒泻。怪悲歌、燕市淋漓，喜顾曲、周郎蕴籍。漫愁他、花月销魂，十千频醉新丰舍。看君金马玉勒，有闲情丽藻，才凌鲍谢。锦色瑶笺，多在雪廊风榭。凭彩笔、细为平章，算红友、何如仆射。尽君王、赏罢凌云，西园难问价。","dynasty":"清代","title":"绮罗香饮周广庵寓斋"}
{"author":"董俞","content":"千载词坛，寥寥可数，谁似先生。看奇葩四吐，扬班烂漫，灵珠盈掬，潘陆峥嵘。十捻三都，千金一字，当代风骚属老成。龙门在，任诸家百氏，孰敢争衡。廿年鹿侣欧盟，有碧水丹山世外情。记鹓班奏罢，炉烟春润，凤池散后，莲烛宵擎。文苑凋残，英雄老去，荏苒霜髭忽数茎。欣无恙，如天孙高峙，斗极常明。","dynasty":"清代","title":"沁园春寿吴梅村先生六十"}
{"author":"董俞","content":"秦邮城外湖千顷，烟蒲夜宿鵁鶄冷。水面月痕生，东风舴猛轻。望中青欲雨。贞女祠边树。酒酽烛花垂。一编淮海词。","dynasty":"清代","title":"菩萨蛮秦邮夜泊"}
{"author":"董俞","content":"隋堤何在，见晴云雪草，苍茫无际。皂帽蹇驴凭吊罢，闲忆汴京遗事。花竹梁园，烟霞艮岳，何处寻荒址。繁华销歇，断肠戍鼓声里。堪叹蛾贼纷纷，洪涛昏垫，一夕漂朱邸。只有金梁桥上月，曾照歌楼灯市。楚汉荥阳，袁曹官渡，懒去评青史。黄沙古堞，暮鸦落日飞起。","dynasty":"清代","title":"念奴娇汴京怀古"}
{"author":"董俞","content":"银蒜。银蒜。遮了东风一半。门前日影初残。犹见微峰远山。山远。山远。风送残红片片。","dynasty":"清代","title":"调笑令春日"}
{"author":"董俞","content":"露重叶无声。微雨秋灯。情深不见更分明。想得焚香垂手立，绣被寒轻。雁柱不飞筝。锦字谁凭。梦中犹记彩云名。桂影半窗人寂寂，依约三更。","dynasty":"清代","title":"浪淘沙有所思"}
{"author":"董俞","content":"夹衣初换。花信春逾半。桃片织，禽声变。山亭蜂蝶闹，津市鱼虾贱。繄谁氏，柳阴坐挟书盈卷。不道年华晏，夕照烟峰乱。天可问，堪长叹。未酬云路志，已遂名山愿。今方信，白衣苍狗人情幻。","dynasty":"清代","title":"千秋岁其一赠王子丹麓五十初度，奉次原韵"}
{"author":"董俞","content":"莺娇蝶媚。人与春同醉。虾帘敞，螺卮腻。清歌调玉管，红蜡垂金穗。书床畔，半生消受清闲味。忆昔游湖墅，欢宴犹能记。叹荏苒，韶光逝。君才真八斗，富贵偏能致。还堪笑，董生与尔同憔悴。","dynasty":"清代","title":"千秋岁其二为王子丹麓五十赋"}
{"author":"董俞","content":"江南好，白苎景偏奇。短榻夜山听鹤唳，夹衣秋渚采莼丝。幽绝令人思。","dynasty":"清代","title":"忆江南其六本意"}
{"author":"董俞","content":"江南好，江北忆维扬。旧苑琼花香雨断，画楼檀板碧蟾凉。往事最难忘。","dynasty":"清代","title":"忆江南其七本意"}
{"author":"董俞","content":"江南好，西去是嘉禾。千尺画楼寒树外，断烟依旧锁南河。双桨一渔蓑。","dynasty":"清代","title":"忆江南其八本意"}
{"author":"董俞","content":"高楼酒一卮，肠断分离处。前夜秣陵花，今夜潇湘雨。独倚木兰桡，酒醒山无数。试问此时心，心似秋莲苦。","dynasty":"清代","title":"生查子别意"}
{"author":"董俞","content":"小阁廉纤微雨。金鸭水沉一炷。临别苦丁宁，携手画栏深处。人去。人去。长日满庭飞絮。","dynasty":"清代","title":"如梦令其一惜别"}
{"author":"董俞","content":"帘外鸦啼风细，落月春芜满地。香尽画楼闲，知道玉人沉醉。君记。君记。正是消魂天气。","dynasty":"清代","title":"如梦令其二春夜"}
{"author":"董俞","content":"愁绝萧郎音信稀。梦中归。画帘风动六铢衣。篆烟微。小园闲却秋千索。桐花落。最怜白昼燕双飞。怨春晖。","dynasty":"清代","title":"杨柳枝春闺"}
{"author":"董俞","content":"山鸟啼。水鸟啼。水阔山青路欲迷。愁他双桨迟。酒醒时。梦醒时。花又无聊月又低。莫教羌管吹。","dynasty":"清代","title":"长相思其一山屏"}
{"author":"董俞","content":"梅花天。杏花天。春在前溪梅杏边。花开两岸烟。风满船。雨满船。风雨寒灯夕不眠。愁来更可怜。","dynasty":"清代","title":"长相思其二雨后"}
{"author":"董俞","content":"绿蕉深处，又见一钩蟾影。绣帘垂。袅袅莲三寸，亭亭玉一枝。相思情似絮，相见泪如丝。私语屏山曲，立多时。","dynasty":"清代","title":"女冠子月夜"}
{"author":"董俞","content":"泉冷云深，仙翁静爱青山宿。晓松如沐。夕涧幽禽浴。舴艋归来，独对群峰簇。炉烟馥。满庭黄菊。帘捲秋塘绿。","dynasty":"清代","title":"点绛唇柬友"}
{"author":"董俞","content":"黄鹂语不休，飞入红香暖。醉倚江边百尺亭，一抹柔蓝远。沙雨舞䰐鬖，渡口霞光乱。拨刺纤鳞水面游，点点菱花晚。","dynasty":"清代","title":"卜算子江亭"}
{"author":"董俞","content":"落日凉飔曲槛南。红蕉初展燕呢喃。碧树冰簟酒微酣。茉莉暗藏镂玉枕，葡萄轻染薄罗衫。笑偎莲脸不知惭。","dynasty":"清代","title":"浣溪沙其一夏景"}
{"author":"董俞","content":"绛蜡春醒晕粉腮。画栏斜凭溜金钗。手拈梅豆要郎猜。鸭绿双垂鸳尾带，猩红一捏凤头鞋。澹蟾偷影觑阳台。","dynasty":"清代","title":"浣溪沙其二风情"}
{"author":"董俞","content":"脉脉闲情似水流。暮江人上木兰舟。画桥西去笛声幽。客醉夕阳芳草路，鸟啼寒食杏花楼。澹烟微雨一春愁。","dynasty":"清代","title":"浣溪沙其三春游"}
{"author":"董俞","content":"侧侧东风涨绿池。燕娇莺嫩夕阳迟。踏青天气斗茶时。绮席兴酣银凿落，琐窗肠断玉参差。画船归去雨丝丝。","dynasty":"清代","title":"浣溪沙其四前题"}
{"author":"董俞","content":"孤馆寒更怅独眠。那人疑在绣衾边。欢情别恨两缠绵。记得夜深娇未睡，背灯无语立床前。鬓松腰嫩最堪怜。","dynasty":"清代","title":"浣溪沙其五离思"}
{"author":"董俞","content":"细雨屏山掩绿苔。侍儿私语傍妆台。瞢腾春醉眼慵开。鸳枕暖偎红粉颊，麝煤香浸绣弓鞋。翠帏风动梦初来。","dynasty":"清代","title":"浣溪沙其六美人春睡"}
{"author":"董俞","content":"斗草归来雨湿衣，画帘春静蝶双飞。黛螺高绾绣裙低。好梦每嫌娇鸟唤，幽情只许侍儿知。小窗灯烬忆人时。","dynasty":"清代","title":"浣溪沙其七春闺"}
{"author":"董俞","content":"羁思春情两不堪。嫩寒微雨透征衫。翠堤迢递路曾谙。村寺日斜山泼黛，野塘风静水挼蓝。断肠芳草遍江南。","dynasty":"清代","title":"浣溪沙其八羁游"}
{"author":"董俞","content":"竹坞烟深禽影偏。溪桥花落浪痕圆。澹云芳草夹衣天。旧院碧桃人似梦，小窗红烛夜如年。坐残银漏阿谁怜。","dynasty":"清代","title":"浣溪沙其九春感"}
{"author":"董俞","content":"簏簌晴窗花影垂。新茶泼雨泻缥瓷。偶拈银管蘸琉璃。青簇晚山轻似髻，绿浮春水细于丝。江南小景胜徐熙。","dynasty":"清代","title":"浣溪沙其十画"}
{"author":"董俞","content":"百宝栏前暑气清。砑罗衫薄茜裙轻。枕痕一线梦初醒。闲看绿窗消蕙炷，自描红玉作棋枰。重围谁为解刘生。","dynasty":"清代","title":"浣溪沙其十一棋"}
{"author":"董俞","content":"细楷吴绫点漆螺。微吟钗溜绿云窝。年来诗句断肠多。对镜漫裁金缕曲，背人偷和竹枝歌。春心一寸奈愁何。","dynasty":"清代","title":"浣溪沙其十二诗"}
{"author":"董俞","content":"静院幽思半不禁。冰泉满匣泻瑶琴。阿谁知得此时心。碧沼雨馀啼鸟寂，绣帘风细落花深。小窗弹罢独沉吟。","dynasty":"清代","title":"浣溪沙其十三琴"}
{"author":"董俞","content":"年年肠断青溪路，燕子矶头。暂系扁舟。飞尽寒云水自流。六朝旧恨斜阳里，无数沙鸥。莫上高楼。叶叶丹枫赚客愁。","dynasty":"清代","title":"丑奴儿令燕子矶"}
{"author":"董俞","content":"芳塘弱柳波纹碧。画楼香雨花光湿。梦断晓钟残。床堆绣被闲。漫将沉水爇。心似丁香结。啮指暗寻思。相逢定几时。","dynasty":"清代","title":"菩萨蛮其一别恨"}
{"author":"董俞","content":"画帘簌簌梧桐雨，晚妆初罢娇无语。灯下强偎人，罗衫涴酒痕。肌香温绣被。蹙损眉山翠。未惯是双眠。须郎着意牵。","dynasty":"清代","title":"菩萨蛮其二闺情"}
{"author":"董俞","content":"草堂人去烟光夕。藕花残雨银塘碧。蝶梦此时幽。蝉吟一院秋。庭梧飘玉砌。曲磴茶烟细。独坐数归禽。疏钟逗远林。","dynasty":"清代","title":"菩萨蛮其三秋景"}
{"author":"董俞","content":"断桥雪霁溪声冷。溪边数点寒鸦影。山店暝钟来。垂垂花正开。羁愁凝望处。玉笛吹香雨。瘦萼不禁春。折来愁杀人。","dynasty":"清代","title":"菩萨蛮其四梅花"}
{"author":"董俞","content":"去年元夕和君别。今年又见梅如雪。寒雁一声声。君从何处听。愁来浑似醉。彼此同憔悴。烟艇暮江寒。谁怜行路难。","dynasty":"清代","title":"菩萨蛮其五怀友"}
{"author":"董俞","content":"凤钗欲溜欹香枕。枣花飞堕鸳鸯锦。漫爇玉炉香。那愁今夜长。癫狂真个醉。不放檀郎睡。些事最消魂。啼痕和齿痕。","dynasty":"清代","title":"菩萨蛮其六良会"}
{"author":"董俞","content":"南屏已作三年别。倦游相对花如雪。行到画桥边。斜阳正可怜。绿蓑香雨小。横笛孤山晓。同泛鄂君舟。湖烟淡不收。","dynasty":"清代","title":"菩萨蛮其七湖舫宴集赠友"}
{"author":"董俞","content":"去年寒食。滕王阁上吹横笛。今岁清明。邓尉峰头听早莺。几回欲去。却被春山留我住。羁思茫茫。且对繁华醉一场。","dynasty":"清代","title":"减字木兰花羁游"}
{"author":"董俞","content":"山欲暝。山半一声孤磬。两两野猿攀绝磴。寒潭落日净。帘内老僧入定。帘外松花满径。古殿石灯金粟影。心珠常自莹。","dynasty":"清代","title":"谒金门山寺"}
{"author":"董俞","content":"绿蕉残梦雨丝丝。黄莺飞去迟。玉郎偷影入罗帏。巫山路不迷。湘簟滑，翠钿欹。灯花双穗垂。凭肩密约两心知。香唇暗啮时。","dynasty":"清代","title":"阮郎归风情"}
{"author":"董俞","content":"脉脉柔情怯晓风。茜裙双带绾芙蓉。僻径遇人羞背立，柳阴中。几度暗颦眉黛绿，一回微笑粉痕红。愿作翠堤芳草软，衬鞋弓。","dynasty":"清代","title":"山花子春情"}
{"author":"董俞","content":"荒亭古驿。雨送疏钟湿。饥鼠衔花灯下立。驴背一声觱篥。缁麈白帢堪悲。澹云芳草萋迷。谁把玉箫轻按，离人正是愁时。","dynasty":"清代","title":"清平乐其一早行"}
{"author":"董俞","content":"酒醒何处。月落溪光曙。窗外子规啼不住。真个不如归去。莫言身后虚名。难忘菰饭莼羹。契阔山中茅舍，恐他鹤怨猿惊。","dynasty":"清代","title":"清平乐其二幽思"}
{"author":"董俞","content":"乱蝉衰柳泣邗沟。舴艋是重游。青山不改，红蕖将吐，白了人头。数声画角残阳里，羁客易悲秋。多应惹起，十年旧梦，一片闲愁。","dynasty":"清代","title":"眼儿媚重过维扬"}
{"author":"董俞","content":"凤头低落画裙边。绣帮三寸花鲜。凌波何幸遇婵娟。瓣瓣生莲。怪杀夜来狂甚，温香一捻堪怜。玉趺褪尽软行缠。被底灯前。","dynasty":"清代","title":"画堂春其一咏美人足，和友人韵"}
{"author":"董俞","content":"销魂全在眼波秋。盈盈怕见春愁。暮江人去正凝眸。粉泪难收。密意灯前频送，幽情扇底微钩。绣帏斜睨半含羞。别样风流。","dynasty":"清代","title":"画堂春其二咏美人目，和友人韵"}
{"author":"董俞","content":"玉骢肯住人难住。漠漠征尘何处。只有芳魂似絮。飞向阳关路。绿蕉影里双鬟语。梦断风流无据。屈指凤城人去。几度纱窗雨。","dynasty":"清代","title":"桃源忆故人别愁"}
{"author":"董俞","content":"燕市客，怅重游。又深秋。凉月小，暮山愁。玉蟾蜍，金腰袅，醉红楼。人如玉，倚香篝。拨箜篌。红蜡下，锦缠头。眼波横，眉黛浅，最风流。","dynasty":"清代","title":"三字令重过燕山"}
{"author":"董俞","content":"白蘋古渡，丹枫远寺，好景正深秋。暮岭重重，寒霞片片，江路去悠悠。羁游汗漫，寸心千里，回首不胜愁。渔沚歌残，柳桥人散，凉月伴孤舟。","dynasty":"清代","title":"少年游江景"}
{"author":"董俞","content":"嫩绿含烟舞，妖红映水明。珠宫宝幕胜层城。蓦地绛云深处，遇娉婷。绣带鸳鸯暖，罗裙蛱蝶轻。红儿为字雪儿名。偷看桃花扇底，最关情。","dynasty":"清代","title":"南歌子咏所见"}
{"author":"董俞","content":"几点遥山，夕阳西下，黯黯残云。柳絮将飞，杏花初谢，江上孤村。天涯又值残春。更不禁、青衫泪痕。细雨扁舟，寒灯古寺，一个愁人。","dynasty":"清代","title":"柳梢青其一江寺"}
{"author":"董俞","content":"记得年时。罗敷未嫁，碧玉初笄。纨扇深遮，双螺高绾，刚解相思。花前珍重幽期。更恰好、灯昏篆微。半饷偎人，十分浓醉，一味娇痴。","dynasty":"清代","title":"柳梢青其二赠妓"}
{"author":"董俞","content":"莫向江头，问他渔父，谁醉谁醒。一叶轻船，数声横玉，云树冥冥。狂奴故态堪惊。垂钓处、寒鸦乱鸣。花落鸥滩，蘋香蟹簖，潮白山青。","dynasty":"清代","title":"柳梢青其三七里滩"}
{"author":"董俞","content":"斗帐异香熏。无限温存。凤箫吹罢更偎人。枕上双蛾衾上泪，事事消魂。潦倒厌芳樽。身在孤村。梧桐残露隔窗闻。别是一番滋味也，月澹灯昏。","dynasty":"清代","title":"卖花声江村"}
{"author":"董俞","content":"枫桥路，烟水正迢迢。欲向东君寻旧约，渚花岩月两无聊。孤负是春宵。人何在，独倚赤栏桥。遥忆去年樱笋候，画船红烛听吹箫。往事更魂消。","dynasty":"清代","title":"双调望江南其一枫桥夜泊"}
{"author":"董俞","content":"江南好，烟景媚晴川。柳絮淡云寒食节，杏花香雨夹衣天。肠断画桥边。初相见，碧玉破瓜年。半饷幽欢疑梦里，几番私语避人前。娇小最堪怜。","dynasty":"清代","title":"双调望江南其二为友人悼歌姬桐月"}
{"author":"董俞","content":"江南好，花信正芳菲。金屋莫愁偏早嫁，画船桃叶恰同归。风动六铢衣。闲伫立，不羡蝶双飞。银甲按筝歌调促，玉枰赌酒笑声微。往事囗依稀。","dynasty":"清代","title":"双调望江南其三为友人悼歌姬桐月"}
{"author":"董俞","content":"江南好，良夜月华新。舞罢争看垂素手，歌残未许啮丹唇。妒杀是横陈。恹恹病，憔悴度芳春。何事窈娘偏薄命，多应小玉是前身。缥缈梦中人。","dynasty":"清代","title":"双调望江南其四为友人悼歌姬桐月"}
{"author":"董俞","content":"江南好，人在画船中。桃扇半欹眉黛妩，杏衫初卸粉香融。洛浦降行踪。寻芳去，欸乃夕阳红。属玉双飞春恨浅，丁香百结暮愁浓。相忆忽相逢。","dynasty":"清代","title":"双调望江南其五为友人悼歌姬桐月"}
{"author":"董俞","content":"江南好，六曲画屏开。真个有情怜宋玉，未应轻折在章台。幽径少人来。灯儿下，媚绝粉香腮。无语但垂双舞袖，背人偷换合欢鞋。长夜费安排。","dynasty":"清代","title":"双调望江南其六为友人悼歌姬桐月"}
{"author":"董俞","content":"江南好，渌水蘸明妆。卓女漫夸眉际黛，婕妤别具体中香。窣地舞裙长。风流甚，半醉泥檀郎。蝶坞迷藏无处觅，鸳帏秘戏不禁狂。些事费思量。","dynasty":"清代","title":"双调望江南其七为友人悼歌姬桐月"}
{"author":"董俞","content":"江南好，蓦遇曲栏边。弱柳作腰长自颤，夭桃靧面益生妍。一笑更嫣然。留欢住，双跪佛龛前。锲臂不忘同死约，痴情还想再生缘。私誓两心坚。","dynasty":"清代","title":"双调望江南其八为友人悼歌姬桐月"}
{"author":"董俞","content":"江南好，乌桕夜乌啼。楚峡乍逢真似梦，隋楼欲到忽生迷。何异武陵溪。灯如昼，檀板翠眉低。金谷好花曾共赏，翠屏纤手忆同携。醉墨曩时题。","dynasty":"清代","title":"双调望江南其九为友人悼歌姬桐月"}
{"author":"董俞","content":"江南好，佳丽数红儿。只为独眠偏起早，翻因密约故来迟。心事阿侬知。疏桐影，和月乱罘罳。子夜曲残人已醉，甲煎烧罢帐还垂。端的是情痴。","dynasty":"清代","title":"双调望江南其十为友人悼歌姬桐月"}
{"author":"董俞","content":"江南好，愁坐厌芳樽。青鸟漫传千里信，彩鸾应化异时魂。孤负月黄昏。疏钟静，屈戍掩重门。绣阁不闻莲屧响，罗衫曾印口脂痕。无计再温存。","dynasty":"清代","title":"双调望江南其十一为友人悼歌姬桐月"}
{"author":"董俞","content":"江南好，孤馆又新秋。明月正圆偏作晕，彩云欲散迥难留。暮雨更添愁。闲思遍，曲巷少年游。灯下卸头簪茉莉，帐中含笑拨箜篌。往事最风流。","dynasty":"清代","title":"双调望江南其十二为友人悼歌姬桐月"}
{"author":"董俞","content":"江南好，肠断为知音。南陌碧桃寻旧约，西陵绣带结同心。良夜漏沉沉。人何在，门闭落花深。腻粉尚黏双钿合，残香犹暖旧瑶琴。幽恨至如今。","dynasty":"清代","title":"双调望江南其十三为友人悼歌姬桐月"}
{"author":"董俞","content":"莺声似曲，花光如醉，玉溆波纹微皱。乱烟苦雨近黄昏，又酝酿、清明时候。迢迢欢梦，厌厌酒病，小院坐残银漏。情知薄倖不归来，犹自把、绣衾薰透。","dynasty":"清代","title":"鹊桥仙清明"}
{"author":"董俞","content":"云雨巫山已渺茫。尚余粉靥费端相。细腰犹想藏衾内，高髻还疑坠枕傍。桃叶艇，杏花墙。一般微露断人肠。而今青草斜阳里，漫学徐妃半面妆。","dynasty":"清代","title":"思佳客其一和梦窗咏半面髑髅"}
{"author":"董俞","content":"蝴蝶芳魂那可招。无端半面尚含娇。香埋秋藓藏罗袜，影断春波失翠翘。金凤慧，玉环妖。剩留双妩待人描。劝君莫作繁华想，细雨飞花一夜消。","dynasty":"清代","title":"思佳客其二和梦窗咏半面髑髅"}
{"author":"董俞","content":"人面桃花一样残。东风孤冢不胜寒。移时莲步空余窄，啮处樱桃已损丹。寒食路，北邙山。荒榛长夜雨漫漫。当时无限相怜惜，觅取情人试一看。","dynasty":"清代","title":"思佳客其三和梦窗咏半面髑髅"}
{"author":"董俞","content":"杜宇啼残一夜风，棠梨犹剪嫁衣红。曾于帘内匆匆见，却向溪边草草逢。山静悄，月朦胧，青燐数点蜡灯同。从今落尽铅华色，天女鸠荼总是空。","dynasty":"清代","title":"思佳客其四和梦窗咏半面髑髅"}
{"author":"董俞","content":"海棠憔悴春光去。白昼廉纤雨。琐窗愁坐正思侬。恰好画堂深处蓦相逢。绣裙窣地双鸳小。妒杀腰支袅。博山香细酒微温。无奈娇波灯下最撩人。","dynasty":"清代","title":"虞美人其一相逢"}
{"author":"董俞","content":"碧蟾偷弄梧桐影。屈戍霜华冷。玉人何处夜烧香。记取画栏西转曲池傍。别来瘦损腰如削。还忆花前约。此生无刻不关情。最是兰膏欲灺酒初醒。","dynasty":"清代","title":"虞美人其二感旧"}
{"author":"董俞","content":"晚峰斜带秋云碧。闷坐羁怀积。楚江迢递梦难通。愁看别时红豆绣囊中。小楼隙月风争细。落叶吟香砌。酒醒灯暗画帘垂。试问此时心事阿谁知。","dynasty":"清代","title":"虞美人其三旅怀"}
{"author":"董俞","content":"齐山几点青螺小。千尺寒波绕。无端舟楫往来忙。试问千秋谁似谪仙狂。孤城画角烟初暝。望断江南信。劝君此处莫凭楼。只恐白云飞去不胜愁。","dynasty":"清代","title":"虞美人其四登太白酒楼"}
{"author":"董俞","content":"夜阑怕向蓬窗睡。谙尽孤眠味。长江笑我往来频。况是早春时候倍愁人。从前好景都辜负。总为儒冠误。此身底事不能闲。赢得半江风雪浪如山。","dynasty":"清代","title":"虞美人其五渡江述怀"}
{"author":"董俞","content":"百宝栏前丹棘开。画屏深几曲、掩蓬莱。玉人无语立瑶阶。腰支小，须筑避风台。酒晕入莲腮。风流鸳帐里、费安排。桃笙滑溜凤凰钗。灯儿下，倩系合欢鞋。","dynasty":"清代","title":"小重山春情"}
{"author":"董俞","content":"江上笛声残。双桨悠悠去不还。蓬背雨声潮又急，潺潺。两岸吴山湿影寒。憔悴损朱颜。屈指韶华鬓忽斑。回首故乡千里外，漫漫。独对梅花泪暗弹。","dynasty":"清代","title":"南乡子其一归思"}
{"author":"董俞","content":"罗袜锦茵重。叶叶铢衣不耐风。去似彩云来似梦，匆匆。肠断回廊细语中。愁倚画楼东。六曲屏山灯影红。月自徘徊花自笑，朦胧。孤负炉香彻夜浓。","dynasty":"清代","title":"南乡子其二月夜"}
{"author":"董俞","content":"烂漫趁新晴。绛萼秾葩蘸水明。慵倚宝栏香又软，娉婷。惹定春光最有情。晓幕正啼莺。浥露垂垂力不胜。浑似玉人初睡起，轻盈。眉脸红潮醉未醒。","dynasty":"清代","title":"南乡子其三垂丝海棠"}
{"author":"董俞","content":"客里莺花三月半，春光不似愁浓。柳丝随处绿葱葱。酒帘斜日外，渔市乱烟中。多病文园兼作客，天涯信断难通。可怜长夜正思侬。寸心萧寺雨，残梦隔江钟。","dynasty":"清代","title":"临江仙离愁"}
{"author":"董俞","content":"绣袜留香，罗裙拂翠。盈盈绝称韶光媚。漫将团扇掩娇羞，风流偏解怜夫婿。燕妒双栖，莲惭并蒂。酒酣百种春情昵。小屏低槛月朦胧，云鬟压枕花香细。","dynasty":"清代","title":"踏莎行其一佳人"}
{"author":"董俞","content":"陌柳飘绵，园梨糁雪。红亭绿酒人离别。春光不是别离时，别离偏向春时节。旧梦无痕，新愁似结。乱鸦啼处山千叠。渔灯点点隔江明，蘋似带雨波声咽。","dynasty":"清代","title":"踏莎行其二春望"}
{"author":"褚緭","content":"帽上著笼冠，裤上著朱衣。不知是今是，不知非昔非。","dynasty":"南北朝","title":"戏为诗"}
{"author":"樊泽达","content":"谁凭霄汉劈青苍，天险由来古战场。八阵风云连滟滪，三巴门户锁瞿唐。乌蛮塞远江流合，白帝城高草木荒。峡路愁人从此始，哀猿啼处过飞航。","dynasty":"清代","title":"瞿塘峡口"}
{"author":"欧阳澥","content":"黄菊离家十四年。离家已是梦松年。落日望乡处，何人知客情？（见《纪事》）","dynasty":"唐代","title":"句"}
{"author":"欧阳澥","content":"翩翩双燕画堂开，送古迎今几万回。长向春秋社前后，为谁归去为谁来。","dynasty":"唐代","title":"咏燕上主司郑愚"}
{"author":"欧阳澥","content":"黄菊离家十四年，离家已是梦松年。落日望乡处，何人知客情。","dynasty":"唐代","title":"句"}
{"author":"冯德让","content":"叠翠凝光曜九天，四时花卉自争妍。个中仙子名卢六，擅得高风万古传。","dynasty":"明代","title":"上林八景其一大明仙景"}
{"author":"冯德让","content":"矍铄邻翁肯自痴，盘桓山涧许多时。耕云钓日痕犹在，千载令人寤寐思。","dynasty":"明代","title":"上林八景其二思邻隐迹"}
{"author":"冯德让","content":"天地何年铸此山，奇峰七八耸云间。形如笔架峥嵘起，多少行人著眼看。","dynasty":"明代","title":"上林八景其三挟岚笔架"}
{"author":"冯德让","content":"昔年将帅百蛮收，坭剑光芒射斗牛。刚被行人收拾去，镆铘名铸几千秋。","dynasty":"明代","title":"上林八景其四镆铘剑光"}
{"author":"冯德让","content":"一派江流势若龙，碧潭云锁雨溟濛。良田万顷皆饶渥，不用登临扣太空。","dynasty":"明代","title":"上林八景其五龙潭骤雨"}
{"author":"冯德让","content":"江水流东竟不回，波涛汹涌若奔雷。当年渴饮将军骑，踏破青青万里苔。","dynasty":"明代","title":"上林八景其六马浦奔雷"}
{"author":"冯德让","content":"日出扶桑万顷明，碧天无雾晓云晴。波涵光影终朝漾，好景谁云不可情。","dynasty":"明代","title":"上林八景其七澄江落日"}
{"author":"冯德让","content":"今古滔滔一脉流，星移月换几经秋。拖蓝拽绿无穷趣，渔父西岩自白头。","dynasty":"明代","title":"上林八景其八古渌浮蓝"}
{"author":"张继先","content":"急急修行，细算人生，能有几时。任万般千种风流好，奈一朝身死，不免抛离。蓦地思量，死生事大，使我心如刀剑挥。难留住，那金乌箭疾，玉兔梭飞。早觉悟、莫教迟。我清净、谁能婚少妻。便假饶月里，姮娥见在，从他越国，有貌西施。此个风流，更无心恋，且放宽怀免是非。蓬莱路，仗三千行满，独跨鸾归。","dynasty":"宋代","title":"沁园春"}
{"author":"张继先","content":"抱孤琴，弹小操。独坐幽轩，尽日无人到。惟乐烟霞长啸傲。明月清风，今古长为道。识乾坤，知牝牡。懒共尘劳，汨汨争奔走。爱杀高眠消白昼。一任他家，玉兔金乌走。","dynasty":"宋代","title":"苏幕遮"}
{"author":"张继先","content":"西源好，冬日雪中松。携手石坛承爱景，静观天地入清宫。恰似大茅峰。襟袂冷，琴里意浓浓。吹月洞箫含碧玉，动人佳趣转黄钟。情绪发于中。","dynasty":"宋代","title":"望江南"}
{"author":"张继先","content":"虚心劲节争萧散。无冬夏、钩阑侧畔。霜风雪色沈沈晚。残不了、细枝纤干。情中意里尘沙恨。试与聆、弦歌急慢。无嫌青翠开青眼。相看似、太原家惯。","dynasty":"宋代","title":"惜时芳（对竹赋）"}
{"author":"张继先","content":"晚风歇。谩自棹扁舟，顺流观雪。山耸瑶峰，林森玉树，高下尽无分别。性情澄彻。更没个、故人堪说。恍然身世，如居天上，水晶宫阙。万尘声影绝。透尘空无外，水天相接。浩气冲盈，真宫深厚，永夜不愁寒冽。愧怜鄙劣。只解道、赴炎趋热。停桡失笑，知心都付，野梅江月。","dynasty":"宋代","title":"雪夜渔舟"}
{"author":"张继先","content":"王土平平。正海息波澜，岳敛云烟。三景虚明，八表澄清，一月普照诸天。有流霞洞焕，映黍珠、徐下空玄。绝形言。见千真拱极，万气朝元。当时鹤鸣夜半，感真符宝篆，特地清传。碧湛龙文，红凝龟篆，绛衣舞鬣蹁跹。计功成果就，无真教、郭景飞仙。已千年。亘灯灯续焰，光朗无边。","dynasty":"宋代","title":"春从天上来（鹤鸣奉旨）"}
{"author":"张继先","content":"草草开尊资一笑。微生病苦随缘了。友义交情如地厚。心相照。今人莫遣前人诮。灯火荧荧山悄悄。芝兰佳气松筠茂。得便盘桓尘世表。香初透。邻鸡且莫催清晓。","dynasty":"宋代","title":"渔家傲（对酒呈介甫）"}
{"author":"张继先","content":"小小葫芦，生来不大身材矮。子儿在内。无口如何怪。藏得乾坤，此理谁人会。腰间带。臣今偏爱。胜挂金鱼袋。","dynasty":"宋代","title":"点绛唇（祐陵问：所带葫芦如何不开口，对御作）"}
{"author":"张继先","content":"西源好，人在水晶宫。长愿玉津名濯鼎，恰如龙井到天峰。的的好遗风。清彻底，岂忤李唐隆。自浸岩前F625石洁，不笼天外岭云浓。澄彻莹怀中。","dynasty":"宋代","title":"望江南"}
{"author":"张继先","content":"西源好，雨霁敛红纱。碧水静摇招钓叟，绿苔寒迫起渔家。携驾会春茶。风浩浩，锦荫石屏华。濯鼎上方敲翠竹，辘轳西去碎丹砂。休问乐津涯。","dynasty":"宋代","title":"望江南"}
{"author":"张继先","content":"彩云楼阁瑞烟平。雨初晴。月胧明。夜静天风，吹下步虚声。何处朝元归去晚，双凤小，五云轻。落花流水两关情。恨无凭。梦难成。倚遍阑干，依旧楚风清。露滴松梢人静也，开宝篆，诵黄庭。","dynasty":"宋代","title":"江神子"}
{"author":"张继先","content":"神清心妙，山长水远，有分何年瞻望。晴空一月彩云飞，又起我、无穷想像。一阳门径，九华恩露，惟愿分明指向。竹风频起紫微烟，似有意、许归吾党。","dynasty":"宋代","title":"鹊桥仙（寄朋权）"}
{"author":"张继先","content":"高真留妙诀，达士济群迷。心清行洁，天人凡圣尽皈依。不在搬精运气，不在飞罡蹑斗，心乱转狐疑。但要除邪妄，心地合神祇。悟真空，离世网，绝关机。养吾浩气，驱雷役电震天威。混合百神归一，一念通天彻地，方始了无为。叱咤生风雨，玩世挟明时。师于泗州尸解，化身青城，作此付萨守坚真人。","dynasty":"宋代","title":"水调歌头"}
{"author":"张继先","content":"一更一点一更初。城门半掩行人疏。茅庵潇洒一事无。孤灯相对光清虚。蒲团安稳身不拘。跏趺大坐心如如。月轮微出天东隅。空中露出无名珠。","dynasty":"宋代","title":"度清霄（五首）"}
{"author":"张继先","content":"二更二点二更深。宫钟声绝夜沈沈。明月满天如写金。同光共影无昏沉。起来间操无弦琴。声高调古惊人心。琴罢独歌还独吟。松风涧水俱知音。","dynasty":"宋代","title":"度清霄（其二）"}
{"author":"张继先","content":"三更三点三更中。烟开雾敛静无风。月华迸入水晶宫。四方上下同一空。光明遍转华胥同。千古万古无初终。铁蛇飞舞如流虹。倒骑白凤游崆峒。","dynasty":"宋代","title":"度清霄（其三）"}
{"author":"张继先","content":"四更四点四更长。迎午迸鼠心不忙。丹炉伏火生新香。群阴剥尽回真肠。金娥木父欢相当。醍醐次进无停觞。主宾倒置情不伤。更阑别去还相忘。","dynasty":"宋代","title":"度清霄（其四）"}
{"author":"张继先","content":"五更五点五更残。青冥风露逼人寒。扶桑推出红银盘。城门依旧声尘喧。明暗二景交相转。生来死去纷易换。道人室中天宇宽。日出三竿方启关。","dynasty":"宋代","title":"度清霄（其五）"}
{"author":"张继先","content":"秋夜事，月里竹亭亭。清籁与谁喧池水，微风遣我下檐楹。圆缺若为情。终南道，累寄笑歌声。丹阙夜凉通马去，黄河无晓照舟横。联辔去还成。","dynasty":"宋代","title":"望江南（寄阴权）"}
{"author":"张继先","content":"小小葫芦，生来不大身材矮。子儿在内。无口如何怪。藏得乾坤，此理谁人会。腰间带。臣今偏爱。胜挂金鱼袋。","dynasty":"宋代","title":"点绛唇·小小葫芦"}
{"author":"任华","content":"　　大丈夫其谁不有四方志？则仆与宗衮二年之间，会而离，离而会，经途所亘，凡三万里。何以言之？去年春会于京师，是时仆如桂林，衮如滑台；今年秋，乃不期而会于桂林；居无何，又归滑台，王事故也。舟车往返，岂止三万里乎？人生几何？而倏聚忽散，辽夐若此，抑知己难遇，亦复何辞！　　岁十有一月，二三子出饯于野。霜天如扫，低向朱崖。加以尖山万重，平地卓立。黑是铁色，锐如笔锋。复有阳江、桂江，略军城而南走，喷入沧海，横浸三山，则中朝群公岂知遐荒之外有如是山水？山水既尔，人亦其然。衮乎对此，与我分手。忘我尚可，岂得忘此山水哉！","dynasty":"唐代","tags":"送别，友情，写景","title":"送宗判官归滑台序"}
{"author":"任华","content":"古来文章有能奔逸气，耸高格，清人心神，惊人魂魄。我闻当今有李白，大猎赋，鸿猷文；嗤长卿，笑子云。班张所作琐细不入耳，未知卿云得在嗤笑限。登庐山，观瀑布，海风吹不断，江月照还空，余爱此两句；登天台，望渤海，云垂大鹏飞，山压巨鳌背，斯言亦好在。至于他作多不拘常律，振摆超腾，既俊且逸。或醉中操纸，或兴来走笔。手下忽然片云飞，眼前划见孤峰出。而我有时白日忽欲睡，睡觉欻然起攘臂。任生知有君，君也知有任生未？中间闻道在长安，及余戾止，君已江东访元丹，邂逅不得见君面。每常把酒，向东望良久。见说往年在翰林，胸中矛戟何森森。新诗传在宫人口，佳句不离明主心。身骑天马多意气，目送飞鸿对豪贵。承恩召入凡几回，待诏归来仍半醉。权臣妒盛名，群犬多吠声。有敕放君却归隐沦处，高歌大笑出关去。且向东山为外臣，诸侯交迓驰朱轮。白璧一双买交者，黄金百镒相知人。平生傲岸其志不可测；数十年为客，未尝一日低颜色。八咏楼中坦腹眠，五侯门下无心忆。繁花越台上，细柳吴宫侧。绿水青山知有君，白云明月偏相识，养高兼养闲，可望不可攀。庄周万物外，范蠡五湖间。人传访道沧海上，丁令王乔每往还。蓬莱径是曾到来，方丈岂唯方一丈。伊余每欲乘兴往相寻，江湖拥隔劳寸心。今朝忽遇东飞翼，寄此一章表胸臆。倘能报我一片言，但访任华有人识。","dynasty":"唐代","title":"寄李白"}
{"author":"任华","content":"吾尝好奇，古来草圣无不知。岂不知右军与献之，虽有壮丽之骨，恨无狂逸之姿。中间张长史，独放荡而不羁，以颠为名倾荡于当时。张老颠，殊不颠于怀素。怀素颠，乃是颠。人谓尔从江南来，我谓尔从天上来。负颠狂之墨妙，有墨狂之逸才。狂僧前日动京华，朝骑王公大人马，暮宿王公大人家。谁不造素屏？谁不涂粉壁？粉壁摇晴光，素屏凝晓霜，待君挥洒兮不可弥忘。骏马迎来坐堂中，金盆盛酒竹叶香。十杯五杯不解意，百杯已后始颠狂。一颠一狂多意气，大叫一声起攘臂。挥毫倏忽千万字，有时一字两字长丈二。翕若长鲸泼剌动海岛，欻若长蛇戎律透深草。回环缭绕相拘连，千变万化在眼前。飘风骤雨相击射，速禄飒拉动檐隙。掷华山巨石以为点，掣衡山阵云以为画。兴不尽，势转雄，恐天低而地窄，更有何处最可怜，褭褭枯藤万丈悬。万丈悬，拂秋水，映秋天；或如丝，或如发，风吹欲绝又不绝。锋芒利如欧冶剑，劲直浑是并州铁。时复枯燥何褵褷，忽觉阴山突兀横翠微。中有枯松错落一万丈，倒挂绝壁蹙枯枝。千魑魅兮万魍魉，欲出不可何闪尸。又如翰海日暮愁阴浓，忽然跃出千黑龙。夭矫偃蹇，入乎苍穹。飞沙走石满穷塞，万里飕飕西北风。狂僧有绝艺，非数仞高墙不足以逞其笔势。或逢花笺与绢素，凝神执笔守恒度。别来筋骨多情趣，霏霏微微点长露。三秋月照丹凤楼，二月花开上林树。终恐绊骐骥之足，不得展千里之步。狂僧狂僧，尔虽有绝艺，犹当假良媒。不因礼部张公将尔来，如何得声名一旦喧九垓。","dynasty":"唐代","title":"怀素上人草书歌"}
{"author":"任华","content":"杜拾遗，名甫第二才甚奇。任生与君别，别来已多时，何尝一日不相思。杜拾遗，知不知？昨日有人诵得数篇黄绢词，吾怪异奇特借问，果然称是杜二之所为。势攫虎豹，气腾蛟螭，沧海无风似鼓荡，华岳平地欲奔驰。曹刘俯仰惭大敌，沈谢逡巡称小儿。昔在帝城中，盛名君一个。诸人见所作，无不心胆破。郎官丛里作狂歌，丞相阁中常醉卧。前年皇帝归长安，承恩阔步青云端。积翠扈游花匼匝，披香寓直月团栾。英才特达承天眷，公卿无不相钦羡。只缘汲黯好直言，遂使安仁却为掾。如今避地锦城隅，幕下英僚每日相随提玉壶。半醉起舞捋髭须，乍低乍昂傍若无。古人制礼但为防俗士，岂得为君设之乎。而我不飞不鸣亦何以，只待朝廷有知己。已曾读却无限书，拙诗一句两句在人耳。如今看之总无益，又不能崎岖傍朝市。且当事耕稼，岂得便徒尔。南阳葛亮为友朋，东山谢安作邻里。闲常把琴弄，闷即携樽起。莺啼二月三月时，花发千山万山里。此时幽旷无人知，火急将书凭驿使，为报杜拾遗。","dynasty":"唐代","title":"寄杜拾遗"}
{"author":"查人渶","content":"秋阴深处阁钟声，幽径人来鸟解迎。书访古台荒草合，珠明小沼夕阳晴。多红树新添醉，如此青山好隐名。游倦欲投萧寺宿，白云留我坐三更。","dynasty":"清代","title":"秋日同家兰舫叔游菩提山用今雨联吟韵"}
{"author":"端禅师","content":"灯心刺著石人脚，火急去请周医博。路逢庞公相借问，六月日头干晒却。","dynasty":"宋代","title":"法身颂"}
{"author":"陈长钧","content":"沅水三千路已赊，贾胡留滞漫兴嗟。半间瓜舍残书满，八尺筠床布被斜。月似伴人窥酒盏，虫如对客语窗纱。槛云已散斋钟寂，惆怅乡思未有涯。","dynasty":"清代","title":"寓夜"}
{"author":"费祎","content":"凤皇来翔，骐驎吐哺。驴骡无知，伏食如故。","dynasty":"魏晋","title":"嘲吴群臣"}
{"author":"戴浩","content":"昨日伤风独倚楼，今朝倚槛又悲秋。桃花乍吐蒸霞烂，枫叶随飘逐水流。明日清风惟我得，落霞孤雁向谁收。伫看覆手须臾顷，赢得虚名老白头。","dynasty":"明代","title":"述怀"}
{"author":"戴浩","content":"九十春光似酒浓，隔帘香暖小桃红。杖藜缓步寻芳草，閒逐黄鹂过水东。","dynasty":"明代","title":"咏春"}
{"author":"戴浩","content":"西风满路桂花香，吹彻天街似水凉。独坐南窗读周易，半轮明月照空梁。","dynasty":"明代","title":"咏秋"}
{"author":"戴浩","content":"东风微度栗留声，羌笛轻调百啭清。唤起春光无觅处，柳堤花坞雾冥冥。","dynasty":"明代","title":"春晓闻莺"}
{"author":"戴浩","content":"忽睹残花满玉台，恍如鳞甲印苍苔。也知摇落难留处，几度春来取次开。","dynasty":"明代","title":"题风烟雪月梅其一"}
{"author":"戴浩","content":"一抹轻烟拨不开，䑃朦淡淡锁妆台。仙肌犹自无颜色，何日添容傅粉腮。","dynasty":"明代","title":"题风烟雪月梅其二"}
{"author":"戴浩","content":"六花飘落五花开，两白交辉绝点埃。花神不怕寒侵骨，能占江南百卉魁。","dynasty":"明代","title":"题风烟雪月梅其三"}
{"author":"戴浩","content":"一轮明月照长安，万斛珠玑镜里看。莫道我家无好处，一帘清气满阑干。","dynasty":"明代","title":"题风烟雪月梅其四"}
{"author":"张问陶","content":"竟指秦淮作战场，美人扇上写兴亡。两朝应举侯公子，忍对桃花说李香！","dynasty":"清代","title":"读《桃花扇》传奇偶题八绝句（选—）"}
{"author":"张问陶","content":"芦沟南望尽尘埃，木脱霜寒大漠开。天海诗情驴背得，关山秋色雨中来。茫茫阅世无成局，碌碌因人是废才。往日英雄呼不起，放歌空吊古金台。","dynasty":"清代","title":"芦沟"}
{"author":"张问陶","content":"人语梦频惊，辕铃动晓征。飞沙沉露气，残月带鸡声。客路逾千里，归心折五更。回怜江上宅，星汉近平明。","dynasty":"清代","title":"晓行"}
{"author":"张问陶","content":"万山回首太陵（山旁）嶒，此日余生问最能。送尽奇峰双眼豁，江天空阔看彝陵。","dynasty":"清代","title":"出峡泊宜昌府（四首选一）"}
{"author":"张问陶","content":"风回五两月逢三，双桨平拖水蔚蓝。百分桃花千分柳，冶红妖翠画江南。","dynasty":"清代","title":"阳湖道中"}
{"author":"张问陶","content":"直抵瞿塘秀，巫山十二峰。灵祠春梦晓，古峡雨痕浓。石气围孤艇，江声走毒龙。阳台云自好，林壑暮重重。","dynasty":"清代","title":"舟中遥望巫山"}
{"author":"张问陶","content":"峡雨濛濛竟日闲，扁舟真落画图间。便将万管玲珑笔，难写瞿塘两岸山。","dynasty":"清代","title":"瞿塘峡"}
{"author":"张问陶","content":"芒芒生面忽重开，堕地先号事可哀。瞥眼韶华因梦远，累心缘影为谁来。名沉青史终无色，祸起红尘定有胎。白业丹元修补急，万牛身重首空回。","dynasty":"清代","title":"观我四首生"}
{"author":"张问陶","content":"中年岁月渺前生，变尽孩提古性情。犹剩颓光恋儿女，也循常格到公卿。飞花堕溷春难挽，瞎马临池夜可惊。几个飘然云水外，一枝竹杖万缘轻。","dynasty":"清代","title":"观我四首老"}
{"author":"张问陶","content":"毒草灵苗大小符，门庭风景半医巫。形神久隔生原幸，人鬼交争势转孤。枕上心魂疑岸狱，眼中眠食羡妻孥。瓣香好礼维摩诘，认取天花著体无。","dynasty":"清代","title":"观我四首病"}
{"author":"张问陶","content":"不厌常为客，东禅十度来。儿童知姓字，面目笑尘埃。懒性真如识，中年急景催。两州分八口，离绪独徘徊。","dynasty":"清代","title":"过东禅寺"}
{"author":"张问陶","content":"识得刘郎才气无，长年侧目看江湖。未应入世驯龙性，也复论交到狗屠。落日弯弧金筈瘦，牢愁呼饮酒钱粗。布衣不合饥寒死，一寸雄心敌万夫。","dynasty":"清代","title":"杂感其一"}
{"author":"张问陶","content":"笛声吹鹤下西楼，门外寒江万古流。读赋偶来寻楚泽，买田时拟住常州。家无担石如刘毅，人许功名似马周。极目尘寰几知己，中原落日一回头。","dynasty":"清代","title":"杂感其二"}
{"author":"张问陶","content":"剪纸难招久客魂，此身漂泊任乾坤。江湘风雨秦南郡，申息云山楚北门。一树枯槐怜庾信，十年秋柳泣桓温。故人小别今如雨，零落春衣旧酒痕。","dynasty":"清代","title":"汉阳客舍题壁"}
{"author":"张问陶","content":"曾向中原策马来，苍茫舟楫入荆台。湖南春水思骚客，颍上秋风忆霸才。四海无家长作客，百年如梦且衔杯。亦知天地容樗栎，敢说空山老大材。","dynasty":"清代","title":"樗栎"}
{"author":"张问陶","content":"岁云秋矣天气清，四山山木皆秋声。碧湖千跪蟹奴聚，黄叶半林蝉子鸣。烟波苍苍水风急，雷雨黯黯溪云生。忽过维摩散花室，老僧扶病相逢迎。","dynasty":"清代","title":"即事"}
{"author":"张问陶","content":"风掠晴云澹不收，夕阳吹影上扁舟。帖山楼殿平如画，插水林峦碎欲流。爆竹声繁逢腊日，荔枝香冷过戎州。船窗自击泥头酒，味谏轩南为少留。","dynasty":"清代","title":"腊八日过叙州其一"}
{"author":"张问陶","content":"碧水丹山好画图，一江金翠影模糊。层峰细碎通乌撒，古塔高寒表庆符。蛮女蹋歌愁欲绝，巴船维缆暮相呼。题诗真作天涯客，何必淹留笑贾胡。","dynasty":"清代","title":"腊八日过叙州其二"}
{"author":"张问陶","content":"群盗如毛久未平，栈云来往一身轻。干戈草草催离别，婚宦劳劳累死生。有用年华拚弃掷，无聊家计费经营。关山销尽轮蹄铁，猛虎磨牙看此行。","dynasty":"清代","title":"戊午二月九日出栈宿宝鸡县题壁其一"}
{"author":"张问陶","content":"石磴萦纡战马粗，入山符叠辟兵符。杀人敢恕民非盗，报国真愁将不儒。豺虎纵横随地有，貂蝉恩宠愧心无。荒寒驿路匆匆过，焦士连云万骨枯。","dynasty":"清代","title":"戊午二月九日出栈宿宝鸡县题壁其二"}
{"author":"张问陶","content":"轻装休问办装钱，短堠长亭望悄然。磷火飞残新战垒，枯髅吹断旧人烟。此中托命惟奔马，何处招魂不杜鹃。大帅连兵甘纵贼，生灵涂炭已三年。","dynasty":"清代","title":"戊午二月九日出栈宿宝鸡县题壁其三"}
{"author":"张问陶","content":"穷山避乱敞军门，威望遥遥万马屯。不战岂能收杀运，无功先已负君恩。祇闻怨毒归诸将，可有心肝奉至尊。一样沙场征戍死，模糊敢信是忠魂。","dynasty":"清代","title":"戊午二月九日出栈宿宝鸡县题壁其四"}
{"author":"张问陶","content":"功罪朦胧令自宽，苞苴馈赠且偷安。民穷转觉军中好，寇过惟从壁上观。俗吏飞腾推挽易，妖氛飘瞥送迎难。逍遥无暇谈攻守，不及乡农早议团。","dynasty":"清代","title":"戊午二月九日出栈宿宝鸡县题壁其五"}
{"author":"张问陶","content":"故事虚张谕蜀文，悬军安养募新军。山中城破官仍在，阃外兵哗将不闻。大贾随营缘我富，连村无寇是谁焚。烽烟未扫偏流毒，万鬼含冤指阵云。","dynasty":"清代","title":"戊午二月九日出栈宿宝鸡县题壁其六"}
{"author":"张问陶","content":"连城闭后万山荒，忍弃郊原作战场。贼有先声如唳鹤，官无奇策任亡羊。飘摇鸿雁飞难缓，潦草弓旌气不扬。犹胜骄淫诸将吏，移营终岁避锋铓。","dynasty":"清代","title":"戊午二月九日出栈宿宝鸡县题壁其七"}
{"author":"张问陶","content":"忧愤书来处处同，故人几辈尚从戎。能文未易参军事，有口都能说战功。为我经心筹去住，看君弹指变穷通。东溟西域曾帷幕，猛将还应忆海公。","dynasty":"清代","title":"戊午二月九日出栈宿宝鸡县题壁其八"}
{"author":"张问陶","content":"断无苻拔混麒麟，大酒肥羊误保身。攘劫翻夸裨将勇，需求谁谅悬官贫。贼能退舍尊廉吏，令敢枭渠起义民。祇为英雄惜成败，论兵安肯恕庸人。","dynasty":"清代","title":"戊午二月九日出栈宿宝鸡县题壁其九"}
{"author":"张问陶","content":"莫倚重关护益州，时危曾困武乡侯。谁看鸿鹄犹扶耒，人佩刀鞬早卖牛。战斗心疲千帐冷，惊呼声乱一城秋。老师糜饷成何事，宵旰空贻圣主忧。","dynasty":"清代","title":"戊午二月九日出栈宿宝鸡县题壁其十"}
{"author":"张问陶","content":"三川人满欲烹珠，曾问今年米价无。饷道几难通剑阁，商船新已断夔巫。蝉连粮运舟车险，错杂民风士马粗。犹幸未摇根本地，尚留严武在成都。","dynasty":"清代","title":"戊午二月九日出栈宿宝鸡县题壁其十一"}
{"author":"张问陶","content":"汉沔东流雪未消，军符络绎马蹄骄。仓皇鬼蜮来无定，破碎峰峦望转遥。地险不闻由我据，城危几度看人烧。商于何止关秦楚，陇蜀河潼路万条。","dynasty":"清代","title":"戊午二月九日出栈宿宝鸡县题壁其十二"}
{"author":"张问陶","content":"嫠也横行起祸胎，桃花马上看重来。不贻巾帼先逢怒，欲辨雌雄已自猜。黄鹄特翻贞女调，白莲都为美人开。请缨便是秦良玉，可惜征苗失此材。","dynasty":"清代","title":"戊午二月九日出栈宿宝鸡县题壁其十三"}
{"author":"张问陶","content":"千里奇峰接宕渠，才闻王冉又高徐。城狐中夜声相应，穴鼠空山技有余。焚掠难归皆盗贼，风波未定且吹嘘。伤心已乱无全策，祇仗天威尽剿除。","dynasty":"清代","title":"戊午二月九日出栈宿宝鸡县题壁其十四"}
{"author":"张问陶","content":"议抚招降计已施，凋残民力久支持。不明赏罚终何益，真举才能傥未迟。将相有权甘自弃，英雄无种要人为。孙吴兵法非天授，谁竭诚谋报主知。","dynasty":"清代","title":"戊午二月九日出栈宿宝鸡县题壁其十五"}
{"author":"张问陶","content":"才过黎州又凤州，含情重问草凉楼。磨驴步步皆陈迹，风柳条条是别愁。花鸟三春禁雨雪，关河千里见戈矛。元戎谁有书生胆，快马轻刀自远游。","dynasty":"清代","title":"戊午二月九日出栈宿宝鸡县题壁其十六"}
{"author":"张问陶","content":"长途心绪久寒灰，蜀垒秦关去复回。两地有家离聚苦，连营无路梦魂猜。几人还唱从军乐，何日真逢拨乱才。行尽残山重叹息，年时已是贼中来。","dynasty":"清代","title":"戊午二月九日出栈宿宝鸡县题壁其十七"}
{"author":"张问陶","content":"夔万巴渠鸟路长，通秦连楚斗豺狼。天如有意屠边徼，我忍无情哭故乡。八口艰虞犹剑外，一身飘忽又陈仓。风诗已废哀重写，不是伤心古战场。","dynasty":"清代","title":"戊午二月九日出栈宿宝鸡县题壁其十八"}
{"author":"张问陶","content":"晴松雨竹影参差，小圃春寒绿意迟。试爪鸡凫伤嫩草，安巢乌鹊选枯枝。生怜蠹叶成何谶，祇恐鸣蛙总为私。花底闭门无事饮，破窗风味古人知。","dynasty":"清代","title":"小园即事"}
{"author":"张问陶","content":"故人折简近相招，一舸横江路不遥。醇酒暗消京口雪，大帆平压海门潮。扬州镫火难为月，吴市笙歌剩此箫。那管风涛千万里，妙莲两朵是金焦。","dynasty":"清代","title":"十六日雪中渡江"}
{"author":"张问陶","content":"萍蓬生计让犁锄，湫隘先人有敝庐。秋雨孤帆云梦雁，春风旅食武昌鱼。虞翻南海无知己，贾谊西京未上书。万里白头虚子舍，晨昏天末近何如。","dynasty":"清代","title":"春日有感"}
{"author":"张问陶","content":"落拓江湖载酒行，高楼灯火动严更。春如短梦花无语，潮涌寒光月有声。芳树远迷三楚阔，乱山斜抱一川明。谢郎今夜思千里，歌响临风赋未成。","dynasty":"清代","title":"醉后登李氏寓楼望月"}
{"author":"张问陶","content":"夏木层荫绕舍凉，夜深微月映虚堂。无穷吟兴因秋起，有限才华为酒狂。家在梦中踪迹幻，人如天外别离长。贫来不可为生死，绿鬓临风暗自伤。","dynasty":"清代","title":"月夜感怀"}
{"author":"张问陶","content":"世间裘马皆年少，潦倒如予更有卿。缪算竟思投笔去，狂谋忽欲借诗鸣。直从商羽弹孤调，岂信《离骚》是变声。妙句怪多湖海气，相看原未拟儒生。","dynasty":"清代","title":"题彭田桥"}
{"author":"张问陶","content":"清溪荷叶过人头，人倚高寒水上楼。红树倒吹三日雨，黄花补种一篱秋。蛮奴飞鞚学盘马，老妪隔林呼饭牛。坐看儿童皆楚语，几如贾岛客并州。","dynasty":"清代","title":"郊居"}
{"author":"张问陶","content":"肃霜裘薄夜寒惊，远对残灯坐到明。病鹤支风孤不语，疏梅补月两无情。头颅安保长如昨，饮食宁甘送此生。天地并功神鬼集，替人一概筑愁城。","dynasty":"清代","title":"愁"}
{"author":"张问陶","content":"写遍兰枝与竹枝，楚骚哀怨有微词。欲将愁去多风雨，不喜春归易别离。狂到杜陵甘作客，穷如东野例工诗。人间少壮无多日，莫待秋霜染鬓丝。","dynasty":"清代","title":"春日感怀其一"}
{"author":"张问陶","content":"良时一掷已蹉跎，几卷残书记转讹。髀里肉生闲不得，床头金尽命如何。情含楚雨风流苦，怨写湘篁涕泪多。知己近来无宋玉，九歌深意半消磨。","dynasty":"清代","title":"春日感怀其二"}
{"author":"张问陶","content":"怪来何事寄天涯，逝水流光感岁华。举世不逢孙伯乐，一生惟哭贾长沙。剧怜烟月人人客，只合壶觞处处家。回首先畴丘陇废，到今无地问桑麻。","dynasty":"清代","title":"春日感怀其三"}
{"author":"张问陶","content":"黄云白水动苍茫，雪满春林夜有光。气转乾坤犹冷淡，时来花鸟各飞扬。百年扶醉逢人日，万里登楼忆故乡。熟读离骚还痛饮，风尘偏笑不狂狂。","dynasty":"清代","title":"春日感怀其四"}
{"author":"张问陶","content":"伏枥长鸣万马惊，唾壶击缺气难平。自甘纵酒逃风雅，不欲因人著姓名。醉后春泥三径滑，梦回雪屋一灯明。拊床忽忆刘琨语，莫道荒鸡是恶声。","dynasty":"清代","title":"重有感其一"}
{"author":"张问陶","content":"蓬根吹断更何之，云散风流感故知。梅好不妨同月瘦，泉清莫恨出山迟。一寒如我辞林鹤，百事输人打劫棋。欲觅南邻诸酒伴，雨疏烟澹各天涯。","dynasty":"清代","title":"重有感其二"}
{"author":"张问陶","content":"快桨凌流捷有神，縠纹江水碧粼粼。辞家心绪真如醉，赋别年华不似春。岘首尚怀羊叔子，鱼梁空吊孟山人。夜深谁唱铜鞮曲，柳叶蘋花接汉滨。","dynasty":"清代","title":"舟抵襄阳"}
{"author":"张问陶","content":"马策无情趁急装，系愁千里尽垂杨。人声渐异知家远，归梦难真恨别长。宋玉有怀仍忆楚，相如多病更游梁。纵然宛叶青山好，争似荷溪旧草堂。","dynasty":"清代","title":"独树店"}
{"author":"张问陶","content":"十年忘尽中原路，吊古重来匹马迟。侠气全销朱亥市，战云不下信陵祠。飘零自惜身名贱，荣落难窥造化奇。明日长帆渡河去，更谁和我壁间诗。","dynasty":"清代","title":"开封旅馆壁间韵"}
{"author":"张问陶","content":"词客支离岂讳穷，枉将车笠托群雄。大名应耻居王后，奇骨真宜葬邺中。白雪诗坛元不古，朱门交道况难终。荒坟颓堕无人吊，并为怜才哭计东。","dynasty":"清代","title":"邺中吊谢茂秦"}
{"author":"张问陶","content":"霜叶风枝绝点尘，卜居刚及饯残春。梦回月暗声疑雨，日午窗虚绿浸人。门外软红迷世境，眼前空翠似山邻。幽期毕竟从吾好，一卷南华寄此身。","dynasty":"清代","title":"绿隐书巢写怀"}
{"author":"张问陶","content":"古寺垂帘语寂寥，禅茶僧饭暮萧萧。似曾离别情俱幻，重语家山梦转遥。绿鬓不辞同作客，黄花有约定相邀。远游日月堂堂去，珍重流年最易销。","dynasty":"清代","title":"袁垕吾留都"}
{"author":"张问陶","content":"新题欲满浣花笺，席暖方知坐榻穿。冷落琴书虚壮岁，寂寥灯火逼残年。鸢肩自古多腾上，呵壁无劳独问天。入世近来如退鹢，著鞭恐让祖生先。","dynasty":"清代","title":"愁吟"}
{"author":"张问陶","content":"祭诗昨夜望春归，忽地春尘傍客飞。秃尾驴忙怀旧刺，长须奴老授新衣。经年一笑随蓬转，隔岁无书恨雁稀。饮罢屠苏不成醉，南云回首独依依。","dynasty":"清代","title":"元日"}
{"author":"张问陶","content":"天涯春色太匆匆，销向愁中复病中。野树尚称无患子，男儿翻作可怜虫。炉灰静拨空书闷，马槊横盘始得雄。往日故人谁在眼，莺花回首大江东。","dynasty":"清代","title":"即事"}
{"author":"张问陶","content":"驴背空悬旧锦囊，到来已是一年强。花窥帘幕馀春色，鸦点云林易夕阳。纵有明珠誇亥既，恐无神剑拟干将。归欤好买成都酒，唤取当垆典鹔鹴。","dynasty":"清代","title":"念故山"}
{"author":"张问陶","content":"历落双轮未惜遥，偶来鹿苑话迢迢。僧移花影皆寒瘦，愁入蝉声更寂寥。尚忆当年留玉带，且拚今日醉金貂。生公看惯升沉事，粥鼓经鱼自暮朝。","dynasty":"清代","title":"游安化禅林，赠法灵、果圆两师。自先银台至余兄弟，与寺僧相识四世矣"}
{"author":"张问陶","content":"卧听海客说瀛洲，今日抽帆下渎流。浊水一湾村市冷，神鸦千点庙门秋。支离欲蓄三年艾，浩荡谁驯万里鸥。此去蓬山应不远，只愁风力引飞舟。","dynasty":"清代","title":"渎流"}
{"author":"张问陶","content":"雉堞迷离返照空，武城山色有无中。谁从耿介收奇士，可惜弦歌是古风。一代好官真落落，千年过客太匆匆。衰时为政谈何易，莫叹牛刀际遇穷。","dynasty":"清代","title":"武城"}
{"author":"张问陶","content":"秋风又袭客衣凉，人海漫漫笑独藏。近水有心思结网，补牢无术救亡羊。廿年裘马输纨裤，千里琴书胜锦囊。持较泥鸿更漂泊，香南雪北任迷茫。","dynasty":"清代","title":"乙巳八月出都感事其一"}
{"author":"张问陶","content":"出国门驱薄笨车，抽帆万里指吾庐。亦知蜀道真难上，可奈长安不易居。糊口那能还井邑，因人转得问乡闾。寒宵预想巴渝月，峡石林猿入梦虚。","dynasty":"清代","title":"乙巳八月出都感事其二"}
{"author":"张问陶","content":"寇公家计魏三诗，鼎鼐楼台绝妙词。廉吏儿孙贫不讳，先人清白世元知。久将寒士题名刺，惟把闲心付酒卮。故国殊方俱落拓，山灵休怨客归迟。","dynasty":"清代","title":"乙巳八月出都感事其三"}
{"author":"张问陶","content":"百年优孟旧衣冠，合作登场傀儡看。过眼荣枯皆嚼蜡，切身经济是加餐。游随极浦双鸥远，梦倚归装一剑寒。只恐桑乾桥下水，笑人来去总无端。","dynasty":"清代","title":"乙巳八月出都感事其四"}
{"author":"张问陶","content":"四面江声涌翠鬟，海门高处豁心颜。志存舟楫知谁子，历尽风涛是此山。呼吸便疑通帝座，扶摇直欲去人间。满岩松石皆仙骨，应笑狂奴不肯闲。","dynasty":"清代","title":"登焦山"}
{"author":"张问陶","content":"隔水何人识姓名，推篷乍见若为情。烟波执手皆疑梦，天海惊心共远征。梗泛十年怜薄宦，萍踪千里笑浮生。匆匆又作銮江别，今夜孤帆铁瓮城。","dynasty":"清代","title":"腊月初一日燕子矶遇陈棣园、典胄父子"}
{"author":"张问陶","content":"不许归帆趁晚潮，西风十日九停桡。鱼龙浩荡三山暮，吴楚青苍一水遥。鸦带斜阳立牛背，人携暮景在山椒。过江名士皆黄土，只剩涛声似六朝。","dynasty":"清代","title":"金陵阻风即目"}
{"author":"张问陶","content":"危矶高并影岧峣，春暖涪江绿未消。入峡似逢双滟滪，隔波如望小松寥。身浮水驿天真险，心急家山路转遥。何处荒村村酒熟，乱泉声里暂停桡。","dynasty":"清代","title":"莎矶"}
{"author":"张问陶","content":"北马南船笑此身，归来已是廿年人。敝庐乍到翻疑客，破砚相随不救贫。风露惊心怜病鹤，关河回首叹劳薪。高堂秉烛团圞夜，剩脱乌衣付酒缗。","dynasty":"清代","title":"初归遂宁作"}
{"author":"张问陶","content":"仿佛维摩示疾身，药炉经卷日横陈。即看饮食皆多事，渐苦形骸亦累人。梦岂能真休骂鬼，骨如此瘦欲通神。世间甲子须臾过，半局棋残已廿春。","dynasty":"清代","title":"悼亡周孺人殁于涪州"}
{"author":"张问陶","content":"飘摇尘海壮心惊，楚水燕山又锦城。举酒且浇齐赘婿，写经难让鲁诸生。浑河九曲终千里，大鸟三年始一鸣。惭愧祁公能爱我，夜窗来听读书声。","dynasty":"清代","title":"丁未九月赘成都盐茶道署呈外舅林西厓先生"}
{"author":"张问陶","content":"春风吹梦蜀山深，又改清弦谱爨琴。对影此时怜绿鬓，登台何处筑黄金。飘流婚娶如重耳，慷慨交游想季心。二十五年身世感，匆匆抡指去来今。","dynasty":"清代","title":"三月十一日由栈道入京师发成都作其一"}
{"author":"张问陶","content":"才乘烟月上瞿唐，风雨旋惊阁道长。旧素新缣成小劫，南船北马似他乡。一年归兴伤流寓，再鼓文心怯战场。利市要防诗作祟，莫收云栈入奚囊。","dynasty":"清代","title":"三月十一日由栈道入京师发成都作其二"}
{"author":"张问陶","content":"悬庭不爱锦江鱼，分得阳春到敝庐。已引巴人同和曲，更教石室有藏书。门情宛转怜张闿，臣叔堂皇胜魏舒。自忆莼鲈理归棹，天涯计日望登车。","dynasty":"清代","title":"送家鹤坪太守之任河南"}
{"author":"张问陶","content":"函关剑阁太岧峣，没马尘中自暮朝。剩有琴书千里共，更无僮仆一身遥。客衾澹定忘寒暑，乡信重翻破寂寥。却忆故园诸弟妹，红灯聚语鬨深宵。","dynasty":"清代","title":"客夜"}
{"author":"张问陶","content":"吾家弱弟好风神，头角峥嵘小玉麟。常惜远游规伯仲，自誇戏綵乐昏晨。附书能写三川事，见雁应怜万里人。寄语阿奴吾愧汝，膝前腾笑得天真。","dynasty":"清代","title":"寄寿门"}
{"author":"张问陶","content":"去岁还家逢腊日，今年腊日远思家。兄酬弟劝情如昨，物换星移事可嗟。旅食一瓯怜佛粥，乡心万里入梅花。长宵归梦分明极，社酒村灯笑语哗。","dynasty":"清代","title":"腊八日丁未，此日自成都到家"}
{"author":"张问陶","content":"天涯别鹄惨离群，三载浮踪幻似云。孤馆重依崇让宅，荒阡遥痛魏城君。元稹俸薄难为奠，孙楚情多不在文。绣褓剩携娇女伴，娉婷泉路莫轻分。","dynasty":"清代","title":"戊申岁腊寓外舅赞善公宅感事有作其一"}
{"author":"张问陶","content":"中年兄弟别离多，苦把毛锥受墨磨。得第红笺交素壁，题名异地喜同科。声华敢道追求点，恩爱终期似颍坡。屈指春风随计吏，剑门关外跨青骡。","dynasty":"清代","title":"戊申岁腊寓外舅赞善公宅感事有作其二"}
{"author":"张问陶","content":"乐趣人谁似我疏，无多骨肉总离居。杜陵有妹今安在，班史重修恐未如。咏絮乍惊微雪夜，结荷永废《大雷书》。伤心绵惙留哀语，犹望归宁慰倚闾。","dynasty":"清代","title":"戊申岁腊寓外舅赞善公宅感事有作其三"}
{"author":"张问陶","content":"一庭飞雪影翩翻，静听风檐冻雀喧。何苦尖叉寻恶韵，且随盐絮作陈言。閒中诗草如春笋，梦里梅花满故园。五剧车声忙底事，有人高卧不开轩。","dynasty":"清代","title":"雪"}
{"author":"张问陶","content":"相逢一笑君胡胄，天与棱棱骨像凶。雅善屈伸真似蠖，盛誇头角俨如龙。此腰纵未因人折，吾腹谁言不汝容。他日东游期大嚼，荒江积苇好藏锋。","dynasty":"清代","title":"忆家居时下酒物惟虾蟹最不易得客窗无事戏用欧公白战体随意赋之其一虾"}
{"author":"张问陶","content":"爬沙凿石苦搜求，可奈相如嗜远游。何处湖山添酒兴，坐看汤鼎动乡愁。文章定卜都亭梦，磊落谁疗壮士忧。右手持杯为三叹，顿教篱菊不成秋。","dynasty":"清代","title":"忆家居时下酒物惟虾蟹最不易得客窗无事戏用欧公白战体随意赋之其二蟹"}
{"author":"张问陶","content":"不安旅食响枯肠，忽忆郫筒酒正香。爨妇调羹频下豉，厨人烧笋佐持粱。味堪适口新巢菜，滑可流匙好蔗霜。却笑季鹰归较晚，天涯无事早还乡。","dynasty":"清代","title":"忆家园四首其一"}
{"author":"张问陶","content":"纷纷桐乳正当门，簌簌梭鱼入馔黁。老绿一篱瓜易蔓，嫩黄半亩竹生孙。蕉舒大页翻墙角，菊散微芳护石根。饭罢倚林呼阿段，青红影里课鸡豚。","dynasty":"清代","title":"忆家园四首其二"}
{"author":"张问陶","content":"桑巅日午有鸣鸡，春韭秋茄绿满畦。倚树偶然倾白堕，买花不用费朱提。得天尽爱閒桃李，落实难抛旧枣梨。逆料乡书无别语，寄声惟道子规啼。","dynasty":"清代","title":"忆家园四首其三"}
{"author":"张问陶","content":"赁庑终须有数椽，何劳辛苦叹无田。猪肝累尹身难避，雀舌留宾手自煎。舍北条桑能取利，市南沽酒不论钱。旧巢宛在空回首，飞鸟依人亦可怜。","dynasty":"清代","title":"忆家园四首其四"}
{"author":"张问陶","content":"常鳞安分守泥沙，身外浮名画足蛇。抛去岁华轻似瓦，攒来乡梦乱如麻。云山行脚疑前世，贫贱依人感故家。谀墓无金猵獭笑，不须胠箧避刘叉。","dynasty":"清代","title":"感事其一"}
{"author":"张问陶","content":"中年渐厌夕阳多，道路销镕病折磨。有赋勿烦人作叙，无田不畏吏催科。酒垆夜月悲燕市，茶灶春风忆赵坡。懒向尘埃争捷足，枥中閒煞老疲骡。","dynasty":"清代","title":"感事其二"}
{"author":"张问陶","content":"弹琴击剑计全疏，风雪长安不易居。同里何人杨得意，倦游多病马相如。诛茅遥想三重屋，烹鲤难逢一纸书。颇忆少游平日语，莫骑款段出乡闾。","dynasty":"清代","title":"感事其三"}
{"author":"张问陶","content":"螳黠蝉痴亦怆神，几曾世网罩天麟。惊心万事无长局，弹指千年似隔晨。壮岁何功诗送日，名场未脱墨磨人。他时好约游仙客，星满寒毡礼玉真。","dynasty":"清代","title":"感事其四"}
{"author":"张问陶","content":"东风还向客边生，不断天街爆竹声。羁旅顿忘新岁乐，团栾偏触故乡情。百年似梦浑难说，一第如棋亦偶赢。差喜远人游上国，也随衢巷贺王正。","dynasty":"清代","title":"己酉元日"}
{"author":"张问陶","content":"南船北马尽饥疲，皮骨空存病不支。总为啖名亲笔墨，未能知命乱蓍龟。疏于骨肉无天趣，尝尽艰难好酒悲。便拟从今研《易》象，中年学道已嫌迟。","dynasty":"清代","title":"人日偶作"}
{"author":"张问陶","content":"一墀晴雪静当轩，短烛荧荧照上元。佳节偏逢人卧病，他乡相对客无言。红炉绿酒输邻舍，社鼓村灯梦故园。记得年时诸弟妹，綵笺争擘斗春幡。","dynasty":"清代","title":"上元夜独坐偶成"}
{"author":"张问陶","content":"苔纹绣涩黯碑铭，肃肃阴廊聚百灵。将相威仪见章武，栋梁风雨记乾宁。将军吊古情英烈，游子寻春思渺冥。回首惠陵天万里，杜鹃声断蜀山青。","dynasty":"清代","title":"早春与林朴园芬陪刘将军烜及涧南兄弟游楼桑村"}
{"author":"张问陶","content":"君至欣如我到家，剪灯絮絮问三巴。一年聚散悲身事，万里庭闱感岁华。何日乡居随父老，不堪旅食饱风沙。近来苦忆乡园乐，牛背斜眠嗅稻花。","dynasty":"清代","title":"喜亥白兄至都"}
{"author":"张问陶","content":"得失从来过眼空，买车休笑太匆匆。家居未定搬姜鼠，身事难推负蝂虫。绿发也应愁万丈，黑头几辈到三公。还山不是乘槎客，谁把升沉问卜翁。","dynasty":"清代","title":"下第西归"}
{"author":"张问陶","content":"众香国废野花妍，阅古堂空旧础偏。片石有情留雪浪，夕阳无语下琴川。鲜虞宗祏馀荒垒，临济儿孙有病禅。为问滹沱怒何事，送残风景自年年。","dynasty":"清代","title":"定州至正定道中怀古"}
{"author":"张问陶","content":"旋辕一蹶夜模糊，覆辙徒劳戒仆夫。自恃神全能不死，莫誇马老尽知途。回车陇坂空怀古，折臂公卿那到吾。记得家山携蜡屐，醉归从未倩人扶。","dynasty":"清代","title":"宜沟晓发覆车"}
{"author":"张问陶","content":"山云陇树远苍苍，铃语鸡声趁早凉。熊耳数峰青似黛，马头初日白于霜。途长屡觉人音换，食俭全凭骨力强。笑煞当年苏季子，《阴符》一卷速秦亡。","dynasty":"清代","title":"英豪"}
{"author":"张问陶","content":"秦关高迥暮云齐，回首中原万壑低。自往自来三辅北，无风无雨二陵西。店门柳色思前度，驿路槐花觅旧题。谁道崤函天下险，时平不用一丸泥。","dynasty":"清代","title":"硖石驿题壁"}
{"author":"张问陶","content":"风尘常恨别离轻，又向桃林塞上行。古戍隔河微见影，乱山迎客不知名。帷车闭置如新妇，茅店酣呼杂老兵。明日入关须痛饮，卧看残月堕鸡声。","dynasty":"清代","title":"灵宝"}
{"author":"张问陶","content":"时平容易度雄关，拍马河潼自往还。一曲纁黄瓜蔓水，数峰苍翠华阴山。登陴筑版丁男壮，呼酒烹羊守吏閒。最是绿杨斜掩处，红衫青笠画图间。","dynasty":"清代","title":"潼关"}
{"author":"张问陶","content":"扪虱雄谈举世无，英雄毕竟耻为儒。人如诸葛真名士，天屈夷吾佐霸图。垂死尚闻三叹息，过江宁免一征诛。独怜王谢持衡日，惟让桓温物色殊。","dynasty":"清代","title":"苻秦王武侯墓下作"}
{"author":"张问陶","content":"车马年年太华西，几时结屋傍云梯。人宜玉女峰头老，天近莲花顶上低。地擘雍梁山自好，诗留李杜我何题。归将阅历誇邻叟，指点图经定不迷。","dynasty":"清代","title":"登华阴庙万寿阁望岳同亥白兄作"}
{"author":"张问陶","content":"紫阁蓝田取次过，倦驱老马向山阿。貂裘易敝真愁绝，髀肉难生可奈何。诗入阙中风雅健，人从灞上别离多。城南甲第誇韦杜，谁拨荒烟吊薜萝。","dynasty":"清代","title":"西安客夜"}
{"author":"张问陶","content":"终南云物送征鞍，回首西京渐渺漫。驴背小诗吟杜曲，酒边短烛话长安。百年上策还乡好，万里浮名行路难。此际故园应忆我，荒鸡残月五更寒。","dynasty":"清代","title":"发西安"}
{"author":"张问陶","content":"胶革全崩傀儡场，岐雷医命竟无方。千秋许我留真气，百事催人到夕阳。谁把黄金求骏骨，且余一垅羡生王。涅槃羽化凭仙佛，为想归途尽渺茫。","dynasty":"清代","title":"观我四首死"}
{"author":"张问陶","content":"一林随意卧烟霞，为汝名高酒易赊。自誓冬心甘冷落，漫怜疏影太横斜。得天气足春无用，出世情多鬓未华。老死空山人不见，也应强似洛阳花。","dynasty":"清代","title":"梅花"}
{"author":"张问陶","content":"野鹤闲云寄此生，暗香真到十分清。转怜桃李无颜色，独抱冰霜有性情。赠我诗难应束手，笑他人俗也知名。开迟才觉春风暖，先听流莺第一声。","dynasty":"清代","title":"梅花"}
{"author":"张问陶","content":"花中资格本迟迟，铁石心肠淡可知。此世何人能领略，为君终夜费相思。看来风雪无多日，香到园林第几枝。自是不开开便好，清高从未合时宜。","dynasty":"清代","title":"梅花"}
{"author":"张问陶","content":"梦绕寒山月下村，一枝相对夜开樽。繁华味短宜中酒，攀折人多好闭门。风信严时清有骨，尘缘空后淡无痕。从来不识司香尉，只仗东皇雨露恩。","dynasty":"清代","title":"梅花"}
{"author":"张问陶","content":"铜瓶纸帐老因缘，乱我乡愁又几年。莫笑神情如静女，须知风骨是飞仙。生来逸气应无敌，悟到真空信可怜。世外清名原第一，不修花史亦流传。","dynasty":"清代","title":"梅花"}
{"author":"张问陶","content":"回首山林感旧踪，雪花吹影一重重。记从驿使春前折，又向瑶台月下逢。对客岂无能舞鹤，赏心还是后凋松。天人装束天然好，便买胭脂画不浓。","dynasty":"清代","title":"梅花"}
{"author":"张问陶","content":"香雪濛濛月影团，抱琴深夜向谁弹。闲中立品无人觉，淡处逢时自古难。到死还能留气韵，有情何忍笑酸寒。天生不合寻常格，莫与春花一例看。","dynasty":"清代","title":"梅花"}
{"author":"张问陶","content":"腊尾春头放几枝，风霜雨露总无私。美人遗世应如此，明月前身未可知。照影别开清净相，传神难得性灵诗。万花何苦争先后，独自能香亦有时。","dynasty":"清代","title":"梅花"}
{"author":"张问陶","content":"揖让群峰势，容予一壑谋。有身从海角，无梦望刀头。贫贱悲生事，山川接壮游。英雄留战地，沙树落残秋。","dynasty":"清代","title":"汉阳"}
{"author":"张问陶","content":"子规不作去年声，猿鸟都萦故国情。清浊泉流如有意，高低山色总无名。人从虎豹丛中健，天在峰峦缺处明。一笑云林归便得，向来烟景又谁争。","dynasty":"清代","title":"煎茶坪题壁其一"}
{"author":"张问陶","content":"棕榈高下一重重，百尺天梯仗短筇。急瀑飞声争大壑，断云作势补奇峰。红毡隐约骡纲细，黑箐深沉豹雾浓。何处钟鱼响林未，欲从灵界问仙踪。","dynasty":"清代","title":"煎茶坪题壁其二"}
{"author":"张问陶","content":"久客频惊岁月驰，身宫磨蝎独难移。那堪马齿加增日，刚及蚕丛试险时。举酒翻疑三岛近，读书未恨十年迟。从今细蜡游山屐，五岳全登不告疲。","dynasty":"清代","title":"五月二十七日入栈值余生日戏作二律邀亥白兄及吕湘帆和其一"}
{"author":"张问陶","content":"万壑千岩照眼新，崎岖难尽百年身。亲朋一意还家早，殽核他乡入馔贫。陟险亦能添甲子，卫生何用守庚申。世间只有名山寿，苦论彭殇可笑人。","dynasty":"清代","title":"五月二十七日入栈值余生日戏作二律邀亥白兄及吕湘帆和其二"}
{"author":"张问陶","content":"满岩猿鹤笑孱颜，醉帽频欹翠霭间。足底蝉声高岸柳，眼中云气隔州山。烧畲火逐樵风去，啄木禽惊猎骑还。远水濛濛迷雉堞，孤城错认是乡关。","dynasty":"清代","title":"山腰即目"}
{"author":"张问陶","content":"三水依然绕县流，唐家仙吏古无俦。榷茶独喜焚明诏，腰笏何妨引画舟。碑下耕农应堕泪，桑阴蚕妇不知愁。咸通旧史孙樵笔，常使行人重利州。","dynasty":"清代","title":"桔柏渡怀何易于"}
{"author":"张问陶","content":"重阳事外晚凉时，溪水琤琮下濑迟。漠漠土花侵汉垒，淫淫山雨蚀唐碑。云连野色长松古，鸟避岚光大剑危。计日邮签堪送险，临风休怨柳千丝。","dynasty":"清代","title":"剑州"}
{"author":"张问陶","content":"野旷遥开万岭环，松龙千里落眉閒。人烟漠漠如三辅，瞑色濛濛到百蛮。怒濑噌吰诸葛鼓，澹云窈窕长卿山。销魂重过郎当驿，绿鬓苍凉匹马还。","dynasty":"清代","title":"上亭驿"}
{"author":"张问陶","content":"槐黄满地午阴迟，耐尽炎凉代序时。吟苦每邀秋士和，心清难语夏虫知。遍依碧树终无定，强伴金貂恐未宜。一枕故园风露冷，平芜落叶怅归期。","dynasty":"清代","title":"蝉"}
{"author":"张问陶","content":"八口飘如不系舟，营巢计拙愧鸣鸠。故园三徙成流寓，子舍常虚更远游。赁庑人高贞苦节，卜居心瘁慕灵修。劳生自问吾何有，大户空衔署醉侯。","dynasty":"清代","title":"题洗马池上"}
{"author":"张问陶","content":"战地生机尽，时和草不蕃。干戈贻实祸，《道德》寄空言。穴处民风鸷，沙飞日气烦。秦人从古拙，那解住桃源。","dynasty":"清代","title":"函谷关"}
{"author":"张问陶","content":"良时一掷已蹉跎，几卷残书记转讹。髀里肉生闲不得，床头金尽命如何。情含楚雨风流苦，怨写湘篁涕泪多。知己近来无宋玉，九歌深意半消磨。","dynasty":"清代","title":"春日感怀其二"}
{"author":"张问陶","content":"客路偏逢闰，流年付别离。梦回春尽夜，人倦月圆时。野迥平原阔，天垂匹马迟。途穷兼仆病，白发竟如丝。","dynasty":"清代","title":"闰三月十五日夜行"}
{"author":"张问陶","content":"雉堞迷离返照空，武城山色有无中。谁从耿介收奇士，可惜弦歌是古风。一代好官真落落，千年过客太匆匆。衰时为政谈何易，莫叹牛刀际遇穷。","dynasty":"清代","title":"武城"}
{"author":"张问陶","content":"四面江声涌翠鬟，海门高处豁心颜。志存舟楫知谁子，历尽风涛是此山。呼吸便疑通帝座，扶摇直欲去人间。满岩松石皆仙骨，应笑狂奴不肯闲。","dynasty":"清代","title":"登焦山"}
{"author":"张问陶","content":"奔走虎中岁，穷愁已十年。攻文聊送鬼，辟谷便能仙。人梦惟孤鹤，留看剩一钱。故人原不贱，裘马自翩然。","dynasty":"清代","title":"偶作"}
{"author":"张问陶","content":"莫援残局叹三分，正朔居然补帝勋。一笑西陵荒草合，墓门谁写汉将军。","dynasty":"清代","title":"沔县谒武侯祠"}
{"author":"张问陶","content":"人语梦频惊，辕铃动晓征。飞沙沉露气，残月带鸡声。客路逾千里，归心折五更。回怜江上宅，星汉近平明。","dynasty":"清代","title":"晓行"}
{"author":"张问陶","content":"久客频惊岁月驰，身宫磨蝎独难移。那堪马齿加增日，刚及蚕丛试险时。举酒翻疑三岛近，读书未恨十年迟。从今细蜡游山屐，五岳全登不告疲。","dynasty":"清代","title":"五月二十七日入栈值余生日戏作二律邀亥白兄及吕湘帆和其一"}
{"author":"张问陶","content":"梦远西堂寂，风高北雁斜。乡书欣入手，弱弟解持家。惜别怜泥爪，怀归感岁华。羡君骑款段，乡里竞相誇。","dynasty":"清代","title":"得舍弟寿门书"}
{"author":"张问陶","content":"白水遗龙种，舂陵郁帝基。南阳新将相，司隶旧威仪。大树悲荒宅，神鸦澹古祠。英雄攀附地，下马拜残碑。","dynasty":"清代","title":"光武故里"}
{"author":"张问陶","content":"春风吹梦蜀山深，又改清弦谱爨琴。对影此时怜绿鬓，登台何处筑黄金。飘流婚娶如重耳，慷慨交游想季心。二十五年身世感，匆匆抡指去来今。","dynasty":"清代","title":"三月十一日由栈道入京师发成都作其一"}
{"author":"张问陶","content":"车马年年太华西，几时结屋傍云梯。人宜玉女峰头老，天近莲花顶上低。地擘雍梁山自好，诗留李杜我何题。归将阅历誇邻叟，指点图经定不迷。","dynasty":"清代","title":"登华阴庙万寿阁望岳同亥白兄作"}
{"author":"张问陶","content":"老龙入山山气王，鼓腹欲飞鳞甲壮。储英广莫几千春，一茎草现丈六身。樗栎轮囷松柏固，大才难用皆天数。风雨声从地下来，寻常匠石空回顾。君不见神州草木蔚灵秀，托根不及蛮荒寿。","dynasty":"清代","title":"娑罗木"}
{"author":"张问陶","content":"回首山林感旧踪，雪花吹影一重重。记从驿使春前折，又向瑶台月下逢。对客岂无能舞鹤，赏心还是后凋松。天人装束天然好，便买胭脂画不浓。","dynasty":"清代","title":"梅花"}
{"author":"张问陶","content":"桑巅日午有鸣鸡，春韭秋茄绿满畦。倚树偶然倾白堕，买花不用费朱提。得天尽爱閒桃李，落实难抛旧枣梨。逆料乡书无别语，寄声惟道子规啼。","dynasty":"清代","title":"忆家园四首其三"}
{"author":"张问陶","content":"野鹤闲云寄此生，暗香真到十分清。转怜桃李无颜色，独抱冰霜有性情。赠我诗难应束手，笑他人俗也知名。开迟才觉春风暖，先听流莺第一声。","dynasty":"清代","title":"梅花"}
{"author":"张问陶","content":"客路明初霁，风烟入望平。人居新铎水，天幻小蓉城。眠食他乡事，桑麻故国情。伞山如可买，叱犊便归耕。","dynasty":"清代","title":"褒沔道中其一"}
{"author":"张问陶","content":"萍蓬生计让犁锄，湫隘先人有敝庐。秋雨孤帆云梦雁，春风旅食武昌鱼。虞翻南海无知己，贾谊西京未上书。万里白头虚子舍，晨昏天末近何如。","dynasty":"清代","title":"春日有感"}
{"author":"张问陶","content":"中年渐厌夕阳多，道路销镕病折磨。有赋勿烦人作叙，无田不畏吏催科。酒垆夜月悲燕市，茶灶春风忆赵坡。懒向尘埃争捷足，枥中閒煞老疲骡。","dynasty":"清代","title":"感事其二"}
{"author":"张问陶","content":"故人高咏处，天地绕孤楼。落叶半山雨，凉蝉满树秋。萍踪悲汉水，鹤影梦黄州。我亦穷愁客，生涯付白鸥。","dynasty":"清代","title":"题黄州陈春亭汉上寓圃"}
{"author":"张问陶","content":"客路明初霁，风烟入望平。人居新铎水，天幻小蓉城。眠食他乡事，桑麻故国情。伞山如可买，叱犊便归耕。","dynasty":"清代","title":"褒沔道中其一"}
{"author":"张问陶","content":"子规不作去年声，猿鸟都萦故国情。清浊泉流如有意，高低山色总无名。人从虎豹丛中健，天在峰峦缺处明。一笑云林归便得，向来烟景又谁争。","dynasty":"清代","title":"煎茶坪题壁其一"}
{"author":"张问陶","content":"鼎沸地炉红，茶香鼻观通。明灯三尺几，矮屋四围风。嗜好怜书蠹，支离傍药笼。客心如落月，终夜照湘东。","dynasty":"清代","title":"风夕不寐"}
{"author":"张问陶","content":"春去花时误，天长客路迟。云山携不借，风雨叹将离。斋散钟鱼寂，林寒洞壑奇。结茅真可托，谁寄草堂资。","dynasty":"清代","title":"道院题壁"}
{"author":"张问陶","content":"云笼紫柏山，烟树何濛濛。岩洞七十二，传是精灵宫。道人揖我前，指示誇神功。差堪悦狂瞽，那得聪者聋。造物无弃物，人事安可穷。谁谓龙鸾姿，甘为蟠蛰虫。世人畏速化，悲恋攒心胸。昧然去实境，苦向虚无攻。术尽身亦灭，一散随东风。焉知不死药，近植尘寰中。灵异或时有，庸鄙非所崇。淮南古叛王，鸡犬皆升空。岂兹冲妙名，蠢动胥能蒙。遥怜山谷民，世外留孤踪。足未入城府，老瘦方双瞳。修短纵少异，沈痼将无同。伟哉张子房，仙骨真英雄。","dynasty":"清代","title":"紫柏山"}
{"author":"张问陶","content":"铜瓶纸帐老因缘，乱我乡愁又几年。莫笑神情如静女，须知风骨是飞仙。生来逸气应无敌，悟到真空信可怜。世外清名原第一，不修花史亦流传。","dynasty":"清代","title":"梅花"}
{"author":"张问陶","content":"卖酒楼何处，荒台尚祀鸡。人烟汧水北，乡梦益门西。山入回中乱，天临剑外低。子规如识我，犹为尽情啼。","dynasty":"清代","title":"宝鸡"}
{"author":"张问陶","content":"雪光忽照玻璃盏，城南故人争折简。藻翰纷飞酒气浓，化身十万难分遣。驱车我独访洪厓，七年古雪曾同埋。旧诗重读天犹笑，有客旁观呼绝调。扛来大瓮高于我，我击泥头客吹火。夜色苍茫天乍低，须眉恐被同云裹。一园老树枝杈丫，盘空千翅飞惊鸦。举杯临风问黑帝，谁储万斛空中花。空中花影英英白，铺向人间作瑶席。鳖饮轮囷牛饮豪，此中醉卧能留迹。呜呼百年聚散如鸿爪，傀儡登场任颠倒。瞥眼流光唤不回，浮踪一过真如扫。飞金尊，击玉壶，仰天叩缶声乌乌。不知二豪侍侧是何物，但觉我非故我吾忘吾。今之歌者其谁乎。","dynasty":"清代","title":"冬夜稚存招同寿民雪中饮酒既醉作歌"}
{"author":"张问陶","content":"直为高光死，英雄独使君。山川犹涕泪，城郭自风云。雉堞临江出，鹃声隔岸闻。巴人真梗绝，容易话三分。","dynasty":"清代","title":"白帝城"}
{"author":"张问陶","content":"芦沟南望尽尘埃，木脱霜寒大漠开。天海诗情驴背得，关山秋色雨中来。茫茫阅世无成局，碌碌因人是废才。往日英雄呼不起，放歌空吊古金台。","dynasty":"清代","title":"芦沟"}
{"author":"张问陶","content":"悬庭不爱锦江鱼，分得阳春到敝庐。已引巴人同和曲，更教石室有藏书。门情宛转怜张闿，臣叔堂皇胜魏舒。自忆莼鲈理归棹，天涯计日望登车。","dynasty":"清代","title":"送家鹤坪太守之任河南"}
{"author":"张问陶","content":"征马踏黄泥，力尽不能努。闲云畏出山，止作此山雨。","dynasty":"清代","title":"百牢关至青羊驿杂咏其一"}
{"author":"张问陶","content":"战地生机尽，时和草不蕃。干戈贻实祸，《道德》寄空言。穴处民风鸷，沙飞日气烦。秦人从古拙，那解住桃源。","dynasty":"清代","title":"函谷关"}
{"author":"张问陶","content":"情话忽在喉，欲言人万里。何以达余亲，惟凭书一纸。低头拈秃笔，絮语不启齿。喜怒呈心颜，讯述杂彼此。如挥七弦琴，其音俱在指。声飞入蓬荜，俨若吾归矣。开缄恍面谈，琐屑过文史。小弟听或騃，老婢闻而喜。言之不见人，聆者先以视。遂使孤客叹，洒然盈众耳。伊谁创此术，缩地差足拟。用以画羁愁，万金真可抵。古人重骨肉，后人重朝市。但愿名利生，不畏别离死。我生岂大愚，胡为亦若是。风雪满都城，惊寒常夜起。妻孥谁在眼，独咳昏灯里。偶闻征雁鸣，急欲觅双鲤。披裘拂长笺，指僵书愈驶。结念绕庭闱，馀情忆桑梓。嗟予对床人，庶免呼庚癸。心长目苦眩，语乱复且俚。邻鸡忽唱晨，刺刺犹未已。瘦僮俨蹲鸱，咍台睡正美。","dynasty":"清代","title":"作家书"}
{"author":"张问陶","content":"城郭垂杨里，村墟少华前。年丰民气健，山近土膏坚。麦酒难疗渴，驼羹不取钱。可怜西去客，枵腹过秦川。","dynasty":"清代","title":"华州"}
{"author":"张问陶","content":"杏子樱桃次第圆，炎凉无定麦秋天。马蹄步步来时路，照眼榴花又一年。","dynasty":"清代","title":"端阳相州道中题魏家营壁其二"}
{"author":"张问陶","content":"弹琴击剑计全疏，风雪长安不易居。同里何人杨得意，倦游多病马相如。诛茅遥想三重屋，烹鲤难逢一纸书。颇忆少游平日语，莫骑款段出乡闾。","dynasty":"清代","title":"感事其三"}
{"author":"张问陶","content":"天彭井络指螺收，险语惊魂逐处留。明日题诗归梦稳，澹烟乔木是绵州。","dynasty":"清代","title":"出栈其二"}
{"author":"张问陶","content":"岁云秋矣天气清，四山山木皆秋声。碧湖千跪蟹奴聚，黄叶半林蝉子鸣。烟波苍苍水风急，雷雨黯黯溪云生。忽过维摩散花室，老僧扶病相逢迎。","dynasty":"清代","title":"即事"}
{"author":"张问陶","content":"旋辕一蹶夜模糊，覆辙徒劳戒仆夫。自恃神全能不死，莫誇马老尽知途。回车陇坂空怀古，折臂公卿那到吾。记得家山携蜡屐，醉归从未倩人扶。","dynasty":"清代","title":"宜沟晓发覆车"}
{"author":"张问陶","content":"一林随意卧烟霞，为汝名高酒易赊。自誓冬心甘冷落，漫怜疏影太横斜。得天气足春无用，出世情多鬓未华。老死空山人不见，也应强似洛阳花。","dynasty":"清代","title":"梅花"}
{"author":"张问陶","content":"杜甫秦州作，天真协古风。从来惟白眼，终岁感飞蓬。诗骨秋愈炼，禅心老更空。世人浑不识，举酒酹青桐。","dynasty":"清代","title":"早秋夜雨寄怀毕展叔先生其二"}
{"author":"张问陶","content":"万木支危栏，参差出山腹。闯然怪石横，覆额俨如屋。林高谷鸟欢，草暗山魈伏。毡笠点微红，鬓丝湿寒绿。人生入图画，绝险亦奇福。胸膈来清虚，何须餍粱肉。","dynasty":"清代","title":"长桥至草凉驿即目"}
{"author":"张问陶","content":"长途心绪久寒灰，蜀垒秦关去复回。两地有家离聚苦，连营无路梦魂猜。几人还唱从军乐，何日真逢拨乱才。行尽残山重叹息，年时已是贼中来。","dynasty":"清代","title":"戊午二月九日出栈宿宝鸡县题壁其十七"}
{"author":"张问陶","content":"云气束四山，山势各崭绝。狮象争向背，巨灵手亲裂。阴崖不可窥，中有秦汉雪。","dynasty":"清代","title":"望远山"}
{"author":"张问陶","content":"写遍兰枝与竹枝，楚骚哀怨有微词。欲将愁去多风雨，不喜春归易别离。狂到杜陵甘作客，穷如东野例工诗。人间少壮无多日，莫待秋霜染鬓丝。","dynasty":"清代","title":"春日感怀其一"}
{"author":"张问陶","content":"情话忽在喉，欲言人万里。何以达余亲，惟凭书一纸。低头拈秃笔，絮语不启齿。喜怒呈心颜，讯述杂彼此。如挥七弦琴，其音俱在指。声飞入蓬荜，俨若吾归矣。开缄恍面谈，琐屑过文史。小弟听或騃，老婢闻而喜。言之不见人，聆者先以视。遂使孤客叹，洒然盈众耳。伊谁创此术，缩地差足拟。用以画羁愁，万金真可抵。古人重骨肉，后人重朝市。但愿名利生，不畏别离死。我生岂大愚，胡为亦若是。风雪满都城，惊寒常夜起。妻孥谁在眼，独咳昏灯里。偶闻征雁鸣，急欲觅双鲤。披裘拂长笺，指僵书愈驶。结念绕庭闱，馀情忆桑梓。嗟予对床人，庶免呼庚癸。心长目苦眩，语乱复且俚。邻鸡忽唱晨，刺刺犹未已。瘦僮俨蹲鸱，咍台睡正美。","dynasty":"清代","title":"作家书"}
{"author":"张问陶","content":"八口飘如不系舟，营巢计拙愧鸣鸠。故园三徙成流寓，子舍常虚更远游。赁庑人高贞苦节，卜居心瘁慕灵修。劳生自问吾何有，大户空衔署醉侯。","dynasty":"清代","title":"题洗马池上"}
{"author":"张问陶","content":"剪纸难招久客魂，此身漂泊任乾坤。江湘风雨秦南郡，申息云山楚北门。一树枯槐怜庾信，十年秋柳泣桓温。故人小别今如雨，零落春衣旧酒痕。","dynasty":"清代","title":"汉阳客舍题壁"}
{"author":"张问陶","content":"蟋蟀吟，声断续。咽唈不胜啼，清商动林木。鹍鸡筋作琵琶弦，铁拨夜弹水灵曲。有客沾罗衣，热泪忽盈掬。混沌凿死三万秋，人间何物能无愁。英雄失路吞声哭，烈士途穷悲击筑。诗三百篇，大抵贤人发愤之所为。千古穷愁同一致，后涕与前泣，不待相摹追。尔岂感于死生离别之不容己，迎霜号月鸣声悲。一听感孤吟，再听若为赓。呼俦复啸侣，中夜万羽戛戛鸣。素女破瑟之弦二十五，一弦一柱皆商声。胡笳乍拍千人怒，楚歌四起一军惊。何不学为鸾笙凤吹悦人耳，无乃造物赋尔偏多情。蟋蟀吟，重唧唧。晓露深，草根湿。如驱万马，长城窟黑。天高秋气清，尔胡多不平。岂独放臣逐子弃妻怨友耿耿不能寐，我亦听此心怦怦。明星荧荧大如月，欲眠未眠声转烈，一灯欲死东方白。","dynasty":"清代","title":"蟋蟀吟秋燕飞二首其一蟋蟀吟"}
{"author":"张问陶","content":"功曹游宴处，风景亦无双。鱼鸟犹天宝，烟波小曲江。丛祠环水木，少华满轩窗。更访松谈阁，新苔绣石矼。","dynasty":"清代","title":"华州西溪"}
{"author":"张问陶","content":"褒谷高于天，两崖互相啮。褒水犹飞龙，随山亦千折。攀藤遵蜿蜒，蛟螭出深窟。曲栏如层阶，羊肠上盘结。忽讶前旌迥，穿林旋隐没。人行蚁垤间，纤瘦动毛发。望之摇心魂，自顾气益夺。削壁孤根危，太古立积铁。累栈若附赘，欲踏疑溃决。侧首俯万仞，高林下蓊郁。惊涛自雷奔，但见涌微雪。时闻发樵响，缥缈在仙阙。效笑起云中，或是峰头鹘。雄关刺眼明，异境争狡黠。鸡帻昂然来，谁断神鳌骨。毫芒判生死，奇境真天设。矜慎乃全身，人谋胡可拙。","dynasty":"清代","title":"七盘岭"}
{"author":"张问陶","content":"出国门驱薄笨车，抽帆万里指吾庐。亦知蜀道真难上，可奈长安不易居。糊口那能还井邑，因人转得问乡闾。寒宵预想巴渝月，峡石林猿入梦虚。","dynasty":"清代","title":"乙巳八月出都感事其二"}
{"author":"张问陶","content":"僰道巉岩来壑颓，龙门西望乱云堆。太平久撤松桃戍，惟让书生跨马来。","dynasty":"清代","title":"送吕湘帆之龙安"}
{"author":"张问陶","content":"一水排山勇，双崖束浪高。欲倾巴峡泪，如看广陵涛。笮马盘空瘦，神乌负日豪。云坳见孤艇，直想驾鲸鳌。","dynasty":"清代","title":"武曲看褒水新涨"}
{"author":"张问陶","content":"长途心绪久寒灰，蜀垒秦关去复回。两地有家离聚苦，连营无路梦魂猜。几人还唱从军乐，何日真逢拨乱才。行尽残山重叹息，年时已是贼中来。","dynasty":"清代","title":"戊午二月九日出栈宿宝鸡县题壁其十七"}
{"author":"张问陶","content":"人天乍高洁，车马亦闲闲。霁雪澹平野，朝云明远山。清虚集草木，萧爽来心颜。欲跨青驴背，因之乘兴还。","dynasty":"清代","title":"雪后前新乐其一"}
{"author":"张问陶","content":"蓬根吹断更何之，云散风流感故知。梅好不妨同月瘦，泉清莫恨出山迟。一寒如我辞林鹤，百事输人打劫棋。欲觅南邻诸酒伴，雨疏烟澹各天涯。","dynasty":"清代","title":"重有感其二"}
{"author":"张问陶","content":"瞿塘蟠大壁，巫峡削千峰。处处奇相敌，山山妙不重。诗随林壑变，天辟画图浓。何日真游遍，穿云策短筇？","dynasty":"清代","title":"瞿塘、巫峡"}
{"author":"张问陶","content":"时平容易度雄关，拍马河潼自往还。一曲纁黄瓜蔓水，数峰苍翠华阴山。登陴筑版丁男壮，呼酒烹羊守吏閒。最是绿杨斜掩处，红衫青笠画图间。","dynasty":"清代","title":"潼关"}
{"author":"张问陶","content":"隔水何人识姓名，推篷乍见若为情。烟波执手皆疑梦，天海惊心共远征。梗泛十年怜薄宦，萍踪千里笑浮生。匆匆又作銮江别，今夜孤帆铁瓮城。","dynasty":"清代","title":"腊月初一日燕子矶遇陈棣园、典胄父子"}
{"author":"张问陶","content":"永忆题襟集，联吟阻太行。乾坤容我辈，风雨叹殊方。击筑秋云紫，骑驴塞草黄。游燕无意绪，暂醉酒人傍。","dynasty":"清代","title":"早秋夜雨寄怀毕展叔先生其四"}
{"author":"张问陶","content":"断无苻拔混麒麟，大酒肥羊误保身。攘劫翻夸裨将勇，需求谁谅悬官贫。贼能退舍尊廉吏，令敢枭渠起义民。祇为英雄惜成败，论兵安肯恕庸人。","dynasty":"清代","title":"戊午二月九日出栈宿宝鸡县题壁其九"}
{"author":"张问陶","content":"南船北马尽饥疲，皮骨空存病不支。总为啖名亲笔墨，未能知命乱蓍龟。疏于骨肉无天趣，尝尽艰难好酒悲。便拟从今研《易》象，中年学道已嫌迟。","dynasty":"清代","title":"人日偶作"}
{"author":"张问陶","content":"山近多秋气，炎凉物候偏。云黄初打麦，树暗未呜蝉。不用寻方曲，依然御楚绵。阴虫何大早，终夕语灯前。","dynasty":"清代","title":"月夜宿梓潼其二"}
{"author":"张问陶","content":"利州山水淡宜秋，波浪潺湲绕郭流。彷佛巴渝东去路，一帆风雨峡中舟。","dynasty":"清代","title":"嘉陵江上"}
{"author":"张问陶","content":"莫援残局叹三分，正朔居然补帝勋。一笑西陵荒草合，墓门谁写汉将军。","dynasty":"清代","title":"沔县谒武侯祠"}
{"author":"张问陶","content":"青神县前江水湾，白云遮断峨眉山。平生骂佛得奇报，僮仆惊疑无好颜。我到人间无不可，肯随老媪谈因果。酒坛乍破一船香，后祭江神先祭我。醉后聊倾一杯酒，为问普贤犹在否。我今未死普贤死，眼底请看谁不朽。世人结队朝峨眉，一步一拜头頍頍。峨眉见我独逃避，毕竟我奇山未奇。丹棱彭君古豪杰，对子常笑峨眉劣。曾向华严顶上来，尺山寸水皆能说。始知古人多妄语，偶然托兴非心许。君不见宋玉《高唐赋》最工，巫山可有行云女。","dynasty":"清代","title":"青神舟中不得见峨眉山与亥白兄饮酒排闷"}
{"author":"张问陶","content":"山云陇树远苍苍，铃语鸡声趁早凉。熊耳数峰青似黛，马头初日白于霜。途长屡觉人音换，食俭全凭骨力强。笑煞当年苏季子，《阴符》一卷速秦亡。","dynasty":"清代","title":"英豪"}
{"author":"张问陶","content":"月黑夜沉沉，风窗黯客心。虫声愁外集，秋气病中深。骨弱衾愈重，家遥梦自寻。更阑闻骤雨，归思倍难禁。","dynasty":"清代","title":"书巢卧病深夜闻雨遂不成寐"}
{"author":"张问陶","content":"老龙入山山气王，鼓腹欲飞鳞甲壮。储英广莫几千春，一茎草现丈六身。樗栎轮囷松柏固，大才难用皆天数。风雨声从地下来，寻常匠石空回顾。君不见神州草木蔚灵秀，托根不及蛮荒寿。","dynasty":"清代","title":"娑罗木"}
{"author":"张问陶","content":"云气失四山，空明如积水。亦知峰万重，且作平原喜。","dynasty":"清代","title":"百牢关至青羊驿杂咏其四"}
{"author":"张问陶","content":"伏枥长鸣万马惊，唾壶击缺气难平。自甘纵酒逃风雅，不欲因人著姓名。醉后春泥三径滑，梦回雪屋一灯明。拊床忽忆刘琨语，莫道荒鸡是恶声。","dynasty":"清代","title":"重有感其一"}
{"author":"张问陶","content":"云笼紫柏山，烟树何濛濛。岩洞七十二，传是精灵宫。道人揖我前，指示誇神功。差堪悦狂瞽，那得聪者聋。造物无弃物，人事安可穷。谁谓龙鸾姿，甘为蟠蛰虫。世人畏速化，悲恋攒心胸。昧然去实境，苦向虚无攻。术尽身亦灭，一散随东风。焉知不死药，近植尘寰中。灵异或时有，庸鄙非所崇。淮南古叛王，鸡犬皆升空。岂兹冲妙名，蠢动胥能蒙。遥怜山谷民，世外留孤踪。足未入城府，老瘦方双瞳。修短纵少异，沈痼将无同。伟哉张子房，仙骨真英雄。","dynasty":"清代","title":"紫柏山"}
{"author":"张问陶","content":"良时一掷已蹉跎，几卷残书记转讹。髀里肉生闲不得，床头金尽命如何。情含楚雨风流苦，怨写湘篁涕泪多。知己近来无宋玉，九歌深意半消磨。","dynasty":"清代","title":"春日感怀其二"}
{"author":"张问陶","content":"驴背诗情古，天涯破锦囊。风尘嘲杜老，衫笠画襄阳。人困乡愁集，春寒酒力强。竟遭长官骂，应坐太颓唐。","dynasty":"清代","title":"十九日驴背作"}
{"author":"张问陶","content":"筑楼不居人，楼已成弃掷。逆彼郢匠心，聊取蔽庭隙。上下数十年，积尘高一尺。如英雄失路，惨澹无颜色。卑陋在一隅，拳曲乾坤窄。空椽啸狐鼠，杂处鬼与蜮。当窗好竹树，翠雨收不得。岂称高明居，宜付穷途客。我昔居虽狭，完小殊清洁。魍魉迫我去，安能恋十笏。大地无所逃，倦羽聊此集。人有阮生泪，楼绝庾公迹。抚兹悟生理，物我成其僻。朅来拨重关，忽入鳅蛇窟。怪形印鹤爪，阴气结人立。恍惚若有凭，森然竖毛发。似非身可托，且庆俗已隔。脱帽执箕帚，祛尘小收拾。撩草罗衾裯，艳之以文墨。何物讶见人，梁间声咄咄。雨檐闻鼠鼬，短檠飞蟙蟔。天以昌吾诗，何以呼逼仄。苍茫十斛酒，浩荡千古月。境遇本漠然，壮心多所激。","dynasty":"清代","title":"由睫巢移居竹尾小楼"}
{"author":"张问陶","content":"万壑千岩照眼新，崎岖难尽百年身。亲朋一意还家早，殽核他乡入馔贫。陟险亦能添甲子，卫生何用守庚申。世间只有名山寿，苦论彭殇可笑人。","dynasty":"清代","title":"五月二十七日入栈值余生日戏作二律邀亥白兄及吕湘帆和其二"}
{"author":"张问陶","content":"蟋蟀吟，声断续。咽唈不胜啼，清商动林木。鹍鸡筋作琵琶弦，铁拨夜弹水灵曲。有客沾罗衣，热泪忽盈掬。混沌凿死三万秋，人间何物能无愁。英雄失路吞声哭，烈士途穷悲击筑。诗三百篇，大抵贤人发愤之所为。千古穷愁同一致，后涕与前泣，不待相摹追。尔岂感于死生离别之不容己，迎霜号月鸣声悲。一听感孤吟，再听若为赓。呼俦复啸侣，中夜万羽戛戛鸣。素女破瑟之弦二十五，一弦一柱皆商声。胡笳乍拍千人怒，楚歌四起一军惊。何不学为鸾笙凤吹悦人耳，无乃造物赋尔偏多情。蟋蟀吟，重唧唧。晓露深，草根湿。如驱万马，长城窟黑。天高秋气清，尔胡多不平。岂独放臣逐子弃妻怨友耿耿不能寐，我亦听此心怦怦。明星荧荧大如月，欲眠未眠声转烈，一灯欲死东方白。","dynasty":"清代","title":"蟋蟀吟秋燕飞二首其一蟋蟀吟"}
{"author":"张问陶","content":"幽并秋气早，黄叶满林蝉。何事能千古，无端又一年。酒随诗共废，愁与病为缘。欲买楞严读，从师问坐禅。","dynasty":"清代","title":"幽并"}
{"author":"张问陶","content":"长身饥鹤毛羽修，客心茫茫增百忧。破釜生鱼突无火，贷粟且谒监河侯。买得轻航不盈尺，揭牌自著飘零客。秋霜既下众林羸，一片寒烟压江白。谁擘瑶笺赠远行，草风沙雨怅孤征。文游曾接秦淮海，独谱离歌动别情。先生浩气吞云梦，直以衙官卑屈宋。醉后挥毫墨沈流，湘波岳石争浮动。濯锦坊头贾傅祠，昔年鸿爪亦堪思。长沙九月成衣未，客子秋帆欲挂时。连朝风雨重阳节，醉插茱萸不妨别。新诗笑谢杜陵人，八尺江湖壮行色。濯足行将望八荒，巴陵水驿夜苍苍。回头黄鹤西楼月，秋思离愁满岳阳。","dynasty":"清代","title":"将往南湖，秦岵斋先生以长歌赠行。作此奉答，即以留别"}
{"author":"张问陶","content":"大斧何年劈，山腰一径微。曲栏关命脉，片石逗危机。瘿俗霜髯丑，蛮江雪浪飞。堆盘汤饼热，旅食苦难肥。","dynasty":"清代","title":"焦岩"}
{"author":"张问陶","content":"地脉连丰镐，岐阳草木灵。溪璜荣渭水，石鼓剥周铭。细柳凝官绿，遥山簇帝青。栈云西望合，愁问短长亭。","dynasty":"清代","title":"岐山"}
{"author":"张问陶","content":"秦关高迥暮云齐，回首中原万壑低。自往自来三辅北，无风无雨二陵西。店门柳色思前度，驿路槐花觅旧题。谁道崤函天下险，时平不用一丸泥。","dynasty":"清代","title":"硖石驿题壁"}
{"author":"张问陶","content":"万山回首太陵（山旁）嶒，此日余生问最能。送尽奇峰双眼豁，江天空阔看彝陵。","dynasty":"清代","title":"出峡泊宜昌府（四首选一）"}
{"author":"张问陶","content":"云笼紫柏山，烟树何濛濛。岩洞七十二，传是精灵宫。道人揖我前，指示誇神功。差堪悦狂瞽，那得聪者聋。造物无弃物，人事安可穷。谁谓龙鸾姿，甘为蟠蛰虫。世人畏速化，悲恋攒心胸。昧然去实境，苦向虚无攻。术尽身亦灭，一散随东风。焉知不死药，近植尘寰中。灵异或时有，庸鄙非所崇。淮南古叛王，鸡犬皆升空。岂兹冲妙名，蠢动胥能蒙。遥怜山谷民，世外留孤踪。足未入城府，老瘦方双瞳。修短纵少异，沈痼将无同。伟哉张子房，仙骨真英雄。","dynasty":"清代","title":"紫柏山"}
{"author":"张问陶","content":"十年梦绕湘江绿，今日扁舟湘水曲。青山影里一帆来，沙树微凋秋不俗。","dynasty":"清代","title":"湘阴其一"}
{"author":"张问陶","content":"万岭危南诏，千江隘益州。帆樯天上过，沙水劫前流。蜀鸟多啼雪，蛮花不感秋。弓衣人竞织，新咏遍荒陬。","dynasty":"清代","title":"喜李半亭"}
{"author":"张问陶","content":"宝炬金莲照地光，山云犹自想衣裳。念奴憔悴龟年老，谁与诗人吊夜郎？","dynasty":"清代","title":"骊山杂咏其一"}
{"author":"张问陶","content":"寓目沧江上，天光属晓晴。草根春露湿，云际塞鸿惊。竹乱疑无路，松高时有声。微风起蘋末，遥辨鄂王城。","dynasty":"清代","title":"寓目"}
{"author":"张问陶","content":"鱼苗初出水，十里浪花圆。客有登楼赋，家无负郭田。雨来迎社日，春到浴蚕天。信美非吾土，岷峨落照边。","dynasty":"清代","title":"汉上暮春"}
{"author":"张问陶","content":"客里重为客，饥来百事非。一舟如许大，三匝竟何依。欲死悲囊粟，无才负布衣。春鸥吾愧汝，清远背人飞。","dynasty":"清代","title":"早春游沔阳舟发汉上口占"}
{"author":"张问陶","content":"万岭危南诏，千江隘益州。帆樯天上过，沙水劫前流。蜀鸟多啼雪，蛮花不感秋。弓衣人竞织，新咏遍荒陬。","dynasty":"清代","title":"喜李半亭"}
{"author":"张问陶","content":"已过三年别，真从万里归。艰难见华发，辛苦问征衣。马足风云壮，蛮江日月飞。更阑频问讯，款款话庭帏。","dynasty":"清代","title":"喜李半亭其二"}
{"author":"张问陶","content":"六诏亲庭远，三巴归路长。全家寄江汉，独客近潇湘。天与无根蒂，人谁足稻粱。牢愁争万古，慷慨意难忘。","dynasty":"清代","title":"新堤舟夜"}
{"author":"张问陶","content":"人天乍高洁，车马亦闲闲。霁雪澹平野，朝云明远山。清虚集草木，萧爽来心颜。欲跨青驴背，因之乘兴还。","dynasty":"清代","title":"雪后前新乐其一"}
{"author":"张问陶","content":"野旷阴晴乱，沙沈草树凉。城寒出鸡犬，篱破见牛羊。人貌羲皇古，河流浦溆长。满前图画意，只是倦津梁。","dynasty":"清代","title":"雪后前新乐其二"}
{"author":"张问陶","content":"直为高光死，英雄独使君。山川犹涕泪，城郭自风云。雉堞临江出，鹃声隔岸闻。巴人真梗绝，容易话三分。","dynasty":"清代","title":"白帝城"}
{"author":"张问陶","content":"风棂敞虚白，久雨爱晴光。病叶黏双屐，奇书散一床。酒情延夜月，诗梦辟秋堂。小助山林想，疏花种几行。","dynasty":"清代","title":"七月初四日喜晴"}
{"author":"张问陶","content":"西风小摇落，无雨亦苍凉。鹰眼摩晴昊，蝉声战夕阳。身凭安谷法，人问作金方。细领清贫味，垂帘古砚香。","dynasty":"清代","title":"摇落"}
{"author":"张问陶","content":"小泊垂杨岸，天长一水明。人如舟不系，秋与月同清。柝警鱼龙夜，风回草树鸣。如何沙上雁，辛苦又南征。","dynasty":"清代","title":"望夜"}
{"author":"张问陶","content":"摇落暮天迥，轻桡带白蘋。叶稀秋在树，江冷月亲人。向水孤城闭，环山野烧新。鸭兰风景别，渔唱满前津。","dynasty":"清代","title":"鸭兰矶"}
{"author":"张问陶","content":"短棹发临湘，迢迢水驿长。过云洒疏雨，归雁带残阳。岸静千蝉响，林秋一叶黄。未须愁旅泊，吹角近官塘。","dynasty":"清代","title":"临湘县"}
{"author":"张问陶","content":"故人高咏处，天地绕孤楼。落叶半山雨，凉蝉满树秋。萍踪悲汉水，鹤影梦黄州。我亦穷愁客，生涯付白鸥。","dynasty":"清代","title":"题黄州陈春亭汉上寓圃"}
{"author":"张问陶","content":"雨止日沉西，寒烟压水齐。天连平楚阔，天入大江低。帆远冲云出，蝉悲隐树啼。草堂容笑傲，人拟浣花溪。","dynasty":"清代","title":"江上"}
{"author":"张问陶","content":"人生惟别苦，洒泪出庭闱。骨肉此身远，风尘何日归。势难营菽水，情岂恋轻肥。前路苍茫极，伤心问素衣。","dynasty":"清代","title":"甲辰三月由汉阳入都纪别"}
{"author":"张问陶","content":"不遣征魂定，东风夜放舟。梦犹随蝶化，身已逐萍浮。屺岵嗟行役，云山入卧游。但能营菽水，何必问皇州。","dynasty":"清代","title":"夜行"}
{"author":"张问陶","content":"白水遗龙种，舂陵郁帝基。南阳新将相，司隶旧威仪。大树悲荒宅，神鸦澹古祠。英雄攀附地，下马拜残碑。","dynasty":"清代","title":"光武故里"}
{"author":"张问陶","content":"大道风尘远，真能化素衣。两行春树直，一片乱沙飞。入世情无赖，依人事恐违。江头旧茅屋，鸥鸟自忘机。","dynasty":"清代","title":"大道"}
{"author":"张问陶","content":"振策游河朔，长杨覆古濠。回风漳水急，积雪太行高。邺下才人健，西园逸兴豪。独怜公宴日，王粲亦青袍。","dynasty":"清代","title":"彰德"}
{"author":"张问陶","content":"客路偏逢闰，流年付别离。梦回春尽夜，人倦月圆时。野迥平原阔，天垂匹马迟。途穷兼仆病，白发竟如丝。","dynasty":"清代","title":"闰三月十五日夜行"}
{"author":"张问陶","content":"幽并秋气早，黄叶满林蝉。何事能千古，无端又一年。酒随诗共废，愁与病为缘。欲买楞严读，从师问坐禅。","dynasty":"清代","title":"幽并"}
{"author":"张问陶","content":"月黑夜沉沉，风窗黯客心。虫声愁外集，秋气病中深。骨弱衾愈重，家遥梦自寻。更阑闻骤雨，归思倍难禁。","dynasty":"清代","title":"书巢卧病深夜闻雨遂不成寐"}
{"author":"张问陶","content":"寄讯西篱客，江声落枕寒。鸥情谐世苦，诗律课人难。旧雨如星散，浮生作梦看。别来多逸兴，古调向谁弹。","dynasty":"清代","title":"早秋夜雨寄怀毕展叔先生其一"}
{"author":"张问陶","content":"杜甫秦州作，天真协古风。从来惟白眼，终岁感飞蓬。诗骨秋愈炼，禅心老更空。世人浑不识，举酒酹青桐。","dynasty":"清代","title":"早秋夜雨寄怀毕展叔先生其二"}
{"author":"张问陶","content":"秋花仍聚蝶，风叶已辞林。赋别三春远，相思一夜深。及群怜短翼，听雨忆同心。今夕南归路，寒烟梦里寻。","dynasty":"清代","title":"早秋夜雨寄怀毕展叔先生其三"}
{"author":"张问陶","content":"永忆题襟集，联吟阻太行。乾坤容我辈，风雨叹殊方。击筑秋云紫，骑驴塞草黄。游燕无意绪，暂醉酒人傍。","dynasty":"清代","title":"早秋夜雨寄怀毕展叔先生其四"}
{"author":"张问陶","content":"夜气聚帘额，虚廊若有人。鸦寒惊见月，鹤病畏逢春。灯暗风窗逼，衣凉雪砚亲。关心惟药裹，料理苦吟身。","dynasty":"清代","title":"静夜"}
{"author":"张问陶","content":"房栊敞虚白，晓色上帘帏。初日寒鸡静，晨风怖鸽飞。开轩笼絮帽，缓带试春衣。羡煞南山豹，烟霞老翠微。","dynasty":"清代","title":"晓起"}
{"author":"张问陶","content":"鼎沸地炉红，茶香鼻观通。明灯三尺几，矮屋四围风。嗜好怜书蠹，支离傍药笼。客心如落月，终夜照湘东。","dynasty":"清代","title":"风夕不寐"}
{"author":"张问陶","content":"客梦浑无际，推篷浩渺间。鸥贪云水福，犀露鬼神顽。月影经冬瘦，江流入夜闲。吟情何处是，谢朓有青山。","dynasty":"清代","title":"鸠兹道中夜行"}
{"author":"张问陶","content":"夜水茫茫白，孤舟万顷开。乍看明镜合，忽涌断鳌来。舵转神鱼出，崖崩老鹤哀。绿林间聚啸，生死莫相猜。","dynasty":"清代","title":"正月十三日过道士洑"}
{"author":"张问陶","content":"峡石无春色，不秋森已寒。终风欺病骨，骇梦怯惊湍。久客飘零惯，长贫去住难。西归访田舍，蓬荜未应完。","dynasty":"清代","title":"入峡病中同亥白兄作其一"}
{"author":"张问陶","content":"廿载为兄弟，谋生事事违。一寒何至此，三匝竟无依。齿壮亲愈老，心枯发渐稀。相看怀往事，热泪洒春衣。","dynasty":"清代","title":"入峡病中同亥白兄作其二"}
{"author":"张问陶","content":"泛宅吾家事，艰难上峡船。飘飘携八口，草草问三川。乞米多新帖，躬耕少薄田。经时到茅屋，破釜定空悬。","dynasty":"清代","title":"入峡病中同亥白兄作其三"}
{"author":"张问陶","content":"落日盐亭县，人烟不满城。短林分野色，乱石漱江声。天碧红云秀，山苍白鸟明。杜陵诗境在，寂寞古今情。","dynasty":"清代","title":"盐亭"}
{"author":"张问陶","content":"人天无故物，萧寺亦更名。留佛看今古，笼诗写性情。花繁迷碣影，山静觉琴声。笑谢同游客，观空句又成。","dynasty":"清代","title":"潼川夏日游琴泉寺"}
{"author":"张问陶","content":"万里故乡月，纷纷照客衣。天长蟾影遍，人倦露华微。旅馆秋归早，家山梦到稀。别来无一字，流恨满清晖。","dynasty":"清代","title":"七月十四夜京师望月"}
{"author":"张问陶","content":"奔走虎中岁，穷愁已十年。攻文聊送鬼，辟谷便能仙。人梦惟孤鹤，留看剩一钱。故人原不贱，裘马自翩然。","dynasty":"清代","title":"偶作"}
{"author":"张问陶","content":"梦远西堂寂，风高北雁斜。乡书欣入手，弱弟解持家。惜别怜泥爪，怀归感岁华。羡君骑款段，乡里竞相誇。","dynasty":"清代","title":"得舍弟寿门书"}
{"author":"张问陶","content":"黔突知何日，饥驱笑此身。加餐谁劝客，就热久因人。旅食糊余口，行厨报尔神。还山当辟谷，三叹撤劳薪。","dynasty":"清代","title":"祠灶日"}
{"author":"张问陶","content":"驴背诗情古，天涯破锦囊。风尘嘲杜老，衫笠画襄阳。人困乡愁集，春寒酒力强。竟遭长官骂，应坐太颓唐。","dynasty":"清代","title":"十九日驴背作"}
{"author":"张问陶","content":"战地生机尽，时和草不蕃。干戈贻实祸，《道德》寄空言。穴处民风鸷，沙飞日气烦。秦人从古拙，那解住桃源。","dynasty":"清代","title":"函谷关"}
{"author":"张问陶","content":"驿路风尘暗，重关说未归。汉原多暮色，秦月有寒威。碧树围山馆，黄沙点客衣。樊南馀韵在，遥岸荻芦肥。","dynasty":"清代","title":"盘豆驿"}
{"author":"张问陶","content":"城郭垂杨里，村墟少华前。年丰民气健，山近土膏坚。麦酒难疗渴，驼羹不取钱。可怜西去客，枵腹过秦川。","dynasty":"清代","title":"华州"}
{"author":"张问陶","content":"功曹游宴处，风景亦无双。鱼鸟犹天宝，烟波小曲江。丛祠环水木，少华满轩窗。更访松谈阁，新苔绣石矼。","dynasty":"清代","title":"华州西溪"}
{"author":"张问陶","content":"地脉连丰镐，岐阳草木灵。溪璜荣渭水，石鼓剥周铭。细柳凝官绿，遥山簇帝青。栈云西望合，愁问短长亭。","dynasty":"清代","title":"岐山"}
{"author":"张问陶","content":"返照明汧渭，苍苍见益门。乱峰迎客舞，一水抱沙昏。峡仄牛羊细，林高虎豹尊。陈仓须尽醉，今日尚平原。","dynasty":"清代","title":"望栈道作"}
{"author":"张问陶","content":"卖酒楼何处，荒台尚祀鸡。人烟汧水北，乡梦益门西。山入回中乱，天临剑外低。子规如识我，犹为尽情啼。","dynasty":"清代","title":"宝鸡"}
{"author":"张问陶","content":"云外疑无雨，肩舆出万山。那知披叆叇，犹自听潺湲。衣冷龙腥逼，梯危石骨顽。风雷不惊客，浩荡起眉间。","dynasty":"清代","title":"登煎茶岭绝顶云中遇雨其一"}
{"author":"张问陶","content":"客路绕鸿濛，真疑帝座通。乱云皆足下，急雨自空中。古戍龙烟黑，蛮花傍岭红。黄牛何处驿，翻恨不途穷。","dynasty":"清代","title":"登煎茶岭绝顶云中遇雨其二"}
{"author":"张问陶","content":"万绿拥孤峡，春归花自妍。日斜苔壁冷，云重石桥偏。一水净无暑，敷峰青可怜。蛮烟飞不到，合是此山川。","dynasty":"清代","title":"心红峡"}
{"author":"张问陶","content":"春去花时误，天长客路迟。云山携不借，风雨叹将离。斋散钟鱼寂，林寒洞壑奇。结茅真可托，谁寄草堂资。","dynasty":"清代","title":"道院题壁"}
{"author":"张问陶","content":"涧底黄茅屋，云间白版扉。田高冬水足，树冷夏虫稀。防虎弓当挽，惊人鸟乍飞。几时真辟谷，长与赤松归。","dynasty":"清代","title":"留坝"}
{"author":"张问陶","content":"世治抉丸泥，苍苍陇树齐。阴崖迟见日，高岭乍闻鸡。鸟乱青羊水，山危白马氐。中原渺何处，梦落武关西。","dynasty":"清代","title":"武关驿"}
{"author":"张问陶","content":"大斧何年劈，山腰一径微。曲栏关命脉，片石逗危机。瘿俗霜髯丑，蛮江雪浪飞。堆盘汤饼热，旅食苦难肥。","dynasty":"清代","title":"焦岩"}
{"author":"张问陶","content":"一水排山勇，双崖束浪高。欲倾巴峡泪，如看广陵涛。笮马盘空瘦，神乌负日豪。云坳见孤艇，直想驾鲸鳌。","dynasty":"清代","title":"武曲看褒水新涨"}
{"author":"张问陶","content":"七日陈仓路，真如秉烛行。连峰乍羁勒，一径忽通明。鸟下氐羌阔，山开陇汉平。回头云树合，天半杜鹃声。","dynasty":"清代","title":"出褒谷"}
{"author":"张问陶","content":"客路明初霁，风烟入望平。人居新铎水，天幻小蓉城。眠食他乡事，桑麻故国情。伞山如可买，叱犊便归耕。","dynasty":"清代","title":"褒沔道中其一"}
{"author":"张问陶","content":"舟下襄樊北，山围汉沔东。依依双岸柳，漠漠一帆风。小市林檎碧，新渠水稻红。旧游如昨梦，彷佛近湘中。","dynasty":"清代","title":"褒沔道中其二"}
{"author":"张问陶","content":"地敞三泉县，群峰绕画屏。烟浮樵爨白，雨止稻畦青。树色笼潭毒，溪声走鳖灵。壮怀谁可说，举酒酹山庭。","dynasty":"清代","title":"大安驿"}
{"author":"张问陶","content":"雨气千山黑，溪流一夕黄。关河人慄慄，灯火昼茫茫。淫潦成风俗，蛟鼍不遁藏。生涯真濩落，愁对武都羌。","dynasty":"清代","title":"大安阻雨"}
{"author":"张问陶","content":"不过金牛峡，安知此地平。乱峰犹簇拥，数亩忽纵横。柳暗鱼凫国，花明羊鹿坪。连朝山雨足，时有叱牛声。","dynasty":"清代","title":"宁羌州"}
{"author":"张问陶","content":"泠泠鳌背雨，萧瑟似秋残。石径临江仄，山风扑马寒。丰碑何代祭，神物此中蟠。愁望嘉陵棹，飞乌下急湍。","dynasty":"清代","title":"金鳌岭"}
{"author":"张问陶","content":"断石真奇放，飞仙定有无。野花开白芨，斜日下乌奴。雨霁岚光合，崖倾阁势孤。利州风力劲，何处觅村酤。","dynasty":"清代","title":"飞仙岭"}
{"author":"张问陶","content":"顿讶寒如此，惊心节序讹。归人乡梦促，古县雨声多。滩响疑金铁，山容想黛螺。来朝行不得，闲绝是疲骡。","dynasty":"清代","title":"武连驿夜雨"}
{"author":"张问陶","content":"潺水依然绿，山城几易名。田腴知俗厚，民秀想时平。关拥庞侯墓，人耕汉相营。峰回乡路近，日暮马蹄轻。","dynasty":"清代","title":"绵州"}
{"author":"张问陶","content":"月上潼川郭，窗明夜色闲。水云通故国，杯酒送残山。人怅连年别，天教万里还。喜心翻倒剧，抚枕望乡关。","dynasty":"清代","title":"月夜宿梓潼其一"}
{"author":"张问陶","content":"山近多秋气，炎凉物候偏。云黄初打麦，树暗未呜蝉。不用寻方曲，依然御楚绵。阴虫何大早，终夕语灯前。","dynasty":"清代","title":"月夜宿梓潼其二"}
{"author":"程嘉杰","content":"露叶霜枝耐久寒。好花一一抱香乾，夕阳影里几回看。梦断懒依钗上燕，色衰羞对镜中鸾，防他着雨又辛酸。","dynasty":"清代","title":"浣溪沙乾菊"}
{"author":"崔放之","content":"自从白马驮经始，宝地绀园知有几。今见逍遥岩洞深，啼猿坞接栖禅寺。嵯峨楼阁东西桥，掬水闻香景趣饶。讲经云外天花落，卓锡林边暑气消。尘埃不到松关口，僧老渐随松影瘦。谁知好事眼能青，借与诗人信宿逗。山高地僻月空圆，晨钟暮鼓惊龙眠。看来懒把无生学，长笑一声归钓船。","dynasty":"宋代","title":"栖禅寺"}
{"author":"许恕","content":"开荒临水驿，草蔓一何深！细雨滋牛力，新晴慰客心。稍看田野辟，不畏虎狼侵。麦饭香连屋，归耕傍绿阴。","dynasty":"元代","title":"田舍写怀"}
{"author":"许恕","content":"浮空积雪拥千鬟，山崦人家俯碧湾。飞阁卷帘高鸟外，夕阳流水古松间。岂无隐者携家入？亦有仙翁采药还。借我高眠萝屋里，月明风静听潺湲。","dynasty":"元代","title":"题潘氏画壁"}
{"author":"许恕","content":"入夜难分港，归舟不问程。渔灯劳远照，野老笑相迎。近市仍鼙鼓，连村尚甲兵。羁人头欲白，遗恨几时平。","dynasty":"元代","title":"三月三日自吴回姚舍别业"}
{"author":"许恕","content":"水郭军麾满，偷生齿发全。秋成思乐岁，世乱感衰年。倚杖秋林外，扶犁夕照边。馀生沾圣泽，何以答皇天。","dynasty":"元代","title":"野老"}
{"author":"许恕","content":"慰眼非无主，相看欲损神。一枝初带雪，半树已为薪。惨澹黄昏月，荒凉古墓春。含情不忍折，老泪一沾巾。","dynasty":"元代","title":"乱后省祖茔见梅花"}
{"author":"许恕","content":"黄浦乌溪外，迟迟去路遥。风烟何惨澹，门巷亦萧条。白鹤三家墅，清霜独木桥。兵戈苦未息，奔走愧渔樵。","dynasty":"元代","title":"过鹤坡丁酉腊月望日"}
{"author":"许恕","content":"舟泊朱砂港，萦回路欲迷。人家暗杨柳，春渚乱凫鹥。兵甲移河内，耕渔忆瀼西。地幽堪避世，何似武陵溪。","dynasty":"元代","title":"夜泊朱砂港"}
{"author":"许恕","content":"频年多战斗，渐老更流离。江雨春帆重，城云暮鼓低。边烽光惨淡，客枕意凄迷。此夜还乡梦，春风楚水西。","dynasty":"元代","title":"昆山道中"}
{"author":"许恕","content":"作客何时了，愁深只酒杯。鬓毛随日短，胆气逐年衰。兵革江边阻，乡关梦里回。可怜今夜月，还照北山梅。","dynasty":"元代","title":"作客"}
{"author":"许恕","content":"一轮沧海月，依旧去年明。异县孤村夜，中原万里情。声飘芦笛远，光湛铁衣清。愿照逃亡屋，乾坤一治平。","dynasty":"元代","title":"辛丑中秋"}
{"author":"许恕","content":"未遂飞腾志，风尘战伐馀。漫藏三尺剑，且著十年书。江汉还多事，乾坤未定居。晚成终大器，留眼看蟾蜍。","dynasty":"元代","title":"次张元章见寄韵"}
{"author":"许恕","content":"今夜云间月，溪桥照野航。因风微有晕，映水惨无光。恨满逃亡屋，愁连战伐场。思亲不得见，空望白云乡。","dynasty":"元代","title":"丁未四月十一夜避地船居沈华甫家下"}
{"author":"许恕","content":"日照孤城雨，凉生五月风。葵榴故园隔，兄弟此杯同。佳节三悬艾，浮生一转蓬。何时茅屋底，高咏大江东。","dynasty":"元代","title":"仁寿南楼午日"}
{"author":"许恕","content":"三泖浪冥冥，幽人渡晚晴。水天孤塔小，风渚片帆轻。尝稻思农力，飘蓬见客情。十年柔橹外，转觉壮心惊。","dynasty":"元代","title":"过泖湖"}
{"author":"许恕","content":"白发新梳见，青云往事嗟。西风惊落木，寒雨淡幽花。鱼稻村村酒，沤波处处家。素怀何必问，一笑数昏鸦。","dynasty":"元代","title":"次朱九龄韵"}
{"author":"许恕","content":"九月秋气清，轻舟移晚汀。金风剪乱叶，银汉淡疏星。鬼燐依微见，渔歌远近听。正思江馆夜，一犬吠林坰。","dynasty":"元代","title":"九月一日过东舜夏氏山庄"}
{"author":"许恕","content":"水郭春雷后，能无故国思。河豚羹玉乳，江鲚鲙银丝。闹市烧灯夜，晴郊立马时。归心悬旦暮，已办草堂资。","dynasty":"元代","title":"故国"}
{"author":"许恕","content":"兵后三年忆素琴，珍藏多藉故人心。静中还识无弦趣，梦里犹闻太古音。野鹤影寒山月晓，水沈香细草堂深。何由为致南塘曲，涧水松风伴独吟。","dynasty":"元代","title":"忆太古琴寄蒋士用"}
{"author":"许恕","content":"愁来心事与谁论，尽室偷生寄此村。海燕雏成飞野屋，石榴花发照清樽。几时鸥社沧江畔，何日龙舟白下门。高咏楚辞茅屋底，汨罗谁吊独醒魂。","dynasty":"元代","title":"丁酉午日前陈北庄"}
{"author":"许恕","content":"梦入沧江把钓竿，醒来身世正漫漫。榴花雨湿孤城晓，梓树风生五月寒。坐久绝怜池阁迥，愁深转觉苧袍宽。赏心亭下龙舟日，何得于今载酒看。","dynasty":"元代","title":"己亥吴门午日"}
{"author":"许恕","content":"十年多难苦流离，乔木园林处处非。关塞只今孤月在，江湖能得几人归。鸥边卜筑茅茨小，雨后开荒苜蓿肥。送尔题诗空怅望，小楼乡思乱斜晖。","dynasty":"元代","title":"送陈子高兵后马沙复业"}
{"author":"许恕","content":"百年身世一浮沤，又见新凉入郡楼。何处砧声连野哭，旧时月色照边愁。吴姬怅望芙蓉浦，宛马骁腾苜蓿秋。壮志不随天地老，几回风雨梦神州。","dynasty":"元代","title":"新秋客怀"}
{"author":"许恕","content":"南塘之水水西头，最爱田庐野意幽。浮世百年如昨梦，殊方六月似深秋。酒醒林下闻啼鸟，老去山中学饭牛。疏懒已无轩冕想，故园归去复何求。","dynasty":"元代","title":"六月"}
{"author":"许恕","content":"秋帆冲暑过荆扉，喜得山人采药归。青蔓引瓜茅屋小，白花吹稻海田肥。萧条烟火三家墅，浩荡风尘一布衣。我亦与君同避世，暮年踪迹莫相违。","dynasty":"元代","title":"寄沈仲参架阁"}
{"author":"许恕","content":"东吴战斗几时休，老我飘蓬十二秋。剩水残山馀野意，落花飞絮乱春愁。归田空羡张平子，下泽长怀马少游。倦鸟孤云还自在，几家春雨送归舟。","dynasty":"元代","title":"漫兴"}
{"author":"许恕","content":"笑折茱萸宴友朋，艰虞历尽总难胜。酒从此日殊方醉，山向明年故国登。白露黄花秋冉冉，碧云红树晚层层。仲宣回首思乡切，更觉清霜两鬓增。","dynasty":"元代","title":"丁未九日"}
{"author":"许恕","content":"喜无车马过柴门，弦诵琅琅竹树村。鱼跃乱流时倚杖，莺啼新绿昼移尊。长才自有高人识，清事还同野老论。回首故乡春色外，风烟寥落几家存。","dynasty":"元代","title":"次张大年韵"}
{"author":"许恕","content":"懒性长违雨露边，此生何意叹流连。石田茅屋我所适，锦树夕阳秋可怜。几处村舂来别墅，数声渔唱落晴川。邻家有酒清如玉，不负黄花满意妍。","dynasty":"元代","title":"次朱九龄感怀韵"}
{"author":"许恕","content":"黄山之南江水西，麦秋天气野阴低。隔溪雨过催花落，绕屋云归伴鹤栖。涤荡新愁须浊酒，扶持残醉有枯藜。寄来妙句能相忆，那得樽前手共携。","dynasty":"元代","title":"次承文焕黄山醉归诗韵"}
{"author":"许恕","content":"珠树亭亭绝垢氛，忆君几度立斜曛。坐餐紫府丹霞气，行傍青田白鹤群。道馆石枰敲落月，仙坛宝剑决浮云。几时一泛稽山棹，写遍《黄庭内景》文。","dynasty":"元代","title":"次张士衡员外韵为越上道士赋"}
{"author":"许恕","content":"男儿跃马锦为衣，顾我生还岂见机。镜里光阴毛发古，樽前朋旧简书稀。千村积雪和天老，几片閒云与雁飞。上水河豚长一尺，故园何事不思归？","dynasty":"元代","title":"次吕宗望韵"}
{"author":"许恕","content":"去年今日雨丝丝，犹记登高步屧迟。老境又逢重九节，深情还枉故人诗。重岩细菊筋骸倦，落木西风鬓发知。赖有好怀相慰藉，主人况是郑当时。","dynasty":"元代","title":"癸丑九日次江城南见寄韵"}
{"author":"许恕","content":"秾花纤柳石湖春，春色晴光欲醉人。野鸟不知今古恨，山僧堪證去来因。鸥前远水疑无地，马首微风不动尘。许结茅堂看青碧，烟霞从此是閒身。","dynasty":"元代","title":"次朱赏静游上方韵"}
{"author":"许恕","content":"百年多难寄殊方，江草江花满意芳。避地不知茅屋小，到家应念石田荒。东吴秋夜思莼切，南国春来浸种忙。野老倘分红稻粒，黄云应绕杜陵庄。","dynasty":"元代","title":"为友人求稻种"}
{"author":"许恕","content":"青葱榆树荫庭除，白日迟迟昼景舒。满地落花凉雨后，数声幽鸟黑甜馀。越罗剪水新成服，海燕衔泥偶污书。座上赓吟无俗客，时时烧笋荐江鱼。","dynasty":"元代","title":"题绿阴清昼"}
{"author":"许恕","content":"日日怀人坐草堂，娄江一别已三霜。花明古寺春联辔，雨滴空阶夜对床。感旧未将心事白，忧时同惜鬓毛苍。东吴蚕老樱桃熟，作伴还乡共野航。","dynasty":"元代","title":"寄俞瀛山"}
{"author":"许恕","content":"吴王台殿耸高寒，坏址遗垣落照间。香径花残春漠漠，长洲雪尽水潺潺。祗馀麋鹿相邻近，亦有渔樵自往还。一代繁华犹昨梦，不堪登眺损愁颜。","dynasty":"元代","title":"次王仲礼都事登姑苏台韵"}
{"author":"许恕","content":"长松落落拥旌𣄢，怒奋龙髯气莫降。万壑云涛翻石枕，半空风雨度山窗。高居只许仙人独，清梦还同野鹤双。旋煮春茶燃柏子，不须丝竹酒盈缸。","dynasty":"元代","title":"题徐子舟听松楼"}
{"author":"许恕","content":"冉冉光阴赴壑蛇，别来相忆漫咨嗟。风吹落花野阴暮，燕语空城春日斜。北郭诗成时自改，西邻酒熟夜能赊。丈夫出处会有日，不负平生书五车。","dynasty":"元代","title":"寄黄叔彝"}
{"author":"许恕","content":"松下柴扉近水开，雨馀秋径满青苔。月明吹彻参差玉，定有仙人骑鹤来。","dynasty":"元代","title":"寄江济川炼师"}
{"author":"许恕","content":"云林近说倪东海，竹石不数柯丹丘。道人高卧江南雨，只写西风一穗秋。","dynasty":"元代","title":"柏本道墨禾"}
{"author":"许恕","content":"天平山下一枝梅，珍重山人远寄来。还忆故园春烂漫，几株临水背城开。","dynasty":"元代","title":"次惠子及寄梅花韵"}
{"author":"许恕","content":"徐孺宅前梅乱开，红红白白映苍苔。江南倦客初相见，分得春光一半来。","dynasty":"元代","title":"乙巳元日折梅"}
{"author":"许恕","content":"浅白深红映草堂，秋来一种似鹅黄。野人心迹从来素，最爱风流学道妆。","dynasty":"元代","title":"黄葵"}
{"author":"许恕","content":"海村春日惨无辉，一舸凌风浦上飞。我亦归来钓烟雨，烦君先占白鸥矶。","dynasty":"元代","title":"送陈思道还乡戊申春二月十六日"}
{"author":"许恕","content":"两崖俨相对，一石向中分。谁将龙泉剑，辟此天地门。过客毛发凛，风云相吐吞。","dynasty":"元代","title":"天门山龙门"}
{"author":"许恕","content":"青田有白鹤，羽翼何蹁跹。谬承卫公宠，志岂在乘轩。一鸣能惊人，一飞亦翀天。独立傍秋水，顾影私自怜。","dynasty":"元代","title":"青田鹤"}
{"author":"许恕","content":"谁将一片石，斲此无弦琴。石以砺高操，琴以閒素心。中庭萝月夜，击之响球琳。李君有真乐，在趣不在音。","dynasty":"元代","title":"题李子成石琴"}
{"author":"许恕","content":"晴沙展芳席，春山歇游骑。飞云度乌背，惊涛触鹅鼻。远观山水佳，近爱花木丽。风尘一失所，行乐犹梦寐。","dynasty":"元代","title":"小石湾"}
{"author":"许恕","content":"一雨豆苗绿，独行溪水西。繁露坠丛竹，新流涨芳堤。偶与樵者语，忽闻幽鸟啼。内机久已息，处处武陵溪。","dynasty":"元代","title":"偶成"}
{"author":"许恕","content":"攀崖度峭壁，缘涧入幽径。山堂绝弘敞，金碧相辉映。石泉酿香雪，松风翳清磬。烦虑庶可袪，聊复此游泳。","dynasty":"元代","title":"礼敬寺"}
{"author":"许恕","content":"老马不量力，意气横九州。奈何皂枥中，笼络如羁囚。岂无刍与菽，悲鸣不自由。愿凌骐骥群，振迅当清秋。朝驰昆崙山，夕饮玄圃流。伯乐不一顾，终死谁怨尤。","dynasty":"元代","title":"老马"}
{"author":"许恕","content":"忆昔军始兴，将家出南郭。兹辰正重九，炊烟静墟落。奔窜忧甲兵，漂零任沟壑。偷生竟何幸，一贫宛如昨。念离伤独游，对酒忽不乐。君山渺何许，篱菊亦落莫。愁多客发稀，世乱生事薄。坐久一长叹，飞云度高阁。","dynasty":"元代","title":"己亥南楼九日怀乙未九日将家过前陈北庄倏忽四载有感而赋"}
{"author":"许恕","content":"崇台何巍巍，直上望四海。项王戏马日，意气今何在？缅怀彭城公，倚剑一慷慨。登高眷佳节，所欢不我待。遗迹隐荒榛，青山澹浮霭。日夕众鸟下，风秋群物改。岂无盈觞酒，幽花复采采。怅望一洒泪，悲风振千载。","dynasty":"元代","title":"戏马台怀古"}
{"author":"许恕","content":"歌罢停云诗，复作苦雨叹。烟霾生昼暝，星月入夜灿。出门嗟复入，所畏泥潦烂。渐老潘岳悲，长贫阮籍惯。跌宕瀛山翁，高世性疏诞。看云忆南谷，煮石汲西涧。我生本濩落，世故复羁绊。相望渺江湖，野航或可泛。","dynasty":"元代","title":"俞瀛山留仙茅坞作诗寄之"}
{"author":"许恕","content":"步出城东门，一径入深窈。坐爱茅堂静，远望众山小。昔日繁华地，烂熳烟花绕。兵馀成焦土，荆棘映碧筱。幸有贤子孙，复业似君少。雅集文翰友，觞咏乐未了。醉来忘尔汝，一笑送归鸟。且复永今日，馀晖在林杪。","dynasty":"元代","title":"宗大席上以鸟啼山客犹眠分韵得鸟字"}
{"author":"许恕","content":"玉井湛秋月，光影清肺腑。群姝拥飞盖，列坐水仙府。晚色淡苍烟，远香度风渚。水木更清华，疏桐连弱榉。济济集群彦，良会喜今雨。铁崖文章伯，笔阵谁敢拒。天生高世姿，不作庸人语。两张多藻思，珠玉映月露。醉吟采莲词，似对若耶女。濂溪《爱莲说》，绝胜著花谱。卢敖有仙气，欲向风中举。嗟予复效颦，笑倒诗中虎。","dynasty":"元代","title":"次杨铁崖题朱氏玉井香亭韵有和章者张宗鲁张应辰周卢二公"}
{"author":"许恕","content":"碧云楼高秋月低，夜夜栖乌夜半啼。吴王宫里无西子，江清露白芙蓉死。","dynasty":"元代","title":"吴宫怨"}
{"author":"许恕","content":"西山石，东海波。海波浩渺山巍峨，衔石填海奈苦何！羽毛摧折口流血，心不转，海可竭。","dynasty":"元代","title":"精卫词"}
{"author":"许恕","content":"夫君远行役，一去不回头。山头望夫处，日日大江流。望夫不来化为石，山鸟山花伴孤寂。","dynasty":"元代","title":"望夫石"}
{"author":"许恕","content":"染丝上寒机，丽色夺春辉。含啼污素质，拟织云锦衣。一梭一梭腕欲折，茧丝何日徵输绝。西邻自纺木棉花，制得冬裘白于雪。","dynasty":"元代","title":"染丝上寒机"}
{"author":"许恕","content":"湖之水，不可渡。短棹夷犹日已暮，沧浪浩渺阻修路。雪云满天风满湖，湖边买酒祭龙姑。美人可望不可即，谁写山阴兴尽图。","dynasty":"元代","title":"淀山湖阻风"}
{"author":"许恕","content":"促促复促促，春红已成绿。彩云飞傍玉阑干，天仙来下瑶台曲。花枝易衰人易老，妾颜如花为谁好？閒来花下漫踌躇，何意伤春被春恼。","dynasty":"元代","title":"题花下美人图"}
{"author":"许恕","content":"告天子，尔何微。麦秀风暄高下飞，馀音袅袅入云飞。向天阍，如有诉，天阍荡荡虚且高，言之谆谆徒尔劳。多少功臣如柱石，缄口全身保衣食。","dynasty":"元代","title":"告天子"}
{"author":"许恕","content":"吴门盘盘高数仞，关防须得关吏印。朝来千人万人出，有印无砖不得进。丈夫堂堂廊庙才，入关须带双砖来。吁嗟时事乃如此，何人为筑黄金台。","dynasty":"元代","title":"双砖行"}
{"author":"许恕","content":"长亭柳，长亭春色浓如酒。柔条细叶乱风烟，年年尽属离人手。汴水河堤空复春，朝元宫阙已成尘。何似长亭管离别，常送东西南北人。我家扬子江头住，忆捲疏帘看飞絮。几时折赠北郭生？归卧君山最佳处。","dynasty":"元代","title":"长亭柳"}
{"author":"许恕","content":"边塘树，从来生在边塘路。千船万船百尺牵，潮去潮来几朝暮。树身截如刀锯痕，半身刻镂半身存。生成亦蒙雨露泽，枝叶丛茂烦深根。可怜托身不得地，销尽凌云浩然气。深林自有栋梁材，废质宜为人所弃。","dynasty":"元代","title":"边塘树"}
{"author":"许恕","content":"茅檐燕，过海辞山心恋恋。田家破屋百年馀，年年无事长相见。近城亦有小红楼，朱帘翠箔锁春愁。衔泥恐把琴书污，结巢那复主人留。五月蒿莱翳环堵，引雏翻飞近窗户。不似百禽畏网罗，艾而高张将奈何！","dynasty":"元代","title":"茅檐燕"}
{"author":"许恕","content":"彩云满湖莲叶多，佳人荡舟湖上歌。盈盈玉腕卷香罗，清声入云扬翠蛾。隔花双桨出复入，风露满身香气湿。手中摘得青藕子，肯把芳心向人掷。妾家住在南湖西，南风送船北风归。日暮风高浪不息，鸳鸯在梁戢左翼。","dynasty":"元代","title":"采莲曲"}
{"author":"许恕","content":"西域紫驼高硉兀，不见肉峰惟见骨。左顾右盼如乞怜，欲行不行还勃窣。向来负重曾千斤，识风知水灵于人。长鸣蹴踏塞北雪，矫首振迅江南春。只今多病兼衰老，疮皮剥落毛色槁。秋沙苜蓿三尺长，空向墙头龁枯草。","dynasty":"元代","title":"病橐驼行"}
{"author":"许恕","content":"妾本良家女，嫁为荡子妻。荡子远从军，戍北又征西。井梧叶黄秋露白，络纬悲啼玉阶侧。家家刀尺动寒衣，妾守空房閒不得。自开故箧为检寻，含情和泪捣秋砧。愿将有限平生力，碎尔天涯铁石心。凉风凄凄月皎皎，千声万声天未晓。作劳无意数更深，独有残灯照人老。","dynasty":"元代","title":"捣衣篇"}
{"author":"许恕","content":"小船凫雁翔，大船火龙骧。船头翠旓舞，船尾綵旗张。水师跳浪健如虎，彷佛冯夷来击鼓。奔走先后出复没，银涛蹴山洒飞雨。棹歌满江声入云，醉狂不畏河伯嗔。撇波急桨电光掣，夺得锦标如有神。灵均孤忠照今古，土俗犹能继端午。湘魂不来心独苦，归咏《离骚》酹蒲醑。","dynasty":"元代","title":"竞渡曲"}
{"author":"许恕","content":"君不见天人手中三尺冰，乃翁授之赤帝精。白蛇斫断天始惊，川原流血野草腥。天荒地老泣素灵，炎刘帝业一扫成。归来歌风八极清，吴钩巨阙皆虚名。流传典午气未平，精光彻天奋如霆。郁攸扇妖武库倾，化为霹雳凌紫冥。壮士感时涕泪零，剑兮剑兮何由得汝跨海斩长鲸。","dynasty":"元代","title":"斩白蛇剑"}
{"author":"许恕","content":"铜驼铜驼何壮哉，是谁铸尔负重致远之奇才。三十六宫五云里，金光射日天门开。千官出入多如雨，荣顾纷纷何足数。老夫无眼识英雄，圣主明王一今古。索靖真天人，洞见皆天真。海波尚变桑田土，武陵独驻桃花春。昔人避世向金马，至今大笑千载下。达士何须叹铜驼，柏梁废址今巍峨。","dynasty":"元代","title":"铜驼叹"}
{"author":"许恕","content":"张家宅前萧寺桥，侵晨发船江雾消。村鸡三唱屋角树，柔橹数声沙际潮。此时飞上海底日，锦云满江光荡摇。水声㶁㶁绕滩转，霜气烈烈随风飘。人生各各有所役，岂水有渔山有樵。干戈正集沙塞战，环佩已退天门朝。嗟予久作江海客，往来自叹乡关遥。石田茅屋傥可遂，白日醉眠吹短箫。","dynasty":"元代","title":"萧寺早行"}
{"author":"许恕","content":"有脚不踏东华尘，有眼不看长安春。翛然天地至清气，多在丛篁流水滨。轩名翠筠俯空谷，个个梢长如立玉。一秋明月照潇湘，六月凉风洒淇澳。轩中之人清且閒，心不在乎山水间。左图右史移白日，四檐环佩声珊珊。不可一日无君子，澹然风致颇相似。翠实常分丹凤雏，箨冠曾奉青霞士。北郭道人静者徒，爱看黄岩烟雨图。拟约嵩溪听萧瑟，醉来题遍青珊瑚。","dynasty":"元代","title":"题朱九龄翠筠轩"}
{"author":"许恕","content":"忆昔家住蓉城东，周遭乌臼杂青枫。一春门巷绿阴雨，六月林塘清昼风。时当收藏未黄落，景因壮观还青红。织成谁似天孙巧，染出岂非青女工。十年无家寄吴市，一日舣棹来穹窿。人家隐见流水绕，树林绚烂孤村通。赤城丹霞映绝巘，西山落日回苍穹。杂花秋明步障外，归鸦暮落天机中。高情作传忆郭偻，浮华戏人悲石崇。题诗曾流御沟水，剪綵何烦西苑宫。人生渐老归未得，秋色虽好将成空。何当唤起赵松雪，写我秋林倚瘦筇。","dynasty":"元代","title":"锦树行"}
{"author":"许恕","content":"放旷北郭生，好作云水游。忆昔渡彭蠡，一棹夷犹桑落洲。桑落之洲清且泚，水光摇摇山靡靡。沤前直与银河通，日出风生见金鲤。东南五老之高峰，坐卧常对乎舟中。屏风九叠烂云锦，金阙照耀青芙蓉。悬崖瀑布泻寒碧，玉龙倒挂三千尺。群仙鹄立紫霞里，思欲从之漱琼液。是时卸帆野阴暮，水气空濛杂烟雾。乾坤多事逾十年，今之画图犹故步。此图作者房山公，后来继之松雪翁。经营惨淡千万状，点缀毫末无遗踪。房山松雪总萧瑟，远客无家空叹息。拔剑高歌行路难，落日寒云惨无色。","dynasty":"元代","title":"题赵松雪桑落洲望庐山图"}
{"author":"许恕","content":"平生爱花惟爱菊，幽栖曾傍沧浪曲。春苗剩分三百本，参差稍映江蓠绿。小径还将蔓草除，一春最畏风雨触。常时灌溉汲清流，几度扶持斩丛竹。秋花不愁不烂熳，粲粲金钱照茅屋。只今避地东海头，飞梦夜度君山麓。朝来下马过名园，秾花嫩蕊纷如簇。或染猩红疑剪綵，或缀鹅翎同刻玉。或似芙蓉映秋水，或如牡丹眩晴旭。众中一种出宫黄，叠叠香罗淡妆束。嗟予托君同隐逸，步绕夕阳看不足。漫将乡泪落西风，自对孤芳伤局促。客边有轩名太古，颇似陶潜能避俗。醉拈秃笔写云笺，秋色能分慰幽独。","dynasty":"元代","title":"求菊"}
{"author":"许恕","content":"午背斜阳远村，沤边独树閒门。有莘野中耒耜，浣花溪上盘飧。","dynasty":"元代","title":"题耕乐子卷"}
{"author":"许恕","content":"卧听今雨旧雨，坐看前山后山。不许时来俗驾，柴门虽设常关。","dynasty":"元代","title":"题徐士民壁"}
{"author":"吴宗慈","content":"小别匡君十二年，天涯倦鸟偶飞还。峰峦识我迎微笑，泉石依人作旧妍。故老倩谁寻往躅，新材待访续前编。从来无限沧桑事，都付山僧一枕眠。","dynasty":"现代","title":"民国卅五年秋重登牯岭有感"}
{"author":"房舜卿","content":"与君别。相思一夜梅花发。梅花发。凄凉南浦，断桥斜月。盈盈微步凌波袜。东风笑倚天涯阔。天涯阔。一声羌管，暮云愁绝。","dynasty":"宋代","tags":"宋词三百首，离别，惆怅","title":"忆秦娥·与君别"}
{"author":"房舜卿","content":"蕙死兰枯待返魂。暗香梅上又重闻。粉妆额子，多少画难真。竹外冰清斜倒影，江头雪里暗藏春。千钟玉酒，休更待飘零。","dynasty":"宋代","title":"玉交枝"}
{"author":"陈继","content":"江柳阴，江水深，钓船不到江之心。江心风高浪相激，纵使鱼多不易得。钓丝只在江边垂，得鱼无鱼心自怡。有时投竿把书读，残阳渐红江转绿。有时沽酒醉风前，沙鸥忘机相对眠。人生富贵那足羡，好似春鸿与秋燕。江柳阴，江水深，钓船不到江之心。","dynasty":"明代","title":"渔父辞"}
{"author":"陈继","content":"游吟何处最宜频，谷木溪西第一邻。竹径清风啼黠鸟，柴门落日对闲人。穿云渐觉香裘重，照水惟怜白发新。常得杖藜随去住，不须琴酌在芳春。","dynasty":"明代","title":"秋晚过西庵"}
{"author":"陈继","content":"野性耽迂百念轻，幽栖随处得怡情。山依南郭家林好，水入西庄客舍清。暖日野花常护鹿，春风汀柳不辞莺。年来梦里添游乐，也逐渔樵结伴行。","dynasty":"明代","title":"偶成"}
{"author":"陈继","content":"杳杳盘云似不通，雨苔分绿断行踪。只应送客联游骑，踏破残花几处红。","dynasty":"明代","title":"赋得山路送友人"}
{"author":"陈继","content":"漠漠江天黯黯云，晚风吹雪正纷纷。笼寒已禁猿争语，傍夕空教雁失群。影带楚兰看不见，声连湘竹听还闻。太平未必堪成瑞，一向谁怜好似君。","dynasty":"明代","title":"赋得江天暮雪送友人之官"}
{"author":"陈继","content":"杜宇一声春尽，杨花千里人归。半卷东风罗幕，任教双燕飞飞。","dynasty":"明代","title":"远归图"}
{"author":"陈继","content":"鸟散江村社鼓，花摇酒市风帘。曾记踏青归去，香罗着雨廉纤。","dynasty":"明代","title":"题画"}
{"author":"陈继","content":"紫陌轮蹄蹴暖尘，野猿啼处尽游人。相逢共道看花去，径草谁怜也得春。","dynasty":"明代","title":"偶成（三首）"}
{"author":"陈继","content":"岚翠霏霏湿涧萝，青山应喜我来过。莫教杜宇催春去，花落东风已自多。","dynasty":"明代","title":"偶成（三首）"}
{"author":"陈继","content":"摐浦凉风袅鬓丝，钓鱼兼得赋新诗。舟移不向江桥泊，意在西岩日莫时。","dynasty":"明代","title":"偶成（三首）"}
{"author":"陈继","content":"鬓丝如雪映沙鸥，烟渚风汀醉泊舟。好谢岸傍花共柳，莫将春色忌清秋。","dynasty":"明代","title":"春江渔父"}
{"author":"陈继","content":"影摇红烛散庭辉，小殿香清午漏迟。啼鸟数声风习习，碧桐阴下立多时。","dynasty":"明代","title":"过玄妙观"}
{"author":"陈继","content":"白马雕鞍艳绮罗，东城南陌遍经过。金丸且莫轻抛掷，绿树春深乳雀多。","dynasty":"明代","title":"题挟弹图"}
{"author":"陈继","content":"白发催年老病身，可堪金屋备词臣。东风是处花开落，谁识羲和酿得春。","dynasty":"明代","title":"呈内阁诸老"}
{"author":"陈继","content":"香帏风卷月团团，睡起裁衣思万端。秋叶未红金剪冷，玉门关外不胜寒。","dynasty":"明代","title":"题月下裁衣图"}
{"author":"陈继","content":"蘋浦凉风袅鬓丝，钓鱼兼得赋新诗。舟移不向江桥泊，意在西岩日莫时。","dynasty":"明代","title":"偶成三首其三"}
{"author":"戴絅孙","content":"未肯因人热，宵长拥敝裘。寒风支酒力，旧雨絮乡愁。垒石山为障，清溪水自流。帝京今万里，新纪少年游。","dynasty":"清代","title":"抵平彝"}
{"author":"戴絅孙","content":"稷契平生志，空怜老大身。艰危思弟妹，丧乱感君臣。雨泣空山夜，风惊故国春。耒阳诬醉饱，唐史尔何人。","dynasty":"清代","title":"行经巩县访杜少陵墓不得"}
{"author":"戴絅孙","content":"昨我停车古英六，火鸦飞飞啄人屋。可怜百室尽焦士，野处吞声听宵哭。今我泊舟黄鹤楼，接天骇浪江风秋。城高不没只三版，杀人恐作江神羞。我生百事类多忤，悔不穷庐守风雨。无端水火巧为构，女丁妇壬横相侮。枯肠待饱千瓮齑，蹴蔬敢梦羊双蹄。穷缘未了谍能死，劳生我自窥端倪。祇惭频年累知己，忍饥索遍金门米。大梁开府今陆公，我愧当时老韩子。岁除只教文送穷，岂有健笔争天功。吾兄清饱汉阳水，垂翅傥鉴南飞鸿。","dynasty":"清代","title":"抵江夏作呈许鱼泉学使兄"}
{"author":"丘为","content":"冷艳全欺雪，余香乍入衣。春风且莫定，吹向玉阶飞。","dynasty":"唐代","tags":"梨花，君主，爱国","title":"左掖梨花"}
{"author":"丘为","content":"绝顶一茅茨，直上三十里。扣关无僮仆，窥室唯案几。若非巾柴车，应是钓秋水。差池不相见，黾勉空仰止。草色新雨中，松声晚窗里。及兹契幽绝，自足荡心耳。虽无宾主意，颇得清净理。兴尽方下山，何必待之子。","dynasty":"唐代","tags":"唐诗三百首，友情","title":"寻西山隐者不遇"}
{"author":"丘为","content":"东风何时至？已绿湖上山。湖上春既早，田家日不闲。沟塍流水处，耒耜平芜间。薄暮饭牛罢，归来还闭关。","dynasty":"唐代","tags":"春天，农民，生活","title":"题农父庐舍"}
{"author":"丘为","content":"漾舟汉江上，挂席候风生。临泛何容与，爱此江水清。芦洲隐遥嶂，露日映孤城。自顾疏野性，难忘鸥鸟情。聊复与时顾，暂欲解尘缨。跋涉非吾愿，虚怀浩已盈。","dynasty":"唐代","title":"渡汉江（一作戴叔伦诗，题作江行）"}
{"author":"丘为","content":"去去知未远，依依甚初别。他乡至下心，昨夜阶前雪。终日读书仍少孤，家贫兄弟未当途。适远才过宿舂料，相随惟一平头奴。男儿出门事四海，立身世业文章在。莫漫忆柴扉，驷马高车朝紫微。江南驿使不曾断，迎前为尔非春衣。","dynasty":"唐代","title":"冬至下寄舍弟时应赴入京（杂言）"}
{"author":"丘为","content":"结庐若耶里，左右若耶水。无日不钓鱼，有时向城市。溪中水流急，渡口水流宽。每得樵风便，往来殊不难。一川草长绿，四时那得辨。短褐衣妻儿，馀粮及鸡犬。日暮鸟雀稀，稚子呼牛归。住处无邻里，柴门独掩扉。","dynasty":"唐代","title":"泛若耶谿"}
{"author":"丘为","content":"天末江城晚，登临客望迷。春潮平岛屿，残雨隔虹蜺.鸟与孤帆远，烟和独树低。乡山何处是，目断广陵西。","dynasty":"唐代","title":"登润州城"}
{"author":"丘为","content":"一点消未尽，孤月在竹阴。晴光夜转莹，寒气晓仍深。还对读书牖，且关乘兴心。已能依此地，终不傍瑶琴。","dynasty":"唐代","title":"竹下残雪"}
{"author":"丘为","content":"南入剡中路，草云应转微。湖边好花照，山口细泉飞。此地饶古迹，世人多忘归。经年松雪在，永日世情稀。芸阁应相望，芳时不可违。","dynasty":"唐代","title":"送阎校书之越"}
{"author":"丘为","content":"赫赫温风扇，炎炎夏日徂。火威驰迥野，畏景烁遥途。势矫翔阳翰，功分造化炉。禁城千品烛，黄道一轮孤。落照频空簟，馀晖卷夕梧。如何倦游子，中路独踟蹰。","dynasty":"唐代","title":"省试夏日可畏（一作张籍诗）"}
{"author":"丘为","content":"日高鸡犬静，门掩向寒塘。夜竹深茅宇，秋亭冷石床。住山年已远，服药寿偏长。虚弃浮生者，相逢益自伤。","dynasty":"唐代","title":"寻庐山崔征君"}
{"author":"丘为","content":"日日湖水上，好登湖上楼。终年不向郭，过午始梳头。尝自爱杯酒，得无相献酬。小僮能脍鲤，少妾事莲舟。每有南浦信，仍期后月游。方春转摇荡，孤兴时淹留。骢马真傲吏，翛然无所求。晨趋玉阶下，心许沧江流。少别如昨日，何言经数秋。应知方外事，独往非悠悠。","dynasty":"唐代","title":"湖中寄王侍御"}
{"author":"丘为","content":"冷艳金歇雪，余香乍入衣。春风且莫定，吹向玉阶飞。","dynasty":"唐代","title":"左掖梨花"}
{"author":"丘为","content":"冷艳全欺雪，馀香乍入衣。春风且莫定，吹向玉阶飞。","dynasty":"唐代","title":"左掖梨花（同王维、皇甫冉赋）"}
{"author":"丘为","content":"垂柳街头百丈丝，杏花林处度黄鹂。间关正在秦筝里，历乱偏伤楚客时。风传一一声来尽，雨湿双双飞去迟。羡尔能将户客意，何如栖得上林枝。","dynasty":"唐代","title":"对雨闻莺"}
{"author":"丘为","content":"柳色扁舟带水阴，闻君卧疾引登临。凭高始见三吴势，望远因知四海心。山僧午后清禅洽，群木晴初绿霭深。云外翩翩飞鸟尽，令人宛自动归吟。","dynasty":"唐代","title":"辛四卧病舟中群公招登慈和寺"}
{"author":"丘为","content":"老人甲子难计论，耳中白毛三十根。钓鱼几年如一日，船舷数寸青苔痕。人生性命必归止，精魂伤夫向流水。月如钩在轮影中，风似人来𥭳声里。蒲叶高低没钓矶，破舟仍系绿杨枝。水流不为人流去，鱼乐宁知人乐时。土龛门前一行柳，独引青丝织鱼笱。柳花漠漠飞复飞，鱼笱如今落谁手。余嗟老人多悲辛，老人昔日伤几人。人情相掩且相叹，不喜河头秋与春。","dynasty":"唐代","title":"伤河龛老人"}
{"author":"丘为","content":"漠漠云在渚，无心去何从。青连晚湖色，澹起秋烟容。渡水上下白，归山深浅重。来为巫峡女，去逐葛川龙。勿为长幽滞，当飞第一峰。","dynasty":"唐代","title":"幽渚云"}
{"author":"丘为","content":"行人辈，莫相催，相看日暮何徘徊。登孤舟，望远水，殷勤留语劝求仕。畴昔主司曾见知，琳琅丛中拔一枝。且得免轮天子课，何能屈腰乡里儿。长安落桑酒，或可此时望携手。官班服色不相当，拂衣还作捕鱼郎。","dynasty":"唐代","title":"答韩丈"}
{"author":"贡修龄","content":"言寻避暑地，随意入僧房。树以法云秀，莲从解脱香。翻经知古乘，借相到羲皇。火宅终难久，安心是上方。","dynasty":"明代","title":"舟过兴济县暂往段长老藏经阁避暑"}
{"author":"程素绚","content":"危楼依碧水，乘兴此登临。一径寒云锁，数峰夕照沈。瀑飞疑雨过，花落感春深。不觉暮山紫，归鸟集满林。","dynasty":"清代","title":"傍晚游溪山第一楼"}
{"author":"程素绚","content":"帘幕微风动，新秋酿易成。孤衾寒锁梦，凉雨细无声。远柝沈还起，残灯淡转明。遥知篱下菊，点点落英轻。","dynasty":"清代","title":"夜雨"}
{"author":"程素绚","content":"愁以成诗料，吟来尽解怜。细将残柝数，独听众人眠。不羡闲为福，方知健似仙。今年缘底事，更负月初圆。","dynasty":"清代","title":"病中不寐"}
{"author":"程素绚","content":"二十又加五，惊心岁月新。一年更始日，昨夜未眠人。竹马看儿戏，梅花着树春。屠苏才饮罢，谈笑乐天伦。","dynasty":"清代","title":"己丑元旦"}
{"author":"程素绚","content":"二月韶光丽，迎来满路花。迎风身更活，弄日影偏斜。一径余春意，三分逐水涯。笑他飘泊甚，到处即为家。","dynasty":"清代","title":"杨花"}
{"author":"程素绚","content":"寥落江湖岸，哀鸣何所之。雨中孤影远，云外一声迟。野水相思处，严霜独宿时。衡阳归未得，离别正堪悲。","dynasty":"清代","title":"孤雁二首其一"}
{"author":"程素绚","content":"焭焭余一雁，渺渺绕渔舟。逆旅难为别，孤踪易感秋。惊沙迷失伴，暮雨听呼俦。飘泊长途怨，天涯任所留。","dynasty":"清代","title":"孤雁二首其二"}
{"author":"程素绚","content":"恍入山阴道，松花落翠微。溪凉清漱石，云影淡生衣。此地堪招隐，何人肯息机。诸姑相结伴，游乐竟忘归。","dynasty":"清代","title":"游惠山"}
{"author":"程素绚","content":"兰闺香梦正沉沉，有客登门报捷音。黄卷十年酬苦志，青衫一领慰名心。鹏程还望腾千里，驹隙须知惜寸阴。小婢娇痴偏作态，金花笑向鬓边簪。","dynasty":"清代","title":"外子游泮喜作"}
{"author":"程素绚","content":"爆竹声惊一岁新，雪光如水水如银。焚香却爱祥烟结，临镜轻施黛色匀。厨下初添留客馔，堂前时见拜年人。小姑出阁怜无伴，折取梅花当赏春。","dynasty":"清代","title":"戊子元旦四首其一"}
{"author":"程素绚","content":"举目遥看万象新，一年今日是良辰。暂停针线显无事，初换绮罗稳称身。处处院中都剪彩，家家门上帖宜春。别来暗把心香祝，愿祝亲为百岁人。","dynasty":"清代","title":"戊子元旦四首其二"}
{"author":"程素绚","content":"堂前缓步祝芳辰，小婢随行笑语亲。一路梅开春有色，六街门掩昼无尘。灵尨当户知吠客，寒雀窥帘不避人。忽报姑家夫婿到，忙从窗里暗藏身。","dynasty":"清代","title":"戊子元旦四首其三"}
{"author":"程素绚","content":"华堂香煖锦铺茵，鸟语频催柳色新。扫径尚余千树雪，闭门团聚一家春。呼童沽酒炉添火，款客烹茶鼎沸银。虽有诸多谋利者，也从局外作闲人。","dynasty":"清代","title":"戊子元旦四首其四"}
{"author":"程素绚","content":"隔年曾与此花游，今日花开胜昔稠。着雪有情因弄色，临风无语似含愁。三更孤影当窗立，一缕幽香傍水浮。骨瘦惟君能傲世，不知果否几生修。","dynasty":"清代","title":"梅"}
{"author":"程素绚","content":"携锄亲种费思量，今日争开倚短墙。朵小最宜人戴鬓，风高岂惹蝶偷香。偏于晚节存真色，不与春花都艳妆。独守幽贞堪作伴，一枝移对镜台旁。","dynasty":"清代","title":"菊"}
{"author":"程素绚","content":"天然傅粉似何郎，逐队纷纷过短墙。双翅伶俜怜影瘦，一生消受是花香。才依弱草堪藏拙，胡得春风便欲狂。知否世途危险甚，蛛丝悬网在檐旁。","dynasty":"清代","title":"蝴蝶"}
{"author":"程素绚","content":"卸却吴棉卸薄罗，旗亭画壁想娇歌。临风引领垂青眼，带雨回身就绿波。别恨牵将征客去，春愁绾与美人多。丝丝织出缠绵态，灞岸销魂不忍过。","dynasty":"清代","title":"梅"}
{"author":"程素绚","content":"念我初时学拜痴，清辉夜夜转庭墀。纵亏也有重圆日，虽暗宁无遍照时。若是画眉偏有样，纵非钓水亦临池。世间多少深闺恨，对此清光不可思。","dynasty":"清代","title":"新月"}
{"author":"程素绚","content":"入夏兴偏幽，凭栏豁远眸。日长帘半卷，闲煞小银钩。","dynasty":"清代","title":"夏日二首其一"}
{"author":"程素绚","content":"绿暗正红稀，庭前夕照微。怜他新燕子，日日学双飞。","dynasty":"清代","title":"夏日二首其二"}
{"author":"程素绚","content":"夜深烧烛未曾眠，棠睡初醒笑破烟。侬较花情近更懒，妆成日已到窗前。","dynasty":"清代","title":"海棠下作三首其一"}
{"author":"程素绚","content":"依依春色透东墙，秀丽天然傍夕阳。堪笑邻家娇小女，漫调脂粉效新妆。","dynasty":"清代","title":"海棠下作三首其二"}
{"author":"程素绚","content":"伴我窗前月自明，静中时有暗香迎。欲吹短笛还停手，恐惊花魂梦不成。","dynasty":"清代","title":"海棠下作三首其三"}
{"author":"程素绚","content":"秋月涓涓正上弦，怀人况值晚凉天。嫦娥亦替侬愁别，懒画纤眉剩半边。","dynasty":"清代","title":"秋试离怀"}
{"author":"程素绚","content":"薄病无端恨久留，忆花心事上枝头。及今小愈花都老，怕触春光不下楼。","dynasty":"清代","title":"病"}
{"author":"崔颢","content":"昔人已乘黄鹤去，此地空余黄鹤楼。黄鹤一去不复返，白云千载空悠悠。晴川历历汉阳树，芳草萋萋鹦鹉洲。日暮乡关何处是？烟波江上使人愁。","dynasty":"唐代","tags":"唐诗三百首，初中古诗，写景，地名，怀古，思乡，早教古诗100首","title":"黄鹤楼/登黄鹤楼"}
{"author":"崔颢","content":"君家何处住，妾住在横塘。停船暂借问，或恐是同乡。","dynasty":"唐代","tags":"唐诗三百首，女子，孤独，思乡","title":"长干行·君家何处住"}
{"author":"崔颢","content":"家临九江水，来去九江侧。同是长干人，生小不相识。","dynasty":"唐代","tags":"唐诗三百首，女子，热爱，家乡","title":"长干行·家临九江水"}
{"author":"崔颢","content":"岧峣太华俯咸京，天外三峰削不成。武帝祠前云欲散，仙人掌上雨初晴。河山北枕秦关险，驿路西连汉畤平。借问路傍名利客，何如此处学长生。(何一作：无)","dynasty":"唐代","tags":"唐诗三百首，怀古，山水","title":"行经华阴"}
{"author":"崔颢","content":"轻舟去何疾，已到云林境。起坐鱼鸟间，动摇山水影。岩中响自答，溪里言弥静。事事令人幽，停桡向余景。","dynasty":"唐代","tags":"写景","title":"入若耶溪"}
{"author":"崔颢","content":"征马去翩翩，城秋月正圆。单于莫近塞，都护欲临边。汉驿通烟火，胡沙乏井泉。功成须献捷，未必去经年。","dynasty":"唐代","tags":"边塞，送别，祝愿","title":"送单于裴都护赴西河"}
{"author":"崔颢","content":"高山代郡东接燕，雁门胡人家近边。解放胡鹰逐塞鸟，能将代马猎秋田。山头野火寒多烧，雨里孤峰湿作烟。闻道辽西无斗战，时时醉向酒家眠。","dynasty":"唐代","tags":"边塞，生活","title":"雁门胡人歌"}
{"author":"崔颢","content":"君家何处住，妾住在横塘。停船暂借问，或恐是同乡。家临九江水，来去九江侧。同是长干人，自小不相识。下渚多风浪，莲舟渐觉稀。那能不相待，独自逆潮归。三江潮水急，五湖风浪涌。由来花性轻，莫畏莲舟重。","dynasty":"唐代","title":"长干曲四首（一作江南曲）"}
{"author":"崔颢","content":"长安城中月如练，家家此夜持针线。仙裙玉佩空自知，天上人间不相见。长信深阴夜转幽，瑶阶金阁数萤流。班姬此夕愁无限，河汉三更看斗牛。","dynasty":"唐代","title":"七夕"}
{"author":"崔颢","content":"少年负胆气，好勇复知机。仗剑出门去，孤城逢合围。杀人辽水上，走马渔阳归。错落金锁甲，蒙茸貂鼠衣。还家且行猎，弓矢速如飞。地迥鹰犬疾，草深狐兔肥。腰间带两绶，转眄生光辉。顾谓今日战，何如随建威？","dynasty":"唐代","tags":"写人，赞美","title":"古游侠呈军中诸将/游侠篇"}
{"author":"崔颢","content":"江南年少十八九，乘舟欲渡青溪口。青溪口边一老翁，鬓眉皓白已衰朽。自言家代仕梁陈，垂朱拖紫三十人。两朝出将复入相，五世叠鼓乘朱轮。父兄三叶皆尚主，子女四代为妃嫔。南山赐田接御苑，北宫甲第连紫宸。直言荣华未休歇，不觉山崩海将竭。兵戈乱入建康城，烟火连烧未央阙。衣冠士子陷锋刃，良将名臣尽埋没。山川改易失市朝，衢路纵横填白骨。老人此时尚少年，脱身走得投海边。罢兵岁馀未敢出，去乡三载方来旋。蓬蒿忘却五城宅，草木不识青谿田。虽然得归到乡土，零丁贫贱长辛苦。采樵屡入历阳山，刈稻常过新林浦。少年欲知老人岁，岂知今年一百五。君今少壮我已衰，我昔少年君不睹。人生贵贱各有时，莫见羸老相轻欺。感君相问为君说，说罢不觉令人悲。","dynasty":"唐代","title":"江畔老人愁"}
{"author":"崔颢","content":"川上女，晚妆鲜，日落青渚试轻楫。汀长花满正回船，暮来浪起风转紧。自言此去横塘近，绿江无伴夜独行，独行心绪愁无尽。","dynasty":"唐代","title":"川上女"}
{"author":"崔颢","content":"洛阳二月梨花飞，秦地行人春忆归。扬鞭走马城南陌，朝逢驿使秦川客。驿使前日发章台，传道长安春早来。棠梨宫中燕初至，葡萄馆里花正开。念此使人归更早，三月便达长安道。长安道上春可怜，摇风荡日曲河边。万户楼台临渭水，五陵花柳满秦川。秦川寒食盛繁华，游子春来喜见花。斗鸡下杜尘初合，走马章台日半斜。章台帝城称贵里，青楼日晚歌钟起。贵里豪家白马骄，五陵年少不相饶。双双挟弹来金市，两两鸣鞭上渭桥。渭城桥头酒新熟，金鞍白马谁家宿。可怜锦瑟筝琵琶，玉台清酒就君家。小妇春来不解羞，娇歌一曲杨柳花。","dynasty":"唐代","title":"杂曲歌辞。渭城少年行"}
{"author":"崔颢","content":"燕郊芳岁晚，残雪冻边城。四月青草合，辽阳春水生。胡人正牧马，汉将日征兵。露重宝刀湿，沙虚金鼓鸣。寒衣著已尽，春服与谁成。寄语洛阳使，为传边塞情。","dynasty":"唐代","tags":"边塞，战争","title":"辽西作/关西行"}
{"author":"崔颢","content":"圣贤将立喻，上善贮情深。洁白依全德，澄清有片心。浇浮知不挠，滥浊固难侵。方寸悬高鉴，生涯讵陆沉。对泉能自诫，如镜静相临。廉慎传家政，流芳合古今。","dynasty":"唐代","title":"澄水如鉴"}
{"author":"崔颢","content":"昔人已乘白云去，此地空余黄鹤楼。黄鹤一去不复返，白云千载空悠悠。晴川历历汉阳树，芳草萋萋鹦鹉洲。日暮乡关何处是，烟波江上使人愁。","dynasty":"唐代","title":"黄鹤楼"}
{"author":"崔颢","content":"君不见建章宫中金明枝，万万长条拂地垂。二月三月花如霰，九重幽深君不见。艳彩朝含四宝宫，香风吹入朝云殿。汉家宫女春未阑，爱此芳香朝暮看。看去看来心不忘，攀折将安镜台上。双双素手剪不成，两两红妆笑相向。建章昨夜起春风，一花飞落长信宫。长信丽人见花泣，忆此珍树何嗟及。我昔初在昭阳时，朝折暮折登玉墀。只言岁岁长相对，不寤今朝遥相思。","dynasty":"唐代","title":"杂曲歌辞。行路难"}
{"author":"崔颢","content":"可怜青铜镜，挂在白玉堂。玉堂有美女，娇弄明月光。罗袖拂金鹊，彩屏点红妆。妆罢含情坐，春风桃李香。","dynasty":"唐代","title":"杂诗"}
{"author":"崔颢","content":"十五嫁王昌，盈盈入画堂。自矜年最少，复倚婿为郎。舞爱前谿绿，歌怜子夜长。闲来斗百草，度日不成妆。","dynasty":"唐代","title":"王家少妇（一作古意）"}
{"author":"崔颢","content":"梁日东阳守，为楼望越中。绿窗明月在，青史古人空。江静闻山狖，川长数塞鸿。登临白云晚，流恨此遗风。","dynasty":"唐代","title":"题沈隐侯八咏楼"}
{"author":"崔颢","content":"北上途未半，南行岁已阑。孤舟下建德，江水入新安。海近山常雨，谿深地早寒。行行泊不可，须及子陵滩。","dynasty":"唐代","title":"发锦沙村"}
{"author":"崔颢","content":"客从巴水渡，传尔溯行舟。是日风波霁，高堂雨半收。青山满蜀道，绿水向荆州。不作书相问，谁能慰别愁。","dynasty":"唐代","title":"赠卢八象"}
{"author":"崔颢","content":"客行逢雨霁，歇马上津楼。山势雄三辅，关门扼九州。川从陕路去，河绕华阴流。向晚登临处，风烟万里愁。","dynasty":"唐代","title":"题潼关楼"}
{"author":"崔颢","content":"晨登天竺山，山殿朝阳晓。厓泉争喷薄，江岫相萦绕。直上孤顶高，平看众峰小。南州十二月，地暖冰雪少。青翠满寒山，藤萝覆冬沼。花龛瀑布侧，青壁石林杪。鸣钟集人天，施饭聚猿鸟。洗意归清净，澄心悟空了。始知世上人，万物一何扰。","dynasty":"唐代","title":"游天竺寺"}
{"author":"崔颢","content":"长安甲第高入云，谁家居住霍将军。日晚朝回拥宾从，路傍拜揖何纷纷。莫言炙手手可热，须臾火尽灰亦灭。莫言贫贱即可欺，人生富贵自有时。一朝天子赐颜色，世上悠悠应始知。","dynasty":"唐代","title":"横吹曲辞。长安道"}
{"author":"崔颢","content":"妾年初二八，家住洛桥头。玉户临驰道，朱门近御沟。使君何假问，夫婿大长秋。女弟新承宠，诸兄近拜侯。春生百子殿，花发五城楼。出入千门里，年年乐未休。","dynasty":"唐代","title":"相和歌辞。相逢行"}
{"author":"崔颢","content":"君家何处住，妾住在横塘。停舟暂借问，或恐是同乡。家临九江水，去来九江侧。同是长干人，生小不相识。下渚多风浪，莲舟渐觉稀。那能不相待，独自逆潮归。三江潮水急，五湖风浪涌。由来花性轻，莫畏莲舟重。","dynasty":"唐代","title":"杂曲歌辞。长干曲四首"}
{"author":"崔颢","content":"二月春来半，宫中日渐长。柳垂金屋暖，花覆玉楼香。拂匣先临镜，调笙更炙簧。还将卢女曲，夜夜奉君王。","dynasty":"唐代","title":"杂曲歌辞。卢女曲"}
{"author":"崔颢","content":"悠悠远行归，经春涉长道。幽冀桑始青，洛阳蚕欲老。忆昨戎马地，别时心草草。烽火从北来，边城闭常早。平生少相遇，未得展怀抱。今日杯酒间，见君交情好。","dynasty":"唐代","title":"赠轻车"}
{"author":"崔颢","content":"三十羽林将，出身常事边。春风吹浅草，猎骑何翩翩。插羽两相顾，鸣弓新上弦。射麋入深谷，饮马投荒泉。马上共倾酒，野中聊割鲜。相看未及饮，杂虏寇幽燕。烽火去不息，胡尘高际天。长驱救东北，战解城亦全。报国行赴难，古来皆共然。","dynasty":"唐代","title":"赠王威古"}
{"author":"崔颢","content":"法师东南秀，世实豪家子。削发十二年，诵经峨眉里。自此照群蒙，卓然为道雄。观生尽入妄，悟有皆成空。净体无众染，苦心归妙宗。一朝敕书至，召入承明宫。说法金殿里，焚香清禁中。传灯遍都邑，杖锡游王公。天子揖妙道，群僚趋下风。我法本无著，时来出林壑。因心得化城，随病皆与药。上启黄屋心，下除苍生缚。一从入君门，说法无朝昏。帝作转轮王，师为持戒尊。轩风洒甘露，佛雨生慈根。但有灭度理，而生开济恩。复闻江海曲，好杀成风俗。帝曰我上人，为除膻腥欲。是日发西秦，东南至蕲春。风将衡桂接，地与吴楚邻。旧少清信士，实多渔猎人。一闻吾师至，舍网江湖滨。作礼忏前恶，洁诚期后因。因成日既久，事济身不守。更出淮楚间，复来荆河口。荆河马卿岑，兹地近道林。入讲鸟常狎，坐禅兽不侵。都非缘未尽，曾是教所任。故我一来事，永承微妙音。竹房见衣钵，松宇清身心。早悔业至浅，晚成计可寻。善哉远公义，清净如黄金。","dynasty":"唐代","title":"赠怀一上人"}
{"author":"崔颢","content":"卢姬小小魏王家，绿鬓红唇桃李花。魏玉绮楼十二重，水精帘箔绣芙蓉。白玉阑干金作柱，楼上朝朝学歌舞。前堂后堂罗袖人，南窗北窗花发春。翠幌珠帘斗弦管，一奏一弹云欲断。君王日晚下朝归，鸣环佩玉生光辉。人生今日得骄贵，谁道卢姬身细微。","dynasty":"唐代","title":"杂曲歌辞。卢姬篇"}
{"author":"崔颢","content":"邯郸陌上三月春，暮行逢见一妇人。自言乡里本燕赵，少小随家西入秦。母兄怜爱无俦侣，五岁名为阿娇女。七岁丰茸好颜色，八岁黠惠能言语。十三兄弟教诗书，十五青楼学歌舞。我家青楼临道傍，纱窗绮幔暗闻香。日暮笙歌君驻马，春日妆梳妾断肠。不用城南使君婿，本求三十侍中郎。何知汉帝好容色，玉辇携登归建章。建章宫殿不知数，万户千门深且长。百堵涂椒接青琐，九华阁道连洞房。水晶帘箔云母扇，琉璃窗牖玳瑁床。岁岁年年奉欢宴，娇贵荣华谁不羡。恩情莫比陈皇后，宠爱全胜赵飞燕。瑶房侍寝世莫知，金屋更衣人不见。谁言一朝复一日，君王弃世市朝变。宫车出葬茂陵田，贱妾独留长信殿。一朝太子升至尊，宫中人事如掌翻。同时侍女见谗毁，后来新人莫敢言。兄弟印绶皆被夺，昔年赏赐不复存。一旦放归旧乡里，乘车垂泪还入门。父母愍我曾富贵，嫁与西舍金王孙。念此翻覆复何道，百年盛衰谁能保。忆昨尚如春日花，悲今已作秋时草。少年去去莫停鞭，人生万事由上天。非我今日独如此，古今歇薄皆共然。","dynasty":"唐代","title":"邯郸宫人怨"}
{"author":"崔颢","content":"我在河东时，使往定襄里。定襄诸小儿，争讼纷城市。长老莫敢言，太守不能理。谤书盈几案，文墨相填委。牵引肆中翁，追呼田家子。我来折此狱，五听辨疑似。小大必以情，未尝施鞭箠。是时三月暮，遍野农桑起。里巷鸣春鸠，田园引流水。此乡多杂俗，戎夏殊音旨。顾问边塞人，劳情曷云已。","dynasty":"唐代","title":"结定襄郡狱效陶体"}
{"author":"崔颢","content":"黄雀衔黄花，翩翩傍檐隙。本拟报君恩，如何反弹射。金罍美酒满座春，平原爱才多众宾。满堂尽是忠义士，何意得有谗谀人。谀言反覆那可道，能令君心不自保。北园新栽桃李枝，根株未固何转移。成阴结实君自取，若问傍人那得知。","dynasty":"唐代","title":"孟门行"}
{"author":"崔颢","content":"洛阳三月梨花飞，秦地行人春忆归。扬鞭走马城南陌，朝逢驿使秦川客。驿使前日发章台，传道长安春早来。棠梨宫中燕初至，葡萄馆里花正开。念此使人归更早，三月便达长安道。长安道上春可怜，摇风荡日曲江边。万户楼台临渭水，五陵花柳满秦川。秦川寒食盛繁华，游子春来不见家。斗鸡下杜尘初合，走马章台日半斜。章台帝城称贵里，青楼日晚歌钟起。贵里豪家白马骄，五陵年少不相饶。双双挟弹来金市，两两鸣鞭上渭桥。渭城桥头酒新熟，金鞍白马谁家宿。可怜锦瑟筝琵琶，玉壶清酒就倡家。小妇春来不解羞，娇歌一曲杨柳花。","dynasty":"唐代","title":"渭城少年行"}
{"author":"崔颢","content":"卢姬少小魏王家，绿鬓红唇桃李花。魏王绮楼十二重，水晶帘箔绣芙蓉。白玉栏干金作柱，楼上朝朝学歌舞。前堂后堂罗袖人，南窗北窗花发春。翠幌珠帘斗丝管，一弹一奏云欲断。君王日晚下朝归，鸣环佩玉生光辉。人生今日得娇贵，谁道卢姬身细微。","dynasty":"唐代","title":"卢姬篇"}
{"author":"崔颢","content":"妾家近隔凤凰池，粉壁纱窗杨柳垂。本期汉代金吾婿，误嫁长安游侠儿。儿家夫婿多轻薄，借客探丸重然诺。平明挟弹入新丰，日晚挥鞭出长乐。青丝白马冶游园，能使行人驻马看。自矜陌上繁华盛，不念闺中花鸟阑。花间陌上春将晚，走马斗鸡犹未返。三时出望无消息，一去那知行近远。桃李花开覆井栏，朱楼落日卷帘看。愁来欲奏相思曲，抱得秦筝不忍弹。","dynasty":"唐代","title":"代闺人答轻薄少年"}
{"author":"崔颢","content":"君王宠初歇，弃妾长门宫。紫殿青苔满，高楼明月空。夜愁生枕席，春意罢帘栊。泣尽无人问，容华落镜中。","dynasty":"唐代","title":"长门怨"}
{"author":"崔颢","content":"巳日帝城春，倾都祓禊晨。停车须傍水，奏乐要惊尘。弱柳障行骑，浮桥拥看人。犹言日尚早，更向九龙津。","dynasty":"唐代","title":"上巳"}
{"author":"崔颢","content":"闻君为汉将，虏骑罢南侵。出塞清沙漠，还家拜羽林。风霜臣节苦，岁月主恩深。为语西河使，知余报国心。","dynasty":"唐代","title":"赠梁州张都督"}
{"author":"崔颢","content":"昨晚南行楚，今朝北溯河。客愁能几日，乡路渐无多。晴景摇津树，春风起棹歌。长淮亦已尽，宁复畏潮波。","dynasty":"唐代","title":"晚入汴水"}
{"author":"崔颢","content":"西掖黄枢近，东曹紫禁连。地因才子拜，人用省郎迁。夜直千门静，河明万象悬。建章宵漏急，阊阖晓钟传。宠列貂蝉位，恩深侍从年。九重初起草，五夜即成篇。顾己无官次，循涯但自怜。远陪兰署作，空此仰神仙。","dynasty":"唐代","title":"奉和许给事夜直简诸公"}
{"author":"崔颢","content":"鸣棹下东阳，回舟入剡乡。青山行不尽，绿水去何长。地气秋仍湿，江风晚渐凉。山梅犹作雨，谿橘未知霜。谢客文逾盛，林公未可忘。多惭越中好，流恨阅时芳。","dynasty":"唐代","title":"舟行入剡"}
{"author":"崔颢","content":"春到郭园静，冰开水木清。俄闻北山客，虚淡迟声荣。不独闲为贵，兼将山自名。古人情亦尔，君识古人情。","dynasty":"唐代","title":"和黄三安仁山庄五首其一"}
{"author":"崔颢","content":"结宇因青嶂，开门对绿畴。树交花相色，溪合水同流。竹径春来扫，兰樽暝不收。无心亦无事，鼓腹醉中游。","dynasty":"唐代","title":"和黄三安仁山庄五首其二"}
{"author":"崔颢","content":"车马东城路，寻君至北山。为从人境出，弥觉世情闲。月在清潭上，风归暗筱间。此时心最得，长啸不能还。","dynasty":"唐代","title":"和黄三安仁山庄五首其三"}
{"author":"崔颢","content":"耕种春须了，幽人晚到家。琴中来远吹，竹里映残霞。谷鸟牵垂叶，池鱼疑水花。朝留半樽酒，细酌倚山槎。","dynasty":"唐代","title":"和黄三安仁山庄五首其四"}
{"author":"崔颢","content":"幽客疑中坐，农人野外居。报来禾近种，城去麦堪锄。夏色归舟壑，春光逐碧虚。君开山海记，共我摘园蔬。","dynasty":"唐代","title":"和黄三安仁山庄五首其五"}
{"author":"崔颢","content":"下渚多风浪，莲舟渐觉稀。那能不相待，独自逆潮归。","dynasty":"唐代","title":"长干曲四首其三"}
{"author":"崔颢","content":"三江潮水急，五湖风浪涌。由来花性轻，莫畏莲舟重。","dynasty":"唐代","title":"长干曲四首其四"}
{"author":"崔颢","content":"家临九江水，去来九江侧。同是长干人，生小不相识。","dynasty":"唐代","title":"杂曲歌辞长干曲四首其二"}
{"author":"崔颢","content":"长安南下几程途，得到邗沟吊绿芜。渚畔鲈鱼舟上钓，羡君归老向东吴。","dynasty":"唐代","title":"维扬送友还苏州"}
{"author":"崔颢","content":"十五嫁王昌，盈盈入画堂。自矜年最少，复倚婿为郎。舞爱前谿绿，歌怜子夜长。闲来斗百草，度日不成妆。","dynasty":"唐代","title":"王家少妇"}
{"author":"崔颢","content":"迢峣太华俯咸京，天外三峰削不成。武帝祠前云欲散，仙人掌上雨初晴。河山北枕秦关险，驿树西连汉畤平。借问路傍名利客，无如此处学长生。","dynasty":"唐代","title":"行经华阴"}
{"author":"崔颢","content":"燕郊芳岁晚，残雪冻边城。四月青草合，辽阳春水生。胡人正牧马，汉将日征兵。露重宝刀湿，沙虚金鼓鸣。寒衣著已尽，春服与谁成？寄语洛阳使，为传边塞情。","dynasty":"唐代","title":"辽西作"}
{"author":"梁补阙","content":"供奉三朝四十年，圣时流落发衰残。贪将乐府歌明代，不把清吟换好官。","dynasty":"唐代","title":"赠米都知"}
{"author":"梁补阙","content":"供奉三朝四十年，圣时流落发衰残。贪将乐府歌明代，不把清吟换好官。","dynasty":"唐代","title":"赠米都知"}
{"author":"贡震","content":"旭日曈昽上草庐，老夫七十履端初。风波已远惊魂定，霜雪潜侵壮志虚。傍舍溪山容履杖，到门宾客杂樵渔。称觥祝嘏浑闲事，任运逍遥乐有馀。","dynasty":"清代","title":"癸巳元旦"}
{"author":"孙惟信","content":"璧月小红楼。听得吹箫忆旧游。霜冷阑干天似水，扬州。薄幸声名总是愁。尘暗鹔鹴裘。针线曾劳玉指柔。一梦觉来三十载，休休。空为梅花白了头。","dynasty":"宋代","tags":"婉约，回忆，羁旅，思念","title":"南乡子·璧月小红楼"}
{"author":"孙惟信","content":"吹箫跨鸾。香销夜阑。杏花楼上春残。绣罗衾半闲。衣宽带宽。千山万山。断肠十二阑干。更斜阳暮寒。","dynasty":"宋代","title":"醉思凡"}
{"author":"孙惟信","content":"薄袖禁寒。轻妆媚晚，落梅庭院春妍。映户盈盈，回倩笑整花钿。柳裁云翦腰支小，凤蟠鸦耸髻鬟偏。东风里，香步翠摇，蓝桥那日因缘。婵娟。留慧盼，浑当了、匆匆密爱深怜。梦过阑干，犹认冷月秋千。杏梢空闹相思眼，燕翎难系断肠笺。银屏下，争信有人，真个病也天天。","dynasty":"宋代","title":"昼锦堂"}
{"author":"孙惟信","content":"风叶敲窗，露蛩吟甃，谢娘庭院秋宵。凤屏半掩，钗花映烛红摇。润玉暖，腻云娇。染芳情、香透鲛绡。断魂留梦，烟迷楚驿，月冷蓝桥。谁念卖药文箫。望仙城路杳，莺燕迢迢。罗衫暗摺，兰痕粉迹都销。流水远，乱花飘。苦相思、宽尽春腰。凡时重恁，玉E6F5过处，小袖轻招。","dynasty":"宋代","title":"夜合花"}
{"author":"孙惟信","content":"三叠古阳关。轻寒噤、清月满征鞍。记玉笋揽衣，翠囊亲赠，绣巾揾脸，金柳初攀。自回首，燕台云掩冉，凤阁雨阑珊。天有尽头，水无西注，鬓难留黑，带易成宽。啼妆，东风悄，菱花在，拟倩锦字封还。应想恨蛾凝黛，慵髻堆鬟。奈情逐事迁，心随春老，梦如香冷，欢与花残。闲煞唾茸窗阁，十二屏山。","dynasty":"宋代","title":"风流子"}
{"author":"孙惟信","content":"一朵鞓红，宝钗压髻东风溜。年时也是牡丹时，相见花边酒。初试夹纱半袖。与花枝、盈盈斗秀。对花临景，为景牵情，因花感旧。题叶无凭，曲沟流水空回首。梦云不入小山屏，真个欢难偶。别后知他安否。软红街、清明还又。絮飞春尽，天远书沉，日长人瘦。","dynasty":"宋代","title":"烛影摇红"}
{"author":"孙惟信","content":"秋娘窗户。梦入阳台雨。小别殷勤留不住。恨满飞花落絮。一天晓月檐西。马嘶风拂罗衣。分付许多风致，送人行下楼儿。","dynasty":"宋代","title":"清平乐"}
{"author":"孙惟信","content":"满阶红影月昏黄，玉炉催换香。碧窗娇困懒梳妆。粉沾金缕裳。鸾髻耸，黛眉长。烛光分两行。许谁骑鹤上维扬。温柔和醉乡。","dynasty":"宋代","title":"阮郎归"}
{"author":"孙惟信","content":"又远到元宵台榭。记轻衫短帽。酒朋诗社。烂漫向、罗绮丛中，驰骋风流俊雅。转头是、三十年话。量减才慳，自觉是、欢情衰谢。但一点难忘，酒痕香帕，如今雪鬓霜髭，嬉游不堪深夜。怕相逢、风前月下。","dynasty":"宋代","title":"望远行（元夕）"}
{"author":"孙惟信","content":"寿花戴了。山童问、华庚多少。待瞒来、又怕旁人笑。况戒腊、淳熙可考。大衍之用恰恰好。学易後、尚一年小。谢屐唐衣眉山帽。薰风送下蓬岛。生巧。吕翁昨夜锺离早。又曾参、两个先生道。又也曾偷桃啖枣。百屋堆钱都不要。更不要、衮衣茸纛。但要酒星花星照。鹘笑到老。","dynasty":"宋代","title":"失调名"}
{"author":"孙惟信","content":"一朵鞓红，宝钗压髻东风溜。年时也是牡丹时，相见花边酒。初试夹纱半袖。与花枝、盈盈斗秀。对花临景，为景牵情，因花感旧。题叶无凭，曲沟流水空回首。梦云不入小山屏，真个欢难偶。别后知他安否。软红街、清明还又。絮飞春尽，天远书沉，日长人瘦。","dynasty":"宋代","title":"烛影摇红·一朵鞓红"}
{"author":"孙惟信","content":"风叶敲窗，露蛩吟瓮，谢娘庭院秋宵。凤屏半掩，钗花映烛红摇。润玉暖，腻云娇。染芳情、香透鲛绡。断魂留梦，烟迷楚驿，月冷蓝桥。谁念卖药文箫。望仙城路杳，莺燕迢迢。罗衫暗摺，兰痕粉迹都销。流水远，乱花飘。苦相思、宽尽春腰。几时重恁，玉骢过处，小袖轻招。","dynasty":"宋代","title":"夜合花·风叶敲窗"}
{"author":"孙惟信","content":"小童教写桃符，道人还了常年例。神前灶下，祓除清净，献花酌水。祷告些儿，也都不是，求名求利。但吟诗写字，分数上面，略精进、尽足矣。饮量添教不醉。好时节、逢场作戏。驱傩爆竹，软饧酥豆，通宵不睡。四海皆兄弟，阿鹊也、同添一岁。愿家家户户，和和顺顺，乐升平世。","dynasty":"宋代","title":"水龙吟·小童教写桃符"}
{"author":"孙惟信","content":"曲巷深房忆帝州，卖花庭宇最风流。窗纱破晓斜开扇，帘绣笼阴半上钩。少日喜拈春在手，暮年羞戴雪盈头。泉南寺裹潇潇雨，婉婉一声无限愁。","dynasty":"宋代","title":"禅寂之所有卖花声出廊庑间清婉动耳"}
{"author":"孙惟信","content":"袅袅垂丝不自持，更禁日炙与风吹。仙家见惯浑闲事，乞与人间看一枝。","dynasty":"宋代","title":"垂丝海棠"}
{"author":"孙惟信","content":"叠却霞绡上醮衣，女童髽髻绿杨垂。重调蛾黛为眉浅，再试弓鞋与步迟。紫府烟花莺唤醒，仙房云雨鹤通知。帘低红杏春风暖，清梦应曾见旧师。","dynasty":"宋代","title":"赋女冠还俗"}
{"author":"孙惟信","content":"柳外细听莺燕语，声声似度鞠花新。","dynasty":"宋代","title":"句"}
{"author":"孙惟信","content":"晋汉高人迹已陈，同君仙屐叩山灵。涧悬白练流云液，路夹苍虬耸石屏。鸟下老藤摇翠木，僧归寒屋钥秋扃。萧萧落日闻笙鹤，满耳天风聒醉醒。","dynasty":"宋代","title":"玲珑山"}
{"author":"孙惟信","content":"饭熟羹香客寐残，秦村山水树阴寒。古今一样邯郸枕，觉后方才做梦看。","dynasty":"宋代","title":"秦村午炊"}
{"author":"孙惟信","content":"深院清明冷凤箫，梨花寂寂雨潇潇。秋千一架红墙角，终日无人影自摇。","dynasty":"宋代","title":"深院"}
{"author":"孙惟信","content":"未欲鞭龙上玉京，赤城来炼八霞精。松风浩荡吹秋暑，偶到弥陀寺里行。","dynasty":"宋代","title":"题崇寿院"}
{"author":"孙惟信","content":"诗字峥嵘照眼开，人随尘劫挽难回。清苕载雪流寒碧，老我扁舟独自来。","dynasty":"宋代","title":"题载雪录"}
{"author":"孙惟信","content":"小院无人竹簟铺，昼眠难稳客心孤。窗前嫌怕惊残梦，自掷青梅打鹧鸪。","dynasty":"宋代","title":"小院"}
{"author":"孙惟信","content":"又还到元宵台榭。记轻衫短帽，酒朋诗社。烂漫向、罗绮丛中，驰骋风流俊雅。转头是、三十年话。量减才悭，自觉是、欢情衰谢。但一点难忘，酒痕香帕。如今雪鬓霜髭，嬉游不忺深夜。怕相逢、风前月下。","dynasty":"宋代","title":"望远行元夕"}
{"author":"陈洪","content":"光映妆楼月，花随歌扇风。欲妒梅将柳，故落早春中。","dynasty":"宋代","title":"春雪"}
{"author":"邓如昌","content":"蹑屐登高纵远眸，洲南景色晚悠悠。渔翁醉入芦花岛，樵子声喧古渡头。绕槛烟霞千里共，空江风月一囊收。羡鱼不禁临渊叹，冉冉韶光早下钩。","dynasty":"明代","title":"洲头夕照"}
{"author":"邓如昌","content":"楼对仙山九子峰，峰头仙鹤舞东风。羽衣独去餐瑶草，素翮飞来傍主公。古洞云浮相掩映，丹台花发共葱茏。推床瞩望空尘世，鹤背飘飘路可通。","dynasty":"明代","title":"九仙招鹤"}
{"author":"陈授","content":"泛棹入明湖，清晨风习习。微浪碧生鳞，远山青拱揖。蒲声入耳秋，荷气侵衣湿。燕乳尚双飞，鹭拳方独立。胜境览周遭，佳辰时宴集。少妇郁金堂，功臣汤沐邑。愿言思古人，遐哉不可及。","dynasty":"清代","title":"游莫愁湖"}
{"author":"钱镠","content":"三节还乡兮挂锦衣，碧天朗朗兮爱日晖。功成道上兮列旌旗，父老远来兮相追随。家山乡眷兮会时稀，今朝设宴兮觥散飞。斗牛无孛兮民无欺，吴越一王兮驷马归。","dynasty":"唐代","title":"巡衣锦军制还乡歌"}
{"author":"钱镠","content":"没了期，没了期，营基才了又仓基。没了期，没了期，春衣才了又冬衣。","dynasty":"唐代","title":"没了期歌"}
{"author":"钱镠","content":"须将一片地，付与有心人。黄河信有澄清日，后代应难继此才。传语龙王并水府，钱塘借与筑钱城。","dynasty":"唐代","title":"句"}
{"author":"陈昌绅","content":"叠石摹山格，奇礓曲折通。广庭成结构，危磴接玲珑。碨磊当轩出，狻麑据座雄。云林共高致，皴染画图工。","dynasty":"清代","title":"狮子林今为吴中黄氏废园"}
{"author":"陈昌绅","content":"憨公卓锡地，苔涧昔曾经。山寺有兴废，泉流无古今。云岩清梵答，海涌夕岚阴。名迹怀前辈，潜研诣力深。","dynasty":"清代","title":"虎丘新构灵澜精舍嘉定钱少詹书海涌峰三字石刻尚存分隶绝雄伟"}
{"author":"冯廷櫆","content":"藉甚张公子，新诗逼大家。小楼燕市月，微雨社城花。晏坐青镫暮，狂吟乌帽斜。夜来题秀句，传唱满京华。","dynasty":"清代","title":"答张邻仙同年"}
{"author":"冯廷櫆","content":"五亩城西宅，移家定几时。屋连屯氏水，巷接董生祠。背郭桃花发，巾车渡口迟。卜居先占此，真与懒相宜。","dynasty":"清代","title":"闻田雨来将移新居却寄其一"}
{"author":"冯廷櫆","content":"瓦舍三间大，芦藩一带长。几排风字砚，帘护鸟文香。斗茗消闲昼，翻书入睡乡。真成清净退，宁复问行藏。","dynasty":"清代","title":"闻田雨来将移新居却寄其二"}
{"author":"冯廷櫆","content":"我亦齐东客，游梁兴已阑。头方徒自苦，舌倦果然难。世界凭鸠闹，还家学蠖蟠。十年看烂熟，未敢恋闲官。","dynasty":"清代","title":"闻田雨来将移新居却寄其三"}
{"author":"冯廷櫆","content":"潞水黄花发，归舟欲放时。薄寒添絮早，微雨落帆迟。家近青衣洞，门临白傅祠。看山湖上好，遥忆醉题诗。","dynasty":"清代","title":"送杨恭士归钱塘"}
{"author":"冯廷櫆","content":"尺五城南社，移家小寺东。园花妍似女，邻树秃如翁。斋阁秋阳里，帷镫细雨中。时闻佳客过，尊酒未曾空。","dynasty":"清代","title":"次劳介岩先生移居韵其一"}
{"author":"冯廷櫆","content":"蹑级苔侵屦，钩帘月满庐。淡烟浮茗灶，深柳护巾车。径引凉阴直，窗涵夜气虚。无人闲问字，犹自手钞书。","dynasty":"清代","title":"次劳介岩先生移居韵其二"}
{"author":"冯廷櫆","content":"静理床头帙，闲驱屋上尘。西风吹户牖，秋色满城闉。名酿浮三雅，清砧答四邻。凭阑发高唱，谁解和阳春。","dynasty":"清代","title":"次劳介岩先生移居韵其三"}
{"author":"冯廷櫆","content":"荒村篱落树成围，千叠晴云屋上飞。远水石梁双鹭下，斜阳萧寺一僧归。虽无脚力寻岩径，尚有心情叩板扉。伫立沙头寒栗栗，四山空翠湿单衣。","dynasty":"清代","title":"应山道中"}
{"author":"冯廷櫆","content":"不下风帘不掩扉，颓然醉卧乱书围。总教岁月堂堂去，未许心情种种非。薄宦还余新禄米，长贫尚有旧儒衣。生涯自笑原无累，讵系中年悟道机。","dynasty":"清代","title":"除夜"}
{"author":"冯廷櫆","content":"斗笠蒙头竹杖轻，东风吹我上齐城。醉投石雁洲边宿，老向青牛观里行。野草渐从官路合，春云恰到县门晴。悬知海内张公子，尚识人间鲁两生。","dynasty":"清代","title":"与张松友同年"}
{"author":"冯廷櫆","content":"去岁狂歌共上都，今年结伴到江湖。旗亭酒醉徐高士，驿路金羞陆大夫。少喜诗情犹健在，却怜豪气已全无。他时君返虹桥去，好画樊山夜宴图。","dynasty":"清代","title":"留别徐电发"}
{"author":"冯廷櫆","content":"一园残雨菊花秋，选胜还成九日游。高树全遮亭四面，小山恰在舍东头。红阑曲沼开新径，白帢单衫上旧楼。记得昔年豪饮地，重来尚喜故人留。","dynasty":"清代","title":"九日同萧韩坡田雨来集程二如园亭其一"}
{"author":"冯廷櫆","content":"竹几松屏六尺床，风帘不卷一亭香。窗含暮色成深碧，菊对衰颜是浅黄。莫向杯中问贤圣，祇堪棋里较低昂。何人秀句争传唱，二老风流果擅场。","dynasty":"清代","title":"九日同萧韩坡田雨来集程二如园亭其二"}
{"author":"冯廷櫆","content":"一卷舆图计已粗，单车竟入虎狼都。纵然意气倾燕市，岂有功名到酒徒？空向夫人求匕首，谁令竖子把头颅。南来曾过邯郸道，试问人知剑术无？","dynasty":"清代","title":"荆卿故里"}
{"author":"冯廷櫆","content":"我生渐与老为邻，虚负须眉著此身。范叔漫言天下士，杜陵空望眼中人。萧条白发鸡豚社，辛苦金门虮虱臣。自分支离本无用，不须弹铗怨沉沦。","dynasty":"清代","title":"岁暮书怀"}
{"author":"冯廷櫆","content":"坏垣欹径野花幽，肃肃灵祠祀武侯。红饭一盂村赛晚，黄桑千树庙门秋。壁间画妓遗巾帼，山下征人役马牛。太息高麾游渭上，谁都天末大星流。","dynasty":"清代","title":"谒诸葛公祠"}
{"author":"冯廷櫆","content":"水没方城蔓草肥，司空旧第满斜晖。人亡劫火群书散，屋老秋风一剑飞。广武勋名怜寂寞，式乾谏事记依稀。如何少目《鹪鹩赋》，却到封侯不解归？","dynasty":"清代","title":"张华宅"}
{"author":"冯廷櫆","content":"荆河惟豫州，厥赋实第二。汝南天之中，亦属中上地。漆丝既繁兴，纤絮以时致。洎乎井牧荒，农民乃多事。或为旱潦侵，或因兵燹弃。阡陌纷错陈，沟洫久废置。朝廷重稼穑，特设牧民吏。厚以赐复恩，重以荒田议。匪惟念民依，亦将收地利。岂知群有司，相视等儿戏。荆榛翳丘陇，瓦砾罗市肆。我欲呼流民，裹粮千里至。相彼高下田，畀以耕耘器。播谷居其始，种菽及其次。三时课晴雨，岂曰非善智。惜非劝农官，怀此终何试。","dynasty":"清代","title":"朗陵行"}
{"author":"冯廷櫆","content":"南楚大泽七，云梦首江表。幽壑生积阴，弥望皆宿草。日气开鸿濛，天风吹浩浩。深径留蛇迹，高崖划鸟爪。未觉沧溟阔，转意彭蠡小。尚怀谪仙人，逸气蹑云杪。戏弄吴江水，过此穷幽讨。遂就许公宿，永结儿女好。一夕高兴发，酒酣乌帽倒。南辞桃花岩，东入蓬莱岛。谒帝三十六，致身外臣早。高风邈难即，短晷催人老。幂幂尘网中，众缘纷难了。寄讯泽中客，何处最窅窈。未能学飞云，且愿依栖鸟。","dynasty":"清代","title":"云梦泽有怀太白"}
{"author":"冯廷櫆","content":"我行四海求朋侪，冷丝枯木谁与偕。相知还是故乡客，春风拂帽过高斋。眼明乍见新诗卷，纵观渺渺无津涯。太古遗音久坠地，后之作者沦优俳。山鬼啸风虫号野，正画兀兀疑阴霾。就中意思萧索极，偶一噍咀如枯荄。郊岛苦寒温李侩，是谁倡此为厉阶。我欲奋笔指其谬，惜以事役无好怀。髯卿挺起清渊尾，诗与渊水争清佳。词源蓄泄昆仑窟，余波悬注江河淮。冥搜汉魏晋唐宋，阅年十度更檀槐。句遒语老功力到，如此大笔堪磨崖。文士结习世未化，凭愚护短相睽乖。我今怀响涩欲废，牛铎喜与黄钟谐。一弹再鼓有余韵，檐外好鸟鸣喈喈。","dynasty":"清代","title":"文漪斋中见示新诗"}
{"author":"冯廷櫆","content":"赫赫四公子，贤豪胥笼盖。宾客久寂寞，馀烈犹未艾。匹夫尚轻侠，气焰通中外。遂使法网张，豪杰蒙系逮。关东郭解亡，济南瞷氏败。庶姓甘屏息，富民徙关塞。大狱急频兴，奸人弄机械。浇风炽一时，遗祸流异代。伤哉王迹熄，版藉久破坏。世族业摧残，细民究何赖？根本终动摇，有国当深戒。","dynasty":"清代","title":"论史"}
{"author":"冯廷櫆","content":"武都怒特西入水，空舲野牛蹑空起。逆潮蹴踏沔江滨，夜吼霜天犹掉尾。惊涛下撼鼋鼍宫，腥风促浪打沙觜。群鱼跳波鲛人避，一见凛然慑生气。乖龙恃势不受降，鳞间出火光射地。老牛斗酣两角折，兀然不动化为铁。风剥雨蚀三千年，垂胡犹带战时血。即今江水白于银，潮平岸稳沙无痕。渔舠一叶飞夏口，龙骧千斛奔荆门。篙工舵师坐收值，岂知铁犀与有力。事往功成那可说，倒卧寒江千尺雪。","dynasty":"清代","title":"铁犀行"}
{"author":"冯廷櫆","content":"沔江骇浪流淙淙，夹岸屹立双芙蓉。黄鹄高峙郡城角，倒插石壁当其冲。上戴万古神仙宅，下蹋千尺蛟龙宫。我客江郊百无事，独著双屐携长筇。斜日惨淡山径黑，穷秋萧瑟枫林红。缘崖历磴到绝顶，危楼突兀临三重。森然魄动当槛立，参旗斗柄摇虚空。俯看长江一带耳，翻疑天堑难为功。回身欲倚江阁坐，四窗白雾寒蒙蒙。神仙有无堕荒邈，英雄割据空遗踪。冠古才人零落尽，感时五岳排胸中。山雨初来楼角暗，蹑级欲下心忡忡。凭高放眼一长望，茫茫八极云而风。","dynasty":"清代","title":"黄鹄矶"}
{"author":"胡舜陟","content":"乞得梦中身，归栖云水。始觉精神自家底。峭帆轻棹，时与白鸥游戏。畏途都不管，风波起。光景如梭，人生浮脆。百岁何妨尽沉醉。卧龙多事，谩说三分奇计。算来争似我，长昏睡。","dynasty":"宋代","title":"感皇恩（丐祠居射村作）"}
{"author":"胡舜陟","content":"几日北风江海立。千车万马鏖声急。短棹峭寒欺酒力。飞雨息。琼花细细穿窗隙。我本绿蓑青箬笠。浮家泛宅烟波逸。渚鹭沙鸥多旧识。行未得。高歌与尔相寻觅。","dynasty":"宋代","title":"渔家傲（江行阻风）"}
{"author":"胡舜陟","content":"港净千寻碧，峰回两岸青。鹭飞烟漠漠，猿啸竹冥冥。鸡犬闻声地，云霞蔽隐扃。桃源疑此是，时复问渔舲。","dynasty":"宋代","title":"泛歙溪用老杜诗青惜峰峦过为韵其一"}
{"author":"胡舜陟","content":"溪山美有馀，自古神仙宅。筑室隐宣平，题诗来李白。至今负薪人，间是餐霞客。不向此寻真，飘蓬端可惜。","dynasty":"宋代","title":"泛歙溪用老杜诗青惜峰峦过为韵其二"}
{"author":"胡舜陟","content":"万山回合处，葱郁钓台峰。道义高千古，簟瓢敌万钟。羊裘甘寂寞，凤阙肯从容。勿谓狂奴态，清风激懦庸。","dynasty":"宋代","title":"泛歙溪用老杜诗青惜峰峦过为韵其三"}
{"author":"胡舜陟","content":"草木纷纷落，江山正薄寒。云藏桐子宅，波急沈郎滩。回首家林远，多愁革带宽。青枫知客恨，涂血点林峦。","dynasty":"宋代","title":"泛歙溪用老杜诗青惜峰峦过为韵其四"}
{"author":"胡舜陟","content":"观山如走马，倏忽千群过。水从云际来，舟疑天上坐。羁孤猿失群，往复蚁旋磨。五韵写中肠，悲词成楚些。","dynasty":"宋代","title":"泛歙溪用老杜诗青惜峰峦过为韵其五"}
{"author":"胡舜陟","content":"东辅书初至，西宫夜正寒。感时嗟阻阔，喜汝报平安。学耨知兼力，辞淳发巨澜。三冬文史足，轩翥未应难。","dynasty":"宋代","title":"寄侄"}
{"author":"胡舜陟","content":"雨过川原净，山寒草木疏。暮钟鸣古寺，行客解征裾。马祖留遗迹，浮丘传异书。谁能寻胜概，来往谩纷如。","dynasty":"宋代","title":"白水寺其一"}
{"author":"胡舜陟","content":"风雨走长道，云山忆故庐。知还惭倦鸟，真乐羡游鱼。野烧痕将没，新秧陇已锄。桂林在何许，息马见春馀。","dynasty":"宋代","title":"白水寺其二"}
{"author":"胡舜陟","content":"中兴将相上凌烟，社稷元功孰敢先。万物生春持斗柄，六龙回驭取虞渊。中书方记汾阳考，南国俄乘范蠡船。却向园林新栋宇，聊将胜事继前贤。","dynasty":"宋代","title":"建炎丞相成国吕忠穆公退老堂其一"}
{"author":"胡舜陟","content":"为闻仙伯隐丹丘，三径新开结胜游。庭户招呼松桂月，樽罍追逐芰荷秋。晓猿夜鹤空留恋，风虎云龙自应求。已拥帅旄将入觐，运筹破虏此归休。","dynasty":"宋代","title":"建炎丞相成国吕忠穆公退老堂其二"}
{"author":"胡舜陟","content":"蜡烟青绕雪培堆，神女疑乘香雾来。绰约仙姿明醉眼，横斜疏影入樽罍。","dynasty":"宋代","title":"秉烛赏梅"}
{"author":"胡舜陟","content":"奔走尘沙五十程，泉声今夜响泠泠。明朝画鼓催征骑，不使行人仔细听。","dynasty":"宋代","title":"滑石泉"}
{"author":"胡舜陟","content":"平生壮志在燕然，投老南征示息肩。鼷鼠发机端可笑，暂休戎马弄潺湲。","dynasty":"宋代","title":"题静江府枕流亭"}
{"author":"胡舜陟","content":"人有悲欢头易白，山无古今色长青。","dynasty":"宋代","title":"句其一"}
{"author":"胡舜陟","content":"含桃红紫莺声老，宿麦青青燕子飞。","dynasty":"宋代","title":"句其二"}
{"author":"冯梦得","content":"侬是剑南人，惯识故乡好。绿叶接红花，辉映绥安道。","dynasty":"宋代","title":"忆乡歌四首"}
{"author":"冯梦得","content":"炎夏天颇热，侬门对溪住。摇荡采莲舟，深处疑风露。","dynasty":"宋代","title":"忆乡歌四首"}
{"author":"冯梦得","content":"塞上秋始肃，野草叶叶黄。侬家有菊花，灼灼不忧霜。","dynasty":"宋代","title":"忆乡歌四首"}
{"author":"冯梦得","content":"塞北寒气逼，对火拥氍毹。犹忆侬家里，蓬头两夹襦。","dynasty":"宋代","title":"忆乡歌四首"}
{"author":"冯梦得","content":"塞北寒气逼，对火拥氍毹。犹忆侬家里，蓬头两夹襦。","dynasty":"宋代","title":"忆乡歌四首其四"}
{"author":"拾得","content":"诸佛留藏经，只为人难化。不唯贤与愚，个个心构架。造业大如山，岂解怀忧怕。那肯细寻思，日夜怀奸诈。嗟见世间人，个个爱吃肉。碗碟不曾干，长时道不足。昨日设个斋，今朝宰六畜。都缘业使牵，非干情所欲。一度造天堂，百度造地狱。阎罗使来追，合家尽啼哭。炉子边向火，镬子里澡浴。更得出头时，换却汝衣服。出家要清闲，清闲即为贵。如何尘外人，却入尘埃里。一向迷本心，终朝役名利。名利得到身，形容已憔悴。况复不遂者，虚用平生志。可怜无事人，未能笑得尔。养儿与娶妻，养女求媒娉。重重皆是业，更杀众生命。聚集会亲情，总来看盘饤。目下虽称心，罪簿先注定。得此分段身，可笑好形质。面貌似银盘，心中黑如漆。烹猪又宰羊，夸道甜如蜜。死后受波吒，更莫称冤屈。佛哀三界子，总是亲男女。恐沈黑暗坑，示仪垂化度。尽登无上道，俱证菩提路。教汝痴众生，慧心勤觉悟。佛舍尊荣乐，为愍诸痴子。早愿悟无生，办集无上事。后来出家者，多缘无业次。不能得衣食，头钻入于寺。嗟见世间人，永劫在迷津。不省这个意，修行徒苦辛。我诗也是诗，有人唤作偈。诗偈总一般，读时须子细。缓缓细披寻，不得生容易。依此学修行，大有可笑事。有偈有千万，卒急述应难。若要相知者，但入天台山。岩中深处坐，说理及谈玄。共我不相见，对面似千山。世间亿万人，面孔不相似。借问何因缘，致令遣如此。各执一般见，互说非兼是。但自修己身，不要言他已。男女为婚嫁，俗务是常仪。自量其事力，何用广张施。取债夸人我，论情入骨痴。杀他鸡犬命，身死堕阿鼻。世上一种人，出性常多事。终日傍街衢，不离诸酒肆。为他作保见，替他说道理。一朝有乖张，过咎全归你。我劝出家辈，须知教法深。专心求出离，辄莫染贪淫。大有俗中士，知非不爱金。故知君子志，任运听浮沈。寒山住寒山，拾得自拾得。凡愚岂见知，丰干却相识。见时不可见，觅时何处觅。借问有何缘，却道无为力。从来是拾得，不是偶然称。别无亲眷属，寒山是我兄。两人心相似，谁能徇俗情。若问年多少，黄河几度清。若解捉老鼠，不在五白猫。若能悟理性，那由锦绣包。真珠入席袋，佛性止蓬茅。一群取相汉，用意总无交。运心常宽广，此则名为布。辍己惠于人，方可名为施。后来人不知，焉能会此义。未设一庸僧，早拟望富贵。猕猴尚教得，人何不愤发。前车既落坑，后车须改辙。若也不知此，恐君恶合杀。此来是夜叉，变即成菩萨。自从到此天台寺，经今早已几冬春。山水不移人自老，见却多少后生人。君不见，三界之中纷扰扰，只为无明不了绝。一念不生心澄然，无去无来不生灭。故林又斩新，剡源溪上人。天姥峡关岭，通同次海津。湾深曲岛间，淼淼水云云。借问松禅客，日轮何处暾。自笑老夫筋力败，偏恋松岩爱独游。可叹往年至今日，任运还同不系舟。一入双溪不计春，炼暴黄精几许斤。炉灶石锅频煮沸，土甑久烝气味珍。谁来幽谷餐仙食，独向云泉更勿人。延龄寿尽招手石，此栖终不出山门。踯躅一群羊，沿山又入谷。看人贪竹塞，且遭豺狼逐。元不出孳生，便将充口腹。从头吃至尾，ci々无馀肉。银星钉称衡，绿丝作称纽。买人推向前，卖人推向后。不愿他心怨，唯言我好手。死去见阎王，背后插扫帚。闭门私造罪，准拟免灾殃。被他恶部童，抄得报阎王。纵不入镬汤，亦须卧铁床。不许雇人替，自作自身当。悠悠尘里人，常道尘中乐。我见尘中人，心生多愍顾。何哉愍此流，念彼尘中苦。无去无来本湛然，不居内外及中间。一颗水精绝瑕翳，光明透满出人天。少年学书剑，叱驭到荆州。闻伐匈奴尽，婆娑无处游。归来翠岩下，席草玩清流。壮士志未骋，猕猴骑土牛。三界如转轮，浮生若流水。蠢蠢诸品类，贪生不觉死。汝看朝垂露，能得几时子。闲入天台洞，访人人不知。寒山为伴侣，松下啖灵芝。每谈今古事，嗟见世愚痴。个个入地狱，早晚出头时。古佛路凄凄，愚人到却迷。只缘前业重，所以不能知。欲识无为理，心中不挂丝。生生勤苦学，必定睹天师。各有天真佛，号之为宝王。珠光日夜照，玄妙卒难量。盲人常兀兀，那肯怕灾殃。唯贪淫泆业，此辈实堪伤。出家求出离，哀念苦众生。助佛为扬化，令教选路行。何曾解救苦，恣意乱纵横。一时同受溺，俱落大深坑。常饮三毒酒，昏昏都不知。将钱作梦事，梦事成铁围。以苦欲舍苦，舍苦无出期。应须早觉悟，觉悟自归依。云山叠叠几千重，幽谷路深绝人踪。碧涧清流多胜境，时来鸟语合人心。后来出家子，论情入骨痴。本来求解脱，却见受驱驰。终朝游俗舍，礼念作威仪。博钱沽酒吃，翻成客作儿。若论常快活，唯有隐居人。林花长似锦，四季色常新。或向岩间坐，旋瞻见桂轮。虽然身畅逸，却念世间人。我见出家人，总爱吃酒肉。此合上天堂，却沈归地狱。念得两卷经，欺他道鄽俗。岂知鄽俗士，大有根性熟。我见顽钝人，灯心柱须弥。蚁子啮大树，焉知气力微。学咬两茎菜，言与祖师齐。火急求忏悔，从今辄莫迷。若见月光明，照烛四天下。圆晖挂太虚，莹净能萧洒。人道有亏盈，我见无衰谢。状似摩尼珠，光明无昼夜。余住无方所，盘泊无为理。时陟涅盘山，或玩香林寺。寻常只是闲，言不干名利。东海变桑田，我心谁管你。左手握骊珠，右手执慧剑。先破无明贼，神珠自吐焰。伤嗟愚痴人，贪爱那生厌。一堕三途间，始觉前程险。般若酒泠泠，饮多人易醒。余住天台山，凡愚那见形。常游深谷洞，终不逐时情。无思亦无虑，无辱也无荣。平生何所忧，此世随缘过。日月如逝波，光阴石中火。任他天地移，我畅岩中坐。嗟见多知汉，终日枉用心。岐路逞喽罗，欺谩一切人。唯作地狱滓，不修来世因。忽尔无常到，定知乱纷纷。迢迢山径峻，万仞险隘危。石桥莓苔绿，时见白云飞。瀑布悬如练，月影落潭晖。更登华顶上，犹待孤鹤期。松月冷飕飕，片片云霞起。匼匝几重山，纵目千万里。谿潭水澄澄，彻底镜相似。可贵灵台物，七宝莫能比。世有多解人，愚痴学闲文。不忧当来果，唯知造恶因。见佛不解礼，睹僧倍生瞋.五逆十恶辈，三毒以为邻。死去入地狱，未有出头辰。人生浮世中，个个愿富贵。高堂车马多，一呼百诺至。吞并田地宅，准拟承后嗣。未逾七十秋，冰消瓦解去。水浸泥弹丸，思量无道理。浮沤梦幻身，百年能几几。不解细思惟，将言长不死。诛剥垒千金，留将与妻子。云林最幽栖，傍涧枕月谿.松拂盘陀石，甘泉涌凄凄。静坐偏佳丽，虚岩曚雾迷。怡然居憩地，日（以下缺）。可笑是林泉，数里少人烟。云从岩嶂起，瀑布水潺潺。猿啼唱道曲，虎啸出人间。松风清飒飒，鸟语声关关。独步绕石涧，孤陟上峰峦。时坐盘陀石，偃仰攀萝沿。遥望城隍处，惟闻闹喧喧。","dynasty":"唐代","title":"诗"}
{"author":"拾得","content":"佛哀三界子，总是亲男女。恐沈黑暗坑，示仪垂化度。尽登无上道，俱證菩提路。教汝痴众生，慧心勤觉悟。","dynasty":"唐代","title":"诗其六"}
{"author":"拾得","content":"佛拾尊荣乐，为悯诸痴子。早愿悟无生，办集无上事。后来出家者，多缘无业次。不能得衣食，头钻入于寺。","dynasty":"唐代","title":"诗其七"}
{"author":"拾得","content":"嗟见世间人，永劫在迷津。不省这个意，修行徒苦辛。","dynasty":"唐代","title":"诗其八"}
{"author":"拾得","content":"我诗也是诗，有人唤作偈。诗偈总一般，读时须子细。缓缓细披寻，不得生容易。依此学修行，大有可笑事。","dynasty":"唐代","title":"诗其九"}
{"author":"拾得","content":"有偈有千万，卒急述应难。若要相知者，但入天台山。岩中深处坐，说理及谈玄。共我不相见，对面似千山。","dynasty":"唐代","title":"诗其十"}
{"author":"拾得","content":"世间亿万人，面孔不相似。借问何因缘，致令遣如此。各执一般见，互说非兼是。但自修己身，不要言他已。","dynasty":"唐代","title":"诗其十一"}
{"author":"拾得","content":"男女为婚嫁，俗务是常仪。自量其事力，何用广张施。取债誇人我，论情入骨痴。杀他鸡犬命，身死堕阿鼻。","dynasty":"唐代","title":"诗其十二"}
{"author":"拾得","content":"世上一种人，出性常多事。终日傍街衢，不离诸酒肆。为他作保见，替他说道理。一朝有乖张，过咎全归你。","dynasty":"唐代","title":"诗其十三"}
{"author":"拾得","content":"我劝出家辈，须知教法深。专心求出离，辄莫染贪淫。大有俗中士，知非不爱金。故知君子志，任运听浮沈。","dynasty":"唐代","title":"诗其十四"}
{"author":"拾得","content":"寒山住寒山，拾得自拾得。凡愚岂见知，丰干却相识。见时不可见，觅时何处觅。借问有何缘，却道无为力。","dynasty":"唐代","title":"诗其十五"}
{"author":"拾得","content":"从来是拾得，不是偶然称。别无亲眷属，寒山是我兄。两人心相似，谁能徇俗情。若问年多少，黄河几度清。","dynasty":"唐代","title":"诗其十六"}
{"author":"拾得","content":"若解捉老鼠，不在五白猫。若能悟理性，那由锦绣包。真珠入席袋，佛性止蓬茅。一群取相汉，用意总无交。","dynasty":"唐代","title":"诗其十七"}
{"author":"拾得","content":"运心常宽广，此则名为布。辍己惠于人，方可名为施。后来人不知，焉能会此义。未设一庸僧，早拟望富贵。","dynasty":"唐代","title":"诗其十八"}
{"author":"拾得","content":"猕猴尚教得，人何不愤发。前车既落坑，后车须改辙。若也不知此，恐君恶合杀。此来是夜叉，变即成菩萨。","dynasty":"唐代","title":"诗其十九"}
{"author":"拾得","content":"自从到此天台寺，经今早已几冬春。山水不移人自老，见却多少后生人。","dynasty":"唐代","title":"诗其二十"}
{"author":"拾得","content":"君不见三界之中纷扰扰，只为无明不了绝。一念不生心澄然，无去无来不生灭。","dynasty":"唐代","title":"诗其二十一"}
{"author":"拾得","content":"故林又斩新，剡源溪上人。天姥峡关岭，通同次海津。湾深曲岛间，淼淼水云云。借问松禅客，日轮何处暾。","dynasty":"唐代","title":"诗其二十二"}
{"author":"拾得","content":"自笑老夫筋力败，偏恋松岩爱独游。可叹往年至今日，任运还同不系舟。","dynasty":"唐代","title":"诗其二十三"}
{"author":"拾得","content":"一入双溪不计春，鍊暴黄精几许斤。炉灶石锅频煮沸，土甑久烝气味珍。谁来幽谷餐仙食，独向云泉更勿人。延龄寿尽招手石，此栖终不出山门。","dynasty":"唐代","title":"诗其二十四"}
{"author":"拾得","content":"踯躅一群羊，沿山又入谷。看人贪竹塞，且遭豺狼逐。元不出孳生，便将充口腹。从头吃至尾，𩚛𩚛无馀肉。","dynasty":"唐代","title":"诗其二十五"}
{"author":"拾得","content":"银星钉称衡，绿丝作称纽。买人推向前，卖人推向后。不顾他心怨，唯言我好手。死去见阎王，背后插扫帚。","dynasty":"唐代","title":"诗其二十六"}
{"author":"拾得","content":"闭门私造罪，准拟免灾殃。被他恶部童，抄得报阎王。纵不入镬汤，亦须卧铁床。不许雇人替，自作自身当。","dynasty":"唐代","title":"诗其二十七"}
{"author":"拾得","content":"悠悠尘里人，常道尘中乐。我见尘中人，心生多悯顾。何哉悯此流，念彼尘中苦。","dynasty":"唐代","title":"诗其二十八"}
{"author":"拾得","content":"无去无来本湛然，不居内外及中间。一颗水精绝瑕翳，光明透满出人天。","dynasty":"唐代","title":"诗其二十九"}
{"author":"拾得","content":"少年学书剑，叱驭到荆州。闻伐匈奴尽，婆娑无处游。归来翠岩下，席草玩清流。壮士志未骋，猕猴骑土牛。","dynasty":"唐代","title":"诗其三十"}
{"author":"拾得","content":"三界如转轮，浮生若流水。蠢蠢诸品类，贪生不觉死。汝看朝垂露，能得几时子。","dynasty":"唐代","title":"诗其三十一"}
{"author":"拾得","content":"闲入天台洞，访人人不知。寒山为伴侣，松下啖灵芝。每谈今古事，嗟见世愚痴。个个入地狱，早晚出头时。","dynasty":"唐代","title":"诗其三十二"}
{"author":"拾得","content":"古佛路凄凄，愚人到却迷。只缘前业重，所以不能知。欲识无为理，心中不挂丝。生生勤苦学，必定睹天师。","dynasty":"唐代","title":"诗其三十三"}
{"author":"拾得","content":"各有天真佛，号之为宝王。珠光日夜照，玄妙卒难量。盲人常兀兀，那肯怕灾殃。唯贪淫泆业，此辈实堪伤。","dynasty":"唐代","title":"诗其三十四"}
{"author":"拾得","content":"出家求出离，哀念苦众生。助佛为扬化，令教选路行。何曾解救苦，恣意乱纵横。一时同受溺，俱落大深坑。","dynasty":"唐代","title":"诗其三十五"}
{"author":"拾得","content":"常饮三毒酒，昏昏都不知。将钱作梦事，梦事成铁围。以苦欲舍苦，舍苦无出期。应须早觉悟，觉悟自归依。","dynasty":"唐代","title":"诗其三十六"}
{"author":"拾得","content":"云山叠叠几千重，幽谷路深绝人踪。碧涧清流多胜境，时来鸟语合人心。","dynasty":"唐代","title":"诗其三十七"}
{"author":"拾得","content":"后来出家子，论情入骨痴。本来求解脱，却见受驱驰。终朝游俗舍，礼念作威仪。博钱沽酒吃，翻成客作儿。","dynasty":"唐代","title":"诗其三十八"}
{"author":"拾得","content":"若论常快活，唯有隐居人。林花长似锦，四季色常新。或向岩间坐，旋瞻见桂轮。虽然身畅逸，却念世间人。","dynasty":"唐代","title":"诗其三十九"}
{"author":"拾得","content":"我见出家人，总爱吃酒肉。此合上天堂，却沈归地狱。念得两卷经，欺他道廛俗。岂知廛俗士，大有根性熟。","dynasty":"唐代","title":"诗其四十"}
{"author":"拾得","content":"我见顽钝人，灯心柱须弥。蚁子齧大树，焉知气力微。学咬两茎菜，言与祖师齐。火急求忏悔，从今辄莫迷。","dynasty":"唐代","title":"诗其四十一"}
{"author":"拾得","content":"若见月光明，照烛四天下。圆晖挂太虚，莹净能萧洒。人道有亏盈，我见无衰谢。状似摩尼珠，光明无昼夜。","dynasty":"唐代","title":"诗其四十二"}
{"author":"拾得","content":"余住无方所，盘泊无为理。时陟涅盘山，或玩香林寺。寻常只是闲，言不干名利。东海变桑田，我心谁管你。","dynasty":"唐代","title":"诗其四十三"}
{"author":"拾得","content":"左手握骊珠，右手执慧剑。先破无明贼，神珠自吐燄。伤嗟愚痴人，贪爱那生厌。一堕三途间，始觉前程险。","dynasty":"唐代","title":"诗其四十四"}
{"author":"拾得","content":"般若酒泠泠，饮多人易醒。余住天台山，凡愚那见形。常游深谷洞，终不逐时情。无思亦无虑，无辱也无荣。","dynasty":"唐代","title":"诗其四十五"}
{"author":"拾得","content":"平生何所忧，此世随缘过。日月如逝波，光阴石中火。任他天地移，我畅岩中坐。","dynasty":"唐代","title":"诗其四十六"}
{"author":"拾得","content":"嗟见多知汉，终日枉用心。岐路逞喽啰，欺谩一切人。唯作地狱滓，不修来世因。忽尔无常到，定知乱纷纷。","dynasty":"唐代","title":"诗其四十七"}
{"author":"拾得","content":"迢迢山径峻，万仞险隘危。石桥莓苔绿，时见白云飞。瀑布悬如练，月影落潭晖。更登华顶上，犹待孤鹤期。","dynasty":"唐代","title":"诗其四十八"}
{"author":"拾得","content":"世有多解人，愚痴学闲文。不忧当来果，唯知造恶因。见佛不解礼，睹僧倍生瞋。五逆十恶辈，三毒以为邻。死去入地狱，未有出头辰。","dynasty":"唐代","title":"诗其五十"}
{"author":"拾得","content":"人生浮世中，个个愿富贵。高堂车马多，一呼百诺至。吞并田地宅，准拟承后嗣。未逾七十秋，冰消瓦解去。","dynasty":"唐代","title":"诗其五十一"}
{"author":"拾得","content":"水浸泥弹丸，思量无道理。浮沤梦幻身，百年能几几。不解细思惟，将言长不死。诛剥垒千金，留将与妻子。","dynasty":"唐代","title":"诗其五十二"}
{"author":"拾得","content":"云林最幽栖，傍涧枕月溪。松拂盘陀石，甘泉涌凄凄。静坐偏佳丽，虚岩曚雾迷。怡然居憩地，日。","dynasty":"唐代","title":"诗其五十三"}
{"author":"拾得","content":"可笑是林泉，数里少人烟。云从岩嶂起，瀑布水潺潺。猿啼唱道曲，虎啸出人间。松风清飒飒，鸟语声关关。独步绕石涧，孤陟上峰峦。时坐盘陀石，偃仰攀萝沿。遥望城隍处，惟闻闹喧喧。","dynasty":"唐代","title":"诗其五十四"}
{"author":"拾得","content":"无瞋是持戒，心净即出家。我性与汝合，一切法无差。","dynasty":"唐代","title":"颂其一"}
{"author":"拾得","content":"东阳海水清，水清复见底。灵源流法泉，斫水刀而痕。我见顽愚士，灯心拄须弥。寸樵煮大海，足抹大地石。蒸沙成饭无，磨砖将为镜。说食终不饱，直须著力行。恢恢大丈夫，堂堂六尺土。枉死埋冢下，可惜孤标物。","dynasty":"唐代","title":"颂其二"}
{"author":"拾得","content":"松月冷飕飕，片片云霞起。匼匝[1]几重山，纵目千万里。溪潭水澄澄，彻底镜相似。可贵灵台物，七宝[2]莫能比。","dynasty":"唐代","title":"松月冷飕飕"}
{"author":"拾得","content":"嗟见世间人，个个爱吃肉。椀楪不曾乾，长时道不足。昨日设个斋，今朝宰六畜。都缘业使牵，非干情所欲。一度造天堂，百度造地狱。阎罗使来追，合家尽啼哭。炉子边向火，镬子里澡浴。更得出头时，换却汝衣服。","dynasty":"唐代","title":"诗其二"}
{"author":"拾得","content":"出家要清闲，清闲即为贵。如何尘外人，却入尘埃里。一向迷本心，终朝役名利。名利得到身，形容已憔悴。况复不遂者，虚用平生志。可怜无事人，未能笑得尔。","dynasty":"唐代","title":"诗其三"}
{"author":"拾得","content":"养儿与娶妻，养女求媒娉。重重皆是业，更杀众生命。聚集会亲情，总来看盘饤。目下虽称心，罪簿先注定。","dynasty":"唐代","title":"诗其四"}
{"author":"拾得","content":"得此分叚身，可笑好形质。面貌似银盘，心中黑如漆。烹猪又宰羊，誇道甜如蜜。死后受波吒，更莫称冤屈。","dynasty":"唐代","title":"诗其五"}
{"author":"姚述尧","content":"潇洒寒林，玉丛遥映松篁底。凤簪斜倚。笑傲东风里。一种幽芳，自有先春意。香风细。国人争媚。不数桃和李。","dynasty":"宋代","title":"点绛唇（兰花）"}
{"author":"姚述尧","content":"三五半圆夜，二七素秋天。银河耿耿，中渡绛节会星軿。宝鹊喜传佳信，丹凤欢迎仙仗，瑞彩映珠躔。此意天长久，不比在人间。多情客，捧香饵，洁宾筵。殷勤拜舞，乞寿乞富乞团圆。宜与人人愿足，更看家家欢洽，喜气满江山。今夕莫辞醉，后会是来年。","dynasty":"宋代","title":"水调歌头（七夕）"}
{"author":"姚述尧","content":"昨夜东风到海涯。繁红簇簇吐胭脂。恍疑仙子朝天罢，醉面匀霞韵更宜。||欢未足，困相依。羞将兰麝污天姿。少陵可是风情薄，却为无香不作诗。","dynasty":"宋代","title":"鹧鸪天（王清叔具草酌赏海棠为作二绝句，清叔击节，概括以鹧鸪天歌之）"}
{"author":"姚述尧","content":"人在烟云里，山横碧落旁。望中缥缈是仙乡。幸有佳朋何惜、醉斜阳。公子传杯速，骚人练句忙。悠然此兴未能忘。似觉庭花全胜、去年黄。","dynasty":"宋代","title":"南歌子（九日次赵季益韵）"}
{"author":"姚述尧","content":"山城秋早，听画角吟风，晓来声咽。梦断华胥人乍起，冷浸一天霜月。灏气参横，尘埃洗尽，玉管濡冰雪。兴来吟咏，灵均谁谓今绝。闻道潇洒王孙，对黄花清赏，喜延佳客。一坐簪缨谭笑处，全胜东篱山色。酒兴云浓，诗肠雷隐，饮罢须臾设。醉归凝伫，此怀还与谁说。","dynasty":"宋代","title":"念奴娇（次刘周翰韵）"}
{"author":"姚述尧","content":"玉叶金英，倩谁移下蟾宫树。香风飘度。满院飞黄雨。独倚寒林，搜尽高人句。关情处。素娥无语。的皪枝头露。","dynasty":"宋代","title":"点绛唇"}
{"author":"姚述尧","content":"春已去。墙外榴花红半吐。薰风习习生庭户。美人浴罢黄昏暮。愁无绪。阑干倚遍凭谁诉。","dynasty":"宋代","title":"归国谣"}
{"author":"姚述尧","content":"水阁弄清风，黯黯满园肥绿。茶罢竹间携手，有佳人如玉。渊明三径已催归，名利几时足。遥想五云多处，奏南风一曲。","dynasty":"宋代","title":"好事近（赠王清叔）"}
{"author":"姚述尧","content":"梅子欲黄时，霖雨晚来初歇。谁在绿窗深处，把彩丝双结。浅斟低唱笑相偎，映一团香雪。□指墙头榴火，倩玉郎轻折。","dynasty":"宋代","title":"好事近（重午前三日）"}
{"author":"姚述尧","content":"水绕山围景物赊，楼台相望酒旗斜。暮云低锁门前柳，晓日轻笼陌上花。簇簇鱼盐喧贾市，声声弦诵半儒家。我来亦为邦人庆，写入新诗一笑夸。","dynasty":"宋代","title":"赋青田"}
{"author":"姚述尧","content":"金碧交辉，江陵千树天然富。寒林争秀。独向霜风后。写入冰纨，两两情何厚。同携久。凉生清昼。香满佳人手。","dynasty":"宋代","title":"点绛唇（双柑扇）"}
{"author":"姚述尧","content":"夜桂飘香，西风淅淅寒窗悄。素娥相照。倍觉秋光好。花本无情，刚被诗情恼。知音少。为花歌笑。醉向花前倒。","dynasty":"宋代","title":"点绛唇（月夜独坐赏岩桂）"}
{"author":"姚述尧","content":"蕤宾奏律，正太平无事，欢娱时节，翘首箫台南望处，两两寿星明彻。和满乾坤，春回草木，瑞霭凝金阙。钧天齐奏，嵩呼隐隐三发。遥想帝里繁华，庆父尧子舜，赓歌胥悦。黼座传觞仙仗里，拜舞两阶英杰。愠解薰风，恩覃湛露，玉陛笙镛咽。溥天同庆，年年沈醉花月。","dynasty":"宋代","title":"太平欢（圣节赐宴）"}
{"author":"姚述尧","content":"酒泛恩波，香凝瑞彩，笙歌鼎沸华堂。簪缨济济，拜手祝君王。好是重华盛世，康衢里、争颂陶唐。古今少，圣明相继，交劝万年觞。升平，无外事，穷天极地，俱沐恩光。更宫花齐戴，锦绣成行。愿捧蟠桃为寿，对瑶宴、一曲山香。尧天近，葵倾心切，相约共梯航。","dynasty":"宋代","title":"满庭芳（赐坐再赋）"}
{"author":"姚述尧","content":"满城风雨近重阳，小院更凄凉。遥想东篱山色，今年花为谁黄。何妨载酒，登高落帽，物外徜徉。都把渊明诗思，消磨□□□□。","dynasty":"宋代","title":"朝中措"}
{"author":"姚述尧","content":"珠帘深。玉人天上传清音。传清音。云横新雁，梅落寒林。琴声奏梅花词。□□□□□□□。□□□□□□□。□□□。谢家庭院，寿酒频斟。","dynasty":"宋代","title":"忆秦娥（曹季明休沐日会同舍小酌，命爱女奏琴于帘间，索词。醉中口占）"}
{"author":"姚述尧","content":"山城寂寞浑无绪，兀坐黄昏。多谢东君。先遣司花来报春。清标自是蓬莱客，冰玉精神。独步前村。分付仙翁作主人。","dynasty":"宋代","title":"丑奴儿（王清叔赠梅花见索）"}
{"author":"姚述尧","content":"晓来佳气穿帘幕，郁郁葱葱。宝鸭烟浓。戏彩庭前玉树丛。肌肤绰约真仙子，王母宫中。欢会曾同。笑问蟠桃几度红。","dynasty":"宋代","title":"丑奴儿（寿词）"}
{"author":"姚述尧","content":"春回海角。望中佳气连云幕。晓来隐隐闻天乐。玉女金童，来奉瑶池约。东风已破蟠桃萼。霞觞荐寿更酬酢。香山舞罢宫花落。步辇安舆，岁岁同行乐。","dynasty":"宋代","title":"醉落魄（前题）"}
{"author":"姚述尧","content":"江村昨夜一枝梅。先传春信回。非烟非雾下瑶台。香风拂面来。云幕卷，日华开。祥光映上台。安舆从此步天待。君王赐寿杯。","dynasty":"宋代","title":"阮郎归（前题）"}
{"author":"姚述尧","content":"初夏好。雨过池塘荷盖小。绿阴庭院莺声悄。朱帘隐隐笙歌早。沈烟袅。玉人笑拥金尊倒。","dynasty":"宋代","title":"归国谣"}
{"author":"姚述尧","content":"霜风初过，正仙吏微吟，诗喉清咽。静对南山真赏处，秋后一亭花月。翠簇香裀，光摇金胜，玉女肌凝雪。花有黄白相间。寒城无伴，烂然还自奇绝。况有凫＿朋来，拚金钱都罄，晚酣留客。应笑陶潜孤负了，多少傲霜余色。鲸饮方豪，龙吟未已，更著雕胡设。清欢无限，醉归犹记前说。","dynasty":"宋代","title":"念奴娇（冬日赏菊次前韵）"}
{"author":"姚述尧","content":"山城秋好，正西风淅淅，登高时候。杖倚徘徊凝望处，翠叠万山如绣。云绕禾场，烽沈戎马，田野欢声凑。琴堂无事，何妨同泛香溜。况有庭下黄花，遍河阳、尽把金钱铺就。一坐簪缨谭笑里，尘脱风生清昼。饮罢龙山，诗成彭泽，灏气森星斗。醉归凝伫，美人时炷金兽。老杜九日诗：“万国皆戎马，酣歌泪欲垂。”","dynasty":"宋代","title":"念奴娇（九日作）"}
{"author":"姚述尧","content":"江山清绝，正箫台花县，霜秋时候。寻胜登高环望处，碧瓦参差铺绣。五岫藏云，两溪吞月，古市渔盐凑。青帘斜扬，家家香泛丹溜。况是东鲁风流，看儒冠济济，垂天赋就。时科举后邑中预荐者四人。陶令从容官事了，把菊高吟闲昼。草鞠圜扉，香凝燕寝，豪饮挥金斗。公庭无事，珍祥休问驯兽。鲁恭驯雉也。","dynasty":"宋代","title":"念奴娇（重九前二日登西塔观县治，用前韵）"}
{"author":"姚述尧","content":"芸堂春早，正芳苞紫萼，笼烟调雨。隐隐朝阳歌宴罢，拥出三千宫女。醉面匀红，香囊暗惹，鹊尾烟频炷。庐山佳致，依然都在庭宇。因念一种天香，当年岩谷下，想难俦侣。一旦呈祥都占断，阆苑琼林歌舞。瑞彩扶疏，锦笼绰约，兰蕙应羞妒。明朝胜赏，有谁同唱金缕。","dynasty":"宋代","title":"念奴娇（瑞香）"}
{"author":"姚述尧","content":"碧落暮云卷，玉宇静无尘。宝阶露滴仙掌，秋气正平分。冷浸银河清澈，光射珠躔明灭，素女拥冰轮。今夕桂华满，疑是别乾坤。对清影，凌灏气，沃芳尊。凭高凝望，万里城阙尽铺银。偏照长门离恨，更揽西园诗思，何处不关情。此景年年好，莫惜醉归频。","dynasty":"宋代","title":"水调歌头（中秋）"}
{"author":"姚述尧","content":"上苑暮春好，烟雨正溟＿。桃蹊冷落无语，嫩绿翳残红。好是翠帡乍展，喜见玉英初坼，裁翦费春工。绰约更娇软，轻扬万条风。散清馥，翻素艳，照晴空。佳人羞妒，竞把粉质斗芳容。无限恼人风味，别有留春情韵，||极目凭阑久，月影在墙东。","dynasty":"宋代","title":"水调歌头（酴醿）"}
{"author":"姚述尧","content":"泽国正秋杪，微雨洒江滨。凭高一望，万里多稼总如云。芳野壤歌鼎沸，古市欢声辐凑，尽是泰平人。铃阁尽无事，桃李满公门。恨瓜戍，趣征驭，惜芳辰。高情耿耿，重别中夜沃清尊。不为兰亭感慨，莫作楚狂醉倒，谭笑自生春。明日送行处，忍顾翠眉颦。","dynasty":"宋代","title":"水调歌头（秩满告归，曾使君饯别，席间奉呈）"}
{"author":"姚述尧","content":"金风玉露，正清秋初霁。天上星郎夜游戏。喜鹊儿、向织女报佳期，停机杼，草草便谐欢会。情深悄无寤，云雨须臾，刚被鸡人早惊起。念岁岁年年，今夕之前，两下里、千山万水。到今夕、相逢又匆匆，愿地久天长，永无抛弃。","dynasty":"宋代","title":"洞仙歌（七夕）"}
{"author":"姚述尧","content":"载子强、二赵主管及诸同舍席间作素节秋强半，嘉名久最宜。霜风簌簌下天涯。幸有佳朋何惜、共登危。月窟诸仙子，天宫两白眉。相逢不醉定无归。笑问黄花重约、是何时。","dynasty":"宋代","title":"南歌子"}
{"author":"姚述尧","content":"天宇霜风净，雷封露气寒。群贤高宴胜龙山。中有仙翁绿鬓、更朱颜。北阙心犹壮，老杜九日诗云：“北阙心长恋，西江首独回。”东篱兴未阑。年年身健足清欢。后会不妨重约、醉长安。","dynasty":"宋代","title":"南歌子（呈府判删定黄子升）"}
{"author":"姚述尧","content":"瑞彩迎朝日，柔枝绕庆云。谁将仙种下天阍。却笑葵杯榴火、俗纷纷。色映蔷薇水，光浮琥珀尊。美人浴罢近黄昏。总把淡妆浓抹、斗芳芬。","dynasty":"宋代","title":"南歌子（赵德全会同舍小集，屏间置山丹花红黄二枝，即席索词）"}
{"author":"姚述尧","content":"咳唾琼珠璀，精神冰玉寒。不求名利不谈玄。明月清风相对、自怡然。潇洒真仙隐，繁华小洞天。薰风飒飒度虞弦。更拥姬姜何惜、醉华年。","dynasty":"宋代","title":"南歌子（赠赵顺道）"}
{"author":"姚述尧","content":"宾宴亲尧日，薰弦动舜风。公余无事乐年丰。多谢歌姬流盼、更情浓。气＿云天外，毫濡雪碗中。百篇斗酒兴何穷。却笑东山无语、醉花丛。","dynasty":"宋代","title":"南歌子（圣节前三日小集于尉厅）"}
{"author":"姚述尧","content":"罗盖轻翻翠，冰姿巧弄红。晚来习习度香风。疑是华山仙子、下珠宫。柳外神仙侣，花间锦绣丛。竞将玉质比芳容。笑指壶天何惜、醉千钟。","dynasty":"宋代","title":"南歌子（王清叔会同舍赏莲花，席间命官奴索词）"}
{"author":"姚述尧","content":"舍，席间作金谷貂蝉侣，东山锦绣丛。管弦丝竹醉东风。漫逐流莺飞舞、乱红中。清赏吾人事，诗情我辈钟。藤萝欲上更支筇。笑指壶天烟绕、斗城东。","dynasty":"宋代","title":"南歌子"}
{"author":"姚述尧","content":"误入红莲幕，来依玉树丛。也将尘迹寄东风。忙里偷闲同到、此山中。迥野韶华丽，晴岚秀色钟。凭高凝望倦扶筇。喜见今年和气、满南东。","dynasty":"宋代","title":"南歌子（时方自佥厅会议催科，事罢即作此游）"}
{"author":"姚述尧","content":"雨过云峰净，天高水镜平。望中寸碧远山横。潇洒何郎相对、挹金觥。朱李沈寒碧，新瓜破玉英。浩然谭笑有余情。醉舞何妨颓玉、倚飞琼。","dynasty":"宋代","title":"南歌子"}
{"author":"姚述尧","content":"佳节喜逢长久日，魏文帝《与钟繇书》曰：“九月九为阳数，而日月并应。俗嘉其名，以为宜于长久，故以享宴高会。是月律中无射，言群木庶草无有射地而生，惟菊纷然独荣。非夫含乾坤之淳和，体芬芳之淑气，孰能如此。故屈平悲冉冉之将老，思食秋菊之落英。辅体延年，莫斯之贵。谨奉一束，以助彭祖之术。翩翩凫＿朋来。霜清天宇绝纤埃。老杜《九日》诗云：“天宇清霜净，公堂宿雾披。”遥怜巴岭月，严武有《九日巴岭答杜二见忆》诗云：“卧向巴山落月时，两乡千里梦相思。”拟上曲江台。老杜有《九日曲江》诗云：“重阳独酌杯中酒，抱病起登江上台。”怀县从容留客宴，见老杜《九日杨奉先会白水崔明府》诗。追欢正好传杯。使君归骑莫相催。更拚明日醉，未放菊花开。","dynasty":"宋代","title":"临江仙（呈湘川使君丁郎中仲京）"}
{"author":"姚述尧","content":"云度岩扉风振谷，迅雷惊起蛟龙。天威汹汹变晴空。搅翻银汉水，倾入宝莲宫。雪浪奔冲凌翠麓。陇头低挂双虹。人间热恼尽消融。此流长不断，万折竟朝东。","dynasty":"宋代","title":"临江仙（雨中观瀑泉于白鹤僧舍）"}
{"author":"姚述尧","content":"万石家声夸第一，清材更美姿容。笑谭落落与谁同。烟分丹篆碧，香泛小槽红。||准拟中秋圆月好，暮云忽翳晴空。共将清致敌西风。举头连玉兔，乘兴沃金钟。","dynasty":"宋代","title":"临江仙（中秋夜雨次石敦夫韵）"}
{"author":"姚述尧","content":"材刃纵横森武库，箫台旧日梅仙。累陪簪盍醉花前。吴门归去后，一别动经年。曾到赤城真隐处，飘飘凤举龙蟠。勒回俗驾向长安。好将医国手，从此活人间。","dynasty":"宋代","title":"临江仙（前县尉吕次新自台城来访，酌酒为劝）"}
{"author":"姚述尧","content":"橘绿橙黄秋正好，霜飙洗尽炎威。江南多秋热，至九日而后凉。园林木落望中奇。俊游方得意，楚客为谁悲。况有风流文字饮，何妨同醉东篱。狂歌犹记少陵诗。地偏初衣裌，山拥更登危。","dynasty":"宋代","title":"临江仙（九日）"}
{"author":"姚述尧","content":"代，过乐清，置酒为别，席间作一去吴山三改火，我来两见寒梅。君今先向斗城回。尊前方重别，征骑莫相催。堪笑人生如逆旅，明年我亦言归。羡君平步到天涯。吴侬如有问，为我说归期。","dynasty":"宋代","title":"临江仙"}
{"author":"姚述尧","content":"忆昨曾将明使指，轺车踏遍东城。重来游戏拥双旌。江山皆故部，英俊尽门生。||杖策翩然归去也，送行满坐簪缨。尊前雨泪不胜情。曲终人散后，江上数峰青。","dynasty":"宋代","title":"临江仙（送使君刘显谟归三衢）"}
{"author":"姚述尧","content":"乳酒初颁菊正黄||。去年高宴近清光。朝回犹带御炉香。暂向花封陪客醉，已闻芝检促归装。昌黎宁许到潮阳。","dynasty":"宋代","title":"浣溪沙（呈潮阳使君宋台簿敦书）"}
{"author":"姚述尧","content":"与客相从谒谢公。芝田绛节拥仙翁。数枝桃杏斗香红。醉眼斜拖春水绿，黛眉低拂远山浓。此情都在酒杯中。","dynasty":"宋代","title":"浣溪沙（青田赵宰席间作）"}
{"author":"姚述尧","content":"两到蟾宫折桂枝。经文纬武拟康时。箫台仙隐漫游嬉。气宇棱棱吞梦泽，笑谭落落璀珠玑。何妨相对沃金卮。","dynasty":"宋代","title":"浣溪沙（赠王清叔县尉）"}
{"author":"姚述尧","content":"短棹翩翩绿一莎。碧潭深处几风波。晚来风定却高歌。千尺丝纶随卷放，数声玉笛足清和。蝇头名利奈伊何。","dynasty":"宋代","title":"浣溪沙（渔父词）"}
{"author":"姚述尧","content":"玉宇无尘露气清。凭高极目万山横。霜前白雁初传信，《笔谈》云：北方白雁，似雁而小，秋深则来。白雁至则霜降，北人谓之霜信。老杜《九日》诗云：“殊方日落玄猿哭，旧国霜前白雁来。”篱下黄花独有情。乌帽侧，紫萸馨。尊前醉舞拥飞琼。明年此会知何处，不是鄱江是帝城一作“便合抟扶上玉京”。","dynasty":"宋代","title":"鹧鸪天（呈鄱阳使君何郎中伯谨）"}
{"author":"姚述尧","content":"几阵萧萧弄雨风。片云微破月朦胧。田家侧耳听鸣鹳，寰海倾心想卧龙。尧日近，舜云浓。圣仁天覆忍民穷。会看膏泽随车下，只恐诗人句未工。","dynasty":"宋代","title":"鹧鸪天（渴雨）"}
{"author":"姚述尧","content":"凤阙朝回晓色分。彩霞轻拂绛衣新。炎乌影里年年好，碧玉枝头日日春。携翠斝，对芳尊。东君著意属诗人。夜深莫放西风入，频遣司花护锦茵。","dynasty":"宋代","title":"鹧鸪天（县有花名日日红，高仲坚席间作）"}
{"author":"姚述尧","content":"半，桃杏皆飘零，惟此花独芳，尤不可孤。因索再赋司花著意惜春光。桃杏飘零此独芳。一抹霞红匀醉脸，恼人情处不须香。王孙好客成巢饮，故翦繁枝簇画堂。后夜更将银烛照，美人敛衽怯残妆。||","dynasty":"宋代","title":"瑞鹧鸪"}
{"author":"姚述尧","content":"红叶漫随风舞，黄花不畏霜凋。诗人把酒竞招招。更欲移尊藉草。醉里谪仙兴逸，夜深归骑声呶。孟公投辖未相饶。不放秋光便老。","dynasty":"宋代","title":"西江月（次蔡仲明韵）"}
{"author":"姚述尧","content":"嫩绿烟笼碎玉，繁红日护香绡。故人去后恨迢迢。独倚危楼情悄。脉脉望穷云杪，看看月上花梢。嫩添金鸭任烟消。杜宇一声春晓。","dynasty":"宋代","title":"西江月"}
{"author":"姚述尧","content":"井梧飞早。一雁横空天更好。才子寻幽。争把新诗断送秋。浮生鸥没。莫为尘劳轻度日。倒载何妨。唱彻凉州月在旁。","dynasty":"宋代","title":"减字木兰花"}
{"author":"姚述尧","content":"烟收云敛。极目遥岑三四点。过了重阳。篱下残花未褪黄。郑庄好客。故遣红妆飞大白。月满回廊。饮散歌阑已断肠。","dynasty":"宋代","title":"减字木兰花"}
{"author":"姚述尧","content":"暗香清绝。不比寻常枝上雪。细叠冰绡。多谢天公快翦刀。仙姿楚楚。轻曳霓裳来帝所。淡拂宫妆。瑞脑重铺片片香。","dynasty":"宋代","title":"减字木兰花（千叶梅）"}
{"author":"姚述尧","content":"霜天奇绝。江上寒英重缀雪。簌簌轻绡。应是司花巧奏刀。东君清楚。故把疏枝来酒所。出西汉。点点新妆。冷浸冰壶别有香。","dynasty":"宋代","title":"减字木兰花（再用前韵）"}
{"author":"姚述尧","content":"飞龙利见。前夜君王方锡宴。时天申圣节宴后二日。今日相逢。却向南阳起卧龙。果为霖雨。洗尽苍生炎夏苦。喜气匆匆。好向尊前醉晚风。","dynasty":"宋代","title":"减字木兰花（厉万顷生日，时久旱得雨）"}
{"author":"姚述尧","content":"天寒人静。啸倚胡床闲昼永。春信初回。报道南枝昨夜开。沈沈庭院。独坐黄昏谁是伴。风过南墙。似觉天宫暗递香。","dynasty":"宋代","title":"减字木兰花（县斋见梅）"}
{"author":"姚述尧","content":"薰风解愠。手握乾符躬揖逊。廊庙无为。天子亲传万寿卮。恩覃湛露。和气欢声均海宇。嵩岳三呼。父子唐虞今古无。","dynasty":"宋代","title":"减字木兰花（圣节鼓子词）"}
{"author":"姚述尧","content":"琴堂无事。满酌金罍承帝祉。乐奏箫韶。更与封人共祝尧。君王万岁。岁岁今朝歌既醉。主圣臣贤。从此鸿图万万年。","dynasty":"宋代","title":"减字木兰花"}
{"author":"姚述尧","content":"绰约冰姿无语。高步广寒深处。香露浥檀心，拟到素娥云路。仙去。仙去。莫学朝云暮雨。","dynasty":"宋代","title":"如梦令（水仙用雪堂韵）"}
{"author":"姚述尧","content":"雅淡轻盈如语。碧玉枝头娇处。钩月衫凌波，彷佛湘江烟路。凝伫。凝伫。不似梨花带雨。","dynasty":"宋代","title":"如梦令"}
{"author":"姚述尧","content":"龙焙初分丹阙。玉果轻翻琼屑。彩仗挹香风，搅起一瓯春雪。清绝。清绝。更把兽烟频爇。","dynasty":"宋代","title":"如梦令（寿茶）"}
{"author":"邓伯凯","content":"芒草分畦夹颖区，远携书剑伴云居。四民祈报同乡社，诸老章缝异里闾。泉气冷涵茶灶润，岚光晴照竹窗虚。唔咿隔壁声相应，应有儿孙夜读书。","dynasty":"明代","title":"北山儒隐"}
{"author":"邓伯凯","content":"村南俗不好荒嬉，东作孜孜恐后时。黄犊耕云春起早，绿蓑披雨夜归迟。冠昏有节家常给，赋税无逋吏到稀。过客相逢莫相笑，遗安一念少人知。","dynasty":"明代","title":"南畔农忙"}
{"author":"邓伯凯","content":"绿水周遭岛屿孤，扁舟云集晓相呼。潮头起抹才收网，雨脚离山又晒罛。纳税经年粮颇足，得钱竟日酒频沽。今承优诏归来晚，蓑笠何妨作钓徒。","dynasty":"明代","title":"横浦渔舟"}
{"author":"邓伯凯","content":"淩晨腰斧履巉岩，采得柴荆日暮还。万树参差横岭畔，数声欸乃出云间。息肩共话投林乐，联步都忘负重艰。独惜栖鸟犹未隐，多应惊起过前山。","dynasty":"明代","title":"尖峰樵唱"}
{"author":"邓伯凯","content":"神物升沉不记年，至今遗迹尚依然。半林叆叇存灵气，一窍穹窿带冷涎。饥豹夜归思隐雾，行人晓起讶炊烟。何如上下从龙去，化作商霖遍九天。","dynasty":"明代","title":"龙穴晓云"}
{"author":"邓伯凯","content":"鞭石为梁枕碧流，山河倒照一轮秋。三冬既免褰裳涉，五夜何须炳烛游。玉兔长生寒影动，彩虹横卧瑞光浮。醉来脱帽思题柱，又恐嫦娥笑白头。","dynasty":"明代","title":"石桥秋月"}
{"author":"邓伯凯","content":"孤岛巉岩枕陇隈，耕锄每被夕阳催。一轮红挂疏林杪，几抹光涵乱石堆。客棹落帆饶早宿，渔家收网及晴回。归鸦解识诗人意，犹带黄金背上来。","dynasty":"明代","title":"独冈返照"}
{"author":"邓伯凯","content":"过堂钟罢日三竿，如雾如烟锁佛坛。满地落红春寂寂，上林空翠画漫漫。衲衣频焙薰笼暖，贝叶浓翻讲座寒。安得狂风为吹散，重扶短杖叩禅关。","dynasty":"明代","title":"古寺晴岚"}
{"author":"邓伯凯","content":"万事消溶花上露，一生清白竹间霜。门闾勿谓无旌表，嬴得浔流姓氏香。","dynasty":"明代","title":"悼黎节妇"}
{"author":"陈及祖","content":"祁山高峨峨，群蛮如聚族。万叠杳霭间，高低骋游目。九疑相与青，碧云迷其麓。秀色撑晴空，翠黛皴满幅。想见丹崖翁，此中卜幽筑。何时挂冠去，与子同空谷。","dynasty":"清代","title":"忆祁山"}
{"author":"西晋·李密","content":"　　臣密言：臣以险衅，夙遭闵凶。生孩六月，慈父见背；行年四岁，舅夺母志。祖母刘愍臣孤弱，躬亲抚养。臣少多疾病，九岁不行，零丁孤苦，至于成立。既无伯叔，终鲜兄弟，门衰祚薄，晚有儿息。外无期功强近之亲，内无应门五尺之僮，茕茕孑立，形影相吊。而刘夙婴疾病，常在床蓐，臣侍汤药，未曾废离。(愍一作：悯茕茕孑立一作：独立)　　逮奉圣朝，沐浴清化。前太守臣逵察臣孝廉；后刺史臣荣举臣秀才。臣以供养无主，辞不赴命。诏书特下，拜臣郎中，寻蒙国恩，除臣洗马。猥以微贱，当侍东宫，非臣陨首所能上报。臣具以表闻，辞不就职。诏书切峻，责臣逋慢；郡县逼迫，催臣上道；州司临门，急于星火。臣欲奉诏奔驰，则刘病日笃，欲苟顺私情，则告诉不许。臣之进退，实为狼狈。　　伏惟圣朝以孝治天下，凡在故老，犹蒙矜育，况臣孤苦，特为尤甚。且臣少仕伪朝，历职郎署，本图宦达，不矜名节。今臣亡国贱俘，至微至陋，过蒙拔擢，宠命优渥，岂敢盘桓，有所希冀！但以刘日薄西山，气息奄奄，人命危浅，朝不虑夕。臣无祖母，无以至今日，祖母无臣，无以终余年。母孙二人，更相为命，是以区区不能废远。　　臣密今年四十有四，祖母今年九十有六，是臣尽节于陛下之日长，报养刘之日短也。乌鸟私情，愿乞终养。臣之辛苦，非独蜀之人士及二州牧伯所见明知，皇天后土，实所共鉴。愿陛下矜悯愚诚，听臣微志，庶刘侥幸，保卒余年。臣生当陨首，死当结草。臣不胜犬马怖惧之情，谨拜表以闻。(祖母一作：祖母刘)","dynasty":"魏晋","tags":"高中文言文，古文观止，抒情，散文","title":"陈情表"}
{"author":"萧燧","content":"拨乱只兴事，艰难创业同。好生天地德，立极帝王功。与子基图永，成尊福禄崇。一朝违大养，凄怆栎阳宫","dynasty":"宋代","title":"高宗皇帝挽词"}
{"author":"萧燧","content":"画翣排仙仗，龙輴去莫攀。衣冠藏汉庙，弓剑閟桥山。宇宙精神惨，臣民涕泗潸。尧阶蓂荚在，无复望慈颜。","dynasty":"宋代","title":"高宗皇帝挽词"}
{"author":"萧燧","content":"拨乱中兴事，艰难创业同。好生天地德，立极帝王功。与子基图永，居尊福禄崇。一朝违大养，悽怆栎阳宫。","dynasty":"宋代","title":"高宗皇帝挽词其一"}
{"author":"方炯","content":"破屋沧洲上，清贫独可怜。书存无子读，诗好有僧传。葬卜中原夜，坟邻北际边。穷交空白首，莫赠买山钱。","dynasty":"明代","title":"哭郭沧洲"}
{"author":"方炯","content":"莒溪环翠入瓢湖，古木云庄即旧居。每种秫田秋酿酒，剩收桐子夜观书。雪晴度岭闲骑犊，客至沿溪旋打鱼。老我尘中无隐处，借君余地着茅庐。","dynasty":"明代","title":"莒溪耕隐"}
{"author":"郭麐","content":"暗水通潮，痴云阁雨，微阴不散重城。留得枯荷，奈他先作离声。清歌欲遏行云住，露春纤、并坐调笙。莫多情，第一难忘，席上轻盈。天涯我是飘零惯，任飞花无定，相送人行。见说兰舟，明朝也泊长亭。门前记取垂杨树，只藏他、三两秋莺。一程程，愁水愁风，不要人听。","dynasty":"清代","tags":"送别，感伤，写景","title":"高阳台·将反魏塘疏香女子亦以次日归吴下置酒话别离怀惘惘"}
{"author":"道会","content":"去住俱为客，分悲损性情。共作无期别，谁能访死生。","dynasty":"唐代","title":"别三辅诸僧"}
{"author":"郑常","content":"羡君无外事，日与世情违。地僻人难到，溪深鸟自飞。儒衣荷叶老，野饭药苗肥。畴昔江湖意，而今忆共归。","dynasty":"唐代","title":"寄邢逸人"}
{"author":"郑常","content":"僧家无住著，早晚出东林。得道非真相，头陀是苦心。持斋山果熟，倚锡野云深。溪寺谁相待，香花与梵音。","dynasty":"唐代","title":"送头陀上人赴庐山寺"}
{"author":"郑常","content":"汉阳无远近，见说过湓城。云雨经春客，江山几日程。终随鸥鸟去，只待海潮生。前路逢渔父，多惭问姓名。","dynasty":"唐代","title":"谪居汉阳白沙口阻雨，因题驿亭"}
{"author":"崔郾","content":"存亡去住一壶中，兄事安期弟葛洪。甲子已过千岁鹤，仪容方称十年童。心灵暗合行人数，药力潜均造化功。终待此身无系累，武陵山下等黄公。","dynasty":"唐代","title":"赠毛仙翁"}
{"author":"次休","content":"闻有馀霞千万首，何妨一句乞閒人。","dynasty":"唐代","title":"赠白使君乐天"}
{"author":"胡令能","content":"蓬头稚子学垂纶，侧坐莓苔草映身。路人借问遥招手，怕得鱼惊不应人。","dynasty":"唐代","tags":"儿童，垂钓","title":"小儿垂钓"}
{"author":"胡令能","content":"忽闻梅福来相访，笑着荷衣出草堂。儿童不惯见车马，走入芦花深处藏。","dynasty":"唐代","tags":"生活","title":"喜韩少府见访"}
{"author":"胡令能","content":"胡风似剑锼人骨，汉月如钩钓胃肠。魂梦不知身在路，夜来犹自到昭阳。","dynasty":"唐代","title":"王昭君"}
{"author":"胡令能","content":"日暮堂前花蕊娇，争拈小笔上床描。绣成安向春园里，引得黄莺下柳条。","dynasty":"唐代","tags":"赞美","title":"观郑州崔郎中诸妓绣样/咏绣障"}
{"author":"方浩","content":"扪葛清游日，联吟暂喜同。山亭云护白，枫径屐黏红。度涧微泉响，窥岩暗穴通。听钟思往事，林壑几秋风。","dynasty":"清代","title":"依韵和朱性之忆南山亭旧游"}
{"author":"李彭","content":"宝觉禅河波浩浩。五湖衲子来求宝。忽竖拳头宜速道。茫然讨。难逃背触君须到。","dynasty":"宋代","title":"渔歌"}
{"author":"李彭","content":"贬剥诸方真净老。顶门眼正形枯槁。一点深藏人莫造。由来妙。光明煊赫机锋峭。","dynasty":"宋代","title":"渔歌"}
{"author":"李彭","content":"积翠十年丹风穴。当时亲得黄龙钵。制电之机难把撮。真奇绝。分明水底天边月。","dynasty":"宋代","title":"渔歌"}
{"author":"李彭","content":"骂佛骂人新孟八。是非窟里和身拶。不惜眉毛言便发。门庭滑。红炉大能鞲生杀。","dynasty":"宋代","title":"渔歌"}
{"author":"李彭","content":"绝唱灵源求和寡。先牛寻得西家马。顾陆笔端难拟画。千林谢。吟风摆雪真萧洒。","dynasty":"宋代","title":"渔歌"}
{"author":"李彭","content":"选佛堂中川苴。衲僧卑孔头垂下。独秀握业无一把。杖头挂。从教西海禅徒讶。","dynasty":"宋代","title":"渔歌"}
{"author":"李彭","content":"万古黄龙真天矫。斩背后勘破台山媪。佛手驴蹄人不晓。无关窍。胡家一曲非凡调。","dynasty":"未知","title":"渔歌/渔父"}
{"author":"李彭","content":"选佛堂中川藞苴。衲僧卑孔头垂下。独秀握来无一把。杖头挂。从教四海禅徒讶。","dynasty":"未知","title":"渔歌/渔父"}
{"author":"李彭","content":"山雨萧萧作快晴，郊园物物作清明。花如解语迎人笑，草不知名随意生。晚节渐于春事懒，病躯却怕酒壶倾。睡余苦忆旧交友，应在日边听流莺。","dynasty":"未知","title":"春日怀秦髯"}
{"author":"李彭","content":"湛湛太液池，气接昆崙丘。雕葫紫箨辈，茂密谁能俦。凫雏与雁子，溯波还复流。偓佺倚黄鹄，往往乘风游。","dynasty":"宋代","title":"读西京杂记十三首次渊明读山海经韵其三"}
{"author":"李彭","content":"蒲萄政复得凉州，底事微官章水头。早岁已能交北海，高怀乃肯顾韩休。手妙他时扫银夏，胸蟠佳处协沧州。谁言京兆画眉妩，后院悬知多莫愁。","dynasty":"宋代","title":"用韵戏呈仲诚"}
{"author":"李彭","content":"传诗句句烂生光，妙手殷红入象床。本自奉常参定脉，定从儋耳悟神方。玉花自合归天厩，黄鹄应须下建章。见说年来真欲隐，转身一路直须强。","dynasty":"宋代","title":"寄何斯举"}
{"author":"李彭","content":"豪气向来回万牛，笔端衮衮楚江流。拾遗已见传三赋，平子不应吟四愁。柱后许时淹阔步，石渠看即副旁求。老夫病著苍崖底，细和尧民击壤讴。","dynasty":"宋代","title":"寄张圣源"}
{"author":"李彭","content":"江头杨柳曲尘姿，弄日晴空百尺丝。骑省风流还有赋，吴筠英妙更能诗。杀鸡为黍相期处，问雁呼卿政此时。下榻深惭徐孺子，非关劳者作歌辞。","dynasty":"宋代","title":"还家寄吴世长兼简潘子真"}
{"author":"李彭","content":"已透韶阳向上关，蔬盂茗椀每开颜。头颅无意扫残雪，毳衲徒来着坏山。瘦节直疑青嶂立，道心常与白鸥闲。归来天末一回首，应在孤峰烟霭间。","dynasty":"宋代","title":"赠九峰长老"}
{"author":"李彭","content":"袖手脱鞋悲太白，搴旗缚敌笑光颜。自知日面与月面，莫问南山与北山。独秀峰前云不隔，莲花洲下水长閒。还乡一曲真奇绝，与子终朝谈笑间。","dynasty":"宋代","title":"次韵答宝峰仁书记"}
{"author":"李彭","content":"别去鹧鸪思日寒，书来鹎鵊语林端。我怀求仲径方扫，君向山阴兴已阑。细读清诗如艳雪，何时痛饮剧奔湍。悬知作草非卖菜，要自心期礼数宽。","dynasty":"宋代","title":"寄抚州谢幼槃"}
{"author":"李彭","content":"杨柳江头星宿疏，呼船梢子散林乌。烟横云捲树出没，天澹波平山有无。稚子总参三洞箓，病躯长佩五灵符。步虚声里瞻风马，颇觉神清到蕊珠。","dynasty":"宋代","title":"赋高明大使神功妙济真君祠"}
{"author":"李彭","content":"晓悟无生贝叶经，起宗真喜得人英。风流定自压全楚，文物由来继两京。谢传平生处华屋，滕公俄忽掩佳城。哀荣赠典他年在，翁仲何知泪满缨。","dynasty":"宋代","title":"代虚中作"}
{"author":"李彭","content":"花边犹舞旧时蝶，屋角还鸣他日禽。但讶镜中颜色改，讵知门外岁华侵。一杯相属步兵酒，三叠共听中散琴。有慨余怀聊复写，雨馀汀草自青深。","dynasty":"宋代","title":"听王散人琴"}
{"author":"李彭","content":"邻鸡戒晓暮钟催，老境俱从里许来。但喜书云占嗣岁，讵知缇室暗飞灰。和风欲上千门柳，协气先传五岭梅。弟劝兄酬真乐事，灯前细酌莫停杯。","dynasty":"宋代","title":"南至"}
{"author":"李彭","content":"朔风卷我屋间茅，乌鹊含将去作巢。执扑鸠工课奴客，巡檐长啸望江郊。谢公五亩似能保，扬子一区聊解嘲。欲学参谋怀广厦，苦无凤觜续弦胶。","dynasty":"宋代","title":"葺茅屋戏成"}
{"author":"李彭","content":"景纯机上为裁剪，浅碧深藏称意红。要与飞鸿同保社，肯随凡鸟在樊笼。鸣阶鼓翼何劳尔，介羽登场略未工。赤帻漫多安足数，尸乡反笑祝鸡翁。","dynasty":"宋代","title":"鸡冠"}
{"author":"李彭","content":"老火微微迹已陈，稚金稍稍欲亲人。蛛丝曲缀当时态，旧叶频浇见在身。女隶不堪严侍立，天孙谁识靓妆新。柳州太巧何须乞，怜汝题诗正角巾。","dynasty":"宋代","title":"七夕用东坡韵"}
{"author":"李彭","content":"细听㶁㶁水流涧，静看悠悠山放云。涧底游鱼随叶下，岩间独树藉云分。残星已发招隐寺，落日愿低耶舍坟。却背孤村入城市，沙边深愧白鸥群。","dynasty":"宋代","title":"早发开先入城至中道亲旧约予复还薄晚复自归宗入郡中"}
{"author":"李彭","content":"不到梅川已十年，市桥官柳尚依然。追寻耆旧知谁在，触拨清愁不欲眠。兰若霜钟犹唤睡，平阳宰木上参天。倦游客子心无际，眼尽岗原起暮烟。","dynasty":"宋代","title":"过广济"}
{"author":"李彭","content":"闻说仙茅胜钟乳，移根远自西山阿。岂独客来尘意少，更觉夜眠幽气多。避谤何须求薏苡，去家不减食藦萝。候门稚子成群后，矍铄仍看马伏波。","dynasty":"宋代","title":"种仙茅"}
{"author":"李彭","content":"卧看云生舍北篱，起来临镜慰衰迟。欲投未落鹤盘屿，将去还留鹊绕枝。天上汉庭劳梦寐，峤南殷鉴恐羁縻。蓝田丘壑仍孙在，胜日勤来赋好诗。","dynasty":"宋代","title":"王子张以诗见报次其韵"}
{"author":"李彭","content":"幽人喜雨静无尘，雨罢幽虫料理人。顾我维摩方卧病，忆君徐稚是前身。钟鸣祗树年华隔，潮上吴江月色新。共看牵牛渡河汉，月残露脚湿纶巾。","dynasty":"宋代","title":"七夕怀徐十用去年所赋东坡"}
{"author":"李彭","content":"人言鼓吹来诗思，鸣鹤遂闻长阜音。细读一犁新句好，始知三语用功深。自甘散木傲霜节，懒作幽云出岫心。茗盌炉芬清昼永，流莺捎蝶过墙阴。","dynasty":"宋代","title":"戏次人韵"}
{"author":"李彭","content":"落絮霏霏搅客心，鸣鸠历历唤春阴。未于莲社添宗炳，已向兰亭减道林。远峤烟横钟磬晚，禅天目断薜萝深。诗缘酒废苦无思，为子送将聊一吟。","dynasty":"宋代","title":"送果上人坐兜率夏"}
{"author":"李彭","content":"沙头作别数峰暝，意逐屯云愁晏阴。雨打船篷藏枉渚，钟残客梦忆禅林。山重水复归棹远，鱼跃鹭飞寒苇深。何日支郎访玄度，倚松停策伴微吟。","dynasty":"宋代","title":"舟中次珍书记韵"}
{"author":"李彭","content":"梦中逐客幻中归，荆楚瓯闽好赋诗。谁谓涪翁呼不起，细看宅相力能追。太冲文价轻皇甫，籍也辞源怯退之。丘壑同盟从已定，莫令鬼祟作愁眉。","dynasty":"宋代","title":"用师川题驹甫诗卷后韵"}
{"author":"李彭","content":"槐火煎茶气味新，东园肯让兔园春。鸟摧秾李沾衣袂，蝶绕夭桃傍鬓唇。回策如萦峻仪范，好诗转弹绝风尘。颇胜袁粲饮无偶，步屧白杨要恶宾。","dynasty":"宋代","title":"即事"}
{"author":"李彭","content":"忆昨涪翁虎溪别，雁来一字不宁收。劳君为传三月信，遣我少宽千斛愁。烟艇方游建业水，玉人犹在仲宣楼。何时挂席西湖去，藜杖青鞋鹦鹉洲。","dynasty":"宋代","title":"贻王充道隐士"}
{"author":"李彭","content":"长生要自食山藓，妙语宁闻葛稚川。忽见灵龟藏六用，定巢莲叶阅千年。刳肠已笑清江使，曳尾聊同修水边。悬想偷儿难卜夜，守闾黄耳得安眠。","dynasty":"宋代","title":"潮州木龟有堂旧在天庆观北极殿之左近为道流窃取而去今莫知所在矣"}
{"author":"李彭","content":"高斋解榻留我宿，破梦惊涛翻疾雷。水鸟时呼山鸟语，朝帆才去暮帆来。百年荣落真堕甑，一世称讥同死灰。珍重秦淮隐君子，只今风月且衔杯。","dynasty":"宋代","title":"宿侍其云叟书斋"}
{"author":"李彭","content":"湘江翠竹斩云根，偃月初无刻削痕。尚想繁柯俱笨尊，宁经綵凤屡飞翻。佳眠时有池塘梦，避暑不劳河朔樽。殷殷晴雷喧白昼，儿童走报雨翻盆。","dynasty":"宋代","title":"竹枕"}
{"author":"李彭","content":"卧听山城罢击柝，策蹇过君霜满须。窗间山好天欲曙，庭下菜肥人愈臞。我非当世可领袖，君合于今称楷模。谢公小草恐未免，怀宝要令真不沽。","dynasty":"宋代","title":"过林子幽居"}
{"author":"李彭","content":"摇落霜林秋兴新，舍舟寻壑自冥尘。云光山色解迎客，松气竹氛俱着人。汉上营诗多累句，孟生题壁欲伤神。频伽依旧丁宁语，应笑华颠映角巾。","dynasty":"宋代","title":"同安即事"}
{"author":"李彭","content":"心远由来地自偏，有琴何必问无弦。新醪清浊动秋兴，老树扶疏可昼眠。失学已从儿辈懒，哦诗常苦后生传。此腰倔强应难折，尚愧颜公二万钱。","dynasty":"宋代","title":"怡颜堂"}
{"author":"李彭","content":"绝壑平生深遁逃，相期推毂敌英豪。绿葵白薤堪扶老，黄帽青鞋非养高。薰浴悬知惭管葛，经纶何敢望崔毛。新诗如对故人面，清夜不眠鸡屡号。","dynasty":"宋代","title":"周明府国镇寄诗有招隐之意次韵以报之"}
{"author":"李彭","content":"髯奴上券归公许，跛奚移文犹见催。臧获要令成伉俪，文章相与挟风雷。目成眉语似真尔，足蹑心邀安在哉。大士好奇聊一戏，不应禅寂便寒灰。","dynasty":"宋代","title":"予以王褒僮约授嗣行叟叟有书抵予并求跛奚移文且云要与僮约作伉俪以此诗戏之"}
{"author":"李彭","content":"示疾维摩难共语，谁堪问疾坐绳床。也知世乏长桑手，尽用枕中鸿宝方。马价不须劳广汉，牛衣何用泣王章。清凉心地俱安稳，特访名园顾辟疆。","dynasty":"宋代","title":"戏何人表"}
{"author":"李彭","content":"霜鹗横空河汉秋，聊随鸡鹜稻梁谋。却将属国旧长剑，换得石城新莫愁。要遣短辕无复驭，定看遥集解忘忧。匡山醉客时相访，莫下疏帘作障羞。","dynasty":"宋代","title":"仲豫买侍儿作小诗戏之"}
{"author":"李彭","content":"门前浑是浣花溪，坊里深疑号碧鸡。短艇波横随暮霭，遥岑雨歇看朝隮。髯奴便了能沽酒，稚子添丁解灌畦。欲赋郊居追沈约，只愁误读作雌霓。","dynasty":"宋代","title":"溪上"}
{"author":"李彭","content":"醉馀澹墨写生绡，咫尺真成万里遥。短棹船归剡溪曲，披蓑人渡浣花桥。暑中松雪俄辉映，月里山河俱动摇。凛凛寒生立毛发，从今褦襶不须嘲。","dynasty":"宋代","title":"扇上画雪景戏书"}
{"author":"李彭","content":"天公长作狡狯戏，舍北舍南无限春。密密疏疏桃著糁，娉娉袅袅柳含尘。老人已老难复少，故衣虽故昔经新。岸荠未花汤饼滑，何劳象白间猩唇。","dynasty":"宋代","title":"二月二日大雪"}
{"author":"李彭","content":"都司宁拂御炉香，严谴归来鬓未霜。麟阁他年看赫弈，兽樽今日久凄凉。楚氛闻说行将弭，汉道真成喜再昌。莫作湘累吟泽畔，锋车促召据南床。","dynasty":"宋代","title":"得了翁书"}
{"author":"李彭","content":"江头细草已摇春，幽谷疏梅尚著人。未许扬州动诗兴，却嫌戚里妒妆新。范郎鄙枣不同传，汉省含香可买邻。蝶翅蜂须莫浪喜，元无一物涴香尘。","dynasty":"宋代","title":"庐山道中见梅花"}
{"author":"李彭","content":"陵陂麦熟晚云黄，妇姑当穫相扶将。溪山作雨水漂屦，芝菌对床蜗篆梁。宴坐翻疑谷帘下，梦回恐在漏天旁。何时晴岚来入户，撩我浩歌倾一觞。","dynasty":"宋代","title":"苦雨"}
{"author":"李彭","content":"江梅疏雨弄晴曛，割取江东一信春。剩得耐寒惊蛱蝶，竟来占醉倒纶巾。未容作赋重招屈，岂敢含毫论过秦。何日大梅梅子熟，从渠高浪白如银。","dynasty":"宋代","title":"江梅"}
{"author":"李彭","content":"鸟鸟声乐报新晴，睡罢南窗午醉醒。恶客从讥玄尚白，斯人相向眼终青。渚蒲汀草垂垂发，幕燕林莺续续听。日籴太仓真细事，安寻佳句遣沉冥。","dynasty":"宋代","title":"睡起"}
{"author":"李彭","content":"春岸波平汀草深，野航荡桨恣幽寻。星坛香转来真侣，菌阁钟鸣生道心。忆昨霓旌归紫府，尚馀鸿宝作黄金。肩吾戏吐烟霞语，缥缈欲仙难陆沈。","dynasty":"宋代","title":"次妙明观韵"}
{"author":"李彭","content":"杨柳江头人迹稀，心随钟度远山迟。忽传忆弟看云句，想见流觞曲水时。人比封胡终有恨，韵低徐庾敢言诗。青春欲谢子规叫，莫惜归帆赴后期。","dynasty":"宋代","title":"次韵答仲兄元亮"}
{"author":"李彭","content":"才名绿发斗牛垂，天禄雠书何太迟。却扫未尝嗟半菽，养疴不是傲当时。铺张大对明光手，收卷裁成邺下诗。见底冰壶最清澈，何时照眼会心期。","dynasty":"宋代","title":"用元亮韵寄驹甫"}
{"author":"李彭","content":"蚤岁闻君万人敌，定交已悔十年迟。中间会面无虚日，底事分携用此时。不隔南云无过雁，犹因北阮著新诗。征车欲作日边去，傥赴幽园茗果期。","dynasty":"宋代","title":"用元亮韵答师川篇末见寄"}
{"author":"李彭","content":"去日关河雪打围，缝裳密密恐归迟。忽看高笋成筠处，始见残樽下马时。暮雨萧萧聊洗恨，东园物物总宜诗。莫言心赏随年薄，勤赴幽人林下期。","dynasty":"宋代","title":"复用迟字韵呈元亮"}
{"author":"李彭","content":"门巷依依称意苔，杖藜野色逐人开。马驹卓锡今应在，康乐翻经那复来。云物苍茫山远近，波声宛转水萦回。风流赖有潘怀县，一洗从前猿鹤哀。","dynasty":"宋代","title":"东台"}
{"author":"李彭","content":"赤壁烟波翻渺溟，长沙卑湿重行行。一觞一咏劳清梦，三沐三薰慰别情。不作畔牢愁执戟，共吟哀郢哭初平。生来竞病几牢落，漫兴安能学背城。","dynasty":"宋代","title":"次韵徐师川喜洪驹父归自临汀之作"}
{"author":"李彭","content":"楚波不动晚山青，顾兔西来照我行。野鸟钩辀如有意，渔歌欸乃亦多情。湖边倒载思山简，机上回纹念始平。欲觅澄江如练句，乞灵须向谢宣城。","dynasty":"宋代","title":"度章水道中戏用城字韵呈驹甫师川"}
{"author":"李彭","content":"废诗不复匠苏州，蠹简于人风马牛。喜有丘明能撰次，极知水部愈风流。句分竞病应难敌，家有封胡可解忧。共叹宣城游岱早，剩招去干不能收。","dynasty":"宋代","title":"次韵答季智伯弟"}
{"author":"李彭","content":"平生照眼玉壶冰，解向朝阳续凤鸣。黄鹄楼前重会面，白莲社里定交情。疏才我亦怜文举，大雅君应笑正平。贳酒临邛聊复尔，莫令狗监污高明。","dynasty":"宋代","title":"赠苏仲豫"}
{"author":"李彭","content":"拄策前年访草堂，挂帆烟际在西江。诗随鸿雁来春渚，梦逐蟾蜍入夜窗。辞聘知君追孺子，屡空嗟我似穷庞。菟裘欲买为邻并，岁晚相期倒百缸。","dynasty":"宋代","title":"赠王环中"}
{"author":"李彭","content":"春衫试吏楚江濆，真以文昌思不群。未暇等陶辞小秩，何妨慕谢始精文。壁间妙句流黄素，松下英姿大壑云。但恐承明赖公等，不容蛮府作参军。","dynasty":"宋代","title":"赠张仲义"}
{"author":"李彭","content":"弹压诸方化城老，聊同懒瓒恣佳眠。云随雷下雨归壑，竹引窗间风动烟。昼静冥搜徒觅句，道安高论愧弥天。丛林良药今无有，绝影须公为著鞭。","dynasty":"宋代","title":"奉赠介然"}
{"author":"李彭","content":"蒲柳望秋今复衰，遥岑雨罢抹修眉。寒林要使入方尺，妙笔悬知愧画师。不见扬雄草玄手，细看束晰补亡诗。何时共饮建业水，更把北山烟雨犁。","dynasty":"宋代","title":"宿同安用旧韵呈云叟"}
{"author":"李彭","content":"郭内那知草色新，道人庭宇别藏春。高榆风度青含荚，艳杏雨馀红退唇。茗盌薰炉清有致，禅天金地夐无尘。裁诗得句如拱璧，不费咸阳设九宾。","dynasty":"宋代","title":"游同安寺"}
{"author":"李彭","content":"晓随归雁影联翩，来访仇池小有天。万籁虚徐杂钟磬，一源淳朴异山川。云霾大壑真游远，风扫石楠佳句传。司命峰前徐孺子，几时风雪对床眠。","dynasty":"宋代","title":"游昭德观"}
{"author":"李彭","content":"君合雍容供奉班，彤墀紫仗近天颜。误随手板落趋走，却望家山思燕閒。使君铜狄悲游岱，令尹玉棺今赐环。樽前回首二十载，更话幽禅未易攀。","dynasty":"宋代","title":"夏牛卿用韵见贻次韵答之夏先君子与先平阳厚善"}
{"author":"李彭","content":"蛮花初捲簟文斑，苦被秋风吹老颜。慰眼既亲还有旧，起予多病复思閒。暮年倚仗心三径，看子著鞭腰九环。小屈尉曹吴会去，莫因横槊废跻攀。","dynasty":"宋代","title":"客有和予颜字韵诗者答之"}
{"author":"李彭","content":"禅翁竟补栖禅处，兔角龟毛杖佛僧。久厌宗雷同保社，却凭章贡浊埃尘。定携天上苍鹰爪，去接西江白业宾。大庾岭头梅正好，同风千里一枝春。","dynasty":"宋代","title":"送规老住虔之慈云"}
{"author":"李彭","content":"郊原野老带经锄，童稚何知竞挽须。我亦弥年躬井臼，儿能终日课樵苏。颇思鸥阁仍虬户，那似松醪伴酪奴。志大才疏苦多累，真须鹿鹿效周谟。","dynasty":"宋代","title":"郊外书事"}
{"author":"李彭","content":"避冷幽窗歌扊扅，鸦啼疏柳把南枝。长须勿送平安报，满眼仍看竞病诗。稚子每嗟檐隙短，波臣常梗客行迟。应贪左辖蓝田会，落雪官梅动兴时。","dynasty":"宋代","title":"和何思举韵寄元亮兼简性之"}
{"author":"李彭","content":"木末鸦啼负郭村，无人白昼掩柴门。诗来或作破客梦，语妙直堪排帝阍。抱瘵端如叔夜懒，幽怀思对阮生论。何时还子读书眼，解脱无根须返元。","dynasty":"宋代","title":"和许秀才见赠许病目良苦"}
{"author":"李彭","content":"秋风寂寞仲宣楼，金狄伤嗟卧一丘。喜有斯人出淮海，追还旧观极风流。莫将起草明光手，去伴诸郎肉食谋。我欲清江理烟艇，寻君楚尾及吴头。","dynasty":"宋代","title":"和冯仲宣韵"}
{"author":"李彭","content":"窗间远岫谢玄晖，人物煌煌三秀芝。黄耳来时得佳句，碧云合处起幽思。深闺复见解围手，胜日应多赠妇辞。念我庞婆最痴绝，只能举案解支颐。","dynasty":"宋代","title":"奉酬谢幼槃"}
{"author":"李彭","content":"结庐不入遗民社，好客初无仲蔚蒿。度鸟冥冥与心远，孤峰峭峭伴名高。樽前著我醉千日，镜里缘君减二毛。安得买邻挥百万，拍浮左手更持螯。","dynasty":"宋代","title":"次韵奉酬幼槃"}
{"author":"李彭","content":"割据溪山天下豪，长松独许倚青蒿。小巫政自雄河朔，浅器从来鄙奉高。烂醉何劳愤田窦，淳风相与继崔毛。不知底事真奇语，且向窗前嚼二螯。","dynasty":"宋代","title":"再次韵呈之忱彦先彦达兼呈幼槃"}
{"author":"李彭","content":"梦中占梦偶相逢，山上有山随转篷。我自持觞酹玄酒，君应临水洗蛮风。行参鹓鹭峨冠客，岂是江湖把钓翁。暇日频来裁锦句，要看玉手乱殷红。","dynasty":"宋代","title":"次驹甫涵虚阁韵"}
{"author":"李彭","content":"去岁湖湘赋凛秋，闻君江国大刀头。百年会面知几遇，十事欲言还九休。照眼遥岑落怀袖，过眉拄杖立汀洲。莫言青山淡吾虑，谁料却能生许愁。","dynasty":"宋代","title":"望西山怀驹父"}
{"author":"李彭","content":"溪友提携紫蟹肥，形模郭索就羁縻。抱黄斫雪老饕事，看碧成朱露醉时。大嚼故知羞海镜，嗜甘易误食蟛蜞。欲将磊落轻周雅，委顿深怜蔡克儿。","dynasty":"宋代","title":"食蟹"}
{"author":"李彭","content":"烟霞痼疾自藏身，刮膜频窥佳句新。学博还同杜侯库，才悭深愧庾郎珍。倚风终日扫松径，披雾何时对玉人。西掖銮坡须妙手，如公那复困无津。","dynasty":"宋代","title":"谨次高韵酬禹功司录博士"}
{"author":"李彭","content":"折玉摧兰事竟空，贮云含雾思无穷。仙阶忽列通明观，人世犹称太史公。绛帐老生悲湜籍，传灯嫡子有徐洪。以那为首聊披拂，三绝韦编对晚风。","dynasty":"宋代","title":"读山谷文"}
{"author":"李彭","content":"草风兼沙雨，依约渭河边。昔人宁唤渡，绝唱颇清绵。","dynasty":"宋代","title":"唤渡亭"}
{"author":"李彭","content":"遥岑天南端，野彴垂杨下。萧散策寒藤，绿云复观化。","dynasty":"宋代","title":"戏书山水枕屏四段其一"}
{"author":"李彭","content":"澄江真皎镜，短艇戏鸣榔。无复机心动，不惊鸥鸟行。","dynasty":"宋代","title":"戏书山水枕屏四段其二"}
{"author":"李彭","content":"孤峰上排霄，群木尽生意。持竿坐石矶，高怀在云际。","dynasty":"宋代","title":"戏书山水枕屏四段其三"}
{"author":"李彭","content":"复阁耿苍烟，斜晖挂木末。卷帆何处船，危樯待明发。","dynasty":"宋代","title":"戏书山水枕屏四段其四"}
{"author":"李彭","content":"寒雪尽垂空，玉色粲万瓦。默默行五牙，郁霭望黄野。","dynasty":"宋代","title":"大雪投宿圜通以野雪盖精庐为韵赋五诗并书涂中所见其一"}
{"author":"李彭","content":"昔我游山阴，杂花纷似雪。重来雪作团，远树皓已结。","dynasty":"宋代","title":"大雪投宿圜通以野雪盖精庐为韵赋五诗并书涂中所见其二"}
{"author":"李彭","content":"山翁雪垂素，相逢乃倾盖。同看艳雪舞，尽此威迟态。","dynasty":"宋代","title":"大雪投宿圜通以野雪盖精庐为韵赋五诗并书涂中所见其三"}
{"author":"李彭","content":"借问佩苍玉，何如煮黄精。古来涧谷槃，价自重连城。","dynasty":"宋代","title":"大雪投宿圜通以野雪盖精庐为韵赋五诗并书涂中所见其四"}
{"author":"李彭","content":"马疲如客饥，税鞅文公庐。人好雪亦好，何啻射洪乌。","dynasty":"宋代","title":"大雪投宿圜通以野雪盖精庐为韵赋五诗并书涂中所见其五"}
{"author":"李彭","content":"扶桑有玉书，郁仪善相保。朝暾到颓檐，危坐填血脑。","dynasty":"宋代","title":"迎阳阁"}
{"author":"李彭","content":"西岭障斜日，澄江来绕门。归鸦千万点，暝色入远村。","dynasty":"宋代","title":"予夏中卧病起已见落叶因取渊明诗门庭多落叶慨然知已秋赋十章遣兴其一"}
{"author":"李彭","content":"燕坐修白业，焚香观黄庭。清霄降真侣，弭节或见聆。","dynasty":"宋代","title":"予夏中卧病起已见落叶因取渊明诗门庭多落叶慨然知已秋赋十章遣兴其二"}
{"author":"李彭","content":"境静轮鞅寡，阶空络纬多。萧然正遐瞩，脱叶下庭柯。","dynasty":"宋代","title":"予夏中卧病起已见落叶因取渊明诗门庭多落叶慨然知已秋赋十章遣兴其三"}
{"author":"李彭","content":"我初卧病时，桑麻翳负郭。扶杖延秋风，山川俱黄落。","dynasty":"宋代","title":"予夏中卧病起已见落叶因取渊明诗门庭多落叶慨然知已秋赋十章遣兴其四"}
{"author":"李彭","content":"寒温机中素，荣歇洞庭叶。发兴鸥鸟行，风烟理舟楫。","dynasty":"宋代","title":"予夏中卧病起已见落叶因取渊明诗门庭多落叶慨然知已秋赋十章遣兴其五"}
{"author":"李彭","content":"平生老骥心，伏枥端有在。华月生夜凉，南窗歌慷慨。","dynasty":"宋代","title":"予夏中卧病起已见落叶因取渊明诗门庭多落叶慨然知已秋赋十章遣兴其六"}
{"author":"李彭","content":"园中有奇货，雨满瓜芋田。一饱吾已足，望山思悠然。","dynasty":"宋代","title":"予夏中卧病起已见落叶因取渊明诗门庭多落叶慨然知已秋赋十章遣兴其七"}
{"author":"李彭","content":"结交何用早，士贵心相知。苟合殊真味，咄咄成乖离。","dynasty":"宋代","title":"予夏中卧病起已见落叶因取渊明诗门庭多落叶慨然知已秋赋十章遣兴其八"}
{"author":"李彭","content":"林庐亦云乐，欲语辄复已。取琴抚徽弦，妙不在宫徵。","dynasty":"宋代","title":"予夏中卧病起已见落叶因取渊明诗门庭多落叶慨然知已秋赋十章遣兴其九"}
{"author":"李彭","content":"沅湘歌九辩，梁父吟四愁。虚斋无一事，坐对楚江秋。","dynasty":"宋代","title":"予夏中卧病起已见落叶因取渊明诗门庭多落叶慨然知已秋赋十章遣兴其十"}
{"author":"李彭","content":"枉渚映寒林，野航飞鸟急。不见康乐侯，衡门烟际入。","dynasty":"宋代","title":"东翻经台"}
{"author":"李彭","content":"春风日日下丘园，绿到萱芽蕨破拳。莫怪庭梅晚来好，尚堪桃李与争妍。","dynasty":"宋代","title":"庭梅"}
{"author":"李彭","content":"忆昨同倾三昧酒，论文时掇百家衣。他年准拟兰亭会，好画高人支遁师。","dynasty":"宋代","title":"寄赠择言两绝句其一"}
{"author":"李彭","content":"逍遥儒墨两专场，万遍莲花嫁马郎。心若死灰诗欲尽，乞侬西国更生香。","dynasty":"宋代","title":"寄赠择言两绝句其二"}
{"author":"李彭","content":"天南云破玉绳横，上有蟾蜍云外明。共把一杯怀少雁，新诗深悉未归情。","dynasty":"宋代","title":"舍弟彤检校南庄刈稻中秋日作三绝句见寄醉后偶次其韵答之其一"}
{"author":"李彭","content":"南国柳花合，淮壖麦秀初。数声传喜鹊，一纸故人书。君出理烟艇，侬还荷雨锄。天高风浪恶，归兴不应疏。","dynasty":"宋代","title":"喜得师质消息"}
{"author":"李彭","content":"雁带秋声满，鸥将暝色归。打窗红叶乱，裁句碧云飞。好饮酒储尽，少眠茶梦稀。眷言方外侣，时送北山薇。","dynasty":"宋代","title":"漫兴"}
{"author":"李彭","content":"山暝客初到，雨馀云尚屯。长廊响僧呗，凉月耿松门。践境知心远，背尘惟佛尊。道人暗不语，真觉我言烦。","dynasty":"宋代","title":"宿同安寺"}
{"author":"李彭","content":"招提虽负郭，菌阁暗藏幽。春涨桃花水，风回沙际鸥。含烟朝日丽，择路晚云愁。淡墨呻吟内，非萱可疗忧。","dynasty":"宋代","title":"游藏山寺"}
{"author":"李彭","content":"八字山头雁，武昌江上鱼。略无千里远，不寄一行书。度鸟愈清旷，晴云时卷舒。河阳应好在，有底苦相疏。","dynasty":"宋代","title":"久不得潘髯书"}
{"author":"李彭","content":"病马系乔木，携筇到上方。江花迷枉渚，野竹乱鸣榔。石灶怀桑苧，洼尊忆漫郎。吾生真寄傲，佛地欲深藏。","dynasty":"宋代","title":"书龙寿寺煮泉亭壁其一"}
{"author":"李彭","content":"客里多岑寂，寻春兴独赊。擎来妙喜叶，尽属法王家。不见青鞋士，来煎黑面茶。幽怀在天末，落日更鸣鸦。","dynasty":"宋代","title":"书龙寿寺煮泉亭壁其二"}
{"author":"李彭","content":"淑气纷花药，喧风乐鸟乌。山僧来访别，稚子竟传呼。喷玉渥洼种，行沙沧海珠。湘天多过雁，能寄尺书无。","dynasty":"宋代","title":"昙珠昙规二禅者归湖外乞诗二首其一"}
{"author":"李彭","content":"独秀峰前见，林间忆语离。游观如昨梦，换谢若晨炊。柳絮飞千尺，残阳隐半规。打包湖外去，探道就钳搥。","dynasty":"宋代","title":"昙珠昙规二禅者归湖外乞诗二首其二"}
{"author":"李彭","content":"秋山何秀整，风磴颇峥嵘。寺古残僧病，门深旧犬迎。崖蜂将割蜜，涧鸟自呼名。毳衲典刑在，萧然物外情。","dynasty":"宋代","title":"西塔"}
{"author":"李彭","content":"呼邻贳酒酒如冰，以酒攻愁愁有城。醉舞不须看短舞，神清便觉映肤清。","dynasty":"宋代","title":"舍弟彤检校南庄刈稻中秋日作三绝句见寄醉后偶次其韵答之其二"}
{"author":"李彭","content":"珍重江南庾子山，诗名晚岁满江关。应须剩读书千卷，始在班扬伯仲间。","dynasty":"宋代","title":"舍弟彤检校南庄刈稻中秋日作三绝句见寄醉后偶次其韵答之其三"}
{"author":"李彭","content":"东湖高士有云孙，句梦池塘论过秦。海内故人流落尽，病夫杯渡不嫌频。","dynasty":"宋代","title":"答徐十赠诗三绝句其一"}
{"author":"李彭","content":"窗中山色扑衣襟，户外江声醒客心。我在山阴君在剡，思君行坐短长吟。","dynasty":"宋代","title":"答徐十赠诗三绝句其二"}
{"author":"李彭","content":"炉薰细细绕禅房，竹日晖晖映短墙。安得买邻同岁晚，钵盂分饭共绳床。","dynasty":"宋代","title":"答徐十赠诗三绝句其三"}
{"author":"李彭","content":"饱闻玉树阶庭长，今见凭虚意欲仙。遣我池塘梦春草，阿连风味剧堪怜。","dynasty":"宋代","title":"答谢迈"}
{"author":"李彭","content":"短李门前无宁馨，书淫诗痴类天成。多情喜有谢康乐，步屧同寻鸥鸟盟。","dynasty":"宋代","title":"答谢迈其二"}
{"author":"李彭","content":"平生抱瑟齐门立，不比吴宫誇靓妆。周鼎商盘甚淳古，君来独慰九回肠。","dynasty":"宋代","title":"答谢迈其三"}
{"author":"李彭","content":"红颜绿发花映肉，别去年颜存语音。秉烛相看真梦寐，细听存没欲薰心。","dynasty":"宋代","title":"答黄直夫二首其一"}
{"author":"李彭","content":"笔底澜翻走百川，胸中书传作丰年。自怜疲马老伏枥，绝影如公更着鞭。","dynasty":"宋代","title":"答黄直夫二首其二"}
{"author":"李彭","content":"绝唱灵源求和寡。先牛寻得西家马。顾陆笔端难拟画。千林谢。吟风摆雪真萧洒。","dynasty":"宋代","title":"渔歌"}
{"author":"李彭","content":"病马系乔木，携筇到上方。江花迷枉渚，野竹乱鸣榔。石灶怀桑苧，洼尊忆漫郎。吾生真寄傲，佛地欲深藏。","dynasty":"宋代","title":"书龙寿寺煮泉亭壁其一"}
{"author":"李彭","content":"紫荷虫篆霜叶枯，袅蹄垂房裂青肤。","dynasty":"宋代","title":"句其三"}
{"author":"李彭","content":"蚤岁闻君万人敌，定交已悔十年迟。中间会面无虚日，底事分携用此时。不隔南云无过雁，犹因北阮著新诗。征车欲作日边去，傥赴幽园茗果期。","dynasty":"宋代","title":"用元亮韵答师川篇末见寄"}
{"author":"李彭","content":"董侯本是古沈冥，风味澹然云水深。见说修门和气满，何用涉江歌采菱。","dynasty":"宋代","title":"寄临川诸旧兼悲二谢其二"}
{"author":"李彭","content":"愧乏金椎控颐手，偷儿何苦向人来。囊空四壁亦云静，祇有丹铅勘玉杯。","dynasty":"宋代","title":"醉中戏次师言韵兼简少逸其四"}
{"author":"李彭","content":"江流平两堤，艇子打双桨。西畴阅多稼，北风吹巨浪。诸峰忽低昂，飞凫随下上。欲为舒啸期，兹焉废心赏。","dynasty":"宋代","title":"绝江遇大风"}
{"author":"李彭","content":"在昔董仲舒，屈身相胶西。穷经著繁露，窥园废扶藜。而我异于是，清晨来灌畦。雨馀聊自适，微吟看断蜺。","dynasty":"宋代","title":"再和嗣首座五诗寄舒老微老其一"}
{"author":"李彭","content":"麟经书王法，圣笔行天诛。丘明发其蕴，磊磊照九隅。奈何茧栗犊，命曰相斫书。世不足董狐，杀青议其覆。无烦家置喙，粲若夜占斗。舌本未暇浇，但自饮醇酎。","dynasty":"宋代","title":"读左氏"}
{"author":"李彭","content":"边腹从来不贮愁，归鸿目送颇悠悠。三吴何用忧狼顾，一战行看擒狗偷。","dynasty":"宋代","title":"自和六绝句其五"}
{"author":"李彭","content":"五更山吐月，梦回人更幽。风来虎溪寺，江动庾公楼。鸡唤楚江曙，河残淮上秋。倚梧成短句，仅欲不胜讴。","dynasty":"宋代","title":"次韵东坡五更山吐月其五"}
{"author":"李彭","content":"风催万壑雨归去，云闭连峰不放晴。门外从教春水阔，杖藜准拟听江声。","dynasty":"宋代","title":"留别小庆"}
{"author":"李彭","content":"冉冉山云低度墙，涓涓流水响长廊。不缘抱病关鬲冷，早赋式微缘底忙。","dynasty":"宋代","title":"游云居四首其四"}
{"author":"李彭","content":"绿发嗜翰墨，颇徂成章程。耽思且傍讯，仅有能诗声。老语如冻芋，时时强抽萌。公等极英妙，每闻鸾凤鸣。","dynasty":"宋代","title":"喜遇洪仲本于山南以蝉噪林逾静鸟鸣山更幽为韵作十诗寄之兼呈驹父其七"}
{"author":"李彭","content":"蕲州笛竹含风漪，缥瓷斲月聊相依。白头苦风痴女问，岁晚乃知非所宜。公从何处得此枕，劲节储霜馀凛凛。游戏真同赴壑鱼，小窗夕阳助酣寝。饵甘钓深安可图，长网横江嗟已疏。我宁低昂弄清泚，绝胜缕切太官厨。莫作枯鱼过河泣，寄声鲂鱮慎出入。长伴幽人蓑笠眠，梦破寒沙风雨急。","dynasty":"宋代","title":"客有以戏鱼竹枕见饷作此谢之"}
{"author":"李彭","content":"蛙鸣废沼弄妍姿，破梦起看星斗垂。度曲安能当鼓吹，洒灰那复计官私。","dynasty":"宋代","title":"自和六绝句其四"}
{"author":"李彭","content":"稚菊含佳色，苔痕上老筇。了山已埋玉，卢老自鸣钟。但饮东溪水，休看双剑峰。斜阳空翠合，犹听隔溪舂。","dynasty":"宋代","title":"不宿开先道中口占"}
{"author":"李彭","content":"柯陂潘子骨已冷，文采风流付陆云。不见十年应好在，酒浇边腹贮皇坟。","dynasty":"宋代","title":"有怀雪堂旧游其五"}
{"author":"李彭","content":"梅花冷蕊发疏枝，云断天南放日晖。乱折寒柯有双鹊，衔将缀作百家衣。","dynasty":"宋代","title":"漫兴其二"}
{"author":"李彭","content":"曩者刘中允，悬车未华颠。骑牛涧谷底，终岁饱风烟。至今草木间，馀光发幽妍。秘书百鍊刚，凛凛森戈鋋。劲气睨汲黯，高文侪史迁。当时补衮流，气燄摩苍天。一语不合意，归来枕书眠。急流勇自退，已度二疏前。检讨少壮时，嗜学勘丹铅。微官裹黄绶，雄名敌青钱。聊为三径资，未减五柳贤。荐书到禁闼，信史多官联。仙署得董狐，笔端直如弦。季札嬴博垠，归兴何翩翩。掉头不肯住，引帆黄篾船。昨来离山东，嗤点群儿喧。一朝挂其冠，谤语无由宣。顾我牛马走，定交良有年。相期实高蹈，饮洁鸣风蝉。虽无元龙豪，问舍仍求田。同采阳岗薇，共酌阴崖泉。来往成二老，庶使万世传。","dynasty":"宋代","title":"寄刘壮舆"}
{"author":"李彭","content":"寻春舍南北，呼酒玉东西。绝胜刘校尉，太乙持青藜。天边艺兰人，风光今几畦。胡为寂灭海，妙语纾虹霓。","dynasty":"宋代","title":"嗣首座以老夫诗西岭障斜日为韵作五章见寄次韵答之其一"}
{"author":"李彭","content":"笔底澜翻走百川，胸中书传作丰年。自怜疲马老伏枥，绝影如公更着鞭。","dynasty":"宋代","title":"答黄直夫二首其二"}
{"author":"李彭","content":"懒慢经时不出门，秋风藜杖稍相亲。念群属玉鸣埼岸，作伴蜻蜓上角巾。","dynasty":"宋代","title":"病中即事其一"}
{"author":"李彭","content":"群峰罗立紫崔嵬，无复市声蚊聚雷。远峤云屯飞鸟没，寒江烟敛健帆开。暖眠犊子阳关草，香逐蜂须阴谷梅。散策扪萝觅归路，摩挲苍石更裴回。","dynasty":"宋代","title":"游云居三首其三"}
{"author":"李彭","content":"欧峰秋色外，一上一回高。践华谁云险，扪参未觉劳。云扉留野客，雾牖卧方袍。拄颊非吾事，何须似马曹。","dynasty":"宋代","title":"漫书"}
{"author":"李彭","content":"萧杌斋中天马驹，追风未试且幽居。剧谈挽我留三日，不费一鸱传异书。","dynasty":"宋代","title":"庐山道中其六"}
{"author":"李彭","content":"丽日暄风下大荒，百花气暖汉宫香。携幼来寻竹间寺，游丝寂寂绕回廊。","dynasty":"宋代","title":"自和六绝句其一"}
{"author":"李彭","content":"花边犹舞旧时蝶，屋角还鸣他日禽。但讶镜中颜色改，讵知门外岁华侵。一杯相属步兵酒，三叠共听中散琴。有慨余怀聊复写，雨馀汀草自青深。","dynasty":"宋代","title":"听王散人琴"}
{"author":"李彭","content":"枕中鸿宝袅蹄金，火候宁经手自斟。瓠子河倾那可塞，忍令清饿首阳岑。","dynasty":"宋代","title":"元亮次韵四绝相撩和答其一"}
{"author":"李彭","content":"天长候雁作行远，沙晚浴凫相对眠。松醪朝醉复暮醉，江月下弦仍上弦。","dynasty":"宋代","title":"岁晚四首其一"}
{"author":"李彭","content":"门前浑是浣花溪，坊里深疑号碧鸡。短艇波横随暮霭，遥岑雨歇看朝隮。髯奴便了能沽酒，稚子添丁解灌畦。欲赋郊居追沈约，只愁误读作雌霓。","dynasty":"宋代","title":"溪上"}
{"author":"李彭","content":"王郎笔若追风骠，历块过都愈奇峭。胸中好古类古人，铸鼎为炉亦臻妙。禹金九牧知神奸，周定郏鄏垂不刊。据耳向来为上客，折足遥怜空汗颜。颜率游谈聊贳患，纳郜臧孙贻直谏。沦亡泗水盖厚诬，得自汾阴乱真赝。孰如此鼎形瑰奇，皤腹云雷差次之。上有苍虬肉倔强，隐映么么微螽斯。明窗净几香氤氲，蔼如黄云覆晏温。拜嘉讵意获此宝，子孙父已传仍昆。","dynasty":"宋代","title":"谢王成可惠鼎炉"}
{"author":"李彭","content":"幽栖捐众累，尘事犹抗行。浮湛太古相，却扫何痴生。祇园有胜践，苍崖无俗情。笋舆度绝壑，雷雨下满盈。","dynasty":"宋代","title":"次九弟游云居韵兼简郑禹功博士其一"}
{"author":"李彭","content":"不作郊原雉应媒，心随山色翠成堆。翩然一钵自归去，有意杖藜还复来。","dynasty":"宋代","title":"次李仪中韵送杲上人归龙安"}
{"author":"李彭","content":"阿充克家才，昭代真孝秀。白发在板舆，色养侍昏昼。来营甘脆具，底事成宿留。到骨似我穷，黄钟满君脰。落帆哉生魄，步屧月成彀。幽园语更仆，莫遣双眉皱。觅句洗愁兵，河倾转箕斗。","dynasty":"宋代","title":"赠子充"}
{"author":"李彭","content":"久乐岩中趣，未觉身世拙。冬暖愁云开，岁晏尘事歇。山灵招我游，草木亦欣悦。黄松少稚羔，苍崖对宿雪。山川谁断取，擎在仇池穴。恭公雨花手，微公傲霜节。唤起随粥鱼，谈馀饯山月。两禅过虎溪，一笑颇清绝。归来武陵春，欲向幽人说。","dynasty":"宋代","title":"离云居道中偶成寄微先驰恭首座"}
{"author":"李彭","content":"诗宁浅而静，不贵深而芜。观公秋怀作，峻洁仍纡馀。譬之列华馔，陆海盈中厨。食蟹贵抱黄，食鱼先腹腴。多入出或少，我昔闻先儒。年来病蹇拙，意广材复疏。之子禅定起，焚香满晴虚。坐看氤氲处，绵绵诗思俱。应作牛腰束，能寄草堂无。","dynasty":"宋代","title":"寄珍首座"}
{"author":"李彭","content":"孤舟泛湛水，心法已圜融。诗律期三昩，庵居役二空。住山须拙斧，阅世任寒蓬。慢着寻幽履，雪泥殊未通。","dynasty":"宋代","title":"次文虎韵戏晖书记"}
{"author":"李彭","content":"日斜喧急雨，雨夜候虫秋。宴坐游三昩，因人吟四愁。疏林月色好，别渚橹声幽。却忆秦淮上，寒更渡小舟。","dynasty":"宋代","title":"夜坐闻橹"}
{"author":"李彭","content":"幽人喜雨静无尘，雨罢幽虫料理人。顾我维摩方卧病，忆君徐稚是前身。钟鸣祗树年华隔，潮上吴江月色新。共看牵牛渡河汉，月残露脚湿纶巾。","dynasty":"宋代","title":"七夕怀徐十用去年所赋东坡"}
{"author":"李彭","content":"枕中鸿宝袅蹄金，火候宁经手自斟。瓠子河倾那可塞，忍令清饿首阳岑。","dynasty":"宋代","title":"元亮次韵四绝相撩和答其一"}
{"author":"李彭","content":"何侯嗜学黄鹄举，谢客哦诗丹凤鸣。急雪异时登拟岘，放歌何日酌宣城。","dynasty":"宋代","title":"寄临川诸旧兼悲二谢其三"}
{"author":"李彭","content":"束发事明主，遇合诚独难。譬彼佩犊翁，穮蓘功贵完。明府真权奇，汗沟沫流丹。雅意独当御，未享苜蓿盘。诏许上紫殿，占对随孔鸾。底事寝不报，鼓船下风湍。顾兹未逢年，于我颇复安。治道贵清净，稚耋家相欢。桁杨生木鸡，榛芜薙西园。方塘每制芰，泽畔思纫兰。灵修方布席，下诏应赐环。勿堕逐臣泪，去蹑青云端。","dynasty":"宋代","title":"芰香亭"}
{"author":"李彭","content":"阿连句里欲回春，早慎论交思不群。莫愿才堪任遗补，来参折臂大冯君。","dynasty":"宋代","title":"次韵答九弟首夏郊园即事其二"}
{"author":"李彭","content":"岩岩五老古须眉，似对幽人歌采薇。汉事烦公即调护，蒲轮飞诏盍来归。","dynasty":"宋代","title":"齐安江头别何氏兄弟舟中得四绝句其四"}
{"author":"李彭","content":"鸡栖于埘晚山碧，两牛偃蹇万钧力。黄钟满脰鸣相欢，歘起缘何作勍敌。水牯败绩秋风前，穿林觳觫蹊人田。几无将军破燕虏，适堪卫尉驾车辕。碧眼山僧可人意，大牛小牛与穿鼻。更须宴坐三十年，直待无鞭更无辔。","dynasty":"宋代","title":"观法华牛斗戏呈戒上座"}
{"author":"李彭","content":"蠹简聊宽岑寂，榴花颇慰榛芜。莫问草玄上白，须令看碧成朱。","dynasty":"宋代","title":"夜坐兼戏环上人其一"}
{"author":"李彭","content":"红颜绿发花映肉，别去年颜存语音。秉烛相看真梦寐，细听存没欲薰心。","dynasty":"宋代","title":"答黄直夫二首其一"}
{"author":"李彭","content":"却笑思鲈脍，应须持蟹螯。","dynasty":"宋代","title":"句其二"}
{"author":"李彭","content":"朔风卷我屋间茅，乌鹊含将去作巢。执扑鸠工课奴客，巡檐长啸望江郊。谢公五亩似能保，扬子一区聊解嘲。欲学参谋怀广厦，苦无凤觜续弦胶。","dynasty":"宋代","title":"葺茅屋戏成"}
{"author":"李彭","content":"评阙汝南旦，穷嗟校尉途。故交非浪哭，吾道恐成孤。往在谈文处，还能步屧无。秋风聊倚杖，草树日疏芜。","dynasty":"宋代","title":"哭李少微三首其二"}
{"author":"李彭","content":"枉渚映寒林，野航飞鸟急。不见康乐侯，衡门烟际入。","dynasty":"宋代","title":"东翻经台"}
{"author":"李彭","content":"巧匠资妙手，斲泥冶金炉。云雷载皤腹，金石砻慢肤。外质荷润色，中扃嗟厚诬。岩岩金博山，水沉与之俱。青烟耿朱火，郁窈凝空虚。香色映华觞，喷薄满座隅。谬当二器间，颜泚意不舒。如闻厌浮伪，此物无赢馀。勿云识真少，为谋良自疏。","dynasty":"宋代","title":"客有以赝铜香炉见贶者感而赋诗"}
{"author":"李彭","content":"群峰罗立紫崔嵬，无复市声蚊聚雷。远峤云屯飞鸟没，寒江烟敛健帆开。暖眠犊子阳关草，香逐蜂须阴谷梅。散策扪萝觅归路，摩挲苍石更裴回。","dynasty":"宋代","title":"游云居三首其三"}
{"author":"李彭","content":"寻壑逐飞鸟，持觞送归鸿。不解世俗书，稽古何所蒙。久矣川效珍，矧兹山不童。应容陶隐居，佳眠听松风。","dynasty":"宋代","title":"以形模妇女笑度量儿童轻为韵赋十诗其九"}
{"author":"李彭","content":"晴空无尘月在房，松间博山沈水香。翠眉女子约略妆，两足亭亭如雪霜。步虚之声风度长，紫微北斗忽低昂。金钗何劳十二行，不羡卢家丹桂梁。凌云已复飞罗裳，生绢写照公家藏。应怜彩鸾翳凤凰，未能割爱俱翱翔。","dynasty":"宋代","title":"范家所藏孙知微画彭祖女礼北斗图"}
{"author":"李彭","content":"宝峰嵚崎青未了，枕下滩声走白沙。谷口不应无小隐，桃源真恐有人家。寒猿饮水避帆影，槁叶随波上桨牙。苦忆南州徐孺子，归舟天际暮云遮。","dynasty":"宋代","title":"过鹅湖怀师川"}
{"author":"李彭","content":"石阙林端昼夜啼，罗生芳草绿成蹊。扶筇携幼出门巷，雨过舟横水满溪。","dynasty":"宋代","title":"睡起其五"}
{"author":"李彭","content":"江州持月旦，严于亚夫营。君为倒屣客，濩落四坐惊。我从鄂沔来，会面邾子城。新诗照窗几，颇复深而清。作人有佳处，喜客家酿倾。幽花不遣赏，未免遭讥评。何当小拂掠，拚饮罄玉瓶。","dynasty":"宋代","title":"吕信道以诗见遗作五字句报之"}
{"author":"李彭","content":"幽栖无热客，地僻自鸣蛙。危楼一登眺，晚凉清兴赊。疏林方寂历，恶木半槎牙。五峰在北户，慰眼落玄花。危樯渡洲渚，暮帆收日斜。峦岗念徐稚，去及东吴瓜。雪山轻几许，高士正浮楂。南州苦牢落，秋鲈寒可叉。愿怀张校尉，莫作贾长沙。何繇致叩叩，翠柏故啼鸦。","dynasty":"宋代","title":"晚登钟楼即事"}
{"author":"李彭","content":"恋花歇昼眠，汲泉醒午醉。潜筠雅相携，侵阶那复避。微风过方塘，郁郁送荷气。丘园群卉木，诠品识根柢。譬之足谷翁，赢缩在心计。借问有何好，是中固多味。","dynasty":"宋代","title":"醉起"}
{"author":"李彭","content":"曩时阮步兵，埋照每沉醉。是身托曲蘖，真若有所避。谁知名教中，固自多乐地。花气杂和风，相我曲肱睡。","dynasty":"宋代","title":"谢灵运诗云中为天地物今成鄙夫有取以为韵遣兴作十章兼寄云叟其四"}
{"author":"李彭","content":"我生怜曲蘖，刚置自中年。破屋鸣春溜，阴崖响夜泉。兴来犹味著，饮罢剩狂颠。但病无风韵，聊堪栩栩眠。","dynasty":"宋代","title":"新篘浊醪味严劲饮数盏大醉醉中作此诗"}
{"author":"李彭","content":"忆昨山阴峰上头，山腰云雨半含愁。苍崖壁立题名处，光怪时时射斗牛。","dynasty":"宋代","title":"庐山道中其五"}
{"author":"李彭","content":"百尺游丝入座来，浮岚空翠入樽罍。谈谐自得江山助，觞咏不劳丝管催。滕阁风流今未远，南楼气味唤仍回。城鸦欲曙众客醉，木末阑干悬斗魁。","dynasty":"宋代","title":"远明阁饮"}
{"author":"李彭","content":"杨柳江头星宿疏，呼船梢子散林乌。烟横云捲树出没，天澹波平山有无。稚子总参三洞箓，病躯长佩五灵符。步虚声里瞻风马，颇觉神清到蕊珠。","dynasty":"宋代","title":"赋高明大使神功妙济真君祠"}
{"author":"李彭","content":"画师老包气如虹，解衣醉倒尘泥中。急呼生绡卧展转，笔追造化分奇功。须臾奋袂于菟出，绝壑阴崖啸风月。悬著高堂烟雾深，观者胆寒俱辟易。谁为彪子与虥孙，宛陵后叶诸仍昆。顾视雄姿亦遒紧，小犊茧栗何劳吞。通玄论成驮贝叶，大空小穴随老衲。何暇与汝同条生，玄豹丰狐要弹压。","dynasty":"宋代","title":"包虎行"}
{"author":"李彭","content":"相思甲乙翻遗稿，力斛珠玑得贯穿。","dynasty":"宋代","title":"句其二十五"}
{"author":"李彭","content":"天长候雁作行远，沙晚浴凫相对眠。松醪朝醉复暮醉，江月下弦仍上弦。","dynasty":"宋代","title":"岁晚四首其一"}
{"author":"李彭","content":"扶桑有玉书，郁仪善相保。朝暾到颓檐，危坐填血脑。","dynasty":"宋代","title":"迎阳阁"}
{"author":"李彭","content":"何须痛诋程不识，未用亲摩史谒居。昔时万事愁眉外，顿觉幽怀常晏如。","dynasty":"宋代","title":"次韵答九弟首夏郊园即事其四"}
{"author":"李彭","content":"杨花糁径雪缤纷，短艇横江烟草昏。小雁俱来觅春事，情知春过水南村。","dynasty":"宋代","title":"同季敌弟过南岸野寺"}
{"author":"李彭","content":"长芦老人半圣号，眉毛不惜为谈空。静委耽禅如缚律，悬知选佛胜封公。影沉寒水雁无意，春入幽园花自红。欲向池阳参百问，却惭勾贼乱家风。","dynasty":"宋代","title":"戏次居仁见寄韵"}
{"author":"李彭","content":"侍中着貂珰，非无事君志。杂用儒家流，仕宦讥不止。汉代从行幸，亲近固其理。何尝裨衮职，所执玉虎子。","dynasty":"宋代","title":"读西京杂记十三首次渊明读山海经韵其十二"}
{"author":"李彭","content":"贬剥诸方真净老。顶门眼正形枯槁。一点深藏人莫造。由来妙。光明煊赫机锋峭。","dynasty":"宋代","title":"渔歌"}
{"author":"李彭","content":"三更山吐月，无睡客还起。风微一铎鸣，历历正谈此。此身如传舍，幽怀湛秋水。兹游共昔游，定非聊尔尔。","dynasty":"宋代","title":"次韵东坡五更山吐月其三"}
{"author":"李彭","content":"公家文庄佐县官，万国朝宗天不言。桂梁兰室治私第，鳷鹊建章争绝伦。昭华秾李态度新，绿尊翠杓罗缤纷。人归夜台金狄泣，一种风流今尚存。小君家声自阴后，五侯四贵印如斗。渠渠夏屋几百椽，谁能近前畏左右。去天尺五付此郎，诗豪酒圣复专场。锦鞯花骢折杨柳，霸陵恶少艾如张。危亭复阁来南州，佳客争门陪俊游。朱轓皂盖驻五马，叵罗醉掷高阳侯。青蛾皓齿动星眸，尊前舞罢锦缠头。参横月落了不问，四并在手吾何忧。腐儒萧然愧环堵，藜苋胸中扊扅句。颓然被酒烛如虹，戏效吴歌歌白纻。","dynasty":"宋代","title":"题夏氏万赏亭"}
{"author":"李彭","content":"学诗如食蜜，甘芳无中边。陈言初务去，晚乃换骨仙。我昔实知此，老懒挽不前。儿曹喜吟讽，快意艳阳天。","dynasty":"宋代","title":"谢灵运诗云中为天地物今成鄙夫有取以为韵遣兴作十章兼寄云叟其三"}
{"author":"李彭","content":"僧中君是玉花骢，气逸浑将入古风。欲向松窗翻妙语，愧无笔力到方融。","dynasty":"宋代","title":"戏赠嗣誉二首坐其二"}
{"author":"李彭","content":"倦夜苦夜短，追凉卧前楹。清飙飒然至，滓秽开天经。月在房心间，木末相将明。频年困粳稌，何足糁藜羹。一饱吾可必，呼儿斟醁醽。酣歌几达曙，露下湿流萤。","dynasty":"宋代","title":"倦夜"}
{"author":"李彭","content":"修源寒皎镜，湛湛有馀地。居然起滩濑，无复保夷粹。人实不易知，出处非细事。悬知成小草，何苦辞远志。饥求仁者粟，不用滥乞米。清言岂置患，高谊世所韪。君看陆平原，华亭思鹤唳。季野虽不言，四时气亦备。一饱会有时，幽园动春意。","dynasty":"宋代","title":"修源"}
{"author":"李彭","content":"公子敬爱客，高会不知疲。樽下殷勤劝，只以慰数奇。乐怜张女弹，舞倦秦王衣。持觞不作难，沾醉倒接䍦。客子歌言归，主称露未晞。","dynasty":"宋代","title":"夜饮"}
{"author":"李彭","content":"骂佛骂人新孟八。是非窟里和身拶。不惜眉毛言便发。门庭滑。红炉大能鞲生杀。","dynasty":"宋代","title":"渔歌"}
{"author":"李彭","content":"高斋解榻留我宿，破梦惊涛翻疾雷。水鸟时呼山鸟语，朝帆才去暮帆来。百年荣落真堕甑，一世称讥同死灰。珍重秦淮隐君子，只今风月且衔杯。","dynasty":"宋代","title":"宿侍其云叟书斋"}
{"author":"李彭","content":"积翠十年丹风穴。当时亲得黄龙钵。制电之机难把撮。真奇绝。分明水底天边月。","dynasty":"宋代","title":"渔歌"}
{"author":"李彭","content":"凉飙起屋角，微云天际来。摵摵荷上雨，冉冉自阳台。轩窗积馀润，竹树绝纤埃。懒放事幽屏，柴扉为谁开。肥遁病使然，黄门岂负哉。可怜南巷翁，携鱼柳贯腮。饷我共杯盏，眷焉久徘徊。凭虚耳热后，褰裳望蓬莱。","dynasty":"宋代","title":"次韵谢朓观朝雨"}
{"author":"李彭","content":"江头杨柳曲尘姿，弄日晴空百尺丝。骑省风流还有赋，吴筠英妙更能诗。杀鸡为黍相期处，问雁呼卿政此时。下榻深惭徐孺子，非关劳者作歌辞。","dynasty":"宋代","title":"还家寄吴世长兼简潘子真"}
{"author":"李彭","content":"董子侯官秀，养真匡山阴。琼田蓺金谷，绛雪飞瑶林。种杏令虎守，偿稻见本心。淮南鸡犬仙，舐鼎升瑶岑。寒泉冽旧井，遗风犹至今。我来澡须眉，凭虚欲骎骎。税驾不忍去，遂歌梁父吟。","dynasty":"宋代","title":"董真人炼丹井"}
{"author":"李彭","content":"鸡栖于埘晚山碧，两牛偃蹇万钧力。黄钟满脰鸣相欢，歘起缘何作勍敌。水牯败绩秋风前，穿林觳觫蹊人田。几无将军破燕虏，适堪卫尉驾车辕。碧眼山僧可人意，大牛小牛与穿鼻。更须宴坐三十年，直待无鞭更无辔。","dynasty":"宋代","title":"观法华牛斗戏呈戒上座"}
{"author":"李彭","content":"山行积石路逶迤，村径成门逐处移。一点炊烟生虎穴，四来暝色到牛衣。畏人沙鸟飞南陇，傍母山猿恋北枝。雁塔崔嵬临画峤，墨云霮䨴起方池。髯秦昔别留奇画，病可虽亡馀好诗。羊祜不如铜雀妓，蔡邕尚有虎贲儿。开颜欲效东篱醉，真隐惭无谷口姿。安得膏腴盈二顷，雍雍唤取共扶犁。","dynasty":"宋代","title":"紫霄道中"}
{"author":"李彭","content":"惯作招提客，应非拖玉身。一年强半病，十亩未全贫。孝秀乡闾盛，朝颁符瑞频。不妨幽仄里，高卧姓庞人。","dynasty":"宋代","title":"病起过邻寺"}
{"author":"李彭","content":"封老朱颜在，髯髯已白须。酌醪招倦客，唤妇煮肥鲈。玉兔君家有，银罂客舍无。醉馀看舞雪，未觉客情孤。","dynasty":"宋代","title":"封氏野老留饮看白兔是晚微雪"}
{"author":"李彭","content":"深云蒙无相，斜日照崔嵬。惨澹天梯往，苍茫地势开。巾裾拂河汉，谈话杂风雷。惆怅银钩处，归来首重回。","dynasty":"宋代","title":"登无相绝顶旧有东坡题字今不复见"}
{"author":"李彭","content":"抱瘵便秋晚，加餐喜岁丰。幽怀乌鸟乐，世故马牛风。坯户寒虫急，安巢野老同。年来百念冷，顿悟众缘空。","dynasty":"宋代","title":"次九弟韵兼怀师川二首其一"}
{"author":"李彭","content":"鸡回落雁渚，菊带傲霜华。稍过郊墟雨，犹鸣官地蛙。层空听隼击，俯杖看蜂衙。妙趣谁能解，怀人天一涯。","dynasty":"宋代","title":"次九弟韵兼怀师川二首其二"}
{"author":"李彭","content":"孤舟泛湛水，心法已圜融。诗律期三昩，庵居役二空。住山须拙斧，阅世任寒蓬。慢着寻幽履，雪泥殊未通。","dynasty":"宋代","title":"次文虎韵戏晖书记"}
{"author":"李彭","content":"少成怜季子，拔俗似安丰。逸气期公干，钩深似国风。未须轻小伎，著意要参同。聊语诗家病，尘窗研滴空。","dynasty":"宋代","title":"次九弟韵后篇戏奉世十一弟二首其一"}
{"author":"李彭","content":"莫学中郎将，休怀阴丽华。三馀游竹素，两部有鸣蛙。乃肯亲庞老，多情过押衙。吾衰那复此，羡尔乐无涯。","dynasty":"宋代","title":"次九弟韵后篇戏奉世十一弟二首其二"}
{"author":"李彭","content":"王谢风流在，星星映角巾。属文无少尽，结社有迂轮。颇作餐霞侣，愿充观国宾。径须呼伯雅，且入醉乡春。","dynasty":"宋代","title":"戏赠"}
{"author":"李彭","content":"盛汉数邹阳，云孙复擅场。笋舆逢鹿苑，蜡屐绕羊肠。囊有壶公药，炉多荀令香。麻姑在乡国，期子共徜佯。","dynasty":"宋代","title":"赠邹中美"}
{"author":"李彭","content":"脱尽膏粱气，秖馀云壑姿。囊中支遁马，笔下惠休诗。木末鸟还语，花边蝶浪窥。平章赖公等，吾病不能奇。","dynasty":"宋代","title":"赠晖书记晖有伯时所画马甚奇"}
{"author":"李彭","content":"眼看杨柳涨春风，忽复山明雪映松。但把一尊扶醉病，何须三揖送文穷。","dynasty":"宋代","title":"岁晚四首其四"}
{"author":"李彭","content":"昨日观画筴，李成山水真难忘。寒林远近烟暗澹，绝壑稠叠云微茫。忽看清溪下野艇，惊残鸥鸟不成行。我尝指此语座客，安得仙骨来中央。此事数日尔，忽落图上鸣渔榔。山重水复滩濑急，雅飞不过吴天长。嗟予老矣两鬓苍，放浪自得宜深藏。烦于画筴试检校，恐我割取附益欧峰旁。","dynasty":"宋代","title":"舟中戏作杂言"}
{"author":"李彭","content":"流水赴大壑，孤云耿松门。风幡动林杪，步屧烟景昏。矫掌俟幽讨，高怀定谁论。浊醪有佳趣，溪鱼供晚飧。无名窗外鸟，催曙武陵原。","dynasty":"宋代","title":"宿康王观"}
{"author":"李彭","content":"枕中鸿宝袅蹄金，火候宁经手自斟。瓠子河倾那可塞，忍令清饿首阳岑。","dynasty":"宋代","title":"元亮次韵四绝相撩和答其一"}
{"author":"李彭","content":"群峰罗立紫崔嵬，无复市声蚊聚雷。远峤云屯飞鸟没，寒江烟敛健帆开。暖眠犊子阳关草，香逐蜂须阴谷梅。散策扪萝觅归路，摩挲苍石更裴回。","dynasty":"宋代","title":"游云居三首其三"}
{"author":"李彭","content":"渠渠太火门，诸郎盖当世。大匠无弃材，知人亦未易。阿戎两云孙，骎骎遣人畏。难兄江南秀，美比尝托意。歘为修文郎，不作活国士。令弟老数奇，禅寂甘穷悴。时于翰墨场，往往见高致。扬州故时语，弈弈好风气。独识史君颜，周礼秉早岁。背城几借一，问学晚尤粹。相逢且班荆，十事欲九异。何须张女弹，端为建康醉。请抛高门竿，莫反鲁麟袂。花药聘君湖，暄风揽春思。人生行乐耳，馀事栩栩寐。崇兰有国香，宁以不服废。虽无双南金，可报绿绮惠。此岂小物哉，吾言未渠弃。","dynasty":"宋代","title":"王生以诗见贻次韵答之生视脊中环中实仲父"}
{"author":"李彭","content":"午梦蛮花湿，晚凉衣带秋。愁来倚柱啸，诗到击盘讴。律熟无谁敌，词悭不拟酬。苏州语犹在，五字为君休。","dynasty":"宋代","title":"王子张数以诗见过"}
{"author":"李彭","content":"彼姝掖庭子，王嫱端可怜。咄嗟毛延寿，媚妩移远山。一朝聘绝域，艳丽复何言。画工戮几尽，遗恨抱当年。","dynasty":"宋代","title":"读西京杂记十三首次渊明读山海经韵其五"}
{"author":"李彭","content":"脑脂遮目乏风味，宴坐禅床真得计。赤眼归宗近似之，面壁少林聊复尔。东坡妙语久犹新，治目常存如治民。但学曹参相齐法，清夷王度不无人。","dynasty":"宋代","title":"病目宴坐"}
{"author":"李彭","content":"高斋解榻留我宿，破梦惊涛翻疾雷。水鸟时呼山鸟语，朝帆才去暮帆来。百年荣落真堕甑，一世称讥同死灰。珍重秦淮隐君子，只今风月且衔杯。","dynasty":"宋代","title":"宿侍其云叟书斋"}
{"author":"李彭","content":"堂堂一舒翁，道价融壑上。烟霞断尘缘，那复知苦相。会将超诸缘，夺我事理障。莫言霜满颐，矍铄一何壮。","dynasty":"宋代","title":"再和嗣首座五诗寄舒老微老其三"}
{"author":"李彭","content":"八字山头阅世故，周郎赤壁断人肠。玉鱼金枕皆冥寞，铁骑楼船堕渺茫。","dynasty":"宋代","title":"齐安江头别何氏兄弟舟中得四绝句其二"}
{"author":"李彭","content":"仲夏暑方壮，游子巾柴车。崖断眇空旷，遂造群仙居。阔步烟霭外，追凉晚风馀。泉声远逾响，猿挂时相呼。仙人翔寥廓，曾不念故庐。苍珉礼斗处，往往闻笙竽。我复恣云卧，悠然隘寰区。妄念鼓不作，长啸聊虚徐。","dynasty":"宋代","title":"游简寂观"}
{"author":"李彭","content":"衣裾兰茝有馀清，风骨冰霜照眼明。欲共阿戎谈绝倒，亦憎暮雨滴阶声。","dynasty":"宋代","title":"数日阴雨怀李生其一"}
{"author":"李彭","content":"远意在丘壑，篮舆同此寻。干云绝壁秀，落涧幽泉音。卷祴尽开士，听法多珍禽。烟横半峰暝，信是忘归心。","dynasty":"宋代","title":"留题壁间"}
{"author":"李彭","content":"我生性僻喜客卿，有练先书无复赢。墨池笔冢聊尔耳，春蛇秋蚓劳讥评。正书不数黄庭经，况复焦岩瘗鹤铭。永和题尾束高阁，酱瓿往往多兰亭。怒猊渴骥日远屏，严家饿隶当吞声。千金敝帚不自见，憎鸡爱骛何痴生。我家成都万人杰，向来古心冶金铁。颜公断石出粪壤，一落眼界清思发。政如令严亚夫军，中天夜寂悬明月。速须乞灵向若人，运斤成风万钧力。笔端写我刚直胸，复与颜公振遗烈。","dynasty":"宋代","title":"先成都访故园得颜家断垄碑"}
{"author":"李彭","content":"议郎梁狱坐口语，置散投閒今放回。令节由来迫吹帽，幽园寻胜独登台。共歌昭代得银瓮，何暇著书名玉杯。此口惟堪饮醇酎，人间万事要寒灰。","dynasty":"宋代","title":"邹天锡见过"}
{"author":"李彭","content":"石镜溪边树，金轮峰上云。贪看鱼弄影，不觉鸟迷曛。山态迤迤好，泉声细细分。银钩怀柱史，谁复振斯文。","dynasty":"宋代","title":"游石镜溪"}
{"author":"李彭","content":"东风未解北风愠，腊雪半消春雪深。欲向僧房觅清昼，细听山暝孤猿吟。","dynasty":"宋代","title":"戏赠行密上人"}
{"author":"李彭","content":"香山居士骨已冷，文采风流今未遥。捍拨何劳作胡语，寒江璧月想前朝。涛波竟夕相喧豗，吴樯楚柁争倾攲。老夫何暇知许事，但饮松醪炰蛤蜊。","dynasty":"宋代","title":"小憩琵琶亭呈环中养正"}
{"author":"李彭","content":"霜鹗横空河汉秋，聊随鸡鹜稻梁谋。却将属国旧长剑，换得石城新莫愁。要遣短辕无复驭，定看遥集解忘忧。匡山醉客时相访，莫下疏帘作障羞。","dynasty":"宋代","title":"仲豫买侍儿作小诗戏之"}
{"author":"李彭","content":"稚菊含佳色，苔痕上老筇。了山已埋玉，卢老自鸣钟。但饮东溪水，休看双剑峰。斜阳空翠合，犹听隔溪舂。","dynasty":"宋代","title":"不宿开先道中口占"}
{"author":"李彭","content":"陈子真成病乘黄，圜丘一仆殆堪伤。苦吟幽语多奇涩，未免人讥急就章。","dynasty":"宋代","title":"有怀雪堂旧游其四"}
{"author":"李彭","content":"冰玉堂前十国书，君能读之行坦涂。一洗谈天千古舌，吕梁大壑何时枯。愿君不用校鲁鱼，亦须调笑酒家胡。玉局仙翁无浪语，大禹以来未有渠。","dynasty":"宋代","title":"何生复用涂字韵喜予从东坡游作三篇见寄次韵答之后篇柬刘壮舆其三"}
{"author":"李彭","content":"抱瘵便秋晚，加餐喜岁丰。幽怀乌鸟乐，世故马牛风。坯户寒虫急，安巢野老同。年来百念冷，顿悟众缘空。","dynasty":"宋代","title":"次九弟韵兼怀师川二首其一"}
{"author":"李彭","content":"微风正尔送荷气，忽见巩梅冰霰姿。元是道人三昧力，明窗漱墨发南枝。","dynasty":"宋代","title":"晖上人画梅乞诗"}
{"author":"李彭","content":"忆昔寻远山，停策康王谷。烟昏钟韵微，林茂鸟归速。羽人虽稀少，落日见樵牧。徘徊临清溪，溪鱼白于玉。并游几何人，槁叶下乔木。回首十年梦，前尘那可复。欲去且少留，残霞带孤鹜。","dynasty":"宋代","title":"重过康王观"}
{"author":"李彭","content":"愧乏金椎控颐手，偷儿何苦向人来。囊空四壁亦云静，祇有丹铅勘玉杯。","dynasty":"宋代","title":"醉中戏次师言韵兼简少逸其四"}
{"author":"李彭","content":"幽窗未全曙，百鸟忽忽鸣。分袂会心侣，归艎章水平。寒温乍回互，适兹凋两蓂。水南花未放，水北柳浑青。春物几骀荡，浮云俄变更。念昨一笑适，愁分两地情。缥瓷举桑落，醒醉醉还醒。","dynasty":"宋代","title":"晓发章水道中有怀伯固驹甫师川养直效何水部体以寄恨"}
{"author":"李彭","content":"袖手脱鞋悲太白，搴旗缚敌笑光颜。自知日面与月面，莫问南山与北山。独秀峰前云不隔，莲花洲下水长閒。还乡一曲真奇绝，与子终朝谈笑间。","dynasty":"宋代","title":"次韵答宝峰仁书记"}
{"author":"李彭","content":"窗间远岫谢玄晖，人物煌煌三秀芝。黄耳来时得佳句，碧云合处起幽思。深闺复见解围手，胜日应多赠妇辞。念我庞婆最痴绝，只能举案解支颐。","dynasty":"宋代","title":"奉酬谢幼槃"}
{"author":"李彭","content":"邺侯家藏三万轴，牙签新若手未触。此翁眼如九秋鹰，一过成诵不再读。愧非玄晏独峥嵘，复愧王郎著论衡。案头萤乾太苦相，久假不归何痴生。开州公子好奇古，胸中宝笈森四库。安用邺候插架书，向来借我纸上语。频年多病百不如，准拟传书学截蒲。还君一鸱细故尔，莫厌时时开锁鱼。","dynasty":"宋代","title":"送所借书还王生"}
{"author":"李彭","content":"邵平汤沐故千户，解组投林如脱兔。勒铭鼎鼐属伊人，我方荷锄斸烟雨。瓜田钩带盖阡陌，大者轮囷细旁午。殽函设险吾何补，日日青门自成趣。槿篱半破复牵萝，夕霏晼晚留疏树。娟然翠气出眉妩，喜得斯人慰迟暮。剧谈欲写块磊胸，尚恐轩昂作庄语。画师纷纷安足数，对此令人重豪素。阳陵公子傲雪林，洒落由来足风露。自言购取倾家赀，柴桑要伴归来赋。两郎后先千载馀，粉墨相追叶风度。悬之素壁足丘壑，噭噭猿啼起寒雾。","dynasty":"宋代","title":"题伯时所画邵平种瓜图"}
{"author":"李彭","content":"巧匠资妙手，斲泥冶金炉。云雷载皤腹，金石砻慢肤。外质荷润色，中扃嗟厚诬。岩岩金博山，水沉与之俱。青烟耿朱火，郁窈凝空虚。香色映华觞，喷薄满座隅。谬当二器间，颜泚意不舒。如闻厌浮伪，此物无赢馀。勿云识真少，为谋良自疏。","dynasty":"宋代","title":"客有以赝铜香炉见贶者感而赋诗"}
{"author":"李彭","content":"鸡回落雁渚，菊带傲霜华。稍过郊墟雨，犹鸣官地蛙。层空听隼击，俯杖看蜂衙。妙趣谁能解，怀人天一涯。","dynasty":"宋代","title":"次九弟韵兼怀师川二首其二"}
{"author":"李彭","content":"雨歇涨江急，野兴聊胥疏。漾舟拂林表，击汰惊飞凫。云端僧坐夏，遂造林公庐。猊坐演妙理，法筵沧海珠。舌本落雄辩，奔放悬江湖。巽公庭宇净，炉烟堂晏如。略无客造请，杳黑耽毗卢。吾家大长者，惠光充太虚。著论役天女，宝笈负于菟。开图拜遗像，悲叹随卷舒。归来掩关卧，念冷无赢馀。譬如能櫜鞬，境界自于于。","dynasty":"宋代","title":"游同安寺"}
{"author":"李彭","content":"目成可意亦不浅，思是罗敷旧姓秦。莫道使君自有妇，愿为解佩汉皋人。","dynasty":"宋代","title":"舟中戏作俳体其二"}
{"author":"李彭","content":"何侯嗜学黄鹄举，谢客哦诗丹凤鸣。急雪异时登拟岘，放歌何日酌宣城。","dynasty":"宋代","title":"寄临川诸旧兼悲二谢其三"}
{"author":"李彭","content":"蠹简聊宽岑寂，榴花颇慰榛芜。莫问草玄上白，须令看碧成朱。","dynasty":"宋代","title":"夜坐兼戏环上人其一"}
{"author":"李彭","content":"邻鸡戒晓暮钟催，老境俱从里许来。但喜书云占嗣岁，讵知缇室暗飞灰。和风欲上千门柳，协气先传五岭梅。弟劝兄酬真乐事，灯前细酌莫停杯。","dynasty":"宋代","title":"南至"}
{"author":"李彭","content":"籍甚洪崖孙，高寒欲无敌。徐郎聘君后，挺挺百夫特。堂堂无双公，户外满屦迹。虎豹雄牙须，侪流甘辟易。徐诗到平澹，反自穷艰极。周鼎无款识，赏音略岑寂。阴何不支梧，少陵颇前席。洪语自奇崄，馀子伤剽贼。大似樊绍述，文字各识职。二子辨饤饾，鄙夫与下客。粢食荐铏羹，熊蹯杂象白。殿最付公议，吾言可以默。","dynasty":"宋代","title":"题洪驹父徐师川诗后"}
{"author":"李彭","content":"林间稚竹犹含箨，柳下孙枝屡放绵。午梦不知清昼永，娇莺啼破晚窗前。","dynasty":"宋代","title":"睡起其一"}
{"author":"李彭","content":"笔底飓风吹海波，榜悬郁郁照岩阿。十年呵禁烦神物，奈尔焚琴煮鹤何。","dynasty":"宋代","title":"老坡自海外归为书简寂观云卿閤榜今为煞风景者毁之"}
{"author":"李彭","content":"范叔老不衰，周礼素独秉。素标垂青衫，不厌官踪冷。抱牍雁凫行，色笑辨俄顷。园涉寒未饯，和气君先领。霜花吐幽香，烟柳发新颖。大钧无私酬，播物厚兹境。仁人所游居，寒威甘远屏。要当均此施，草木清昼永。","dynasty":"宋代","title":"题范赞府觅先春亭"}
{"author":"李彭","content":"苦忆中州向子期，微官镌尽赋新诗。清班未许联天仗，直指聊看著绣衣。","dynasty":"宋代","title":"岁晚四首其三"}
{"author":"李彭","content":"攀萝委松宿，漱石看云行。松疏暝色漫，云度夕阴生。若人有高躅，领略遗世情。聊为公府步，冉冉复盈盈。","dynasty":"宋代","title":"次韵答禹功兼简周国振时禹功一夕泛舟归郡不及话离其一"}
{"author":"李彭","content":"问津实知津，阮屐穿几两。束装径巑岏，呼船凌泱漭。老馀风埃颜，枯槁日日上。屏居二十载，寡求每自广。眷言季行役，清音当见赏。声华慎交绥，物色易摇荡。得隽早归来，毋为勤掉鞅。","dynasty":"宋代","title":"次韵谢朓京路夜发寄六弟书因以督其归"}
{"author":"李彭","content":"邻鸡午唱静中哗，挟雨苍苔傲落花。已觉星星鬓边出，真成一倍惜年华。","dynasty":"宋代","title":"邻鸡"}
{"author":"李彭","content":"平生大敌刘文叔，每发一兵鬓为苍。不得淮南近消息，萧然添我鬓毛霜。","dynasty":"宋代","title":"久不得六弟消息二绝其二"}
{"author":"李彭","content":"老觉馀生如过鸟，何宁留迹寄长空。一丘一壑应还我，三沐三薰尽付公。病懒自知玄尚白，醉馀贪看碧成红。荀家兄弟俱奇绝，时听淮南好国风。","dynasty":"宋代","title":"次韵寄居仁二弟"}
{"author":"李彭","content":"呼船凌曙江，江空渺黄雾。冥冥蜀魄啼，啧啧寒雀哺。道人大梁来，折简须晤语。为回缘云策，小缓攀天路。元因会心期，非关排俗驭。青灯耿夜窗，高谈杂疏雨。","dynasty":"宋代","title":"将游云居中途得佛鉴师到日涉简径归"}
{"author":"李彭","content":"凉月耿茂树，微风薄疏林。令弟肯过我，清夜抚鸣琴。妙生徽轸外，虚夷有远心。哀猿山暝啸，凝笳霜霁吟。胡马惊朔吹，楚囚操南音。王嫱穹庐泣，校尉汉恩深。翻令旷士怀，数行下沾襟。曲中颇清壮，攫醳蠲烦淫。亚夫军细柳，令严夜沉沉。我友擅丘壑，颇遭鸡须侵。营诗貌烟霭，辞悭负幽寻。画师虽无如，沧浪一蹄涔。藉尔山水曲，轩豁穷上岑。勤来商略此，胜处要同斟。","dynasty":"宋代","title":"夜听从弟荣绪琴"}
{"author":"李彭","content":"湛湛胸中万顷陂，翻疑浅器是牛医。从来未许愁知处，顾肯因愁移面皮。","dynasty":"宋代","title":"醉书其三"}
{"author":"李彭","content":"酒有何好工作病，颇怪斯人喜中圣。藏身曲糵胜岩幽，寄愁天上呼不醒。春风吹开玉东西，月落参横斟酌之。吐茵脱帽有妙理，眩朱成碧浑忘归。右相丹青果驰誉，幻药调成疑笑语。便觉微绡古意生，似闻醉眠卿可去。半生忧患复萧条，瓮中肥遁何须邀。一樽桑落对公等，尽解平时藜苋嘲。","dynasty":"宋代","title":"题阎立本醉客图"}
{"author":"李彭","content":"君合雍容供奉班，彤墀紫仗近天颜。误随手板落趋走，却望家山思燕閒。使君铜狄悲游岱，令尹玉棺今赐环。樽前回首二十载，更话幽禅未易攀。","dynasty":"宋代","title":"夏牛卿用韵见贻次韵答之夏先君子与先平阳厚善"}
{"author":"李彭","content":"自发郎官湖，挂席如江练。系舟浔阳郭，风涛中夜变。携孥坐菰蒲，惊叹杂凫雁。明当度山椒，聊宽故园眼。","dynasty":"宋代","title":"阻风涛湓浦舍舟由山北以归"}
{"author":"李彭","content":"建业未焚榇，荪山实灵囿。推轮碧眼胡，笃老勤井臼。草树百经霜，往事如运帚。远怀一味禅，徒酌三昧酒。寻源彻河汉，窈窕出幽窦。卧看落山腰，双鸟起惊救。稍深藤萝昏，扶蓼入径取。伽陀古录钩，殷勤牧羊叟。砺角烦羸牛，外苞藓纹皱。往者不可作，念切病躯瘦。眼明逢岛可，秦度复畏友。俯手携阿连，冥搜逃折柳。竟亦不能奇，荒芜但如旧。更须寻紫霄，寒厅视牛斗。","dynasty":"宋代","title":"宿开先"}
{"author":"李彭","content":"吾友韩子苍，雾豹閟关钥。一朝出阴崖，蓬山真著作。绝伦共推让，痛扫净瑕膜。行矣贰紫微，居然赋红药。","dynasty":"宋代","title":"庆上人以再闻诵新作突过黄初诗为韵作十诗见寄次韵酬之其五"}
{"author":"李彭","content":"三更山吐月，无睡客还起。风微一铎鸣，历历正谈此。此身如传舍，幽怀湛秋水。兹游共昔游，定非聊尔尔。","dynasty":"宋代","title":"次韵东坡五更山吐月其三"}
{"author":"李彭","content":"无复春风绿发前，索花共笑过年年。只今老境花无赖，媒蘖幽人作醉眠。","dynasty":"宋代","title":"庐山道中其一"}
{"author":"李彭","content":"有宅一区聊解嘲，清风历历自鸣瓢。买山作隐吾无取，为黍杀鸡何用招。鱼托么荷障斜日，箨随新竹上层霄。个中已了一生事，倒屣安能求度辽。","dynasty":"宋代","title":"卜居"}
{"author":"李彭","content":"珍重何家大小山，高文丽赋敌扬班。书来慰藉江头别，想见园林人外闲。","dynasty":"宋代","title":"有怀雪堂旧游其六"}
{"author":"李彭","content":"室迩会面稀，轫发分首别。缅思耐久交，不为翕翕热。祇夜在贝多，有怀时间阅。嚬伸三昩起，燕坐真适悦。","dynasty":"宋代","title":"再次阿敌韵寄舒大士兼简微首座其四"}
{"author":"李彭","content":"会心诚独难，托契复何有。曩哲有遗言，定交于杵臼。此风颇沦胥，射利一相就。口血宁未乾，转眄忽卖友。夙心何由敦，聊与眷眷偶。是中白头新，嘉德真耐久。恍如对华觞，心醉不在酒。誓言山若砺，此好那容朽。商飙振庭梧，明河挂箕斗。","dynasty":"宋代","title":"敦好轩"}
{"author":"李彭","content":"忆昔寻远山，停策康王谷。烟昏钟韵微，林茂鸟归速。羽人虽稀少，落日见樵牧。徘徊临清溪，溪鱼白于玉。并游几何人，槁叶下乔木。回首十年梦，前尘那可复。欲去且少留，残霞带孤鹜。","dynasty":"宋代","title":"重过康王观"}
{"author":"李彭","content":"寻尽云山发兴多，稍知兰若在岩阿。不以姬姜弃憔悴，杖藜聊复一来过。","dynasty":"宋代","title":"延福寺"}
{"author":"李彭","content":"春归土膏动，草际来和风。厉厉气又严，晏阴似穷冬。崇兰未含薰，蔽芾萧艾中。仲长久埋照，幽期得无功。湖光起遥裔，淑景复冲融。连山倒垂碧，落日半规红。不须劳意匠，物色自无穷。","dynasty":"宋代","title":"东湖夜归赋诗二章呈驹甫师川其一"}
{"author":"李彭","content":"夜烹伏雌歌偪侧，泰山其颓吾道阨。天边奎壁殒苏公，诸君往往濒蛮貊。帝遣仙儒玉局翁，涕下悲吟夜萧索。冰姿玉立似平生，化作人间截肪白。黄屋久悟金縢书，豫行温诏归迁客。峤南华发老先生，解羁来卜愚溪宅。枉遭越犬吠苍皇，莫吟冰柱要呵责。重瞳虽复达四聪，尚恐乘轩多令色。短檠花重寒不眼，南望犹嗟万山隔。","dynasty":"宋代","title":"雪夜书怀"}
{"author":"李彭","content":"笔底澜翻走百川，胸中书传作丰年。自怜疲马老伏枥，绝影如公更着鞭。","dynasty":"宋代","title":"答黄直夫二首其二"}
{"author":"李彭","content":"袖手脱鞋悲太白，搴旗缚敌笑光颜。自知日面与月面，莫问南山与北山。独秀峰前云不隔，莲花洲下水长閒。还乡一曲真奇绝，与子终朝谈笑间。","dynasty":"宋代","title":"次韵答宝峰仁书记"}
{"author":"李彭","content":"艇子打两桨，石城催莫愁。不嫌波浪阔，但惧水生洲。大堤多女儿，草暖复桑柔。盈盈成雅步，皎皎临清流。翠钗挂人冠，自作横陈谋。非无一时好，高怀讵能留。朝歌回墨翟，馈药逃东丘。此岂聊复尔，颇似怜包羞。长吟望烟际，飞来双白鸥。","dynasty":"宋代","title":"再次元亮韵"}
{"author":"李彭","content":"征南远韵度，诣绝皆妙言。银台陈谏疏，耻作赋兔园。手板聊拄颊，爽气来新萹。临窗无谢守，僧珍自超然。我游赤壁下，为君且延缘。周礼尽在鲁，惊嗟类韩宣。候雁响横河，游子念故山。行当理烟艇，相期醉馀年。","dynasty":"宋代","title":"杜钦之次渊明答庞参军韵见送用韵答之"}
{"author":"李彭","content":"随州句法自无敌，写作无声绝妙词。谁料长城千载下，秦郎复出用偏师。","dynasty":"宋代","title":"梦秦处度持生绢画山水图来语予此画刘随州诗也君为我作诗书其上梦中赋此诗"}
{"author":"李彭","content":"昨日观画筴，李成山水真难忘。寒林远近烟暗澹，绝壑稠叠云微茫。忽看清溪下野艇，惊残鸥鸟不成行。我尝指此语座客，安得仙骨来中央。此事数日尔，忽落图上鸣渔榔。山重水复滩濑急，雅飞不过吴天长。嗟予老矣两鬓苍，放浪自得宜深藏。烦于画筴试检校，恐我割取附益欧峰旁。","dynasty":"宋代","title":"舟中戏作杂言"}
{"author":"李彭","content":"芝山云物故如在，鄱水波澜何似生。","dynasty":"宋代","title":"句其五"}
{"author":"李彭","content":"汪侯胸次阔潇湘，秀润清时符宝郎。谢宇窗间仍发兴，敬亭山下屡成章。","dynasty":"宋代","title":"岁晚四首其二"}
{"author":"李彭","content":"往日风流京兆眉，却穿习薄败荷衣。新诗浑作莺花语，只欠天街便面归。","dynasty":"宋代","title":"醉中戏次师言韵兼简少逸其三"}
{"author":"李彭","content":"何侯嗜学黄鹄举，谢客哦诗丹凤鸣。急雪异时登拟岘，放歌何日酌宣城。","dynasty":"宋代","title":"寄临川诸旧兼悲二谢其三"}
{"author":"李彭","content":"王郎笔若追风骠，历块过都愈奇峭。胸中好古类古人，铸鼎为炉亦臻妙。禹金九牧知神奸，周定郏鄏垂不刊。据耳向来为上客，折足遥怜空汗颜。颜率游谈聊贳患，纳郜臧孙贻直谏。沦亡泗水盖厚诬，得自汾阴乱真赝。孰如此鼎形瑰奇，皤腹云雷差次之。上有苍虬肉倔强，隐映么么微螽斯。明窗净几香氤氲，蔼如黄云覆晏温。拜嘉讵意获此宝，子孙父已传仍昆。","dynasty":"宋代","title":"谢王成可惠鼎炉"}
{"author":"李彭","content":"我觏之子秉周礼，要使诸儒识汉仪。侧席求贤天子圣，未容泽畔吊湘累。","dynasty":"宋代","title":"即事其四"}
{"author":"李彭","content":"君自金张侣，从予嵇阮游。祗园分客袂，星渚系归舟。楚国烟霞晚，隋河榆柳秋。中州多汲引，行矣亦封侯。","dynasty":"宋代","title":"钱盱眙赴上因乞诗"}
{"author":"李彭","content":"阴岑不造天，憩此老觳觫。辍耕垄上来，投闲慰心曲。养牲奉严禋，盖用茧栗犊。莫起陆沈悲，焉知果非福。","dynasty":"宋代","title":"题胡九龄画夏景牛"}
{"author":"李彭","content":"惯作招提客，应非拖玉身。一年强半病，十亩未全贫。孝秀乡闾盛，朝颁符瑞频。不妨幽仄里，高卧姓庞人。","dynasty":"宋代","title":"病起过邻寺"}
{"author":"李彭","content":"寒温机中素，荣歇洞庭叶。发兴鸥鸟行，风烟理舟楫。","dynasty":"宋代","title":"予夏中卧病起已见落叶因取渊明诗门庭多落叶慨然知已秋赋十章遣兴其五"}
{"author":"李彭","content":"水荇芦芽相纬经，倦飞翠碧暂来停。含毫未下无新句，安得毫端飞迅霆。","dynasty":"宋代","title":"自和六绝句其三"}
{"author":"李彭","content":"郭内那知草色新，道人庭宇别藏春。高榆风度青含荚，艳杏雨馀红退唇。茗盌薰炉清有致，禅天金地夐无尘。裁诗得句如拱璧，不费咸阳设九宾。","dynasty":"宋代","title":"游同安寺"}
{"author":"李彭","content":"封老朱颜在，髯髯已白须。酌醪招倦客，唤妇煮肥鲈。玉兔君家有，银罂客舍无。醉馀看舞雪，未觉客情孤。","dynasty":"宋代","title":"封氏野老留饮看白兔是晚微雪"}
{"author":"李彭","content":"晓随归雁影联翩，来访仇池小有天。万籁虚徐杂钟磬，一源淳朴异山川。云霾大壑真游远，风扫石楠佳句传。司命峰前徐孺子，几时风雪对床眠。","dynasty":"宋代","title":"游昭德观"}
{"author":"李彭","content":"毛发早惊蒲柳，衣裾又变风烟。我是一丘一壑，君应三要三玄。","dynasty":"宋代","title":"夜坐兼戏环上人其二"}
{"author":"李彭","content":"止酒废诗春昼长，颇知易戒复难忘。戏于窗下还诗债，便欲花前唤索郎。","dynasty":"宋代","title":"戏书其四"}
{"author":"李彭","content":"风窗生晚听，雨砌耀宵行。斜柯横吹度，缘阶细草生。片月悬屋角，婵娟有馀情。世味了无取，虚怀浩难盈。","dynasty":"宋代","title":"再次阿敌韵寄舒大士兼简微首座其一"}
{"author":"李彭","content":"平吴利在获二陆，我得斯人一夔足。明光射策卷波澜，灞桥新诗挟冰玉。只因心赏鲍参军，种花欲招千载魂。笔端有口不倚辨，尽付此花生气存。一代风流几顿尽，汉官威仪聊复正。觅句何劳梦惠连，解颐未用呼匡鼎。秋风蘋末助飕飗，花药应须让一头。何必嘉陵种嘉橘，始拟人间千户侯。","dynasty":"宋代","title":"黄冈尉钱绅种莲其上开轩榜曰起灵盖取鲍参军荷花赋超四照之灵本云"}
{"author":"李彭","content":"平生痴绝百无忧，党友相嘲顾虎头。痴黠胸中各相半，要之与我不同流。","dynasty":"宋代","title":"解嘲其一"}
{"author":"李彭","content":"平生刚直隐长虹，收卷波澜说苦空。翰墨场中无李广，苾刍园里有支公。未应雪浪侵头白，想见丹砂入颊红。骢马他年焚谏草，看君妙手试宗风。","dynasty":"宋代","title":"寄如壁"}
{"author":"李彭","content":"才名绿发斗牛垂，天禄雠书何太迟。却扫未尝嗟半菽，养疴不是傲当时。铺张大对明光手，收卷裁成邺下诗。见底冰壶最清澈，何时照眼会心期。","dynasty":"宋代","title":"用元亮韵寄驹甫"}
{"author":"李彭","content":"苍崖倚天暝色起，风微槲叶藏猱子。老僧庞眉雪覆颧，梵音清远发皓齿。向来万法出此经，行行春蚓纡黄纸。觌面相呈事俨然，归云欲渡前溪水。","dynasty":"宋代","title":"张僧繇画胡僧看经"}
{"author":"李彭","content":"崇桃灼灼昡清昼，细柳依依迷远村。似听渊明赋归去，柴桑幽鸟语黄昏。","dynasty":"宋代","title":"庐山道中其二"}
{"author":"李彭","content":"粲可仍孙本吴产，万遍莲花亦遮眼。时时幻作文于菟，寂寥恨得斯人晚。我如叔夜七不堪，倦书羞学蠹书蟫。已约东湖徐孺子，招公山北复山南。","dynasty":"宋代","title":"赠中上座"}
{"author":"李彭","content":"传诗句句烂生光，妙手殷红入象床。本自奉常参定脉，定从儋耳悟神方。玉花自合归天厩，黄鹄应须下建章。见说年来真欲隐，转身一路直须强。","dynasty":"宋代","title":"寄何斯举"}
{"author":"李彭","content":"脱尽膏粱气，秖馀云壑姿。囊中支遁马，笔下惠休诗。木末鸟还语，花边蝶浪窥。平章赖公等，吾病不能奇。","dynasty":"宋代","title":"赠晖书记晖有伯时所画马甚奇"}
{"author":"李彭","content":"闻道官军至，戈鋋压贼壕。鼎鱼犹未腐，穴兔竟何逃。锐气连全楚，皇恩贷尔曹。洗兵无复用，欢喜荐春醪。","dynasty":"宋代","title":"闻官军已临贼境"}
{"author":"李彭","content":"禁足同僧夏，秋风倚杖前。扪萝怀鸟道，著屐到壶天。霜月悬崖腹，参旗落枕边。营诗嗟锦尽，老语不须传。","dynasty":"宋代","title":"次韵九弟游云居"}
{"author":"李彭","content":"日斜喧急雨，雨夜候虫秋。宴坐游三昩，因人吟四愁。疏林月色好，别渚橹声幽。却忆秦淮上，寒更渡小舟。","dynasty":"宋代","title":"夜坐闻橹"}
{"author":"李彭","content":"稍上参云汉，中藏祗树园。烟横迷远屿，鸟度失孤村。一岭分晴雨，半山才晏温。回头听梵呗，真是欲忘言。","dynasty":"宋代","title":"自云居归欲到瑶田作"}
{"author":"李彭","content":"春水静游浪，晚吹怒生涛。归兴催舟楫，惊魂寄桔槔。留髡忽忘故，访戴敢辞劳。推挽柁师力，令人愧尔曹。","dynasty":"宋代","title":"绝章水"}
{"author":"李彭","content":"应刘玉山陨，之子尚玙璠。未握论交臂，俄招去干魂。茂陵有遗藁，健妇解持门。何日生刍奠，人琴恐或存。","dynasty":"宋代","title":"哭李少微三首其一"}
{"author":"李彭","content":"评阙汝南旦，穷嗟校尉途。故交非浪哭，吾道恐成孤。往在谈文处，还能步屧无。秋风聊倚杖，草树日疏芜。","dynasty":"宋代","title":"哭李少微三首其二"}
{"author":"李彭","content":"我客齐安岁，君官汾上春。安知濒鬼录，不作定交人。炀灶中郎满，斗鸡开府频。如何令王济，清血染衣巾。","dynasty":"宋代","title":"哭李少微三首其三"}
{"author":"李彭","content":"四更山吐月，月是故园明。三峡笙簧起，紫霄星斗横。林猿霜后啸，山鬼夜深行。托宿耆阇寺，真游王舍城。","dynasty":"宋代","title":"次韵东坡五更山吐月其四"}
{"author":"李彭","content":"攀萝委松宿，漱石看云行。松疏暝色漫，云度夕阴生。若人有高躅，领略遗世情。聊为公府步，冉冉复盈盈。","dynasty":"宋代","title":"次韵答禹功兼简周国振时禹功一夕泛舟归郡不及话离其一"}
{"author":"李彭","content":"疏星牢落散江东，怅望夷犹醉眼中。长年三老相欺得，故将短棹指西风。","dynasty":"宋代","title":"齐安江头别何氏兄弟舟中得四绝句其一"}
{"author":"李彭","content":"在昔董仲舒，屈身相胶西。穷经著繁露，窥园废扶藜。而我异于是，清晨来灌畦。雨馀聊自适，微吟看断蜺。","dynasty":"宋代","title":"再和嗣首座五诗寄舒老微老其一"}
{"author":"李彭","content":"吕郎客秦淮，诗思翻秋涛。徐郎憩灊峰，句压天柱高。相此两公子，信是千人豪。叔也往从之，似欲诉不遭。探囊得长句，如取绥山桃。疗饥非蒸砂，禦寒必绨袍。一簪未著身，所得不补劳。复为饥所驱，未许学卧陶。穷军敌孤客，如在皋兰鏖。几成刘文叔，须发变二毛。支筇蹑草鞋，进退似桔槔。引领长江西，沙头唤鱼舠。金溪有谢侯，胸多略与韬。天资类文靖，貌实中郎曹。叔也往从之，攻愁解鞬櫜。毋轻歌骊驹，不复吟畔牢。待公稛载归，为我携蒲萄。来赏傲霜菊，一尊浇老饕。","dynasty":"宋代","title":"送敦诗游临川"}
{"author":"李彭","content":"去日么荷拳未舒，水花高盖已扶疏。大医法窟应寻遍，有底能忘一纸书。","dynasty":"宋代","title":"久不得六弟消息二绝其一"}
{"author":"李彭","content":"门无褦襶轩车过，草庐寂寂南阳卧。夫君掀髯来扣关，不减昔日陈惊座。肉食者鄙无远谋，喜君义气横霜秋。已看献策尊王室，白笔应须上黑头。","dynasty":"宋代","title":"谢人见过"}
{"author":"李彭","content":"避俗非避世，择交欣择乡。共泛忘忧物，听雨对胡床。江湖系舴艋，夜窗灯火凉。论诗中鸣镝，辞源注方塘。韦杜骨已朽，谁焚更生香。我才肩培塿，君自粲氐房。玉人能晓此，藻绘已埋藏。破涕欲为笑，横膺复怏怏。行矣勿复道，孽孤政为祥。","dynasty":"宋代","title":"四月十八日过师贤留饮归用前韵寄师贤"}
{"author":"李彭","content":"巫峡猿啼向曙，云何却在樊笼。想见珍羞豢养，翻思槲叶微风。","dynasty":"宋代","title":"昌书记画驯猿"}
{"author":"李彭","content":"风窗生晚听，雨砌耀宵行。斜柯横吹度，缘阶细草生。片月悬屋角，婵娟有馀情。世味了无取，虚怀浩难盈。","dynasty":"宋代","title":"再次阿敌韵寄舒大士兼简微首座其一"}
{"author":"李彭","content":"忆昔寻远山，停策康王谷。烟昏钟韵微，林茂鸟归速。羽人虽稀少，落日见樵牧。徘徊临清溪，溪鱼白于玉。并游几何人，槁叶下乔木。回首十年梦，前尘那可复。欲去且少留，残霞带孤鹜。","dynasty":"宋代","title":"重过康王观"}
{"author":"李彭","content":"忆女垂九龄，寻幽非旧常。两鬓忽如棘，歌声类蒙庄。山色故无恙，老者须眉苍。载之著车后，谁言山路长。每逢胜绝处，赋诗要难忘。大雪渺空旷，清境讵可望。烛龙何时来，衔曜发晖光。长怀亦云极，烟渚闻鹙鸧。","dynasty":"宋代","title":"次九弟阻雪不得游云居"}
{"author":"李彭","content":"英姿秀骨徐尚书，忠义丹青那可图。褒鄂真成毛发动，犹将生气压曹蜍。","dynasty":"宋代","title":"庐山道中其八"}
{"author":"李彭","content":"烟沙茂密小池塘，注水枯荷馥晚凉。何许蜻蜓立荷盖，惊飞作伴过东墙。","dynasty":"宋代","title":"北斋两绝句其二"}
{"author":"李彭","content":"倦游文园令，病肺尘消渴。句斡造化机，云霞互轇轕。慢世谁与俦，嗤议从夸夺。诚哉死诸葛，能走生仲达。","dynasty":"宋代","title":"以酒渴爱江清为韵寄秦廿四其二"}
{"author":"李彭","content":"莫学中郎将，休怀阴丽华。三馀游竹素，两部有鸣蛙。乃肯亲庞老，多情过押衙。吾衰那复此，羡尔乐无涯。","dynasty":"宋代","title":"次九弟韵后篇戏奉世十一弟二首其二"}
{"author":"李彭","content":"晓随归雁影联翩，来访仇池小有天。万籁虚徐杂钟磬，一源淳朴异山川。云霾大壑真游远，风扫石楠佳句传。司命峰前徐孺子，几时风雪对床眠。","dynasty":"宋代","title":"游昭德观"}
{"author":"李彭","content":"篮舆造林口，暝色归暮田。槁木半摇落，群峰翠回旋。翳翳云门塔，霏霏祇树烟。夕梵落云际，微钟下遥天。平时笑傲处，真成观辋川。岩壑事难必，赏心难舍旃。还将九节杖，踏月上危颠。","dynasty":"宋代","title":"庐山道中望天池诸寺"}
{"author":"李彭","content":"禁足同僧夏，秋风倚杖前。扪萝怀鸟道，著屐到壶天。霜月悬崖腹，参旗落枕边。营诗嗟锦尽，老语不须传。","dynasty":"宋代","title":"次韵九弟游云居"}
{"author":"李彭","content":"掌握千差都照破。石霜这汉难关锁。水出高源酬佛陀。哩棱逻。须弥作舞虚空和。","dynasty":"宋代","title":"渔歌"}
{"author":"李彭","content":"蕲州笛竹含风漪，缥瓷斲月聊相依。白头苦风痴女问，岁晚乃知非所宜。公从何处得此枕，劲节储霜馀凛凛。游戏真同赴壑鱼，小窗夕阳助酣寝。饵甘钓深安可图，长网横江嗟已疏。我宁低昂弄清泚，绝胜缕切太官厨。莫作枯鱼过河泣，寄声鲂鱮慎出入。长伴幽人蓑笠眠，梦破寒沙风雨急。","dynasty":"宋代","title":"客有以戏鱼竹枕见饷作此谢之"}
{"author":"李彭","content":"积翠十年丹风穴。当时亲得黄龙钵。制电之机难把撮。真奇绝。分明水底天边月。","dynasty":"宋代","title":"渔歌"}
{"author":"李彭","content":"游目霄壤间，禀生不可逾。企跃有定在，嗜好真殊途。超诣方独往，安然钟鼎娱。嗟彼强聒士，营营竟何如。","dynasty":"宋代","title":"喜遇洪仲本于山南以蝉噪林逾静鸟鸣山更幽为韵作十诗寄之兼呈驹父其四"}
{"author":"李彭","content":"腊前漏泄有官梅，春色悬知里许回。日涉园中聊步屧，黄菘早韭复争开。","dynasty":"宋代","title":"次韵文潜立春三绝其一"}
{"author":"李彭","content":"牧庵担板翁，锐气如平日。明璧不可瑕，崇兰有馀苾。何尝疲津梁，苦铩垂天翼。索价无乃高，孤峰问少室。","dynasty":"宋代","title":"再和嗣首座五诗寄舒老微老其五"}
{"author":"李彭","content":"彼姝掖庭子，王嫱端可怜。咄嗟毛延寿，媚妩移远山。一朝聘绝域，艳丽复何言。画工戮几尽，遗恨抱当年。","dynasty":"宋代","title":"读西京杂记十三首次渊明读山海经韵其五"}
{"author":"李彭","content":"岩岩五老古须眉，似对幽人歌采薇。汉事烦公即调护，蒲轮飞诏盍来归。","dynasty":"宋代","title":"齐安江头别何氏兄弟舟中得四绝句其四"}
{"author":"李彭","content":"心正能令笔不攲，银钩犹冠古今奇。凛然一代英灵气，犹似当年骂贼时。","dynasty":"宋代","title":"颜鲁公祠"}
{"author":"李彭","content":"征南远韵度，诣绝皆妙言。银台陈谏疏，耻作赋兔园。手板聊拄颊，爽气来新萹。临窗无谢守，僧珍自超然。我游赤壁下，为君且延缘。周礼尽在鲁，惊嗟类韩宣。候雁响横河，游子念故山。行当理烟艇，相期醉馀年。","dynasty":"宋代","title":"杜钦之次渊明答庞参军韵见送用韵答之"}
{"author":"李彭","content":"云外头陀是去年，已看汀草涨晴川。梦中未觉关河远，枕底忽闻钟鼓传。但可马曹聊拄颊，看渠凤阁竞加鞭。蓬窗想得司春瓮，一夜糟床酒注泉。","dynasty":"宋代","title":"春夜奉怀苏仲豫次陈无己韵赠仲豫"}
{"author":"李彭","content":"远韵会须真迈往，高怀那用太分明。病夫阅世盖多矣，说病由来非妄情。","dynasty":"宋代","title":"次韵九弟五绝句其一"}
{"author":"李彭","content":"万事向来元不理，非关轩傲故相违。幽园把菊初无恙，未叹将芜胡不归。","dynasty":"宋代","title":"次韵九弟幽园即事其一"}
{"author":"李彭","content":"我昔游宣城，稚节等雏凤。稍知风物奇，未解入嘲弄。歘尔鬓负霜，岁月杂机综。唯有谢公亭，颇复到清梦。上人宛陵秀，禅馀喜吟讽。胸中淡无畦，妙觉自能种。偶随欧峰云，悠然入茅栋。谈间无俗调，不应亭午供。谁云佳少年，意气极庄重。别我归故山，索我赠言送。邻邦古法窟，老衲妙擒纵。伽黎宴湖海，名字走梁宋。吾其从之游，射隼期必中。勿学汉阴人，终年徒抱瓮。","dynasty":"宋代","title":"送润上人归宛陵"}
{"author":"李彭","content":"说桓佐宣项垂瘿，锐头将军风骨紧。病夫面带丘壑姿，白薤绿葵穷可忍。忠风辉映义骨香，苦事何须味方永。夜歌商颂出金石，猿啸寒柯挂参井。","dynasty":"宋代","title":"次韵陈无己拟古"}
{"author":"李彭","content":"冰玉堂前十国书，君能读之行坦涂。一洗谈天千古舌，吕梁大壑何时枯。愿君不用校鲁鱼，亦须调笑酒家胡。玉局仙翁无浪语，大禹以来未有渠。","dynasty":"宋代","title":"何生复用涂字韵喜予从东坡游作三篇见寄次韵答之后篇柬刘壮舆其三"}
{"author":"李彭","content":"清霜熟柿栗，会面一俄顷。蕨拳渐紫苞，鸟语度诸岭。仰头占昏中，弧星光炳炳。何当听谈玄，令我发深省。","dynasty":"宋代","title":"嗣首座以老夫诗西岭障斜日为韵作五章见寄次韵答之其二"}
{"author":"李彭","content":"脑脂遮目乏风味，宴坐禅床真得计。赤眼归宗近似之，面壁少林聊复尔。东坡妙语久犹新，治目常存如治民。但学曹参相齐法，清夷王度不无人。","dynasty":"宋代","title":"病目宴坐"}
{"author":"李彭","content":"萧杌斋中天马驹，追风未试且幽居。剧谈挽我留三日，不费一鸱传异书。","dynasty":"宋代","title":"庐山道中其六"}
{"author":"李彭","content":"苍崖绝壁长琼腴，灵府烦蒸藉扫除。老楮群鸡甘下箸，乖龙左耳避珍蔬。","dynasty":"宋代","title":"萧子植寄建茗石铫石脂潘衡墨且求近日诗作四绝句其三"}
{"author":"李彭","content":"卧看云生舍北篱，起来临镜慰衰迟。欲投未落鹤盘屿，将去还留鹊绕枝。天上汉庭劳梦寐，峤南殷鉴恐羁縻。蓝田丘壑仍孙在，胜日勤来赋好诗。","dynasty":"宋代","title":"王子张以诗见报次其韵"}
{"author":"李彭","content":"江风飕飗江水寒，芦洲雁下生微澜。渔翁夫妇不能语，津吏醉倒船著滩。其旁病夫坐箕踞，持竿万事那复顾。悬知宁断娇儿乳，不及冥鸿及飞鹭。","dynasty":"宋代","title":"题驹父家江干秋老图"}
{"author":"李彭","content":"髯奴上券归公许，跛奚移文犹见催。臧获要令成伉俪，文章相与挟风雷。目成眉语似真尔，足蹑心邀安在哉。大士好奇聊一戏，不应禅寂便寒灰。","dynasty":"宋代","title":"予以王褒僮约授嗣行叟叟有书抵予并求跛奚移文且云要与僮约作伉俪以此诗戏之"}
{"author":"李彭","content":"淑气纷花药，喧风乐鸟乌。山僧来访别，稚子竟传呼。喷玉渥洼种，行沙沧海珠。湘天多过雁，能寄尺书无。","dynasty":"宋代","title":"昙珠昙规二禅者归湖外乞诗二首其一"}
{"author":"李彭","content":"头陀云外见遥岑，争似欧峰云物深。想见伊蒲欲为供，波生茗盌憩墙阴。","dynasty":"宋代","title":"次韵九弟过炭妇兼怀微公之句其二"}
{"author":"李彭","content":"忆昔寻远山，停策康王谷。烟昏钟韵微，林茂鸟归速。羽人虽稀少，落日见樵牧。徘徊临清溪，溪鱼白于玉。并游几何人，槁叶下乔木。回首十年梦，前尘那可复。欲去且少留，残霞带孤鹜。","dynasty":"宋代","title":"重过康王观"}
{"author":"李彭","content":"侍中着貂珰，非无事君志。杂用儒家流，仕宦讥不止。汉代从行幸，亲近固其理。何尝裨衮职，所执玉虎子。","dynasty":"宋代","title":"读西京杂记十三首次渊明读山海经韵其十二"}
{"author":"李彭","content":"周南留滞登封日，鲁国逍遥曳杖时。海内时流今略尽，不知谁作蔡邕碑。","dynasty":"宋代","title":"挽诗"}
{"author":"李彭","content":"秦髯昨首长沙路，舍舟来甘馀霜兔。翻忆淮山鸡黍秋，二十年来穿几屦。衣如悬鹑气栩栩，足垢头脂藏妙处。欲买桑柘闾里欢，却乘舴艋江湖去。似寻剑客脱尘埃，北走南游未安堵。去年篱菊今又黄，安得同尝噀香雾。","dynasty":"宋代","title":"怀秦处度复用山谷韵"}
{"author":"李彭","content":"且复持觞歌莫愁，点衣柳絮晚悠悠。要知境静自心远，不是年衰成语偷。","dynasty":"宋代","title":"再和其五"}
{"author":"李彭","content":"却笑思鲈脍，应须持蟹螯。","dynasty":"宋代","title":"句其二"}
{"author":"李彭","content":"平生爱花被花恼，况复杂花川上明。剑外参谋诗满眼，乞灵何必锦官城。","dynasty":"宋代","title":"再和其六"}
{"author":"李彭","content":"水荇芦芽相纬经，倦飞翠碧暂来停。含毫未下无新句，安得毫端飞迅霆。","dynasty":"宋代","title":"自和六绝句其三"}
{"author":"李彭","content":"心正能令笔不攲，银钩犹冠古今奇。凛然一代英灵气，犹似当年骂贼时。","dynasty":"宋代","title":"颜鲁公祠"}
{"author":"李彭","content":"幽窗著曙色，匆匆鸟乌啼。轸念在远壑，发轫离苔溪。泉声作好语，挽客来招提。老衲道机熟，空洞了无疑。霜钟耿晴空，上有垂露姿。暝随噌吰声，直与云汉齐。摩挲不及去，行云会东归。","dynasty":"宋代","title":"宿慧日"}
{"author":"李彭","content":"古木千章夏阴合，瓮头别作醉乡春。草玄不是扬雄事，定自免为投阁人。","dynasty":"宋代","title":"再次韵其三"}
{"author":"李彭","content":"微风正尔送荷气，忽见巩梅冰霰姿。元是道人三昧力，明窗漱墨发南枝。","dynasty":"宋代","title":"晖上人画梅乞诗"}
{"author":"李彭","content":"乐群野鹜巧相依，旁母凫雏肯浪飞。怪底相连若耆旧，无人花鸟自忘机。","dynasty":"宋代","title":"齐安江头别何氏兄弟舟中得四绝句其三"}
{"author":"李彭","content":"鸟鸟声乐报新晴，睡罢南窗午醉醒。恶客从讥玄尚白，斯人相向眼终青。渚蒲汀草垂垂发，幕燕林莺续续听。日籴太仓真细事，安寻佳句遣沉冥。","dynasty":"宋代","title":"睡起"}
{"author":"李彭","content":"秦郎本是金闺彦，撰次宁为仙董狐。西狩获麟虽绝笔，道山今日要真儒。","dynasty":"宋代","title":"失题其五"}
{"author":"李彭","content":"上人须发森如戟，年少宁为万人敌。父兄膏血染敌戈，晚作梵王门下客。西州白氎烂生光，来逐凤栖山寺凉。万遍莲花君自足，曹溪一滴定须尝。","dynasty":"宋代","title":"赠诜首座"}
{"author":"李彭","content":"不到青园三月馀，行间茂密见新蔬。最怜鼠迹生尘案，复有潜筠穿我庐。","dynasty":"宋代","title":"茅堂清坐有怀元亮"}
{"author":"李彭","content":"茗椀薰炉久不来，晓猿夜鹤总相猜。故将野老扶衰杖，踏破山家称意苔。","dynasty":"宋代","title":"游云居寺三绝其一"}
{"author":"李彭","content":"篮舆造林口，暝色归暮田。槁木半摇落，群峰翠回旋。翳翳云门塔，霏霏祇树烟。夕梵落云际，微钟下遥天。平时笑傲处，真成观辋川。岩壑事难必，赏心难舍旃。还将九节杖，踏月上危颠。","dynasty":"宋代","title":"庐山道中望天池诸寺"}
{"author":"李彭","content":"出处无定在，阅世关盛衰。令德山林尊，昭代丘园非。达人解其趣，颇复择所归。渊明傲世故，葛巾风攲攲。偶随出岫云，戏作三径资。少日辞吏去，新菊亲风期。韩侯极简秀，早蒙当宁知。未吐五色线，小试聊补遗。高咏少司命，乘风载云旗。一坐空无人，安能免深排。昨来天东壁，少欲乘泰阶。误随晓星去，流落天南陲。得县篁竹中，簿领颇沈迷。奈何训诰笔，反用催科为。度堂痛扫溉，胜气自尔随。风度窗户急，云生梁栋迟。不减田园居，归去将安之。窈窈青禁闼，沈沈黄金闺。至尊下温诏，群公歌式微。行矣戒徂两，长吟收夕霏。","dynasty":"宋代","title":"归来堂为韩子苍题"}
{"author":"李彭","content":"稚菊含佳色，苔痕上老筇。了山已埋玉，卢老自鸣钟。但饮东溪水，休看双剑峰。斜阳空翠合，犹听隔溪舂。","dynasty":"宋代","title":"不宿开先道中口占"}
{"author":"李彭","content":"老火微微迹已陈，稚金稍稍欲亲人。蛛丝曲缀当时态，旧叶频浇见在身。女隶不堪严侍立，天孙谁识靓妆新。柳州太巧何须乞，怜汝题诗正角巾。","dynasty":"宋代","title":"七夕用东坡韵"}
{"author":"李彭","content":"日斜喧急雨，雨夜候虫秋。宴坐游三昩，因人吟四愁。疏林月色好，别渚橹声幽。却忆秦淮上，寒更渡小舟。","dynasty":"宋代","title":"夜坐闻橹"}
{"author":"李彭","content":"雄猜刻薄王处中，不饮思欲诛蛾眉。何如一醉睨万物，小黠向来成大痴。","dynasty":"宋代","title":"对酒二首其二"}
{"author":"李彭","content":"楚江微波鸣盎酒，脱叶萧然坐来久。仰头看月落乌纱，无复纤云汉津口。顾兔之灵态度深，捣药长生传至今。风前急管闻三弄，泓下苍龙时一吟。逸兴俄生缥粉壶，携幼近局无劳呼。坐中白发饮辄醉，鼻雷发声聊据梧。异舍群鸡皆误唱，舍下鸣蛩亦清壮。低昂北斗挂柴扉，不眠尚倚过眉杖。","dynasty":"宋代","title":"次九弟中秋韵"}
{"author":"李彭","content":"谈禅高出沩仰右，著论耻居生肇傍。更有新诗堪抵罪，与君约法定三章。","dynasty":"宋代","title":"戏赠嗣誉二首坐其一"}
{"author":"李彭","content":"观山如观画，入眼诗辄进。厌则收卷之，去留情不吝。老境喜平夷，落纸风雨迅。谁能肝贤愁，虚名媒疾疢。属闻殷国师，已发吴越轫。破竹擒诸偷，长缨收犯顺。官军将解严，胸怀俱朗润。小雁读我诗，出语亦遒峻。流霞暾槁颜，如彼潮有信。但愿吉语闻，称觞兀斑鬓。","dynasty":"宋代","title":"次九弟韵"}
{"author":"李彭","content":"虐雪饕风春事晚，轻红未放入夭桃。即看倚杖花经眼，便许堆盘黍雪毛。","dynasty":"宋代","title":"戏书其一"}
{"author":"李彭","content":"木末鸦啼负郭村，无人白昼掩柴门。诗来或作破客梦，语妙直堪排帝阍。抱瘵端如叔夜懒，幽怀思对阮生论。何时还子读书眼，解脱无根须返元。","dynasty":"宋代","title":"和许秀才见赠许病目良苦"}
{"author":"李彭","content":"应刘玉山陨，之子尚玙璠。未握论交臂，俄招去干魂。茂陵有遗藁，健妇解持门。何日生刍奠，人琴恐或存。","dynasty":"宋代","title":"哭李少微三首其一"}
{"author":"李彭","content":"在昔董仲舒，屈身相胶西。穷经著繁露，窥园废扶藜。而我异于是，清晨来灌畦。雨馀聊自适，微吟看断蜺。","dynasty":"宋代","title":"再和嗣首座五诗寄舒老微老其一"}
{"author":"李彭","content":"㶁㶁水循涧，悠悠山放云。关河元未远，境界有谁分。幽树花无赖，轻鸥声念群。个中须著句，传与世间闻。","dynasty":"宋代","title":"自宝峰还过长坑涧谷胜绝处"}
{"author":"李彭","content":"窗上飞野马，酒中鸣山鸟。俯仰几何时，秋林风袅袅。高怀凡情尽，虚齐尘事少。卧读若耶诗，意寄在云表。","dynasty":"宋代","title":"喜遇洪仲本于山南以蝉噪林逾静鸟鸣山更幽为韵作十诗寄之兼呈驹父其六"}
{"author":"李彭","content":"君不见吴良斋郡吏，敛板居高随掾史。诸郎元日寿府君，觞酒谀言败人意。口角击节五马贤，鳆鱼百辈为君赐。又不见江左之褚渊，此鱼一尾售数千。丈夫须发果如戟，但知堪炙宁论钱。平生刚直卧江汉，非吴非褚何由羡。疗饥渐台亦可悲，味比疮痂良可贱。谓言此物不拟尝，饷我因君累十觞。汉阴槎头推不御，徐州秃尾甘走藏。藜苋觞中初未识，已觉盘餐惨无色。凭君遣使更函封，莫令子羽吟头责。","dynasty":"宋代","title":"食鳆鱼戏呈夏侯"}
{"author":"李彭","content":"边腹从来不贮愁，归鸿目送颇悠悠。三吴何用忧狼顾，一战行看擒狗偷。","dynasty":"宋代","title":"自和六绝句其五"}
{"author":"李彭","content":"江头细草已摇春，幽谷疏梅尚著人。未许扬州动诗兴，却嫌戚里妒妆新。范郎鄙枣不同传，汉省含香可买邻。蝶翅蜂须莫浪喜，元无一物涴香尘。","dynasty":"宋代","title":"庐山道中见梅花"}
{"author":"李彭","content":"长卿四壁立，寥廓无赢馀。子云英妙姿，有宅才一区。东山文靖公，盛德压海隅。五亩几不保，翁仲泣遗墟。张融贫寄傲，非水船安居。是皆知名士，慷慨振古无。只椽与寸梠，乃尔未易图。顷年黄篾舫，赤壁藏菰蒲。尉曹得钱侯，孤柁吞平湖。自言家吴会，宁高结精庐。挟权彼何人，连茵列鼎徒。出奇斯无穷，怡颜享渠渠。理世无冤民，屡上黄屋书。竟尔完赵璧，幸免攘公羭。赤手缚于菟，几发壮士疽。草木初无情，和气匀嘘枯。寻盟贺燕雀，声乐闻鸟乌。获鼎名其年，作亭题遂初。如公已克家，得雄必充闾。我居日涉园，养疴聊自娱。卜筑颇清旷，风烟在衣裾。问舍经始难，觉公言不诬。诗成增想似，疏钟暝虚徐。","dynasty":"宋代","title":"遂初堂为伸仲题"}
{"author":"李彭","content":"隋河苦黄浊，不乱长淮清。秦郎久埋照，馀子祇平平。词林得此士，隐若楚方城。风流不顿尽，惊人闻一鸣。","dynasty":"宋代","title":"以酒渴爱江清为韵寄秦廿四其五"}
{"author":"李彭","content":"去日关河雪打围，缝裳密密恐归迟。忽看高笋成筠处，始见残樽下马时。暮雨萧萧聊洗恨，东园物物总宜诗。莫言心赏随年薄，勤赴幽人林下期。","dynasty":"宋代","title":"复用迟字韵呈元亮"}
{"author":"李彭","content":"故人隔秋水，梦往宁可到。山南会心处，不负乾鹊噪。胸中如阴雨，百谷仰一膏。嘉德向来深，此事神所劳。","dynasty":"宋代","title":"喜遇洪仲本于山南以蝉噪林逾静鸟鸣山更幽为韵作十诗寄之兼呈驹父其二"}
{"author":"李彭","content":"芝山云物故如在，鄱水波澜何似生。","dynasty":"宋代","title":"句其五"}
{"author":"李彭","content":"室迩会面稀，轫发分首别。缅思耐久交，不为翕翕热。祇夜在贝多，有怀时间阅。嚬伸三昩起，燕坐真适悦。","dynasty":"宋代","title":"再次阿敌韵寄舒大士兼简微首座其四"}
{"author":"李彭","content":"王谢风流在，星星映角巾。属文无少尽，结社有迂轮。颇作餐霞侣，愿充观国宾。径须呼伯雅，且入醉乡春。","dynasty":"宋代","title":"戏赠"}
{"author":"李彭","content":"湖州手参造化炉，墨君老稚俱扶疏。含毫回作晚霭戏，凭轩丹青浑欲无。雨声忽破鸟行急，木末尚挂穷猿呼。衰翁将雏来荡桨，挽引斜晖到渔网。岚昏那计目力长，厓倾欲陟天梯往。湖州虽仆妙相存，此画他年人更珍。但恐君家风雨夜，山川断取不无神。","dynasty":"宋代","title":"题吴成伯家文与可所画晚霭横春图"}
{"author":"李彭","content":"嗣公丹凤羽，高笑破群蛙。汲引后来秀，义侠如朱家。出语掩颜谢，游戏达摩耶。卧读春风句，飞鸿澹墨斜。","dynasty":"宋代","title":"再和嗣首座五诗寄舒老微老其四"}
{"author":"李彭","content":"独秀峰前见，林间忆语离。游观如昨梦，换谢若晨炊。柳絮飞千尺，残阳隐半规。打包湖外去，探道就钳搥。","dynasty":"宋代","title":"昙珠昙规二禅者归湖外乞诗二首其二"}
{"author":"李彭","content":"江流平两堤，艇子打双桨。西畴阅多稼，北风吹巨浪。诸峰忽低昂，飞凫随下上。欲为舒啸期，兹焉废心赏。","dynasty":"宋代","title":"绝江遇大风"}
{"author":"李彭","content":"权门嗟来食，诸郎愿操瓢。独有聘君孙，诗裁九牛腰。南州翁仲泣，祖风端未遥。汉庭给扶人，进随退晚朝。凌烟在何许，潘镜二毛彫。抱瑟懒来齐，啜羹常见尧。与子同臭味，何时共仪韶。","dynasty":"宋代","title":"次徐十题承天壁韵"}
{"author":"李彭","content":"鍊师精悍极了了，穹谷营巢若飞鸟。流泉涤尽化淄尘，明窗点存填血脑。停策微闻叔夜琴，叩关阻食安期枣。我方寻源上河汉，目送落日诸峰小。杪秋蜡屐要重来，与子相过拾瑶草。","dynasty":"宋代","title":"望吕道士庵居不果往"}
{"author":"李彭","content":"崇桃灼灼昡清昼，细柳依依迷远村。似听渊明赋归去，柴桑幽鸟语黄昏。","dynasty":"宋代","title":"庐山道中其二"}
{"author":"李彭","content":"观山如观画，入眼诗辄进。厌则收卷之，去留情不吝。老境喜平夷，落纸风雨迅。谁能肝贤愁，虚名媒疾疢。属闻殷国师，已发吴越轫。破竹擒诸偷，长缨收犯顺。官军将解严，胸怀俱朗润。小雁读我诗，出语亦遒峻。流霞暾槁颜，如彼潮有信。但愿吉语闻，称觞兀斑鬓。","dynasty":"宋代","title":"次九弟韵"}
{"author":"李彭","content":"蝉噪嗟齐梁，凤鸣推沈宋。诸人勤著脚，何尝窥妙用。独有杜参谋，变态无与共。绝唱冠古今，孤高追惜诵。","dynasty":"宋代","title":"庆上人以再闻诵新作突过黄初诗为韵作十诗见寄次韵酬之其三"}
{"author":"李彭","content":"邵平汤沐故千户，解组投林如脱兔。勒铭鼎鼐属伊人，我方荷锄斸烟雨。瓜田钩带盖阡陌，大者轮囷细旁午。殽函设险吾何补，日日青门自成趣。槿篱半破复牵萝，夕霏晼晚留疏树。娟然翠气出眉妩，喜得斯人慰迟暮。剧谈欲写块磊胸，尚恐轩昂作庄语。画师纷纷安足数，对此令人重豪素。阳陵公子傲雪林，洒落由来足风露。自言购取倾家赀，柴桑要伴归来赋。两郎后先千载馀，粉墨相追叶风度。悬之素壁足丘壑，噭噭猿啼起寒雾。","dynasty":"宋代","title":"题伯时所画邵平种瓜图"}
{"author":"李彭","content":"密掩柴门断还往，道人履迹破苍苔。青灯相对语离夜，况复打窗风雨来。","dynasty":"宋代","title":"送淳轼二上座其一"}
{"author":"李彭","content":"三年不饮虎溪水，一笑来尝鹰爪芽。岑寂仲堪谈易地，祇馀苍藓藉残花。","dynasty":"宋代","title":"庐山道中其三"}
{"author":"李彭","content":"长生要自食山藓，妙语宁闻葛稚川。忽见灵龟藏六用，定巢莲叶阅千年。刳肠已笑清江使，曳尾聊同修水边。悬想偷儿难卜夜，守闾黄耳得安眠。","dynasty":"宋代","title":"潮州木龟有堂旧在天庆观北极殿之左近为道流窃取而去今莫知所在矣"}
{"author":"李彭","content":"阿连句里欲回春，早慎论交思不群。莫愿才堪任遗补，来参折臂大冯君。","dynasty":"宋代","title":"次韵答九弟首夏郊园即事其二"}
{"author":"李彭","content":"五更山吐月，梦回人更幽。风来虎溪寺，江动庾公楼。鸡唤楚江曙，河残淮上秋。倚梧成短句，仅欲不胜讴。","dynasty":"宋代","title":"次韵东坡五更山吐月其五"}
{"author":"李彭","content":"稚菊含佳色，苔痕上老筇。了山已埋玉，卢老自鸣钟。但饮东溪水，休看双剑峰。斜阳空翠合，犹听隔溪舂。","dynasty":"宋代","title":"不宿开先道中口占"}
{"author":"李彭","content":"瑞木辞天汉，因风响触楹。光催晓鸡误，素失白鹇惊。冰柱随门见，瑶林逐径成。南州多疠鬼，藉汝胜鏖兵。","dynasty":"宋代","title":"雪"}
{"author":"李彭","content":"午梦蛮花湿，晚凉衣带秋。愁来倚柱啸，诗到击盘讴。律熟无谁敌，词悭不拟酬。苏州语犹在，五字为君休。","dynasty":"宋代","title":"王子张数以诗见过"}
{"author":"李彭","content":"远墅春辞木，空山晚著花。幽怀生蜡屐，稍上问星槎。屡共普熏饭，仍烹圆梦茶。期君未衰白，烂漫饱烟霞。","dynasty":"宋代","title":"同云叟游欧峰"}
{"author":"李彭","content":"未作终焉计，怀哉兴不疏。逢人问息耗，阅岁叹乘除。老境来颜面，归家识此渠。攀缘俱断绝，何暇羡严徐。","dynasty":"宋代","title":"书怀"}
{"author":"李彭","content":"石镜溪边树，金轮峰上云。贪看鱼弄影，不觉鸟迷曛。山态迤迤好，泉声细细分。银钩怀柱史，谁复振斯文。","dynasty":"宋代","title":"游石镜溪"}
{"author":"李彭","content":"淮海紫髯叟，长吟独倚风。稍将芸辟蠹，应罢手书空。拄策旧寒涧，含毫馀老松。观云每怅望，苦念小安丰。","dynasty":"宋代","title":"怀秦处度"}
{"author":"李彭","content":"远意在丘壑，篮舆同此寻。干云绝壁秀，落涧幽泉音。卷祴尽开士，听法多珍禽。烟横半峰暝，信是忘归心。","dynasty":"宋代","title":"留题壁间"}
{"author":"李彭","content":"系马金沙树，衡茅俨暝途。沾襟问邻老，携手忆于菟。意逐前云远，情随归路迂。霜风吹晓角，梦听小单于。","dynasty":"宋代","title":"过蕲州故居"}
{"author":"李彭","content":"年侵畏病酒尊空，矧复听歌盛小丛。烟际鸟呼云际雨，花边蝶舞柳边风。向来怀抱愁眉外，今日欢娱醉眼中。何用花奴鸣羯鼓，新诗解秽思无穷。","dynasty":"宋代","title":"余久不饮酒偶饮殊适因和九弟韵"}
{"author":"李彭","content":"独秀峰前见，林间忆语离。游观如昨梦，换谢若晨炊。柳絮飞千尺，残阳隐半规。打包湖外去，探道就钳搥。","dynasty":"宋代","title":"昙珠昙规二禅者归湖外乞诗二首其二"}
{"author":"李彭","content":"山南濩落苏季子，饮作江潮雪阵来。想到诗肠应作祟，挽回妙语如琼瑰。","dynasty":"宋代","title":"小憩琵琶亭呈环中养正其三"}
{"author":"李彭","content":"离索未相逢，情亲在诗轴。归来两丹枫，诗作牛腰束。妙语挟风霜，劲气穿我屋。眼中识慈明，尊下惭小陆。念昔少年时，洞庭思濯足。援琴写将归，临河叹鸣犊。正尔巢一枝，何劳排五鹿。江阔洲渚寒，微风泛时菊。剧谈斗低昂，露草复淋漉。谁家酒杯宽，满引瓮头渌。何知程卫尉，未暇顾藉福。鼓柂牵牛河，顿觉沧溟促。","dynasty":"宋代","title":"用前韵"}
{"author":"李彭","content":"窗上飞野马，酒中鸣山鸟。俯仰几何时，秋林风袅袅。高怀凡情尽，虚齐尘事少。卧读若耶诗，意寄在云表。","dynasty":"宋代","title":"喜遇洪仲本于山南以蝉噪林逾静鸟鸣山更幽为韵作十诗寄之兼呈驹父其六"}
{"author":"李彭","content":"籍甚洪崖孙，高寒欲无敌。徐郎聘君后，挺挺百夫特。堂堂无双公，户外满屦迹。虎豹雄牙须，侪流甘辟易。徐诗到平澹，反自穷艰极。周鼎无款识，赏音略岑寂。阴何不支梧，少陵颇前席。洪语自奇崄，馀子伤剽贼。大似樊绍述，文字各识职。二子辨饤饾，鄙夫与下客。粢食荐铏羹，熊蹯杂象白。殿最付公议，吾言可以默。","dynasty":"宋代","title":"题洪驹父徐师川诗后"}
{"author":"李彭","content":"曜灵运行春，蘅若被原野。客子具归骖，暄风挽羸马。属国贤耳孙，当代豪长者。胜游参羊何，重客或屈贾。木末仲宣楼，华榱大兰若。徐步幽屡寻，销忧日聊假。手无垂露资，发兴为君写。晚过岱宗吏，寥阔存大雅。牺樽追三代，琴筑观九夏。粲粲悬牙签，照眼不容舍。归酌顾建康，我实陪樽下。雄豪先竞病，迟遁濒喑哑。匪惟称行乐，性灵赖陶冶。他时傥重来，更结离骚社。","dynasty":"宋代","title":"奉同伯固驹甫师川圣功养直及阿虎寻春因赋问柳寻花到野亭分得野字"}
{"author":"李彭","content":"珍重江南庾子山，诗名晚岁满江关。应须剩读书千卷，始在班扬伯仲间。","dynasty":"宋代","title":"舍弟彤检校南庄刈稻中秋日作三绝句见寄醉后偶次其韵答之其三"}
{"author":"李彭","content":"忆昨舍边松雪明，于今偃盖入青冥。何时容我携长镵，翻动龙蛇取茯苓。","dynasty":"宋代","title":"茯苓"}
{"author":"李彭","content":"爱君浑似金华客，谓我犹堪供奉班。萧寺愚溪两冥寞，一尊聊复对西山。","dynasty":"宋代","title":"林占处士和靖先生之孙也与予厚善今死矣作雨绝句吊之其一"}
{"author":"李彭","content":"山雨萧萧作快晴，郊园物物作清明。花如解语迎人笑，草不知名随意生。晚节渐于春事懒，病躯却怕酒壶倾。睡余苦忆旧交友，应在日边听流莺。","dynasty":"未知","title":"春日怀秦髯"}
{"author":"李彭","content":"惠庄长安儒，驰骋盘珠走。廉蔺茧栗犊，五鹿不当负。拊心困剧谈，此中固多有。口舌何足争，虚名千载后。","dynasty":"宋代","title":"读西京杂记十三首次渊明读山海经韵其九"}
{"author":"李彭","content":"穷秋风落山，岁事几转轴。萧然四壁空，触眼困羁束。我尘已生甑，兄亦未有屋。少也不如人，自视真陆陆。北阮乌贺兰，绝影追风足。谁知荐圜丘，乃用茧栗犊。弃置勿复陈，万事蕉梦鹿。渺渺天界高，宫黄著畦菊。能来慰艰勤，浊醪巾可漉。虽无熊耳杯，要自尊中渌。属厌谢珍羞，无祸可当福。回观夸夺儿，往往加烦促。","dynasty":"宋代","title":"九日奉呈元亮兄"}
{"author":"李彭","content":"浣衣起筮仕，钓璜辞碧湾。朝来玩西峰，聊答马曹閒。寂寥汉庭中，二疏勇自退。复有一子云，茅檐甘炙背。","dynasty":"宋代","title":"次韵并示刘四壮舆"}
{"author":"李彭","content":"小隐寄岩谷，堂成笑傲中。虽无黄阁相，不羡黑头翁。倚杖鸥边雨，营诗雁背风。好闲多病处，清兴略相同。","dynasty":"宋代","title":"佚老堂为柳仲辉题"}
{"author":"李彭","content":"修源一带碧湾环，上有江西淡伫山。便觉心尘双寂寞，不愁骑省鬓毛斑。","dynasty":"宋代","title":"邻寺遣兴三绝句其三"}
{"author":"李彭","content":"独秀峰前见，林间忆语离。游观如昨梦，换谢若晨炊。柳絮飞千尺，残阳隐半规。打包湖外去，探道就钳搥。","dynasty":"宋代","title":"昙珠昙规二禅者归湖外乞诗二首其二"}
{"author":"李彭","content":"平生照眼玉壶冰，解向朝阳续凤鸣。黄鹄楼前重会面，白莲社里定交情。疏才我亦怜文举，大雅君应笑正平。贳酒临邛聊复尔，莫令狗监污高明。","dynasty":"宋代","title":"赠苏仲豫"}
{"author":"李彭","content":"少陵独见阮生论，我乐同乡独乐群。两阮八龙浑可拟，操戈披靡独输君。","dynasty":"宋代","title":"元亮次韵四绝相撩和答其二"}
{"author":"李彭","content":"隋河苦黄浊，不乱长淮清。秦郎久埋照，馀子祇平平。词林得此士，隐若楚方城。风流不顿尽，惊人闻一鸣。","dynasty":"宋代","title":"以酒渴爱江清为韵寄秦廿四其五"}
{"author":"李彭","content":"曜灵运行春，蘅若被原野。客子具归骖，暄风挽羸马。属国贤耳孙，当代豪长者。胜游参羊何，重客或屈贾。木末仲宣楼，华榱大兰若。徐步幽屡寻，销忧日聊假。手无垂露资，发兴为君写。晚过岱宗吏，寥阔存大雅。牺樽追三代，琴筑观九夏。粲粲悬牙签，照眼不容舍。归酌顾建康，我实陪樽下。雄豪先竞病，迟遁濒喑哑。匪惟称行乐，性灵赖陶冶。他时傥重来，更结离骚社。","dynasty":"宋代","title":"奉同伯固驹甫师川圣功养直及阿虎寻春因赋问柳寻花到野亭分得野字"}
{"author":"李彭","content":"老觉馀生如过鸟，何宁留迹寄长空。一丘一壑应还我，三沐三薰尽付公。病懒自知玄尚白，醉馀贪看碧成红。荀家兄弟俱奇绝，时听淮南好国风。","dynasty":"宋代","title":"次韵寄居仁二弟"}
{"author":"李彭","content":"幽窗未全曙，百鸟忽忽鸣。分袂会心侣，归艎章水平。寒温乍回互，适兹凋两蓂。水南花未放，水北柳浑青。春物几骀荡，浮云俄变更。念昨一笑适，愁分两地情。缥瓷举桑落，醒醉醉还醒。","dynasty":"宋代","title":"晓发章水道中有怀伯固驹甫师川养直效何水部体以寄恨"}
{"author":"李彭","content":"禹金贡九牧，铸鼎知神奸。博学如地负，能发键与关。奇货只希价，妙语期藏山。要当继三代，何劳追二班。","dynasty":"宋代","title":"喜遇洪仲本于山南以蝉噪林逾静鸟鸣山更幽为韵作十诗寄之兼呈驹父其八"}
{"author":"李彭","content":"长芦老人半圣号，眉毛不惜为谈空。静委耽禅如缚律，悬知选佛胜封公。影沉寒水雁无意，春入幽园花自红。欲向池阳参百问，却惭勾贼乱家风。","dynasty":"宋代","title":"戏次居仁见寄韵"}
{"author":"李彭","content":"山柳排晴空，群峰助高寒。危亭踞上游，不在世网间。晓窗飞鸟度，暮檐馀雨还。兴多仲宣楼，势肩天姥山。落笔睨前辈，血指空汗颜。金华牧羊客，句回造物悭。眼界无一欠，辞源溟渤宽。会当践不朽，夜郎今赐环。","dynasty":"宋代","title":"巢云亭"}
{"author":"李彭","content":"仇池仙伯烟霄外，妙出湖州写墨裙。昼永虚斋风动壁，枝枝叶叶欲生云。","dynasty":"宋代","title":"再和其二"}
{"author":"李彭","content":"蕲州笛竹含风漪，缥瓷斲月聊相依。白头苦风痴女问，岁晚乃知非所宜。公从何处得此枕，劲节储霜馀凛凛。游戏真同赴壑鱼，小窗夕阳助酣寝。饵甘钓深安可图，长网横江嗟已疏。我宁低昂弄清泚，绝胜缕切太官厨。莫作枯鱼过河泣，寄声鲂鱮慎出入。长伴幽人蓑笠眠，梦破寒沙风雨急。","dynasty":"宋代","title":"客有以戏鱼竹枕见饷作此谢之"}
{"author":"李彭","content":"盛汉数邹阳，云孙复擅场。笋舆逢鹿苑，蜡屐绕羊肠。囊有壶公药，炉多荀令香。麻姑在乡国，期子共徜佯。","dynasty":"宋代","title":"赠邹中美"}
{"author":"李彭","content":"何许晚钟烟雨馀，花间蛱蝶舞蘧蘧。莫将绝壑漱流齿，戏诵文园封禅书。","dynasty":"宋代","title":"竹间两绝句其二"}
{"author":"李彭","content":"眇然诗家流，谁能补其处。隽逸追莫还，芜漫推不去。譬彼玉花虬，绝尘须善御。越女动鸣机，纤纤工织素。吴侯勇于文，锐气发眉宇。既度骅骝前，边幅时得睹。宁当缚微官，一掾妙三语。病夫樗栎姿，耄及那受斧。新诗欲招隐，便自忘劳苦。眷言谢心期，愿公毋矫举。","dynasty":"宋代","title":"次韵谢吴国器见赠"}
{"author":"李彭","content":"孰知卜筑野人居，饱听邻钟与粥鱼。便觉悠悠云入座，只无㶁㶁水鸣除。","dynasty":"宋代","title":"次韵九弟幽园即事其二"}
{"author":"李彭","content":"病厌鹅儿酒色黄，蔬盂终日似僧房。驯猿时复攘新果，夕鸟飞来啄蠹床。","dynasty":"宋代","title":"病中即事其二"}
{"author":"李彭","content":"晓悟无生贝叶经，起宗真喜得人英。风流定自压全楚，文物由来继两京。谢传平生处华屋，滕公俄忽掩佳城。哀荣赠典他年在，翁仲何知泪满缨。","dynasty":"宋代","title":"代虚中作"}
{"author":"李彭","content":"三年不饮虎溪水，一笑来尝鹰爪芽。岑寂仲堪谈易地，祇馀苍藓藉残花。","dynasty":"宋代","title":"庐山道中其三"}
{"author":"李彭","content":"平生刚直隐长虹，收卷波澜说苦空。翰墨场中无李广，苾刍园里有支公。未应雪浪侵头白，想见丹砂入颊红。骢马他年焚谏草，看君妙手试宗风。","dynasty":"宋代","title":"寄如壁"}
{"author":"李彭","content":"何许晚钟烟雨馀，花间蛱蝶舞蘧蘧。莫将绝壑漱流齿，戏诵文园封禅书。","dynasty":"宋代","title":"竹间两绝句其二"}
{"author":"李彭","content":"结交何用早，士贵心相知。苟合殊真味，咄咄成乖离。","dynasty":"宋代","title":"予夏中卧病起已见落叶因取渊明诗门庭多落叶慨然知已秋赋十章遣兴其八"}
{"author":"李彭","content":"招提虽负郭，菌阁暗藏幽。春涨桃花水，风回沙际鸥。含烟朝日丽，择路晚云愁。淡墨呻吟内，非萱可疗忧。","dynasty":"宋代","title":"游藏山寺"}
{"author":"李彭","content":"年侵畏病酒尊空，矧复听歌盛小丛。烟际鸟呼云际雨，花边蝶舞柳边风。向来怀抱愁眉外，今日欢娱醉眼中。何用花奴鸣羯鼓，新诗解秽思无穷。","dynasty":"宋代","title":"余久不饮酒偶饮殊适因和九弟韵"}
{"author":"李彭","content":"我生怜曲蘖，刚置自中年。破屋鸣春溜，阴崖响夜泉。兴来犹味著，饮罢剩狂颠。但病无风韵，聊堪栩栩眠。","dynasty":"宋代","title":"新篘浊醪味严劲饮数盏大醉醉中作此诗"}
{"author":"李彭","content":"晨起按行瓜芋区，园竖畦丁争殿最。蹲鸱垄底未轮囷，蒲鸽藤间悬钩带。锦里先生态度同，青门故侯风味在。肥家敢望李衡奴，击彊安用任棠薤。累人仅解口腹嘲，贳酒可免寻常债。含毫初不为矜奇，遣兴聊须风雨快。","dynasty":"宋代","title":"晨起"}
{"author":"李彭","content":"牧庵担板翁，锐气如平日。明璧不可瑕，崇兰有馀苾。何尝疲津梁，苦铩垂天翼。索价无乃高，孤峰问少室。","dynasty":"宋代","title":"再和嗣首座五诗寄舒老微老其五"}
{"author":"李彭","content":"境静轮鞅寡，阶空络纬多。萧然正遐瞩，脱叶下庭柯。","dynasty":"宋代","title":"予夏中卧病起已见落叶因取渊明诗门庭多落叶慨然知已秋赋十章遣兴其三"}
{"author":"李彭","content":"弹压诸方化城老，聊同懒瓒恣佳眠。云随雷下雨归壑，竹引窗间风动烟。昼静冥搜徒觅句，道安高论愧弥天。丛林良药今无有，绝影须公为著鞭。","dynasty":"宋代","title":"奉赠介然"}
{"author":"李彭","content":"众草风来俱掩冉，惊红骇绿斗年芳。崇兰秀发北窗下，燕坐时闻自在香。","dynasty":"宋代","title":"寄郑禹功魏虞卿其二"}
{"author":"李彭","content":"苦忆中州向子期，微官镌尽赋新诗。清班未许联天仗，直指聊看著绣衣。","dynasty":"宋代","title":"岁晚四首其三"}
{"author":"李彭","content":"刘侯白发续群经，原夜怜渠不少停。赍恨沈王今已矣，那知为电复为霆。","dynasty":"宋代","title":"再和其三"}
{"author":"李彭","content":"我觏之子秉周礼，要使诸儒识汉仪。侧席求贤天子圣，未容泽畔吊湘累。","dynasty":"宋代","title":"即事其四"}
{"author":"李彭","content":"鸡林磨衲度帻沟，海外风烟在上头。箴孔线蹊谁善幻，千岩万壑斩新秋。","dynasty":"宋代","title":"游云居四首其一"}
{"author":"李彭","content":"幽栖捐众累，尘事犹抗行。浮湛太古相，却扫何痴生。祇园有胜践，苍崖无俗情。笋舆度绝壑，雷雨下满盈。","dynasty":"宋代","title":"次九弟游云居韵兼简郑禹功博士其一"}
{"author":"李彭","content":"醉馀澹墨写生绡，咫尺真成万里遥。短棹船归剡溪曲，披蓑人渡浣花桥。暑中松雪俄辉映，月里山河俱动摇。凛凛寒生立毛发，从今褦襶不须嘲。","dynasty":"宋代","title":"扇上画雪景戏书"}
{"author":"李彭","content":"茶鼎起松风，明窗共昏旭。孰令著征衣，贫病为推毂。畏途阻且长，况兹加烦促。忽传尺素书，欢喜三过读。蔽芾恶木荫，前修慎其独。缺月耿孤桐，归云赴深谷。吾拟诵招隐，残章留子读。","dynasty":"宋代","title":"得六弟书有归期"}
{"author":"李彭","content":"蚤岁闻君万人敌，定交已悔十年迟。中间会面无虚日，底事分携用此时。不隔南云无过雁，犹因北阮著新诗。征车欲作日边去，傥赴幽园茗果期。","dynasty":"宋代","title":"用元亮韵答师川篇末见寄"}
{"author":"李彭","content":"随州句法自无敌，写作无声绝妙词。谁料长城千载下，秦郎复出用偏师。","dynasty":"宋代","title":"梦秦处度持生绢画山水图来语予此画刘随州诗也君为我作诗书其上梦中赋此诗"}
{"author":"李彭","content":"云横暮钟微，窗含远山曙。卷祴正佳眠，候雁送寒暑。观君弄泉手，岂是缝裳具。独鸟不西南，长怀天际树。","dynasty":"宋代","title":"寄微先驰"}
{"author":"李彭","content":"木末鸦啼负郭村，无人白昼掩柴门。诗来或作破客梦，语妙直堪排帝阍。抱瘵端如叔夜懒，幽怀思对阮生论。何时还子读书眼，解脱无根须返元。","dynasty":"宋代","title":"和许秀才见赠许病目良苦"}
{"author":"李彭","content":"后皇司春生意还，无知草木亦班班。顾怜绿发添华发，羞插耐寒花上幡。","dynasty":"宋代","title":"次韵文潜立春三绝其二"}
{"author":"李彭","content":"草阁柴扉旧逐凉，蘋风一曲洒回塘。尚馀新月张敞画，无复么荷韩寿香。","dynasty":"宋代","title":"失题其一"}
{"author":"李彭","content":"晚将曲蘖寄吾真，不道公当恕醉人。欲学少年花压帽，却疑花笑及花嗔。","dynasty":"宋代","title":"清明其三"}
{"author":"李彭","content":"啼乌引子来衣桁，野鹭衔鱼堕屋除。百念已忘馀习在，手持叔夜养生书。","dynasty":"宋代","title":"病中即事其四"}
{"author":"李彭","content":"晴檐已复听提壶，浊酒聊堪释荷锄。短短长长爱园柳，三三两两数溪鱼。","dynasty":"宋代","title":"戏书其二"}
{"author":"李彭","content":"画师老包气如虹，解衣醉倒尘泥中。急呼生绡卧展转，笔追造化分奇功。须臾奋袂于菟出，绝壑阴崖啸风月。悬著高堂烟雾深，观者胆寒俱辟易。谁为彪子与虥孙，宛陵后叶诸仍昆。顾视雄姿亦遒紧，小犊茧栗何劳吞。通玄论成驮贝叶，大空小穴随老衲。何暇与汝同条生，玄豹丰狐要弹压。","dynasty":"宋代","title":"包虎行"}
{"author":"李彭","content":"借问佩苍玉，何如煮黄精。古来涧谷槃，价自重连城。","dynasty":"宋代","title":"大雪投宿圜通以野雪盖精庐为韵赋五诗并书涂中所见其四"}
{"author":"李彭","content":"流水赴大壑，孤云耿松门。风幡动林杪，步屧烟景昏。矫掌俟幽讨，高怀定谁论。浊醪有佳趣，溪鱼供晚飧。无名窗外鸟，催曙武陵原。","dynasty":"宋代","title":"宿康王观"}
{"author":"李彭","content":"江风飕飗江水寒，芦洲雁下生微澜。渔翁夫妇不能语，津吏醉倒船著滩。其旁病夫坐箕踞，持竿万事那复顾。悬知宁断娇儿乳，不及冥鸿及飞鹭。","dynasty":"宋代","title":"题驹父家江干秋老图"}
{"author":"李彭","content":"谢公东山时，彻侯等尘雾。一朝畏桓温，摄衣忘雅素。忽著进贤冠，顿失沧州趣。勇退真难忘，天末横云度。","dynasty":"宋代","title":"以形模妇女笑度量儿童轻为韵赋十诗其六"}
{"author":"李彭","content":"绿发嗜翰墨，颇徂成章程。耽思且傍讯，仅有能诗声。老语如冻芋，时时强抽萌。公等极英妙，每闻鸾凤鸣。","dynasty":"宋代","title":"喜遇洪仲本于山南以蝉噪林逾静鸟鸣山更幽为韵作十诗寄之兼呈驹父其七"}
{"author":"李彭","content":"深云蒙无相，斜日照崔嵬。惨澹天梯往，苍茫地势开。巾裾拂河汉，谈话杂风雷。惆怅银钩处，归来首重回。","dynasty":"宋代","title":"登无相绝顶旧有东坡题字今不复见"}
{"author":"李彭","content":"雪堂杨柳三五株，堂里先生万世无。伐树何人成粪土，如闻筑屋复栖乌。","dynasty":"宋代","title":"有怀雪堂旧游其一"}
{"author":"李彭","content":"忆昔寻远山，停策康王谷。烟昏钟韵微，林茂鸟归速。羽人虽稀少，落日见樵牧。徘徊临清溪，溪鱼白于玉。并游几何人，槁叶下乔木。回首十年梦，前尘那可复。欲去且少留，残霞带孤鹜。","dynasty":"宋代","title":"重过康王观"}
{"author":"李彭","content":"韩侯数奇亦云极，奈此风流英妙何。传闻东观已著作，即看西掖与銮坡。","dynasty":"宋代","title":"失题其六"}
{"author":"李彭","content":"种葵艺瓠成畦垄，奇货由来果可居。汉代封君浑未称，故侯风韵拟相如。","dynasty":"宋代","title":"再次韵其四"}
{"author":"李彭","content":"橘花漠漠玉花深，屡起微霜落瓜心。喜有青黄著篱落，千头未羡满寒林。","dynasty":"宋代","title":"次韵九弟五绝句其五"}
{"author":"李彭","content":"借问佩苍玉，何如煮黄精。古来涧谷槃，价自重连城。","dynasty":"宋代","title":"大雪投宿圜通以野雪盖精庐为韵赋五诗并书涂中所见其四"}
{"author":"李彭","content":"闻君往年客淮西，及见我公无恙时。潜山皖水德星聚，天下中庸人表仪。川行节往万事尽，我独流寓东南涯。协洽之岁秋九月，买船适诣秦淮湄。建康城头鸡欲曙，白下门前乌未飞。有客剥啄复剥啄，出门一见忘尘羁。戛然野鹤下孤屿，意定吾子初无疑。高谈确讱不跛踦，养此郁郁涧底姿。发蒙振落笑馀子，招之不来不可麾。判司卑官果难屈，脱身遂与箠楚辞。行行且止避骢马，胆落于地非公谁。御炉烟动天颜喜，柱下云开春日迟。侧席爱民如爱子，愿达民病苏疮痍。要使英风触白兽，更遣直气生青规。鄙夫养疾江汉间，有如不信吾谁欺。","dynasty":"宋代","title":"胡少汲名直孺龙舒佳士清修可喜往岁见之金陵闻除侍御史因作此诗以见意"}
{"author":"李彭","content":"知人实未易，定交良独难。胜已谢容悦，有来期必端。明公迈往姿，劲气摩谏垣。确讱金石贯，博极溟渤宽。遗经起凡例，射策凌孔鸾。睥睨汉庭右，言激壮士肝。耻作子公书，肯弹贡禹冠。小试不尽妙，银章楚江干。抱牍雁鹜行，欲作故时看。弹治非柱后，缩手心胆寒。何尝扰狱事，民自以不冤。如卿未惭老，此语垂不刊。虚怀望三益，阅此贤士关。要须得伟人，阔步未登坛。拜公丈人行，摄衣许跻攀。反蒙补我劓，况复亲芝兰。会心在简要，我言真觉烦。章成谢不敏，猥并劳一删。","dynasty":"宋代","title":"三益斋"}
{"author":"李彭","content":"去年阑冬亦戒涂，北风吹雪邾城隅。八字山头驾高浪，曙角更听吹单于。今年南至又行役，萧寺佛香僧饮俱。身在潇湘黄蔑舫，眼看惠崇归雁图。缅怀吾家之季子，细酌明窗愁欲无。诗肠定遭酒媒孽，语作晓霜催槁梧。漫将长句代作草，河冻难求双鲤鱼。归期不落蜡宾后，行李困来频寄书。","dynasty":"宋代","title":"南至日离同安舟中寄阿弓"}
{"author":"李彭","content":"阿彤荷衣时，乃与此山别。愿言奉巾屦，不复苦炎热。归来出新诗，老眼聊一阅。虽非天姥句，浅净亦可悦。","dynasty":"宋代","title":"次九弟游云居韵兼简郑禹功博士其四"}
{"author":"李彭","content":"绿发嗜翰墨，颇徂成章程。耽思且傍讯，仅有能诗声。老语如冻芋，时时强抽萌。公等极英妙，每闻鸾凤鸣。","dynasty":"宋代","title":"喜遇洪仲本于山南以蝉噪林逾静鸟鸣山更幽为韵作十诗寄之兼呈驹父其七"}
{"author":"李彭","content":"烟沙茂密小池塘，注水枯荷馥晚凉。何许蜻蜓立荷盖，惊飞作伴过东墙。","dynasty":"宋代","title":"北斋两绝句其二"}
{"author":"李彭","content":"炉薰细细绕禅房，竹日晖晖映短墙。安得买邻同岁晚，钵盂分饭共绳床。","dynasty":"宋代","title":"答徐十赠诗三绝句其三"}
{"author":"李彭","content":"吏隐专一壑，才名横九州。袖手烟雨外，坐看江汉流。斯人美无度，孤标可镇浮。穷居白日静，苍苔门巷周。永怀不可见，台笠向西畴。","dynasty":"宋代","title":"有怀郑禹功"}
{"author":"李彭","content":"太丘廊庙具，活国方畅谋。虎豹阨九关，全躯荷灵修。元方开美度，奋舌同尊周。悠悠释峤云，亭亭留海陬。别时闺中女，娟娟未知愁。小襦绣烂漫，撷草斗新柔。甲子歘流电，窈窕今好逑。择对得妙士，迈往气横秋。既逾绝尘到，复轶黄中刘。属者过我庐，并坐崖谷幽。高标极迥映，出语如冥搜。想当饱四库，那肯事五楼。回首问童稚，颇有此客不。分携月屡彀，好音俄见投。蛮笺落大句，豪润仍清遒。顾兹坦腹郎，信矣百不忧。侧闻奏云门，总章定咨诹。翁当乘安车，姓名覆金瓯。冰清遂赐环，德星聚中州。陋巷寡轮鞅，寒烟满林丘。涤耳听老语，馀生复何求。哦诗聊送似，长怀付溟鸥。","dynasty":"宋代","title":"奉酬萧子植"}
{"author":"李彭","content":"何须痛诋程不识，未用亲摩史谒居。昔时万事愁眉外，顿觉幽怀常晏如。","dynasty":"宋代","title":"次韵答九弟首夏郊园即事其四"}
{"author":"李彭","content":"结交何用早，士贵心相知。苟合殊真味，咄咄成乖离。","dynasty":"宋代","title":"予夏中卧病起已见落叶因取渊明诗门庭多落叶慨然知已秋赋十章遣兴其八"}
{"author":"李彭","content":"离索未相逢，情亲在诗轴。归来两丹枫，诗作牛腰束。妙语挟风霜，劲气穿我屋。眼中识慈明，尊下惭小陆。念昔少年时，洞庭思濯足。援琴写将归，临河叹鸣犊。正尔巢一枝，何劳排五鹿。江阔洲渚寒，微风泛时菊。剧谈斗低昂，露草复淋漉。谁家酒杯宽，满引瓮头渌。何知程卫尉，未暇顾藉福。鼓柂牵牛河，顿觉沧溟促。","dynasty":"宋代","title":"用前韵"}
{"author":"李彭","content":"德人昔游居寝处，一草一木可敬之。涪翁初释僰道縳，枉道过我临水湄。梵宫三托吉祥卧，悠悠东泛长淮涯。牵丝姑孰席未暖，鬼瞰高明俄解龟。鹦鹉洲前弄晴泚，祠宫寄食长江西。黄绢碑中发奇祸，播迁瘴海如湘累。天生斯人意有在，世或不用将何疑。巫阳下招化黄鹄，不遣啄腐随家鸡。前年岁晏到萧寺，开眼适见邹松滋。涪翁故时得此客，今已改色嗟流离。大招泪湿缘坡竹，神观凛凛疑来归。今年森木挂秋暑，鹧鸪钩辀向我啼。重来野僧零落尽，坏帐鼠齧非当时。过眉拄杖为小立，将暝西山含夕霏。","dynasty":"宋代","title":"重游草堂"}
{"author":"李彭","content":"阴岑不造天，憩此老觳觫。辍耕垄上来，投闲慰心曲。养牲奉严禋，盖用茧栗犊。莫起陆沈悲，焉知果非福。","dynasty":"宋代","title":"题胡九龄画夏景牛"}
{"author":"李彭","content":"剧饮径须尊有瘿，搜搅新诗转遒紧。谁知云窗除馑男，燕坐微吟兼粲忍。吾衰霾雾满胸中，玩味甘腴真隽永。含毫觅句剩欲酬，时有寒泉汲旧井。","dynasty":"宋代","title":"用拟古韵答瑛上人"}
{"author":"李彭","content":"吴产微开士，膏肓岩穴深。向来避小草，于今有远心。悬知轩辕律，定非桑濮音。寒藤且高阁，川涂多毒淫。","dynasty":"宋代","title":"再次阿敌韵寄舒大士兼简微首座其五"}
{"author":"李彭","content":"目成可意亦不浅，思是罗敷旧姓秦。莫道使君自有妇，愿为解佩汉皋人。","dynasty":"宋代","title":"舟中戏作俳体其二"}
{"author":"李彭","content":"阴岑不造天，憩此老觳觫。辍耕垄上来，投闲慰心曲。养牲奉严禋，盖用茧栗犊。莫起陆沈悲，焉知果非福。","dynasty":"宋代","title":"题胡九龄画夏景牛"}
{"author":"李彭","content":"长芦老人半圣号，眉毛不惜为谈空。静委耽禅如缚律，悬知选佛胜封公。影沉寒水雁无意，春入幽园花自红。欲向池阳参百问，却惭勾贼乱家风。","dynasty":"宋代","title":"戏次居仁见寄韵"}
{"author":"李彭","content":"子居招隐岩，妙解招隐诗。济胜良有具，幽讨捷若驰。秀峙王郎子，斲句时相依。异世得岳湛，连璧真妍姿。","dynasty":"宋代","title":"庆上人以再闻诵新作突过黄初诗为韵作十诗见寄次韵酬之其九"}
{"author":"李彭","content":"废诗不复匠苏州，蠹简于人风马牛。喜有丘明能撰次，极知水部愈风流。句分竞病应难敌，家有封胡可解忧。共叹宣城游岱早，剩招去干不能收。","dynasty":"宋代","title":"次韵答季智伯弟"}
{"author":"李彭","content":"君自金张侣，从予嵇阮游。祗园分客袂，星渚系归舟。楚国烟霞晚，隋河榆柳秋。中州多汲引，行矣亦封侯。","dynasty":"宋代","title":"钱盱眙赴上因乞诗"}
{"author":"李彭","content":"札札寒女机，织素工流黄。何如风尘外，翠袖倚修篁。幽居渺天末，肯傍霍卫墙。饔人解鼋处，谁能染指尝。","dynasty":"宋代","title":"庆上人以再闻诵新作突过黄初诗为韵作十诗见寄次韵酬之其十"}
{"author":"李彭","content":"梦中占梦偶相逢，山上有山随转篷。我自持觞酹玄酒，君应临水洗蛮风。行参鹓鹭峨冠客，岂是江湖把钓翁。暇日频来裁锦句，要看玉手乱殷红。","dynasty":"宋代","title":"次驹甫涵虚阁韵"}
{"author":"李彭","content":"窈窈龙蛇穴窟宽，淮山楚水绕栏干。儋州宰木应摇落，八法犹参星斗寒。","dynasty":"宋代","title":"清晓登无相浮屠上有东坡书"}
{"author":"李彭","content":"仲氏客淮上，蓬窗忆聚星。云从望中密，雨逐去边零。赤壁念存没，怡亭几醉醒。归欤勤著脚，莫负读书萤。","dynasty":"宋代","title":"寄文若"}
{"author":"李彭","content":"云卧衣裳冷，岩幽钟磬微。秋虫留雾牖，夕鸟下烟扉。无人瀹茗椀，坐我语斜晖。分携复经岁，长嗟志愿违。","dynasty":"宋代","title":"用韦苏州神静师院韵寄微公"}
{"author":"李彭","content":"鹿门真大隐，不减远人村。净供维摩室，邻居祗树园。秦淮挥别泪，楚岸倒芳樽。牢落还相见，定能颜色温。","dynasty":"宋代","title":"将到九江先寄王环中"}
{"author":"李彭","content":"我生怜曲蘖，刚置自中年。破屋鸣春溜，阴崖响夜泉。兴来犹味著，饮罢剩狂颠。但病无风韵，聊堪栩栩眠。","dynasty":"宋代","title":"新篘浊醪味严劲饮数盏大醉醉中作此诗"}
{"author":"李彭","content":"小隐寄岩谷，堂成笑傲中。虽无黄阁相，不羡黑头翁。倚杖鸥边雨，营诗雁背风。好闲多病处，清兴略相同。","dynasty":"宋代","title":"佚老堂为柳仲辉题"}
{"author":"李彭","content":"㶁㶁水循涧，悠悠山放云。关河元未远，境界有谁分。幽树花无赖，轻鸥声念群。个中须著句，传与世间闻。","dynasty":"宋代","title":"自宝峰还过长坑涧谷胜绝处"}
{"author":"李彭","content":"短李江南秀，虬须让帝孙。开怀仍好客，爱画复堪论。蓺玉风烟外，蓝溪气象存。他年多结绿，会看有乘轩。","dynasty":"宋代","title":"蓺玉轩"}
{"author":"李彭","content":"珍重胶西相，风流后叶孙。退藏羞射策，旷远颇窥园。韵绝五峰秀，句奇三峡喧。羌山多胜践，周礼鲁俱存。","dynasty":"宋代","title":"豫章董瞿老求诗"}
{"author":"李彭","content":"欧峰秋色外，一上一回高。践华谁云险，扪参未觉劳。云扉留野客，雾牖卧方袍。拄颊非吾事，何须似马曹。","dynasty":"宋代","title":"漫书"}
{"author":"李彭","content":"君自金张侣，从予嵇阮游。祗园分客袂，星渚系归舟。楚国烟霞晚，隋河榆柳秋。中州多汲引，行矣亦封侯。","dynasty":"宋代","title":"钱盱眙赴上因乞诗"}
{"author":"李彭","content":"病夫世味薄，野处随年深。以彼有限景，写我无穷心。缅怀太冲语，山水有清音。时寻松桂约，勿遣嘲书淫。","dynasty":"宋代","title":"次九弟游云居韵兼简郑禹功博士其五"}
{"author":"李彭","content":"境静轮鞅寡，阶空络纬多。萧然正遐瞩，脱叶下庭柯。","dynasty":"宋代","title":"予夏中卧病起已见落叶因取渊明诗门庭多落叶慨然知已秋赋十章遣兴其三"}
{"author":"李彭","content":"曩时阮步兵，埋照每沉醉。是身托曲蘖，真若有所避。谁知名教中，固自多乐地。花气杂和风，相我曲肱睡。","dynasty":"宋代","title":"谢灵运诗云中为天地物今成鄙夫有取以为韵遣兴作十章兼寄云叟其四"}
{"author":"李彭","content":"长芦老人半圣号，眉毛不惜为谈空。静委耽禅如缚律，悬知选佛胜封公。影沉寒水雁无意，春入幽园花自红。欲向池阳参百问，却惭勾贼乱家风。","dynasty":"宋代","title":"戏次居仁见寄韵"}
{"author":"李彭","content":"子居招隐岩，妙解招隐诗。济胜良有具，幽讨捷若驰。秀峙王郎子，斲句时相依。异世得岳湛，连璧真妍姿。","dynasty":"宋代","title":"庆上人以再闻诵新作突过黄初诗为韵作十诗见寄次韵酬之其九"}
{"author":"李彭","content":"过尽柳花无复绵，几畦麦浪涨晴川。幽禽唤起醉乡梦，疑在故园茅屋边。","dynasty":"宋代","title":"二绝其一"}
{"author":"李彭","content":"茗椀薰炉久不来，晓猿夜鹤总相猜。故将野老扶衰杖，踏破山家称意苔。","dynasty":"宋代","title":"游云居寺三绝其一"}
{"author":"李彭","content":"倚杖览清旷，江皋事事幽。战胜名义府，策勋逾彻侯。世故每情得，尘缘成语偷。长吟抚孤松，濯足清江流。","dynasty":"宋代","title":"喜遇洪仲本于山南以蝉噪林逾静鸟鸣山更幽为韵作十诗寄之兼呈驹父其十"}
{"author":"李彭","content":"麟经书王法，圣笔行天诛。丘明发其蕴，磊磊照九隅。奈何茧栗犊，命曰相斫书。世不足董狐，杀青议其覆。无烦家置喙，粲若夜占斗。舌本未暇浇，但自饮醇酎。","dynasty":"宋代","title":"读左氏"}
{"author":"李彭","content":"南楼岑绝冠湖外，举扇每避元规尘。庾公楼下落帆处，掀簸定为公所嗔。","dynasty":"宋代","title":"小憩琵琶亭呈环中养正其一"}
{"author":"李彭","content":"穷山岁晚满烟雨，欣逢支公会心侣。斲诗已度曹刘前，谈玄复恃殽函固。寒厅夜寂斗正横，衰怀径协沧洲趣。新章顿挫兵出奇，遥随归雁下烟渚。胸中书传要扶疏，笔端联翩将脱兔。渊渊挝就渔阳掺，遽作回帆听鸣鼓。明窗试玩老髯语，黄鹄看君响长阜。山阴傲吏有僧珍，水镜湛然当见许。","dynasty":"宋代","title":"寄崇书记"}
{"author":"李彭","content":"剧饮径须尊有瘿，搜搅新诗转遒紧。谁知云窗除馑男，燕坐微吟兼粲忍。吾衰霾雾满胸中，玩味甘腴真隽永。含毫觅句剩欲酬，时有寒泉汲旧井。","dynasty":"宋代","title":"用拟古韵答瑛上人"}
{"author":"李彭","content":"杨柳江头人迹稀，心随钟度远山迟。忽传忆弟看云句，想见流觞曲水时。人比封胡终有恨，韵低徐庾敢言诗。青春欲谢子规叫，莫惜归帆赴后期。","dynasty":"宋代","title":"次韵答仲兄元亮"}
{"author":"李彭","content":"万古黄龙真天矫。斩背后勘破台山媪。佛手驴蹄人不晓。无关窍。胡家一曲非凡调。","dynasty":"宋代","title":"渔歌"}
{"author":"李彭","content":"宛陵包虎天下无，徐生之兔画作殊。眼明忽见此粲者，在笥不独藏于菟。平冈雄兔脚扑朔，草树深烟纷漠漠。悬知丹青相拂斫，不怕苍鹰头戴角。坡陀雌兔眼迷离，拊怜大儿携小儿。衔粟分甘且疗饥，学母由来无不为。东庵道人念俱寂，遣予不复嘲热客。生绡新图聊一出，便觉野风来四壁。缅怀中有衣褐徒，不牙不角真趺居。莫令举网拔豪族，汤沐管城还自娱。黑头归来能自了，岩壑犹堪伴猿鸟。","dynasty":"宋代","title":"东庵舒老出徐兔图障求诗章末兼戏行叟"}
{"author":"李彭","content":"尘事起滥觞，汹汹涛头聚。对镜眼生花，寻幽心脱兔。欧峰阻跻攀，榆柳春再暮。维时春作夏，起我勤杖屦。扪萝惑去蹊，陟巘忘故步。大壑埋白云，阴崖崩老树。萦纡幽鸟道，突兀升洞府。厖眉老比丘，倒屣蒙顾遇。曾未契三关，遽已栖十住。晖晖天横参，稍稍窗送曙。华鲸破短梦，山禽唤新句。伊予群念息，亦遭回俗驭。徒为三日留，复在邯郸路。","dynasty":"宋代","title":"宿云居十住轩"}
{"author":"李彭","content":"真牧堂前花草新，舍南移就一番春。非关瘠鲁欲肥杞，直恐强齐将弱秦。","dynasty":"宋代","title":"漫兴其一"}
{"author":"李彭","content":"春衫试吏楚江濆，真以文昌思不群。未暇等陶辞小秩，何妨慕谢始精文。壁间妙句流黄素，松下英姿大壑云。但恐承明赖公等，不容蛮府作参军。","dynasty":"宋代","title":"赠张仲义"}
{"author":"李彭","content":"江叟冥寂士，邈非刍豢流。悠然扬舲去，路穷仍曲讴。野笛三美罢，变徵荆卿愁。我怀乃昭旷，兴寄真沧洲。只应清夜鹤，时过缑山头。","dynasty":"宋代","title":"游仙二首其二"}
{"author":"李彭","content":"络纬井干空复啼，萧然脱叶望秋衰。最怜庭下婆娑桧，郁郁已含梁栋姿。","dynasty":"宋代","title":"病中即事其七"}
{"author":"李彭","content":"吾党何水曹，明窗饱书传。笔头梦缃桃，秀句出黄绢。胸中万壑冰，璧月共凝远。未受沈范知，苦乏崔魏见。效官三径资，立节九秋干。随牒修水濆，未减潘怀县。谁知舞文吏，抱牍进凫雁。烦苛困疲民，欲作抟沙散。谈笑罢追胥，老稚无遗患。春风吹城隅，花柳俱纷衍。胡为动归艎，径去不受挽。病夫卧幽园，念离情莫遣。营诗持送君，愁云横绝巘。","dynasty":"宋代","title":"别何肃之"}
{"author":"李彭","content":"人心各如面，石交定难逢。吾观苏夫子，真有古人风。自开蒋生径，日望求羊踪。乃携李长吉，上我欧岌峰。羌山落君手，稍欲吞附庸。练练峰上云，萧萧岩际松。想当岸纶巾，啸傲惊归鸿。我有浣花竹，隔林闻曙钟。幽禽发佳响，亦足披心胸。何当小休辔，一尊聊此同。","dynasty":"宋代","title":"闻苏大养直同李子充游云居作此诗招之"}
{"author":"李彭","content":"平生老骥心，伏枥端有在。华月生夜凉，南窗歌慷慨。","dynasty":"宋代","title":"予夏中卧病起已见落叶因取渊明诗门庭多落叶慨然知已秋赋十章遣兴其六"}
{"author":"李彭","content":"草际窗间蟋蟀鸣，愁来无路敌方城。却怜郢客悲秋赋，强使微云滓太清。","dynasty":"宋代","title":"次韵九弟五绝句其二"}
{"author":"李彭","content":"系马金沙树，衡茅俨暝途。沾襟问邻老，携手忆于菟。意逐前云远，情随归路迂。霜风吹晓角，梦听小单于。","dynasty":"宋代","title":"过蕲州故居"}
{"author":"李彭","content":"我生性僻喜客卿，有练先书无复赢。墨池笔冢聊尔耳，春蛇秋蚓劳讥评。正书不数黄庭经，况复焦岩瘗鹤铭。永和题尾束高阁，酱瓿往往多兰亭。怒猊渴骥日远屏，严家饿隶当吞声。千金敝帚不自见，憎鸡爱骛何痴生。我家成都万人杰，向来古心冶金铁。颜公断石出粪壤，一落眼界清思发。政如令严亚夫军，中天夜寂悬明月。速须乞灵向若人，运斤成风万钧力。笔端写我刚直胸，复与颜公振遗烈。","dynasty":"宋代","title":"先成都访故园得颜家断垄碑"}
{"author":"李彭","content":"忆昨同倾三昧酒，论文时掇百家衣。他年准拟兰亭会，好画高人支遁师。","dynasty":"宋代","title":"寄赠择言两绝句其一"}
{"author":"李彭","content":"五着匡山屐，三息紫霄阴。龚闻耶舍塔，势吞天姥岑。俯窥雕鹗背，上聆钟梵音。未航萧梁苇，峻风先少林。灵骨化大璐，钜名偕南金。松门欲牵叶，苦雨每见临。才公三衢秀，古貌又古心。老胡即渠是，宴坐藏幽深。何用登紫霄，自足披烦襟。我过避秦客，茗椀来相寻。真成虎溪笑，稍宽梁甫吟。衲子叹雌伏，道师非陆沉。世多石窟病，须下鼓山针。","dynasty":"宋代","title":"奉赠归宗才首座"}
{"author":"李彭","content":"危脆芭蕉何足道，姓名今不减西湖。茂陵遗稿他年在，宁有书言封禅无。","dynasty":"宋代","title":"林占处士和靖先生之孙也与予厚善今死矣作雨绝句吊之其二"}
{"author":"李彭","content":"器博无近用，胸中要纵横。腐儒昧行藏，寒窗守一经。营营市道交，务利如兼并。无复典刑在，况当观老成。","dynasty":"宋代","title":"谢灵运诗云中为天地物今成鄙夫有取以为韵遣兴作十章兼寄云叟其七"}
{"author":"李彭","content":"倦夜苦夜短，追凉卧前楹。清飙飒然至，滓秽开天经。月在房心间，木末相将明。频年困粳稌，何足糁藜羹。一饱吾可必，呼儿斟醁醽。酣歌几达曙，露下湿流萤。","dynasty":"宋代","title":"倦夜"}
{"author":"李彭","content":"平生羊荆州，雅意垂不朽。登临发浩叹，望秋怯蒲柳。谁知如湛者，自可弊宇宙。邹郎不领略，甘言发谀口。奈何千载馀，卜筑拟岘首。我来胜气生，排霄峙山斗。何暇知许事，溪山揽明秀。都护贤王孙，为具扫愁帚。晴岚变晚霭，霞绮粲高牖。如开摩诘画，妙处落杯酒。长啸徙倚馀，孤鸿没南岫。","dynasty":"宋代","title":"陪赵传道都护饮拟岘台诗"}
{"author":"李彭","content":"彼美洛阳人，贻我柏梁句。艳雪敌清妍，春云多态度。忆昔郎官湖，秋风落烟树。使君出程门，萧萧发垂素。平时仲尼履，尚可藏武库。不见扬子云，欣与侯芭遇。况兹得小阮，风流肖诸父。旷怀沧洲期，恊我尘外趣。尚无金玉音，归鸿来枉渚。","dynasty":"宋代","title":"奉酬程子尚"}
{"author":"李彭","content":"在昔董仲舒，屈身相胶西。穷经著繁露，窥园废扶藜。而我异于是，清晨来灌畦。雨馀聊自适，微吟看断蜺。","dynasty":"宋代","title":"再和嗣首座五诗寄舒老微老其一"}
{"author":"李彭","content":"彼美如花人，如花复如玉。嫁作征人妻，别长欢日促。拂掠可怜妆，翠袖抱幽独。飞狐驿使断，交河无寸牍。春著巩梅繁，风吹秦树绿。草生森苯尊，谁能辨薋菉。啼里花成子，愁间笋为竹。雨滴翡翠帷，月上寒蛩褥。稍知狭邪游，能忘窈窕淑。新人工参差，故人勤杼轴。慆堙为病媒，经纬有边幅。苦言饷夫君，夫君当熟复。告君君不知，我自蓺兰菊。","dynasty":"宋代","title":"拟古"}
{"author":"李彭","content":"平生痴绝百无忧，党友相嘲顾虎头。痴黠胸中各相半，要之与我不同流。","dynasty":"宋代","title":"解嘲其一"}
{"author":"李彭","content":"袅袅秋风生桂枝，小山岩壑石逶迤。王孙归去岁将晏，莫学臞儒炊扊扅。","dynasty":"宋代","title":"招隐亭"}
{"author":"李彭","content":"窗中山色扑衣襟，户外江声醒客心。我在山阴君在剡，思君行坐短长吟。","dynasty":"宋代","title":"答徐十赠诗三绝句其二"}
{"author":"李彭","content":"汪侯胸次阔潇湘，秀润清时符宝郎。谢宇窗间仍发兴，敬亭山下屡成章。","dynasty":"宋代","title":"岁晚四首其二"}
{"author":"李彭","content":"废诗不复匠苏州，蠹简于人风马牛。喜有丘明能撰次，极知水部愈风流。句分竞病应难敌，家有封胡可解忧。共叹宣城游岱早，剩招去干不能收。","dynasty":"宋代","title":"次韵答季智伯弟"}
{"author":"李彭","content":"封老朱颜在，髯髯已白须。酌醪招倦客，唤妇煮肥鲈。玉兔君家有，银罂客舍无。醉馀看舞雪，未觉客情孤。","dynasty":"宋代","title":"封氏野老留饮看白兔是晚微雪"}
{"author":"李彭","content":"閒庭秋草积，满砌苍苔深。忽向冰纨上，聊窥访戴心。雪月俱皎皎，风林互森森。纵观停舻处，犹闻击汰音。终身剡溪曲，何尝返山阴。徒言兴已尽，真妄谁能寻。浮生同尽尔，慷慨为长吟。","dynasty":"宋代","title":"观访戴图"}
{"author":"李彭","content":"德人昔游居寝处，一草一木可敬之。涪翁初释僰道縳，枉道过我临水湄。梵宫三托吉祥卧，悠悠东泛长淮涯。牵丝姑孰席未暖，鬼瞰高明俄解龟。鹦鹉洲前弄晴泚，祠宫寄食长江西。黄绢碑中发奇祸，播迁瘴海如湘累。天生斯人意有在，世或不用将何疑。巫阳下招化黄鹄，不遣啄腐随家鸡。前年岁晏到萧寺，开眼适见邹松滋。涪翁故时得此客，今已改色嗟流离。大招泪湿缘坡竹，神观凛凛疑来归。今年森木挂秋暑，鹧鸪钩辀向我啼。重来野僧零落尽，坏帐鼠齧非当时。过眉拄杖为小立，将暝西山含夕霏。","dynasty":"宋代","title":"重游草堂"}
{"author":"李彭","content":"我生如艅艎，罅漏顿补过。涉世任风帆，唱予聊复和。发短巾屡攲，食艰齿仍堕。自嗟叔夜懒，又疑武侯卧。","dynasty":"宋代","title":"庆上人以再闻诵新作突过黄初诗为韵作十诗见寄次韵酬之其七"}
{"author":"李彭","content":"倚杖览清旷，江皋事事幽。战胜名义府，策勋逾彻侯。世故每情得，尘缘成语偷。长吟抚孤松，濯足清江流。","dynasty":"宋代","title":"喜遇洪仲本于山南以蝉噪林逾静鸟鸣山更幽为韵作十诗寄之兼呈驹父其十"}
{"author":"李彭","content":"禹金贡九牧，铸鼎知神奸。博学如地负，能发键与关。奇货只希价，妙语期藏山。要当继三代，何劳追二班。","dynasty":"宋代","title":"喜遇洪仲本于山南以蝉噪林逾静鸟鸣山更幽为韵作十诗寄之兼呈驹父其八"}
{"author":"李彭","content":"知人实未易，定交良独难。胜已谢容悦，有来期必端。明公迈往姿，劲气摩谏垣。确讱金石贯，博极溟渤宽。遗经起凡例，射策凌孔鸾。睥睨汉庭右，言激壮士肝。耻作子公书，肯弹贡禹冠。小试不尽妙，银章楚江干。抱牍雁鹜行，欲作故时看。弹治非柱后，缩手心胆寒。何尝扰狱事，民自以不冤。如卿未惭老，此语垂不刊。虚怀望三益，阅此贤士关。要须得伟人，阔步未登坛。拜公丈人行，摄衣许跻攀。反蒙补我劓，况复亲芝兰。会心在简要，我言真觉烦。章成谢不敏，猥并劳一删。","dynasty":"宋代","title":"三益斋"}
{"author":"李彭","content":"学诗如食蜜，甘芳无中边。陈言初务去，晚乃换骨仙。我昔实知此，老懒挽不前。儿曹喜吟讽，快意艳阳天。","dynasty":"宋代","title":"谢灵运诗云中为天地物今成鄙夫有取以为韵遣兴作十章兼寄云叟其三"}
{"author":"李彭","content":"汪侯胸次阔潇湘，秀润清时符宝郎。谢宇窗间仍发兴，敬亭山下屡成章。","dynasty":"宋代","title":"岁晚四首其二"}
{"author":"李彭","content":"天长候雁作行远，沙晚浴凫相对眠。松醪朝醉复暮醉，江月下弦仍上弦。","dynasty":"宋代","title":"岁晚四首其一"}
{"author":"李彭","content":"众草风来俱掩冉，惊红骇绿斗年芳。崇兰秀发北窗下，燕坐时闻自在香。","dynasty":"宋代","title":"寄郑禹功魏虞卿其二"}
{"author":"李彭","content":"议郎梁狱坐口语，置散投閒今放回。令节由来迫吹帽，幽园寻胜独登台。共歌昭代得银瓮，何暇著书名玉杯。此口惟堪饮醇酎，人间万事要寒灰。","dynasty":"宋代","title":"邹天锡见过"}
{"author":"李彭","content":"嗣公丹凤羽，高笑破群蛙。汲引后来秀，义侠如朱家。出语掩颜谢，游戏达摩耶。卧读春风句，飞鸿澹墨斜。","dynasty":"宋代","title":"再和嗣首座五诗寄舒老微老其四"}
{"author":"李彭","content":"后皇司春生意还，无知草木亦班班。顾怜绿发添华发，羞插耐寒花上幡。","dynasty":"宋代","title":"次韵文潜立春三绝其二"}
{"author":"李彭","content":"皎齿青娥倚柁楼，楚波微动晚风秋。不辞自去迎桃叶，两桨还须送莫愁。","dynasty":"宋代","title":"舟中戏作俳体其一"}
{"author":"李彭","content":"水部有耳孙，湖海胸中浩。小陆复何人，相逢岁亦早。并游苏黄门，我曹不容扫。梧桐生朝阳，要须闻鸣鸟。云中遣冯唐，据鞍未渠老。","dynasty":"宋代","title":"何生用韵见寄复答之兼示小何其二"}
{"author":"李彭","content":"堂堂一舒翁，道价融壑上。烟霞断尘缘，那复知苦相。会将超诸缘，夺我事理障。莫言霜满颐，矍铄一何壮。","dynasty":"宋代","title":"再和嗣首座五诗寄舒老微老其三"}
{"author":"李彭","content":"征南远韵度，诣绝皆妙言。银台陈谏疏，耻作赋兔园。手板聊拄颊，爽气来新萹。临窗无谢守，僧珍自超然。我游赤壁下，为君且延缘。周礼尽在鲁，惊嗟类韩宣。候雁响横河，游子念故山。行当理烟艇，相期醉馀年。","dynasty":"宋代","title":"杜钦之次渊明答庞参军韵见送用韵答之"}
{"author":"李彭","content":"灌园如结庐，畦蔬如养雏。敏耘斯易壮，稍堕或攘羭。卖菜厌求益，得酒聊歌呼。醒来北窗下，解衣诵潜夫。","dynasty":"宋代","title":"谢灵运诗云中为天地物今成鄙夫有取以为韵遣兴作十章兼寄云叟其九"}
{"author":"李彭","content":"春风日日下丘园，绿到萱芽蕨破拳。莫怪庭梅晚来好，尚堪桃李与争妍。","dynasty":"宋代","title":"庭梅"}
{"author":"李彭","content":"君自金张侣，从予嵇阮游。祗园分客袂，星渚系归舟。楚国烟霞晚，隋河榆柳秋。中州多汲引，行矣亦封侯。","dynasty":"宋代","title":"钱盱眙赴上因乞诗"}
{"author":"李彭","content":"山林投老更疏慵，尚有跻攀兴不穷。绝壑久忘蛇起陆，寒窗聊食雁来红。人方嵇阮似无愧，诗比阴何或未工。永夜不眠茶作祟，一灯明暗鸟呼风。","dynasty":"宋代","title":"游云居三首其一"}
{"author":"李彭","content":"幽云生檐楹，落日挂户牖。茂树发华颠，归鸟鸣高柳。春风可怜人，举兹为我寿。行乐当及时，浮名竟何有。","dynasty":"宋代","title":"谢灵运诗云中为天地物今成鄙夫有取以为韵遣兴作十章兼寄云叟其十"}
{"author":"李彭","content":"平原令仆射，精锐畅人谋。当时焚谏草，安知即山丘。零落三十年，谁其追远猷。只今忠义风，夜夜鸣松楸。啼鸟劝行沽，催花生道周。遗墟泣翁仲，荒蹊风马牛。非无玉树郎，抱官在中州。悠悠生存子，那得不沉忧。","dynasty":"宋代","title":"扫除尚书公冢下"}
{"author":"李彭","content":"曜灵运行春，蘅若被原野。客子具归骖，暄风挽羸马。属国贤耳孙，当代豪长者。胜游参羊何，重客或屈贾。木末仲宣楼，华榱大兰若。徐步幽屡寻，销忧日聊假。手无垂露资，发兴为君写。晚过岱宗吏，寥阔存大雅。牺樽追三代，琴筑观九夏。粲粲悬牙签，照眼不容舍。归酌顾建康，我实陪樽下。雄豪先竞病，迟遁濒喑哑。匪惟称行乐，性灵赖陶冶。他时傥重来，更结离骚社。","dynasty":"宋代","title":"奉同伯固驹甫师川圣功养直及阿虎寻春因赋问柳寻花到野亭分得野字"}
{"author":"李彭","content":"涉七日为人，眷言空复愁。既念襧处士，骨惊鹦鹉洲。更怜刘太孙，择乡得温柔。二儿千金躯，轻生随转流。樽中有欢伯，一笑为尔谋。白发生如寄，时驶不可留。我有腾化术，长袂挹浮丘。若言可持饷，定免二子羞。烦君一来过，春色著汀鸥。","dynasty":"宋代","title":"从弟用前韵作人日诗见寄复和以赠之"}
{"author":"李彭","content":"积翠十年丹风穴。当时亲得黄龙钵。制电之机难把撮。真奇绝。分明水底天边月。","dynasty":"宋代","title":"渔歌"}
{"author":"李彭","content":"璧公释门老，室有芝兰薰。昔为一逢掖，直谅颇多闻。枯禅百无染，静拥襄汉云。不随儿女曹，搴旗树功勋。","dynasty":"宋代","title":"庆上人以再闻诵新作突过黄初诗为韵作十诗见寄次韵酬之其二"}
{"author":"李彭","content":"忆昔寻远山，停策康王谷。烟昏钟韵微，林茂鸟归速。羽人虽稀少，落日见樵牧。徘徊临清溪，溪鱼白于玉。并游几何人，槁叶下乔木。回首十年梦，前尘那可复。欲去且少留，残霞带孤鹜。","dynasty":"宋代","title":"重过康王观"}
{"author":"李彭","content":"说桓佐宣项垂瘿，锐头将军风骨紧。病夫面带丘壑姿，白薤绿葵穷可忍。忠风辉映义骨香，苦事何须味方永。夜歌商颂出金石，猿啸寒柯挂参井。","dynasty":"宋代","title":"次韵陈无己拟古"}
{"author":"李彭","content":"孔融天下士，荀彧双南金。既为阿瞒用，复为阿瞒禽。独闻管幼安，龙蟠沧海深。难用固难杀，耿光垂古今。","dynasty":"宋代","title":"谢灵运诗云中为天地物今成鄙夫有取以为韵遣兴作十章兼寄云叟其六"}
{"author":"李彭","content":"门前浑是浣花溪，坊里深疑号碧鸡。短艇波横随暮霭，遥岑雨歇看朝隮。髯奴便了能沽酒，稚子添丁解灌畦。欲赋郊居追沈约，只愁误读作雌霓。","dynasty":"宋代","title":"溪上"}
{"author":"李彭","content":"疵贱楚江濆，真遭女媭骂。自无交吕心，从猜追信诈。颇耽曲米春，寒柯一壶挂。戏逃苏晋禅，时赴拾遗社。念我眼中人，十烛九已灺。向来支道林，得祸不能嫁。解羁蜑雾中，万事顿高谢。奇胸挟风涛，吐句端可怕。何时织锦机，纬经聊一借。怀哉付短章，参旗耿寒夜。","dynasty":"宋代","title":"寄甘露灭"}
{"author":"李彭","content":"晚将曲蘖寄吾真，不道公当恕醉人。欲学少年花压帽，却疑花笑及花嗔。","dynasty":"宋代","title":"清明其三"}
{"author":"李彭","content":"穷山岁晚满烟雨，欣逢支公会心侣。斲诗已度曹刘前，谈玄复恃殽函固。寒厅夜寂斗正横，衰怀径协沧洲趣。新章顿挫兵出奇，遥随归雁下烟渚。胸中书传要扶疏，笔端联翩将脱兔。渊渊挝就渔阳掺，遽作回帆听鸣鼓。明窗试玩老髯语，黄鹄看君响长阜。山阴傲吏有僧珍，水镜湛然当见许。","dynasty":"宋代","title":"寄崇书记"}
{"author":"李彭","content":"人言汝颍多奇士，秀润如君饱风味。两鞬驰射不作难，三峡倒流聊复尔。平生未识嵩少云，三十六峰岩壑春。因君便觉来眼界，翻作新诗持饷君。","dynasty":"宋代","title":"赠张圣达"}
{"author":"李彭","content":"秋山何秀整，风磴颇峥嵘。寺古残僧病，门深旧犬迎。崖蜂将割蜜，涧鸟自呼名。毳衲典刑在，萧然物外情。","dynasty":"宋代","title":"西塔"}
{"author":"李彭","content":"后皇司春生意还，无知草木亦班班。顾怜绿发添华发，羞插耐寒花上幡。","dynasty":"宋代","title":"次韵文潜立春三绝其二"}
{"author":"李彭","content":"昼公无恙时，句吐春空云。笔端敛万壑，中闻清夜猿。门生沾剩馥，派别自渊源。深岭萝月妙，纵观岚气昏。时蒙一顾重，腾骧空马群。大师于越秀，幽气如芳荪。玉笈发金籥，阔步登词门。脱略尘外躅，摩霄郁飞翻。岂惟足风露，定复多皇坟。昨枉招隐句，深靓丽且温。挽我诱松桂，要移北山文。诸郎短兵接，此事独策勋。惭非钟嵘评，更休知音论。","dynasty":"宋代","title":"有庆上人数以诗见赠庆始学诗于祖可尔来摆脱故步进而不已未可量也作短句以报之"}
{"author":"李彭","content":"平原翁仲草蒙茸，种竹当年语竟空。群从嗟予真漫叟，象贤期女继汧公。别来江草唤愁碧，书到山阴称意红。瘗鹤银钩光照坐，行书正欲乞杨风。","dynasty":"宋代","title":"次韵寄山伯萧"}
{"author":"李彭","content":"衣裾兰茝有馀清，风骨冰霜照眼明。欲共阿戎谈绝倒，亦憎暮雨滴阶声。","dynasty":"宋代","title":"数日阴雨怀李生其一"}
{"author":"李彭","content":"蒲柳望秋今复衰，遥岑雨罢抹修眉。寒林要使入方尺，妙笔悬知愧画师。不见扬雄草玄手，细看束晰补亡诗。何时共饮建业水，更把北山烟雨犁。","dynasty":"宋代","title":"宿同安用旧韵呈云叟"}
{"author":"李彭","content":"渡江送行人，我行亦清兴。草木春路赊，斜斜复整整。独造此宝坊，深稳庭宇静。复阁衬烟霞，疏林泄钟磬。残僧涩对人，短童工汲井。杖屦若能神，迥知兹游胜。楹间盘硬语，怪底光炯炯。追还曾高风，熟复发深省。来归十阳秋，足不践斯境。猿鹤情未忘，拾松来煮茗。","dynasty":"宋代","title":"宿西林寺有先特进及先学士诗"}
{"author":"李彭","content":"秋山何秀整，风磴颇峥嵘。寺古残僧病，门深旧犬迎。崖蜂将割蜜，涧鸟自呼名。毳衲典刑在，萧然物外情。","dynasty":"宋代","title":"西塔"}
{"author":"李彭","content":"丈夫志四海，抟风类鹏举。方其未遇时，洁身闺中女。昼伏夜动者，贪冒如仓鼠。炯炯抱名谊，所慎在出处。","dynasty":"宋代","title":"以形模妇女笑度量儿童轻为韵赋十诗其四"}
{"author":"李彭","content":"相望唇亡齿寒国，书来莫惜剡溪藤。","dynasty":"宋代","title":"句其四"}
{"author":"李彭","content":"杖藜徐步倚柴扉，园柳青青马尾垂。日暖游丝萦落絮，黄鹂衔得上高枝。","dynasty":"宋代","title":"寄郑禹功魏虞卿其一"}
{"author":"李彭","content":"天星粲以繁，斗杓横复直。其谁移人间，罗列遍阡陌。绮纨沸笙竽，觞酌事几席。遥怜山阿人，听钟夜寥阒。孤峰最高寒，阴崖四时雪。许分一派风，濯我朱夏热。江皋春事归，峰头犹凛冽。报子以回飙，草木亦欣悦。","dynasty":"宋代","title":"寄云居微首座"}
{"author":"李彭","content":"平吴利在获二陆，我得斯人一夔足。明光射策卷波澜，灞桥新诗挟冰玉。只因心赏鲍参军，种花欲招千载魂。笔端有口不倚辨，尽付此花生气存。一代风流几顿尽，汉官威仪聊复正。觅句何劳梦惠连，解颐未用呼匡鼎。秋风蘋末助飕飗，花药应须让一头。何必嘉陵种嘉橘，始拟人间千户侯。","dynasty":"宋代","title":"黄冈尉钱绅种莲其上开轩榜曰起灵盖取鲍参军荷花赋超四照之灵本云"}
{"author":"李彭","content":"建业有高士，幽栖閟岩扃。时从出岫云，缥缈来青冥。昨者修水头，伴我骑长鲸。貌古心更古，肤清神愈清。朝谈织乌坠，夜坐玉绳横。辩舌不挂壁，泊然忘讥评。峄琴孤风啸，鏖棋飞电鸣。慈明投祖去，霜风助扬舲。自我不见子，三占少微星。殷勤行沙雁，素书每丁宁。悠悠望尘友，变态鸿毛轻。盟血未曾乾，飞语聊相倾。少闻高士风，汗下颜甚赪。吾言盖有激，因之见交情。","dynasty":"宋代","title":"寄侍其云叟"}
{"author":"李彭","content":"窗上飞野马，酒中鸣山鸟。俯仰几何时，秋林风袅袅。高怀凡情尽，虚齐尘事少。卧读若耶诗，意寄在云表。","dynasty":"宋代","title":"喜遇洪仲本于山南以蝉噪林逾静鸟鸣山更幽为韵作十诗寄之兼呈驹父其六"}
{"author":"李彭","content":"周南留滞登封日，鲁国逍遥曳杖时。海内时流今略尽，不知谁作蔡邕碑。","dynasty":"宋代","title":"挽诗"}
{"author":"李彭","content":"晓随归雁影联翩，来访仇池小有天。万籁虚徐杂钟磬，一源淳朴异山川。云霾大壑真游远，风扫石楠佳句传。司命峰前徐孺子，几时风雪对床眠。","dynasty":"宋代","title":"游昭德观"}
{"author":"李彭","content":"江流平两堤，艇子打双桨。西畴阅多稼，北风吹巨浪。诸峰忽低昂，飞凫随下上。欲为舒啸期，兹焉废心赏。","dynasty":"宋代","title":"绝江遇大风"}
{"author":"李彭","content":"心正能令笔不攲，银钩犹冠古今奇。凛然一代英灵气，犹似当年骂贼时。","dynasty":"宋代","title":"颜鲁公祠"}
{"author":"李彭","content":"我昔游宣城，稚节等雏凤。稍知风物奇，未解入嘲弄。歘尔鬓负霜，岁月杂机综。唯有谢公亭，颇复到清梦。上人宛陵秀，禅馀喜吟讽。胸中淡无畦，妙觉自能种。偶随欧峰云，悠然入茅栋。谈间无俗调，不应亭午供。谁云佳少年，意气极庄重。别我归故山，索我赠言送。邻邦古法窟，老衲妙擒纵。伽黎宴湖海，名字走梁宋。吾其从之游，射隼期必中。勿学汉阴人，终年徒抱瓮。","dynasty":"宋代","title":"送润上人归宛陵"}
{"author":"李彭","content":"八字山头阅世故，周郎赤壁断人肠。玉鱼金枕皆冥寞，铁骑楼船堕渺茫。","dynasty":"宋代","title":"齐安江头别何氏兄弟舟中得四绝句其二"}
{"author":"李彭","content":"平居懒与慢相亲，寄傲行歌似隐沦。水退荷花饥残暑，秋来山色挽幽人。从雌鸂鶒窥黄帽，旁母凫雏映白蘋。兴罢归来去高卧，诗成聊复寄雷陈。","dynasty":"宋代","title":"次驹父游孺子亭韵"}
{"author":"李彭","content":"陈侯探禹穴，辞源何浩浩。佳处似阴铿，丘里得名早。吾家习主簿，笔头妙挥扫。花繁汉署香，春事随花鸟。快裁两牛腰，何代无贺老。","dynasty":"宋代","title":"用陈观韵寄广心敦诗兼示陈其二"}
{"author":"李彭","content":"议郎梁狱坐口语，置散投閒今放回。令节由来迫吹帽，幽园寻胜独登台。共歌昭代得银瓮，何暇著书名玉杯。此口惟堪饮醇酎，人间万事要寒灰。","dynasty":"宋代","title":"邹天锡见过"}
{"author":"李彭","content":"鼻祖真消息，风流出当家。观门亲杜顺，蹙指悟玄沙。顾我晚闻道，参同今未涯。悬知饮光笑，初不为拈花。","dynasty":"宋代","title":"次瑛上人韵"}
{"author":"李彭","content":"碧涧寒侵屋，幽云夜度墙。贪看山入坐，惯听雨鸣廊。苦乏阴铿句，聊登孺子床。君非无汲引，寄傲学潜郎。","dynasty":"宋代","title":"题吴"}
{"author":"李彭","content":"檐间噪乌鹊，窗下集邕渠。喜有大梁使，能携小陆书。南烹饱薇蕨，北馔到庭除。得隽传消息，更看双鲤鱼。","dynasty":"宋代","title":"喜得京师书信"}
{"author":"李彭","content":"袢暑晚来歇，追凉聊解颜。星移团扇底，月动缥瓷间。蝉噪断仍续，鸟喧栖复还。幽人嗜清旷，只合卧湖山。","dynasty":"宋代","title":"追凉对酒"}
{"author":"李彭","content":"不爱边鸾爱李成，胸中成画自峥嵘。数行岛屿随人去，一段风烟向腕生。猿啼巫峡殷勤啸，雁到衡阳嘹唳鸣。我与群山成保社，直疑俱是旧经行。","dynasty":"宋代","title":"观画山水"}
{"author":"李彭","content":"百尺游丝入座来，浮岚空翠入樽罍。谈谐自得江山助，觞咏不劳丝管催。滕阁风流今未远，南楼气味唤仍回。城鸦欲曙众客醉，木末阑干悬斗魁。","dynasty":"宋代","title":"远明阁饮"}
{"author":"李彭","content":"城上栖乌尾毕逋，寒塘乌影过相呼。一天欲放山阴雪，六幅如观栗里图。问老自应师粲忍，扶衰初喜得封胡。香醪已熟糟床注，唤客无劳满眼酤。","dynasty":"宋代","title":"城上"}
{"author":"李彭","content":"步屧欣逢释梵宫，馀霞尚带日归红。峰前晚霭晚来积，岫外秋天秋满空。独鸟深藏攲牖树，幽花香逐下山风。青灯耿耿照无睡，赖有能诗老赞公。","dynasty":"宋代","title":"宿万松兼示庆首座"}
{"author":"李彭","content":"议郎梁狱坐口语，置散投閒今放回。令节由来迫吹帽，幽园寻胜独登台。共歌昭代得银瓮，何暇著书名玉杯。此口惟堪饮醇酎，人间万事要寒灰。","dynasty":"宋代","title":"邹天锡见过"}
{"author":"李彭","content":"平居懒与慢相亲，寄傲行歌似隐沦。水退荷花饥残暑，秋来山色挽幽人。从雌鸂鶒窥黄帽，旁母凫雏映白蘋。兴罢归来去高卧，诗成聊复寄雷陈。","dynasty":"宋代","title":"次驹父游孺子亭韵"}
{"author":"李彭","content":"病厌鹅儿酒色黄，蔬盂终日似僧房。驯猿时复攘新果，夕鸟飞来啄蠹床。","dynasty":"宋代","title":"病中即事其二"}
{"author":"李彭","content":"往日风流京兆眉，却穿习薄败荷衣。新诗浑作莺花语，只欠天街便面归。","dynasty":"宋代","title":"醉中戏次师言韵兼简少逸其三"}
{"author":"李彭","content":"幽窗未全曙，百鸟忽忽鸣。分袂会心侣，归艎章水平。寒温乍回互，适兹凋两蓂。水南花未放，水北柳浑青。春物几骀荡，浮云俄变更。念昨一笑适，愁分两地情。缥瓷举桑落，醒醉醉还醒。","dynasty":"宋代","title":"晓发章水道中有怀伯固驹甫师川养直效何水部体以寄恨"}
{"author":"李彭","content":"天长候雁作行远，沙晚浴凫相对眠。松醪朝醉复暮醉，江月下弦仍上弦。","dynasty":"宋代","title":"岁晚四首其一"}
{"author":"李彭","content":"抱瘵便秋晚，加餐喜岁丰。幽怀乌鸟乐，世故马牛风。坯户寒虫急，安巢野老同。年来百念冷，顿悟众缘空。","dynasty":"宋代","title":"次九弟韵兼怀师川二首其一"}
{"author":"李彭","content":"远墅春辞木，空山晚著花。幽怀生蜡屐，稍上问星槎。屡共普熏饭，仍烹圆梦茶。期君未衰白，烂漫饱烟霞。","dynasty":"宋代","title":"同云叟游欧峰"}
{"author":"李彭","content":"湛湛太液池，气接昆崙丘。雕葫紫箨辈，茂密谁能俦。凫雏与雁子，溯波还复流。偓佺倚黄鹄，往往乘风游。","dynasty":"宋代","title":"读西京杂记十三首次渊明读山海经韵其三"}
{"author":"李彭","content":"牧庵担板翁，锐气如平日。明璧不可瑕，崇兰有馀苾。何尝疲津梁，苦铩垂天翼。索价无乃高，孤峰问少室。","dynasty":"宋代","title":"再和嗣首座五诗寄舒老微老其五"}
{"author":"李彭","content":"山翁雪垂素，相逢乃倾盖。同看艳雪舞，尽此威迟态。","dynasty":"宋代","title":"大雪投宿圜通以野雪盖精庐为韵赋五诗并书涂中所见其三"}
{"author":"李彭","content":"倚杖览清旷，江皋事事幽。战胜名义府，策勋逾彻侯。世故每情得，尘缘成语偷。长吟抚孤松，濯足清江流。","dynasty":"宋代","title":"喜遇洪仲本于山南以蝉噪林逾静鸟鸣山更幽为韵作十诗寄之兼呈驹父其十"}
{"author":"李彭","content":"绿发嗜翰墨，颇徂成章程。耽思且傍讯，仅有能诗声。老语如冻芋，时时强抽萌。公等极英妙，每闻鸾凤鸣。","dynasty":"宋代","title":"喜遇洪仲本于山南以蝉噪林逾静鸟鸣山更幽为韵作十诗寄之兼呈驹父其七"}
{"author":"李彭","content":"醉馀澹墨写生绡，咫尺真成万里遥。短棹船归剡溪曲，披蓑人渡浣花桥。暑中松雪俄辉映，月里山河俱动摇。凛凛寒生立毛发，从今褦襶不须嘲。","dynasty":"宋代","title":"扇上画雪景戏书"}
{"author":"李彭","content":"人言汝颍多奇士，秀润如君饱风味。两鞬驰射不作难，三峡倒流聊复尔。平生未识嵩少云，三十六峰岩壑春。因君便觉来眼界，翻作新诗持饷君。","dynasty":"宋代","title":"赠张圣达"}
{"author":"李彭","content":"湖平可爱西南水，石美堪邻上下钟。","dynasty":"宋代","title":"句其六"}
{"author":"李彭","content":"山行积石路逶迤，村径成门逐处移。一点炊烟生虎穴，四来暝色到牛衣。畏人沙鸟飞南陇，傍母山猿恋北枝。雁塔崔嵬临画峤，墨云霮䨴起方池。髯秦昔别留奇画，病可虽亡馀好诗。羊祜不如铜雀妓，蔡邕尚有虎贲儿。开颜欲效东篱醉，真隐惭无谷口姿。安得膏腴盈二顷，雍雍唤取共扶犁。","dynasty":"宋代","title":"紫霄道中"}
{"author":"李彭","content":"商飙吹汉皋，水满郎官湖。狂策上秋兴，拂尘观画图。娟然春风面，觞咏聊欢娱。中有超绝人，髯髯多髭须。笔端吐奇胸，紫凤兼天吴。草木方变衰，安得兰蕙俱。生绢如无有，酣放间歌呼。可怜谢馀杭，沾醉攲坐隅。诗悭遭重劾，罚酒输行厨。遥遥数千里，定交在须臾。金谷望尘友，鸾鸟何其愚。嗟彼许敬宗，握笔侍玉除。将图来此传，悬知不相如。画中见胜韵，真欲诛奸谀。临风增想像，候雁度晴虚。","dynasty":"宋代","title":"题兰亭修禊图"}
{"author":"李彭","content":"晏阴城郭昏，穷巷寒意冱。回飙卷玉尘，稍稍凝曙露。应烦阿香手，终日舂薄暮。独鸟避寒柯，惊麇迷故步。木冰达官怕，向来闻此语。拥絮卧北窗，鼻端从栩栩。","dynasty":"宋代","title":"对雪"}
{"author":"李彭","content":"髯奴上券归公许，跛奚移文犹见催。臧获要令成伉俪，文章相与挟风雷。目成眉语似真尔，足蹑心邀安在哉。大士好奇聊一戏，不应禅寂便寒灰。","dynasty":"宋代","title":"予以王褒僮约授嗣行叟叟有书抵予并求跛奚移文且云要与僮约作伉俪以此诗戏之"}
{"author":"李彭","content":"伐鼓放船落星渚，争曙凫鸿集俦侣。乾旋坤转风掀掀，阳侯就戮波臣怒。庐山孤巘政排空，复阁重楼欲无路。水虫琐细何足云，窃发凭陵敢予侮。长年吞声三老悲，老妻惊呼稚子啼。病躯不能自料理，袖手悬知齑粉期。谢公吟啸吾岂敢，兴公悲号差胜之。寒菹百瓮未渠尽，犹得馀生见昏觐。归帆行将拂五老，要及霜风快雁隼。径须作笺寄鲂鱮，行路艰难公莫遽。","dynasty":"宋代","title":"遭风祷"}
{"author":"李彭","content":"征南远韵度，诣绝皆妙言。银台陈谏疏，耻作赋兔园。手板聊拄颊，爽气来新萹。临窗无谢守，僧珍自超然。我游赤壁下，为君且延缘。周礼尽在鲁，惊嗟类韩宣。候雁响横河，游子念故山。行当理烟艇，相期醉馀年。","dynasty":"宋代","title":"杜钦之次渊明答庞参军韵见送用韵答之"}
{"author":"李彭","content":"金屑琵琶刺绣裙，弦弦软语怨昭君。仍年病著屏杯盎，酒兴多于出岫云。","dynasty":"宋代","title":"自和六绝句其二"}
{"author":"李彭","content":"苍苔映槿墉，商飙薄庭树。方期著屐来，遽作张帆去。择交如择金，披沙歘相遇。慈明畏无双，伟节惭最怒。","dynasty":"宋代","title":"次韵答禹功兼简周国振时禹功一夕泛舟归郡不及话离其二"}
{"author":"李彭","content":"燕坐身游水晶城，梦回心净玉壶冰。更听夜雨檐花落，却是细泉幽窦倾。","dynasty":"宋代","title":"游云居寺三绝其三"}
{"author":"李彭","content":"逍遥儒墨两专场，万遍莲花嫁马郎。心若死灰诗欲尽，乞侬西国更生香。","dynasty":"宋代","title":"寄赠择言两绝句其二"}
{"author":"李彭","content":"长芦老人半圣号，眉毛不惜为谈空。静委耽禅如缚律，悬知选佛胜封公。影沉寒水雁无意，春入幽园花自红。欲向池阳参百问，却惭勾贼乱家风。","dynasty":"宋代","title":"戏次居仁见寄韵"}
{"author":"李彭","content":"境静轮鞅寡，阶空络纬多。萧然正遐瞩，脱叶下庭柯。","dynasty":"宋代","title":"予夏中卧病起已见落叶因取渊明诗门庭多落叶慨然知已秋赋十章遣兴其三"}
{"author":"李彭","content":"笔底飓风吹海波，榜悬郁郁照岩阿。十年呵禁烦神物，奈尔焚琴煮鹤何。","dynasty":"宋代","title":"老坡自海外归为书简寂观云卿閤榜今为煞风景者毁之"}
{"author":"李彭","content":"老火微微迹已陈，稚金稍稍欲亲人。蛛丝曲缀当时态，旧叶频浇见在身。女隶不堪严侍立，天孙谁识靓妆新。柳州太巧何须乞，怜汝题诗正角巾。","dynasty":"宋代","title":"七夕用东坡韵"}
{"author":"李彭","content":"生绡他日写荒寒，咫尺浑如万里宽。我据笋舆烟雾里，有人应作画图看。","dynasty":"宋代","title":"二绝其二"}
{"author":"李彭","content":"龙沙季子在原乐，不肯附书黄耳来。滕王阁上觅佳句，铁柱观头行几回。","dynasty":"宋代","title":"遣兴兼寄豫章二弟其三"}
{"author":"李彭","content":"深云蒙无相，斜日照崔嵬。惨澹天梯往，苍茫地势开。巾裾拂河汉，谈话杂风雷。惆怅银钩处，归来首重回。","dynasty":"宋代","title":"登无相绝顶旧有东坡题字今不复见"}
{"author":"李彭","content":"避冷幽窗歌扊扅，鸦啼疏柳把南枝。长须勿送平安报，满眼仍看竞病诗。稚子每嗟檐隙短，波臣常梗客行迟。应贪左辖蓝田会，落雪官梅动兴时。","dynasty":"宋代","title":"和何思举韵寄元亮兼简性之"}
{"author":"李彭","content":"修源寒皎镜，湛湛有馀地。居然起滩濑，无复保夷粹。人实不易知，出处非细事。悬知成小草，何苦辞远志。饥求仁者粟，不用滥乞米。清言岂置患，高谊世所韪。君看陆平原，华亭思鹤唳。季野虽不言，四时气亦备。一饱会有时，幽园动春意。","dynasty":"宋代","title":"修源"}
{"author":"李彭","content":"且复持觞歌莫愁，点衣柳絮晚悠悠。要知境静自心远，不是年衰成语偷。","dynasty":"宋代","title":"再和其五"}
{"author":"李彭","content":"纷纷著作能上马，衮衮紫微俱斲窗。韩侯遽绾铜章去，岂坐双流带二江。","dynasty":"宋代","title":"即事其三"}
{"author":"李彭","content":"小泊曲池桑柘阴，远墙岑寂伴高吟。孤云两角真在梦，一抹寒林古木深。","dynasty":"宋代","title":"离曲池憩巾口其一"}
{"author":"李彭","content":"丈室幽云织翠微，卢生草堂云作扉。阴崖绝壑鸟迹稀，扶藜纵观拂云霓。心知丹毂赤吾族，要须爱身如爱玉。三十六峰幽意足，何必鉴湖分一曲。老仙宁上登封坛，一夜茧生双足间。不知此图笔笔妙，岩峦映带冰霜颜。集贤学士从省归，僧床卧观昼掩扉。绣鞍那补尘化缁，不如卢郎驾鸿飞。老色苍颜今采薇，故山风烟常满衣。眼明见此社中客，尽谢东阡与西陌。","dynasty":"宋代","title":"题卢鸿草堂图"}
{"author":"李彭","content":"营道烈心期，脱叶危欲霜。游子多苦颜，世故定未忘。解包祇园下，映带瑶林旁。窈窕寄云雁，万事炊黄粱。今君华亭姿，俛啄不得翔。相期紬金匮，妙趣诣方将。","dynasty":"宋代","title":"次瑛上人韵兼示驹父"}
{"author":"李彭","content":"茂树绕茅栋，鸣泉响屋除。胸中了无累，泛览匡山书。岩谷在眼界，风烟来座隅。时逢幽人语，似与仙者俱。昔在宗少文，壁间留画图。澄神可观道，卧游良不疏。嗟予何徒役，山腰转篮舆。瞻焉怀靡及，登临将不殊。聊凭西去鸟，殷勤问何如。","dynasty":"宋代","title":"读庐山记怀文若弟"}
{"author":"李彭","content":"鸟声催得青春老，花气浑忘白发新。谁复能寻三径友，信知真是五台宾。","dynasty":"宋代","title":"竹间两绝句其一"}
{"author":"李彭","content":"群峰罗立紫崔嵬，无复市声蚊聚雷。远峤云屯飞鸟没，寒江烟敛健帆开。暖眠犊子阳关草，香逐蜂须阴谷梅。散策扪萝觅归路，摩挲苍石更裴回。","dynasty":"宋代","title":"游云居三首其三"}
{"author":"李彭","content":"示疾维摩难共语，谁堪问疾坐绳床。也知世乏长桑手，尽用枕中鸿宝方。马价不须劳广汉，牛衣何用泣王章。清凉心地俱安稳，特访名园顾辟疆。","dynasty":"宋代","title":"戏何人表"}
{"author":"李彭","content":"嫣然粉面郎，上马能据鞍。身非行秘书，亦复磨铅丹。六籍火攻馀，渡河惑亥豕。毫端虽有神，颇能正朋字。","dynasty":"宋代","title":"北齐校书图"}
{"author":"李彭","content":"园中有奇货，雨满瓜芋田。一饱吾已足，望山思悠然。","dynasty":"宋代","title":"予夏中卧病起已见落叶因取渊明诗门庭多落叶慨然知已秋赋十章遣兴其七"}
{"author":"李彭","content":"云断夜来雨，傍舟渡前溪。波涨回汀没，林端远岫微。故人方抱瘵，有约吾忍违。夷犹理归棹，天末放朝晖。","dynasty":"宋代","title":"豫章通守李侯苦痈痬卧舟中约予相见"}
{"author":"李彭","content":"风吹䆉稏半传黄，准拟中厨云子香。潮水忽生添野水，山光便可接湖光。难求尘外餐霞侣，未试囊中辟谷方。径遣阿连聊检校，饥雷已复殷枯肠。","dynasty":"宋代","title":"季敌检校南村田"}
{"author":"李彭","content":"珍重胶西相，风流后叶孙。退藏羞射策，旷远颇窥园。韵绝五峰秀，句奇三峡喧。羌山多胜践，周礼鲁俱存。","dynasty":"宋代","title":"豫章董瞿老求诗"}
{"author":"李彭","content":"倦夜思重阁，曙登兴悠哉。殿古木亦老，江阔眼逾开。宿雨风前落，幽云镜里来。高怀无一欠，客底悲徘徊。书空复长啸，乌雀莫相猜。","dynasty":"宋代","title":"雨过清晓登邻宫钟阁"}
{"author":"李彭","content":"檐间噪乌鹊，窗下集邕渠。喜有大梁使，能携小陆书。南烹饱薇蕨，北馔到庭除。得隽传消息，更看双鲤鱼。","dynasty":"宋代","title":"喜得京师书信"}
{"author":"李彭","content":"平生迈往回万牛，晚著坏衲乘虚舟。僧中那得贾长头，对语亹亹连不休。作夏深藏白莲里，心如此花映秋水。梦随归云欲访之，邻垣华鲸喧枕底。","dynasty":"宋代","title":"次晖书记韵"}
{"author":"李彭","content":"年侵畏病酒尊空，矧复听歌盛小丛。烟际鸟呼云际雨，花边蝶舞柳边风。向来怀抱愁眉外，今日欢娱醉眼中。何用花奴鸣羯鼓，新诗解秽思无穷。","dynasty":"宋代","title":"余久不饮酒偶饮殊适因和九弟韵"}
{"author":"李彭","content":"山林投老更疏慵，尚有跻攀兴不穷。绝壑久忘蛇起陆，寒窗聊食雁来红。人方嵇阮似无愧，诗比阴何或未工。永夜不眠茶作祟，一灯明暗鸟呼风。","dynasty":"宋代","title":"游云居三首其一"}
{"author":"李彭","content":"故岁新芽约略黄，重来败叶带飞霜。寻幽少脱尘劳梦，访旧颇熏知见香。深谷鸣钟云暗淡，半峰斜照树微茫。去天尺五今应是，璧月珠星挂上方。","dynasty":"宋代","title":"游云居三首其二"}
{"author":"李彭","content":"群峰罗立紫崔嵬，无复市声蚊聚雷。远峤云屯飞鸟没，寒江烟敛健帆开。暖眠犊子阳关草，香逐蜂须阴谷梅。散策扪萝觅归路，摩挲苍石更裴回。","dynasty":"宋代","title":"游云居三首其三"}
{"author":"李彭","content":"疏山翠气连眉妩，云外飞鸿点点愁。只在吴头并楚尾，非关张掖至幽州。著书繁露想成癖，待诏公车安足求。何日芒鞋寻旧约，兰旌荪楫共优游。","dynasty":"宋代","title":"次韵答董彦速"}
{"author":"李彭","content":"宝峰嵚崎青未了，枕下滩声走白沙。谷口不应无小隐，桃源真恐有人家。寒猿饮水避帆影，槁叶随波上桨牙。苦忆南州徐孺子，归舟天际暮云遮。","dynasty":"宋代","title":"过鹅湖怀师川"}
{"author":"李彭","content":"云外头陀是去年，已看汀草涨晴川。梦中未觉关河远，枕底忽闻钟鼓传。但可马曹聊拄颊，看渠凤阁竞加鞭。蓬窗想得司春瓮，一夜糟床酒注泉。","dynasty":"宋代","title":"春夜奉怀苏仲豫次陈无己韵赠仲豫"}
{"author":"李彭","content":"风吹䆉稏半传黄，准拟中厨云子香。潮水忽生添野水，山光便可接湖光。难求尘外餐霞侣，未试囊中辟谷方。径遣阿连聊检校，饥雷已复殷枯肠。","dynasty":"宋代","title":"季敌检校南村田"}
{"author":"李彭","content":"鸟乌声乐客还家，僮仆欢迎日未斜。小径潜筠新长笋，幽斋茂树晚多花。深惭曲蘖留春住，尚觉年颜老去赊。出处由来非细事，弄泉莫忘饱烟霞。","dynasty":"宋代","title":"自豫章归书斋题壁"}
{"author":"李彭","content":"云汉昭回泮水边，诸生拜舞鳣堂前。老翁七十荷衣绿，弟子三千桂魄圆。乐正足伤何必虑，伏生口授尚能传。墨池载酒容他日，门外侯芭也可怜。","dynasty":"宋代","title":"泮宫曝书恭览御书故事行乡饮酒礼诸老率诸生皆在杨先生病足独不至赋诗见寄次韵答之"}
{"author":"李彭","content":"幽人衣带病馀宽，终日萧然懒正冠。柳絮野莺春向晚，榆羹杏粥食犹寒。倦于杯杓生新兴，频有邻仪救老残。试把一尊招近友，放歌聊复罄交欢。","dynasty":"宋代","title":"寒食日"}
{"author":"李彭","content":"养疴丘壑玩寒藤，领略鸡园最上乘。射虎已惊生李广，登龙行复见元膺。九原烟雨悲埋玉，一代功名定伐冰。安得董狐南史笔，发扬潜德到云仍。","dynasty":"宋代","title":"李成德求乃翁挽诗"}
{"author":"李彭","content":"长芦老人半圣号，眉毛不惜为谈空。静委耽禅如缚律，悬知选佛胜封公。影沉寒水雁无意，春入幽园花自红。欲向池阳参百问，却惭勾贼乱家风。","dynasty":"宋代","title":"戏次居仁见寄韵"}
{"author":"李彭","content":"平生刚直隐长虹，收卷波澜说苦空。翰墨场中无李广，苾刍园里有支公。未应雪浪侵头白，想见丹砂入颊红。骢马他年焚谏草，看君妙手试宗风。","dynasty":"宋代","title":"寄如壁"}
{"author":"李彭","content":"老觉馀生如过鸟，何宁留迹寄长空。一丘一壑应还我，三沐三薰尽付公。病懒自知玄尚白，醉馀贪看碧成红。荀家兄弟俱奇绝，时听淮南好国风。","dynasty":"宋代","title":"次韵寄居仁二弟"}
{"author":"李彭","content":"平原翁仲草蒙茸，种竹当年语竟空。群从嗟予真漫叟，象贤期女继汧公。别来江草唤愁碧，书到山阴称意红。瘗鹤银钩光照坐，行书正欲乞杨风。","dynasty":"宋代","title":"次韵寄山伯萧"}
{"author":"李彭","content":"有宅一区聊解嘲，清风历历自鸣瓢。买山作隐吾无取，为黍杀鸡何用招。鱼托么荷障斜日，箨随新竹上层霄。个中已了一生事，倒屣安能求度辽。","dynasty":"宋代","title":"卜居"}
{"author":"李彭","content":"五柳先生同旧科，壶觞终日盼庭柯。一行作吏事皆废，三径就荒君若何。问字有谁堪载酒，谈经许我或操戈。平生独自赏音者，听此殷勤劳者歌。","dynasty":"宋代","title":"寄刘壮舆将赴唐州仪曹"}
{"author":"李彭","content":"上人霜鹘气横秋，法界重重幻笔头。已泛毗卢真觉海，戏裁佳句比汤休。云开鹤岭露兰若，波起洞庭霜橘洲。华发萧骚濒老境，多情猿鸟替人愁。","dynasty":"宋代","title":"奉赠瑛明发"}
{"author":"李彭","content":"玉人皮里有阳秋，句入丹青顾虎头。压倒何劳讥陆陆，老衰得懒欲休休。支床梦破严城角，决眦风回落雁洲。遣兴竟须桑落酒，谈间莫著畔牢愁。","dynasty":"宋代","title":"驹父次予旧韵见贻复次韵"}
{"author":"梵琦","content":"听说娑婆无量苦。能令智者增忧怖。寿命百年如晓露。君须悟。一般生死无穷富。绿发红颜留不住。英雄尽向何方去。回首北邙山下路。斜阳暮。千千万万寒鸦度。","dynasty":"元代","title":"渔家傲娑婆苦十六首"}
{"author":"梵琦","content":"听说娑婆无量苦。风前陡觉双眉竖。贪欲如狼嗔猛虎。魔军主。张弓架箭痴男女。日月往来寒又暑。乾坤开合晴还雨。白骨茫茫销作土。嗟今古。何人踏着无生路。","dynasty":"元代","title":"渔家傲·听说娑婆无量苦"}
{"author":"梵琦","content":"听说西方无量乐。三贤十圣同依托。稽首弥陀圆满觉。长参学。川流赴海尘成岳。佛性在躬如玉璞。须凭巧匠勤雕琢。凡圣皆由心所作。难描邈。华台宝座珠璎珞。","dynasty":"元代","title":"渔家傲西方乐"}
{"author":"梵琦","content":"听说西方无量乐。庄严七宝为楼阁。玛瑙珊瑚兼琥珀。光堪摘。金绳界道何辉赫。宝树灵禽皆化作。满地凫雁鸳鸯鹤。鹦鹉频伽并孔雀。争鸣跃。更看朵朵金莲折。","dynasty":"元代","title":"渔家傲·听说西方无量乐"}
{"author":"梵琦","content":"听说西方无量乐。弥陀圣主垂恩泽。洗我禅心清且白。难寻迹。月光倒射寒潭碧。旧债新冤都解释。通身变作黄金色。一念须臾圆万德。真奇特。十方拂授如来职。","dynasty":"元代","title":"渔家傲以上西齐净土诗卷三"}
{"author":"梵琦","content":"旷野多遗骨，前朝数用兵。烽连都护府，栅绕可敦城。健鹘云间落，妖狐塞下鸣。却因班定远，牵动故乡情。","dynasty":"元代","title":"漠北怀古其一"}
{"author":"梵琦","content":"北向无城郭，遥遥接大荒。旧来闻汉土，前去是河隍。野蒜根含水，沙葱叶负霜。何人鸣觱栗，使我泪沾裳。","dynasty":"元代","title":"漠北怀古其二"}
{"author":"梵琦","content":"每厌冰霜苦，长寻水草居。控弦随地猎，刳木近河渔。马酒茶相似，驼裘锦不如。胡儿双眼碧，惯读左行书。","dynasty":"元代","title":"漠北怀古其三"}
{"author":"梵琦","content":"避暑宜来此，逢冬可住不？地高天一握，河杂水长流。赤日不知夏，清霜常似秋。向来冰雪窟，今作帝王州。","dynasty":"元代","title":"上都其一"}
{"author":"梵琦","content":"王畿千里近，御苑四时春。苜蓿能肥马，葡萄不醉人。衮衣明日月，关塞绝风尘。古有官名谏，今无事可陈。","dynasty":"元代","title":"上都其二"}
{"author":"梵琦","content":"旧俗便弓马，新妆称绮罗。平原芳草歇，古戍暮云多。翠袖调鹦鹉，金鞭控骆驼。上楼看月色，无酒奈君何。","dynasty":"元代","title":"开平书事其一"}
{"author":"梵琦","content":"绝域秋风早，殊方使客还。河冲秦日塞，地接汉时关。万古悲青冢，兼程过黑山。从容陪国论，咫尺近天颜。","dynasty":"元代","title":"开平书事其二"}
{"author":"梵琦","content":"地势斜临北，河流稳向东。龙庭行万里，虎路达三嵏。胡女裁皮服，奚儿控角弓。长吟对落景，独坐感飞蓬。","dynasty":"元代","title":"开平书事其三"}
{"author":"梵琦","content":"北海何人到，西天此路通。寻经舍卫国，避暑醴泉宫。盛夏不挥扇，平时常起风。遥瞻仙仗簇，复有彩云笼。","dynasty":"元代","title":"开平书事其四"}
{"author":"梵琦","content":"夜雪沙陀部，春风敕勒川。生涯惟酿黍，乐事在弹弦。不用临城将，何须负郭田。双雕来海外，一箭落天边。","dynasty":"元代","title":"开平书事其五"}
{"author":"梵琦","content":"几回梦到法王家，来去分明路不差。出水珠幢如日月，排空宝盖似云霞。鸳鸯对浴金池水，鹦鹉双衔玉树花。睡美不知谁唤醒，一垆香散夕阳斜。","dynasty":"元代","title":"怀净土诗"}
{"author":"梵琦","content":"净土真为不死乡，云霞影里望残阳。珠楼玉殿空为体，翠树金花密作行。款款好风摇菡萏，依依流水带鸳鸯。分明记得无生曲，便请知音和一场。","dynasty":"元代","title":"怀净土诗其二"}
{"author":"梵琦","content":"山云霭霭水泠泠，共说西方一卷经。石虎却来岩下啸，泥人先往树间听。风飘阳焰随波散，雨浥空花逐蒂零。极乐此时堪驻足，弥陀何处不流形。","dynasty":"元代","title":"怀净土诗其三"}
{"author":"梵琦","content":"故乡别早话归迟，何待君言我自知。客路竛竮无一好，人生惆怅不多时。苍颜历历悲明镜，白发毵毵愧黑丝。再读南屏安养赋，屋梁落月见丰姿。","dynasty":"元代","title":"怀净土诗其四"}
{"author":"梵琦","content":"人生百岁七旬稀，往事回观尽觉非。每哭同流何处去，闲抛净土不思归。香云玛瑙阶前结，灵鸟珊瑚树里飞。从证法身无病恼，况餐禅悦永忘饥。","dynasty":"元代","title":"怀净土诗"}
{"author":"梵琦","content":"一带云山一草堂，一瓶净水一垆香。心融有念归无念，日课朝阳到夕阳。红杏雨馀春正好，白莲风细夏偏长。假饶劫火烧千界，不动吾家圣道场。","dynasty":"元代","title":"怀净土诗其六"}
{"author":"梵琦","content":"莲宫只在舍西头，易往无人著意修。三圣共成悲愿海，一身孤倚夕阳楼。秋阶易落梧桐叶，夜壑难藏舴艋舟。幸有玉池凫雁在，相呼相唤去来休。","dynasty":"元代","title":"怀净土诗其七"}
{"author":"梵琦","content":"简寂观中甜苦笋，归宗寺里淡咸齑。庐山面目分明露，衲子身心特地迷。秋到树头黄叶落，夜深峰顶白猿啼。参禅若也求玄妙，十万流沙更在西。","dynasty":"元代","title":"送僧之庐山"}
{"author":"梵琦","content":"因僧问我西来意，我话山居是几年。佛祖位中休著脚，凡愚社里且随肩。三间屋子藏山坞，万树松花照石泉。旷大劫来无改变，阿难依旧世尊前。","dynasty":"元代","title":"澄灵散圣山居偈如宝藏主求和"}
{"author":"梵琦","content":"漆园山下葬车尘，冷水潭边拜扫人。一种白杨千万叶，空令儿女泪沾巾。","dynasty":"元代","title":"燕京绝句其二"}
{"author":"梵琦","content":"小人藜苋便充肠，丞相何须一万羊。宾客馀餐到僮仆，不知金紫是愁囊。","dynasty":"元代","title":"燕京绝句其六"}
{"author":"梵琦","content":"闲居弥勒且同龛，酒价钱缗两不谙。笋蕨正肥何处好，春风春雨忆江南。","dynasty":"元代","title":"燕京绝句其八"}
{"author":"梵琦","content":"三周寒暑汎重溟，遇著萧家有发僧。对朕者谁云不识，为谁辛苦到金陵。","dynasty":"元代","title":"初祖"}
{"author":"梵琦","content":"母子师资也是閒，分明此道播人间。后来话柄凭谁举，多种青松满四山。","dynasty":"元代","title":"五祖"}
{"author":"梵琦","content":"多少黄梅会里僧，一时放过岭南能。至今大庾山头石，岁岁春风长葛藤。","dynasty":"元代","title":"六祖"}
{"author":"梵琦","content":"即心即佛口喃喃，非佛非心转不堪。八十四人门户别，何曾一个是同参。","dynasty":"元代","title":"马祖"}
{"author":"梵琦","content":"五冠山上看飞瀑，下有寒潭万丈深。见说神龙降已久，金身入钵大如针。","dynasty":"元代","title":"寄高丽桧岩至无极长老其一"}
{"author":"梵琦","content":"金刚一万二千峰，远近高低各不同。若个峰头堪著我，他年縳屋隐其中。","dynasty":"元代","title":"寄高丽桧岩至无极长老其二"}
{"author":"梵琦","content":"酉时红日下西山，草屋柴门及早关。几个老乌松顶薄，清晨飞去夜方还。","dynasty":"元代","title":"十二时颂"}
{"author":"梵琦","content":"晚来晓起满炉红，潦倒无能一病翁。因忆古人生意在，正当腊月有春风。","dynasty":"元代","title":"谢人送炭"}
{"author":"梵琦","content":"古路迢迢往复回，白云终日冷成堆。半千尊者无寻处，石上幽花带露开。","dynasty":"元代","title":"送质禅人游南岳"}
{"author":"梵琦","content":"洞庭一望水漫漫，去路遥随眼界宽。红蓼白蘋秋正好，不知谁把钓鱼竿。","dynasty":"元代","title":"送宜禅人之姑苏"}
{"author":"梵琦","content":"啼来啼去一声声，却笑离人不解听。何处故乡归未得，白云空锁乱山青。","dynasty":"元代","title":"闻子规"}
{"author":"梵琦","content":"万种千般在一心，宝陁岩上觅观音。直饶见得分明了，依旧云遮紫竹林。","dynasty":"元代","title":"送人礼宝陁"}
{"author":"梵琦","content":"皇天分四时，白露表佳节。最爱潭水清，犹如镜容彻。蟾蜍出复没，络纬声欲绝。静卧深夜起，仰观众星列。流水可嗟吁，附势非俊杰。身即大患本，家无长生诀。且餐篱下菊，兼吸杯中月。","dynasty":"元代","title":"和渊明仲秋有感"}
{"author":"梵琦","content":"杖锡老师七十八，眼如点漆眉如雪。分明画出须菩提，坐听孤猿吟落月。深山古寺天正寒，叶深一尺堆床前。地炉烧火帘不卷，袈娑黑似垆中烟。客来只恐放烟出，争奈山林藏未密。喧喧道价满江湖，负笈挑囊固非一。千里东归频寄声，乃翁终似有乡情。目连鹙子神通妙，何必区区圆相成。","dynasty":"元代","title":"送哲禅人杖锡访师兼简仲默和尚"}
{"author":"梵琦","content":"南屏山中五百众，大有神通并妙用。可怜辛苦宾头卢，无时不赴檀门供。就令侍者托钵归，眼上不惜长双眉。问渠扇子在何处，临风更索犀牛儿。犀牛儿吼难描摸，王维笔下丹青薄。西湖烟雨漫遮藏，日出东山露头角。","dynasty":"元代","title":"送净慈明侍者回东山"}
{"author":"梵琦","content":"日本师僧皆可喜，不惮鲸波千万里。捐躯为法到南方，如此出家今有几。苦参的是禅家流，密證潜符更奇伟。从来佛祖是生冤，肯认山河为自已。五千馀卷纸上语，却笑痴蝇钻未已。自家宝藏无一物，尽大地人提不起。年穷腊尽归去来，东风入律梅花开。","dynasty":"元代","title":"送的藏主归里"}
{"author":"梵琦","content":"永嘉老子错行脚，被人呼为一宿觉。曹溪只是个樵夫，佛法何曾解参学。三千威仪八万行，一霎清风顿销铄。偶然撰得文字成，被人唤作真丹经。泥中洗土不唧𠺕，画蛇添足空丁宁。看渠两著浑未是，学者焉能出生死。如来藏里本无珠，万古虚名挂唇齿。为我殷勤问净光，永嘉老人应著忙。说与如今甚时节，莫恋松风与江月。","dynasty":"元代","title":"送天宁谧藏主回净光"}
{"author":"梵琦","content":"春山青，春水绿。一枝两枝梅花开，十里五里村路曲。石城云影聚复散，草店鸡声断仍续。莫言描画心手拙，此景当前本奇绝。谁能一字施品评，简尽五千四十八。道人笑我虚开口，矢上加尖成漏透。背却法堂穿草鞋，井深绠短终难搆。","dynasty":"元代","title":"送兴藏主游金陵"}
{"author":"梵琦","content":"秋雨垂垂风飒飒，离思禅心乍离合。湘江东畔雁初来，渔唱穿云笛韵哀。更有芦花飞似雪，远山重叠锦屏开。痴儿唤作真如界，苦向宗门立知解。折脚匡床冷似冰，呈似老僧心不快。","dynasty":"元代","title":"送性禅人之江湘"}
{"author":"梵琦","content":"秋风处处飘黄叶，正坐蒲团缝坏衲。道人别我去游方，三度问渠渠不答。试看如今是甚时，千钧祖道悬于丝。师求弟子固未暇，可有弟子求其师。君不见投针彻底惊龙猛，酣醉在床犹未醒。拈得山僧兔角杖，他年卓在孤峰上。","dynasty":"元代","title":"送晟侍者"}
{"author":"梵琦","content":"一大藏教閒葛藤，尽大地人跳不出。梦庵本是奇衲子，夜半扶桑吐红日。拈起凌霄峰顶茶，却是洞庭湖上橘。三千世界庵摩勒，放开捏聚谁能诘。松风涧水自谈玄，却笑区区论权实。","dynasty":"元代","title":"送径山一藏主"}
{"author":"梵琦","content":"有鳌山兮甚奇特，镇黄岩兮浮翠色。峭崔嵬兮高崱屴，直上云端望何极。君不见雪峰昔遇岩头老，三十年来尽颠倒。流出胸襟盖天地，鳌山店上方成道。龙鳞鳞，鱼鳞鳞，几番沧海飞红尘。毗岚猛风吹不动，十洲三岛长如春。","dynasty":"元代","title":"鳌山赠仙岩金长老"}
{"author":"梵琦","content":"山中人笑云来去，几度欲留留不住。一片西兮一片东，为谁挂在青松树。有时卷，不论高低并近远。有时舒，南北西东满太虚。本自无心休问迹，悠扬散漫随风力。白衣苍狗任纵横，返寂还空何处觅。却恐山中云笑人，区区未免走红尘。但能放下便安乐，所以长将云喻身。","dynasty":"元代","title":"笑云"}
{"author":"梵琦","content":"即心是佛无心道，不觉全身入荒草。语拙今人笑古人，古人却笑今人巧。后生晚长忌聪明，且要低头学老成。却忆南泉好言语，嘱渠痴钝过平生。","dynasty":"元代","title":"送可禅人"}
{"author":"梵琦","content":"佛祖丛中无位次，参方行脚谁家事。随兴一念便乖张，莫向禅门探意旨。须知真正道人家，到处忘怀悯自他。烂沙浮沤盛满钵，閒来石上种莲花。","dynasty":"元代","title":"送宁侍者参方礼祖"}
{"author":"梵琦","content":"出门步步清猋起，一棹铁船三万里。大鱼刚被小鱼吞，缩却龙头展蛇尾。未到中原俱历遍，浙山如黛江如练。临风侧耳听乡谈，故国依然海西岸。","dynasty":"元代","title":"送聪禅人"}
{"author":"梵琦","content":"月中桂子飘岩幽，长成一树三千秋。秋风吹开枝上花，花所及处清香浮。月公本是管公裔，道誉之香塞天地。金粟如来梦幻身，不须更受菩提记。","dynasty":"元代","title":"桂岩赠日本净居月长老"}
{"author":"梵琦","content":"普门道人索我歌，未免平地生风波。屋为海耶海为屋，海屋之义当如何。百千瀛渤从此起，起亦不离涓滴水。沃日滔天也大奇，卷舒只在轩窗里。","dynasty":"元代","title":"海屋"}
{"author":"梵琦","content":"天地未分时，槎牙第一枝。阎浮虽有树，争奈结根迟。几回经寒几回热，柯似青铜叶如铁。挺立何愁动地风，高标可怕连山雪。楩楠杞梓总凡材，莫不皆从尺寸栽。不是千年万年物，转头便化为尘埃。","dynasty":"元代","title":"古木赠荣藏主"}
{"author":"梵琦","content":"古藤横瘦肩，两屦踏残雪。阳乌啼未休，春山若为别。䑃胧睡眼何处开，应向前途指明月。","dynasty":"元代","title":"送吾禅人"}
{"author":"梵琦","content":"听说娑婆无量苦。人皆染色贪尊俎。玉镂笙箫金贴鼓。长鼓舞。梨园弟子邯郸女。冬衣紫貂春白苎。凉亭暖阁消寒暑。一旦神魂归地府。应难取。空教泪点多如雨。","dynasty":"元代","title":"渔家傲"}
{"author":"梵琦","content":"听说西方无量乐。凡夫浅智难图度。随有愿度无不获。何劳萦。珠衣绮馔黄金宅。地似掌平尤广博。八功德水非穿凿。白藕花中胎可托。三生约。如今岂可轻抛却。","dynasty":"元代","title":"渔家傲"}
{"author":"梵琦","content":"听说西方无量乐。四方上下天垂幕。不比娑婆田地恶。无垠堮。纯将一片琉璃作。能扫爱河波浪涸。尽翻苦树枝条落。智焰争容蚊蚋泊。神超卓。径登广大毗卢阁。","dynasty":"元代","title":"渔家傲"}
{"author":"梵琦","content":"听说西方无量乐。长生不假神仙药。胎就眼开花正拆。心彰灼。永为自在逍遥客。来度众生离火宅。命终免被阎王责。露地牛儿如雪白。无鞭索。黄金地上从跳跃。","dynasty":"元代","title":"渔家傲"}
{"author":"梵琦","content":"听说娑婆无量苦。横遭狱讼拘官府。大杖击身疮未愈。重鞭楚。血流满地青蝇聚。牒诉纷纷皆妄语。无人敢打登闻鼓。天上群仙司下土。能轻举。何时一降幽囚所。","dynasty":"元代","title":"渔家傲"}
{"author":"梵琦","content":"听说西方无量乐。法王治化消诸恶。天上人间元不隔。相参错。圣凡平等同圆觉。长见宝花空际落。朝朝暮暮闻音乐。衣食自然非造作。香台阁。遍周国界常宽廓。","dynasty":"元代","title":"渔家傲"}
{"author":"梵琦","content":"听说西方无量乐。未曾闻见须扬榷。异宝奇珍光间错。同栖泊。如来大士并缘觉。诸上善人皆许诺。谈空说苦相酬酢。百騺群中随一鹗。翔寥廓。从兹永断凡夫恶。","dynasty":"元代","title":"渔家傲"}
{"author":"梵琦","content":"听说西方无量乐。一闻妙道忘知觉。胸次不留元字脚。真标客。光明遍界红轮赫。鹏翅展开沧海窄。谁能更问篱边雀。多少凡毛并圣角。都拈却。尘尘刹那归无着。","dynasty":"元代","title":"渔家傲"}
{"author":"梵琦","content":"听说娑婆无量苦。死生总作轮回主。六贼操刀为伴侣。同居住。何曾顷刻抛离去。功德天和黑暗女。两人最是难相聚。有智主人俱不取。依吾语。从今更莫登门户。","dynasty":"元代","title":"渔家傲"}
{"author":"梵琦","content":"听说西方无量乐。娑婆已悔从前错。佛号自呼还自讷。思量着。惟心净土谁云隔。一贯由来双五百。婴儿谩把空拳吓。拟议不来遭一掴。诸禅客。凡情圣解曾销铄。","dynasty":"元代","title":"渔家傲"}
{"author":"梵琦","content":"听说西方无量乐。琉璃田地金城郭。翡翠鲜明珠磊落。莲披萼。几多青赤并黄白。大士声闻随所适。天华烂漫沾衣裓。各各化身千百亿。神通力。须臾游遍微尘国。","dynasty":"元代","title":"渔家傲"}
{"author":"梵琦","content":"听说娑婆无量苦。箧中四大蚖蛇聚。重者好沉轻好举。相凌侮。况兼合宅空无主。早觉参差梁与柱。风飘雨打难撑拄。毕竟由他倾坏去。教人惧。不如觅个安身处。","dynasty":"元代","title":"渔家傲"}
{"author":"梵琦","content":"自言羊可种，不信茧成丝。","dynasty":"元代","title":"句"}
{"author":"赵光远","content":"妆成皓腕洗凝脂，背接红巾掬水时。薄雾袖中拈玉斝，斜阳屏上撚青丝。唤人急拍临前槛，摘杏高揎近曲池。好是琵琶弦畔见，细圆无节玉参差。撚玉搓琼软复圆，绿窗谁见上琴弦。慢笼彩笔闲书字，斜指瑶阶笑打钱。炉面试香添麝炷，舌头轻点贴金钿。象床珍簟宫棋处，拈定文楸占角边。","dynasty":"唐代","title":"咏手二首"}
{"author":"赵光远","content":"鱼钥兽环斜掩门，萋萋芳草忆王孙。醉凭青琐窥韩寿，闲掷金梭恼谢鲲。不夜珠光连玉匣，辟寒钗影落瑶尊。欲知肠断相思处，役尽江淹别后魂。","dynasty":"唐代","title":"题妓莱儿壁（一作题北里妓人壁）"}
{"author":"赵光远","content":"撚玉搓琼软复圆，绿窗谁见上琴弦。慢笼彩笔闲书字，斜指瑶阶笑打钱。炉面试香添麝炷，舌头轻点贴金钿。象床珍簟宫棋处，拈定文楸占角边。","dynasty":"唐代","title":"咏手二首其二"}
{"author":"元载","content":"年来谁不厌龙钟，虽在侯门似不容。看取海山寒翠树，苦遭霜霰到秦封。","dynasty":"唐代","title":"别妻王韫秀"}
{"author":"叶梦得","content":"秋色渐将晚，霜信报黄花。小窗低户深映，微路绕欹斜。为问山翁何事，坐看流年轻度，拚却鬓双华。徙倚望沧海，天净水明霞。念平昔，空飘荡，遍天涯。归来三径重扫，松竹本吾家。却恨悲风时起，冉冉云间新雁，边马怨胡笳。谁似东山老，谈笑静胡沙。","dynasty":"宋代","tags":"宋词三百首，豪放，隐居，生活，忧国忧民","title":"水调歌头·秋色渐将晚"}
{"author":"叶梦得","content":"缥缈危亭，笑谈独在千峰上。与谁同赏。万里横烟浪。老去情怀，犹作天涯想。空惆怅。少年豪放。莫学衰翁样。","dynasty":"宋代","tags":"宋词三百首，豪放，登高，抒怀","title":"点绛唇·绍兴乙卯登绝顶小亭"}
{"author":"叶梦得","content":"落花已作风前舞。又送黄昏雨。晓来庭院半残红。惟有游丝千丈、罥晴空。殷勤花下同携手。更尽杯中酒。美人不用敛蛾眉。我亦多情无奈、酒阑时。","dynasty":"宋代","tags":"饮酒，赏花，抒情","title":"虞美人·雨后同干誉才卿置酒来禽花下作"}
{"author":"叶梦得","content":"故都迷岸草，望长淮、依然绕孤城。想乌衣年少，芝兰秀发，戈戟云横。坐看骄兵南渡，沸浪骇奔鲸。转盼东流水，一顾功成。千载八公山下，尚断崖草木，遥拥峥嵘。漫云涛吞吐，无处问豪英。信劳生、空成今古，笑我来、何事怆遗情。东山老，可堪岁晚，独听桓筝。","dynasty":"宋代","tags":"咏史怀古，豪放，感伤","title":"八声甘州·寿阳楼八公山作"}
{"author":"叶梦得","content":"新月挂林梢，暗水鸣枯沼。时见疏星落画檐，几点流萤小。归意已无多，故作连环绕。欲寄新声问采菱，水阔烟波渺。","dynasty":"宋代","tags":"叶梦得","title":"卜算子·五月八日夜凤凰亭纳凉"}
{"author":"叶梦得","content":"不见跳鱼翻曲港，湖边特地经过。萧萧疏雨乱风荷。微云吹散，凉月堕平波。白酒一杯还径醉，归来散发婆娑。无人能唱采莲歌。小轩欹枕，檐影挂星河。","dynasty":"宋代","tags":"饮酒，孤独","title":"临江仙·与客湖上饮归"}
{"author":"叶梦得","content":"霜降碧天静，秋事促西风。寒声隐地，初听中夜入梧桐。起瞰高城回望，寥落关河千里，一醉与君同。叠鼓闹清晓，飞骑引雕弓。岁将晚，客争笑，问衰翁。平生豪气安在，沈领为谁雄。何似当筵虎士，挥手弦声响处，双雁落遥空。老矣真堪愧，回首望云中。","dynasty":"宋代","tags":"豪放，爱国，壮志","title":"水调歌头·九月望日与客习射西园余偶病不能射"}
{"author":"叶梦得","content":"一曲青山映小池。绿荷阴尽雨离披。何人解识秋堪美，莫为悲秋浪赋诗。携浊酒，绕东篱。菊残犹有傲霜枝。一年好景君须记，正是橙黄橘绿时。梁范坚常谓欣成惜败者，物之情。秋为万物成功之时，宋玉作悲秋，非是。乃作美秋赋云。","dynasty":"宋代","title":"鹧鸪天"}
{"author":"叶梦得","content":"睡起流莺语，掩苍苔房栊向晚，乱红无数。吹尽残花无人见，惟有垂杨自舞。渐暖霭、初回轻暑，宝扇重寻明月影，暗尘侵、上有乘鸾女。惊旧恨，遽如许。江南梦断横江渚，浪粘天、葡萄涨绿，半空烟雨。无限楼前沧波意，谁采蘋花寄取？但怅望、兰舟容与，万里云帆何时到？送孤鸿、目断千山阻。谁为我，唱金缕。","dynasty":"宋代","tags":"写景，抒情，怀人，感慨","title":"贺新郎·睡起流莺语"}
{"author":"叶梦得","content":"云峰横起，障吴关三面，真成尤物。倒卷回潮目尽处，秋水黏天无壁。绿鬓人归，如今虽在，空有千茎雪。追寻如梦，漫余诗句犹杰。闻道尊酒登临，孙郎终古恨，长歌时发。万里云屯瓜步晚，落日旌旗明灭。鼓吹风高，画船遥想，一笑吞穷发。当时曾照，更谁重问山月。","dynasty":"宋代","title":"念奴娇"}
{"author":"叶梦得","content":"羽檄初徵天下兵，误惭一阵守王城。秦兵出项终何得，汉将征辽会扫平。便遣幽燕驱号令，久怜河洛污膻腥。书生岂解论几事，讵信平凉有劫盟。","dynasty":"宋代","title":"虏酋复过河王师出讨"}
{"author":"叶梦得","content":"他日传烽望夕烟，重来老更负戎旃。我言固自平平耳，王事那辞数数然。转饷未应劳木马，摧锋犹或要戈船。天威本自无多杀，万一征和属此年。","dynasty":"宋代","title":"遣晁公昂按行濒江营垒"}
{"author":"叶梦得","content":"狂酋屡惯骋长驱，未省新军有被庐。快饮勿辞金凿落，先声须破铁浮图。䞤官尔自疲千里，飞将吾宁较一夫。试向八公山上望，当关何用守濡须。","dynasty":"宋代","title":"闻兀朮将过淮再遣晁公昂觇师"}
{"author":"叶梦得","content":"大江南渡是长干，北望清淮岁已寒。废垒至今闻鹤唳，苍山从古自龙蟠。鬓毛白尽空看镜，髀肉销来尚据鞍。折箠不能笞黠虏，遗民犹有汉衣冠。","dynasty":"宋代","title":"登南城"}
{"author":"叶梦得","content":"伏波老自厌壶头，壮志诸孙凛未休。稍喜烽烟从绝塞，即闻貔虎静中州。先声早已传推毂，婉画聊烦佐运筹。好去刘公书一纸，无忘老子上南楼。","dynasty":"宋代","title":"送马参议观国从辟刘太保"}
{"author":"叶梦得","content":"南国波涛已过春，稍清群盗剪荆榛。孰知贾傅倾多士，但说番君得远民。痛饮千钟应可强，传书一纸未能频。台评袖里犹多在，莫枉汀洲咏白蘋。","dynasty":"宋代","title":"寄潭州谢城父"}
{"author":"叶梦得","content":"江上西风万里秋，际空高浪汹回流。他时誉贼真非策，此日摧锋盍有谋。天险漫能凭故国，陆沉端复恨神州。将军竞绾封侯印，谁为吾君更解忧。","dynasty":"宋代","title":"立秋二首其一"}
{"author":"叶梦得","content":"萧关陇水隔天区，壮士何人是破奴。一日顿传三节度，十年空斗五单于。坐谈激烈心犹在，疲俗彫残喘未苏。安得仓箱盈百万，少令天下足军储。","dynasty":"宋代","title":"立秋二首其二"}
{"author":"叶梦得","content":"草枯马健已高秋，堂上应须早伐谋。传箭犹闻聚蜂蚁，控弦那得犯貔貅。书生会击单于颈，壮士谁舂长狄喉。快使营平归印绶，貂蝉敢望出兜鍪。","dynasty":"宋代","title":"秋高申戒诸屯示幕府"}
{"author":"叶梦得","content":"四海胡尘久未清，遥闻苦战有奇兵。妖氛尽扫人谁敌，捷奏初传我亦惊。授钺已欣传帝泽，挥戈终见静王城。轩台固有英灵在，更遣将军得令名。","dynasty":"宋代","title":"寄顺昌刘节使"}
{"author":"叶梦得","content":"一战聊麾十万师，西来捷报走黄旗。六骡壮骑终须去，九虎将军亦谩为。面内疲民元不改，从中胜算自无遗。临轩想见天颜喜，百辟欢声动玉墀。","dynasty":"宋代","title":"淮西军大破贼兵连六告捷喜成口号二首其一"}
{"author":"叶梦得","content":"蛇豕何知阚近坰，且欣鏖战扫膻腥。寄声急走破羌帖，归路还经征虏亭。多难兵间头更白，放怀物外眼终青。花残不负岩边约，更看前焚老上庭。","dynasty":"宋代","title":"淮西军大破贼兵连六告捷喜成口号二首其二"}
{"author":"叶梦得","content":"微流自作小潺湲，底处奔崖落迸泉。骤喜忽闻飞雨过，却疑惊起老龙眠。凭轩但遣时醒耳，裂岸何须去拍天。索寞归心谁与寄，家山不到已三年。","dynasty":"宋代","title":"为山亭后有小池丛石间"}
{"author":"叶梦得","content":"绕涧新添数百竿，故人书为报平安。似闻谡谡山风响，正想阴阴夏簟寒。老大不能穷蠹简，归来便拟挂尘冠。一杯且觅林间约，莫枉山王废旧欢。","dynasty":"宋代","title":"徐惇济书报尝过余石林"}
{"author":"叶梦得","content":"人物相望不并时，使君水鉴有真知。未论理窟倾三语，只斗诗坛自一奇。扰扰干戈犹战伐，纷纷簿领更喧卑。应须便作高轩过，好德何人佐我仪。","dynasty":"宋代","title":"次韵程伯禹赠宗室赵朝请"}
{"author":"叶梦得","content":"衰病侵寻岂故时，暮年怀抱祇公知。彊论出处初无意，底有文章更好奇。王气山川元自壮，归心茅竹敢嫌卑。中原趣下王正历，尽使遗民复汉仪。","dynasty":"宋代","title":"次韵程伯禹用时字韵见寄二首其一"}
{"author":"叶梦得","content":"汉道中兴此一时，虞亡不腊尔何知。地中鸣角无多怪，堂上论兵固有奇。梦栎那求梁栋远，抢榆正羡羽翰卑。淮阳汲直犹高卧，愿看箫韶集凤仪。","dynasty":"宋代","title":"次韵程伯禹用时字韵见寄二首其二"}
{"author":"叶梦得","content":"岩邑相望数寄声，十年湖海最关情。谈锋尚忆倾甥舅，鬓雪何堪数弟兄。饱读父书聊自足，深知民事却须评。扬旗且逐楼船下，万里波涛本不惊。","dynasty":"宋代","title":"送表弟晁公耄沿海师幕"}
{"author":"叶梦得","content":"过雨虚檐气稍清，卧闻刁斗起连营。几看薄月当轩过，惊见阴虫绕砌鸣。汹汹南江浮静夜，寥寥北斗挂高城。白头心事今如许，惭愧儿童话请缨。","dynasty":"宋代","title":"雨后为山亭独卧"}
{"author":"叶梦得","content":"何处西南是果州，黄柑殊胜木奴洲。使君自喜乡闾近，骚客仍怜井邑幽。盗贼燕秦犹未息，山川楚越已先秋。原头兵马今多少，更与将军论木牛。","dynasty":"宋代","title":"送王升归知果州"}
{"author":"叶梦得","content":"衰残每苦病相缠，粗喜今年胜去年。未说清樽酬烂醉，且欣高枕得安眠。风尘不报边烽入，圣泽频闻好语传。可是淮阳真卧治，满囊空费大农钱。","dynasty":"宋代","title":"余每岁病肺往往坐达旦去冬以来偶不作遂得安眠"}
{"author":"叶梦得","content":"再见狂胡力请平，将军无事罢屯营。传军已割淮壖地，牙帐仍收鄂渚兵。胜日身犹堪杖策，衰年耳自厌鸣钲。角巾初了东归约，安用区区岘首名。","dynasty":"宋代","title":"闻莫尚书周侍郎已自鄂州过江入汉上"}
{"author":"叶梦得","content":"官舍如何有草堂，野人熟处是难忘。池开月映千山迥，槛静风生六月凉。幽径也从穿别圃，小舟还似过横塘。深知幕府文书省，尽付甘眠亦未妨。","dynasty":"宋代","title":"东园草堂新成二首其一"}
{"author":"叶梦得","content":"密覆荒茅已数重，中开别户更相容。苦无公事妨人乐，多有清闲借客慵。南浦潮平分剩水，北山路近得青松。怪翁归意何能缓，新筑高台见卧龙。","dynasty":"宋代","title":"东园草堂新成二首其二"}
{"author":"叶梦得","content":"四年身不到吾庐，底处仍堪话左符。闭阁漫怜公事少，投簪敢说宦情无。军声早已吞穷寨，使指何时返旧都。故作茅堂开水槛，要知心自在江湖。","dynasty":"宋代","title":"三月八日草堂独坐"}
{"author":"叶梦得","content":"茅斋一曲傍寒湾，邂逅终年伴我閒。契阔易惊成岁月，追寻空复望江山。暂留客枕听疏雨，遥想吾庐掩旧关。落莫归心谁与话，坐谈聊为起衰颜。","dynasty":"宋代","title":"徐惇立相过"}
{"author":"叶梦得","content":"他年落笔坐生风，下舍诸郎敢长雄。操缦不能陪众手，斲轮终自付良工。镜湖漫忆归狂客，汉上谁从过德公。会向南溪寻旧约，别开小径共相通。","dynasty":"宋代","title":"次韵方仁声惠文编"}
{"author":"叶梦得","content":"邂逅聊凭法供真，兹山谁谓我非邻。相追更喜同枝策，得意遥知了斲轮。幽事要须尘外侣，好诗仍借镜中人。归来袖里传新句，惊放岩花作小春。","dynasty":"宋代","title":"次韵马参谋蒋山开堂饭素"}
{"author":"叶梦得","content":"一勺清甘寄悟真，觉城东路更相邻。台倾劫火无遗烬，地转奔风有伏轮。但遣篮舆从太守，深知幕府尽诗人。登临莫忘千秋意，不必山阴记暮春。","dynasty":"宋代","title":"诸幕府见和复答二首其一"}
{"author":"叶梦得","content":"欲眠遣客笑吾真，爱酒空床羡汝邻。归计已甘从短帽，倦涂何止畏奔轮。高车不用三千客，净社须期十八人。尚许一樽仍破戒，黄柑催酿洞庭春。","dynasty":"宋代","title":"诸幕府见和复答二首其二"}
{"author":"叶梦得","content":"九渊幽怪舞垂涎，游戏那知我独尊。应迹不辞从异类，藏身何意恋穷源。归来自说龙宫化，久住方惊鹫岭存。此话须逢老摩诘，圆通无碍本无门。","dynasty":"宋代","title":"慈感蚌珠"}
{"author":"叶梦得","content":"朔风吹雪暗龙荒，荷橐惊看玉节郎。楛矢石砮传地产，医闾析木照天光。传车玉帛风尘息，盟府山河岁月长。寄语遗民知帝力，勉抛锋镝事耕桑。","dynasty":"宋代","title":"送严婿侍郎北使"}
{"author":"叶梦得","content":"遥怜部曲远相迎，犹记当年骠骑营。莫作扬州贵人看，箭声聊听饿鸱鸣。","dynasty":"宋代","title":"将至建康将佐出迓"}
{"author":"叶梦得","content":"叶底黄鹂一再鸣，故知久住识人情。习家池馆元无禁，应笑山公自懒行。","dynasty":"宋代","title":"偶至刘少师园二首其一"}
{"author":"叶梦得","content":"老木参天拱十围，何妨桃李间相依。却怜韩令功如许，不为山丹少霁威。","dynasty":"宋代","title":"偶至刘少师园二首其二"}
{"author":"叶梦得","content":"百叶缃桃照眼明，繁枝似见雨新晴。故知睡足聊相并，不作林间逐妇声。","dynasty":"宋代","title":"题子因双鸠百叶桃画"}
{"author":"叶梦得","content":"不用黄金更筑台，一时倾盖尽奇材。关中岂是穰侯物，浪怕诸侯客子来。","dynasty":"宋代","title":"戏示幕客"}
{"author":"叶梦得","content":"老大无堪百不能，年来但可饮三升。斋厨何用须佳酿，莫遣征南误见称。","dynasty":"宋代","title":"久不饮酒厨人献白醪却之"}
{"author":"叶梦得","content":"一寸苍根手自锄，年来绕屋亦扶疏。客来但爱清阴好，不见幽人涧下居。","dynasty":"宋代","title":"为山亭移植冬青等近遂成阴"}
{"author":"叶梦得","content":"为山亭下小巑岏，只欠萧萧竹数竿。但遣飞流时漱玉，且将归思为翁宽。","dynasty":"宋代","title":"偶书为山亭五首其一"}
{"author":"叶梦得","content":"微风似与洗庭除，石枕蛮藤不负予。八尺方床聊已足，可须仍要读残书。","dynasty":"宋代","title":"偶书为山亭五首其二"}
{"author":"叶梦得","content":"僚吏相哀白事稀，抱琴时自弄清徽。何妨共倒樽中渌，不怕鸣驺问道归。","dynasty":"宋代","title":"偶书为山亭五首其三"}
{"author":"叶梦得","content":"膻秽初闻颍水清，东君更复过蒙城。应须鄂渚兵同入，贼垒聊烦尽刬平。","dynasty":"宋代","title":"偶书为山亭五首其四"}
{"author":"叶梦得","content":"使节交驰数路分，颇知旰食念前军。疾须图上金城策，一见真堪胜百闻。","dynasty":"宋代","title":"偶书为山亭五首其五"}
{"author":"叶梦得","content":"惠崇残笔老尤奇，袖里溪山每自随。欲识沧波无限意，此间惟许当家知。","dynasty":"宋代","title":"再赋"}
{"author":"叶梦得","content":"涧下流泉涧上松，清阴尽处有层峰。应知六月冰壶外，未许人间得暂逢。","dynasty":"宋代","title":"忆朱氏西涧其一"}
{"author":"叶梦得","content":"忆向中流置竹床，万钱无处买清凉。只今路断无来客，自拨新篘醉几场。","dynasty":"宋代","title":"忆朱氏西涧其二"}
{"author":"叶梦得","content":"戏弄扁舟泊宅村，却寻三径筑茅墩。云边此意真谁解，剩作新诗与细论。","dynasty":"宋代","title":"戏方仁声四绝句其一"}
{"author":"叶梦得","content":"水槛新开似浣花，傍溪须更作浮槎。祗应屡费王弘酒，时要清樽对落霞。","dynasty":"宋代","title":"戏方仁声四绝句其二"}
{"author":"叶梦得","content":"不惜囊钱信手空，荒田却拟望年丰。天公可是怜风月，判遣诗人一例穷。","dynasty":"宋代","title":"戏方仁声四绝句其三"}
{"author":"叶梦得","content":"卢橘杨梅已及时，我归先自在前期。平生不作宣明面，浪愧将军建鼓旗。","dynasty":"宋代","title":"戏方仁声四绝句其四"}
{"author":"叶梦得","content":"霜风猎猎将寒威，林下山僧见亦稀。怪得吟诗无俗语，十年肝鬲湛寒辉。","dynasty":"宋代","title":"诗二首其一"}
{"author":"叶梦得","content":"春风的的为谁来，绕舍闲花亦谩栽。庵内不知庵外事，夜来微雨小桃开。","dynasty":"宋代","title":"题怀隐庵"}
{"author":"叶梦得","content":"东风吹麝入铅华，未肯随春到谢家。夜半粉香垂露泣，定应和月怨梨花。","dynasty":"宋代","title":"酴醾"}
{"author":"叶梦得","content":"戎车百两去难攀，秣马前驱矢石间。析木旧津吞朔易，神都新令愯完颜。传声已报连三捷，触热那辞冒百艰。束缚会看擒颉利，灰钉何待执戎蛮。清谈一笑时能共，妙语千篇未可删。缓带且从黄阁老，峨冠行奉紫宸班。分携坐叹虚悬榻，老病怀归祇故山。他日小舟能过我，万峰深处有柴关。","dynasty":"宋代","title":"次韵马参议留别"}
{"author":"叶梦得","content":"家山千仞耸亭亭，梦绕苕溪十里青。苦厌簿书迷老景，坐怀丘壑寄颓龄。稚川可复寻勾漏，灵运能忘过始宁。叠石且从开小径，苦寒仍喜报馀馨。天工未拟藏遗巧，物态何曾有遁形。散策便思穿窈窕，沉钩真欲钓清泠。已看袖里携东海，端向篱中得画屏。半世生涯皆福地，不妨归更侍祠庭。","dynasty":"宋代","title":"次韵马参谋新作山亭"}
{"author":"叶梦得","content":"不复襄阳写孟亭，草斋人道是丹青。那知客自从文举，但怪山能养伯龄。世味无多真潦倒，归心欲寄每丁宁。遥闻径竹添新影，更想岩花作远馨。夜鹤未应真怨别，江鸥须信久忘形。地偏故逐渊明远，风好常随禦寇泠。痴坐正怜尘满案，醉眠终倚石为屏。瀛洲学士烦追赋，尚记沧波接洞庭。","dynasty":"宋代","title":"方参议用前韵记尝过余石林次韵答之"}
{"author":"叶梦得","content":"自我离山间，忽已两改月。饥人不忘食，未坐先已说。家僮挟书至，惊起慰愁绝。推寻到鸡犬，问讯穷曲折。此生岂多为，一壑万虑灭。可能复大错，更铸八州铁。汝归马蹄轻，初不恨触热。殷勤报松竹，吾岂成久别。","dynasty":"宋代","title":"送模归卞山并示僧宗义为余守西岩者三首其一"}
{"author":"叶梦得","content":"端居探幽奇，自谓略已遍。昨登西山巅，雄绝昔未见。溪湖莽吞吐，云物纷百变。乃知十年间，尚或遗胜践。巢成辄弃去，我岂秋社燕。为吾课童仆，开辟尽二面。莫言羊肠险，径小烦屡转。杖藜不用扶，吾脚犹尔健。","dynasty":"宋代","title":"送模归卞山并示僧宗义为余守西岩者三首其二"}
{"author":"叶梦得","content":"生长在山间，从翁守蓬户。人言膏粱子，粗免污纨裤。官居无多恋，暂止复遽去。家法恐未传，此心良已素。义禅晚从我，似识此间趣。西岩郁嵚岑，久断俗子路。聊持山中节，为我主留务。封陲际湖海，云月皆所部。","dynasty":"宋代","title":"送模归卞山并示僧宗义为余守西岩者三首其三"}
{"author":"叶梦得","content":"十年在空山，未觉与世殊。再来抚城郭，始悟非吾庐。岂不有华屋，旌旗拱王都。峨冠坐清旦，百吏前走趋。而我麋鹿姿，砖然若囚拘。忽看北山岑，突兀当坐隅。欢言顾之笑，便欲凌崎岖。似我槿篱间，层峦俨相扶。遥瞻不得往，起步空长吁。少年四方志，顾盼略九区。衰慵一如此，毕愿终田闾。拙艰固应尔，岂但悲老夫。","dynasty":"宋代","title":"郡斋望蒋山"}
{"author":"叶梦得","content":"生涯一茅屋，物役忘万殊。再为东诸侯，作军蒐被庐。追寻念往迹，六鹢惭宋都。浩歌记土风，谁能和且趋。自笑良巳隘，真成撅株拘。聊云效知止，未敢伤廉隅。兹山阅人多，龙蟠委崎岖。寄我千里目，筇枝尚堪扶。但愁见中原，惊心怆嗟吁。何由返我室，小径遵芋区。未用怀远游，苍茫赋三闾。明当秣吾马，解组戒仆夫。","dynasty":"宋代","title":"自和"}
{"author":"叶梦得","content":"华屋非所安，忆我三间茅。闭关傲初寒，坐听风雨交。灯火微黯淡，松篁杂萧梢。一枝寄宿鸟，自许无倾巢。我非乘桴翁，讵敢辞系匏。朅来亦何事，大似从僧包。忽闻报严更，鼓钟乱钲铙。慨然念故栖，此地宁久抛。君知芥舟微，但可浮杯坳。去矣无更疑，作诗聊自嘲。","dynasty":"宋代","title":"雨夜西堂独宿"}
{"author":"叶梦得","content":"千年石头城，突兀真虎踞。苍茫劫火馀，尚复留故处。大江转洪涛，腾踏不可御。空城寂寞潮，日暮独东去。登临欲吊古，俯视极千虑。吾儿勇过我，蓐食穿沮洳。谓言抚中原，未暇论割据。功名亦何人，我老聊自恕。他年报国心，或可借前箸。无为笑颓然，已饱安用饫。","dynasty":"宋代","title":"雨夜与模论中原旦起模与徐惇济"}
{"author":"叶梦得","content":"西山十亩强，高下略不齐。嵌空抱奇秀，上有凌云梯。小屋八九间，茅檐敢辞低。所欣面势好，老稚通扶携。密竹转脩径，老松故成蹊。仲冬景气肃，碧草犹萋萋。仰视天宇大，四观渺回溪。徐行信足力，未畏成颠跻。用意各有适，孰云无町畦。平生几濡首，末路多噬脐。不作巢幕燕，肯从触藩羝。胡为滥麾钺，坐听鸣鼓鼙。外物委虫臂，全生思马蹄。可能三径草，归路老更迷。","dynasty":"宋代","title":"怀西山"}
{"author":"叶梦得","content":"意得不愿多，心閒本长虚。超然适有契，天地良有馀。颇念彭泽老，所怀常晏如。南窗仅几何，盘薄万古初。束带悟已往，世纷便能疏。悬知千载情，共有三间庐。杜子老不遇，买田赋归欤。西山郁攒空，江水绕故墟。衡门闭松菊，亦有琴与书。邂逅一杯酒，安知我非渠。","dynasty":"宋代","title":"杜坚大夫作南窗求诗为赋"}
{"author":"叶梦得","content":"弃家忽若遗，四海吴元常。轩冕安足轻，妻孥等毫芒。古来惟仁者，有勇故莫当。枨也自多欲，此心焉得刚。相君抱壮烈，慷慨志亦偿。徒悲萧长倩，屡折终堂堂。子居真俗间，袖手每在傍。十载复相见，挂帆上潇湘。我居卞峰颠，万仞凌穹苍。何时一茅屋，共结两道场。","dynasty":"宋代","title":"送光上人还湖南光丞相吴元忠之母弟旧名惇字元常以进士入官已而弃家祝发云"}
{"author":"叶梦得","content":"山头野梅白玉花，月明弄影纷横斜。青天无云万峰立，下有十亩幽人家。年年春归不暇省，但扫雪径寻寒葩。老夫已忘少年事，灯火岂念更繁华。一杯起步遍空谷，破屋归卧暾朝霞。陪都复来亦何有，凛凛杀气浮高牙。重关深锁夜漏永，忽记昨梦翻长嗟。景龙门前一月会，金碗赐酒馀雄誇。神州陆沉近归我，汉节方议通胡沙。天翻地覆那得料，忍复更听渔阳挝。","dynasty":"宋代","title":"山间每岁正月望夜梅花正"}
{"author":"叶梦得","content":"松江浪静如镜平，菰蒲长春秋水生。晴沙回雁久未到，坐想白鸥增眼明。五年辜负钓船约，故人疑我真逃盟。岂知尘缨不易濯，正想沧浪之水清。朝来铁马暗江北，中流叠鼓云涛倾。楼船十万下采石，旗纛灭没天戈横。书生事业今乃尔，授钺孰敢辞专征。岂无传檄走飞骑，漫复长啸登高城。文思天子民父母，大度未忍鏖奇兵。澶渊一矢安五世，明日傥或传诸营。","dynasty":"宋代","title":"二月六日虏兵犯历阳方出师客自吴江来有寄声道湖山之适趣其归者慨然写怀"}
{"author":"叶梦得","content":"边书日夜急，王旅方徂征。我非刘越石，长啸徒登城。缅想豺与虎，行当筑鲵鲸。传车日边来，风雷走天声。黄旗三面至，捷奏纷纷横。天险限南北，长江正东倾。诸君亦良苦，唾口争请缨。谁云凌烟阁，自昔无书生。卮酒安足辞，勉当建雄名。","dynasty":"宋代","title":"小饮示幕府"}
{"author":"叶梦得","content":"故山不在眼，远想流水声。佳人南风手，起我涧谷情。十载厌鼙鼓，嚣尘乱鸣钲。萧然洗病耳，为鼓一再行。度险微断续，奔前忽琮琤。凄风拉远响，薄月当微明。乱石拱高下，回环亦峥嵘。吾归正自尔，猛士方西征。年少勇过我，犬羊膻王城。请更平戎操，尽扫洛河清。","dynasty":"宋代","title":"夜听莫抚干弹琴流水操"}
{"author":"叶梦得","content":"卞峰摩青空，东望乌氐墩。岂忘宿舂粮，终愧一款门。邂逅此相过，倾怀得徐论。人言解牛刀，要使治剧烦。未悟清庙器，朱弦列罍尊。我衰百虑息，但念三亩园。王师肃西征，万马先云屯。何力偿赐履，缅惭羡归轩。寄声舴艋舟，想见浮雁村。清冷尚可钓，无使霅水浑。","dynasty":"宋代","title":"送沈传曜"}
{"author":"叶梦得","content":"荒林翳宿莽，脱木寒无烟。不知三间茅，中有几醉眠。山远尚见雪，江空欲吞天。归舟定何许，沧波方渺然。","dynasty":"宋代","title":"题晁公耄惠崇溪山"}
{"author":"叶梦得","content":"老农酣歌望扪腹，旱魃何为敢予毒。九渊再拜款神龙，仰空但见屯云簇。天公爱民亦自惜，我愧无功神弗福。愿看一洗注天瓢，未须震暴如车轴。","dynasty":"宋代","title":"祈雨其一"}
{"author":"叶梦得","content":"今年淮西蹙胡骑，王师尽扫无馀类。武王伐纣报丰年，今者骄阳岂天意。东求三茅西采石，塔中至人肯徒视。明朝掣电骇翻盆，妇子犹能饱遗滞。","dynasty":"宋代","title":"祈雨其二"}
{"author":"叶梦得","content":"苗当七八月之间，甘膏不濡何太悭。飞尘蓬勃昼欲暝，坐视云物占群山。五日一风十日雨，天方勤民辅明主。作书未敢颂风伯，寄谢群龙少劳苦。","dynasty":"宋代","title":"祈雨未应复请于茅山采石庶几遂得之其一"}
{"author":"叶梦得","content":"群龙分驰不难兴，喷薄云雾随飞腾。中田勿忧龟兆坼，倏忽便看盈沟塍。老农何功报神力，但趣官租饱军食。中原卷尽胡无人，尔土明年更开辟。","dynasty":"宋代","title":"祈雨未应复请于茅山采石庶几遂得之其二"}
{"author":"叶梦得","content":"我居在城府，再至俄二年。岂无山水心，可奈簿领缠。今晨偶乘兴，适此宾从贤。零雨洗骄阳，谷中听流泉。凭高快远览，正见江浮天。至人本无心，与我常周旋。谁云唤不应，汝意自不虔。麦陇稍已滋，横水涨微涟。佳城倚华表，拱木埋貂蝉。暮过草堂寺，借榻聊暂眠。不复闻怨鹤，茅檐但连延。归路践落日，群峰郁相先。回风送远响，墟里生晚烟。吾庐怅何许，东望良慨然。","dynasty":"宋代","title":"同惇立游蒋山谒宝公塔王荆公墓晚过草堂寺周颙故宅也"}
{"author":"叶梦得","content":"大江汹西来，故国今几年。我衰倦登临，坐愧双行缠。忽惊山阴集，邂逅来群贤。俛仰吊前古，高谈注渊泉。千岩过宿雨，馀润滋麦天。颓檐翳崖壁，过午不得旋。像佛再经始，此邦心亦虔。稍欣台殿新，废沼依沦涟。坐怀马化龙，仅作螂捕蝉。相倾走掣电，讵暇安枕眠。六飞暂东巡，恨尔不少延。单于久凋残，屈已今我先。衰惫乘一障，无功记凌烟。乞身自兹始，此计君傥然。","dynasty":"宋代","title":"明日复游石头城清凉寺再用前韵"}
{"author":"叶梦得","content":"言经朱雀桁，复度白鸡年。谢公不可见，废垒蔓草缠。三日瞰坰牧，所怀多昔贤。陂陀北城墩，谁可作九泉。石头控峥嵘，目尽西南天。定都记孔明，赤壁方凯旋。惟初鼎足计，用意良已虔。更作长干行，秦淮乱清涟。残春扫馀花，密叶未有蝉。高台略四远，绿野浮芊眠。午阴久未移，幽景为我延。使君固不凡，况有嘉客先。老大百念息，爨馀岂遗烟。了知尘外心，本自无间然。","dynasty":"宋代","title":"又明日复同惇立总领吴德素运使章思台过天禧寺登雨花台再用前韵"}
{"author":"叶梦得","content":"有山不能归，坐愧三十年。冠服岂不荣，狙猿强包缠。惟馀缁衣心，未敢忘贤贤。他日得吾子，匣藏骇龙泉。衰颓为兴起，此肠宁非天。羯胡玩兵久，亦悟终好旋。叩关复请吏，企颈志颇虔。休兵固有期，抚事犹涕涟。投怀幸倾泻，知子非寒蝉。十日对榻语，夜窗了无眠。贾生侍宣室，趣席方招延。愿上治安策，何者今当先。我行返故庐，趺坐看炉烟。功名会及时，伫子论燕然。","dynasty":"宋代","title":"与惇立夜话有怀石林复用前韵"}
{"author":"叶梦得","content":"畏作亲友别，况复非中年。身如三眠蚕，已老翻自缠。朅来守江关，从事宁独贤。经年两大入，爟火通甘泉。石林岂壶中，亦自有一天。采薇敢言勤，谁与歌劳旋。上书苦哀祈，倾写志已虔。坐怀北山岩，未见西溪涟。人言抟风鹏，不及翳叶蝉。共挽携手客，可忘曲肱眠。首鼠信秃翁，胡为尚迁延。子来幸暖热，愧我一饭先。清诗似鸣玉，想见蓝田烟。索去何乃遽，临分重依然。","dynasty":"宋代","title":"用前韵送惇立"}
{"author":"叶梦得","content":"刘氏磐石宗，略分天下半。斯文独更生，落落分族冠。探书到千古，极意在理乱。故宜萧长倩，忧国共长算。我怀崇兰君，多学真一贯。束发踵癯儒，长檠媚空案。胸中行秘书，领略能默断。埋光久不暴，玉石终自判。中年立周行，杞梓见脩干。雍容视出处，未可亟招唤。坐令护都水，不特美先汉。荷囊侍丹扆，正讶归稍缓。何为弃天闲，一往谢羁绊。黄垆闭白玉，万事风雨散。讣来为失声，涕落伤老伴。孰知锦囊心，无复银钩腕。柯山渺何许，日月忽已换。平生浑金质，反覆要熟看。至宝琢寒泓，谁能抚遗玩。尚有千字碑，临风寄长叹。","dynasty":"宋代","title":"哭赵叔问"}
{"author":"叶梦得","content":"城头晚漏鸣丁丁，窗间月落却未明。衡阳归雁过欲尽，汝阳荒鸡初一鸣。悠悠断梦子不记，草草微吟还独生。成人得意须几许，一睡稍足无与情。","dynasty":"宋代","title":"诗二首其二"}
{"author":"叶梦得","content":"泽国钟下流，有山独西南。标奇借明眼，夙昔多穷探。腹背眩金碧，钟鱼半精蓝。支郎放鹤地，妙解无馀谈。高木气未炎，绿阴正青酣。我懒倦登陟，兹行咤犹堪。幽寻虽云初，佳处默已谙。久欲谢尘滓，往同弥勒龛。平生行九九，晚识前三三。才也实可人，穷年玩烟岚。胸中有定水，万境潜包含。严霜扫赪紫，老干馀楩楠。啖蔗要自佳，食茶亦云甘。坐断方丈室，天花雨毵毵。笑我窘世网，何殊老眠蚕。我今已解缚，真理密自耽。但恐爱山意，多求尚成贪。愿借待月岭，重开石头庵。偃松久傲兀，碧琳故澄涵。言寻觉城路，更欲从遍参。","dynasty":"宋代","title":"游南峰寺"}
{"author":"叶梦得","content":"长桥跨空水弥漫，北望吞天去无岸。洞庭自涌东西山，惊涛忽起行人断。禹功千年在坤舆，东南大浸惟五湖。如何寇来不少限，铁马万骑翻长驱。","dynasty":"宋代","title":"长桥"}
{"author":"叶梦得","content":"江海渺千里，飘荡叹流年。等闲匹马相过，乘兴却翛然。十载悲欢如梦，抚掌惊呼相语，往事尽飞烟。此会真难偶，此醉且留连。酒方半，谁轻使，动离弦。我歌未阕公去，明日复山川。空有高城危槛，缥缈当筵清唱，馀响落尊前。细雨黄花后，飞雁点遥天。","dynasty":"宋代","title":"水调歌头其三送八舅朝请"}
{"author":"叶梦得","content":"修眉扫遥碧，清镜走回流。堤外柳烟深浅，碧瓦起朱楼。分付平云千里，包卷骚人遗思，春色入帘钩。桃李尽无语，波影动兰舟。念谢公，平生志，在沧洲。登临漫怀风景，佳处每难酬。却叹从来贤士，如我与公多矣，名迹竟谁留。惟有尊前醉，何必问消忧。","dynasty":"宋代","title":"水调歌头其四湖光亭落成"}
{"author":"叶梦得","content":"今古几流转，身世两奔忙。那知一丘一壑，何处不堪藏。须信超然物外，容易扁舟相踵，分占水云乡。雅志真无负，来日故应长。问骐骥，空矫首，为谁昂。冥鸿天际，尘事分付一轻芒。认取骚人生此，但有轻篷短楫，多制芰荷裳。一笑陶彭泽，千载贺知章。","dynasty":"宋代","title":"水调歌头其五次韵叔父寺丞林德祖和休官咏怀"}
{"author":"叶梦得","content":"河汉下平野，香雾卷西风。倚空千嶂横起，银阙正当中。常恨年年此夜，醉倒歌呼谁和，何事偶君同。莫恨岁华晚，容易感梧桐。揽清影，君试与，问天公。遥知玉斧初斫，重到广寒宫。付与孤光千里，不遣微云点缀，为我洗长空。老去狂犹在，应未笑衰翁。","dynasty":"宋代","title":"水调歌头其六癸丑中秋"}
{"author":"叶梦得","content":"秋色渐将晚，霜信报黄花。小窗低户深映，微路绕敧斜。为问山翁何事，坐看流年轻度，拚却鬓双华。徙倚望沧海，天净水明霞。念平昔，空飘荡，遍天涯。归来三径重扫，松竹本吾家。却恨悲风时起，冉冉云间新雁，边马怨胡笳。谁似东山老，谈笑静胡沙。","dynasty":"宋代","title":"水调歌头其七"}
{"author":"叶梦得","content":"松陵秋已老，正柳岸田家，酒醅初熟。鲈脍莼羹，万里水天相续。扁舟凌浩渺，寄一叶、暮涛吞沃。青箬笠，西塞山前，自翻新曲。来往未应足。便细雨斜风，有谁拘束。陶写中年，何待更须丝竹。鸱夷千古意，算入手、比来尤速。最好是，千点云峰，半篙澄绿。","dynasty":"宋代","title":"应天长自颍上县欲还吴作"}
{"author":"叶梦得","content":"破萼初惊一点红。又看青子映帘栊。冰雪肌肤谁复见。清浅。尚馀疏影照晴空。惆怅年年桃李伴。肠断。只应芳信负东风。待得微黄春亦暮。烟雨。半和飞絮作濛濛。","dynasty":"宋代","title":"定风波其一与干誉、才卿步西园，始见青梅"}
{"author":"叶梦得","content":"千古风流咏白蘋。二年歌笑拥朱轮。翩翩却忆上林春。剑履便应陪北阙，裤襦那更假西人。玉堂金殿要词臣。","dynasty":"宋代","title":"浣溪沙其八与鲁卿酌别，席上次韵"}
{"author":"叶梦得","content":"苹芷芳州，故人回首，云海何处。五亩荒田，殷勤问我，归计真成否。洞庭波冷，秋风袅袅，木叶乱随风舞。记扁舟、横斜载月，目极暮涛烟渚。传声试问，垂虹千顷，兰棹有谁重驻。雪溅雷翻，潮头过后，帆影敧前浦。此中高兴，何人解道，天也未应轻付。且留取、千钟痛饮，与君共赋。","dynasty":"宋代","title":"永遇乐其一寄怀张敏叔、程致道"}
{"author":"叶梦得","content":"山半飞泉鸣玉佩，回波倒卷粼粼。解巾聊濯十年尘。青山应却怪，此段久无人。行乐应须贤太守，风光过眼逡巡。不辞常作坐中宾。只愁花解笑，衰鬓不宜春。","dynasty":"宋代","title":"临江仙其十三癸卯次葛鲁卿法华山曲水劝酒"}
{"author":"叶梦得","content":"花残却是春留恋。几日馀香吹酒面。湿烟不隔柳条青，小雨池塘初有燕。波光纵使明如练。可奈落红纷似霰。解将心事诉东风，只有啼莺千种啭。","dynasty":"宋代","title":"木兰花/玉楼春二月二十六日晚雨，集客湖上"}
{"author":"叶梦得","content":"高柳萧萧，睡馀已觉西风劲。小窗人静。淅沥生秋听。底事多情，欲与流年竞。残云瞑。坠巾慵整。独立芝兰径。","dynasty":"宋代","title":"点绛唇其一晚出山榭，春初植兰榭侧，近复生紫芝十二本"}
{"author":"叶梦得","content":"雪后郊原，烟林静、梅花初坼。春欲半，犹自探春消息。一眼平芜看不尽，夜来小雨催新碧。笑去年、携酒折花人，花应识。兰舟漾，城南陌。云影淡，天容窄。绕风漪十顷，暖浮晴色。恰似槎头收钓处，坐中仍有江南客。问何如、两桨下苕溪，吞云泽。","dynasty":"宋代","title":"满江红其二"}
{"author":"叶梦得","content":"天生裔夷，以限四极。有不能然，乃啸上国。既殄我民，尔则逆天。恶稔而诛，天胡舍㫋。在昔肃氏，厥贡砮矢。不我来庭，敢干我纪。揭揭杨侯，梗其喉牙。万夫一躯，莫我敢加。谁谓尔狂，我冯我抑。谁谓备残，我唑我斥。天子曰嘻，惟我有臣。曷不赎之，人百其身。屹屹崇冈，侯安于域。桷梴旅楹，侯有庙食。惟皇上帝，命侯来归。顾瞻山川，申我王威。侯食百世，旗纛旖旖。百灵齐趋，从侯北指。侯车轰轰，于彼故疆。覆其穴巢，何有虎狼。告功帝阍，帝笑为喜。四方既平，侯祀百世。曷慕匪忠，歇畏匪死。简于帝衷，惟忠弗畏。明明天子，与帝一心。是播是崇，是显自今。有流滔滔，贯于南邦。我诗孔昭，配此大江。","dynasty":"宋代","title":"褒忠庙歌"}
{"author":"叶梦得","content":"平波不尽蒹葭远。清霜半落沙痕浅。烟树晚微茫。孤鸿下夕阳。梅花消息近。试向南枝问。记得水边春。江南别后人。","dynasty":"宋代","title":"菩萨蛮（湖光亭晚集）"}
{"author":"叶梦得","content":"何处难忘酒，朱夏日偏长。湖山地胜潇湘，十里芰荷香。柳外新蝉惊晚，楼上疏帘重翠，簟枕晚生凉。纨扇摇霜月，曲水泛流觞。流年去，今古梦，几千场。虚名浮利，输却几许好时光。幸有碧云深处，存取朱颜绿鬓，流落又何妨。莫厌人间世，频入醉中乡。","dynasty":"宋代","title":"水调歌头"}
{"author":"叶梦得","content":"不怕微霜点玉肌。恨无流水照冰姿。与君著意从头看，初见今年第一枝。人醉后，雪消时。江南春色寄来迟。使君本是花前客，莫怪殷勤为赋诗。","dynasty":"宋代","title":"鹧鸪天（十二月二十二日与许干誉赏梅）"}
{"author":"叶梦得","content":"一醉年年今夜月，酒船聊更同浮。恨无羯鼓打梁州。遗声犹好在，风景一时留。老去狂歌君勿笑，已拚双鬓成秋。会须击节溯中流。一声云外笛，惊看水明楼。世传梁州，西凉府初进此曲，会明皇游月宫还，记霓裳之声适相近，因作霓裳羽衣曲，以梁州名之。是夕，约诸君明夜泛舟，故有梁州、中流之句。","dynasty":"宋代","title":"临江仙（诏芳亭赠坐客）"}
{"author":"叶梦得","content":"数声微雨风惊晓，烛影欹残照。客愁不奈五更寒。明日梨花开尽、有谁看。追寻犹记清明近。为向花前问。东风正使解欺侬。不道花应有恨、也匆匆。","dynasty":"宋代","title":"虞美人（二日小雨达旦，西园独卧，寒甚不能寐，时窗前梨花将谢）"}
{"author":"叶梦得","content":"绝顶参差千嶂列，不知空水相浮。下临湖海见三州。落霞横暮景，为客小迟留。卷尽微云天更阔，此行不负清秋。忽惊河汉近人流。青霄元有路，一笑倚琼楼。","dynasty":"宋代","title":"临江仙（乙卯八月九日，南山绝项作台新成，与客赏月作）"}
{"author":"叶梦得","content":"闻道今年春信早，梅花不怕余寒。凭君先向近南看。香苞开遍未。莫待北枝残。肠断陇头他日恨，江南几驿征鞍。一杯聊与尽余欢。风情何似我，老去未应阑。","dynasty":"宋代","title":"临江仙"}
{"author":"叶梦得","content":"晓日初开露未晞。夕烟轻散雨还微。暗摇绿雾游鯈戏，斜映红云属玉飞。情脉脉，恨依依。沙边空见棹船归。何人解舞新声曲，一试纤腰六尺围。","dynasty":"宋代","title":"鹧鸪天（续采莲曲）"}
{"author":"叶梦得","content":"小院雨新晴。初听黄鹂第一声。满地绿阴人不到，盈盈。一点孤花尚有情。却傍水边行。叶底跳鱼浪自惊。日暮小舟何处去，斜横。冲破波痕久未平。","dynasty":"宋代","title":"南乡子（自后圃晚步湖上）"}
{"author":"叶梦得","content":"麦陇深初转，桃溪曲渐成。绿槐重叠午阴清。更有榴花一朵、照人明。画栋清微暑，疏帘入晚晴。请君坐待縠纹平。看取红幢翠盖、引前旌。","dynasty":"宋代","title":"南歌子（四月二十六日集客临芳观）"}
{"author":"叶梦得","content":"逸人旧住子午谷，诗客独寻丁卯桥。","dynasty":"宋代","title":"句"}
{"author":"叶梦得","content":"扬眉轩然，意轶万里。亦将焉往，而竟斯止。曰远游者，以是为游。疾走息阴，彼将安休。","dynasty":"宋代","title":"东山图赞许玄度"}
{"author":"叶梦得","content":"翰墨之娱，以写万变。不偿一姥，笑蕺山扇。袖手纵观，我行故迟。岂以怀祖，乐此逶迤。","dynasty":"宋代","title":"东山图赞王逸少"}
{"author":"叶梦得","content":"韫玉于山，烨然不枯。我观此容，非山泽儒。却顾何为，东山之陟。如何淮淝，乃折此屐。","dynasty":"宋代","title":"东山图赞谢安石"}
{"author":"叶梦得","content":"一世所驱，颠倒轩裳。是身何依，独委支郎。从容三人，亦蹑其后。人谁无言，联一举手。","dynasty":"宋代","title":"东山图赞支道林"}
{"author":"叶梦得","content":"八万四千，大悲宝目。问此多目，孰为正观。惟阿那律，无目而视。问此真目，毕竟安在。是法眼者，犹为金屑。有法无眼，有眼无法。稽首导师，五蕴皆寂。悲观慈观，等大圆镜。颓然方床，如梦中事。山河大地，一切消陨。","dynasty":"宋代","title":"法眼禅师真赞"}
{"author":"叶梦得","content":"公表问东风何事，断送残红，便拚归去。牢落征途，笑行人羁旅。一曲阳关，断云残霭，做渭城朝雨。欲寄离愁，绿阴千啭，黄鹂空语。遥想湖边，浪摇空翠，弦管风高，乱花飞絮。曲水流觞，有山公行处。翠袖朱阑，故人应也，弄画船烟浦。会写相思，尊前为我，重翻新句。","dynasty":"宋代","title":"醉蓬莱"}
{"author":"叶梦得","content":"雨惜山容敛，云矜棹影开。忽看霁色射林隈。为问湖亭清影、为谁来。尽洗归时路，重倾醉后杯。未应霜雪遽相催。留得佳期犹在、共徘徊。","dynasty":"宋代","title":"南歌子（是日微雨，过午而霁，晚遂月出，次刘无言韵）"}
{"author":"叶梦得","content":"山蹊小路归来晚，暮雪缤纷。尊酒殷勤。邂逅相从只有君。全家住处无人到，元在重云。此景谁分。万玉参差更作群。","dynasty":"宋代","title":"采桑子（冬至日，与许干誉、章几道饭积善。晚归雪作，因留小饮作）"}
{"author":"叶梦得","content":"天末残霞卷暮红。波间时见没凫翁。斜风细雨家何在，老矣生涯尽个中。惟此意，与公同。未须持酒祝牛宫。旁人不解青蓑意，犹说黄金宝带重。","dynasty":"宋代","title":"鹧鸪天（与鲁卿晚雨泛舟出西郭，用烟波定韵）"}
{"author":"叶梦得","content":"休笑山翁不住山。二年偷向此中闲。归来赢得鬓毛斑。瓮底新醅供酩酊，城头曲槛俯淙潺。山翁老去此山间。","dynasty":"宋代","title":"浣溪沙（意在亭）"}
{"author":"叶梦得","content":"七夕仍残暑，三年记此宵。傍檐依岭月，攲枕听江潮。瓠大何妨拙，槎回未觉遥。何须论乞巧，河汉望星桥。","dynasty":"宋代","title":"七夕"}
{"author":"叶梦得","content":"膻秽初闻颍水清，东君更复过蒙城。应须鄂渚兵同入，贼垒聊烦尽刬平。","dynasty":"宋代","title":"偶书为山亭五首其四"}
{"author":"叶梦得","content":"兰茝空悲楚客秋。旌旗谁见使君游。凌云不隔三山路，破浪聊凭万里舟。公欲去，尚能留。杯行到手未宜休。新诗无物堪伦比，愿探珊瑚出宝钩。","dynasty":"宋代","title":"鹧鸪天（次韵鲁卿大钱观太湖）"}
{"author":"叶梦得","content":"何处难忘酒，朱夏日偏长。湖山地胜潇湘，十里芰荷香。柳外新蝉惊晚，楼上疏帘重翠，簟枕晚生凉。纨扇摇霜月，曲水泛流觞。流年去，今古梦，几千场。虚名浮利，输却几许好时光。幸有碧云深处，存取朱颜绿鬓，流落又何妨。莫厌人间世，频入醉中乡。","dynasty":"宋代","title":"水调歌头"}
{"author":"叶梦得","content":"千古风流咏白苹。二年歌笑拥朱轮。翩翩却忆上林春。剑履便应陪北阙，裤襦那更假西人。玉堂金殿要词臣。","dynasty":"宋代","title":"浣溪沙"}
{"author":"叶梦得","content":"百叶缃桃照眼明，繁枝似见雨新晴。故知睡足聊相并，不作林间逐妇声。","dynasty":"宋代","title":"题子因双鸠百叶桃画"}
{"author":"叶梦得","content":"颓垣败屋落花飞，草草春光亦故圻。但爱野塘输渌净，不知风景转清微。帐空尚忆猿惊晓，基废犹传凤览辉。女几自无平贼意，坐来休笑久忘归。","dynasty":"宋代","title":"再次韵"}
{"author":"叶梦得","content":"不与群芳争绝艳，化工自许寒梅。一枝临晚照歌台。眼明浑未见，弦管莫惊催。记取刘郎归去路，千年应话天台。酒阑不惜更重陪。夜寒衣袂薄，犹有暗香回。","dynasty":"宋代","title":"临江仙（次韵答幼安、思诚、存之席上梅花）"}
{"author":"叶梦得","content":"花残却是春留恋。几日馀香吹酒面。湿烟不隔柳条青，小雨池塘初有燕。波光纵使明如练。可奈落红纷似霰。解将心事诉东风，只有啼莺千种啭。","dynasty":"宋代","title":"木兰花/玉楼春二月二十六日晚雨，集客湖上"}
{"author":"叶梦得","content":"翩跹飞舞半空来。晓风催。巧萦回。野旷天遥，回望兴悠哉。欲问玉京知远近，试携手，上高台。云涛无际卷崔嵬。敛浮埃。照琼瑰。点缀林花，真个是多才。说与化工留妙手，休尽放，一时开。","dynasty":"宋代","title":"江城子（大雪与客登极目亭）"}
{"author":"叶梦得","content":"自我离山间，忽已两改月。饥人不忘食，未坐先已说。家僮挟书至，惊起慰愁绝。推寻到鸡犬，问讯穷曲折。此生岂多为，一壑万虑灭。可能复大错，更铸八州铁。汝归马蹄轻，初不恨触热。殷勤报松竹，吾岂成久别。","dynasty":"宋代","title":"送模归卞山并示僧宗义为余守西岩者三首其一"}
{"author":"叶梦得","content":"渺渺空波下夕阳。睡痕初破水风凉。过雨归云留不住。何处。远村烟树半微茫。莫笑经年人老矣。归计。得迟留处也何妨。老子兴来殊不浅。帘卷。更邀明月坐胡床。","dynasty":"宋代","title":"定风波"}
{"author":"叶梦得","content":"学士园林人不到，传声欲问江梅。曲阑清浅小池台。已知春意近，为我著诗催。急管行觞围舞袖，故人坐上三台。幼安与存之少相从。此欢此宴固难陪。不辞同二老，倒载习池回。","dynasty":"宋代","title":"临江仙（十一月二十四日同王幼安、洪思诚过曾存之园亭）"}
{"author":"叶梦得","content":"言经朱雀桁，复度白鸡年。谢公不可见，废垒蔓草缠。三日瞰坰牧，所怀多昔贤。陂陀北城墩，谁可作九泉。石头控峥嵘，目尽西南天。定都记孔明，赤壁方凯旋。惟初鼎足计，用意良已虔。更作长干行，秦淮乱清涟。残春扫馀花，密叶未有蝉。高台略四远，绿野浮芊眠。午阴久未移，幽景为我延。使君固不凡，况有嘉客先。老大百念息，爨馀岂遗烟。了知尘外心，本自无间然。","dynasty":"宋代","title":"又明日复同惇立总领吴德素运使章思台过天禧寺登雨花台再用前韵"}
{"author":"叶梦得","content":"三月莺花都过了，晓来雪片犹零。嵩阳居士记行行。西湖初水满，遥想〓纹生。欲为海棠传信息，如今底事长醒。不应高卧顿忘情。留春春不住，老眼若为明。","dynasty":"宋代","title":"临江仙（晁以道见和答韩文若之句，复答之。二首）"}
{"author":"叶梦得","content":"千年石头城，突兀真虎踞。苍茫劫火馀，尚复留故处。大江转洪涛，腾踏不可御。空城寂寞潮，日暮独东去。登临欲吊古，俯视极千虑。吾儿勇过我，蓐食穿沮洳。谓言抚中原，未暇论割据。功名亦何人，我老聊自恕。他年报国心，或可借前箸。无为笑颓然，已饱安用饫。","dynasty":"宋代","title":"雨夜与模论中原旦起模与徐惇济"}
{"author":"叶梦得","content":"落花已作风前舞。又送黄昏雨。晓来庭院半残红。惟有游丝千丈、罥晴空。殷勤花下同携手。更尽杯中酒。美人不用敛蛾眉。我亦多情无奈、酒阑时。","dynasty":"宋代","tags":"饮酒，赏花，抒情","title":"虞美人·雨后同干誉才卿置酒来禽花下作"}
{"author":"叶梦得","content":"千古风流咏白苹。二年歌笑拥朱轮。翩翩却忆上林春。剑履便应陪北阙，裤襦那更假西人。玉堂金殿要词臣。","dynasty":"宋代","title":"浣溪沙"}
{"author":"叶梦得","content":"一曲离歌，烟村人去，马头微雪新晴。隔年光景，回首近清明。断送残花又老，春波净、湖水初平。谁重到，雕阑尽日，遥想画桥横。高城。凝望久，何人为我，重唱余声。问桃李如今，几处阴成。老去从游似梦，尊前事、空有经行。犹能记，殷勤寄语，多谢故人情。","dynasty":"宋代","title":"满庭芳（次旧韵，答蔡州王道济大夫见寄）"}
{"author":"叶梦得","content":"僚吏相哀白事稀，抱琴时自弄清徽。何妨共倒樽中渌，不怕鸣驺问道归。","dynasty":"宋代","title":"偶书为山亭五首其三"}
{"author":"叶梦得","content":"渐觉凉风入，轩窗自亦幽。漫能持麈尾，终忆钓槎头。故我从添老，愁予不为秋。新醅知熟未，衰谢若为酬。","dynasty":"宋代","title":"八月二十日"}
{"author":"叶梦得","content":"一曲青山映小池。绿荷阴尽雨离披。何人解识秋堪美，莫为悲秋浪赋诗。携浊酒，绕东篱。菊残犹有傲霜枝。一年好景君须记，正是橙黄橘绿时。梁范坚常谓欣成惜败者，物之情。秋为万物成功之时，宋玉作悲秋，非是。乃作美秋赋云。","dynasty":"宋代","title":"鹧鸪天"}
{"author":"叶梦得","content":"花残却是春留恋。几日馀香吹酒面。湿烟不隔柳条青，小雨池塘初有燕。波光纵使明如练。可奈落红纷似霰。解将心事诉东风，只有啼莺千种啭。","dynasty":"宋代","title":"木兰花/玉楼春二月二十六日晚雨，集客湖上"}
{"author":"叶梦得","content":"岩石三年别，君恩未许归。从谁寻草径，为我款荆扉。旧绕山千叠，新添竹一围。故人如见问，端欲挂朝衣。","dynasty":"宋代","title":"再任后遣模归按视石林四首其一"}
{"author":"叶梦得","content":"神龙傲幽蛰，睡美得所安。宇宙岂不广，敛收寄深蟠。不知九地藏，何似海滨宽。谩作无镀窦，言依小巑屼。微流出绀地，碧玉储清寒。乱木共苍翠，佛宫荫檀栾。宁怀帝者家，示暇排云端。油云有时去，雾雨森蒙漫。聊从老农戏，旱魃不可干。客行度嵌岩，尘土疲跨鞍。原借壁间瓢，一饮凉肺肝。","dynasty":"宋代","title":"石井"}
{"author":"叶梦得","content":"草枯马健已高秋，堂上应须早伐谋。传箭犹闻聚蜂蚁，控弦那得犯貔貅。书生会击单于颈，壮士谁舂长狄喉。快使营平归印绶，貂蝉敢望出兜鍪。","dynasty":"宋代","title":"秋高申戒诸屯示幕府"}
{"author":"叶梦得","content":"华屋非所安，忆我三间茅。闭关傲初寒，坐听风雨交。灯火微黯淡，松篁杂萧梢。一枝寄宿鸟，自许无倾巢。我非乘桴翁，讵敢辞系匏。朅来亦何事，大似从僧包。忽闻报严更，鼓钟乱钲铙。慨然念故栖，此地宁久抛。君知芥舟微，但可浮杯坳。去矣无更疑，作诗聊自嘲。","dynasty":"宋代","title":"雨夜西堂独宿"}
{"author":"叶梦得","content":"牛渚谁逢临汝郎，参军暂肯佐戎行。世缘不拟营三窟，人事那求馈五浆。春近岭梅横暗蕊，夜寒霜月落飞光。十年情话何由尽，我亦伤心叹渭阳。","dynasty":"宋代","title":"次韵答激仲"}
{"author":"叶梦得","content":"群龙分驰不难兴，喷薄云雾随飞腾。中田勿忧龟兆坼，倏忽便看盈沟塍。老农何功报神力，但趣官租饱军食。中原卷尽胡无人，尔土明年更开辟。","dynasty":"宋代","title":"祈雨未应复请于茅山采石庶几遂得之其二"}
{"author":"叶梦得","content":"绝顶参差千嶂列，不知空水相浮。下临湖海见三州。落霞横暮景，为客小迟留。卷尽微云天更阔，此行不负清秋。忽惊河汉近人流。青霄元有路，一笑倚琼楼。","dynasty":"宋代","title":"临江仙（乙卯八月九日，南山绝项作台新成，与客赏月作）"}
{"author":"叶梦得","content":"不惜囊钱信手空，荒田却拟望年丰。天公可是怜风月，判遣诗人一例穷。","dynasty":"宋代","title":"戏方仁声四绝句其三"}
{"author":"叶梦得","content":"落花已作风前舞。又送黄昏雨。晓来庭院半残红。惟有游丝千丈、罥晴空。殷勤花下同携手。更尽杯中酒。美人不用敛蛾眉。我亦多情无奈、酒阑时。","dynasty":"宋代","tags":"饮酒，赏花，抒情","title":"虞美人·雨后同干誉才卿置酒来禽花下作"}
{"author":"叶梦得","content":"一战聊麾十万师，西来捷报走黄旗。六骡壮骑终须去，九虎将军亦谩为。面内疲民元不改，从中胜算自无遗。临轩想见天颜喜，百辟欢声动玉墀。","dynasty":"宋代","title":"淮西军大破贼兵连六告捷喜成口号二首其一"}
{"author":"叶梦得","content":"生涯久许捕鱼郎，凫雁相追不乱行。但遣陶庐有松径，不辞楚酒醉椒浆。交情老柏寒方见，妙语灵珠夜有光。回首渐知归路好，已看梅柳动初阳。","dynasty":"宋代","title":"再答"}
{"author":"叶梦得","content":"狂酋屡惯骋长驱，未省新军有被庐。快饮勿辞金凿落，先声须破铁浮图。䞤官尔自疲千里，飞将吾宁较一夫。试向八公山上望，当关何用守濡须。","dynasty":"宋代","title":"闻兀朮将过淮再遣晁公昂觇师"}
{"author":"叶梦得","content":"澹庵久死瘴江滨，依旧归来侍禁宸。浩叹宗孙长去国，从知志士不谋身。皇天若假令多算，圣代终无弃□□。我时阅报痛生哀，洒泪南詹吊象台。今日方知公有子，皇天佑善世生才。","dynasty":"宋代","title":"赠胡季昭"}
{"author":"叶梦得","content":"岩邑相望数寄声，十年湖海最关情。谈锋尚忆倾甥舅，鬓雪何堪数弟兄。饱读父书聊自足，深知民事却须评。扬旗且逐楼船下，万里波涛本不惊。","dynasty":"宋代","title":"送表弟晁公耄沿海师幕"}
{"author":"叶梦得","content":"鼓角遥闻出塞声，边风吹雁过高城。疆陲无复戊己尉，盗贼犹怜壬午兵。岁晚胡床闭深阁，夜长刁斗听连营。便须从此传烽息，要及春农论劝耕。","dynasty":"宋代","title":"连日边报稍稀西斋默坐"}
{"author":"叶梦得","content":"一醉三年那易得，应须大白同浮。已知绝景是吾州。姮娥仍有意，更肯为人留。万籁无声遥夜永，人间未识高秋。从来我客尽风流。故知怜老子，尤胜在南楼。","dynasty":"宋代","title":"临江仙（明日与客复登台，再用前韵。）"}
{"author":"叶梦得","content":"学士园林人不到，传声欲问江梅。曲阑清浅小池台。已知春意近，为我著诗催。急管行觞围舞袖，故人坐上三台。幼安与存之少相从。此欢此宴固难陪。不辞同二老，倒载习池回。","dynasty":"宋代","title":"临江仙（十一月二十四日同王幼安、洪思诚过曾存之园亭）"}
{"author":"叶梦得","content":"雪后郊原，烟林静、梅花初坼。春欲半，犹自探春消息。一眼平芜看不尽，夜来小雨催新碧。笑去年、携酒折花人，花应识。兰舟漾，城南陌。云影淡，天容窄。绕风漪十顷，暖浮晴色。恰似槎头收钓处，坐中仍有江南客。问何如、两桨下苕溪，吞云泽。","dynasty":"宋代","title":"满江红"}
{"author":"叶梦得","content":"破萼初惊一点红。又看青子映帘栊。冰雪肌肤谁复见。清浅。尚馀疏影照晴空。惆怅年年桃李伴。肠断。只应芳信负东风。待得微黄春亦暮。烟雨。半和飞絮作濛濛。","dynasty":"宋代","title":"定风波其一与干誉、才卿步西园，始见青梅"}
{"author":"叶梦得","content":"插架环千轴，传家有旧书。展舒惭几案，凉曝阙庭除。破屋防悬溜，残编足蠹鱼。好须重检校，扃锁莫令疏。","dynasty":"宋代","title":"再任后遣模归按视石林四首其三"}
{"author":"叶梦得","content":"韫玉于山，烨然不枯。我观此容，非山泽儒。却顾何为，东山之陟。如何淮淝，乃折此屐。","dynasty":"宋代","title":"东山图赞谢安石"}
{"author":"叶梦得","content":"再见狂胡力请平，将军无事罢屯营。传军已割淮壖地，牙帐仍收鄂渚兵。胜日身犹堪杖策，衰年耳自厌鸣钲。角巾初了东归约，安用区区岘首名。","dynasty":"宋代","title":"闻莫尚书周侍郎已自鄂州过江入汉上"}
{"author":"叶梦得","content":"雪後郊原，烟林静、梅花初坼。春欲半，犹自探春消息。一眼平芜看不尽，夜来小雨催新碧。笑去年、携酒折花人，花应识。兰舟漾，城南陌。云影淡，天容窄。绕风漪十顷，暖浮晴色。恰似槎头收钓处，坐中仍有江南客。问何如、雨桨下苕溪，吞云泽。","dynasty":"宋代","title":"满江红·雪後郊原"}
{"author":"叶梦得","content":"千步长虹跨碧流。两山浮影转螭头。付与诗人都总领。风景。更逢仙客下瀛洲。袅袅凉风吹汗漫。平岸。遥空新卷绛河收。却怪姮娥真好。须记。探支明月作中秋。","dynasty":"宋代","title":"定风波（七月望，赵俯置酒，与鲁卿同泛舟登骆驼桥待月）"}
{"author":"叶梦得","content":"平波涨绿春堤满。渡口人归晚。短篷轻楫费追寻。始信十年归梦、是如今。故人回望高阳里。遥想车连骑。尊前点检旧年春。应有海棠犹记、插花人。","dynasty":"宋代","title":"虞美人（寒食泛舟）"}
{"author":"叶梦得","content":"先声已起故将军，卧治何劳病使君。冠带岂能忘旧俗，山河自亦恶妖氛。羽书奏捷无留敌，舆地论封有策勋。横槊赋诗非我事，车书会复见斯文。","dynasty":"宋代","title":"刘太保招抚淮北刘马军屡奏捷"}
{"author":"叶梦得","content":"故山渐近，念渊明归意，翛然谁论。归去来兮秋已老，松菊三径犹存。稚子欢迎，飘飘风袂，依约旧衡门。琴书萧散，更欣有酒盈尊。惆怅萍梗无根，天涯行已遍，空负田园。去矣何之窗户小，容膝聊倚南轩。倦鸟知还，晚云遥映，山气欲黄昏。此还真意，故应欲辨忘言。","dynasty":"宋代","title":"念奴娇（南归渡扬子作，杂用渊明语）"}
{"author":"叶梦得","content":"山半飞泉鸣玉佩，回波倒卷粼粼。解巾聊濯十年尘。青山应却怪，此段久无人。行乐应须贤太守，风光过眼逡巡。不辞常作坐中宾。只愁花解笑，衰鬓不宜春。","dynasty":"宋代","title":"临江仙其十三癸卯次葛鲁卿法华山曲水劝酒"}
{"author":"叶梦得","content":"一曲青山映小池。绿荷阴尽雨离披。何人解识秋堪美，莫为悲秋浪赋诗。携浊酒，绕东篱。菊残犹有傲霜枝。一年好景君须记，正是橙黄橘绿时。梁范坚常谓欣成惜败者，物之情。秋为万物成功之时，宋玉作悲秋，非是。乃作美秋赋云。","dynasty":"宋代","title":"鹧鸪天"}
{"author":"叶梦得","content":"前村夜半。每为江梅肠欲断。浅紫深红。谁信漫天雪里逢。醉头扶起。宿酒阑干犹困倚。便莫催残。明日东风为扫看。","dynasty":"宋代","title":"减字木兰花（雪中赏牡丹）"}
{"author":"叶梦得","content":"行歌坐啸往来频，俯仰之间迹已陈。可是犹思建邺水，却应喜近洛阳尘。十年遍阅三行阙，四海奔驰一老臣。未有夷吾在江左，柴车空换两朱轮。","dynasty":"宋代","title":"府中即事其二"}
{"author":"叶梦得","content":"碧瓦新霜侵晓梦，黄花已过清秋。风帆何处挂扁舟。故人归欲尽，残日更回头。乐圃桥边烦借问，有人高卧江楼。寄声聊为诉离忧。桂丛应已老，何事久淹留。","dynasty":"宋代","title":"临江仙（送章长卿还姑苏兼寄程致道）"}
{"author":"叶梦得","content":"幕府陈琳老，官身恋故溪。解谈孙破虏，那厌庾征西。未拟烦刀笔，聊应谢鼓鼙。登临如得句，小字与亲题。","dynasty":"宋代","title":"陈子高移官浙东戏寄"}
{"author":"叶梦得","content":"不用黄金更筑台，一时倾盖尽奇材。关中岂是穰侯物，浪怕诸侯客子来。","dynasty":"宋代","title":"戏示幕客"}
{"author":"叶梦得","content":"东风一夜催春到。杨柳朝来好。莫辞尊酒重携持。老去情怀能有、几人知。凤台园里新诗伴。不用相追唤。一声清唱落琼卮。千顷西风烟浪、晚云迟。","dynasty":"宋代","title":"虞美人（同蔡宽夫置酒，王仲弓出歌人，声甚妙）"}
{"author":"叶梦得","content":"麦陇深初转，桃溪曲渐成。绿槐重叠午阴清。更有榴花一朵、照人明。画栋清微暑，疏帘入晚晴。请君坐待縠纹平。看取红幢翠盖、引前旌。","dynasty":"宋代","title":"南歌子（四月二十六日集客临芳观）"}
{"author":"叶梦得","content":"潋滟湖光供一笑，未须醉日论千。将军曾记旧临边。野塘新水漫，烟岸藕如船。却怪情多春又老，回肠易逐愁煎。何如旌旆郁相连。凯歌归玉帐，锦帽碧油前。","dynasty":"宋代","title":"临江仙（次韵洪思诚席上）"}
{"author":"叶梦得","content":"翰墨之娱，以写万变。不偿一姥，笑蕺山扇。袖手纵观，我行故迟。岂以怀祖，乐此逶迤。","dynasty":"宋代","title":"东山图赞王逸少"}
{"author":"叶梦得","content":"城头晚漏鸣丁丁，窗间月落却未明。衡阳归雁过欲尽，汝阳荒鸡初一鸣。悠悠断梦子不记，草草微吟还独生。成人得意须几许，一睡稍足无与情。","dynasty":"宋代","title":"诗二首其二"}
{"author":"叶梦得","content":"自我离山间，忽已两改月。饥人不忘食，未坐先已说。家僮挟书至，惊起慰愁绝。推寻到鸡犬，问讯穷曲折。此生岂多为，一壑万虑灭。可能复大错，更铸八州铁。汝归马蹄轻，初不恨触热。殷勤报松竹，吾岂成久别。","dynasty":"宋代","title":"送模归卞山并示僧宗义为余守西岩者三首其一"}
{"author":"叶梦得","content":"物外光阴不属春。且留风景伴佳辰。醉归谁管断肠人。柳絮尚飘庭下雪，梨花空作梦中云。竹间篱落水边门。","dynasty":"宋代","title":"浣溪沙（次韵王幼安，曾存之园亭席上）"}
{"author":"叶梦得","content":"一曲青山映小池。绿荷阴尽雨离披。何人解识秋堪美，莫为悲秋浪赋诗。携浊酒，绕东篱。菊残犹有傲霜枝。一年好景君须记，正是橙黄橘绿时。梁范坚常谓欣成惜败者，物之情。秋为万物成功之时，宋玉作悲秋，非是。乃作美秋赋云。","dynasty":"宋代","title":"鹧鸪天"}
{"author":"叶梦得","content":"今古几流转，身世两奔忙。那知一丘一壑，何处不堪藏。须信超然物外，容易扁舟相踵，分占水云乡。雅志真无负，来日故应长。问骐骥，空矫首，为谁昂。冥鸿天际，尘事分付一轻芒。认取骚人生此，但有轻蓬短楫，多制芰荷裳。一笑陶彭泽，千载贺知章。","dynasty":"宋代","title":"水调歌头·今古几流转"}
{"author":"叶梦得","content":"唱彻阳关分别袂，佳人粉泪空零。请君重作醉歌行。一欢须痛饮，回首念平生。却怪老来风味减，半酣易逐愁醒。因花那更赋闲情。鬓毛今尔耳，空笑老渊明。","dynasty":"宋代","title":"临江仙"}
{"author":"叶梦得","content":"水槛新开似浣花，傍溪须更作浮槎。祗应屡费王弘酒，时要清樽对落霞。","dynasty":"宋代","title":"戏方仁声四绝句其二"}
{"author":"叶梦得","content":"缥缈危亭，笑谈独在千峰上。与谁同赏。万里横烟浪。老去情怀，犹作天涯想。空惆怅。少年豪放。莫学衰翁样。","dynasty":"宋代","tags":"宋词三百首，豪放，登高，抒怀","title":"点绛唇·绍兴乙卯登绝顶小亭"}
{"author":"叶梦得","content":"对花常欲留春，恨春故遣花飞早。晓来雨过，绿阴新处，几番芳草。一片飘时，已知消减，满庭谁扫。料多情也似，愁人易感，先催趁、朱颜老。犹有清明未过，但狂风、匆匆难保。酒醒梦断，年年此恨，不禁相恼。只恐春应，暗留芳信，与花争好。有姚黄一朵，殷勤付与，送金杯倒。","dynasty":"宋代","title":"水龙吟（三月十日西湖宴客作）"}
{"author":"叶梦得","content":"斜汉初看素月流。坐惊金饼出云头。华发萧然吹素领。光景。何妨分付属沧洲。莫待霜花飘烂漫。萍岸。更凭佳句尽拘收。解与破除消万事，犹记。一尊同得二年秋。","dynasty":"宋代","title":"定风波（鲁卿见和，复答之）"}
{"author":"叶梦得","content":"渺渺空波下夕阳。睡痕初破水风凉。过雨归云留不住。何处。远村烟树半微茫。莫笑经年人老矣。归计。得迟留处也何妨。老子兴来殊不浅。帘卷。更邀明月坐胡床。","dynasty":"宋代","title":"定风波"}
{"author":"叶梦得","content":"碧瓦新霜侵晓梦，黄花已过清秋。风帆何处挂扁舟。故人归欲尽，残日更回头。乐圃桥边烦借问，有人高卧江楼。寄声聊为诉离忧。桂丛应已老，何事久淹留。","dynasty":"宋代","title":"临江仙（送章长卿还姑苏兼寄程致道）"}
{"author":"叶梦得","content":"河汉下平野，香雾卷西风。倚空千嶂横起，银阙正当中。常恨年年此夜，醉倒歌呼谁和，何事偶君同。莫恨岁华晚，容易感梧桐。揽清影，君试与，问天公。遥知玉斧初斫，重到广寒宫。付与孤光千里，不遣微云点缀，为我洗长空。老去狂犹在，应未笑衰翁。","dynasty":"宋代","title":"水调歌头（癸丑中秋）"}
{"author":"叶梦得","content":"修眉扫遥碧，清镜走回流。堤外柳烟深浅，碧瓦起朱楼。分付平云千里，包卷骚人遗思，春色入帘钩。桃李尽无语，波影动兰舟。念谢公，平生志，在沧洲。登临漫怀风景，佳处每难酬。却叹从来贤士，如我与公多矣，名迹竟谁留。惟有尊前醉，何必问消忧。","dynasty":"宋代","title":"水调歌头（湖光亭落成）"}
{"author":"叶梦得","content":"翩跹飞舞半空来。晓风催。巧萦回。野旷天遥，回望兴悠哉。欲问玉京知远近，试携手，上高台。云涛无际卷崔嵬。敛浮埃。照琼瑰。点缀林花，真个是多才。说与化工留妙手，休尽放，一时开。","dynasty":"宋代","title":"江城子（大雪与客登极目亭）"}
{"author":"叶梦得","content":"问浮家泛宅，自玄真、去后有谁来。漫烟波千顷，云峰倒影，空翠成堆。可是溪山无主，佳处且徘徊。暮雨卷晴野，落照天开。老去余生江海，伴远公香火，犹有宗雷。便何妨元亮，携酒间相陪。寄清谈、芒鞋筇杖，更尽驱、风月入尊罍。江村路，我歌君和，莫棹船回。","dynasty":"宋代","title":"八声甘州"}
{"author":"叶梦得","content":"自笑天涯无定准，飘然到处迟留。兴阑却上五湖舟。鲈莼新有味，碧树已惊秋。台上微凉初过雨，一尊聊记同游。寄声时为到沧洲。遥知欹枕处，万壑看交流。","dynasty":"宋代","title":"临江仙（熙春台与王取道、贺方回、曾公衮会别）"}
{"author":"叶梦得","content":"平波涨绿春堤满。渡口人归晚。短篷轻楫费追寻。始信十年归梦、是如今。故人回望高阳里。遥想车连骑。尊前点检旧年春。应有海棠犹记、插花人。","dynasty":"宋代","title":"虞美人（寒食泛舟）"}
{"author":"叶梦得","content":"草草一年真过梦，此生不恨萍浮。且令从事到青州。已能从辟谷，那更话封留。好月尚寻当日约，故人何啻三秋。援琴欲写竹间流。此声谁解听，空上仲宣楼。","dynasty":"宋代","title":"临江仙"}
{"author":"叶梦得","content":"洞庭波冷，望冰轮初转，沧海沈沈。万顷孤光云阵卷，长笛吹破层阴。汹涌三江，银涛无际，遥带五湖深。酒阑歌罢，至今鼍怒龙吟。回首江海平生，漂流容易散，佳期难寻。缥缈高城风露爽，独倚危槛重临。醉倒清尊，姮娥应笑，犹有向来心。广寒宫殿，为予聊借琼林。","dynasty":"宋代","title":"念奴娇（中秋宴客，有怀壬午岁吴江长桥）"}
{"author":"叶梦得","content":"高柳萧萧，睡余已觉西风劲。小窗人静。淅沥生秋听。底事多情，欲与流年竞。残云暝。坠巾慵整。独立芝兰径。","dynasty":"宋代","title":"点绛唇（晚出山榭，春初植兰榭侧，近复生紫芝十二本）"}
{"author":"叶梦得","content":"夹路行歌尽落梅。篆烟香细袅寒灰。云移碧海三山近，月破中天九陌开。追乐事，惜多才。车声遥听走晴雷。十年梦断钧天奏，犹记流霞醉后杯。","dynasty":"宋代","title":"鹧鸪天（元夕次韵干誉）"}
{"author":"叶梦得","content":"山上飞泉，漫流山下知何处。乱云无数。留得幽人住。深闭柴门，听尽空檐雨。秋还暮。小窗低户。惟有寒蛩语。","dynasty":"宋代","title":"点绛唇（丙辰八月二十七日雨中与何彦亨小饮）"}
{"author":"叶梦得","content":"兰茝空悲楚客秋。旌旗谁见使君游。凌云不隔三山路，破浪聊凭万里舟。公欲去，尚能留。杯行到手未宜休。新诗无物堪伦比，愿探珊瑚出宝钩。","dynasty":"宋代","title":"鹧鸪天（次韵鲁卿大钱观太湖）"}
{"author":"叶梦得","content":"薄雪消时春已半。踏遍苍苔，手挽花枝看。一缕游丝牵不断。多情更觉蜂儿乱。尽日平波回远岸。倒影浮光，却记冰初泮。酒力无多吹易散。余寒向晚风惊幔。","dynasty":"宋代","title":"蝶恋花"}
{"author":"叶梦得","content":"河汉下平野，香雾卷西风。倚空千嶂横起，银阙正当中。常恨年年此夜，醉倒歌呼谁和，何事偶君同。莫恨岁华晚，容易感梧桐。揽清影，君试与，问天公。遥知玉斧初斫，重到广寒宫。付与孤光千里，不遣微云点缀，为我洗长空。老去狂犹在，应未笑衰翁。","dynasty":"宋代","title":"水调歌头·河汉下平野"}
{"author":"叶梦得","content":"雪後郊原，烟林静、梅花初坼。春欲半，犹自探春消息。一眼平芜看不尽，夜来小雨催新碧。笑去年、携酒折花人，花应识。兰舟漾，城南陌。云影淡，天容窄。绕风漪十顷，暖浮晴色。恰似槎头收钓处，坐中仍有江南客。问何如、雨桨下苕溪，吞云泽。","dynasty":"宋代","title":"满江红·雪後郊原"}
{"author":"叶梦得","content":"松陵秋已老，正柳岸田家，酒醅初熟。鲈脍莼羹，万里水天相续。扁舟凌浩渺，寄一叶、暮涛吞沃。青箬笠，西塞山前，自翻新曲。来往未应足。便细雨斜风，有谁拘束。陶写中年，何待更须丝竹。鸱夷千古意，算入手、比来尤速。最好是，千点云峰，半篙澄绿。","dynasty":"宋代","title":"应天长·松陵秋已老"}
{"author":"叶梦得","content":"破萼初惊一点红。又看青子映帘栊。冰雪肌肤谁复见。清浅。尚余疏影照晴空。惆怅年年桃李伴。肠断。只应芳信负东风。待得微黄春亦暮。烟雨。半和飞絮作濛濛。","dynasty":"宋代","title":"定风波·破萼初惊一点红"}
{"author":"叶梦得","content":"翩迁飞舞半空来。晓风催。巧萦回。野旷天遥，回望兴悠哉。欲问玉京知远近，试携手，上高台。云涛无际卷崔嵬。敛浮埃。照琼瑰。点缀林花，真个是多才。说与化工留妙手，休尽放，一时开。","dynasty":"宋代","title":"江城子·翩迁飞舞半空来"}
{"author":"叶梦得","content":"千古风流咏白苹。二年歌笑拥朱轮。翩翩却忆上林春。剑履便应陪北阙，裤襦那更假西人。玉堂金殿要词臣。","dynasty":"宋代","title":"浣溪沙"}
{"author":"叶梦得","content":"一声鶗鴂催春晚。芳草连空远。年年馀恨怨残红。可是无情、容易爱随风。茂林修竹山阴道。千载谁重到。半湖流水夕阳前。犹有一觞一咏、似当年。","dynasty":"宋代","title":"虞美人·一声鶗鴂催春晚"}
{"author":"叶梦得","content":"高柳萧萧，睡余已觉西风劲。小窗人静。淅沥生秋听。底事多情，欲与流年竞。残云暝。坠巾慵整。独立芝兰径。","dynasty":"宋代","title":"点绛唇·高柳萧萧"}
{"author":"叶梦得","content":"客路重经黄鹄前，故人仍得暂留连。长枪大剑笑安用，白发苍颜空自怜。照野已惊横雉堞，蔽江行见下楼船。灞陵醉尉无人识，漫对云峰说去年。","dynasty":"宋代","title":"赴建康过京口呈刘季高"}
{"author":"叶梦得","content":"澹庵久死瘴江滨，依旧归来侍禁宸。浩叹宗孙长去国，从知志士不谋身。皇天若假令多算，圣代终无弃□□。我时阅报痛生哀，洒泪南詹吊象台。今日方知公有子，皇天佑善世生才。","dynasty":"宋代","title":"赠胡季昭"}
{"author":"叶梦得","content":"神龙傲幽蛰，睡美得所安。宇宙岂不广，敛收寄深蟠。不知九地藏，何似海滨宽。谩作无镀窦，言依小巑屼。微流出绀地，碧玉储清寒。乱木共苍翠，佛宫荫檀栾。宁怀帝者家，示暇排云端。油云有时去，雾雨森蒙漫。聊从老农戏，旱魃不可干。客行度嵌岩，尘土疲跨鞍。原借壁间瓢，一饮凉肺肝。","dynasty":"宋代","title":"石井"}
{"author":"叶梦得","content":"鹅王牧群鹅，浊世肯下游。积水近天阙，有时戏沉浮。老禅天人师，领略倾九州。初开选佛场，坐断诸峰头。当时江东西，海纳吞众流。岁晚徙山麓，华堂跨龙楼。至今韦公碑，照耀苍崖幽。陈迹记往昔，登临纵冥搜。重来岁月疾，俯仰五十秋。抚事一太息，何从问马牛。惟余拱把木，百尺环道周。成坏各有时，干戈今少休。空怀三宿恋，为汝半日留。钟声远送客，雾雨昏林丘。","dynasty":"宋代","title":"鹅湖山"}
{"author":"叶梦得","content":"幕府陈琳老，官身恋故溪。解谈孙破虏，那厌庾征西。未拟烦刀笔，聊应谢鼓鼙。登临如得句，小字与亲题。","dynasty":"宋代","title":"陈子高移官浙东戏寄"}
{"author":"叶梦得","content":"鼓角开东道，山川壮别京。病慵怜窃食，幽愤敢论兵。废简铅黄暗，驰囊赤白惊。褒衣聊自喜，时见鲁诸生。","dynasty":"宋代","title":"与陈子高夜话"}
{"author":"叶梦得","content":"渐觉凉风入，轩窗自亦幽。漫能持麈尾，终忆钓槎头。故我从添老，愁予不为秋。新醅知熟未，衰谢若为酬。","dynasty":"宋代","title":"八月二十日"}
{"author":"叶梦得","content":"赫日真能永，微风亦自凉。故应便北户，何敢厌东墙。汲水聊为戏，翻书却未忙。平生閒与懒，并觉味兼长。","dynasty":"宋代","title":"观化堂编校旧书其一"}
{"author":"叶梦得","content":"翰墨他生业，山林晚岁心。那知身已老，但觉意增深。捉麈谁能话，扶筇可细寻。晚来庭鹊喜，似恐有归音。","dynasty":"宋代","title":"观化堂编校旧书其二"}
{"author":"叶梦得","content":"七夕仍残暑，三年记此宵。傍檐依岭月，攲枕听江潮。瓠大何妨拙，槎回未觉遥。何须论乞巧，河汉望星桥。","dynasty":"宋代","title":"七夕"}
{"author":"叶梦得","content":"岩石三年别，君恩未许归。从谁寻草径，为我款荆扉。旧绕山千叠，新添竹一围。故人如见问，端欲挂朝衣。","dynasty":"宋代","title":"再任后遣模归按视石林四首其一"}
{"author":"叶梦得","content":"白发萱堂上，孩儿更共怀。弄孙那得见，将母竟难谐。已绝功名望，犹疑出处乖。此心终未稳，何处复安排。","dynasty":"宋代","title":"再任后遣模归按视石林四首其二"}
{"author":"叶梦得","content":"插架环千轴，传家有旧书。展舒惭几案，凉曝阙庭除。破屋防悬溜，残编足蠹鱼。好须重检校，扃锁莫令疏。","dynasty":"宋代","title":"再任后遣模归按视石林四首其三"}
{"author":"叶梦得","content":"细路穿南岭，新松几许长。毋庸驰马足，祇拟转羊肠。便作高亭好，初非乱石妨。两溪浑在眼，似欲见帆樯。","dynasty":"宋代","title":"再任后遣模归按视石林四首其四"}
{"author":"叶梦得","content":"瘦石聊我伴，遥山更尔瞻。泉声分寂历，草色借廉纤。玉粒时能饱，霜毛日更添。平生疏懒意，况与病同兼。","dynasty":"宋代","title":"为山亭晚卧"}
{"author":"叶梦得","content":"制作三王旧，忧勤一纪馀。岂惟成礼乐，真欲混车书。黼扆犹丹陛，飙轮忽紫虚。帝乡归路稳，无复顾楼居。","dynasty":"宋代","title":"徽宗皇帝挽歌词五首其一"}
{"author":"叶梦得","content":"帝业承瓜瓞，天伦映棣华。千年垂接统，四海自为家。毕郢终何恨，苍梧邈已赊。庙壖惊指顾，行路泣悲笳。","dynasty":"宋代","title":"徽宗皇帝挽歌词五首其二"}
{"author":"叶梦得","content":"脱屣初无恋，遗弓故不忘。金盘徒自耸，玉椀且深藏。付托归真主，经营有旧章。柏城森渭水，空愧寝中郎。","dynasty":"宋代","title":"徽宗皇帝挽歌词五首其三"}
{"author":"叶梦得","content":"卜宅轩台近，因山禹穴深。缀衣惊在匣，黄屋本非心。海阔青云隔，天高白日沉。秋风无马迹，惆怅属车音。","dynasty":"宋代","title":"徽宗皇帝挽歌词五首其四"}
{"author":"叶梦得","content":"浴殿陪书诏，甘泉忝侍臣。虚传游帝所，不复从时巡。效死终何日，馀生漫此身。攀髯如已矣，挥涕洒江滨。","dynasty":"宋代","title":"徽宗皇帝挽歌词五首其五"}
{"author":"叶梦得","content":"老罢那知力已疲，君恩误遣出车诗。金汤自巩中原地，熊虎空高大将旗。江海百神朝魏阙，风云千里护彤墀。白头再启征西将，深愧甘棠咏去思。","dynasty":"宋代","title":"再至建康其一"}
{"author":"叶梦得","content":"推毂何堪付老儒，腰间仍佩玉麟符。千门万户照天阙，二水三山非故庐。谈笑定谁能却敌，衰慵真自笑非夫。淮南金鼓连沧海，为趣嫖姚速破胡。","dynasty":"宋代","title":"再至建康其二"}
{"author":"叶梦得","content":"稍喜胡尘欲渐清，离宫双阙照层城。不惊巷陌铜驼没，自愧儿童竹马迎。衰谢讵堪仍簿领，病慵久已废杯行。三山不动潮头过，汹汹江流自不平。","dynasty":"宋代","title":"府中即事其一"}
{"author":"叶梦得","content":"行歌坐啸往来频，俯仰之间迹已陈。可是犹思建邺水，却应喜近洛阳尘。十年遍阅三行阙，四海奔驰一老臣。未有夷吾在江左，柴车空换两朱轮。","dynasty":"宋代","title":"府中即事其二"}
{"author":"叶梦得","content":"倦飞归鸟正思还，叩户聊分半日閒。胜事漫同谈栗里，佳时休笑负龙山。簿书已老无馀力，香火朝真有旧班。他日尚期能过我，试穷千嶂共追攀。","dynasty":"宋代","title":"建康旧俗贵重九上巳诸曹皆休务祀神登北山参议马君独不出携诗相过因言石林之胜次其韵"}
{"author":"叶梦得","content":"万壑千岩不易求，壶中聊寄小瀛洲。稍看硉兀云峰出，便有檀栾桂屿幽。绝境自知难遽忘，奇踪争怪独能留。山翁已老犹儿戏，漫拟伸眉一散愁。","dynasty":"宋代","title":"西斋初成廨中旧有太湖石数十枚因垒之庭下"}
{"author":"叶梦得","content":"外家文采到诸郎，凛凛词锋未可当。伴我何辞共戎马，怜君聊欲濯糟浆。残年落寞风尘际，永夜从容银烛光。祇恐扁舟吾欲去，病慵无意薄淮阳。","dynasty":"宋代","title":"与晁激仲夜话"}
{"author":"叶梦得","content":"牛渚谁逢临汝郎，参军暂肯佐戎行。世缘不拟营三窟，人事那求馈五浆。春近岭梅横暗蕊，夜寒霜月落飞光。十年情话何由尽，我亦伤心叹渭阳。","dynasty":"宋代","title":"次韵答激仲"}
{"author":"叶梦得","content":"生涯久许捕鱼郎，凫雁相追不乱行。但遣陶庐有松径，不辞楚酒醉椒浆。交情老柏寒方见，妙语灵珠夜有光。回首渐知归路好，已看梅柳动初阳。","dynasty":"宋代","title":"再答"}
{"author":"叶梦得","content":"家声合继紫微郎，不独诗同沈鲍行。晚岁清谈淹幕府，中原喜气望壶浆。颇闻时论怜衰朽，空愧君恩负宠光。肯许辋川期后约，弹冠知不借王阳。","dynasty":"宋代","title":"又答"}
{"author":"叶梦得","content":"椎牛飨士隘辕门，投老兵间强自论。稍喜并边无牧马，却惭空帐有惊猿。乞盟似欲回天意，排难谁能报主恩。壮志蹉跎真便尔，独怀搔首望丘园。","dynasty":"宋代","title":"阅武士回边报与山中信并至"}
{"author":"叶梦得","content":"鼓角遥闻出塞声，边风吹雁过高城。疆陲无复戊己尉，盗贼犹怜壬午兵。岁晚胡床闭深阁，夜长刁斗听连营。便须从此传烽息，要及春农论劝耕。","dynasty":"宋代","title":"连日边报稍稀西斋默坐"}
{"author":"叶梦得","content":"青灯相对久无眠，拥毳无人伴夜禅。闭户便能忘屦迹，炷香时自续炉烟。辞家屈指惊三月，抚事关心怆十年。漫展残书亦安用，可能犹欲绝韦编。","dynasty":"宋代","title":"独坐不得眠读旧书"}
{"author":"叶梦得","content":"华屋惊随劫火飞，江山空自绕邦圻。灵踪可便超千载，妙解谁从寄一微。著屐尚堪穷碧落，据床聊伴俯清辉。追寻会识关心处，未怪衰翁苦忆归。","dynasty":"宋代","title":"次韵马参议同游蒋山"}
{"author":"叶梦得","content":"颓垣败屋落花飞，草草春光亦故圻。但爱野塘输渌净，不知风景转清微。帐空尚忆猿惊晓，基废犹传凤览辉。女几自无平贼意，坐来休笑久忘归。","dynasty":"宋代","title":"再次韵"}
{"author":"叶梦得","content":"荒林寂寂鸟飞飞，旧事那容数一圻。山色自怜云泱莽，暮寒犹作雨霏微。谈馀故喜珠仍在，境胜端知玉有辉。问取塔中黄面老，此生何处是真归。","dynasty":"宋代","title":"三次韵"}
{"author":"叶梦得","content":"雨厌残云暝不飞，乱红犹欲点春圻。蒋陵路绝人谁到，萧寺庭荒迹已微。偃蹇松篁空自老，参差观阁旧相辉。令威等是千年客，想有辽东独鹤归。","dynasty":"宋代","title":"四次韵"}
{"author":"叶梦得","content":"解作江山一月留，仲文儒雅更风流。欲知爵跃心能喜，正爱蝉连语不休。筑室君方论并舍，归山我已办扁舟。交亲四海今馀几，万事伤心付白头。","dynasty":"宋代","title":"蔡子因相过留踰月"}
{"author":"叶梦得","content":"人事纷纷去不留，客心空感大江流。已拚瓠落真何用，那得钟鸣尚不休。邻里朱陈无别社，江山李郭有同舟。若为便觅苕溪路，六月明珠剥芡头。","dynasty":"宋代","title":"次韵再答子因"}
{"author":"叶梦得","content":"早时物望冠陈留，晚悟禅心更不流。安用前身真阮籍，久知此道得孙休。千年会有归来鹤，万事元同不系舟。邂逅一庵随地有，不妨衲被对蒙头。","dynasty":"宋代","title":"蔡子因前韵留别再答二首其一"}
{"author":"叶梦得","content":"已议营屯列上留，稍欣群盗障横流。三时旧业终应在，万里长征亦少休。和策但令均挟纩，壮图何用辄焚舟。东都自是兴王地，虎踞宁须问石头。","dynasty":"宋代","title":"蔡子因前韵留别再答二首其二"}
{"author":"叶梦得","content":"先声已起故将军，卧治何劳病使君。冠带岂能忘旧俗，山河自亦恶妖氛。羽书奏捷无留敌，舆地论封有策勋。横槊赋诗非我事，车书会复见斯文。","dynasty":"宋代","title":"刘太保招抚淮北刘马军屡奏捷"}
{"author":"叶梦得","content":"嵇康不作绝交书，出处萧然两裕如。锦帐不妨游省户，草堂还得赋郊居。倾崖溅水青云上，夹道轻阴落絮馀。亦记旧游聊待我，未须催驾赤城车。","dynasty":"宋代","title":"徐惇立罢吏部郎官出守天台待次卞山旧居因寄"}
{"author":"叶梦得","content":"中年甚畏别交亲，况复云山旧结邻。涧谷何时同笑语，干戈已老更风尘。少留对榻聊分坐，多病持杯漫几巡。贾傅长沙知健否，洞庭波浪渺无津。","dynasty":"宋代","title":"章几道将归小饮怀谢城父"}
{"author":"叶梦得","content":"插羽惊传赤白囊，胡行如鬼尚跳梁。颇闻庙算无遗策，但遣封人谨豫防。送死定知天悔祸，追奔宁使汝争彊。将军剩有封侯印，尽扫无令一镞亡。","dynasty":"宋代","title":"闻边报示诸将"}
{"author":"张耒","content":"竞渡深悲千载冤，忠魂一去讵能还。国亡身殒今何有，只留离骚在世间。","dynasty":"宋代","tags":"端午节，竞渡，怀人，爱国","title":"和端午"}
{"author":"张耒","content":"庭户无人秋月明，夜霜欲落气先清。梧桐真不甘衰谢，数叶迎风尚有声。","dynasty":"宋代","tags":"古诗三百首，秋夜，写景，抒怀","title":"夜坐"}
{"author":"张耒","content":"帘幕疏疏风透。一线香飘金兽。朱阑倚遍黄昏后。廊上月华如昼。别离滋味浓于酒。著人瘦。此情不及墙东柳。春色年年如旧。","dynasty":"宋代","tags":"宋词三百首，婉约，写景，感叹，离愁","title":"秋蕊香·帘幕疏疏风透"}
{"author":"张耒","content":"如丝苣甲饤春盘，韭叶金黄雪未干。旅饭二年无此味，故园千里几时还。异方时节三巵酒，残岁风烟一惨颜。曾奉龙旗典邦礼，岁穷祠祀少休闲。","dynasty":"宋代","tags":"古诗三百首，写景，思乡","title":"春日"}
{"author":"张耒","content":"长夏村墟风日清，檐牙燕雀已生成。蝶衣晒粉花枝舞，蛛网添丝屋角晴。落落疏帘邀月影，嘈嘈虚枕纳溪声。久斑两鬓如霜雪，直欲渔樵过此生。","dynasty":"宋代","tags":"夏天，归隐，闲适，生活","title":"夏日三首·其一"}
{"author":"张耒","content":"城头月落霜如雪，楼头五更声欲绝。捧盘出户歌一声，市楼东西人未行。北风吹衣射我饼，不忧衣单忧饼冷。业无高卑志当坚，男儿有求安得闲。","dynasty":"宋代","tags":"勉励","title":"示秬秸"}
{"author":"张耒","content":"年来鞍马困尘埃，赖有青山豁我怀。日暮北风吹雨去，数峰清瘦出云来。","dynasty":"宋代","tags":"写山，写景，抒情，喜悦","title":"初见嵩山"}
{"author":"张耒","content":"木叶亭皋下，重阳近，又是捣衣秋。奈愁入庾肠，老侵潘鬓，谩簪黄菊，花也应羞。楚天晚，白苹烟尽处，红蓼水边头。芳草有情，夕阳无语，雁横南浦，人倚西楼。玉容知安否？香笺共锦字，两处悠悠。空恨碧云离合，青鸟沉浮。向风前懊恼，芳心一点，寸眉两叶，禁甚闲愁？情到不堪言处，分付东流。","dynasty":"宋代","tags":"思念，妻子","title":"风流子·木叶亭皋下"}
{"author":"张耒","content":"相逢记得画桥头，花似精神柳似柔。莫谓无情即无语，春风传意水传愁。","dynasty":"宋代","title":"偶题·相逢记得画"}
{"author":"张耒","content":"含羞倚醉不成歌。纤手掩香罗。偎花映烛，偷传深意，酒思入横波。看朱成碧心迷乱，翻脉脉、敛双蛾。相见时稀隔别多。又春尽、奈愁何。","dynasty":"宋代","title":"少年游"}
{"author":"张耒","content":"人间一叶梧桐飘，蓐收行秋回斗杓。神宫召集役灵鹊，直渡天河云作桥。桥东美人天帝子，机杼年年劳玉指。织成云雾紫绡衣，辛苦无欢容不理。帝怜独居无与娱，河西嫁得牵牛夫。自从嫁后废织纴，绿鬓云鬟朝暮梳。贪欢不归天帝怒，谪归却踏来时路。但令一岁一相逢，七月七日河边渡。别多会少知奈何，却忆从前恩爱多。匆匆离恨说不尽，烛龙已驾随羲和。河边灵官晓催发，令严不管轻离别。空将泪作雨滂沱，泪痕有尽愁无歇。寄言织女若休叹，天地无情会相见。犹胜嫦娥不嫁人，夜夜孤眠广寒殿。","dynasty":"宋代","tags":"七夕节，叙事，爱情，故事","title":"七夕歌"}
{"author":"张耒","content":"玉环妖血无人扫，渔阳马厌长安草。潼关战骨高于山，万里君王蜀中老。金戈铁马从西来，郭公凛凛英雄才。举旗为风偃为雨，洒扫九庙无尘埃。元功高名谁与纪，风雅不继骚人死。水部胸中星斗文，太师笔下龙蛇字。天遣二子传将来，高山十丈磨苍崖。谁持此碑入我室？使我一见昏眸开。百年兴废增感慨，当时数子今安在？君不见，荒凉浯水弃不收，时有游人打碑卖。","dynasty":"宋代","tags":"咏史怀古，凭吊，赞颂","title":"读中兴碑/读中兴颂碑"}
{"author":"张耒","content":"裂楮裁筠，虚明潇洒，制成方丈屠苏。草团蒲坐，中置一山炉。拙似春林鸠宿，易于□、秋野享居。谁相对，时烦孟妇，石鼎煮寒蔬。嗟吁。人生随分足，风云际会，漫付伸舒。且偷取闲时，向此踌躇。谩取黄金建厦，繁华梦、毕竟空虚。争如且、寒村厨火，汤饼一斋盂。","dynasty":"宋代","title":"满庭芳"}
{"author":"张耒","content":"苦心膏沐不论赀，富贵人生各有时。直使中流畏仙去，君王何啻似婴儿。","dynasty":"宋代","title":"赵飞燕"}
{"author":"张耒","content":"日落长云暗，风悲古岸秋。渚鸥遥避客，野蝶戏随舟。疏拙资微禄，飘零厌远游。若无尊里酒，何物与消愁。","dynasty":"宋代","title":"日落"}
{"author":"张耒","content":"老火炽而焰，端能流弱金。清秋有微警，西风生薄阴。日中无停晖，俯仰忽已沉。齐纨不足玩，流景逝骎骎。盛衰宁独行，巾具密相寻。蓬茅有佳处，亦足慰人心。","dynasty":"宋代","title":"入伏后三日"}
{"author":"张耒","content":"野蔓封城堞，疏松隔丽谯。楼临寒汹涌，门揖翠迢峣。客思闲易感，归心去莫招。何时送客处，看我理归桡。","dynasty":"宋代","title":"润州书事"}
{"author":"张耒","content":"西风吹淡白，窗户含凄清。炎凉一朝变，徂暑逝不停。山堂晓潇洒，病叟巾褐轻。平时干云树，芳叶亦复零。","dynasty":"宋代","title":"三伏暑甚七月八日立秋是日风作凉爽炎酷顿消"}
{"author":"张耒","content":"苦热逢三秋，西风飒然起。金气入草木，伤夷从此始。盛极衰从之，循环固其理。老翁复何事，新凉欣酒美。","dynasty":"宋代","title":"三伏暑甚七月八日立秋是日风作凉爽炎酷顿消"}
{"author":"张耒","content":"三更月晕合，定知明日雨。开门已萧飒，寒气侵庭宇。东风变凄凛，闭户思室处。赖兹尊有酒，细酌供燕语。斗杓行指卯，虽寒能几许。惟应园林好，新霁千花吐。","dynasty":"宋代","title":"三更"}
{"author":"张弘靖","content":"丛石依古城，悬泉洒清池。高低袤丈内，衡霍相蔽亏。归田竟何因，为郡岂所宜。谁能辨人野，寄适聊在斯。","dynasty":"唐代","title":"山亭怀古"}
{"author":"卫万","content":"君不见吴王宫阁临江起，不见珠帘见江水。晓气晴来双阙间，潮声夜落千门里。句践城中非旧春，姑苏台下起黄尘。只今唯有西江月，曾照吴王宫里人。","dynasty":"唐代","title":"吴宫怨"}
{"author":"曹著","content":"渚亭临净域，凭望一开轩。晚日分初地，东风发杏园。异香飘九陌，丽色映千门。照灼瑶华散，葳蕤玉露繁。未教游妓折，乍听早莺喧。谁复争桃李，含芳自不言。","dynasty":"唐代","title":"曲江亭望慈恩寺杏园花发"}
{"author":"胡梦昱","content":"瘴地人忧我莫支，人虽危我我何危。元来忧国不怕死，非为捐身要出奇。肯怨江山千里还，幸逢天地一时知。孔光张禹人无笑，禄位输他善保持。","dynasty":"宋代","title":"步王卢溪韵"}
{"author":"胡梦昱","content":"古人遗直今人是，肯效乡原事踽凉。不把危言陈北阙，因何着脚到南荒。排奸斥佞风霜手，耐冷禁寒铁石肠。赢得榕阴浓密处，忘言默坐对炉香。","dynasty":"宋代","title":"榕阴图"}
{"author":"胡梦昱","content":"沉沉汉殿晓烟迷，燕雀输他取次飞。爰把丹衰吐骨鲠，且甘白饭与鱼肥。意循天理可无忤，岂料人心各有机。日薄西山予未死，当留此语待公归。","dynasty":"宋代","title":"再寄"}
{"author":"胡梦昱","content":"新来时事不相关，赢得蛮荒日月閒。存取丹心照碧汉，任他黄口闹清班。非求美誉传千古，不欲浮生愧两间。天亦而今无奈说，秀才且荷肯相还。","dynasty":"宋代","title":"步王卢溪韵其一"}
{"author":"吕敞","content":"行春潘令至，勤恤戴星光。为政宵忘寝，临人俗冀康。晓花迎径发，新蕊满城香。秀色沾轻露，鲜辉丽早阳。津桥见来往，空雾拂衣裳。桃李今无数，从兹愿比方。","dynasty":"唐代","title":"潘安仁戴星看河阳花发"}
{"author":"吕敞","content":"边树正参差，新莺复陆离。娇非胡俗变，啼是汉音移。绣羽花间覆，繁声风外吹。人言曾不辨，鸟语却相知。出谷情何寄，迁乔义取斯。今朝乡陌伴，几处坐高枝。","dynasty":"唐代","title":"龟兹闻莺"}
{"author":"张潮","content":"朝出沙头日正红，晚来云起半江中。赖逢邻女曾相识，并著莲舟不畏风。","dynasty":"唐代","tags":"妇女，采莲","title":"采莲词"}
{"author":"张潮","content":"茨菰叶烂别西湾，莲子花开犹未还。妾梦不离江水上，人传郎在凤凰山。","dynasty":"唐代","title":"江南行"}
{"author":"张潮","content":"忆昔深闺里，烟尘不曾识。嫁与长干人，沙头候风色。五月南风兴，思君下巴陵。八月西风起，想君发扬子。去来悲如何，见少离别多。湘潭几日到，妾梦越风波。昨夜狂风度，吹折江头树。淼淼暗无边，行人在何处。北客真三公，朱衣满江中。薄暮来投宿，数朝不肯东。好乘浮云骢，佳期兰渚东。鸳鸯绿浦上，翡翠锦屏中。自怜十五馀，颜色桃花红。那作商人妇，愁水复愁风。","dynasty":"唐代","title":"长干行（一作李白诗，一作李益诗）"}
{"author":"张潮","content":"婿贫如珠玉，婿富如埃尘。贫时不忘旧，富贵多宠新。妾本富家女，与君为偶匹。惠好一何深，中门不曾出。妾有绣衣裳，葳蕤金缕光。念君贫且贱，易此从远方。远方三千里，发去悔不已。日暮情更来，空望去时水。孟夏麦始秀，江上多南风。商贾归欲尽，君今尚巴东。巴东有巫山，窈窕神女颜。常恐游此山，果然不知还。","dynasty":"唐代","title":"杂曲歌辞。长干行"}
{"author":"张潮","content":"玉盘转明珠，君心无定准。昨见襄阳客，剩说襄阳好无尽。襄汉水，岘山垂，汉水东流风北吹。只言一世长娇宠，那悟今朝见别离。君渡清羌渚，知人独不语，妾见鸟栖林，忆君相思深。莫作云间鸿，离声顾俦侣。尚如匣中剑，分形会同处。是君妇，识君情，怨君恨君为此行。下床一宿不可保，况乃万里襄阳城。襄阳传近大堤北，君到襄阳莫回惑。大堤诸女儿，怜钱不怜德。","dynasty":"唐代","title":"襄阳行"}
{"author":"张潮","content":"寒林苞晚橘，风絮露垂杨。（《纪事》。又见周瑀诗中）","dynasty":"唐代","title":"句"}
{"author":"张潮","content":"冷入飞云碧玉巅，何人弄月石楼前。一双道士舞玄鹤，数点寒鸦横素烟。剥果静含初九复，杀机中隐万生田。负暄欲以献天子，不使茅檐独盎然。","dynasty":"明代","title":"冬景画为许总宪题"}
{"author":"张潮","content":"马度峰门春象明，鸟知人意散歌声。淡浓尽点山中景，活泼新添川上情。东壁诗痕题石古，西岩花气逼怀清。醉馀漫立垂杨侧，吟眺莺梭锦欲成。","dynasty":"明代","title":"游流杯次许旴川孝廉韵"}
{"author":"张潮","content":"步沿东涧澹忘还，振衣复上岑曙山。山天书屋象大畜，习坎□□声潺潺。飞湍喷雪白龙下，疑是银河九天挂。旋流萦绕花石潭，浮觞饮我清无价。琼葩瑶草清人心，会仙更入西云深。仙人去后万花寂，跫然空谷犹遗音。可怜岑曙閟奇绝，包括烟霞韬日月。龙门山水偶遭逢，颇似史迁探禹穴。君不见燕喜天藏地设待人成，诛茅架阁向幽境，应见昌黎赏玩情。","dynasty":"明代","title":"龙门岑曙山"}
{"author":"张潮","content":"曷名古灵洞，异迹相流传。穗女占岁稔，石犁蹊人田。石牛食禾黍，饱向高冈眠。淤泥五仓化，石楼塘中莲。形影昼不见，斗月扬婵娟。语似燕罔两，物迹犹依然。无乃好事者，谬悠开其端。久矣然疑蓄，对景费吾言。","dynasty":"明代","title":"灵洞遗迹"}
{"author":"刘因","content":"马蹄踏水乱明霞，醉袖迎风受落花。怪见溪童出门望，雀声先我到山家。","dynasty":"元代","tags":"古诗三百首，写景，闲适","title":"山家"}
{"author":"刘因","content":"东风吹落战尘沙，梦想西湖处士家。只恐江南春意减，此心元不为梅花。","dynasty":"元代","tags":"咏物，梅花，感慨","title":"观梅有感"}
{"author":"刘因","content":"瘦影亭亭不自容，淡香杳杳欲谁通？不堪翠减红销际，更在江清月冷中。拟欲青房全晚节，岂知白露已秋风。盛衰老眼依然在，莫放扁舟酒易空。","dynasty":"元代","tags":"咏物，，莲花，抒情，孤寂","title":"秋莲"}
{"author":"刘因","content":"宝符藏山自可攻，儿孙谁是出群雄。幽燕不照中天月，丰沛空歌海内风。赵普元无四方志，澶渊堪笑百年功。白沟移向江淮去，止罪宣和恐未公。","dynasty":"元代","title":"白沟"}
{"author":"刘因","content":"西山不似庞公傲。城府有楼山便到。欲将华发染晴岚，千里青青浓可扫。人言华发因愁早。劝我消愁惟酒好。夜来一饮尽千钟，今日醒来依旧老。","dynasty":"元代","tags":"写山，抒情，豪迈，旷达","title":"木兰花·西山不似庞公傲"}
{"author":"刘因","content":"物理兴衰不可常，每从气韵见文章；谁知万古中天月，只办南楼一夜凉！","dynasty":"元代","title":"宋理宗南楼风月横披（二首选—）"}
{"author":"刘因","content":"山如翠浪经雨涨，开轩似坐扁舟上。西风为我吹拍天，要架云帆恣吾往。太行一千年一青，才遇先生醉眼醒。却笑刘伶糟曲底，岂知身亦属螟蛉。","dynasty":"元代","title":"饮山亭雨后"}
{"author":"刘因","content":"一诺与金重，一笑对河清。风花不遇真赏，终古未全平。前日青春归去，今日尊前笑语，春意满西城。花鸟喜相对，宾主眼俱明。平生事，千古意，两忘情。我醉眠卿且去，扶我有门生。窗下烟江白鸟，窗外浮云苍狗，未肯便寒盟。从此洛阳社，休厌小车行。","dynasty":"元代","title":"水调歌头同诸公饮王丈利夫饮山亭，索赋长"}
{"author":"刘因","content":"广寒宫殿，想幽深、不觉升沉圆缺。天上人间心共远，如在琼楼玉阙。厚地微茫，高天凉冷，此际红尘歇。翠阴高枕，并教毛骨清澈。为问此世，从来几人吟望，转首俱湮没。虮虱区区尤可笑，几许肝肠如铁。八表神游，一槎高泛，逸兴方超绝。嫦娥留待，桂花且莫开彻。","dynasty":"元代","title":"念奴娇饮山亭月夕"}
{"author":"刘因","content":"中原形势，壮东南、梦里谯城秋色。万水千山收拾就，一片空梁落月。烟雨松楸，风尘泪眼，滴尽青青血。平生不信，人间更有离别。旧约把臂燕南，乘槎天上，曾对河山说。前日后期今日近，怅望转添愁绝。双阙红云，三江白浪，应负肝肠铁。旧游新恨，一时都付长铗。","dynasty":"元代","title":"念奴娇忆仲良"}
{"author":"刘因","content":"自觉筋骸老渐顽，曾经坚脊度危关。清霜烈日留身后，秀气春风拂坐间。自有颓波如底柱，莫教秋色避南山。云鹏税驾今无地，羡杀江鸥尽日閒。","dynasty":"元代","title":"偶得"}
{"author":"刘因","content":"误我儒冠一不成，剑华摇落动江城。心飞北阙知天远，梦入南荒觉地倾。磊落中原千古鹿，淋漓沧海一杯鲸。太平自有诸公在，谁向南阳问孔明。","dynasty":"元代","title":"次韵叩泮宫"}
{"author":"刘因","content":"遥岑一碧淡相依，野态行云共意迟。多病留侯宁复伟，长身诸葛但如痴。相思千里尊酒尽，永啸一声小鸟悲。风袖翩翩似何处？青林西北雨来时。","dynasty":"元代","title":"与客会饮野亭"}
{"author":"刘因","content":"老岸石阑曙色分，只疑身是入山云。十年往事不回顾，百里清泉如可闻。人世谁教有长路，坤灵终亦化尘氛。兴亡更遣陂塘在，几欲悲歌酒未醺。","dynasty":"元代","title":"过徐桥"}
{"author":"刘因","content":"神州英气郁高寒，臂断争教不再连。千古伤心有开运，几人临死问幽燕。平生卧榻今如此，百万私钱亦可怜。咫尺白沟已南北，区区铜马为谁坚？","dynasty":"元代","title":"登武遂城"}
{"author":"刘因","content":"乱山西下郁岧峣，还我燕南避世谣。天作高秋何索莫，云生故垒自飘萧。谁教神器归群盗，只见今人泣本朝。莫怪风雷有馀怒，田畴英烈未全消。","dynasty":"元代","title":"望易京"}
{"author":"刘因","content":"秋声浩荡动晴云，感慨悲歌气尚存。洒落规模馀显德，承平文物记金源。生存华屋今焦土，忠孝遗风自一门。白发相逢几人在？苍烟乔木易黄昏。","dynasty":"元代","title":"七月九日往雄州"}
{"author":"刘因","content":"石径盘盘拥乱霞，云间鸡犬是谁家？空山月出人境失，高树露凉秋气加。蜀道青天休种杞，武陵流水漫寻花。太行东北三千里，尽借晴岚染鬓华。","dynasty":"元代","title":"宿华阳台"}
{"author":"刘因","content":"出门人事厌纷纷，春色三分已二分。十步离山九回顾，一杯到手百无闻。苍茫天地有如此，磊落古今何独君。欲向荒台问遗迹，水明沙浦只行云。","dynasty":"元代","title":"饮闻鸡台"}
{"author":"刘因","content":"乱山如拥欲争先，惟许孤峰入马鞭。旧见剑光曾犯斗，谁教箭筈亦通天。只应绝顶千年石，中有齐州九点烟。安得凌风乘此去，东游沧海看桑田。","dynasty":"元代","title":"玉乳峰"}
{"author":"刘因","content":"断碑藩镇记当时，杯酒谈兵少牧之。山色何曾间今昔，人才初不限华夷。水波风起心犹壮，木杪秋生鬓已知。莫更候云台上望，武阳禾黍亦离离。","dynasty":"元代","title":"唐张忠孝山亭故基"}
{"author":"刘因","content":"相逢相饮莫相违，往事纷纷何足悲。别后几经沧海浅，归来岂止昔人非。此山变灭终如我，后会登临知与谁？今古区区等如此，不须辛苦叹斜晖。","dynasty":"元代","title":"会饮北山"}
{"author":"刘因","content":"行过青林径欲还，谁家茅屋在林间？云初涌出半含雨，风渐吹开微露山。世味尝来知懒贵，物华老尽觉秋闲。天开胜境为诗敌，未许幽人稳闭关。","dynasty":"元代","title":"秋郊"}
{"author":"刘因","content":"迂疏不办一身谋，鬓发空添四海忧。画本流民今复见，诗家逃屋为谁留？黄茅安得千间厦，白布空歌万里裘。政有南风曲中意，可能独醉菊花秋？","dynasty":"元代","title":"对菊"}
{"author":"刘因","content":"雨入江楼势欲吞，雷轰何止语难闻。未忧彼岸将为壑，只恐吾山尽化云。风伯为谁能却敌，物华依旧叹如焚。百年人事今如此，猛拍阑干怨夕曛。","dynasty":"元代","title":"城楼待雨"}
{"author":"刘因","content":"万象何为入杳冥，悬知物外自高明。前年忧旱有今岁，半月闭门如一生。捧日谩劳中夜梦，补天谁识寸心诚。阴云政使高千丈，坐爱鱼头恐未平。","dynasty":"元代","title":"积雨"}
{"author":"刘因","content":"越鸟群飞朔漠滨，气机千古见真纯。纥干风景今如此，故国园林亦暮春。精卫有情衔太华，杜鹃无血到天津。声声解堕金铜泪，未信吴儿是木人。","dynasty":"元代","title":"海南鸟"}
{"author":"刘因","content":"扶馀玉爪旧曾闻，青鸟犹沾海气昏。掌上风标有如此，眼中神骏更怜君。平芜未洒头鹅血，春水谁开猎骑门？过雁昏鸦莫回首，霜拳高兴在空云。","dynasty":"元代","title":"白海青"}
{"author":"刘因","content":"偃蹇高松雪漫飞，最怜憔悴绿杨枝。青丝曾识莺声软，黄叶俄惊马足迟。有分只偷春色早，无心要结岁寒知。不应再得东风力，更与行人管别离。","dynasty":"元代","title":"反垂柳短吟"}
{"author":"刘因","content":"青刍白饭思悠然，灯火山亭暮雨前。不意相思浑百里，直教一别动经年。久甘分席樵夫下，敢望过门长者先。自是烟霞爱招客，可无佳句助清妍。","dynasty":"元代","title":"寄彦通"}
{"author":"刘因","content":"十亩荒田不自耕，半空楼观几时成？人因遇困方言命，我为求奇反丧名。此去要知灯是火，向来空指雁为羹。新诗铭在山童口，百过高歌告乃兄。","dynasty":"元代","title":"付阿山诵"}
{"author":"刘因","content":"江海十年几战酣，劫灰飞尽到耕蚕。乱翻文物想犹在，彫弊徵科恐未堪。眼底兴亡即今古，胸中形胜欠东南。因君渐有扁舟兴，伫待清风洗瘴岚。","dynasty":"元代","title":"送人官浙西"}
{"author":"刘因","content":"蓟门霜落水天愁，匹马冲寒渡白沟。燕赵山河分上镇，辽金风物异中州。黄云古戍孤城晚，落日西风一雁秋。四海知名半彫落，天涯孤剑独谁投？","dynasty":"元代","title":"渡白沟"}
{"author":"刘因","content":"铁城秋色接西垣，远客还乡易断魂。霸业可怜燕太子，战楼谁吊汉公孙。冷烟衰草千家冢，流水斜阳一点村。慰眼西风犹有物，太行依旧压中原。","dynasty":"元代","title":"遂城道中"}
{"author":"刘因","content":"风露撩人尽力清，也应知我到禅扃。秋声满谷有生气，山意带烟成远形。皎月欲升天失色，白云初出树留青。他年若访经行处，合有先生避暑亭。","dynasty":"元代","title":"避暑玉溪山"}
{"author":"刘因","content":"灵风缥缈竹花飞，怪石参差树影齐。壶里有天藏日月，杯中无海饮虹蜺。松生太古鹤应识，路入白云山尽低。万里黄尘一回首，微茫烟水意悽迷。","dynasty":"元代","title":"留题山房"}
{"author":"刘因","content":"巧稳林亭无四邻，背山向水得天真。风光正及二三月，童子同来六七人。十日得閒须小醉，一年最好是深春。鸟声似向花枝说，曾见无怀有此民。","dynasty":"元代","title":"春游"}
{"author":"刘因","content":"几叶疏桐万斛秋，四山清露一窗幽。高情千古谢安石，壮志平生马少游。有错真成六州铁，欲还空说大刀头。悠悠且付天公在，未必苍生待尔忧。","dynasty":"元代","title":"夜坐有怀寄故人"}
{"author":"刘因","content":"陇鸟回头意若何，刳肠欲我鉴红螺。微茫山意诗痕在，滟滪江声饮兴多。圣处已分糟与蟹，醉来唯见酒成波。千年醒杀江鱼腹，应恨生身在汨罗。","dynasty":"元代","title":"赋孙仲诚席上四杯"}
{"author":"刘因","content":"碧筒和露卷晴霞，锦浪随鲸落晚沙。风趁歌声来弄叶，酒知人意要浮花。胸中壁立三峰玉，醉里神游太一家。明日清霜看红翠，人生容易鬓成华。","dynasty":"元代","title":"荷"}
{"author":"刘因","content":"希夷尊俎永相望，混沌凿开见此觞。金橘有天容逸老，青田无地避馀香。云中招隐留仙掌，物外寻真得醉乡。试向峨眉问啼鸟，人间红雨几斜阳。","dynasty":"元代","title":"桃"}
{"author":"刘因","content":"潇湘千树暮林平，风露诗肠快一倾。蜜恋金丝仍可意，香分绿蚁最关情。洞庭春色元无恙，南国幽姿谩浊清。惟办酒船千万斛，棹歌和月卷江声。","dynasty":"元代","title":"橙"}
{"author":"刘因","content":"青蛙昨夜圣来鸣，斗水那容掉尾鲸。白发惊鱼应百我，扁舟捉月记三生。荷风拂面秋先觉，苔露生波晚更清。我欲江东鉴湖老，天河早为洗南兵。","dynasty":"元代","title":"盆池"}
{"author":"刘因","content":"仙酪谁誇有太玄，汉家挏马亦空传。香来乳面人如醉，力尽皮囊味始全。千尺银驼开晓宴，一杯璚露洒秋天。山中唤起陶弘景，轰饮高歌敕勒川。","dynasty":"元代","title":"黑马酒"}
{"author":"刘因","content":"何物能支笔万钧，案头依约远山痕。灯横烟影隐犹见，秋入霜毫势欲吞。掌上三峰看太华，人间一发是中原。中书未免从高阁，不向林泉怨少恩。","dynasty":"元代","title":"即席以韵课诸生东斋诸物"}
{"author":"刘因","content":"铁石心肠冰玉姿，掌中潜得岁寒枝。天教一握藏春密，风觅馀香就手吹。雪月冷怀随步履，溪山高兴入支颐。玉堂若要扶持用，说与东君也不知。","dynasty":"元代","title":"即席以韵课诸生东斋诸物其二梅杖"}
{"author":"刘因","content":"白雪春香洗未残，玄霜谁遣冻成团。涞封圆颗盘增滑，蜜和浓浆齿避寒。绿蚁从今忘病渴，金花无地著馀酸。快人风味依然在，莫作寻常软熟看。","dynasty":"元代","title":"即席以韵课诸生东斋诸物其三醉梨"}
{"author":"刘因","content":"花中冰雪避秋阳，月底阴阴锁暗香。玉瘦每忧和露滴，心清惟恨有丝长。且留宛转围沈水，莫遣联翩入粉囊。只许幽人太相似，苍苔疏雨北窗凉。","dynasty":"元代","title":"即席以韵课诸生东斋诸物其四玉簪"}
{"author":"刘因","content":"出门纷扰互相寻，常使幽人懒病深。前月借书来水北，去年采药到城阴。黄精已倩徐生斸，苍朮新教石老寻。只有烟霞肯赊借，无人曾送买山金。","dynasty":"元代","title":"次韵答河閒赵君玉见寄"}
{"author":"刘因","content":"一檄期分两国忧，长缨不到越王头。玉虹醉吸金陵月，玄鹤孤游赤壁秋。漠北苏卿重回首，天南王粲几登楼。飞书寄与平南将，早放楼船下益州。","dynasty":"元代","title":"忆郝伯常"}
{"author":"刘因","content":"游丝困无力，欲起重悠飏。芳草落花满，相思春昼长。","dynasty":"元代","title":"春日"}
{"author":"刘因","content":"冀马嘶寒风，逐臣念乡国。江浦闻哀弦，长吟望南北。","dynasty":"元代","title":"白乐天琵琶行图"}
{"author":"刘因","content":"山近雨难暗，楼高秋易寒。凭谁暮云表，添我倚阑干。","dynasty":"元代","title":"题山水扇"}
{"author":"刘因","content":"邻翁走相报，隔窗呼我起。数日不见山，今朝翠如洗。","dynasty":"元代","title":"村居杂诗四首其一"}
{"author":"刘因","content":"黄昏雨气浓，喜色满南亩。谁知一夜风，吹放门前柳。","dynasty":"元代","title":"村居杂诗四首其二"}
{"author":"刘因","content":"独立偶怀古，临风还自伤。一声樵唱起，回首暮山苍。","dynasty":"元代","title":"村居杂诗四首其三"}
{"author":"刘因","content":"削树题诗句，画沙知酒筹。他年成故事，萧散更风流。","dynasty":"元代","title":"村居杂诗四首其四"}
{"author":"刘因","content":"色染女真黄，露凝天水碧。花开日月长，朝暮阅两国。","dynasty":"元代","title":"蔷薇"}
{"author":"刘因","content":"溪童出门望，鸥鹭满空下。江水淡无情，尽是忘机者。","dynasty":"元代","title":"绝句"}
{"author":"刘因","content":"山中有幽人，独步溪桥月。莫问兴如何？披图亦清绝。","dynasty":"元代","title":"溪桥步月图"}
{"author":"刘因","content":"老树含春容，寒泉动幽响。念彼山中人，风露恣清赏。","dynasty":"元代","title":"春露亭书"}
{"author":"刘因","content":"下瞰县崖老木稠，轻风毛发散凉秋。苍苔白石梦初觉，霁月疏云山欲流。","dynasty":"元代","title":"抱阳南轩"}
{"author":"刘因","content":"诸侯负汉已堪怜，直笔何为亦魏编。却爱曹瞒台上瓦，至今犹属建安年。","dynasty":"元代","title":"铜雀瓦砚"}
{"author":"刘因","content":"千古谁传海上山，坐令人主厌尘寰。蓬莱果有神仙在，应悔虚名落世间。","dynasty":"元代","title":"仙人图"}
{"author":"刘因","content":"病馀身世淡无情，但觉春来暖渐生。送客出门花已谢，问知昨日是清明。","dynasty":"元代","title":"春景"}
{"author":"刘因","content":"今月柴关几客来，拟从屐齿数莓苔。求文道士花前至，载酒门生雨后回。","dynasty":"元代","title":"今月"}
{"author":"刘因","content":"坐久苍苔如见侵，携筇随水就轻阴。松风自厌滩声小，云影旋移山色深。","dynasty":"元代","title":"溪上"}
{"author":"刘因","content":"偶因访客出西城，一色寒芜满意平。行过溪桥尝脚力，招来野老问山名。","dynasty":"元代","title":"西郊"}
{"author":"刘因","content":"昨朝一叶见秋生，今日千岩万壑清。欲借西风苏病骨，暂来石上听松声。","dynasty":"元代","title":"早秋"}
{"author":"刘因","content":"草阁垂帘昼掩扉，客来知我出门稀。鸟鸣淡与人相对，花落方知春已归。","dynasty":"元代","title":"春尽"}
{"author":"刘因","content":"簪花楚楚归宁女，荷锸纷纷上冢人。万古人心生意在，又随桃李一番新。","dynasty":"元代","title":"寒食道中"}
{"author":"刘因","content":"路傍双石立崔嵬，曾见游人几往来。想得当年全盛日，好山横处尽楼台。","dynasty":"元代","title":"废园"}
{"author":"刘因","content":"曾记西湖酒一卮，乾坤和气入新词。六年未尽冰霜怨，又到春风满面时。","dynasty":"元代","title":"庚辰元日"}
{"author":"刘因","content":"晒罢空庭药果收，闭门无睡却梳头。过门几点黄昏雨，分与虫声半霎秋。","dynasty":"元代","title":"即事"}
{"author":"刘因","content":"道边残雪护颓墙，墙外柔丝露浅黄。春色虽微已堪惜，轻寒休近柳梢傍。","dynasty":"元代","title":"探春"}
{"author":"刘因","content":"手泽明昌秘阁收，当年缇袭为谁留？露盘流尽金人泪，应恨翔鸾不解愁。","dynasty":"元代","title":"金太子允恭墨竹"}
{"author":"刘因","content":"试听阴山《敕勒歌》，朔风悲壮动山河。南楼烟月无多景，缓步微吟奈尔何。","dynasty":"元代","title":"宋理宗南楼风月横披二首其一"}
{"author":"刘因","content":"眼底权奸汉室空，伯喈文举亦才雄。王畿庙号关何事？亦在区区论建中。","dynasty":"元代","title":"读史谩题"}
{"author":"刘因","content":"扁舟老树傍苍崖，好似今秋雪岭回。试问黄尘山下渡，几人曾为看山来？","dynasty":"元代","title":"孙尚书家山水卷"}
{"author":"刘因","content":"当年一线魏瓠穿，直到横流破国年。草满金陵谁种下，天津桥畔听啼鹃。","dynasty":"元代","title":"书事三首其一"}
{"author":"刘因","content":"卧榻而今又属谁，江南回首见旌旗。路人遥指降王道，好似周家七岁儿。","dynasty":"元代","title":"书事三首其二"}
{"author":"刘因","content":"唱彻芙蓉花正开，新声又听采茶哀。秋风叶落踏歌起，已觉江南席卷来。","dynasty":"元代","title":"书事三首其三"}
{"author":"刘因","content":"鹿门烟影接隆中，翁媪通家社酒红。只有山童最神骏，旧曾床下拜庞公。","dynasty":"元代","title":"郭氏家山图"}
{"author":"刘因","content":"晚醉城南不记回，虚檐高枕藉莓苔。酒醒凉意潇潇在，应是前山送雨来。","dynasty":"元代","title":"睡起"}
{"author":"刘因","content":"云白天青浩不收，雨晴山色欲无秋。淡烟衰草关何事，落日红波空自愁。","dynasty":"元代","title":"即事"}
{"author":"刘因","content":"松窗一夜远潮生，断送幽人睡失明。梦觉不知春已去，半帘红雨落无声。","dynasty":"元代","title":"山寺早起"}
{"author":"刘因","content":"来时残雪点征衣，落尽庭花尚未归。梦里不知身尚病，春衫归路马如飞。","dynasty":"元代","title":"万寿宫馆舍"}
{"author":"刘因","content":"曾是吾乡旧幕官，秋风碧水记红莲。而今却忆当时事，回首惊看二十年。","dynasty":"元代","title":"寄杨晋州二首其一"}
{"author":"刘因","content":"南州选举数三杨，中统衣冠半在亡。明日朝廷访耆旧，不应白首尚为郎。","dynasty":"元代","title":"寄杨晋州二首其二"}
{"author":"刘因","content":"饥鼠号多似诉愁，破囊空惯已无羞。閒来点检幽居事，鶗鴂声中又一秋。","dynasty":"元代","title":"早起"}
{"author":"刘因","content":"云山不受壮心降，无限西风撼客窗。应是夜深知月出，却收风雨入清江。","dynasty":"元代","title":"宿洪崖观"}
{"author":"刘因","content":"天为西游饷我晴，野花啼鸟效平生。今朝雪岭初逢雨，应是郎山带帽迎。","dynasty":"元代","title":"雪岭遇雨"}
{"author":"刘因","content":"一抔新土寄馀哀，故老相邀信步来。行到水西村尽处，桃花无数未全开。","dynasty":"元代","title":"故园寒食"}
{"author":"刘因","content":"人间无物比悠扬，谁道一声随夜长。馀哀到晓无寻处，吹作南湖十里霜。","dynasty":"元代","title":"闻角"}
{"author":"刘因","content":"霜落清江一夜秋，觉来明月满江楼。酒醒人散夜将半，花上鸟啼空自愁。","dynasty":"元代","title":"霜落"}
{"author":"刘因","content":"灯火幽窗拟对谈，十年不到二龙潭。白云吹作山前雨，应报高僧不在庵。","dynasty":"元代","title":"雨中闻云溪不在"}
{"author":"刘因","content":"雪拥闲门尽未除，小斋人道似禅居。年来日历无多事，只有求方与借书。","dynasty":"元代","title":"新居"}
{"author":"刘因","content":"扊扅炊罢补麻衣，习取禁寒抗老饥。幸自伯鸾无识者，对人不必案齐眉。","dynasty":"元代","title":"戏题李渤联德高蹈图四首其一"}
{"author":"刘因","content":"求人谀鬼果何为，翻忆谋亲入仕时。寄谢韩公莫相挽，山妻元不解啼饥。","dynasty":"元代","title":"戏题李渤联德高蹈图四首其二"}
{"author":"刘因","content":"伦理天生有自然，莫言家累损清閒。何人会我图中意，说似阳城与鲁山。","dynasty":"元代","title":"戏题李渤联德高蹈图四首其三"}
{"author":"刘因","content":"诸生课罢弄烟霞，纺绩乘閒为煮茶。白鹿高风有谁继？草堂贫女晦庵家。","dynasty":"元代","title":"戏题李渤联德高蹈图四首其四"}
{"author":"刘因","content":"纪录纷纷已失真，语言轻重在词臣。若将字字论心术，恐有无边受屈人。","dynasty":"元代","title":"读史"}
{"author":"刘因","content":"独向舞雩风下来，心斋门外欲生苔。归时过著颜家巷，说与城南花正开。","dynasty":"元代","title":"咏曾点"}
{"author":"刘因","content":"亡国降臣固位难，痴顽老子几朝官。朝梁暮晋浑閒事，更舍残骸与契丹。","dynasty":"元代","title":"冯道"}
{"author":"刘因","content":"大茂玄都閟，他山拱万灵。风霆凛神化，河海尽襟形。昴毕空留影，幽并未了青。追封王制变，僭祀世尘腥。礼乐心虽切，烟霞骨有铭。长怀七十户，为我谢仙扃。","dynasty":"元代","title":"送仲常游北岳"}
{"author":"刘因","content":"霄汉瞻佳士，公侯出异人。家声同令闻，文雅见天伦。玄朔巡天步，危楼望北辰。燕王买骏骨，黄阁画麒麟。妙誉期元宰，苍生倚大臣。蛟龙得云雨，雕鹗离风尘。治国明公在，雄图历数屯。世儒多汩没，贤俊赞经纶。开辟乾坤正，调和鼎鼐新。弼谐方一展，风俗尽还淳。经济宜公等，泥涂任此身。尊荣瞻地绝，感激异天真。交态遭轻薄，浮生有屈伸。嗟予意轗轲，抚迹独酸辛！留滞才难尽，苍茫兴有神。形容真潦倒，世业岂沈沦。倚著如秦赘，逢迎念席珍。壮心久零落，败绩自逡巡。载感贾生恸，难甘原宪贫。邵平元入汉，王粲不归秦。回首躯流俗，生涯脱要津。稻粱求未足，台衮更谁亲？碧海真难涉，苍鹰愁易驯。君能微感激，何处不依仁。","dynasty":"元代","title":"集杜句赠王运同彦材"}
{"author":"刘因","content":"定州古北门，作镇多英奇。如何郡学傍，独有韩公碑。乾坤极厚大，运物物不知。堂堂宋三朝，斡旋公似之。惟公玄默间，泰山已四维。天宇公之祠，元气非公谁？郡人一何愚，而于公欲私。大者且勿论，绪馀犹世师。千年阅古堂，谁歌郑国诗？徘徊老柏前，目送秋鹤飞。悠悠五色云，怅望今何归。","dynasty":"元代","title":"韩魏公祠"}
{"author":"刘因","content":"碣石来海际，西南奄全燕。中有学仙台，燕平欲升天。燕平骨已朽，遗台犹相传。虽复生青松，岁久摧为烟。极目望海波，不见三山巅。三山巨鳌簪，山人虮虱然。使无不足论，信有亦可怜。大块如洪炉，金石能久坚。天地会有尽，何物为神仙。空山无笙鹤，落日下饥鸢。今古非一台，浩叹秋风前。","dynasty":"元代","title":"仙台"}
{"author":"刘因","content":"燕山不改色，易水无新声。谁知数尺台，中有万古情。区区后世人，犹爱黄金名。黄金亦何物？能为贤重轻。德辉照九仞，凤鸟才一鸣。伊谁腐鼠弃，坐见饥鸢争。周道日东渐，二老皆西行。养民以致贤，王业自此成。黄金与山平，不救兵纵横。落日下荒台，山水有馀清。","dynasty":"元代","title":"黄金台"}
{"author":"刘因","content":"林壑少佳色，风雷有清秋。为问北山灵，吟台何久留。时危亦常事，人生足良谋。不有拨乱功，当乘浮海舟。飘飘扶摇子，脱屣云台游。每闻一朝革，尚作数日愁。朝廷乃自乐，山林为谁忧？视彼昂昂驹，奈此汎汎鸥。四维既不张，三纲遂横流。坐令蚩蚩民，谓兹圣与俦。蚩蚩尚可恕，儒臣岂无尤。不有欧马笔，孰能回万牛。太行千里来，萧洒横中州。今朝此登临，孤怀涨岩幽。何当铲叠嶂，一洗佗山羞。","dynasty":"元代","title":"冯瀛王吟诗台"}
{"author":"刘因","content":"故园平似掌。人生何必，武陵溪上。三尺蓑衣，遮断红尘千丈。不学东山高卧，也不似、鹿门长往。君试望。远山＊处，白云无恙。自唱。一曲渔歌，觉无复当年，缺壶悲壮。老境羲皇，换尽平生豪爽。天设四时佳兴，要留待、幽人清赏。花又放。满意一篙春浪。","dynasty":"元代","title":"玉漏迟泛舟东溪"}
{"author":"刘因","content":"纥干生处。几时飞去。欲去被天留住。野人得饱更无求，看满意、一犁春雨。田家作苦。浊醪酿黍。准备岁时歌舞。不妨分我一豚蹄，更试听","dynasty":"元代","title":"鹊桥仙喜雨"}
{"author":"刘因","content":"未开常探花开未。又恐开时风雨至。花开风雨不相妨，说甚不来花下醉。百年枉作千年计。今日不知明日事。春风欲劝座中人，一片落红当眼坠。","dynasty":"元代","title":"木兰花·未开常探花开未"}
{"author":"刘因","content":"吾乡先友今谁健。西邻王老时相见。每见忆先公。音容在眼中。今朝故人子。为寿无多事。惟愿岁长丰。年年社酒同。","dynasty":"元代","title":"菩萨蛮为王太利夫寿"}
{"author":"刘因","content":"种花人去花应道。花枝正好人先老。一笑问花枝。花枝得几时。人生行乐耳。今古都如此。急欲醉莓苔。前村酒未来。","dynasty":"元代","title":"菩萨蛮饮山亭感旧"}
{"author":"刘因","content":"元龙未减当年气。呼山卧向高楼底。今日到山村。青山故意昏。商歌聊一振。千里浮云尽。老子气犹豪。山灵未可骄。","dynasty":"元代","title":"菩萨蛮回文"}
{"author":"刘因","content":"水围山影红围翠。翠围红影山围水。西近小桥溪。溪桥小近西。隐人谁与问。问与谁人隐。孤鹤对言无。无言对鹤孤。","dynasty":"元代","title":"菩萨蛮饮山亭留宿"}
{"author":"刘因","content":"山翁醉也。欲返黄茅舍。醉里忽闻留我者。说道群花未谢。脱巾就挂松龛。觉来酒兴方酣。欲借白云为笔，淋漓洒遍晴岚。","dynasty":"元代","title":"清平乐·山翁醉也"}
{"author":"刘因","content":"青松偃蹇。不受春风管。松下幽人心自远。惊怪人间日短。微茫云海蓬莱。千年一度春来。争信门前桃李，年年花落花开。","dynasty":"元代","title":"清平乐·青松偃蹇"}
{"author":"刘因","content":"青天仰面。卧看浮云卷。苍狗白云千万变。都被幽人窥见。偶然梦到华胥。觉来花影扶疏。窗下鲁论谁诵，呼来共咏风雩。","dynasty":"元代","title":"清平乐·青天仰面"}
{"author":"刘因","content":"阴壁下寒泉，阳崖隐深洞。想像张幽州，当年此弦诵。遐情纳方寸，灏露惊宵梦。既有真积功，岂无致时用。不然起绝学，犹当垂后统。济济唐开元，儒臣相伯仲。文虽数燕许，名不并姚宋。遂令百世下，烟霞抱馀痛。寻幽纵步贪，怀古清歌送。缅思白鹿翁，眼中见连栋。兹山有道气，会遇或天纵。聊以永今朝，白云不可种。","dynasty":"元代","title":"张燕公读书堂"}
{"author":"刘因","content":"盘磴脱交荫，平坛得高岑。高岑不可攀，哀湍激幽音。穷源岂不得，爽气来骎骎。灵润发山骨，沮洳下崖阴。为问石上苔，妙理谁曾寻。乾坤有乾溢，此水无古今。下有灵物栖，倒影毛发森。东州旱连岁，呼龙动云林。顾此百丈潭，岂无三日霖。为霖此虽能，鞭策由天心。日暮碧云合，空山深复深。","dynasty":"元代","title":"龙潭"}
{"author":"刘因","content":"我行常山尾，高城下吾前。按辔览形势，依依见全燕。易水开前襟，飞狐连右肩。遥想豪杰场，抚己增慨然。薪人过我傍，一笑如相怜。指城前问余，考古今几年。沈思未及答，行歌入苍烟。","dynasty":"元代","title":"经古城"}
{"author":"刘因","content":"孤云生几时，冉冉何所适？岂无昆华高，路远嗟独力。徘徊天中央，明月为颜色。下有幽栖士，岁宴倚青壁。朝饮涧下泉，暮拂松间石。相对澹忘情，倒影寒潭碧。","dynasty":"元代","title":"孤云"}
{"author":"刘因","content":"苍星彗明河，三月丽朱方。两月忽散落，一月留中央。下有五星连，西近东少张。仰面东北隅，流星坠綵芒。谁令月有瘿，飘摇及吾窗。须臾日东生，有星环四旁。一星当日中，伫视摇晶光。自北忽西旋，老阳已榆桑。西北云一丝，翠晕扬清芳。嫩云生碧藓，得句声琅琅。俄见云有鱼，其大丈许长。火绳纷绕之，昂然欲飞扬。呼友与共观，此境已茫茫。灵枢梦为病，周官梦为祥。寤言札诸闼，庸俟知者详。","dynasty":"元代","title":"晨起书事"}
{"author":"刘因","content":"径远涧随曲，崖深山渐少。居然翠一城，四壁立如扫。天设限仙凡，云生失昏晓。平生万事懒，登临即轻矫。山灵知信息，风烟久倾倒。顾瞻困能仰，汎应习称好。端居得萧寂，远眺碍孤峭。乃知方寸间，别有万物表。未须凌绝顶，胸次青已了。","dynasty":"元代","title":"游天城"}
{"author":"刘因","content":"丛祠郁苍翠，万古藏清幽。泠然石上足，不逐苍波流。长风索我御，欲举仍迟留。白云何山来？相对亦悠悠。","dynasty":"元代","title":"游源泉"}
{"author":"刘因","content":"居然山四颓，危槛俯晴春。川气生不极，翠润流衣巾。林阴起薄暮，酒色生微醺。歌声忽落谷，惊归欲飞云。","dynasty":"元代","title":"玉溪精庐"}
{"author":"刘因","content":"山川含太古，风气如未开。中有幽栖人，日暮斸苍苔。吾胸素羲皇，人世不可谐。此地复何地，恍若登春台。山扃掩对峙，石径迷萦回。桑麻连水竹，屋宇依山崖。燕南避世谣，千古知我怀。横渠百世师，一区竟相乖。知音得元老，龙门有遗斋。贱子孤旅人，念此良悠哉！于世岂有望，居山亦无媒。举杯对山灵，欲去仍徘徊。他年要胜迹，此驾当招来。","dynasty":"元代","title":"隐仙谷"}
{"author":"刘因","content":"乘春奋幽潜，观化登丘山。哀淙闻远壑，息驾思云关。垦石密松桂，结屋珍茅菅。生烟纷漠漠，激流散潺潺。山石浮寿色，涧木荣欢颜。览物有真意，抚节惊循环。悠然千载情，俨若盘石间。眷焉欲晤语，古人何当还。","dynasty":"元代","title":"游云水庵"}
{"author":"刘因","content":"黑龙江头气郁葱，武元射龙江水中。江声怒号久不泻，破墨挥洒馀神功。天人与竹皆真龙，墨竹以来凡马空。人间只有墨君堂，何曾梦到琼华宫。瑶光楼前月如练，倒影自有河山雄。金源大定始全盛，时以汉文当世宗。兴陵为父明昌子，乐事孰与东宫同。文采不随焦土尽，风节直与幽兰崇。百年图籍有萧相，一代英雄谁蔡公？策书纷纷少颜色，空山夜哭遗山翁。我亦飘零感白发，哀歌对此吟双蓬。秋声萧萧来晚风，极目海角天无穷。","dynasty":"元代","title":"金太子允恭墨竹"}
{"author":"刘因","content":"昨日山东州，马耳索御凌风嘶。今日军市中，不觉已落山之西。山之面背一无异，不待风烟变化神已迷。危关度雪岭，乱石通荒蹊。林间小草不识风日自太古，我行终日仰羡木杪幽禽啼。但见雨色来，云物飒以凄。忽然长啸得石顶，痛快如御骏马蹄。万里来长风，五色开晴霓。长剑倚天立，皎洁莹鸊鹈。平地拔起不倾侧，物外想有神物提。诗家旧品嵩少同，画图省见巫山低。谁令九华名，独与八桂齐？千态万状天不知，敢以两目穷端倪。骞腾谁避若飞隼，侧瞰何屈如怒猊。千年落穷边，烟草寒萋萋。若非郦亭书生此乡国，物色谁省曾分题。乾坤至宝会有待，岂有江山如此不著幽人栖。颇闻山中人，云间时闻犬与鸡。只疑名山别有灵境在，不许尘世穷攀跻。不是先生南游有成约，径欲共把白云犁。九疑窥衡湘，禹穴探会稽。玉井烂赏金芙蕖，日观倒捲青玻璃。风烟回首莫潇洒，南游准拟相招携。","dynasty":"元代","title":"游郎山"}
{"author":"刘因","content":"簪花楚楚归宁女，荷锸纷纷上冢人。万古人心生意在，又随桃李一番新。","dynasty":"元代","title":"寒食道中"}
{"author":"刘因","content":"留在平生落落，休嗟世事滔滔。青云底柱本来高。立向颓波更好。一片花飞春减，可堪万点红飘。江花江月可怜宵。莫赋招魂便了。","dynasty":"元代","title":"西江月送张大经"}
{"author":"刘因","content":"山翁醉也。欲返黄茅舍。醉里忽闻留我者。说道群花未谢。脱巾就挂松龛。觉来酒兴方酣。欲借白云为笔，淋漓洒遍晴岚。","dynasty":"元代","title":"清平乐·山翁醉也"}
{"author":"刘因","content":"静华墨君天下奇，陵川仙人为赋之。遗山野史誇慧女，万古春风蝴蝶词。岂知此巧复绝代，夜月静拂天孙丝。梦云丝雨有形外，郢斤庖刃无心时。蔡公凛凛袖鄂姿，诸郎画戟清香诗。香奁秀发亦馀事，诗人饥眼省见稀。敲门青灯烂红碧，布衾惊走恶睡儿。破屋犹疑翠鲸怒，短褐谁怜紫凤移。东家健妇把锄犁，西家处女负薪归。哀哀正念诛求苦，对此无言空泪垂。","dynasty":"元代","title":"仲诚家藏张蔡公石女剪制香奁绝巧持以求予诗"}
{"author":"刘因","content":"石径盘盘拥乱霞，云间鸡犬是谁家？空山月出人境失，高树露凉秋气加。蜀道青天休种杞，武陵流水漫寻花。太行东北三千里，尽借晴岚染鬓华。","dynasty":"元代","title":"宿华阳台"}
{"author":"刘因","content":"鹿门烟影接隆中，翁媪通家社酒红。只有山童最神骏，旧曾床下拜庞公。","dynasty":"元代","title":"郭氏家山图"}
{"author":"刘因","content":"长安江都搏手空，台司光禄谁雌雄？大事既去乃尔耳，渠头不斫将安容？喑呜千年楚重瞳，将军视之犹楚公。挂书牛角亦偶尔，史臣比拟良未同。青青泽中蒲，秀色自凌空。可怜徐包徒，学术皆凡庸。君不见群儿驱羊竟何功，晋阳桃李亦秋风。缑山图画有如此，何如长作多牛翁。","dynasty":"元代","title":"挂书牛角图"}
{"author":"刘因","content":"偶因访客出西城，一色寒芜满意平。行过溪桥尝脚力，招来野老问山名。","dynasty":"元代","title":"西郊"}
{"author":"刘因","content":"当年一线魏瓠穿，直到横流破国年。草满金陵谁种下，天津桥畔听啼鹃。","dynasty":"元代","title":"书事三首其一"}
{"author":"刘因","content":"六王扫地阿房起，桃源与秦分一水。小国寡民君所怜，赋役多惭负天子。天家正朔不得知，手种桃枝辨四时。遗风百世尚不泯，俗无君长人熙熙。渔舟载入人间世，却悔桃花露踪迹。曾闻父老说秦强，不信而今解亡国。画图曾识武陵溪，飞鸿灭没天之西。但恨于今又千载，不闻再有渔人迷。","dynasty":"元代","title":"桃源行"}
{"author":"刘因","content":"登临秋思动乡关，展尽晴波落照间。叹老自非缘白发，爱閒元不为青山。几经分合世良苦，不管兴亡天自閒。初拟凭阑浩歌发，壮怀空与白鸥还。","dynasty":"元代","title":"南楼"}
{"author":"刘因","content":"一抔新土寄馀哀，故老相邀信步来。行到水西村尽处，桃花无数未全开。","dynasty":"元代","title":"故园寒食"}
{"author":"刘因","content":"满怀幽思自萧萧，况对空山夜正遥。四壁晴秋霜著色，一天明水月生潮。歌传岩谷声豪宕，酒泛星河影动摇。醉里似闻猿鹤语，百年人境有今朝。","dynasty":"元代","title":"山中月夕"}
{"author":"刘因","content":"一檄期分两国忧，长缨不到越王头。玉虹醉吸金陵月，玄鹤孤游赤壁秋。漠北苏卿重回首，天南王粲几登楼。飞书寄与平南将，早放楼船下益州。","dynasty":"元代","title":"忆郝伯常"}
{"author":"刘因","content":"近山豪士少羁检，酒浇不下胸崔嵬。远山静女亦閒雅，尚恨少有伤春怀。乱山米聚争拱揖，武卒侍婢皆凡材。天知老眼不受尘，路转忽睹双峰开。双峰何年耸双耳？叱之不动烦风雷。今朝向我效神骏，翠色欲逐神鞭来。浮世浮名酒一杯，我欲驾此观蓬莱。只愁日暮三山上，黄尘回首令人哀。","dynasty":"元代","title":"山行见马耳峰"}
{"author":"刘因","content":"乱山西下郁岧峣，还我燕南避世谣。天作高秋何索莫，云生故垒自飘萧。谁教神器归群盗，只见今人泣本朝。莫怪风雷有馀怒，田畴英烈未全消。","dynasty":"元代","title":"望易京"}
{"author":"刘因","content":"今月柴关几客来，拟从屐齿数莓苔。求文道士花前至，载酒门生雨后回。","dynasty":"元代","title":"今月"}
{"author":"刘因","content":"未开常探花开未。又恐开时风雨至。花开风雨不相妨，说甚不来花下醉。百年枉作千年计。今日不知明日事。春风欲劝座中人，一片落红当眼坠。","dynasty":"元代","title":"木兰花·未开常探花开未"}
{"author":"刘因","content":"老大情怀随处乐，幽閒气味逐时添。平生长物不入室，一日百钱辄下帘。题品云山宁有讳，收罗风月不妨廉。客来恐说闲兴废，茶罢呼棋信手拈。","dynasty":"元代","title":"老大"}
{"author":"刘因","content":"东风吹落战尘沙，梦想西湖处士家。只恐江南春意减，此心元不为梅花。","dynasty":"元代","tags":"咏物，梅花，感慨","title":"观梅有感"}
{"author":"刘因","content":"碣石来海际，西南奄全燕。中有学仙台，燕平欲升天。燕平骨已朽，遗台犹相传。虽复生青松，岁久摧为烟。极目望海波，不见三山巅。三山巨鳌簪，山人虮虱然。使无不足论，信有亦可怜。大块如洪炉，金石能久坚。天地会有尽，何物为神仙。空山无笙鹤，落日下饥鸢。今古非一台，浩叹秋风前。","dynasty":"元代","title":"仙台"}
{"author":"刘因","content":"晒罢空庭药果收，闭门无睡却梳头。过门几点黄昏雨，分与虫声半霎秋。","dynasty":"元代","title":"即事"}
{"author":"刘因","content":"寒出防优逸，诗情非浩然。烟浓山失色，云重雪连天。坏户仙游上，冰髯老境前。别家忘再宿，桑海问何年？","dynasty":"元代","title":"早发濡上"}
{"author":"刘因","content":"塞翁少小垄上锄，塞翁老来能捕鱼。宋家昔日塞翁行，屯田校尉功不如。西山瀛海接千里，长城又见开长渠。要将一水限南北，笑杀当年刘六符。天教陂泽养雁鹜，留与金人赋《子虚》。我来乡国览风土，髣髴挝鼓笛呜呜。胸中云梦忽已失，酒酣怀古皆平芜。昔年阻水群盗居，塞翁子孙杀欲无。至今遗老向人泣，前宋监边无远图。","dynasty":"元代","title":"塞翁行"}
{"author":"刘因","content":"西山万古青未了，黛绿鬟云已倾倒。岂知太虚忽生白。恍如长夜今复晓。紫阳仙翁见本根，白波开天馀浩渺。胸中盘曲此高寒，曾梦肝肠倚天表。苍崖飞来天出巧，为护烟岚翠如扫。万缕寒烟吹不举，静秀依依见娟好。此时先生一开轩，平生壁立今玉峭。脚底游尘软更红，黑头扰扰谁为雄？临风回首三太息，安得置此冰壶中。西山秀色千万重，一顾可洗浮云空。遥望飞泉驾远壑，中有一路开双松。人间风日不到处，来访轩中雪翠翁。","dynasty":"元代","title":"雪翠轩"}
{"author":"刘因","content":"误我儒冠一不成，剑华摇落动江城。心飞北阙知天远，梦入南荒觉地倾。磊落中原千古鹿，淋漓沧海一杯鲸。太平自有诸公在，谁向南阳问孔明。","dynasty":"元代","title":"次韵叩泮宫"}
{"author":"刘因","content":"水绕千山合，云藏数亩荒。初寻香有阵，渐入翠成行。豚阱依危石，牛蹊带小塘。团茅奄如画，可惜是逃亡。","dynasty":"元代","title":"杂诗二首其二"}
{"author":"刘因","content":"希夷尊俎永相望，混沌凿开见此觞。金橘有天容逸老，青田无地避馀香。云中招隐留仙掌，物外寻真得醉乡。试向峨眉问啼鸟，人间红雨几斜阳。","dynasty":"元代","title":"桃"}
{"author":"刘因","content":"偃蹇高松雪漫飞，最怜憔悴绿杨枝。青丝曾识莺声软，黄叶俄惊马足迟。有分只偷春色早，无心要结岁寒知。不应再得东风力，更与行人管别离。","dynasty":"元代","title":"反垂柳短吟"}
{"author":"刘因","content":"乡邻见戏说儿童，日日相邀社酒同。故国无家仍是客，病躯未老错呼翁。里胥验帖徵游户，县长闻名谒下风。欲向溪南访乔木，不禁烟雨正空濛。","dynasty":"元代","title":"上冢"}
{"author":"刘因","content":"老大情怀随处乐，幽閒气味逐时添。平生长物不入室，一日百钱辄下帘。题品云山宁有讳，收罗风月不妨廉。客来恐说闲兴废，茶罢呼棋信手拈。","dynasty":"元代","title":"老大"}
{"author":"刘因","content":"山人懒到骨，一出动经秋。欲赴城南约，如营海外游。岸容收潦尽，村色带烟留。禾黍岁将晚，农家犹未休。","dynasty":"元代","title":"城南"}
{"author":"刘因","content":"霄汉瞻佳士，公侯出异人。家声同令闻，文雅见天伦。玄朔巡天步，危楼望北辰。燕王买骏骨，黄阁画麒麟。妙誉期元宰，苍生倚大臣。蛟龙得云雨，雕鹗离风尘。治国明公在，雄图历数屯。世儒多汩没，贤俊赞经纶。开辟乾坤正，调和鼎鼐新。弼谐方一展，风俗尽还淳。经济宜公等，泥涂任此身。尊荣瞻地绝，感激异天真。交态遭轻薄，浮生有屈伸。嗟予意轗轲，抚迹独酸辛！留滞才难尽，苍茫兴有神。形容真潦倒，世业岂沈沦。倚著如秦赘，逢迎念席珍。壮心久零落，败绩自逡巡。载感贾生恸，难甘原宪贫。邵平元入汉，王粲不归秦。回首躯流俗，生涯脱要津。稻粱求未足，台衮更谁亲？碧海真难涉，苍鹰愁易驯。君能微感激，何处不依仁。","dynasty":"元代","title":"集杜句赠王运同彦材"}
{"author":"刘因","content":"云白天青浩不收，雨晴山色欲无秋。淡烟衰草关何事，落日红波空自愁。","dynasty":"元代","title":"即事"}
{"author":"刘因","content":"今月柴关几客来，拟从屐齿数莓苔。求文道士花前至，载酒门生雨后回。","dynasty":"元代","title":"今月"}
{"author":"刘因","content":"十亩荒田不自耕，半空楼观几时成？人因遇困方言命，我为求奇反丧名。此去要知灯是火，向来空指雁为羹。新诗铭在山童口，百过高歌告乃兄。","dynasty":"元代","title":"付阿山诵"}
{"author":"刘因","content":"留在平生落落，休嗟世事滔滔。青云底柱本来高。立向颓波更好。一片花飞春减，可堪万点红飘。江花江月可怜宵。莫赋招魂便了。","dynasty":"元代","title":"西江月送张大经"}
{"author":"刘因","content":"纥干生处。几时飞去。欲去被天留住。野人得饱更无求，看满意、一犁春雨。田家作苦。浊醪酿黍。准备岁时歌舞。不妨分我一豚蹄，更试听","dynasty":"元代","title":"鹊桥仙喜雨"}
{"author":"刘因","content":"塞翁少小垄上锄，塞翁老来能捕鱼。宋家昔日塞翁行，屯田校尉功不如。西山瀛海接千里，长城又见开长渠。要将一水限南北，笑杀当年刘六符。天教陂泽养雁鹜，留与金人赋《子虚》。我来乡国览风土，髣髴挝鼓笛呜呜。胸中云梦忽已失，酒酣怀古皆平芜。昔年阻水群盗居，塞翁子孙杀欲无。至今遗老向人泣，前宋监边无远图。","dynasty":"元代","title":"塞翁行"}
{"author":"刘因","content":"万牛来丘山，大厦高崔嵬。当年谁苦辛，遗此千岁材。手持百松子，与之俱倾颓。殷勤嘱造物，为护荒山隈。今来见毫末，喜溢苍烟堆。十年望根立，百年排风雷。自此千万年，再见明堂开。东家十年计，戢戢千头栽。岂不早有望，求此良悠哉。","dynasty":"元代","title":"种松"}
{"author":"刘因","content":"平昔襟期镜屡看，而今涉世愿高年。自怜不唾青城地，共笑仍忧杞国天。履影无伤犹不忍，吹齑虽误亦当然。人间万事思空遍，依旧西窗理断编。","dynasty":"元代","title":"平昔"}
{"author":"刘因","content":"碣石来海际，西南奄全燕。中有学仙台，燕平欲升天。燕平骨已朽，遗台犹相传。虽复生青松，岁久摧为烟。极目望海波，不见三山巅。三山巨鳌簪，山人虮虱然。使无不足论，信有亦可怜。大块如洪炉，金石能久坚。天地会有尽，何物为神仙。空山无笙鹤，落日下饥鸢。今古非一台，浩叹秋风前。","dynasty":"元代","title":"仙台"}
{"author":"刘因","content":"谢病三公掾，分司五岭南。柱山天下秀，宪府百僚参。夜泊防风浪，晨征避瘴岚。遥知慈母念，先汝过湘潭。","dynasty":"元代","title":"郭判官按察广右"}
{"author":"刘因","content":"锦云十里川妃供。一棹晚凉风款送。只愁无处着清香，满载月明船已重。冰壶水鉴元空洞。天意似嫌红翠拥。并教风露入吟尊，不惜秋光浑减动。","dynasty":"元代","title":"木兰花"}
{"author":"刘因","content":"道人神骏心所怜，天人龙种画亦然。房星流光忽当眼，径欲揽辔秋风前。汉家金粟几苍烟，江都笔势犹翩翩。东丹猎骑自豪贵，风气惜有辽东偏。天人秀发长白山，画图省识开元年。金源马坊全盛日，四十万匹如秦川。天教劫火留此幅，玉花浮动青连钱。英灵无汗石马复，悲鸣真似泣金仙。只今回首望甘泉，汾水繁华雁影边。奇探竟随辙迹尽，兀坐宛在骅骝先。人间若有穆天子，我诗当作祈招篇。","dynasty":"元代","title":"金太子允恭唐人马"}
{"author":"刘因","content":"六王扫地阿房起，桃源与秦分一水。小国寡民君所怜，赋役多惭负天子。天家正朔不得知，手种桃枝辨四时。遗风百世尚不泯，俗无君长人熙熙。渔舟载入人间世，却悔桃花露踪迹。曾闻父老说秦强，不信而今解亡国。画图曾识武陵溪，飞鸿灭没天之西。但恨于今又千载，不闻再有渔人迷。","dynasty":"元代","title":"桃源行"}
{"author":"刘因","content":"定州古北门，作镇多英奇。如何郡学傍，独有韩公碑。乾坤极厚大，运物物不知。堂堂宋三朝，斡旋公似之。惟公玄默间，泰山已四维。天宇公之祠，元气非公谁？郡人一何愚，而于公欲私。大者且勿论，绪馀犹世师。千年阅古堂，谁歌郑国诗？徘徊老柏前，目送秋鹤飞。悠悠五色云，怅望今何归。","dynasty":"元代","title":"韩魏公祠"}
{"author":"刘因","content":"望望东阡见松桂，孤云为我且踟蹰。十年一梦等閒过，四海此身何虑无。千丈春晖空寸草，万山明月只啼乌。旧家三径今谁主？羡杀河汾有弊庐。","dynasty":"元代","title":"梦先垄"}
{"author":"刘因","content":"广寒宫殿，想幽深、不觉升沉圆缺。天上人间心共远，如在琼楼玉阙。厚地微茫，高天凉冷，此际红尘歇。翠阴高枕，并教毛骨清澈。为问此世，从来几人吟望，转首俱湮没。虮虱区区尤可笑，几许肝肠如铁。八表神游，一槎高泛，逸兴方超绝。嫦娥留待，桂花且莫开彻。","dynasty":"元代","title":"念奴娇饮山亭月夕"}
{"author":"刘因","content":"簪花楚楚归宁女，荷锸纷纷上冢人。万古人心生意在，又随桃李一番新。","dynasty":"元代","title":"寒食道中"}
{"author":"刘因","content":"老树含春容，寒泉动幽响。念彼山中人，风露恣清赏。","dynasty":"元代","title":"春露亭书"}
{"author":"刘因","content":"佳木交清阴，欣然动人意。况闻翁之风，能不有生气。此翁少有兄，干戈乡县异。哀鸣念羁孤，相思劳梦寐。自誓毕此生，复尔欢聚遂。千里三往还，竟扶篮舆至。夜雨一方床，春风满天地。家无十岁僮，百役一身寄。效儿浣厕牏，代妇理中馈。生忘茕独忧，死免道路弃。关河隔故丘，走送徇归志。大义今已全，初心始无愧。翁本不识书，所知惟艺事。作诗美翁贤，亦以警士类。","dynasty":"元代","title":"郭翁诗"}
{"author":"刘因","content":"幽禽初出谷，其声何熙熙。但知春可鸣，浑忘蛰冻时。天生复天杀，恩怨敢自私。寥寥古人心，世远今谁知。","dynasty":"元代","title":"幽禽"}
{"author":"刘因","content":"智脱暴秦网，义动英主颜。须眉不得见，犹思见南山。每当西去鸿，目极天际还。马迁歌采薇，托名夷齐閒。孰谓《紫芝曲》，能形此心閒。鄙哉山林槁，抟也或可班。安得六黄鹄，五老相追攀。一笑三千古，浩荡观人寰。","dynasty":"元代","title":"四皓二首"}
{"author":"刘因","content":"青天仰面。卧看浮云卷。苍狗白云千万变。都被幽人窥见。偶然梦到华胥。觉来花影扶疏。窗下鲁论谁诵，呼来共咏风雩。","dynasty":"元代","title":"清平乐·青天仰面"}
{"author":"刘因","content":"马蹄踏水乱明霞，醉袖迎风受落花。怪见溪童出门望，雀声先我到山家。","dynasty":"元代","tags":"古诗三百首，写景，闲适","title":"山家"}
{"author":"刘因","content":"来时残雪点征衣，落尽庭花尚未归。梦里不知身尚病，春衫归路马如飞。","dynasty":"元代","title":"万寿宫馆舍"}
{"author":"刘因","content":"飞狐天下脊，老气盘互回。三江泻天怒，合为一水东南来。此势不杀令人愁，石门喜见西山开。未补青天裂，谁凿混沌胎？奇声猛状万万古，山根几许犹崔嵬。两山倒倾澜，百丈逢颠崖。先声动毛发，馀爽开襟怀。初疑万壑转奔石，意像髣髴坤轴摧。又疑鼓角鸣地中，百步未到仍徘徊。荒祠下石磴，骇目何雄哉！春风不到太古雪，今日乃得胸中雷。穿石谁能穷窟宅？流沫势欲浮蓬莱。平生芥蒂今寒灰，两耳到骨无纤埃。郦元笔头天下水，石门之奇犹见推。乃知兹游亦奇绝，快弄素电喷琼瑰。东崖一片石，坐抚千年苔。为招郎山君，共卷长鲸杯。江妃为挝灵鼓催，赤鲩跃出银山堆。先生醉来泉洒面，狂歌一和湍声哀。","dynasty":"元代","title":"观雷溪"}
{"author":"刘因","content":"恒岳精英大，直冲昴毕星。初疑元气白，横界太虚青。欲与河汉共，不随霜露零。相看一杯酒，连夜立中庭。","dynasty":"元代","title":"独立"}
{"author":"刘因","content":"一抔新土寄馀哀，故老相邀信步来。行到水西村尽处，桃花无数未全开。","dynasty":"元代","title":"故园寒食"}
{"author":"刘因","content":"雪拥闲门尽未除，小斋人道似禅居。年来日历无多事，只有求方与借书。","dynasty":"元代","title":"新居"}
{"author":"刘因","content":"元龙未减当年气。呼山卧向高楼底。今日到山村。青山故意昏。商歌聊一振。千里浮云尽。老子气犹豪。山灵未可骄。","dynasty":"元代","title":"菩萨蛮回文"}
{"author":"刘因","content":"今月柴关几客来，拟从屐齿数莓苔。求文道士花前至，载酒门生雨后回。","dynasty":"元代","title":"今月"}
{"author":"刘因","content":"大行鳞甲摇晴空，层楼一夕蟠白虹。天光物色惊改观，少微今在青云中。初疑平地立梯磴，清风西北天门通。又疑三山浮海至，载我欲去扶桑东。雯华宝树忽当眼，拍肩爱此金仙翁。金仙一梦一千载，腾掷变化天无功。万象绕口恣喷吐，坐令四海皆盲聋。千池万沼尽明月，长天一碧无遗踪。我生玄感非象识，此眼此臂将安庸。海岳神光埋禹鼎，人间诡态何由穷。金天月窟尔乡国，玉毫万丈须弥峰。一杯径欲呼与语，为我返驾随西风。堂堂全赵思一豁，江山落落吾心胸。中原左界此重镇，形势彷佛馀兵冲。歌舞遗台土花碧，旗帜西山霜叶红。乾坤割裂万万古，乌鸢蝼蚁为谁雄？滹水悠悠自东注，落日渺渺明孤鸿。","dynasty":"元代","title":"登镇州隆兴寺阁"}
{"author":"刘因","content":"上负青天壁，下引碧涧滋。中有晏坐石，日夕忘吾归。永怀幽栖人，千载谁与期？人间九瀛海，莽苍天相围。黄尘重如雾，举手不欲挥。白云如可招，愿作双鹤飞。","dynasty":"元代","title":"书堂谷晏坐"}
{"author":"刘因","content":"铁石心肠冰玉姿，掌中潜得岁寒枝。天教一握藏春密，风觅馀香就手吹。雪月冷怀随步履，溪山高兴入支颐。玉堂若要扶持用，说与东君也不知。","dynasty":"元代","title":"即席以韵课诸生东斋诸物其二梅杖"}
{"author":"刘因","content":"希夷尊俎永相望，混沌凿开见此觞。金橘有天容逸老，青田无地避馀香。云中招隐留仙掌，物外寻真得醉乡。试向峨眉问啼鸟，人间红雨几斜阳。","dynasty":"元代","title":"桃"}
{"author":"刘因","content":"色染女真黄，露凝天水碧。花开日月长，朝暮阅两国。","dynasty":"元代","title":"蔷薇"}
{"author":"刘因","content":"幽禽初出谷，其声何熙熙。但知春可鸣，浑忘蛰冻时。天生复天杀，恩怨敢自私。寥寥古人心，世远今谁知。","dynasty":"元代","title":"幽禽"}
{"author":"刘因","content":"太行迎马郁苍苍，两岸滩声带夕阳。霜与秋容增古淡，树因烟景恣微茫。阅人岁月真无谓，得意江山差自强。曾记城南旧时路，十年回首尽堪伤。","dynasty":"元代","title":"过镇州"}
{"author":"刘因","content":"道人神骏心所怜，天人龙种画亦然。房星流光忽当眼，径欲揽辔秋风前。汉家金粟几苍烟，江都笔势犹翩翩。东丹猎骑自豪贵，风气惜有辽东偏。天人秀发长白山，画图省识开元年。金源马坊全盛日，四十万匹如秦川。天教劫火留此幅，玉花浮动青连钱。英灵无汗石马复，悲鸣真似泣金仙。只今回首望甘泉，汾水繁华雁影边。奇探竟随辙迹尽，兀坐宛在骅骝先。人间若有穆天子，我诗当作祈招篇。","dynasty":"元代","title":"金太子允恭唐人马"}
{"author":"刘因","content":"天津月明啼杜鹃，梁园春色凝寒烟。伤心莫说靖康前，吴山又到繁华年。繁华几时春已换，千秋万古合欢扇。铜雀香销见墨痕，秋去秋来几思怨。一声白雁更西风，冠盖散为烟雾空。百钱袜锦天留在，祸胎要鉴骊山宫。当时梦里金银阙，百子楼前无六月。琼枝秀发后庭春，珠帘晴卷天门雪。棹歌一曲白云秋，不觉金人泪暗流。乾坤几度青城月，扇影无情也解愁。五云回首燕山北，燕山雪花大如席。雪花漫漫冰峨峨，大风起兮奈尔何！","dynasty":"元代","title":"宋理宗书宫扇"}
{"author":"刘因","content":"谢病三公掾，分司五岭南。柱山天下秀，宪府百僚参。夜泊防风浪，晨征避瘴岚。遥知慈母念，先汝过湘潭。","dynasty":"元代","title":"郭判官按察广右"}
{"author":"刘因","content":"棋声清美。盘薄青松底。门外行人遥指似。好个烂柯仙子。输赢都付欣然。兴阑依旧高眠。山鸟山花相语。翁心不在棋边。","dynasty":"元代","title":"清平乐围棋"}
{"author":"刘因","content":"几叶疏桐万斛秋，四山清露一窗幽。高情千古谢安石，壮志平生马少游。有错真成六州铁，欲还空说大刀头。悠悠且付天公在，未必苍生待尔忧。","dynasty":"元代","title":"夜坐有怀寄故人"}
{"author":"刘因","content":"肝胆了无寐，襟怀谁与同。更长头可白，烛暗火逾红。砚滴冰生瘿，星流气吐虹。林鸦先我起，鸣噪竟何功。","dynasty":"元代","title":"寒夜"}
{"author":"刘因","content":"翠涧如生烟，石濑欲无雪。纵目失平地，仰面犹清樾。时节未当春，生意方谋泄。随时久闭藏，与物今超越。兹游岂人力，胜境殆天设。拊石看栖龙，髣髴仇池穴。闻说如桃源，自古有深绝。抠衣径欲往，不见当年辙。独立驭长风，哀歌山石裂。","dynasty":"元代","title":"游龙宫"}
{"author":"刘因","content":"偃蹇高松雪漫飞，最怜憔悴绿杨枝。青丝曾识莺声软，黄叶俄惊马足迟。有分只偷春色早，无心要结岁寒知。不应再得东风力，更与行人管别离。","dynasty":"元代","title":"反垂柳短吟"}
{"author":"刘因","content":"雨晴箫鼓。四野欢声举。平昔饮山今饮雨。来就老农歌舞。半生负郭无田。寸心万国丰年。谁识山翁乐处，野花啼鸟欣然。","dynasty":"元代","title":"清平乐贺雨"}
{"author":"刘因","content":"棋声清美。盘薄青松底。门外行人遥指似。好个烂柯仙子。输赢都付欣然。兴阑依旧高眠。山鸟山花相语。翁心不在棋边。","dynasty":"元代","title":"清平乐围棋"}
{"author":"刘因","content":"茫茫大块洪炉里，何物不寒灰。古今多少，荒烟废垒，老树遗台。太行如砺，黄河如带，等是尘埃。不须更叹，花开花落，春去春来。","dynasty":"元代","tags":"登高，写景，抒怀，感慨，人生","title":"人月圆·茫茫大块洪炉里"}
{"author":"刘因","content":"男儿勋业古来难。叹人世，几千般。一梦觉邯郸。好看得、浮生等闲。红尘尽处，白云堆里，高卧对青山。风味似陈抟。休错比、当年谢安。","dynasty":"元代","title":"太常引·男儿勋业古来难"}
{"author":"刘因","content":"临流相唤百东坡。君试舞，我当歌。不乐欲如何。看白发、今年渐多。青天白日，斜风细雨，尽付一渔蓑。天地作行窝。把万物、都名太和。","dynasty":"元代","title":"太常引·临流相唤百东坡"}
{"author":"刘因","content":"冥鸿有意避云罗。问何处，是行窝。今古一渔蓑。收揽了、闲人最多。求田问舍，君休笑我，两鬓已成皤。髀肉尽消磨。浑换得、功名几何。","dynasty":"元代","title":"太常引·冥鸿有意避云罗"}
{"author":"刘因","content":"我本渔樵，不是白驹空谷。对西山、悠然自足。北窗疏竹。南窗丛菊。爱村居、数间茅屋。风烟草＊，满意一川平绿。问前溪、今朝酒熟。幽禽歌曲。清泉琴筑。欲归来、故人留宿。","dynasty":"元代","title":"风中柳饮山亭留宿"}
{"author":"刘因","content":"留在平生落落，休嗟世事滔滔。青云底柱本来高。立向颓波更好。一片花飞春减，可堪万点红飘。江花江月可怜宵。莫赋招魂便了。","dynasty":"元代","title":"西江月送张大经"}
{"author":"刘因","content":"看竹何须问主，寻村遥认松萝。小车到处是行窝。门外云山属我。张叟腊醅藏久，王家红药开多。相留一醉意如何。老子掀髯曰可。","dynasty":"元代","title":"西江月饮山亭留饮"}
{"author":"刘因","content":"齐本及疆村业书本樵庵词，舅误作甥）方寸足留耕。大胜良田万顷平。阴理不随陵谷变，分明。霜落西山满意青。千载董生行。鸡犬升平画不成。终日相看天与我，高情。身外浮云","dynasty":"元代","title":"南乡子题外舅郭氏留耕堂壁上（舅原误作曰"}
{"author":"刘因","content":"金张家世费貂蝉。七叶待中冠。若就诗家攀例，生儿合唤添官。凭谁寄语，廉泉父老，斗酒相欢。今岁孙枝新长，甘棠消息平安。","dynasty":"元代","title":"朝中措贺廉侯举儿子"}
{"author":"刘因","content":"四海荆州吾所爱，虎贲谁似中郎。小孙今拟唤甘棠。添官前有例，簪笏看堆床。明日乃公归旧隐，后园乔木苍苍。青衫竹马雁成行。当年廉孟子，应有读书堂。","dynasty":"元代","title":"临江仙贺廉侯举次儿子"}
{"author":"刘因","content":"行色匆匆缘底事，山阳梅信相催。梅花香底有新醅。南州今乐土，得意即衔杯。君见太行凭寄语，云间苍壁崔嵬。平生遮眼厌黄埃。高楼吾有兴，无惜送君来。","dynasty":"元代","title":"临江仙送王从事（王原误作二，兹从疆村业"}
{"author":"刘因","content":"买得鸡泉新酿，病中无容同斟。遣人持送旅窝深。呼取毛翁共饮。少个散花天女，维摩憔悴难禁。安排走马杏花阴。咫尺春风似锦。","dynasty":"元代","title":"西江月赠赵提学酒强村业书本樵庵乐府"}
{"author":"刘因","content":"卧榻而今又属谁？江南回首见旌旗。路人遥指降王道，好似周家七岁儿。","dynasty":"元代","title":"书事"}
{"author":"刘因","content":"高亭云锦绕清流，便是吾家太一舟。山影酒摇千叠翠，雨声窗纳一天秋。襟怀洒落景长胜，云影空明天共游。笑向白鸥问尘世，几人曾信有沧洲？","dynasty":"元代","title":"高亭"}
{"author":"刘因","content":"借住郊园旧有缘，绿阴清昼静中便。空钩意钓鱼亦乐，高枕卧游山自前。露引松香来酒盏，雨催花气润吟笺。人来每问农桑事，考证床头《种树篇》。","dynasty":"元代","title":"夏日饮山亭"}
{"author":"刘因","content":"翠霞腾晕紫成堆，收尽云烟酒一杯。想见浮岚在眉宇，人人知道看山回。","dynasty":"元代","title":"下山"}
{"author":"刘因","content":"百岁三分一，初心谩慨然。空囊难避节，青镜不留年。静阅无穷世，閒观已定天。履端思后日，四鼓未成眠。","dynasty":"元代","title":"除夕"}
{"author":"刘因","content":"遗台连废垒，落日展遥岑。海岳天东北，燕辽世古今。每当多感慨，直欲罢登临。莫更留尘迹，千年不易禁。","dynasty":"元代","title":"晚上易台"}
{"author":"刘因","content":"朝游樊子馆，晚上武阳城。潮接沧溟近，山从碣石生。断虹云淡白，返照雨疏明。且莫悲吟发，樵歌已怆情。","dynasty":"元代","title":"登武阳"}
{"author":"刘因","content":"南北世更迭，江山人重轻。澶渊出师诏，显德受降城。遗恨几时尽，寸心千载生。区区蓼花咏，痴计欲何成。","dynasty":"元代","title":"乡郡南楼怀古"}
{"author":"刘因","content":"学馆三年梦，西山此日行。人生两屐足，世累一蓑轻。别涧水流合，断林烟补平。谁能分半壑，相与结岩耕。","dynasty":"元代","title":"满城道中"}
{"author":"刘因","content":"此日西塘路，乘闲作胜游。深深柳成巷，脉脉稻分沟。白石长含雨，黄花不受秋。移居新有意，试就野人谋。","dynasty":"元代","title":"奇村道中"}
{"author":"刘因","content":"山人懒到骨，一出动经秋。欲赴城南约，如营海外游。岸容收潦尽，村色带烟留。禾黍岁将晚，农家犹未休。","dynasty":"元代","title":"城南"}
{"author":"刘因","content":"少小抱孤苦，飘零重此行。迂疏从我好，忧戚赖天成。夙志存无几，羁怀触又生。寸心同弱草，岁晚怯霜清。","dynasty":"元代","title":"书堂旅夜二首其一"}
{"author":"刘因","content":"淹留已半载，去住意何深。月色一千里，愁人方寸心。秋声助摇落，生理叹浮沈。松桂清霜满，哀歌动故林。","dynasty":"元代","title":"书堂旅夜二首其二"}
{"author":"刘因","content":"病骨秋偏早，单衣露尔寒。微云生水际，暝色起林端。地迥月迟下，楼高山易残。轻风吹欲举，醉袖拂层峦。","dynasty":"元代","title":"秋望"}
{"author":"刘因","content":"寒出防优逸，诗情非浩然。烟浓山失色，云重雪连天。坏户仙游上，冰髯老境前。别家忘再宿，桑海问何年？","dynasty":"元代","title":"早发濡上"}
{"author":"刘因","content":"万岭尊恒岳，遗台枕后潭。仰高惭对坐，哭险负奇探。影落沧溟北，云开斗柄南。山灵怜野客，今夕费烟岚。","dynasty":"元代","title":"恒山楼"}
{"author":"刘因","content":"何事招提好，山深马可驱。松巢低映帽，竹溜细通厨。霜栗千封户，云屏四画图。冠巾如我用，白鹿起规模。","dynasty":"元代","title":"杂诗二首其一"}
{"author":"刘因","content":"水绕千山合，云藏数亩荒。初寻香有阵，渐入翠成行。豚阱依危石，牛蹊带小塘。团茅奄如画，可惜是逃亡。","dynasty":"元代","title":"杂诗二首其二"}
{"author":"刘因","content":"百尺市门起，重过为暂停。毫分秋物色，米聚赵襟形。北望云开岳，东行气犯星。凭阑天宇在，人事听浮萍。","dynasty":"元代","title":"登镇州阳和门"}
{"author":"刘因","content":"分光阴太盛，无力掩苍溟。大块供微黑，高天失旧青。兴从愁外发，秋向露边零。点数山河影，依稀见草亭。","dynasty":"元代","title":"辛巳中秋旅亭独坐"}
{"author":"刘因","content":"丈室不自扫，寸心徒尔豪。世途仍险阻，风物故萧骚。皓月霜洗净，明河天放高。空庭一片石，独坐首频搔。","dynasty":"元代","title":"书堂旅夜"}
{"author":"刘因","content":"莽莽榛芜路，蚩蚩鱼肉民。乾坤几逐鹿，今古一伤麟。眼底人间世，胸中物外春。江山满花柳，无负百年身。","dynasty":"元代","title":"野兴"}
{"author":"刘因","content":"故人南郡去，消息久无闻。瑶草正堪种，白云谁共分？屋梁惊落月，鹏翼赋垂云。岁暮一尊酒，高歌如见君。","dynasty":"元代","title":"山中忆故人"}
{"author":"刘因","content":"闻昔飞狐口，奇兵入捣虚。人才九州外，天道百年馀。草木皆成骑，衣冠尽化鱼。遗民心胆破，讳说战争初。","dynasty":"元代","title":"山中忆故人其一"}
{"author":"刘因","content":"关岭通山后，风谣采路傍。地寒人好寿，草浅畜宜羊。用水如奴婢，从川贮米粮。西风如有约，乘兴即吾乡。","dynasty":"元代","title":"杂诗二首其二"}
{"author":"刘因","content":"无人慰幽独，之子罢登临。野鹤笼中态，翔鸿天外音。吾儒关世运，晚节见初心。有问山间事，白云今更深。","dynasty":"元代","title":"送友生"}
{"author":"刘因","content":"谢病三公掾，分司五岭南。柱山天下秀，宪府百僚参。夜泊防风浪，晨征避瘴岚。遥知慈母念，先汝过湘潭。","dynasty":"元代","title":"郭判官按察广右"}
{"author":"刘因","content":"四顾莽何际，威灵俨若临。山川尚醇朴，天地自高深。凤鸟千年叹，箫韶三月音。玄功久无复，徒抱致君心。","dynasty":"元代","title":"虞帝庙"}
{"author":"刘因","content":"十载鸡泉隐，今朝市阁晴。民谣混诸国，里号带军营。瀛海依依见，尧山隐隐横。怀今与思古，独立若为情。","dynasty":"元代","title":"登保府市阁"}
{"author":"刘因","content":"肝胆了无寐，襟怀谁与同。更长头可白，烛暗火逾红。砚滴冰生瘿，星流气吐虹。林鸦先我起，鸣噪竟何功。","dynasty":"元代","title":"寒夜"}
{"author":"刘因","content":"易水河梁梦，回头已十春。相逢惊我老，送别向君频。求赠攀前例，将诗认故人。故山松菊在，归去未全贫。","dynasty":"元代","title":"送成从事"}
{"author":"刘因","content":"义许同生死，夺君何遽然。无人共清夜，有泪葬黄泉。苦疾求予祷，遗孤托我怜。伤心墓头字，旌孝看他年。","dynasty":"元代","title":"哭张之杰"}
{"author":"刘因","content":"恒岳精英大，直冲昴毕星。初疑元气白，横界太虚青。欲与河汉共，不随霜露零。相看一杯酒，连夜立中庭。","dynasty":"元代","title":"独立"}
{"author":"刘因","content":"政教才气敌希夷，冠帔翻然亦未宜。谁辨胡寅论鸿客，只除坡老识安期。可怜乔木空秋色，惟有青山似旧时。欲传先贤问遗事，故园猿鹤不胜悲。","dynasty":"元代","title":"道士孙伯英容城故居"}
{"author":"刘因","content":"古戍寒云接渺茫，故乡游子动悲凉。江山自古有佳客，烟雨为谁留太行。野色分将愁外绿，物华呈出夜来霜。海门何处秋声急？极目沧波空夕阳。","dynasty":"元代","title":"登雄州城楼"}
{"author":"刘因","content":"望望东阡见松桂，孤云为我且踟蹰。十年一梦等閒过，四海此身何虑无。千丈春晖空寸草，万山明月只啼乌。旧家三径今谁主？羡杀河汾有弊庐。","dynasty":"元代","title":"梦先垄"}
{"author":"刘因","content":"无边晴雪映柴扉，梦里繁华又一非。人与山丘属零落，天教草树记芳菲。每因寒节来相访，重为馀香不忍归。里社他年有成约，结庵终拟号春晖。","dynasty":"元代","title":"外家西园李花"}
{"author":"刘因","content":"草露蛛丝晴日明，乱虫秋意有先声。屈盘未转坡陀尽，苍翠忽从怀抱生。一径峰回失南北，两山云近异阴晴。天公若会登临意，可信伤心画得成。","dynasty":"元代","title":"入山"}
{"author":"刘因","content":"满怀幽思自萧萧，况对空山夜正遥。四壁晴秋霜著色，一天明水月生潮。歌传岩谷声豪宕，酒泛星河影动摇。醉里似闻猿鹤语，百年人境有今朝。","dynasty":"元代","title":"山中月夕"}
{"author":"刘因","content":"独倚危阑数鬓毛，一帘轻燕晚凉高。云移山影乱初定，雨带风声来渐豪。物外此天才一幕，人间何事不秋毫。远游未尽平生兴，几欲狂歌续楚骚。","dynasty":"元代","title":"五月二十三日登城楼"}
{"author":"刘因","content":"塘水随人缓步行，哀湍激石故轻清。太行秾秀霜洗净，全赵规模天凿成。偶为登临发悲咏，忽从毛发散秋声。殷勤莫尽樽中酒，留到青山佳处倾。","dynasty":"元代","title":"晓出西塘"}
{"author":"刘因","content":"登临秋思动乡关，展尽晴波落照间。叹老自非缘白发，爱閒元不为青山。几经分合世良苦，不管兴亡天自閒。初拟凭阑浩歌发，壮怀空与白鸥还。","dynasty":"元代","title":"南楼"}
{"author":"刘因","content":"小雨新晴草色苏，家园生理未全疏。埋盆欲学鱼千里，试地先栽芋一区。时与老农谈稼穑，不因閒客罢琴书。乾坤妙处无人会，卧看墙阴雀哺雏。","dynasty":"元代","title":"新晴"}
{"author":"刘因","content":"行乐人生当及辰，今朝光景为谁新？林阴薄薄微露日，花气溶溶暖著人。春色十分看欲尽，鸟声千种听难真。东风就手吹残酒，无限青山动翠鳞。","dynasty":"元代","title":"野亭会饮"}
{"author":"刘因","content":"浅酌微吟意自真，新诗改罢酒微醺。流莺暗逐春光老，独鹤潜惊夜景分。共见白驹如晚景，岂知苍狗是浮云。无边风月谁无分？只恐灵台未属君。","dynasty":"元代","title":"浅酌"}
{"author":"刘因","content":"太行迎马郁苍苍，两岸滩声带夕阳。霜与秋容增古淡，树因烟景恣微茫。阅人岁月真无谓，得意江山差自强。曾记城南旧时路，十年回首尽堪伤。","dynasty":"元代","title":"过镇州"}
{"author":"刘因","content":"饥僮羸马倦重游，万将分兵坐此筹。灭项岂知秦尚在，夺齐便觉汉无忧。英彭一体谁遗类，绛灌诸孙自列侯。爱杀鹿泉泉下水，乱山百折只东流。","dynasty":"元代","title":"井陉淮阴侯庙"}
{"author":"刘因","content":"望中孤鸟入消沉，云带离愁结暮阴。万国山河有燕赵，百年风气尚辽金。物华暗与秋容老，杯酒不随人意深。无限霜松动严壑，天教摇落助清吟。","dynasty":"元代","title":"易台"}
{"author":"刘因","content":"世上悠悠尽自争，眼中隐隐放教平。飞蝇触鼻人争怒，落叶临头我谩惊。既有阳秋暗消长，何须青白太分明。蒺藜原上清霜重，辛苦十年跣足行。","dynasty":"元代","title":"世上"}
{"author":"刘因","content":"老大情怀随处乐，幽閒气味逐时添。平生长物不入室，一日百钱辄下帘。题品云山宁有讳，收罗风月不妨廉。客来恐说闲兴废，茶罢呼棋信手拈。","dynasty":"元代","title":"老大"}
{"author":"刘因","content":"山石那容玉独坚，人生磨灭殆天怜。画蛇最戒足无用，书马常忧尾不全。谁见虎须真可捋，自惭鸡肋岂胜拳。误人莫向娄师德，不领春生未唾前。","dynasty":"元代","title":"山石"}
{"author":"刘因","content":"迂疏争笑近清狂，多病筋骸可预防。久乏园蔬因种药，不留窗纸为抄方。閒从鸟雀分晴昼，静与蛩螀共晚凉。莫道幽人好标置，北窗自古有羲皇。","dynasty":"元代","title":"夏日即事"}
{"author":"刘因","content":"平昔襟期镜屡看，而今涉世愿高年。自怜不唾青城地，共笑仍忧杞国天。履影无伤犹不忍，吹齑虽误亦当然。人间万事思空遍，依旧西窗理断编。","dynasty":"元代","title":"平昔"}
{"author":"刘因","content":"人情云雨九疑山，世路风涛八节滩。共说长安如日近，岂知蜀道比天难。浮航莫笑腰舟渡，坎井终当系木观。会取登高有良法，此身何地不平宽。","dynasty":"元代","title":"人情"}
{"author":"刘因","content":"梦觉呼童问几更，未应先作不平鸣。山深六月有秋意，夜静满城惟雨声。四海虚名此身愧，百年浮世寸心惊。谁教檐溜如愁思，欲断还连直到明。","dynasty":"元代","title":"夜雨"}
{"author":"刘因","content":"乡邻见戏说儿童，日日相邀社酒同。故国无家仍是客，病躯未老错呼翁。里胥验帖徵游户，县长闻名谒下风。欲向溪南访乔木，不禁烟雨正空濛。","dynasty":"元代","title":"上冢"}
{"author":"陈毓瑞","content":"春色满吾庐，庭前早不除。腹饥聊煮字，手倦且抛书。鸟语疏林外，棋敲半局除。群山犹梦梦，蕃榻掩窗虚。","dynasty":"清代","title":"咏怀"}
{"author":"陈毓瑞","content":"鼓角震尘寰，銮舆西狩还。思老三接近，仙诏九重颁。身岂星槎隔，时欣月桂攀。直经卧龙处，天子霁容颜。","dynasty":"清代","title":"辛丑冬月十七日朝廷接驾咏五言一律以志幸"}
{"author":"陈毓瑞","content":"燕山寂寂朔风寒，世事崎岖放眼看。翻恨祖生空击楫，休言贡禹喜弹冠。欷歔沧海红尘蔽，旋转乾坤赤手难。病到危时关命脉，急培元气抚凋残。","dynasty":"清代","title":"感时二律步周中丞韵其一"}
{"author":"陈毓瑞","content":"满腔热血不知寒，万里河山极目看。君抚时艰嗟仰屋，民怀敌愤怒冲冠。红羊浩劫消沈易，白马同盟固结难。果尔挥戈能反日，漫伤故国夕阳残。","dynasty":"清代","title":"感时二律步周中丞韵其二"}
{"author":"陈毓瑞","content":"迢迢云路欲相忘，惟有清风入画堂。人到穷途诗亦瘦，心无宿累梦都香。身閒惯病嵇康懒，才浅翻惭阮籍狂。百尺高楼遥倚望，九霄鹏鸟自翱翔。","dynasty":"清代","title":"咏怀二首其一"}
{"author":"陈毓瑞","content":"剑气冲霄百练霜，满腔心事恨偏长。庭前芝草原无种，雪裹梅花别有香。半世空教投笔误，一身翻为看书忙。少年同学如相问，好梦常都在故乡。","dynasty":"清代","title":"咏怀二首其二"}
{"author":"陈毓瑞","content":"咏罢柏舟掩卷嗟，忽闻精卫出秦家。鸿惊塞北伤春柳，蝶梦江南带雪花。强笑为欢全父命，返魂归榇计天涯。料知无限不平恨，化作钱塘处处鸦。","dynasty":"清代","title":"挽绍兴秦烈妇二首其一"}
{"author":"陈毓瑞","content":"莫道闺帏饮恨长，争誇芳烈耀珂乡。三生伉俪缘俄顷，廿五韶华梦一场。生本昙花心已淡，死应同穴骨犹香。他年墓木成连理，两两文禽话夕阳。","dynasty":"清代","title":"挽绍兴秦烈妇二首其二"}
{"author":"陈毓瑞","content":"西京高隐乐徜徉，霄汉乔松福荫长。画里邃深挥素匹，文章豪富括青囊。性成孝节标枫里，诗有渊源话玉堂。正喜逢年椒献颂，捧觞拜首祝汾阳。","dynasty":"清代","title":"郭稚芳宿学八秩茶庆赠诗一律"}
{"author":"陈毓瑞","content":"养晦东山五十霜，九如献颂醉飞觞。矞皇诗句称三绝，高迈函情寄八琅。应羡刘伶能旷达，莫嗤阮籍是猖狂。自来酒隐成仙侣，敢信壶中日月长。","dynasty":"清代","title":"谢俊千先生五十初度赠诗一首"}
{"author":"陈毓瑞","content":"慈云霭霭蔚春阳，人日筵开昼锦堂。玉树三株晓后起，金萱八座启文昌。海筹益算媲晖耀，纱幔传经世泽长。虔祝苍苍纯嘏锡，流霞欣晋百年觞。","dynasty":"清代","title":"国务院秘书长张绅直卿太夫人七秩荣庆诩诗一律"}
{"author":"陈毓瑞","content":"门墙廿载沐春风，稔悉胸襟秉大公。听讼片言堪折狱，服官半世未矜功。清廉素比泾流洁，德望应如泰岱崇。预祝他年持国柄，九州幸福贺攸同。","dynasty":"清代","title":"寄赠契友高乃宣"}
{"author":"陈毓瑞","content":"西池金母證前身，到处逢人说有因。此日绮筵陈锦绣，当年节操励松筠。斑衣绕膝称贤子，扶仗从头溯苦辛。花甲良辰周复始，频添鹤算颂千春。","dynasty":"清代","title":"京绥铁路项局长太夫人六秩荣庆诩诗二律其一"}
{"author":"陈毓瑞","content":"麒麟阁下敞华筵，珠履三千望若仙。芝草遥连萱草秀，寿星高并婺星悬。慈惟瑞霭平安竹，梓舍光分太液莲。更喜桄辰临九夏，好将辰日祝长年。","dynasty":"清代","title":"京绥铁路项局长太夫人六秩荣庆诩诗二律其二"}
{"author":"陈毓瑞","content":"水阔天空云影疏，喜看陶侃网梭鱼。莺鸣柳岸投竿处，鸥影烟波泛宅居。得意风云龙破壁，感怀日月鲤遗书。夕薰残落炊烟起，正是渔舟唱晚初。","dynasty":"清代","title":"咏梭鱼"}
{"author":"陈毓瑞","content":"自渐腹笥久空虚，每到离群恨索居。照胆须磨千古镜，潜心补读十年书。吹箫喜说诗鸣凤，洗砚欣看墨戏鱼。漫道出山泉水浊，清风明月入吾庐。","dynasty":"清代","title":"咏怀"}
{"author":"陈毓瑞","content":"剑匣诗囊伴此身，登楼喜说摘星辰。观书只为寻良友，磨镜惟悲照古人。青鸟不来增别恨，白驹空过诉前因。新添多少沧桑感，毕竟苍生问鬼神。","dynasty":"清代","title":"咏怀"}
{"author":"陈毓瑞","content":"饱尝世变历艰辛，枉自蹉跎六十春。堪笑鲲鹏时未至，恰惭鸿鹄志难伸。乐天望月新添恨，宗悫乘风快问津。差幸一枝聊可寄，龙门仰企荷陶甄。","dynasty":"清代","title":"年周花甲勉赋四律其一"}
{"author":"陈毓瑞","content":"都门三战罢秋风，何竟浮沈宦海中。虎口馀生谈色变，燕京贾祸怒冠冲。一家团聚天伦乐，万险胥平意气雄。讵料白云停舍下，重洋路隔恨无穷。","dynasty":"清代","title":"年周花甲勉赋四律其二"}
{"author":"陈毓瑞","content":"海滨寄傲乐盘桓，诗句难邀刮目看。政治端宜师召杜，刑名奚必学申韩。居官誓守于公训，执法思求隽母安。世界变迁秋浪急，风声鹤唳我心寒。","dynasty":"清代","title":"年周花甲勉赋四律其三"}
{"author":"陈毓瑞","content":"猥荷齐张厕荐贤，轮蹄憔悴历幽燕。勉酬先志缘收族，忝任民佣敢爱钱。谱以编年凭腹稿，家无恒产赖心田。满园春色饶生意，自寿诗成急就篇。","dynasty":"清代","title":"年周花甲勉赋四律其四"}
{"author":"陈毓瑞","content":"听罢高楼雨，摩裟剑气冲。江山欣一览，万古拓心胸。","dynasty":"清代","title":"雨后望海"}
{"author":"陈毓瑞","content":"孟坚投笔好男儿，阵扫千军意在斯。孤负管城蜷伏久，部君脱颖在何时。","dynasty":"清代","title":"咏笔"}
{"author":"陈毓瑞","content":"海天日暮远山微，隔岸疏林鸟倦飞。遥指渡头馀绮绕，片帆风送打鱼归。","dynasty":"清代","title":"晚眺"}
{"author":"陈毓瑞","content":"半生遇合与心违，宦海浮沈我未归。两鬓苍苍渐似雪，回头四十九年非。","dynasty":"清代","title":"自题五十小影"}
{"author":"陈毓瑞","content":"十八盘岭柏岩西，叠翠层峦路欲迷。直到山巅云隐处，我身恍似与天齐。","dynasty":"清代","title":"过唐境十八盘岭口占一绝以纪实"}
{"author":"陈毓瑞","content":"弥天浩劫扰中原，万姓恩沾雨露安。只恨我非千岁佛，可能普遍子元元。","dynasty":"清代","title":"寄感"}
{"author":"陈毓瑞","content":"洗心亭畔枕城桥，泻玉无声逸趣饶。漫道出山泉水浊，临流载咏涤尘嚣。","dynasty":"清代","title":"游乌龙泉"}
{"author":"陈毓瑞","content":"寻幽高步碧山巅，虎啸龙吟百感添。万籁光明银泻地，前身明月谛真诠。","dynasty":"清代","title":"游明玉山"}
{"author":"陈毓瑞","content":"登楼遥望意飘然，海镜高悬水接天。宗悫乘风长破浪，此身如在白云边。","dynasty":"清代","title":"望海有感二首其一"}
{"author":"陈毓瑞","content":"骇浪惊涛势拍天，客舟都为利名牵。英雄千古归淘汰，高蹈应推鲁仲连。","dynasty":"清代","title":"望海有感二首其二"}
{"author":"陈毓瑞","content":"慈云旷隔路三千，只恨身为世网牵。嚼尽熊丸肠九折，何时莱綵舞堂前。","dynasty":"清代","title":"思亲二首其一"}
{"author":"陈毓瑞","content":"浮沈宦海感经年，多少离情寄赵燕。想到萱庭垂暮日，愿随南雁赋归田。","dynasty":"清代","title":"思亲二首其二"}
{"author":"陈毓瑞","content":"塞远风寒山积雪，海深流急水难冰。艰难历尽增才智，老大归来泯爱憎。","dynasty":"清代","title":"偶成二绝其一"}
{"author":"陈毓瑞","content":"儒而曰吏非为俗，仕不读书那得优。极目沧桑空故我，依人作嫁愧名流。","dynasty":"清代","title":"偶成二绝其二"}
{"author":"陈毓瑞","content":"热念每从伦内伏，感怀多自客中生。青灯伴我消长夜，黄鸟宜人报晓晴。","dynasty":"清代","title":"偶成一绝"}
{"author":"陈毓瑞","content":"政治隆污自有因，君心逸豫与艰辛。开元天宝相提论，疑是明皇两截人。","dynasty":"清代","title":"咏史"}
{"author":"陈毓瑞","content":"千里征尘水次停，江塘渔火两三星。波光返映当窗白，草色迷离隔岸青。","dynasty":"清代","title":"北塘即事二首其一"}
{"author":"陈毓瑞","content":"茅店羁栖一短檠，翻书复掩不胜情。倦来倚枕方成梦，忽听潮声夹橹声。","dynasty":"清代","title":"北塘即事二首其二"}
{"author":"陈毓瑞","content":"晚窗独坐意徘徊，忽听风声蓦地来。拔木冲霄山岳撼，天公著意扫尘埃。","dynasty":"清代","title":"北塘遇大风"}
{"author":"陈毓瑞","content":"碧海遗珠焦尾琴，只争运会与升沈。嗤非千手弥陀佛，世上难平亿万心。","dynasty":"清代","title":"感世"}
{"author":"陈毓瑞","content":"抱膝长吟气自豪，变更沧海任滔滔。静观万物空千古，独对长江钓巨鳌。","dynasty":"清代","title":"咏怀"}
{"author":"陈毓瑞","content":"蒲酒重斟醉欲仙，鼓歌依旧竞龙船。天中令节偏逢闰，只恨人无再少年。","dynasty":"清代","title":"闰端阳"}
{"author":"陈毓瑞","content":"荒郊旅舍小徘徊，磷火荧荧认劫灰。月影移从窗内射，潮声涌到枕前来。","dynasty":"清代","title":"旅居即事"}
{"author":"陈毓瑞","content":"烈日炎炎可畏时，浮瓜沈李寄幽思。客中无计消长夏，半卷残编一局棋。","dynasty":"清代","title":"偶成"}
{"author":"陈毓瑞","content":"隔廉花影漾参差，独坐空庭动客思。正是月明人静后，一声玉笛好风吹。","dynasty":"清代","title":"纳凉"}
{"author":"陈毓瑞","content":"听、听、听，听我劝，劝尔人民莫结怨。结怨最易是诉讼，所争无非小事件。一状告了自必传，原被两造须到案。你说你是他更是，一造诉来一造辨。民事须先缴讼费，刑事亦花状纸钱。请人写状岂白劳，邀人作證更难言。若遇坏人来架讼，受骗受欺尤可怜。无数金钱枉费了，骑虎之势下来难。今日候批明日审，在店候了若干天。一堂讯结犹幸事，倘遇健讼更缠绵。纵然胜诉出口气，得不偿失为那端。如果终归败了诉，折财呕气情难堪。若知败诉由自取，从此收手尚保全。若是不服又上诉，未必能操必胜权。一审二审又三审，家财万贯亦花完。到了悔时悔已晚，拖下债累问谁填？败诉苦处说不尽，胜诉且莫笑开颜。我虽胜了他败了，岂知从此结下冤。同乡共里虽不远，彼此嫌怨何日捐。不念旧恶是好汉，未必人人如此贤。倘或怀怨思报复，后来吉凶更难卜。此时不遇他日遇，恩怨分明断更续。欲求无怨将奈何，莫如待人以平和。和气致祥是非策，暗中受益是多多。劝尔人民速觉悟，讼则终凶知道么？胜诉败诉终结怨，何苦平地起风波。常言家和万事兴，切勿同室来操戈。又闻和平处世好，人纵欺我忍让过。天下无不了之事，何必兴讼受折磨。所有利害已点破，回头是岸诵弥陀。诚心苦口相劝导，聊作一篇息讼歌。","dynasty":"清代","title":"息讼歌用白话体"}
{"author":"陈毓瑞","content":"小立眺江干，馀霞散成绮。蓬背半轮红，争渡声靡已。世局正蜩螗，在彼不存此。浩然归兴来，臣心淡于水。","dynasty":"清代","title":"晚眦口占"}
{"author":"高俨","content":"凉风吹骤雨，高坐称闲心。草阁水声里，山城秋色深。沧洲何处是，白日一时沉。向夕衡门掩，烟霞绕玉琴。","dynasty":"明代","title":"秋日雨中登楼"}
{"author":"高俨","content":"离家一日即生愁，况复长年在路头。乡梦不通三月雨，客心如感二毛秋。途穷旧国看芳草，日落青江送急流。感念密游多旧好，新诗频惠莫能酬。","dynasty":"明代","title":"客中春暮答陈拾遗邝金吾王中书即次拾遗韵"}
{"author":"高俨","content":"不觉风流换少年，花开花落笑花前。名能累我身虽远，贫不干人世莫怜。日晚驱云开竹户，春晴引杖听山泉。此中兴味谁能会，试问逍遥李谪仙。","dynasty":"明代","title":"遣兴"}
{"author":"高俨","content":"白头为客昔人悲，况复行当此乱离。江国昔年曾失路，才名今日恐非时。只身旅食仍依友，万里家书欲寄谁。莫向天涯重留滞，青山还有白云期。","dynasty":"明代","title":"送张穆之度岭"}
{"author":"高俨","content":"节次韶华若水流，百年又去一年秋。闲将白眼看浮世，不意微霜上黑头。合浦明珠非所贵，茅君真诀定行求。沧浪浩荡无边岸，且纵灵槎遍十洲。","dynasty":"明代","title":"江上早秋"}
{"author":"高俨","content":"村边行乐在晴新，款款藤枝得得春。几处花心红抱蝶，隔山泉眼白看人。身闲欲狎渔樵侣，地僻还惊车马尘。狂喜相呼过路讶，焉知皮陆旧交亲。","dynasty":"明代","title":"春晴郊行适逢陆生见过"}
{"author":"高俨","content":"散酌山杯笑几人，缓寻村馆得幽新。松于密处鸟生梦，月不明时天失真。隔岭潇潇来薄雨，前溪皛皛似侵晨。物情应节催心老，所学都成过眼尘。","dynasty":"明代","title":"十六夜同谢伯子过庞公右云山馆待月得两席罢成诗"}
{"author":"高俨","content":"广汉无尘独坐中，桂枝摇影上林东。渐分杯茗泉花洁，即照关河雁路通。到夜盈亏原是定，逢时观赏莫教慵。南华一会蒙庄叟，别有心期与物同。","dynasty":"明代","title":"秋夜独坐对月却成其一"}
{"author":"高俨","content":"最寻静处爱诸峰，云水悠悠莫定踪。一乱世人时易去，两中秋月夜难逢。酒当极乐从心醉，事可无才任性慵。谁说茅檐负佳节，未眠江寺已鸣钟。","dynasty":"明代","title":"秋夜独坐对月却成其二"}
{"author":"高俨","content":"行经古洞入涂溪，物类移尝气不齐。恶犬吠林如猛虎，野禽投食伴家鸡。雨晴虹截山腰断，雾重蛇行竹尾低。暗忆生涯多郁恨，水声呜咽路沉迷。","dynasty":"明代","title":"古洞"}
{"author":"高俨","content":"密林新雨歇，叠壑泻潺湲。书声午未罢，深坐觉□寒。","dynasty":"明代","title":"题山中午读图"}
{"author":"高俨","content":"潦倒馀生事可哀，一身经乱几千回。未能拔宅成仙去，又自慵春入市来。亲友雅情频过语，竹梅凉荫晚兴杯。贫居举眼无他物，惟有檐峰助咏才。","dynasty":"明代","title":"因乱移家后至佛山假居梁冰甫楼馆"}
{"author":"陈叶筠","content":"丧乱逢天宝，江淮障一身。死甘为厉鬼，生岂负人伦。卞壸拳还握，苌弘血尚新。灵旗风卷处，犹似扫黄尘。","dynasty":"清代","title":"张睢阳庙"}
{"author":"陈叶筠","content":"一径入峡口，盘盘往复回。烟横两岸合，水划万峰开。命托长年手，魂惊乱石堆。前途望不极，何处越王台？","dynasty":"清代","title":"浈阳峡"}
{"author":"陈叶筠","content":"不见南来双鲤鱼，风尘落拓感何如？偶过燕市悲歌地，曾上长沙痛哭书。芳草天涯分晓梦，暮云江树惜离居。春深何处堪凭吊，为我携尊酹望诸。","dynasty":"清代","title":"寄许子逊"}
{"author":"郑絪","content":"高阁安仁省，名园广武庐。沐兰朝太一，种竹咏华胥。禁静疏钟彻，庭开爽韵虚。洪钧齐万物，缥帙整群书。寒露滋新菊，秋风落故蕖。同怀不同赏，幽意竟何如。","dynasty":"唐代","title":"奉和武相公省中宿斋，酬李相公见寄"}
{"author":"郑絪","content":"霜钟初应律，寂寂出重林。拂水宜清听，凌空散迥音。舂容时未歇，摇曳夜方深。月下和虚籁，风前间远砧。净兼寒漏彻，闲畏曙更侵。遥相千山外，泠泠何处寻。","dynasty":"唐代","title":"寒夜闻霜钟"}
{"author":"郑絪","content":"中年偶逐鸳鸾侣，弱岁多从糜鹿群。紫阁道流今不见，红楼禅客早曾闻。松斋月朗星初散，苔砌霜繁夜欲分。一览彩笺佳句满，何人更咏惠休文。","dynasty":"唐代","title":"奉酬宣上人九月十五日东亭望月见赠因怀紫阁旧游"}
{"author":"郑絪","content":"簪茱泛菊俯平阡，饮过三杯却惘然。十岁此辰同醉友，登高各处已三年。","dynasty":"唐代","title":"九日登高怀邵二"}
{"author":"郑絪","content":"情人共惆怅，良友不同游。（《纪事》云：絪九日有怀邵二诗，又怀林十二云云，其重友如此）","dynasty":"唐代","title":"句"}
{"author":"郑絪","content":"于穆时文，受天明命。允恭玄默，化成理定。出震嗣德，应乾传圣。猗欤缉熙，千亿流庆。","dynasty":"唐代","title":"郊庙歌辞享太庙乐章大顺舞"}
{"author":"郑絪","content":"草庐龙旧卧，花府凤曾栖。","dynasty":"唐代","title":"咏诸葛亮"}
{"author":"郑絪","content":"於穆时文，受天明命。允恭玄默，化成理定。出震嗣德，应乾传圣。猗欤缉熙，千亿流庆。","dynasty":"唐代","title":"郊庙歌辞。享太庙乐章。大顺舞"}
{"author":"顾潜","content":"紫燕归来两，云踪无处访。桃花开后海棠开，想、想、想。落日城边，断霞楼角，绿波兰桨。锦瑟萦尘网，香篆消罗幌。更阑酒醒梦难成，响、响、响。芳树敲风，空阶滴雨，倍添愁怅。","dynasty":"明代","title":"醉春风"}
{"author":"顾潜","content":"一碧动鲈鱼佳兴，浩荡鸥波放烟艇。过溪桥，十里香稻垂花，秋未晚，远渚芙蕖万柄。野翁能爱我，酌酒烹鸡，何处渔歌更堪听。醉起试推篷，骤雨初收。斜阳外、山光云影。愿百岁、逍遥瀼西东，任华发星星，换来青镜。","dynasty":"明代","title":"洞仙歌自寿娄江"}
{"author":"顾潜","content":"眉山蹙，多愁慵整搔头玉。搔头玉，觑他双凤，暗怜孤独。阖闾城外春波绿，兰舟载酒欢难续。欢难续，郎归何日，金钱偷卜。","dynasty":"明代","title":"忆秦娥"}
{"author":"刘基","content":"　　杭有卖果者，善藏柑，涉寒暑不溃。出之烨然，玉质而金色。置于市，贾十倍，人争鬻之。　　予贸得其一，剖之，如有烟扑口鼻，视其中，则干若败絮。予怪而问之曰：“若所市于人者，将以实笾豆，奉祭祀，供宾客乎？将炫外以惑愚瞽也？甚矣哉，为欺也！”　　卖者笑曰：“吾业是有年矣，吾赖是以食吾躯。吾售之，人取之，未尝有言，而独不足子所乎？世之为欺者不寡矣，而独我也乎？吾子未之思也。　　今夫佩虎符、坐皋比者，洸洸乎干城之具也，果能授孙、吴之略耶？峨大冠、拖长绅者，昂昂乎庙堂之器也，果能建伊、皋之业耶？盗起而不知御，民困而不知救，吏奸而不知禁，法斁而不知理，坐糜廪粟而不知耻。观其坐高堂，骑大马，醉醇醴而饫肥鲜者，孰不巍巍乎可畏，赫赫乎可象也？又何往而不金玉其外，败絮其中也哉？今子是之不察，而以察吾柑！”　　予默默无以应。退而思其言，类东方生滑稽之流。岂其愤世疾邪者耶？而托于柑以讽耶？","dynasty":"明代","tags":"古文观止，寓言，故事，抒怀","title":"卖柑者言"}
{"author":"刘基","content":"　　工之侨得良桐焉，斫而为琴，弦而鼓之，金声而玉应。自以为天下之美也，献之太常。使国工视之，曰：“弗古。”还之。　　工之侨以归，谋诸漆工，作断纹焉；又谋诸篆工，作古窾焉。匣而埋诸土，期年出之，抱以适市。贵人过而见之，易之以百金，献诸朝。乐官传视，皆曰：“希世之珍也。”　　工之侨闻之，叹曰：“悲哉世也！岂独一琴哉？莫不然矣!而不早图之，其与亡矣。”遂去，入于宕之山，不知其所终。","dynasty":"明代","tags":"初中文言文，寓理，故事","title":"工之侨献琴"}
{"author":"刘基","content":"城外萧萧北风起，城上健儿吹落耳。将军玉帐貂鼠衣，手持酒杯看雪飞。","dynasty":"明代","tags":"写风，将士，战争","title":"北风行"}
{"author":"刘基","content":"风驱急雨洒高城，云压轻雷殷地声。雨过不知龙去处，一池草色万蛙鸣。","dynasty":"明代","tags":"写雨，写景，哲理","title":"五月十九日大雨"}
{"author":"刘基","content":"人生无百岁，百岁复如何？古来英雄士，各已归山河。","dynasty":"明代","tags":"人生，感慨","title":"绝句·人生无百岁"}
{"author":"刘基","content":"　　赵人患鼠，乞猫于中山。中山人予之猫，猫善捕鼠及鸡。月余，鼠尽而鸡亦尽。其子患之，告其父曰：“盍去诸？”其父曰：“是非若所知也。吾之患在鼠，不在乎无鸡。夫有鼠，则窃吾食，毁吾衣，穿吾垣墉，毁伤吾器用，吾将饥寒焉，不病于无鸡乎？无鸡者，弗食鸡则已耳，去饥寒犹远，若之何而去夫猫也！”　　（选自明·刘基《郁离子·捕鼠》）","dynasty":"明代","tags":"哲理，故事","title":"乞猫"}
{"author":"刘基","content":"　　若石居冥山之阴，有虎恒窥其藩。若石帅家人昼夜警：日出而殷钲，日入而举辉，筑墙掘坎以守。卒岁虎不能有获。一日，虎死，若石大喜，自以为虎死无毒己者矣。于是弛其惫，墙坏而不葺。无何，有貙闻其牛羊豕之声而入食焉。若石不知其为貙也，斥之不走。貙人立而爪之毙。人曰：若石知其一而不知其二，其死也宜。","dynasty":"明代","tags":"初中文言文，寓言，故事","title":"若石之死"}
{"author":"刘基","content":"萋萋芳草小楼西，云压雁声低。两行疏柳，一丝残照，万点鸦栖。春山碧树秋重绿，人在武陵溪。无情明月，有情归梦，同到幽闺。","dynasty":"明代","tags":"婉约，秋天，写景，相思","title":"眼儿媚·秋思"}
{"author":"刘基","content":"　　东陵侯既废，过司马季主而卜焉。季主曰：“君侯何卜也？”东陵侯曰：“久卧者思起，久蛰者思启，久懑者思嚏。吾闻之蓄极则泄，閟极则达。热极则风，壅极则通。一冬一春，靡屈不伸，一起一伏，无往不复。仆窃有疑，愿受教焉。”季主曰：“若是，则君侯已喻之矣，又何卜为？”东陵侯曰：“仆未究其奥也，愿先生卒教之。”季主乃言曰：“呜呼！天道何亲？惟德之亲；鬼神何灵？因人而灵。夫蓍，枯草也；龟，枯骨也，物也。人，灵于物者也，何不自听而听于物乎？且君侯何不思昔者也？有昔者必有今日，是故碎瓦颓垣，昔日之歌楼舞馆也；荒榛断梗，昔日之琼蕤玉树也；露蛬风蝉，昔日之凤笙龙笛也；鬼燐萤火，昔日之金釭华烛也；秋荼春荠，昔日之象白驼峰也；丹枫白荻，昔日之蜀锦齐纨也。昔日之所无，今日有之不为过；昔日之所有，今日无之不为不足。是故一昼一夜，华开者谢；一秋一春，物故者新。激湍之下，必有深潭；高丘之下，必有浚谷。君侯亦知之矣，何以卜为？”","dynasty":"明代","tags":"古文观止，寓理，对话","title":"司马季主论卜"}
{"author":"刘基","content":"一抹斜阳沙觜，几点闲鸥草际，乌榜小渔舟，摇过半江秋水。风起，风起，棹入白苹花里。","dynasty":"明代","tags":"婉约，写景","title":"如梦令·一抹斜阳沙觜"}
{"author":"刘基","content":"山雨随风去复来，南明晚色动楼台。犹怜仗节中郎在，不见乘槎使者回。感兴诗成聊自遣，忘忧花好为谁开。偏嫌近水多蝼蝈，永夜喧呼聒梦回。¤","dynasty":"明代","title":"雨中寄季山甫（二首）"}
{"author":"刘基","content":"长夜雨多泥没车，白日闭门人迹疏。阶下水衣看上壁，庭前檐溜欲成渠。闲花自发无劳种，蔓草从生不遣锄。想见幽栖张仲蔚，蓬蒿如树塞园庐。","dynasty":"明代","title":"雨中寄季山甫（二首）"}
{"author":"刘基","content":"旻天容我作支离，病疟才除足就羸。跬步不妨犹似鳖，踔行那得更怜夔。抱珍献楚何堪再，斫树收庞亦未迟。塞叟于今知匪祸，周鸡从此免为牺。","dynasty":"明代","title":"病足戏呈石末公"}
{"author":"刘基","content":"绿杨落尽白杨枯，坐石徒令岁月徂。尚想藩臣知患盗，岂期驿使似投巫。当时粳稻通辽海，今日风涛隔具区。豺獭可堪专节钺，衣冠何以拔泥涂？","dynasty":"明代","title":"遣闷柬石末公"}
{"author":"刘基","content":"紫薇花树小楼东，日炙霞蒸似锦红。过了春风到秋露，可堪零落碧苔中。","dynasty":"明代","title":"惆怅（二首）"}
{"author":"刘基","content":"与君为别几清秋，鸿雁来时辄上楼。今日倚楼无雁过，断肠风水隔瀛洲。","dynasty":"明代","title":"惆怅（二首）"}
{"author":"刘基","content":"大阃寻常弃郑师，后人休望及瓜期。豺狼封豕咸登用，都邑人民委若遗。曾见羌夷皆内地，忍闻淮济是边陲。经纶事业君当念，闻道任嚣髻已椎。","dynasty":"明代","title":"次韵和石末公闻海上使命之作因念西州怆然有"}
{"author":"刘基","content":"弟子舆尸漫有师，圯桥谁共老人期。龙鱼并出应难识，樗栎无庸幸见遗。每上楼台瞻北极，愿闻波浪帖南陲。吴山越水元相接，莫更中流下铁椎。","dynasty":"明代","title":"再用前韵（二首）"}
{"author":"刘基","content":"深秋蔓草接天涯，极目飞鸿没远沙。绿水青山长送目，汀兰岸蓼各生花。风来西塞云阴合，涛落东溟蜃气斜。叹息笙歌旧亭馆，坏垣丛棘老王瓜。","dynasty":"明代","title":"再次韵（二首）"}
{"author":"刘基","content":"使君学术似文翁，奕世流芳缉武功。赤芾青衿来燕喜，黄童白叟望车攻。笔端波浪翻三峡，旗尾龙蛇动八风。惭愧谫才多谬误，忧时独有此心同。","dynasty":"明代","title":"次韵和石末公感兴见寄"}
{"author":"刘基","content":"江上秋风急，天寒雁南归。客子眷长途，中心一何悲。顾瞻望四方，有怀当告谁。霜露日夜零，百卉厌其枝。衰谢不待期，荣盛安可追。太息复太息，怆悢涕沾衣。","dynasty":"元代","title":"旅兴其十九"}
{"author":"刘基","content":"啾啾草间雀，日随黄鸟飞。争先赴稻粱，宁顾野人机。便便善柔子，怀利近相依。但慕春荑好，不见秋霜霏。驱车逐走鹿，中路忘所归。岂不爱其躬，天命与心违。古道今巳矣，感悟空涕欷。","dynasty":"元代","title":"感怀三十一首其五"}
{"author":"刘基","content":"不寐月当户，起行风满天。山河青霭里，刁斗白云边。避世惭商绮，匡时愧鲁连。徘徊怀往事，恻怆感衰年。","dynasty":"明代","title":"不寐"}
{"author":"刘基","content":"鸡鸣朝晖，草露未晞，巢乌于飞。鸡鸣夕阴，草露淋淫，鸟归于林。鸡鸣匪司时，鸟举匪有期。氓之蚩蚩，盖亦何思。朝露白如玉，我不敢躅，恐湿我足。夕露光如珠，我不敢逾，恐湿我裾。谁谓河弗广？可航可荡。风波无期，不如勿往。谁谓林弗幽？可邀可游。豺虎无虞，不如勿由。中田有禾，园有树麻。发石有泉，可以为家。中田有麦，园有树核。采山有蔬，可以为宅。","dynasty":"明代","title":"鸡鸣一首赠宗文侄"}
{"author":"刘基","content":"道上黄埃扑马鞍，汗流如水透中单。忽惊疏雨林梢过，急换罗衣更怯寒。","dynasty":"元代","title":"过闽关九首其七"}
{"author":"刘基","content":"君不见石季伦，对案方丈皆公珍。珊瑚夜光视如土，宁知汨没同埃尘。又不见李赞皇，平生鼎食满万羊。中厨烟火宵未冷，诏书趣使趋南荒。金谷名园委蔓草，平泉荆棘无人扫。荣华瞬息可柰何，空令过者伤怀抱。世人积金贻子孙，一朝金尽难复论。古来天道有好还，君看汉代干公门。","dynasty":"元代","title":"题安仁余氏留馀堂"}
{"author":"刘基","content":"岁莫怀人雪满天，饥乌病客对凄然。地炉无火同谁坐，石砚生冰尽日眠。栗里何时归白发，茅檐几处起青烟。稻畦麦陇看春及，土膏泉滋谶有年。","dynasty":"明代","title":"雪中有怀章三益叶景渊"}
{"author":"刘基","content":"槿华数树夕阳时，收拾秋光在短篱。自紫自红还自碧，祗应独有暮蝉知。","dynasty":"元代","title":"秋日即事其十一"}
{"author":"刘基","content":"山川出云霓，谿谷藏虎豹。枯树缯绫身，怪石磈罍貌。竹枝如琅玕，烟雨昏幕罩。梅花雪中开，的砾珠磊靤。兰独称国香，姱丽最可乐。荑纤草堪籍，伤覃棘能抓。宋公学元褷，骇兽见腾。老班性嗜酒，藻思发余酵。丹丘泣龙髯，零落江湖棹。颠王食败笔，得米动盈窖。僧明本静者，一艺起众闹。展卷见历历，聊足解喧嗃。裁诗慕韩豪，琐细非所较。","dynasty":"明代","title":"题杂画卷子"}
{"author":"刘基","content":"雷霆蛰神威，妖蜃跃海滨。将军战败死，玉帐空无人。腥涎之所被，蛭螾皆蛇鳞。天弧不张弦，民情曷由申。县讲亦令典，奉行在明仁。谁令奸宄徒，并缘逞顽嚚。俄然齿发躯，化作豺狼身。剽金既无畏，况复枉平民。壮哉柯夫子，义气冲九旻。曳裾公府门，抗论回星辰。坐令霜雪间，朽骨生阳春。晲视夸毗儿，精魂散飞尘。我忽耳闻之，肝胆张轮囷。安得似卿辈，落落千百人。出应休明时，翊赞皋陶臣。旌别鸾与枭，再使权衡均。上天意茫茫，感叹空悲辛！","dynasty":"元代","title":"赠柯遂卿一首"}
{"author":"刘基","content":"朝寒布谷应时鸣，起向回廊独自行。残雪未消檐影寂，满庭幽草看春生。","dynasty":"元代","title":"雪后遣兴"}
{"author":"刘基","content":"长相思，在苍梧，九疑愁云隔明都，湘神泪滴湘水枯。冥冥雾雨啼短狐，枫林沉阴天色晡。凤皇不食鸱鸮呼，嗟我欲往空长吁。","dynasty":"元代","title":"长相思其二"}
{"author":"刘基","content":"凉气开秋桂未花，青天见月漫咨嗟。玉毫扑搠此中兔，金背荧煌何处蟆。百鍊精铜才照胆，连城白璧底生瑕。谁能鼓剑披氛祲，莫遣东郊马喷沙。","dynasty":"元代","title":"次韵和石末公月蚀见寄"}
{"author":"刘基","content":"雷霆蛰神威，妖蜃跃海滨。将军战败死，玉帐空无人。腥涎之所被，蛭螾皆蛇鳞。天弧不张弦，民情曷由申。县讲亦令典，奉行在明仁。谁令奸宄徒，并缘逞顽嚚。俄然齿发躯，化作豺狼身。剽金既无畏，况复枉平民。壮哉柯夫子，义气冲九旻。曳裾公府门，抗论回星辰。坐令霜雪间，朽骨生阳春。晲视夸毗儿，精魂散飞尘。我忽耳闻之，肝胆张轮囷。安得似卿辈，落落千百人。出应休明时，翊赞皋陶臣。旌别鸾与枭，再使权衡均。上天意茫茫，感叹空悲辛！","dynasty":"元代","title":"赠柯遂卿一首"}
{"author":"刘基","content":"道士抱琴松下行，松风入耳清凉生。石梁苔滑不可上，潭水泠泠学琴响。琴有意兮水无心，水中有龙能听琴。琴声凄断水流咽，月满空山落松雪。","dynasty":"元代","title":"题松下道士携琴图"}
{"author":"刘基","content":"冷雨凄风昏白昼，庭院幽幽，秋草沿墙秀。何处无愁仍有酒，可怜彭泽门前柳。老去情怀难似旧，貌殊言异，转使人看丑。浸摘黄金花在手，寒烟满眼空回首。","dynasty":"元代","title":"蝶恋花"}
{"author":"刘基","content":"朝耕原上云，暮宿云间屋。云来动丹霄，云去澄翠麓。坐看云变化，卧见云起伏。斯须不可期，飘忽鸟过目。濯足临寒泉，息景荫嘉木。饭蔬勿云恶，无忧胜梁肉。长歌招隐诗，清风满空谷。","dynasty":"元代","title":"耕云诗三首其三为堵无傲作"}
{"author":"刘基","content":"昔有信陵君，乃在大梁城。亲为贵介弟，位冠诸侯卿。倾家待国士，倒屣延豪英。诣门谒朱玄，虚左上侯嬴。袖椎夺兵符，救赵蜚英声。河外走蒙骜，宗社赖扶倾。于今不可见，寂寞伤人情。","dynasty":"元代","title":"结袜子"}
{"author":"刘基","content":"忽听屋角闹晨鸠，起看园林绿渐稠。小雨霏霏涵日过，新泉细细入河流。残花断柳虚归计，远水他山聚客愁。鸿雁南飞限苍岭，伤心何处问松楸。¤","dynasty":"明代","title":"春兴（四首）"}
{"author":"刘基","content":"迂疏乏世用，矫情非所安。投簪谢时辈，聊得心中宽。回首望故乡，枳棘日以繁。譬彼水上萍，随流且盘桓。楼头好山色，晴雨皆可观。未知明朝事，且尽今日欢。","dynasty":"明代","title":"遣兴（二首）"}
{"author":"刘基","content":"观音渡头天狗落，北关门外尘沙恶。健儿被发走如风，女哭男啼撼城郭。忆昔江南十五州，钱塘富庶称第一。高门画戟拥雄藩，艳舞清歌乐终日。割膻进酒皆俊郎，呵叱闲人气骄逸。一朝奔迸各西东，玉斝金杯散蓬荜。清都太微天听高，虎略龙韬缄石室。长夜风吹血腥入，吴山浙河惨萧瑟。城上阵云凝不飞，独客无声泪交溢。","dynasty":"明代","title":"悲杭城"}
{"author":"刘基","content":"楚人将摐蜀，扬帆信江水。江阔多西风，帆逸行不止。日暮入海涛，极目无涯涘。鲸鱼吹高浪，舵折樯竿圮。顿足空号呼，烟波千万里。¤","dynasty":"明代","title":"杂诗（三十三首）"}
{"author":"刘基","content":"江汉扬波六千里，上有巫山矗天起。锦衾一夕梦行云，万户千门冷如水。闻道秦兵下武关，君王留连犹未还。山深不见章台殿，汨罗冤泪空潺湲。尚忆前王好驰逐，宫中美人不食肉。回狂作哲须臾间，至今相业归孙叔。楚宫无复如昔人，况有神女如花新。悲来恨新还忆故，谁能断却巫山路？","dynasty":"明代","title":"楚妃叹（《楚妃叹》亦刺奇后也）"}
{"author":"刘基","content":"圣人出，临万方，赤若白日登扶桑。阴灵韬精星灭芒，群氛辟易归大荒。晻暧寒谷熙春阳，枯根发茁畅幽藏。潜鱼跃波谷鸟翔，花明草暖青天长。青天长，圣人寿，北斗轩辕调气候。北辰中居环列宿，八风应律九歌奏，圆方交格神灵辏。圣人出，阳道开。亿万年，歌康哉。","dynasty":"明代","title":"圣人出"}
{"author":"刘基","content":"愁多梦不成，坐对银釭晓。轻袖拂花妆，惊起双栖鸟。出户独彷徨，烟里看鸿小。日下四山阴，转转伤怀抱。","dynasty":"元代","title":"生查子　集句"}
{"author":"刘基","content":"我思美人，乃在仙华之山。山前夜半挂河汉，天津两旗俯可樊，我欲从之阻河关。初平不来白羊死，瘦骨蚀尽莓苔顽。风沙萧萧隔人间，玄霜日夕凋玉颜。有鸟有鸟丁令威，侧身下上空孤飞。女娲石坠鳌脚折，海水散作云霏霏。山中有奇树，一华一千秋。美人何不折寄我，使我叹恨长凝眸。深沉洞谷山鬼集，阴气六月冰霜留，嗟哉美人谁与俦。明年定约赤松子，与尔群峰顶上游。","dynasty":"元代","title":"寄宋景濂其一"}
{"author":"刘基","content":"西风吹树夕阳微，斥鴳鹪鹩各有依。幕府三年双短鬓，乡关千里一沾衣。江淮渺渺人烟少，梁楚茫茫鬼燐飞。诛暴保民黄石略，将军莫自失戌机。","dynasty":"元代","title":"复用韵荅严上人其二"}
{"author":"刘基","content":"帅阃诸藩上，元戎朔漠间。天低焉邑塞，河入雁门关。落日旌麾静，高风堡障闲。旬宣推硕望，喜色动龙颜。","dynasty":"元代","title":"送僧家奴参政赴河东宣慰使其二"}
{"author":"刘基","content":"涧水弯弯绕郡城，老蝉嘶作车轮声。西风吹客上马去，夕阳满川红叶明。","dynasty":"明代","title":"题沙溪驿"}
{"author":"刘基","content":"郊原如赭巳无秋，况复干戈未肯休。肉食不知田野事，布衣深为庙廊忧。典章沦落悲刍狗，馈饷倭迟想木牛。礼乐将军今郤縠，豺狼满地待虔刘。","dynasty":"元代","title":"次韵和石末公秋日感怀见寄二首其一"}
{"author":"刘基","content":"我发种种兮飒如其稀。我心伥伥兮忽若有遗。过吾不能改兮德吾不能知。往者不可悔兮来者不可期。进无益于世兮退将安归。呜呼巳矣兮吾宁不悲。","dynasty":"元代","title":"九叹九首其二"}
{"author":"刘基","content":"阴崖有乔树，乾鹊巢其颠。朝食叶上露，暮食叶下蝉。巢成长众雏，鸣飞一何嬛。但愿本根固，风雨得安眠。如何就摇落，而不抱悁悁。","dynasty":"元代","title":"杂诗四十首其十五"}
{"author":"刘基","content":"蜘蛛网画檐，一日丝千转。红烬落寒釭，相思无由见。湖上采莲归，苦意知何限。引领望佳期，征旆天边远。","dynasty":"元代","title":"生查子"}
{"author":"刘基","content":"珠帘暮捲西山雨。离魂不散烟郊树。暝色赴春愁。行藏独倚楼。王绳回断绝。卧见云间月。悄悄夜寒生。月高风满城。","dynasty":"元代","title":"菩萨蛮七首　其四集句"}
{"author":"刘基","content":"正月载阳，二月条风。缬彼郊原，载青载红。维麦菶菶，维桑芃芃。仓庚戾止，有皖其容。二月条风，吹彼平林。翘翘杂英，如盩如綅。维麦离离，维桑阴阴。仓庚戾止，喈喈其音。三月鸣鸠，爰拂其羽。玄鸟于翔，载庭载宇。有漂者萍，亦彼于渚。眷眷怀人，繁念斯众。维渊有鱼，悠悠其逝。维隰有苇，其叶淠淠。眷眷怀人，心焉如癈。瞻言则惟，惓言则睇。维麦离离，宜其食矣。惟桑阴阴，将其搣矣。翧彼鶗鴂，如笙如簧。泽雉于雊，绣衣锦章。殷殷其雷，霏霏其雨。眷眷怀人，曷其有与。霏霏其雨，殷殷其雷。于以永言，于以写怀。","dynasty":"元代","title":"条风一首"}
{"author":"刘基","content":"雪茫茫，水浪浪，林木脱叶无稻粱。乌啼雁叫天苍凉，岁云莫矣江山长。有竹有竹在高冈，三株冻折两复僵，小禽悲飞不能扬。苍梧悠悠隔沅湘，欲往从之川无梁。愿披寒宵见朝阳，勿令嗷嗷伤我肠。","dynasty":"明代","title":"为王辅卿郎中题雪滩寒雁图"}
{"author":"刘基","content":"秋风起兮萧萧。望青山兮寂寥。水泠泠兮出石，叶槭槭兮辞条。气悽悽兮就寒，夜耿耿兮不朝。凤凰兮安之，梧桐兮早凋。思美人兮隔江河，玄云冥兮天路遥。托宵梦兮远狙征，款扶桑兮倚消遥。盼青鵻兮不来，怆恍悢兮魂屡飘。愿乘风兮绝浮云，要洪崖兮访子乔。高无梯兮深无航，鼋鼍陆梁兮虎豹骄。归来兮归来，紫芝有荑兮黄精有苗。","dynasty":"元代","title":"秋山图歌"}
{"author":"刘基","content":"君不见杭州无城贼直入，台州有城贼不入。重门击柝自古来，而况四郊多警急？愚民莫可与虑始，见说筑城俱不喜。一朝城成不可踰，挈家却向城中居。寄语筑城人：城高固自好，更须足食仍足兵，不然剑阁潼关且难保。独不念至元延祐年，天下无城亦不盗。","dynasty":"元代","title":"筑城词"}
{"author":"刘基","content":"步出夏门，遥望沧海。九河茫茫，碣石安在？鱼龙瀺灂，日月晻蔼。三山何所，弱水浼浼。羲和曷往，鳌极孰宰。发鸠之羽，其心不改。安期不死，桃实可待。悠哉沛乎，歌以未慨。","dynasty":"元代","title":"步出夏门行"}
{"author":"刘基","content":"上古人一心，生荣死同哀。永世自为心，骨肉多嫌猜。沉沉十日雨，漫漫百亩苔。苔深车轮没，平路生蒿莱。呜呼张仲蔚，衡门何由开。","dynasty":"元代","title":"旅兴其二十五"}
{"author":"刘基","content":"花自飘零草自荣，何须惆怅独关情。高轩日永成危坐，隔水风来闻锻声。","dynasty":"元代","title":"绝句九首其二"}
{"author":"刘基","content":"团湖四面开明镜，中有高楼接泰清。绛气往来蟾影入，碧光浮动日华生。云间灭凤孤飞下，空里游鱼作队行。安得翠軿呼弄玉，金银台上卧吹笙。","dynasty":"元代","title":"黄州团湖董氏镜心楼"}
{"author":"刘基","content":"琼柯碧叶两参差，又是西风白露时。凤鸟不来嘉实晚，小禽衔上最高枝。","dynasty":"元代","title":"题梧桐折枝翎毛图"}
{"author":"刘基","content":"阔水弯弯绕郡城，老蝉鸣入车轮声。西风吹客上马去，夕阳满川红叶明。","dynasty":"元代","title":"题沙溪驿"}
{"author":"刘基","content":"竹性本孤直，磬折良可怜。由来刚介有摧挫，岁寒然后知真坚。虚堂无人清气会，日满高林风影碎。漆园胡堞去茫茫，今落潇湘苍玉佩。我思美人淇水隈，路永莫致增悲怀。雪霜纷糅嘉实晚，不知凤凰来不来。","dynasty":"元代","title":"题赵学士色竹图"}
{"author":"刘基","content":"大道久巳晦，谁能识仙真。如何卖药翁，怪语惊市人。日月空明照，朝菌非大椿。巳矣复何道，去去生愁辛。","dynasty":"元代","title":"游仙九首其六"}
{"author":"刘基","content":"长相思，妾在天南君在北，红颜未必无人知。葑菲不羡君王食，相思迢迢隔天河，长夜不眠愁柰何。欲凭魂梦到君所，君门九重虎豹多。长相思，向谁道？凉风日夕吹桂枝，可惜馨香暗中老。","dynasty":"元代","title":"长相思"}
{"author":"刘基","content":"红树，红树，妆点天涯秋暮。淡烟衰草黄昏，露冷啼螀断魂。魂断，魂断，明日玉台霜满。","dynasty":"元代","title":"调笑令四首其四"}
{"author":"刘基","content":"丈夫不爱死，成仁心所安。殒身苟无故，哀哉徒自残。水能杀人人共知，公独茫然狂以痴。黄河渺渺无津涯，乃欲绝流而渡之。公也溺死人谁悲，世路如何，险恶实多？平地倏忽，滔天风波。利淫欲饵，孰知其佗？不见不闻，纵横网罗。固不必如公之痴，可揕以鱼中之铍，亦不必如公之狂，可禽以伏甲之觞。眼前言笑百媚出，宁知兵刃罗心肠。公无渡河河无津，箜篌一曲愁杀人。","dynasty":"元代","title":"公无渡河"}
{"author":"刘基","content":"江上秋来惟有雨，江城九月犹炎暑。泉涌中庭苔上柱。深闭户，莎鸡露泣寒螀语。征戌诛求空轴杼，千村万落无砧杵。玉帐悠悠闲白羽。愁正聚，乱鸦啼破楼头鼓。","dynasty":"元代","title":"渔家傲"}
{"author":"刘基","content":"放浪江湖一老翁，若耶溪上几春风。门前流水斜还直，篱外闲花白复红。甚欲赋诗追杜子，也能纵酒学陶公。细看墨迹成怀古，叹息他乡类断蓬。","dynasty":"元代","title":"题陆放翁湖上诗后"}
{"author":"刘基","content":"鸿鹄会高风，拂翼凌云霓。蛟龙不得水，葺鳞困涂泥。惟昔望诸君，一战举强齐。秦穆伯西戎，能用百里奚。傅说筑商岩，太公钓磻溪。韩信寄食饮，孔明躬耕犁。立贤苟无方，曷问鹜与珝。驱车上太行，峻极不可跻。重云蔽层岑，流潦绝荒蹊。豺狼当我嗥，魑魅向我啼。顾瞻望九州，欲去惑东西。嘉谷委蔓草，良田养蒿藜。乘黄避跛鳖，狐貉骄虎貔。谁言纵壑鱼，竟为触藩羝。长夜起啸叹，邪气凭我脐。梦登舜苍梧，遥望禹会稽。援琴奏将归，日暮增惨凄。盲飚正滃勃，孤凤将安栖。","dynasty":"明代","title":"遣怀"}
{"author":"刘基","content":"江之水兮悠悠，深有鰋鲤兮浅有鲨与鯈。桧为楫兮松为舟，其钓伊缗兮人谁女尤。江之水兮娟娟，并葭吟风柳含兮扬烟。有鲔在穴兮有鲂在渊，其钓伊丝兮人谁女愆。江之水兮浪浪，泳之沄沄兮浮之洋洋。有鱼与虾兮可钓以纲，无遐尔思兮人谁女伤。","dynasty":"元代","title":"渔父歌"}
{"author":"刘基","content":"白蘋洲，有芦花似雪，人在木兰舟。祖帐方开，骊歌未暌，斜照半入江楼。话不了、缠绵意绪，早归鸿、相唤落沙头。红蓼丹枫，青烟碧草，总为供愁。此去几时重见，怅秾华易谢，零雨难收，落浦波空，渭城柳尽，欲饮还又回眸。恨只恨、无情海水，趁归风、辄向西流。毕竟难留，一宵长似三秋。","dynasty":"元代","title":"一萼红　送别"}
{"author":"刘基","content":"淡烟平楚，又送王孙去。花有泪，莺无语。芭蕉心一寸，杨柳丝千缕。今夜雨，定应化作相思树。忆昔欢游处，触目成前古。良会处，知何许？百杯桑落酒，三叠阳关句。情未了，月明潮上迷津渚。","dynasty":"明代","tags":"离别","title":"千秋岁·淡烟平楚"}
{"author":"刘基","content":"沙燕，沙燕，别去几时重见。汀洲芳草纤纤，细雨微风捲帘。帘捲，帘捲，人与碧梧俱晚。","dynasty":"元代","title":"调笑令四首其二"}
{"author":"刘基","content":"香饵获死鱼，重赏致死士。自古以为训，世俗宁知此。陈汤困刀笔，壮夫皆切齿。如何中兴主，终竟惑薏苡。","dynasty":"明代","title":"咏史（二十一首）"}
{"author":"刘基","content":"陟彼高原，望美中陵。玄商夕振，白露宵零。蔚彼茂草，化为枯莛。我有素琴，玉轸朱绳。弹为阳春，旭日满庭。怆悢兴怀，悲来填膺。子期逝矣，其谁汝听。","dynasty":"明代","title":"秋怀（八首）"}
{"author":"刘基","content":"日将出，鸡先鸣，千门万户听鸡声。美人锦帐愁欲曙，壮士苦心煎百虑。人间百年能几日，日日鸡鸣催日出。一朝过了复一朝，白发萧萧此生毕。齐妃播淑德，感彼虫薨薨。周宣悟姜后，功业光中兴。亦知国家共如此，莫怪鸡鸣催早起。","dynasty":"明代","title":"鸡鸣曲"}
{"author":"刘基","content":"日暮登高台，流目盼云间。云间有明月，窈窕芙蓉颜。光辉被四表，万古一往还。惜无腾化术，仰之不能攀。","dynasty":"元代","title":"旅兴其十八"}
{"author":"刘基","content":"月上前山夜寂寥，江城鼓角殷寒宵。鱼龙水落沧溟静，鸿雁声来紫塞遥。风物自应随律转，霜髯争得见春消。青釭冷暗愁眠怯，楼外频移北斗杓。","dynasty":"元代","title":"寒夜"}
{"author":"刘基","content":"庭前绿荷叶，香气浓于酒。疏雨忽飞来，的皪明珠走。","dynasty":"元代","title":"题小画"}
{"author":"刘基","content":"初秋积雨过，众绿光如濡。莎鸡啼高树，蟋蟀鸣阶除。时物巳改故，芳年从此徂。荣名非我愿，守分敢求馀。登楼眺远郊，肆目望天衢。明月出云中，照我华发疏。还归掩关卧，梦到园田居。","dynasty":"元代","title":"旅兴其一"}
{"author":"刘基","content":"一片宫垣粉雘新，前王陵庙在松筠。玉书金简归天地，贝叶昙花诧鬼神。沧海波涛纡职贡，山川草木望时巡。苗顽未狎虞阶舞，空使忠良泪满巾。","dynasty":"明代","title":"谒夏王庙有感"}
{"author":"刘基","content":"湖波澄明日色鲜，画鹢相随出采莲，娇红曼绿斗春妍。斗春妍，倚徘徊，今朝花尽且归去，明日更有新花开。","dynasty":"元代","title":"江南弄七首其三"}
{"author":"刘基","content":"无踪无迹，难语难言，依依只在心曲。雨冷云昏日暮，海涯天角。轻衾梦回酒醒，夜悠悠、虫响灯绿。事去也，纵相怜、不是那时金屋。镜里清扬婉婉，凭朱槛、知他为谁颦蹙。凤老桐枯，惨淡九峰青矗。湘江泪痕未尽，有哀猿、相伴幽独。向此际，更那堪怀古送目。","dynasty":"元代","title":"声声慢　咏愁"}
{"author":"刘基","content":"细雨冥冥昼掩扉，更无芳草有垣衣。人生一世邯郸梦，老病无眠梦亦稀。","dynasty":"元代","title":"春日杂兴其六"}
{"author":"刘基","content":"老翁生长平原里，但见平原路如砥。谓言路平无崄巇，车轮不摧马如飞。今日驱车上梁甫，回头却忆平原路。梁甫吟，愁我心。","dynasty":"元代","title":"梁甫吟送郑希道入京"}
{"author":"刘基","content":"玉漏迟迟出苑墙，星河疏淡月辉煌。送寒梅蕊清香细，报喜灯花紫燄光。金阙晓霞来若木，瑶池春色满长杨。君王注意防骄佚，万岁千秋乐未央。","dynasty":"元代","title":"元夜"}
{"author":"刘基","content":"日落群山返照馀，槐阴梦觉夕阳初。夜闲不畏更筹短，收取流萤映读书。","dynasty":"元代","title":"绝句漫兴十一首其十"}
{"author":"刘基","content":"万里封侯，八珍鼎食，何如故乡。奈狐狸夜啸，腥风满地，蛟螭昼舞，平陆沉江。中泽哀鸿，苞荆隼鸨，软尽平生铁石肠。凭栏看，但云霓明灭，烟草苍茫。不须踽踽凉凉，盖世功名百战场。笑扬雄寂寞，刘伶沉湎，嵇生纵诞，贺老清狂。江左夷吾，隆中诸葛，济弱扶危计甚长。桑榆外，有轻阴乍起，未是斜阳。","dynasty":"明代","title":"沁园春·万里封侯"}
{"author":"刘基","content":"东海鲸鲵倒百川，西江波浪阻征船。谁能散发空山里，学取希夷石上眠。","dynasty":"元代","title":"次韵和王文明绝句漫兴十八首其十一"}
{"author":"刘基","content":"翠霞映日，柱础生云，衣袂先冷。石燕飞时，天与乱山俱暝。稍见如丝随风细，渐看密洒沧江迥。倚阑干，恁昏昏过了，清和光景。小楼外、榴花间竹，可恨红英，飘坠苔径。雾罩阳台，悽恻梦魂难醒。阶下决明忧烂死，草根得意惟蛙黾。正萧条，又沉沉戍鼓，夜凉人静。","dynasty":"元代","title":"倦寻芳慢　咏雨"}
{"author":"刘基","content":"少别无惨容，老别有苦心。筋力巳非故，忧思谅难任。春风吹郊原，杂英满园林。物生无巨细，各以类相寻。含情曷能忘，矧乃众病侵。勿言愁可量，沧溟未为深。","dynasty":"元代","title":"旅兴其二十一"}
{"author":"刘基","content":"鹊噪轻阴乍霁，鸠呜冷雨还来。不知春到多时了，浑未见花开。老景夕阳有限，华年逝水无回。相思一夜兰膏歇，清泪滴琼瑰。","dynasty":"元代","title":"锦堂春"}
{"author":"刘基","content":"三鸟翩翩海上来，一双飞去入瑶台。可怜铩羽空山里，独立寒枝怨野梅。","dynasty":"明代","title":"题梅花小禽图"}
{"author":"刘基","content":"红榴花下宜男草，色与人俱好。佳人重色爱新花，只恐东风渐急、夕阳斜。岂知浮艳难长久，看见花枝瘦。琐窗晨启怨花空，不觉玉颜憔悴、减春红。","dynasty":"元代","title":"虞美人"}
{"author":"刘基","content":"槐叶阴阴覆短墙，微风细雨麦秋凉。如何一岁三春景，不及闲窗午梦长。","dynasty":"明代","title":"绝句（三首）"}
{"author":"刘基","content":"一片宫垣粉雘新，前王陵庙在松筠。玉书金简归天地，贝叶昙花诧鬼神。沧海波涛纡职贡，山川草木望时巡。苗顽未狎虞阶舞，空使忠良泪满巾。","dynasty":"明代","title":"谒夏王庙有感"}
{"author":"刘基","content":"忆昔李谪仙，泛舟彭湖东。遂登庐山顶，直上香炉峰。遥望瀑布水，自天垂白虹。大声回九地，浮光散虚空。万木震辟易，千崖殷钟镛。清凉入肌骨，如归广寒宫。赋诗留人间，至今响沨沨。丹青极摹写，欲代玄造功。逸驾不可追，举头睇飞鸿。倚歌无人和，引袖乘长风。","dynasty":"元代","title":"题李太白观瀑图"}
{"author":"刘基","content":"秋风袅袅作商音，落叶枯荄日夜深。已为抵乌投白璧，徒劳点铁冀黄金。轩辕未必迷襄野，夸父终当死邓林。笑撚东篱菊花蕊，天寒岁晚尔知心。","dynasty":"明代","title":"次韵和石末公无题之作"}
{"author":"刘基","content":"忽见桃花出小红，因惊十月起温风。岁功不得归颛顼，冬令何堪付祝融。未有星辰能好雨，转添云气漫成虹。虾蟆蛱蝶偏如意，旦夕蜚鸣白露丛。","dynasty":"明代","title":"立冬日作"}
{"author":"刘基","content":"舍北草池寒己枯，草中时复见菰蒲。滥泉觱沸无留鲋，弱藻蒙茸不系凫。绿叶红花空代谢，春蛙秋蚓任喧呼。窥临最忆琴高鲤，腾驾风雷定有无。¤","dynasty":"明代","title":"丙申岁十月还乡作（五首）"}
{"author":"刘基","content":"小舟冲雨清溪上，雨密溪深宿雾昏。游子到家无旧物，故人留客叹空尊。荒畦蔓草缠蒿草，落日青猿叫白猿。语罢不须还秉烛，耳闻目见总销魂。","dynasty":"明代","title":"丙申岁十月还乡作（五首）"}
{"author":"刘基","content":"日薄云阴雪在山，野寒溪静客舟还。乾坤簸荡逾三载，风俗乖张似百蛮。废井衰芜霜后白，空村乔木晓余殷。独怜节序逢冬至，不得安栖学闭关。","dynasty":"明代","title":"冬至日泊舟戈溪"}
{"author":"刘基","content":"红树漫山驻岁华，玄冬惊见眼生花。井陉旗帜军容盛，汴水帆樯御气赊。春草凄迷金谷障，夕阳照灼赤城霞。靡蓱丹木扶桑里，惆怅谁乘博望槎。","dynasty":"明代","title":"次韵和石末公红树诗"}
{"author":"刘基","content":"八表流云澄夜色，九霄华月动春城。条风细细吹旗影，香蔼微微引漏声。河汉虹桥应断绝，沧溟鳌足漫峥嵘。愁来更听渔阳操，独倚阑干坐到明。","dynasty":"明代","title":"次韵和石末公元夜之作"}
{"author":"刘基","content":"楩楠割截为椽杙，岁暮搜材到柞薪。怅望无因见夏后，再平水土叙彝伦。","dynasty":"明代","title":"次韵和石末公见寄（五绝）"}
{"author":"刘基","content":"庙略能回十万夫，诗书郤縠近来无。何由入奏明光殿，指点山河一统图。","dynasty":"明代","title":"次韵和石末公见寄（五绝）"}
{"author":"刘基","content":"越溪清水淬干将，鬼魅惊啼畏夜光。不共铅刀争利钝，何妨玉匣且深藏。","dynasty":"明代","title":"次韵和石末公见寄（五绝）"}
{"author":"刘基","content":"汉殿千门锦绣开，不堪一夜柏梁灾。鲁般骨朽萧何死，肠断无人为取材。","dynasty":"明代","title":"次韵和石末公见寄（五绝）"}
{"author":"刘基","content":"昔闻同社燕鸡豚，今见操戈竞一飧。松柏空坛饥鼠出，枌榆落日乱鸦喧。地连吴会嗟何蹙，民是周余不半存。疏懒浑愁闻世事，治聋有酒漫盈尊。","dynasty":"明代","title":"社日偶成奉呈石末公"}
{"author":"刘基","content":"青泥九折度危峰，翠木千章集远风。欲为流离安堡障，宁辞辛苦涉蒿蓬。梧桐叶落无栖凤，荆棘枝寒有怨鸿。旦夕升虚聊望楚，何时重赋《定方中》？","dynasty":"明代","title":"次韵和林彦文刘山驿作诗"}
{"author":"刘基","content":"泛湖浮海两如何，满地悲风起白波。争似乘槎随博望，玉绳光里看山河。","dynasty":"明代","title":"题陈大初画扇"}
{"author":"刘基","content":"旧游忆鼓湘湖棹，日净风微江练平。小艇曲穿花底出，游鱼相伴镜中行。别来漫想心徒切，画里重看眼亦明。素石苍松是何处，愿从巢父濯冠缨。","dynasty":"明代","title":"题烟波泛舟图"}
{"author":"刘基","content":"妖星何故犯奎躔，鹤上云霄鲤入渊。寇退喜闻曾子反，书焚尚赖伏生传。齑酸并与青毡去，瓜苦空余绿蔓牵。惭愧杜郊汤博士，白盐赤米数相怜。","dynasty":"明代","title":"闻盗过界首季君山甫亦蒙访及以诗唁之"}
{"author":"刘基","content":"岸柳江蒲总戚施，桕林辛苦擢金支。虞人诧见炎官伞，候骑讹传汉将旗。照水荧煌空衒貌，因风飘落竟从谁。应惭若木生旸谷，长驻踆乌烛崦嵫。","dynasty":"明代","title":"次韵和石末公红树诗"}
{"author":"刘基","content":"将军铁马高秋出，使者楼船渤海来。甘雨恰随天诏下，冻云应与地图开。枯黄背日纷纷落，细绿迎春苒苒回。怅望山中多病客，坐看乌鹊绕庭梅。","dynasty":"明代","title":"诏书到日喜雨呈石末公"}
{"author":"刘基","content":"前飞鸧鸹后驾鹅，天阔风高奈汝何。不羡焦头居上客，空怜舐痔得车多。深山虎豹来城市，落日鼪鼯出薜萝。薇蕨可羹鱼可脍，白云长自在岩阿。","dynasty":"明代","title":"感事呈石末公"}
{"author":"刘基","content":"郊原过雨东作始，枝上鹁鸠鸣可怜。此地巢居犹葺垒，他乡去子望归田。匡时势异民思汉，忧国心随雁到燕。逝水自流人自老，倚楹长忆至元年。","dynasty":"明代","title":"闻鸠鸣有感呈石末公"}
{"author":"刘基","content":"去年三冬暖不雨，今年孟春寒有余。大云垂垂压宇宙，密雪兖兖飘庭除。安排白水与泛舸，酝酿青泥容没车。辛苦陌头杨柳树，含颦等待大阳舒。","dynasty":"明代","title":"雨中呈石末公"}
{"author":"刘基","content":"风落余花春事非，愁心烟雨共霏霏。溪云不作从龙起，山石何须学燕飞。篱下旧存彭泽菊，林间新长首阳薇。夜阑忽漫闻啼鸟，肠断天涯信使稀。","dynasty":"明代","title":"次李子庚韵"}
{"author":"刘基","content":"雨渍愁云重不飞，山蒸冷雾袭人衣。亦知屏翳空多事，只恐羲和失所归。岁晏波涛东逝急，天寒鸿雁北来稀。残灯永夜清无焰，坐听饥猿响翠微。","dynasty":"明代","title":"雨中遣闷"}
{"author":"刘基","content":"六雄糜沸扰天纲，天下嗷嗷望禹汤。多事秦皇能一统，却教人忆楚怀王。","dynasty":"明代","title":"咏史"}
{"author":"刘基","content":"西风袅袅水鳞鳞，一曲离歌泪满巾。残柳数株鸥数点，夕阳江上送归人。","dynasty":"明代","title":"送翳士贾思诚还浙东（三首）"}
{"author":"刘基","content":"落木长亭独客回，蹇驴聊可当驽骀。还山须种千株杏，等待仙华道士来。","dynasty":"明代","title":"送翳士贾思诚还浙东（三首）"}
{"author":"刘基","content":"永夜西风袅袅来，露华如玉委苍苔。碧鸡啼落山头月，肠断槐根梦不回。","dynasty":"明代","title":"绝句漫兴"}
{"author":"刘基","content":"露泣寒螀唁断魂，风惊檐铎语黄昏。羁愁悄悄成危坐，看尽空墙上月痕。","dynasty":"明代","title":"夜坐"}
{"author":"刘基","content":"夜长无寐待鸣鸡，及至鸡鸣梦却迷。惊起朝阳斜照屋，一眉残月在天西。","dynasty":"明代","title":"无寐"}
{"author":"刘基","content":"岁莫怀人雪满天，饥乌病客对凄然。地炉无火同谁坐，石砚生冰尽日眠。栗里何时归白发，茅檐几处起青烟。稻畦麦陇看春及，土膏泉滋谶有年。","dynasty":"明代","title":"雪中有怀章三益叶景渊"}
{"author":"刘基","content":"白发应同春草茎，风吹一夜满头生。欲收浮艳归根柢，故遣芳菲定老成。碧瓦晓霜怜变灭，纸窗宵月妒分明。据鞍上马非吾事，赖尔妆严意不轻。","dynasty":"明代","title":"白发"}
{"author":"刘基","content":"槐叶阴阴覆短墙，微风细雨麦秋凉。如何一岁三春景，不及闲窗午梦长。","dynasty":"明代","title":"绝句（三首）"}
{"author":"刘基","content":"花落江皋宿雨晴，野烟消尽见芜城。凤箫一去无回日，不及年年绿草生。","dynasty":"明代","title":"绝句（三首）"}
{"author":"刘基","content":"天堑长江似海深，江头山鬼笑埋金。东家酿酒西家醉，世上英雄各有心。","dynasty":"明代","title":"绝句（三首）"}
{"author":"刘基","content":"莫道花开便是春，莫言沙涨即成津。南风过了东风起，愁杀江头待渡人。","dynasty":"明代","title":"绝句漫兴（三首）"}
{"author":"刘基","content":"病客无钱试药方，出门聊复信行藏。争知头上萧萧发，却与游丝较短长。","dynasty":"明代","title":"绝句漫兴（三首）"}
{"author":"刘基","content":"八骏茫茫去不回，白云歌曲使人哀。鲮鱼风起鲸鲵涌，青鸟何由海上来。","dynasty":"明代","title":"漫成（二首）"}
{"author":"刘基","content":"微凉生袂一登楼，落照归鸦点点愁。谁似孤云独无事，随风直到海西头。","dynasty":"明代","title":"漫成（二首）"}
{"author":"刘基","content":"池上芹泥即渐干，梁间燕子拾虫难。绿窗无限伤春意，看尽斜阳更倚阑。","dynasty":"明代","title":"不雨遣闷"}
{"author":"刘基","content":"可笑春蚕独苦辛，为谁成茧却焚身。不如无用蜘蛛网，网尽蜚虫不畏人。","dynasty":"明代","title":"春蚕"}
{"author":"刘基","content":"燕鸿北去又南来，断垄荒冈几劫灰。慈母矶寒风落木，望夫石老雨添苔。江流定与天河合，客泪还经地底回。未必春光便销歇，白华犹发烧残梅。","dynasty":"明代","title":"愁感代哭"}
{"author":"刘基","content":"晓日千山赤，寒烟一岛青。羁心霜下草，生态水中萍。黄屋迷襄野，苍梧隔洞庭。空将垂老泪，洒恨到沧溟。","dynasty":"明代","title":"望孤山作"}
{"author":"刘基","content":"蹀躞青丝马，艰难赤伏符。穷阴岁欲暮，落日鬼相呼。见雁愁心裂，看天泪眼枯。殷勤夜深月，还照旅魂孤。","dynasty":"明代","title":"青丝马"}
{"author":"刘基","content":"耿耿夜不寐，源源忧思来。岁余三十日，肠定九千回。江响风初发，天昏月未开。白头真合得，非是楚猿哀。","dynasty":"明代","title":"十二月一日"}
{"author":"刘基","content":"春尽江城不见花，似知白发畏韶华。战争故习俱无赖，丧乱余生未有涯。三岛虹霓昏日月，二仪风雨化龙蛇。何年百谷归沧海，寻取河源泛客槎。","dynasty":"明代","title":"春城"}
{"author":"刘基","content":"岁晏悲风急，空江白昼阴。黄芦与红蓼，无处不伤心。","dynasty":"明代","title":"岁晏"}
{"author":"刘基","content":"摇落江天气惨凄，野黄云白惑东西。可怜饥鼠当人立，无奈寒鸦向客啼。杳杳夕阳葭浦阔，茫茫秋水稻田低。锁魂何地归衰疾，触处烟尘沸鼓鼙。","dynasty":"明代","title":"摇落"}
{"author":"刘基","content":"柏叶萧疏柳叶黄，露华如玉缀空廊。丹心欲共灯花结，白发偏随漏水长。月色故园同窈窕，虫声此夜独凄凉。寒鸦莫更啼金井，衰病能堪几断肠。","dynasty":"明代","title":"秋夕"}
{"author":"刘基","content":"愁梦不更续，寒天将欲明。雪风吹海树，霜月凛江城。衰病丹心在，艰虞素发盈。殷勤东注水，渺渺若为情。","dynasty":"明代","title":"将晓（以下拾遗诗六首）"}
{"author":"刘基","content":"树杪过流星，轻霜落半庭。疏花与孤客，相对一青灯。","dynasty":"明代","title":"题梅屏"}
{"author":"刘基","content":"西风白露下清寥，岸柳江蒲取次凋。诸将旌麾非一统，大藩衣服变三苗。雄豪窃据皆屠狗，功业舆台总续貂。弃马独知怀故枥，天涯涕泪北辰遥。","dynasty":"明代","title":"夜坐有怀呈石末公"}
{"author":"刘基","content":"幽禽啧啧语朝阳，细绿骎骎入女桑。天上深宫调玉烛，人间和气应勾芒。赤眉青犊终何在，白马黄巾莫漫狂。将帅如林须发踪，太平功业望萧张。","dynasty":"明代","title":"次韵和石末公春晴诗"}
{"author":"刘基","content":"柳拂江亭旧画栏，望潮人去地应闲。寝园寂寞秋风里，行殿荒凉野草间。白塔尽销龙虎气，荒城空锁凤凰山。兴亡莫问前朝事，江水东流去不还。","dynasty":"明代","title":"望江亭"}
{"author":"刘基","content":"十九年前此日同，浙江西望粤城东。山川拥隔乖同轨，气朔分齐正八风。坐阅天时占道长，起征云物欲年丰。嬴粮拟问商颜路，好采灵芝伴四翁。","dynasty":"明代","title":"至日遣兴"}
{"author":"刘基","content":"千林摇落暮天寒，短景经檐岁序残。口舌得官齐虏易，膏肓致疾上医难。无根荒蔓风飘急，阅世松乔气厚蟠。鸿雁随阳经远道，帛书何日到长安？","dynasty":"明代","title":"即事"}
{"author":"刘基","content":"小雨如烟昼掩扉，卷帘忽见燕双飞。不知春色能多少，总向昭阳柳上归。","dynasty":"明代","title":"汉宫曲"}
{"author":"刘基","content":"紫桂香销五夜霜，碧云收尽玉蟾光。琅玕不是人间树，何处朝阳有凤凰。","dynasty":"明代","title":"江上曲（四首）"}
{"author":"刘基","content":"月出前山青黛寒，雁声遥下碧云端。草根错认骊珠吐，自是西风白露团。","dynasty":"明代","title":"江上曲（四首）"}
{"author":"刘基","content":"宾雁来时月满洲，于今雁去月如钩。雁来雁去何时了，月照离人又白头。","dynasty":"明代","title":"江上曲（四首）"}
{"author":"刘基","content":"红蓼丹枫一色秋，楚云吴水共悠悠。人间万事西风过，惟有沧江日夜流。","dynasty":"明代","title":"江上曲（四首）"}
{"author":"刘基","content":"短歌调促情苦悲，长歌引愁无绝期。短声欲尽长声续，似是荆山人泣玉。悲哉荆山泣玉人，但知贵玉不贵身。纵令哭尽歌堪听，何异春花委路尘。古称悲歌可当哭，伤心如中金石镞。更不必听蔡琰笳，又不必听渐离筑。长歌飘扬彻九天，短歌呜咽入九泉。徒言歌哭两情异，谁知歌声尤可怜。","dynasty":"明代","title":"长歌续短歌"}
{"author":"刘基","content":"朝听乾鹊鸣，暮见灯花结。鹊鸣灯结无定期，镜里青云看成雪。人生百岁难长保，天上孤鸾海中老。滔滔逝水不回西，灼灼秋花几时好。一朝复一朝，一夕复一夕，只恐君心念妾时，妾身已作山头石。","dynasty":"明代","title":"望行人"}
{"author":"刘基","content":"徼福非所希，避祸敢不慎。富贵实祸枢，寡欲自鲜吝。疏食可以饱，肥甘乃锋刃。探珠入龙堂，生死在一瞬。何如坐蓬荜，默默观大运。¤","dynasty":"明代","title":"旅兴（四十首）"}
{"author":"刘基","content":"穷巷屏人迹，开门见青山。青山似故乡，客子何当还。蟪蛄日夜鸣，绿树亦已殷。白日驶西征，浮云不可攀。安得生羽翼，奋飞出玄间。¤","dynasty":"明代","title":"旅兴（四十首）"}
{"author":"刘基","content":"旻景无还晖，霜露凄已繁。松柏坐椔翳，桃李更何言。旦夕悲风起，黄沙蔽平原。万物尽凋落，芳华谁独存。我愿化为鹤，不愿化为猿。鹤鸣声闻天，猿鸣烟雨昏。空林夜寥寂，踯躅伤精魂。¤","dynasty":"明代","title":"旅兴（四十首）"}
{"author":"刘基","content":"疏庸厌人事，疲病畏交游。得闲愿已惬，敢有分外求。开门对钟山，山翠盈我眸。日中市声远，草绿空庭幽。登临观万象，玄理足可搜。谁能走逐逐，自使生悔尤。¤","dynasty":"明代","title":"旅兴（四十首）"}
{"author":"刘基","content":"晨兴梳短发，庭树生秋风。万物有容色，与故各不同。硕实属老成，天柔怨童蒙。英英黄金花，旎旎清露丛。岁暮等沦落，何异蒿与蓬。¤","dynasty":"明代","title":"旅兴（四十首）"}
{"author":"刘基","content":"乌鸣朝哑哑，鹊鸣暮啾啾。闻鹊既不喜，闻乌复何忧。世人务苟得，君子绝外求。沧浪迅风波，无风即安流。胡为自冰炭，以贻达者羞。¤","dynasty":"明代","title":"旅兴（四十首）"}
{"author":"刘基","content":"寒灯耿幽幕，虫鸣清夜阑。起行望清天，明月在云端。美人隔千里，山河杳漫漫。玄云翳崇冈，白露凋芳兰。愿以绿绮琴，写作行路难。忧来无和声，弦绝空长叹。¤","dynasty":"明代","title":"旅兴（四十首）"}
{"author":"刘基","content":"久旱草不生，一雨青满地。新荑与旧枿，好丑各自媚。喈喈黄莺吟，习习玄鸟至。闲庭人迹稀，白日澹清气。平生孟公绰，庶足无妄觊。但愿长若斯，拨置身外事。¤","dynasty":"明代","title":"旅兴（四十首）"}
{"author":"刘基","content":"秋高潦水涸，旻天亦凄清。枯箨响悲音，羁虫振余声。曀曀落日晖，惨惨游子情。风林无定枝，驰车鲜安旌。自愧匪贤达，默默嗟其生。¤","dynasty":"明代","title":"旅兴（四十首）"}
{"author":"刘基","content":"山鬼处幽篁，自分不见天。宁知无私照，及此暗井泉。倦鸟思故林，穷鱼思故渊。感荷实难忘，庶其保终年。¤","dynasty":"明代","title":"旅兴（四十首）"}
{"author":"刘基","content":"铩羽异高风，疲马厌长道。玄阴促暮节，何物能不老。自非松柏质，敢冀出众草。登山临流水，及此晴日好。春芳蔼兰蕙，秋实栗粳稻。黄精肥可食，石泉清可澡。荣名何足言，息心以为宝。","dynasty":"明代","title":"旅兴（四十首）"}
{"author":"刘基","content":"姑苏台下垂杨柳，曾为张王护禁城。今日淡烟芳草里，暮蝉犹作管弦声。","dynasty":"明代","title":"过苏州（九首）"}
{"author":"刘基","content":"忆昔吴宫无事时，满城杨柳舞西施。如今柳尽西施死，恨杀当年陌上儿。","dynasty":"明代","title":"过苏州（九首）"}
{"author":"刘基","content":"陌上清歌最可听，谁知此是断肠声。就中更有杨枝曲，恨杀昏鸦及晓莺。","dynasty":"明代","title":"过苏州（九首）"}
{"author":"刘基","content":"成败由天众所知，乌江拔剑更何疑。谁言碧海剸蛟手，也学临春井底儿。","dynasty":"明代","title":"过苏州（九首）"}
{"author":"刘基","content":"萱草花空发，丁香子又生。浮云无处所，孤月不须明。","dynasty":"明代","title":"漫成（二首）"}
{"author":"刘基","content":"望帝千年魄，声声是泪流。空庭无竹树，省得一春愁。","dynasty":"明代","title":"漫成（二首）"}
{"author":"刘基","content":"老去知心更有谁，愁将短发对花枝。花残更发新春叶，发白空垂满面丝。纵酒放歌怜往日，倚阑听雁立多时。若为化得抟风翮，汗漫东西信所之。","dynasty":"明代","title":"漫成"}
{"author":"刘基","content":"焚书千古讶嬴秦，逃难茫茫走缙绅。尚忆商山近京洛，白头容得采芝人。","dynasty":"明代","title":"有感（七首）"}
{"author":"刘基","content":"鸿雁来时月满天，客途僮仆自相怜。荒村触眼惟茅屋，榆柳萧疏起暮烟。","dynasty":"明代","title":"有感（七首）"}
{"author":"刘基","content":"黍穗高低菊有华，廛居恰似野人家。夕阳日向西墙过，只为微生换鬓华。","dynasty":"明代","title":"有感（七首）"}
{"author":"刘基","content":"鱼盐充牣稻粱肥，谁寤繁华是祸机。日暮无人唁亡国，寒鸦犹带夕阳飞。","dynasty":"明代","title":"有感（七首）"}
{"author":"刘基","content":"漫漫阳春不见秋，人生得意总忘愁。茱萸谢尽芙蓉发，清夜吹笙月满楼。","dynasty":"明代","title":"有感（七首）"}
{"author":"刘基","content":"红葵高花高以妍，清晨方开夕就蔫。美人迢迢隔山水，可望不见心茫然。花开花落日复夜，惟觉新年非故年。人生百岁花一度，何不作乐令人怜。¤","dynasty":"明代","title":"古歌（三首）"}
{"author":"刘基","content":"双燕双飞入我堂，衔泥养雏何太忙。养得雏成却飞去，双燕双飞复如故。东园桃李春萋萋，日华烘露生紫霓。一朝实熟付人采，叶枯枝折空成蹊。","dynasty":"明代","title":"古歌（三首）"}
{"author":"刘基","content":"伯夷清节太公功，出处非邪岂必同。不是云台兴帝业，桐江无用一丝风。","dynasty":"明代","title":"夜泊桐江驿"}
{"author":"刘基","content":"道人赠我松叶酒，味似琼浆色琼玖。咽之骨爽神魂清，令我寿同金石久。我生疏懒无所能，瘦皮粘骨危崚嶒。病来啖药犹啖水，梦寐恍惚风中灯。常闻徂徕有嘉木，玄醴涤濯黄露沐。上有兔丝扬翠旍，下有茯苓蹲白鹿。咀华嚼叶咽以津，岁久定化肠为筋。便从偓佺觐黄帝，身骑肉角青骐惣。我欲求之百忧集，满眼蚊蝇随出入。踆乌箭逝纤阿急，日暮空瞻邓林泣。道人此酒还有方，我欲与子同徜徉。世上神仙亦何限，留侯辟谷应未晚。","dynasty":"明代","title":"松叶酒歌寄梁安宅"}
{"author":"刘基","content":"阮籍哭穷途，墨翟哭素丝。贾谊上书期寤主，卞和抱玉无人知。人生有情不可塞，谢生恸哭非狂痴。神奔鬼遁天地革，龙鱼猫虎三辰黑。黼裳玄衮换毡裘，鞮唱羌歌满中国。生也何辜逢此时，有才不用空男儿。伯益丘墟管仲没，孤根弱植谁扶持？既不能学申胥顿首血沾臆，却吴再建荆社稷。又不能学邹衍长号彻帝关，飞霜六月凄燕山。空将泪洒荒冈雨，添作秋涛撼江浦。君不见杞梁之妻善哭夫，哭得城崩又何补？夜猿叫罢天晦冥，哭声摇动虚危星。潇湘竹死凤凰去，但见白波连洞庭。呜呼！此士今安在，金石可销心不改。应将魂魄化精卫，衔取南山填北海。","dynasty":"明代","title":"题谢皋羽传后"}
{"author":"刘基","content":"璇室群酣夜，璜溪独钓时。浮云看富贵，流水淡须眉。偶应非熊兆，尊为帝者师。轩裳如固有，千载起人思。","dynasty":"明代","tags":"咏史怀古，题画，言志，怀才不遇","title":"题太公钓渭图"}
{"author":"刘基","content":"淡烟平楚，又送王孙去。花有泪，莺无语。芭蕉心一寸，杨柳丝千缕。今夜雨，定应化作相思树。忆昔欢游处，触目成前古。良会处，知何许？百杯桑落酒，三叠阳关句。情未了，月明潮上迷津渚。","dynasty":"明代","tags":"离别","title":"千秋岁·淡烟平楚"}
{"author":"刘基","content":"语燕鸣鸠白昼长，黄蜂紫蝶草花香。苍江依旧绕斜阳。泛水浮萍随处满，舞风轻絮霎时狂。清和院宇麦秋凉。","dynasty":"明代","tags":"婉约，写景，丰收","title":"浣溪沙·语燕鸣鸠白昼长"}
{"author":"刘基","content":"谁谓秋月明？蔽之不必一尺翳。谁谓江水清？淆之不必一斗泥。人情旦暮有翻覆，平地倏忽成山溪。君不见桓公相仲父，竖刁终乱齐；秦穆信逢孙，遂违百里奚。赤符天子明见万里外，乃以薏苡为文犀。停婚仆碑何震怒，青天白日生虹蜺。明良际会有如此，而况童角不辨粟与稊。外间皇父中艳妻，马角突兀连牝鸡。以聪为聋狂作圣，颠倒衣裳行蒺藜。屈原怀沙子胥弃，魑魅叫啸风凄凄。梁甫吟，悲以凄。岐山竹实日稀少，凤凰憔悴将安栖！","dynasty":"元代","tags":"咏史，借古讽今","title":"梁甫吟"}
{"author":"刘基","content":"田家无所求，所求在衣食；丈夫事耕稼，妇女攻纺绩，侵晨荷锄出，暮夜不遑息。饱暖匪天降，赖尔筋与力。租税所从来，官府宜爱惜。如何恣刻剥，渗漉尽涓滴。怪当休明时，狼藉多盗贼。岂无仁义矛，可以弥锋镝。安得廉循吏，与国共欣戚，清心罢苞苴，养民瘳国脉。","dynasty":"明代","title":"田家·田家无所求"}
{"author":"刘基","content":"古戍连山火，新城殷地笳。九州犹虎豹，四海未桑麻。天迥云垂草，江空雪覆沙。野梅烧不尽，时见两三花。","dynasty":"明代","title":"古戍"}
{"author":"刘基","content":"鸡鸣风雨潇潇，侧身天地无刘表。啼鹃迸泪，落花飘恨，断魂飞绕。月暗云霄，星沈烟水，角声清袅。问登楼王粲，镜中白发，今宵又添多少。极目乡关何处，渺青山髻螺低小。几回好梦，随风归去，被渠遮了。宝瑟弦僵，玉笙指冷，冥鸿天杪。但侵阶莎草，满庭绿树，不知昏晓。","dynasty":"明代","title":"水龙吟·鸡鸣风雨潇"}
{"author":"刘基","content":"关头雾露臼蒙蒙，关下斜阳照树红。过了秋风浑未觉，满山秔稻入闽中。","dynasty":"明代","title":"过闽关"}
{"author":"刘基","content":"其一寒灯耿幽暮，虫鸣清夜阑。起行望青天，明月在云端。美人隔千里，山河淼漫漫。玄云翳崇冈，白露雕芳兰。愿以绿绮琴，写作行路难。忧来无和声，弦绝空长叹。其二倦鸟冀安巢，风林无静柯。路长羽翼短，日暮当如何？登高望四方，但见山与河。宁知天上雨，去去为沧波。慷慨对长风，坐感玄发皤。弱水不可航，层城岌嵯峨。凄凉华表鹤，太息成悲歌。","dynasty":"明代","title":"旅兴（二首）"}
{"author":"刘基","content":"涧水弯弯绕郡城，老蝉嘶作车轮声。西风吹客上马去，夕阳满川红叶明。","dynasty":"明代","title":"题沙溪驿"}
{"author":"刘基","content":"老病偏多感，宵长昼亦长。衣冠方谢暑，枕席已惊凉。往事镌心在，新知过眼忘。篱边旧栽菊，岁晚为谁黄。¤","dynasty":"明代","title":"秋感（二首）"}
{"author":"刘基","content":"日白天青木叶凋，云山漫漫故乡遥。石床坠露珠光动，碧砌幽花玉色销。十载故人俱土壤，五更归梦负渔樵。怀来忆往成惆怅，蔓草羁虫对寂寥。","dynasty":"明代","title":"秋感（二首）"}
{"author":"刘基","content":"旧菊将芜尚有根，高秋相顾耿无言。芳心不共青莎死，生态犹欺白露繁。要待灵均餐落蕊，从教元亮耻空尊。何人解识凄凉意，分付寒棨仔细论。","dynasty":"明代","title":"悼废圃残菊"}
{"author":"刘基","content":"白露出草根，颗颗如明珠。黄华炫金钱，亦复盈阶除。闲居无尤物，玩之聊可娱。衡门不必扃，此非众所须。但恐成薏苡，千载令人吁。¤","dynasty":"明代","title":"杂诗（五首）"}
{"author":"刘基","content":"季世罕上寿，百岁为长年。轩皇不可见，颜冉复谁怜。安期乘彩虹，羡门驾紫烟。朝游蓬莱岛，夕宿曾城巅。常恐声风枝，摧折沧海田。徒令骊山客，想望称神仙。¤","dynasty":"明代","title":"杂诗（五首）"}
{"author":"刘基","content":"有鹤有鹤丁令威，碧玉为骨玄霜衣。曾城十二身所依，千年伐毛一度归。洗髓织女黄姑矶，瑶台雪花大十围。食之神爽肉不肥，乘风振羽芳菲菲。丹砂结顶烨有辉，咳唾璀错生珠玑。朝游明星夕大霡，腾光蹑景超巍危滕六骖乘虹霓，蕊宫仙娥顼帝妃。熔云炼雨成琼葳，眩晃昼夺扶桑辉。离眸闪烁不可睇，回猋襜襜翼缟旂。白虎觳觫艮厥腓，鸾鹓鸟鸿鹑鹄翚。鹭鹗鹳鹊篸与飖，局促缩朒潜崿崎。惟有皓鹤从之飞，竦翮夜过东皇畿。玲珑琪树戛金徽，砉然长鸣惊海圻。海波喷作烟雾霏，马衔罔象蹲若寔。鲲鲸夭矫相嘘唏，银河腹坚胶蜄豨。王母桃花冻不绯，五色石裂女娲噫。祝融上诉开九扉，帝命养之青锁闱。赐以沆瀣怜其饥，朝朝暮暮朝太微。翅翎披拂天香馡，北斗粲烂星依希翠赮抱日露未晞，圆肮修趾逸且颀。跄跄蹈舞霍以挥，散仙引领空相希。嗟哉清峻天下稀，勿叹辽东城郭非。桂华窅洼甘露溰，味美远胜商山薇。撷英为羞堪咀叽，比之琅玕亦庶几。盘空硬语去脂韦，歌以赠君君莫讥。","dynasty":"明代","title":"雪鹤篇赠詹同文"}
{"author":"刘基","content":"若有人兮乃在大江之南，浙河之东。连山掎拔瀛海上，上与河鼓天津通。忆昔四女下天来，遗鬟堕髢根庞鸿。仙华杰出最怪异，望之如云浮太空。嵚崟峛崺啮不可上，薈蔚杂树昏朣胧。虎龙咆号猿鹤叫，山鬼呵欻生悲风。嗟哉若人兮，胡为乎其中！梁檀柟兮柱桂枫，结青萝兮以帡幪。不剪不伐兮，不盬以攻。晨岚暮蔼滴晴雨，烟条雾叶相蒙茏。縿々兮蓬蓬。缭纠要绍兮，若苍龙垂胡降玄穹。巘丽披离兮，若翠鸾振迅飞氃。鹂黄和鸣桑扈应，仿佛牙旷之丝桐。幽泉发窦锵玲珑，六月赤日收蕴拢阳凌阴蓄春融融，岩花涧草纷白红。有时皇初平清夜，骑羊朝帝君琼蕤，羽盖冰玉珮，华月闪烁光成虹。松吹笙兮竹舞翿，影旆旆兮声沄沄。娱目悦耳兮乐不可言。世间尘土何梦梦。山有芝，隰有蘴，石凿凿兮水郤郤。猗若人兮美且充，饥食倦息兮可以保我躬。逍遥兮栖迟，又何必访广成于崆峒。","dynasty":"明代","title":"青罗山房歌寄宋景濂"}
{"author":"刘基","content":"清溪之水通秋浦，石白水清鱼可数。鲦鲿鯩頠鲂与暐，小鱼如针大如杵。侵晨渔艇浮空来，千夫撒网云烟回。鸣皛击楫声如雷，水怪昚啄珠宫开。课鱼使者矢鱼急，冯夷嘘唏龙母泣。琴高赤鲤纵有神，何暇超腾作人立。吾观大江之中有壮鱼，名曰海豨头如猪。群行九十其朋徒，喷沫成雨倏欻盲风俱。旌阳仙人上天去已久，平池波涛随处有。春渊潜鳞陟负冰，时哉罔俾虞人后。小鱼琐碎獭所捐，大鱼多膏只自煎。君不见振振鹭，白玉沙头见鱼饥不啄。一朝飞上瑶华池，紫鹓黄鹄相追随。俯视秃鹤垂六羽，还共野鸟争腐鼠。","dynasty":"明代","title":"送姚伯渊之清溪河泊所任"}
{"author":"刘基","content":"昨夜起观星，月在杨枝上。今宵不见月，星影空摇漾。羽虫飞拂户，磴吐孤火壮。伫立掩衡门，愁来独惆怅。¤","dynasty":"明代","title":"旅夜（二首）"}
{"author":"刘基","content":"客愁常突兀，今夜灯花生。虽知无喜报，愁亦暂时平。解襟成独寝，留灯待天明。喜固不可求，客心恒畏愁。","dynasty":"明代","title":"旅夜（二首）"}
{"author":"刘基","content":"吴山顶上承天观，玉牒金符镇地灵。百尺楼台依斗极，九霄风露出窗棂。江声汹涌蛟龙阙，云气虚无翡翠屏。见说蓬莱恰相对，仙凡只在隔沧溟。","dynasty":"元代","title":"题承天观"}
{"author":"刘基","content":"冷雨凄风昏白昼，庭院幽幽，秋草沿墙秀。何处无愁仍有酒，可怜彭泽门前柳。老去情怀难似旧，貌殊言异，转使人看丑。浸摘黄金花在手，寒烟满眼空回首。","dynasty":"元代","title":"蝶恋花"}
{"author":"刘基","content":"溪雨细如雾，北风长夏寒。污池不赴壑，井谷自成湍。兰茝馨香尽，鱼龙世界宽。斜阳在林树，时复捲蓬看。","dynasty":"元代","title":"淳安舟中遇雨遣闷其二"}
{"author":"刘基","content":"荜门翳蓬蒿，穷巷绝马迹。中有抱膝人，疏粝不充食。荣华过浮埃，敝服无愠色。献玉鄙卞和，扣角羞宁戚。天潢不垂云，中夜起叹息。","dynasty":"明代","title":"咏史（二十一首）"}
{"author":"刘基","content":"将军铁马高秋出，使者楼船渤海来。甘雨恰随天诏下，冻云应与地图开。枯黄背日纷纷落，细绿迎春苒苒回。怅望山中多病客，坐看乌鹊绕庭梅。","dynasty":"明代","title":"诏书到日喜雨呈石末公"}
{"author":"刘基","content":"菱叶荷花渐满池，红榴绿筱正相宜。天边日出园葵觉，地底云生柱础知。长夏未应炎暑过，薄寒恰似晚秋时。朝来苦怪双青鬓，辄向风前学素丝。","dynasty":"元代","title":"夏日杂兴七首其七"}
{"author":"刘基","content":"　　若石居冥山之阴，有虎恒窥其藩。若石帅家人昼夜警：日出而殷钲，日入而举辉，筑墙掘坎以守。卒岁虎不能有获。一日，虎死，若石大喜，自以为虎死无毒己者矣。于是弛其惫，墙坏而不葺。无何，有貙闻其牛羊豕之声而入食焉。若石不知其为貙也，斥之不走。貙人立而爪之毙。人曰：若石知其一而不知其二，其死也宜。","dynasty":"明代","tags":"初中文言文，寓言，故事","title":"若石之死"}
{"author":"刘基","content":"垂垂密两瑀修杨，点点青苔绘短墙。不是雁声天畔过，争知今日是重阳。","dynasty":"明代","title":"秋日即事（八首）"}
{"author":"刘基","content":"三更悲风起，树上乌鹊鸣。枕戈不能眠，荷戈绕城行。","dynasty":"明代","title":"从军五更转（五首）"}
{"author":"刘基","content":"闲居安所止，自古有陶公。柴门荫高柳，左右来清风。槿蓠密复疏，下有黄菊丛。摘花泛浊醪，啸歌抚孤松。驷马耀长衢，视之如蒿蓬。","dynasty":"元代","title":"张子英闲止斋三首其二"}
{"author":"刘基","content":"忆昔相逢处，湖山锦绣春。筦弦喧夹巷，花柳隘通津。离别人非故，推移物自新。愁来重回首，涕泪下沾巾。","dynasty":"元代","title":"逢熊文彦其二"}
{"author":"刘基","content":"食蘖苦在口，食莲苦在心。苦心无人知，苦口泪沾襟。","dynasty":"明代","title":"懊憹歌（五首）"}
{"author":"刘基","content":"吾观神龙变，天地为晦冥。龙成宰元化，嘉泽浃四溟。出山不飘风，入水无震霆。枯萎仰沾溉，沃若生葱青。岂比蜧与蜦，裂石摧飖陉。俾民举疾首，抚神蹙眉。¤","dynasty":"明代","title":"杂诗（三十三首）"}
{"author":"刘基","content":"严风萃群有，蝇蚊亦无多。所憎虽去眼，若此岁晏何。中夜揽衣裳，起视星与河。出云未还山，落叶早辞柯。沉思不成寐，太息继以歌。","dynasty":"元代","title":"旅兴其四十"}
{"author":"刘基","content":"江上风帆日日归，独自狂夫音信稀。无因化作鵁鶄鸟，随著郎船到处飞。","dynasty":"元代","title":"春江曲"}
{"author":"刘基","content":"秋郊敛微雨，霁色澄人心。振策率广路，逍遥散烦襟。疏烟带平原，薄云去高岑。湛湛水凝碧，离离稻垂金。荠麦霜始秀，玄蝉寒更吟。幽怀耿虚寂，好景自相寻。心契清川流，目玩嘉树林。歌传沧浪调，曲继白雪音。仙山在咫尺，早晚期登临。","dynasty":"元代","title":"自衢州至兰溪"}
{"author":"刘基","content":"浓绿当轩日上迟，病身只与睡相宜。觉来却怪庄周蝶，绕尽残枝过别枝。","dynasty":"元代","title":"睡起"}
{"author":"刘基","content":"度朔移来天上种，绛蕊丹跗，王母亲曾弄。青女素娥为侍从，婵娟独擅三千宠。回首欢娱谁与共，荒草残烟，冷落秦源洞。阆苑风高迷彩凤，断魂飞入韩凭梦。","dynasty":"元代","title":"蝶恋花　蒋山寺十月桃花"}
{"author":"刘基","content":"我访仙家溽暑前，青枫绿柳暗晴川。竹根露湿登山屐，沙际鸥迎渡水船。云气长留虚白室，丹光直上蔚蓝天。纯阳道士重来日，为问蓬莱是那边。","dynasty":"元代","title":"妙成观用何逸林通判韵"}
{"author":"刘基","content":"啾啾草间雀，日随黄口飞。争先赴稻粱，宁顾野人机。便便善柔子，怀利近相依。但慕春荑好，不见秋霜霏。驱车逐走鹿，中路忘所归。岂不爱其躬，天命心与违。古道今已矣，感寤空涕欷。","dynasty":"明代","title":"感怀二十四首"}
{"author":"刘基","content":"秋风吹雨冷翛翛，阶下金钱烂漫愁。鸿雁不来巢燕去，草虫辛苦独知秋。","dynasty":"明代","title":"秋日即事（八首）"}
{"author":"刘基","content":"虞刑论小故，夏誓殄渠魁。好生虽大德，纵恶非圣裁。官吏逞贪婪，树怨结祸胎。法当究其源，剪锄去根荄。蒙茏曲全宥，驾患于后来。滥觞不堙塞，滔天谷陵颓。总戎用高官，沐猴戴母頧。玉帐饫酒肉，士卒食菜薹。未战巳离心，望风遂崩摧。招安乃倡议，和者声如雷。天高豹关远，日月照不该。俱曰贼有神，讨之则蒙灾。大臣恐及己，相视若衔枚。阿谀就姑息，华绂被死灰。奸宄争效尤，无风自扬埃。啸聚逞强力，谓是爵禄媒。黎民亦何辜，骨肉散草莱。倾家事守禦，反以结嫌猜。恸哭浮云黑，悲风为徘徊。赤子母不怜，不如绝其胚。养枭逐凤凰，此事天所哀。胡为尚靡定，颠倒陛与颏。春秋戒肆眚，念此良悠哉。","dynasty":"元代","title":"感时述事十首其七"}
{"author":"刘基","content":"下泽潢潦集，幽林光景迟。羁禽有哀响，槁叶无丰姿。粱稊不同亩，世事久当遗。便欲驾扁舟，泛彼湖上漪。慨怀祈招赋，怆恻感遐思。流光逐飘风，去若六马驰。干戈尚杂遝，举目多可悲。步登西城楼，还望东城陴。近悼舂陵吟，远伤鸿雁诗。未能已怨怒，矧暇防笑嗤。赖有贤大夫，直道人不欺。相期各努力，共济艰难时。","dynasty":"明代","title":"次韵和石末公春日感怀"}
{"author":"刘基","content":"老病偏多感，宵长昼亦长。衣冠方谢暑，枕席巳惊凉。往事镌心在，新知过眼忘。篱边旧栽菊，岁晚为谁黄。","dynasty":"元代","title":"秋感"}
{"author":"刘基","content":"平居观群物，纷纷争朵颐。口舌不能胜，兵戈遂相随。古来豪杰士，于今安所之。大运一朝至，孰分贤与蚩。所以四老人，去采商山芝。清风扇六合，百世真吾师。","dynasty":"元代","title":"咏史二十一首其八"}
{"author":"刘基","content":"轩辕道士轩辕孙，昔随飞龙陟昆崙，乘骑六气遨乾坤。上穷混沌无涯门，下抉若木扶桑根。旋雷舞电讹晨昏，批蹴虎豹号帝阍。搥击河鼓牛腾骞，摛虹织煇绚泽原。三足老乌不敢暾，迷离缺兔骇且奔。羲和吁号诉玉尊，谪降下土营丘樊。结喉长颈古貌存，如鹤如鹄如龙蜿。诘屈不作人间言，涕唾落地生兰荪。驱叱碣石归河源，蜚廉屏翳双挟轓。彆捩象齿愁育贲，山玄水苍琮琥璊。离罗璀错辉煓燉，笙镛琴瑟篪与埙。五音翕绎珠泻盆，吹为栗烈呵为暄。扑抶罔象笞鼍鼋，馋鳄辟易从厥屯，束缚㺑魃魈魖魂。秉畀赤郭充朝飧，妙用歘忽无留痕。嗟哉二子尔曷冤，如井谷鲋当化鲲。喓喓草虫呼阜蠜，欲与蟪蛄语凉温。不知风霆掣墙籓，江腾海跃乔岳翻。鬼物喘汗相濡喷，爽灵漂摇失所蹲。敞恍梦寐精魄皆，低头拜伏詟再论。阳春二月花满园，掩关独坐辞谇諠，按图案意聊涤烦。羡君轩辕之后昆，浩歌一曲期勿谖。","dynasty":"元代","title":"为韩克铭题画石鼎联句图"}
{"author":"刘基","content":"人生无百岁，百岁复如何？古来英雄士，各已归山河。","dynasty":"明代","tags":"人生，感慨","title":"绝句·人生无百岁"}
{"author":"刘基","content":"忆昔吴宫无事时，满城杨柳舞西施。如今柳尽西施死，恨杀当年陌上儿。","dynasty":"明代","title":"过苏州（九首）"}
{"author":"刘基","content":"病身如朽木，螬蚁群萃之。生意巳无多，雨露空其滋。晨兴步庭除，足弱几不持。论年未应尔，胡为遽如斯。大块播万形，一躯非我私。暂假终必还，但有速与迟。居易以俟命，圣言岂吾欺。","dynasty":"元代","title":"旅兴其二十四"}
{"author":"刘基","content":"世乱网恢恢，斯人亦沦翳。数奇当何如，穷途难为计。盲风振乔木，硕果失其蒂。虎豹落机槛，坐服舆皂制。玄珠迷罔象，白日惨阴曀。涉水水有蛟，入山山有彘。弃马感须无，直道怀柳惠。青冥无羽翼，悲来夜迢递。","dynasty":"元代","title":"正月廿三日得台州黄元徽书有感其一"}
{"author":"刘基","content":"昨夜东风来，吹我门前柳。柳芽黄未全，草根青已有。鹁鸠屋上鸣，劝我尝春酒。我发日已白，我颜日已丑。开樽聊怡情，谁能计身后。","dynasty":"明代","title":"新春"}
{"author":"刘基","content":"拔蒲复拔蒲，织作波纹簟。无处寄相思，秋风露莲淡。","dynasty":"元代","title":"拔蒲三首其三"}
{"author":"刘基","content":"故里无书问远游，他乡萍梗漫淹留。盲风怪雨蛟龙喜，荒楚寒芜燕雀愁。天上古今星北拱，人间日夜水东流。谁能走报西王母，乞与还丹驻黑头。","dynasty":"元代","title":"夏日杂兴七首其四"}
{"author":"刘基","content":"杜鹃花开不著忙，石莲花落却恓惶。垆头酒尽休悬望，裁衣无尺莫思量。","dynasty":"元代","title":"竹枝歌其九"}
{"author":"刘基","content":"槿华数树夕阳时，收拾秋光在短篱。自紫自红还自碧，祗应独有暮蝉知。","dynasty":"元代","title":"秋日即事其十一"}
{"author":"刘基","content":"弟子舆尸漫有师，圮桥谁共老人期。龙鱼并出应难识，樗栎无庸幸见遗。每上楼台瞻北极，愿闻波浪帖南陲。吴山越水元相接，莫更中流下铁椎。","dynasty":"元代","title":"次韵和石末公闻海上使命之作因念西州怆然有感二首其二"}
{"author":"刘基","content":"昔闻商学士，水墨称绝艺。今睹寒林图，信美无与俪。凄凉霰雪馀，簸扫悉轻脆。玄冰刮老骨，衣被荷纤荔。龙须结璎珞，虎爪出锋锐。鳞皴蝮蛇壳，璀错琅玕蒂。下有不死石，蓝污沃鬒剃。前有赴海湍，漱濯沙土细。青烟曼遥渚，白日淡荒裔。苍茫浮云外，缥缈惑昐昧。梧桐早飘落，凤鸟将焉逝。四序若循环，葳蕤在椔翳。衰荣各有时，至道惟冥契。","dynasty":"元代","title":"题商学士寒林图"}
{"author":"刘基","content":"东方月出鱼龙窟，北极云开虎豹关。渤澥青丘金作水，昆崙赤岸玉为山。风光岂减常时好，灯火嗟逢此夜悭。听尽残钟成不寐，那无飞羽入玄间。","dynasty":"元代","title":"石末公再赋元夕见寄用韵酬之"}
{"author":"刘基","content":"重阳峨宝阙，众星拱高垣。寥寥太虚庭，巍巍无极尊。白虎伏右騑，青龙承左辕。玄武后躨跜，长离前腾骞。黄灵正常居，万有归一元。希微眇稊粟，浩荡灸乾坤。高卑各奠位，神化无穷源。","dynasty":"元代","title":"步虚词其三"}
{"author":"刘基","content":"郊原过雨东作始，枝上鹁鸠鸣可怜。此地巢居犹葺垒，他乡去子望归田。匡时势异民思汉，忧国心随雁到燕。逝水自流人自老，倚楹长忆至元年。","dynasty":"明代","title":"闻鸠鸣有感呈石末公"}
{"author":"刘基","content":"青山欲暮时，暝色生寒树。不那客愁多，复送王孙去。涧户寂无人，暗谷疑风雨。耿耿夜何长，月落闻津鼓。","dynasty":"元代","title":"生查子　集句"}
{"author":"刘基","content":"澹澹轻风冷透衣，冥冥细雨客思归。若为化得辽东鹤，远逐浮云汗漫飞。","dynasty":"元代","title":"次韵和王文明绝句漫兴十八首其六"}
{"author":"刘基","content":"朝听乾鹊鸣，暮见灯花结。鹊鸣灯结无定期，镜里青云看成雪。人生百岁难长保，天上孤鸾海中老。滔滔逝水不回西，灼灼秋花几时好。一朝复一朝，一夕复一夕，只恐君心念妾时，妾身已作山头石。","dynasty":"明代","title":"望行人"}
{"author":"刘基","content":"客从于阗来，遗我盈尺壁。晶光射云汉，璀璨生五色。置之暗室中，鬼魅皆辟易。愿持自照身，不用持照人。","dynasty":"元代","title":"明斋诗为湖广陈进士赋"}
{"author":"刘基","content":"木落霜露繁，乌啼夜方永。起行望明月，西风吹雁影。雁飞一何急，乌啼安所集。徘徊不能寐，望月空伫立。伫立河汉倾，谁家砧杵声。关山渺千里，何处不伤情。","dynasty":"元代","title":"秋夜曲"}
{"author":"刘基","content":"春尽江城不见花，似知白发畏韶华。战争故习俱无赖，丧乱余生未有涯。三岛虹霓昏日月，二仪风雨化龙蛇。何年百谷归沧海，寻取河源泛客槎。","dynasty":"明代","title":"春城"}
{"author":"刘基","content":"病骨愁寒忆见春，及观春色却愁人。转添细草当门径，不惜秾华委路尘。去国杜鹃红泪尽，伤时庾信白头新。风波满地鸬鹚鸟，相趁衔鱼饱一身。","dynasty":"元代","title":"感兴三首其一"}
{"author":"刘基","content":"不寐月当户，起行风满天。山河青霭里，刁斗白云边。避世惭商绮，匡时愧鲁连。徘徊怀往事，恻怆感衰年。","dynasty":"明代","title":"不寐"}
{"author":"刘基","content":"养儿图养老，无儿生烦恼。临老不见儿，不如无儿好。","dynasty":"元代","title":"懊憹歌其三"}
{"author":"刘基","content":"君不见吴山削成三百尺，上有流泉发苍石。冷卿以之调七弦，龙出太阴风动天。初闻涓涓响林莽，悄若玄宵鬼神语。玲然穿崖达幽谷，竽籁飕飕振乔木。永怀帝子来潇湘，瑶环琼佩千鸣珰。女夷鼓歌交甫舞，月上九疑啼凤凰。还思娲皇补穹碧，排抉银河通积石。咸池泻浪入重溟，玉井冰凘相戛击。三门既凿龙池高，三十六鳞腾夜涛。丰隆咆哮震威怒，鲸鱼揵尾惊蒲牢。倏然神怪归寂寞，殷殷馀音在寥廓。鲛人渊客起相顾，江白山青烟漠漠。伯牙骨朽今几年，叔夜广陵无续弦。绝伦之艺不常有，得心应手非人传。忆昔识子时，西州正繁华。筝笛沸晨暮，兜离僸佅争矜誇。子独倘佯泉石里，长日松阴净书几。取琴为我弹一曲，似掬沧浪洗尘耳。否往泰来逢圣明，有虞制作超茎英。和声恊律子能事，罔俾夔挚专其名。","dynasty":"元代","title":"旧在杭时为冷起敬赋泉石歌乱后失之今起敬为恊律郎邀予写旧作已忘而记其起三句因更足之"}
{"author":"刘基","content":"拔蒲江水湄，终日不盈把。嫌杀紫鸳鸯，双戏蒲叶下。","dynasty":"元代","title":"拔蒲三首其二"}
{"author":"刘基","content":"自君之出矣，云鬓愁不绾。思君如辘轳，倏忽心百转。","dynasty":"元代","title":"自君之出矣"}
{"author":"刘基","content":"昔与雁同归，今来雁北飞。殷勤祝过雁，来往莫相违。","dynasty":"元代","title":"途中见去雁"}
{"author":"刘基","content":"依依旎旎，袅袅娟娟，生态真无比。细腰宫里，和烟重、组绘满园桃李。佳人睡起，画未了、横云妩媚。轻步还怜掌中身，不自炜纨绮。长想渭城雨后，恨繁丝难绾，陌上征骑。阳关歌罢，香尘远、枉把翠柔折寄。鸦啼向晚，罗幕掩、数行清泪。一任他、化作浮萍，漂荡随流水。","dynasty":"元代","title":"解语花　咏柳"}
{"author":"刘基","content":"槐映高楼柳映墀，风来唯有鹊先知。长应别殿黄昏后，记得金富妒宠时。","dynasty":"元代","title":"无题"}
{"author":"刘基","content":"故乡蛇豕满柴荆，异域风尘叹此生。至竟迂狂成濩落，可怜天地一浮萍。","dynasty":"元代","title":"次韵和王文明绝句漫兴十八首其十八"}
{"author":"刘基","content":"人间日月去如梭，快活无多辛苦多。欲识江南古来意，请君听唱竹枝歌。","dynasty":"元代","title":"竹枝歌其一"}
{"author":"刘基","content":"日落群山返照馀，槐阴梦觉夕阳初。夜闲不畏更筹短，收取流萤映读书。","dynasty":"元代","title":"绝句漫兴十一首其十"}
{"author":"刘基","content":"东风为爱花，著意吹原野。秾艳正堪怜，何忍轻吹谢。闷损玉楼人，独立花枝下。微睇欲双蛾，红泪和花洒。","dynasty":"元代","title":"生查子　惜花"}
{"author":"刘基","content":"弱不胜烟，娇难著雨，如何绾得春光住。甫能振迅入云霄，又还旖旎随风去。高拂楼台，低黏花絮，如狂似醉无归处。黄蜂粉蝶漫轻盈，也应未敢窥芳树。","dynasty":"元代","title":"踏莎行　咏游丝"}
{"author":"刘基","content":"小鱼头如针，大鱼须如松。小大各生育，孰私天地功。坤灵发淫怒，溟海簸惊风。大鱼食小鱼，陂池为之空。陂空水亦竭，小大相噞喁。但见灌莽间，颅骨成崆巃。残膏饫蝼蚁，孰辨鲸与鯼。","dynasty":"元代","title":"杂诗四十首其二"}
{"author":"刘基","content":"草青青，麦青青，草穗高低麦穗平，黄花相间明。山禽鸣，水禽鸣，禽鸟与人同有情，不堪闻此声。","dynasty":"元代","title":"长相思　嘉兴道中"}
{"author":"刘基","content":"云淡秋霄，夜寒月过轩窗囧。雁声相应。人语长廊静。欲寄离情，梦短天涯永。休临镜，舞鸾孤影，怕见菱花冷。","dynasty":"元代","title":"点绛唇"}
{"author":"刘基","content":"山有乔木，有条有柯。人无兄弟，云如之何？寤寐怀思，忧心实多。翩翩者鸿，行彼幽草。人有兄弟，如城如堡。寤寐怀思，战兢以保。惟彼兄弟，一本而枝。同气殊心，则各有思。造次弗念，参商以离。莫矜匪父，莫哀匪母。岂羔之先，孰羜之后。忧饥悼疾，中心如炎。维此哲人，秉心不回。夙夜寝兴，二人是怀。如彼駏蛩，死生以偕。维彼愚人，弗念厥绍。利火中焚，谗兵外挑。豆羹不平，干戈是挢。温温恭人，如桐如丝。宫鸣角应，羽振商随。翕翕雍雍，融融恰恰。我尊既陈，我俎有践。言念兄弟，中心弗殄。敬慎威仪，以谨嬿婉。有鸟有鸟，喈喈其音。拂彼丛薄，扬于中林。宜尔子孙，式昭厥心。","dynasty":"元代","title":"山有乔木一首赠王子章"}
{"author":"刘基","content":"故人一为别，七见秋夕月。今日见故人，故人须发新。世情如须发，故人当识察。车轮东北驰，车毂终不移。","dynasty":"元代","title":"黄慎之自闽见访夜坐对酌怅然有感四首其一"}
{"author":"刘基","content":"邯郸有才人，艳色如朝霞。嫁作厮养妇，云鬓埋泥沙。忆昔赵王全盛日，夜夜绮筵张宝瑟。中山美酒盈羽觞，一笑黄金满千镒。繁华过眼如转蓬，故宫禾黍秋芃芃。明珠白璧走函谷，坠簪遗珥空悲风。人生最苦是衰老，白首无归向谁道。荜门夜永月光寒，卧听骀驽龁枯草。","dynasty":"明代","title":"邯郸才人嫁为厮养卒妇"}
{"author":"刘基","content":"轩辕黄帝上天时，五龙垂髯下接之，后宫綵女咸相随。云轻龙健不可追，綵女化作黄金芝。金芝千年一作花，花光五色明朝霞。扶疏荫映玉皇家，沉精降液为丹砂。鍊丹砂，成水银，水银流汞浴火轮。火轮照曜十二辰，黄龙归来天帝嗔。","dynasty":"元代","title":"飞龙引"}
{"author":"刘基","content":"白日堕林端，庭宇生寒，黄芦风急雁来难。阶下露珠眉下泪，相赛汍澜。寂寞掩重关，坐到更阑，月华虽好不堪看。旧恨新愁都有几，地窄天宽。","dynasty":"元代","title":"浪淘沙　闺怨"}
{"author":"刘基","content":"春雨和风细细来，园林取次发枯荄。古墙芳草无生处，一滴还成一点苔。","dynasty":"元代","title":"春雨三绝句其一"}
{"author":"刘基","content":"凰乃凤之匹，麒乃麟之俦。锦衾角枕期白发，谁知不得同山丘。丈夫殉节殒烽矢，英灵在世何曾死。两龙未合延平津，白日无光天色紫。君不见青松与兔丝，引蔓相缠萦松摧。丝蔓断结根，犹作千岁苓。洞房含风霜露早，孤儿哑哑在怀抱。皇天可怜儿长成，相见黄泉情亦好。","dynasty":"元代","title":"题也先进德祖母徐氏节义传后进德之祖以战死时其祖母年尚少"}
{"author":"刘基","content":"何处春风拂苑墙，飞花片片入昭阳。多情尚有池边柳，留得啼莺伴日长。","dynasty":"明代","title":"宫怨"}
{"author":"刘基","content":"玄云四垂天黯黮，大野苍茫飞雪糁。北风刮面利如刀，海气昏昏迷远览。若华东光封密雾，北屋无烟色悽惨。天姥沈阴禹穴闭，扶胥海涛浑不撼。愁埋朱凤入杳冥，冻缩赤蛟深坎窞。猿狖哀号咽岩谷，鸿雁惊啼乱葭菼。壮士金戈铓锷凌，将军玉帐旌旗黪。师徒百万尽熊罴，幕下从官皆燕颔。马蹄蹴蹋坤轴震，夜半入蔡何人敢。苍山野客拙且懒，旅舍萧条坐无毯。顽童汲井十指直，稚子敲冰两髦髧。今朝出日照梁栋，楼外远山皆菡萏。初惊急溜泻源泉，渐看县澌挂旒紞。那无美酒洗胸臆，空有新诗吐肝胆。先人敝庐松柏在，墙角早梅应可揽。蝮蛇张鳞虎掉尾，平地倏忽成窊埯。藩阃官曹厚禄食，忍以黔黎为醢醓。天民日望天爱怜，破瓦颓垣最悲憯。农家齐仰二麦成，且喜土膏滋九坎。清晨树上啼布谷，柳下碧波漪澹澹。安得扁舟泛五湖，莫使中心攒百感。","dynasty":"元代","title":"雪晴偶兴因以成篇"}
{"author":"刘基","content":"四七续炎运，渐台殪狂新。建侯首褒德，拳拳念生民。富春有遗老，终竟不为臣。遂令节义士，视身若埃尘。前车屡折轴，后驾无回轮。不有锢党禁，何由起黄巾。为邦贵知本，明主宜书绅。","dynasty":"明代","title":"咏史（二十一首）"}
{"author":"刘基","content":"夭桃能紫杏能红，满面尘埃怯晚风。争似罗浮山涧底，一枝清冷月明中。","dynasty":"元代","title":"题画梅"}
{"author":"刘基","content":"积雨累十日，平湖添半篙。风连箕毕动，云傍斗牛高。水鹳巢林木，池鱼上野蒿。农人愁饿莩，采撷到溪毛。","dynasty":"元代","title":"次韵和王文明雨中杂兴四首其一"}
{"author":"刘基","content":"人间日月去如梭，快活无多辛苦多。欲识江南古来意，请君听唱竹枝歌。","dynasty":"元代","title":"竹枝歌其一"}
{"author":"刘基","content":"爱汝精蓝抱翠微，青松绿竹共依依。龟台落日明霞绮，鳗井寒潮长石衣。银杏子成边雁到，木犀花发野莺飞。钟残永夜禅心定，一任秋虫促杼机。","dynasty":"明代","title":"次韵和新罗严上人秋日见寄（二首）"}
{"author":"刘基","content":"君不见昔者米南宫，又不见今时赵学士，能将翰墨争鬼工。天下流传名，父子栝苍处士身。姓陈小郎英俊尤可人，欲收大地入掌握，笔意所到如有神。晓携小幅来赠我，红日满窗花婀娜。开轩展视心眼宽，如在岳阳楼上坐湖波。吹烟入远山，君山乃在湖中间。苍梧九疑隔湘浦，孤云目断幽篁斑。渔舟一叶来何处，巫峡雨昏啼鴂暮。泽畔行人久不归，沙上轻鸥自飞。去陈公子听我歌，深林大谷龙蛇多。蓬莱三岛可避世，欲往其柰风涛何。","dynasty":"元代","title":"陈彦德以画见赠歌以酬之"}
{"author":"刘基","content":"君不见棠溪沙中金，又不见龙门山上桐。冲波荡汨入吹窞，石溜漱齧歌雷风。梓人桃氏不见顾，自分委弃蒿栎司。一朝清庙作雅乐，搜索络绎奔垂工。飞廉鼓铸王尔斸，炽炭利凿相治砻。朱弦横縆笱簴立，镇圭衮冕齐雍容。世间物理有消息，累土自可成穹隆。司仓虽微君莫弃，君不见鲁叟当年尝委吏。","dynasty":"元代","title":"送胡季瑊平江监仓"}
{"author":"刘基","content":"巴陵女子天下奇，石作心肝冰作脾。生平见义不见巳，抆泪恨杀襄阳儿。临终裂素写怨语，生气犹能起风雨。君不见虎符系颈东海樯，令人愧死巴陵女。","dynasty":"元代","title":"巴陵女子行"}
{"author":"刘基","content":"月落窗馀白练光，满天清露结为霜。东风可是无情思，吹出新杨一树黄。","dynasty":"元代","title":"将晓"}
{"author":"刘基","content":"昭阳秋清月如练，笙歌嘈嘈夜开宴。长信宫中辞辇人，独倚西风咏纨扇。倾城自古有褒妲，红颜失宠何须怨。泠泠玉漏掩重门，一点金缸照书卷。","dynasty":"明代","title":"班婕妤"}
{"author":"刘基","content":"江上悲风起白波，山中芳草柰愁何。紫菱青荇鲛人舞，翠藟苍藤木客歌。旷野烟尘迷虎兕，长亭泥泞没骊騧。浊河日夜东流去，肠断霓旌影馺娑。","dynasty":"元代","title":"次韵和谦上人秋兴七首其七"}
{"author":"刘基","content":"秋夜夜长月照轩，梦见天神与我言。眶灵循环周四垣，四时迭代成寒温。枯荣生杀相为根，我于万物何怨恩。生丁其时命所存，六淫汹涌无键阍。由其弗约离其魂，春葩敷披夏实繁。外美中瘁谁能扪，风霜涸寒肃不骞。纳华状真归本元，扫涤浮秽夫何冤。我今语女开女昏，生生杀杀无穷源。敛女旨蓄守女门，扶桑赫赫升朝暾。","dynasty":"元代","title":"长歌行"}
{"author":"刘基","content":"桃花半折胭脂蕊，莺语东风里。坐来檐日转墙阴，时见黄蜂带粉出花心。长烟不散萋萋草，人与春俱老。知人老去愿春迟，无柰满庭风絮促春归。","dynasty":"元代","title":"虞美人"}
{"author":"刘基","content":"君不见石家名园拟黄屋，蜀锦作围金作谷。暖香烘日浮紫霄，冰纨火而鲛人绡。燕钗十二歌白苧，珊瑚玲垄绿珠舞。月榭吹笙引凤凰，雾幄传觞语鹦鹉。爨下蜡光宵未歇，楼上佳人碎琼雪。空将遗恨寄丹青，留作千年覆车辙。","dynasty":"元代","title":"题金谷园图"}
{"author":"刘基","content":"春半余寒似暮秋，掩门高坐日悠悠。树头独立知风鹊，屋角双鸣唤雨鸠。芳意自随流水逝，华年不为老人留。浮花冶叶休相笑，自古英贤总一沤。","dynasty":"明代","title":"即事"}
{"author":"刘基","content":"相思日日上高楼，还是去年秋。无情梁上双燕，弃我忽如雠。虫啧啧，叶飕飕，夜悠悠。阑干谩倚，塞北江南，何地无愁。","dynasty":"元代","title":"诉衷情"}
{"author":"刘基","content":"松露滴阶星在天，草虫相吊响如弦。宝公塔上西风急，半夜林鸦不得眠。","dynasty":"元代","title":"钟山作十二首其二"}
{"author":"刘基","content":"白鹭洲边好月明，赏心亭下暮潮平。红米饭，紫莼羹，自是无愁过一生。","dynasty":"元代","title":"渔父词五首其二"}
{"author":"刘基","content":"其一驱车出门去，四顾不见人。回风卷落叶，翊翊带沙尘。平原旷千里，莽莽尽荆槿。繁华能几何？憔悴及兹辰。所以芳桂枝，不争桃李春。云林耿幽独，霜雪空相亲。其二槁叶寒槭槭，罗帐秋风生。凄凄侯虫鸣，呖呖宾鸿惊。美人抱瑶瑟，仰视河汉明。丝桐岂殊音，古调非今生。沉思空幽寂，岁月已徂征。","dynasty":"明代","title":"感怀（二首）"}
{"author":"刘基","content":"斫竹作钓竿，抽茧作钓丝。沧洲日暖波涟漪，绿蒲茸茸柳叶垂，钩纤饵香鱼不知。石鳞激水溪毛动，玉燕回翔竿尾重。大鱼入馔腮颊红，小鱼却放渊沄中。更祝小鱼知我意，长逝深潭莫贪饵。","dynasty":"明代","title":"钓竿"}
{"author":"刘基","content":"养儿徒养老，无儿生烦恼。临老不见儿，不如无儿好。","dynasty":"明代","title":"懊憹歌（五首）"}
{"author":"刘基","content":"不寐知夜长，起视天宇阔。散漫草上风，朦胧云间月。寒禽鸣疏树，黄叶堕阶闼。俯仰观群物，惆怅不敢发。谁云蝼蚁壤，能使泰山幰。苍鹰铩六翮，狡兔营三窟。何当威弧正，王旅得肆伐。箘簵捴虽微材，尚可施羽筈。岂意风浪舟，心犹隔胡越。士生非金玉，有足难自达。周嫠不恤纬，楚放常怀阙。平生葵藿情，忍与霜露歇。玄冰胶坤轴，非君孰能斡？申章匪繁辞，悲愤不可遏。","dynasty":"明代","title":"秋夜感怀柬石末公申之"}
{"author":"刘基","content":"鹁鸠劝春耕，桴鼓帖宵逻。拊循余暇日，珠玉生咳唾。时维青阳初，天子在左个。布德顺木令，万国罔不和。禄食自纷纭，抚字谁最课。幅员若金瓯，丝发无璺破。涓溜可摧山，机祸不在大。中夜登高楼，遥瞻太微座。乾坤漭寥落，日月飞鸟过。愤惋空有心，盛时嗟已蹉。","dynasty":"明代","title":"次韵和石末公用元望韵遣兴见寄"}
{"author":"刘基","content":"野狸性狡猾，夜动昼则潜。絷之笼槛中，耳弭口不呥。当其得意时，足爪长且銛。跳踉逞俊捷，攫噬靡有餍。贫家养一鸡，冀用易米盐。尔黠弗自食，寻声窃窥觇。破栅舔肉血，淋漓汗毛髯。老幼起顿足，心如刺刀镰。东邻借筌蹄，西邻呼猲猃。系饵翳丛灌，设伏抽阴钤。彼机倏已发，此欲方未丱。丝绳急缠绕，四体如黐粘。野人大喜慰，不敢私烹罝。持来请科断，数罪施剜帟。使君镇方面，残贼职所歼。械送致麾下，束缚仍加钳。腥膏忝污钺，膻胔或可醃。芼芳和糟酱，颁赐警不廉。黄雀利螳螂，碎首泥涂沾。乌鸦殉腐肉，喷墨身受淹。此物亦足戒，申章匪虚讠冉。","dynasty":"明代","title":"以野狸饷石末公因侑以诗"}
{"author":"刘基","content":"力役困年侵，种棘代遮逻。豫防苟无失，有地孰敢唾。风条曲抽乙，雨叶细垂个。是时春载阳，土脉如膏和。分强督艺植，勤惰各有课。挥锄绿烟披，转石苍藓破。稍看萌蘖长，渐睹根株大。结荫冒长堤，开花映高座。猿公不敢窥，貉子那得过。慨慕陶公言，罔俾分阴蹉。","dynasty":"明代","title":"和石末公种棘用胡元望韵"}
{"author":"刘基","content":"勾芒发陈根，北斗转东柄。众星各参差，威弧何时正。好生虽圣心，明刑亦王政。哲人慎谋始，斯焉获终庆。徒言两阶舞，可以怀逆命。不见三危山，万里窜枭獍。世德异唐虞，民情好争竞。那无跗扁医，面有膏盲病。波涛地轴?，虎豹天关敻。雨露当春滋，风霜及秋劲。谁能奉明主，顺天行号令。","dynasty":"明代","title":"得令字"}
{"author":"刘基","content":"结交无疏戚，艰难见平生。金石苟不渝，万里如两楹。重山非云远，邈若辽与荆。嬿婉岂不怀，蛇虺正骄狞。手持故人书，心念故人情。开书问故人，泪下如雨倾。¤","dynasty":"明代","title":"正月廿三日得台州黄元徽书有感（三首）"}
{"author":"刘基","content":"愁阴沴阳景，孟春犹苦寒。腾云涌岩岫，落雪蔽江干。街衢溢潢潦，井谷生狂澜。误疑蛙黾窟，中有蛟龙蟠。复忧扶桑日，坐为黄浊漫。顾瞻望四郊，侧足不遑安。却秦慕鲁连，存齐想田单。玄发虽向改，壮心终靡殚。小人务苟且，君子惭素餐。高牙对多垒，肉食徒王官。周纲虽云弛，一匡赖齐桓。莫惊沟浍盈，雨息当自干。","dynasty":"明代","title":"次韵和石末公春雨见寄"}
{"author":"刘基","content":"风急云飞江倒流，请君聊且驻兰舟。浪翻彭蠡蛟螭横，云压匡庐虎豹幽。怀古谩寻元亮菊，望乡空倚仲宣楼。五更归梦三千里，一日回肠九万周。啸侣山栖怜野鹿，伴人水宿感沙鸥。中元都府神官会，上界星辰积气浮。地轴西南连少昊，天关东北镇阳侯。两峰对拥青螺髻，孤月初生白玉钩。龙甲冷欺狞蜃市，蚌胎光夺睡龙眸。春撞急杵涛惊枕，滴沥真珠霰洒裯。枯树挂崖眠复起，老藤牵石坠还留。宫商调合灵钟夕，铓锷棱高峭壁秋。绣被焚香寒悄悄，金环扣瑟夜悠悠。竹枝写恨传巳女，木客长吟荅楚囚。不寐残缸犹闪灭，动情鸣橹数哑讴。苍梧凤逐重华去，赤水珠无罔象求。大宅高门荒町疃，颓垣败冢闹鸺鹠。尘埃漠漠城笳怨，芦荻萧萧戍鼓愁。鬼火碧穿灯火去，狼烟黄入烧烟遒。紫芝可茹林多蟒，红鲤堪罾泽有虬。万国锄犁俱剑戟，八陵松柏让戈矛。哀哀野哭乾坤傪，踽踽途行面目魗。永忆卢敖翔汗漫，愿随慧远学清修。瑶台青鸟归何处，玄圃琪华烂莫收。沧海未容精卫塞，蓬莱定许偓佺游。故园梅蕊相将发，倚赖春阳慰白头。","dynasty":"元代","title":"彭泽阻风"}
{"author":"刘基","content":"屈原沉汨罗，不忍弃其宗。苌弘志存周，宁为一巳容。申生顾父爱，杀身以为恭。子车守明信，殉死安所从。之人岂不贤，揆道犹过中。卞和独奚为，抱玉售瞽聋。则足实自取，怨泣情何钟。文狸处幽林，无人识其踪。谁令贪鸡鹜，以触弋与罿。縻身献厥皮，为人作妍容。娟娟芳兰花，托根千仞峰。下有孤飞泉，上有灌木丛。岁晏不改色，霜清香更浓。韬光远人祸，委命安夭穷。道得复何怨，老子其犹龙。","dynasty":"元代","title":"怨诗"}
{"author":"刘基","content":"鸣雨过庭除，病骨崚嶒不自扶。强倚阑干成小立，萧疏，立困依然作宰予。惊觉失华胥，楼外青山落照馀。谁似庄周能化蝶，蘧蘧，心上闲愁一点无。","dynasty":"元代","title":"南乡子　八咏楼作"}
{"author":"刘基","content":"秋风肃万物，百虫竞号鸣。蟪蛄最可怜，切切悲其生。屣履步庭除，素月圆且明。玩之不可掇，渺焉忽西倾。回身掩房闼，怆恍烦虑盈。太息以终宵，展转难为情。","dynasty":"元代","title":"旅兴其四"}
{"author":"刘基","content":"新莺枝上语如丝，似与羁魂诂所思。不用登楼看草色，白蘋香散巳多时。","dynasty":"元代","title":"绝句漫兴十一首其四"}
{"author":"刘基","content":"琴薰应律。有细烟罥雨，浓露晞日。洛浦波生，湘渚风交，霓裳水佩争出。姮娥欲共青鸾舞，飏锦幕、香霏纨质。唤海童、齐捧骊珠，艳色荡摇鲛室。遥想麻姑坛上，翠霞与缟袂，相伴箫瑟。妖冶珊瑚，柔媚昌宗，敢污天然清谧。西峰玉井秋河近，看叶底、蜂房成蜜。便为君、摘向金尊，压倒楚江萍实。","dynasty":"元代","title":"疏影　分韵咏荷花得实字"}
{"author":"刘基","content":"秋雨，秋雨，窗外白杨自语。梦回月在空廊，灯影朦胧夜凉。凉夜，凉夜，露冷芙蓉花谢。","dynasty":"元代","title":"调笑令四首其一"}
{"author":"刘基","content":"我昔筮仕筠阳初，官事窘束情事疏。风尘奔走仅五稔，满怀荆棘无人锄。明堂大开壮梁栋，散木不遗椽棁用。豫章江上一逢君，矫矫鸡群一孤凤。城头月出明星稀，开门望月露沾衣。文章绣衣郎，谈屑天葩霏。得句即高歌，惊起鸟鹊穿林飞。星流云散隔吴楚，有时梦君诗上语。座中百谷含清晖，窗外飘风度疏雨。我住青山耕晚霞，君去蟾宫折桂华。别来八见秋雁过，忽然会合增长嗟。江南二月草未秀，雪阵如涛衮清昼。投壶命觞尽文友，此乐百年何日又？一朝复一朝，三岁如过电。四牡彭彭子独贤，江东山水应看遍。人间事，万不齐，我马向南君向西。海门日照渔浦白，骊歌欲断吴云低。栝苍山，临川水，相思迢迢一千里。山高高兮水深深，极望不见愁人心。应将魂梦化为鹤，永夜月明怀好音。","dynasty":"元代","title":"送葛元哲归江西"}
{"author":"刘基","content":"溽暑蒸人百体柔，中宵挥汗想清秋。西风一夜吹庭树，惊起呼灯问敝裘。","dynasty":"元代","title":"呼灯"}
{"author":"刘基","content":"弱水不可以航，石林不可以车。人生贵守分，墙上难为趋。茫茫八极内，挟径交通衢。纷纷皆辙迹，扰扰论锱铢。焦原诧齐踵，龙颔夸探珠。片言取卿相，杯酒兴剪屠。机事一朝露，妻子化为鱼。林间有一士，蓬蒿翳穷庐。种稻十数亩，种桑八九株。有酒且饮之，无事即安居。孰知五鼎食，聊保百年躯。悠悠身后事，汲汲复何如。","dynasty":"明代","title":"墙上难为趋行"}
{"author":"刘基","content":"月上前山夜寂寥，江城鼓角殷寒宵。鱼龙水落沧溟静，鸿雁声来紫塞遥。风物自应随律转，霜髯争得见春消。青釭冷暗愁眠怯，楼外频移北斗杓。","dynasty":"元代","title":"寒夜"}
{"author":"刘基","content":"山绕沧江一钓船，又随斜日下长川。小鱼不食大鱼去，风定远林生白烟。","dynasty":"元代","title":"题沧江独钓图"}
{"author":"刘基","content":"履霜思裘兮燠则弃之，临河号舟兮济而置之。不网胡鱼兮不弋胡鹄。剪薙杞梓兮索灌莽以取木。捕猫乳鼠兮佥以为仁。吠笱宵警兮行者怒瞋。弹鸾养枭兮莫知其咎。斲冰以承宫兮曷云能又。长太息兮有所思。林木动兮巢鸟悲。山有藿兮园有葵。心怀君兮君不知。","dynasty":"元代","title":"九叹九首其八"}
{"author":"刘基","content":"秋风起兮萧萧。望青山兮寂寥。水泠泠兮出石，叶槭槭兮辞条。气悽悽兮就寒，夜耿耿兮不朝。凤凰兮安之，梧桐兮早凋。思美人兮隔江河，玄云冥兮天路遥。托宵梦兮远狙征，款扶桑兮倚消遥。盼青鵻兮不来，怆恍悢兮魂屡飘。愿乘风兮绝浮云，要洪崖兮访子乔。高无梯兮深无航，鼋鼍陆梁兮虎豹骄。归来兮归来，紫芝有荑兮黄精有苗。","dynasty":"元代","title":"秋山图歌"}
{"author":"刘基","content":"米家父子皆好奇，戏弄笔墨女小儿。三百年来传几手，坐见销铄同春澌。丹青驰誉士所耻，勉强徇物宁非痴。苍梧之山郁𡼭嶬，重华往矣空寒飔。猿啼凤去竹迸泪，白日惨淡令人悲。潇湘洞庭连鄂渚，江汉波涛动荆楚。不见轩辕张乐时，水妃怨泣鲛人语。问君此图何处得，中有远意众莫识。君不见岐阳石鼓字泯灭，千载犹为人爱惜。","dynasty":"元代","title":"题米元晖潇湘图"}
{"author":"刘基","content":"若要开花须护持，花枝怕雨怕风吹。抽条结蕊千辛苦，糁土埋苔一霎时。","dynasty":"元代","title":"竹枝歌其六"}
{"author":"刘基","content":"十九年前此日同，浙江西望粤城东。山川拥隔乖同轨，气朔分齐正八风。坐阅天时占道长，起征云物欲年丰。嬴粮拟问商颜路，好采灵芝伴四翁。","dynasty":"明代","title":"至日遣兴"}
{"author":"刘基","content":"暖风吹帐日光迟，恰似清和四月时。黄鸟不知人懒起，未明啼上绿杨枝。","dynasty":"元代","title":"绝句九首其九"}
{"author":"刘基","content":"深林合蒙茏，仰视不见日。中有白额虎，哮吼恣狂獝。怒睛谷摇电，掉尾原簸䫻。牛羊困攫取，樵牧萃忧恤。相公镇方面，化捷影响疾。百灵肃号令，万怪悚潜逸。昔出昼需朋，今行夜辞匹。泰山绝悲啼，牛哀返初质。岂独惠斯邦，四海望宁谧。","dynasty":"元代","title":"送契世南参政分题得虎林"}
{"author":"刘基","content":"忆昔东风入芳草，柳绿花红看总好。今日风吹陌上尘，莺啼燕语俱伤神。忧来感人泪沾臆，未必春光不如昔。","dynasty":"元代","title":"春思"}
{"author":"刘基","content":"卧龙山奠越王都，群水南来入镜湖。苦怪桑田非旧迹，还惊雉堞是新图。白波翠霭浮天际，绿树青莎到海隅。便欲投身归钓艇，不知何处有莼鲈。","dynasty":"元代","title":"春兴七首其五"}
{"author":"刘基","content":"江城积阴愁玄冬，千家万家云水中。乌啼黄昏雁叫夜，鼓角惨澹愁悲风。青灯无光掩关坐，饥鼠相衔啼过我。读罢残书有所思，冻雨霏霏泪交堕。","dynasty":"元代","title":"辛卯仲冬雨中作二首其一"}
{"author":"刘基","content":"春雨和风细细来，园林取次发枯荄。古墙芳草无生处，一滴还成一点苔。","dynasty":"元代","title":"春雨三绝句其一"}
{"author":"刘基","content":"饭淅香琼酒潋霞，驿亭到处只如家。征夫但恐咨询阙，莫向天涯怨路赊。","dynasty":"元代","title":"过闽关九首其五"}
{"author":"刘基","content":"莫厌晨鸡相应啼，中原千里绝晨鸡。一匡自是无伯仲，坐谈不用誇曾西。","dynasty":"元代","title":"鸡鸣曲其二"}
{"author":"刘基","content":"昭阳秋清月如练，笙歌嘈嘈夜开宴。长信宫中辞辇人，独倚西风咏纨扇。倾城自古有褒妲，红颜失宠何须怨。泠泠玉漏掩重门，一点金缸照书卷。","dynasty":"明代","title":"班婕妤"}
{"author":"刘基","content":"二仪播元气，昼夜靡停机。有生即有死，化工亦何私。彼狂牵所欲，冥行失康逵。无航思利涉，发此百祸机。贼人还自贼，扰扰竟何为。","dynasty":"元代","title":"杂诗四十首其三十四"}
{"author":"刘基","content":"𡄸𡄸鸣雁鸣达旦，举翼相连拂云汉。平原漠漠生野烟，雁飞只向江南天。江南十月多禾黍，一半轮官半供汝。明年二月归养雏，雏成又望江南去。","dynasty":"元代","title":"鸣雁行"}
{"author":"刘基","content":"夜发白沙驿，亭午至冰口。中流郁风雾，密雨蔽原皂。冥濛蛟龙过，隐辚怒雷吼。倾歌卧帆席，冯翼惑前后。畏途生顷刻，颠倒乱足手。仓皇投山馆，喜惧剧纷纠。摄身整衣整，沾湿及肩肘。平生历道路，艰险颇曾受。未能外形骸，岂敢轻衰朽。捐躯匪成仁，垂堂不宜狃。总辔登前岭，烟云尚昏黝。经阻有妨虞，姬文亦奔走。","dynasty":"元代","title":"发白沙至水口"}
{"author":"刘基","content":"劳生属时艰，将老萃忧牴。风尘隘九野，何土为乐国？兹邦控吴越，名胜闻自昔。湖山竞奇丽，物产亦充斥。交游尚质俭，而不事华饰。况有良友朋，时来慰岑寂。全家免寒饿，几欲忘旅客。胡为复舍此，僶俛就行役。轩车远追送，酒至泪辄滴。还乡人所乐，我独愁苦剧。故山有松柏，摧折为荆棘。岂无骨肉亲，太半生死隔。此语不可闻，此景那堪觌。愁情如波涛，澒洞胸与臆。伫立向穹苍，一叹双鬓白。","dynasty":"明代","title":"丙申二月别绍兴诸公"}
{"author":"刘基","content":"我发种种兮飒如其稀。我心伥伥兮忽若有遗。过吾不能改兮德吾不能知。往者不可悔兮来者不可期。进无益于世兮退将安归。呜呼巳矣兮吾宁不悲。","dynasty":"元代","title":"九叹九首其二"}
{"author":"刘基","content":"街鼓无声更漏咽，不知残夜如何。玉绳历落耿银河。鹊惊穿暗树，露坠滴寒莎。梦里相逢还共说，五湖烟水渔蓑。镜中绿发渐无多。泪如霜后叶，摵摵下庭柯。","dynasty":"元代","title":"临江仙"}
{"author":"刘基","content":"春晴野烟生绿塘，春游綵女铅华光。碧云日暮去何处，红荇白蘋他自香。","dynasty":"元代","title":"春曲其二"}
{"author":"刘基","content":"秋雨，秋雨，窗外白杨自语。梦回月在空廊，灯影朦胧夜凉。凉夜，凉夜，露冷芙蓉花谢。","dynasty":"元代","title":"调笑令四首其一"}
{"author":"刘基","content":"物换星移事巳迷，重来旧处惑东西。可怜如镜天边月，独照栖乌半夜啼。","dynasty":"元代","title":"有感其一"}
{"author":"刘基","content":"一日复一夕，一夕复一朝。青灯向暗壁，光焰坐自消。鞲鹰铩六翮，绝意于云霄。","dynasty":"明代","title":"感寓（六首）"}
{"author":"刘基","content":"速成非良器，骤得难久好。桃李望春舒，亦复迎秋槁。蕣英耀朝日，未夕委蔓草。饥农种植禾，自庆得食早。岁暮寒凛冽，衡门净如扫。瀛洲对方壶，弱水为池沼。不有千年花，安得如瓜枣。徐市驾楼船，轻帆迅如鸟。仙人倘可见，常恐三光老。寄书附文鳐，碧云空缥缈。","dynasty":"元代","title":"杂诗其七"}
{"author":"刘基","content":"霜风弄巧，把秋林一夜，吹成春苑。炎帝骑龙来绛阙，紫凤三千乘辇。电帜挥云，火旗热雨，霞佩随琼幰。碧山流水，窅然迷却刘阮。堪笑旧日隋园，绮罗虚剪，蝶与蜂俱怨。对此令人心耿耿，如在郁华宫殿。若木重晖，靡蓱四照，日漾骊珠暖。凭高凝睇，赤城相去不远。","dynasty":"元代","title":"念奴娇　红树"}
{"author":"刘基","content":"春天不雨亦不晴，杨花飘尽池萍生。庭鸟雏成巢燕瞑，惟有杜鹃啼到明。","dynasty":"元代","title":"春曲其一"}
{"author":"刘基","content":"曹为娥姓氏，氏曹几千许。娥为曹氏女，女行千万夥。娥游千百载，娥孝人谁伍？前或儗缇萦，月轮比萤火。后或配朱娥，雷门持布鼓。肫肫孝娥仁，荆璞匪丸玞。卓卓孝娥行，轰烈同雷斧。虽存绝妙词，莫写娥心腑。究竟哀慕衷，可接姚江武。因悲世生女，缓急真无补。抚摩鞠育恩，岂异娥家父。总角至娥年，醇驳难为数。调铅难画眉，心望事豪府。父馀寸累资，迭妆恣缠裹。父窘赔嫁奁，向隅泣受苦。顾耀绮罗颜，那管亲割股。嫁后父有家，犹勤挈筐脯。嫁后父伶仃，怕见恰如虎。种种佻达状，世态不如古。娥庙此女祷，娥神谅必吐。愿娥弗受生，免蔑娥江浒。","dynasty":"元代","title":"青田诔辞"}
{"author":"刘基","content":"伯夷清节太公功，出处非邪岂必同。不是云台兴帝业，桐江无用一丝风。","dynasty":"明代","title":"夜泊桐江驿"}
{"author":"刘基","content":"微风振檐铎，玱如环佩响。登高看秋色，俯见明月上。木落天地宽，云散川原广。来者不可期，逝者日巳往。离居岂无怀，恻怆萦远想。","dynasty":"元代","title":"旅兴其十七"}
{"author":"刘基","content":"他乡别故人，拭泪攀杨柳。此物最相思，皎皎当窗牗。留取作秋香，出入君怀袖。万里故园心，天地同长久。","dynasty":"元代","title":"生查子　集句"}
{"author":"刘基","content":"曹江源自舜江来，抱父悲同泣旻哀，纵使乾坤灰劫火，娥心一点不成埃。","dynasty":"元代","title":"拜曹娥庙"}
{"author":"刘基","content":"大道坦荡荡，狭路能摧车。大道少人行，狭路争走趋。狭路险以捷，大道平而迂。所以狭路间，叠足不惮劬。嶒崚磨为光，窊坳辗成渠。峻滑无涩踵，攀缘有牵裾。騧骊踠蹄踸，仆从赪肩呼。清霜晨入袂，白露夜沾襦。扰扰极追奔，营营竞须臾。穷通乃定命，得丧岂异途。君子遵义路，诡御非吾驱。灭趾祸难悔，素履戒匆踰。那能恸阮籍，何用泣扬朱。长安有狭邪，虽捷焉所如。","dynasty":"元代","title":"长安有狭邪行"}
{"author":"刘基","content":"漏悄人静，星稀云淡。烟柳成眠，露莲半颔。何处月色飞来，满楼台。微风入袂仍吹领，愁都醒，好个清凉境。红尘自迥，河汉应有仙槎，待还家。","dynasty":"元代","title":"怨王孙"}
{"author":"刘基","content":"北斗阑干夜未央，钟残虚牖出天香。佛灯相对坐宵寂，坠露满林生白光。","dynasty":"元代","title":"钟山作十二首其六"}
{"author":"刘基","content":"马当之山中江中，其下乃是冯夷宫。良宵月出江水底，行人喜甚天无风。","dynasty":"元代","title":"江行杂诗九首其三"}
{"author":"刘基","content":"客愁常突兀，今夜灯花生。虽知无喜报，愁亦暂时平。解襟成独寝，留灯待天明。喜固不可求，客心恒畏愁。","dynasty":"明代","title":"旅夜（二首）"}
{"author":"刘基","content":"袅袅西风吹草黄，疏疏零雨泫花妆。惊寒鹦鹉唤人忙。雁影两行冲月落，虫声一部和更长。博山烟冷思茫茫。","dynasty":"元代","title":"浣溪沙"}
{"author":"刘基","content":"忽见桃花出小红，因惊十月起温风。岁功不得归颛顼，冬令何堪付祝融。未有星辰能好雨，转添云气漫成虹。虾蟆蛱蝶偏如意，旦夕蜚鸣白露丛。","dynasty":"明代","title":"立冬日作"}
{"author":"刘基","content":"西风吹青冥，征鸿暮萧萧。一辞都门去，便觉京国遥。轻霜入秋鬓，落英罄寒条。念我且哖友，高谊薄九霄。恨我处遐远，不得陪晨朝。绵绵久要心，万里匪为辽。鳣鲂赴清渊，孔翠依兰苕。飞潜各有适，分得无外徼。伫立望阊阖，倾耳聆箫韶。","dynasty":"元代","title":"自都回至通州寄普达世理原理二首其二"}
{"author":"刘基","content":"铿华钟，伐灵鼓，青娥弹丝白苧舞。文竿迎风雉振羽，长袖奋迅若云举。博山雾合春濛濛，玉缸摇火生长虹，翠荡红翻如梦中。","dynasty":"元代","title":"白苧词其一"}
{"author":"刘基","content":"我思美人，乃在洞庭之阳，彭蠡之阴。冲波亘天三百里，离恨比之应更深。扬澜咆哮左蠡怒，白日惨惨玄猿吟，欲往从之愤余心。鼋鼍臲卼，不可以驾风摐摐兮雨淫淫。望厌原之飞烟，邈匡庐之高岑。霞标日观矗南斗，石门双阙撑敬嵚。虹旌兮翠羽，昌容兮凤凰，舞荍衣兮茝襟，玉笙吹兮紫鸾音。望不见兮悲莫任，江水湛湛愁风林。西来文鱼曾到海，愿寄笔札逾兼金。","dynasty":"元代","title":"寄江西黄伯善兄弟"}
{"author":"刘基","content":"去年相别雁来初，今日相思柳拂渠。对酒放歌难再得，登高作赋近何如。黄华烨烨轻烟里，碧草油油小雨馀。欲棹扁舟寻逸少，为愁妨写换鹅书。","dynasty":"元代","title":"嘉兴寄王昌言学正"}
{"author":"刘基","content":"玉府仙人冰雪姿，生来即遣侍瑶池。五云隔断尘凡路，说著人间总不知。","dynasty":"元代","title":"仙人词其一"}
{"author":"刘基","content":"穷巷屏人迹，开门见青山。青山似故乡，客子何当还。蟪蛄日夜鸣，绿树亦已殷。白日驶西征，浮云不可攀。安得生羽翼，奋飞出玄间。¤","dynasty":"明代","title":"旅兴（四十首）"}
{"author":"刘基","content":"风飕飕，雨飕飕，风雨凄凄若九秋，酿成千斛愁。花事休，春事休，漫把花枝插满头，劝春须少留。","dynasty":"元代","title":"长相思"}
{"author":"刘基","content":"久旱草不生，一雨青满地。新荑与旧蘖，好丑各自媚。喈喈黄莺吟，习习玄鸟至。闲庭人迹稀，白日澹清气。平生孟公绰，庶足无妄觊。但愿长若斯，拨置身外事。","dynasty":"元代","title":"旅兴其四十五"}
{"author":"刘基","content":"碧瓦凉生月欲流，露蛩枫叶共啼秋。城乌半夜惊飞起，只为离人白尽头。","dynasty":"元代","title":"绝句漫兴七首其三"}
{"author":"刘基","content":"薄寒轻雨细如丝，风满长川棹去迟。漠漠野田将瞑色，纤纤汀草欲青时。","dynasty":"元代","title":"即景其二"}
{"author":"刘基","content":"风落馀花春事非，愁心烟雨共霏霏。溪云不作从龙起，山石何须学燕飞。篱下旧存彭泽菊，林间新长首阳薇。夜阑忽漫闻啼鸟，肠断天涯信使稀。","dynasty":"元代","title":"次李子庚韵"}
{"author":"刘基","content":"搣搣度莲池，漠漠昏松陇。却过西园拂紫尘，柳媚花矜宠。泥润燕衣沾，粉腻蜂须重。极目沧江不见人，波浪兼天涌。","dynasty":"元代","title":"卜算子　咏雨"}
{"author":"刘基","content":"寥寥庭馆暮寒时，四檐鸣雨垂。博山沉水袅游丝，玉釭花烬微。蟾影浅，漏声迟，愁多成梦稀。客行虽好不如归，有怀当语谁。","dynasty":"元代","title":"阮郎归"}
{"author":"刘基","content":"十五女儿花正开，随群逐伴采花回。浓妆比似花娇艳，引得黄蜂队队来。","dynasty":"元代","title":"采莲歌其二"}
{"author":"刘基","content":"君不见石家名园拟黄屋，蜀锦作围金作谷。暖香烘日浮紫霄，冰纨火而鲛人绡。燕钗十二歌白苧，珊瑚玲垄绿珠舞。月榭吹笙引凤凰，雾幄传觞语鹦鹉。爨下蜡光宵未歇，楼上佳人碎琼雪。空将遗恨寄丹青，留作千年覆车辙。","dynasty":"元代","title":"题金谷园图"}
{"author":"刘基","content":"烟惨云黄天雨沙，叶疏枝冷叫栖鸦。峭风凝雾户琪花。澧浦空捐游子佩，河源不返客星槎。夜冷坐听鼓三挝。","dynasty":"元代","title":"浣溪沙"}
{"author":"刘基","content":"忆昔伏波南伐时，穿岸为宫避炎气。青草茫茫起瘴烟，吹虫含沙总堪畏。人生惜死非男儿，但有马革可裹尸，武陵之曲何伤悲！","dynasty":"元代","title":"苦热行其二"}
{"author":"刘基","content":"秦皇县九宇，三代法乃变。汉祖都咸阳，一统制荒甸。豪雄既铲削，疮痍获休宴。文皇继鸿业，垂拱未央殿。累岁减田租，频年赐缣绢。太仓积陈红，圜府朽贯线。是时江南粟，未尽输赤县。方今贡赋区，两际日月竁。胡为倚东吴，转饷给丰膳。径危冒不测，势与蛟龙战。遂令鲇与鲵，掉尾乘利便。扼肮要国宠，金紫被下贱。忠良怒切齿，奸宄竞攀援。包羞屈政典，尾大不可转。圣人别九州，田赋杨为殿。中原一何膴，所务非所先。豳风重稼穑，王业丘山奠。夫征厉末习，孰敢事游燕。哀哉罔稽古，生齿徒蕃羡。一耕而十食，何以奉征缮。长歌寄愁思，涕泪如流霰。","dynasty":"元代","title":"感时述事十首其十"}
{"author":"刘基","content":"日自西驰水自东，落花飞絮总随风。旧巢燕子今何处，烟雨庭台似梦中。","dynasty":"明代","title":"春日杂兴（五首）"}
{"author":"刘基","content":"为爱濠梁乐有馀，故拈兔颖写成图。秋风忽忆银丝鲙，肠断松江隔具区。","dynasty":"元代","title":"题画鱼二首其一"}
{"author":"刘基","content":"千古怀沙恨逐臣，章台遗事最酸辛。可怜日暮高唐梦，绕尽行云不到秦。","dynasty":"明代","title":"读史有感"}
{"author":"刘基","content":"鸡鸣风雨潇潇，侧身天地无刘表。啼鹃迸泪，落花飘恨，断魂飞绕。月暗云霄，星沈烟水，角声清袅。问登楼王粲，镜中白发，今宵又添多少。极目乡关何处，渺青山髻螺低小。几回好梦，随风归去，被渠遮了。宝瑟弦僵，玉笙指冷，冥鸿天杪。但侵阶莎草，满庭绿树，不知昏晓。","dynasty":"明代","title":"水龙吟·鸡鸣风雨潇"}
{"author":"刘基","content":"欣怀亭子湖山上，山色湖光八面开。恰似昆崙积石圃，涌出王母阆风台。骊龙夜静擎珠上，神女天寒委佩来。何日扁舟一系缆，高跻绝顶望蓬莱。","dynasty":"元代","title":"欣怀亭二首为脱因宗道赋其一"}
{"author":"刘基","content":"落日悲风云满川，家家闭户少炊烟。也知渤海无龚遂，漫忆邯郸有鲁连。三尺青萍思出匣，数茎白发望归田。请看如镜南楼月，此夜清光最可怜。","dynasty":"元代","title":"感兴七首其五"}
{"author":"刘基","content":"若耶溪头过新雨，云门寺前芳草长。好将薜荔纫衣带，更取辛荑结佩纕。绿鬓朱颜非昔日，茂林修竹是他乡。东风且莫吹花尽，远客伤春易断肠。","dynasty":"元代","title":"云门寺作"}
{"author":"刘基","content":"山城望月中元夜，天运循环四序周。顾兔又从银汉灭，磔蟆空抱玉川忧。清台视梫当箕尾，仙使乘槎隔斗牛。安得寄书凭去燕，为言桂树不胜秋。","dynasty":"元代","title":"丁酉七月十四夜望月仍蚀且既而司天报亦不至因感去年作此寄石末公"}
{"author":"刘基","content":"春风淡淡兮湖水波。柳乘桥兮青烟满莎。扣予舷兮发长歌。靡曰蘋兮乱鴐鹅。前有蛟兮后有鼍。予往予还兮吁予奈何。","dynasty":"元代","title":"柳桥渔唱二首为黄中立作其一"}
{"author":"刘基","content":"秦皇县九宇，三代法乃变。汉祖都咸阳，一统制荒甸。豪雄既铲削，疮痍获休宴。文皇继鸿业，垂拱未央殿。累岁减田租，频年赐缣绢。太仓积陈红，圜府朽贯线。是时江南粟，未尽输赤县。方今贡赋区，两际日月竁。胡为倚东吴，转饷给丰膳。径危冒不测，势与蛟龙战。遂令鲇与鲵，掉尾乘利便。扼肮要国宠，金紫被下贱。忠良怒切齿，奸宄竞攀援。包羞屈政典，尾大不可转。圣人别九州，田赋杨为殿。中原一何膴，所务非所先。豳风重稼穑，王业丘山奠。夫征厉末习，孰敢事游燕。哀哉罔稽古，生齿徒蕃羡。一耕而十食，何以奉征缮。长歌寄愁思，涕泪如流霰。","dynasty":"元代","title":"感时述事十首其十"}
{"author":"刘基","content":"君不见，昔日方相氏，黄金为四目。精光倏昱夺长庚，导者趋风观者肃。一朝竣事归有司，委弃尘埃同朽木。我生两眼粗能视，要探天根窥地轴。论价未止连城璧，傅声共推天下独。宁知用誉贵含章，鬼物由来阚高屋。三彭上谇三卢闻，乘时作衅何其速。吴回炽炭煎赤汗，灌注清扬发炎燠。赫如巨鳟出渊沦，褧若锦衣蒙绮縠。泪渍红桃浥露开，旂昏丹雀披烟宿。鹧鸪呼雨荔支垂，布谷啼山蓬蔂熟。雪深太白脒碧鸡，雾苦瑶台落黄鹄。自分衰年已无几，膂力卒单筋脉缩。春荣秋悴两茫茫，柳绿花红非所逐。天公若复可怜生，乞与寸光分粟菽。无劳指点某在斯，不用南阳潭上菊。","dynasty":"元代","title":"病眼作"}
{"author":"刘基","content":"蜘蛛网画檐，一日丝千转。红烬落寒釭，相思无由见。湖上采莲归，苦意知何限。引领望佳期，征旆天边远。","dynasty":"元代","title":"生查子"}
{"author":"刘基","content":"春江水悠悠，行人上兰舟。春云散江树，行人重回顾。嘉会未有期，离心渺千里。愿作还山云，莫作东流水。","dynasty":"元代","title":"题春江送别图"}
{"author":"刘基","content":"亭亭峄阳桐，斲为绿绮琴。縆之朱丝弦，弹我白雪音。虚堂夜迢迢，华月耿疏林。凤凰天上来，虬龙水中吟。由罢起太息，无人知此心。","dynasty":"元代","title":"琴清堂诗"}
{"author":"刘基","content":"谁言公馆清，晨气晚未散。岂乏树葱芊，尚有花烂熳。美人隔巷陌，可念不可唤。温温夜光璧，幽丱潜璀璨。鄙夫竞喧哗，达士善大观。世情如秋莲，零落风中瓣。少年喜纷纭，谈笑轻绛灌。进取务出奇，周虑非习惯。逝水难重回，芳时愁坐换。元臣镇方面，边戎仰成算。应怜四郊外，荆棘满耕畔。凄凄忧葵女，恻恻无床瓘。兴怀增感伤，展转过夜半。起行视青天，星河色凌乱。安能作野马，脱略谢羁绊。","dynasty":"明代","title":"次胡元望郊行诗韵"}
{"author":"刘基","content":"九重发政怀川岳，使者承宣下紫宸。王瓒黄流敷帝泽，碧鸡金马出神珍。风清五岭烟霞肃，春到三山雨露匀。归路武夷溪九曲，棠梨花映绿杨津。","dynasty":"元代","title":"送黄生涖祀福建"}
{"author":"刘基","content":"濛濛漠漠，杳不知根蒂，荡漾春光去无际。盼神仙缥缈，烟蔼苍茫，身到处，惟有天风引袂。故人千万里，蓦地相逢，忘了关山路迢递。聚散未分明，两眩云酣，空回首、巳迷尘世。但拥被、追寻恍如遗。憯不觉、鸡鸣若华东启。","dynasty":"元代","title":"洞仙歌　春梦"}
{"author":"刘基","content":"若耶溪头过新雨，云门寺前芳草长。好将薜荔纫衣带，更取辛荑结佩纕。绿鬓朱颜非昔日，茂林修竹是他乡。东风且莫吹花尽，远客伤春易断肠。","dynasty":"元代","title":"云门寺作"}
{"author":"刘基","content":"橐里金多嫂自迎，壳中珠满蚌能明。文犀亦有通灵角，天上龙螭尽可撄。","dynasty":"元代","title":"次韵和石末公二绝其一"}
{"author":"刘基","content":"露下蛩鸣寒气催，蒹葭叶响雁归来。鬓毛巳为忧生白，萱草何须晚更开。袅袅悲风吹落木，炎炎赤日走黄埃。干戈未了仍饥馑，人事天时总可哀。","dynasty":"元代","title":"庭前萱草花落巳久至秋复开感而作诗柬石末公"}
{"author":"刘基","content":"红桃花夭夭，绿竹叶薿薿。水边石上相依倚，恰似佳人配君子。奎章博士丹丘生，宝书鉴尽芸阁清。染朱涅翠归墨笔，收入造化无逃形。烟浓风暖春如醉，竹有哀音花有泪。花枯竹死今几年，空留手迹令人怜。","dynasty":"元代","title":"题柯敬仲墨竹花石"}
{"author":"刘基","content":"为谁零落为谁开。小白长红越女腮。渐老逢春能几回。看花回。一日须倾三百杯。","dynasty":"元代","title":"忆王孙十二首　其九集句"}
{"author":"刘基","content":"舍北草池寒己枯，草中时复见菰蒲。滥泉觱沸无留鲋，弱藻蒙茸不系凫。绿叶红花空代谢，春蛙秋蚓任喧呼。窥临最忆琴高鲤，腾驾风雷定有无。¤","dynasty":"明代","title":"丙申岁十月还乡作（五首）"}
{"author":"刘基","content":"江草萋萋春渺渺，江皋出游多窈窕，轻霞衣裳碧云袅。碧云袅，红日斜，鸳鸯飞过绿渚去，东风吹落菖蒲花。","dynasty":"元代","title":"江南弄七首其六"}
{"author":"刘基","content":"翠霞映日，柱础生云，衣袂先冷。石燕飞时，天与乱山俱暝。稍见如丝随风细，渐看密洒沧江迥。倚阑干，恁昏昏过了，清和光景。小楼外、榴花间竹，可恨红英，飘坠苔径。雾罩阳台，悽恻梦魂难醒。阶下决明忧烂死，草根得意惟蛙黾。正萧条，又沉沉戍鼓，夜凉人静。","dynasty":"元代","title":"倦寻芳慢　咏雨"}
{"author":"刘基","content":"林中独酌邻家酒，门前学种先生柳。灌木自悲吟，风泉清道心。独行潭底影，蝉噪林逾静。渡口欲黄昏，残阳归掩门。","dynasty":"元代","title":"菩萨蛮　集句"}
{"author":"刘基","content":"江水东流西日微，闲身不系独何依。尘埃爽飒枯蓬鬓，霜露凄凉破衲衣。百粤雨馀山翠合，三韩云净海青飞。沧溟自古通天汉，梦绕黄姑织女机。","dynasty":"元代","title":"重用韵荅严上人其二"}
{"author":"刘基","content":"吾爱闵仲叔，幽居翳茆茨。应辟思济世，利禄岂其私。进当致尧舜，退则老蒿藜。焉能犬马豢，以为天下嗤。","dynasty":"元代","title":"咏史二十一首其十九"}
{"author":"刘基","content":"漠漠轻云结晚阴，依依斜日挂遥岑。炊烟忽起桑榆上，散作鲛绡抹半林。","dynasty":"明代","title":"过闽关（二首）"}
{"author":"刘基","content":"雷藏蛰虫伏，雷动蛰虫起。虫雷不相期，冥契非人使。英雄应有时，何异膻致蚁。神剑无风胡，铜花蚀泥滓。","dynasty":"元代","title":"杂诗四十首其十三"}
{"author":"刘基","content":"中夜登楼望紫微，北辰不动众星依。由来赤日行黄道，多事玄云变白衣。雪下蓬莱三岛隔，涛翻沧海万鱼飞。圣君宵旰惟恭巳，早晚阳和斡化机。","dynasty":"元代","title":"又用韵荅严上人"}
{"author":"刘基","content":"下泽潢潦集，幽林光景迟。羁禽有哀响，槁叶无丰姿。粱稊不同亩，世事久当遗。便欲驾扁舟，泛彼湖上漪。慨怀祈招赋，怆恻感遐思。流光逐飘风，去若六马驰。干戈尚杂遝，举目多可悲。步登西城楼，还望东城陴。近悼舂陵吟，远伤鸿雁诗。未能已怨怒，矧暇防笑嗤。赖有贤大夫，直道人不欺。相期各努力，共济艰难时。","dynasty":"明代","title":"次韵和石末公春日感怀"}
{"author":"刘基","content":"劳人怨长途，壮士悲老别。那将望乡心，对此伤神月。凄凉寒风至，惆怅芳草歇。瑶琴无子期，丝弦为君绝。","dynasty":"明代","title":"偶兴"}
{"author":"刘基","content":"江上潮始白，林端霞半紫。微风扬归帆，红叶映行子。芳醪耻金樽，清歌犹在耳。马鸣不见人，愁来若流水。","dynasty":"明代","title":"郑同夫饯别图诗"}
{"author":"刘基","content":"乾符天子万机暇，宫中扈从多儒冠。玉堂开宴出晋帖，翠气荡摇山雪寒。侍臣模写各臻妙，碧树琼柯相照耀。令孜嗟叹至尊喜，内官拜舞宫娥笑。日斜宴罢归内园，外门有事人不言。君不见关东夜飞赤白丸，昭陵玉匣秋风酸。","dynasty":"明代","title":"为本大师题唐临晋帖"}
{"author":"刘基","content":"髯夫当前黧妇后，腊鬼作粮驱鬼负。虹霓可驾雷可车，胡为役鬼来肩舆？乃知老馗未公正，怙威植私干律令。玄云沈阴鬼怪多，馗乎馗乎奈尔何！","dynasty":"明代","title":"题钟馗役鬼移家图"}
{"author":"刘基","content":"雪茫茫，水浪浪，林木脱叶无稻粱。乌啼雁叫天苍凉，岁云莫矣江山长。有竹有竹在高冈，三株冻折两复僵，小禽悲飞不能扬。苍梧悠悠隔沅湘，欲往从之川无梁。愿披寒宵见朝阳，勿令嗷嗷伤我肠。","dynasty":"明代","title":"为王辅卿郎中题雪滩寒雁图"}
{"author":"刘基","content":"我所思兮在潇湘，苍梧九疑渺无际，但见绿竹参天长。上有寒烟凝不飞，下有流水声琅琅。中有万古不尽离别泪，化作五色丹霞浆。穿崖贯石出厚地，风吹露涤宵有光。我欲因之邀凤凰，天路修阻川无梁。孰知画史解人意，能以造化归毫芒。虚堂无人白日静，使我顾盼增慨慷。玄霜惨烈岁将宴，鼪啼鼯叫天悲凉。我所思兮杳茫茫，山中紫笋春可茹，归来无使遥相望。","dynasty":"明代","title":"画竹歌为道士詹明德赋"}
{"author":"刘基","content":"观音渡头天狗落，北关门外尘沙恶。健儿被发走如风，女哭男啼撼城郭。忆昔江南十五州，钱塘富庶称第一。高门画戟拥雄藩，艳舞清歌乐终日。割膻进酒皆俊郎，呵叱闲人气骄逸。一朝奔迸各西东，玉斝金杯散蓬荜。清都太微天听高，虎略龙韬缄石室。长夜风吹血腥入，吴山浙河惨萧瑟。城上阵云凝不飞，独客无声泪交溢。","dynasty":"明代","title":"悲杭城"}
{"author":"刘基","content":"江上火云蒸热风，欲雨不雨天梦梦。良田半作龟兆坼，粳稻日夕成蒿蓬。去年海贼杀元帅，黎民星散劫火红。耕牛剥皮作战具，锄犁化尽刀剑锋。农夫有田不得种，白日惨淡衡茅空。将军虎毛深玉帐，野哭不入辕门中。健儿斗死乌自食，何人幕下矜奇功。今年大军荡淮甸，分命上宰麾元戎。舞干再见有苗格，山川鬼神当效忠。胡为旱魃还肆虐，坐令毒沴伤和冲。传闻逆党尚攻剽，所过丘垅皆成童。阃司恐畏破和议，斥堠悉罢云边烽。杀降共说有大禁，无人更敢弯弧弓。山中悲啼海中笑，蜃气绕日生长虹。古时东海辟孝妇，草木枯瘁连三冬。六月降霜良有以，天公未必长瘖聋。只今幅员广无外，东至日出西太蒙。一民一物吾肺腑，仁者自是哀鳏恫。养枭殈凤天所厌，谁能抗疏回宸衷。夜凉木末挂河汉，海峤月出光玲珑。仰视皇天转北斗，呜呼愁叹何时终。","dynasty":"明代","title":"夏夜台州城中作"}
{"author":"刘基","content":"吴兴公子雅好奇，欲把丹青竞天巧。花蜂柳莺看已足，貌得骅骝图更好。浪花满身蹄削諲，两耳抽出春笋尖。风鬃欲拂九霄雾，隅目似挂高秋蟾。昨者王良失鞿鞚，封狼咆哮蛇豕哄。天闲乘黄越在野，出车未见歌南仲。呜呼！安得此马背负郭令公，扫清四海归奏明光宫。","dynasty":"明代","title":"题钱舜举马图"}
{"author":"刘基","content":"夕阳山下水鳞鳞，一叶轻舟钓白蘋。谩道江湖堪浪迹，荻花风雨更愁人。","dynasty":"元代","title":"题小画"}
{"author":"刘基","content":"野马不豢食，疆受组与羁。低头衡轨下，各自东西驰。秦人任法令，斩艾尊君师。六合始一家，恩爱巳乖离。一旦山东客，揭竿以为旗。叫呼骊山徒，天下响应之。素车拜轵道，谁复为嗟咨。","dynasty":"元代","title":"咏史二十一首其三"}
{"author":"刘基","content":"夷齐值明时，饿死西山阳。四老生乱世，采芝以徜徉。李业遇公孙，欲盖反受殃。严陵辞故人，万古清名扬。性也实有命，君子顺其常。漫漫云间鸟，冥冥随风翔。海宇岂不宽，六翮有短长。浩歌向日月，曲尽意茫茫。","dynasty":"元代","title":"杂诗四十首其四十"}
{"author":"刘基","content":"雁来不带天边信，莫上高楼。新月如钩。一度看来一度愁。人间无限伤心事，覆水难收。风叶飕飕。只是商量断送秋。","dynasty":"元代","title":"采桑子"}
{"author":"刘基","content":"吴兴公子雅好奇，欲把丹青竞天巧。花蜂柳莺看已足，貌得骅骝图更好。浪花满身蹄削諲，两耳抽出春笋尖。风鬃欲拂九霄雾，隅目似挂高秋蟾。昨者王良失鞿鞚，封狼咆哮蛇豕哄。天闲乘黄越在野，出车未见歌南仲。呜呼！安得此马背负郭令公，扫清四海归奏明光宫。","dynasty":"明代","title":"题钱舜举马图"}
{"author":"刘基","content":"五夜雪霜清沴气，三阳玉烛照芳春。愿闻驯象来林邑，复睹封牛至罽宾。川后山祗争效职，淮夷海獠悉归臣。君王垂拱明光殿，圣敬如汤日日新。","dynasty":"元代","title":"次韵和石末公岁除送穷之作"}
{"author":"刘基","content":"麦秋晨气润，嫩凉院落，细雨乍晴时。定巢新燕子，睡起雕梁，对立整乌衣。庭空昼寂，但尽日、帘幕低垂。归去来、不堪重赋，两鬓漫成丝。伤悲，斜阳难系，逝水无回，想佳期应未。愁正浓、如何消遣，惟有心知。瑶琴调苦弦先绝，任冷落、玉轸金徽。凝望处、啼鸦飞上高枝。","dynasty":"元代","title":"渡江云　初夏即景"}
{"author":"刘基","content":"日落群山返照馀，槐阴梦觉夕阳初。夜闲不畏更筹短，收取流萤映读书。","dynasty":"元代","title":"绝句漫兴十一首其十"}
{"author":"刘基","content":"为爱濠梁乐有余，故拈兔颖写成图。秋风忽忆银丝鲙，肠断松江隔具区。","dynasty":"明代","title":"题画鱼"}
{"author":"刘基","content":"良夜悠悠，星河满天。风吹窗棂，声如管弦。无酒可饮，寒不能眠。枯肠饥鸣，百虑交煎。人生一世，不满百年。寤寐怀思，曷维其然。内省不疚，有愧圣贤。","dynasty":"元代","title":"寒夜谣其一"}
{"author":"刘基","content":"春半馀寒似暮秋，掩门高坐日悠悠。树头独立知风鹊，屋角双鸣唤雨鸠。芳意自随流水逝，华年不为老人留。浮花冶叶休相笑，自古英贤总一沤。","dynasty":"元代","title":"即事"}
{"author":"刘基","content":"芃芃者麦，在彼原隰。悠悠行人，既舟既楫。海邦孔遐，云雾厌浥。勿谓政难，克敬则立。勿□俗殊，克诚则辑。赠言不多，圣企斯及。","dynasty":"元代","title":"送季德大之文登税务官任二首其二"}
{"author":"刘基","content":"有酒湛湛，亦盈于觞。酌言进之，思心洋洋。亦有兄弟，在天一方。安得致之，乐以徜徉。有酒在尊，既旨且清。何以酌之，有觓其觥。岂不欲饮，惜无友生。怆悢伤怀，曷云其平。兄弟之合，如埙如篪。朋友既比，如纲如维。死丧急难，是责是庇。今日有酒，如何勿思。人亦有言，解忧惟酒。载惛载呶，亦孔之咎。我觞维琼，我斝维玖。以乐兄弟，以宴朋友。","dynasty":"元代","title":"将进酒"}
{"author":"刘基","content":"天鸙巢蒿草，形躯纤且微。不知怀何事，直上闻天扉。啾啾终日鸣，天听不可希。铩羽口吻裂，落日空悲归。","dynasty":"元代","title":"杂诗四十首其二十二"}
{"author":"刘基","content":"春风淡淡兮湖水波。柳乘桥兮青烟满莎。扣予舷兮发长歌。靡曰蘋兮乱鴐鹅。前有蛟兮后有鼍。予往予还兮吁予奈何。","dynasty":"元代","title":"柳桥渔唱二首为黄中立作其一"}
{"author":"刘基","content":"白蘋洲，有芦花似雪，人在木兰舟。祖帐方开，骊歌未暌，斜照半入江楼。话不了、缠绵意绪，早归鸿、相唤落沙头。红蓼丹枫，青烟碧草，总为供愁。此去几时重见，怅秾华易谢，零雨难收，落浦波空，渭城柳尽，欲饮还又回眸。恨只恨、无情海水，趁归风、辄向西流。毕竟难留，一宵长似三秋。","dynasty":"元代","title":"一萼红　送别"}
{"author":"刘基","content":"女儿少小幽闺里，深掩重帘学针指。施朱傅粉有母怜，一朝无母将焉恃？青灯背壁月当户，峘山之禽夜啼苦。丹元诉天天为愁，泪洒长河作飞雨。嗟儿与母同为身，母子分离何苦辛？抽刀割股股不血，一念自感皇穹仁。吾闻孝慈出天性，人心至诚天必听。儿股有肉母所育，母生儿死儿亦足。","dynasty":"元代","title":"女儿割股词为徐勉之作"}
{"author":"刘基","content":"病客无钱试药方，出门聊复信行藏。争知头上萧萧发，却与游丝较短长。","dynasty":"明代","title":"绝句漫兴（三首）"}
{"author":"刘基","content":"长相思，在沅湘，九疑之山郁苍苍。青天荡荡林木暗，落日虎啸风飞扬，欲往从之水无航。仲尼有德而不用，孟轲竟死于齐梁。松柏摧折桂生蠹，但见荆棘如山长。长相思，断人肠。","dynasty":"明代","title":"长相思·长相思"}
{"author":"刘基","content":"吴兴昔王孙，能画世莫及。观其二松图，矫若龙出蛰。蟠根破坤舆，拔萃滃原隰。胶加各轩翥，崱屴相倚立。鼍鳞撑空青，豕鬛振飒瑀。高藏日月气，清滴云雾汁。垂钓者何人，短棹非妄集。五湖多风涛，蛟蜃头角。不如洿泽间，取足矰与鳎。倦眠松影下，百窍清凉入。慎勿惊松枝，天寒衣袂湿。","dynasty":"明代","title":"题赵文敏公画松"}
{"author":"刘基","content":"古木萧森傍水隈，凤凰飞去不飞回。披烟细看苍莨叶，知是湘君泪湿来。","dynasty":"元代","title":"题竹木石图其二"}
{"author":"刘基","content":"溪上寒山淡落晖，溪边风送客帆归。故家文物今何在，平世人民半巳非。华发老翁啼进酒，蓬头稚子笑牵衣。自嗟薄质行衰朽，未睹门廷赋采薇。","dynasty":"元代","title":"丙申岁十月还乡作七首其一"}
{"author":"刘基","content":"长相思，在玄冥。寒门六月天雨冰，天关冻折天柱倾。女娲鍊石补未成，石鳞迸落如流星。龟蛇上诉愁帝青，嗟我欲往劳心形。","dynasty":"元代","title":"长相思其四"}
{"author":"刘基","content":"江上风帆日日归，独自狂夫音信稀。无因化作鵁鶄鸟，随著郎船到处飞。","dynasty":"元代","title":"春江曲"}
{"author":"刘基","content":"离居感时节，寤寐不遑安。青灯晦壁角，檐溜如崩湍。屈指计日月，殷忧集多端。蛙黾尔何知，叫噪喧草莞。中夜揽衾裯，凄凄阴气寒。凤凰铩羽翼，卑飞避鸱鸢。抚几一长叹，声出心巳酸。","dynasty":"元代","title":"雨中杂诗四首其四"}
{"author":"刘基","content":"春半馀寒似暮秋，掩门高坐日悠悠。树头独立知风鹊，屋角双鸣唤雨鸠。芳意自随流水逝，华年不为老人留。浮花冶叶休相笑，自古英贤总一沤。","dynasty":"元代","title":"即事"}
{"author":"刘基","content":"去年三冬暖不雨，今年孟春寒有余。大云垂垂压宇宙，密雪兖兖飘庭除。安排白水与泛舸，酝酿青泥容没车。辛苦陌头杨柳树，含颦等待大阳舒。","dynasty":"明代","title":"雨中呈石末公"}
{"author":"刘基","content":"三更鸣雨，湿透桃花脸。珠箔未登钩，早飘落、猩红数点。碧云如梦，人去巳无踪；金泥凤，玉蟠龙，寂寞蛛丝检。玄华柔软，总被秋霜染。永夜拥寒衾，耿青镫、膏凝晕闪。铜壶漏水，应是接天河；一声去，一声来，空把重门掩。","dynasty":"元代","title":"蓦山溪"}
{"author":"刘基","content":"风落馀花春事非，愁心烟雨共霏霏。溪云不作从龙起，山石何须学燕飞。篱下旧存彭泽菊，林间新长首阳薇。夜阑忽漫闻啼鸟，肠断天涯信使稀。","dynasty":"元代","title":"次李子庚韵"}
{"author":"刘基","content":"正凄凉，月明孤馆，那堪征雁嘹唳。不知衰鬓能多少，还共柳丝同脆。朱户闭，有瑟瑟萧萧，落叶鸣莎砌。断魂不系，又何必殷勤，啼螀络纬，相伴夜迢递。樵渔事，天也和人较计，虚名枉误身世？流年衮衮长江逝，回首碧云无际。空引睇？但满眼、芙蓉黄菊伤心丽。风吹露洗。寂寞旧南朝，凭阑怀古，零泪在衣袂。","dynasty":"元代","title":"摸鱼儿　金陵秋夜"}
{"author":"刘基","content":"条风自东来，雪消春谷暖。荒畦碧草短，清池细泉缓。溪花明锦绣，时禽响弦筦。道人闲无事，习惯牛头懒。过桥禅杖落，仕石袈裟袒。日暮精舍归，灯龛白云满。","dynasty":"元代","title":"春谷诗为竺西和尚赋"}
{"author":"刘基","content":"十三女儿白似脂，向人学得做娇痴。折得白莲头上插，苧罗山下赛西施。","dynasty":"元代","title":"采莲歌其一"}
{"author":"刘基","content":"吴山顶上承天观，玉牒金符镇地灵。百尺楼台依斗极，九霄风露出窗棂。江声汹涌蛟龙阙，云气虚无翡翠屏。见说蓬莱恰相对，仙凡只在隔沧溟。","dynasty":"元代","title":"题承天观"}
{"author":"刘基","content":"月明栖鸟动，月暗栖鸟定。茅鸱潜枳枸，大眼挂宵镜。皇天生万物，一物畀一性。遂令盖壤间，扰扰事争竞。喧呶穷日夕，岂不慁天听。化工虽云巧，为法秪自病。沉思令人嗟，欲问谁与应。","dynasty":"元代","title":"杂诗其五"}
{"author":"刘基","content":"日月如过翼，瞬息春巳秋。何不学神仙，缥缈凌虚游。雷霆以为舆，虹蜺以为辀。清晨登阆风，薄暮宿不周。长啸层城巅，濯足翠水流。俯视八极内，扰扰飞蜉蝣。","dynasty":"元代","title":"游仙九首其一"}
{"author":"刘基","content":"有鹤有鹤丁令威，碧玉为骨玄霜衣。曾城十二身所依，千年伐毛一度归。洗髓织女黄姑矶，瑶台雪花大十围。食之神爽肉不肥，乘风振羽芳菲菲。丹砂结顶烨有辉，咳唾璀错生珠玑。朝游明星夕大霡，腾光蹑景超巍危滕六骖乘虹霓，蕊宫仙娥顼帝妃。熔云炼雨成琼葳，眩晃昼夺扶桑辉。离眸闪烁不可睇，回猋襜襜翼缟旂。白虎觳觫艮厥腓，鸾鹓鸟鸿鹑鹄翚。鹭鹗鹳鹊篸与飖，局促缩朒潜崿崎。惟有皓鹤从之飞，竦翮夜过东皇畿。玲珑琪树戛金徽，砉然长鸣惊海圻。海波喷作烟雾霏，马衔罔象蹲若寔。鲲鲸夭矫相嘘唏，银河腹坚胶蜄豨。王母桃花冻不绯，五色石裂女娲噫。祝融上诉开九扉，帝命养之青锁闱。赐以沆瀣怜其饥，朝朝暮暮朝太微。翅翎披拂天香馡，北斗粲烂星依希翠赮抱日露未晞，圆肮修趾逸且颀。跄跄蹈舞霍以挥，散仙引领空相希。嗟哉清峻天下稀，勿叹辽东城郭非。桂华窅洼甘露溰，味美远胜商山薇。撷英为羞堪咀叽，比之琅玕亦庶几。盘空硬语去脂韦，歌以赠君君莫讥。","dynasty":"明代","title":"雪鹤篇赠詹同文"}
{"author":"刘基","content":"姑苏台下垂杨柳，落叶萧萧日暮风。天地山河有真主，迎来送往总成空。","dynasty":"元代","title":"过苏州其二"}
{"author":"刘基","content":"垂垂密两瑀修杨，点点青苔绘短墙。不是雁声天畔过，争知今日是重阳。","dynasty":"明代","title":"秋日即事（八首）"}
{"author":"刘基","content":"黄茅垅上雨和泥，苦竹冈头日色低。自是行人行不得，莫教空恨鹧鸪啼。","dynasty":"明代","title":"山鹧鸪（三首）"}
{"author":"刘基","content":"西风振枯柯，凉月澹光景。门前马蹄歇，室虚心独静。焚香对六籍，耆味知隽永。怀人若在眼，酌潦何必洞。尼父训九思，子舆明三省。康庄无他岐，车马日驰骋。捷径善摧轮，此意当默领。","dynasty":"元代","title":"连江陈子晟师古齐诗其三"}
{"author":"刘基","content":"山有乔木，有条有柯。人无兄弟，云如之何？寤寐怀思，忧心实多。翩翩者鸿，行彼幽草。人有兄弟，如城如堡。寤寐怀思，战兢以保。惟彼兄弟，一本而枝。同气殊心，则各有思。造次弗念，参商以离。莫矜匪父，莫哀匪母。岂羔之先，孰羜之后。忧饥悼疾，中心如炎。维此哲人，秉心不回。夙夜寝兴，二人是怀。如彼駏蛩，死生以偕。维彼愚人，弗念厥绍。利火中焚，谗兵外挑。豆羹不平，干戈是挢。温温恭人，如桐如丝。宫鸣角应，羽振商随。翕翕雍雍，融融恰恰。我尊既陈，我俎有践。言念兄弟，中心弗殄。敬慎威仪，以谨嬿婉。有鸟有鸟，喈喈其音。拂彼丛薄，扬于中林。宜尔子孙，式昭厥心。","dynasty":"元代","title":"山有乔木一首赠王子章"}
{"author":"刘基","content":"桑落洲边春草生，宜城九酝空传名。百年世事同醉梦，愁听野猿啼到明。","dynasty":"元代","title":"江行杂诗九首其六"}
{"author":"刘基","content":"磨石冈头云湿衣，谢公墩上雨霏霏。西风忽捲残阳出，临水登山忘却归。","dynasty":"元代","title":"磨石冈作"}
{"author":"刘基","content":"掩重门夜静，庭户幽幽，蓦地闻砧。杳不知何处，是云间过响，空外传音。故乡未卜归日，栖薄愧飞沉。漫对月兴怀，临风起叹，恻怆伤心。登高盼来雁，想此际孤帏，几度停针。想带绅宽减，向谁人借问，无计追寻。但将数点清泪，滴在紫罗襟。更倚遍朱阑，满头素丝应自今。","dynasty":"元代","title":"忆旧游　闻砧"}
{"author":"刘基","content":"一炷清香一卷书，此身安处是吾庐。绿槐翠柏宜长日，门外何须长者车。","dynasty":"元代","title":"遣兴"}
{"author":"刘基","content":"池上芹泥即渐干，梁间燕子拾虫难。绿窗无限伤春意，看尽斜阳更倚阑。","dynasty":"明代","title":"不雨遣闷"}
{"author":"刘基","content":"微飙献轻凉，客子中夜发。秋原旷无际，马首挂高月。草虫自宫商，叶露光可掇。狭径非我由，周行宜如发。扬鞭望南天，晴霞绚闽越。","dynasty":"元代","title":"发龙游"}
{"author":"刘基","content":"无恤得尹铎，晋阳以为归。冯谖劝市义，孟尝能不宜？战国有如此，况乃商周时。汉武任叶羊，朘剥尽膏脂。向非轮台诏，持斧空绣衣。悠悠复何道，咄咄令人悲。","dynasty":"元代","title":"感怀三十一首其七"}
{"author":"刘基","content":"愁梦不更续，寒天将欲明。雪风吹海树，霜月凛江城。衰病丹心在，艰虞素发盈。殷勤东注水，渺渺若为情。","dynasty":"明代","title":"将晓（以下拾遗诗六首）"}
{"author":"刘基","content":"苍蝇眼昼明，蚊虫眼夜明。明眼利口觜，昼夜无时停。拍死纷籍籍，飞来更营营。一旦霜风起，棱威肃天刑。飞者不复飞，鸣者不复鸣。虽有太阳光，不能煦其生。乃知天胜人，智力徒斗争。","dynasty":"元代","title":"杂诗四十首其十六"}
{"author":"刘基","content":"平居观群物，纷纷争朵颐。≮舌不能胜，兵戈遂相随。古来豪杰士，于今安所之。大运一朝至，孰分贤与蚩。所以四老人，去采商山芝。清风扇六合，百世真吾师。","dynasty":"明代","title":"咏史（二十一首）"}
{"author":"刘基","content":"大道坦荡荡，狭路能摧车。大道少人行，狭路争走趋。狭路险以捷，大道平而迂。所以狭路间，叠足不惮劬。嶒崚磨为光，窊坳辗成渠。峻滑无涩踵，攀缘有牵裾。騧骊踠蹄踸，仆从赪肩呼。清霜晨入袂，白露夜沾襦。扰扰极追奔，营营竞须臾。穷通乃定命，得丧岂异途。君子遵义路，诡御非吾驱。灭趾祸难悔，素履戒匆踰。那能恸阮籍，何用泣扬朱。长安有狭邪，虽捷焉所如。","dynasty":"元代","title":"长安有狭邪行"}
{"author":"刘基","content":"夜阑人静，鸣玉传声小。历历透纱窗，悄空闺、衾寒梦杳。凄凄切切，如共旅魂言；流水咽，过云停，一日肠千绕。金茎月转，乌尾讹将晓。欲断又还连，渺烟霄、羁鸿相吊。凭谁细写，此意入朱丝；呼郢客，招湘云，添作江南调。","dynasty":"元代","title":"蓦山溪　咏檐铎"}
{"author":"刘基","content":"树上乌，一生八九子，相呼哑哑聒人耳。何不学衔泥燕，和鸣集桃李。又不学鹰与隼，奋翅高飞碧云里。胡为巢此庭树间，啄腐吞腥饕吻觜。少年挟弹如流星，祸机潜发不见形。翅翎槯析身首磔，蝼蚁伤残谁女惜。","dynasty":"元代","title":"乌生八九子"}
{"author":"刘基","content":"雄龙呼雌江底鸣，山摇谷殷江波惊，馀音不断随风征。随风征，入湘竹，截玉钻星吹向天，楚江六月无炎燠。","dynasty":"元代","title":"江南弄七首其二"}
{"author":"刘基","content":"说道多忧解瘦人，眼中双别泪、怕沾巾。白蘋红蓼满江滨，空搔首，何处是归津。感旧却怜新。情怀都不似、少年春。野花园柳共埃尘。盈尊酒，取醉莫辞频。","dynasty":"元代","title":"小重山"}
{"author":"刘基","content":"紫府仙人萼绿华，暂抛琼苑到天涯。断魂应化为蝴蝶，夜夜归来阿母家。","dynasty":"元代","title":"梅花七绝句其三"}
{"author":"刘基","content":"前溪送别溪水满，石楠花落蒲芽短。春风无情看复秋，莫学落花随水流。","dynasty":"元代","title":"前溪曲"}
{"author":"刘基","content":"东风吹晨霞，初日垂白足。湿烟屯檐栋，飞雨鸣朴樕。厌厌叶就黄，萋萋草还绿。索居谢喧嚣，庭绝车马躅。念来多所怀，追往不可复。懒随老共至，病与年相促。省躬惭寡尤，守分无望福。驽骀立皂枥，敢慕骐骥逐。","dynasty":"元代","title":"秋怀其一"}
{"author":"刘基","content":"问青青，河畔草，能得几时好？春去难留，镜掩鸾空老。凄凉深院黄昏，新愁陈恨，趁风雨、一齐来到。雾云杳，漫有千丈游丝，那堪系残照。罗幕寒生，哽咽子规叫。断肠只是缘愁，柔肠数寸，怎禁得、许多烦恼。","dynasty":"元代","title":"祝英台近"}
{"author":"刘基","content":"花明柳暗绕天愁。赵女乘春上画楼。楼上黄昏欲望休。月如钩。槛外长江空自流。","dynasty":"元代","title":"忆王孙十二首　其一集句"}
{"author":"刘基","content":"白鹭洲边好月明，赏心亭下暮潮平。红米饭，紫莼羹，自是无愁过一生。","dynasty":"元代","title":"渔父词五首其二"}
{"author":"刘基","content":"树头寒月影扶疏，天上清霜下玉除。紫塞风高鸿失路，碧梧枝冷鹊移居。虎头旷日糜仓粟，牛腹中霄诧帛书。见说抱关堪避世，稗官犹可学虞初。","dynasty":"元代","title":"又用前韵其一"}
{"author":"刘基","content":"汉殿千门锦绣开，不堪一夜柏梁灾。鲁般骨朽萧何死，肠断无人为取材。","dynasty":"明代","title":"次韵和石末公见寄（五绝）"}
{"author":"刘基","content":"轻轻细雪点枯池，袅袅东风拂树枝。春到草根人未觉，夜来先有蛰蛙知。","dynasty":"元代","title":"绝句二首立春夜闻蛙鸣作其二"}
{"author":"刘基","content":"伏枕候明发，梦游沧海中。中有万斛船，荡漾随天风。舵师兀昏睡，环视立众工。波涛正汹涌，欲往迷西东。寤寐惕惊起，魂魄犹忡忡。","dynasty":"明代","title":"感怀二十四首"}
{"author":"刘基","content":"美人皎如玉，挟瑟升高堂。泠泠向长风，操作孤凤凰。曲度未终竟，玄云蔽穹苍。走兽骇赴林，飞鸟号且翔。高山与流水，日莫空凄凉。","dynasty":"元代","title":"咏史二十一首其二十"}
{"author":"刘基","content":"春半馀寒似暮秋，掩门高坐日悠悠。树头独立知风鹊，屋角双鸣唤雨鸠。芳意自随流水逝，华年不为老人留。浮花冶叶休相笑，自古英贤总一沤。","dynasty":"元代","title":"即事"}
{"author":"刘基","content":"风飘飘兮扬尘。野寂寞兮无人。舟何为兮山阿，车何为兮水滨。北望楚兮东望秦。倒江河兮乱星辰。天门窈窕兮重九闉。愿有言兮远莫陈。虎豹颬颬兮为喜为瞋。横流涕兮瞻苍旻。心冯噫兮不能伸。麋有角兮龙有鳞。空山寂寥兮吾谁与邻。","dynasty":"元代","title":"九叹九首其四"}
{"author":"刘基","content":"长相思，在瀛洲，蓬莱之山忽沉浮，弱水无风亦倒流。鲸鱼一吸吞九牛，旋渊呀呷鸣其喉。青鸟飞去天悠悠，嗟我欲往徒离忧。","dynasty":"元代","title":"长相思其一"}
{"author":"刘基","content":"薄寒轻雨细如丝，风满长川棹去迟。漠漠野田将瞑色，纤纤汀草欲青时。","dynasty":"元代","title":"即景其二"}
{"author":"刘基","content":"问青蛙、有底不平鸣，真个为公私？向污泥曳足，蹄涔接腋，缺甃持颐。断续仪同歌吹，羹沸绿萍池。钟鼓难成响，而况埙篪。曾记江湖烟雨，被枕边欢噪，刺耳如锥。拥轻衾孤坐，愁到晓鸡时。道巴猿声声是泪，细看来、不似此声悲。应知得，洒灰著令，千载无疑。","dynasty":"元代","title":"八声甘州　咏蛙"}
{"author":"刘基","content":"吴兴昔王孙，能画世莫及。观其二松图，矫若龙出蛰。蟠根破坤舆，拔萃滃原隰。胶加各轩翥，崱屴相倚立。鼍鳞撑空青，豕鬛振飒瑀。高藏日月气，清滴云雾汁。垂钓者何人，短棹非妄集。五湖多风涛，蛟蜃头角。不如洿泽间，取足矰与鳎。倦眠松影下，百窍清凉入。慎勿惊松枝，天寒衣袂湿。","dynasty":"明代","title":"题赵文敏公画松"}
{"author":"刘基","content":"客。鲸鲵起，沧溟拆。藩篱外，生仇敌。帐高门、广厦鹿场麋迹。大泽犹缠蛇豕气，旸乌未放乾坤白。细看来、还自有青山，长如昔。","dynasty":"元代","title":"满江红"}
{"author":"刘基","content":"林中独酌邻家酒，门前学种先生柳。灌木自悲吟，风泉清道心。独行潭底影，蝉噪林逾静。渡口欲黄昏，残阳归掩门。","dynasty":"元代","title":"菩萨蛮　集句"}
{"author":"刘基","content":"斫竹作钓竿，抽茧作钓丝。沧洲日暖波涟漪，绿蒲茸茸柳叶垂，钩纤饵香鱼不知。石鳞激水溪毛动，玉燕回翔竿尾重。大鱼入馔腮颊红，小鱼却放渊沄中。更祝小鱼知我意，长逝深潭莫贪饵。","dynasty":"明代","title":"钓竿"}
{"author":"刘基","content":"李侯貌出苍筤竹，叶上湘妃泪未乾。烟雨昼迷丹鸑鷟，霜风秋劲碧琅玕。脩茎拟截伶伦管，和气潜驱嶰谷寒。此意秪令谁赏识，高堂素壁静时看。","dynasty":"元代","title":"题李息斋墨竹"}
{"author":"刘基","content":"越绝孤城枕海湄，越王亭下景迟迟。云埋夏后藏书穴，草没秦皇颂德碑。凿齿未驯虞礼乐，戈船犹驻汉旌旗。春风淡荡吹杨柳，笑看吴钩有所思。","dynasty":"明代","title":"越山亭晚望"}
{"author":"刘基","content":"周昌勇廷诤，子房善奇谋。王陵抗高议，平勃终安刘。经权两不废，道立知亦周。煌煌东都士，节义明清秋。孰知谗佞巧，举足触戈矛。顾此悲世运，泫然涕交流。","dynasty":"明代","title":"咏史（二十一首）"}
{"author":"刘基","content":"闻说苏州破，仓皇问故人。死生俱可悼，吾道一何屯。北去应无路，南藩自此贫。凄凉转蓬客，泪尽浙江滨。","dynasty":"明代","title":"感叹"}
{"author":"刘基","content":"岐阳隐孤凤，寰海腾蛟蛇。不食松柏实，而采日及花。翩翩柱下史，望望之流沙。麻姑何为者，乃降蔡经家。神龙集洿泽，取笑于鱼虾。","dynasty":"元代","title":"游仙九首其三"}
{"author":"刘基","content":"白日出东陆，垂光曜中天。大哉至阳德，荡萡无颇偏。坐令惨烈化滋润，顷刻枯槁回鲜妍。圣人法天道，神化参玄微。春朝著典礼，上下同光晖。垂衣向明物自育，帝力皞皞无人知。春天和，春日丽，但愿宇宙长如春，圣明天子千万岁！","dynasty":"元代","title":"春日行"}
{"author":"刘基","content":"负郭无田生事疏，微官巳谢不须除。散愁漫入高僧舍，乘兴还过野老居。草冷虫声悲杼轴，霜馀蕉叶碎缄书。黄花素发相将暮，独立凄凉忆往初。","dynasty":"元代","title":"再用韵荅严衍二上人"}
{"author":"刘基","content":"越溪清水淬干将，鬼魅惊啼畏夜光。不共铅刀争利钝，何妨玉匣且深藏。","dynasty":"明代","title":"次韵和石末公见寄（五绝）"}
{"author":"刘基","content":"曲岸扁舟舣，澄湖祖帐开。云生秦帝碣，雨映越王台。荷气清瑶席，波光滟玉杯。情深不忍别，欲去更徘徊。","dynasty":"元代","title":"题鉴湖送别图"}
{"author":"刘基","content":"寒灯耿幽幕，虫鸣清夜阑。起行望清天，明月在云端。美人隔千里，山河杳漫漫。玄云翳崇冈，白露凋芳兰。愿以绿绮琴，写作行路难。忧来无和声，弦绝空长叹。¤","dynasty":"明代","title":"旅兴（四十首）"}
{"author":"刘基","content":"前飞鸧鸹后驾鹅，天阔风高奈汝何。不羡焦头居上客，空怜舐痔得车多。深山虎豹来城市，落日鼪鼯出薜萝。薇蕨可羹鱼可脍，白云长自在岩阿。","dynasty":"明代","title":"感事呈石末公"}
{"author":"刘基","content":"雨渍愁云重不飞，山蒸冷雾袭人衣。亦知屏翳空多事，只恐羲和失所归。岁晏波涛东逝急，天寒鸿雁北来稀。残灯永夜清无焰，坐听饥猿响翠微。","dynasty":"明代","title":"雨中遣闷"}
{"author":"刘基","content":"秦家女儿美且都，齿如编贝唇如朱。有生不幸遭乱世，弱肉强食官无诛。兄朝出门暮不返，家人怅望空倚闾。女休闻之肝胆裂，奋臂不惜千金躯。援矛一掷白日撼，仇血上溅天模糊。市人惊噪尘土沸，逻卒奔走驰金吾。有心杀人宁惜死，顾谓女吏何其愚。嫚法长奸谁所致，舍生得义吾何逋。精诚通天天为恻，赦书一夕来宸极。路旁观者咸叹嗟，女休出门无喜色。君不见景升本初之子空是男，亡家破国令人惭。","dynasty":"明代","title":"秦女休行"}
{"author":"刘基","content":"我身衰朽百病加，年未六十眼巳花。筋牵肉颤骨髓竭，肤腠剥错疮与瘸。人皆爱我馈我药，暂止信宿还萌芽。肺肝上气若潮涌，旧剂再歠犹淋沙。有眼不视非我目，有齿不齧非我牙。三黄苦心徒自瘵，五毒浣胃空矛戈。因思造物生我日，脩短巳定无舛差。琚瓆不能使之少，卢秦焉能使之加。攻犀盬朽各有分，凫悲鹤悼何缪耶。不如闭户谢客去，有酒且饮辞諠哗。","dynasty":"元代","title":"老病叹"}
{"author":"刘基","content":"养儿徒养老，无儿生烦恼。临老不见儿，不如无儿好。","dynasty":"明代","title":"懊憹歌（五首）"}
{"author":"刘基","content":"客路秋风里，扁舟夕照时。渚鸿鱼复阵，江树井陉旗。衰朽嗟谁与，愚蒙荷帝慈。山中牧羊子，岁莫尔相期。","dynasty":"元代","title":"客路"}
{"author":"刘基","content":"长相思，在苍梧，九疑愁云隔明都，湘神泪滴湘水枯。冥冥雾雨啼短狐，枫林沉阴天色晡。凤皇不食鸱鸮呼，嗟我欲往空长吁。","dynasty":"元代","title":"长相思其二"}
{"author":"刘基","content":"风淅淅，月明何处吹长笛。吹长笛，拂云来雁，连天芦荻。繁华过眼成今昔，沧波浩渺空潮汐。空潮汐，淡烟衰草，六朝陈迹。","dynasty":"元代","title":"忆秦娥"}
{"author":"刘基","content":"亭亭石上竹，袅袅竹下兰。岁晚各自媚，不知霜露寒。欲持赠君子，路永江海宽。空山日摇落，伫立起长叹。","dynasty":"元代","title":"题兰花图"}
{"author":"刘基","content":"无仆无台一老儒，数间茅屋近通衢。忽闻巷长呼排甲，急换戎装出荷殳。就列敢辞长拱立，随群独作没阶趋。西风鼓角秋宵永，明日青髯是白须。","dynasty":"元代","title":"陈太初充兵应点作诗戏之"}
{"author":"刘基","content":"弱不胜烟，娇难著雨，如何绾得春光住。甫能振迅入云霄，又还旖旎随风去。高拂楼台，低黏花絮，如狂似醉无归处。黄蜂粉蝶漫轻盈，也应未敢窥芳树。","dynasty":"元代","title":"踏莎行　咏游丝"}
{"author":"刘基","content":"疲马怀空枥，征衣怯路尘。那堪远游子，复送欲归人。月满西津夜，花明北固春。论文应有日，话别莫悲辛。","dynasty":"明代","title":"丙戌岁将赴京师途中送徐明德归镇江"}
{"author":"刘基","content":"蛟乃龙之徒，隐显异凡质。屈蟠深弯环，灵变不可悉。清溪潨百湍，漱涤见冽溧。寒飙黯离晶，阴电焬幽室。超腾云雷徯，诃禁鬼神谧。应龙翔中天，涣汗湿箕毕。大江扬浊澜，鼍蜃恣狂谲。闭藏当有待，保养慎无失。搜奇凛精魄，局步迷故术。谽岩生长风，林木暮萧瑟。","dynasty":"元代","title":"蛟溪诗"}
{"author":"刘基","content":"白日下层岑，暮霭生寒水。水远山长不见人，月上风微起。何许一孤鸿，飞去潇湘沚。欲采蘋花寄所思，无处寻双鲤。","dynasty":"元代","title":"卜算子"}
{"author":"刘基","content":"君不见会稽山阴卖花叟，卖花得钱即买酒。东方日出照紫陌，此叟已作醉乡客。破屋含星席作门，湿萤生灶花满园。五更风颠雨声恶，不忧屋倒忧花落。卖花叟，但愿四海无尘沙，有人卖酒仍卖花。","dynasty":"明代","title":"题陆放翁卖花叟诗后"}
{"author":"刘基","content":"太乙真人庞眉须，不知所持何代书。既不学昴星，降精下辅隆准公。又不学傅说，请帝通梦寐左右。商王陈范谟，眇然一叶莲花荂。清秋风吹落泥涂，红凋粉瘵不可扶。君何为乎以为桴，荡漾九河凌五湖。夸耀水伯惊天吴，坐令文成五利之辈假借神圣欺庸愚。灵旗风翻壮荆符，獐鹿无鬼夫何辜。汉宫天禄连石渠，金缸衔璧丽绮疏。青藜有焰如芙蕖，何不分饷依光夜绩之徐吾？高堂耽耽县画图，作歌一笑骇里闾。","dynasty":"明代","title":"包与直题太乙真人图"}
{"author":"刘基","content":"巴东之山巫山高，连峰插天关键牢。中有怀陵簸谷之波涛，藤萝杳冥风怒号。人迹不到神鬼逃，但见野猿沙鸟群相嘈，聱取百窍摇岩嶅。此景可闻不可遭，尔何为乎貌以毫毛，嗟哉用心无乃劳。江盘峡束雷雨昏，崩崖死树缠古根。玄猿抱儿随白猿，长臂婹袅相攀援。舔睒谲诡赶腾骞，县柯攫石坠且掀。上有满月如鹴盆，筼筜桃枝寒自蕃。嘉实不食凤高翻，但见娥皇女英之泪痕。势穷险尽原野辟，落日乌鸦绕云黑。狄花茫茫芦叶赤，前飞鸹鸧后凫鹢。潇湘洞庭烟水碧，驺虞裛厓无颜色。还君此画长太息，独立看天泪沾臆。","dynasty":"明代","title":"为戴起之题猿鸟图（牧谿书）"}
{"author":"刘基","content":"世间万类皆可睹，茫昧独有鬼与龙。此图画龙二十四，状貌诡谲各不同。得非物产有异种，或曰神变无常踪。一龙揵尾欲上水，足爪犹在奫中。一龙出穴饮涧底，头上飞瀑泻白虹。前有一龙已在云，顾视厥子扬双瞳。浪波鱼鳞沓谾豅，日车块圠天无风。中庭两龙忽相逢，须眉葩髿如老翁，便欲角抵争雌雄。西望积石接崆峒，白龙擘石窥流潀。河伯远遁虚其宫，屈蟠睡者何龙钟，老物用亢时当终。峡外六龙狞以凶，矜牙舞爪起战攻。咬鳞嚼甲含剑锋，陷胸折尾波血红，之死弗悟人谁恫？一龙引肮将欲从，回环雎盱未敢通。最后一龙藏于禋，睥睨胜败非愚祌，无乃有意收全功。云中弄珠劳尔躬，不如卧沙之从容。龙子学飞力未充，母在下视心憧憧。何物一角额准隆，?然出洞若蛇虫。有龙接之自巃嵸，恐是巩穴王鲔公，皮骨始蜕形犹蒙。两龙归来倦不翀，痴龙攀石身已癃。蚴蚪偃蹇倏腾冲，蜿蟺撄跃鬐发茸，呿呀奔拏曲如弓。百态并作何纷庞，是耶非耶孰能穷。画师昔有僧繇工，能令真龙下虚空。安得伶伦截竹筒，吹之呼龙出石谼，使我一见开昏瞢。","dynasty":"明代","title":"题群龙图"}
{"author":"刘基","content":"往时惠崇昼芦雁，对之如在江湖游。只今此图又精妙，中有千里潇湘秋。乃知浮屠性多巧，意匠不与凡夫俦。吴松江长具区阔，天目虎丘青一发。西风九月粳稻黄，朔雁飞来翼相戛。农夫苦饥雁独饱，此意画师应识察。近者分明辨羽毛，远者缥缈瞻秋毫。或乘飘风入烟霄，或翳落日沉隍濠。起如武侯布八阵，集如万舞回旌旄。眠沙卧草鸣且翱，喋呷藻荇乱蓬蒿。木空穗尽却归去，紫塞漠漠春云高。我家南山限苍岭，雁飞不到川路永。深林大谷蛇豕盛，愁向他乡抚虚景。人言鸿雁比弟兄，我有兄弟隔两城。题诗卷画谢客去，无使感怆伤中情。","dynasty":"明代","title":"为丘彦良题牧谿〗和尚千雁图"}
{"author":"刘基","content":"我昔住在南山头，连山下带清溪幽。山巅出泉宜种稻，绕屋尽是良田畴。家家种田耻商贩，有足懒踏县与州。西风八月淋潦尽，稻穗崿比无蝗蟊。黄鸡长大白鸭重，瓦瓮琥珀香新篘。芋魁如拳栗壳赤，献罢地主还相酬。东邻西舍迭宾主，老幼合坐意绸缪。山花野叶插巾帽，竹箸漆碗兼瓯。酒酣大笑杂语话，跪拜交错礼数稠。或起顿足舞侏儒，或坐拍手歌瓯篓。倾盆倒榼混醯酱，烂熳沾渍方未休。儿童跳跃助喧噪，执遁逐走同俘囚。出门不记舍前路，颠倒扶掖迷去留。朝阳照屋且熟睡，官府亦简少所求。宁知宴安含酖毒，耒耜一变成戈矛。高门大宅化灰烬，蓬蒿瓦砾塞道周。春燕营巢在林木，深山露宿随猿猴。三年避乱客异县，侧身天地如浮沤。亲朋阻隔童仆散，疏食水饮不自谋。有时惝恍梦闾里，惊觉五内攒百忧。君家画图称绝妙，鉴别曾遇柯丹丘。想应临榻出秘府，笔意精到世罕俦。村歌社舞自真率，何用广乐张公侯。太平气象忽在眼，令我感怆涕泪流。近者乡人来报喜，今岁高下俱有秋。豺狼食饱卧窟穴，军师已运招安筹。人情自古共怀土，况乃霜雨凄松楸。神龟且被预且困，予所弗念天我尤。积薪厝火非远计，谁能献纳陈嘉猷。长江波浪接淮泗，白日惨澹腾蛟虬。天下农夫总供给，陇亩不得安锄耰。市中食物贵百倍，一豕之价过于牛。鱼盐菜果来卖米，官币束阁若赘瘤。朝餐仅了愁夕膳，谁复有酒浇其喉。循环天运往必复，邪气暂至不远瘳。此生此景须再睹，引领怅望心悠悠。","dynasty":"明代","title":"题富好礼所畜村乐图"}
{"author":"刘基","content":"中原无书羝不乳，狐裘蒙茸奈何许。老身汉节死生俱，地角天涯见明主。金鞍骏马空故人，相看一笑增悲辛。悲来风沙吹上马，河水东流日西下。","dynasty":"明代","title":"题李陵见苏武图"}
{"author":"刘基","content":"鸱夷遗魂拗余怒，欲取吴山入江去。雷霆劈地水群飞，海门扶胥没氛雾。英雄一怒天可回，肯使赤子随鲛鲐。指挥五丁发神弩，鬼物辟易腥风开。三百年来人事改，涛落沙平箭空在。石梁饮羽未足夸，蜀国三犀漫欺绐。近闻黄河水乱流，青徐一半悲鱼头。安得壮士斡地轴，为拯斯民涂炭忧。","dynasty":"明代","title":"钱王箭头篇"}
{"author":"刘基","content":"招摇指坤月望日，大月如盘海中出。不知妖怪从何来，惝恍初惊天眼眣。儿童走报开户看，城角咿呜声未卒。蟾逃兔遁漠无踪，璧陨珠沉一何疾。丈夫愕视隘街巷，妇女喧呼动圭筚。辉辉稍辨河汉沬，耿耿渐明荒冢漆。百官袍笏群吏趋，伐鼓撞钲仍设肸。赤水难令罔象求，渑池莫效相如叱。升檐变阁到空旷，掩氛侵殊靡毕。广寒桂树劫火烬，借问嫦娥有何术？今年下土困炎沴，草木焦枯野萧瑟。蓱号暍死龙甲焮，赤熛当衢挂萍实。光芒照灼玄武烂，谁复琐琐怜蚌鹬。今夜慝作最差异，天道幽微孰能诘。太阴配日宰臣象，无乃常形多纵轶。近来营垒遍宇内，羽林惨澹空铁锧。荒郊废市何所见，夔罔蛟蛇兼蚤虱。此皆在地不在天，未若虾蟆狡而獝。黄文结邻上诉帝，赐以小戎骖牡骘。剖蟆洗魄还月光，再起咎繇明典秩。返蟾归兔复纤阿，万古游尘避清跸。","dynasty":"明代","title":"次韵和石末公七月十五夜月蚀诗"}
{"author":"刘基","content":"虞渊谽谺纳归日，金枢吐月相承出。初离积水看若飞，稍映微云盻犹眣。是时蓐收肇视政，莎鸡振羽鸣蜩卒。姮娥靓妆觐玉帝，砍轲中途婴祸疾。旅人苦热爱清凉，快睹光辉满蓬筚。愿开宝鉴照覆盆，岂拟瘴尘昏点漆。隋珠惭固重革柜，和璧嗟蒙韎韦靴。吴罡树折不自谋，纤阿马弱无人叱。三足蟾惊入坎洼，八窍兔走罹罝毕。围灰破晕谩传方，屑玉补凹空著术。雷公骇惧罢灵鼓，湘女幽忧舍鸣瑟。故老谓是虾蟆精，潜伏奸妖营口实。羲和尸位罔闻知，可以人而不如鹬。往岁威弧弛其彀，蛇豕陆梁谁复诘。高牙大纛拥藩垣，肠断吞声受陵轶。江淮汹涌湖浙沸，骇骨成山连鬼锧。万姓喁喁釜里鱼，百官蠢蠢裈中虱。黄茅白苇弃贤良，赤绂玄裳宠狞獝。昊穹示变盍警畏，惟德动天天自骘。况今旱又为厉，东作西成不平秩。安得缄辞伏阊阖，圣主如闻应驻跸。","dynasty":"明代","title":"再用前韵"}
{"author":"刘基","content":"人间日月去如梭，快活无多辛苦多。欲识江南古来意，请君听唱竹枝歌。","dynasty":"元代","title":"竹枝歌其一"}
{"author":"刘基","content":"六街马憧憧，钟响声暂歇。两星光灼烁，中有如眉月。既见月如眉，还看月如镜。月光自有恒，人心长不定。","dynasty":"元代","title":"旅夜其四"}
{"author":"刘基","content":"老僧怀渭字清远，胸蟠文史三千卷。雪晴太白玉为峰，月出蓝田金作巘。少年挟策走四方，要看蓬莱水清浅。燕山帝京龙象会，璿台宝林发关键。横空雕鸮撇高秋，纵辔骅骝逸长畈。庞眉老宿皆震惊，观者解颐陪者赧。奎章学士虞邵庵，唶唶称誇枯舌本。连床笑语到晨鸡，走笔赠言何款悃。转头霜雨四十年，万事茫茫不堪忖。江湖簸浪客舟寒，地炉宿火僧房煖。我来邂逅一见之，忆曾相识嗟成谖。世士如公良所希，方外只今还有限。我如垑马贯薮泽，络以羁鞿知必踠。老来耗耄百事违，况俾三卢宅愁眼。甚欲归依白莲宇，其柰素餐非力垦。寄言聊复写中怀，白石清泉犹未晚。","dynasty":"元代","title":"寄赠怀渭上人"}
{"author":"刘基","content":"舍北草池寒己枯，草中时复见菰蒲。滥泉觱沸无留鲋，弱藻蒙茸不系凫。绿叶红花空代谢，春蛙秋蚓任喧呼。窥临最忆琴高鲤，腾驾风雷定有无。¤","dynasty":"明代","title":"丙申岁十月还乡作（五首）"}
{"author":"刘基","content":"三鸟翩翩海上来，一双飞去入瑶台。可怜铩羽空山里，独立寒枝怨野梅。","dynasty":"明代","title":"题梅花小禽图"}
{"author":"刘基","content":"采菱女子木兰船，翠裙红袖青玉钿，摇光荡影惜婵娟。惜婵娟，愁夕晖，拔蒲歌断鲤鱼入，归去芰荷香满衣。","dynasty":"元代","title":"江南弄七首其五"}
{"author":"刘基","content":"十三女儿白似脂，向人学得做娇痴。折得白莲头上插，苧罗山下赛西施。","dynasty":"元代","title":"采莲歌其一"}
{"author":"刘基","content":"爰居避风翔，岂冀粢牲祀。臧孙强自用，取笑于君子。拾虫养凤凰，将以为观美。徒令翚翟畏，长逝深林里。","dynasty":"元代","title":"杂诗四十首其二十九"}
{"author":"刘基","content":"少别无惨容，老别有苦心。筋力巳非故，忧思谅难任。春风吹郊原，杂英满园林。物生无巨细，各以类相寻。含情曷能忘，矧乃众病侵。勿言愁可量，沧溟未为深。","dynasty":"元代","title":"旅兴其二十一"}
{"author":"刘基","content":"中天旧时月，还照元宵。山叠叠，水遥遥。碧云日暮去无际，玉人何处吹箫。东风尚怜故苑，尽莺含脆管，柳舞纤腰。凭高望断，旋添清泪作春潮。欲问广寒音信，鲸浪涌鱼蜚，不到层霄。芳径苍苔渐满，琼轩珠缀，空掩蟏蛸。几时再得，海棠花底候鸣镳。但长烟绿树，青芜暝霭，相对魂消。","dynasty":"元代","title":"夜飞鹊"}
{"author":"刘基","content":"春梦岑岑呼不起，草绿庭空，日抱娇莺睡。暖吹飘香三万里，残丝骨断天沉水。宝瑟弦僵谁复理，梅子青青，苦在心儿里。满径苍苔花糁地，杜鹃口血闺中泪。","dynasty":"元代","title":"蝶恋花"}
{"author":"刘基","content":"老松根干如铁石，般匠不知空谷深。永夜高风吹万窍，商声满地作龙吟。","dynasty":"元代","title":"题石末元帅扇上有陈太初画松"}
{"author":"刘基","content":"徘徊西湖上，怆悢有所思。所思不可见，涕泪下沾衣。死生一瞬息，逝者安可追。狼曋信君子，李陵非男儿。¤","dynasty":"明代","title":"癸巳正月在杭州作（二首）"}
{"author":"刘基","content":"竹根草叶垂书带，苔面蜗涎学篆文。坐到博山香烬歇，不知新月出微云。","dynasty":"元代","title":"次韵和王文明绝句漫兴十八首其四"}
{"author":"刘基","content":"楼外斜阳低半树，虽好难留住。树里有鸣蝉，似诉中情，哽咽风前语。碧云不见蓬莱路，青鸟今何处。莫更倚阑干，愁上心头，无计推他去。","dynasty":"元代","title":"醉花阴"}
{"author":"刘基","content":"巫山岧峣巫峡长，瑶姬出舞朝云翔，翠葩婹袅金支光。金支光，丹叶赩，宝鸡为使凤为骖，去雨来风乐无极。","dynasty":"元代","title":"江南弄七首其七"}
{"author":"刘基","content":"秋山青如烟，秋月白如水。登高俯空旷，咫尺见千里。悠悠孤云行，袅袅凉风起。凉风吹客衣，客心随风飞。愿作沧海潮，朝来莫还归。","dynasty":"元代","title":"旅兴其四十二"}
{"author":"刘基","content":"客从何乡来，遗我尺素书。道路险且艰，故人情有馀。妖气晦斗极，黄浊混龙鱼。何荃不为莸，何麟不为貙。殷勤故人心，炯若明月珠。投之千丈泥，万古光不渝。安得致阊阖，以照君王车。","dynasty":"元代","title":"正月廿三日得台州黄元徽书有感其三"}
{"author":"刘基","content":"天净山月出，水寒沙鸟鸣。孤灯秋后思，短笛夜深情。江海空衰鬓，乾坤未弭兵。清都隔河汉，诃禁有开明。","dynasty":"元代","title":"秋兴"}
{"author":"刘基","content":"池上芹泥即渐乾，梁间燕子拾虫难。绿窗无限伤春意，看尽斜阳更倚阑。","dynasty":"元代","title":"不雨遣闷二首其二"}
{"author":"刘基","content":"微月就没银河烂，城乌哑哑夜将半。忧愁不寐揽衣起，仰看明星坐待旦。威弧历落连天狼，两旗欲动风不扬。槐根王侯梦未觉，岂知鸡声堪断肠。","dynasty":"明代","title":"起夜来"}
{"author":"刘基","content":"一岁三春好景光，纷纷红紫竞芬芳。芙蓉亦有倾城色，不见东风却拒霜。","dynasty":"元代","title":"绝句漫兴七首其一"}
{"author":"刘基","content":"关中小儿勇而竞，玉帐貔貅三百乘。焉知道上十二牛，皇天默佑周同姓。绛宫大厉吼如雷，墨车载甲光照䋿。鹰腾二陵间，剑锋白皑皑。壮士百战脑涂地，元帅束缚坐草莱。俘囚有血堪衅鼓，自分残膏染齐斧。万死一生直望外，岂意片言由内主。鸿雁曾伤弓，尚为空弮愁。犀兕脱匣出，闻呼肯回头。河边解骖徒谫谋，舟中稽首心悠悠。济河封尸勿云晚，此事终作晋国羞。君不见夫差违子胥，空洒姑苏泣。丈夫深戒妇人仁，养虎遗患悔莫及。","dynasty":"元代","title":"题释骖图"}
{"author":"刘基","content":"树头挂网枉求虾，泥里无金空拨沙。刺漆树边栽枸橘，几时开得牡丹花。","dynasty":"明代","title":"吴歌（六首）"}
{"author":"刘基","content":"天厩马，神龙姿，目如明星耳如锥。拳花鬉毛云陆离，扬鬐掉尾赪虹飞。天厩马，闲且骄，絷以青丝勒以鏣。渴不得饮瑶池泉，饥不得食琼田苗。豆粟不实中肠枵，口不能语足屡蹻。天厩马，壮且武，食主之食须报主。莝秣失时，罪在牧圉。无如宋牂怨不得嚼咀，丧厥元戎殄师旅。天厩马，尔不闻。赵国廉将军一饭斗米肉十斤，被甲据鞍走若云。北斩栗腹西拒秦，负荆谢蔺不为身，至今天下称良臣。又不闻汉季刘荆州，有牛千斤角曲觓，啖食十倍于常牛，负重不若一牝麀。老蹒度江俘楚囚，骨肉解割庖刃游。天厩马，饱尔食，草间封狼逭诛殛，威弧拨剌矢不直。嗟尔神骏须尽力，他年定遇田子方，枥上优游终主德。","dynasty":"元代","title":"宝林同讲师渴马图歌"}
{"author":"刘基","content":"墙头花，红锦妒。美人抱瑟倚高楼，只恐花飞逐风去。荧荧绛蜡送残宵，燕语莺啼斜日暮。","dynasty":"元代","title":"墙头花"}
{"author":"刘基","content":"满庭芳草易黄昏。摘索花枝料峭寒。坐见新池落旧痕。忆王孙。深院无人独倚门。","dynasty":"元代","title":"忆王孙十二首　其十二集句"}
{"author":"刘基","content":"红树伤心夕照前，漫山映水为谁妍。树当摇落人尤惜，人自忧愁树不怜。九译未通青鸟使，四郊犹涨绿林烟。野夫病足思休息，藉草栖橧拟晏眠。","dynasty":"元代","title":"野行偶见红树怅然有感呈石末公"}
{"author":"刘基","content":"树头寒月影扶疏，天上清霜下玉除。紫塞风高鸿失路，碧梧枝冷鹊移居。虎头旷日糜仓粟，牛腹中霄诧帛书。见说抱关堪避世，稗官犹可学虞初。","dynasty":"元代","title":"又用前韵其一"}
{"author":"刘基","content":"白鸦养雏时，夜夜啼达曙。如何羽翼成，各自东西去。","dynasty":"元代","title":"懊憹歌其一"}
{"author":"刘基","content":"苏秦佩六印，宾从何纵横。当时机中妇，倩笑远相迎。黄金生意气，蚕蠋见人情。岂无箪瓢士，今为时所轻。","dynasty":"明代","title":"感怀二十四首"}
{"author":"刘基","content":"袅袅西风吹草黄，疏疏零雨泫花妆。惊寒鹦鹉唤人忙。雁影两行冲月落，虫声一部和更长。博山烟冷思茫茫。","dynasty":"元代","title":"浣溪沙"}
{"author":"刘基","content":"无情白日去如梭，有限青春可柰何。江北风沙人住少，江南粳稻雁来多。","dynasty":"元代","title":"江南曲其六"}
{"author":"刘基","content":"眼见繁花开满林，即看嫩叶绿成阴。杜鹃啼落西山月，一夜相思万里心。","dynasty":"元代","title":"次韵和王文明绝句漫兴十八首其五"}
{"author":"刘基","content":"盛夏火用事，长日不可堪。热汗发我肤，如泉溢穹嵁。清晨登楼望，四野皆红岚。坡坨会稽山，缥缈浮郁蓝。何出作雨泽，一洗暍与酣。须臾玻璃盘，涌出琉璃潭。杂气若绛旂，飘飖散空。朱光熭九幽，天气熇以树木首咸俯，鸟兽声尽暗。玄冥将禺疆，侧身入禋龛。渊蛇葺短鳞，山龟灼枯。悍熊伏朝鼢，困龙缩秋蚕。焦根裂埴断，毙鹬蚌脯含。水井为汤池，冶容成病颔。渡水翅帖帖，守门口舑舑。蜩螗轻绡翼，依阴萃枫柟。沸渭泊静寂，噪聒乱语谈。苍蝇丹砂头，群飞逐烹腤。拍之摐污手，驱之死仍耽。对食惮下肮，引饮辄倾甔。抚几炎欲燎，披衣重犹函。慨彼征戍卒，荷戟忘寝。弃绝骨肉爱，不得同苦甘。但闻盗贼炽，未见王师戡。郊原虏掠遍，馈饷那能覃。况乃隆暑节，蒸郁非所谙。用兵贵拙速，将帅当怀惭。沈冥及暮鼓，两目脂流泔。拂袖招远风，众星烂天南。河汉上昭回，烟霞远{髟监}鬖。且喜辰极明，愿睹戎马倓。云门连镜湖，林壑清且涵。岂惟隔埃，庶足憩负担。惜无五亩宅，偃蹇投吾簪。卷十三补。","dynasty":"明代","title":"大热遣怀"}
{"author":"刘基","content":"铩羽畏高风，疲马厌长道。玄阴促暮节，何物能不老？自非松柏质，敢冀出众草。登山临流水，及此晴日好。春芳蔼兰蕙，秋实栗粳稻。黄精肥可食，石泉清可澡。荣名何足言，息心以为宝。","dynasty":"元代","title":"旅兴其五十"}
{"author":"刘基","content":"春风能几时，柳色看犹浅。胡蝶梦中飞，迹与孤云远。明月照花枝，入夜愁难遣。形影自相怜，不及衔泥燕。","dynasty":"元代","title":"生查子　集句"}
{"author":"刘基","content":"溪上草堂盈十寻，疏杨密竹各成阴。绿烟绕舍桑畦静，白水当门稻遂深。过雨忽翻金碧影，凉蜩乱发管弦音。此时不省愁何在，坐到鸦喑月满林。","dynasty":"元代","title":"叶叔安南溪草堂即事"}
{"author":"刘基","content":"孟轲去齐魏，贾谊之长沙。圣贤良已矣，吾道空咨嗟。徒言青松枝，不如桃李花。太息安陵子，知时为世夸。","dynasty":"明代","title":"感怀二十四首"}
{"author":"刘基","content":"湿云如梦雨如尘。客舍青青柳色新。一片花飞减却春。劝行人。莫向天涯金绕身。","dynasty":"元代","title":"忆王孙十二首　其七集句"}
{"author":"刘基","content":"天净山月出，水寒沙鸟鸣。孤灯秋后思，短笛夜深情。江海空衰鬓，乾坤未弭兵。清都隔河汉，诃禁有开明。","dynasty":"元代","title":"秋兴"}
{"author":"刘基","content":"鄂渚轻舟未发，潇湘倦客多愁。可恨一江春水，无情日夜东流。","dynasty":"元代","title":"题山水小画二首其一"}
{"author":"刘基","content":"道人红颜映髭雪，欲与梅花斗清洁。梦魂化作梅花神，貌得梅花最奇绝。高轩落笔当晴曦，北风吹树寒云垂。九霄露洗珠玉蕊，野水影动龙蛇枝。劳生苦被烦热恼，见此令人畅怀抱。虚堂夜半明月入，玄鹤一声惊绝倒。西湖处士骨巳槁，湖上淡烟迷蔓草。石坛日夜长苍苔，紫脱瑶英为谁好。罗浮山，在何处？闻道其间无散木，只有梅花三万树。黄初平，在金华，山中白羊许借我，与尔并驾凌飞霞。","dynasty":"元代","title":"题王元章梅花图"}
{"author":"刘基","content":"独立西风闻莫蝉，起看时物怆流年。星临野树辉辉动，露出庭莎的的圆。无柰素丝侵绿鬓，却嫌黄菊似金钱。烟尘满眼难回首，惆怅高堂坐细毡。","dynasty":"元代","title":"秋夕有感柬石末公"}
{"author":"刘基","content":"少微山直太微宫，山下楼台起半空。丹井石床缠地络，琼窗翠户出天风。传闻仙子常时到，应是神霄有路通。会待九秋明月夜，高吹铁笛上青葱。","dynasty":"元代","title":"题紫虚观用周伯温韵"}
{"author":"刘基","content":"海鲸乘扶摇，激水腾九旻。退潮触泥沙，颅骨空嶙峋。猛虎掉尾行，饮血不满唇。跳哮逞雄攫，系首八尺缗。赋命虽在天，成之亦由人。嗟嗟灯上蛾，亦岂厌其身。","dynasty":"元代","title":"杂诗四十首其三十九"}
{"author":"刘基","content":"为爱江头红蓼花，秋来独作草虫家。寻香粉蝶应随梦，采蜜黄蜂不趁衙。络纬语残凉露滴，蜻蜓立困晚风斜。画图水墨惊初见，却似扁舟过赤沙。","dynasty":"明代","title":"题水墨蓼花草虫"}
{"author":"刘基","content":"去年相别雁来初，今日相思柳拂渠。对酒放歌难再得，登高作赋近何如。黄华烨烨轻烟里，碧草油油小雨馀。欲棹扁舟寻逸少，为愁妨写换鹅书。","dynasty":"元代","title":"嘉兴寄王昌言学正"}
{"author":"刘基","content":"昨夜三更梦，分明见所思。觉来惊枕席，心迹两相疑。","dynasty":"元代","title":"闺词其二"}
{"author":"刘基","content":"灯映前窗纸不鸣，四邻无语犬号声。南阳巳起为霖了，何用人间更得名。","dynasty":"元代","title":"过苏州其六"}
{"author":"刘基","content":"乔木生山阿，硕实秋离离。谁知茂育功，乃在阳春时。丈夫佩玉玦，壮气东西驰。列鼎未酬欢，倚门巳生悲。君看断根草，引蔓复何为。逝波不可驻，感激成吾诗。","dynasty":"元代","title":"会稽张氏春晖堂"}
{"author":"刘基","content":"溪雨细如雾，北风长夏寒。污池不赴壑，井谷自成湍。兰茝馨香尽，鱼龙世界宽。斜阳在林树，时复捲蓬看。","dynasty":"元代","title":"淳安舟中遇雨遣闷其二"}
{"author":"刘基","content":"永嘉昔溃乱，南渡驰五马。长江画天堑，九庙扇灰灺。岂无运甓人，亦有誓江者。眢池不扬波，灵物栖旷野。哀哀黍离泪，空向新亭洒。","dynasty":"明代","title":"咏史（二十一首）"}
{"author":"刘基","content":"清和天气雨晴时，翠麦黄花夹路岐。万里玉关驰露布，九霄金阙绚云旗。龙文騕袅骖鸾辂，马乳蒲萄入羽卮。衰老自惭无补报，叨陪仪凤侍瑶池。","dynasty":"元代","title":"侍宴钟山应制"}
{"author":"刘基","content":"采石矶头煮酒香，长干桥畔柳阴凉。歌欸乃，濯沧浪，来往烟波送夕阳。","dynasty":"元代","title":"渔父词五首其一"}
{"author":"刘基","content":"道傍古树身半枯，白蚁穴根虫穴肤。风摧雨撼霜雪冻，断石臲卼无人扶。忆昔勾芒肇初政，百卉腾达随呵虚。新柯荏苒旧柯壮，雾露膏沐光如濡。黄鹂翡翠语娇滑，桑扈戴胜鸣相呼。白鹤来巢鹿止荫，匠石愕睨争叹誉。宁知忧患生旦夕，野火倏忽起不虞。燎原烈焰难向迩，孰问柞栎杉与槠。枝燔叶焮根半赤，朽腐瞒液非时须。山林摇落岁方晏，聊以薜为荔衣袽。呜呼！广厦栋梁具，委弃草莽同薪刍。皇天未必替生意，更盼玉烛回旸乌。","dynasty":"明代","title":"枯树图歌"}
{"author":"刘基","content":"客从何乡来，遗我尺素书。道路险且艰，故人情有馀。妖气晦斗极，黄浊混龙鱼。何荃不为莸，何麟不为貙。殷勤故人心，炯若明月珠。投之千丈泥，万古光不渝。安得致阊阖，以照君王车。","dynasty":"元代","title":"正月廿三日得台州黄元徽书有感其三"}
{"author":"刘基","content":"浮萍不依山，女萝不移根。草木非有心，天道更何言。如何三春子，磬折随凉温。朝乘晋主车，暮集韩魏门。巧笑发容辉，驰骋矜愚昏。谁见陶彭泽，叶麻满田园。","dynasty":"元代","title":"感怀三十一首其十三"}
{"author":"刘基","content":"客愁常突兀，今夜灯花生。虽知无喜报，愁亦暂时平。解襟成独寝，留灯待天明。喜固不可求，客心恒畏愁。","dynasty":"明代","title":"旅夜（二首）"}
{"author":"刘基","content":"江上西风一叶黄，莎鸡络纬满丛篁。物华乘兴看都好，时序逢愁速不妨。露下星河光潋滟，月明岩谷气清凉。愿闻四海销兵甲，早种梧桐待凤凰。","dynasty":"明代","title":"普济寺遣怀"}
{"author":"刘基","content":"袅袅西风起白蘋，妖红媚绿看成尘。九衢车马如流水，尽是邯郸梦里人。","dynasty":"元代","title":"秋兴二首其一"}
{"author":"刘基","content":"愁梦不更续，寒天将欲明。雪风吹海树，霜月凛江城。衰病丹心在，艰虞素发盈。殷勤东注水，渺渺若为情。","dynasty":"明代","title":"将晓（以下拾遗诗六首）"}
{"author":"刘基","content":"翡翠翔江湖，亡身为毛羽。不如道旁李，尚得滋味苦。驱车上太行，还顾望梁甫。高冈多烈风，茂林化为岵。≌余涧底藤，蒙茏蔓烟雨。","dynasty":"明代","title":"感怀二十四首"}
{"author":"刘基","content":"君不见岷山导江戒南纪，喷雨嘘云九千里。瞿唐剑阁键重关，锦城花绕成都市。雄藩作屏镇羌夷，列郡五十爪牙之。长夏雪山连太白，玄冬热海蒸坤维。圣皇握符御宸极，烟尘不起鲸波息。凤凰麒麟在郊薮，川后岳灵俱效职。筹边楼上罗俊良，况子敏学年方将。将军幕府曾试用，骅骝熟路宜腅骧。大艑扬帆溯江水，东风漫漫吹兰芷。綵衣鹤发对晨昏，有酒盈尊甘且旨。吾闻崌崃上，与井络通风气。隔阂华与戎，九夷八蛮濡帝泽，庙堂巳得攻心策。","dynasty":"元代","title":"送陈庭学之成都卫照磨任"}
{"author":"刘基","content":"江上风吹沙石走，江中涛浪如牛吼。鄂君绣被寒无香，江水不如残夜长。","dynasty":"明代","title":"江上曲"}
{"author":"刘基","content":"春蚕吐丝作成茧，辛苦为人身上衣。画史等闲挥彩笔，女工憔悴倚空机。高堂素壁峰峦出，暮雨朝云梦寐归。可怪唐朝杜陵老，瘦妻短褐有光煇。","dynasty":"元代","title":"戏和石末公催太初画山水之作"}
{"author":"刘基","content":"断肠花、巳随流水，青苔空锁深院。知人不似花重好，莫怪为花留恋。花不管，任啼鸠悲鸣，霞锦成霜霰。水遥山远，泪滴翠绡寒。满天风雨，寂寞送昼雁。伤心事、纵是生来见惯，那堪芳岁先晚。孤云目尽苍梧野，留得竹枝歌怨。帘莫捲，斜照里、荒烟白草愁何限，情长意短。虫响又黄昏，沈沈夜永，惟有月华满。","dynasty":"元代","title":"摸鱼儿"}
{"author":"刘基","content":"江汉扬波六千里，上有巫山矗天起。锦衾一夕梦行云，万户千门冷如水。闻道秦兵下武关，君王留连犹未还。山深不见章台殿，汨罗冤泪空潺湲。尚忆前王好驰逐，宫中美人不食肉。回狂作哲须臾间，至今相业归孙叔。楚宫无复如昔人，况有神女如花新。悲来恨新还忆故，谁能断却巫山路？","dynasty":"明代","title":"楚妃叹（《楚妃叹》亦刺奇后也）"}
{"author":"刘基","content":"春风欲到，小草先知道。黄入新荑颜色好，图遣王孙归早。兴来策杖微行，枝间布谷初鸣。喜见儿童相报，墙根荠菜先生。","dynasty":"元代","title":"清平乐"}
{"author":"刘基","content":"上山采蘼芜，山峻路迢递。山下逢故夫，悲风生罗袂。忆昔结发时，愿得终百年。变故不可期，中道相弃捐。莲实生水中，石榴生路侧。未尝挂齿牙，中心岂能识。上山采蘼芜，罗袖生芳菲。因君赠新人，莫遣秋霜霏。落叶辞故枝，不寄别条上。白日无回光，谁能不惆怅。","dynasty":"明代","title":"上山采蘼芜"}
{"author":"刘基","content":"东风吹绿瀛洲草。去年人到今年老。老去愿春迟。凋伤感所思。攀枝长太息。倚树疑无力。正是忆山时。愁容镜独知。","dynasty":"元代","title":"菩萨蛮七首　其二集句"}
{"author":"刘基","content":"良夜悠悠，星河满天。风吹窗棂，声如管弦。无酒可饮，寒不能眠。枯肠饥鸣，百虑交煎。人生一世，不满百年。寤寐怀思，曷维其然。内省不疚，有愧圣贤。","dynasty":"元代","title":"寒夜谣其一"}
{"author":"刘基","content":"月满江城秋夜长，西风吹不断、桂花香。碧天如水露华凉，人不见，有泪在罗裳。何许雁南翔。堪怜一片影、落孤房。百年浮世事难量。空回首，天阔海茫茫。","dynasty":"元代","title":"小重山"}
{"author":"刘基","content":"鸱夷遗魂拗余怒，欲取吴山入江去。雷霆劈地水群飞，海门扶胥没氛雾。英雄一怒天可回，肯使赤子随鲛鲐。指挥五丁发神弩，鬼物辟易腥风开。三百年来人事改，涛落沙平箭空在。石梁饮羽未足夸，蜀国三犀漫欺绐。近闻黄河水乱流，青徐一半悲鱼头。安得壮士斡地轴，为拯斯民涂炭忧。","dynasty":"明代","title":"钱王箭头篇"}
{"author":"刘基","content":"金华山水天下希，潜溪龙门尤绝奇。群峰峻极河汉上，一峰独立芙蓉陂。先生结庐在其下，文追班扬兼贾马。遂令此山增壮观，野有朴樕皆梧槚。上清道士方方壶，乘兴为作潜溪图。丹崖翠麓神仙居，东望日出树如苏。溪流穿林还度谷，十里一达五里伏。龙湫吐景生白虹，藤萝振雨松呼风。却忆往时清夜月，帝女乘云下天阙。钟镛铿鍧萧鼓发，霓裳羽衣飘灭没。初平骑羊前启行，长髯鬖髿飞玉霜。秦娥吹笙玄鹤舞，牵牛河鼓凝寒芒。相思迢迢频入梦，梦驾两鸾从一凤。觉来毛发犹爽淅，目送征鸿度空碧。山有蔬，水有鱼，幽涧有泉清可𣂏。何时上疏乞骸骨，寄声先遣双飞凫。","dynasty":"元代","title":"潜溪图歌为宋景濂赋"}
{"author":"刘基","content":"槟榔红白文，包以青扶留。驿吏劝我食，可已瘴疠忧。初惊刺生颊，渐若戟在喉。纷纷花满眼，岑岑晕蒙头。将疑误腊毒，复想致无由。稍稍热上面，轻汗如珠流。清凉彻肺腑，粗秽无纤留。信知殷王语，瞑眩疾乃瘳。三复增永叹，书之遗朋俦。","dynasty":"明代","title":"初食槟榔"}
{"author":"刘基","content":"门外绿杨堤，有个莺啼，声声传恨入幽闺。闺里佳人惊睡起，泪湿眉低。莫把此情题，天也悲悽，沧江东下夕阳西。华发不知人别苦，随意萋萋。","dynasty":"元代","title":"卖花声"}
{"author":"刘基","content":"莫道花开便是春，莫言沙涨即成津。南风过了东风起，愁杀江头待渡人。","dynasty":"明代","title":"绝句漫兴（三首）"}
{"author":"刘基","content":"秋气虽可悲，秋色亦可悦。寥寥天宇旷，皎皎县象晢。雁来山叶红，龙卧江潭洁。彼美黄金花，含英耀穷节。佳人不可期，明月圆复缺。空庭夕阴尽，露草白如雪。伫立望四方，弥使忧念结。","dynasty":"元代","title":"旅兴其八"}
{"author":"刘基","content":"昔时米南宫，父子同画癖。油然烟两态，千里入盈尺。近代宋尚书，笔意妙欲逼。置之凡格闻，新旧莫辨识。应是前后身，神会造化迹。鸿濛迷日月，澒洞飞霹雳。苍崖晦中断，天阙杳高隔。洪涛涨无倪，龙虎移窟宅。农夫怨昏垫，樵牧绝行迹。破屋两三家，摇撼巳倾侧。得非杜少陵，无乃陶彭泽。檐茅委泥泞，篱菊没狼籍。空江乏舟楫，汗漫安所适。披图瞻青冥，惆怅至终夕。","dynasty":"元代","title":"题宋子章效米元晖山水图"}
{"author":"刘基","content":"疏庸厌人事，疲病畏交游。得闲愿巳惬，敢有分外求。开门对钟山，山翠盈我眸。日中市声远，草绿空庭幽。登临观万象，玄理足可搜。谁能走逐逐，自使生悔尤。","dynasty":"元代","title":"旅兴其二十六"}
{"author":"刘基","content":"相思无益莫相思，赢得霜髯换黑髭。明月自圆还自缺，蚌胎瘦减有谁知。","dynasty":"明代","title":"竹枝歌（三首）"}
{"author":"刘基","content":"灵峰之中楼倚山，山云日夕栖其间。九霄雨露随高下，六月风雷送往还。青嶂晓光浮藻棁，银河夜气湿松关。天台向上无多路，鹫岭烟霞此可攀。","dynasty":"元代","title":"灵峰寺栖云楼"}
{"author":"刘基","content":"赵女工妙舞，秦娥善清声。同入楚王宫，各擅倾城名。宵陪绮席宴，夙侍金舆行。常恐他人至，得宠分恩荣。涕泣奉颜色，冶态随风生。愿为松柏枝，莫作日夕英。开花不结实，坐伤秋露零。","dynasty":"元代","title":"杂诗其一"}
{"author":"刘基","content":"春天不雨亦不晴，杨花飘尽池萍生。庭鸟雏成巢燕瞑，惟有杜鹃啼到明。","dynasty":"元代","title":"春曲其一"}
{"author":"刘基","content":"郊原如赭巳无秋，况复干戈未肯休。肉食不知田野事，布衣深为庙廊忧。典章沦落悲刍狗，馈饷倭迟想木牛。礼乐将军今郤縠，豺狼满地待虔刘。","dynasty":"元代","title":"次韵和石末公秋日感怀见寄二首其一"}
{"author":"刘基","content":"新莺枝上语如丝，似与羁魂诂所思。不用登楼看草色，白蘋香散巳多时。","dynasty":"元代","title":"绝句漫兴十一首其四"}
{"author":"刘基","content":"爱汝精蓝抱翠微，青松绿竹共依依。龟台落日明霞绮，鳗井寒潮长石衣。银杏子成边雁到，木犀花发野莺飞。钟残永夜禅心定，一任秋虫促杼机。","dynasty":"明代","title":"次韵和新罗严上人秋日见寄（二首）"}
{"author":"刘基","content":"月入疏松光的皪，淡烟琐、江城夜寂。问何处无愁，人间今古，莫作他乡客。月里青鸾空有翼，杳不见、姮娥消息。但北斗从横，银河清浅，重露成涓滴。","dynasty":"元代","title":"雨中花"}
{"author":"刘基","content":"初秋积雨过，众绿光如濡。莎鸡啼高树，蟋蟀鸣阶除。时物巳改故，芳年从此徂。荣名非我愿，守分敢求馀。登楼眺远郊，肆目望天衢。明月出云中，照我华发疏。还归掩关卧，梦到园田居。","dynasty":"元代","title":"旅兴其一"}
{"author":"刘基","content":"江北垂杨未爆芽，江南水绿万重花。北人尽道江南好，江南才到便为家。","dynasty":"明代","title":"江南曲（五首）"}
{"author":"刘基","content":"盗蹠矨梁肉，原思馁穷闾。夷齐采薇蕨，仪秦驷高车。祥麟殪西狩，尼父空叹吁。天道果福善，彼苍竟何如。","dynasty":"元代","title":"杂诗四十首其三十六"}
{"author":"刘基","content":"白云在青天，可望不可即。浩歌梁甫吟，忧来凭胸臆。","dynasty":"明代","title":"登卧龙山写怀二十八韵"}
{"author":"刘基","content":"文窗绣户垂罗幕。江南绿水通朱阁。花髻玉珑璁。单衫杏子红。高楼悲独守。日色浓于酒。不敢怨春风。屏帏向月空。","dynasty":"元代","title":"菩萨蛮七首　其三集句"}
{"author":"刘基","content":"檐铃风过，昵昵闺中语。月上海东峰，冷光浸、澄清玉宇。幽人此际，轻步绕回廊；蛙鸣沼，鸦翻树，露滴松梢雨。芦花粗老，也学杨花絮。衮衮趁流尘，半沾泥、半飘陌路。不须看觑，且自买芳尊；巴觎曲，婆娑舞，醉饮朝还暮。","dynasty":"元代","title":"蓦山溪"}
{"author":"刘基","content":"迂疏乏世用，矫情非所安。投簪谢时辈，聊得心中宽。回首望故乡，枳棘日以繁。譬彼水上萍，随流且盘桓。楼头好山色，晴雨皆可观。未知明朝事，且尽今日欢。","dynasty":"明代","title":"遣兴（二首）"}
{"author":"刘基","content":"小雨如膏渍陌尘，一沟寒碧晓生鳞。馀年巳自无多子，更向途中见早春。","dynasty":"元代","title":"过苏州其九"}
{"author":"刘基","content":"晨登吴山上，四望长叹嗟。借问胡叹嗟？狭路险且邪。子胥竭忠谏，抉目为夫差。宰嚭善逢迎，越刃复相加。守正累则多，从人祸亦奢。遭逢贵明良，不尔俱泥沙。","dynasty":"元代","title":"感怀三十一首其二十九"}
{"author":"刘基","content":"祈招旦夕动遐心，疾首西归望好音。凤下丹霄云杳杳，鱼飞碧海雾沉沉。徒言雨露无私润，谁谓阳和未溥临。何日六师能电扫，周原依旧载驰骎。","dynasty":"元代","title":"次韵和石末公闻有诏使不至"}
{"author":"刘基","content":"大火没西南，昼短宵巳长。志士郁慷慨，老年怨凄凉。萧萧草虫鸣，肃肃苍隼扬。物情各有定，人意苦不常。信步陟崇丘，流目睇康庄。宁为款段驽，勿作骐骥良。款段驾鼓车，道里有限量。骐骥被重甲，力尽百战场。死骨卖千金，虽贵亦何偿。","dynasty":"元代","title":"旅兴其三十三"}
{"author":"刘基","content":"绕舍荒池底且，蛰蛙齐候鸣雷社。已知地气上如炊，更觉石泉流若泻。举头玉烛焕阳明，?曷足汗泥悲土苴。半夜条风入绮窗，清晨细雨霏檐瓦。梁间紫燕舞参差，枝上黄莺语悲姹。播形肖貌均有生，感气伤情皪瘖痖。初聆衙衙杂更鼓，渐听嘈嘈成侈哆。犹持坚白较同异，似坐狙丘谈稷下。村童叫噪聋学究，悍妇勃磎喧姊姐。西域胡僧弹般若，齐东老生矜炙濩。逸帆触岸靡蒹葭，醉客骂筵投盏斝。呦咬谁辨骠儿哇，秬砉乍开叟呵。怒牙嚼啮悸罗吞，寤言诘屈惊宜。徒夸楚使能詈齐，未让秦巫工诅芋。兜离僸佅纷鏚缕，帝乐虚张洞庭野。虞夔奚暇调笙磬，周瞽曷由分郑雅。旅人怀忧实无寐，遭此强聒胡为者。得非作奸谋蚀月，无奈聚讼腾欢谀。昔闻周公立典教，蝈氏专司鞠灰洒。常疑圣人茂育物，独向微虫少宽假。乃今知其非琐屑，欲问官司乞余灺。凤皇鸑鷟声苦希，白雪阳春和偏寡。蚊蝇蚤虱多于沙，钻咂喑呜纷丑。虾蟆幸不含毒螫，何苦呶号争跁跒。乌鸢逐响蛇听音，宁顾人腹生症瘕。赋诗却笑柳柳州，忍使腥臊辱俎鲊。","dynasty":"明代","title":"听蛙"}
{"author":"刘基","content":"忆昔盘古初开天地时，以土为肉石为骨，水为血脉天为皮，昆仑为头颅，江海为胃肠，蒿岳为背膂，其外四岳为四肢。四肢百体咸定位，乃以日月为两眼，循环照烛三百六十骨节，八万四千毛窍，勿使淫邪发泄生疮痍。两眼相逐走不歇，天帝愍其劳逸不调生病患，申命守以两鬼，名曰结璘与郁仪。郁仪手捉三足老鸦脚，脚踏火轮蟠九螭。咀嚼五色若木英，身上五色光陆离。朝发旸谷暮金枢，清晨还上扶桑枝。扬鞭驱龙扶海若，蒸霞沸浪煎鱼龟。辉煌焜耀启幽暗，燠煦草木生芳蕤。结璘坐在广寒桂树根，漱咽桂露芬香菲。啖服白兔所捣之灵药，跳上蟾蜍背脊骑。描光弄影荡云汉，闪奎烁壁葩花摛。手摘桂树子，撒入大海中，散与蚌蛤为珠玑。或落岩谷间，化作珣玕琪。人拾得吃者，胸臆生明翚。内外星官各职职，惟有两鬼两眼昼夜长相追。有物来掩犯，两鬼随即挥刀铍。禁制虾蟆与老鸦，低头屏气服役使，不敢起意为奸欺。天帝怜两鬼，暂放两鬼人间娭。一鬼乘白狗，走向织女黄姑矶。槌河鼓，褰两旗，跳下皇初平牧羊群，烹羊食肉口吻流膏脂。却入天台山，呼龙唤虎听指麾。东岩凿石取金卯，西岩掘土求琼葳。岩訇洞砉石梁折，惊起五百罗汉半夜拨刺冲天飞。一鬼乘白豕，从以青羊青兔赤鼠儿。便从阁道出西清，入少微，浴咸池。身骑青田鹤，去采青田芝。仙都赤城三十六，洞主骑鸾翳凤来陪随。神蜺清唱毛女和，长烟袅袅飘熊旂。蜚廉吹笙虎击筑，罔象出舞奔冯夷。两鬼自从天上别，别后道路阻隔，不得相闻知。忽闻寒山子，往来说因依。两鬼各借问，始知相去近不远，何得不一相见叙情词。情词不得叙，焉得不相思。相思人间五十年，未抵天上五十炊。忽然宇宙变差异，六月落雪冰天逵。鼋鼍上山作窟穴，蛇头生角角有歧。鳄鱼掉尾斫折巨鳌脚，蓬莱宫倒水没楣。搀枪枉矢争出逞妖怪，或大如瓮盎，或长如蜲蛇。光烁烁，形躨々。叫鹿豕，呼熊罴。煽吴回，翔魌魑。天帝左右无扶持，蚊虻虱蝇蚋蜞，噆肤咂血图饱肥，扰扰不可挥筋节。解折两眼蕣，不辨妍与媸。两鬼大惕伤，身如受榜苔，便欲相约讨药与天帝。医先去两眼翳，使识青黄红白黑。便下天潢天一水，洗涤盘古肠胃心肾肝肺脾。却取女娲所抟黄土块，改换耳目口鼻牙舌眉。然后请轩辕，邀伏羲、风后、力牧、老龙告泰山稽。命鲁般，诏工倕，使丰隆，役黔羸，砺釜凿，具炉锤，取金蓐，收伐材尾箕。修理南极北极枢，斡运太阴太阳机。檄召皇地示部署，岳渎神受约天皇墀。生鸟必凤凰，勿生枭与鸱。生兽必麒麟，勿生豺与狸。生鳞必龙鲤，勿生蛇与。生甲必龟贝，勿生蝓与蜞。生木必松楠，生草必荠葵，勿生钩吻含毒断人肠，勿生枳棘覃利伤人迹螟蝗害禾稼，必绝其蝝蚔。虎狼妨畜牧，必遏其孕孳。启迪天下蠢蠢氓，悉蹈礼义尊父师。奉事周文公、鲁仲尼、曾子舆、孔子思，敬习《书》、《易》、《礼》、《乐》、《春秋》、《诗》。履正直，屏邪欹，引顽嚚，入规矩。雍雍熙熙，不冻不饥，避刑远罪趋祥祺。谋之不能行，不意天帝错怪恚，谓此是我所当为，眇眇末两鬼，何敢越分生思惟。呶呶向瘖盲，泄漏造化微。急诏飞天神王与我捉此两鬼拘囚之，勿使在人寰做出妖怪奇。飞天神王得天帝诏，立召五百夜叉带金绳将铁网，寻踪逐迹莫放两鬼走逸入崄巇。五百夜叉个个口吐火，搜天括地走不疲。吹风放火烈山谷，不问杉柏樗栎兰艾蒿芷蘅茅茨，燔焱熨灼无余遗。搜到九万九千九百九十九仞幽谷底，捉住两鬼，眼睛光活如琉璃。养在银丝铁栅内，衣以文采食以麋。莫教突出笼络外，踏折地轴倾天维。两鬼亦自相顾笑，但得不寒不馁长乐无忧悲。自可等待天帝息怒解猜惑，依旧天上作伴同游戏。","dynasty":"明代","title":"二鬼"}
{"author":"刘基","content":"疲马怀空枥，征衣怯路尘。那堪远游子，复送欲归人。月满西津夜，花明北固春。论文应有日，话别莫悲辛。","dynasty":"明代","title":"丙戌岁将赴京师途中送徐明德归镇江"}
{"author":"刘基","content":"澹澹夕风作，萧萧芦叶鸣。林间众鸟息，河上一舟行。海近云常湿，天虚月更清。神京看渐近，且缓望乡情。","dynasty":"明代","title":"发景州"}
{"author":"刘基","content":"建溪激箭向南流，石齿如锋斗客舟。篙子踏歌浑不畏，行人遥望替生愁。","dynasty":"明代","title":"过闽关（二首）"}
{"author":"刘基","content":"漠漠轻云结晚阴，依依斜日挂遥岑。炊烟忽起桑榆上，散作鲛绡抹半林。","dynasty":"明代","title":"过闽关（二首）"}
{"author":"刘基","content":"泽国繁华地，前朝旧此都。青山弥百粤，白水入三吴。艮岳销王气，坤灵肇帝图。两宫千里恨，九子一身孤。设险冯天堑，偷安负海隅。云霞行殿起，荆棘寝园芜。币帛敦和议，弓刀抑武夫。但闻当守奏，不见立庭呼。鬼蜮照华衮，忠良赐属镂。何劳问社稷，且自作欢娱。粳稻来吴会，鱼鼋出具区。至尊巍北阙，多士乐西湖。鹢首驰文舫，龙鳞舞绣襦。暖波摇襞积，凉月浸氍毹。紫桂秋风老，红莲晓露濡。巨螯擎拥剑，香饭漉雕胡。蜗角乾坤大，鳌头气势殊。秦庭迷指鹿，周室叹瞻乌。玉马违京辇，铜驼掷路衢。含容天地广，养育羽毛俱。橘柚驰包贡，涂泥赋上腴。断犀埋越棘，照乘走隋珠。吊古江山在，怀今岁月逾。鲸鲵空渤枌，歌咏已唐虞。鸱革愁何极，羊裘钓不迂。征鸿暮南去，回首忆莼鲈。","dynasty":"明代","title":"钱塘怀古得吴字"}
{"author":"刘基","content":"千古怀沙恨逐臣，章台遗事最酸辛。可怜日暮高唐梦，绕尽行云不到秦。","dynasty":"明代","title":"读史有感"}
{"author":"刘基","content":"越绝孤城枕海湄，越王亭下景迟迟。云埋夏后藏书穴，草没秦皇颂德碑。凿齿未驯虞礼乐，戈船犹驻汉旌旗。春风淡荡吹杨柳，笑看吴钩有所思。","dynasty":"明代","title":"越山亭晚望"}
{"author":"刘基","content":"一片宫垣粉雘新，前王陵庙在松筠。玉书金简归天地，贝叶昙花诧鬼神。沧海波涛纡职贡，山川草木望时巡。苗顽未狎虞阶舞，空使忠良泪满巾。","dynasty":"明代","title":"谒夏王庙有感"}
{"author":"刘基","content":"伏枕候明发，梦游沧海中。中有万斛船，荡漾随天风。舵师兀昏睡，环视立众工。波涛正汹涌，欲往迷西东。寤寐惕惊起，魂魄犹忡忡。","dynasty":"明代","title":"感怀二十四首"}
{"author":"刘基","content":"黄子宅边松十寻，两株相倚自成林。半空鸾凤翻清影，长日笙竽奏好音。岂但茯苓能却老，更有琥珀可安心。风尘澒洞还相忆，写挂高轩恨最深。","dynasty":"元代","title":"为黄元徽题画松"}
{"author":"刘基","content":"徘徊西湖上，怆悢有所思。所思不可见，涕泪下沾衣。死生一瞬息，逝者安可追。狼曋信君子，李陵非男儿。¤","dynasty":"明代","title":"癸巳正月在杭州作（二首）"}
{"author":"刘基","content":"凄凄素秋霜，苒苒高原草。运穷相值遇，黝颜就枯槁。浩叹采薇歌，惭愧商山老。","dynasty":"明代","title":"感寓（六首）"}
{"author":"刘基","content":"将军铁马高秋出，使者楼船渤海来。甘雨恰随天诏下，冻云应与地图开。枯黄背日纷纷落，细绿迎春苒苒回。怅望山中多病客，坐看乌鹊绕庭梅。","dynasty":"明代","title":"诏书到日喜雨呈石末公"}
{"author":"刘基","content":"吾闻共工台，乃在昆崙北。长蛇戴九头，利吻错戈戟。呿呀恣啖食，抵厥成溪泽。呜呼三仞沮，可以警贪得。","dynasty":"元代","title":"咏史二十一首其十一"}
{"author":"刘基","content":"枯池得雨闹群蛙，蜿蟺含浆总有家。为爱微凉宜晓梦，不知晴日满庭沙。","dynasty":"元代","title":"雨馀"}
{"author":"刘基","content":"骏马狐白裘，玉勒黄金羁。宾从如浮云，顾盼生光辉。朝驱紫陌尘，暮醉青楼姬。但见花月好，宁知霜雪飞。荏苒世途异，凄凉瑶草衰。田园皆易主，亲友尽暌违。学书时既晚，躬稼力已微。岁晏寒风生，倚墙听邻机。逝水不可挽，枯蓬安所依。伫立为尔叹，感我泪沾衣。","dynasty":"明代","title":"少年行"}
{"author":"刘基","content":"阴崖有乔树，乾鹊巢其颠。朝食叶上露，暮食叶下蝉。巢成长众雏，鸣飞一何嬛。但愿本根固，风雨得安眠。如何就摇落，而不抱悁悁。","dynasty":"元代","title":"杂诗四十首其十五"}
{"author":"刘基","content":"鸟飞止茂林，鱼游止深渊。步止辞跲踬，语止绝悔愆。䗂蝓升高壁，朽壳消腥涎。夸父逐羲和，渴死大道边。所以知止者，不为物所牵。摆落尘网婴，寂寞守自然。悠悠观群动，默默全吾年。","dynasty":"元代","title":"张子英闲止斋三首其一"}
{"author":"刘基","content":"多愁秖觉世情疏，愁极凭谁与破除。江海烟尘羁客泪，云山桑梓别人居。高风断雁惟将恨，衰草残萤不照书。世乱弓刀方有用，休誇新句逼黄初。","dynasty":"元代","title":"仍用韵酬衍上人其一"}
{"author":"刘基","content":"蟋蟀巳在宇，鸿雁方来宾。天秋风露寒，阴谷何时春。欲为商声歌，恐惊梁上尘。衡门掩仲蔚，庶用存吾真。","dynasty":"元代","title":"秋怀其五"}
{"author":"刘基","content":"秋气萧条宋玉悲，西风唯有雁相宜。秦淮岸上青青草，想见繁霜未落时。","dynasty":"明代","title":"秋日即事（八首）"}
{"author":"刘基","content":"残釭背壁翳还明，坐拥衾裯阅五更。云捲星河垂永夜，霜飞鼓角静严城。飘摇莫计馀生事，老病都非旧日情。想像故园凭梦到，愁来转使梦难成。","dynasty":"元代","title":"夜坐"}
{"author":"刘基","content":"鸡鸣风雨潇潇，侧身天地无刘表。啼鹃迸泪，落花飘恨，断魂飞绕。月暗云霄，星沈烟水，角声清袅。问登楼王粲，镜中白发，今宵又添多少。极目乡关何处，渺青山髻螺低小。几回好梦，随风归去，被渠遮了。宝瑟弦僵，玉笙指冷，冥鸿天杪。但侵阶莎草，满庭绿树，不知昏晓。","dynasty":"明代","title":"水龙吟·鸡鸣风雨潇"}
{"author":"刘基","content":"山城望月中元夜，天运循环四序周。顾兔又从银汉灭，磔蟆空抱玉川忧。清台视梫当箕尾，仙使乘槎隔斗牛。安得寄书凭去燕，为言桂树不胜秋。","dynasty":"元代","title":"丁酉七月十四夜望月仍蚀且既而司天报亦不至因感去年作此寄石末公"}
{"author":"刘基","content":"愁阴沴阳景，孟春犹苦寒。腾云涌岩岫，落雪蔽江干。街衢溢潢潦，井谷生狂澜。误疑蛙黾窟，中有蛟龙蟠。复忧扶桑日，坐为黄浊漫。顾瞻望四郊，侧足不遑安。却秦慕鲁连，存齐想田单。玄发虽向改，壮心终靡殚。小人务苟且，君子惭素餐。高牙对多垒，肉食徒王官。周纲虽云弛，一匡赖齐桓。莫惊沟浍盈，雨息当自干。","dynasty":"明代","title":"次韵和石末公春雨见寄"}
{"author":"刘基","content":"擢彼乔松，在彼丘阿。岁莫凄风，飒为枯柯。忧来伤心，云如之何。瞻彼昊天，曷其有宜。天降淫德，铺于下国。稻粱黍稷，暨于螟。不稼不穑，寇攘以食。哀此下民，曷其有极。心之忧矣，如烹如煎。丧乱靡底，如渊如泉。如彼奥草，孔蔓以延。呜呼昊天，伊谁之愆。有罻者罿，曷施于宇。胡罾于林，觊彼鲂鱮。小人所怃，君子所与。弗询弗犹，曷其有愈。君子不畏，乱日以炽。君子不忧，乱日以悠。正言谔谔，谄言诺诺。欢言孔怡，丧乱所基。邦家维车，庶民维舆。庶僚维服，大臣维御。慎尔驱驰，俾险作夷。无然没没，无俾车偾。无曰予知，民各有思。无曰予圣，庶民孔竞。无竞维德，四方之则。无为回遹，以纵枉慝。瞻彼高原，翳翳其云。眄彼大水，浩矣无津。嗷嗷飞雁，各念尔群。哀我人斯，胡胥以沦。莫高匪天，莫明匪日。何纤勿冒，何昧勿晰。维此圣人，庶民是葵。维彼愚人，则各有谋。原隰之瘁，夫妇云之。闾巷之呻，君子闻之。弗闻弗惟，则各有思。式谤式詈，腑肠以离。谷斯之秕，农以为殃。匪鹰匪隼，曷云能翔。维天有船，不可以航。眷言顾之，心焉恻伤。相彼茂草，飞鸟依之。淠彼深渊，鲂鲤归之。靡依靡归，胡能勿悲。我有隐忧，人莫之知。中途有棘，庶民伐之。执讯弗笃，君子堲之。不瞆不聋，孰填尔聪。靡瞻靡顾，自贻伊瞽。如彼沸鼎，无增尔薪。无从尔言，以逖远人。迩人营营，远人兢兢。弗讹尔心，曷其有惩。嗟尔君子，戒慎尔止。靡谦不光，靡盈不毁。维山有杞，维泽有芷。庶民所履，维君子使。陟彼高原，维风飗飗。靡草不凋，无木不刘。忧来伤心，如焚如抽。瞻仰昊天，曷其有瘳。","dynasty":"明代","title":"擢彼乔松"}
{"author":"刘基","content":"吴兴公子雅好奇，欲把丹青竞天巧。花蜂柳莺看已足，貌得骅骝图更好。浪花满身蹄削諲，两耳抽出春笋尖。风鬃欲拂九霄雾，隅目似挂高秋蟾。昨者王良失鞿鞚，封狼咆哮蛇豕哄。天闲乘黄越在野，出车未见歌南仲。呜呼！安得此马背负郭令公，扫清四海归奏明光宫。","dynasty":"明代","title":"题钱舜举马图"}
{"author":"刘基","content":"君不见昔者米南宫，又不见今时赵学士，能将翰墨争鬼工。天下流传名，父子栝苍处士身。姓陈小郎英俊尤可人，欲收大地入掌握，笔意所到如有神。晓携小幅来赠我，红日满窗花婀娜。开轩展视心眼宽，如在岳阳楼上坐湖波。吹烟入远山，君山乃在湖中间。苍梧九疑隔湘浦，孤云目断幽篁斑。渔舟一叶来何处，巫峡雨昏啼鴂暮。泽畔行人久不归，沙上轻鸥自飞。去陈公子听我歌，深林大谷龙蛇多。蓬莱三岛可避世，欲往其柰风涛何。","dynasty":"元代","title":"陈彦德以画见赠歌以酬之"}
{"author":"刘基","content":"郊原过雨东作始，枝上鹁鸠鸣可怜。此地巢居犹葺垒，他乡去子望归田。匡时势异民思汉，忧国心随雁到燕。逝水自流人自老，倚楹长忆至元年。","dynasty":"明代","title":"闻鸠鸣有感呈石末公"}
{"author":"刘基","content":"双桐生空井，井空桐叶稀。稀叶不自蔽，凤鸟将安归。双桐生空井，井泥泉不出。桐根日夜枯，何由伐琴瑟。","dynasty":"明代","title":"双桐生空井"}
{"author":"刘基","content":"西风吹散云头雨，斜阳却照天边树。树色荡湖波，波光艳绮罗。征鸿何处起，点点残霞里。月上海门山，山河莽苍间。","dynasty":"元代","title":"菩萨蛮　越城晚眺"}
{"author":"刘基","content":"昨夜起观星，月在杨板上。今宵不见月，星影空摇漾。羽虫飞拂户，灯吐孤火壮。伫立掩衡门，愁来独惆怅。","dynasty":"元代","title":"旅夜其二"}
{"author":"刘基","content":"沉水香销金博山，月满楼台深夜寒。瑶琴弦绝不可弹，叶落乌啼寻梦难。","dynasty":"元代","title":"漫成二首其一"}
{"author":"刘基","content":"丈夫不爱死，成仁心所安。殒身苟无故，哀哉徒自残。水能杀人人共知，公独茫然狂以痴。黄河渺渺无津涯，乃欲绝流而渡之。公也溺死人谁悲，世路如何，险恶实多？平地倏忽，滔天风波。利淫欲饵，孰知其佗？不见不闻，纵横网罗。固不必如公之痴，可揕以鱼中之铍，亦不必如公之狂，可禽以伏甲之觞。眼前言笑百媚出，宁知兵刃罗心肠。公无渡河河无津，箜篌一曲愁杀人。","dynasty":"元代","title":"公无渡河"}
{"author":"刘基","content":"江上悲风起白波，山中芳草柰愁何。紫菱青荇鲛人舞，翠藟苍藤木客歌。旷野烟尘迷虎兕，长亭泥泞没骊騧。浊河日夜东流去，肠断霓旌影馺娑。","dynasty":"元代","title":"次韵和谦上人秋兴七首其七"}
{"author":"刘基","content":"凰乃凤之匹，麒乃麟之俦。锦衾角枕期白发，谁知不得同山丘。丈夫殉节殒烽矢，英灵在世何曾死。两龙未合延平津，白日无光天色紫。君不见青松与兔丝，引蔓相缠萦松摧。丝蔓断结根，犹作千岁苓。洞房含风霜露早，孤儿哑哑在怀抱。皇天可怜儿长成，相见黄泉情亦好。","dynasty":"元代","title":"题也先进德祖母徐氏节义传后进德之祖以战死时其祖母年尚少"}
{"author":"刘基","content":"我有绿绮琴，其材出空桑。金徽映玉轸，音韵锵琳琅。上弦感薰风，下弦来凤皇。世耳不欲闻，子期今则亡。愿持献重华，路阻川无梁。","dynasty":"明代","title":"感怀二十四首"}
{"author":"刘基","content":"壳斗犀函手斗兵，沙堤潮落可横行。稻根香软芦根美，未觉江山酒兴生。","dynasty":"元代","title":"题蟹其一"}
{"author":"刘基","content":"香罗金缕衣，采花采春晖。花高折不得，空步绿莎归。","dynasty":"元代","title":"琅琊王歌其二"}
{"author":"刘基","content":"小径迂行客，危楼舍酒星。河分洸水碧，天倚峄山青。昭代空文藻，斯人竟断萍。登临无贺老，谁与共忘形。","dynasty":"元代","title":"济州太白楼"}
{"author":"刘基","content":"君不见昔日方相氏，黄金为四目。精光倏昱夺长庚，导者趋风观者肃。一朝竣事归有司，委弃尘埃同朽木。我生两眼粗能视，要探天根窥地轴。论价未止连城璧，傅声共推天下独。宁知用誉贵含章，鬼物由来阚高屋。三彭上谇三卢闻，乘时作衅何其速。吴回炽炭煎赤汗，灌注清扬发炎燠。赫如巨鳟出渊沦，褧若锦衣蒙绮縠。泪渍红桃浥露开，旂昏丹雀披烟宿。鹧鸪呼雨荔支垂，布谷啼山蓬蔂熟。雪深太白脒碧鸡，雾苦瑶台落黄鹄。自分衰年已无几，膂力卒单筋脉缩。春荣秋悴两茫茫，柳绿花红非所逐。天公若复可怜生，乞与寸光分粟菽。无劳指点某在斯，不用南阳潭上菊。","dynasty":"明代","title":"病眼作"}
{"author":"刘基","content":"吾闻轩辕之国，乃在大海之中央。其不寿者八百岁，寿者乃与天地同久长。楼台缥缈造云汉，赤日绕户扶叶凉。玉泉之水清以香，瑶草之味如琼浆。洪崖有时来，环佩声琅琅。凤凰自歌鸾自语，青蜺连蜷白云舞。淋漓豹髓浮瑶觞，璀错金盘荐麟脯。耳闻楚水泣皇英，眼见商郊葬彭祖。琪华玉树宵有光，东风入律春茫茫。春茫茫，乐无极，青鵻夜夜月中来，广寒姮娥寄消息。","dynasty":"元代","title":"寿山福海图歌"}
{"author":"刘基","content":"海上苦多雾，北风吹更长。才交积水气，巳翳太阳光。浅乱洲渚色，深迷鸿雁行。神奸冯出入，君子慎周防。","dynasty":"元代","title":"泛海咏雾"}
{"author":"刘基","content":"公庭春树秋重绿，但见鸤鸠日日鸣。不雨正当三伏热，看云无柰百忧生。草间群盗俱縻爵，天下何人尚力耕。汉法几时还再复，白头犹得咏升平。","dynasty":"元代","title":"遣闷呈石末公"}
{"author":"刘基","content":"青泥九折度危峰，翠木千章集远风。欲为流离安堡障，宁辞辛苦涉蒿蓬。梧桐叶落无栖凤，荆棘枝寒有怨鸿。旦夕升虚聊望楚，何时重赋《定方中》？","dynasty":"明代","title":"次韵和林彦文刘山驿作诗"}
{"author":"刘基","content":"秋来日日烟含雨，不肯收残暑。小桃错认是春回，尽把枝头红绿、向人开。白云流水青山远，门掩苍苔晚。草间蜂蝶未须忙，后夜云英和月、结成霜。","dynasty":"元代","title":"虞美人有感"}
{"author":"刘基","content":"人寂寂，夜沉沉，风满中庭月满林。欲挽银河湔泪眼，银河清浅泪痕深。","dynasty":"元代","title":"捣练子"}
{"author":"刘基","content":"鲁阳仰挥戈，羲和为纡辔。耿恭俯拜井，涌液出荒地。精诚所感格，高厚靡不至。人生亦良难，如何殄其类。蓬蒿满六合，惭愧真宰意。","dynasty":"元代","title":"杂诗四十首其二十"}
{"author":"刘基","content":"不寐凄寒剥瘦肌，闻钟惊起揽裳衣。恰如久戌得归时。斜汉隔山牵月落，小禽出树掠霜飞。濛濛轻蔼晕朝晖。","dynasty":"元代","title":"浣溪沙"}
{"author":"刘基","content":"服力徇穑事，矻矻望有秋。凌晨荷锄出，日入且未休。中夜看星辰，旱潦切所忧。西成告丰岁，珠玑满田畴。饱食幸可期，喜色欲盈眸。宁知霜雪早，零落不得收。荒畦委滞穗，槿篱挂空篝。斜阳照白发，短褐还饭牛。天命固如此，汲汲复何求。","dynasty":"元代","title":"杂诗其三"}
{"author":"刘基","content":"苍梧山下无穷竹，尽是湘妃泪种成。烟雨不销千古恨，佩环虚度九秋声。见愁牧竖乘时伐，可待伶伦学凤鸣。独立凄凉对图画，为君惆怅一沾缨。","dynasty":"元代","title":"题墨竹"}
{"author":"刘基","content":"王家废寺旧闻名，荆棘花开鸟自鸣。深夜狐狸穿破冢，佛灯争似鬼灯明。","dynasty":"元代","title":"半山寺二首其一"}
{"author":"刘基","content":"蟾是虾蟆精，谁令居月宫。凄其羁旅身，竟作蚀月虫。我心有灵丹，光与日月同。子能精鍊之，可发天地矇。照灼六合外，安事一室中。哀哉爬沙辈，局促栖樊笼。","dynasty":"元代","title":"蟾室诗为台州栖霞观道士作"}
{"author":"刘基","content":"蓬头皲足谁家儿，满面尘埃双泪垂。爷娘弃我不待老，骨肉无人但兄嫂。两身一气不相知，陌路茫茫向谁道。清晨采薪日入归，残羹冷饭难充饥。欲言问兄兄不顾，嫂是他人更奚诉。人生一世为弟兄，同根自合同枯荣。爷娘在日曾眷恋，愿兄回看死人面。此诗亦有感于文宗兄弟之间而作。","dynasty":"明代","title":"孤儿行"}
{"author":"刘基","content":"巫闾析木天空阔，桐柏终南水乱流。邑里萧条无吠狗，田畴芜秽少耕牛。萋萋蔓草随人远，淡淡残阳向客留。迟莫飘零偏感旧，几回垂泪睇神州。","dynasty":"元代","title":"次韵和石末公闻海上使命之作因念西州怆然有感二首其一"}
{"author":"刘基","content":"八表流云澄夜色，九霄华月动春城。条风细细吹旗影，香蔼微微引漏声。河汉虹桥应断绝，沧溟鳌足漫峥嵘。愁来更听渔阳操，独倚阑干坐到明。","dynasty":"明代","title":"次韵和石末公元夜之作"}
{"author":"刘基","content":"正凄凉，月明孤馆，那堪征雁嘹唳。不知衰鬓能多少，还共柳丝同脆。朱户闭，有瑟瑟萧萧，落叶鸣莎砌。断魂不系，又何必殷勤，啼螀络纬，相伴夜迢递。樵渔事，天也和人较计，虚名枉误身世？流年衮衮长江逝，回首碧云无际。空引睇？但满眼、芙蓉黄菊伤心丽。风吹露洗。寂寞旧南朝，凭阑怀古，零泪在衣袂。","dynasty":"元代","title":"摸鱼儿　金陵秋夜"}
{"author":"刘基","content":"莫厌晨鸡相应啼，中原千里绝晨鸡。一匡自是无伯仲，坐谈不用誇曾西。","dynasty":"元代","title":"鸡鸣曲其二"}
{"author":"刘基","content":"城头吹角夜沉沉，有栖禽，出疏林。冲落满庭、珠露滴衣襟。身在吴江家在越，南北事，两关心。人生莫遣二毛侵，病相寻，老骎骎。谩好青山、绿水懒登临。千古钟期今巳矣，空惨怆，对瑶琴。","dynasty":"元代","title":"江神子"}
{"author":"刘基","content":"伐木丁丁谷响传，楩楠朴樕共成烟。扶桑不是人间树，因见沧溟变稻田。","dynasty":"元代","title":"绝句漫兴七首其五"}
{"author":"刘基","content":"露泣寒螀唁断魂，风惊檐铎语黄昏。羁愁悄悄成危坐，看尽空墙上月痕。","dynasty":"明代","title":"夜坐"}
{"author":"刘基","content":"上马鸡始鸣，入寺钟未歇。草际起微风，林端淡斜月。僧房湛幽寂，假寐待明发。松径断无人，经声在清樾。","dynasty":"明代","title":"晨诣祥符寺"}
{"author":"刘基","content":"有爝者萤，载飞载扬。有倬云汉，载炳其章。白日易徂，玄夜何长。繁思交横，浮念无方。慨怀古人，中心怛伤。离娄冥行，历坎而僵。循墙以趍，虽瞽不伥。猛虎雷咆，斑文在床。妖狐鬼潜，毳裘黄黄。悠悠多岐，荡荡周行。慎尔驰驱，天命有常。","dynasty":"元代","title":"秋怀其五"}
{"author":"刘基","content":"松柏守孤直，不争桃李色。明星在青天，有时化为石。春风车马尘，竟日翳紫陌。宁知禾黍地，旧是王侯宅。蓬莱有仙药，求之不可得。霜风吹林木，岁暮徒怆恻。","dynasty":"元代","title":"次韵和脱因宗道感兴三首其二"}
{"author":"刘基","content":"白日下西岑，空庭生夕阴。郊原过雨色，钟梵隔墙音。有感忧思积，无能老病深。露从河汉落，不觉满衣襟。","dynasty":"元代","title":"遣兴其一"}
{"author":"刘基","content":"日出江空晓气柔，白蘋风起渚烟收。夜来一饷三更雨，送尽飞花入海流。","dynasty":"元代","title":"春日杂兴其八"}
{"author":"刘基","content":"钓得槎头缩颈鱼，隔墙有酒贯钱酤。近来酒价如珠玉，独饮千钱不要扶。","dynasty":"元代","title":"次韵和王文明绝句漫兴十八首其十四"}
{"author":"刘基","content":"一年明月中秋好，万里长空此夜阴。雨晕青灯昏远思，虫鸣黄叶乱乡心。见愁盗贼氛犹恶，莫怪乾坤气尚淫。便欲扪萝上天柱，九霄风露恐难禁。","dynasty":"元代","title":"次韵和石末公中秋不见月诗"}
{"author":"刘基","content":"焚书千古讶嬴秦，逃难茫茫走缙绅。尚忆商山近京洛，白头容得采芝人。","dynasty":"明代","title":"有感（七首）"}
{"author":"刘基","content":"生儿须男不须女，二十辞家事明主。由来卿相出白屋，志士宁甘守环堵。天上黉宫古庠序，济济衣冠鹓鹭羽。学业须兼文与武，济川期舟旱期雨。悬髻看书困不眠，劬心问道饥忘咀。朝来忽睹林间鸦，雏飞哺母声哑哑。慨想高堂缺温清，稽首天阍动天听。春烟苍茫春树绿，水煖芹芽白如玉。扁舟荡漾驶归风，綵服飘扬炫晴旭。盈门弱柳鹅黄丝，莺鸣如弦花满枝。开门见儿喜不定，问言执手仍牵衣。牵衣上堂拜嘉庆，笾豆既具殽且时。儿前劝酒还蹈舞，亲戚满筵欢笑语。朱颜婉娩映青松，鹤发婵娟照芳醑。为子歌一曲，送子江之湄。到家早来旋，勿为儿女慈。人生有亲乐莫乐，况乃君恩重山岳。读书不可迂，检身不可疏。劝子慎勿学世儒，顾言耻行名为愚。君不见良金铸为器，鼎鼒亨饪干将利。才全德备称大贤，报国荣亲两无愧。","dynasty":"元代","title":"送黄岩林生伯云还乡觐省"}
{"author":"刘基","content":"世间万类皆可睹，茫昧独有鬼与龙。此图画龙二十四，状貌诡谲各不同。得非物产有异种，或曰神变无常踪。一龙揵尾欲上水，足爪犹在奫中。一龙出穴饮涧底，头上飞瀑泻白虹。前有一龙已在云，顾视厥子扬双瞳。浪波鱼鳞沓谾豅，日车块圠天无风。中庭两龙忽相逢，须眉葩髿如老翁，便欲角抵争雌雄。西望积石接崆峒，白龙擘石窥流潀。河伯远遁虚其宫，屈蟠睡者何龙钟，老物用亢时当终。峡外六龙狞以凶，矜牙舞爪起战攻。咬鳞嚼甲含剑锋，陷胸折尾波血红，之死弗悟人谁恫？一龙引肮将欲从，回环雎盱未敢通。最后一龙藏于禋，睥睨胜败非愚祌，无乃有意收全功。云中弄珠劳尔躬，不如卧沙之从容。龙子学飞力未充，母在下视心憧憧。何物一角额准隆，?然出洞若蛇虫。有龙接之自巃嵸，恐是巩穴王鲔公，皮骨始蜕形犹蒙。两龙归来倦不翀，痴龙攀石身已癃。蚴蚪偃蹇倏腾冲，蜿蟺撄跃鬐发茸，呿呀奔拏曲如弓。百态并作何纷庞，是耶非耶孰能穷。画师昔有僧繇工，能令真龙下虚空。安得伶伦截竹筒，吹之呼龙出石谼，使我一见开昏瞢。","dynasty":"明代","title":"题群龙图"}
{"author":"刘基","content":"返照吴山外，归云越水头。宁捐白羽扇，却著赤貂裘。草暖凫鹥渚，波香杜若洲。艰难愧生事，汗漫想扁舟。","dynasty":"元代","title":"晚思"}
{"author":"刘基","content":"稻粱离离兮稂莠骄骄。麒不可以偶狼兮凤不可以侣枭。求羊无人兮钟子寂寥。哀风觱发兮原野萧条。四顾彷徨兮忧心且焦。若有人兮在山椒。携粮负薪兮啸歌以遨。黜陟无闻兮宠辱不摇。呜呼吾尔群兮去无待子招。临流泉兮倚逍遥。无斤我松兮无使柏也凋。","dynasty":"元代","title":"山阴王景回友樵斋辞"}
{"author":"刘基","content":"凉雨新沐，秋花遍墙角。门对远山，山带斜阳，葱茏相属。明月今宵巳自满，又争柰、素娥幽独。向天涯，望月兴怀，愁多如簇。年岁促，欢去速。意易足，事难续。镜掩懒重开，纵春风，也不解、染黄成绿。陇首孤云去无际，草上露华白如玉。且深下红帘，倒金樽醽醁。","dynasty":"元代","title":"帝台春"}
{"author":"刘基","content":"葵藿倾心向大明，参商琐琐只寻兵。蛾眉欲擅三千宠，鱼翼难通九万程。贝锦笙簧鸱鸟瑞，明珠瑑玉泰山轻。两阶干羽闻来格，分北犹劳圣主情。","dynasty":"元代","title":"即事有感呈石末公"}
{"author":"刘基","content":"我思美人，乃在洞庭之阳，彭蠡之阴。冲波亘天三百里，离恨比之应更深。扬澜咆哮左蠡怒，白日惨惨玄猿吟，欲往从之愤余心。鼋鼍臲卼，不可以驾风摐摐兮雨淫淫。望厌原之飞烟，邈匡庐之高岑。霞标日观矗南斗，石门双阙撑敬嵚。虹旌兮翠羽，昌容兮凤凰，舞荍衣兮茝襟，玉笙吹兮紫鸾音。望不见兮悲莫任，江水湛湛愁风林。西来文鱼曾到海，愿寄笔札逾兼金。","dynasty":"元代","title":"寄江西黄伯善兄弟"}
{"author":"刘基","content":"正良宵过雨，玉漏传声，罗幌无风。梦觉青釭里，有金葩璀璨，琼蕊珑𤧚。翠翘隐映丹凤，摇曳碧云中。似瑞霭含星，轻霞晕月，霁景摛虹。离人最多感，况四壁萧条，惟有吟虫。想像长门殿，怨佳期冰泮，芳意烟空。强将片影相对，清泪湿铅红。但暗自灰心，朱颜判却成老翁。","dynasty":"元代","title":"忆旧游　咏灯花"}
{"author":"刘基","content":"春雾今宵气稍清，空江一舸客心惊。东流浊浪冲山动，西望长庚似月明。不有龚黄为郡县，徒令耒耜化戈兵。溥天何处非王土，无地安身愧此生。","dynasty":"明代","title":"晚泊海宁州舟中作"}
{"author":"刘基","content":"我为先生歌雪鹤，逸兴翩翩入寥廓。先生为我咏雪鸡，扶桑昼景寒凄迷。雪鹤排云舒六翮，长鸣远逐浮丘伯。玄洲巨君张两耳，竫人踉蹡走如蚁。雪鸡欲上蟠桃枝，白光烁眼流琼黐。腾身蹋折琅玕树，片片琪华振鸥鹭。鹤飞拨剌向辽东，海鲸扬波雪半空。缟衣䙰褷丹顶素，九皋月黑猿嗥风。鸡啼喔咿夜方永，惊起踆乌怨金井。群仙环佩响玲珑，十二玉楼烟雾冷。忆昔康回触折天柱时，女娲扶天立天维坤维。太白作天骨，万古至今长积雪。上有雪蛆大毂长如辕，冰蛇雪鼠相蜷蜿。味如餦餭色如乳，入口清凉生。肺腑炎埃荡涤邪秽除，幽精爽雪游六虚。鹤也莫与乌鸦争腐鼠，鸡也莫向沟膛拾禾黍。雪寒可畏清可欲，洗髓伐毛天所玉。雪可咽兮冰可餐，谁其作友三青鸾？","dynasty":"元代","title":"戏为雪鸡篇寄詹同文"}
{"author":"刘基","content":"馋妇厌贫夫，常怀相弃心。慨慕东家子，年少多黄金。轻身改西托，布被烂锦衾。宁忆秋风起，霜露栖繁林。叶落枝亦尽，愁闻蜻蛚吟。¤","dynasty":"明代","title":"杂诗（三十三首）"}
{"author":"刘基","content":"春蚕吐丝作成茧，辛苦为人身上衣。画史等闲挥彩笔，女工憔悴倚空机。高堂素壁峰峦出，暮雨朝云梦寐归。可怪唐朝杜陵老，瘦妻短褐有光煇。","dynasty":"元代","title":"戏和石末公催太初画山水之作"}
{"author":"刘基","content":"严风萃群有，蝇蚊亦无多。所憎虽去眼，若此岁晏何。中夜揽衣裳，起视星与河。出云未还山，落叶早辞柯。沉思不成寐，太息继以歌。","dynasty":"元代","title":"旅兴其四十"}
{"author":"刘基","content":"岁晏悲风急，空江白昼阴。黄芦与红蓼，无处不伤心。","dynasty":"明代","title":"岁晏"}
{"author":"刘基","content":"白涧含光月照席，梅花八檐珠的皪。蕊宫道士弹七弦，明星在树霜满天。锵如暗泉发函窦，悄若空山叫哀狖。雾雨寒吹松柏响，波涛怒激蛟龙斗。神奔鬼怪入杳冥，鸾孤鹤寡风泠泠。湘娥宵攀竹枝泣，紫凤晓啄梧桐鸣。悽悽欲断还复续，啼莺一声春草绿。砉然清商行素秋，落叶洒地虫啾呼。拥衾听之消百虑，梦逐行云自来去。九疑连天洞庭远，海阔烟深不知处。蕊宫道士听我语，世无子期谁识女。叶间濮上方施行，白云阳春弃如土。","dynasty":"元代","title":"夜听张道士弹琴"}
{"author":"刘基","content":"摇落江皋草满烟，秋光何处不堪怜。夜凉银汉低城阙，卧听蛩声似筦弦。","dynasty":"元代","title":"秋日即事其四"}
{"author":"刘基","content":"东风吹沧江，白日照花柳。山川半显晦，积雨晴未久。青阳好气候，群物竞苞剖。农夫荷锄犁，各自登陇亩。蒐鸠鸣相应，陂水光浏浏。天地起戈兵，荆榛塞原阜。兹邦特按堵，庶足憩奔走。故乡有园田，委弃没藜莠。老母年八十，头童齿牙朽。痴儿始垂髫，出入寡朋友。衣衾杂絮毳，羹食乏菘韭。儡然多病身，全家倚糊口。那令更远去，忧念成疾首。千金聘宿瘤，顾谓西施丑。盐车摧太行，骅骝不如狗。况我驽蹇质，困踣畏培曈。济河须巨舫，将焉用罂缶。朱弦纟互琴瑟，曷中洪钟纽。剡蒿射犀革，空贻养由咎。巍巍神祖烈，乾坤让高厚。蠢兹蛇豕俦，乘间恣哮吼。非无熊罴臣，土产分左右。更张吾岂能，习惯彼已狃。鹿麋曾伤虎，宵迈慑狸蹂。寤言乱心绪，忽若醉醇酒。疏贱等蚍蜉，捐躯复何有。夷吾匪每生，鞠育未宜负。怆悢忆松揪，泪湿蓬鬓垢。道途正艰阻，进退维窊臼。向风一陈情，何由达南斗？","dynasty":"明代","title":"渡江遣怀"}
{"author":"刘基","content":"城上高楼接海霞，疏林藏不尽、欲栖鸦。回廊曲槛别人家，征鸿外，风冷夕阳斜。灯暗鼓三挝。望中烟隐树、月笼沙。白云如梦绕天涯。梧桐雨，和泪滴寒莎。","dynasty":"元代","title":"小重山"}
{"author":"刘基","content":"人生无百岁，百岁复如何？古来英雄士，各已归山河。","dynasty":"明代","tags":"人生，感慨","title":"绝句·人生无百岁"}
{"author":"刘基","content":"霜飞大野气凄清，日落荒村少客行。投笔班超空食肉，登楼王粲独伤情。海壖雨翳旌旗影，淮甸云埋鼓角声。中夜起瞻天北极，鬓毛萧飒忆神京。","dynasty":"元代","title":"次韵和谦上人秋兴七首其三"}
{"author":"刘基","content":"会稽老王拙且痴，能画梅花称绝奇。春窗走笔生古怪，中有窈窕倾城姿。人生得闲真是好，得闲不闲惟此老。布袍阘茸发不流，一生只被梅花恼。天生梅实可和羹，尔梅有花结不成。世间花实总尤物，不如画图终古无枯荣。","dynasty":"元代","title":"题王元章梅花图"}
{"author":"刘基","content":"隋帝易广勇，天命以不长。唐宗昧治恪，本支竟摧戕。圣人有达节，变通亦何常。禹汤不同迹，万古皆明王。","dynasty":"元代","title":"咏史二十一首其十六"}
{"author":"刘基","content":"朱鹭来，玉山巅。赪翁引，熛臆延。朱鹭来，赩流霞。饮赤水，食丹砂。朱鹭来，炎德加。威昆明，滇僰讹。朱鹭来，集太液。帝锡祐，荒广斥。朱鹭来，烨煌煌。挟鹪雕，媒凤凰。朱鹭来，皇之辉。神筴滨，无穷期。","dynasty":"元代","title":"朱鹭"}
{"author":"刘基","content":"鳞羽路阻，佳人何处。木落山寒，江空岁暮。明镜飞上青天，照无眠。海风裂地鲸鱼死，三万里，水击蓬莱徙。不禁清泪，暗里洒向孤灯，结成冰。","dynasty":"元代","title":"怨王孙"}
{"author":"刘基","content":"虎厌肉兮驺虞苦饥。獭升堂兮麒麟受羁。黄彝荐滫兮章甫承綦。箾韶屏弃兮弦筦兜离。指玉以为石兮削方以为规。天不可问兮神不可咨。繄彼之是兮而此之非。有樗在林兮有栎在馗。蓍龟孔昭兮勿远余思。","dynasty":"元代","title":"九叹九首其六"}
{"author":"刘基","content":"吾观神龙变，天地为晦冥。龙成宰元化，嘉泽浃四溟。出山不飘风，入水无震霆。枯萎仰沾溉，沃若生葱青。岂比蜧与蜦，裂石摧巘陉。俾民举疾首，抏神蹙眉听。","dynasty":"元代","title":"杂诗四十首其七"}
{"author":"刘基","content":"花自飘零水自流，无情有恨月如钩。十年一枕三更梦，嬴得风烟满地愁。","dynasty":"元代","title":"无题绝句二首其一"}
{"author":"刘基","content":"窗外群蛙久不鸣，夜来忽听满池声。客心且喜逢冬暖，天意犹当放晚晴。尘劳事，莫关情，清风皓月共忘形。夭桃应妒芙蓉色，故发鲜花照眼明。","dynasty":"元代","title":"鹧鸪天　冬煖"}
{"author":"刘基","content":"　　楚有养狙以为生者，楚人谓之狙公。旦日，必部分众狙于庭，使老狙率以之山中，求草木之实，赋什一以自奉。或不给，则加鞭箠焉。众狙皆畏苦之，弗敢违也。　　一日，有小狙谓众狙曰：“山之果，公所树与？”曰：“否也，天生也。”曰：“非公不得而取与？”曰：“否也，皆得而取也。”曰：“然则吾何假于彼而为之役乎？”言未既，众狙皆寤。　　其夕，相与俟狙公之寝，破栅毁柙，取其积，相携而入于林中不复归。狙公卒馁而死。　　郁离子曰：“世有以术使民而无道揆者，其如狙公乎！惟其昏而未觉也。一旦有开之，其术穷矣”。","dynasty":"明代","tags":"文言文，故事，揭示，社会","title":"楚人养狙"}
{"author":"刘基","content":"关山月明风恻恻，万里黄云杂沙砾。夜深羌笛吹一声，征人相看泪沾臆。古人以绥服奋武卫，耕战守禦不外求。何人倡此戍边策，千载以贻中国忧。关山月，圆复缺，何忍年年照离别。愿得驰光照明主，莫遣边人望乡苦。","dynasty":"元代","title":"关山月"}
{"author":"刘基","content":"紫燕来我檐，营巢养其雏。拾虫扑我衣，衔泥污我书。雏成复生子，风雨同安居。一旦舍我去，瞻之起长吁。死别不可追，生别那可思。悼往恨节促，待来恚时迟。","dynasty":"元代","title":"旅兴其六"}
{"author":"刘基","content":"秋光好，无柰锦帐香销，绣帏寒早。钩帘人立西风，送书过雁，依然又到。故乡杳，空把泪随江水，梦萦池草。何时赋得归来，倚松对柳，开尊醉倒。衰鬓不堪临镜，镜中愁见，蓬飞丝绕。门外远山青青，长带斜照。石泉涧月，辜负夜猿啸。伤心处，枫凋露渚，荷枯烟沼，燕去玄蝉老。满天细雨鸣羁鸟，花蔓当檐袅。庭院静，遥闻清砧声捣。拥衾背壁，一灯红小。","dynasty":"元代","title":"瑞龙吟"}
{"author":"刘基","content":"旧游忆鼓湘湖棹，日净风微江练平。小艇曲穿花底出，游鱼相伴镜中行。别来漫想心徒切，画里重看眼亦明。素石苍松是何处，愿从巢父濯冠缨。","dynasty":"明代","title":"题烟波泛舟图"}
{"author":"刘基","content":"星稀月白河阑干，饥虫吁号莎草寒。美人望月歌宛转，潇湘水碧苍梧远。愁魂一夜不得归，化作断云天际飞。","dynasty":"元代","title":"宛转歌"}
{"author":"刘基","content":"盗蹠矨梁肉，原思馁穷闾。夷齐采薇蕨，仪秦驷高车。祥麟殪西狩，尼父空叹吁。天道果福善，彼苍竟何如。","dynasty":"元代","title":"杂诗四十首其三十六"}
{"author":"刘基","content":"裂帛声中发祸机，白华歌断草菲菲。可怜蜀道三军恨，不记他年武惠妃。","dynasty":"元代","title":"题明皇幸蜀图其二"}
{"author":"刘基","content":"云月虽不明，精魄固长在。飞蛾亦何知，乘时妒光彩。天高多飘风，烟雾中叆叇。纷纷堕蒿棘，终竟为何罪。","dynasty":"元代","title":"杂诗四十首其四"}
{"author":"刘基","content":"一抹斜阳沙觜，几点闲鸥草际，乌榜小渔舟，摇过半江秋水。风起，风起，棹入白苹花里。","dynasty":"明代","tags":"婉约，写景","title":"如梦令·一抹斜阳沙觜"}
{"author":"刘基","content":"金华山色翠亭亭，曾驻仙人白玉軿。羡汝结庐松柏里，卧看鸾鹤下青冥。","dynasty":"元代","title":"送金华何生还乡觐省其一"}
{"author":"刘基","content":"今年南国天气暖，十月赤城桃有花。江枫未肯换故色，汀草强欲抽新芽。野畦落日舞残蝶，小池过雨喧鸣蛙。城上几时罢击柝，愁见海云蒸晚霞。","dynasty":"明代","title":"冬暖"}
{"author":"刘基","content":"不寐月当户，起行风满天。山河青霭里，刁斗白云边。避世惭商绮，匡时愧鲁连。徘徊怀往事，恻怆感衰年。","dynasty":"明代","title":"不寐"}
{"author":"刘基","content":"春雨日日送愁来，雨中百花浑未开。青山不见神禹穴，碧草已满越王台。鱼儿弄水浮还没，燕子寻巢去却回。头白扬雄懒献赋，衡门从此掩蒿莱。","dynasty":"明代","title":"漫成"}
{"author":"刘基","content":"曾楼迢递俯清郊，天际群山槛外交。日暖水禽鸣哺子，风轻沙燕语寻巢。绿荷雨洗藏龟叶，翠竹烟寒集凤梢。可叹仲宣归未得，苦吟终日倚衡茅。¤","dynasty":"明代","title":"夏日杂兴（四首）"}
{"author":"刘基","content":"长夏园林白昼闲，高轩留客雨漫山。倾壶竹叶沉沉绿，落树杨梅颗颗殷。槛外新荷摇水佩，檐前弱柳舞风鬟。醉来带月浮舟去，忘却尘埃世路艰。","dynasty":"明代","title":"夏日访王友文留饮赠诗"}
{"author":"刘基","content":"吴苑西风禾黍黄，越乡倦客葛衣凉。楸梧夜冷鸟惊树，霜露秋清蜂闭房。天上出车无召虎，人间卖卜有王郎。干戈满目难回首，梦到空山月满堂。","dynasty":"明代","title":"次韵高则诚雨中（三首）"}
{"author":"刘基","content":"东海波涛激迅飚，西风氛雾虎狼骄。高牙画戟尊方伯，绣段黄封出内朝。无客金戈桩凿齿，有人玉帐舞弓腰。武陵日暮桃花尽，何处林泉可采樵。¤","dynasty":"明代","title":"次韵和谦上人秋兴（六首）"}
{"author":"刘基","content":"不辞尘匣掩青萍，愿见天边陨盗星。白日有时容黑子，紫微终古照玄冥。轻风瀹雪归兰汜，细雨涵春入草亭。但得此身强健在，江山相见眼长青。","dynasty":"明代","title":"次韵和天童良上人见寄"}
{"author":"刘基","content":"含下微波涌碧鳞，湖边草色可怜人。也知使者征书急，莫厌轻舟出郭频。春酒盈缸清似水，时鱼带子白于银。山桃野杏能红紫，醉眼相看意自真。","dynasty":"明代","title":"送李子庚之金陵"}
{"author":"刘基","content":"绝顶浮云锁石关，曲途危磴阻跻攀。他年甲楯孤臣泣，此日斋钟老衲闲。夜永星河低半树，天清猿鹤响空山。干戈未定归无处，拟结茅庐积翠间。","dynasty":"明代","title":"次韵追和音上人"}
{"author":"刘基","content":"不寐凄寒剥瘦肌，闻钟惊起揽裳衣。恰如久戌得归时。斜汉隔山牵月落，小禽出树掠霜飞。濛濛轻蔼晕朝晖。","dynasty":"元代","title":"浣溪沙"}
{"author":"刘基","content":"食蘖苦在口，食莲苦在心。苦心无人知，苦口泪沾襟。","dynasty":"明代","title":"懊憹歌（五首）"}
{"author":"刘基","content":"喓喓草虫，剽剽其股。岁莫如何，尔独良苦。瞻望日月，绵绵我愁。如彼逝矢，一往不留。嗟尔小子，时不再得。匪缗曷鱼，不艺胡稷。萧萧草虫，烈烈其音。岁莫何为，秖觉我心。","dynasty":"元代","title":"秋怀其三"}
{"author":"刘基","content":"勾芒发陈根，北斗转东柄。众星各参差，威弧何时正。好生虽圣心，明刑亦王政。哲人慎谋始，斯焉获终庆。徒言两阶舞，可以怀逆命。不见三危山，万里窜枭獍。世德异唐虞，民情好争竞。那无跗扁医，面有膏盲病。波涛地轴?，虎豹天关敻。雨露当春滋，风霜及秋劲。谁能奉明主，顺天行号令。","dynasty":"明代","title":"得令字"}
{"author":"刘基","content":"客从于阗来，遗我盈尺壁。晶光射云汉，璀璨生五色。置之暗室中，鬼魅皆辟易。愿持自照身，不用持照人。","dynasty":"元代","title":"明斋诗为湖广陈进士赋"}
{"author":"刘基","content":"昔闻同社燕鸡豚，今见操戈竞一飧。松柏空坛饥鼠出，枌榆落日乱鸦喧。地连吴会嗟何蹙，民是周余不半存。疏懒浑愁闻世事，治聋有酒漫盈尊。","dynasty":"明代","title":"社日偶成奉呈石末公"}
{"author":"刘基","content":"征雁来时木叶红，淡淡秋光，袅袅西风。江南江北短长亭，烟草低迷落照中。浮世生涯一转蓬，今日韶颜，明日衰翁。五丁难挽逝川回，千古英雄，此恨都同。","dynasty":"元代","title":"一剪梅"}
{"author":"刘基","content":"曾记楼船夜泊时，家家弦管斗腰肢。于今弦管归何处，绾束枯蒲当酒旗。","dynasty":"元代","title":"江上曲八首其二"}
{"author":"刘基","content":"花明柳暗绕天愁。赵女乘春上画楼。楼上黄昏欲望休。月如钩。槛外长江空自流。","dynasty":"元代","title":"忆王孙十二首　其一集句"}
{"author":"刘基","content":"长江春水去悠悠，乱絮轻花取次休。落日高楼怨横笛，寒鸦飞尽暮蝉愁。","dynasty":"元代","title":"杨柳枝词其九"}
{"author":"刘基","content":"水如蓝，山如黛，草如丝。正去年、双燕来时。衡门昼掩，日长惟有睡相宜。午风吹破，北窗梦、檐影参差。李花开，梅花谢，榴花放，杏花稀。枉教人、两鬓霜垂。凭阑伫立，空将愁眼盻斜晖。断云迢递，趁征雁、直到天涯。","dynasty":"元代","title":"金人捧露盘"}
{"author":"刘基","content":"春天不雨亦不晴，杨花飘尽池萍生。庭鸟雏成巢燕瞑，惟有杜鹃啼到明。","dynasty":"元代","title":"春曲其一"}
{"author":"刘基","content":"忆昔江南未起兵，吴山越水共知名。蘋萍日暖游鱼出，桃李风和乳燕鸣。紫陌尘埃嘶步景，画船歌管列倾城。于今征戍诛求尽，翻对莺花百感生。","dynasty":"元代","title":"春兴七首其七"}
{"author":"刘基","content":"琴薰应律。有细烟罥雨，浓露晞日。洛浦波生，湘渚风交，霓裳水佩争出。姮娥欲共青鸾舞，飏锦幕、香霏纨质。唤海童、齐捧骊珠，艳色荡摇鲛室。遥想麻姑坛上，翠霞与缟袂，相伴箫瑟。妖冶珊瑚，柔媚昌宗，敢污天然清谧。西峰玉井秋河近，看叶底、蜂房成蜜。便为君、摘向金尊，压倒楚江萍实。","dynasty":"元代","title":"疏影　分韵咏荷花得实字"}
{"author":"刘基","content":"鸡不可使守门，狗不可使司晨。驱车梁弱水，日暮空悲辛。我欲乘风谒阊阖，虹蜺弥天云雾合。九关虎豹森骇人，长跪陈辞阍不荅。错石作玙璠，鬼神惊见欺。截梁为欂栌，般垂拊膺泪交颐。冲风结玄冰，道恶不可履。巫咸上天去，泽冻神蓍死。我欲竟此曲，此曲多苦声。鸿雁向天北，因之寄遐情。","dynasty":"元代","title":"苦哉行"}
{"author":"刘基","content":"微凉生袂一登楼，落照归鸦点点愁。谁似孤云独无事，随风直到海西头。","dynasty":"明代","title":"漫成（二首）"}
{"author":"刘基","content":"不寐凄寒剥瘦肌，闻钟惊起揽裳衣。恰如久戌得归时。斜汉隔山牵月落，小禽出树掠霜飞。濛濛轻蔼晕朝晖。","dynasty":"元代","title":"浣溪沙"}
{"author":"刘基","content":"楚人将摐蜀，扬帆信江水。江阔多西风，帆逸行不止。日暮入海涛，极目无涯涘。鲸鱼吹高浪，舵折樯竿圮。顿足空号呼，烟波千万里。¤","dynasty":"明代","title":"杂诗（三十三首）"}
{"author":"刘基","content":"霜与秋林作锦帏，一朝霜重却全稀。坐看绝艳成尘土，应悟浮华是祸机。惊鹊月明难自定，穷猿岁暮欲何归。犹怜有客期欢赏，太息斯须志愿违。","dynasty":"元代","title":"次韵和石末公悲红树二首其二"}
{"author":"刘基","content":"东海鲸鲵倒百川，西江波浪阻征船。谁能散发空山里，学取希夷石上眠。","dynasty":"元代","title":"次韵和王文明绝句漫兴十八首其十一"}
{"author":"刘基","content":"狐裘蒙茸沙碛里，望见玉关惊且喜。关门候吏记曾逄，白发相看泪如水。归来放马咸阳原，旧游今有几人存。斜阳惨淡照篱落，闲看邻翁戏子孙。","dynasty":"元代","title":"入塞"}
{"author":"刘基","content":"万里封侯，八珍鼎食，何如故乡。奈狐狸夜啸，腥风满地，蛟螭昼舞，平陆沉江。中泽哀鸿，苞荆隼鸨，软尽平生铁石肠。凭栏看，但云霓明灭，烟草苍茫。不须踽踽凉凉，盖世功名百战场。笑扬雄寂寞，刘伶沉湎，嵇生纵诞，贺老清狂。江左夷吾，隆中诸葛，济弱扶危计甚长。桑榆外，有轻阴乍起，未是斜阳。","dynasty":"明代","title":"沁园春·万里封侯"}
{"author":"刘基","content":"雨渍愁云重不飞，山蒸冷雾袭人衣。亦知屏翳空多事，只恐羲和失所归。岁晏波涛东逝急，天寒鸿雁北来稀。残灯永夜清无焰，坐听饥猿响翠微。","dynasty":"明代","title":"雨中遣闷"}
{"author":"刘基","content":"长门灯下泪，滴作玉阶苔。年年傍春雨，一上苑墙来。","dynasty":"明代","title":"玉阶怨"}
{"author":"刘基","content":"喓喓草虫，剽剽其股。岁莫如何，尔独良苦。瞻望日月，绵绵我愁。如彼逝矢，一往不留。嗟尔小子，时不再得。匪缗曷鱼，不艺胡稷。萧萧草虫，烈烈其音。岁莫何为，秖觉我心。","dynasty":"元代","title":"秋怀其三"}
{"author":"刘基","content":"岁暮寒气冽，今晨颇和缓。登高眺原陆，陟觉生意满。日色照地黄，墙影看渐短。草抽识土膏，鱼出知泉暖。吾生亦天物，安得不乐衎。且复撷其蔬，独酌慰衰晚。","dynasty":"元代","title":"刘宗文莱窝遣兴"}
{"author":"刘基","content":"我有绿绮琴，其材出空桑。金徽映玉轸，音韵锵琳琅。上弦感薰风，下弦来凤皇。世耳不欲闻，子期今则亡。愿持献重华，路阻川无梁。","dynasty":"明代","title":"感怀二十四首"}
{"author":"刘基","content":"雁南归，人未归，寒信先来家信迟，容颜只镜知。晓风微，晓星稀，正是愁阑欲睡时，邻鸡莫要啼。","dynasty":"元代","title":"长相思"}
{"author":"刘基","content":"结发事远游，逍遥观四方。天地一何阔，山川杳茫茫。众鸟各自飞，乔木空苍凉。登高见万里，怀古使心伤。伫立望浮云，安得凌风翔？","dynasty":"元代","title":"感怀三十一首其二十"}
{"author":"刘基","content":"徘徊西湖上，怆悢有所思。所思不可见，涕泪下沾衣。死生一瞬息，逝者安可追。狼曋信君子，李陵非男儿。¤","dynasty":"明代","title":"癸巳正月在杭州作（二首）"}
{"author":"刘基","content":"细雨冥冥昼掩扉，更无芳草有垣衣。人生一世邯郸梦，老病无眠梦亦稀。","dynasty":"元代","title":"春日杂兴其六"}
{"author":"刘基","content":"日暮庭阴合，斜阳复照檐。不禁风絮乱，寂寞掩重帘。","dynasty":"元代","title":"漫成其四"}
{"author":"刘基","content":"春阳动万物，众草昔巳抽。嘤鸣亦和悦，我何独怀忧。鲸鲵未菹醢，豺狼满山丘。凤凰窜荆棘，乌鸢自相求。浮云蔽苍穹，天路阻且脩。风沙日暮起，铩羽安所投。悲来怛中怀，泣涕纵横流。","dynasty":"元代","title":"癸巳正月在杭州作四首其一"}
{"author":"刘基","content":"送别江头日欲沉，落湳风急鸟归林。秋云恰似人情薄，秋水还同客恨深。","dynasty":"元代","title":"送别"}
{"author":"刘基","content":"王家废寺旧闻名，荆棘花开鸟自鸣。深夜狐狸穿破冢，佛灯争似鬼灯明。","dynasty":"元代","title":"半山寺二首其一"}
{"author":"刘基","content":"儳妇厌贫夫，常怀相弃心。慨慕东家子，年少多黄金。轻身改西托，布被烂锦衾。宁忆秋风起，霜露凄繁林。叶落枝亦尽，愁闻蜻蛚吟。","dynasty":"元代","title":"杂诗四十首其三"}
{"author":"刘基","content":"君不见石季伦，对案方丈皆公珍。珊瑚夜光视如土，宁知汨没同埃尘。又不见李赞皇，平生鼎食满万羊。中厨烟火宵未冷，诏书趣使趋南荒。金谷名园委蔓草，平泉荆棘无人扫。荣华瞬息可柰何，空令过者伤怀抱。世人积金贻子孙，一朝金尽难复论。古来天道有好还，君看汉代干公门。","dynasty":"元代","title":"题安仁余氏留馀堂"}
{"author":"刘基","content":"夷齐值明时，饿死西山阳。四老生乱世，采芝以徜徉。李业遇公孙，欲盖反受殃。严陵辞故人，万古清名扬。性也实有命，君子顺其常。漫漫云间鸟，冥冥随风翔。海宇岂不宽，六翮有短长。浩歌向日月，曲尽意茫茫。","dynasty":"元代","title":"杂诗四十首其四十"}
{"author":"刘基","content":"招摇指坤月望日，大月如盘海中出。不知妖怪从何来，惝恍初惊天眼眣。儿童走报开户看，城角咿呜声未卒。蟾逃兔遁漠无踪，璧陨珠沉一何疾。丈夫愕视隘街巷，妇女喧呼动圭筚。辉辉稍辨河汉沬，耿耿渐明荒冢漆。百官袍笏群吏趋，伐鼓撞钲仍设肸。赤水难令罔象求，渑池莫效相如叱。升檐变阁到空旷，掩氛侵殊靡毕。广寒桂树劫火烬，借问嫦娥有何术？今年下土困炎沴，草木焦枯野萧瑟。蓱号暍死龙甲焮，赤熛当衢挂萍实。光芒照灼玄武烂，谁复琐琐怜蚌鹬。今夜慝作最差异，天道幽微孰能诘。太阴配日宰臣象，无乃常形多纵轶。近来营垒遍宇内，羽林惨澹空铁锧。荒郊废市何所见，夔罔蛟蛇兼蚤虱。此皆在地不在天，未若虾蟆狡而獝。黄文结邻上诉帝，赐以小戎骖牡骘。剖蟆洗魄还月光，再起咎繇明典秩。返蟾归兔复纤阿，万古游尘避清跸。","dynasty":"明代","title":"次韵和石末公七月十五夜月蚀诗"}
{"author":"刘基","content":"霜与秋林作锦帏，一朝霜重却全稀。坐看绝艳成尘土，应悟浮华是祸机。惊鹊月明难自定，穷猿岁暮欲何归。犹怜有客期欢赏，太息斯须志愿违。","dynasty":"元代","title":"次韵和石末公悲红树二首其二"}
{"author":"刘基","content":"风光何故恼闲人，我欲乘槎一问津。满地绿阴迷断梦，五更啼鸟不胜春。","dynasty":"元代","title":"绝句漫兴十一首其一"}
{"author":"刘基","content":"谁谓秋月明？蔽之不必一尺翳。谁谓江水清？淆之不必一斗泥。人情旦暮有翻覆，平地倏忽成山溪。君不见桓公相仲父，竖刁终乱齐；秦穆信逢孙，遂违百里奚。赤符天子明见万里外，乃以薏苡为文犀。停婚仆碑何震怒，青天白日生虹蜺。明良际会有如此，而况童角不辨粟与稊。外间皇父中艳妻，马角突兀连牝鸡。以聪为聋狂作圣，颠倒衣裳行蒺藜。屈原怀沙子胥弃，魑魅叫啸风凄凄。梁甫吟，悲以凄。岐山竹实日稀少，凤凰憔悴将安栖！","dynasty":"元代","tags":"咏史，借古讽今","title":"梁甫吟"}
{"author":"刘基","content":"寥寥庭馆暮寒时，四檐鸣雨垂。博山沉水袅游丝，玉釭花烬微。蟾影浅，漏声迟，愁多成梦稀。客行虽好不如归，有怀当语谁。","dynasty":"元代","title":"阮郎归"}
{"author":"刘基","content":"河汉水，九秋清，凉月满空闻雁声。雁声不到梦先到，白露湿衣天未明。","dynasty":"元代","title":"上清词三首其三"}
{"author":"刘基","content":"江南细水缃绮波，江南綵女雏凤歌，凝嚬引睇纡青蛾。纡青蛾，舒窈窕，网轩绣户锁娇春，不放杜鹃来木杪。","dynasty":"元代","title":"江南弄七首其一"}
{"author":"刘基","content":"清晨绝长江，日夕次海滨。北风吹旆旌，军动速若神。令严戎马闲，九陌无惊尘。伐鼓震溟峤，扬帆役鲛人。鲸鳞京观筑，鳄醢华筵春。喈喈布谷鸣，祁祁农鸤春。去子还故乡，悲喜集里邻。荷锸启瓦砾，再荷天地仁。抚绥属有望，世世为尧民。","dynasty":"元代","title":"从军诗五首送高则诚南征其五"}
{"author":"刘基","content":"渊门篱下黄金蕊，还共空尊憔悴。今古这般滋味，想得都相似。牛山落日悲风起，回首旧欢无几。长夜清凉如水，独立星河里。","dynasty":"元代","title":"桃源忆故人"}
{"author":"刘基","content":"为爱濠梁乐有馀，故拈兔颖写成图。秋风忽忆银丝鲙，肠断松江隔具区。","dynasty":"元代","title":"题画鱼二首其一"}
{"author":"刘基","content":"离维荆衡南，逦迤走蛮徼。民风杂徭蜑，地势带蒙诏。迢迢商周前，风水绝纤窍。后王务广土，怀柔倚攻剽。羁縻非本情，疲痾复谁疗。大明侔日月，幽裔靡不照。化育之所加，欣荣及蓬藋。宪府绳百司，选择自廊庙。偏方异习俗，赋性实同调。培养自殊途，激扬贵知要。游凉溪上龙，鲰鱼困罾钓。高风吹霜鹘，缥缈集海峤。愿言崇令业，以继南国召。","dynasty":"元代","title":"送普颜子寿赴广西宪幕"}
{"author":"刘基","content":"无情白日去如梭，有限青春可柰何。江北风沙人住少，江南粳稻雁来多。","dynasty":"元代","title":"江南曲其六"}
{"author":"刘基","content":"采石矶头煮酒香，长干桥畔柳阴凉。歌欸乃，濯沧浪，来往烟波送夕阳。","dynasty":"元代","title":"渔父词五首其一"}
{"author":"刘基","content":"壶公下天阙，聊以观世纷。卖药汝南市，时人俱不闻。顾此非我徒，飘然乘白云。方驾双虬龙，被服九霞文。但见北邙阪，岧峣尽高坟。","dynasty":"明代","title":"感怀二十四首"}
{"author":"刘基","content":"江上风吹沙石走，江中涛浪如牛吼。鄂君绣被寒无香，江水不如残夜长。","dynasty":"明代","title":"江上曲"}
{"author":"刘基","content":"少年辞家往京国，蓬根一断无消息。有时长想白云飞，江海茫茫泪沾臆。归来归母悲且喜，悔作他乡远游子。却起高楼对白云，綵服翩翩足甘旨。昔时望云煎百虑，今日看云美无度。却忆天涯望云日，平生心事从此毕。","dynasty":"元代","title":"永康胡元鼎白云楼"}
{"author":"刘基","content":"眼见青苔上短垣，忽看碧草翳衡门。西来急雨寒声壮，东望挟乘晓气昏。征戍诛求三载外，诗书礼乐几家存。天涯地角风尘满，极目云霄漫断魂。","dynasty":"元代","title":"夏日杂兴七首其一"}
{"author":"刘基","content":"三寸时鱼碧玉鳞，一汀芳草绿罗茵。枫叶渚，荻花津，笑杀黄埃马上人。","dynasty":"元代","title":"渔歌子　其七为赵德怀赋"}
{"author":"刘基","content":"破暖轻风，做寒细雨，冥冥飞过空江去。客中无物可消愁，绿阴满院黄莺语。琴断朱弦，香销翠缕，连天碧草人何处。欲乘斜日望长安，伤心烟浪迷南浦。","dynasty":"元代","title":"踏莎行"}
{"author":"刘基","content":"五夜雪霜清沴气，三阳玉烛照芳春。愿闻驯象来林邑，复睹封牛至罽宾。川后山祗争效职，淮夷海獠悉归臣。君王垂拱明光殿，圣敬如汤日日新。","dynasty":"元代","title":"次韵和石末公岁除送穷之作"}
{"author":"刘基","content":"积雨兼数旬，天气凉有馀。青苔交户庭，始觉人迹疏。地主多闲园，可以种我蔬。儿童四五人，蔓草相与锄。既倦则归休，卧阅床上书。无事且为乐，何者为名誉。","dynasty":"元代","title":"遣兴六首其二"}
{"author":"刘基","content":"蝶醉蜂迷莺不语，门掩一庭花雨。春事无多许，野云江树谁为主。纵有垂杨千万缕，难绾教春莫去。愁到伤心处，数声杜宇青山暮。","dynasty":"元代","title":"惜分飞"}
{"author":"刘基","content":"鸿鹄抟紫霄，鹁鸠守苞桑。岂惟异所志，羽翼有短长。玄阴变白昼，闇虚侵太阳。一鹿走中原，熊虎竞腾骧。植竿成垒壁，举袂为搀枪。叱咤倒江河，蹴蹋摧山冈。犬牙据险要，瓜瓣割土疆。六奇誇曲逆，三略称子房。磨牙各有伺，裂眦遥相望。龙蛇未分明，智力正争强。孔明鱼得水，毛遂锥脱囊。雾晦豹始变，海激鹏乃翔。嗟尔独何为，抱己自摧藏。","dynasty":"元代","title":"放歌行"}
{"author":"刘基","content":"草庐不枉达官车，长日惟消满架书。睡足北窗清似木，数声残角起城乌。","dynasty":"元代","title":"次韵和王文明绝句漫兴十八首其十七"}
{"author":"刘基","content":"亭亭松柏树，结根幽涧隈。高标拂云日，直干排风雷。曾经匠石顾，谓是梁栋材。明堂未构架，厚地深栽培。荧星入天阙，武库一朝灾。搜求到栎朴，谷赤山城垓。般尔死无人，钩绳付舆台。路阻莫自致，弃之于草莱。天寒斧斤筑，岁莫空摧颓。三光无偏照，四气有还回。斫丧在须臾，成长何艰哉。孰知真宰意，怅望使心哀。","dynasty":"明代","title":"艳歌行"}
{"author":"刘基","content":"爰居避风翔，岂冀粢牲祀。臧孙强自用，取笑于君子。拾虫养凤凰，将以为观美。徒令翚翟畏，长逝深林里。","dynasty":"元代","title":"杂诗四十首其二十九"}
{"author":"刘基","content":"望舒乘罕车，潜蜦跃重渊。二仪烟雾交，九泽风云连。丘陵冒潢潦，沟浍成通川。鹳鹤失其巢，穷猿鸣可怜。蛙黾一何乐，喧呼聒宵眠。","dynasty":"元代","title":"旅兴其十二"}
{"author":"刘基","content":"暖日蒸红，浓烟烘黛，又过一年春半。鸾啼镜掩，桂老蟾孤，芳草为谁如剪。何处燕子飞来，入幕穿帘，似曾相见。问前朝王谢，风流安在，雪消冰泮。还记得、翠幄笼花，琼阑搭柳，鸣佩响和清管。圆光易缺，急景难追，回首梦迷天远，绿□青蘋是他、玉树亭台，金莲宫苑。且高歌对酒，趁取韶华未晚。","dynasty":"元代","title":"过秦楼"}
{"author":"刘基","content":"空阶走穴蚁，荒垤唳巢鹳。阴氛方腾达，密雨巳弥漫。沉沉翳光景，昧昧感昏旦。林鸦湿休飞，檐雀饥相唤。跬步隔关河，四望空慨叹。悽悽衣裳单，戚戚岁年晏。微生如石火，徒劳暂时焕。永寤烂柯人，万事一梦幻。","dynasty":"元代","title":"秋怀其三"}
{"author":"刘基","content":"风落余花春事非，愁心烟雨共霏霏。溪云不作从龙起，山石何须学燕飞。篱下旧存彭泽菊，林间新长首阳薇。夜阑忽漫闻啼鸟，肠断天涯信使稀。","dynasty":"明代","title":"次李子庚韵"}
{"author":"刘基","content":"庭前绿荷叶，香气浓于酒。疏雨忽飞来，的皪明珠走。","dynasty":"元代","title":"题小画"}
{"author":"刘基","content":"客有持六经，翩翩西入秦。衣冠独异状，谈舌空轮囷。献纳竟何补，焚坑祸谁因。昂昂采芝士，矫矫蹈海人。龙骧九渊外，岂复叹获麟。","dynasty":"元代","title":"感怀三十一首其二十四"}
{"author":"刘基","content":"蝶醉蜂迷莺不语，门掩一庭花雨。春事无多许，野云江树谁为主。纵有垂杨千万缕，难绾教春莫去。愁到伤心处，数声杜宇青山暮。","dynasty":"元代","title":"惜分飞"}
{"author":"刘基","content":"白露点珠，明河生浪，秋光看又一半。翠衾知夜永，清梦冷孤馆。南楼数声过雁，西池桂花零乱。岁序如何，江山若此，赢得鬓霜满。伤心谩回愁眼，见蛩吟蔓草，萤度荒疃。泪随黄叶下，事逐浮云散。沧波滚滚东流去，问谁是、登楼王粲。菊绽篱边，赋归来恐晚。","dynasty":"元代","title":"玲珑四犯　台州作"}
{"author":"刘基","content":"昨夜三更里，还乡梦却成。朦胧半惊觉，连唤小儿名。","dynasty":"元代","title":"漫成其三"}
{"author":"刘基","content":"远客暮年筋力寡，入门无家出无马。冷风一夜雨潇潇，平明道上泥没腰。灶下湿新不生火，敲冰取水指欲堕。仆夫怨怒呼不前，终日忍饥掩关坐。忧来伤心令发白，人生百身莫为客。","dynasty":"元代","title":"远客叹雨"}
{"author":"刘基","content":"青冥不可见，朱夏巳无多。云木光浮没，川原气荡磨。荒芜一将略，浩汗五湖波。去去沧浪水，君听鼓枻歌。","dynasty":"元代","title":"次韵和王文明雨中杂兴四首其四"}
{"author":"刘基","content":"四月阳用事，群物咸长荣。靡草虽就死，王瓜亦复生。死生谁所致，时至莫能争。达人洞神理，守分绝外营。脩身俟天命，万古全其名。","dynasty":"元代","title":"旅兴其三十"}
{"author":"刘基","content":"积雨霁郊甸，凉风来早秋。蒲柳变冶色，寒蛩生暮愁。明月艳素光，青山澹如福游目睇行云，感此身世忧。故乡不可见，怅然心悠悠。","dynasty":"明代","title":"秋霁·积雨霁郊甸"}
{"author":"刘基","content":"最爱云山满目前，更怜亭榭俯清川。草深林蔼迷樵径，花落岩霏点客船。碧涧金芝新出地，丹崖石穴旧通天。神仙应在楼头上，翠羽霓旌下日边。","dynasty":"元代","title":"妙成观北亭用何逸林韵"}
{"author":"刘基","content":"天与聪明作大君，应天在实岂虚文。重瞳若解行仁义，不枉芒砀五色云。","dynasty":"元代","title":"咏史其二"}
{"author":"刘基","content":"耿耿夜不寐，源源忧思来。岁余三十日，肠定九千回。江响风初发，天昏月未开。白头真合得，非是楚猿哀。","dynasty":"明代","title":"十二月一日"}
{"author":"刘基","content":"风落馀花春事非，愁心烟雨共霏霏。溪云不作从龙起，山石何须学燕飞。篱下旧存彭泽菊，林间新长首阳薇。夜阑忽漫闻啼鸟，肠断天涯信使稀。","dynasty":"元代","title":"次李子庚韵"}
{"author":"刘基","content":"结发事远游，逍遥观四方。天地一何阔，山川杳茫茫。众鸟各自飞，乔木空苍凉。登高见万里，怀古使心伤。伫立望浮云，安得凌风翔？","dynasty":"元代","title":"感怀三十一首其二十"}
{"author":"刘基","content":"日落天气凉，逍遥步庭墀。蟋蟀巳在宇，鸿雁来何迟。少壮轻远游，衰老伤别离。念我亲与友，各在天一涯。音容两契阔，悲欢绝相知。铩羽怀旧林，葺繗思故池。百年能几何，逝者无还期。俛仰增感叹，有怀当语谁。殷勤托宵梦，聊用慰所思。","dynasty":"元代","title":"旅兴其四十四"}
{"author":"刘基","content":"春晴杨柳郁金丝，有黄鹂，在高枝。正是佳人，无语倚阑时。不理云鬟寻断梦，消瘦损，雪肤肌。海棠飘玉燕交飞，草芳菲，水沦漪。怕见轻蜂，小尾扑香归。满镜容颜凭酒染，还惨淡，对斜晖。","dynasty":"元代","title":"江神子"}
{"author":"刘基","content":"月光天上来，入户清如水。游子忽思家，披衣中夜起。徙倚步回廊，乌啼夜未央。欲飞无羽翼，零泪湿衣裳。","dynasty":"元代","title":"旅夜其一"}
{"author":"刘基","content":"摇落江边秋树林，凄凉久客二毛侵。藤萝岁晚龙蛇死，丛薄天寒虎豹深。流水斜阳人远近，青烟白草雁飞沉。桂花自在山中发，怅望西风起夕阴。","dynasty":"元代","title":"题寒林图"}
{"author":"刘基","content":"天上丝纶启玉封，欢声雷动八州同。闽江渺渺通炎海，添作恩波到日东。","dynasty":"元代","title":"过闽关"}
{"author":"刘基","content":"吴死树，楚江枫，一样秋光雨不同。莫道衰荣长定在，落花终古怨东风。","dynasty":"元代","title":"捣练子"}
{"author":"刘基","content":"春去蝶先知，花落蜂难缀。草绿庭空不见人，愁共天无际。凿沼种荷看，水浅荷钱细。惟有青苔最可怜，欲上人衣袂。","dynasty":"元代","title":"卜算子"}
{"author":"刘基","content":"荣华未必是荣华，园里甜瓜生苦瓜。记得水边枯楠树，也曾发叶吐鲜花。","dynasty":"明代","title":"竹枝歌（三首）"}
{"author":"刘基","content":"北风吹雁过萧萧，旅馆青灯共寂寥。蓬鬓一时成白雪，老来禁得几秋宵。","dynasty":"明代","title":"秋日即事（八首）"}
{"author":"刘基","content":"蚊母羽虫孽，与人无怨尤。胡为含毒害，吐蚊吼如牛。纷纷散草泽，勣勣森戈矛。无辜受螫蠚，皮破腥血流。覆巢或有令，未应后鸺巘。¤","dynasty":"明代","title":"杂诗（三十三首）"}
{"author":"刘基","content":"鹊噪轻阴乍霁，鸠呜冷雨还来。不知春到多时了，浑未见花开。老景夕阳有限，华年逝水无回。相思一夜兰膏歇，清泪滴琼瑰。","dynasty":"元代","title":"锦堂春"}
{"author":"刘基","content":"郊原如赭巳无秋，况复干戈未肯休。肉食不知田野事，布衣深为庙廊忧。典章沦落悲刍狗，馈饷倭迟想木牛。礼乐将军今郤縠，豺狼满地待虔刘。","dynasty":"元代","title":"次韵和石末公秋日感怀见寄二首其一"}
{"author":"刘基","content":"苏秦佩六印，宾从何纵横。当时机中妇，倩笑远相迎。黄金生意气，蚕蠋见人情。岂无箪瓢士，今为时所轻。","dynasty":"元代","title":"感怀三十一首其九"}
{"author":"刘基","content":"上山采蘼芜，山峻路迢递。山下逢故夫，悲风生罗袂。忆昔结发时，愿得终百年。变故不可期，中道相弃捐。莲实生水中，石榴生路侧。未尝挂齿牙，中心岂能识。上山采蘼芜，罗袖生芳菲。因君赠新人，莫遣秋霜霏。落叶辞故枝，不寄别条上。白日无回光，谁能不惆怅。","dynasty":"明代","title":"上山采蘼芜"}
{"author":"刘基","content":"卫武陈抑戒，睿圣垂芳名。吕公著丹书，君臣同显荣。伯玉愿寡过，使者知其情。柳惠志直道，身匮德乃盈。古人如良金，百炼弥刚贞。悠悠万载下，日月同昭明。圣人有遗训，可畏在后生。服膺慎勿替，窃比于老彭。","dynasty":"元代","title":"连江陈子晟师古齐诗其二"}
{"author":"刘基","content":"绕舍荒池底且，蛰蛙齐候鸣雷社。已知地气上如炊，更觉石泉流若泻。举头玉烛焕阳明，?曷足汗泥悲土苴。半夜条风入绮窗，清晨细雨霏檐瓦。梁间紫燕舞参差，枝上黄莺语悲姹。播形肖貌均有生，感气伤情皪瘖痖。初聆衙衙杂更鼓，渐听嘈嘈成侈哆。犹持坚白较同异，似坐狙丘谈稷下。村童叫噪聋学究，悍妇勃磎喧姊姐。西域胡僧弹般若，齐东老生矜炙濩。逸帆触岸靡蒹葭，醉客骂筵投盏斝。呦咬谁辨骠儿哇，秬砉乍开叟呵。怒牙嚼啮悸罗吞，寤言诘屈惊宜。徒夸楚使能詈齐，未让秦巫工诅芋。兜离僸佅纷鏚缕，帝乐虚张洞庭野。虞夔奚暇调笙磬，周瞽曷由分郑雅。旅人怀忧实无寐，遭此强聒胡为者。得非作奸谋蚀月，无奈聚讼腾欢谀。昔闻周公立典教，蝈氏专司鞠灰洒。常疑圣人茂育物，独向微虫少宽假。乃今知其非琐屑，欲问官司乞余灺。凤皇鸑鷟声苦希，白雪阳春和偏寡。蚊蝇蚤虱多于沙，钻咂喑呜纷丑。虾蟆幸不含毒螫，何苦呶号争跁跒。乌鸢逐响蛇听音，宁顾人腹生症瘕。赋诗却笑柳柳州，忍使腥臊辱俎鲊。","dynasty":"明代","title":"听蛙"}
{"author":"刘基","content":"新晴杨柳散春丝，长路行人有所思。愁上容颜青镜识，寒生亭馆落花知。高云送雨来无定，独鸟惊风去自迟。闷对亭前紫荆树，同根那得却相离。","dynasty":"明代","title":"感怀"}
{"author":"刘基","content":"客路三千里，舟行二月馀。壮颜随日臧，衰鬓受风疏。蔓草须句国，浮云少吴墟。愁心如汶水，荡漾绕青徐。","dynasty":"元代","title":"过南望时守闸不得行"}
{"author":"刘基","content":"薄寒疏雨集春愁，愁极难禁独上楼。何处山中堪采药，几时湖上好乘舟。衔泥客燕聊想傍，泛水浮萍可自由。见说兰亭依旧在，于今王谢少风流。","dynasty":"明代","title":"二月二日登楼作"}
{"author":"刘基","content":"落日牛羊下绿坡，微风短楫拂晴莎。穷愁白发真相得，悲感青春最苦多。水暖菰蒲沙鸨集，月明洲渚榜人歌。此时忽漫思身世，奈尔桃花满眼何。","dynasty":"明代","title":"发绍兴至萧山"}
{"author":"刘基","content":"漫喜晴天出北门，还愁急雨送黄昏。山风度水喧林麓，野树翻云动石根。宿麦已随江草烂，新泉休共井泥浑。鱼龙浩漫沧溟阔，泽畔谁招楚客魂。","dynasty":"明代","title":"二月七日夜泊许村遇雨"}
{"author":"刘基","content":"新晴杨柳散春丝，长路行人有所思。愁上容颜青镜识，寒生亭馆落花知。高云送雨来无定，独鸟惊风去自迟。闷对亭前紫荆树，同根那得却相离。","dynasty":"明代","title":"感怀"}
{"author":"刘基","content":"春愁忽得故人书，喜极成悲泪满裾。冀野驽骀虚伯乐，鲁门钟鼓骇爰居。全家荡析饥寒切，病骨支离志虑疏。敢以浮名误知己，缄辞写意愧何如。","dynasty":"明代","title":"寄台郎张质夫"}
{"author":"刘基","content":"日上高城柳影齐，风轩临水看莺啼。初来木杪鸣相应，稍入花间听却迷。芳草自深句践国，行人犹隔御儿溪。思家每恨无轻翼，可对莺花不憯凄。","dynasty":"明代","title":"水西寺东楼晓起闻莺"}
{"author":"刘基","content":"细水吹烟送客舟，离情恰似水东流。此时对酒难为乐，何处寻春可纵游。去雨来云天渺渺，轻蜂乱蝶日悠悠。绝怜短发无聊赖，一夜如丝白满头。","dynasty":"明代","title":"茶园别朱伯言郭公葵"}
{"author":"刘基","content":"春雾今宵气稍清，空江一舸客心惊。东流浊浪冲山动，西望长庚似月明。不有龚黄为郡县，徒令耒耜化戈兵。溥天何处非王土，无地安身愧此生。","dynasty":"明代","title":"晚泊海宁州舟中作"}
{"author":"刘基","content":"忽听屋角闹晨鸠，起看园林绿渐稠。小雨霏霏涵日过，新泉细细入河流。残花断柳虚归计，远水他山聚客愁。鸿雁南飞限苍岭，伤心何处问松楸。¤","dynasty":"明代","title":"春兴（四首）"}
{"author":"刘基","content":"江上西风一叶黄，莎鸡络纬满丛篁。物华乘兴看都好，时序逢愁速不妨。露下星河光潋滟，月明岩谷气清凉。愿闻四海销兵甲，早种梧桐待凤凰。","dynasty":"明代","title":"普济寺遣怀"}
{"author":"刘基","content":"承郎顾盼感郎怜，准拟欢娱到百年。明月比心花比面，花容美满月团圆。","dynasty":"元代","title":"吴歌其二"}
{"author":"刘基","content":"列鼎羔羊厌腯肥，园官菜把莫嫌微。年来骑士工隳突，此物人间亦见稀。","dynasty":"元代","title":"题画莱戏呈石末公"}
{"author":"刘基","content":"白雁萧萧柿叶红，野花开尽六王宫。空馀一道秦淮水，著意西流竟向东。","dynasty":"元代","title":"钟山作十二首其九"}
{"author":"刘基","content":"观音渡头天狗落，北关门外尘沙恶。健儿披发走如风，女哭男啼撼城郭。忆昔江南十五州，钱塘富庶称第一。高门画戟拥雄藩，艳舞清歌乐终日。割膻进酒皆俊郎，呵叱闲人气骄逸。一朝奔迸各西东，玉斝金杯散蓬荜。清都太微天听高，虎略龙韬缄石室。长夜风吹血腥入，吴山浙河惨萧瑟。城上阵云凝不飞，独客无声泪交溢。","dynasty":"元代","title":"悲杭城"}
{"author":"刘基","content":"秋来有菊即重阳，曷问他乡与故乡。愁见飞蓬垂雪领，笑搴落蕊入霞觞。陶时莫讶逢馀闰，遣兴聊图不永伤。岁晚移根深记取，勿令红紫间中黄。","dynasty":"元代","title":"再次韵时闰九月九日菊"}
{"author":"刘基","content":"忆昔春风白下亭，桃红李白柳青青。繁华一梦今何在，露叶依稀似泪零。","dynasty":"元代","title":"杨柳枝词其四"}
{"author":"刘基","content":"昨夜起观星，月在杨枝上。今宵不见月，星影空摇漾。羽虫飞拂户，磴吐孤火壮。伫立掩衡门，愁来独惆怅。¤","dynasty":"明代","title":"旅夜（二首）"}
{"author":"刘基","content":"往时惠崇昼芦雁，对之如在江湖游。只今此图又精妙，中有千里潇湘秋。乃知浮屠性多巧，意匠不与凡夫俦。吴松江长具区阔，天目虎丘青一发。西风九月粳稻黄，朔雁飞来翼相戛。农夫苦饥雁独饱，此意画师应识察。近者分明辨羽毛，远者缥缈瞻秋毫。或乘飘风入烟霄，或翳落日沉隍濠。起如武侯布八阵，集如万舞回旌旄。眠沙卧草鸣且翱，喋呷藻荇乱蓬蒿。木空穗尽却归去，紫塞漠漠春云高。我家南山限苍岭，雁飞不到川路永。深林大谷蛇豕盛，愁向他乡抚虚景。人言鸿雁比弟兄，我有兄弟隔两城。题诗卷画谢客去，无使感怆伤中情。","dynasty":"明代","title":"为丘彦良题牧谿〗和尚千雁图"}
{"author":"刘基","content":"秦皇县九宇，三代法乃变。汉祖都咸阳，一统制荒甸。豪雄既铲削，疮痍获休宴。文皇继鸿业，垂拱未央殿。累岁减田租，频年赐缣绢。太仓积陈红，圜府朽贯线。是时江南粟，未尽输赤县。方今贡赋区，两际日月竁。胡为倚东吴，转饷给丰膳。径危冒不测，势与蛟龙战。遂令鲇与鲵，掉尾乘利便。扼肮要国宠，金紫被下贱。忠良怒切齿，奸宄竞攀援。包羞屈政典，尾大不可转。圣人别九州，田赋杨为殿。中原一何膴，所务非所先。豳风重稼穑，王业丘山奠。夫征厉末习，孰敢事游燕。哀哉罔稽古，生齿徒蕃羡。一耕而十食，何以奉征缮。长歌寄愁思，涕泪如流霰。","dynasty":"元代","title":"感时述事十首其十"}
{"author":"刘基","content":"楼头新月斗弓弯，楼外青山对客闲。深夜忽然思往事，梦随孤鹤绕云间。","dynasty":"元代","title":"次韵和王文明绝句漫兴十八首其十五"}
{"author":"刘基","content":"斫竹作钓竿，抽茧作钓丝。沧洲日暖波涟漪，绿蒲茸茸柳叶垂，钩纤饵香鱼不知。石鳞激水溪毛动，玉燕回翔竿尾重。大鱼入馔腮颊红，小鱼却放渊沄中。更祝小鱼知我意，长逝深潭莫贪饵。","dynasty":"明代","title":"钓竿"}
{"author":"刘基","content":"有美一人兮美且仁。自我不见兮不知几春。仰玄穹兮睇参辰。为合为离兮孰测其因。青冥无阶兮江海无津。风雨茫茫兮蛟龙怒瞋。安得羽翼兮致我与邻。","dynasty":"元代","title":"寄宋景濂其二"}
{"author":"刘基","content":"数点松梢雨，还被晚风吹住。兔葵燕麦几家春，残花断柳，难记旧游处。斜阳满目空凝伫，鬓影三千缕。是他枝上，蜂蝶纷纷，带取韶华去。","dynasty":"元代","title":"青门引　晚春"}
{"author":"刘基","content":"忆见垂杨缒绿丝，陟看秋菊映疏篱。柳花作絮随风去，菊绽金葩欲似谁。","dynasty":"元代","title":"江上曲八首其七"}
{"author":"刘基","content":"昨夜三更，井梧叶上闻鸣雨。梦魂空去。不到思量处。为问灯花，底向愁人吐。花无语，星河满树，白发三千缕。","dynasty":"元代","title":"点绛唇"}
{"author":"刘基","content":"最爱云山满目前，更怜亭榭俯清川。草深林蔼迷樵径，花落岩霏点客船。碧涧金芝新出地，丹崖石穴旧通天。神仙应在楼头上，翠羽霓旌下日边。","dynasty":"元代","title":"妙成观北亭用何逸林韵"}
{"author":"刘基","content":"徼福非所希，避祸敢不慎。富贵实祸枢，寡欲自鲜吝。疏食可以饱，肥甘乃锋刃。探珠入龙堂，生死在一瞬。何如坐蓬荜，默默观大运。¤","dynasty":"明代","title":"旅兴（四十首）"}
{"author":"刘基","content":"鸡鸣风雨潇潇，侧身天地无刘表。啼鹃迸泪，落花飘恨，断魂飞绕。月暗云霄，星沈烟水，角声清袅。问登楼王粲，镜中白发，今宵又添多少。极目乡关何处，渺青山髻螺低小。几回好梦，随风归去，被渠遮了。宝瑟弦僵，玉笙指冷，冥鸿天杪。但侵阶莎草，满庭绿树，不知昏晓。","dynasty":"明代","title":"水龙吟·鸡鸣风雨潇"}
{"author":"刘基","content":"天上九关森虎豹，人间七泽起龙蛇。尘埃不辨风云色，雨露全归枳棘花。秦国有人迷鹿马，周郊无土载虫沙。淮濆何日歌常武，肠断严城戍鼓挝。","dynasty":"元代","title":"感兴七首其七"}
{"author":"刘基","content":"洞庭一夜西风起，沅湘美人隔秋水。翠蕤玉佩冷不收，怨入苍梧九千里。苍梧之山绝浮烟，上与女娲所鍊之石相牵连。瘦根迸云石为穿，紫茎琼蕊涓飞泉，一开一落三千年。岁晏玄霜白日昃，南山桂枝化为棘，我欲采之无羽翼。月宫青鸾呼不来，卧虎岄明空太息。","dynasty":"元代","title":"题县崖兰花图"}
{"author":"刘基","content":"故人发犹黑，故人心尚赤。人生一世间，几见驹过隙。南山有乔松，翠鹬斗颜色。般倕不收录，野火恣焚炙。枝枯干亦折，雪霰交洒淅。中心有流液，入地化为石。遗之五百年，犹堪补青天。","dynasty":"元代","title":"黄慎之自闽见访夜坐对酌怅然有感四首其四"}
{"author":"刘基","content":"雨息残暑退，凉气何凄而。羁人倦遥夜，明月光在帷。展转不成寐，披衣步前墀。春芳不再秾，夕露空荜滋。泯默对青灯，怅焉心自思。","dynasty":"元代","title":"秋怀其七"}
{"author":"刘基","content":"白露如珠滴素秋，啼螀络纬寂然收。烟开碧水浮天远，月带银河入海流。艳艳霜林张绮缬，琤琤风叶落鸣球。此时旅客篝灯坐，无柰黄昏一饷愁。","dynasty":"元代","title":"遣兴"}
{"author":"刘基","content":"西风吹硕果，草茅思索绹。搣搣卉木零，唧唧寒虫号。百川日夜流，泰山何其高。沉浮自有定，汲汲无乃劳。","dynasty":"元代","title":"旅兴其十五"}
{"author":"刘基","content":"可怪西园木槿花，强将孤艳斗轻霞。不知门外夕阳斜。应有断魂随蛱蝶，岂无悠恨寄寒鸦。那堪横被绿苔遮。","dynasty":"元代","title":"浣溪沙　槿花"}
{"author":"刘基","content":"岸柳江蒲总戚施，桕林辛苦擢金支。虞人诧见炎官伞，候骑讹传汉将旗。照水荧煌空衒貌，因风飘落竟从谁。应惭若木生旸谷，长驻踆乌烛崦嵫。","dynasty":"明代","title":"次韵和石末公红树诗"}
{"author":"刘基","content":"蟋蟀巳在宇，鸿雁方来宾。天秋风露寒，阴谷何时春。欲为商声歌，恐惊梁上尘。衡门掩仲蔚，庶用存吾真。","dynasty":"元代","title":"秋怀其五"}
{"author":"刘基","content":"白水茫茫烟渺渺，原野高低，触处生芳草。草绿花红人自老，有情争似无情好。丧乱馀身欢意少，肠断江山，不肯留残照。门掩黄昏寒料峭，角声吹起双栖鸟。","dynasty":"元代","title":"蝶恋花"}
{"author":"刘基","content":"季世罕上寿，百岁为长年。轩皇不可见，颜冉复谁怜。安期乘彩虹，羡门驾紫烟。朝游蓬莱岛，夕宿曾城巅。常恐声风枝，摧折沧海田。徒令骊山客，想望称神仙。","dynasty":"元代","title":"杂诗其四"}
{"author":"刘基","content":"露吟风清木叶疏，蓼花莎草没阶除。子云词赋空投阁，仲蔚蓬蒿漫索居。群盗只今齐得意，故乡从此遂无书。镜中短发非松柏，岁晚看看不似初。","dynasty":"元代","title":"次韵和新罗严上人秋日见寄二首其一"}
{"author":"刘基","content":"今日不乐，振策远游。东上泰山，巍何修修。道逢仙人，要我同仇。蒸霞为粮，烹玉为羞。玄英素蕤，光华蔓流。日观菡萏，葩华九州。令我从之，身轻若浮。道以五鸾，翼以两虬。朝翔玄圃，夕止蓬丘。谒见王母，云眉月眸。青娥三千，或舞或讴。风吹琅玕，声如鸣球。杂花并开，莫知春秋。洪崖先生，劝我此留。自揣凡骨，非仙者俦。七情交煎，一触百抽。又病戆僻，无药可瘳。崇崇清宫，荡无涯陬。列仙如沙，不少一沤。王母笑听，拜谢扣头。归来山林，曷标曷钩。熙熙泰和，长乐无忧。","dynasty":"明代","title":"气出唱"}
{"author":"刘基","content":"群盗纵横半九州，干戈满目几时休。官曹各有营身计，将帅何曾为国谋。猛虎封狼安荐食，农夫田父困诛求。抑强扶弱须天讨，可惭无人借箸筹。","dynasty":"元代","title":"忧怀"}
{"author":"刘基","content":"六街马憧憧，钟响声暂歇。两星光灼烁，中有如眉月。既见月如眉，还看月如镜。月光自有恒，人心长不定。","dynasty":"元代","title":"旅夜其四"}
{"author":"刘基","content":"日暮东风起，沧江水微波。水深不可涉，路远将奈何。蘼芜叶已齐，故乡隔山河。盛年难再得，芳意其蹉跎。¤","dynasty":"明代","title":"感春（三首）"}
{"author":"刘基","content":"秋气萧条宋玉悲，西风唯有雁相宜。秦淮岸上青青草，想见繁霜未落时。","dynasty":"明代","title":"秋日即事（八首）"}
{"author":"刘基","content":"秋夜月，黄金波，照人哭，照人歌。人歌人哭月长好，月缺月圆人自老。","dynasty":"元代","title":"秋夜月"}
{"author":"刘基","content":"巴东之西巫山高，连峰插天关健牢。中有怀陵簸谷之波涛，藤萝杳冥风怒号。人迹不到神鬼逃，但见野猿沙鸟群相嘈，聱耴百窍摇岩嶅。此景可闻不可遭，尔何为乎貌以毫毛，嗟哉用心无乃劳。江盘峡束雷雨昏，崩崖死树缠古根。玄猿抱儿随白猿，长臂婹袅相攀援。舔睒谲诡趠腾骞，县柯攫石坠且掀。上有满月如赪盆，筼筜桃枝寒自蕃。嘉实不食凤高翻，但见娥皇女英之泪痕。势穷险尽原野辟，落日乌鸦绕云黑。荻花茫茫芦叶赤，前飞鸹鸧后凫鹢。潇湘洞庭烟水碧，驺虞鸑鷟无颜色。还君此画长太息，独立看天泪沾臆。","dynasty":"元代","title":"为戴起之题猿鸟图"}
{"author":"刘基","content":"　　东陵侯既废，过司马季主而卜焉。季主曰：“君侯何卜也？”东陵侯曰：“久卧者思起，久蛰者思启，久懑者思嚏。吾闻之蓄极则泄，閟极则达。热极则风，壅极则通。一冬一春，靡屈不伸，一起一伏，无往不复。仆窃有疑，愿受教焉。”季主曰：“若是，则君侯已喻之矣，又何卜为？”东陵侯曰：“仆未究其奥也，愿先生卒教之。”季主乃言曰：“呜呼！天道何亲？惟德之亲；鬼神何灵？因人而灵。夫蓍，枯草也；龟，枯骨也，物也。人，灵于物者也，何不自听而听于物乎？且君侯何不思昔者也？有昔者必有今日，是故碎瓦颓垣，昔日之歌楼舞馆也；荒榛断梗，昔日之琼蕤玉树也；露蛬风蝉，昔日之凤笙龙笛也；鬼燐萤火，昔日之金釭华烛也；秋荼春荠，昔日之象白驼峰也；丹枫白荻，昔日之蜀锦齐纨也。昔日之所无，今日有之不为过；昔日之所有，今日无之不为不足。是故一昼一夜，华开者谢；一秋一春，物故者新。激湍之下，必有深潭；高丘之下，必有浚谷。君侯亦知之矣，何以卜为？”","dynasty":"明代","tags":"古文观止，寓理，对话","title":"司马季主论卜"}
{"author":"刘基","content":"商悲羽怒听未了，穷猿三声巫峡晓。瞿塘喷浪翻九渊，倒泻流泉喧木杪。","dynasty":"明代","title":"蜀国弦（七首）"}
{"author":"刘基","content":"浙江流水绕东吴，佳丽犹传故国都。红锦漫山春雨后，黄云压树晓霜馀。娇莺逐暖归牙帐，征雁冲寒送羽书。惆怅南园钓舟子，蒺藜满地不胜锄。","dynasty":"元代","title":"次韵和谦上人秋兴七首其四"}
{"author":"刘基","content":"雨声一夜水漫沙，垤鹳长鸣蚁出窠。汀荇叶，石楠花，随意漂流拥钓槎。","dynasty":"元代","title":"渔歌子　其五为赵德怀赋"}
{"author":"刘基","content":"睆彼黄花，有烨其辉。骊驹在路，送子于归。蔚彼柔桑，猗其条矣。心之怊矣，维其辽矣。翩翩者鳦，亦习其羽。悠悠者途，孔脩且阻。执子之手，酌子以酒。言念言怀，劳心如纠。子有兄弟，维胸维臆。嗟我之怀，曷云能极。瞻彼崇阿，维云茫茫。之子之往，多我慨伤。鸿雁于征，载号载飞。兄弟之远，胡宁不悲。山川遐邈，日月逾迈。送子于归，俾我心瘵。","dynasty":"元代","title":"黄华一首送叶师仁省兄还栝苍"}
{"author":"刘基","content":"疲马怀空枥，征衣怯路尘。那堪远游子，复送欲归人。月满西津夜，花明北固春。论文应有日，话别莫悲辛。","dynasty":"明代","title":"丙戌岁将赴京师途中送徐明德归镇江"}
{"author":"刘基","content":"西岑挂朝隮，东岭垂日脚。唳唳垤鹳鸣，矫矫渊蜦跃。凄风拂乔树，密雨翳林薄。煌煌篱下花，粲粲黄金萼。含英不自衒，守分甘寂寞。顾持献美人，恐贻观者愕。","dynasty":"元代","title":"旅兴其十三"}
{"author":"刘基","content":"青泥九折度危峰，翠木千章集远风。欲为流离安堡障，宁辞辛苦涉蒿蓬。梧桐叶落无栖凤，荆棘枝寒有怨鸿。旦夕升虚聊望楚，何时重赋《定方中》？","dynasty":"明代","title":"次韵和林彦文刘山驿作诗"}
{"author":"刘基","content":"忆昔天兵伐荆楚，舳舻蔽江齐万橹。欢声激烈似雷霆，猛气炰烋震貔虎。拔蕣皖城犹俯拾，探穴九江无险阻。明年大战康郎下，日月坱相吞吐。冯夷蹋浪群水飞，巨鳌掉首三山舞。云随太乙拥锋旗，鼍为丰隆作灵鼓。将军金甲箭攒猥，战士铁衣汗流雨。火龙熺焰绛天衢，燧象豗烟煎地府。鲸鲵既剪搀抢落，草木熙阳鱼出谷。当时从臣皆俊良，近侍共推徐与杜。或操陈子之刀镊，或负伊公之鼎俎。艰难出入矢石下，鞠躬尽力无摧阻。夙兴夜寐事一人，小心不贰帝临女。只今四海同车轨，葑菲罔遗遵往古。琼琚赤芾簉鹓行，鞍马禄食光门户。天鸡一声金阙启，龙颜有喜常先睹。顾我愚疏忧患集，病骨崚嶒蒸溽暑。兴来怀旧倚长歌，星星两鬓丝千缕。","dynasty":"明代","title":"赠杜安道"}
{"author":"刘基","content":"一树秾华半夜风，平明枝上十分空。黄蜂紫蝶纷纷去，留得苍苔藉碎红。","dynasty":"元代","title":"绝句九首其四"}
{"author":"刘基","content":"日暮东风起，沧江水微波。水深不可涉，路远将柰何。蘼芜叶巳齐，故乡隔山河。盛年难再得，芳意其蹉跎。","dynasty":"元代","title":"感春其三"}
{"author":"刘基","content":"卢家少妇郁金堂。日日春光斗日光。勾引花核笑凭墙。映垂杨。不是愁人亦断肠。","dynasty":"元代","title":"忆王孙十二首　其四集句"}
{"author":"刘基","content":"燕鸿北去又南来，断垄荒冈几劫灰。慈母矶寒风落木，望夫石老雨添苔。江流定与天河合，客泪还经地底回。未必春光便销歇，白华犹发烧残梅。","dynasty":"明代","title":"愁感代哭"}
{"author":"刘基","content":"他乡别故人，拭泪攀杨柳。此物最相思，皎皎当窗牗。留取作秋香，出入君怀袖。万里故园心，天地同长久。","dynasty":"元代","title":"生查子　集句"}
{"author":"刘基","content":"天目山前苕水流，野华啼鸟自春秋。沧浪清浊吾何预，坐听松风笑许由。","dynasty":"元代","title":"苕溪皇甫秀才幽居其二"}
{"author":"刘基","content":"一抹斜阳沙觜，几点闲鸥草际，乌榜小渔舟，摇过半江秋水。风起，风起，棹入白苹花里。","dynasty":"明代","tags":"婉约，写景","title":"如梦令·一抹斜阳沙觜"}
{"author":"刘基","content":"春夜迢迢，微风不兴。六合无氛，银河欲冰。月流素波，星回玉绳。孤坐不寐，忧思相仍。壮年巳谢，昔非莫惩。如彼老马，心念超腾。道路崎岖，劢不可能。俯拨红炉，仰剔青灯。欲与晤语，谁其我应。","dynasty":"元代","title":"春夜一首"}
{"author":"刘基","content":"偶从灵峰来，遂作双峰游。双峰何峨峨，俯映耶溪流。炎天正埃郁，欲往安所投。喜见农事成，粳稻满中丘。步入古寺门，信美无与俦。渌池对径路，水木自深幽。飞萝昌松柏，上有猿与候。登楼散烦热，坐挹山绸缪。更爱山下泉，泠泠泄阴沟。青苔閟脩竹，竟日凉风留。披轩眺西崖，焕若丹霞浮。神剑去安之，起望空斗牛。沉思终永夜，月白银潢秋。","dynasty":"元代","title":"普济寺用恭行巳上人韵"}
{"author":"刘基","content":"豢狗不噬御，星驰慕民兵。民兵尽乌合，何以壮干城。百姓虽云庶，教养素无行。譬彼原上草，自死还自生。安知徇大义，捐命为父兄。利财来应召，早怀逃窜情。出门即剽掠，所过沸如羹。总戎无节制，颠倒迷章程。威权付便嬖，赏罚昧公平。饥寒莫与恤，锐剉怨乃萌。见贼不须多，奔溃土瓦倾。旌旗委田野，鸟雀噪空营。将军与左右，相顾目但瞠。此事已习惯，智巧莫能争。庙堂忽远算，胸次猜疑并。岂乏计策士，用之非至诚。德威两不立，何以御群氓。慷慨思古人，恻怆泪沾缨。¤","dynasty":"明代","title":"感时述事（十首）"}
{"author":"刘基","content":"武陵溪，一何深。水有射工射人影。陆有丹蛇长百寻，嗟哉武溪不可临。溪之水深且阔乌，不敢飞龙不敢越。海气连天日月昏，茵露著人肌肉裂。呜呼，丈夫宁能沙场百战死，有骨莫葬武溪水。","dynasty":"元代","title":"武陵深行"}
{"author":"刘基","content":"紫府仙人萼绿华，暂抛琼苑到天涯。断魂应化为蝴蝶，夜夜归来阿母家。","dynasty":"元代","title":"梅花七绝句其三"}
{"author":"刘基","content":"王母桃花此地栽，风霜摇落为谁开。琳宫玉座同黄土，绛蕊丹跗自绿苔。度朔烟霞违梦想，武陵云水怨归来。残蜂剩蝶相逢浅，黄菊芙蓉莫浪猜。","dynasty":"元代","title":"蒋山寺十月桃花"}
{"author":"刘基","content":"高轩玲珑不受暑，半幅轻绡宿烟雨。白屋素壁生空明，似闻水声绕庭宇。松髯拂天藤蔓垂，枯根瘦石相因依。寒涛不惊虎兕卧，岚翠欲与蛟虬飞。空江悠悠一渔艇，渚白沙明万鱼挣。武陵桃花何处寻，落日微风片帆影。","dynasty":"元代","title":"为祝彦中题山水图"}
{"author":"刘基","content":"愚公志移山，精卫思填海。山高海茫茫，心事金石在。松柏冒雪霜，秀色终不改。春阳熙幽林，卓立有光彩。","dynasty":"元代","title":"杂诗四十首其九"}
{"author":"刘基","content":"裂帛声中发祸机，白华歌断草菲菲。可怜蜀道三军恨，不记他年武惠妃。","dynasty":"元代","title":"题明皇幸蜀图其二"}
{"author":"刘基","content":"隐隐轻雷不起风，濛濛密雨遍长空。枯根发秀新茎长，小草那知造化功。","dynasty":"元代","title":"喜雨寄夏允中五绝其二"}
{"author":"刘基","content":"日月如过翼，瞬息春巳秋。何不学神仙，缥缈凌虚游。雷霆以为舆，虹蜺以为辀。清晨登阆风，薄暮宿不周。长啸层城巅，濯足翠水流。俯视八极内，扰扰飞蜉蝣。","dynasty":"元代","title":"游仙九首其一"}
{"author":"刘基","content":"旱天多雨意，霞起众山光。日月躔阳道，雷霆伏大荒。跃渊无黑蜧，在牧有夷羊。万室俱如燬，何人尚闵尪。","dynasty":"元代","title":"次韵和石末公旱天多雨意五首其二"}
{"author":"刘基","content":"琼跗玉叶两依依，摇落空山物色微。青女不知幽独意，忍寒犹自妒芳菲。","dynasty":"元代","title":"梅花七绝句其六"}
{"author":"刘基","content":"积雨累十日，平湖添半篙。风连箕毕动，云傍斗牛高。水鹳巢林木，池鱼上野蒿。农人愁饿莩，采撷到溪毛。","dynasty":"元代","title":"次韵和王文明雨中杂兴四首其一"}
{"author":"刘基","content":"君不见昔者牛哀病，七日化作猛虎形。躨跜衣裳佩带换毛尾，弃置衽席眠茅茨。怒牙出吻目闪电，顷刻不识妻与儿。昨日灯前相笑语，岂意今朝化为虎。呜呼，世上茫茫化虎人，秪应化心不化身。","dynasty":"元代","title":"猛虎行"}
{"author":"刘基","content":"弟子舆尸漫有师，圮桥谁共老人期。龙鱼并出应难识，樗栎无庸幸见遗。每上楼台瞻北极，愿闻波浪帖南陲。吴山越水元相接，莫更中流下铁椎。","dynasty":"元代","title":"次韵和石末公闻海上使命之作因念西州怆然有感二首其二"}
{"author":"刘基","content":"久别离，别时小儿未解语。今日踉蹡庭下来，向人问爷泪如雨。儿知有爷未曾识，爷有母在愁何极。明庭不奏采薇诗，久别离，当语谁？","dynasty":"元代","title":"久别离"}
{"author":"刘基","content":"米家父子皆好奇，戏弄笔墨女小儿。三百年来传几手，坐见销铄同春澌。丹青驰誉士所耻，勉强徇物宁非痴。苍梧之山郁𡼭嶬，重华往矣空寒飔。猿啼凤去竹迸泪，白日惨淡令人悲。潇湘洞庭连鄂渚，江汉波涛动荆楚。不见轩辕张乐时，水妃怨泣鲛人语。问君此图何处得，中有远意众莫识。君不见岐阳石鼓字泯灭，千载犹为人爱惜。","dynasty":"元代","title":"题米元晖潇湘图"}
{"author":"刘基","content":"雪茫茫，水浪浪，林木脱叶无稻粱。乌啼雁叫天苍凉，岁云莫矣江山长。有竹有竹在高冈，三株冻折两复僵，小禽悲飞不能扬。苍梧悠悠隔沅湘，欲往从之川无梁。愿披寒宵见朝阳，勿令嗷嗷伤我肠。","dynasty":"明代","title":"为王辅卿郎中题雪滩寒雁图"}
{"author":"刘基","content":"西风振枯柯，凉月澹光景。门前马蹄歇，室虚心独静。焚香对六籍，耆味知隽永。怀人若在眼，酌潦何必洞。尼父训九思，子舆明三省。康庄无他岐，车马日驰骋。捷径善摧轮，此意当默领。","dynasty":"元代","title":"连江陈子晟师古齐诗其三"}
{"author":"刘基","content":"积雨沉春，昏烟酣昼，不知还又清明。榆钱柳絮，飞逐斗轻盈？芳径莓苔渐满，青蘋与、白芷俱生。疏篱畔，海棠间竹，有个鹁鸠鸣。宽心，应是酒，酒冲愁阵，彊似奇兵。爱星星白发，知我生平。底用登楼看镜，误身世、只是虚名。空凝伫，落花如雪，云雾琐高城。","dynasty":"元代","title":"满庭芳　清明"}
{"author":"刘基","content":"条风自东来，雪消春谷暖。荒畦碧草短，清池细泉缓。溪花明锦绣，时禽响弦筦。道人闲无事，习惯牛头懒。过桥禅杖落，仕石袈裟袒。日暮精舍归，灯龛白云满。","dynasty":"元代","title":"春谷诗为竺西和尚赋"}
{"author":"刘基","content":"生长吴侬不记春，乡音旋改踏京尘。丫头小妓相偎坐，众里矜誇是北人。","dynasty":"元代","title":"江南曲其七"}
{"author":"刘基","content":"秋日惨淡兮秋风其飔。白露既下兮繁霜继之。檗离其根兮叶脱其枝。丰者黝颜兮柔者就萎，登高望远兮涕泗滂沱。松柏稀少兮蒲柳何多。露不盈条兮霜晨以晞，岁晏玄冰兮知将奈何。","dynasty":"元代","title":"秋日惨淡"}
{"author":"刘基","content":"伐木丁丁谷响传，楩楠朴樕共成烟。扶桑不是人间树，因见沧溟变稻田。","dynasty":"元代","title":"绝句漫兴七首其五"}
{"author":"刘基","content":"百年万国奉王正，相业台纲属老成。山海若时共职贡，郊原何处有戈兵。庙谟可使归权倖，祖训由来重变更。欲叫天关无羽翼，拊心长叹不胜情。","dynasty":"元代","title":"次韵和石末公开读有感"}
{"author":"刘基","content":"凉夜悠悠，华灯有辉。凄风动林，明月在帷。山川迢迢，游子无衣。瞻彼原隰，零露溰溰。靡草不凋，无木不稀。不睹逝波，焉知昨非。亭亭南山，有蕨有薇。黄华晚荣，紫芝秋肥。岁云莫矣，胡宁不归。","dynasty":"元代","title":"秋怀其一"}
{"author":"刘基","content":"挂壁青釭照不眠，相看到此亦堪怜。露寒霜重残萤尽，肠断秋风忆往年。","dynasty":"元代","title":"秋日即事其九"}
{"author":"刘基","content":"春来触处花成绮，春去可怜花委地。催耕布谷彊知时，去国杜鹃空有泪。双鱼不见人千里，落絮牵愁和梦起。芭蕉多事惹东风，故作雨声惊客耳。","dynasty":"元代","title":"玉楼春"}
{"author":"刘基","content":"霜与秋林作锦帏，一朝霜重却全稀。坐看绝艳成尘土，应悟浮华是祸机。惊鹊月明难自定，穷猿岁暮欲何归。犹怜有客期欢赏，太息斯须志愿违。","dynasty":"元代","title":"次韵和石末公悲红树二首其二"}
{"author":"刘基","content":"君不见昔日方相氏，黄金为四目。精光倏昱夺长庚，导者趋风观者肃。一朝竣事归有司，委弃尘埃同朽木。我生两眼粗能视，要探天根窥地轴。论价未止连城璧，傅声共推天下独。宁知用誉贵含章，鬼物由来阚高屋。三彭上谇三卢闻，乘时作衅何其速。吴回炽炭煎赤汗，灌注清扬发炎燠。赫如巨鳟出渊沦，褧若锦衣蒙绮縠。泪渍红桃浥露开，旂昏丹雀披烟宿。鹧鸪呼雨荔支垂，布谷啼山蓬蔂熟。雪深太白脒碧鸡，雾苦瑶台落黄鹄。自分衰年已无几，膂力卒单筋脉缩。春荣秋悴两茫茫，柳绿花红非所逐。天公若复可怜生，乞与寸光分粟菽。无劳指点某在斯，不用南阳潭上菊。","dynasty":"明代","title":"病眼作"}
{"author":"刘基","content":"季世罕上寿，百岁为长年。轩皇不可见，颜冉复谁怜。安期乘彩虹，羡门驾紫烟。朝游蓬莱岛，夕宿曾城巅。常恐声风枝，摧折沧海田。徒令骊山客，想望称神仙。","dynasty":"元代","title":"杂诗其四"}
{"author":"刘基","content":"男儿初生时，蓬矢桑弧弓。老大却思家，懊恼无终穷。","dynasty":"明代","title":"懊憹歌（五首）"}
{"author":"刘基","content":"王母桃花此地栽，风霜摇落为谁开。琳宫玉座同黄土，绛蕊丹跗自绿苔。度朔烟霞违梦想，武陵云水怨归来。残蜂剩蝶相逢浅，黄菊芙蓉莫浪猜。","dynasty":"元代","title":"蒋山寺十月桃花"}
{"author":"刘基","content":"山高高兮可以望四荒。胡跻尔颠兮而不见我故乡。岁云莫兮无衣裳。车罢马羸兮仆夫顿僵。水有蛟鳄兮陆有虎狼。于嗟柸何兮惟怀永伤。","dynasty":"元代","title":"思归引"}
{"author":"刘基","content":"白日堕林端，庭宇生寒，黄芦风急雁来难。阶下露珠眉下泪，相赛汍澜。寂寞掩重关，坐到更阑，月华虽好不堪看。旧恨新愁都有几，地窄天宽。","dynasty":"元代","title":"浪淘沙　闺怨"}
{"author":"刘基","content":"避地适他乡，息肩谢羁束。生事未有涯，暂止聊自足。南园实清旷，可以永幽独。层楼面群山，俯见湖水绿。杂英被郊甸，鱼鸟得栖宿。登临且慰意，未暇计远躅。圣贤有遗训，知命夫何辱。","dynasty":"元代","title":"遣兴六首其一"}
{"author":"刘基","content":"岁莫怀人雪满天，饥乌病客对凄然。地炉无火同谁坐，石砚生冰尽日眠。栗里何时归白发，茅檐几处起青烟。稻畦麦陇看春及，土膏泉滋谶有年。","dynasty":"明代","title":"雪中有怀章三益叶景渊"}
{"author":"刘基","content":"桃花逐水萦纡入，不觉清溪路浅深。执手问名惊见面，论新话旧各伤心。壶浆馈饷飧加璧，馆谷温存赠有金。似此情怀良匪恶，何嗟岁月去骎寻。","dynasty":"元代","title":"次韵石末公题桃源卷"}
{"author":"刘基","content":"儳妇厌贫夫，常怀相弃心。慨慕东家子，年少多黄金。轻身改西托，布被烂锦衾。宁忆秋风起，霜露凄繁林。叶落枝亦尽，愁闻蜻蛚吟。","dynasty":"元代","title":"杂诗四十首其三"}
{"author":"刘基","content":"故乡知己不曾逢，满目云山恨万重。斥堠霜清寒夜柝，谯楼风急晓城钟。此时绕树怜乌鹊，异县携家想駏蛩。独向晴檐问梅蕊，数枝和雪为谁容。","dynasty":"元代","title":"次韵和谦上人秋兴七首其六"}
{"author":"刘基","content":"去年三冬暖不雨，今年孟春寒有余。大云垂垂压宇宙，密雪兖兖飘庭除。安排白水与泛舸，酝酿青泥容没车。辛苦陌头杨柳树，含颦等待大阳舒。","dynasty":"明代","title":"雨中呈石末公"}
{"author":"刘基","content":"蓬头皲足谁家儿，满面尘埃双泪垂。爷娘弃我不待老，骨肉无人但兄嫂。两身一气不相知，陌路茫茫向谁道。清晨采薪日入归，残羹冷饭难充饥。欲言问兄兄不顾，嫂是他人更奚诉。人生一世为弟兄，同根自合同枯荣。爷娘在日曾眷恋，愿兄回看死人面。此诗亦有感于文宗兄弟之间而作。","dynasty":"明代","title":"孤儿行"}
{"author":"刘基","content":"天有田兮不可以耕。山有龟兮不可以知咎徵。剡蒿以为梁兮削菌以居楹。匠石却走兮工垂拊膺。登高望远兮观四瀛。水东流兮日西倾。般纷纷兮各有营。我独展转兮从夜达明。","dynasty":"元代","title":"九叹九首其三"}
{"author":"刘基","content":"天上丝纶启玉封，欢声雷动八州同。闽江渺渺通炎海，添作恩波到日东。","dynasty":"元代","title":"过闽关"}
{"author":"刘基","content":"隐隐轻雷不起风，濛濛密雨遍长空。枯根发秀新茎长，小草那知造化功。","dynasty":"元代","title":"喜雨寄夏允中五绝其二"}
{"author":"刘基","content":"孟冬十月暖，桃李花盛开。胡蝶草间出，飞上花枝来。蝶知爱花为花出，不知冬暖无多日。霜风一夕花作尘，坠粉飘黄愁杀人。","dynasty":"明代","title":"冬暖行"}
{"author":"刘基","content":"为爱江头红蓼花，秋来独作草虫家。寻香粉蝶应随梦，采蜜黄蜂不趁衙。络纬语残凉露滴，蜻蜓立困晚风斜。画图水墨惊初见，却似扁舟过赤沙。","dynasty":"明代","title":"题水墨蓼花草虫"}
{"author":"刘基","content":"雨过秋山日欲暾，白云如雪拥山根。高松浥露和烟冷，迸水穿沙出谷浑。拟向萝阴缘石径，却寻花片入桃源。画图应有通神处，他日相从子细论。","dynasty":"明代","title":"题山水图为宝林衍上人作"}
{"author":"刘基","content":"爱汝精蓝抱翠微，青松绿竹共依依。龟台落日明霞绮，鳗井寒潮长石衣。银杏子成边雁到，木犀花发野莺飞。钟残永夜禅心定，一任秋虫促杼机。","dynasty":"明代","title":"次韵和新罗严上人秋日见寄（二首）"}
{"author":"刘基","content":"岁暮天寒生意微，空林鸟雀自相依。有情霜叶欺花貌，无用风荷象客衣。西塞鼓鞞山岳震，东郊羽檄海波飞。传闻有诏颁南服，早晚阳和斡化机。","dynasty":"明代","title":"仍用韵酬衍上人（二首）"}
