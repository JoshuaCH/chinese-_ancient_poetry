{"author":"蔡淑萍","content":"无端怅惘孤灯下，独检诗囊罢。三秦行遍竟空空，百二关河难入小词中。五千年事真岑寂？忽忽光阴逼。红氍毹上阅兴亡，急管繁弦慷慨转苍凉。","dynasty":"当代","title":"虞美人秦游旅次"}
{"author":"蔡淑萍","content":"车流商馆喧声里，尘蒙柳暗今如此。路远复山遥，为谁来灞桥！怅然临灞水，水浊盘涡滞。何处唱阳关，千年人未还。","dynasty":"当代","title":"菩萨蛮灞桥"}
{"author":"蔡淑萍","content":"陋室长谈道不孤，欲登泰岱小匡庐。九垓意气横鹏翼，一炬灵光读异书。长白萧骚大风句，雁门斑驳旧关图。难忘最是清秋节，僻里曾经驻远车。","dynasty":"当代","title":"步韵答京战"}
{"author":"蔡淑萍","content":"劫历刀圭易暑寒，俊游已罢藻思残。偶翻旧籍神先倦，学种春蔬兴未阑。门纵设，叹长关，别君倏忽又经年。凭窗复览同游句，胜景依稀到眼前。","dynasty":"当代","title":"鹧鸪天读友人诗"}
{"author":"蔡淑萍","content":"竹青石瘦冷秋初，来寻女校书。枇杷门巷旧庭除，当时身影孤。登丽阁，望云舻，恍疑飘素裾。薛涛井水似前无？红笺总不如。","dynasty":"当代","title":"阮郎归游成都望江公园"}
{"author":"蔡淑萍","content":"梦中未识锦江船，惯看瘴霾和塞烟。客地风霜催鬓老，家山消息倩谁传？归来剩止诗三百，曾写行难路八千。人日逢春多感慨，怎将片语祝新年！","dynasty":"当代","title":"丙戌人日书感二首，遵中镇诗社约用蔡襄韵，时余甫返蓉定居，距二十二岁出川，三十八年矣其一"}
{"author":"蔡淑萍","content":"漫抚芳笺，百思妙谛，翻疑误解其中意。瓶梅无语问无由，道是睹书如面反生愁。闲恨千钧，云程万里，小窗忽梦生双翅。魂飞不到百花洲，唯有觉时冷月满西楼。","dynasty":"当代","title":"踏莎美人接远书"}
{"author":"蔡淑萍","content":"又是园中霜菊俏。百态千姿，弄尽般般巧。斗艳争奇盆小小，盘龙拟凤夸夭矫。忽忆家山秋意好，点点黄花，开遍芳原了。缕缕幽香香袅袅，二三小蝶人前绕。","dynasty":"当代","title":"蝶恋花观菊展"}
{"author":"蔡淑萍","content":"回首苍茫望帝京，殊乡孤馆正秋清。添寒岂止三更雨，多梦应缘万里朋。栏倦倚，酒新停，年来意气渐趋平。君诗一卷长吟罢，云外萧萧天马鸣。","dynasty":"当代","title":"鹧鸪天寄梦芙"}
{"author":"蔡淑萍","content":"人在万山外，月在几重天？可堪客里中秋，去岁复来年！三尺阳台立遍，满目烟笼雾锁，一雨一层寒。淅沥正盈耳，点滴到心间。负西窗，灯如幻，照无眠。纵然眠得，应无蟾影梦中圆。漫道深盟坚誓，还怕终成一笑，此意渺难全。红叶明朝好，何处寄婵娟？","dynasty":"当代","title":"水调歌头甲戌中秋，雨，步东坡韵"}
{"author":"蔡淑萍","content":"河已塞兮山已摧，救亡誓与死神追。三军将士白衣使，一线生机力挽回。","dynasty":"当代","title":"地震组诗其二致救援人员"}
{"author":"蔡淑萍","content":"荦确绝岩上，来瞰涧中松。苍苍莽莽，风啸涛吼势峥嵘。欲下攀援无地，纵目迢遥无际，渐远渐岚封。郁郁动心魄，宛转意重重。想当年，雷电激，裂天穹。山崩地坼，崖断千丈陷千峰。滚滚泥埋石压，漫漫霜欺雪拶，百尺又葱茏。遥忆左思赋，到此豁心胸。","dynasty":"当代","title":"水调歌头长白山地下森林"}
{"author":"蔡淑萍","content":"星河垂地泻无声，长街十里灯。光浮车漾似舟轻，水晶界里行。庭院静，晚风清，中天圆月明。婆娑桂影总多情，寒枝玉露零。","dynasty":"当代","title":"阮郎归元夜晚归"}
{"author":"蔡淑萍","content":"旧文细读颇惊心，规律原来可探寻。解读自然思缜密，红霞初起瞩望深。","dynasty":"当代","title":"地震组诗其五致龙小霞"}
{"author":"蔡淑萍","content":"迅翁笔下已模糊，八十年知真相无？勃氏华沙亦曾跪，新牌“顽石”意何如？","dynasty":"当代","title":"读《另一个段祺瑞》"}
{"author":"蔡淑萍","content":"尽历沧桑证百年，凭临人自感千端。渐归岑寂杂悲喜，史页新书又一篇。","dynasty":"当代","title":"滇越铁路百年赋三首其三"}
{"author":"蔡淑萍","content":"只因一脉涓涓水，留此葱茏神木园。老干虬盘穷万象，高枝天接逾千年。无边戈壁客来远，百亩浓阴风自闲。造物惠人敢轻觑，我心堪会不堪传。","dynasty":"当代","title":"游天山神木园"}
{"author":"蔡淑萍","content":"不须怅惘赋阳关，乡谊诗缘抵万言。若得清交真似水，年年相忆似浩川。","dynasty":"当代","title":"虞美人其三留别新疆诗友之二"}
{"author":"蔡淑萍","content":"山深径湿树声寒，桥小伴亭闲。几处楹联妙绝，为人渲染河山。一图作导，欣欣来觅，卅六峰峦。何处偶传钟磬，随风飘下云端？","dynasty":"当代","title":"朝中措其三青城山径"}
{"author":"蔡淑萍","content":"阔叶叠如云，常年翠色新。花真似兰草，寸蕊送幽馨。","dynasty":"当代","title":"冬日杂咏八首其七黄桷兰"}
{"author":"蔡淑萍","content":"无端风雨心情懒，愁思难排遣。梦中听得旧时盟，争奈梦回翻觉梦无凭。窗前写尽红笺字，不尽心中事。夜阑万籁寂无声，怕忆去年春恨最伤情！","dynasty":"当代","title":"虞美人其一庚午暮春"}
{"author":"蔡淑萍","content":"城市多高楼，层层复叠叠。不识邻者谁，窗户每相接。教人慎言笑，不敢声遽发。声高扰四邻，颇为人不屑。西邻有娇女，年可十二三。美目清如水，束发才过肩。常见晨与昏，低首坐窗前。想知课业重，读写不稍闲。今朝知何故，娇女忽大哭。双手桌上拍，双脚地下蹴。阿母急抚肩，阿父眉轻蹙。乖女快噤声，齐声低语嘱。此情令我感，不觉湿双眸。羡女少拘谨，偶然得自由。我岂无可喜？我岂无可忧？喜忧难形色，怎堪为尔俦！夜梦返山林，山花满幽径。鸟啼绿树颠，涧波如鸣磬。忘形二三子，清歌杂高咏。一哭还一笑，窗白人已醒。","dynasty":"当代","title":"无题"}
{"author":"蔡淑萍","content":"沙坪久道山茶好，我来花事阑珊了。惆怅与人同，碧枝摇晓风。蓦然惊似火，初绽殷红朵。一树小园西，清馨迎旭晖。","dynasty":"当代","title":"菩萨蛮其二公园即景"}
{"author":"蔡淑萍","content":"的的玫瑰红欲燃，金为芳菊玉为莲。勿忘我蕊如蓝染，康乃馨枝最意娴。思杳渺，意婵媛，低叹犹惜买花钱。当年塞上怜衣薄，雨雪如花过岁寒。","dynasty":"当代","title":"鹧鸪天戊寅生日宗勇弟捧大束鲜花来贺其一接花"}
{"author":"蔡淑萍","content":"终辞帝京去，故蜀置新家。归路一何远，劳生自可嗟。良朋千里意，初日万山霞。秦岭看将过，前头几树花。","dynasty":"当代","title":"06年1月10至11日，余离京返乡途中，多位诗友手机发诗相送，感何如之，步世广韵以答"}
{"author":"蔡淑萍","content":"诗声还共宦声清，墓绕紫云山作屏。想见翰林高宅第，南书院里旧书生。","dynasty":"当代","title":"晋南行其一谒陈廷敬墓"}
{"author":"蔡淑萍","content":"石砌蜗居入目来，矮墙几见豁牙开。豁牙开处春光漾，浅紫深红掩绿苔。青倦眼，振幽怀，生涯甘苦自安排。此花能使心澄澈，小小吾园亦遍栽。","dynasty":"当代","title":"鹧鸪天甘孜行途其六中"}
{"author":"蔡淑萍","content":"琼楼玉宇黄金椅，更主真容易。一朝持国便称龙，底事儿孙难得不成虫？山呼万岁头抢地，万姓如蝼蚁。皇权无上最荒唐，长使柱倾山折国无梁。","dynasty":"当代","title":"虞美人参观故宫随想"}
{"author":"蔡淑萍","content":"少年心气，云轻风疾，巴峡咏飞舟。孰料流年，霜风欺鬓，边雁一声秋。持觞却话家山事，听雪觉梅幽。今夜峨眉，月应无恙，何处照乡愁？","dynasty":"当代","title":"少年游"}
{"author":"蔡淑萍","content":"一叶飘零瀚海隈，年年目断雁南回，故园消息忍闲猜！风雪牧归唯犬伴，荒原圃作畏狼来。但知劳碌不知哀。","dynasty":"当代","title":"浣溪沙其三"}
{"author":"蔡淑萍","content":"倚槛心潮激。忆当年、转蓬飘梗，岁华虚掷。眉上鬓边何所见？唯剩风霜痕迹。塞外客、曾羞人识。慷慨唏嘘虽非惯，奈沉思细想长叹息！更此际，向君泣。竟将何语明胸臆？叹神州、十年误尽，几多春色！徒费伤时伤心泪，闻道生当勉力。上百尺、危楼听笛。望断江天回肠转，却无端枨触还凄恻。孤雁远，暮山碧。","dynasty":"当代","title":"金缕曲答赠"}
{"author":"蔡淑萍","content":"坎坎伐檀秋复春，木将尽矣未疗贫。长排迤逦出山远，大渡涟漪逐日浑。一旦转型悲且壮，千秋创业伟而辛。群峰又见绿云覆，宜颂宜歌种树人。","dynasty":"当代","title":"赠乐山大渡河造林局其二"}
{"author":"蔡淑萍","content":"对秃崖褐岭火山骸，苍凉使人惊。正风寒如割，吹衣欲裂，哪是秋清！山半经行犹记，松茂野花明。岂为奇瑰匿，艰阻先迎？念我登高涉险，幸雾开云散，骤雨初晴。瞰微漪不起，澄碧一湖冰。镜莹莹、问谁遗此？孕三江、源自哪厢生？天山里、亦天池在，并是双睛？","dynasty":"当代","title":"八声甘州长白山天池"}
{"author":"蔡淑萍","content":"第一时间履险来，救民绝境万难排。抚孤欲滴盈眶泪，勇者之风仁者怀。","dynasty":"当代","title":"地震组诗其一致温总理"}
{"author":"蔡淑萍","content":"从来蜀地多柔柳，一如张绪当年秀。来傍此亭台，何时离玉阶？临风波弄影，影戏鸳鸯艇。艇上少年游，少年歌莫愁。","dynasty":"当代","title":"菩萨蛮其三公园即景"}
{"author":"蔡淑萍","content":"大漠雪山瑰丽姿，长风万里动奇思。高岑遗响终须继，莫把浮嚣作入时。","dynasty":"当代","title":"小秦王其二关于新边塞诗"}
{"author":"蔡淑萍","content":"又一年逝水叹如斯，灯下漫销凝。纵窗前月淡，瓶中梅好，无奈凄清。一个钟儿小小，恨嘀嗒声声，只管催人老，不管伤情。怅对素笺难写，是如烟旧事，如梦生平。便而今细数，碌碌事何成！想佳人、犹依修竹，待何时、共赏万山青？搴帘处、有孤桐影，伴我寒庭。","dynasty":"当代","title":"八声甘州冬夜"}
{"author":"蔡淑萍","content":"浩渺烟波翡翠盘，葱茏千岛卧其间。云深疑有蓬莱在，欲遣清风为探看。","dynasty":"当代","title":"千岛湖记游其二梅峰俯瞰千岛湖"}
{"author":"蔡淑萍","content":"学画学书旋即休，漫凭几案意悠悠。曾经天外飞来病，抛却平生未去愁。到耳禽言声似昔，拂窗桂影叶犹稠。可堪濡笔从头试，涂抹随心得自由。","dynasty":"当代","title":"希田寄诗问病时正闲坐书房写眼前景以答用原韵"}
{"author":"蔡淑萍","content":"漫抚芳笺，百思妙谛，翻疑误解其中意。瓶梅无语问无由，道是睹书如面反生愁。闲恨千钧，云程万里，小窗忽梦生双翅。魂飞不到百花洲，唯有觉时冷月满西楼。","dynasty":"当代","title":"踏莎美人接远书"}
{"author":"蔡淑萍","content":"临表无言心欲泣，中宵灯火犹传檄。今来剩此一通碑，伫听滩声似叹息。","dynasty":"当代","title":"汉中行草其五观筹笔驿新立石碑"}
{"author":"蔡淑萍","content":"抔土何堪深植根，阳光雨露未相亲。病虫欺岂分寒暑，远客归常逾月旬。枝自瘦，绿仍新，一年一度也成春。艰难不减真风韵，红小香清总可人。","dynasty":"当代","title":"鹧鸪天"}
{"author":"蔡淑萍","content":"巍巍如石雕，臂举万钧积。空谷响千回，号子悠扬起。清风静不流，绿水为之止。锤落石山开，霞涌穹苍紫。","dynasty":"当代","title":"生查子其二采石工"}
{"author":"蔡淑萍","content":"初识龙池烟雨，诗侣，簪鬓素馨花。渝州还访故人家，含笑劝新茶。一旦广陵琴绝，飞雪，纷乱如悲思。哪堪荏苒又春时，弥望柳如丝。","dynasty":"当代","title":"荷叶杯悼雅柳"}
{"author":"蔡淑萍","content":"又是一年栀子肥，依然闹市买花回，案前独立对芳菲。满室馨香卿伴我，无端怅触我因谁？远山重叠暮云飞。","dynasty":"当代","title":"浣溪沙其一"}
{"author":"蔡淑萍","content":"感君忧国忧民志，艰难未换年时意。卌载几衰兴，从头任点评。休言空一纸，哀大唯心死。耿耿望星河，拍栏思浩歌。","dynasty":"当代","title":"菩萨蛮赠人"}
{"author":"蔡淑萍","content":"一声珍重关山隔，回望秋云白。忆君信手理瑶琴，却道难传原是少年心。忽惊扑面东风暖，浅草怜人眼。芳郊谁与事清游？记得前盟还上最高楼。","dynasty":"当代","title":"虞美人寄友人"}
{"author":"蔡淑萍","content":"镇日依依兴未阑，转忧绿暗却飘绵。为怜柳老偕人老，小照一帧诗一笺。","dynasty":"当代","title":"北海公园访柳其五"}
{"author":"蔡淑萍","content":"小屋别来无恙，更添雪后梅香。一枝疏影傍明窗。帘红生暖意，几净置华章。偏爱迩来晴好，庭中月色如霜。何妨访戴学清狂？肯来相对酌，料不负诗囊。","dynasty":"当代","title":"临江仙戏题柬友"}
{"author":"蔡淑萍","content":"只因一脉涓涓水，留此葱茏神木园。老干虬盘穷万象，高枝天接逾千年。无边戈壁客来远，百亩浓阴风自闲。造物惠人敢轻觑，我心堪会不堪传。","dynasty":"当代","title":"游天山神木园"}
{"author":"蔡淑萍","content":"年华老去人依旧，天涯书寄双红豆。往事已如烟，凝思犹怆然。心田留一角，辜负今生约。细雨独登楼，无言江水流。","dynasty":"当代","title":"菩萨蛮其三"}
{"author":"蔡淑萍","content":"鹏起，千里。日晶晶，澄碧青冥。云轻，团飞缕飘奇幻生。蓬瀛，帝阍知几层？秦岭逶迤皆了了，山色窈，公路依村小。岭那边，阡陌连，秦川，渭河波浪宽。","dynasty":"当代","title":"河传乘机自重庆至西安"}
{"author":"蔡淑萍","content":"昨经巫峡雨，今访洞庭秋。浮绿君山影，吹馨杜若洲。云中思帝子，水畔羡沙鸥。浩渺波如镜，飘飘一叶舟。","dynasty":"当代","title":"望洞庭"}
{"author":"蔡淑萍","content":"一样为山独曰“天，”苍穹果赖拄其间？疆分南北真无极，世阅古今安计年。叠岭飞涛头尽白，寂潭沉碧影犹寒。忽思阿母瑶池事，欲问流云矜不言。","dynasty":"当代","title":"飞越天山"}
{"author":"蔡淑萍","content":"绿树红楼真画图，何期老识未名湖！先贤犹是型仪在，世事已随时日殊。思过往，叹崎岖，亦哀家国亦哀吾。客中何祭青春梦？一掬晶莹泪似珠。","dynasty":"当代","title":"鹧鸪天参观北大，在未名湖畔蔡元培先生塑像前留影"}
{"author":"蔡淑萍","content":"好坏事安凭舌辩，岂因积重叹行艰。终当法剑森森日，再向綦河设祭坛。","dynasty":"当代","title":"哀彩虹桥遇难者其四"}
{"author":"蔡淑萍","content":"少年闻道梦乘鸾，折桂月宫前。插向人间故里，至今香满名园。川滇踪迹，婴鳞名节，冠世遗编。负尽云中锦字，终身瘴雨蛮烟。","dynasty":"当代","title":"朝中措其一新都桂湖公园怀杨慎"}
{"author":"蔡淑萍","content":"似恰相逢又别卿，无言一笑意非轻。计时已是分和秒，争忍眉颦对泪盈。车催发，笛长鸣，西风万里伴侬行。应知转瞬回眸处，唯见苍云秦岭横。","dynasty":"当代","title":"鹧鸪天别外子西安"}
{"author":"蔡淑萍","content":"一日除形役，三年赋蛰居。小园堪树木，静室颇观书。疾喜新来减，诗惭久已疏。风云偶评点，差可胜前余。","dynasty":"当代","title":"牛年将至书近况告友人"}
{"author":"蔡淑萍","content":"飞来巨石立沧浪，小庙玲珑飘瑞香。或谓泥胎能赐福，风光独占水云乡。","dynasty":"当代","title":"晋南行其三仙女祠"}
{"author":"蔡淑萍","content":"几回枉过不窥园，辜负梅枝岁岁丹。六十年前诗在壁，今来犹觉笔锋寒。","dynasty":"当代","title":"游华岩寺小花园"}
{"author":"蔡淑萍","content":"应似其人，眼前庭院，果然素朴堪惊。但秋风阵阵，过竹木青青。指山路、依稀尚见，少年才俊，从此长征。忍偏听、哀乐低回，归葬名城。覆盆遍举，庆重生、多少精英？更拨正人心，从头认识，真理何凭？做事做人焉易？人民记、厚泽深情。叹无端、身后风波，天上愁萦。","dynasty":"当代","title":"扬州慢参观胡耀邦故居"}
{"author":"蔡淑萍","content":"初收骤雨晓风清，欢快轻车大道平。绿野方惊无二色，粉墙红瓦小村迎。","dynasty":"当代","title":"长春至长白山途中"}
{"author":"蔡淑萍","content":"哪堪旧事重思遍，风雨颠狂。风雨颠狂，零雁栖惶，无处说悲凉。梦回漫滴伤时泪，立尽斜阳。立尽斜阳，望断寒江，依约见桅樯。","dynasty":"当代","title":"添字采桑子读《天狼星下》寄杨牧先生"}
{"author":"蔡淑萍","content":"电厂煤田连轴辘，乌金墨玉走如瀑。取之“有”尽说资源，念及子孙当远瞩。","dynasty":"当代","title":"俯瞰小龙潭露天煤田二首其二"}
{"author":"蔡淑萍","content":"清气氤氲凝玉脂，绿云绰约叶参差，恨无驿使寄新枝。无奈闲愁徒幻梦，哪堪百感懒吟诗。安排凉簟听鹃啼。","dynasty":"当代","title":"浣溪沙其二"}
{"author":"蔡淑萍","content":"鬓染晓岚香，援木披荆兴味长。象鼻峰巅欣放眼，苍茫，如浪千峰沐旭阳。闹市久蜗藏，恨不此身生此乡。似水情怀听百鸟，徜徉，收拾林涛付锦囊。","dynasty":"当代","title":"南乡子游江津四面山其一登象鼻岭"}
{"author":"蔡淑萍","content":"都江古堰二千年，砥柱尚巍然。从此江分内外，民依富庶河山。当时多少，称雄争霸，只手狂澜？此老披蓑握锸，长留遗爱人间。","dynasty":"当代","title":"朝中措其二都江堰怀李冰"}
{"author":"蔡淑萍","content":"迅翁笔下已模糊，八十年知真相无？勃氏华沙亦曾跪，新牌“顽石”意何如？","dynasty":"当代","title":"读《另一个段祺瑞》"}
{"author":"蔡淑萍","content":"看山岂必峨眉好，今来古剑叹幽窈。援石上天桥，人骄山益娇。仰看山满目，俯瞰美桑竹。冉冉淡云轻，偶闻鸡犬声。","dynasty":"当代","title":"菩萨蛮綦江行其一登古剑山"}
{"author":"蔡淑萍","content":"少年早识愁滋味，覆巢委地和心碎。相惜更相知，为书红豆诗。期君鹏翼举，忍读《茶花女》！泪雨黯伤怀，自将春梦埋。","dynasty":"当代","title":"菩萨蛮红豆三首其一"}
{"author":"蔡淑萍","content":"琼楼玉宇黄金椅，更主真容易。一朝持国便称龙，底事儿孙难得不成虫？山呼万岁头抢地，万姓如蝼蚁。皇权无上最荒唐，长使柱倾山折国无梁。","dynasty":"当代","title":"虞美人参观故宫随想"}
{"author":"蔡淑萍","content":"问何事、真关情处？记得家山，惠风初度。眼里新苗，耳边言笑，共谁语？笔端词赋。祈父老、从今富。一十五年间，便梦里、乡情千缕。延伫。叹归来半日，不是旧时心绪。艰难稼穑，怎忍尽、七旬翁妪！过学校、哪有书声，但萧瑟、窗前风雨。愧懵懂年来，看惯升平歌舞！","dynasty":"当代","title":"长亭怨慢回乡吟二首之二"}
{"author":"蔡淑萍","content":"卌载重来心倍酸，败茅瑟瑟掩颓垣，忍听邻妇说当年。底事群氓人作兽，无端江水碧成殷。深悲巨愤泪汍澜。","dynasty":"当代","title":"浣溪沙悼少年刘永"}
{"author":"蔡淑萍","content":"每临竹海每神驰，不是文同三两枝。一夕欲留焉可得，无端遣我久相思。","dynasty":"当代","title":"宜宾行七首其六游蜀南竹海"}
{"author":"蔡淑萍","content":"都江古堰二千年，砥柱尚巍然。从此江分内外，民依富庶河山。当时多少，称雄争霸，只手狂澜？此老披蓑握锸，长留遗爱人间。","dynasty":"当代","title":"朝中措其二都江堰怀李冰"}
{"author":"蔡淑萍","content":"趁豪情雅兴上莲花，顾盼气如虹。对云峦千叠，碧空万里，快沐天风。俯看虬枝堆雪，绝壁起苍龙。咫尺天都在，更数奇峰。遥想当时霞客，自此山归后，何处游踪？问吾侪所见，可与昔贤同？渺时空、江山胜迹，叹清游、来去太匆匆！知明日、有山花好，尽绽新红。","dynasty":"当代","title":"八声甘州"}
{"author":"蔡淑萍","content":"幽静夜，寂寥灯，又是西风过小庭。无意听蛩蛩自唱，有心吟句句难成。","dynasty":"当代","title":"捣练子"}
{"author":"蔡淑萍","content":"依前泾渭，依前灞柳，依前秦陌。年时旧游地，奈心情非昨。俑阵无声听鼓角，上潼关，暮天寥廓。登临忆西岳，正悲风动魄。","dynasty":"当代","title":"十二时感事"}
{"author":"蔡淑萍","content":"二十四年如梦杳。记得依稀，梧碧林荫道。几处树深闻雀噪，何人犹识当时鸟？绿鬓少年今已老！肩挎书包，感慨知多少！辜负青春休懊恼，古人尚重朝闻道。","dynasty":"当代","title":"蝶恋花“高考”"}
{"author":"蔡淑萍","content":"蓦闻笛，车发何须恁疾！心神黯，呵去积霜，泪眼盈盈隔窗泣。经年竟一夕。长忆，娥眉屡嫉。千般恨、今日去休，一任天山限南北。和丰宿孤驿。但冷月凄清，荒野沉寂。何堪回首伤离席。伊瘦损依旧，乱愁新种，今宵何处月下立？怕徒惹忧戚。斜日。晚风急。正两两三三，牛马归匿。苍茫大漠思无极。待雁字重到，雪原新碧。关山飞度，似梦里，觅旧迹。","dynasty":"当代","title":"兰陵王"}
{"author":"蔡淑萍","content":"携伴上歌乐，兴勇数峰低。松涛澎湃盈耳，枝隙透朝曦。回首翠澜轻卷，何处来时幽径，烟霭又迷离。山果几株熟，点点紫红枝。凌绝顶，飞逸兴，与云齐。廿年旧事休忆，歌啸任舒眉。浩荡天风万里，尽洗胸中块垒，依旧雪霜姿。笑指云天际，应见大鹏飞。","dynasty":"当代","title":"水调歌头登歌乐山"}
{"author":"蔡淑萍","content":"三颂君诗罢，恍然闻九歌。飘风山鬼下，落木洞庭波。满目绮霞散，拂窗微雨过。汨罗思一吊，怎奈载愁多。","dynasty":"当代","title":"读启宇《端午感怀》"}
{"author":"蔡淑萍","content":"谁携塞上秋阳，落书窗？哈纳斯湖云影漾波光。多少事，如水逝，漫思量。澄澈情怀听子话家常。","dynasty":"当代","title":"相见欢得玉才书"}
{"author":"蔡淑萍","content":"舟小小，水漫漫，飘荡向谁边？飓风骤起浪如山，水魅舞蹁跹。惊推枕，中夜静，四顾梦魂初定。惘然轻叹转凄然，孤檠照无眠。","dynasty":"当代","title":"喜迁莺惊梦"}
{"author":"蔡淑萍","content":"细雨清风一夕凉，闷怀到此偶开张。吟眸极处知天远，逝水声中惜鬓霜。波浩荡，雾迷茫，青山隐隐漫相望。芳洲果有芙蓉未？忽欲乘舟赋涉江。","dynasty":"当代","title":"鹧鸪天"}
{"author":"蔡淑萍","content":"湖上清风岭上云，无由持赠倍思君，梧桐影里立黄昏。为共婵娟祈好月，怕悬飞镜照离人。一回踯躅一销魂。","dynasty":"当代","title":"浣溪沙其二"}
{"author":"蔡淑萍","content":"阿母傍柴扉，清泪纷如霰。游子衣单月似霜，隐隐青山远。万里竟何成？空把流光恋。十五年来子满枝，怨也何须怨？","dynasty":"当代","title":"卜算子伤逝"}
{"author":"蔡淑萍","content":"山峻波清树色姝，初开长卷尽惊呼。评章九寨相高下，九寨犹应略逊渠。频击节，数停车，欲歌欲赞得辞无？相机到此真堪用，留个天人合一图。","dynasty":"当代","title":"木兰花其十牦牛河谷"}
{"author":"蔡淑萍","content":"有峰毓秀翠如屏，有客披襟快一登。也为曾经多郁结，爱他豪放喊山声。","dynasty":"当代","title":"宜宾行七首其二晨登翠屏山"}
{"author":"蔡淑萍","content":"太史祠堂瞻此翁，梁山崿崿大河东。史家绝唱知兴废，无韵离骚吊朴忠。悲不遇，泣幽宫，如椽巨笔竟何终？儿孙不敢姓司马，半姓同来半姓冯。","dynasty":"当代","title":"鹧鸪天谒韩城太史祠"}
{"author":"蔡淑萍","content":"蓉城一谒隔仙凡，耆宿痛凋残。沧桑经过情依旧，呕心血、树蕙滋兰。惟愿骚坛重振，一朝竟弃尘寰。或当今夕九重寒，琼宴赋瑶篇？云烟渺渺空凝望，想音容、只在遗编。立雪从今无地，一尊还酹江天。","dynasty":"当代","title":"风入松悼君惠老、何宁教授"}
{"author":"蔡淑萍","content":"少年早识愁滋味，覆巢委地和心碎。相惜更相知，为书红豆诗。期君鹏翼举，忍读《茶花女》！泪雨黯伤怀，自将春梦埋。","dynasty":"当代","title":"菩萨蛮红豆三首其一"}
{"author":"蔡淑萍","content":"荒州绝塞归来晚，西风雁叫霜林染。执手忆音容，廿年人似蓬。重逢何所道？但祝君家好。长夜梦回时，眼前红豆枝。","dynasty":"当代","title":"菩萨蛮其二"}
{"author":"蔡淑萍","content":"年华老去人依旧，天涯书寄双红豆。往事已如烟，凝思犹怆然。心田留一角，辜负今生约。细雨独登楼，无言江水流。","dynasty":"当代","title":"菩萨蛮其三"}
{"author":"蔡淑萍","content":"似和仙姬指下弦，翩翾双羽任流连。耸身轻举团团雪，回首惊看一点丹。怀处士，忆昆山，正宜长唳上冲天。缘何不肯高飞去，来作吾家壁上观？","dynasty":"当代","title":"鹧鸪天"}
{"author":"蔡淑萍","content":"细雨清风一夕凉，闷怀到此偶开张。吟眸极处知天远，逝水声中惜鬓霜。波浩荡，雾迷茫，青山隐隐漫相望。芳洲果有芙蓉未？忽欲乘舟赋涉江。","dynasty":"当代","title":"鹧鸪天"}
{"author":"蔡淑萍","content":"人前忍说当年，梦犹寒，谁遣沉沉雾瘴锁庐山？平生愿，识公面，听雄谈。长忆羊山秋色胜春妍。","dynasty":"当代","title":"相见欢"}
{"author":"蔡淑萍","content":"山泼青苍泉泻冰，登山临水结诗盟。山风飒飒披襟快，泉韵铮铮敲句清。山是骨，水为灵，缪斯莫道不钟情。此身不在红尘外，尘外来寻一缕馨。","dynasty":"当代","title":"鹧鸪天中镇诗社在中镇霍山之麓洪洞成立。"}
{"author":"蔡淑萍","content":"红氍毹上唱苏三，例把深悲喜剧看。枉法县官能索命，痴情公子果平冤。多感易，欲书难，信知法治路漫漫。李离剑与包公铡，休哂今犹作美谈。","dynasty":"当代","title":"鹧鸪天洪洞县参观苏三监狱"}
{"author":"蔡淑萍","content":"壶口果然气势雄，飞流跌落又腾空。跳波脱桎回崖束，夹岸争高水雾笼。偕旧侣，约秋风，山川指顾隐忧同。河清难待断流憾，都到心头与眼中。","dynasty":"当代","title":"鹧鸪天黄河壶口瀑布"}
{"author":"蔡淑萍","content":"对秃崖褐岭火山骸，苍凉使人惊。正风寒如割，吹衣欲裂，哪是秋清！山半经行犹记，松茂野花明。岂为奇瑰匿，艰阻先迎？念我登高涉险，幸雾开云散，骤雨初晴。瞰微漪不起，澄碧一湖冰。镜莹莹、问谁遗此？孕三江、源自哪厢生？天山里、亦天池在，并是双睛？","dynasty":"当代","title":"八声甘州长白山天池"}
{"author":"蔡淑萍","content":"遥天风静时，百足翻腾久。一日坠平芜，道路争回首。我心伤猛禽，曷被柔丝纠？凡鸟自飞飞，壮志埋尘垢！","dynasty":"当代","title":"生查子"}
{"author":"蔡淑萍","content":"摇曳幽篁韵万千，素襟光满仰冰盘。辉生蓬壁承青眼，润物无声着意看。","dynasty":"当代","title":"致魏宇平先生"}
{"author":"蔡淑萍","content":"词锋豪气两无伦，一卷犹温印履痕。数载情深天地老，寒梅端合伴诗魂。","dynasty":"当代","title":"致王荣眉女士"}
{"author":"蔡淑萍","content":"非雾非烟拂地轻，水愈盈盈，山愈青青。小窗潜叩梦魂惊，竹上声声，檐上声声。滴向心头点点清，绿了诗情，润了鸥盟。明朝最爱万山晴，桃也争荣，杏也争荣。","dynasty":"当代","title":"一剪梅春雨"}
{"author":"蔡淑萍","content":"地火焚馀如墨身，当初莽莽接流云。沉埋万世方今用，此是栋梁难死魂。","dynasty":"当代","title":"俯瞰小龙潭露天煤田二首其一"}
{"author":"蔡淑萍","content":"忧国忧民何日休，便教后乐也无由。年来最念长江事，怕与寅初一样愁。","dynasty":"当代","title":"致雷亨顺先生"}
{"author":"蔡淑萍","content":"战云四笼昏黄月，角乱声呜咽。荒原帐影几疏灯，断续寒风吹下楚歌声。当时漫说成和败，霜锷悲眉黛。苍凉一曲忆重瞳，死亦鬼雄不肯过江东。","dynasty":"当代","title":"虞美人听王铁锤先生以埙演奏《楚歌》"}
{"author":"蔡淑萍","content":"曙色初开，山岚淡染，掠窗锦绣田畴。竹掩农家，炊烟几处悠悠。白鹅初试蹒跚步，向碧塘，扑翅舒喉。便惊醒、桃绽嫣红，鸟唱啁啾。人生事事真如梦！叹伤心故地，今又重游。清景依然，伊人尺素难投。逝波何用从头数，料朝朝、一样闲愁。争知我、咫尺天涯，枉自凝眸。","dynasty":"当代","title":"高阳台车行"}
{"author":"蔡淑萍","content":"正暮春时节试单衣，来登此关楼。望秦川渺渺，蜀山郁郁，岚霭悠悠。大道飞牵南北，千里一回头。抚堞临风处，遐思难收。闻道兵家要塞，叹山川峻秀，反尽成愁。愿而今往后，不遣子孙忧。忆诗仙、扪参历井，幸吾侪、胜日事清游。瞻前路、到巴中际，灯与星稠。","dynasty":"当代","title":"八声甘州"}
{"author":"蔡淑萍","content":"闻道奇观天造，凭高骋目心惊，如戈如剑势峥嵘！是谁挥玉斧，凌厉劈将成？何处飞来钟磬？敲之尚带铜声。阿诗玛女立娉婷。多情双鸟渡，踞象正思鸣。","dynasty":"当代","title":"临江仙其一游石林"}
{"author":"蔡淑萍","content":"山阴遗绪叹戎州，辜负前贤胜迹留。一睹酒神山上赋，只堪懵懂作闲游。","dynasty":"当代","title":"宜宾行七首其三黄庭坚流杯池"}
{"author":"蔡淑萍","content":"一夕动惊蛰，吹面已春风。殷勤莫误良辰，着意种葱茏。犹记荒唐岁月，雪刃霜锋肆虐，日伐万山童。田舍奈沙掩，碧水尽成红。白发师，小学子，最情浓。校园处处，栽梅树桂植梧桐。明日浓荫馆阁，更有啁啾满耳，迷蝶舞芳丛。何处书声好？人在画图中。","dynasty":"当代","title":"水调歌头校园植树"}
{"author":"蔡淑萍","content":"雨湿庭梧绿，烟笼槛菊黄。青娥知我约重阳，早遣宜人爽气到书窗。发箧瑶函满，重吟口角香。三千日月叹流光，不记当时怎样费思量！","dynasty":"当代","title":"南柯子"}
{"author":"蔡淑萍","content":"琼楼玉宇黄金椅，更主真容易。一朝持国便称龙，底事儿孙难得不成虫？山呼万岁头抢地，万姓如蝼蚁。皇权无上最荒唐，长使柱倾山折国无梁。","dynasty":"当代","title":"虞美人参观故宫随想"}
{"author":"蔡淑萍","content":"临表无言心欲泣，中宵灯火犹传檄。今来剩此一通碑，伫听滩声似叹息。","dynasty":"当代","title":"汉中行草其五观筹笔驿新立石碑"}
{"author":"蔡淑萍","content":"从来蜀地多柔柳，一如张绪当年秀。来傍此亭台，何时离玉阶？临风波弄影，影戏鸳鸯艇。艇上少年游，少年歌莫愁。","dynasty":"当代","title":"菩萨蛮其三公园即景"}
{"author":"蔡淑萍","content":"寂寂深宵独凭窗，高高孤月久相望。廊灯明碍清辉到，离绪生添秋夜凉。诗思渺，梦云长，车声恼客总彷徨。纵然一夕行千里，千里尽头非故乡。","dynasty":"当代","title":"鹧鸪天其三"}
{"author":"蔡淑萍","content":"我亦飘零至绝域，凄惶曾下万行泣。思君丝路凿空蒙，猎猎旗飞漠风疾！","dynasty":"当代","title":"汉中行草其十城固谒张骞墓"}
{"author":"蔡淑萍","content":"秋去枝犹绿，经冬叶更青。夜来风雨疾，缀露忒晶莹。","dynasty":"当代","title":"冬日杂咏八首其二橘柚"}
{"author":"蔡淑萍","content":"一夜潇潇，群峰楚楚，晓岚如袂清风举。露清错认泪盈眸，龙池如镜初开处。伫看云飞，行听松语，徒教数遍林中路。恨难分付到君前，诗情辜负林泉助。","dynasty":"当代","title":"踏莎行其三游龙池森林公园"}
{"author":"蔡淑萍","content":"临表无言心欲泣，中宵灯火犹传檄。今来剩此一通碑，伫听滩声似叹息。","dynasty":"当代","title":"汉中行草其五观筹笔驿新立石碑"}
{"author":"蔡淑萍","content":"非非是是太纷纭，正史稗闻谁更真？叹我何尝知读史，亦伤史页血痕新。","dynasty":"当代","title":"致许增纮先生"}
{"author":"蔡淑萍","content":"尽历沧桑证百年，凭临人自感千端。渐归岑寂杂悲喜，史页新书又一篇。","dynasty":"当代","title":"滇越铁路百年赋三首其三"}
{"author":"蔡淑萍","content":"年华老去人依旧，天涯书寄双红豆。往事已如烟，凝思犹怆然。心田留一角，辜负今生约。细雨独登楼，无言江水流。","dynasty":"当代","title":"菩萨蛮其三"}
{"author":"蔡淑萍","content":"惊喜瑶笺报已归，地图册上算行期。心心筹划接风杯。十载一逢疑是梦，蜀中三月正芳菲。塞尘可染鬓丝丝？","dynasty":"当代","title":"浣溪沙玉才信告自塞外归，不日抵渝"}
{"author":"蔡淑萍","content":"枫叶，枫叶，片片秋来如血。霜天一抹霞萦，人间正重晚晴。晴晚，晴晚，回首斜阳渐远。","dynasty":"当代","title":"调笑令"}
{"author":"蔡淑萍","content":"有竹美名眉，娉婷却似谁？翠摇风雨夕，诗思总相随。","dynasty":"当代","title":"冬日杂咏八首其三眉竹"}
{"author":"蔡淑萍","content":"初识龙池烟雨，诗侣，簪鬓素馨花。渝州还访故人家，含笑劝新茶。一旦广陵琴绝，飞雪，纷乱如悲思。哪堪荏苒又春时，弥望柳如丝。","dynasty":"当代","title":"荷叶杯悼雅柳"}
{"author":"蔡淑萍","content":"叹荒芜戈壁，一线清华，高速吐乌路。正葡萄新熟，逢佳节、平添游兴诗绪。缀珠万树。翡翠廊、遮断炎暑。笑围席、细品珍珠颗，脆生听维语。闻道经年无雨，却漾青凝碧，留得春驻。地底幽泉出，何清冽、教人尘念都滤。又闻达甫。鼓点催、佳丽旋舞。看轻染斜晖，藤荫小康门户。","dynasty":"当代","title":"眉妩游葡萄沟参观坎儿井"}
{"author":"蔡淑萍","content":"蓦闻笛，车发何须恁疾！心神黯，呵去积霜，泪眼盈盈隔窗泣。经年竟一夕。长忆，娥眉屡嫉。千般恨、今日去休，一任天山限南北。和丰宿孤驿。但冷月凄清，荒野沉寂。何堪回首伤离席。伊瘦损依旧，乱愁新种，今宵何处月下立？怕徒惹忧戚。斜日。晚风急。正两两三三，牛马归匿。苍茫大漠思无极。待雁字重到，雪原新碧。关山飞度，似梦里，觅旧迹。","dynasty":"当代","title":"兰陵王"}
{"author":"蔡淑萍","content":"病中闻雁更添愁，筋力何堪上小楼。近水远山新瘦损，凄清一梦尽成秋。","dynasty":"当代","title":"小秦王其一秋思"}
{"author":"蔡淑萍","content":"碧波万顷斜阳下，扁舟一叶真归也。风露听琮琤，有人调素筝。迢遥思赤壁，来觅坡仙迹。也欲叩舷歌，其如良夜何！","dynasty":"当代","title":"菩萨蛮抚仙湖泛舟"}
{"author":"蔡淑萍","content":"青鸟频传肠断句，背人珠泪空垂。琼楼玉宇总迷离。风云谁管领，莺燕失群飞。苦费思量终不解，此情寸寸成灰。夜长难寐有深悲：嫩红吹落后，难起絮沾泥！","dynasty":"当代","title":"临江仙其二感事"}
{"author":"蔡淑萍","content":"温润芬芳大草坪，团团围坐晚风轻。主人歌舞娱佳客，不记宵深到几更。","dynasty":"当代","title":"大草坪晚会"}
{"author":"蔡淑萍","content":"亭亭一片石，悱恻动人怀。暮雨淋还住，朝云去复来。江山因造化，骚客自多哀。寥落深山里，荒烟没楚台。","dynasty":"当代","title":"神女峰"}
{"author":"蔡淑萍","content":"当年一炬失名园，恨我中华弱且孱。文物飘零流异域，烽烟弥漫黯家山。一声钟已换新纪，四海潮今非旧观。兽首应惊民意重，索还更组律师团。","dynasty":"当代","title":"兽首"}
{"author":"蔡淑萍","content":"把酒听君语。气扬扬、书生怀抱，漫评今古。十载沉冤如梦魇，多少风凄雨苦。覆盆举、英风如故。莫道流光霜染鬓，正少年心事闻鸡舞。心动处，志如许。惊雷激荡神州路。几仁人、思萦梦绕，国强民富。寄意寒星荃不察，可叹嚣张狐兔。拼九死、寻他千度。悔读南华成陈迹，待平生功业从头树。寒夜白，日初曙。","dynasty":"当代","title":"金缕曲赠人"}
{"author":"蔡淑萍","content":"南北东西立露寒，天涯此刻共婵娟。一轮辉洒河山满，几处诗劳伊妹传。飞毂疾，野原宽，无羁思绪自联翩。人生漫道相逢少，珍重今宵明月圆。","dynasty":"当代","title":"鹧鸪天其二"}
{"author":"蔡淑萍","content":"残叶已无多，苦孕寒苞小。瑟瑟风前尚半开，一缕幽香袅。梅也正为邻，菊也曾争俏。三月犹堪比百花，春意枝头闹。","dynasty":"当代","title":"卜算子冬日玫瑰"}
{"author":"蔡淑萍","content":"对壮词一卷忆当年，凄惶出阳关。叹艰难蜀道，千村寥落，几处烽烟。漫道沙横风吼，漠漠塞云寒。戈壁茫茫处，孤雁初安。记得额河冰解，正种瓜种豆，野牧挥鞭。渐开张胸臆，也学舞胡旋。问缘何、乡愁难泯，待归时、塞上又情牵？深斟酒、向东风祝，春满天山。","dynasty":"当代","title":"八声甘州读《军垦颂》寄唐世政先生"}
{"author":"蔡淑萍","content":"年来时觉心情改，诗思在天涯。梦魂长系，阳关古道，塞上蒹葭。雁归万里，清音嘹唳，翅染云霞。雁儿略住！边城那畔，秋在谁家？","dynasty":"当代","title":"人月圆"}
{"author":"蔡淑萍","content":"少年读梦空抛泪，哪解其中味。而今来谒旧庭垣，人道古槐飘叶似当年。疏篱小径环空室，何处寻遗迹？不堪清冷久低回，还望凄迷西岭染斜晖。","dynasty":"当代","title":"虞美人谒西山黄叶村曹雪芹故居"}
{"author":"蔡淑萍","content":"文献名邦声誉隆，上关花影下关风，山苍海碧白云中。如月泉幽思盛会，依山寺古听疏钟。真堪此地驻吟踪。","dynasty":"当代","title":"浣溪沙其一大理"}
{"author":"蔡淑萍","content":"山真可掬小如园，文史其名得便难。一步一趋昔贤迹，遂教秀色镇南滇。","dynasty":"当代","title":"游览秀山历史文化公园"}
{"author":"蔡淑萍","content":"八载姻缘一旦抛，无言相对意寥寥。应知秦岭云依旧，回望长安梦已遥。风瑟瑟，雨潇潇，还寒时候旅途劳。孰非孰是闲思省，珍重前程向灞桥。","dynasty":"当代","title":"鹧鸪天送人返秦"}
{"author":"蔡淑萍","content":"旧文细读颇惊心，规律原来可探寻。解读自然思缜密，红霞初起瞩望深。","dynasty":"当代","title":"地震组诗其五致龙小霞"}
{"author":"蔡淑萍","content":"鹏起，千里。日晶晶，澄碧青冥。云轻，团飞缕飘奇幻生。蓬瀛，帝阍知几层？秦岭逶迤皆了了，山色窈，公路依村小。岭那边，阡陌连，秦川，渭河波浪宽。","dynasty":"当代","title":"河传乘机自重庆至西安"}
{"author":"蔡淑萍","content":"春风几度到天涯，荒地新开学种瓜。狼食狐偷经夜守，苇棚篝火月如纱。","dynasty":"当代","title":"小秦王其二"}
{"author":"蔡淑萍","content":"又是一年栀子肥，依然闹市买花回，案前独立对芳菲。满室馨香卿伴我，无端怅触我因谁？远山重叠暮云飞。","dynasty":"当代","title":"浣溪沙其一"}
{"author":"蔡淑萍","content":"三百年前谁植此，风霜雷电不能死。良人征战几时回，看取殷殷红豆子。","dynasty":"当代","title":"云窝寺相思树"}
{"author":"蔡淑萍","content":"果是帝王苑，况复值承平。望中地阔天宽，爽气正秋清。一样湖光山色，一样亭台楼宇，唯此势恢宏。几度海田变，乔木自青青。想当年，东海沸，苦鏖兵。可怜石舫如磐，歌扇舞衣轻。屈辱风云一页，此处遗痕犹在，来者愿长醒。日暖波如镜，伫听有涛声。","dynasty":"当代","title":"水调歌头游颐和园观昆明湖"}
{"author":"蔡淑萍","content":"寒波凝碧轻舟小，何处人间？如画湖山，思绪悠悠话少年。天涯同是飘零惯，往事如烟。指点前川，水复山重一洞天。","dynasty":"当代","title":"采桑子己巳除夕"}
{"author":"蔡淑萍","content":"星河垂地泻无声，长街十里灯。光浮车漾似舟轻，水晶界里行。庭院静，晚风清，中天圆月明。婆娑桂影总多情，寒枝玉露零。","dynasty":"当代","title":"阮郎归元夜晚归"}
{"author":"蔡淑萍","content":"抔土何堪深植根，阳光雨露未相亲。病虫欺岂分寒暑，远客归常逾月旬。枝自瘦，绿仍新，一年一度也成春。艰难不减真风韵，红小香清总可人。","dynasty":"当代","title":"鹧鸪天"}
{"author":"蔡淑萍","content":"曾约白头相守，无端中道分张。西风摧绿早飘黄。回看烟一缕，飘渺入苍茫。执手何言堪慰？陪君清泪行行。人生事事本无常。冷宵残梦断，还自解心伤。","dynasty":"当代","title":"临江仙"}
{"author":"蔡淑萍","content":"夕阳轻笼小山村，挂鞭鸣，报佳音。东邻嫁女，贵客早扎亲。坐罢歌堂看电影，新风蔚，古风存。红日鸡声催出亲。父叮咛，母叮咛。含羞带笑，却又泪光莹。路转山回人不见，听宛转，唢呐声。","dynasty":"当代","title":"江城子其四之子于归"}
{"author":"蔡淑萍","content":"万绿山中雨后天，树姿山色可人怜。如垂如拂松杉挂，惊盛惊妍红白鹃。悬瀑下，涧波喧，溪声作伴上峰巅。仙湖未许人轻识，雾幔烟纱只半看。","dynasty":"当代","title":"鹧鸪天甘孜行其四访木格措"}
{"author":"蔡淑萍","content":"万里来寻滇海，西山先著惊呼：千章苍翠胜吾渝！凌空乘索道，一快睹明珠。送目不知何处，清漪徒忆当初。怅然听客说“围湖。”更无帆影过，闻有变形鱼。","dynasty":"当代","title":"临江仙其二登西山望滇池"}
{"author":"蔡淑萍","content":"如丝细雨南山里，山青如洗心如洗。幽径几盘盘，丛丛红杜鹃。笑留花下影，转觉风清冷。何事惹轻愁？群峰遮远眸。","dynasty":"当代","title":"菩萨蛮春游南山"}
{"author":"蔡淑萍","content":"远倚青山立旷原，青青茂柏旧墙垣，鸟书碑古拂尘看。四目慈颜遗像在，一抔孤冢草芊芊。清风明月伴年年。","dynasty":"当代","title":"浣溪沙其一谒白水仓颉庙"}
{"author":"蔡淑萍","content":"樱桃小颗缀青丫，丹蕴朱含叶半遮。玉露晶莹何忍摘，一枝留向画图夸。","dynasty":"当代","title":"题某女画家作樱桃图二首其二"}
{"author":"蔡淑萍","content":"感君云外遣归鸿，长忆旧音容。小桃花下，绿杨堤上，短袂春风。严霜冻雪分携后，零落两飘蓬。天涯芳信，家山新绿，何处重逢？","dynasty":"当代","title":"秋波媚寄嘉嘉美国"}
{"author":"蔡淑萍","content":"到此何须说海田，飞星一夕或三迁。些些印迹留于石，倒转时空几亿年。","dynasty":"当代","title":"参观帽天山国家地质公园"}
{"author":"蔡淑萍","content":"远黛斜阳镀，临窗竹露盈。清风入室拂帘轻，骤雨晚凉生。把卷情方好，心诗初改成。欲将一纸付鸿翎，倚槛久销凝。","dynasty":"当代","title":"巫山一段云"}
{"author":"蔡淑萍","content":"汽笛长鸣旗半垂，痛伤民命挽难回。当时不合时宜语，今到眼前偏更悲。","dynasty":"当代","title":"地震组诗其八哀悼日感怀"}
{"author":"蔡淑萍","content":"何时初识火焰山？爱读西游忆髫年。曾恨天上神仙争斗急，人间生灵尽倒悬。四十年间一弹指，为访奇山今来此。昨夜电闪雷鸣挟雨狂，戈壁刹时走洪水。水流纵横断通途，车既不行步难趋。方惜咫尺不能到，已觉热浪灼肌肤。煌煌白日耀眼目，赤石赭岭势起伏。但见腾腾升紫云，望中何曾有寸绿！不见飞鸟过，不见戈壁驼，不知此山下，何处居人窠？欲访居人成虚幻，回车渐离火山远。长念此方水土此方人，千万年寂寞生息茹苦辛。今日幸为旅游地，四海宾朋来万里。山水火热民风淳，祝愿从此日月新。祝愿从此日月新！","dynasty":"当代","title":"访火焰山阻水"}
{"author":"蔡淑萍","content":"一夜东风芳信早，梅苞冻笋先知。春山雪解涧流澌。馀寒犹料峭，先发向阳枝。百草千花期烂漫，暖阳为底迟迟？层霾叆叇费猜疑。无常云更雨，惆怅忆年时。","dynasty":"当代","title":"临江仙其一感事"}
{"author":"蔡淑萍","content":"陵墓是山山是陵，高碑无字待谁评？风侵雨蚀尚崚嶒。自史存时真伪并，于心悟处是非明。秦川渺渺碧云轻。","dynasty":"当代","title":"鹧鸪天其四乾陵无字碑"}
{"author":"蔡淑萍","content":"赦书一纸到穷边，三尺讲台执教鞭。室陋如斯干打垒，春风化雨正潺潺。","dynasty":"当代","title":"小秦王其四"}
{"author":"蔡淑萍","content":"回首苍茫望帝京，殊乡孤馆正秋清。添寒岂止三更雨，多梦应缘万里朋。栏倦倚，酒新停，年来意气渐趋平。君诗一卷长吟罢，云外萧萧天马鸣。","dynasty":"当代","title":"鹧鸪天寄梦芙"}
{"author":"蔡淑萍","content":"遮断河山，填充四野，无端昨日多霾。浅睡枯眠，朝起倦眼慵开。漫把小窗帘卷，爽气轻拂人怀。却夜深阵阵，润物祛尘，时雨悄来。问今寒温谁定？正千花百草，不忍沉埋。飘雪封冰过后，尚有馀哀。恰见新梅蕊吐，愿次第，春色安排。便得清风渐起，携那幽香，绕遍天涯？","dynasty":"当代","title":"锦堂春慢二零零九元日喜雨"}
{"author":"蔡淑萍","content":"青鸟频传肠断句，背人珠泪空垂。琼楼玉宇总迷离。风云谁管领，莺燕失群飞。苦费思量终不解，此情寸寸成灰。夜长难寐有深悲：嫩红吹落后，难起絮沾泥！","dynasty":"当代","title":"临江仙其二感事"}
{"author":"蔡淑萍","content":"梨云万朵竞芳菲，初暖和风款款吹。会得东君无限意，欲拈花影入新题。","dynasty":"当代","title":"梨园"}
{"author":"蔡淑萍","content":"传诗早报圣灯语，今日携朋朝圣去。天公欲我食言肥，雾罩烟笼终日雨。遥知云树凝眸处，望断轻车芳草路。今宵有梦向青山，两意情牵安可负。","dynasty":"当代","title":"木兰花感事其一拟游圣灯山阻雨"}
{"author":"蔡淑萍","content":"归自京华正好秋，忽闻鹏翼过并州。怅望君家何处是？黄河如带似萦愁。","dynasty":"当代","title":"和斗全二首其二"}
{"author":"蔡淑萍","content":"圆月时，圆月时，武陵明月最相思。长照落红溪水碧，清辉何处照人归？","dynasty":"当代","title":"潇湘神"}
{"author":"蔡淑萍","content":"巍巍如石雕，臂举万钧积。空谷响千回，号子悠扬起。清风静不流，绿水为之止。锤落石山开，霞涌穹苍紫。","dynasty":"当代","title":"生查子其二采石工"}
{"author":"蔡淑萍","content":"星稀月小天高远，草枯霜冷惊栖雁。独立晚风前，宵深未忍眠。月明千万里，乡思无穷已。不敢问姮娥，家山夜若何？","dynasty":"当代","title":"菩萨蛮中秋"}
{"author":"蔡淑萍","content":"只因一脉涓涓水，留此葱茏神木园。老干虬盘穷万象，高枝天接逾千年。无边戈壁客来远，百亩浓阴风自闲。造物惠人敢轻觑，我心堪会不堪传。","dynasty":"当代","title":"游天山神木园"}
{"author":"蔡淑萍","content":"忽报山城减岁寒，冬阳杲杲卷帷看。早梅芳近碧栏杆。昨夜梦中飞雪覆，明朝郊外涧波喧。临窗可有雁声传？","dynasty":"当代","title":"浣溪沙冬阳"}
{"author":"蔡淑萍","content":"何时初识火焰山？爱读西游忆髫年。曾恨天上神仙争斗急，人间生灵尽倒悬。四十年间一弹指，为访奇山今来此。昨夜电闪雷鸣挟雨狂，戈壁刹时走洪水。水流纵横断通途，车既不行步难趋。方惜咫尺不能到，已觉热浪灼肌肤。煌煌白日耀眼目，赤石赭岭势起伏。但见腾腾升紫云，望中何曾有寸绿！不见飞鸟过，不见戈壁驼，不知此山下，何处居人窠？欲访居人成虚幻，回车渐离火山远。长念此方水土此方人，千万年寂寞生息茹苦辛。今日幸为旅游地，四海宾朋来万里。山水火热民风淳，祝愿从此日月新。祝愿从此日月新！","dynasty":"当代","title":"访火焰山阻水"}
{"author":"蔡淑萍","content":"卌载重来心倍酸，败茅瑟瑟掩颓垣，忍听邻妇说当年。底事群氓人作兽，无端江水碧成殷。深悲巨愤泪汍澜。","dynasty":"当代","title":"浣溪沙悼少年刘永"}
{"author":"蔡淑萍","content":"夜雨孤灯秋思深，小词只为写胸襟，一编旧稿十年心。忧乐多关家国事，吟哦每作别离音。才疏愧负五弦琴。","dynasty":"当代","title":"浣溪沙《萍影词》付梓，感赋"}
{"author":"蔡淑萍","content":"大漠雪山瑰丽姿，长风万里动奇思。高岑遗响终须继，莫把浮嚣作入时。","dynasty":"当代","title":"小秦王其二关于新边塞诗"}
{"author":"蔡淑萍","content":"山峻波清树色姝，初开长卷尽惊呼。评章九寨相高下，九寨犹应略逊渠。频击节，数停车，欲歌欲赞得辞无？相机到此真堪用，留个天人合一图。","dynasty":"当代","title":"木兰花其十牦牛河谷"}
{"author":"蔡淑萍","content":"侄儿年十馀，美目清如水。道我远归来，遗我双红鲤。鱼鲜新出池，问告阿爷未？含笑只摇头，“此我课馀饲。”","dynasty":"当代","title":"生查子其三小学生"}
{"author":"蔡淑萍","content":"如悬径小石如磐，人负石登攀。汗滴如珠砸地，颗颗滚落眉端。寸延寸展，名山幽径，赖彼铁肩。仰望一痕身影，渐遥渐入云间。","dynasty":"当代","title":"清平乐其四青城山背石人"}
{"author":"蔡淑萍","content":"听客频夸政策新，山村不似向年贫。布衣新剪焕精神。添喜添惊添怅惘，忆山忆水忆亲人。三更归梦故园魂。","dynasty":"当代","title":"浣溪沙旧邻自故乡来"}
{"author":"蔡淑萍","content":"傍层峦叠嶂，似更漏，一声声。叹迟慢如斯，声声点点，一掬才盈。凝眸远山染黛，惜何时万里送长鲸！明月松间石上，西风叶下苔青。当初既是出峥嵘，本自重横行。是地动之时，偶然掷弃，遗此凄清？或云固甘旦暮，伴山花野草尽争荣？伫听空山细响，孤怀如此零丁！","dynasty":"当代","title":"木兰花慢峨眉山滴水泉"}
{"author":"蔡淑萍","content":"谁催征辔，鞭指斜阳坠？遥想羽书传罢，饮马处，垂杨里。而今馀浅水，无声环废垒。凄惘恰如闺梦，河畔树，犹凝翠。","dynasty":"当代","title":"霜天晓角其一交河故城"}
{"author":"蔡淑萍","content":"环湖山在白云间，心逐清波次第宽。如此天光如此水，几疑身不在人寰。","dynasty":"当代","title":"千岛湖记游其三游千岛湖"}
{"author":"蔡淑萍","content":"果是帝王苑，况复值承平。望中地阔天宽，爽气正秋清。一样湖光山色，一样亭台楼宇，唯此势恢宏。几度海田变，乔木自青青。想当年，东海沸，苦鏖兵。可怜石舫如磐，歌扇舞衣轻。屈辱风云一页，此处遗痕犹在，来者愿长醒。日暖波如镜，伫听有涛声。","dynasty":"当代","title":"水调歌头游颐和园观昆明湖"}
{"author":"蔡淑萍","content":"重访滇西路，山山仍旧青。十年叹华鬓，是处见新城。谈笑诗书侣，登临古今情。风吹波浪起，洱海洁如冰。","dynasty":"当代","title":"参加大理南国城诗会"}
{"author":"蔡淑萍","content":"故里严霜塞外尘，回城风卷向天津。飘零数载愁生计，栖稳一枝赖仲昆。居有处，子成人，年将不惑意初伸。偶言“下岗”神情黯，未料何时及自身！","dynasty":"当代","title":"鹧鸪天寄梅萼"}
{"author":"蔡淑萍","content":"博识似公勤似我，自宜问字到蒲门。漫讥万事皆云好，苛缓知君有寸分。","dynasty":"当代","title":"致蒲健夫先生"}
{"author":"蔡淑萍","content":"宫殿巍峨白玉栏，帝王岁岁此祈年，香烟鼓乐五更天。敬畏昊天非抑是？遥思盛典肃还虔。一园古柏任流连。","dynasty":"当代","title":"浣溪沙天坛公园谒祈年殿"}
{"author":"蔡淑萍","content":"或似瑶池碧玉仙，凌波重到此窗前。无情花木非无据，有意清交须有缘。疑绛草，比幽兰，如冰蕊细翠烟寒。暗香欲引人何处？恍在蓬山飘渺间。","dynasty":"当代","title":"鹧鸪天水仙将花，有忆"}
{"author":"蔡淑萍","content":"雉堞叹嶙峋，苍凉古雁门。飞旌曾猎猎，杀气久沉沉。不忍说青史，何堪吊旧痕。将军祠下嶰，新有脱贫村。","dynasty":"当代","title":"登雁门关"}
{"author":"蔡淑萍","content":"昨经巫峡雨，今访洞庭秋。浮绿君山影，吹馨杜若洲。云中思帝子，水畔羡沙鸥。浩渺波如镜，飘飘一叶舟。","dynasty":"当代","title":"望洞庭"}
{"author":"蔡淑萍","content":"漫漫滇西山水程，何寻当日旧旗旌？密林瘴气朝吹血，怒水残阳暮带腥。拼蚁死，拄天倾，硝烟散后万山青。道旁有木今如拱，似向行人说远征。","dynasty":"当代","title":"鹧鸪天其一滇缅路感怀"}
{"author":"蔡淑萍","content":"荦确绝岩上，来瞰涧中松。苍苍莽莽，风啸涛吼势峥嵘。欲下攀援无地，纵目迢遥无际，渐远渐岚封。郁郁动心魄，宛转意重重。想当年，雷电激，裂天穹。山崩地坼，崖断千丈陷千峰。滚滚泥埋石压，漫漫霜欺雪拶，百尺又葱茏。遥忆左思赋，到此豁心胸。","dynasty":"当代","title":"水调歌头长白山地下森林"}
{"author":"蔡淑萍","content":"莽莽幽燕落暮纱，清风一夕向长沙。飞车才过邢台地，冰魄早升东海涯。天宇净，月轮华，纤云微度似浮槎。九州新有诗人约，今夜蟾宫赋桂花。","dynasty":"当代","title":"鹧鸪天其一"}
{"author":"蔡淑萍","content":"南北东西立露寒，天涯此刻共婵娟。一轮辉洒河山满，几处诗劳伊妹传。飞毂疾，野原宽，无羁思绪自联翩。人生漫道相逢少，珍重今宵明月圆。","dynasty":"当代","title":"鹧鸪天其二"}
{"author":"蔡淑萍","content":"寂寂深宵独凭窗，高高孤月久相望。廊灯明碍清辉到，离绪生添秋夜凉。诗思渺，梦云长，车声恼客总彷徨。纵然一夕行千里，千里尽头非故乡。","dynasty":"当代","title":"鹧鸪天其三"}
{"author":"蔡淑萍","content":"老龙头上风吹雨，突变清秋天气。苍茫大海，烟迷雾裹，滔滔无际。西去长城，蜿蜒一线，群山以里。看名楼阅世，雄关镇远，真一派，沧桑意！满目时空交替。想当年、此城初砌。泪浇骨垒，果然曾御，南来骁骑？过往纷纭，倩谁与说，是非悲喜？正天公抖擞，潇潇雨劲，把河山洗！","dynasty":"当代","title":"水龙吟"}
{"author":"蔡淑萍","content":"此庙真真小。石梯悬、居高临海，绿云环绕。青瓦门墙千载下，疑是纤尘不到。有几柱、香烟轻袅。长蹙眉尖何所待？是人寰俯视知音少？叹联语，斗奇巧。当初曾哭长城倒。把杞良、莹莹白骨，细收怀抱。倾尽泪珠千万斛，仅为夫妻情好？为控诉、嬴秦之暴！民命休言皆如蚁，梦呓破二世终亡了。留史鉴，后来照。","dynasty":"当代","title":"金缕曲参观姜女庙"}
{"author":"蔡淑萍","content":"应似其人，眼前庭院，果然素朴堪惊。但秋风阵阵，过竹木青青。指山路、依稀尚见，少年才俊，从此长征。忍偏听、哀乐低回，归葬名城。覆盆遍举，庆重生、多少精英？更拨正人心，从头认识，真理何凭？做事做人焉易？人民记、厚泽深情。叹无端、身后风波，天上愁萦。","dynasty":"当代","title":"扬州慢参观胡耀邦故居"}
{"author":"蔡淑萍","content":"记游南郡归来，黯然忍忆竹村老。支离瘦骨，衰颜不是，梦中仪表。盈丈病房，隙窗难隔，市声喧噪。叹九旬人矣，怎禁至此，但长握、心如捣。闻道天阶已扫。报词人、凌霄初到。先贤胜友，凤吟鸾唱，大光普照。回首尘寰，旅踪一瞬，艰辛多少。共稼轩逸兴，胸中英气，向云端啸。","dynasty":"当代","title":"水龙吟悼竹村前辈，用盛元韵"}
{"author":"蔡淑萍","content":"寂寞孤台在。记当时、搴旗拜将，昂藏英迈。四面楚歌垓下起，顿使重瞳气矮。辜负了、乌骓翠黛。狡兔死兮飞鸟尽，叹焚弓烹狗谁能外！岂一叟，定成败？未央遗恨难听蒯。纵听他、沉沉史页，又将焉改？一役已令枯万骨，不念山疲水殆？况后世、如斯再再。雾绕风回禽啼怨，二千年空见尘扬海。唯数语，写深慨。","dynasty":"当代","title":"贺新郎汉中韩信拜将台赋"}
{"author":"蔡淑萍","content":"正暮春时节试单衣，来登此关楼。望秦川渺渺，蜀山郁郁，岚霭悠悠。大道飞牵南北，千里一回头。抚堞临风处，遐思难收。闻道兵家要塞，叹山川峻秀，反尽成愁。愿而今往后，不遣子孙忧。忆诗仙、扪参历井，幸吾侪、胜日事清游。瞻前路、到巴中际，灯与星稠。","dynasty":"当代","title":"八声甘州"}
{"author":"蔡淑萍","content":"高未及人枝叶苍，明黄嫩蕊吐醇香。月中桂影太飘渺，不似吾家映碧窗。","dynasty":"当代","title":"戊子中秋，园中小桂数株花开如簇，远胜去年"}
{"author":"蔡淑萍","content":"几日匆匆，竟小桃枝上，难觅春柔。蓁蓁其叶，敢令蜂怕蝶羞？凭栏击节，想当时、诗兴绸缪。殊未料、娇红如梦，而今片片难收。犹记雨狂风骤，正桃源路断，念念都休。谁令又来故地，徒惹新愁。幽蹊草长，有残香、尚自萦留。凝伫久、风清露冷，从今应怕回眸。","dynasty":"当代","title":"汉宫春"}
{"author":"蔡淑萍","content":"重访滇西路，山山仍旧青。十年叹华鬓，是处见新城。谈笑诗书侣，登临古今情。风吹波浪起，洱海洁如冰。","dynasty":"当代","title":"参加大理南国城诗会"}
{"author":"蔡淑萍","content":"矮灯明，人意倦，抛卷由它散乱。风满鬓，独凭栏，西天一月残。今古事，谁能会，恍惚都来心里。星河转，寂无声，蓦然惊陨星。","dynasty":"当代","title":"更漏子夜读"}
{"author":"蔡淑萍","content":"花绕高碑幽鸟鸣，西山之麓柏青青。八年血火九州劫，一曲悲歌百万兵。胡虏灭，战氛清，痛心腐恶自滋生。勿忘“危险”拳拳意，风过琴台似有声。","dynasty":"当代","title":"鹧鸪天其二谒聂耳墓"}
{"author":"蔡淑萍","content":"如水月华流，吹衣风似秋。柳朦胧、尚弄轻柔。一点影轻飞夜鹊，平野阔，淡烟浮。何事动离愁，素怀别样幽。想佳人、灯火重楼。唯有多情千古月，徘徊处，伴吟讴。","dynasty":"当代","title":"唐多令甲戌六月之望，在渭北"}
{"author":"蔡淑萍","content":"末路英雄死亦难，江东遥望愧无颜。战之罪也焉知过，时不利兮徒怨天。八载刀兵逐秦鹿，十分厚黑逊刘三。头颅一掷功仍伟，暂免苍生血火煎。","dynasty":"当代","title":"和启宇《霸王坟》"}
{"author":"蔡淑萍","content":"漫抚芳笺，百思妙谛，翻疑误解其中意。瓶梅无语问无由，道是睹书如面反生愁。闲恨千钧，云程万里，小窗忽梦生双翅。魂飞不到百花洲，唯有觉时冷月满西楼。","dynasty":"当代","title":"踏莎美人接远书"}
{"author":"蔡淑萍","content":"指点柜中壁上，其生栩栩如斯。翼轻如幻影参差。迷离惊所在，芳甸满春晖。遥想当时轻捷，与人浑不相疑。蓦然回首剩凝姿。翩翩如可起，梦里向谁飞？","dynasty":"当代","title":"临江仙其三参观蝴蝶展览馆"}
{"author":"蔡淑萍","content":"十月融融暖日熏，高天澄碧抹微云。西风恰似东风软，吹出枝头小叶新。蜂着意，蝶殷勤，芳菲满眼一时珍。桃花正共黄花发，别是人间二度春？","dynasty":"当代","title":"鹧鸪天小阳春"}
{"author":"蔡淑萍","content":"烈士长眠久。正清秋、我来凭吊，冷风盈袖。远望青山相拱卫，近看禾生垄亩。有翠竹、深深垂首。路隘地偏人罕至，幸短碑残碣仍依旧。名失考，草丰茂。坟茔荒矣心荒否？细倾听、当年鏖战，杀声雷吼。热血轻抛缘底事？地下英灵不朽，应亦劝、天公抖擞。欲挽长江黄河水，洗神州大地无污垢。高冢筑，奠杯酒。","dynasty":"当代","title":"金缕曲吊无名烈士墓"}
{"author":"蔡淑萍","content":"小杏枝何弱，新栽向短篱。来年春雨里，佳客好题诗。","dynasty":"当代","title":"冬日杂咏八首其八杏"}
{"author":"蔡淑萍","content":"当时曾碎伯牙琴，只谓钟期难再寻。流水高山依旧在，不谙造化是知音！","dynasty":"当代","title":"听人说俞伯牙碎琴事"}
{"author":"蔡淑萍","content":"春风几度到天涯，荒地新开学种瓜。狼食狐偷经夜守，苇棚篝火月如纱。","dynasty":"当代","title":"小秦王其二"}
{"author":"蔡淑萍","content":"一封书自天涯至。认笔迹，依然是。回首悠悠如隔世。绕床竹马，青梅曾弄，多少痴儿意。江头江尾相思地，绿叶成荫岁华逝。却把轻轻书一纸，久难开启，怕惊动了，如结心中事。","dynasty":"当代","title":"青玉案"}
{"author":"蔡淑萍","content":"鬓染晓岚香，援木披荆兴味长。象鼻峰巅欣放眼，苍茫，如浪千峰沐旭阳。闹市久蜗藏，恨不此身生此乡。似水情怀听百鸟，徜徉，收拾林涛付锦囊。","dynasty":"当代","title":"南乡子游江津四面山其一登象鼻岭"}
{"author":"蔡淑萍","content":"如丝细雨南山里，山青如洗心如洗。幽径几盘盘，丛丛红杜鹃。笑留花下影，转觉风清冷。何事惹轻愁？群峰遮远眸。","dynasty":"当代","title":"菩萨蛮春游南山"}
{"author":"蔡淑萍","content":"沐风沾露记前尘，学做诗还学做人。心事浩茫无寄处，长歌短句但唯真。","dynasty":"当代","title":"参加四川诗词学会十九年"}
{"author":"蔡淑萍","content":"理千思，缠万绪，怅对孤灯，怅对孤灯雨。叹汝轻邀侬妄许，辜负寻春，辜负寻春侣。水中萍，风里絮，如许年华，如许年华误。底事年来偏自苦？此意君知，此意君知否？","dynasty":"当代","title":"苏幕遮"}
{"author":"蔡淑萍","content":"漠漠天低，霏霏雨细，书窗人自无聊倚。一春解润物欣欣，今添寒气萧萧地。陶令情怀，易安心意，东篱秋好寻无计。愁肠只怕负诗笺，梧桐叶上黄昏里。","dynasty":"当代","title":"踏莎行"}
{"author":"蔡淑萍","content":"浩茫心事费吟讴，弹与钟期尚自羞。纸上空多达观语，难遮心底一痕愁。","dynasty":"当代","title":"小秦王其三秋思"}
{"author":"蔡淑萍","content":"第一时间履险来，救民绝境万难排。抚孤欲滴盈眶泪，勇者之风仁者怀。","dynasty":"当代","title":"地震组诗其一致温总理"}
{"author":"蔡淑萍","content":"似和仙姬指下弦，翩翾双羽任流连。耸身轻举团团雪，回首惊看一点丹。怀处士，忆昆山，正宜长唳上冲天。缘何不肯高飞去，来作吾家壁上观？","dynasty":"当代","title":"鹧鸪天"}
{"author":"蔡淑萍","content":"斜日暮山青，山笼淡烟飘邈。有个竹篱庭院，在清幽山角。欹斜石径浅苔生，枝上噪归雀。簌簌粉桃红杏，任晚风吹落。","dynasty":"当代","title":"钓船笛有忆"}
{"author":"蔡淑萍","content":"困顿穷边十七年，几番过此意阑珊。今来已是远行客，一夕春风仔细看。","dynasty":"当代","title":"小秦王其二"}
{"author":"蔡淑萍","content":"非非是是太纷纭，正史稗闻谁更真？叹我何尝知读史，亦伤史页血痕新。","dynasty":"当代","title":"致许增纮先生"}
{"author":"蔡淑萍","content":"秋风清冷叶纷飞，偏是今宵月色微。独立空庭诗思渺，但祈君牖满清辉。","dynasty":"当代","title":"中秋寄人"}
{"author":"蔡淑萍","content":"车队联翩山水间，几多雅兴访桃源。导游诳假秋阳炙，半道废从原路还。乌托邦传一篇记，梦中人觅两千年。这番不遇真堪悟，从此用心看眼前。","dynasty":"当代","title":"访桃源不至"}
{"author":"蔡淑萍","content":"水阔天高一色蓝，遥山已在有无间。浪花虽美终非蕊，蝴蝶从何飞上船？","dynasty":"当代","title":"千岛湖记游其四蝴蝶飞上游轮甲板"}
{"author":"蔡淑萍","content":"漫言小院亦堪栖，碧色梧桐借一枝。辜负天高双翼健，经年只傍屋檐飞。","dynasty":"当代","title":"小秦王"}
{"author":"蔡淑萍","content":"“化缘”加固豆渣楼，疏散年年演习稠。无一伤亡岂容易？立身多难必先忧。","dynasty":"当代","title":"地震组诗其四致叶志平校长"}
{"author":"蔡淑萍","content":"三番人到彩云南，秋色如春曾旧谙。今日平添无限意，为倾心曲作长谈。","dynasty":"当代","title":"戊子秋应邀参加《中华诗词》玉溪笔会并作发言"}
{"author":"蔡淑萍","content":"薄雾轻岚槛外生，隔江山色不分明，听谁长啸有回声。临水冰心如月静，拂枝冷袖感香凝。幽幽情思几星灯。","dynasty":"当代","title":"浣溪沙宿北温泉竹楼"}
{"author":"蔡淑萍","content":"远倚青山立旷原，青青茂柏旧墙垣，鸟书碑古拂尘看。四目慈颜遗像在，一抔孤冢草芊芊。清风明月伴年年。","dynasty":"当代","title":"浣溪沙其一谒白水仓颉庙"}
{"author":"蔡淑萍","content":"高楼起处新街阔，店肆琳琅列。一声汽笛听如歌，今岁火车初打县城过。欣然欲问乡亲富？停箸无言久。已因谷贱费操持，堪叹负担日重胜年时。","dynasty":"当代","title":"虞美人听乡人言故乡事"}
{"author":"蔡淑萍","content":"抔土何堪深植根，阳光雨露未相亲。病虫欺岂分寒暑，远客归常逾月旬。枝自瘦，绿仍新，一年一度也成春。艰难不减真风韵，红小香清总可人。","dynasty":"当代","title":"鹧鸪天"}
{"author":"蔡淑萍","content":"夜雨孤灯秋思深，小词只为写胸襟，一编旧稿十年心。忧乐多关家国事，吟哦每作别离音。才疏愧负五弦琴。","dynasty":"当代","title":"浣溪沙《萍影词》付梓，感赋"}
{"author":"蔡淑萍","content":"旅思一囊，风霜两鬓，推门旧物依稀认。书窗紧闭落尘多，钟儿嘀嗒声声近。去倩谁知，归凭谁问，何劳更待天涯信。可怜最是槛中花，恹恹犹自含离恨。","dynasty":"当代","title":"踏莎行远归"}
{"author":"蔡淑萍","content":"薄衾不耐冬寒，意阑珊。昨日阴霾如幛蔽关山。惊雀噪，似春闹，正关关。却见红霞一抹到明轩。","dynasty":"当代","title":"相见欢"}
{"author":"蔡淑萍","content":"墓草青青桂木苍，二千年尚发幽香。为君尽瘁酬三顾，辜负南阳旧草堂。","dynasty":"当代","title":"汉中行草其七勉县谒武侯墓"}
{"author":"蔡淑萍","content":"霞蔚复云蒸，映带朝晖七彩生。袅袅如烟悬白练，倾听，满谷飞珠溅玉声。好水在山清，赤足临流怀似冰。忘却平生多少事，呼朋，笑掬清泉濯我缨。","dynasty":"当代","title":"金缕曲其二水口寺瀑布"}
{"author":"蔡淑萍","content":"欢声盈街衢。正迎春节下，人竞欢愉。忽报东邻玉殒，女兮何愚！魂魄渺，黄泉途。忍弃他、哀夫孤雏。料惨怛回眸，应伤白发，肠断泪都枯。知生计，长拮据。但辛勤料理，淡饭粗蔬。可耐青春抛掷，梦总成虚。如蚁死，徒唏嘘。看满城、豪车华居。愿惊使君心，春阳一缕分得无？","dynasty":"当代","title":"寿楼春哀邻女"}
{"author":"蔡淑萍","content":"灯前悄听雨疏疏，朝晴好鸟呼。诗朋邀约上香车，寻春人意舒。桥小小，水徐徐，桃红露似珠。一枝摘得梦回初，手犹那卷书。","dynasty":"当代","title":"阮郎归"}
{"author":"蔡淑萍","content":"故村一到感茫茫，风拂青山阵阵苍。此地柴门存旧貌，邻城墓草结新霜。自由可贵岂能“化？”民主虽佳“大”要防。真理人心宜放眼，“风波”陡起最堪伤。","dynasty":"当代","title":"浏阳苍坊村瞻仰胡耀邦故居"}
{"author":"蔡淑萍","content":"石室深幽嵌半山，镌书刻画走云烟。主人遗我灵泉水，冰比清莹露比甘。","dynasty":"当代","title":"苍溪吟草其六“寻乐书岩”石室中有滴水泉，主人为汲泉水一瓶"}
{"author":"蔡淑萍","content":"蜿蜒车阵崎岖路，蚁聚真难移寸步。衔山落日敛馀晖，拂面凉飔携薄暮。暂逃闹市亲乡土，准备新词歌白鹭。归飞时道最壮观，一点因缘轻易误。","dynasty":"当代","title":"木兰花春游记事其一堵车"}
{"author":"蔡淑萍","content":"一雨感秋凉，苍茫客路长。天山每回首，曾认是家乡。","dynasty":"当代","title":"偶感寄新疆友人二首其一"}
{"author":"蔡淑萍","content":"诗声还共宦声清，墓绕紫云山作屏。想见翰林高宅第，南书院里旧书生。","dynasty":"当代","title":"晋南行其一谒陈廷敬墓"}
{"author":"蔡淑萍","content":"少年豪气，风雨行程三万里。八十年轮，不改情怀赤子真。神飞笔走，万卷在胸杯在手。闲倚高楼，云卷云舒眼底收。","dynasty":"当代","title":"减字木兰花贺宛茵师八旬华诞"}
{"author":"蔡淑萍","content":"丹霞翠羽，灯火华堂心已许。苦唤黎明，报界双英笔纵横。廿年风雨，冷眼但看群鬼舞。夕照山青，喜听凌云雏凤声。","dynasty":"当代","title":"减字木兰花贺克熙、甫珊二老评为金婚佳侣"}
{"author":"蔡淑萍","content":"亭亭嫩柳疏枝袅，澄澄碧水涟漪小。灯影漾波心，波心点点金。儿童争拍手，“月亮跟侬走。”三五小渔舟，辛勤下钓钩。","dynasty":"当代","title":"浣溪沙其三綦江夜色"}
{"author":"蔡淑萍","content":"病中闻雁更添愁，筋力何堪上小楼。近水远山新瘦损，凄清一梦尽成秋。","dynasty":"当代","title":"小秦王其一秋思"}
{"author":"蔡淑萍","content":"低吟浅唱出山青，良木嘉禾尽向荣。问名怕忆当时水，不是清波是血腥！","dynasty":"当代","title":"观今人所拍照片《丹河源头》"}
{"author":"蔡淑萍","content":"年年目送征鸿去，大漠斜晖。大漠斜晖，梦里家山，花树乱莺飞。一年又是秋风起，塞柳依依。塞柳依依，无限低回，人共雁南归。","dynasty":"当代","title":"添字采桑子宗勇弟将自塞外调回渝州"}
{"author":"蔡淑萍","content":"当年一炬失名园，恨我中华弱且孱。文物飘零流异域，烽烟弥漫黯家山。一声钟已换新纪，四海潮今非旧观。兽首应惊民意重，索还更组律师团。","dynasty":"当代","title":"兽首"}
{"author":"蔡淑萍","content":"对秃崖褐岭火山骸，苍凉使人惊。正风寒如割，吹衣欲裂，哪是秋清！山半经行犹记，松茂野花明。岂为奇瑰匿，艰阻先迎？念我登高涉险，幸雾开云散，骤雨初晴。瞰微漪不起，澄碧一湖冰。镜莹莹、问谁遗此？孕三江、源自哪厢生？天山里、亦天池在，并是双睛？","dynasty":"当代","title":"八声甘州长白山天池"}
{"author":"蔡淑萍","content":"纷纷心事理无端，长夜街头风尚寒。卧看昏黄一轮月，知它怎样看人间？","dynasty":"当代","title":"地震组诗其九五月十九日夜避馀震露宿街头"}
{"author":"蔡淑萍","content":"渐隐青青两岸山，标灯闪闪倚栏看。习习江风轻拂面，无汗，涛声满耳过前滩。嘁嘁忽闻人细语，佳侣？娇音巧笑定婵娟。回首中天云掩处，微露，如眉新月向人弯。","dynasty":"当代","title":"定风波夜航长江"}
{"author":"蔡淑萍","content":"何事年来苦忆君？难忘襟上旧啼痕。栖乌惊月飞还落，霜叶因风聚复分。真似幻，幻疑真，金笼歌好怕重闻。何时山鸟清音啭？何处山花岁岁春？","dynasty":"当代","title":"鹧鸪天其二无题"}
{"author":"蔡淑萍","content":"梨云万朵竞芳菲，初暖和风款款吹。会得东君无限意，欲拈花影入新题。","dynasty":"当代","title":"梨园"}
{"author":"蔡淑萍","content":"泮池荷叶田田碧，骄阳灼灼清凉色。合伴圣人家，道他君子花。九天韶乐下，宏丽惊高厦。也学拜文宣，小丫知敬虔。","dynasty":"当代","title":"菩萨蛮参观建水文庙"}
{"author":"蔡淑萍","content":"果有杨祠在代州，一门忠烈感千秋。红氍毹上金声振，唱到“沙滩”不忍讴。","dynasty":"当代","title":"代县访杨氏忠烈祠"}
{"author":"蔡淑萍","content":"当年一炬失名园，恨我中华弱且孱。文物飘零流异域，烽烟弥漫黯家山。一声钟已换新纪，四海潮今非旧观。兽首应惊民意重，索还更组律师团。","dynasty":"当代","title":"兽首"}
{"author":"蔡淑萍","content":"寒水縠纹轻，远山如带萦。望溟濛、何处阴晴？三五回凫飞渐远，人独立，正秋清。潮趁汛期生，几回肆纵横。到而今、剩此清莹。莫道渐平消意气，正待与，白鸥盟。","dynasty":"当代","title":"唐多令答王端诚先生"}
{"author":"蔡淑萍","content":"汉王山上西风急，十万貔貅拥战旗。一页风云今不在，偶闻农舍午时鸡。","dynasty":"当代","title":"汉中行草其六望汉王山"}
{"author":"蔡淑萍","content":"拔地擎天霜叶青，偏教妩媚眼中生。只因曾识放翁面，金铎鸣如军乐声。","dynasty":"当代","title":"苍溪吟草其五"}
{"author":"蔡淑萍","content":"残叶已无多，苦孕寒苞小。瑟瑟风前尚半开，一缕幽香袅。梅也正为邻，菊也曾争俏。三月犹堪比百花，春意枝头闹。","dynasty":"当代","title":"卜算子冬日玫瑰"}
{"author":"蔡淑萍","content":"论句传杯兴正高，风自萧萧，雪自飘飘。书窗不管尔喧嚣，炉火初燃，诗韵新敲。万里龙沙旧客袍，怨甚萧条，叹甚飘摇。廿年乡梦渐迢遥，况有良朋，共唱良宵。","dynasty":"当代","title":"一剪梅词社雅集"}
{"author":"蔡淑萍","content":"细雨微风正好秋，芙蓉初绽待清游。新凉天气宜佳句，俊逸杨诗最上头。世事漫评今古异，夜郎原是帝王州。自存一点天真在，海碧波宽欲梦鸥。己丑中秋，镇日雨，入夜突然放晴，有赋。雨霁云开瞬息间，红尘洗净一轮圆。终教暗夜能澄澈，不负几人风露前。己丑重阳，雨，窗前兰草吐蕊，幽香袭人。中秋月，重阳雨，丹桂歇，幽兰吐。天上风云谁管领？眼里荣衰只旦暮。旦暮赏，有真趣。","dynasty":"当代","title":"游新都桂湖公园步启宇韵"}
{"author":"蔡淑萍","content":"十月融融暖日熏，高天澄碧抹微云。西风恰似东风软，吹出枝头小叶新。蜂着意，蝶殷勤，芳菲满眼一时珍。桃花正共黄花发，别是人间二度春？","dynasty":"当代","title":"鹧鸪天小阳春"}
{"author":"蔡淑萍","content":"地火焚馀如墨身，当初莽莽接流云。沉埋万世方今用，此是栋梁难死魂。","dynasty":"当代","title":"俯瞰小龙潭露天煤田二首其一"}
{"author":"蔡淑萍","content":"肃杀霜风劲，删繁就简身。一朝春气动，红白最缤纷。","dynasty":"当代","title":"冬日杂咏八首其四桃李"}
{"author":"蔡淑萍","content":"峡江风色洞庭秋，黄鹤楼高豁远眸。漫道当时容易别，瑶章展读又神游。","dynasty":"当代","title":"和斗全二首其一"}
{"author":"蔡淑萍","content":"春亦堪怜，遍城中柳花飞洒。来寻昨日牡丹红，片片飘零也。似这闲愁怎写？忽云中、华章颁下。浩茫心事，绵邈情怀，唯君能话。小小寰球，历多少暑蒸寒乍？幽州台上泪如倾，今在其谁者？正道人间代谢。叹无端、杞忧苦惹。山间明月，江上清风，君应知价。","dynasty":"当代","title":"忆故人寄仁德"}
{"author":"蔡淑萍","content":"西出阳关十七年，何期万里一朝还！雪山大漠多情思，见惯苍茫心自宽。","dynasty":"当代","title":"小秦王忆往事(五首)其一"}
{"author":"蔡淑萍","content":"荒州绝塞归来晚，西风雁叫霜林染。执手忆音容，廿年人似蓬。重逢何所道？但祝君家好。长夜梦回时，眼前红豆枝。","dynasty":"当代","title":"菩萨蛮其二"}
{"author":"蔡淑萍","content":"莽莽幽燕落暮纱，清风一夕向长沙。飞车才过邢台地，冰魄早升东海涯。天宇净，月轮华，纤云微度似浮槎。九州新有诗人约，今夜蟾宫赋桂花。","dynasty":"当代","title":"鹧鸪天其一"}
{"author":"蔡淑萍","content":"每临竹海每神驰，不是文同三两枝。一夕欲留焉可得，无端遣我久相思。","dynasty":"当代","title":"宜宾行七首其六游蜀南竹海"}
{"author":"蔡淑萍","content":"夜雨孤灯秋思深，小词只为写胸襟，一编旧稿十年心。忧乐多关家国事，吟哦每作别离音。才疏愧负五弦琴。","dynasty":"当代","title":"浣溪沙《萍影词》付梓，感赋"}
{"author":"蔡淑萍","content":"冻云开处日初妍，吹面风轻减旧寒。安得三春多雨露，莫教草色只遥看！","dynasty":"当代","title":"除夕二首其一"}
{"author":"蔡淑萍","content":"趁豪情雅兴上莲花，顾盼气如虹。对云峦千叠，碧空万里，快沐天风。俯看虬枝堆雪，绝壁起苍龙。咫尺天都在，更数奇峰。遥想当时霞客，自此山归后，何处游踪？问吾侪所见，可与昔贤同？渺时空、江山胜迹，叹清游、来去太匆匆！知明日、有山花好，尽绽新红。","dynasty":"当代","title":"八声甘州"}
{"author":"蔡淑萍","content":"中宵忽听敲窗雨，愁待平明翻似注。主人蓑笠摘新蔬，素羽深藏终不露。泥泞道上欲何语，长唳一声惊四顾。二三健羽掠空低，来送怅然归客去。","dynasty":"当代","title":"行香子其三见鹭"}
{"author":"蔡淑萍","content":"又是园中霜菊俏。百态千姿，弄尽般般巧。斗艳争奇盆小小，盘龙拟凤夸夭矫。忽忆家山秋意好，点点黄花，开遍芳原了。缕缕幽香香袅袅，二三小蝶人前绕。","dynasty":"当代","title":"蝶恋花观菊展"}
{"author":"蔡淑萍","content":"汉王山上西风急，十万貔貅拥战旗。一页风云今不在，偶闻农舍午时鸡。","dynasty":"当代","title":"汉中行草其六望汉王山"}
{"author":"蔡淑萍","content":"山深径湿树声寒，桥小伴亭闲。几处楹联妙绝，为人渲染河山。一图作导，欣欣来觅，卅六峰峦。何处偶传钟磬，随风飘下云端？","dynasty":"当代","title":"朝中措其三青城山径"}
{"author":"蔡淑萍","content":"问何事、真关情处？记得家山，惠风初度。眼里新苗，耳边言笑，共谁语？笔端词赋。祈父老、从今富。一十五年间，便梦里、乡情千缕。延伫。叹归来半日，不是旧时心绪。艰难稼穑，怎忍尽、七旬翁妪！过学校、哪有书声，但萧瑟、窗前风雨。愧懵懂年来，看惯升平歌舞！","dynasty":"当代","title":"长亭怨慢回乡吟二首之二"}
{"author":"蔡淑萍","content":"穿谷登山几转环，眼前豁尔不同天。四千米上高寒地，一望无垠大草原。毡帐远，水流闲，轻车过处绿芊芊。牦牛作队无人管，漫与流云共往还。","dynasty":"当代","title":"鹧鸪天甘孜行其八塔公草原"}
{"author":"蔡淑萍","content":"舟小小，水漫漫，飘荡向谁边？飓风骤起浪如山，水魅舞蹁跹。惊推枕，中夜静，四顾梦魂初定。惘然轻叹转凄然，孤檠照无眠。","dynasty":"当代","title":"喜迁莺惊梦"}
{"author":"蔡淑萍","content":"忽报山城减岁寒，冬阳杲杲卷帷看。早梅芳近碧栏杆。昨夜梦中飞雪覆，明朝郊外涧波喧。临窗可有雁声传？","dynasty":"当代","title":"浣溪沙冬阳"}
{"author":"蔡淑萍","content":"寂寂埋香地，斜阳照古丘。西风秋草老，南浦雁声愁。烟水亭谁在？天花宫尚留。“小乔初嫁了，”一语绮千秋。","dynasty":"当代","title":"小乔墓"}
{"author":"蔡淑萍","content":"抔土何堪深植根，阳光雨露未相亲。病虫欺岂分寒暑，远客归常逾月旬。枝自瘦，绿仍新，一年一度也成春。艰难不减真风韵，红小香清总可人。","dynasty":"当代","title":"鹧鸪天"}
{"author":"蔡淑萍","content":"阔叶叠如云，常年翠色新。花真似兰草，寸蕊送幽馨。","dynasty":"当代","title":"冬日杂咏八首其七黄桷兰"}
{"author":"蔡淑萍","content":"二十四年如梦杳。记得依稀，梧碧林荫道。几处树深闻雀噪，何人犹识当时鸟？绿鬓少年今已老！肩挎书包，感慨知多少！辜负青春休懊恼，古人尚重朝闻道。","dynasty":"当代","title":"蝶恋花“高考”"}
{"author":"蔡淑萍","content":"又是一年栀子肥，依然闹市买花回，案前独立对芳菲。满室馨香卿伴我，无端怅触我因谁？远山重叠暮云飞。","dynasty":"当代","title":"浣溪沙其一"}
{"author":"蔡淑萍","content":"画师含笑墨初濡，漫遣春风入此图。叶动枝摇孰先醉？酡红羞上水晶珠。","dynasty":"当代","title":"题某女画家作樱桃图二首其一"}
{"author":"蔡淑萍","content":"葡萄美酒清香溢，客来先著微醺色。满室漾春风，殷勤劝玉钟。廿年风雨路，谁意参商聚。忽忆少年时，怆然难自持。","dynasty":"当代","title":"菩萨蛮同学会"}
{"author":"蔡淑萍","content":"夜来骤雨过庭园，柏冷共松寒。寒风吹坠枝头露，看新湿、墓草芊芊。铁面公今安在？传奇流布千年。千年曾得几“青天？”法治路何难。堪叹三口青铜铡，终输与、吏恶官贪！踯躅碑前蹊径，难平心底波澜。","dynasty":"当代","title":"风入松合肥谒包公墓园"}
{"author":"蔡淑萍","content":"忧国忧民何日休，便教后乐也无由。年来最念长江事，怕与寅初一样愁。","dynasty":"当代","title":"致雷亨顺先生"}
{"author":"蔡淑萍","content":"旅思一囊，风霜两鬓，推门旧物依稀认。书窗紧闭落尘多，钟儿嘀嗒声声近。去倩谁知，归凭谁问，何劳更待天涯信。可怜最是槛中花，恹恹犹自含离恨。","dynasty":"当代","title":"踏莎行远归"}
{"author":"蔡淑萍","content":"清气氤氲凝玉脂，绿云绰约叶参差，恨无驿使寄新枝。无奈闲愁徒幻梦，哪堪百感懒吟诗。安排凉簟听鹃啼。","dynasty":"当代","title":"浣溪沙其二"}
{"author":"蔡淑萍","content":"急峡得名美，想见月明川。心惊步怯，危栈高在绝崖悬。身畔云缭雾绕，脚下涛飞浪走，凛凛谷风寒。夜黑或雷雨，掩面不能看。忆当年，五丁事，倩谁传？胼胝手足，蜀关秦塞始钩连。长记先民褴褛，更有后之来者，行路莫云难。闻已绘新卷，六道过千山。","dynasty":"当代","title":"水调歌头过广元明月峡古栈道"}
{"author":"蔡淑萍","content":"老去才情寡。更何堪、一朝惊病，历冬经夏。忽读华章思绪渺，恍惚余为谁者？惭愧甚、年来喑哑！闻道论诗围炉事，感殷殷记我当时话。得似此，友声也。多情常觉寒温乍。叹书窗、怎遮风雨，尽馀闲雅？瞻望茫茫云雾际，磊落腾骧天马。将汗血、长空飞洒。浩荡大江东入海，愿波澜推助新篇写。祝福盏，为君把。","dynasty":"当代","title":"金缕曲步韵答人"}
{"author":"蔡淑萍","content":"劫历刀圭易暑寒，俊游已罢藻思残。偶翻旧籍神先倦，学种春蔬兴未阑。门纵设，叹长关，别君倏忽又经年。凭窗复览同游句，胜景依稀到眼前。","dynasty":"当代","title":"鹧鸪天读友人诗"}
{"author":"蔡淑萍","content":"遮断河山，填充四野，无端昨日多霾。浅睡枯眠，朝起倦眼慵开。漫把小窗帘卷，爽气轻拂人怀。却夜深阵阵，润物祛尘，时雨悄来。问今寒温谁定？正千花百草，不忍沉埋。飘雪封冰过后，尚有馀哀。恰见新梅蕊吐，愿次第，春色安排。便得清风渐起，携那幽香，绕遍天涯？","dynasty":"当代","title":"锦堂春慢二零零九元日喜雨"}
{"author":"蔡淑萍","content":"车上层峦近碧穹，吟眸极处尽葱茏。苍茫山判川康界，恍惚人依牛斗中。穿隧道，绕云峰，一歌旧曲思无穷。今来真似乘槎客，能忘当年开凿功？","dynasty":"当代","title":"鹧鸪天甘孜行其一二郎山"}
{"author":"蔡淑萍","content":"浊浪喧豗后逐前，十三铁索一桥悬。漫思当日风霜厉，尽历沧桑数百年。流已减，水犹寒，御碑读罢感千端。“利民”“经久”一言出，后世宏篇只等闲。","dynasty":"当代","title":"鹧鸪天其二泸定桥"}
{"author":"蔡淑萍","content":"一曲情歌天下闻，轻车初到正黄昏。倚山城小兼州县，傍水楼成日又新。波激荡，气氤氲，折多河自市中分。淡烟渐笼沿堤柳，却作江南三月春。","dynasty":"当代","title":"鹧鸪天甘孜行康其三定"}
{"author":"蔡淑萍","content":"万绿山中雨后天，树姿山色可人怜。如垂如拂松杉挂，惊盛惊妍红白鹃。悬瀑下，涧波喧，溪声作伴上峰巅。仙湖未许人轻识，雾幔烟纱只半看。","dynasty":"当代","title":"鹧鸪天甘孜行其四访木格措"}
{"author":"蔡淑萍","content":"跑马山头猎猎风，经幡飘舞梵王宫。我来不遇转山会，花海人潮想象中。蹄得得，鼓咚咚，人如鹰隼骥如龙。此倡彼和溜溜调，碧水蓝天有醉容。","dynasty":"当代","title":"鹧鸪天甘孜行其五跑马山"}
{"author":"蔡淑萍","content":"石砌蜗居入目来，矮墙几见豁牙开。豁牙开处春光漾，浅紫深红掩绿苔。青倦眼，振幽怀，生涯甘苦自安排。此花能使心澄澈，小小吾园亦遍栽。","dynasty":"当代","title":"鹧鸪天甘孜行途其六中"}
{"author":"蔡淑萍","content":"弯弯十里盘山道，南山争赏樱花好。岭覆一重云，云绯暖气熏。映花人面艳，撩得花枝乱。几片落人衣，人携春色归。","dynasty":"当代","title":"菩萨蛮其一公园即景"}
{"author":"蔡淑萍","content":"书窗惯听，风声雨声，灯前把卷含英，正心清夜清。何时怕听，欢声闹声？伊人浅笑盈盈，尽离情别情。","dynasty":"当代","title":"醉太平"}
{"author":"蔡淑萍","content":"到此何须说海田，飞星一夕或三迁。些些印迹留于石，倒转时空几亿年。","dynasty":"当代","title":"参观帽天山国家地质公园"}
{"author":"蔡淑萍","content":"云卷雷鸣这番雨，尽洗却，嚣尘去。梧桐叶阔蔽幽户，点点滴，晶莹露。窗前把卷心难驻，问凉到，君边否？斜阳红染远山暮，暮山外，凝思处。","dynasty":"当代","title":"望江东"}
{"author":"蔡淑萍","content":"暮辞乌市笼斜曛，戈壁茫茫忆旧痕。忽惊霞涌初升日，千里轻车到北屯。","dynasty":"当代","title":"小秦王其三"}
{"author":"蔡淑萍","content":"鲲鹏乍举冲天翼，遥山近岑无数。秦岭如屏，黄河似带，都是曾经行处。苍茫万绪。记三十年前，别亲西去，断雁惊弓，玉关霜重畏前路。而今又来故地，道明珠璀璨，诗国花吐。久倚舷窗，高原戈壁，干渴堪怜如故！情怀渐苦。念堤决长江，墨云犹怒。安得东风，挽西天化雨？","dynasty":"当代","title":"台城路自渝乘机至乌鲁木齐"}
{"author":"蔡淑萍","content":"华灯万盏光如雪，清辉难掩高高月。嘈杂市声喧，徘徊在小园。月移声渐悄，庭树风吹杪。吟魄度关山，怕惊君梦残。","dynasty":"当代","title":"菩萨蛮"}
{"author":"蔡淑萍","content":"哪堪旧事重思遍，风雨颠狂。风雨颠狂，零雁栖惶，无处说悲凉。梦回漫滴伤时泪，立尽斜阳。立尽斜阳，望断寒江，依约见桅樯。","dynasty":"当代","title":"添字采桑子读《天狼星下》寄杨牧先生"}
{"author":"蔡淑萍","content":"琼楼玉宇黄金椅，更主真容易。一朝持国便称龙，底事儿孙难得不成虫？山呼万岁头抢地，万姓如蝼蚁。皇权无上最荒唐，长使柱倾山折国无梁。","dynasty":"当代","title":"虞美人参观故宫随想"}
{"author":"蔡淑萍","content":"年华老去人依旧，天涯书寄双红豆。往事已如烟，凝思犹怆然。心田留一角，辜负今生约。细雨独登楼，无言江水流。","dynasty":"当代","title":"菩萨蛮其三"}
{"author":"蔡淑萍","content":"谁催征辔，鞭指斜阳坠？遥想羽书传罢，饮马处，垂杨里。而今馀浅水，无声环废垒。凄惘恰如闺梦，河畔树，犹凝翠。","dynasty":"当代","title":"霜天晓角其一交河故城"}
{"author":"蔡淑萍","content":"欲访李庄久，今来百感并。连天烽火里，未废读书声。穹宇群星灿，文明一代兴。壁间瞻仰遍，遗像有遗馨。","dynasty":"当代","title":"宜宾行七首其七参观李庄战时同济大学及诸多中央学术机构旧址"}
{"author":"蔡淑萍","content":"携伴上歌乐，兴勇数峰低。松涛澎湃盈耳，枝隙透朝曦。回首翠澜轻卷，何处来时幽径，烟霭又迷离。山果几株熟，点点紫红枝。凌绝顶，飞逸兴，与云齐。廿年旧事休忆，歌啸任舒眉。浩荡天风万里，尽洗胸中块垒，依旧雪霜姿。笑指云天际，应见大鹏飞。","dynasty":"当代","title":"水调歌头登歌乐山"}
{"author":"蔡淑萍","content":"谁遣暖风枯柳边，垂垂细叶淡如烟，年时姿态未全删。止水无端澜骤卷，羁身可奈足难前。昙花一梦亦堪怜。","dynasty":"当代","title":"浣溪沙其四"}
{"author":"蔡淑萍","content":"哈巴河美童心溢，赤足临流初没膝。指间五彩洒珍珠，水底晶莹寻白石。忽惊影疾鹰翻翮，恨少片帆堪击楫。绮霞渐染半江红，摇漾长河衔落日。","dynasty":"当代","title":"木兰花其三哈巴河记游"}
{"author":"蔡淑萍","content":"推窗欲觅巴山月，遥想巴山情似结。羞将怨悔说双无，山月一轮终皎洁。几多旧事铭心骨，几许青春辜造物！朦胧心影解人知，寥廓夜天霜气拂。","dynasty":"当代","title":"木兰花读《山月心影》寄子渝"}
{"author":"蔡淑萍","content":"小杏枝何弱，新栽向短篱。来年春雨里，佳客好题诗。","dynasty":"当代","title":"冬日杂咏八首其八杏"}
{"author":"蔡淑萍","content":"墓草青青桂木苍，二千年尚发幽香。为君尽瘁酬三顾，辜负南阳旧草堂。","dynasty":"当代","title":"汉中行草其七勉县谒武侯墓"}
{"author":"蔡淑萍","content":"方惊宿雨增新绿，竹木清芬馥。忽逢佳句动吟魂，击节徘徊真惜共谁分！今朝不觉啼鹃苦，知我心安处。大千杳渺欲何之？应是半归山水半归诗。","dynasty":"当代","title":"虞美人晨读"}
{"author":"蔡淑萍","content":"夕阳轻笼小山村，挂鞭鸣，报佳音。东邻嫁女，贵客早扎亲。坐罢歌堂看电影，新风蔚，古风存。红日鸡声催出亲。父叮咛，母叮咛。含羞带笑，却又泪光莹。路转山回人不见，听宛转，唢呐声。","dynasty":"当代","title":"江城子其四之子于归"}
{"author":"蔡淑萍","content":"古冢柏奇名“转枝，”人间风雨许君知？荣枯消息费沉思。文字祖宗惊梦碎，斧斤“革命”至于斯！残桩无语夕阳时。","dynasty":"当代","title":"浣溪沙其二谒白水仓颉庙"}
{"author":"蔡淑萍","content":"勘破大千纷念休，何须泥爪苦回眸，桑田沧海自悠悠。情不悔多才患少，梦非无迹恨何由。但舒远目上层楼。","dynasty":"当代","title":"浣溪沙其五"}
{"author":"蔡淑萍","content":"浩渺烟波远。正凝眸、半江瑟瑟，半江红遍。近岭遥岑三四叠，暮霭欲开还掩。谁染就、青青无限？唱晚渔歌悠扬处，看鬓边一朵娇红颤。网影起，曼舒卷。儿童戏水欢声乱。踏金波、闲庭信步，弄潮人健。汽笛一声千山应，浪起涛声拍岸。数不尽、珠飞玉溅。乱石惊涛堪绝唱，更几多妩媚真而幻。谱一曲，大江恋。","dynasty":"当代","title":"金缕曲长江黄昏即景"}
{"author":"蔡淑萍","content":"诗骚真髓细追寻，美意美文谐美音。写到民生哀乐处，浅深俗雅尽成吟。","dynasty":"当代","title":"小秦王其一关于诗词“大众化”"}
{"author":"蔡淑萍","content":"湖上清风岭上云，无由持赠倍思君，梧桐影里立黄昏。为共婵娟祈好月，怕悬飞镜照离人。一回踯躅一销魂。","dynasty":"当代","title":"浣溪沙其二"}
{"author":"蔡淑萍","content":"每看新闻每自嗟，疫情日盛虐京华。胡同已少行人迹，警笛长鸣救护车。多报平安慰亲友，不禁乡思到三巴。蛰居小院真无奈，树影轻移又日斜。","dynasty":"当代","title":"“非典”杂咏其三"}
{"author":"蔡淑萍","content":"山阴遗绪叹戎州，辜负前贤胜迹留。一睹酒神山上赋，只堪懵懂作闲游。","dynasty":"当代","title":"宜宾行七首其三黄庭坚流杯池"}
{"author":"蔡淑萍","content":"边雁，边雁，南去云天漫漫。此呼彼应情浓，乘风直上九重。重九，重九，魂系故家窗牖。","dynasty":"当代","title":"转应曲重阳"}
{"author":"蔡淑萍","content":"理千思，缠万绪，怅对孤灯，怅对孤灯雨。叹汝轻邀侬妄许，辜负寻春，辜负寻春侣。水中萍，风里絮，如许年华，如许年华误。底事年来偏自苦？此意君知，此意君知否？","dynasty":"当代","title":"苏幕遮"}
{"author":"蔡淑萍","content":"风雨神州曾记否？血泪清明，初试屠龙手。慷慨悲歌余韵久，十年未老清明又。满目芳菲花共柳，谁护春光，不许阴霾骤？万里长江排远岫，涛声欲作风雷吼。","dynasty":"当代","title":"蝶恋花丙寅清明"}
{"author":"蔡淑萍","content":"惊喜瑶笺报已归，地图册上算行期。心心筹划接风杯。十载一逢疑是梦，蜀中三月正芳菲。塞尘可染鬓丝丝？","dynasty":"当代","title":"浣溪沙玉才信告自塞外归，不日抵渝"}
{"author":"蔡淑萍","content":"第一时间履险来，救民绝境万难排。抚孤欲滴盈眶泪，勇者之风仁者怀。","dynasty":"当代","title":"地震组诗其一致温总理"}
{"author":"蔡淑萍","content":"细雨清风一夕凉，闷怀到此偶开张。吟眸极处知天远，逝水声中惜鬓霜。波浩荡，雾迷茫，青山隐隐漫相望。芳洲果有芙蓉未？忽欲乘舟赋涉江。","dynasty":"当代","title":"鹧鸪天"}
{"author":"蔡淑萍","content":"倚案久销凝。记擎归、一室芬馨。虽非华屋金瓶供，清晨对汝，黄昏对汝，孰比深情？转瞬叹枯荣。纵残枝、犹有香萦。许君当践明年约，人还似旧，心还似旧，莫恨凋零。","dynasty":"当代","title":"摊破南乡子送梅"}
{"author":"蔡淑萍","content":"寂寞孤台在。记当时、搴旗拜将，昂藏英迈。四面楚歌垓下起，顿使重瞳气矮。辜负了、乌骓翠黛。狡兔死兮飞鸟尽，叹焚弓烹狗谁能外！岂一叟，定成败？未央遗恨难听蒯。纵听他、沉沉史页，又将焉改？一役已令枯万骨，不念山疲水殆？况后世、如斯再再。雾绕风回禽啼怨，二千年空见尘扬海。唯数语，写深慨。","dynasty":"当代","title":"贺新郎汉中韩信拜将台赋"}
{"author":"蔡淑萍","content":"漠漠春寒细雨迷，云烟遥望太行西。未知新雁何时到，却把君诗天上题。","dynasty":"当代","title":"步韵和斗全记梦绝句"}
{"author":"蔡淑萍","content":"漫回眸、室空如许，堪嗟因底留住？家书初到封缄损，难计水程山路。斜日暮。恍然见、倚门望远高堂母。此情何苦！料鬓上新霜，也应惜我，碌碌被谁误！平生事，莫更呶呶絮语，思来都恐无据。何如卸却心头累，好便乘风归去。伤意绪。争忍道、闾阎几处愁风雨。殷忧如缕。但对影茕茕，吟笺草草，犹自说羁旅。","dynasty":"当代","title":"摸鱼儿"}
{"author":"蔡淑萍","content":"夜永禅林静，风清冷月明。啼鹃何事太凄清！短梦惊回时候，犹向小窗鸣。怕忆乡关赋，忍思金石盟。几番倚枕黯销凝。偏是难归，偏是劝归声。偏是劝归声里，依旧叹飘零。","dynasty":"当代","title":"喝火令前题"}
{"author":"蔡淑萍","content":"血色黄昏河绝梁，绵绵人祸岂胜防！彩虹桥作奈何渡，四十冤魂尽望乡。","dynasty":"当代","title":"哀彩虹桥遇难者其一"}
{"author":"蔡淑萍","content":"大漠生涯二十年，何须苦苦忆荒寒。先生教我宽胸臆，落日孤烟壁上观。","dynasty":"当代","title":"致徐文彬先生"}
{"author":"蔡淑萍","content":"枫叶，枫叶，片片秋来如血。霜天一抹霞萦，人间正重晚晴。晴晚，晴晚，回首斜阳渐远。","dynasty":"当代","title":"调笑令"}
{"author":"蔡淑萍","content":"墓草青青桂木苍，二千年尚发幽香。为君尽瘁酬三顾，辜负南阳旧草堂。","dynasty":"当代","title":"汉中行草其七勉县谒武侯墓"}
{"author":"蔡淑萍","content":"渐隐青青两岸山，标灯闪闪倚栏看。习习江风轻拂面，无汗，涛声满耳过前滩。嘁嘁忽闻人细语，佳侣？娇音巧笑定婵娟。回首中天云掩处，微露，如眉新月向人弯。","dynasty":"当代","title":"定风波夜航长江"}
{"author":"蔡淑萍","content":"侄儿年十馀，美目清如水。道我远归来，遗我双红鲤。鱼鲜新出池，问告阿爷未？含笑只摇头，“此我课馀饲。”","dynasty":"当代","title":"生查子其三小学生"}
{"author":"蔡淑萍","content":"肃杀霜风劲，删繁就简身。一朝春气动，红白最缤纷。","dynasty":"当代","title":"冬日杂咏八首其四桃李"}
{"author":"蔡淑萍","content":"绿云冉冉迎人目，空翠湿衣苔径曲。来寻佳水号灵芝，柏翠松青湖一掬。静如处子寒如玉，谁伴山中幽且独？清凉世界绝尘嚣，鸟唱蝉鸣清气馥。","dynasty":"当代","title":"木兰花开远灵芝湖"}
{"author":"蔡淑萍","content":"紫园闲步处，讶眼前寒枝忽青青。客里光阴易，竟东风一夜，酝酿春成。弱丝拂鬓无意，轻揽不胜情。叹梦里乡愁，吟边寂寞，一霎都醒。销凝。远天阔，记绿泛浮图，花满沙坪。皎皎江头月，正中秋清韵，新赋涛声。诗心不耐拘管，天下若棋枰。把世象拈来，临街唤酒从品评。","dynasty":"当代","title":"忆旧游"}
{"author":"蔡淑萍","content":"朦胧淡月桃源渡，田舍依稀浮白雾。方循灯火觅汪家，人指山凹多竹树。院中围桌听蛙鼓，多感主人鸡黍具。殷勤慰客待明朝，万鹭离窠初日曙。","dynasty":"当代","title":"生查子其二晚至"}
{"author":"蔡淑萍","content":"乔木青青，好鸟嘤嘤。记当时、气爽秋清。且歌且咏，姑射山行。看遥天阔，层峦碧，淡烟轻。素交易别，胜游易散，恨无语、堪诉离情。迩来何况，又是秋声。问词笺事、溪山约、白鸥盟？","dynasty":"当代","title":"行香子寄斗全"}
{"author":"蔡淑萍","content":"几日匆匆，竟小桃枝上，难觅春柔。蓁蓁其叶，敢令蜂怕蝶羞？凭栏击节，想当时、诗兴绸缪。殊未料、娇红如梦，而今片片难收。犹记雨狂风骤，正桃源路断，念念都休。谁令又来故地，徒惹新愁。幽蹊草长，有残香、尚自萦留。凝伫久、风清露冷，从今应怕回眸。","dynasty":"当代","title":"汉宫春"}
{"author":"蔡淑萍","content":"势欲干云立故涂，晨昏寂寞伴崎岖。或相推挽犹成阵，或竟孤清三两株。迎旭日，送行车，风霜四纪正扶疏。通衢达后人踪少，尚忆高原伟丈夫。","dynasty":"当代","title":"鹧鸪天甘孜行青其七杨"}
{"author":"蔡淑萍","content":"穿谷登山几转环，眼前豁尔不同天。四千米上高寒地，一望无垠大草原。毡帐远，水流闲，轻车过处绿芊芊。牦牛作队无人管，漫与流云共往还。","dynasty":"当代","title":"鹧鸪天甘孜行其八塔公草原"}
{"author":"蔡淑萍","content":"车向折多垭口行，盘盘曲曲乱山迎。射眸风冷肤如割，观景亭高步怯登。云海涌，日光倾，碧穹沉静雪峰明。至清至简怡然境，只在红尘以外生。","dynasty":"当代","title":"鹧鸪天其九折多垭口"}
{"author":"蔡淑萍","content":"绿云冉冉迎人目，空翠湿衣苔径曲。来寻佳水号灵芝，柏翠松青湖一掬。静如处子寒如玉，谁伴山中幽且独？清凉世界绝尘嚣，鸟唱蝉鸣清气馥。","dynasty":"当代","title":"木兰花开远灵芝湖"}
{"author":"蔡淑萍","content":"山峻波清树色姝，初开长卷尽惊呼。评章九寨相高下，九寨犹应略逊渠。频击节，数停车，欲歌欲赞得辞无？相机到此真堪用，留个天人合一图。","dynasty":"当代","title":"木兰花其十牦牛河谷"}
{"author":"蔡淑萍","content":"前尘如梦难回首，浪推风送飘零久。猛可遇乡亲，徘徊思故村。故村贫且陋，今换新颜否？君或返家山，殷勤为探看。","dynasty":"当代","title":"菩萨蛮开远赠同乡小李"}
{"author":"蔡淑萍","content":"铁马来时踏积冰，揭天鼓吹壮军征。旌飞旗卷疑回雪，隼扑雕盘欲掣鲸。情激烈，意纵横，掌声雷动杂呼声。铮铮一曲自由颂，消尽烦襟慷慨生。","dynasty":"当代","title":"菩萨蛮其十一甘孜踢踏"}
{"author":"蔡淑萍","content":"数花拂柳闲闲过，南来心绪悠然可。几处小桥弓，回廊烟水中。飘风惊刹那，骤雨真如泻。不必觅归途，满湖看跳珠。","dynasty":"当代","title":"菩萨蛮蒙自游南湖遇雨"}
{"author":"蔡淑萍","content":"如牙如错中心凛，贴崖欲上人声噤。十指硬如钉，挪腾身量轻。无羁飞燕子，至矣神乎技。高处手频挥，穴风吹彩衣。","dynasty":"当代","title":"菩萨蛮建水燕子洞观攀岩表演"}
{"author":"蔡淑萍","content":"泮池荷叶田田碧，骄阳灼灼清凉色。合伴圣人家，道他君子花。九天韶乐下，宏丽惊高厦。也学拜文宣，小丫知敬虔。","dynasty":"当代","title":"菩萨蛮参观建水文庙"}
{"author":"蔡淑萍","content":"还看联匾先贤迹，还看松柏年时碧。径小覆苔青，鸟啼三两声。纷纷思若絮，当日吟诗侣。几朵白云闲，眼前唯旧山。","dynasty":"当代","title":"菩萨蛮重游秀山"}
{"author":"蔡淑萍","content":"碧波万顷斜阳下，扁舟一叶真归也。风露听琮琤，有人调素筝。迢遥思赤壁，来觅坡仙迹。也欲叩舷歌，其如良夜何！","dynasty":"当代","title":"菩萨蛮抚仙湖泛舟"}
{"author":"蔡淑萍","content":"曼舞轻歌，繁弦急管，传杯飞盏流波眼。高楼灯火灿如星，星沉月落灯犹灿。西子熏风，秦淮旧宴，谁家公仆风流惯？忽闻陪酒女儿家，难胜酒力香魂断。","dynasty":"当代","title":"踏莎行感事"}
{"author":"蔡淑萍","content":"重整山河正此时，抛残血泪忍回思！溢胸慷慨泪沾衣。响遏行云今始见，绕梁三日信相宜。归来尚自忆银丝。","dynasty":"当代","title":"浣溪沙听骆玉笙先生演唱《重整山河待后生》"}
{"author":"蔡淑萍","content":"战云四笼昏黄月，角乱声呜咽。荒原帐影几疏灯，断续寒风吹下楚歌声。当时漫说成和败，霜锷悲眉黛。苍凉一曲忆重瞳，死亦鬼雄不肯过江东。","dynasty":"当代","title":"虞美人听王铁锤先生以埙演奏《楚歌》"}
{"author":"蔡淑萍","content":"惊雷夜半来天外，势破小窗清梦碎。红云满眼不成霞，纷乱如星星乱坠。赏花日在桃都醉，醉赋桃花花更媚。迷魂欲失唤难回，疾雨凄风声有泪。","dynasty":"当代","title":"木兰花"}
{"author":"蔡淑萍","content":"东海回波作雨狂，关山万里尽迷茫，险途何处雁翎伤！无奈番番憎往事，依然寸寸断痴肠。一回凝望一彷徨。","dynasty":"当代","title":"浣溪沙感事"}
{"author":"蔡淑萍","content":"上尽层楼何处家，秋风袅袅到天涯。多情每羡西窗烛，逸兴常思东海槎。怜白露，惜蒹葭，美人如玉掩云霞。目成心许非虚妄，不耐相思恨鬓华。","dynasty":"当代","title":"鹧鸪天登楼"}
{"author":"蔡淑萍","content":"又一年逝水叹如斯，灯下漫销凝。纵窗前月淡，瓶中梅好，无奈凄清。一个钟儿小小，恨嘀嗒声声，只管催人老，不管伤情。怅对素笺难写，是如烟旧事，如梦生平。便而今细数，碌碌事何成！想佳人、犹依修竹，待何时、共赏万山青？搴帘处、有孤桐影，伴我寒庭。","dynasty":"当代","title":"八声甘州冬夜"}
{"author":"蔡淑萍","content":"蔓儿娇弱心叶薄，暗过墙角。绿萦窗，何绰约，费人猜度：解怜岑寂两心同，送青葱？","dynasty":"当代","title":"番女怨"}
{"author":"蔡淑萍","content":"帘外听风，檐边看雨，满城风雨重阳。庭木初疏，素衣已透清凉。远山环望云烟锁，怕登高、人在他乡。恨无端、误了黄花，负了萸囊。人生识字糊涂始，甚阴晴明日，苦费思量。不见西邻，宵深时曲悠扬。病魂恨少家山梦，料千村，新稻炊香？叹灯前、断句零篇，怎尽回肠！","dynasty":"当代","title":"高阳台甲戌重阳"}
{"author":"蔡淑萍","content":"轻阴漠漠意重重，信步小园中。枝头叶暗霜痕在，换新绿、何处东风？寒石冻苔，凭谁记省，当日旧游踪？月门半掩小桥弓，溪水尚淙淙。临流且莫惊双鬓，少年事，都已朦胧。行过曲廊，回眸恍惚，碧树缀千红。","dynasty":"当代","title":"一丛花"}
{"author":"蔡淑萍","content":"层霾零雨，晓来风吹散。初日临窗觉轻暖。道山城、小艳才吐疏香，春好处，最是松桥那畔。传笺邀俊侣，好去寻春，莫待花肥柳烟暗。奈镇日凝眸，但见春深，知不解、无端羁绊。问天遣春光在谁边？剩燕燕莺莺，软啼轻唤。","dynasty":"当代","title":"洞仙歌"}
{"author":"蔡淑萍","content":"谁为沉吟凝伫久？碧露满襟风满袖。爱君神韵许心期，纤骨瘦，清姿秀，抱节虚心君子守。","dynasty":"当代","title":"天仙子小溪翠竹曾食渭滨千百亩，鹘落兔奔看笔走。一溪挥就尽如烟，微雨后，斜阳又，映"}
{"author":"蔡淑萍","content":"非雾非烟拂地轻，水愈盈盈，山愈青青。小窗潜叩梦魂惊，竹上声声，檐上声声。滴向心头点点清，绿了诗情，润了鸥盟。明朝最爱万山晴，桃也争荣，杏也争荣。","dynasty":"当代","title":"一剪梅春雨"}
{"author":"蔡淑萍","content":"一夕动惊蛰，吹面已春风。殷勤莫误良辰，着意种葱茏。犹记荒唐岁月，雪刃霜锋肆虐，日伐万山童。田舍奈沙掩，碧水尽成红。白发师，小学子，最情浓。校园处处，栽梅树桂植梧桐。明日浓荫馆阁，更有啁啾满耳，迷蝶舞芳丛。何处书声好？人在画图中。","dynasty":"当代","title":"水调歌头校园植树"}
{"author":"蔡淑萍","content":"携伴上歌乐，兴勇数峰低。松涛澎湃盈耳，枝隙透朝曦。回首翠澜轻卷，何处来时幽径，烟霭又迷离。山果几株熟，点点紫红枝。凌绝顶，飞逸兴，与云齐。廿年旧事休忆，歌啸任舒眉。浩荡天风万里，尽洗胸中块垒，依旧雪霜姿。笑指云天际，应见大鹏飞。","dynasty":"当代","title":"水调歌头登歌乐山"}
{"author":"蔡淑萍","content":"浩渺烟波远。正凝眸、半江瑟瑟，半江红遍。近岭遥岑三四叠，暮霭欲开还掩。谁染就、青青无限？唱晚渔歌悠扬处，看鬓边一朵娇红颤。网影起，曼舒卷。儿童戏水欢声乱。踏金波、闲庭信步，弄潮人健。汽笛一声千山应，浪起涛声拍岸。数不尽、珠飞玉溅。乱石惊涛堪绝唱，更几多妩媚真而幻。谱一曲，大江恋。","dynasty":"当代","title":"金缕曲长江黄昏即景"}
{"author":"蔡淑萍","content":"弯弯十里盘山道，南山争赏樱花好。岭覆一重云，云绯暖气熏。映花人面艳，撩得花枝乱。几片落人衣，人携春色归。","dynasty":"当代","title":"菩萨蛮其一公园即景"}
{"author":"蔡淑萍","content":"沙坪久道山茶好，我来花事阑珊了。惆怅与人同，碧枝摇晓风。蓦然惊似火，初绽殷红朵。一树小园西，清馨迎旭晖。","dynasty":"当代","title":"菩萨蛮其二公园即景"}
{"author":"蔡淑萍","content":"从来蜀地多柔柳，一如张绪当年秀。来傍此亭台，何时离玉阶？临风波弄影，影戏鸳鸯艇。艇上少年游，少年歌莫愁。","dynasty":"当代","title":"菩萨蛮其三公园即景"}
{"author":"蔡淑萍","content":"香樟修竹环溪绿，寒影透清玉。霏霏春雨独来时，华艇如云催我几多诗。菰蒲荇藻横窗牖，昨夜山洪骤。凭栏莫悔此番来，待得雪时还访腊梅开。","dynasty":"当代","title":"虞美人游南温泉"}
{"author":"蔡淑萍","content":"看山岂必峨眉好，今来古剑叹幽窈。援石上天桥，人骄山益娇。仰看山满目，俯瞰美桑竹。冉冉淡云轻，偶闻鸡犬声。","dynasty":"当代","title":"菩萨蛮綦江行其一登古剑山"}
{"author":"蔡淑萍","content":"一树清新小院东，细枝凝碧举嫣红，携将秋色上帘栊。欲唤行人风细细，半开粉面雨濛濛。春花未比此花秾。","dynasty":"当代","title":"浣溪沙"}
{"author":"蔡淑萍","content":"綦江版画名天下，金杯载誉真风雅。尺幅绘桑麻，满墙流彩霞。少年轻搦管，凝睇神思远。笔落满庭中，清新田野风。","dynasty":"当代","title":"浣溪沙其二参观綦江农民版画陈列室"}
{"author":"蔡淑萍","content":"亭亭嫩柳疏枝袅，澄澄碧水涟漪小。灯影漾波心，波心点点金。儿童争拍手，“月亮跟侬走。”三五小渔舟，辛勤下钓钩。","dynasty":"当代","title":"浣溪沙其三綦江夜色"}
{"author":"蔡淑萍","content":"梅花满树染胭脂。惠风吹，暖阳迟。山乡院落，欢宴又年时。阿母倚门凝望久，人不见，泪沾衣。东邻传语忽相催，打工儿，电话回。乡音初改，慰母展双眉。学得脱贫真本领，归故里，报春晖。","dynasty":"当代","title":"江城子故乡行其一除夕"}
{"author":"蔡淑萍","content":"霓裳欲下壁生云，眼波横，佩环鸣。农家除夜，红烛映华灯。爆竹声惊梅蕊绽，药香杳，暗香轻。垂髫黄发合家亲。足鸡豚，酒盈樽。兴来对客，犹叹昔年贫。娇女嗔爷唯话旧，争屈指，说来春。","dynasty":"当代","title":"江城子其二除夜"}
{"author":"蔡淑萍","content":"溪桥那畔有人家。径横斜，菜花遮。新竹柔桑，绰约绕篱笆。三点两株桃李树，红与白，满枝丫。少妇园中正种瓜。小娇娃，坐爬沙。篱外人声，笑问：“崽他爹？”“上月买来新‘解放’，‘疯’不够，肯还家？”","dynasty":"当代","title":"江城子其三春日即事"}
{"author":"蔡淑萍","content":"夕阳轻笼小山村，挂鞭鸣，报佳音。东邻嫁女，贵客早扎亲。坐罢歌堂看电影，新风蔚，古风存。红日鸡声催出亲。父叮咛，母叮咛。含羞带笑，却又泪光莹。路转山回人不见，听宛转，唢呐声。","dynasty":"当代","title":"江城子其四之子于归"}
{"author":"钱俶","content":"廊庑周遭翠幕遮，禁林深处绝喧哗。界开日影怜窗纸，穿破苔痕恶笋芽。西第晚宜供露茗，小池寒欲结冰花。谢公未是深沉量，犹把输赢局上夸。","dynasty":"唐代","title":"宫中作"}
{"author":"钱俶","content":"帝乡烟雨锁春愁，故国山川空泪眼。","dynasty":"唐代","title":"木兰花其四"}
{"author":"钱俶","content":"金凤欲飞遭掣搦，情脉脉，看即玉楼云雨隔。","dynasty":"唐代","title":"失调名其五"}
{"author":"吕止庵","content":"叹世叹浮生有如一梦里，将往事已成非。迅指间红轮西坠，霎时间沧海尘飞。正青春绿鬓斑皤，恰朱颜皓首庞眉，转回头都做了北邙山下鬼。题起来总是伤悲，都不如酒淹衫袖湿，花压帽檐低。【逍遥乐】有何拘系，则不如一枕安然，直睡到红日三竿未起。乐吾心诗酒琴棋，守团圆稚子山妻。富贵功名身外礼，懒营求免受驱驰。则不如放怀遣兴，悦性怡情，展眼舒眉。【梧叶儿】争甚名和利，问甚么我共你。咱人可也转眼故人稀，渐渐的将朱颜换，看看的早白发催。题起来好伤悲，赤紧的当不住白驹过隙。【后庭花】叹光阴一梦里，玩韶华如逝水。觑尘世无穷事，尽今生有限杯。莫惑疑，急流中勇退。磻溪岸鱼更美，首阳山蕨正肥，西华峰景物奇，洞庭湖风力微。【双雁儿】不如闻早去来兮，乐清闲穷究理，无辱无荣不萦系。守清贫绝是非，远红尘参道德。【醋葫芦】到春来听黄莺枝上鸣，闻杜鹃花下啼。声声叫道不如归，囊中钱劝君休爱惜。拚了个醉而醒醒而复醉，席前花影坐间移。【幺】到夏来看湖光潋滟生，香风处处微。披襟散发绿杨堤，得一日过一日无了一日。争何名利，想人生自古七十稀。【幺】到秋来看东篱菊绽金，玩长天月似水。正江涵秋景雁初飞，乐吾心笑谈饮数杯。酒逢知契，把黄花乱插满头归。【幺】到冬来落琼花阵阵飘，剪鹅毛片片飞。横窗梅影映疏篱，草堂中满斟酒数杯。醉时节盹睡，一任教红尘滚滚往来飞。【尾声】蜗角名休苦贪，蝇头利总休觅。鹤长凫短不能齐，到头来不知谁是谁。我则待混俗为最，总不如葫芦今后大家提。","dynasty":"元代","title":"【商调】集贤宾_叹世叹浮生"}
{"author":"吕止庵","content":"瘦后因他瘦，愁后为他愁。早知伊家不应口，谁肯先成就。营勾了人也罢手，吃得我些酩子里骂低低的咒。频去教人讲，不去自家忙。若得相思海上方，不到得害这些闲魔障。你笑我眠思梦想，则不打到你头直上。有意同成就，无意大家休。几度相思几度愁，风月虚遥授。你若肯时肯不肯时罢手，休把人空拖逗。","dynasty":"元代","title":"【仙吕】醉扶归_瘦后因他瘦"}
{"author":"吕止庵","content":"咏金莲颜色天然风韵佳，据精神闭月羞花。腻粉妆，施匀罢，风流处那些儿堪画。【步步娇】微露金莲唐裙下，端的是些娘大，刚半札。若舞霓裳将翠盘踏，若是觑绝他，不让杨妃袜。【沉醉东风】那步轻轻慢撒，移踪款款微踏。或是到晚夕，临床塌，拥鲛绡枕边灯下。那的是冤家痛紧恰，脱了鞋儿缠咱。【拨不断】为冤家，恨咱家。三兜根用意收拾煞，缠得上十分紧恰。怕松时重套上吴绫袜，从缠上几时撇下。【离亭宴煞】比如常向心头挂，争如移上双肩搭。问得冤家既肯，须当手内亲拿。或是肐膊上擎，或是肩儿上架。高点银釭看咱，口店弄着彻心儿欢，高跷着尽情儿耍。","dynasty":"元代","title":"【双调】夜行船_咏金莲颜色"}
{"author":"吕止庵","content":"半生花柳稍曾耽，风月畅尴尬。付能巴到蓝桥驿，不堤防烟水重淹。追想盟山誓海，几度泪湿青衫。【乔牌儿】再不将风月参，勾断欠余滥。偶因那日相逢处，两情牵，他共俺。【新水令】巧盘云髻插琼簪，穿一套素衣恁般甜淡。他说得话儿岩，合下手脾和，莫不是把人赚？【搅筝琶】闲言探，切恐话交参。休道咱虚，怕伊不敢。岂怕外人知，只恐娘监。离恨闷愁两下耽，独自个羞惨。【离亭宴歇指煞】做时节彼各休心厌，做时节休把人坑陷。常欢喜星前月下，休等闲间面北眉南。既做时休忐忑，若意懒后众生便减。我着片无忝和朴实心，博伊家做怪胆。","dynasty":"元代","title":"【双调】风入松_半生花柳稍"}
{"author":"吕止庵","content":"为董针姑作夜深时独绣罗鞋，不言语倒在人怀，做意儿将人不采。甚娘作怪，绣针儿签着敲才。海棠轻染胭脂，绿杨乱撒青丝，对对莺儿燕子。伤心独自，绣针儿停待多时。玉纤屈损春葱，远山压损眉峰，早是闲愁万种。忽听得卖花声送，绣针儿不待穿绒。冷清清独守兰房，闷恹恹倚定纱窗，呆答孩搭伏定绣床。一会家神魂飘荡，绣针儿签这梅香。","dynasty":"元代","title":"【越调】天净沙_为董针姑作"}
{"author":"吕止庵","content":"频去教人讲，不去自家忙。若得相思海上方，不道得害这些闲魔障。你笑我眠思梦想，则不打到你头直上。","dynasty":"元代","tags":"抒情，相思","title":"醉扶归·频去教人讲"}
{"author":"吕止庵","content":"玉纤屈损春葱，远山压损眉峰。早是闲愁万种。忽听得卖花声送，绣针儿不待穿绒。","dynasty":"元代","tags":"伤春，写人，女子，抒情","title":"天净沙·为董针姑作"}
{"author":"吕止庵","content":"为董针姑作心间事，肠断时，醉墨写乌丝。千金字，织锦词。绣针儿，不比莺儿燕子。相思病，万种情，几度海山盟。谁薄幸？谁至诚？更能行，到底如何离影？情如醉，闷似痴，春瘦怯春衣。添憔悴，废寝食。减腰肢，怎脱厌厌病体？千金字，万古心，翻作断肠吟。恩情厚，怨恨深。不知音，谁会重拈绣针？","dynasty":"元代","title":"【商调】知秋令"}
{"author":"吕止庵","content":"一声金缕词，十分金菊卮。金刃分甘蔗，金盘荐荔枝。不须辞，太平无事，正宜沉醉时。相逢饮兴狂，两螯风味长。鲜鲫银丝鲙，金锥拆蛎房。透瓶香，经年佳醖，陶陶入醉乡。风满紫貂裘，霜合白玉楼。锦帐羊羔酒，山阴雪夜舟。党家侯。一般乘兴，亏他王子猷。西风黄叶疏，一年音信无。要见除非梦，梦回总是虚。梦虽虚，犹兀自暂时节相聚，近新来和梦无。西风黄叶稀，南楼北雁飞。揾妾灯前泪，缝君身上衣。约归期，清明相会，雁还也人未归。六桥烟柳颦，两峰云树分。罗袜移芳径，华裙生暗尘。冷泉春，赏心乐事，水边多丽人。碧湖环武林，仙舟出涌金。南国山河在，东风草木深。冷泉阴，兴亡如梦，伤时折寸心。香飘桂子楼，凉生莲叶舟。落日鸳鸯浦，西风鹦鹉洲。冷泉秋，水西寻寺，题诗忆旧游。江南春已通，陇头人未逢。水浅梅横月，山明雪映松。冷泉冬，烹茶无味，有人锦帐中。冷泉亭湖山汲水重，楼台烟树中。人醉苏堤月，风传贾寺钟。冷泉东，行人频问，飞来何处峰？苍猿攀树啼，残花扑马飞。越女随舟唱，山僧逐渡归。冷泉西，雄楼杰观，钟声出翠微。渔榔响碧潭，王孙徙翠岚。玉勒黄金镫，红缨白面骖。冷泉南，踏花归去，夕阳人半酣。塔标南北峰，风闻远近钟。佛国三天竺，禅关九里松。冷泉中，水光山色，岩花颠倒红。鸭头湖水明，蛾眉山岫青。罗绮香尘暗，池塘春草生。冷泉亭，太平有象，时闻歌笑声。怀古飘零岁月深，消磨意气沉。恩雨三天隔，愁霜两鬓侵。强登临，行藏不定，伤时《梁父吟》。孤身万里游，寸心千古愁，霜落吴江冷，云高楚甸秋。认归舟，风帆无数。斜阳独倚楼。儒冠两鬓皤，青衫老泪多。满酌贤人酒，相扶越女歌。且磋跎，万愁千恨，奈予沉醉何！芙蓉凝晓霜，木犀飘晚香。野水双鸥靓，西风一雁翔。立残阳，江山如画，倦游非故乡。故乡音信沉，故园草木深。烽火连三月，家书抵万金。细沉吟，功名枉恁，断然归去心。功名览镜看，悲歌把剑弹。心事鱼缘木，前程羝触藩。世途艰，艰声长叹，满天星斗寒。长虹气未收，老天春又秋。逆旅新丰舍，羞登王粲楼。几多愁？白云飞尽，吴江日夜流。故园天一方，高城泪数行。芳草迷鹦鹉，晴川隔汉阳。暮山长，烟波江上，愁人几断肠。","dynasty":"元代","title":"【仙吕】后庭花_一声金缕词"}
{"author":"吕止庵","content":"【翠裙腰】老来多病逢秋验，便觉嫩凉添，懒摇纨扇闲纹簟。卷朱帘，晚妆楼外月纤纤。【金盏儿】更西风酽，微云敛。黄昏即渐，暑气消沛。阴晴乍闪，冰魂尚潜。指甲痕芽天生堑，双帘，又传宫样印眉尖。【元和令】素娥公案严，牛女分缘俭。苍虬钩玉控雕檐，翠屏人半掩。彩鸾收镜入妆奁，霓裳谁再拈？【赚尾】昂藏醉脸，桂香襟袖沾。花下心无慊，樽前兴未厌。钓银蟾，瑶台独占，立金梯长笑一掀髯。","dynasty":"元代","title":"【仙吕】翠裙腰缠令"}
{"author":"褚成昌","content":"游子苦行役，长途晓夜征。荒寒增客思，哀乐感吾情。沙软馀龙气，天寒辨马声。狂澜忧未已，何术奠苍生。","dynasty":"清代","title":"夜行桑乾河"}
{"author":"苏曼殊","content":"乌舍凌波肌似雪，亲持红叶索题诗。还卿一钵无情泪，恨不相逢未剃时。春雨楼头尺八箫，何时归看浙江潮？芒鞋破钵无人识，踏过樱花第几桥？","dynasty":"清代","tags":"爱情，写景","title":"本事诗十首·选二"}
{"author":"苏曼殊","content":"孤灯引梦记朦胧，风雨邻庵夜半钟。我再来时人已去，涉江谁为采芙蓉？","dynasty":"清代","title":"过若松町有感"}
{"author":"苏曼殊","content":"其一蹈海鲁连不帝秦，茫茫烟水着浮身；国民孤愤英雄泪，洒上鲛绡赠故人。其二海天龙战血玄黄，披发长歌揽大荒；易水萧萧人去也，一天明月白如霜。","dynasty":"清代","title":"以诗并画留别汤国顿二首"}
{"author":"苏曼殊","content":"孤村隐隐起微烟，处处秧歌竞插田。羸马未须愁远道，桃花红欲上吟鞭。","dynasty":"清代","title":"淀江道中口占"}
{"author":"苏曼殊","content":"柳阴深处马蹄骄，无际银沙逐退潮。茅店冰旗直市近，满山红叶女郎樵。","dynasty":"清代","title":"过蒲田"}
{"author":"苏曼殊","content":"行人遥指郑公石，沙白松青夕照边。极目神州余子尽，袈裟和泪伏碑前。","dynasty":"清代","title":"过平户延平诞生处"}
{"author":"苏曼殊","content":"云树高低迷古墟，问津何处觅长沮？鱼郎引入林深处，轻叩柴扉问起居。","dynasty":"近代","title":"迟友"}
{"author":"苏曼殊","content":"小楼春尽雨丝丝，孤负添香对语时。宝镜有尘难见面，妆台红粉画谁眉？","dynasty":"近代","title":"代柯子柬少侯"}
{"author":"苏曼殊","content":"九年面壁成空相，万里归来一病身。泪眼更谁愁似我，亲前犹自忆词人。","dynasty":"近代","title":"东来与慈亲相会，忽感刘三、天梅去我万里"}
{"author":"苏曼殊","content":"月离中天云逐风，雁影凄凉落照中。我望东海寄归信，儿到灵山第几重？","dynasty":"近代","title":"代河合母氏题《曼殊画谱》"}
{"author":"苏曼殊","content":"一曲淩波去，红莲礼白莲。江南谁得似？犹忆李龟年。","dynasty":"清代","title":"饮席赠歌者贾翰卿"}
{"author":"苏曼殊","content":"来醉金茎露，胭脂画牡丹。落花深一尺，不用带蒲团。","dynasty":"清代","title":"柬法忍"}
{"author":"苏曼殊","content":"江南如画一倾杯，乍合仍离倍可哀。此去孤舟明月夜，排云谁与望楼台。","dynasty":"清代","title":"东行别仲兄"}
{"author":"苏曼殊","content":"碧阑干外夜沈沈，斜倚云屏烛影深。看取红酥浑欲滴，凤文双结是同心。","dynasty":"清代","title":"东居杂诗十九首其四"}
{"author":"苏曼殊","content":"槭槭秋林细雨时，天涯飘泊欲何之？空山流水无人迹，何处蛾眉有怨词？","dynasty":"清代","title":"东居杂诗十九首其十五"}
{"author":"苏曼殊","content":"翡翠流芳白玉钩，夜凉如水待牵牛。知否去年人去后，枕函红泪至今留？","dynasty":"清代","title":"东居杂诗十九首其十九"}
{"author":"苏曼殊","content":"禅心一任蛾眉妒，佛说原来怨是亲。雨笠烟蓑归去也，与人无爱亦无嗔。","dynasty":"清代","title":"寄调筝人三首其一"}
{"author":"苏曼殊","content":"桃腮檀口坐吹笙，春水难量旧恨盈。华严瀑布高千尺，未及卿卿爱我情！","dynasty":"清代","title":"本事诗十首其七"}
{"author":"苏曼殊","content":"丹唐拜轮是我师，才如江海命如丝。朱弦休为佳人绝，孤愤酸情欲语谁？","dynasty":"清代","title":"本事诗十首其八"}
{"author":"苏曼殊","content":"乌舍淩波肌似雪，亲持红叶索题诗。还卿一钵无情泪，恨不相逢未剃时。","dynasty":"清代","title":"本事诗十首其九"}
{"author":"苏曼殊","content":"年华风柳共飘萧，洒醒天涯问六朝。猛忆玉人明月下，悄无人处学吹箫。","dynasty":"清代","title":"吴门依易生韵十一首其十一"}
{"author":"苏曼殊","content":"生天成佛我何能，幽梦无凭恨不胜。多谢刘三问消息，尚留微命作诗僧。","dynasty":"清代","title":"有怀二首其一"}
{"author":"苏曼殊","content":"罗幕春残欲暮天，四山风雨总缠绵。分明化石心难定，多谢云娘十幅笺。","dynasty":"清代","title":"无题八首其七"}
{"author":"苏曼殊","content":"星裁环佩月裁珰，一夜秋寒掩洞房。莫道横塘风露冷，残荷犹自盖鸳鸯。","dynasty":"清代","title":"无题八首其八"}
{"author":"苏曼殊","content":"谁赠雪莱一曲歌，可怜心事正蹉跎。琅玕欲报从何报？梦里依稀认眼波。","dynasty":"清代","title":"题《雪莱集》"}
{"author":"苏曼殊","content":"海天空阔九皋深，飞下松间听鼓琴。明日飘然又何处？白云与尔共无心。","dynasty":"清代","title":"题画"}
{"author":"苏曼殊","content":"落日沧波绝岛滨，悲笳一动剧伤神。谁知北海吞毡日，不爱英雄爱美人。","dynasty":"清代","title":"落日"}
{"author":"苏曼殊","content":"秋风海上已黄昏，独向遗编吊拜轮。词客飘蓬君与我，可能异域为招魂。","dynasty":"清代","title":"题《拜轮集》"}
{"author":"苏曼殊","content":"恒河落日千山碧，王舍号风万木烟。壮士横刀看草檄，美人挟瑟请题诗。随缘消岁月，生计老袈裟。乾坤容我静，名利任人忙。芙蓉腰滞春风影，茉莉心香细雨天。踏遍北邙三十里，不知何处葬卿卿？","dynasty":"清代","title":"句"}
{"author":"苏曼殊","content":"契阔死生君莫问，行云流水一孤僧。无端狂笑无端哭，纵有欢肠已似冰。","dynasty":"近代","title":"过若松町有感示仲兄"}
{"author":"苏曼殊","content":"清凉如美人，莫愁如明镜。终日对凝妆，掩映万荷柄。","dynasty":"近代","title":"莫愁湖寓望"}
{"author":"苏曼殊","content":"来醉茎深露，胭脂画牡丹。落花深一尺，不用带蒲团。","dynasty":"近代","title":"柬法忍"}
{"author":"苏曼殊","content":"万物逢摇落，姮娥耐九秋。缟衣人不见，独上寺南楼。","dynasty":"近代","title":"南楼寺怀法忍"}
{"author":"苏曼殊","content":"日暮有佳人，独立潇湘浦。疏柳尽含烟，似怜亡国苦。","dynasty":"近代","title":"为玉鸾女弟绘扇"}
{"author":"苏曼殊","content":"一曲凌波去，红莲礼白莲。江南谁得似，犹忆李龟年。","dynasty":"近代","title":"彦居士席上赠歌者贾碧云"}
{"author":"苏曼殊","content":"佳人名小品，绝世已无俦。横波翻泻泪，绿黛自生愁。舞袖倾东海，纤腰惑九洲。传歌如有诉，余转杂箜篌。","dynasty":"近代","title":"佳人"}
{"author":"苏曼殊","content":"白云深处拥雷峰，几树寒梅带雪红。斋罢垂垂浑入定，庵前潭影落疏钟。","dynasty":"近代","title":"住西湖白云禅院"}
{"author":"苏曼殊","content":"一炉香篆袅窗纱，紫燕寻巢识旧家。莫怪东风无赖甚，春来吹发满庭花。","dynasty":"近代","title":"晨起口占"}
{"author":"苏曼殊","content":"江头青放柳千条,知有东风送画桡。但喜二分春色到,百花生日是今朝。","dynasty":"近代","title":"花朝"}
{"author":"苏曼殊","content":"好花零落雨绵绵,辜负韶光二月天。知否玉楼春梦醒，有人愁煞柳如烟。","dynasty":"近代","title":"春日"}
{"author":"苏曼殊","content":"刘三旧是多情种，浪迹烟波又一年。近日诗肠饶几许？何妨伴我听啼鹃。","dynasty":"近代","title":"西湖韬光庵夜闻鹃声柬刘三"}
{"author":"苏曼殊","content":"寒禽衰草伴愁颜，驻马垂杨望雪山。远远孤飞天际鹤，云峰珠海几时还？","dynasty":"近代","title":"久欲南归罗浮不果，因望不二山有感，聊书"}
{"author":"苏曼殊","content":"玉砌孤行夜有声，美人泪眼尚分明。莫愁此夕情何限？指点荒烟锁石城。","dynasty":"近代","title":"柬金凤兼示刘三"}
{"author":"苏曼殊","content":"生天成佛我何能？幽梦无凭恨不胜。多谢刘三问消息，尚留微命作诗僧。","dynasty":"近代","title":"柬金凤兼示刘三"}
{"author":"苏曼殊","content":"无量春愁无量恨，一时都向指间鸣。我亦艰难多病日，哪堪重听八云筝。","dynasty":"近代","title":"本事诗"}
{"author":"苏曼殊","content":"丈室番茶手自煎，语深香冷涕潸然。生身阿母无情甚，为向摩耶问夙缘。","dynasty":"近代","title":"本事诗"}
{"author":"苏曼殊","content":"碧玉莫愁身世贱，同乡仙子独销魂。袈裟点点疑樱瓣，半是脂痕半泪痕。","dynasty":"近代","title":"本事诗"}
{"author":"苏曼殊","content":"淡扫蛾眉朝画师，同心华髻结青丝。一杯颜色和双泪，写就梨花付与谁？","dynasty":"近代","title":"本事诗"}
{"author":"苏曼殊","content":"愧向尊前说报恩，香残玦黛浅含颦。卿自无言侬已会，湘兰天女是前身。","dynasty":"近代","title":"本事诗"}
{"author":"苏曼殊","content":"春水难量旧恨盈，桃腮檀口坐吹笙。华严瀑布高千尺，不及卿卿爱我情。","dynasty":"近代","title":"本事诗"}
{"author":"苏曼殊","content":"相怜病骨轻于蝶，梦入罗浮万里云。赠尔多情诗一卷，他年重拾石榴裙。","dynasty":"近代","title":"本事诗"}
{"author":"苏曼殊","content":"九年面壁成空相，持锡归来悔晤卿。我本负人今巳矣，任他人作乐中筝。","dynasty":"近代","title":"本事诗"}
{"author":"苏曼殊","content":"白妙轻罗薄几重，石栏桥畔小池东。胡姬善解离人意，笑指芙渠寂寞红。","dynasty":"近代","title":"游不忍池示仲兄"}
{"author":"苏曼殊","content":"乍听骊歌似有情，危弦远道客魂惊。何心描画闲金粉，枯木寒山满故城。","dynasty":"近代","title":"调筝人将行，出绡属绘《金粉江山图》，题"}
{"author":"苏曼殊","content":"送卿归去海潮生，点染生绢好赠行。五里徘徊仍远别，未应辛苦为调筝。","dynasty":"近代","title":"调筝人将行，出绡属绘《金粉江山图》，题"}
{"author":"苏曼殊","content":"禅心－任蛾眉妒，佛说原来怨是亲。雨笠烟蓑归去也，与人无爱亦无嗔。","dynasty":"近代","title":"失题二首"}
{"author":"苏曼殊","content":"斜插莲蓬美且鬈，曾教粉指印青编。此后不知魂与梦，涉江同泛采莲船。","dynasty":"近代","title":"失题二首"}
{"author":"苏曼殊","content":"偷尝天女唇中露，几度临风拭泪痕。日日思君令人老，孤窗无语正黄昏。","dynasty":"近代","title":"水户观梅有寄"}
{"author":"苏曼殊","content":"生憎花发柳含烟，东海飘蓬二十年。忏尽情禅空色相，琵琶湖畔枕经眠。","dynasty":"近代","title":"西京步枫子韵"}
{"author":"苏曼殊","content":"落日沧波远岛滨，悲笳一动独伤神。谁知北海吞毡日，不爱英雄爱美人。","dynasty":"近代","title":"落日"}
{"author":"苏曼殊","content":"收拾禅心侍镜台，沾泥残絮有沉哀。湘弦洒遍胭脂泪，香火重生劫后灰。","dynasty":"近代","title":"读晦公见寄七律"}
{"author":"苏曼殊","content":"谁赠雪莱一曲歌？可怜心事正蹉跎。琅玕欲报从何报？梦里依稀认眼波。","dynasty":"近代","title":"题《雪莱集》(原译《师梨集》"}
{"author":"苏曼殊","content":"忽闻邻女艳阳歌，南国诗人近若何？欲寄数行相问讯，落花如雨乱愁多。","dynasty":"近代","title":"寄广州晦公"}
{"author":"苏曼殊","content":"一代遗民痛劫灰，闻师陡听笑声哀。滇边山色俱无那，迸入苍浪泼墨来。","dynasty":"近代","title":"题《担当山水册》"}
{"author":"苏曼殊","content":"秋风海上巳黄昏，独向遗篇吊拜伦。词客飘蓬君与我，可能异域为招魂？","dynasty":"近代","title":"题《拜伦集》"}
{"author":"苏曼殊","content":"诸天花雨隔红尘，绝岛飘流一病身。多少不平怀里事，未应辛苦作词人。","dynasty":"近代","title":"步元韵敬答云上人"}
{"author":"苏曼殊","content":"旧游如梦劫前尘，寂寞南州负此生。多谢素书珍重意，怜侬憔悴不如人。","dynasty":"近代","title":"步元韵敬答云上人"}
{"author":"苏曼殊","content":"公子才华迥绝尘，海天廖阔寄闲身。春来梦到三山未，手摘红樱拜美人。","dynasty":"近代","title":"步元韵敬答云上人"}
{"author":"苏曼殊","content":"范滂有母终须养，张俭飘伶岂是归。万里征程愁入梦，天南分手泪沾衣。","dynasty":"近代","title":"束装归省，道出泗土，会故友张君云雷亦归"}
{"author":"苏曼殊","content":"却下珠帘故故羞，浪持银烛照梳头。玉阶人静情难诉，悄向星河觅女牛。","dynasty":"近代","title":"东居一"}
{"author":"苏曼殊","content":"流萤明灭夜悠悠，素女婵娟不耐秋。相逢莫问人间事，故国伤心只泪流。","dynasty":"近代","title":"东居二"}
{"author":"苏曼殊","content":"罗襦换罢下西楼，豆蔻香温语不休。说到年华更羞怯，水晶帘下学箜篌。","dynasty":"近代","title":"东居三"}
{"author":"苏曼殊","content":"翡翠流苏白玉钩，夜凉如水待牵牛。知否去年人去后，枕函红泪至今流。","dynasty":"近代","title":"东居四"}
{"author":"苏曼殊","content":"异国名香莫浪偷，窥帘一笑意偏幽。明珠欲赠还惆怅，来岁双星怕引愁。","dynasty":"近代","title":"东居五"}
{"author":"苏曼殊","content":"碧阑干外夜沉沉，斜倚云屏烛影深。看取红酥浑欲滴，凤文双结是同心。","dynasty":"近代","title":"东居六"}
{"author":"苏曼殊","content":"秋千院落月如钩，为爱花荫懒上楼。露湿红渠波底袜，自拈罗带淡蛾羞。","dynasty":"近代","title":"东居七"}
{"author":"苏曼殊","content":"折得黄花赠阿娇，暗抬星眼谢王乔。轻车肥犊金铃响，深院何人弄碧箫？","dynasty":"近代","title":"东居八"}
{"author":"苏曼殊","content":"碧沼红莲水自流，涉江同上木兰舟。可怜十五盈盈女，不信卢家有莫愁。","dynasty":"近代","title":"东居九"}
{"author":"苏曼殊","content":"灯飘珠箔玉筝秋，几曲回阑水上楼。猛忆定庵哀怨句：“三生花草梦苏州”。","dynasty":"近代","title":"东居十"}
{"author":"苏曼殊","content":"人间天上结离忧，翠袖红妆独倚楼。凄绝蜀杨丝万缕，替人惜别亦生愁。","dynasty":"近代","title":"东居十一"}
{"author":"苏曼殊","content":"六幅潇湘曳画裙，灯前兰麝自氤氲。扁舟容与知无计，兵火头陀泪满樽。","dynasty":"近代","title":"东居十二"}
{"author":"苏曼殊","content":"银烛金杯映绿纱，空持倾国对流霞。酡颜欲语娇无力，云髻新簪白玉花。","dynasty":"近代","title":"东居十三"}
{"author":"苏曼殊","content":"蝉翼轻纱束细腰，远山眉黛不能描。谁知词客蓬山里，烟雨按台梦六朝。","dynasty":"近代","title":"东居十四"}
{"author":"苏曼殊","content":"胭脂湖畔紫骝骄，流水栖鸦认小桥。为向芭蕉问消息，朝朝红泪欲成潮。","dynasty":"近代","title":"东居十五"}
{"author":"苏曼殊","content":"珍重嫦娥白玉姿，人天携手两无期。遗殊有恨终归海，睹物思人更可悲。","dynasty":"近代","title":"东居十六"}
{"author":"苏曼殊","content":"谁怜一阕断肠词，摇落秋怀只自知。况是异乡兼日暮，疏钟红叶坠相思。","dynasty":"近代","title":"东居十七"}
{"author":"苏曼殊","content":"槭槭秋林细雨过，天涯飘泊欲何之。空山流水无人迹，何处蛾眉有怨词。","dynasty":"近代","title":"东居十八"}
{"author":"苏曼殊","content":"兰蕙芬芳总负伊，并肩携手纳凉时。旧厢风月重相忆，十指纤纤擘荔枝。","dynasty":"近代","title":"东居十九"}
{"author":"苏曼殊","content":"江南花草尽愁根，惹得吴娃笑语频。独有伤心驴背客，暮烟疏雨过阊门。","dynasty":"近代","title":"吴门一"}
{"author":"苏曼殊","content":"碧海云峰百万重，中原何处托孤踪？春泥细雨吴趋地，又听寒山夜半钟。","dynasty":"近代","title":"吴门二"}
{"author":"苏曼殊","content":"月华如水浸瑶阶，环佩声声扰梦怀。记得吴王宫里事，春风一夜百花开。","dynasty":"近代","title":"吴门三"}
{"author":"苏曼殊","content":"姑苏台畔夕阳斜，宝马金鞍翡翠车。一自美人和泪去，河山终古是天涯。","dynasty":"近代","title":"吴门四"}
{"author":"苏曼殊","content":"万户千门尽劫灰，吴姬含笑踏青来。今日已无天下色，莫牵麋鹿上苏台！","dynasty":"近代","title":"吴门五"}
{"author":"苏曼殊","content":"水驿山城尽可哀，梦中衰草凤凰台。春色总怜歌舞地，万花缭乱为谁开？","dynasty":"近代","title":"吴门六"}
{"author":"苏曼殊","content":"年华风柳共飘潇，酒醒天涯问六朝。猛忆玉人明月下，悄无人处学吹箫。","dynasty":"近代","title":"吴门七"}
{"author":"苏曼殊","content":"万树垂杨任好风，斑骓西向水田东。莫道碧桃花独艳，淀山湖外夕阳红。","dynasty":"近代","title":"吴门八"}
{"author":"苏曼殊","content":"平原落日马萧萧，剩有山僧赋《大招》。最是令人凄绝处，垂虹亭外柳波桥。","dynasty":"近代","title":"吴门九"}
{"author":"苏曼殊","content":"碧城烟树小彤楼，杨柳东风系客舟。故国已随春日尽，鹧鸪声急使人愁。","dynasty":"近代","title":"吴门十"}
{"author":"苏曼殊","content":"白水青山未尽思，人间天上两霏微。轻风细雨红泥寺，不见僧归见燕归。","dynasty":"近代","title":"吴门十一"}
{"author":"苏曼殊","content":"绿窗新柳玉台旁，臂上犹闻菽乳香。毕竟美人知爱国，自将银管学南唐。","dynasty":"近代","title":"海上一"}
{"author":"苏曼殊","content":"软红帘动月轮西，冰作阑干玉作梯。寄语麻姑要珍重，凤楼迢递燕应迷。","dynasty":"近代","title":"海上二"}
{"author":"苏曼殊","content":"水晶帘卷一灯昏，寂对河山叩国魂。只是银莺羞不语，恐防重惹旧啼痕。","dynasty":"近代","title":"海上三"}
{"author":"苏曼殊","content":"空言少据定难猜，欲把明珠寄上才。闻道别来餐事减，晚妆犹待小鬟催。","dynasty":"近代","title":"海上四"}
{"author":"苏曼殊","content":"绮陌春寒压马嘶，落红狼藉印苔泥。庄辞珍贶无由报，此别愁眉又复低。","dynasty":"近代","title":"海上五"}
{"author":"苏曼殊","content":"棠梨无限忆秋千，杨柳腰肢最可怜。纵使有情还有泪，漫从人海说人天。","dynasty":"近代","title":"海上六"}
{"author":"苏曼殊","content":"罗幕香残欲暮天，四山风雨总缠绵。分明化石心难定，多谢云娘十幅笺。","dynasty":"近代","title":"海上七"}
{"author":"苏曼殊","content":"星戴环佩月戴珰，一夜秋寒掩洞房。莫道横塘秋露冷，残荷犹自盖鸳鸯。","dynasty":"近代","title":"海上八"}
{"author":"苏曼殊","content":"江城如画一倾杯，乍合仍离倍可哀。此去孤舟明月夜，排云谁与望楼台。","dynasty":"近代","title":"东行别仲兄"}
{"author":"苏曼殊","content":"狂歌走马遍天涯，斗酒黄鸡处士家。逢君别有伤心在，且看寒梅未落花。","dynasty":"近代","title":"憩平原别邸赠玄玄"}
{"author":"苏曼殊","content":"人间花草太匆匆，春未残时花已空。自是神仙沦小谪，不必惆怅忆芳容。　","dynasty":"近代","title":"偶成"}
{"author":"苏曼殊","content":"芳草天涯人似梦，碧桃花下月如烟。可怜罗带秋光薄，珍重萧郎解玉钿。","dynasty":"近代","title":"芳草"}
{"author":"苏曼殊","content":"十日樱花作意开，绕花岂惜日千回？昨来风雨偏相厄，谁向人天诉此哀？忍见胡沙埋艳骨，休将清泪滴深杯。多情漫向他年忆，一寸春心早巳灰。","dynasty":"近代","title":"樱花落"}
{"author":"苏曼殊","content":"何处停侬油壁车，西陵终古即天涯。拗莲捣麝欢情断，转绿回黄妄意赊。玳瑁窗虚延冷月，芭蕉叶卷抱秋花。伤心独向妆台照，瘦尽朱颜只自嗟。","dynasty":"近代","title":"何处"}
{"author":"苏曼殊","content":"君为塞上鸿，我为华亭鹤。遥念旷处士，对花弄春爵。良讯东海来，中有游仙作。劝我加餐饭，规我近绰约。炎蒸困露旅，南海何辽索。上国亦已芜，黄星向西落。青骊逝千里，瞻乌止谁屋。江南春己晚，淑景付冥莫。建业在何许，胡尘纷漠漠。佳人不可期，皎月照罗幕。九关日巳远，肝胆谁竟托？愿得趋无生，长作投荒客。竦身上须弥，四顾无崖崿。我马已玄黄，梵土仍寥廓。恒河去不息，悲风振林薄。袖中有短书，思寄青飞雀。远行恋俦侣，此志常落拓。","dynasty":"近代","title":"耶婆提病中,末公见示新作,伏枕奉答,兼呈旷"}
{"author":"苏曼殊","content":"相逢天女赠天书，暂住仙山莫问予。曾遣素娥非别意，是空是色本无殊。","dynasty":"近代","title":"次韵奉答怀宁邓公"}
{"author":"苏曼殊","content":"为君昔作伤心画，妙迹何劳劫火焚。今日图成浑不似，胭脂和泪落纷纷。","dynasty":"近代","title":"以胭脂为画扇"}
{"author":"苏曼殊","content":"碧阑干外遇婵娟，故弄云鬟不肯前。问到年华更羞怯，背人偷指十三弦。","dynasty":"近代","title":"碧阑干"}
{"author":"苏曼殊","content":"赫赫同泰寺，妻妻玄武湖。（曼殊）红莲冒污泽，绿盖掩青苑。（仲文）幕府林葱蒨，钟山路盘纡。（曼殊）苍翠明陵柏，清新古渡芦。（仲文）天空任飞鸟，秋水涤今吾。（曼殊）六代潜踪汉，三山古国吴。（仲文）悠悠我思远，游子念归途。（曼殊）掉头看北极，夕照挂浮图。（仲文）","dynasty":"近代","title":"游同泰寺与伍仲文联句"}
{"author":"苏曼殊","content":"收将凤纸写相思，莫道人间总不知。尽日伤心人不见，莫愁还自有愁时。","dynasty":"近代","title":"集义山句怀金凤"}
{"author":"苏曼殊","content":"万物逢摇落，姮娥耐九秋。缟衣人不见，独上寺南楼。","dynasty":"清代","title":"南楼寺怀法忍、叶叶"}
{"author":"岑万","content":"地僻秋仍暑，江回积雨深。安生长独往，帝子竟何心。香火诸天上，藤萝两岸阴。慈航似许借，惠远在高岑。","dynasty":"明代","title":"峡山飞来寺其一"}
{"author":"岑万","content":"空门临水曲，兀坐亦如如。览秀情何极，凭高兴不虚。云烟随兔颖，缃素起龙鱼。忽悟禅宗旨，清朝懒曳裾。","dynasty":"明代","title":"峡山飞来寺其二"}
{"author":"岑万","content":"洛社频虚席，云山路更赊。春来已隔岁，腊尽且还家。霜实传红橘，香酥泛紫霞。石龙风转急，何处是仙槎。","dynasty":"明代","title":"新春有怀庞弼唐"}
{"author":"岑万","content":"极目扶胥一水隈，三山如拥五羊来。歌楼菊径皆刘迹，野草秋风满汉台。人语渐随烟市合，征帆犹傍夕阳开。萧疏僧舍青松外，忽听樵歌首重回。","dynasty":"明代","title":"粤秀山"}
{"author":"岑万","content":"山城矗矗绮筵开，杰阁谁抡巨栋材。一水浮涵孤屿出，群山遥拥五羊来。夜看北斗星辰丽，却忆中天华岳回。天上台衡正虚席，东人惟恐衮衣来。","dynasty":"明代","title":"夜宿五层楼"}
{"author":"岑万","content":"秀色东南海欲浮，李公墩上一维舟。潮平水漫鸬鹚石，树杪云生翡翠楼。野释向人挥短麈，红尘满眼隔长洲。登瀛自是殊风致，黄木湾前渔笛秋。","dynasty":"明代","title":"雨后海珠登眺其一"}
{"author":"岑万","content":"北望迟回白玉京，束书孤剑赴江城。暮云芳树浑无极，秋水蒹葭空复清。绿野未须频缱绻，东山犹自策勋名。诸公衮衮为元辅，礼乐无劳鲁两生。","dynasty":"明代","title":"雨后海珠登眺其二"}
{"author":"岑万","content":"江间片石最称雄，莲宇璇房岛屿中。别酒却缘催解缆，老怀浑似逐飞蓬。风随乌鹊凉生袂，雨洗银河色映空。期汝策名原不细，文溪吾土有高风。","dynasty":"明代","title":"谒忠简公祠饯长子用宾赴池郡二首其一"}
{"author":"岑万","content":"临流仗剑是英雄，绮席青尊一水中。送汝云霄天万里，念予衰朽鬓双蓬。可人秋色还长昼，极目征帆挂远空。莫惮九华山路险，但携琴鹤晓凌风。","dynasty":"明代","title":"谒忠简公祠饯长子用宾赴池郡二首其二"}
{"author":"岑万","content":"春风夜合连宵话，黄菊禅房带雨开。尘榻几年烟树杳，仙踪何处木兰回。浮生色相人皆老，异日瞿昙招不来。已订宝陀山寺约，一尊应上妙高台。","dynasty":"明代","title":"蒙惠节菊小诗申谢"}
{"author":"岑万","content":"飞来何处是茫然，直拟蓬莱第一天。客入扪萝空慧眼，僧呼烹茗汲清泉。水声澎湃鱼龙隐，山色参差霄汉连。我欲凭阑歌一曲，恐惊云外旧啼猿。","dynasty":"明代","title":"峡山飞来寺其一"}
{"author":"岑万","content":"碧水遥从天际来，两山疑是巨灵开。啼猿归处流云湿，客子来时画角哀。黄鹄青冥人共语，疏林清磬鹤初回。上方更借绳床坐，閒对松萝一举杯。","dynasty":"明代","title":"峡山飞来寺其二"}
{"author":"岑万","content":"扶胥雨霁鹤初回，秋水清风梵宇台。迁客谁怜游海曲，凭虚吾欲入天台。人间锦瑟宁须鼓，江上芙蓉独未开。珍重临风数杯酒，归期先约陇头梅。","dynasty":"明代","title":"珠江留别伦彦周诸公次韵"}
{"author":"岑万","content":"芙蓉云帐望中微，碧树青莎静掩扉。万里蓬萍叹飘转，廿年衣马未轻肥。楼台几处人吹笛，砧杵谁家夜捣衣。青鸟不来乡国异，关河回首重迟迟。","dynasty":"明代","title":"宿龙泉再用简州韵"}
{"author":"岑万","content":"石门天设险，一水护青湾。地轴雄南海，云峰丽北山。阴阳互推荡，日月时往还。寺僧闻客至，倒屣开松关。抚景询旧迹，登临爱兹山。愿从安公子，啸傲烟霞间。君看慧猿归，解赠诃陵环。如何巫山女，朝暮理云鬟。","dynasty":"明代","title":"峡山飞来寺"}
{"author":"岑万","content":"今夕此何夕，弄月江上秋。秋江水清浅，上有黄芦洲。黄芦洲月来天上，倒景却向银河流。把酒问明月，清光今几何。如何今年景，还比去年多。去年看月坐空阁，今霄看月临素波。波光月色两相射，与君玩之发商歌。斟美酒，百千巡，鹔鹴解换玉楼春。竹间村犬吠狺狺，山风飒飒吹残云，渔笛一声愁杀人。","dynasty":"明代","title":"秋江玩月歌王静斋中舍时在舟中"}
{"author":"岑万","content":"君不见汉家漠北多王庭，胡儿百万窥边城。烽火终宵烟焰起，羽书结辙缤纷行。龙韬太社传纶綍，虎将中军严鼓钲。挥戈止日长城窟，带甲连云细柳营。星斗迢迢回北极，风雨凄凄暗南国。青鸢旗映紫貂裘，白马辔拥黄金勒。雷轰电掣驱前骑，鹏运鹰扬开右翼。燕然山上杀声连，雁门塞下汉威宣。军令五申浮玉斝，皇恩三锡照金莲。暑往寒来惊六琯，歌台舞榭音书断。三春梅柳别情多，千里相思衣带缓。行路难，吹剑高歌栖贺兰。愿将功列麒麟阁，一任衾横翡翠寒。","dynasty":"明代","title":"古行路难效骆宾王"}
{"author":"鲍彪","content":"一纶长伴月娟娟，满岸芦花入短舷。薜荔未堪华衮用，此身甘作老林泉。","dynasty":"宋代","title":"乞休"}
{"author":"陈棐","content":"关中多圣灵，儒者昔何疏。孔尼不到秦，博士曾坑除。龙虎争战斗，焚溺及诗书。久之弦诵歇，齐鲁重璠玙。宋世阐文教，生贤近横渠。匡世每谈兵，岂真为穰苴。高明性元远，佛老非崇虚。讲经撤座虎，悟理听鸣驴。绝学真继圣，微言切砭愚。浮名轻簪冕，古服雅儒居。所以濂洛后，关西擅馨誉。我来拜祠下，一停恤使车。祠荒有蔓草，遗像犹俨如。我问程朱裔，博士出乘舆。谁能引此典，请之承明庐。","dynasty":"明代","title":"横渠先生祠"}
{"author":"陈栖筠","content":"红尘一点不相侵，下瞰澄江几万寻。地接海潮分鼎足，檐飞凤翼峙天心。三山有路云收幕，午夜无风月涌金。欲识龚黄报新政，满城争唱使君吟。","dynasty":"宋代","title":"和潘良贵题明州三江亭韵"}
{"author":"陈栖筠","content":"学道悠悠未见功，敢云凡质有仙风。他年一钵江湖去，先向苕溪访葛洪。","dynasty":"宋代","title":"赠泊宅翁方勺"}
{"author":"李谨言","content":"侍宴黄昏晓未休，玉阶夜色月如流。朝来自觉承恩最，笑倩傍人认绣球。堪恨隋家几帝王，舞裀揉尽绣鸳鸯。如今重到抛球处，不是金炉旧日香。","dynasty":"唐代","title":"水殿抛球曲二首"}
{"author":"贾岛","content":"闲居少邻并，草径入荒园。鸟宿池边树，僧敲月下门。过桥分野色，移石动云根。暂去还来此，幽期不负言。","dynasty":"唐代","tags":"访友，写景，早教古诗100首","title":"题李凝幽居"}
{"author":"贾岛","content":"松下问童子，言师采药去。只在此山中，云深不知处。","dynasty":"唐代","tags":"唐诗三百首，寻访，写人","title":"寻隐者不遇/孙革访羊尊师诗"}
{"author":"贾岛","content":"十年磨一剑，霜刃未曾试。今日把示君，谁有不平事？","dynasty":"唐代","tags":"豪情，抱负","title":"剑客/述剑"}
{"author":"贾岛","content":"两句三年得，一吟双泪流。知音如不赏，归卧故山秋。","dynasty":"唐代","tags":"题诗，早教古诗100首","title":"题诗后"}
{"author":"贾岛","content":"嗟以龙钟身，如何岁复新。石门思隐久，铜镜强窥频。花发新移树，心知故国春。谁能平此恨，岂是北宗人。","dynasty":"唐代","tags":"节日，新年，抒怀，忧国忧民","title":"新年"}
{"author":"贾岛","content":"众岫耸寒色，精庐向此分。流星透疏木，走月逆行云。(疏木一作：疏水)绝顶人来少，高松鹤不群。一僧年八十，世事未曾闻。","dynasty":"唐代","tags":"寺庙，写景，抒情","title":"宿山寺"}
{"author":"贾岛","content":"中夜忽自起，汲此百尺泉。林木含白露，星斗在青天。","dynasty":"唐代","title":"口号"}
{"author":"贾岛","content":"海底有明月，圆于天上轮。得之一寸光，可买千里春。","dynasty":"唐代","title":"绝句"}
{"author":"贾岛","content":"数里闻寒水，山家少四邻。怪禽啼旷野，落日恐行人。初月未终夕，边烽不过秦。萧条桑柘处，烟火渐相亲。","dynasty":"唐代","tags":"羁旅，山村","title":"暮过山村"}
{"author":"贾岛","content":"三月正当三十日，风光别我苦吟身。共君今夜不须睡，未到晓钟犹是春。","dynasty":"唐代","tags":"春天，惜春","title":"三月晦日赠刘评事/三月晦日送春"}
{"author":"贾岛","content":"俱为落第年，相识落花前。酒泻两三盏，诗吟十数篇。行岐逢塞雨，嘶马上津船。树影高堂下，回时应有蝉。","dynasty":"唐代","title":"送康秀才"}
{"author":"贾岛","content":"剑门倚青汉，君昔未曾过。日暮行人少，山深异鸟多。猿啼和峡雨，栈尽到江波。一路白云里，飞泉洒薜萝。","dynasty":"唐代","title":"送穆少府知眉州"}
{"author":"贾岛","content":"立马柳花里，别君当酒酣。春风渐向北，云雁不飞南。明晓日初一，今年月又三。鞭羸去暮色，远岳起烟岚。","dynasty":"唐代","title":"二月晦日留别鄠中友人"}
{"author":"贾岛","content":"天寒吟竟晓，古屋瓦生松。寄信船一只，隔乡山万重。树来沙岸鸟，窗度雪楼钟。每忆江中屿，更看城上峰。","dynasty":"唐代","title":"题朱庆馀所居"}
{"author":"贾岛","content":"晴峰三十六，侍立上春台。同宿别离恨，共看星月回。野莺临苑语，河棹历江来。便寄相思札，缄封花下开。","dynasty":"唐代","title":"送刘式洛中觐省"}
{"author":"贾岛","content":"未住青云室，中秋独往年。上方嵩若寺，下视雨和烟。祖岂无言去，心因断臂传。不知能已后，更有几灯然。","dynasty":"唐代","title":"赠绍明上人"}
{"author":"贾岛","content":"濯志俱高洁，儒科慕冉颜。家辞临水郡，雨到读书山。栖鸟棕花上，声钟砾阁间。寂寥窗户外，时见一舟还。","dynasty":"唐代","title":"送独孤马二秀才居明月山读书"}
{"author":"贾岛","content":"遥知白石室，松柏隐朦胧。月落看心次，云生闭目中。五更钟隔岳，万尺水悬空。苔藓嵌岩所，依稀有径通。","dynasty":"唐代","title":"寄华山僧"}
{"author":"贾岛","content":"岸凿青山破，江开白浪寒。日沉源出海，春至草生滩。梓匠防波溢，蓬仙畏水干。从今疏决后，任雨滞峰峦。不侵南亩务，已拔北江流。涪水方移岸，浔阳有到舟。潭澄初捣药，波动乍垂钩。山可疏三里，从知历亿秋。","dynasty":"唐代","title":"郑尚书新开涪江二首"}
{"author":"贾岛","content":"自是根机钝，非关夏腊深。秋来江上寺，夜坐岭南心。井凿山含月，风吹磬出林。祖师携只履，去路杳难寻。","dynasty":"唐代","title":"赠胡禅归"}
{"author":"贾岛","content":"元日更新夜，斋身称净衣。数星连斗出，万里断云飞。霜下磬声在，月高坛影微。立听师语了，左肘系符归。","dynasty":"唐代","title":"元日女道士受箓"}
{"author":"贾岛","content":"故人在城里，休寄海边书。渐去老不远，别来情岂疏。砚冰催腊日，山雀到贫居。每有平戎计，官家别敕除。","dynasty":"唐代","title":"重与彭兵曹"}
{"author":"贾岛","content":"相逢须语笑，人世别离频。晓至长侵月，思乡动隔春。见僧心暂静，从俗事多迍。宇宙诗名小，山河客路新。翠桐犹入爨，清镜未辞尘。逸足思奔骥，随群且退鳞。宴乖红杏寺，愁在绿杨津。老病难为乐，开眉赖故人。","dynasty":"唐代","title":"落第东归逢僧伯阳"}
{"author":"贾岛","content":"在越居何寺，东南水路归。秋江洗一钵，寒日晒三衣。默听鸿声尽，行看叶影飞。囊中无宝货，船户夜扃稀。","dynasty":"唐代","title":"送去华法师"}
{"author":"贾岛","content":"跃蹄归鲁日，带漏别秦星。易折芳条桂，难穷邃义经。登封多泰岳，巡狩遍沧溟。家在何林下，梁山翠满庭。","dynasty":"唐代","title":"送蔡京"}
{"author":"贾岛","content":"未委衡山色，何如对塔峰。曩宵曾宿此，今夕值秋浓。羽族栖烟竹，寒流带月钟。井甘源起异，泉涌渍苔封。","dynasty":"唐代","title":"慈恩寺上座院"}
{"author":"贾岛","content":"每逢词翰客，邀我共寻君。果见闲居赋，未曾流俗闻。也知邻市井，宛似出嚣氛。却笑巢由辈，何须隐白云。","dynasty":"唐代","title":"易州过郝逸人居"}
{"author":"贾岛","content":"来从城上峰，京寺暮相逢。往往语复默，微微雨洒松。家贫初罢吏，年长畏闻蛩。前日犹拘束，披衣起晓钟。","dynasty":"唐代","title":"净业寺与前鄠县李廓少府同宿"}
{"author":"贾岛","content":"一卧三四旬，数书惟独君。愿为出海月，不作归山云。身上衣频寄，瓯中物亦分。欲知强健否，病鹤未离群。","dynasty":"唐代","title":"卧疾走笔酬韩愈书问"}
{"author":"贾岛","content":"石溪同夜泛，复此北斋期。鸟绝吏归后，蛩鸣客卧时。锁城凉雨细，开印曙钟迟。忆此漳川岸，如今是别离。","dynasty":"唐代","title":"宿姚少府北斋"}
{"author":"贾岛","content":"去有巡台侣，荒溪众树分。瓶残秦地水，锡入晋山云。秋月离喧见，寒泉出定闻。人间临欲别，旬日雨纷纷。","dynasty":"唐代","title":"送惟一游清凉寺"}
{"author":"贾岛","content":"一自残春别，经炎复到凉。萤从枯树出，蛩入破阶藏。落叶书胜纸，闲砧坐当床。东门因送客，相访也何妨。","dynasty":"唐代","title":"寄胡遇"}
{"author":"贾岛","content":"二千馀里路，一半是波涛。未晓著衣起，出城逢日高。关山多寇盗，扶侍带弓刀。临别不挥泪，谁知心郁陶。","dynasty":"唐代","title":"送李戎扶侍往寿安"}
{"author":"贾岛","content":"衣屡犹同俗，妻儿亦宛然。不餐能累月，无病已多年。是药皆谙性，令人渐信仙。杖头书数卷，荷入翠微烟。","dynasty":"唐代","title":"送孙逸人"}
{"author":"贾岛","content":"功烈尚书孙，琢磨风雅言。渡河山凿处，陟岘汉滩喧。梦想吟天目，宵同话石门。枫林叶欲下，极浦月清暾。","dynasty":"唐代","title":"送崔峤游潇湘"}
{"author":"贾岛","content":"终过盟津书，分明梦不虚。人从清渭别，地隔太行馀。宾幕谁嫌静，公门但晏如。櫑鞞干霹雳，斜汉湿蟾蜍。追琢垂今后，敦庞得古初。井台怜操筑，漳岸想丕疏。亦翼铿珉珮，终当直石渠。此身多抱疾，幽里近营居。忆漱苏门涧，经浮楚泽潴。松栽侵古影，荤断尚芹菹。语嘿曾延接，心源离滓淤。谁言姓琴氏，独跨角生鱼。","dynasty":"唐代","title":"寄李輈侍郎"}
{"author":"贾岛","content":"乱山秋木穴，里有灵蛇藏。铁锡挂临海，石楼闻异香。出尘头未白，入定衲凝霜。莫话五湖事，令人心欲狂。","dynasty":"唐代","title":"赠僧"}
{"author":"贾岛","content":"飘蓬多塞下，君见益潸然。迥碛沙衔日，长河水接天。夜泉行客火，晓戍向京烟。少结相思恨，佳期芳草前。","dynasty":"唐代","title":"送友人游塞"}
{"author":"贾岛","content":"凝愁对孤烛，昨日饮离杯。叶下故人去，天中新雁来。连沙秋草薄，带雪暮山开。苑北红尘道，何时见远回。","dynasty":"唐代","title":"思游边友人"}
{"author":"贾岛","content":"寥落关河暮，霜风树叶低。远天垂地外，寒日下峰西。有志烟霞切，无家岁月迷。清宵话白阁，已负十年栖。","dynasty":"唐代","title":"秋暮寄友人"}
{"author":"贾岛","content":"官高频敕授，老免把犁锄。一主长江印，三封东省书。不无濠上思，唯食圃中蔬。梦幻将泡影，浮生事只如。","dynasty":"唐代","title":"寄令狐绹相公"}
{"author":"贾岛","content":"因贫行远道，得见旧交游。美酒易倾尽，好诗难卒酬。公堂朝共到，私第夜相留。不觉入关晚，别来林木秋。","dynasty":"唐代","title":"酬姚合校书"}
{"author":"贾岛","content":"冯翊蒲西郡，沙冈拥地形。中条全离岳，清渭半和泾。夜暮眠明月，秋深至洞庭。犹来交辟士，事别偃林扃。","dynasty":"唐代","title":"送殷侍御赴同州"}
{"author":"贾岛","content":"家楚婿于秦，携妻云养亲。陆行千里外，风卷一帆新。夜泊疏山雨，秋吟捣药轮。芜城登眺作，才动广陵人。","dynasty":"唐代","title":"送沈鹤"}
{"author":"贾岛","content":"月色四时好，秋光君子知。南山昨夜雨，为我写清规。独鹤耸寒骨，高杉韵细飔.仙家缥缈弄，仿佛此中期。","dynasty":"唐代","title":"秋夜仰怀钱孟二公琴客会"}
{"author":"贾岛","content":"洗足下蓝岭，古师精进同。心知溪卉长，居此玉林空。西殿宵灯磬，东林曙雨风。旧峰邻太白，石座雨苔濛。","dynasty":"唐代","title":"赠弘泉上人"}
{"author":"贾岛","content":"剃发鬓无雪，去年三十三。山过春草寺，磬度落花潭。得句才邻约，论宗意在南。峰灵疑懒下，苍翠太虚参。","dynasty":"唐代","title":"送宣皎上人游太白"}
{"author":"贾岛","content":"七百里山水，手中楖栗粗。松生师坐石，潭涤祖传盂。长拟老岳峤，又闻思海湖。惠能同俗姓，不是岭南卢。","dynasty":"唐代","title":"送空公往金州"}
{"author":"贾岛","content":"出家从丱岁，解论造玄门。不惜挥谈柄，谁能听至言。中时山果熟，后夏竹阴繁。此去逢何日，峨嵋晓复昏。","dynasty":"唐代","title":"送僧"}
{"author":"贾岛","content":"几岁阻干戈，今朝劝酒歌。羡君无白发，走马过黄河。旧宅兵烧尽，新宫日奏多。妖星还有角，数尺铁重磨。","dynasty":"唐代","title":"逢旧识"}
{"author":"贾岛","content":"言心俱好静，廨署落晖空。归吏封宵钥，行蛇入古桐。长江频雨后，明月众星中。若任迁人去，西溪与剡通。","dynasty":"唐代","title":"题长江"}
{"author":"贾岛","content":"客愁何并起，暮送故人回。废馆秋萤出，空城寒雨来。夕阳飘白露，树影扫青苔。独坐离容惨，孤灯照不开。","dynasty":"唐代","title":"泥阳馆"}
{"author":"贾岛","content":"原野正萧瑟，中间分散情。吏从甘扈罢，诏许朔方行。边日沉残角，河关截夜城。云居闲独往，长老出房迎。","dynasty":"唐代","title":"送徐员外赴河中"}
{"author":"贾岛","content":"野僧来别我，略坐傍泉沙。远道擎空钵，深山蹋落花。无师禅自解，有格句堪夸。此去非缘事，孤云不定家。","dynasty":"唐代","title":"送贺兰上人"}
{"author":"贾岛","content":"万岑深积翠，路向此中难。欲暮多羁思，因高莫远看。卓家人寂寞，扬子业凋残。唯有岷江水，悠悠带月寒。","dynasty":"唐代","title":"送友人游蜀"}
{"author":"贾岛","content":"江岸一相见，空令惜此分。夕阳行带月，酌水少留君。野地初烧草，荒山过雪云。明年还调集，蝉可在家闻。","dynasty":"唐代","title":"送郑少府"}
{"author":"贾岛","content":"游魂自相叫，宁复记前身。飞过邻家月，声连野路春。梦边催晓急，愁处送风频。自有沾花血，相和雨滴新。","dynasty":"唐代","title":"子规（一作项斯诗）"}
{"author":"贾岛","content":"辞秦经越过，归寺海西峰。石涧双流水，山门九里松。曾闻清禁漏，却听赤城钟。妙宇研磨讲，应齐智者踪。","dynasty":"唐代","title":"送僧归天台"}
{"author":"贾岛","content":"抱琴非本意，生事偶相萦。口尚袁安节，身无子贱名。地寒春雪盛，山浅夕风轻。百战馀荒野，千夫渐耦耕。一杯宜独夜，孤客恋交情。明日疲骖去，萧条过古城。","dynasty":"唐代","title":"别徐明府"}
{"author":"贾岛","content":"长江飞鸟外，主簿跨驴归。逐客寒前夜，元戎予厚衣。雪来松更绿，霜降月弥辉。即日调殷鼎，朝分是与非。","dynasty":"唐代","title":"谢令狐绹相公赐衣九事"}
{"author":"贾岛","content":"池亭沉饮遍，非独曲江花。地远路穿海，春归冬到家。火山难下雪，瘴土不生茶。知决移来计，相逢期尚赊。","dynasty":"唐代","title":"送黄知新归安南"}
{"author":"贾岛","content":"相访夕阳时，千株木未衰。石泉流出谷，山雨滴栖鸱。漏向灯听数，酒因客寝迟。今宵不尽兴，更有月明期。","dynasty":"唐代","title":"宿成湘林下"}
{"author":"贾岛","content":"今朝笑语同，几日百忧中。鸟度剑门静，蛮归泸水空。步霜吟菊畔，待月坐林东。且莫孤此兴，勿论穷与通。","dynasty":"唐代","title":"喜雍陶至"}
{"author":"贾岛","content":"病身来寄宿，自扫一床闲。反照临江磬，新秋过雨山。竹阴移冷月，荷气带禅关。独住天台意，方从内请还。","dynasty":"唐代","title":"宿慈恩寺郁公房"}
{"author":"贾岛","content":"悬帆待秋水，去入杳冥间。东海几年别，中华此日还。岸遥生白发，波尽露青山。隔水相思在，无书也是闲。","dynasty":"唐代","title":"送褚山人归日本"}
{"author":"贾岛","content":"过岭行多少，潮州涨满川。花开南去后，水冻北归前。望鹭吟登阁，听猿泪滴船。相思堪面话，不著尺书传。","dynasty":"唐代","title":"寄韩湘"}
{"author":"贾岛","content":"芳林杏花树，花落子西东。今夕曲江雨，寒催朔北风。乡书沧海绝，隐路翠微通。寂寂相思际，孤釭残漏中。","dynasty":"唐代","title":"雨夜寄马戴"}
{"author":"贾岛","content":"筮算重重吉，良期讵可迁。不同牛女夜，是配凤凰年。佩玉春风里，题章蜡烛前。诗书与箴训，夫哲又妻贤。","dynasty":"唐代","title":"送李校书赴吉期"}
{"author":"贾岛","content":"去日重阳后，前程菊正芳。行车辗秋岳，落叶坠寒霜。云入汉天白，风高碛色黄。蒲轮待恐晚，求荐向诸方。","dynasty":"唐代","title":"送友人如边"}
{"author":"贾岛","content":"衣多苔藓痕，犹拟更趋门。自夏虽无病，经秋不过原。积泉留岱鸟，叠岫隔巴猿。琴月西斋集，如今岂复言。","dynasty":"唐代","title":"寄刘侍御"}
{"author":"贾岛","content":"鸟道雪岑巅，师亡谁去禅。几尘增灭后，树色改生前。层塔当松吹，残踪傍野泉。唯嗟听经虎，时到坏庵边。","dynasty":"唐代","title":"哭宗密禅师"}
{"author":"贾岛","content":"登原见城阙，策蹇思炎天。日午路中客，槐花风处蝉。远山秦木上，清渭汉陵前。何事居人世，皆从名利牵。","dynasty":"唐代","title":"京北原作"}
{"author":"贾岛","content":"紫阁旧房在，新家中岳东。烟波千里隔，消息一朝通。寒日汀洲路，秋晴岛屿风。分明杜陵叶，别后两经红。","dynasty":"唐代","title":"寄江上人"}
{"author":"贾岛","content":"古郡近南徐，关河万里馀。相思深夜后，未答去秋书。自别知音少，难忘识面初。旧山期已久，门掩数畦蔬。","dynasty":"唐代","title":"寄宋州田中丞"}
{"author":"贾岛","content":"剑南归受贺，太学赋声雄。山路长江岸，朝阳十月中。芽新抽雪茗，枝重集猿枫。卓氏琴台废，深芜想径通。","dynasty":"唐代","title":"送朱休归剑南"}
{"author":"贾岛","content":"不日即登坛，枪旗一万竿。角吹边月没，鼓绝爆雷残。中国今如此，西荒可取难。白衣思请谒，徒步在长安。","dynasty":"唐代","title":"寄长武朱尚书"}
{"author":"贾岛","content":"蒋宅为亭榭，蔡城东郭门。潭连秦相井，松老汉朝根。已积苍苔遍，何曾旧径存。高斋无事后，时复一携尊。","dynasty":"唐代","title":"蒋亭和蔡湘州"}
{"author":"贾岛","content":"楚水临轩积，澄鲜一亩馀。柳根连岸尽，荷叶出萍初。极浦清相似，幽禽到不虚。夕阳庭际眺，槐雨滴疏疏。","dynasty":"唐代","title":"光州王建使君水亭作"}
{"author":"贾岛","content":"杜陵千里外，期在末秋归。既见林花落，须防木叶飞。楚从何地尽，淮隔数峰微。回首馀霞失，斜阳照客衣。","dynasty":"唐代","title":"留别光州王使君建"}
{"author":"贾岛","content":"闲宵因集会，柱史话先生。身爱无一事，心期往四明。松枝影摇动，石磬响寒清。谁伴南斋宿，月高霜满城。","dynasty":"唐代","title":"宿姚合宅寄张司业籍"}
{"author":"贾岛","content":"精灵归恍惚，石磬韵曾闻。即日是前古，谁人耕此坟。旧游孤棹远，故域九江分。本欲蓬瀛去，餐芝御白云。","dynasty":"唐代","title":"哭张籍"}
{"author":"贾岛","content":"此生披衲过，在世得身闲。日午游都市，天寒往华山。言归文字外，意出有无间。仙掌云边树，巢禽时出关。","dynasty":"唐代","title":"送僧"}
{"author":"贾岛","content":"住此园林久，其如未是家。叶书传野意，檐溜煮胡茶。雨后逢行鹭，更深听远蛙。自然还往里，多是爱烟霞。","dynasty":"唐代","title":"郊居即事"}
{"author":"贾岛","content":"匏革奏冬非独乐，军城未晓启重门。何时却入三台贵，此日空知八座尊。罗绮舞中收雨点，貔貅阃外卷云根。逐迁属吏随宾列，拨棹扁舟不忘恩。","dynasty":"唐代","title":"观冬设上东川杨尚书"}
{"author":"贾岛","content":"世难那堪恨旅游，龙钟更是对穷秋。故园千里数行泪，邻杵一声终夜愁。月到寒窗空皓晶，风翻落叶更飕飗.此心不向常人说，倚识平津万户侯。","dynasty":"唐代","title":"上谷旅夜"}
{"author":"贾岛","content":"夏腊今应三十馀，不离树下冢间居。貌堪良匠抽毫写，行称高僧续传书。落涧水声来远远，当空月色自如如。白衣只在青门里，心每相亲迹且疏。","dynasty":"唐代","title":"寄无得头陀"}
{"author":"贾岛","content":"鹭雏相逐出深笼，顶各有丝茎数同。洒石多霜移足冷，隔城远树挂巢空。其如尽在滩声外，何似双飞浦色中。见此池潭卿自凿，清泠太液底潜通。","dynasty":"唐代","title":"崔卿池上双白鹭"}
{"author":"贾岛","content":"短褐身披满渍苔，灵溪深处观门开。却从城里移琴去，许到山中寄药来。临水古坛秋醮罢，宿杉幽鸟夜飞回。丹梯愿逐真人上，日夕归心白发催。","dynasty":"唐代","title":"送胡道士"}
{"author":"贾岛","content":"疏林荒宅古坡前，久住还因太守怜。渐老更思深处隐，多闲数得上方眠。鼠抛贫屋收田日，雁度寒江拟雪天。身是龙钟应是分，水曹芸阁枉来篇。","dynasty":"唐代","title":"酬张籍王建"}
{"author":"贾岛","content":"曲阳分散会京华，见说三年住海涯。别后解餐蓬虆子，向前未识牧丹花。偶逢日者教求禄，终傍泉声拟置家。蹋雪携琴相就宿，夜深开户斗牛斜。","dynasty":"唐代","title":"逢博陵故人彭兵曹"}
{"author":"贾岛","content":"二十年中饵茯苓，致书半是老君经。东都旧住商人宅，南国新修道士亭。凿石养峰休买蜜，坐山秤药不争星。古来隐者多能卜，欲就先生问丙丁。","dynasty":"唐代","title":"赠牛山人"}
{"author":"贾岛","content":"诵经千纸得为僧，麈尾持行不拂蝇。古塔月高闻咒水，新坛日午见烧灯。一双童子浇红药，百八真珠贯彩绳。且说近来心里事，仇雠相对似亲朋。","dynasty":"唐代","title":"赠圆上人"}
{"author":"贾岛","content":"庭树几株阴入户，主人何在客闻蝉。钥开原上高楼锁，瓶汲池东古井泉。趁静野禽曾后到，休吟邻叟始安眠。仙都山水谁能忆，西去风涛书满船。","dynasty":"唐代","title":"处州李使君改任遂州因寄赠"}
{"author":"贾岛","content":"持戈簇边日，战罢浮云收。露草泣寒霁，夜泉鸣陇头。三尺握中铁，气冲星斗牛。报国不拘贵，愤将平虏雠。","dynasty":"唐代","title":"代边将"}
{"author":"贾岛","content":"趋走与偃卧，去就自殊分。当窗一重树，上有万里云。离披不相顾，仿佛类人群。友生去更远，来书绝如焚。蝉吟我为听，我歌蝉岂闻。岁暮傥旋归，晤言桂氛氲。","dynasty":"唐代","title":"寄刘栖楚"}
{"author":"贾岛","content":"古道长荆棘，新岐路交横。君于荒榛中，寻得古辙行。足踏圣人路，貌端禅士形。我曾接夜谈，似听讲一经。联翩曾数举，昨登高第名。釜底绝烟火，晓行皇帝京。上客远府游，主人须目明。青云别青山，何日复可升。","dynasty":"唐代","title":"送陈商"}
{"author":"贾岛","content":"从京去容州，马在船上多。容州几千里，直傍青天涯。掌记试校书，未称高词华。义往不可屈，出家如入家。城市七月初，热与夏未差。饯君到野地，秋凉满山坡。南境异北候，风起无尘沙。秦吟宿楚泽，海酒落桂花。暂醉即还醒，彼土生桂茶。","dynasty":"唐代","title":"送张校书季霞"}
{"author":"贾岛","content":"头发梳千下，休粮带瘦容。养雏成大鹤，种子作高松。白石通宵煮，寒泉尽日舂。不曾离隐处，那得世人逢。","dynasty":"唐代","title":"山中道士"}
{"author":"贾岛","content":"风骨高更老，向春初阳葩。泠泠月下韵，一一落海涯。有子不敢和，一听千叹嗟。身卧东北泥，魂挂西南霞。手把一枝栗，往轻觉程赊。水天朔方色，暖日嵩根花。达闲幽栖山，遣寻种药家。欲买双琼瑶，惭无一木瓜。","dynasty":"唐代","title":"投张太祝"}
{"author":"贾岛","content":"策杖驰山驿，逢人问梓州。长江那可到，行客替生愁。","dynasty":"唐代","title":"寄令狐相公（一作赴长江道中）"}
{"author":"贾岛","content":"碌碌复碌碌，百年双转毂。志士终夜心，良马白日足。俱为不等闲，谁是知音目。眼中两行泪，曾吊三献玉。","dynasty":"唐代","title":"古意"}
{"author":"贾岛","content":"别肠多郁纡，岂能肥肌肤。始知相结密，不及相结疏。疏别恨应少，密离恨难袪。门前南流水，中有北飞鱼。鱼飞向北海，可以寄远书。不惜寄远书，故人今在无。况此数尺身，阻彼万里途。自非日月光，难以知子躯。","dynasty":"唐代","title":"寄远"}
{"author":"贾岛","content":"辩士多毁訾，不闻谈己非。猛虎恣杀暴，未尝啮妻儿。此理天所感，所感当问谁。求食饲雏禽，吐出美言词。善哉君子人，扬光掩瑕玼.","dynasty":"唐代","title":"辩士"}
{"author":"贾岛","content":"一双千岁鹤，立别孤翔鸿。波岛忽已暮，海雨寒濛濛。离人闻美弹，亦与哀弹同。况兹切切弄，绕彼行行躬。云飞北岳碧，火息西山红。何以代远诚，折芳腊雪中。","dynasty":"唐代","title":"辞二知己"}
{"author":"贾岛","content":"玄鸟雄雌俱，春雷惊蛰馀。口衔黄河泥，空即翔天隅。一夕皆莫归，哓哓遗众雏。双雀抱仁义，哺食劳劬劬。雏既逦迤飞，云间声相呼。燕雀虽微类，感愧诚不殊。禽贤难自彰，幸得主人书。","dynasty":"唐代","title":"义雀行和朱评事"}
{"author":"贾岛","content":"旅托避华馆，荒楼遂愚慵。短庭无繁植，珍果春亦浓。侧庐废扃枢，纤魄时卧逢。耳目乃鄽井，肺肝即岩峰。汲泉饮酌馀，见我闲静容。霜蹊犹舒英，寒蝶断来踪。双履与谁逐，一寻青瘦筇。","dynasty":"唐代","title":"延寿里精舍寓居"}
{"author":"贾岛","content":"上人分明见，玉兔潭底没。上人光惨貌，古来恨峭发。涕辞孔颜庙，笑访禅寂室。步随青山影，坐学白塔骨。解听无弄琴，不礼有身佛。欲问师何之，忽与我相别。率赋赠远言，言惭非子曰。","dynasty":"唐代","title":"赠智朗禅师"}
{"author":"贾岛","content":"曲言恶者谁，悦耳如弹丝。直言好者谁，刺耳如长锥。沈生才俊秀，心肠无邪欺。君子忌苟合，择交如求师。毁出疾夫口，腾入礼部闱。下第子不耻，遗才人耻之。东归家室远，掉辔时参差。浙云近吴见，汴柳接楚垂。明年春光别，回首不复疑。","dynasty":"唐代","title":"送沈秀才下第东归"}
{"author":"贾岛","content":"北客入西京，北雁再离北。秋寝独前兴，天梭星落织。耽玩馀恬爽，顾盼轻痾力。旅途少颜尽，明镜劝仙食。出门路纵横，张家路最直。昨夜梦见书，张家厅上壁。","dynasty":"唐代","title":"早起"}
{"author":"贾岛","content":"袖有新成诗，欲见张韩老。青竹未生翼，一步万里道。仰望青冥天，云雪压我脑。失却终南山，惆怅满怀抱。安得西北风，身愿变蓬草。地只闻此语，突出惊我倒。","dynasty":"唐代","title":"携新文诣张籍韩愈途中成"}
{"author":"贾岛","content":"闽国扬帆去，蟾蜍亏复圆。秋风生渭水，落叶满长安。此地聚会夕，当时雷雨寒。兰桡殊未返，消息海云端。","dynasty":"唐代","tags":"送别，思念","title":"忆江上吴处士"}
{"author":"贾岛","content":"今日清明节，园林胜事偏。晴风吹柳絮，新火起厨烟。杜草开三径，文章忆二贤。几时能命驾，对酒落花前。","dynasty":"唐代","tags":"清明节，聚会，寄语","title":"清明日园林寄友人"}
{"author":"贾岛","content":"南山三十里，不见逾一旬。冒雨时立望，望之如朋亲。虬龙一掬波，洗荡千万春。日日雨不断，愁杀望山人。天事不可长，劲风来如奔。阴霪一以扫，浩翠写国门。长安百万家，家家张屏新。谁家最好山，我愿为其邻。","dynasty":"唐代","tags":"咏物，写山，抒情","title":"望山"}
{"author":"贾岛","content":"晓行沥水楼，暮到悬泉驿。林月值云遮，山灯照愁寂。","dynasty":"唐代","title":"宿悬泉驿"}
{"author":"贾岛","content":"圭峰霁色新，送此草堂人。麈尾同离寺，蛩鸣暂别亲。独行潭底影，数息树边身。终有烟霞约，天台作近邻。","dynasty":"唐代","tags":"秋天，赠别，抒情，孤寂","title":"送无可上人"}
{"author":"贾岛","content":"篱外清阴接药栏，晓风交戛碧琅玕.子猷没后知音少，粉节霜筠漫岁寒。","dynasty":"唐代","title":"竹"}
{"author":"贾岛","content":"曾宰西畿县，三年马不肥。债多平剑与，官满载书归。边雪藏行径，林风透卧衣。灵州听晓角，客馆未开扉。","dynasty":"唐代","tags":"送别，写人，品质","title":"送邹明府游灵武"}
{"author":"贾岛","content":"倚杖望晴雪，溪云几万重。樵人归白屋，寒日下危峰。野火烧冈草，断烟生石松。却回山寺路，闻打暮天钟。","dynasty":"唐代","tags":"写景，写雪，抒情","title":"雪晴晚望"}
{"author":"贾岛","content":"远泊与谁同，来从古木中。长江人钓月，旷野火烧风。梦泽吞楚大，闽山厄海丛。此时樯底水，涛起屈原通。","dynasty":"唐代","tags":"写景，怀人，屈原","title":"寄朱锡珪"}
{"author":"贾岛","content":"此心曾与木兰舟，直到天南潮水头。隔岭篇章来华岳，出关书信过泷流。峰悬驿路残云断，海浸城根老树秋。一夕瘴烟风卷尽，月明初上浪西楼。","dynasty":"唐代","tags":"友情，憧憬","title":"寄韩潮州愈"}
{"author":"贾岛","content":"莫叹迢递分，何殊咫尺别。江楼到夜登，还见南台月。","dynasty":"唐代","title":"上谷送客游江湖"}
{"author":"贾岛","content":"隙月斜枕旁，讽咏夏贻什。如今何时节，虫虺亦已蛰。答迟礼涉傲，抱疾思加涩。仆本胡为者，衔肩贡客集。茫然九州内，譬如一锥立。欺暗少此怀，自明曾沥泣。量无趫勇士，诚欲戈矛戢。原阁期跻攀，潭舫偶俱入。深斋竹木合，毕夕风雨急。俸利沐均分，价称烦嘘噏.百篇见删罢，一命嗟未及。沧浪愚将还，知音激所习。","dynasty":"唐代","title":"重酬姚少府"}
{"author":"贾岛","content":"居枕江沱北，情悬渭曲西。数宵曾梦见，几处得书披。驿路穿荒坂，公田带淤泥。静棋功奥妙，闲作韵清凄。锄草留丛药，寻山上石梯。客回河水涨，风起夕阳低。空地苔连井，孤村火隔溪。卷帘黄叶落，锁印子规啼。陇色澄秋月，边声入战鼙。会须过县去，况是屡招携。","dynasty":"唐代","title":"寄武功姚主簿"}
{"author":"贾岛","content":"何故谒司空，云山知几重。碛遥来雁尽，雪急去僧逢。清磬先寒角，禅灯彻晓烽。旧房闲片石，倚著最高松。","dynasty":"唐代","title":"送慈恩寺霄韵法师谒太原李司空"}
{"author":"贾岛","content":"久住巴兴寺，如今始拂衣。欲临秋水别，不向故园归。锡挂天涯树，房开岳顶扉。下看千里晓，霜海日生微。","dynasty":"唐代","title":"送知兴上人"}
{"author":"贾岛","content":"年长惟添懒，经旬止掩关。高人餐药后，下马此林间。对坐天将暮，同来客亦闲。几时能重至，水味似深山。","dynasty":"唐代","title":"张郎中过原东居"}
{"author":"贾岛","content":"人皆闻蟋蟀，我独恨蹉跎。白发无心镊，青山去意多。信来漳浦岸，期负洞庭波。时扫高槐影，朝回或恐过。","dynasty":"唐代","title":"答王建秘书"}
{"author":"贾岛","content":"昔去候温凉，秋山满楚乡。今来从辟命，春物遍涔阳。岳石挂海雪，野枫堆渚樯。若寻吾祖宅，寂寞在潇湘。","dynasty":"唐代","title":"送李馀往湖南"}
{"author":"贾岛","content":"野步随吾意，那知是与非。稔年时雨足，闰月暮蝉稀。独树依冈老，遥峰出草微。园林自有主，宿鸟且同归。","dynasty":"唐代","title":"偶作"}
{"author":"贾岛","content":"夏木鸟巢边，终南岭色鲜。就凉安坐石，煮茗汲邻泉。钟远清霄半，蜩稀暑雨前。幽斋如葺罢，约我一来眠。","dynasty":"唐代","title":"过雍秀才居"}
{"author":"贾岛","content":"五字诗成卷，清新韵具偕。不同狂客醉，自伴律僧斋。春别和花树，秋辞带月淮。却归登第日，名近榜头排。","dynasty":"唐代","title":"赠友人"}
{"author":"贾岛","content":"背如刀截机头锦，面似升量涧底泉。铜雀台南秋日后，照来照去已三年。","dynasty":"唐代","title":"方镜"}
{"author":"贾岛","content":"遍参尊宿游方久，名岳奇峰问此公。五月半间看瀑布，青城山里白云中。","dynasty":"唐代","title":"送灵应上人"}
{"author":"贾岛","content":"功烈尚书孙，琢磨风雅言。渡河山凿处，陟岘汉滩喧。梦想吟天目，宵同话石门。枫林叶欲下，极浦月清暾。","dynasty":"唐代","title":"送崔峤游潇湘"}
{"author":"贾岛","content":"京索先生三尺坟，秋风漠漠吐寒云。从来有恨君多哭，今日何人更哭君。","dynasty":"唐代","title":"过京索先生坟"}
{"author":"贾岛","content":"七百里山水，手中楖栗粗。松生师坐石，潭涤祖传盂。长拟老岳峤，又闻思海湖。惠能同俗姓，不是岭南卢。","dynasty":"唐代","title":"送空公往金州"}
{"author":"贾岛","content":"庭树几株阴入户，主人何在客闻蝉。钥开原上高楼锁，瓶汲池东古井泉。趁静野禽曾后到，休吟邻叟始安眠。仙都山水谁能忆，西去风涛书满船。","dynasty":"唐代","title":"处州李使君改任遂州因寄赠"}
{"author":"贾岛","content":"沙埋古篆折碑文，六国兴亡事系君。今日凄凉无处说，乱山秋尽有寒云。","dynasty":"唐代","title":"经苏秦墓"}
{"author":"贾岛","content":"曲言恶者谁，悦耳如弹丝。直言好者谁，刺耳如长锥。沈生才俊秀，心肠无邪欺。君子忌苟合，择交如求师。毁出疾夫口，腾入礼部闱。下第子不耻，遗才人耻之。东归家室远，掉辔时参差。浙云近吴见，汴柳接楚垂。明年春光别，回首不复疑。","dynasty":"唐代","title":"送沈秀才下第东归"}
{"author":"贾岛","content":"碣石山人一轴诗，终南山北数人知。拟看青龙寺里月，待无一点夜云时。","dynasty":"唐代","title":"题青龙寺"}
{"author":"贾岛","content":"岸凿青山破，江开白浪寒。日沉源出海，春至草生滩。梓匠防波溢，蓬仙畏水干。从今疏决后，任雨滞峰峦。不侵南亩务，已拔北江流。涪水方移岸，浔阳有到舟。潭澄初捣药，波动乍垂钩。山可疏三里，从知历亿秋。","dynasty":"唐代","title":"郑尚书新开涪江二首"}
{"author":"贾岛","content":"松下问童子，言师采药去。只在此山中，云深不知处。","dynasty":"唐代","tags":"唐诗三百首，寻访，写人","title":"寻隐者不遇/孙革访羊尊师诗"}
{"author":"贾岛","content":"荆卿重虚死，节烈书前史。我叹方寸心，谁论一时事。至今易水桥，寒风兮萧萧。易水流得尽，荆卿名不消。","dynasty":"唐代","title":"易水怀古"}
{"author":"贾岛","content":"幽鸟飞不远，此行千里间。寒冲陂水雾，醉下菊花山。有耻长为客，无成又入关。何时临涧柳，吾党共来攀。","dynasty":"唐代","title":"石门陂留辞从叔谟"}
{"author":"贾岛","content":"晓钟催早期，自是赴嘉招。舟泊湘江阔，田收楚泽遥。雁惊起衰草，猿渴下寒条。来使黔南日，时应问寂寥。","dynasty":"唐代","title":"送皇甫侍御"}
{"author":"贾岛","content":"年长惟添懒，经旬止掩关。高人餐药后，下马此林间。对坐天将暮，同来客亦闲。几时能重至，水味似深山。","dynasty":"唐代","title":"张郎中过原东居"}
{"author":"贾岛","content":"相逢须语笑，人世别离频。晓至长侵月，思乡动隔春。见僧心暂静，从俗事多迍。宇宙诗名小，山河客路新。翠桐犹入爨，清镜未辞尘。逸足思奔骥，随群且退鳞。宴乖红杏寺，愁在绿杨津。老病难为乐，开眉赖故人。","dynasty":"唐代","title":"落第东归逢僧伯阳"}
{"author":"贾岛","content":"五字诗成卷，清新韵具偕。不同狂客醉，自伴律僧斋。春别和花树，秋辞带月淮。却归登第日，名近榜头排。","dynasty":"唐代","title":"赠友人"}
{"author":"贾岛","content":"维摩青石讲初休，缘访亲宗到普州。我有军持凭弟子，岳阳溪里汲寒流。","dynasty":"唐代","title":"访鉴玄师侄"}
{"author":"贾岛","content":"碣石山人一轴诗，终南山北数人知。拟看青龙寺里月，待无一点夜云时。","dynasty":"唐代","title":"题青龙寺"}
{"author":"贾岛","content":"一夕曾留宿，终南摇落时。孤灯冈舍掩，残磬雪风吹。树老因寒折，泉深出井迟。疏慵岂有事，多失上方期。","dynasty":"唐代","title":"题青龙寺镜公房"}
{"author":"贾岛","content":"衣屡犹同俗，妻儿亦宛然。不餐能累月，无病已多年。是药皆谙性，令人渐信仙。杖头书数卷，荷入翠微烟。","dynasty":"唐代","title":"送孙逸人"}
{"author":"贾岛","content":"俱为落第年，相识落花前。酒泻两三盏，诗吟十数篇。行岐逢塞雨，嘶马上津船。树影高堂下，回时应有蝉。","dynasty":"唐代","title":"送康秀才"}
{"author":"贾岛","content":"因贫行远道，得见旧交游。美酒易倾尽，好诗难卒酬。公堂朝共到，私第夜相留。不觉入关晚，别来林木秋。","dynasty":"唐代","title":"酬姚合校书"}
{"author":"贾岛","content":"年长惟添懒，经旬止掩关。高人餐药后，下马此林间。对坐天将暮，同来客亦闲。几时能重至，水味似深山。","dynasty":"唐代","title":"张郎中过原东居"}
{"author":"贾岛","content":"知君归有处，山水亦难齐。犹去潇湘远，不闻猿狖啼。穴通茆岭下，潮满石头西。独立生遥思，秋原日渐低。","dynasty":"唐代","title":"寄顾非熊"}
{"author":"贾岛","content":"此别天涯远，孤舟泛海中。夜行常认火，帆去每因风。蛮国人多富，炎方语不同。雁飞难度岭，书信若为通。","dynasty":"唐代","title":"送人南游"}
{"author":"贾岛","content":"迢递岷峨外，西南驿路高。几程寻嶮栈，独宿听寒涛。白鸟飞还立，青猿断更号。往来从此过，词体近风骚。","dynasty":"唐代","title":"喜李馀自蜀至"}
{"author":"贾岛","content":"寒月破东北，贾生立西南。西南立倚何，立倚青青杉。近月有数星，星名未详谙。但爱杉倚月，我倚杉为三。月乃不上杉，上杉难相参。眙愕子细视，睛瞳桂枝劖。目常有热疾，久视无烦炎。以手扪衣裳，零露已濡沾。久立双足冻，时向股髀淹。立久病足折，兀然黐胶粘。他人应已睡，转喜此景恬。此景亦胡及，而我苦淫耽。无异市井人，见金不知廉。不知此夜中，几人同无厌。待得上顶看，未拟归枕函。强步望寝斋，步步情不堪。步到竹丛西，东望如隔帘。却坐竹丛外，清思刮幽潜。量知爱月人，身愿化为蟾。","dynasty":"唐代","title":"玩月"}
{"author":"贾岛","content":"月中有孤芳，天下聆薰风。江南有高唱，海北初来通。容飘清冷馀，自蕴襟抱中。止息乃流溢，推寻却冥濛。我知雪山子，谒彼偈句空。必竟获所实，尔焉遂深衷。录之孤灯前，犹恨百首终。一吟动狂机，万疾辞顽躬。生平面未交，永夕梦辄同。叙诘谁君师，讵言无吾宗。余求履其迹，君曰可但攻。啜波肠易饱，揖险神难从。前岁曾入洛，差池阻从龙。萍家复从赵，云思长萦萦。嵩海每可诣，长途追再穷。原倾肺肠事，尽入焦梧桐。","dynasty":"唐代","title":"投孟郊"}
{"author":"贾岛","content":"逸人期宿石床中，遣我开扉对晚空。不知何处啸秋月，闲著松门一夜风。","dynasty":"唐代","title":"夜期啸客吕逸人不至"}
{"author":"贾岛","content":"作尉长安始三日，忽思牛渚梦天台。楚山远色独归去，灞水空流相送回。霜覆鹤身松子落，月分萤影石房开。白云多处应频到，寒涧泠泠漱古苔。","dynasty":"唐代","title":"送罗少府归牛渚"}
{"author":"贾岛","content":"紫阁旧房在，新家中岳东。烟波千里隔，消息一朝通。寒日汀洲路，秋晴岛屿风。分明杜陵叶，别后两经红。","dynasty":"唐代","title":"寄江上人"}
{"author":"贾岛","content":"精灵归恍惚，石磬韵曾闻。即日是前古，谁人耕此坟。旧游孤棹远，故域九江分。本欲蓬瀛去，餐芝御白云。","dynasty":"唐代","title":"哭张籍"}
{"author":"贾岛","content":"海底有明月，圆于天上轮。得之一寸光，可买千里春。","dynasty":"唐代","title":"绝句"}
{"author":"贾岛","content":"条峰五老势相连，此鹿来从若个边。别有野麋人不见，一生长饮白云泉。","dynasty":"唐代","title":"盐池院观鹿"}
{"author":"贾岛","content":"归宁髣髴三千里，月向船窗见几宵。野鼠独偷高树果，前山渐见短禾苗。更深栅锁淮波疾，苇动风生雨气遥。重入石头城下寺，南朝杉老未乾燋。","dynasty":"唐代","title":"送崔约秀才"}
{"author":"贾岛","content":"玉山突兀压乾坤，出得朱门入戟门。妻是九重天子女，身为一品令公孙。鸳鸯殿里参皇后，龙凤堂前贺至尊。今日澧阳非久驻，伫为霖雨拜新恩。","dynasty":"唐代","title":"上杜驸马"}
{"author":"贾岛","content":"四十归燕字，千年外始吟。已将书北岳，不用比南金。","dynasty":"唐代","title":"投李益"}
{"author":"贾岛","content":"洗足下蓝岭，古师精进同。心知溪卉长，居此玉林空。西殿宵灯磬，东林曙雨风。旧峰邻太白，石座雨苔濛。","dynasty":"唐代","title":"赠弘泉上人"}
{"author":"贾岛","content":"四气相陶铸，中庸道岂销。夏云生此日，春色尽今朝。陋巷贫无闷，毗耶疾未调。已栽天末柏，合抱岂非遥。","dynasty":"唐代","title":"和孟逸人林下道情"}
{"author":"贾岛","content":"因贫行远道，得见旧交游。美酒易倾尽，好诗难卒酬。公堂朝共到，私第夜相留。不觉入关晚，别来林木秋。","dynasty":"唐代","title":"酬姚合校书"}
{"author":"贾岛","content":"池亭沈饮遍，非独曲江花。地远路穿海，春归冬到家。火山难下雪，瘴土不生茶。知决移来计，相逢期尚赊。","dynasty":"唐代","title":"送黄知"}
{"author":"贾岛","content":"梅树与山木，俱应摇落初。柴门掩寒雨，虫响出秋蔬。枯槁彰清镜，孱愚友道书。刊文非不朽，君子自相于。","dynasty":"唐代","title":"酬姚少府"}
{"author":"贾岛","content":"南山三十里，不见逾一旬。冒雨时立望，望之如朋亲。虬龙一掬波，洗荡千万春。日日雨不断，愁杀望山人。天事不可长，劲风来如奔。阴霪一以扫，浩翠写国门。长安百万家，家家张屏新。谁家最好山，我愿为其邻。","dynasty":"唐代","tags":"咏物，写山，抒情","title":"望山"}
{"author":"贾岛","content":"衣屦犹同俗，妻儿亦宛然。不餐能累月，无病已多年。是药皆谙性，令人渐信仙。杖头书数卷，荷入翠微烟。","dynasty":"唐代","title":"送孙逸人"}
{"author":"贾岛","content":"晓钟催早朝，自是赴嘉招。舟泊湘江阔，田收楚泽遥。雁惊起衰草，猿渴下寒条。来使黔南日，时应问寂寥。","dynasty":"唐代","title":"送皇甫侍御"}
{"author":"贾岛","content":"朗咏高斋下，如将古调弹。翻鸿向桂水，来雪渡桑干。滴滴玉漏曙，翛翛竹籁残。曩年曾宿此，亦值五陵寒。","dynasty":"唐代","title":"夜集田卿宅"}
{"author":"贾岛","content":"老子堂前花万树，先生曾见几回春。夜煎白石平明吃，不拟教人哭此身。","dynasty":"唐代","title":"题鱼尊师院"}
{"author":"贾岛","content":"借得孤鹤骑，高近金乌飞。掬河洗老貌，照月生光辉。天中鹤路直，天尽鹤一息。归来不骑鹤，身自有羽翼。若人无仙骨，芝朮徒烦食。","dynasty":"唐代","title":"游仙"}
{"author":"贾岛","content":"溪里晚从池岸出，石泉秋急夜深闻。木兰船共山人上，月映渡头零落云。","dynasty":"唐代","title":"和韩吏部泛南溪"}
{"author":"贾岛","content":"二句三年得，一吟双泪流。知音如不赏，归卧故山秋。","dynasty":"唐代","title":"题诗后"}
{"author":"贾岛","content":"又忆西岩寺，秦原草白时。山寻樵径上，人到雪房迟。暮磬潭泉冻，荒林野烧移。闻师新译偈，说拟对旌麾。","dynasty":"唐代","title":"送觉兴上人归中条山兼谒河中李司空"}
{"author":"贾岛","content":"北客入西京，北雁再离北。秋寝独前兴，天梭星落织。耽玩馀恬爽，顾盼轻痾力。旅途少颜尽，明镜劝仙食。出门路纵横，张家路最直。昨夜梦见书，张家厅上壁。","dynasty":"唐代","title":"早起"}
{"author":"贾岛","content":"终南云雨连城阙，去路西江白浪头。滁上郡斋离昨日，鄱阳农事劝今秋。道心生向前朝寺，文思来因静夜楼。借问泊帆干谒者，谁人曾听峡猿愁。","dynasty":"唐代","title":"送饶州张使君"}
{"author":"贾岛","content":"孟君临水居，不食水中鱼。衣褐唯粗帛，筐箱只素书。树林幽鸟恋，世界此心疏。拟棹孤舟去，何峰又结庐。","dynasty":"唐代","title":"孟融逸人"}
{"author":"贾岛","content":"下第只空囊，如何住帝乡。杏园啼百舌，谁醉在花傍。泪落故山远，病来春草长。知音逢岂易，孤棹负三湘。","dynasty":"唐代","title":"下第"}
{"author":"贾岛","content":"近得云中路，门长侵早开。到时犹有雪，行处已无苔。劝酒客初醉，留茶僧未来。每逢晴暖日，惟见乞花栽。门不当官道，行人到亦稀。故从餐后出，多是夜深归。开箧收诗卷，扫床移卧衣。几时同买宅，相送有柴扉。","dynasty":"唐代","title":"早春题友人湖上新居二首（一作项斯诗）"}
{"author":"贾岛","content":"居枕江沱北，情悬渭曲西。数宵曾梦见，几处得书披。驿路穿荒坂，公田带淤泥。静棋功奥妙，闲作韵清凄。锄草留丛药，寻山上石梯。客回河水涨，风起夕阳低。空地苔连井，孤村火隔溪。卷帘黄叶落，锁印子规啼。陇色澄秋月，边声入战鼙。会须过县去，况是屡招携。","dynasty":"唐代","title":"寄武功姚主簿"}
{"author":"贾岛","content":"高城满夕阳，何事欲沾裳。迁客蓬蒿暮，游人道路长。晴湖胜镜碧，寒柳似金黄。若有相思梦，殷勤载八行。","dynasty":"唐代","title":"送人适越"}
{"author":"贾岛","content":"闽国扬帆后，蟾蜍亏复圆。秋风吹渭水，落叶满长安。此地聚会夕，当时雷雨寒。兰桡殊未返，消息海云端。","dynasty":"唐代","title":"忆江上吴处士"}
{"author":"贾岛","content":"袈裟影入禁池清，犹忆乡山近赤城。篱落罅间寒蟹过，莓苔石上晚蛩行。期登野阁闲应甚，阻宿山房疾未平。闻说又寻南岳去，无端诗思忽然生。","dynasty":"唐代","title":"酬慈恩寺文郁上人"}
{"author":"贾岛","content":"小池谁见凿时初，走水南来十里馀。楼上日斜吹暮角，院中人出锁游鱼。","dynasty":"唐代","title":"滕校书使院小池"}
{"author":"贾岛","content":"二十年中饵茯苓，致书半是老君经。东都旧住商人宅，南国新修道士亭。凿石养峰休买蜜，坐山秤药不争星。古来隐者多能卜，欲就先生问丙丁。","dynasty":"唐代","title":"赠牛山人"}
{"author":"贾岛","content":"旅托避华馆，荒楼遂愚慵。短庭无繁植，珍果春亦浓。侧庐废扃枢，纤魄时卧逢。耳目乃鄽井，肺肝即岩峰。汲泉饮酌馀，见我闲静容。霜蹊犹舒英，寒蝶断来踪。双履与谁逐，一寻青瘦筇。","dynasty":"唐代","title":"延寿里精舍寓居"}
{"author":"贾岛","content":"环炉促席复持杯，松院双扉向月开。座上同声半先达，名山独入此心来。","dynasty":"唐代","title":"夜集乌行中所居"}
{"author":"贾岛","content":"天地有五岳，恒岳居其北。岩峦叠万重，诡怪浩难测。人来不敢入，祠宇白日黑。有时起霖雨，一洒天地德。神兮安在哉，永康我王国。","dynasty":"唐代","title":"北岳庙"}
{"author":"贾岛","content":"此时气萧飒，琴院可应关。鹤似君无事，风吹雨遍山。松生青石上，泉落白云间。有径连高顶，心期相与还。","dynasty":"唐代","title":"寄山友长孙栖峤"}
{"author":"贾岛","content":"辞秦经越过，归寺海西峰。石涧双流水，山门九里松。曾闻清禁漏，却听赤城钟。妙宇研磨讲，应齐智者踪。","dynasty":"唐代","title":"送僧归天台"}
{"author":"贾岛","content":"河出鸟宿后，萤火白露中。上人坐不倚，共我论量空。残月华晻暧，远水响玲珑。尔时无了梦，兹宵方未穷。","dynasty":"唐代","title":"就峰公宿"}
{"author":"贾岛","content":"独向山中见，今朝又别离。一心无挂住，万里独何之。到处绝烟火，逢人话古时。此行无弟子，白犬自相随。","dynasty":"唐代","title":"送道者"}
{"author":"贾岛","content":"西风吹阴云，雨雪半夜收。忽忆天涯人，起看斗与牛。故人别二年，我意如百秋。音信两杳杳，谁云昔绸缪。平明一封书，寄向东北舟。翩翩春归鸟，会自为匹俦。","dynasty":"唐代","title":"怀郑从志"}
{"author":"贾岛","content":"莫是上天宫里唱，歌声飘下玉梁尘。","dynasty":"唐代","title":"句"}
{"author":"贾岛","content":"此心曾与木兰舟，直到天南潮水头。隔岭篇章来华岳，出关书信过泷流。峰悬驿路残云断，海浸城根老树秋。一夕瘴烟风卷尽，月明初上浪西楼。","dynasty":"唐代","tags":"友情，憧憬","title":"寄韩潮州愈"}
{"author":"贾岛","content":"出家从丱岁，解论造玄门。不惜挥谈柄，谁能听至言。中时山果熟，后夏竹阴繁。此去逢何日，峨嵋晓复昏。","dynasty":"唐代","title":"送僧"}
{"author":"贾岛","content":"寸晷不相待，四时互如竞。客思先觉秋，虫声苦知暝。霜松积旧翠，露月团如镜。诗负属景同，琴孤坐堂听。相期黄菊节，别约红桃径。每把式微篇，临风一长咏。","dynasty":"唐代","title":"答王参"}
{"author":"贾岛","content":"习家池沼草萋萋，岚树光中信马蹄。汉主庙前湘水碧，一声风角夕阳低。","dynasty":"唐代","title":"行次汉上"}
{"author":"贾岛","content":"三十年来长在客，两三行泪忽然垂。白衣苍鬓经过懒，赤日朱门偃息迟。花发应耽新熟酒，草颠还写早朝诗。不缘马死西州去，画角堪听是晓吹。","dynasty":"唐代","title":"夏日寄高洗马"}
{"author":"贾岛","content":"天地有五岳，恒岳居其北。岩峦叠万重，诡怪浩难测。人来不敢入，祠宇白日黑。有时起霖雨，一洒天地德。神兮安在哉，永康我王国。","dynasty":"唐代","title":"北岳庙"}
{"author":"贾岛","content":"梅树与山木，俱应摇落初。柴门掩寒雨，虫响出秋蔬。枯槁彰清镜，孱愚友道书。刊文非不朽，君子自相于。","dynasty":"唐代","title":"酬姚少府"}
{"author":"贾岛","content":"受请终南住，俱妨去石桥。林中秋信绝，峰顶夜禅遥。寒草烟藏虎，高松月照雕。霜天期到寺，寺置即前朝。","dynasty":"唐代","title":"寄龙池寺贞空二上人"}
{"author":"贾岛","content":"寂寞吾庐贫，同来二阁人。所论唯野事，招作住云邻。古寺期秋宿，平林散早春。漱流今已矣，巢许岂尧臣。","dynasty":"唐代","title":"长孙霞李溟自紫阁白阁二峰见访"}
{"author":"贾岛","content":"曲阳分散会京华，见说三年住海涯。别后解餐蓬虆子，向前未识牧丹花。偶逢日者教求禄，终傍泉声拟置家。蹋雪携琴相就宿，夜深开户斗牛斜。","dynasty":"唐代","title":"逢博陵故人彭兵曹"}
{"author":"贾岛","content":"江山事若谙，那肯滞云南。草色分危磴，杉阴近古潭。日斜褒谷鸟，夏浅巂州蚕。吾自疑双鬓，相逢更不堪。","dynasty":"唐代","title":"送雍陶入蜀"}
{"author":"贾岛","content":"如闻长啸春风里，荆棘丛边访旧踪。地接苏门山近远，荒台突兀抵高峰。","dynasty":"唐代","title":"阮籍啸台"}
{"author":"贾岛","content":"梁园趋戟节，海草几枯春。风水难遭便，差池未振鳞。姓名犹语及，门馆阻何因。苦拟修文卷，重擎献匠人。吟看青岛处，朝退赤墀晨。根爱杉栽活，枝怜雪霰新。缀篇嗟调逸，不和揣才贫。早晚还霖雨，滂沱洗月轮。揠苗方灭裂，成器待陶钧。困坂思回顾，迷邦辄问津。数行望外札，绝句握中珍。是日荣游汴，当时怯往陈。鸿舂乖汉爵，桢病卧漳滨。岳整五千仞，云惟一片身。故山离未死，秋水宿经旬。下第能无恧，高科恐有神。罢耕田料废，省钓岸应榛。慷慨知音在，谁能泪堕巾。","dynasty":"唐代","title":"送令狐绹相公"}
{"author":"贾岛","content":"在越居何寺，东南水路归。秋江洗一钵，寒日晒三衣。默听鸿声尽，行看叶影飞。囊中无宝货，船户夜扃稀。","dynasty":"唐代","title":"送去华法师"}
{"author":"贾岛","content":"高飞空外鹄，下向禁中池。岸印行踪浅，波摇立影危。来从千里岛，舞拂万年枝。踉跄孤风起，裴回水沫移。幽音清露滴，野性白云随。太液无弹射，灵禽翅不垂。","dynasty":"唐代","title":"黄鹄下太液池"}
{"author":"贾岛","content":"去日重阳后，前程菊正芳。行车辗秋岳，落叶坠寒霜。云入汉天白，风高碛色黄。蒲轮待恐晚，求荐向诸方。","dynasty":"唐代","title":"送友人如边"}
{"author":"贾岛","content":"月色四时好，秋光君子知。南山昨夜雨，为我写清规。独鹤耸寒骨，高杉韵细飔.仙家缥缈弄，仿佛此中期。","dynasty":"唐代","title":"秋夜仰怀钱孟二公琴客会"}
{"author":"贾岛","content":"壮士不曾悲，悲即无回期。如何易水上，未歌先泪垂。","dynasty":"唐代","title":"杂曲歌辞。壮士吟"}
{"author":"贾岛","content":"晴风吹柳絮，新火起厨烟。（见《事文类聚》）。长江风送客，孤馆雨留人。（见《杨升庵集》）。古岸崩将尽，平沙长未休。（见《吟窗杂录》）。不如牛与羊，犹得日暮归。（见《纪事》）。","dynasty":"唐代","title":"句"}
{"author":"贾岛","content":"平明走马上村桥，花落梅溪雪未消。日短天寒愁送客，楚山无限路迢迢。","dynasty":"唐代","tags":"送别，友人，抒情，伤怀","title":"冬夜送人"}
{"author":"贾岛","content":"一日不作诗，心源如废井。笔砚为辘轳，吟咏作縻绠。朝来重汲引，依旧得清冷。书赠同怀人，词中多苦辛。","dynasty":"唐代","tags":"勉励，友人","title":"戏赠友人"}
{"author":"贾岛","content":"此心非一事，书札若为传。旧国别多日，故人无少年。空巢霜叶落，疏牖水萤穿。留得林僧宿，中宵坐默然。","dynasty":"唐代","title":"旅游"}
{"author":"贾岛","content":"京索先生三尺坟，秋风漠漠吐寒云。从来有恨君多哭，今日何人更哭君。","dynasty":"唐代","title":"过京索先生坟"}
{"author":"贾岛","content":"上不欺星辰，下不欺鬼神。知心两如此，然后何所陈。食鱼味在鲜，食蓼味在辛。掘井须到流，结交须到头。此语诚不谬，敌君三万秋。","dynasty":"唐代","title":"不欺"}
{"author":"贾岛","content":"借得孤鹤骑，高近金乌飞。掬河洗老貌，照月生光辉。天中鹤路直，天尽鹤一息。归来不骑鹤，身自有羽翼。若人无仙骨，芝朮徒烦食。","dynasty":"唐代","title":"游仙"}
{"author":"贾岛","content":"荆卿重虚死，节烈书前史。我叹方寸心，谁论一时事。至今易水桥，寒风兮萧萧。易水流得尽，荆卿名不消。","dynasty":"唐代","title":"易水怀古"}
{"author":"贾岛","content":"浩渺浸云根，烟岚没远村。鸟归沙有迹，帆过浪无痕。望水知柔性，看山欲倦魂。纵情犹未已，回马欲黄昏。","dynasty":"唐代","title":"登江亭晚望"}
{"author":"贾岛","content":"蹉跎随汎梗，羁旅到西州。举翮笼中鸟，知心海上鸥。山光分首暮，草色向家秋。若更登高岘，看碑定泪流。","dynasty":"唐代","title":"岐下送友人归襄阳"}
{"author":"贾岛","content":"讲经春殿里，花绕御床飞。南海几回渡，旧山临老归。潮摇蛮草落，月湿岛松微。空水既如彼，往来消息稀。","dynasty":"唐代","title":"送安南惟鉴法师"}
{"author":"贾岛","content":"未住青云室，中秋独往年。上方嵩若寺，下视雨和烟。祖岂无言去，心因断臂传。不知能已后，更有几灯然。","dynasty":"唐代","title":"赠绍明上人"}
{"author":"贾岛","content":"晴风吹柳絮，新火起厨烟。（见《事文类聚》）。长江风送客，孤馆雨留人。（见《杨升庵集》）。古岸崩将尽，平沙长未休。（见《吟窗杂录》）。不如牛与羊，犹得日暮归。（见《纪事》）。","dynasty":"唐代","title":"句"}
{"author":"贾岛","content":"飘蓬多塞下，君见益潸然。迥碛沙衔日，长河水接天。夜泉行客火，晓戍向京烟。少结相思恨，佳期芳草前。","dynasty":"唐代","title":"送友人游塞"}
{"author":"贾岛","content":"波涛路杳然，衰柳落阳蝉。行李经雷电，禅前漱岛泉。归林久别寺，过越未离船。自说从今去，身应老海边。","dynasty":"唐代","title":"送丹师归闽中"}
{"author":"贾岛","content":"江上修持积岁年，滩声未拟住潺湲。誓从五十身披衲，便向三千界坐禅。月峡青城那有滞，天台庐岳岂无缘。昨宵忽梦游沧海，万里波涛在目前。","dynasty":"唐代","title":"题童真上人"}
{"author":"贾岛","content":"万岑深积翠，路向此中难。欲暮多羁思，因高莫远看。卓家人寂寞，扬子业凋残。唯有岷江水，悠悠带月寒。","dynasty":"唐代","title":"送友人游蜀"}
{"author":"贾岛","content":"匏革奏冬非独乐，军城未晓启重门。何时却入三台贵，此日空知八座尊。罗绮舞中收雨点，貔貅阃外卷云根。逐迁属吏随宾列，拨棹扁舟不忘恩。","dynasty":"唐代","title":"观冬设上东川杨尚书"}
{"author":"贾岛","content":"夜长忆白日，枕上吟千诗。何当苦寒气，忽被东风吹。冰开鱼龙别，天波殊路岐。","dynasty":"唐代","title":"枕上吟"}
{"author":"贾岛","content":"一别罗浮竟未还，观深廊古院多关。君来几日行虚洞，仙去空坛在远山。胎息存思当黑处，井华悬绠取朝间。弊庐道室虽邻近，自乐冬阳炙背闲。","dynasty":"唐代","title":"赠温观主"}
{"author":"贾岛","content":"桐竹绕庭匝，雨多风更吹。还如旧山夜，卧听瀑泉时。碛雁来期近，秋钟到梦迟。沟西吟苦客，中夕话兼思。","dynasty":"唐代","title":"雨夜同厉玄怀皇甫荀"}
{"author":"贾岛","content":"纵把书看未省勤，一生生计只长贫。可能在世无成事，不觉离家作老人。中岳深林秋独往，南原多草夜无邻。经年抱疾谁来问，野鸟相过啄木频。","dynasty":"唐代","title":"咏怀"}
{"author":"贾岛","content":"归骑双旌远，欢生此别中。萧关分碛路，嘶马背寒鸿。朔色晴天北，河源落日东。贺兰山顶草，时动卷帆风。","dynasty":"唐代","title":"送李骑曹（一作胄）"}
{"author":"贾岛","content":"又忆西岩寺，秦原草白时。山寻樵径上，人到雪房迟。暮磬潭泉冻，荒林野烧移。闻师新译偈，说拟对旌麾。","dynasty":"唐代","title":"送觉兴上人归中条山兼谒河中李司空"}
{"author":"贾岛","content":"昔属时霖滞，今逢腊雪多。南猜飘桂渚，北讶雨交河。尽灭平芜色，弥重古木柯。空中离白气，岛外下沧波。隐者迷樵道，朝人冷玉珂。夕繁仍昼密，漏间复钟和。想积高嵩顶，新秋皎月过。","dynasty":"唐代","title":"积雪"}
{"author":"贾岛","content":"孤策迟回洛水湄，孤禽嘹唳幸人知。嵩岳望中常待我，河梁欲上未题诗。新秋爱月愁多雨，古观逢仙看尽棋。微眇此来将敢问，凤凰何日定归池。","dynasty":"唐代","title":"欲游嵩岳留别李少尹益"}
{"author":"贾岛","content":"秋日登高望，凉风吹海初。山川明已久，河汉没无馀。远近涯寥夐，高低中太虚。赋因王阁笔，思比谢游疏。","dynasty":"唐代","title":"登楼"}
{"author":"贾岛","content":"二千馀里路，一半是波涛。未晓著衣起，出城逢日高。关山多寇盗，扶侍带弓刀。临别不挥泪，谁知心郁陶。","dynasty":"唐代","title":"送李戎扶侍往寿安"}
{"author":"贾岛","content":"疏林荒宅古坡前，久住还因太守怜。渐老更思深处隐，多闲数得上方眠。鼠抛贫屋收田日，雁度寒江拟雪天。身是龙钟应是分，水曹芸阁枉来篇。","dynasty":"唐代","title":"酬张籍王建"}
{"author":"贾岛","content":"辞秦经越过，归寺海西峰。石涧双流水，山门九里松。曾闻清禁漏，却听赤城钟。妙宇研磨讲，应齐智者踪。","dynasty":"唐代","title":"送僧归天台"}
{"author":"贾岛","content":"度岁不相见，严冬始出关。孤烟寒色树，高雪夕阳山。瀑布寺应到，牡丹房甚闲。南朝遗迹在，此去几时还。","dynasty":"唐代","title":"送敡法师"}
{"author":"贾岛","content":"北门杨柳叶，不觉已缤纷。值鹤因临水，迎僧忽背云。白须相并出，清泪两行分。默默空朝夕，苦吟谁喜闻。","dynasty":"唐代","title":"秋暮"}
{"author":"贾岛","content":"锦砾潺湲玉溪水，晓来微雨藤花紫。冉冉山鸡红尾长，一声樵斧惊飞起。松剌梳空石差齿，烟香风软人参蕊。阳崖一梦伴云根，仙菌灵芝梦魂里。","dynasty":"唐代","title":"莲峰歌"}
{"author":"贾岛","content":"此心非一事，书札若为传。旧国别多日，故人无少年。空巢霜叶落，疏牖水萤穿。留得林僧宿，中宵坐默然。","dynasty":"唐代","title":"旅游"}
{"author":"贾岛","content":"客喜非实喜，客悲非实悲。百回信到家，未当身一归。未归长嗟愁，嗟愁填中怀。开口吐愁声，还却入耳来。常恐泪滴多，自损两目辉。鬓边虽有丝，不堪织寒衣。","dynasty":"唐代","title":"客喜"}
{"author":"贾岛","content":"月中时叫叶纷纷，不异洞庭霜夜闻。翎羽如今从放长，犹能飞起向孤云。","dynasty":"唐代","title":"崔卿池上鹤"}
{"author":"贾岛","content":"习家池沼草萋萋，岚树光中信马蹄。汉主庙前湘水碧，一声风角夕阳低。","dynasty":"唐代","title":"行次汉上"}
{"author":"贾岛","content":"将军邀入幕，束带便离家。身暖蕉衣窄，天寒碛日斜。火烧冈断苇，风卷雪平沙。丝竹丰州有，春来秖欠花。","dynasty":"唐代","title":"送陈判官赴绥"}
{"author":"贾岛","content":"远梦归华顶，扁舟背岳阳。寒蔬修净食，夜浪动禅床。雁过孤峰晓，猿啼一树霜。身心无别念，馀习在诗章。","dynasty":"唐代","tags":"送别，写人","title":"送天台僧"}
{"author":"贾岛","content":"剑门倚青汉，君昔未曾过。日暮行人少，山深异鸟多。猿啼和峡雨，栈尽到江波。一路白云里，飞泉洒薜萝。","dynasty":"唐代","title":"送穆少府知眉州"}
{"author":"贾岛","content":"在越居何寺，东南水路归。秋江洗一钵，寒日晒三衣。默听鸿声尽，行看叶影飞。囊中无宝货，船户夜扃稀。","dynasty":"唐代","title":"送去华法师"}
{"author":"贾岛","content":"归宁髣髴三千里，月向船窗见几宵。野鼠独偷高树果，前山渐见短禾苗。更深栅锁淮波疾，苇动风生雨气遥。重入石头城下寺，南朝杉老未乾燋。","dynasty":"唐代","title":"送崔约秀才"}
{"author":"贾岛","content":"数里闻寒水，山家少四邻。怪禽啼旷野，落日恐行人。初月未终夕，边烽不过秦。萧条桑柘处，烟火渐相亲。","dynasty":"唐代","tags":"羁旅，山村","title":"暮过山村"}
{"author":"贾岛","content":"野僧来别我，略坐傍泉沙。远道擎空钵，深山蹋落花。无师禅自解，有格句堪夸。此去非缘事，孤云不定家。","dynasty":"唐代","title":"送贺兰上人"}
{"author":"贾岛","content":"北门杨柳叶，不觉已缤纷。值鹤因临水，迎僧忽背云。白须相并出，清泪两行分。默默空朝夕，苦吟谁喜闻。","dynasty":"唐代","title":"秋暮"}
{"author":"贾岛","content":"月向南台见，秋霖洗涤馀。出逢危叶落，静看众峰疏。冷露常时有，禅窗此夜虚。相思聊怅望，润气遍衣初。","dynasty":"唐代","title":"升道精舍南台对月寄姚合"}
{"author":"贾岛","content":"一自残春别，经炎复到凉。萤从枯树出，蛩入破阶藏。落叶书胜纸，闲砧坐当床。东门因送客，相访也何妨。","dynasty":"唐代","title":"寄胡遇"}
{"author":"贾岛","content":"我来从北鄙，子省涉西陵。白发初相识，秋山拟共登。邻居帝城雨，会宿御沟冰。未报见贻作，耿然中夜兴。","dynasty":"唐代","title":"酬厉玄"}
{"author":"贾岛","content":"峰前峰后寺新秋，绝顶高窗见沃洲。人在定中闻蟋蟀，鹤从栖处挂猕猴。山钟夜渡空江水，汀月寒生古石楼。心忆悬帆身未遂，谢公此地昔年游。","dynasty":"唐代","title":"早秋寄题天竺灵隐寺"}
{"author":"贾岛","content":"知音伸久屈，觐省去光辉。津渡逢清夜，途程尽翠微。云当绵竹叠，鸟离锦江飞。肯寄书来否，原居出亦稀。","dynasty":"唐代","title":"送李余及第归蜀"}
{"author":"贾岛","content":"拥策背岷峨，终南雨雪和。漱泉秋鹤至，禅树夜猿过。高顶白云尽，前山黄叶多。曾吟庐岳上，月动九江波。","dynasty":"唐代","title":"送厉宗上人"}
{"author":"贾岛","content":"晓行沥水楼，暮到悬泉驿。林月值云遮，山灯照愁寂。","dynasty":"唐代","title":"宿悬泉驿"}
{"author":"贾岛","content":"天地有五岳，恒岳居其北。岩峦叠万重，诡怪浩难测。人来不敢入，祠宇白日黑。有时起霖雨，一洒天地德。神兮安在哉，永康我王国。","dynasty":"唐代","title":"北岳庙"}
{"author":"贾岛","content":"老子堂前花万树，先生曾见几回春。夜煎白石平明吃，不拟教人哭此身。","dynasty":"唐代","title":"题鱼尊师院"}
{"author":"贾岛","content":"远泊与谁同，来从古木中。长江人钓月，旷野火烧风。梦泽吞楚大，闽山厄海丛。此时樯底水，涛起屈原通。","dynasty":"唐代","tags":"写景，怀人，屈原","title":"寄朱锡珪"}
{"author":"贾岛","content":"袈裟影入禁池清，犹忆乡山近赤城。篱落罅间寒蟹过，莓苔石上晚蛩行。期登野阁闲应甚，阻宿山房疾未平。闻说又寻南岳去，无端诗思忽然生。","dynasty":"唐代","title":"酬慈恩寺文郁上人"}
{"author":"贾岛","content":"司马虽然听晓钟，尚犹高枕恣疏慵。请诗僧过三门水，卖药人归五老峰。移舫绿阴深处息，登楼凉夜此时逢。杜陵惆怅临相饯，未寝月前多屐踪。","dynasty":"唐代","title":"送陕府王建司马"}
{"author":"贾岛","content":"白云峰下城，日夕白云生。人老江波钓，田侵海树耕。吴山钟入越，莲叶吹摇旌。诗异石门思，涛来向越迎。","dynasty":"唐代","title":"送姚杭州"}
{"author":"贾岛","content":"倚杖望晴雪，溪云几万重。樵人归白屋，寒日下危峰。野火烧冈草，断烟生石松。却回山寺路，闻打暮天钟。","dynasty":"唐代","tags":"写景，写雪，抒情","title":"雪晴晚望"}
{"author":"贾岛","content":"破却千家作一池，不栽桃李种蔷薇。蔷薇花落秋风起，荆棘满庭君始知。","dynasty":"唐代","title":"题兴化园亭"}
{"author":"贾岛","content":"又忆西岩寺，秦原草白时。山寻樵径上，人到雪房迟。暮磬潭泉冻，荒林野烧移。闻师新译偈，说拟对旌麾。","dynasty":"唐代","title":"送觉兴上人归中条山兼谒河中李司空"}
{"author":"贾岛","content":"原西居处静，门对曲江开。石缝衔枯草，查根上净苔。翠微泉夜落，紫阁鸟时来。仍忆寻淇岸，同行采蕨回。","dynasty":"唐代","title":"访李甘原居"}
{"author":"贾岛","content":"悬帆待秋水，去入杳冥间。东海几年别，中华此日还。岸遥生白发，波尽露青山。隔水相思在，无书也是闲。","dynasty":"唐代","title":"送褚山人归日本"}
{"author":"贾岛","content":"稍怜公事退，复遇夕阳时。北朔霜凝竹，南山水入篱。吟怀沧海侣，空问白云师。恨不相从去，心惟野鹤知。","dynasty":"唐代","title":"酬鄠县李廓少府见寄"}
{"author":"贾岛","content":"年长惟添懒，经旬止掩关。高人餐药后，下马此林间。对坐天将暮，同来客亦闲。几时能重至，水味似深山。","dynasty":"唐代","title":"张郎中过原东居"}
{"author":"贾岛","content":"去去行人远，尘随马不穷。旅情斜日后，春色早烟中。流水穿空馆，闲花发故宫。旧乡千里思，池上绿杨风。","dynasty":"唐代","title":"春行"}
{"author":"贾岛","content":"维摩青石讲初休，缘访亲宗到普州。我有军持凭弟子，岳阳溪里汲寒流。","dynasty":"唐代","title":"访鉴玄师侄"}
{"author":"贾岛","content":"荆卿重虚死，节烈书前史。我叹方寸心，谁论一时事。至今易水桥，寒风兮萧萧。易水流得尽，荆卿名不消。","dynasty":"唐代","title":"易水怀古"}
{"author":"贾岛","content":"莫居暗室中，开目闭目同。莫趋碧霄路，容飞不容步。暗室未可居，碧霄未可趋。劝君跨仙鹤，日下云为衢。","dynasty":"唐代","title":"寓兴"}
{"author":"贾岛","content":"中秋期夕望，虚室省相容。北斗生清漏，南山出碧重。露寒鸠宿竹，鸿过月圆钟。此夜情应切，衡阳旧住峰。","dynasty":"唐代","title":"寄慈恩寺郁上人"}
{"author":"贾岛","content":"悬帆待秋水，去入杳冥间。东海几年别，中华此日还。岸遥生白发，波尽露青山。隔水相思在，无书也是闲。","dynasty":"唐代","title":"送褚山人归日本"}
{"author":"贾岛","content":"波涛路杳然，衰柳落阳蝉。行李经雷电，禅前漱岛泉。归林久别寺，过越未离船。自说从今去，身应老海边。","dynasty":"唐代","title":"送丹师归闽中"}
{"author":"贾岛","content":"绿竹临诗酒，婵娟思不穷。乱枝低积雪，繁叶亚寒风。萧飒疑泉过，萦回有径通。侵庭根出土，隔壁笋成丛。疏影纱窗外，清音宝瑟中。卷帘终日看，欹枕几秋同。万顷歌王子，千竿伴阮公。露光怜片片，雨润爱濛濛。嶰谷蛮湖北，湘川灀水东。何如轩槛侧，苍翠袅长空。","dynasty":"唐代","title":"题郑常侍厅前竹"}
{"author":"贾岛","content":"立马柳花里，别君当酒酣。春风渐向北，云雁不飞南。明晓日初一，今年月又三。鞭羸去暮色，远岳起烟岚。","dynasty":"唐代","title":"二月晦日留别鄠中友人"}
{"author":"贾岛","content":"嗟以龙钟身，如何岁复新。石门思隐久，铜镜强窥频。花发新移树，心知故国春。谁能平此恨，岂是北宗人。","dynasty":"唐代","tags":"节日，新年，抒怀，忧国忧民","title":"新年"}
{"author":"贾岛","content":"抱琴非本意，生事偶相萦。口尚袁安节，身无子贱名。地寒春雪盛，山浅夕风轻。百战馀荒野，千夫渐耦耕。一杯宜独夜，孤客恋交情。明日疲骖去，萧条过古城。","dynasty":"唐代","title":"别徐明府"}
{"author":"贾岛","content":"归宁髣髴三千里，月向船窗见几宵。野鼠独偷高树果，前山渐见短禾苗。更深栅锁淮波疾，苇动风生雨气遥。重入石头城下寺，南朝杉老未乾燋。","dynasty":"唐代","title":"送崔约秀才"}
{"author":"贾岛","content":"闲居少邻并，草径入荒园。鸟宿池边树，僧敲月下门。过桥分野色，移石动云根。暂去还来此，幽期不负言。","dynasty":"唐代","tags":"访友，写景，早教古诗100首","title":"题李凝幽居"}
{"author":"贾岛","content":"新岁抱琴何处去，洛阳三十六峰西。生来未识山人面，不得一听乌夜啼。","dynasty":"唐代","title":"送张道者"}
{"author":"贾岛","content":"环炉促席复持杯，松院双扉向月开。座上同声半先达，名山独入此心来。","dynasty":"唐代","title":"夜集乌行中所居"}
{"author":"贾岛","content":"昔属时霖滞，今逢腊雪多。南猜飘桂渚，北讶雨交河。尽灭平芜色，弥重古木柯。空中离白气，岛外下沧波。隐者迷樵道，朝人冷玉珂。夕繁仍昼密，漏间复钟和。想积高嵩顶，新秋皎月过。","dynasty":"唐代","title":"积雪"}
{"author":"贾岛","content":"草合径微微，终南对掩扉。晚凉疏雨绝，初晓远山稀。落叶无青地，闲身著白衣。朴愚犹本性，不是学忘机。","dynasty":"唐代","title":"荒斋"}
{"author":"贾岛","content":"九日不出门，十日见黄菊。灼灼尚繁英，美人无消息。","dynasty":"唐代","title":"对菊"}
{"author":"贾岛","content":"司马虽然听晓钟，尚犹高枕恣疏慵。请诗僧过三门水，卖药人归五老峰。移舫绿阴深处息，登楼凉夜此时逢。杜陵惆怅临相饯，未寝月前多屐踪。","dynasty":"唐代","title":"送陕府王建司马"}
{"author":"贾岛","content":"才行古人齐，生前品位低。葬时贫卖马，远日哭惟妻。孤冢北邙外，空斋中岳西。集诗应万首，物象遍曾题。","dynasty":"唐代","title":"吊孟协律"}
{"author":"贾岛","content":"不侵南亩务，已拔北江流。涪水方移岸，浔阳有到舟。潭澄初捣药，波动乍垂钩。山可疏三里，从知历亿秋。","dynasty":"唐代","title":"郑尚书新开涪江二首其二"}
{"author":"贾岛","content":"四十归燕字，千年外始吟。已将书北岳，不用比南金。","dynasty":"唐代","title":"投李益"}
{"author":"贾岛","content":"秦分积多峰，连巴势不穷。半旬藏雨里，此日到窗中。圆魄将升兔，高空欲叫鸿。故山思不见，碣石泬寥东。","dynasty":"唐代","title":"晚晴见终南诸峰"}
{"author":"贾岛","content":"井存上蔡南门外，置此井时来相秦。断绠数寻垂古甃，取将寒水是何人。","dynasty":"唐代","title":"李斯井"}
{"author":"贾岛","content":"何故谒司空，云山知几重。碛遥来雁尽，雪急去僧逢。清磬先寒角，禅灯彻晓烽。旧房闲片石，倚著最高松。","dynasty":"唐代","title":"送慈恩寺霄韵法师谒太原李司空"}
{"author":"贾岛","content":"君立天骄发使车，册文字字著金书。渐通青冢乡山尽，欲达皇情译语初。调角寒城边色动，下霜秋碛雁行疏。旌旗来往几多日，应向途中见岁除。","dynasty":"唐代","title":"送于中丞使回纥册立"}
{"author":"贾岛","content":"上人分明见，玉兔潭底没。上人光惨貌，古来恨峭发。涕辞孔颜庙，笑访禅寂室。步随青山影，坐学白塔骨。解听无弄琴，不礼有身佛。欲问师何之，忽与我相别。率赋赠远言，言惭非子曰。","dynasty":"唐代","title":"赠智朗禅师"}
{"author":"贾岛","content":"乱山秋木穴，里有灵蛇藏。铁锡挂临海，石楼闻异香。出尘头未白，入定衲凝霜。莫话五湖事，令人心欲狂。","dynasty":"唐代","title":"赠僧"}
{"author":"贾岛","content":"衣屦犹同俗，妻儿亦宛然。不餐能累月，无病已多年。是药皆谙性，令人渐信仙。杖头书数卷，荷入翠微烟。","dynasty":"唐代","title":"送孙逸人"}
{"author":"贾岛","content":"玄鸟雄雌俱，春雷惊蛰馀。口衔黄河泥，空即翔天隅。一夕皆莫归，哓哓遗众雏。双雀抱仁义，哺食劳劬劬。雏既逦迤飞，云间声相呼。燕雀虽微类，感愧诚不殊。禽贤难自彰，幸得主人书。","dynasty":"唐代","title":"义雀行和朱评事"}
{"author":"贾岛","content":"鹭雏相逐出深笼，顶各有丝茎数同。洒石多霜移足冷，隔城远树挂巢空。其如尽在滩声外，何似双飞浦色中。见此池潭卿自凿，清泠太液底潜通。","dynasty":"唐代","title":"崔卿池上双白鹭"}
{"author":"贾岛","content":"战战复兢兢，犹如履薄冰。虽然叨一掾，还似说三乘。瓶汲南溪水，书来北岳僧。戆愚兼抱疾，权纪不相应。","dynasty":"唐代","title":"让糺曹上乐使君"}
{"author":"贾岛","content":"休官匹马在，新意入山中。更住应难遂，前期恨不同。集蝉苔树僻，留客雨堂空。深夜谁相访，惟当清净翁。","dynasty":"唐代","title":"皇甫主簿期游山不及赴"}
{"author":"贾岛","content":"积水还平岸，春来引郑溪。旧渠通郭下，新堰绝湖西。嵩少分明对，潇湘阔狭齐。客游随庶子，孤屿草萋萋。","dynasty":"唐代","title":"永福湖和杨郑州"}
{"author":"贾岛","content":"原野正萧瑟，中间分散情。吏从甘扈罢，诏许朔方行。边日沉残角，河关截夜城。云居闲独往，长老出房迎。","dynasty":"唐代","title":"送徐员外赴河中"}
{"author":"贾岛","content":"此别诚堪恨，荆襄是旧游。眼光悬欲落，心绪乱难收。花木三层寺，烟波五相楼。因君两地去，长使梦悠悠。","dynasty":"唐代","title":"送刘知新往襄阳"}
{"author":"贾岛","content":"夜久城馆闲，情幽出在山。新月有微辉，朗朗空庭间。处世虽识机，伊余多掩关。松姿度腊见，篱药知春还。静览冰雪词，厚为酬赠颜。东林有踯躅，脱屣期共攀。","dynasty":"唐代","title":"酬栖上人"}
{"author":"贾岛","content":"三十年来长在客，两三行泪忽然垂。白衣苍鬓经过懒，赤日朱门偃息迟。花发应耽新熟酒，草颠还写早朝诗。不缘马死西州去，画角堪听是晓吹。","dynasty":"唐代","title":"夏日寄高洗马"}
{"author":"贾岛","content":"借得孤鹤骑，高近金乌飞。掬河洗老貌，照月生光辉。天中鹤路直，天尽鹤一息。归来不骑鹤，身自有羽翼。若人无仙骨，芝朮徒烦食。","dynasty":"唐代","title":"游仙"}
{"author":"贾岛","content":"破却千家作一池，不栽桃李种蔷薇。蔷薇花落秋风起，荆棘满庭君始知。","dynasty":"唐代","title":"题兴化园亭"}
{"author":"贾岛","content":"才行古人齐，生前品位低。葬时贫卖马，远日哭惟妻。孤冢北邙外，空斋中岳西。集诗应万首，物象遍曾题。","dynasty":"唐代","title":"吊孟协律"}
{"author":"贾岛","content":"铜章美少年，小邑在南天。版籍多迁客，封疆接洞田。静江鸣野鼓，发缆带村烟。却笑陶元亮，何须忆醉眠。","dynasty":"唐代","title":"送南康姚明府"}
{"author":"贾岛","content":"半夜长安雨，灯前越客吟。孤舟行一月，万水与千岑。岛屿夏云起，汀洲芳草深。何当折松叶，拂石剡溪阴。","dynasty":"唐代","title":"忆吴处士"}
{"author":"贾岛","content":"闻说到扬州，吹箫有旧游。人来多不见，莫是上迷楼。","dynasty":"唐代","title":"寻人不遇"}
{"author":"贾岛","content":"病蝉飞不得，向我掌中行。拆翼犹能薄，酸吟尚极清。露华凝在腹，尘点误侵睛。黄雀并鸢鸟，俱怀害尔情。","dynasty":"唐代","title":"病蝉"}
{"author":"贾岛","content":"高丘归未得，空自责迟回。身事岂能遂，兰花又已开。病令新作少，雨阻故人来。灯下南华卷，袪愁当酒杯。","dynasty":"唐代","title":"病起"}
{"author":"贾岛","content":"远梦归华顶，扁舟背岳阳。寒蔬修净食，夜浪动禅床。雁过孤峰晓，猿啼一树霜。身心无别念，馀习在诗章。","dynasty":"唐代","tags":"送别，写人","title":"送天台僧"}
{"author":"贾岛","content":"漏钟仍夜浅，时节欲秋分。泉聒栖松鹤，风除翳月云。踏苔行引兴，枕石卧论文。即此寻常静，来多只是君。","dynasty":"唐代","title":"夜喜贺兰三见访"}
{"author":"贾岛","content":"南游衡岳上，东往天台里。足蹑华顶峰，目观沧海水。","dynasty":"唐代","title":"送郑山人游江湖"}
{"author":"贾岛","content":"条峰五老势相连，此鹿来从若个边。别有野麋人不见，一生长饮白云泉。","dynasty":"唐代","title":"盐池院观鹿"}
{"author":"贾岛","content":"虽有柴门常不关，片云孤木伴身闲。犹嫌住久人知处，见拟移家更上山。","dynasty":"唐代","title":"题隐者居"}
{"author":"贾岛","content":"营当万胜冈头下，誓立千年不朽功。天子手擎新钺斧，谏官请赠李文通。","dynasty":"唐代","title":"赠李文通"}
{"author":"贾岛","content":"不知今夕是何夕，催促阳台近镜台。谁道芙蓉水中种，青铜镜里一枝开。","dynasty":"唐代","title":"友人婚杨氏催妆"}
{"author":"贾岛","content":"长川几处树青青，孤驿危楼对翠屏。一自上皇惆怅后，至今来往马蹄腥。","dynasty":"唐代","title":"马嵬"}
{"author":"贾岛","content":"知音伸久屈，觐省去光辉。津渡逢清夜，途程尽翠微。云当绵竹叠，鸟离锦江飞。肯寄书来否，原居出亦稀。","dynasty":"唐代","title":"送李馀及第归蜀"}
{"author":"贾岛","content":"禅庭高鸟道，回望极川原。樵径连峰顶，石泉通竹根。木深犹积雪，山浅未闻猿。欲别尘中苦，愿师贻一言。","dynasty":"唐代","title":"题竹谷上人院"}
{"author":"贾岛","content":"晴风吹柳絮，新火起厨烟。（见《事文类聚》）。长江风送客，孤馆雨留人。（见《杨升庵集》）。古岸崩将尽，平沙长未休。（见《吟窗杂录》）。不如牛与羊，犹得日暮归。（见《纪事》）。","dynasty":"唐代","title":"句"}
{"author":"贾岛","content":"持戈簇边日，战罢浮云收。露草泣寒霁，夜泉鸣陇头。三尺握中铁，气冲星斗牛。报国不拘贵，愤将平虏雠。","dynasty":"唐代","title":"代边将"}
{"author":"贾岛","content":"此生披衲过，在世得身闲。日午游都市，天寒往华山。言归文字外，意出有无间。仙掌云边树，巢禽时出关。","dynasty":"唐代","title":"送僧"}
{"author":"贾岛","content":"何处初投刺，当时赴尹京。淹留花柳变，然诺肺肠倾。避暑蝉移树，高眠雁过城。人家嵩岳色，公府洛河声。联句逢秋尽，尝茶见月生。新衣裁白苎，思从曲江行。","dynasty":"唐代","title":"再投李益常侍"}
{"author":"贾岛","content":"高亭林表迥嵯峨，独坐秋宵不寝多。玉兔玉人歌里出，白云难似莫相和。","dynasty":"唐代","title":"登田中丞高亭"}
{"author":"贾岛","content":"锦砾潺湲玉溪水，晓来微雨藤花紫。冉冉山鸡红尾长，一声樵斧惊飞起。松剌梳空石差齿，烟香风软人参蕊。阳崖一梦伴云根，仙菌灵芝梦魂里。","dynasty":"唐代","title":"莲峰歌"}
{"author":"贾岛","content":"浩渺浸云根，烟岚没远村。鸟归沙有迹，帆过浪无痕。望水知柔性，看山欲倦魂。纵情犹未已，回马欲黄昏。","dynasty":"唐代","title":"登江亭晚望"}
{"author":"贾岛","content":"未住青云室，中秋独往年。上方嵩若寺，下视雨和烟。祖岂无言去，心因断臂传。不知能已后，更有几灯然。","dynasty":"唐代","title":"赠绍明上人"}
{"author":"贾岛","content":"京索先生三尺坟，秋风漠漠吐寒云。从来有恨君多哭，今日何人更哭君。","dynasty":"唐代","title":"过京索先生坟"}
{"author":"贾岛","content":"虽同一城里，少省得从容。门掩园林僻，日高巾帻慵。孤鸿来半夜，积雪在诸峰。正忆毗陵客，声声隔水钟。","dynasty":"唐代","title":"寄董武"}
{"author":"贾岛","content":"杜陵千里外，期在末秋归。既见林花落，须防木叶飞。楚从何地尽，淮隔数峰微。回首馀霞失，斜阳照客衣。","dynasty":"唐代","title":"留别光州王使君建"}
{"author":"贾岛","content":"阶前多是竹，闲地拟栽松。朱点草书疏，雪平麻履踪。御沟寒夜雨，宫寺静时钟。此时无他事，来寻不厌重。","dynasty":"唐代","title":"宿赟上人房"}
{"author":"贾岛","content":"一自残春别，经炎复到凉。萤从枯树出，蛩入破阶藏。落叶书胜纸，闲砧坐当床。东门因送客，相访也何妨。","dynasty":"唐代","title":"寄胡遇"}
{"author":"贾岛","content":"一食复何如，寻山无定居。相逢新夏满，不见半年馀。听话龙潭雪，休传鸟道书。别来还似旧，白发日高梳。","dynasty":"唐代","title":"喜无可上人游山回"}
{"author":"贾岛","content":"云林颇重叠，岑渚复幽奇。汨水斜阳岸，骚人正则祠。苍梧多蟋蟀，白露湿江蓠。擢第荣南去，晨昏近九疑。","dynasty":"唐代","title":"送郑长史之岭南（一本题作送郑史）"}
{"author":"贾岛","content":"兰无香气鹤无声，哭尽秋天月不明。自从东野先生死，侧近云山得散行。","dynasty":"唐代","title":"哭孟东野"}
{"author":"贾岛","content":"身依吴寺老，黄叶几回看。早讲林霜在，孤禅隙月残。井通潮浪远，钟与角声寒。已有南游约，谁言礼谒难。","dynasty":"唐代","title":"寄毗陵彻公"}
{"author":"贾岛","content":"玉垒山中寺，幽深胜概多。药成彭祖捣，顶受七轮摩。去腊催今夏，流光等逝波。会当依粪扫，五岳遍头陀。","dynasty":"唐代","title":"送玄岩上人归西蜀"}
{"author":"贾岛","content":"僻寺多高树，凉天忆重游。磬过沟水尽，月入草堂秋。穴蚁苔痕静，藏蝉柏叶稠。名山思遍往，早晚到嵩丘。","dynasty":"唐代","title":"寄无可上人"}
{"author":"贾岛","content":"地必寻天目，溪仍住若耶。帆随风便发，月不要云遮。极浦浮霜雁，回潮落海查。峨嵋省春上，立雪指流沙。","dynasty":"唐代","title":"送金州鉴周上人"}
{"author":"贾岛","content":"苔覆石床新，师曾占几春。写留行道影，焚却坐禅身。塔院关松雪，经房锁隙尘。自嫌双泪下，不是解空人。","dynasty":"唐代","title":"哭柏岩和尚"}
{"author":"贾岛","content":"破却千家作一池，不栽桃李种蔷薇。蔷薇花落秋风起，荆棘满庭君始知。","dynasty":"唐代","title":"题兴化园亭"}
{"author":"贾岛","content":"未知游子意，何不避炎蒸。几日到汉水，新蝉鸣杜陵。秋江待得月，夜语恨无僧。巴峡吟过否，连天十二层。","dynasty":"唐代","title":"送崔定"}
{"author":"贾岛","content":"两句三年得，一吟双泪流。知音如不赏，归卧故山秋。","dynasty":"唐代","tags":"题诗，早教古诗100首","title":"题诗后"}
{"author":"贾岛","content":"眈静非谬为，本性实疏索。斋中一就枕，不觉白日落。低扉碍轩辔，寡德谢接诺。丛菊在墙阴，秋穷未开萼。所餐类病马，动影似移岳。欲驻迫逃衰，岂殊辞绠缚。已见饱时雨，应丰蔬与药。","dynasty":"唐代","title":"斋中"}
{"author":"贾岛","content":"病身来寄宿，自扫一床闲。反照临江磬，新秋过雨山。竹阴移冷月，荷气带禅关。独住天台意，方从内请还。","dynasty":"唐代","title":"宿慈恩寺郁公房"}
{"author":"贾岛","content":"星点花冠道士衣，紫阳宫女化身飞。能传上界春消息，若到蓬山莫放归。","dynasty":"唐代","title":"题戴胜"}
{"author":"贾岛","content":"遥知白石室，松柏隐朦胧。月落看心次，云生闭目中。五更钟隔岳，万尺水悬空。苔藓嵌岩所，依稀有径通。","dynasty":"唐代","title":"寄华山僧"}
{"author":"贾岛","content":"天地有五岳，恒岳居其北。岩峦叠万重，诡怪浩难测。人来不敢入，祠宇白日黑。有时起霖雨，一洒天地德。神兮安在哉，永康我王国。","dynasty":"唐代","title":"北岳庙"}
{"author":"贾岛","content":"一瓶离别酒，未尽即言行。万水千山路，孤舟几月程。川原秋色静，芦苇晚风鸣。迢递不归客，人传虚隐名。","dynasty":"唐代","title":"送耿处士"}
{"author":"贾岛","content":"原寺偏邻近，开门物景澄。磬通多叶罅，月离片云棱。寄宿山中鸟，相寻海畔僧。唯愁秋色至，乍可在炎蒸。","dynasty":"唐代","title":"夏夜"}
{"author":"贾岛","content":"羁旅复经冬，瓢空盎亦空。泪流寒枕上，迹绝旧山中。凌结浮萍水，雪和衰柳风。曙光鸡未报，嘹唳两三鸿。","dynasty":"唐代","title":"冬夜"}
{"author":"贾岛","content":"朗咏高斋下，如将古调弹。翻鸿向桂水，来雪渡桑干。滴滴玉漏曙，翛翛竹籁残。曩年曾宿此，亦值五陵寒。","dynasty":"唐代","title":"夜集田卿宅"}
{"author":"贾岛","content":"迢递岷峨外，西南驿路高。几程寻嶮栈，独宿听寒涛。白鸟飞还立，青猿断更号。往来从此过，词体近风骚。","dynasty":"唐代","title":"喜李馀自蜀至"}
{"author":"贾岛","content":"求鱼未得食，沙岸往来行。岛月独栖影，暮天寒过声。堕巢因木折，失侣遇弦惊。频向烟霄望，吾知尔去程。","dynasty":"唐代","title":"鹭鸶"}
{"author":"贾岛","content":"早蝉孤抱芳槐叶，噪向残阳意度秋。也任一声催我老，堪听两耳畏吟休。得非下第无高韵，须是青山隐白头。若问此心嗟叹否，天人不可怨而尤。","dynasty":"唐代","title":"早蝉"}
{"author":"贾岛","content":"小池谁见凿时初，走水南来十里馀。楼上日斜吹暮角，院中人出锁游鱼。","dynasty":"唐代","title":"滕校书使院小池"}
{"author":"贾岛","content":"索莫对孤灯，阴云积几层。自嗟怜十上，谁肯待三征。心被通人见，文叨大匠称。悲秋秦塞草，怀古汉家陵。城静高崖树，漏多幽沼冰。过声沙岛鹭，绝行石庵僧。岂谓旧庐在，谁言归未曾。","dynasty":"唐代","title":"即事"}
{"author":"贾岛","content":"北门杨柳叶，不觉已缤纷。值鹤因临水，迎僧忽背云。白须相并出，清泪两行分。默默空朝夕，苦吟谁喜闻。","dynasty":"唐代","title":"秋暮"}
{"author":"贾岛","content":"游子喜乡远，非吾忆归庐。谁知奔他山，自欲早旋车。朝赏暮已足，图归愿无馀。当期附鹏翼，未偶方踌躇。","dynasty":"唐代","title":"游子"}
{"author":"贾岛","content":"幽深足暮蝉，惊觉石床眠。瀑布五千仞，草堂瀑布边。坛松涓滴露，岳月泬寥天。鹤过君须看，上头应有仙。","dynasty":"唐代","title":"送田卓入华山"}
{"author":"贾岛","content":"促织声尖尖似针，更深刺著旅人心。独言独语月明里，惊觉眠童与宿禽。","dynasty":"唐代","title":"客思"}
{"author":"贾岛","content":"星点花冠道士衣，紫阳宫女化身飞。能传上界春消息，若到蓬山莫放归。","dynasty":"唐代","title":"题戴胜"}
{"author":"贾岛","content":"风蝉旦夕鸣，伴叶送新声。故里客归尽，水边身独行。噪轩高树合，惊枕暮山横。听处无人见，尘埃满甑生。","dynasty":"唐代","title":"风蝉"}
{"author":"贾岛","content":"闻说到扬州，吹箫有旧游。人来多不见，莫是上迷楼。","dynasty":"唐代","title":"寻人不遇"}
{"author":"贾岛","content":"下第只空囊，如何住帝乡。杏园啼百舌，谁醉在花傍。泪落故山远，病来春草长。知音逢岂易，孤棹负三湘。","dynasty":"唐代","title":"下第"}
{"author":"贾岛","content":"九日不出门，十日见黄菊。灼灼尚繁英，美人无消息。","dynasty":"唐代","title":"对菊"}
{"author":"贾岛","content":"坚冰连夏处，太白接青天。云塞石房路，峰明雨外巅。夜禅临虎穴，寒漱撇龙泉。后会不期日，相逢应信缘。","dynasty":"唐代","title":"送僧归太白山"}
{"author":"贾岛","content":"英雄典宥州，迢递苦吟游。风宿骊山下，月斜灞水流。去时初落叶，回日定非秋。太守携才子，看鹏百尺楼。","dynasty":"唐代","title":"送李溟谒宥州李权使君"}
{"author":"贾岛","content":"秋日登高望，凉风吹海初。山川明已久，河汉没无馀。远近涯寥夐，高低中太虚。赋因王阁笔，思比谢游疏。","dynasty":"唐代","title":"登楼"}
{"author":"贾岛","content":"西风吹阴云，雨雪半夜收。忽忆天涯人，起看斗与牛。故人别二年，我意如百秋。音信两杳杳，谁云昔绸缪。平明一封书，寄向东北舟。翩翩春归鸟，会自为匹俦。","dynasty":"唐代","title":"怀郑从志"}
{"author":"贾岛","content":"苔覆石床新，师曾占几春。写留行道影，焚却坐禅身。塔院关松雪，经房锁隙尘。自嫌双泪下，不是解空人。","dynasty":"唐代","title":"哭柏岩和尚"}
{"author":"贾岛","content":"贤人无官死，不亲者亦悲。空令古鬼哭，更得新邻比。平生四十年，惟著白布衣。天子未辟召，地府谁来追。长安有交友，托孤遽弃移。冢侧志石短，文字行参差。无钱买松栽，自生蒿草枝。在日赠我文，泪流把读时。从兹加敬重，深藏恐失遗。","dynasty":"唐代","title":"哭卢仝"}
{"author":"贾岛","content":"秋节新已尽，雨疏露山雪。西峰稍觉明，残滴犹未绝。气侵瀑布水，冻著白云穴。今朝灞浐雁，何夕潇湘月。想彼石房人，对雪扉不闭。","dynasty":"唐代","title":"冬月长安雨中见终南雪"}
{"author":"贾岛","content":"京官始云满，野人依旧闲。闭扉一亩居，中有古风还。市井日已午，幽窗梦南山。乔木覆北斋，有鸟鸣其间。前日远岳僧，来时与开关。新题惊我瘦，窥镜见丑颜。陶情惜清澹，此意复谁攀。","dynasty":"唐代","title":"和刘涵"}
{"author":"贾岛","content":"草合径微微，终南对掩扉。晚凉疏雨绝，初晓远山稀。落叶无青地，闲身著白衣。朴愚犹本性，不是学忘机。","dynasty":"唐代","title":"荒斋"}
{"author":"贾岛","content":"才行古人齐，生前品位低。葬时贫卖马，远日哭惟妻。孤冢北邙外，空斋中岳西。集诗应万首，物象遍曾题。","dynasty":"唐代","title":"吊孟协律"}
{"author":"贾岛","content":"高城满夕阳，何事欲沾裳。迁客蓬蒿暮，游人道路长。晴湖胜镜碧，寒柳似金黄。若有相思梦，殷勤载八行。","dynasty":"唐代","title":"送人适越"}
{"author":"贾岛","content":"家住锦水上，身征辽海边。十书九不到，一到忽经年。","dynasty":"唐代","title":"寄远"}
{"author":"贾岛","content":"背如刀截机头锦，面似升量涧底泉。铜雀台南秋日后，照来照去已三年。","dynasty":"唐代","title":"方镜"}
{"author":"贾岛","content":"纵把书看未省勤，一生生计只长贫。可能在世无成事，不觉离家作老人。中岳深林秋独往，南原多草夜无邻。经年抱疾谁来问，野鸟相过啄木频。","dynasty":"唐代","title":"咏怀"}
{"author":"贾岛","content":"归宁仿佛三千里，月向船窗见几宵。野鼠独偷高树果，前山渐见短禾苗。更深栅锁淮波疾，苇动风生雨气遥。重入石头城下寺，南朝杉老未干燋。","dynasty":"唐代","title":"送崔约秀才"}
{"author":"贾岛","content":"二句三年得，一吟双泪流。知音如不赏，归卧故山秋。","dynasty":"唐代","title":"题诗后"}
{"author":"贾岛","content":"白石床无尘，青松树有鳞。一莺啼带雨，两树合从春。荒榭苔胶砌，幽丛果堕榛。偶来疏或数，当暑夕胜晨。露滴星河水，巢重草木薪。终南同往意，赵北独游身。渡叶司天漏，惊蛩远地人。机清公干族，也莫卧漳滨。","dynasty":"唐代","title":"题刘华书斋"}
{"author":"贾岛","content":"铜章美少年，小邑在南天。版籍多迁客，封疆接洞田。静江鸣野鼓，发缆带村烟。却笑陶元亮，何须忆醉眠。","dynasty":"唐代","title":"送南康姚明府"}
{"author":"贾岛","content":"只到潇湘水，洞庭湖未游。饮泉看月别，下峡听猿愁。讲不停雷雨，吟当近海流。降霜归楚夕，星冷玉泉秋。","dynasty":"唐代","title":"送惠雅法师归玉泉"}
{"author":"贾岛","content":"千岩一尺璧，八月十五夕。清露堕桂花，白鸟舞虚碧。","dynasty":"唐代","title":"咏韩氏二子"}
{"author":"贾岛","content":"丈夫未得意，行行且低眉。素琴弹复弹，会有知音知。","dynasty":"唐代","title":"送别"}
{"author":"贾岛","content":"客喜非实喜，客悲非实悲。百回信到家，未当身一归。未归长嗟愁，嗟愁填中怀。开口吐愁声，还却入耳来。常恐泪滴多，自损两目辉。鬓边虽有丝，不堪织寒衣。","dynasty":"唐代","title":"客喜"}
{"author":"贾岛","content":"市中有樵山，此舍朝无烟。井底有甘泉，釜中乃空然。我要见白日，雪来塞青天。坐闻西床琴，冻折两三弦。饥莫诣他门，古人有拙言。","dynasty":"唐代","title":"朝饥"}
{"author":"贾岛","content":"石头城下泊，北固暝钟初。汀鹭潮冲起，船窗月过虚。吴山侵越众，隋柳入唐疏。日欲躬调膳，辟来何府书。","dynasty":"唐代","title":"送朱可久归越中"}
{"author":"贾岛","content":"任官经一年，县与玉峰连。竹笼拾山果，瓦瓶担石泉。客归秋雨后，印锁暮钟前。久别丹阳浦，时时梦钓船。","dynasty":"唐代","title":"题皇甫荀蓝田厅"}
{"author":"贾岛","content":"已知归白阁，山远晚晴看。石室人心静，冰潭月影残。微云分片灭，古木落薪干。后夜谁闻磬，西峰绝顶寒。","dynasty":"唐代","title":"寄白阁默公"}
{"author":"贾岛","content":"河出鸟宿后，萤火白露中。上人坐不倚，共我论量空。残月华晻暧，远水响玲珑。尔时无了梦，兹宵方未穷。","dynasty":"唐代","title":"就峰公宿"}
{"author":"贾岛","content":"中秋期夕望，虚室省相容。北斗生清漏，南山出碧重。露寒鸠宿竹，鸿过月圆钟。此夜情应切，衡阳旧住峰。","dynasty":"唐代","title":"寄慈恩寺郁上人"}
{"author":"贾岛","content":"公堂秋雨夜，已是念园林。何事疾病日，重论山水心。孤灯明腊后，微雪下更深。释子乖来约，泉西寒磬音。","dynasty":"唐代","title":"夜集姚合宅期可公不至"}
{"author":"贾岛","content":"出入土门偏，秋深石色泉。径通原上草，地接水中莲。采菌依馀枿，拾薪逢刈田。镊撏白发断，兵阻尺书传。避路来华省，抄诗上彩笺。高斋久不到，犹喜未经年。","dynasty":"唐代","title":"原居即事言怀赠孙员外"}
{"author":"贾岛","content":"买得足云地，新栽药数窠。峰头盘一径，原下注双河。春寺闲眠久，晴台独上多。南斋宿雨后，仍许重来麽。","dynasty":"唐代","title":"王侍御南原庄"}
{"author":"樊宾","content":"耻见横人欺楚约，忍闻稚子劝君行。","dynasty":"宋代","title":"句"}
{"author":"刘怀一","content":"惟昔参多士，无双仰异才。鹰鹯同效逐，鹓鹭忝游陪。入仕光三命，迁荣历二台。隔墙钦素躅，对问限清埃。紫署春光早，兰闱曙色催。谁言夕鸟至，空想邓林隈。","dynasty":"唐代","title":"赠右台监察邓茂迁左台殿中"}
{"author":"陈希鲁","content":"去岁兹辰彩袖欢，高堂儿女庆团圞。钗头彩胜翻春燕，镜里红颜破晓鸾。万事伤心兵火炽，五更归梦草堂寒。孤城此日堪肠断，愁折梅花带雪看。","dynasty":"明代","title":"元日即事"}
{"author":"赵鼎","content":"寂寂柴门村落里，也教插柳记年华。禁烟不到粤人国，上冢亦携庞老家。汉寝唐陵无麦饭，山溪野径有梨花。一樽径籍青苔卧，莫管城头奏暮笳。","dynasty":"宋代","tags":"寒食节，风俗，抒情","title":"寒食"}
{"author":"赵鼎","content":"客路那知岁序移，忽惊春到小桃枝。天涯海角悲凉地，记得当年全盛时。花弄影，月流辉，水晶宫殿五云飞。分明一觉华胥梦，回首东风泪满衣。","dynasty":"宋代","tags":"元宵节，抚今忆昔，爱国","title":"鹧鸪天·建康上元作"}
{"author":"赵鼎","content":"香冷金炉，梦回鸳帐余香嫩。更无人问。一枕江南恨。消瘦休文，顿觉春衫褪。清明近。杏花吹尽。薄暮东风紧。","dynasty":"宋代","tags":"婉约，伤春，惜花","title":"点绛唇·春愁"}
{"author":"赵鼎","content":"长道县和元彦修梅词。彦修，钱塘人，名时敏。坐张天觉党，自户部员外郎谪监长道之白石镇。一朵江梅春带雪。玉软云娇，姑射肌肤洁。照影凌波微步怯。暗香浮动黄昏月。谩道广平心似铁。词赋风流，不尽愁千结。望断江南音信绝。陇头行客空情切。","dynasty":"宋代","tags":"咏物，梅花","title":"蝶恋花·一朵江梅春带雪"}
{"author":"赵鼎","content":"惨结秋阴，西风送、霏霏雨湿。凄望眼、征鸿几字，暮投沙碛。试问乡关何处是，水云浩荡迷南北。但一抹、寒青有无中，遥山色。天涯路，江上客。肠欲断，头应白。空搔首兴叹，暮年离拆。须信道消忧除是酒，奈酒行有尽情无极。便挽取、长江入尊罍，浇胸臆。","dynasty":"宋代","tags":"渡江，爱国","title":"满江红·丁未九月南渡泊舟仪真江口作"}
{"author":"赵鼎","content":"草色芊绵。雨点阑斑。糁飞花、还是春残。天涯万里，海上三年。试倚危楼，将远恨，卷帘看。举头见日，不见长安。谩凝眸、老泪凄然。山禽飞去，榕叶生寒。到黄昏也，独自个，尚凭阑。","dynasty":"宋代","title":"行香子"}
{"author":"赵鼎","content":"霜露日凄凉。北雁南翔。惊风吹起不成行。吊影苍波何限恨，日暮天长。为尔惜流光。还是重阳。故人何处舣危樯。寄我相思千点泪，直过潇湘。","dynasty":"宋代","title":"浪淘沙（九日会饮分得雁字）"}
{"author":"赵鼎","content":"玉宇洗秋晴。凉月亭亭。梦回孤枕琐窗明。何处飞来三弄笛，风露凄清。曾看玉纤横。苦爱新声。由来百虑为愁生。此夜曲中闻折柳，都是离情。","dynasty":"宋代","title":"浪淘沙"}
{"author":"赵鼎","content":"连环宝瑟深深愿，结尽一生愁。人间天上，佳期胜赏，今夜中秋。雅歌妍态，嫦娥见了，应羡风流。芳尊美酒，年年岁岁，月满高楼。","dynasty":"宋代","title":"人月圆（中秋）"}
{"author":"赵鼎","content":"双峰遥促，回波奔注，茫茫溅雨飞沙。霜凉剑戈，风生阵马，如闻万鼓齐挝。儿戏笑夫差。谩水犀强弩，一战鱼虾。依旧群龙，怒卷银汉下天涯。雷驱电炽雄夸。似云垂鹏背，雪喷鲸牙。须臾变灭，天容水色，琼田万顷无瑕。俗眼但惊嗟。试望中仿佛，三岛烟霞。旧隐依然，几时归去泛灵槎。","dynasty":"宋代","title":"望海潮（八月十五日钱塘观潮）"}
{"author":"赵鼎","content":"中原何自假游魂，帷幄奇谋妙若神。沙漠宣威元有将，燕然勒颂不无人。山川流恨荒凉地，桃李无言寂寞春。炯炯孤怀竟何补，犹能狂饮吐车茵。","dynasty":"宋代","title":"从军滑台其一"}
{"author":"赵鼎","content":"碌碌功名安用之，更堪心事巧相违。秪缘叔夜此生懒，更悟渊明前日非。客舍那知春色暮，东风但见柳花飞。潇湘亭下烟波好，送我如将短艇归。","dynasty":"宋代","title":"从军滑台其二"}
{"author":"赵鼎","content":"临高怀远怅夷犹，放目微吟竟日留。一雁北来天杳杳，片帆东下水悠悠。云烟惨淡关河暮，风雨凄凉观阁秋。回首何由叫虞舜，苍陵山色向人愁。","dynasty":"宋代","title":"登廓轩用王穆之秀才韵"}
{"author":"赵鼎","content":"退卧东山自在身，幡然犹肯慰斯民。名高海内推前辈，德冠朝中号伟人。紫诰即看还旧物，黄扉终许秉鸿钧。瑶池花有千年实，更看东风几度春。","dynasty":"宋代","title":"河南留守王大资"}
{"author":"赵鼎","content":"谁遣孤标最晚芳，寒蜂冷蝶尚能狂。不禁清瘦西风紧，薄洗铅华晓露香。照影一樽聊作伴，诛茅三径莫相忘。他年载酒能来否，相见悬知话更长。","dynasty":"宋代","title":"洛阳九日次韵县尉其一"}
{"author":"赵鼎","content":"贫病侵寻不少宽，行藏何事更凭栏。儿曹不解市朝隐，我辈政宜文字欢。客恨向来随处有，秋风待此著人寒。宾鸿旅燕元无定，莫把黄花取次看。","dynasty":"宋代","title":"洛阳九日次韵县尉其二"}
{"author":"赵鼎","content":"劳人州县若为情，蹭蹬穷途已半生。愁满西风双鬓白，梦回中夜寸心惊。每惭彭泽辞升斗，终合吴门变姓名。且把黄花泛杯酒，秋深萧寺有馀清。","dynasty":"宋代","title":"次韵县尉"}
{"author":"赵鼎","content":"凉风收雨断晴霓，漠漠青山白鹭飞。竹树蔽亏涵野色，楼台灭没淡烟霏。凌波鸣佩杳何许，驾鹤吹笙殊未归。怅念夷犹凄望眼，碧云千里又斜晖。","dynasty":"宋代","title":"县丞吕若谷置酒巽亭其一"}
{"author":"赵鼎","content":"荒烟蔓草接平林，景物萧萧秋意深。水阔山长人去远，云闲天淡鸟飞沉。宫前离黍他年恨，关外西风别夜心。莫倚栏干重留客，子山从此费悲吟。","dynasty":"宋代","title":"县丞吕若谷置酒巽亭其二"}
{"author":"赵鼎","content":"万里高空卷素霓，徘徊几点暮鸦飞。波平洛浦棹歌远，风袅宫楼香雾霏。猿鹤山中应怨别，莼鲈秋后合思归。此间自有江淹赋，不用桓伊恨落晖。","dynasty":"宋代","title":"再用前韵其一"}
{"author":"赵鼎","content":"一枝枝自寄深林，何得翻然著意深。塞上亦知无马失，江边谁问有舟沉。烦君烂漫千钟酒，慰我登临一寸心。醉后狂歌歌更切，未应愁减越人吟。","dynasty":"宋代","title":"再用前韵其二"}
{"author":"赵鼎","content":"百年遗恨了难平，只有南山不改青。桥下温波秋渺渺，楼头霏雾晚冥冥。祥钟福地衣冠盛，气润中天草木灵。那得丹青绘缣素，烦君妙语写无形。","dynasty":"宋代","title":"次韵张与之登巽亭其一"}
{"author":"赵鼎","content":"霜洗残秋暮吹惊，长林蔓草敛馀青。忘机独鸟临清浅，避弋孤鸿入杳冥。老矣未成南亩计，归欤空愧北山灵。独怜亭下潇潇柏，能伴幽人槁木形。","dynasty":"宋代","title":"次韵张与之登巽亭其二"}
{"author":"赵鼎","content":"桃李丛中独立难，自怜孤艳怯春寒。微风只解分香去，流水犹能照影看。冷落霓衣慵按舞，斓斑妆粉未胜冠。留连芳酒无嫌晚，要与凉蟾共倚栏。","dynasty":"宋代","title":"洛中次韵河南令王子与观梅"}
{"author":"赵鼎","content":"傅粉生香作意开，柔情似欲挽人回。犹怜行役匆匆去，不是寻芳得得来。姑射山头若冰雪，谢家林下绝尘埃。空江月落东风冷，谁并孤舟一笛哀。","dynasty":"宋代","title":"定海路中观梅"}
{"author":"赵鼎","content":"天上旌旗照海隅，规模想像百年馀。雷霆号令推神笔，龙虎风云识谶书。顾盼八方平僣乱，讴歌几世乐耕锄。他时谁唱纷更术，不念艰难树立初。","dynasty":"宋代","title":"建隆寺诗"}
{"author":"赵鼎","content":"砥柱西倾朔野宽，鱼龙掀舞去漫漫。润蒸霏雾一川暗，怒激惊风千里寒。九折势须回故道，三山天为障狂澜。寻源不作乘槎计，沧海他年一钓竿。","dynasty":"宋代","title":"红门扫役所观河"}
{"author":"赵鼎","content":"永巷疏林栖鸟还，幽花蔓草惨荒烟。悄无人语寒食后，时有雨点黄昏前。孤坐何从得言笑，一樽不复论圣贤。酒酣缩首絮衾底，屋头浩浩南风颠。","dynasty":"宋代","title":"役所寒食晚归"}
{"author":"赵鼎","content":"沧波东下武牢关，物色人情共惨然。草檄旧传骠骑府，浮家今在孝廉船。向来戎马知何补，老去江湖定有缘。无限青云著鞭处，固应分付祖生先。","dynasty":"宋代","title":"之官开封泛洛东下先寄京师故旧"}
{"author":"赵鼎","content":"花开花谢总无心，转首薰风绿满林。人事不随春事了，眼云空与暮云深。锦鸠呼妇商量雨，白蚁排兵做弄阴。除却墙头老山色，更无佳客肯相寻。","dynasty":"宋代","title":"暮春"}
{"author":"赵鼎","content":"坐叹空山落景催，几时江上叶舟回。初无妙术留春住，强觅馀欢傍酒来。体力寒多便故絮，齿牙衰甚怯新梅。秦川洛水繁华事，白首天边共此杯。","dynasty":"宋代","title":"和元长暮春"}
{"author":"赵鼎","content":"残蟾衰柳伴牢愁，把酒悲歌汴水秋。契阔死生俱泪下，功名富贵此心休。杀鸡为黍思前约，问舍求田愧本谋。又向春风话离别，此生生计日悠悠。","dynasty":"宋代","title":"别张德远诗"}
{"author":"赵鼎","content":"数垒小山松桂幽，能令盛暑作凉秋。故宫于此有遗迹，客子暂来生许愁。万顷云波朝古堞，一蓑寒雨送扁舟。他年图画归携取，要使北人清两眸。","dynasty":"宋代","title":"清凉寺"}
{"author":"赵鼎","content":"客里寻欢岂易谋，牢歌谁与散幽忧。可怜伧父双蓬鬓，长寄吴侬一叶舟。陶令早知今日是，庾郎能赋此生愁。残年流荡归无处，兰芷潇潇江上秋。","dynasty":"宋代","title":"将发泗上"}
{"author":"赵鼎","content":"伟干亭亭叹辙鳞，弊裘破帽厌京尘。一官耻作儿女态，扁舟去卜渔樵邻。他乡未办饘粥计，何物更能寒热人。努力扶持饱吃饭，秋风江上正鲈莼。","dynasty":"宋代","title":"至宿闻陆昭中病痁"}
{"author":"赵鼎","content":"执耒田园正所图，无心重整少时书。功名常若归难必，拙直悬知退有馀。避谤杜门宾客绝，病痰妨饮酒杯疏。平生刚笑孔文举，老我年来百不如。","dynasty":"宋代","title":"示陆昭中"}
{"author":"赵鼎","content":"心远由来绝世纷，更寻丘壑避嚣尘。门阑已觉贫无事，宾客应怜老畏人。诗不名家免招谤，酒虽作病要全身。香山千载流风在，鸡黍他年早卜邻。","dynasty":"宋代","title":"六月十三日书呈元长"}
{"author":"赵鼎","content":"虚怀无地著纤尘，独鹤孤云寄此身。琴发清弹庐阜月，诗探妙意武林春。少陵深契赞公语，惠远能知陶令真。扰扰今谁同此趣，容车山下两闲人。","dynasty":"宋代","title":"用元长韵赠空老"}
{"author":"赵鼎","content":"寺楼钟断锁长廊，谁共萧斋一炷香。书册自能留久坐，灯花还解劝馀觞。风回绝壑沉虚籁，雨入幽林送嫩凉。老懒由来贪睡美，秋衾不怕夜初长。","dynasty":"宋代","title":"夜坐"}
{"author":"赵鼎","content":"南来系缆楚江皋，孤客羁心正郁陶。海气连空山色暗，秋阴覆地水风高。屋头冰雹敲寒雨，枕底春雷簸怒涛。一点青灯双白鬓，可无樽酒伴离骚。","dynasty":"宋代","title":"泊真州闸外诗"}
{"author":"赵鼎","content":"短棹人谁识姓名，相逢况是十年兄。江关契阔秋来恨，兵火流离别后情。高论看君挥麈柄，雄图怜我付楸枰。酒阑月落孤舟起，便是江湖万里行。","dynasty":"宋代","title":"过高邮饮张才甫家作诗为别"}
{"author":"赵鼎","content":"凭陵风雪不相贷，逋客向来生事寒。京国回头九关隔，江湖吊影一身单。著鞭意气初非浅，唾手功名不作难。老矣收心定何许，莼鲈聊馔腐儒餐。","dynasty":"宋代","title":"和郑有功次范元长韵"}
{"author":"赵鼎","content":"欲雪浓云冻不收，凄寒偏著敝貂裘。客愁有许要排逐，岁事无多难挽留。畴昔谩怀三径约，飘零聊用一樽酬。即看瑶草光风转，作意湖山汗漫游。","dynasty":"宋代","title":"岁晏感怀其一"}
{"author":"赵鼎","content":"扫荡边氛渐有期，此生已复叹差池。眼中种种无聊赖，身外悠悠徒尔为。彭泽归来那得酒，少陵穷甚但哦诗。卑栖傥遂桑榆晚，敢并鸳鸿接羽仪。","dynasty":"宋代","title":"岁晏感怀其二"}
{"author":"赵鼎","content":"此生已复外升沉，出处由来著意深。拙甚但知闲可乐，灾馀犹有病相寻。贫难调护漳滨卧，老自消除魏阙心。庄舄钟离各怀土，吴儿莫笑作秦音。","dynasty":"宋代","title":"卧病一首"}
{"author":"赵鼎","content":"乱来那复较升沉，愁极仍嗟病骨侵。双袖龙钟羁客泪，一樽倾倒故人心。沙寒独雁难求侣，山近浮云易作阴。落轸断弦非众听，暮年淮海叹知音。","dynasty":"宋代","title":"次韵子苍诸公韵"}
{"author":"赵鼎","content":"举目山河往恨沉，吴霜一点鬓毛侵。飘零顾我非前日，慷慨唯君识此心。香散药畦花漫漫，波侵蝶沼竹阴阴。平生载酒论文地，鸿雁归时问信音。","dynasty":"宋代","title":"再用前韵示范六"}
{"author":"赵鼎","content":"衢江波上半帆风，散发篷窗笑傲中。晚境但深耽酒癖，穷途犹愧作诗工。天边垄坂三秦阻，海上山川百越通。得尽馀龄安一饱，此身何敢较西东。","dynasty":"宋代","title":"将至三衢杨村道中小饮"}
{"author":"赵鼎","content":"挥毫曾看妙如神，倾泻明珠百斛珍。畴昔笑谈知寡和，后来风度绝无人。应怜老矣纡朱绂，早约归欤岸角巾。明镜未须羞鬓发，一樽相与永青春。","dynasty":"宋代","title":"长沙倅刘元举寄示参议伯山酬唱之什因亦次韵二首其一"}
{"author":"赵鼎","content":"秋风泽国正鲈莼，归意长随陆海珍。簿领穷年迷旧学，疮痍千里愧斯人。袖中本是钓竿手，头上无非漉酒巾。节物惊心劳梦寐，衢江西岸小梅春。","dynasty":"宋代","title":"长沙倅刘元举寄示参议伯山酬唱之什因亦次韵二首其二"}
{"author":"赵鼎","content":"忆尝从事舜蒲州，把酒论文并俊游。千古关河增义气，一时人物最风流。飘零无复相从乐，潦倒难堪送别愁。为我去寻山下路，疏云流水五峰秋。","dynasty":"宋代","title":"送张京与之宰解县"}
{"author":"赵鼎","content":"云水关山恨渺茫，尺书能慰九回肠。剑南亲旧知安健，陜右兵民亦奋扬。契阔十年悲故国，飘零百指滞殊乡。何由结伴春风暖，也向襄阳下洛阳。","dynasty":"宋代","title":"得蜀信"}
{"author":"赵鼎","content":"江海飘零几送春，飞蓬无地寄孤根。梦回南浦人千里，醉倚东风酒一樽。可是今年暗寒食，不堪多病怯黄昏。儿童自趁秋千约，花落空庭独掩门。","dynasty":"宋代","title":"寒食日书事"}
{"author":"赵鼎","content":"乡书难附北归云，燕子犹寻旧主人。流水迢迢长念远，飞花糁糁又伤春。向来轩冕非吾意，何处园林托此身。只有长歌一樽酒，暮年风味最情亲。","dynasty":"宋代","title":"清明诗"}
{"author":"赵鼎","content":"神灵久愤敌尘侵，畀付经营惜寸阴。闻道倒戈回易水，行看休战牧桃林。宁论少壮非前日，及见升平亦本心。乱后亲朋无恙否，试凭北雁寄归音。","dynasty":"宋代","title":"和元长书怀二首其一"}
{"author":"赵鼎","content":"孤怀讵胜百忧侵，息影由来贵处阴。志谢长嘶走千里，身如倦翼返深林。云山处处明双目，樽酒时时洗寸心。更赖清诗为陶写，朱弦流水叹遗音。","dynasty":"宋代","title":"和元长书怀二首其二"}
{"author":"赵鼎","content":"荡漾扁舟入渺瀰，一夫摇橹疾如飞。涵空鉴影月光淡，衬地罗纹风力微。未拟然犀穷水府，犹能酌酒劝江妃。眼中清绝非人世，定使鲁连何许归。","dynasty":"宋代","title":"晚风定放小舟江心"}
{"author":"赵鼎","content":"本无筹策堪人用，盍挂衣冠遂物情。官职向来滋味薄，干戈经此梦魂惊。君犹极口谈经义，我已无心卜死生。何必吴门变名字，烟江万里叶舟轻。","dynasty":"宋代","title":"同苗秀才杨山人登舟"}
{"author":"赵鼎","content":"尘容俗状早知非，脱迹归来喜复悲。陇上人遥千万里，江边花发两三枝。兵戈阻绝书难到，雪霰飘零雁去迟。跋马东风一回首，落英还与泪纷披。","dynasty":"宋代","title":"靖安道中见梅"}
{"author":"赵鼎","content":"孤帆薄暮转清溪，空翠回环望眼迷。梦想莫知家远近，羁游将遍浙东西。归来分合投闲散，老去情犹惜解携。明月深林有乌鹊，悲鸣未许一枝栖。","dynasty":"宋代","title":"又泊兰溪亭"}
{"author":"赵鼎","content":"晓挂危樯两席开，孤城西望几时回。飘摇一舸随潮去，彷佛三山入眼来。身世从今寄云海，亲朋何在渺风埃。乘桴肆志吾安敢，就戮鲸鲵亦快哉。","dynasty":"宋代","title":"发四明奔昌国用韩叔夏韵呈觉民参政"}
{"author":"赵鼎","content":"鸣铙叠鼓两山傍，晓泛回潮石佛洋。漠漠东风吹瘴雾，曈曈暖日上扶桑。如闻鹤驭来空阔，知有神洲在渺茫。何必山林啖灵药，他年鼓枻访东皇。","dynasty":"宋代","title":"过石佛洋"}
{"author":"赵鼎","content":"经年薪水困行朝，一日归来百念消。决决溪流鸣枕下，丁丁谷响应山椒。小安课伐犹多事，无复移居莫见招。老矣羞为吴市隐，买田从此混渔樵。","dynasty":"宋代","title":"越土水浅易涸而近山无木可采故常有薪水之忧既归黄冈遂脱此责作诗示同舍"}
{"author":"赵鼎","content":"闻君结屋临山涧，多种黄精与紫芝。云气每占华盖顶，松阴长护玉津池。溪流盘转近百里，山色清虚无一姿。传得仙人新句法，封题遥寄五言诗。","dynasty":"宋代","title":"次张真君韵"}
{"author":"赵鼎","content":"稍觉清凉换縠衣，独怜衰鬓与秋期。清樽浪作经年计，黄卷长怀万古悲。蛩咽幽吟愁露草，鹊翻寒影绕风枝。此生此念能忘否，梦破苍龙西去时。","dynasty":"宋代","title":"中秋夜清坐读欧阳公正统论二首其一"}
{"author":"赵鼎","content":"露濯秋空灏气生，沉沉天宇夜空明。南楼老子兴不浅，赤壁先生梦更清。小艇拟寻银汉路，哀砧还起玉关情。何心把酒论欢赏，细字文书对短檠。","dynasty":"宋代","title":"中秋夜清坐读欧阳公正统论二首其二"}
{"author":"赵鼎","content":"木落江城风露寒，坐惊芳岁逼彫残。晚来自爱一杯暖，老去元无九日欢。拟借灵均兰作佩，尚馀陶令菊堪餐。平生遍插茱萸处，短梦悠悠行路难。","dynasty":"宋代","title":"九日晚坐独酌一杯"}
{"author":"赵鼎","content":"蹭蹬生涯一钓蓑，东西淮海信涛波。乱来益觉人情薄，客里其如日费多。麟阁壮图今老矣，菟裘归计奈贫何。越吟楚奏那能已，时倚哀弹拍棹歌。","dynasty":"宋代","title":"泊舟盐桥儿子洙辄于市买历尾题云客里其如日费多因取笔足成一诗"}
{"author":"赵鼎","content":"朝市丘园定孰优，要将闲适换深忧。门阑终日断还往，父子一樽相劝酬。云锁山林寒悄悄，风吹雪霰暮悠悠。醉馀身世知何许，莫向东陵觅故侯。","dynasty":"宋代","title":"雪中与洙辈饮"}
{"author":"赵鼎","content":"日日愁阴惨不开，惊风和雪振穷埃。百年未省南州见，千里应随北客来。塞马晓悲沙上月，陇人遥恨笛中梅。独怜寸草滋荣意，知道春从斗柄回。","dynasty":"宋代","title":"大雪连日不已"}
{"author":"赵鼎","content":"云山回合翠重重，不放幽人远目穷。高竹有时催冻雪，饥禽竟日咽悲风。悠悠事与本谋异，扰扰人谁此意同。却坐蒲团聊袖手，更无一语可书空。","dynasty":"宋代","title":"雪晴东轩独坐"}
{"author":"赵鼎","content":"平生戎马踏尘埃，晚看沧波眼渐开。眩转忽从千仞落，低昂时见一山来。风头淅沥吹成雨，枕底铿轰怒作雷。雅欲骑鲸傲人世，吾其于此赋归哉。","dynasty":"宋代","title":"过石门洋"}
{"author":"赵鼎","content":"月明窗竹冷横斜，坐看风灯落烬花。老眼病馀嫌细字，枯肠寒甚怯清茶。囊空岂是久为客，梦短其能飞到家。但有流年寻鬓发，潇潇蓬葆飒霜华。","dynasty":"宋代","title":"明庆僧房夜坐"}
{"author":"赵鼎","content":"伧父何由习楚风，家山俱在古河东。相逢憔悴干戈后，追数悲欢梦寐中。掺袂又成千里别，放歌空念一尊同。他年倘有加餐字，试问渔舟鹤发翁。","dynasty":"宋代","title":"趋三衢别故人时车驾幸杭州其一"}
{"author":"赵鼎","content":"飘零泽国几春风，又触惊涛泛短篷。四海未知栖息地，百年半在别离中。功名元与世缘薄，兵火向来吾道穷。独倚危楼凄望眼，青山无数浙江东。","dynasty":"宋代","title":"趋三衢别故人时车驾幸杭州其二"}
{"author":"赵鼎","content":"才过常山到草萍，驿亭偏喜雨初晴。麦畦水涨黄云重，柳絮风吹白雪轻。身世自今忘俗虑，宦途从此快吟情。魏公已辍江西镇，犹有甘棠颂政声。","dynasty":"宋代","title":"题常山草萍驿"}
{"author":"赵鼎","content":"绿柳平芜远际天，青山回抱水相连。半空梅雨昏窗色，一棹萍风破暝烟。酒到愁来那觉醉，诗逢佳客不论篇。只知身在将军府，一梦江南落枕边。","dynasty":"宋代","title":"潇湘亭"}
{"author":"赵鼎","content":"梦寻仙子访瀛洲，怨入春泉绕指流。酒病着人无物解，更烦一鼓为扶头。","dynasty":"宋代","title":"听琴次退翁韵"}
{"author":"赵鼎","content":"空笼疏幔晓寒清，小醉醒然不作酲。攲枕谁能寻断梦，卧闻童子诵经声。","dynasty":"宋代","title":"正月十八日枕上"}
{"author":"赵鼎","content":"心远身闲眼界清，潇然回首万缘轻。更将满耳是非语，换作松风溪水声。","dynasty":"宋代","title":"山中书事"}
{"author":"赵鼎","content":"衣巾翠湿阴阴竹，屐齿寒生步步云。莫向清流还洗耳，世间言语不曾闻。","dynasty":"宋代","title":"山居次韵止老"}
{"author":"赵鼎","content":"灵龙夜吠千年木，丹鼎光腾九转砂。鹤驭云軿竟何许，岩前老尽碧桃花。","dynasty":"宋代","title":"再用花字韵示止老二首其一"}
{"author":"赵鼎","content":"寻师杳隔蓬莱水，炼药长怀勾漏砂。闻道高人犹笑此，春风无处不开花。","dynasty":"宋代","title":"再用花字韵示止老二首其二"}
{"author":"赵鼎","content":"谁是翻经清净侣，毋烦杖履过前溪。不如多置葫芦酒，直使渊明醉后归。","dynasty":"宋代","title":"次韵止老见赠"}
{"author":"赵鼎","content":"坐看馀香作雪飞，春风犹恋折来枝。何如就赏芳丛下，留到丹丸结实时。","dynasty":"宋代","title":"老媪折山樱一枝观其开落"}
{"author":"赵鼎","content":"山林是处有依栖，及此秋晴唤妇归。随分谋生何厌拙，莫因饮啄傍人飞。","dynasty":"宋代","title":"有送生鸠者放之使去"}
{"author":"赵鼎","content":"初无勋德在生灵，徒以游谈致上卿。血食官祠尚千载，男儿要自勉功名。","dynasty":"宋代","title":"登第西归过甘罗庙题诗壁间"}
{"author":"赵鼎","content":"收罾渔浦青裙女，出米商船白纻郎。水小交关江上市，空山落日暮烟苍。","dynasty":"宋代","title":"宿宣化镇僧寺其一"}
{"author":"赵鼎","content":"斋厨冷落山头寺，人物萧条水上村。几叶商船泊清浅，一星渔火照黄昏。","dynasty":"宋代","title":"宿宣化镇僧寺其二"}
{"author":"赵鼎","content":"恺悌颁条坐啸馀，自书下考拙催租。编民不解歌襦裤，凿井耕田一事无。","dynasty":"宋代","title":"蒲中杂咏安民堂"}
{"author":"赵鼎","content":"玉麈逍遥岸葛巾，鸾钗宝瑟奉清樽。寄声与问鸳行旧，何似栖栖金马门。","dynasty":"宋代","title":"蒲中杂咏吏隐堂"}
{"author":"赵鼎","content":"萧生雅意定何哉，何复留情任剸裁。但把一杯无事酒，幕中年少尽长才。","dynasty":"宋代","title":"蒲中杂咏进思阁"}
{"author":"赵鼎","content":"堂上新音锡燕开，坐收和气入樽罍。已应倦听渔阳掺，客右不无鹦鹉才。","dynasty":"宋代","title":"蒲中杂咏颁乐堂"}
{"author":"赵鼎","content":"玉山颓倒莫来扶，富贵功名不让渠。文举平生一樽酒，苦逢儿辈议才疏。","dynasty":"宋代","title":"蒲中杂咏赏心亭"}
{"author":"赵鼎","content":"香风百步锦江秋，片断明霞晚不收。幕府诸郎总清丽，一樽相与最风流。","dynasty":"宋代","title":"蒲中杂咏红云阁"}
{"author":"赵鼎","content":"有美东吴胜事繁，醉翁遗恨阻跻攀。只应名阃山河秀，亦在先生几案间。","dynasty":"宋代","title":"蒲中杂咏名阃堂"}
{"author":"赵鼎","content":"元龙高兴绝尘寰，笑傲乾坤眼界宽。斥鴳鹍鹏俱定分，行藏何用倚栏干。","dynasty":"宋代","title":"蒲中杂咏逍遥楼"}
{"author":"赵鼎","content":"寸断吟肠柰此何，临高怀远足悲歌。若教尽写凄凉意，东阁郎君语更多。","dynasty":"宋代","title":"蒲中杂咏白楼"}
{"author":"赵鼎","content":"辛苦鱼虫老著书，一生冷淡笑迂儒。何当马上提三尺，去作凌烟大丈夫。","dynasty":"宋代","title":"蒲中杂咏文瑞堂"}
{"author":"赵鼎","content":"潇然一枕北窗凉，唤取樵青发嫩香。净洗西州羊炙口，要看妙语落冰霜。","dynasty":"宋代","title":"蒲中杂咏建安堂"}
{"author":"赵鼎","content":"此君风度固萧然，谁解招邀到此轩。要识维摩真面目，支离瘦骨寂无言。","dynasty":"宋代","title":"蒲中杂咏必种轩"}
{"author":"赵鼎","content":"干戈险阻恃河关，祸乱相寻一转丸。千载太平归有道，牂牁青海尽衣冠。","dynasty":"宋代","title":"蒲中杂咏河山阁"}
{"author":"赵鼎","content":"诗书千亩浩从横，蚤岁勤劳费笔耕。纨裤儒冠定谁饱，年年妻子笑谋生。","dynasty":"宋代","title":"蒲中杂咏种学轩"}
{"author":"赵鼎","content":"穷年兀兀究遗编，圣处工夫也自贤。政苦齑盐食不足，诸生毋诮腹便便。","dynasty":"宋代","title":"蒲中杂咏精思轩"}
{"author":"赵鼎","content":"笙箫声断一杯残，翠袖云鬟共倚栏。要藉馀阴清晚醉，酸寒莫作子猷看。","dynasty":"宋代","title":"蒲中杂咏竹轩"}
{"author":"赵鼎","content":"一时相见万夫雄，蔓草荒陵剑甲空。争战百年无处问，高城弦管正春风。","dynasty":"宋代","title":"蒲中杂咏北阁"}
{"author":"赵鼎","content":"目断河梁有许愁，人生离合最悠悠。遥怜别夜登临怨，不减清秋燕子楼。","dynasty":"宋代","title":"蒲中杂咏鹳雀楼"}
{"author":"赵鼎","content":"飞步临风亦快哉，雌雄何苦赋兰台。只凭一弄渔舟笛，唤得凉飙渡水来。","dynasty":"宋代","title":"蒲中杂咏披风亭"}
{"author":"赵鼎","content":"长波浩渺拍青山，细雨蓬窗一觉眠。但向急流能暂止，从他蛟鳄怒垂涎。","dynasty":"宋代","title":"蒲中杂咏碇斋"}
{"author":"赵鼎","content":"卷落银潢天汉涯，坐观河伯势雄誇。游人不识支机石，拟向津梁问客槎。","dynasty":"宋代","title":"蒲中杂咏临川亭"}
{"author":"赵鼎","content":"破新正春到，五叶尧蓂，弄芳初秀。翦彩然膏，灿华筵如昼。家庆图中，老莱堂上，竞祝翁遐寿。喜气欢容，光生玉斝，香霏金兽。谁会高情，淡然声利，一笑尘寰，万缘何有。解组归来，访渔樵朋友。华发苍颜，任从老去，但此情依旧。岁岁年年，花前月下，一尊芳酒。","dynasty":"宋代","title":"醉蓬莱（庆寿）"}
{"author":"赵鼎","content":"烟雨满江风细。江上危楼独倚。歌罢楚云空，楼下依前流水。迢递。迢递。目送孤鸿千里。","dynasty":"宋代","title":"如梦令（建康作）"}
{"author":"赵鼎","content":"空山雨过，月色浮新酿。把盏无人共心赏。漫悲吟、独自捻断霜须，还就寝、秋入孤衾渐爽。可怜窗外竹，不怕西风，一夜潇潇弄疏响。奈此九回肠，万斛清愁，人何处、邈如天样。纵陇水、秦云阻归音，便不许时闲，梦中寻访。","dynasty":"宋代","title":"洞仙歌"}
{"author":"赵鼎","content":"尽日东风吹绿树。向晚轻寒，数点催花雨。年少凄凉天付与，更堪春思萦离绪。临水高楼携酒处。曾倚哀弦，歌断黄金缕。楼下水流何处去，凭栏目送苍烟暮。","dynasty":"宋代","tags":"伤春，追忆，感慨，伤怀","title":"蝶恋花·河中作"}
{"author":"赵鼎","content":"空笼帘影隔垂杨。梦回芳草池塘。杏花枝上蝶双双。春昼初长。强理云鬟临照，暗弹粉泪沾裳。自怜容艳惜流光。无限思量。","dynasty":"宋代","title":"画堂春（春日）"}
{"author":"赵鼎","content":"归计信悠悠。归去谁留。梦随江水绕沙洲。沙上孤鸿犹笑我，萍梗飘流。与世且沈浮。要便归休。一杯消尽一生愁。傥有人来闲论事，我会摇头。","dynasty":"宋代","title":"浪淘沙（次韵史东美洛中作）"}
{"author":"赵鼎","content":"屋下疏流水，屋上列青山。先生跨鹤何处，窈窕白云间。采药当年三径，只有长松绿竹，霜吹晚萧然。举酒高台上，仿佛揖群仙。转银汉，飞宝鉴，溢清寒。金波万顷不动，人在玉壶宽。我唱君须起舞，要把嫦娥留住，相送一杯残。醉矣拂衣去，一笑渺人寰。","dynasty":"宋代","title":"水调歌头（甲辰九月十五日夜饮独乐见山台坐中作）"}
{"author":"赵鼎","content":"小园曲径，度疏林深处，幽兰微馥。竹坞无人双翠羽，飞触珊珊寒玉。更欲题诗，晚来孤兴，却恐伤幽独。不如花下，一尊芳酒相属。慨念故国风流，杨花春梦短，黄粱初熟。卷白千觞须劝我，洗此胸中荣辱。醉揖南山，一声清啸，休把《离骚》读。迟留归去，月明犹挂乔木。","dynasty":"宋代","title":"双翠羽（三月十三日夜饮南园作。旧名念奴娇）"}
{"author":"赵鼎","content":"秋光向晚，叹羁游坐见。年华将换。一纸素书，拟托南来征雁。奈雪深、天更远。东窗皓月今宵满。浅酌芳尊，暂倩嫦娥伴。应念夜长，旅枕孤衾不暖。便莫教、清影转。","dynasty":"宋代","title":"河传（秋夜旅怀）"}
{"author":"赵鼎","content":"魂消目断关山路。曾送雕鞍去。而今留滞古陪京，还是一尊芳酒、送君行。吾庐好在条山曲。三径应芜没。诛茅为我补东篱。会待新春残腊、也来归。","dynasty":"宋代","title":"虞美人令（冯翊送信道舅先归桐宫）"}
{"author":"赵鼎","content":"波光山色雨溟濛，粉雉红楼杳霭中。自是人间佳丽地，不须寻访水晶宫。","dynasty":"宋代","title":"蒲中杂咏河西亭"}
{"author":"赵鼎","content":"振跸鸣銮万马环，悲歌应鄙汉楼船。关头老吏亲曾见，千丈荣光夜烛天。","dynasty":"宋代","title":"蒲中杂咏行庆关"}
{"author":"赵鼎","content":"波面香风落磬声，夕阳楼殿更分明。蓬莱弱水端难到，聊与人间作化城。","dynasty":"宋代","title":"蒲中杂咏铁佛寺"}
{"author":"赵鼎","content":"射虎将军竟不侯，脱身锋镝老菟裘。柳枝折尽东风晚，闲对酴醾一醉休。","dynasty":"宋代","title":"蒲中杂咏李园"}
{"author":"赵鼎","content":"跳珠溅雪满空岩，疏涤心灵爽气严。彷佛瑶台明月下，佩环声在水晶帘。","dynasty":"宋代","title":"蒲中杂咏淙玉亭"}
{"author":"赵鼎","content":"郁郁亭前三四松，苍髯疑是采芝翁。归欤莫作终南卧，无限英雄落彀中。","dynasty":"宋代","title":"蒲中杂咏逍遥亭"}
{"author":"赵鼎","content":"飘零谁复问平安，只得幽人冷眼看。流水空山云暮合，此君无乃太清寒。","dynasty":"宋代","title":"蒲中杂咏此君亭"}
{"author":"赵鼎","content":"泠然我欲御波行，身世由来水上萍。好笑安期空狡狯，犹须赤鲤渡沧溟。","dynasty":"宋代","title":"蒲中杂咏御波亭"}
{"author":"赵鼎","content":"月下何人唱步虚，如闻仙子好楼居。五云缥缈星河阁，肠断青鸾一纸书。","dynasty":"宋代","title":"蒲中杂咏王母观"}
{"author":"赵鼎","content":"老去收身百战场，厌闻鼓吹奏西凉。凭君剩把珠帘卷，要与青山共此觞。","dynasty":"宋代","title":"蒲中杂咏面山堂"}
{"author":"赵鼎","content":"宝鉴菱花莹。孤鸾慵照影。鱼书蝶梦两浮沈，恨恨恨。结尽丁香，瘦如杨柳，雨疏云冷。宿醉厌厌病。罗巾空泪粉。欲将远意托湘弦，闷闷闷。香絮悠悠，画帘悄悄，日长春困。","dynasty":"宋代","title":"怨春风（闺怨）"}
{"author":"赵鼎","content":"年年桃李。渺关河一梦，飞花空委。鸿去燕来，锦字参差难寄。敛双眉、山对起。娇波泪落妆如洗。独倚高楼，日日春风里。江水际。天色无情，似送离怀千里。","dynasty":"宋代","title":"河传（以石曼卿诗为之）"}
{"author":"赵鼎","content":"绰约彤霞降紫霄。是仙子风标。湘裙明佩响琼瑶。散馥郁、暗香飘。小春十月寒犹浅，妆粉弄梅梢。秦楼风月待吹箫。舞双鹤、醉蟠桃。","dynasty":"宋代","title":"燕归梁（为人生日作）"}
{"author":"赵鼎","content":"笔端红翠。造化工夫春有意。云梦涵胸。好去蓬山十二重。天街追骑。催唤谪仙泥样醉。电扫云空。百斛明珠咳唾中。","dynasty":"宋代","title":"减字木兰花（和倅·车韵。因以送之）"}
{"author":"赵鼎","content":"兰烛画堂深，歌吹已终瑶席。碾破密云金缕，送蓬莱归客。看看宣诏未央宫，草诏侍宸极。拜赐一杯甘露，泛天边春色。","dynasty":"宋代","title":"好事近（倅·车还阙，分得茶词）"}
{"author":"赵鼎","content":"断霞收尽黄昏雨。滴梧桐疏树。帘栊不卷夜沈沈，锁一庭风露。天涯人远，心期梦悄，苦长宵难度。知他窗外促织儿，有许多言语。","dynasty":"宋代","title":"贺圣朝（锁试府学夜坐作）"}
{"author":"赵鼎","content":"檐花点滴秋清。寸心惊。香断一炉沈水、一灯青。凉宵永。孤衾冷。梦难成。叶叶高梧敲恨、送残更。","dynasty":"宋代","title":"乌夜啼"}
{"author":"赵鼎","content":"艳艳春娇入眼波。劝人金盏缓声歌。不禁粉泪揾香罗。暮雨朝云相见少，落花流水别离多。寸肠争奈此情何。","dynasty":"宋代","title":"浣溪沙（美人）"}
{"author":"赵鼎","content":"雨余风露凄然。月流天。还是年时今夜、照关山。收别泪。持杯起。问婵娟。问我扁舟流荡、几时还。","dynasty":"宋代","title":"乌夜啼（中秋）"}
{"author":"赵鼎","content":"靡靡流光，凄凄风露，小园草木初凋。杳然尘影，爽气界天高。爱此佳名重九，随宜对、秋菊持醪。登临处，哀蝉断响，燕雁度云霄。闲谣。情缅邈，相寻万化，人世徒劳。念胸中百虑，何物能消。欲致颓龄不老，和金茎、一醉陶陶。君休问，千年事往，聊与永今朝。","dynasty":"宋代","title":"满庭芳（九日用渊明二诗作）"}
{"author":"赵鼎","content":"春色遍天涯，寒谷未知消息。且共一尊芳酒，看东风飞雪。太平遗老洞霄翁，相对两华发。一任醉魂飞去，访琼瑶宫阙。","dynasty":"宋代","title":"好事近（雪中携酒过元长）"}
{"author":"赵鼎","content":"羁旅转飞蓬，投老未知休息。却念故园春事，舞残红飞雪。危楼高处望天涯，云海寄穷发，只有旧时凉月，照清伊双阙。","dynasty":"宋代","title":"好事近（再和）"}
{"author":"赵鼎","content":"一炷鼻端香，方寸浪平风息。汲取玉池春水，点红炉微雪。年来都以酒相妨，进退只毫发，却道醉乡深处，是三山神阙。","dynasty":"宋代","title":"好事近（再和）"}
{"author":"赵鼎","content":"烟雾锁青冥，直上九关一息。姑射有人相挽，莹肌肤冰雪。骑鲸却下大荒来，天风乱吹发。慨念故人非是，漫尘埃城阙。","dynasty":"宋代","title":"好事近（再和）"}
{"author":"赵鼎","content":"三月正当三十日，愁杀醉吟翁。可奈青春，太无情甚，归去苦匆匆。共君今夜不须睡，尊酒且从容。说与楼头，打钟人道，休打五更钟。","dynasty":"宋代","title":"少年游（山中送春）"}
{"author":"赵鼎","content":"花光烛影春容媚。香生和气。纷纷儿女拜翁前，劝犀尊金醴。家酿名，出《真诰》。凌烟图画，王侯富贵，非翁雅意，愿翁早早乞身归，对青山沈醉。","dynasty":"宋代","title":"贺圣朝（两辰岁生日作）"}
{"author":"赵鼎","content":"征鞍南去天涯路。青山无数。更堪月下子规啼，向深山深处。凄然推枕，难寻新梦，忍听伊言语。更阑人静一声声，道不如归去。","dynasty":"宋代","title":"贺圣朝（道中闻子规）"}
{"author":"赵鼎","content":"杨柳曲江头，曾记彩舟良夕。一枕楚台残梦，似行云无迹。青山迢递水悠悠，何处问消息。还是一年春暮，倚东风独立。","dynasty":"宋代","title":"好事近（杭州作）"}
{"author":"赵鼎","content":"惜别伤离，此生此念无重数。故人何处。还送春归去。美酒一杯，谁解歌金缕。无情绪。淡烟疏雨。花落空庭暮。","dynasty":"宋代","title":"点绛唇（惜别）"}
{"author":"赵鼎","content":"归去来。归去来。昨夜东风吹梦回。家山安在哉。酒一杯。复一杯。准拟愁怀待酒开。愁多肠九回。","dynasty":"宋代","title":"琴调相思令（思归词）"}
{"author":"赵鼎","content":"江月初升，听悲风、萧瑟满山零叶。夜久酒阑，火冷灯青，奈此愁怀千结。绿琴三叹朱弦绝，与谁唱、阳春白雪。但遐想、穷年坐对，断编遗册。西北欃枪未灭。千万乡关，梦遥吴越。慨念少年，横槊风流，醉胆海涵天阔。老来身世疏篷底，忍憔悴、看人颜色。更何似、归欤枕流漱石。","dynasty":"宋代","title":"花心动（偶居杭州七宝山国清寺冬夜作）"}
{"author":"赵鼎","content":"惜别怀归老不禁。一年春事柳阴阴。日下长安何处是，碧云深。已恨梅花疏远信，休传桃叶怨遗音。一醉东风分首去，两惊心","dynasty":"宋代","title":"浣溪沙（建康次韵范元长送邢子方）"}
{"author":"赵鼎","content":"漠漠晴霓和雨收。长波千万里，拍天流。云帆烟棹去悠悠。西风里，归兴满沧州。谩道醉忘忧。荡高怀远恨，更悲秋。一眉山色为谁愁。黄昏也，独自倚危楼。","dynasty":"宋代","title":"小重山"}
{"author":"赵鼎","content":"度陇信音谁与寄。肠断江南千里。深雪前村里。一枝昨夜传芳意。冷蕊暗香空旖旎。也应是、春来憔悴。风度将谁比。忆曾插向香罗□。","dynasty":"宋代","title":"惜双双（梅）"}
{"author":"赵鼎","content":"世态浮云易变，时光飞箭难留。五年重见海东头。只有交情似旧。未尽别来深意，难堪老去离愁。青山迢递水悠悠。明日扁舟病酒。","dynasty":"宋代","title":"西江月（过福唐留别故人）"}
{"author":"赵鼎","content":"青春不与花为主。花正开时春暮。花下醉眠休诉。看取春归去。莺愁蝶怨春知否。欲问春归何处。只有一尊芳醑。留得青春住。","dynasty":"宋代","title":"醉桃园（送春）"}
{"author":"赵鼎","content":"客路那知岁序移，忽惊春到小桃枝。天涯海角悲凉地，记得当年全盛时。花弄影，月流辉，水晶宫殿五云飞。分明一觉华胥梦，回首东风泪满衣。","dynasty":"宋代","title":"鹧鸪天建康上元作"}
{"author":"赵鼎","content":"绰约彤霞降紫霄。是仙子风标。湘裙明佩响琼瑶。散馥郁、暗香飘。小春十月寒犹浅，妆粉弄梅梢。秦楼风月待吹箫。舞双鹤、醉蟠桃。","dynasty":"宋代","title":"燕归梁·绰约彤霞降紫霄"}
{"author":"赵鼎","content":"断霞收尽黄昏雨。滴梧桐疏树。帘栊不卷夜沈沈，锁一庭风露。天涯人远，心期梦悄，苦长宵难度。知他窗外促织儿，有许多言语。","dynasty":"宋代","title":"贺圣朝·断霞收尽黄昏雨"}
{"author":"赵鼎","content":"屋下疏流水，屋上列青山。先生跨鹤何处，窈窕白云间。采药当年三径，只有长松绿竹，霜吹晚萧然。举酒高台上，仿佛揖群仙。转银汉，飞宝鉴，溢清寒。金波万顷不动，人在玉壶宽。我唱君须起舞，要把嫦娥留住，相送一杯残。醉矣拂衣去，一笑渺人寰。","dynasty":"宋代","title":"水调歌头·屋下疏流水"}
{"author":"赵鼎","content":"烟雨满江风细。江上危楼独倚。歌罢楚云空，楼下依前流水。迢递。迢递。目送孤鸿千里。","dynasty":"宋代","title":"如梦令·烟雨满江风细"}
{"author":"赵鼎","content":"江月初升，听悲风、萧瑟满山零叶。夜久酒阑，火冷灯青，奈此愁怀千结。绿琴三叹朱弦绝，与谁唱、阳春白雪。但遐想、穷年坐对，断编遗册。西北欃枪未灭。千万乡关，梦遥吴越。慨念少年，横槊风流，醉胆海涵天阔。老来身世疏篷底，忍憔悴、看人颜色。更何似、归欤枕流漱石。","dynasty":"宋代","title":"花心动·江月初升"}
{"author":"赵鼎","content":"孝感天心格，忧勤国步艰。贾生休赋鵩，贡禹欲弹冠。白发他乡客，清尊此夕欢。如闻京兆尹，拜表请回銮。","dynasty":"宋代","title":"车驾还汴"}
{"author":"赵鼎","content":"甲马分诸道，舟车会此都。前王端有意，异世肯同途。人物风流尽，公私府库虚。百年馀故老，相遇涕涟如。","dynasty":"宋代","title":"围城次退翁韵"}
{"author":"赵鼎","content":"扰扰干戈地，悬悬父子情。人间正多故，身外复何营。我已忘官宠，儿须办力耕。归家休歇处，团坐话无生。","dynasty":"宋代","title":"将归先寄诸幼"}
{"author":"赵鼎","content":"避地重遭乱，还家幸再生。一身今见汝，寸禄敢留情。更恐死生隔，浑疑梦寐惊。吾今犹有愧，未遂鹿门耕。","dynasty":"宋代","title":"还家示诸幼"}
{"author":"赵鼎","content":"但切思家念，那知行路难。杯盘无作具，菽水自加餐。竹老风声劲，山深夜气寒。肯教孤枕梦，容易到长安。","dynasty":"宋代","title":"还家"}
{"author":"赵鼎","content":"性静交游少，身闲日月长。忘言千句偈，宴坐一炉香。世有流离苦，人趋声利场。此间亦何事，高卧傲羲皇。","dynasty":"宋代","title":"马靖国后轩"}
{"author":"赵鼎","content":"云端贝阙见，鳌负海山来。瑞气元非雾，天风不染埃。颁常八柱建，象魏五门开。肯构经营念，贻谋丕显哉。","dynasty":"宋代","title":"蒲中次韵提举赵正之秦亭唱和五首其一"}
{"author":"赵鼎","content":"丁丁谷声响，泛泛棹歌来。净港时吹浪，中流或起埃。亦知从地出，几若凿山开。帝室须梁栋，斯功当念哉。","dynasty":"宋代","title":"蒲中次韵提举赵正之秦亭唱和五首其二"}
{"author":"赵鼎","content":"陇树迎人去，关云逐马来。凄风摇白草，落日蔽黄埃。仗节身方远，逢山眼暂开。却临分水处，蜀道赋高哉。","dynasty":"宋代","title":"蒲中次韵提举赵正之秦亭唱和五首其三"}
{"author":"赵鼎","content":"要作哦诗伴，何妨结驷来。琼林有馀韵，水槛绝纤埃。醉胆江山阔，吟毫花草开。只应闻雁夜，梦枕思悠哉。","dynasty":"宋代","title":"蒲中次韵提举赵正之秦亭唱和五首其四"}
{"author":"赵鼎","content":"追随六郡子，深入塞云来。关路春飞雪，沙场夜涨埃。戏围千骑猎，笑挽六钧开。历历经游处，初心已矣哉。","dynasty":"宋代","title":"蒲中次韵提举赵正之秦亭唱和五首其五"}
{"author":"赵鼎","content":"怀感花无数，其时春正深。如今重对酒，感旧独伤心。山鸟那知此，向人犹好音。东城多乐事，畴昔共幽寻。","dynasty":"宋代","title":"再到蒲中游穆氏园"}
{"author":"赵鼎","content":"飘泊嗟何往，归来恨莫从。师犹作秦语，我已效吴侬。水浅长河浪，山低太华峰。几时携手去，南北本同宗。","dynasty":"宋代","title":"赠普照监院"}
{"author":"赵鼎","content":"门外江南道，潇然谁与同。禅心达生死，道眼识穷通。聊为机缘起，悬知色相空。有人真勇退，不到急流中。","dynasty":"宋代","title":"六合县相僧"}
{"author":"赵鼎","content":"江上中秋月，天边白发翁。一轮还自满，千里共谁同。扰扰干戈后，栖栖羁旅中。持杯那复问，一釂百分空。","dynasty":"宋代","title":"中秋呈元长其一"}
{"author":"赵鼎","content":"谁作清光伴，潇然属两翁。他乡多病后，竟夕一樽同。孤杵征衣泪，寒沙战角风。何由遂心赏，幽思渺秋空。","dynasty":"宋代","title":"中秋呈元长其二"}
{"author":"赵鼎","content":"顾影不成舞，披襟欲御风。人怜经岁别，月与旧时同。鹤警露华白，鱼潜水鉴空。举杯还径醉，归梦广寒宫。","dynasty":"宋代","title":"中秋醉后"}
{"author":"赵鼎","content":"未厌山林僻，那知节序迁。高闲爱重九，安健又今年。物外无缰锁，樽中有圣贤。黄花自衰晚，勿复笑华颠。","dynasty":"宋代","title":"九日置酒坐上呈元长"}
{"author":"赵鼎","content":"烟水毗陵道，光涵落月空。梦魂尘𡏖外，眼界画图中。舟漾安期鲤，帆飞御寇风。鉴湖如可乞，归老浙江东。","dynasty":"宋代","title":"毗陵道中"}
{"author":"赵鼎","content":"帆落溪风转，山明雾雨收。登临本乘兴，惝恍却生愁。独雁竟安往，潜鱼不可求。何年定归计，复此过扁舟。","dynasty":"宋代","title":"登兰溪亭"}
{"author":"赵鼎","content":"一官冯翊郡，为况定如何。水似古桐苦，风如东镇多。幽心迷簿领，断梦阻关河。赖有清樽酒，时时一醉歌。","dynasty":"宋代","title":"左冯翊寄东镇张致一兼简闻喜亲旧"}
{"author":"赵鼎","content":"相期念畴昔，道在敢忧贫。分手便千里，论心复几人。微词动招谤，烂醉可藏身。第恐先求旧，黄麻起世臣。","dynasty":"宋代","title":"次韵富季申寄示"}
{"author":"赵鼎","content":"东风花万点，落我酒杯间。欲和郢中曲，先颓坐上山。威棱徒料峭，生意自斓斑。谁是淮西将，提兵夜斩关。","dynasty":"宋代","title":"次韵富季申雪中即事时闻北敌起兵"}
{"author":"赵鼎","content":"无才居客右，孤坐一窗间。梦到广寒殿，人来姑射山。舞低明佩冷，妆罢落花斑。便欲凌风去，天门隔九关。","dynasty":"宋代","title":"次韵富季申雪中即事时闻北敌起兵其二"}
{"author":"赵鼎","content":"三见江南白，端来伴酒樽。作寒催岁暮，流润压冬温。云卧山容湿，天低水气昏。东风犹有信，昨夜到前村。","dynasty":"宋代","title":"后数日雪再作"}
{"author":"赵鼎","content":"未著绝交论，但歌招隐诗。人间审如此，身外复奚疑。丧乱物情薄，奔驰智力疲。溪山有佳处，投老更何之。","dynasty":"宋代","title":"发杭州有讶太遽者"}
{"author":"赵鼎","content":"投闲非避世，导引学修真。物外元无事，壶中别有春。水声清梦寝，山色上衣巾。已矣将安往，乡关渺战尘。","dynasty":"宋代","title":"东轩即事二首其一"}
{"author":"赵鼎","content":"原宪贫非病，渊明懒是真。诗留百年债，酒占四时春。泉石高凉地，祠官自在身。叨蒙有如此，何以效涓尘。","dynasty":"宋代","title":"东轩即事二首其二"}
{"author":"赵鼎","content":"安土无南北，论情皆弟兄。休寻卓庵处，要便打包行。萍迹虽无定，葵心终有倾。相望得安健，有使即传声。","dynasty":"宋代","title":"闻有长沙之命"}
{"author":"赵鼎","content":"敢叹边氛炽，今闻公道开。中原非世事，南国自人材。朱履羞弹铗，黄金谩筑台。天涯转蓬恨，何地赋归来。","dynasty":"宋代","title":"泊小金山觉渡寺僧言建德知县桐庐知县婺州教授皆被召"}
{"author":"赵鼎","content":"晚觉身名误，悠悠定孰亲。却回苕水棹，来看武林春。避地将安往，寻山莫厌频。百钱挑竹杖，云外踏嶙峋。","dynasty":"宋代","title":"和郑有功游西湖二首其二"}
{"author":"赵鼎","content":"何意分南北，无由问死生。永缠风树感，深动渭阳情。两姊各衰白，诸甥未老成。尘烟渺湖海，恻恻寸心惊。","dynasty":"宋代","title":"思乡"}
{"author":"赵鼎","content":"悄无人语到高堂，爽气侵凌枕簟凉。木叶彫风秋瑟瑟，檐花流雨夜浪浪。灯明疏幔孤光暗，蛩咽空阶怨绪长。心愿无期清梦断，一炉沉水自焚香。","dynasty":"宋代","title":"秋试锁宿府学"}
{"author":"赵鼎","content":"氤氲和气凤城春，正是英豪得志辰。雨露九重均造化，丹青千字富经纶。古来将相皆由此，今见诗书不误人。何处寒乡少年子，绿袍归拜北堂亲。","dynasty":"宋代","title":"登第示同年"}
{"author":"赵鼎","content":"夜关不锁戍无兵，负贩行歌乐太平。绿野牛羊新牧地，颓垣烟草古边城。山川自昔留形势，基业今谁问战争。陇上少年多意气，弯弓徒自诧功名。","dynasty":"宋代","title":"守官长道之岷南过马务寨示知寨石殿直"}
{"author":"赵鼎","content":"翰墨文章妙若神，风流谈笑绝纤尘。才华最盛东西蜀，闻望相高一二人。清夺峨眉千岁雪，丽如锦水万花春。我生不识东坡老，犹及颐庵见后身。","dynasty":"宋代","title":"酬赠黄倅"}
{"author":"赵鼎","content":"三见西风洛水秋，归心长共水悠悠。扁舟未遂莼鲈愿，俗驾空贻猿鹤羞。可见飘零疏酒盏，更惭落魄问朋游。回头一笑君应会，薄有田园归去休。","dynasty":"宋代","title":"冯翊次韵邵子文寄赠之什"}
{"author":"赵鼎","content":"满眼尘埃懒据鞍，暂逢清景即怡颜。月明夜水平低岸，烟淡秋林倚半山。隐退谩留他日计，居贫未放此身闲。老来愧取移文诮，会整匆匆俗驾还。","dynasty":"宋代","title":"夜送客至马鸣桥"}
{"author":"繁钦","content":"我出东门游，邂逅承清尘。思君即幽房，侍寝执衣巾。时无桑中契，迫此路侧人。我既媚君姿，君亦悦我颜。何以致拳拳？绾臂双金环。何以道殷勤？约指一双银。何以致区区？耳中双明珠。何以致叩叩？香囊系肘后。何以致契阔？绕腕双跳脱。何以结恩情？美玉缀罗缨。何以结中心？素缕连双针。何以结相于？金薄画搔头。何以慰别离？耳后玳瑁钗。何以答欢忻？纨素三条裙。何以结愁悲？白绢双中衣。与我期何所？乃期东山隅。日旰兮不来，谷风吹我襦。远望无所见，涕泣起踟蹰。与我期何所？乃期山南阳。日中兮不来，飘风吹我裳。逍遥莫谁睹，望君愁我肠。与我期何所？乃期西山侧。日夕兮不来，踯躅长叹息。远望凉风至，俯仰正衣服。与我期何所？乃期山北岑。日暮兮不来，凄风吹我襟。望君不能坐，悲苦愁我心。爱身以何为，惜我华色时。中情既款款，然后克密期。褰衣蹑茂草，谓君不我欺。厕此丑陋质，徙倚无所之。自伤失所欲，泪下如连丝。","dynasty":"魏晋","tags":"乐府，爱情","title":"定情诗"}
{"author":"繁钦","content":"瞻我北园。有条者桑。遘此春景。既茂且长。氤氲吐叶。柔润有光。黄条蔓衍。青鸟来翔。日月其迈。时不可忘。公子瞻旃。勋名乃彰。","dynasty":"魏晋","title":"赠梅公明诗"}
{"author":"繁钦","content":"蕙草生山北，托身失所依。植根阴崖侧，夙夜惧危颓。寒泉浸我根，凄风常徘徊。三光照八极，独不蒙余晖。葩叶永雕瘁，凝露不暇晞。百卉皆含荣，己独失时姿。比我英芳发，鶗鴂鸣已衰。","dynasty":"魏晋","tags":"咏物，赞美，品格","title":"咏蕙诗"}
{"author":"繁钦","content":"有茨生兰圃。布叶翳芙蕖。寄根膏壤隈。春泽以养躯。太阳曝真色。翔风发其旉。甘液润其中。华实与气俱。族类日夜滋。被我中堂隅。","dynasty":"魏晋","title":"生茨诗"}
{"author":"繁钦","content":"嘉树吐翠叶。列在双阙涯。旑旎随风动。柔色纷陆离。","dynasty":"魏晋","title":"槐树诗"}
{"author":"繁钦","content":"世俗有险易。时运有盛衰。老氏和其光。蘧瑗贵可怀。","dynasty":"魏晋","title":"杂诗"}
{"author":"繁钦","content":"阴云起兮白雪飘。","dynasty":"魏晋","title":"七言诗"}
{"author":"繁钦","content":"肃将王事。集此扬土。凡我同盟。既文既武。郁郁桓桓。有规有矩。务在和光。同尘共垢。各竟其心。为国蕃辅。誾誾行行。非法不语。可否相济。阙则云补。","dynasty":"魏晋","title":"远戍劝戒诗"}
{"author":"徐霖","content":"听莺声。惜莺声。客里鸟声最有情。家山何处青。问归程。数归程。行尽长亭又短亭。征衫脱未成。","dynasty":"宋代","title":"长相思"}
{"author":"徐霖","content":"仲冬多美曝，散步有余真。老树槎牙晚，初花的烁春。清歌动落日，远岫得幽人。空返无佳句，知为暮霭嗔。","dynasty":"宋代","title":"芙蓉池亭"}
{"author":"徐霖","content":"尚书胜迹留千载，太守离思去十八。难得地主真可人，载酒问字石须伐。","dynasty":"宋代","title":"烂柯山"}
{"author":"徐霖","content":"萋萋细碧江南地，上有梅花朔易天。铁石空余心已尽，霜明日润若为妍。","dynasty":"宋代","title":"梅"}
{"author":"徐霖","content":"在郡治东园玉茗亭，耸立如笋閒人。千年未烂应还待，化鹤叮咛晶水曛。","dynasty":"宋代","title":"笋石"}
{"author":"徐霖","content":"王阔五云开彩阴，王孙万里骅骝駸。风烟泱漭年华老，云树凄迷别思深。此日江城樽酒话，当年故国栋梁心。夜阑秉烛匆匆剧，赖有梅花生短吟。","dynasty":"宋代","title":"西城亭饯赵架阁"}
{"author":"徐霖","content":"白云载青山，山气随云浮。山人乐在此，终不厌丹丘。时爱前溪水，亦或擢扁舟。问渠何所似，口诵逍遥游。","dynasty":"宋代","title":"次杨南峰题画"}
{"author":"徐霖","content":"古松连茂阴，长日憩其下。便此幽闲地，乐得人事寡。老已厌琴书，闲即弄杯斝。幸隔城敔远，目不触车马。世自与我违，我非忘世者。","dynasty":"宋代","title":"题周东村画"}
{"author":"徐霖","content":"香炉峰高天削出，湖面蒸云欲吞日。列仙上凿炼丹台，高人下筑藏书室。盘纡一道行者通，民居僧寺有无中。斜阳影射樵斧白，疏星光杂渔灯红。楼船风高殷箫鼓，去急不须人奋橹。栖禽惊散苦无情，断林赖有苍烟补。人间此景何处看，惨淡今从画中见。小皴大染设色真，粉本徒令工作眩。书画长留岁月过，怪来欧公悔无多。南堂一赏到白发，快雨时晴纵啸歌。","dynasty":"宋代","title":"题画"}
{"author":"徐霖","content":"夜色浮宫殿，星河耿不昏。御香飘十里，银烛照千门。只觉天颜近，俄承诏语温。遍书春帖子，知是沐殊恩。","dynasty":"宋代","title":"除夕禁直书事"}
{"author":"徐霖","content":"绿树坐黄鹂，青秧点白鹭。睡起倚船窗，知是江南路。","dynasty":"宋代","title":"舟中杂咏（二首）"}
{"author":"徐霖","content":"今夜河西宿，无眠但数更。并船何处客，吹笛到天明。","dynasty":"宋代","title":"舟中杂咏（二首）"}
{"author":"徐霖","content":"归来厩马踏堤沙，回首彤楼路渐赊。遥想禁门金锁合，一庭月浸紫薇花。","dynasty":"宋代","title":"题石睿学士图"}
{"author":"徐霖","content":"天阔五云开彩阴，王孙万里骅骝骎。风烟泱漭年华老，云树凄迷别思深。此日江城樽酒话，当年故国栋梁心。夜阑秉烛匆匆剧，赖有梅花生短吟。","dynasty":"宋代","title":"西城亭饯赵架阁"}
{"author":"徐霖","content":"玉茗亭西石笋春，偶来相对作閒人。千年未烂应还待，化鹤叮咛日未曛。","dynasty":"宋代","title":"笋石"}
{"author":"徐霖","content":"绿树坐黄鹂，青秧点白鹭。睡起倚船窗，知是江南路。","dynasty":"明代","title":"舟中杂咏二首其一"}
{"author":"查约","content":"龙峪危峰逼，天门古殿开。月华秋气爽，日观海潮回。地向皇都迥，山迎曲阜来。登临何限意，极目凤凰台。","dynasty":"明代","title":"秋暮登岱"}
{"author":"陈武","content":"朝借仙岩游，暮借仙岩宿。一洐流不穷。长年看不足。","dynasty":"未知","title":"喷玉矶"}
{"author":"陈祥道","content":"东风飘拂雨纤纤，吹向空中草木沾。记得传喧三殿日，恍疑天半撒珠帘。","dynasty":"宋代","title":"珍珠帘"}
{"author":"刘细君","content":"吾家嫁我兮天一方，远托异国兮乌孙王。穹庐为室兮毡为墙，以肉为食兮酪为浆。居常土思兮心内伤，愿为黄鹄兮归故乡。","dynasty":"两汉","tags":"少女，生活","title":"悲秋歌"}
{"author":"刘庭琦","content":"物情良可见，人事不胜悲。莫恃朝荣好，君看暮落时。","dynasty":"唐代","tags":"咏物","title":"咏木槿树题武进文明府厅"}
{"author":"刘庭琦","content":"朔风吹寒塞，胡沙千万里。陈云出岱山，孤月生海水。决胜方求敌，衔恩本轻死。萧萧牧马鸣，中夜拔剑起。","dynasty":"唐代","title":"从军"}
{"author":"刘庭琦","content":"紫宸飞雪晓裴回，层阁重门雪照开。九衢皛耀浮埃尽，千品差池贽帛来。何处田中非种玉，谁家院里不生梅。埋云翳景无穷已，因风落地吹还起。先过翡翠宝房中，转入鸳鸯金殿里。美人含笑出联翩，艳逸相轻斗容止。罗衣点著浑是花，玉手抟来半成水。奕奕纷纷何所如，顿忆杨园二月初。羞同班女高秋扇，欲照明王乙夜书。姑射山中符圣寿，芙蓉阙下降神车。愿随睿泽流无限，长报丰年贵有馀。","dynasty":"唐代","title":"奉和圣制瑞雪篇"}
{"author":"刘庭琦","content":"铜台宫观委灰尘，魏主园林漳水滨。即今西望犹堪思，况复当时歌舞人。","dynasty":"唐代","title":"铜雀台"}
{"author":"陈鸿寿","content":"明月香风十二楼，平章湖上恣句留。半间未许神仙占，后乐何知将士忧。蟋蟀声骄蘋草捷，鬼车啼断木棉秋。福华编就看如梦，流水桃花为尔愁。","dynasty":"清代","title":"葛岭怀古"}
{"author":"陈鸿寿","content":"白骨青磷瀚海头，琵琶一曲起边愁。眼前滴尽征人泪，并作黄河地底流。","dynasty":"清代","title":"塞上曲其一"}
{"author":"陈鸿寿","content":"弓弯霹雳射天狐，惊落双雕万众呼。好语将军休见妒，凌烟曾见几人图。","dynasty":"清代","title":"塞上曲其二"}
{"author":"陈鸿寿","content":"我后坡公几辛丑，集古不见六一叟。石鼓又经七百年，点𪑮欲化长虹走。涌盄渫㳿既聱牙，趩𧾨{豕唇}蜀讵适口。何如古癸字无多，畴兹疑案坛山后。前年天藻重编排，抉剔文义还什九。其𦚎孔庶羉𣬎𣬎，亦有鱮鲤橐杨柳。收缩元气归豪芒，转动天枢灿星斗。从臣才艺简选精，珍宜拱璧悬臂肘。连江伪刻何足论，若粟去秕苗去莠。琅嬛仙人一代宗，龙文健笔苏韩友。金石借证经史讹，斤权㞼殹悟鷇{孛殳}。天下流传秘本希，三百余字袭蝌蚪。缅思苏李张窦徐，欧褚虞杜皆前耇。品评墨妙群推崇，猎碣潜驱犬羊嗾。诸侯剑佩骋雄俊，锡以彤弓及鬯卣。大书深刻理则那，昭示日月振蒙瞍。陈仓凤翔踪迹奇，不将荒幻等岣嵝。日炙雨淋致漫漶，要其气体弥深厚。重摹安置郡学中，参订同观志某某。十三经版各辉映，凤翥龙翔属谁有。由来作人邦家基，南山颂栲北山杻。竟拟兼金耀虓虎，青比朱丝约刍狗。爱古端资汲绠深，如公真与颉籀偶。惜早沈沙更嵌金，遂令读者徒搔首。岁年甲乙从缺略，毋怪亭林事攻掊。我闻神异靖康时，济河风大重莫取。至今璧合珠亦联，圜桥左右离尘垢。文武成康流泽长，中兴遗迹蛟龙守。贞珉况复树东南，文物声名长不朽。吴山峨峨浙水深，猗欤休哉万年寿。","dynasty":"清代","title":"阮云台阁学师重摹石鼓歌用东坡韵"}
{"author":"陈鸿寿","content":"玉池双桐近百尺，天台古藤垂万年。昔从泰岱问封禅，攫拿龙虎盘风烟。空堂无人老狐入，夜深屋脊鸺鹠泣。白雁飞归五百年，两行苍翠沾衣湿。一株藓蚀稍空腔，一株劲直不肯降。离纚琐碎散璎珞，砚池乱落柏子香。题名远纪熙宁代，东坡旧友分明在。耤田手诏保宁军，元畅楼高碧山对。","dynasty":"清代","title":"宋自公堂后双古柏"}
{"author":"陈鸿寿","content":"咸阳汉龙兴，工筑事稠沓。冠山朱堂崇，瓴甋旊人纳。此砖纪黄龙，铭文椎响拓。苔蚀文多残，测蠡义难合。病已虫识成，祥符报杂遝。黄龙见广汉，火及宣室閤。乌啼未央宫，改元岁一币。当时执拊桴，无为苦批泣。大黄兆威斗，铜仙泣萧飒。残甓埋荆榛，月夜狐狸踏。幸非凿臼科，庶免累层塔。四角暨中央，完好少齧踏。何年出鄠杜，何时渡泲漯。中有地里书，镐吐复丰喝。吾师志金石，剪镫卜簪盍。虞敦识立位，虢钟辨革堂革荅。五凤时代同，砖珠双韎韐。八砖耀日华，宾从互酬答。研墨铜雀瓦，写诗趁官蜡。","dynasty":"清代","title":"西汉黄龙砖八砖吟馆分赋"}
{"author":"超慧","content":"泽国芦花满野霜，寺桥寒月照苍苍。不堪夜泊钟残后，落尽秋声雁几行。","dynasty":"清代","title":"题芦墟泗州寺"}
{"author":"沈彬","content":"重义轻生一剑知，白虹贯日报仇归。片心惆怅清平世，酒市无人问布衣。","dynasty":"唐代","title":"杂曲歌辞。结客少年场行"}
{"author":"沈彬","content":"塞叶声悲秋欲霜，寒山数点下牛羊。映霞旅雁随疏雨，向碛行人带夕阳。边骑不来沙路失，国恩深后海城荒。胡儿向化新成长，犹自千回问汉王。贵主和亲杀气沉，燕山闲猎鼓鼙音。旗分雪草偷边马，箭入寒云落塞禽。陇月尽牵乡思动，战衣谁寄泪痕深。金钗谩作封侯别，劈破佳人万里心。月冷榆关过雁行，将军寒笛老思乡。贰师骨恨千夫壮，李广魂飞一剑长。戍角就沙催落日，阴云分碛护飞霜。谁知汉武轻中国，闲夺天山草木荒。","dynasty":"唐代","title":"塞下三首"}
{"author":"沈彬","content":"秋含砧杵捣斜阳，笛引西风颢气凉。薜荔惹烟笼蟋蟀，芰荷翻雨泼鸳鸯。当年酒贱何妨醉，今日时难不易狂。肠断旧游从一别，潘安惆怅满头霜。","dynasty":"唐代","title":"秋日"}
{"author":"沈彬","content":"绀殿松萝太古山，仙人曾此话桑田。闲倾云液十分日，已过浮生一万年。花洞路中逢鹤信，水帘岩底见龙眠。我来游礼酬心愿，欲共怡神契自然。","dynasty":"唐代","title":"麻姑山"}
{"author":"沈彬","content":"陶潜彭泽五株柳，潘岳河阳一县花。两处争如阳朔好，碧莲峰里住人家。","dynasty":"唐代","title":"阳朔碧莲峰"}
{"author":"沈彬","content":"杀声沈后野风悲，汉月高时望不归。白骨已枯沙上草，家人犹自寄寒衣。","dynasty":"唐代","title":"吊边人"}
{"author":"沈彬","content":"尺素隐清辉，一毫分险阻。（《题画山水图》）金翅动身摩日月，银河转浪洗乾坤。（《献马殷颂德》，《五代史补》）须知手笔安排定，不怕山河整顿难。（献李昪山水图诗）九衢冠盖暗争路，四海干戈多异心。（《纪事》）地隈一水巡城转，天约群山附郭来。（《题法华寺》，《零陵总记》）数家鱼网疏云外，一岸残阳细雨中。（《湘江行》）松欹晚影离坛草，钟撼秋声入殿风。（《潘天锡同题古观》，《郡阁雅谈》）压低吴楚遥涵水，约破云霞独倚天。（《望庐山》，《野客丛谈》）半身落日离秦树，一路平芜入楚烟。（下《锦绣万花谷》）清占月中三峡水，丽偷云外十洲春。幽鸟唤人穿竹去，野猿寻果出云来。","dynasty":"唐代","title":"句"}
{"author":"沈彬","content":"苦战沙门卧箭痕，戍楼闲上望星文。生希国泽分偏将，死夺河源荅圣君。鸢觑败兵眠白草，马惊边鬼哭阴云。功多地远无人纪，汉阁笙歌日又曛。","dynasty":"唐代","title":"入塞二首其二"}
{"author":"沈彬","content":"贵主和亲杀气沉，燕山闲猎鼓鼙音。旗分雪草偷边马，箭入寒云落塞禽。陇月尽牵乡思动，战衣谁寄泪痕深。金钗谩作封侯别，劈破佳人万里心。","dynasty":"唐代","title":"塞下三首其二"}
{"author":"沈彬","content":"月冷榆关过雁行，将军寒笛老思乡。贰师骨恨千夫壮，李广魂飞一剑长。戍角就沙催落日，阴云分碛护飞霜。谁知汉武轻中国，闲夺天山草木荒。","dynasty":"唐代","title":"塞下三首其三"}
{"author":"沈彬","content":"暮潮声落草光沉，贾客来帆宿岸阴。一笛月明何处酒，满城秋色几家砧。时清曾恶桓温盛，山翠长牵谢傅心。今日到来何物在，碧烟和雨锁寒林。","dynasty":"唐代","title":"金陵杂题二首其二"}
{"author":"沈彬","content":"□□□□□□□，□□□□□□□。玉殿大开从客入，金桃烂熟没人偷。凤惊宝扇频翻翅，龙惧金鞭不转头。□□□□□□□，□□□□□□□。","dynasty":"唐代","title":"洪州解至长安初举纳省卷梦仙谣"}
{"author":"沈彬","content":"一气阳来复，含灵已兆春。帝心谨斋祓，天命用休申。万寿无疆祝，千秋宝鉴陈。寿慈时有乐，欢忭洽天人。","dynasty":"明代","title":"圣节拟进贺诗"}
{"author":"沈彬","content":"忆昔扁舟访玉溪，满堤花树逐人迷。开笼放鹤雨新霁，倚棹观鱼日未西。野老醉歌青箬笠，牧儿归唱白铜鞮。鹿门谁道远朝市，风月一湾犹可㩦。","dynasty":"明代","title":"玉溪渔隐"}
{"author":"沈彬","content":"五马新骑出禁城，飞花红映绣鞍明。九天德泽分推拓，千里耄倪仰治平。珠海蔼云潮未涸，石门澄霁瘴初晴。隐之去后多廉吏，拭目看君再一行。","dynasty":"明代","title":"送聂太守好谦之任广州"}
{"author":"沈彬","content":"歌风台下晚维舟，白浦蘋花两岸秋。浩月横江来独鹤，清烟连渚散群鸥。轻盈尘起凌波袜，磊落珠联玉臂韝。眼底可人便吟咏，不须重上仲宣楼。","dynasty":"明代","title":"送人分得泗渚白蘋"}
{"author":"沈彬","content":"道旁伫立两班班，秋不成衣冬不寒。风雨凋零容貌古，冰霜摇落藓痕乾。举头何物杨歧泣，极目谁怜蜀道难。未说桑田变沧海，岁同明月照人寰。","dynasty":"明代","title":"丹阳北新丰道傍两石人传闻昔有二人夜行遇明遂止于此是固无稽之谈然貌伛偻丑陋不类乎墓道所列者谩赋一首"}
{"author":"沈彬","content":"十亩閒閒老此生，清泉白石伴幽情。每邀明月持杯斝，不逐春云绕市城。池馆醉归花正发，山堂梦断雨初晴。何时献罢钧天乐，林下期君把臂行。","dynasty":"明代","title":"寄赠芮梅庵处士"}
{"author":"沈彬","content":"两楹虚敞瞰清流，绕屋脩篁面面幽。春草细分三径曲，夕阳斜映万竿稠。筵开云影侵杯勺，舞罢空泠杂佩钩。迟老借君风月里，短衣醒醉伴沙鸥。","dynasty":"明代","title":"水竹幽居"}
{"author":"沈彬","content":"禁城三五弛金吾，圣主恩深锡大酺。灯月照中齐引白，笙歌声里重投壶。朋怀不尽中宵美，帝泽旁流旷世无。醉饱敢忘葑菲采，愿倾愚悃进吁谟。","dynasty":"明代","title":"元夜宴集"}
{"author":"沈彬","content":"短衣乌帽老沧浪，留客开樽食有鲂。欸乃一声山月白，不知身世在羲皇。","dynasty":"明代","title":"渔隐绝句"}
{"author":"沈彬","content":"日下沧江万里馀，一秋将尽又无书。凭君寄语华亭鹤，载取机云唳碧虚。","dynasty":"明代","title":"盛用章进士归省松江兼柬廷琛汝濂应辰诸君子"}
{"author":"沈彬","content":"东南山水冠湖州，笠泽烟波载弁丘。白傅题诗精舍寺，至今人说可堪游。","dynasty":"明代","title":"白居易精舍寺寄题和韵"}
{"author":"沈彬","content":"十年前饮贪泉水，隐之肝胆心相似。今日送君十年后，抉出肝胆犹如旧。丈夫何必尽公卿，男儿须留身后名。珠海潮生月正出，石门风静雨初晴。浩歌放浪中流饮，疏星倒影银河横。故人若问今能不，簿书除却眼前清。","dynasty":"明代","title":"浩歌行送建宁陈泰之官胥江"}
{"author":"沈彬","content":"岸柳萧疏野荻秋，都门行客莫回头。一条灞水清如剑，不为离人割断愁。","dynasty":"唐代","title":"都门送别"}
{"author":"沈彬","content":"欲为皇王服远戎，万人金甲鼓鼙中。阵云暗塞三边黑，兵血愁天一片红。半夜翻营旗搅月，深秋防戍剑磨风。谤书未及明君爇，卧骨将军已殁功。苦战沙间卧箭痕，戍楼闲上望星文。生希国泽分偏将，死夺河源答圣君。鸢觑败兵眠白草，马惊边鬼哭阴云。功多地远无人纪，汉阁笙歌日又曛。","dynasty":"唐代","title":"横吹曲辞。入塞曲"}
{"author":"沈彬","content":"眼穿林罅见郴州，井里交连侧局楸。味道不来闲处坐，劳生更欲几时休。苏仙宅古烟霞老，义帝坟荒草木愁。千古是非无处问，夕阳西去水东流。","dynasty":"唐代","title":"题苏仙山（郴州城东有山，为苏耽修真之所，名苏仙山）"}
{"author":"沈彬","content":"□□□□□□□，□□□□□□□。玉殿大开从客入，金桃烂熟没人偷。凤惊宝扇频翻翅，龙惧金鞭不转头。□□□□□□□，□□□□□□□。","dynasty":"唐代","title":"洪州解至长安，初举纳省卷梦仙谣"}
{"author":"沈彬","content":"白榆风飒九天秋，王母朝回宴玉楼。日月渐长双凤睡，桑田欲变六鳌愁。云翻箫管相随去，星触旌幢各自流。诗酒近来狂不得，骑龙却忆上清游。","dynasty":"唐代","title":"忆仙谣（第二举）"}
{"author":"沈彬","content":"曾应大中天子举，四朝风月鬓萧疏。不随世祖重携剑，却为文皇再读书。十载战尘销旧业，满城春雨坏贫居。一枝何事于君借，仙桂年年幸有馀。","dynasty":"唐代","title":"纳省卷赠为首刘象（第三举）"}
{"author":"沈彬","content":"仙桂曾攀第一枝，薄游湘水阻佳期。皋桥已失齐眉愿，萧寺行逢落发师。废苑露寒兰寂寞，丹山云断凤参差。闻公已有平生约，谢绝女萝依兔丝。","dynasty":"唐代","title":"赠王定保"}
{"author":"沈彬","content":"王气生秦四百年，晋元东渡浪花船。正惭海内皆涂地，来保江南一片天。古树著行临远岸，暮山相亚出微烟。千征万战英雄尽，落日牛羊食野田。暮潮声落草光沉，贾客来帆宿岸阴。一笛月明何处酒，满城秋色几家砧。时清曾恶桓温盛，山翠长牵谢傅心。今日到来何物在，碧烟和雨锁寒林。","dynasty":"唐代","title":"金陵杂题二首"}
{"author":"方岳","content":"春风多可太忙生，长共花边柳外行。与燕作泥蜂酿蜜，才吹小雨又须晴。","dynasty":"宋代","tags":"春天，赞颂，写风","title":"春思"}
{"author":"方岳","content":"秋雨一何碧，山色倚晴空。江南江北愁思，分付酒螺红。芦叶蓬舟千重，菰菜莼羹一梦，无语寄归鸿。醉眼渺河洛，遗恨夕阳中。苹洲外，山欲暝，敛眉峰。人间俯仰陈迹，叹息两仙翁。不见当时杨柳，只是从前烟雨，磨灭几英雄。天地一孤啸，匹马又西风。","dynasty":"宋代","tags":"宋词三百首，抒情，怀古","title":"水调歌头·平山堂用东坡韵"}
{"author":"方岳","content":"知是谁家燕子。直恁惺松言语。深入绣帘来，无奈落花飞絮。春去。春去。且道干卿何事。","dynasty":"宋代","title":"如梦令（春思）"}
{"author":"方岳","content":"野径深藏隐者家，岸沙分路带溪斜。马蹄残雪六七里，山嘴有梅三四花。黄叶拥篱埋药草，青灯煨芋话桑麻。一生烟雨蓬茅底，不梦金貂侍玉华。","dynasty":"宋代","tags":"写景，隐居","title":"梦寻梅"}
{"author":"方岳","content":"醉我一壶玉，了此十分秋。江涛还此，当日击楫渡中流。问讯重阳烟雨，俯仰人间今古，此意渺沧洲。天地几今夕，举白与君浮。旧黄花，新白发，笑重游。满船明月犹在，何日大刀头。谁跨扬州鹤去，已怨故山猿老，借箸欲前筹。莫倚阑干北，天际是神州。","dynasty":"宋代","title":"水调歌头（九日多景楼用吴侍郎韵）"}
{"author":"方岳","content":"晓傍苍崖，滴寒露、研朱点易。五十四卦为归姝，惟幽人吉。彼美人兮春上下，如吾徒者山南北。辨一生、坚壁卧烟霞，诗无敌。人间世，胶中漆。功名事，刀头蜜。放乾坤醉眼，看朱成碧。曾共梅花相尔汝，尽教雪后无消息。莫怕寒、容易嫁东风，春狼藉。","dynasty":"宋代","title":"满江红（壬子生日）"}
{"author":"方岳","content":"星昴呈祥，山川钟秀，果然生此真贤。精神莹澈，秋水共长天。况值西风初起，中元过、七日凉先庭院爽，称觞贺客，车马看骈阗。开筵。称寿处，红袖歌舞，脆管繁弦。愿公与椿松，对阅天年。纵使平分风月，不容暂、吟醉苕川。龙光近，行看凤诏，促入秉钧权。","dynasty":"宋代","title":"满庭芳（寿通判七月二十二日）"}
{"author":"方岳","content":"明日又重午，搀借玉蒲香。劝君且尽杯酒，听我试平章。时事艰难甚矣，人物眇然如此，骚意满潇湘。醉问屈原子，烟水正微茫。溯层峦，浮叠嶂，碧云乡。眼中犹有公在，吾意亦差强。胸次甲兵百万，笔底天人三策，堪补舜衣裳。要及黑头耳，霖雨趁梅黄。","dynasty":"宋代","title":"水调歌头（寿吴尚书）"}
{"author":"方岳","content":"平仄度此曲，俾歌之岁在永和，癸丑暮春，修禊兰亭。有崇山峻岭，茂林修竹，清流湍激，映带山阴。曲水流觞，群贤毕至，是日风和天气清。亦足以，供一觞一咏，畅叙幽情。悲夫一世之人。或放浪形骸遇所欣。虽快然自足，终期于尽，老之将至，后视犹今。随事情迁，所之既倦，俯仰之间迹已陈。兴怀也，将后之览者，有感斯文。","dynasty":"宋代","title":"沁园春"}
{"author":"方岳","content":"蔬甲初肥雨润，茶枪小摘春明。野篱是处可诗情。打过下湖船并。捷报秋来旁午，贤关早晚同寅。绿杨连骑带春城。不问南山远近。","dynasty":"宋代","title":"西江月"}
{"author":"方岳","content":"已付身心毕意空，念头了不到穷通。即愚宁免日三省，是圣未妨时一中。物外禽鱼相尔汝，生前鸟兔几西东。谁云双手都无用，自种山田岁便丰。","dynasty":"宋代","title":"山中"}
{"author":"方岳","content":"古木苍藤正一丘，草庐吾亦爱深幽。断无俗物敢排闼，尽有好山堪倚楼。已老始知书作崇，不才宁与命为仇。石床只在松阴底，拳手支头百不忧。","dynasty":"宋代","title":"山中"}
{"author":"方岳","content":"漫道高眠昼掩关，南冈北岭几曾閒。隰桑已作虾蟆眼，山笋蛙窥虎豹斑。一味懒堪医传僻，五穷技不害诗孱。着身何幸山岩裹，多阅人间百险艰。","dynasty":"宋代","title":"山中"}
{"author":"方岳","content":"半坞幽深近物情，一筇老健惬山行。月於水底见逾好，风打松边过便清。鹤睡不惊舂药臼，鸟啼时作读书声。山翁两手浑无用，只把犁锄做太平。","dynasty":"宋代","title":"山中"}
{"author":"方岳","content":"消防閒必在林泉，要自胸中别有天。面壁九年曾悟道，观棋一局偶成仙。不知老圃风烟外，请祝圣人香火缘。莫道秋崖长是懒，无求何处不超然。","dynasty":"宋代","title":"山中"}
{"author":"方岳","content":"暄风已惬绿阴凉，小簟初横六尺床。如宇宙宽容膝地，与尘埃隔及肩墙。鸟乌声乐樱桃熟，田舍人忙麦饭香。留得壁间双不借，尚堪锄水共移秧。","dynasty":"宋代","title":"山中"}
{"author":"方岳","content":"剩斸荒寒地百弓，尽供弄月与吟风。太平世界丰登外，小有洞天閒适中。野服染成驼样褐，山花开到雁来红。夕阳篱落谁呼唤，盂酒蹄肩赛社翁。","dynasty":"宋代","title":"山中"}
{"author":"方岳","content":"无心出岫懒於云，生死交情一付君。五柳当门陶令宅，百梅共坞老逋坟。山虽甚浅略堪隐，砚不能灵并可焚。我亦平生轻俗子，向来鱼鸟自同群。","dynasty":"宋代","title":"山中"}
{"author":"方岳","content":"黄纸红旗总不宜，绿蓑青笠久相知。躬耕莘野一犁雨，亲见豳风七月诗。老已自催蚕作茧，死时须用豹留皮。山深未省人间世，黑白纵横几局棋。","dynasty":"宋代","title":"山中"}
{"author":"方岳","content":"寂寂门无长者车，穿深逗密惬幽居。花能红白锦相似，山自青苍画不如。鹤骨政应先狗马，雏孙殊未辨龙猪。皇天老眼何缘错，高枕松风莫管渠。","dynasty":"宋代","title":"山中"}
{"author":"方岳","content":"只合空山着此身，野猿骨相鹤精神。何关亲戚傥来物，自笑痴顽向上人。手可持杯宁是病，瓶犹储粟未为贫。公卿满壁非无画，不画公卿画钓缗。","dynasty":"宋代","title":"山中"}
{"author":"方岳","content":"一盂之饭一盘蔬，底用横身犯毁誉。与世无缘空落落，登山有道但徐徐。体中不快惟读易，老去更贫常典书。四海谁知今夜月，梅花飘雪缟吾庐。","dynasty":"宋代","title":"山中用放翁韵"}
{"author":"方岳","content":"山畦夜雨入春蔬，此手犹存足自誉。甚爱踏青人已至，未能浮白子姑徐。有山拄颊宁须笏，无策资身不为书。莫向夕阳多感慨，百年长短一蘧庐。","dynasty":"宋代","title":"山中用放翁韵"}
{"author":"方岳","content":"咄哉人世如飞烟，强欲和计垂千年。宁知鬼见拍手笑，曾不一瞬云埋阡。我於浮休等无二，诗卷留与荒山巅。平生梦想所不到，六国相印二顷田。古今一死百事足，安用老刻青瑶坚。海棠作堵锦步帐，柳花糁径拳毛毡。见成林壑伴茅堂，名付身后杯生前。山中物物各生意，春到岂论茅与荃。人情变熊千成状，所不负予惟老天。白虹贯岩出奇怪，一锸不费青乌迁。是事且蒖勿复道，老子久矣宜蚩妍。","dynasty":"宋代","title":"山中甃坟外弟程魁有诗次韵"}
{"author":"方岳","content":"负郭太幽深，结茅容易得。虽无桃李园，石老松柏直。山北雨后苍，山南霁云白。荷锄课诸儿，陆续蔬甲拆。","dynasty":"宋代","title":"山中作人名诗"}
{"author":"方岳","content":"晨兴抹两屦，为口见驱迫。课童督秋刈，野获夜彭魄。田翁适过予，繿缕黑而瘠。具言土力贫，年登苦囏阨。一饭不自斯，未议了称责。昨者耆长来，名复挂欠籍。截绢入官输，官怒边幅窄。抛掷下堂阶，退字印文赤。卖牛重买丝，篝灯不停息。明当扣东邻，假牛不牟麦。久贫少人情，恐复不见借。既去重感伤，行行犹欠息。我归不能眠，草根鸣蟋蟀。","dynasty":"宋代","title":"山庄书事"}
{"author":"方岳","content":"我本耕田夫，识字略可数。谁令半窗灯，夺此一犁雨。明经为青紫，无乃以书贾。晚知事大谬，於学竟何补。归来抱遗经，颇谷窥门户。忍饥堪丹铅，环坐书作堵。时或跻唐虞，身亲到邹鲁。吾方忘吾贫，三径蓬藋拄。独惭鹤山翁，健笔照衡宇。赤手盘蛟蛇，今已泉下土。连云甲第多，未必快此睹。乃知痴书人，差胜守钱虏。","dynasty":"宋代","title":"上鹤山作图书所扁"}
{"author":"方岳","content":"舴艋舟轻暖欲酣，鸬鹚杓重老何堪。风霜两鬓五十五，杨柳几番三月三。禊帖又逢今癸丑，兰亭仍是旧东南。死生政亦寻常事，却笑诸贤苦未谙。","dynasty":"宋代","title":"上巳溪泛"}
{"author":"方岳","content":"海棠过了只垂杨，合与良辰卜醉乡。定胜永和三月禊，并游社谢两流觞。定州刻石犹真赝，晋代衣冠今在亡。陶写岂无丝竹在，不醻酒渴与诗狂。","dynasty":"宋代","title":"上巳修禊社谢两园"}
{"author":"方岳","content":"一犁初试茧栗犊，两岸对鸣晴雨鸠。摇落碧桃花片片，石阑干下钓鱼舟。","dynasty":"宋代","title":"上巳游显亲寺题其壁"}
{"author":"方岳","content":"松房小小雨留客，竹迳深深鸟唤人。灿醉不知三月暮，等閒又是一年春。","dynasty":"宋代","title":"上巳游显亲寺题其壁"}
{"author":"方岳","content":"芳草垂扬水底天，半晴半雨作春妍。幅巾道服篷船坐，不是诗仙即酒仙。","dynasty":"宋代","title":"上巳游显亲寺题其壁"}
{"author":"方岳","content":"属玉双飞水满塘，石炉柏子掩山房。一瓶瀑煮春风湿，只听松声意自长。","dynasty":"宋代","title":"上巳游显亲寺题其壁"}
{"author":"方岳","content":"愁霖半月办此雪，元夕山城特地寒。顿有园林春富贵，略无灯火夜阑珊。年饥那得花成市，天巧聊将玉作栏。百紫千红生意动，不知后土几时乾。","dynasty":"宋代","title":"上元大雪重赋"}
{"author":"方岳","content":"烟水初平稳放阊，解缨聊复濯沧浪。每年上冢天无准，是处下田春正忙。岁月可惊寒悄悄，贤愚同尽绿茫茫。早知识字能为崇，不废吾翁百本桑。","dynasty":"宋代","title":"上冢"}
{"author":"方岳","content":"一杯麦饭洒悲辛，不尽烟芜旧与新。地下岂无担板汉，世间但有乞墦人。荼蘼芍药几何日，寒食清明又一春。自是老怀多感慨，非干芳草负蹄轮。","dynasty":"宋代","title":"上冢"}
{"author":"方岳","content":"不奈梅花尔许愁，天寒孤倚夕阳楼。近城鸥鹭逢人惯，肯与渔蓑共钓舟。","dynasty":"宋代","title":"少微楼"}
{"author":"方岳","content":"手劚苍烟竹迳深，霜寒错落万黄金。何年共话商山旧，分种归来欲满林。","dynasty":"宋代","title":"少微山观橘"}
{"author":"方岳","content":"礼乐当年鲁两生，一经科目共春城。数回地脉中兴相，文动天象正奏名，诏墨泥香题得湿，恩袍草色坐中明。莫嫌老守衰迟甚，曾向慈恩顶上行。","dynasty":"宋代","title":"邵武宴进士致语口号"}
{"author":"方岳","content":"肯驾缇屏入古樵，熙春山更绿岧嶢。人如第二泉清冷，路亦无多秋泬寥。碧色玻璃供笑语，黄云{左禾右罢}稏入歌谣。山城斗大能留否，见说弓旌有特招。","dynasty":"宋代","title":"邵武宴瞿通判致语口号"}
{"author":"方岳","content":"燕子今年掯社来，翠瓶犹有去年梅。丁宁莫管杏花俗，付与春风一道开。","dynasty":"宋代","title":"社日"}
{"author":"方岳","content":"社日神林鼓，丰年处处祈。水痕深浸谷，野烧暖生薇。农务相寻急，吾诗不疗饥。夜开閒扣角，亦喜饭牛肥。","dynasty":"宋代","title":"社日次韵"}
{"author":"方岳","content":"邂逅治聋酒，春风免破除。燕来双鬓雪，花覆一床书。野确生茨草，山盂饱饭蔬。宰平无此手，自觉老怀纾。","dynasty":"宋代","title":"社日次韵"}
{"author":"方岳","content":"土润如酥麦已鞭，社公满意作丰年。吹筒挝鼓儿童竞，宰肉分膰父老专。欲事田园供岁课，未甘花鸟老春烟。客中不饮聋何害，正厌夜窗啼杜鹃。","dynasty":"宋代","title":"社日万监招饮不往"}
{"author":"方岳","content":"骄阳挟融风，合力为此旱。南山肤寸云，六合望弥满。怒吹不待族，赤日行火繖。幽窗几长身，玉立拯萧散。中乾不自持，槁项何足算。以兹占西畴，可想一本稈。社公亦耐事，水旧不渠管。方勤玉食忧，不令屠牛坦。坐令宰平手，无肉醉町畽。但闻宽大书，已责宁使缓。龙湫有潜鳞，郁屈睡欲懒。移文颂风伯，九关谁可款。","dynasty":"宋代","title":"社日以旱蔬食"}
{"author":"方岳","content":"溪云酝酿社公雨，肯踏寒莎过阿戎。亦有小诗拈未出，且携瀑布煮春风。","dynasty":"宋代","title":"社日益明叔见过"}
{"author":"方岳","content":"淝水风声欲破苻，文城雪意趁禽吴。诗筒拟醉玉跳脱，捷羽已飞金仆姑。剡曲但能乘兴逸，灞桥仅不负诗癯。那知莫俯文书外，更解飞琼打阵图。","dynasty":"宋代","title":"十二月二十四日雪盖予三年于淮才见此耳时东"}
{"author":"方岳","content":"酒醒开门雪满山，径穿疏竹上危栏。溪山与我俱我画，草树惟梅大耐寒。留伴夜深银凿落，莫缘春近玉阑珊。老枝擎重供诗嚼，一洗相如渴肺肝。","dynasty":"宋代","title":"十二月十日"}
{"author":"方岳","content":"已是年时欲雪天，谁回冷落作芳妍。极知品在群葩上，忽与梅争一着先。颜色依然香墨重，花头不减暮春圆。人言桃李多如此，有底能移造化权。","dynasty":"宋代","title":"十月六日园丁置墨紫"}
{"author":"方岳","content":"衰暮安能六出奇，桐孙赖出峄阳枝。九经库谩无遗读，千里驹宁不受羁。薄命久遭时俗熊，此心莫倚老天知。待归共买黄牛去，耕落烟村月一眉。","dynasty":"宋代","title":"石孙偶中童科程弟有诗次韵"}
{"author":"方岳","content":"不缘青紫不明经，科目多惭旧两生。三豕鲁鱼曾未学，一蜗蛮触已争名。栋梁材欲丘山重，沧海珠遗星斗明。未必童乌能辨此，乃翁先已荷陶成。","dynasty":"宋代","title":"石孙试童子郡广文赠之诗代赓为谢"}
{"author":"方岳","content":"命穷久已付之天，草木閒兮月一川。无地可容携锸处，有孙犹有佩觹年。老夫耄矣耕方熟，小子识之攻益坚。万岁石场今尔耳，当家衣钵底须传。","dynasty":"宋代","title":"石孙试童子郡广文赠之诗代赓为谢"}
{"author":"方岳","content":"圣泽如春雨露宽，弃遗犹不绝衣冠。万钉宝带翁无分，一幅花绫孙有官。得免白丁何啻足，亲曾黄甲不堪看。九经幸自澜翻熟，但守青灯雪屋寒。","dynasty":"宋代","title":"石孙受命"}
{"author":"方岳","content":"閒身久矣属烟波，时事谁传到钓蓑。无一可忻真老矣，有三太息奈渠何。君为尧舜宁非幸，人在羲皇不啻过。击壤共歌年谷熟，此生帝力已居多。","dynasty":"宋代","title":"时事"}
{"author":"方岳","content":"此君乃有宁馨儿，犀角丰盈玉不如。老去烟姿元耸壑，生来风骨已专车。诗肠惯识猫头笋，食指宁知熊掌鱼。莫遣匆匆上竿绿，一春心事政关渠。","dynasty":"宋代","title":"食猫笋"}
{"author":"方岳","content":"生无燕颔可封侯，贫有牛衣可省愁。老矣江湖双短鬓，悠哉天地一归舟。野夫畴昔友麋鹿，人世是非风马牛。口角雌黄吾岂敢，并忘皮裹有春秋。","dynasty":"宋代","title":"始见台章弹予面目可僧唇吻可畏"}
{"author":"方岳","content":"林壑黄昏外，衡门紫翠边。火耕今已老，云卧几何年。棋敛将残局，篙回兴尽船。画麟真已矣，骑犊适悠然。野性难拘束，时情易变迁。独携青玉杖，自拾锦囊篇。磊块心逾小，崎岖智未圆。别营三径草，规作一壶天。纸帐岚霏重，崖花雨滴偏。到头新岁月，行脚旧山川。鹤冷通房宿，猿愁隔树悬。菊餐金颢露，藓当水衡钱。尽懒从吾睡，虽穷不受怜。半生资马磨，三叹向龙泉。霜槛千林瘦，春灯四壁穿。阴霾知病骨，寒意入诗肩。竹母谁分种，茶僧略具员。对山徐自遣，与世久无缘。风月於人厚，云霄不尔便。接筩通暗溜，洗砚试轻烟。未暇思身后，何如了目前。閒为真富贵，健是小神仙。夜磬番僧讲，秋帆贾客传。远游天漠漠，危诵水湲湲。垦陇时同吃，分溪手自煎。山厨尊土菌，石鼎鄙荤膻。爱此窗三尺，宽于室九筵。忽惊南牧马，吹过逆风鹯。圣日清如许，妖星竟不悛。闾阎飞羽檄，江汉足予鋋。哀痛丝纶诏，英雄将相权。旄头森似彗，骏骨讵如挛，朋党相仍斥，诛求一切蠲。中庸方谨独，无逸不游畋。天意忧勤甚，人知性命全。抡材虞稷契，迈德汉文宣。定乱连三箭，扶颠在一贤。戍兵增灶万，侍女出宫千。置栅从人欲，开榛自我先。民劳鱼泼刺，版筑骑蹁跹。傅野亲持锸，虞琴幸改弦。经营联砦壁，形胜借蹄筌。有备曾微此，无谋莫甚焉。貉缘熊道误，骥或蚊封还。急务歌常武，清谈绝又玄。腐红销铠甲，稚绿失桑田。老子今元亮，何人昔鲁连。三边今按甲，一饭许烹鲜。鄂渚骸平垒，荆州指掬舷。竟孤明月约，难染碧云笺。稍喜妖氛退，重为逸兴牵。幽人甘寂寞，佳客慰迍邅。松桂深培养，诗书肯废捐。披胸呈突兀，迸齿落清涟。巨迹宜瞻华，灵源盍导瀍。孰能当北面，何事过东阡。英妙奔前辙，吾衰懒后鞭。一言开蠖濩，千里对婵娟。莫作沾泥絮，端如蜕壳蝉。江湖情浩荡，风雪语连绵。隽永才残藁，奇温只破毡，水声湘浦瑟，梅片寿阳钿。尚觉山如画，何堪笔似椽。交游分半席，谈笑俯层巅。共指辞章病，宁无宝剂痊。性根如有棘，业语漫生莲。到海江千折，撑空石一拳。氄毛卑燕雀，鬐鬣奋鲸鳣。龟玉毋须藉，龙驹不用鞯。文心聊尔尔，道脉始涓涓。霁月行濂水，春风入孔壖。训言今具在，文字肯相缠。鵰老秋方击，鱼鳏夜不眠。麦维经岁茂，谷亦得霜坚。我辈宁迂阔，人皆斗小妍。几多花蔼蔼，轻薄蝶翩翩。垂世何关此，留情盍审旃。书林窥秘宝，典册上台躔。余事轻王粲，微名老郑虔。六经皆鼓吹，万象尽鎔甄。不尔鸾胶续，空令兔颖骈。晓行温草卷，夜读绝韦编。文会吾何有，诗盟讵敢专。驽材谙旧路，惊羽落虚弦。虽乏三年艾，犹能一指禅。意存图自省，言到亦忘诠。但使我为我，不几燕伐燕。虫鱼真琐碎，鸿鹄要孤骞。国步今宁谧，乡情赖款延。地炉煨熟火，野饭奈饥涎。已扫秋风榻，其如雨夜鹃。淄渑工滥载，管鲍阙周旋。大雅推邹鲁，长年问偓佺。极知荷坞陋，渐慨芰裳褰。苹聚呦呦鹿，沧连跕跕鸢。襟期将子共，礼数莫吾愆。上圣天同大，中兴石可镌。庙廓春郁穆。岩穴草葱芊。人好鸟还好，身孱气不孱。兴来频写寄，一一尚能铨。","dynasty":"宋代","title":"式贤和杜夔府百韵过余秋崖下大篇舂容笔力乃"}
{"author":"方岳","content":"昨夜长庚烂瑞光，间生贤於应明昌。风云际会当千载，天地交通复一阳。曾播声名题雁塔，暂时文柄坐鳣堂。庆闱雅燕笙歌彻，紫诏催归侍玉皇。","dynasty":"宋代","title":"寿教授"}
{"author":"方岳","content":"精神天上石麒麟，器业无双间世人。欲展经纶趋北阙，暂将去范董南闽。采衣戏处劝声溢，绛帐开时瑞气新。虔祝我公难老寿，八千为岁比庄椿。","dynasty":"宋代","title":"寿教授"}
{"author":"方岳","content":"归我南山老不遭，孟亭几梦赭黄袍。强渠枉费平生力，不直君王一字褒。","dynasty":"宋代","title":"受诰口号"}
{"author":"方岳","content":"雪寒月瘦鬓马丝，缘底天家圣得知。从此江山尽驱使，小民奉赖遣吟诗。","dynasty":"宋代","title":"受诰口号"}
{"author":"方岳","content":"一梢两梢晓滩月，三花五花暮江雪。春风到手眼生寒，烟水村深有茅蕝。","dynasty":"宋代","title":"书璨相公梅卷"}
{"author":"方岳","content":"七十行年戴石屏，同时诸老各凋零。扁舟归去自渔舍，冷骨秋来更鹤形。天地无情头尽白，江山有分眼终青。剡溪定有人乘兴，月下柴门不用扃。","dynasty":"宋代","title":"书戴式之诗卷"}
{"author":"方岳","content":"老木枯藤绞苍石，岚重云寒土花碧。巨灵探璞夜不眠，斧斤睥睨鱼龙泣。中分一片落溪边，此祠未睹乾坤前。试留名字与后世，戒尔谨护青瑶镌。","dynasty":"宋代","title":"书断崖"}
{"author":"方岳","content":"平生看破刘文叔，不肯依乘赤伏符。底处只缘曾识面，故应人唤作狂奴。","dynasty":"宋代","title":"书客星阁"}
{"author":"方岳","content":"小留不过貂蝉耳，亦恐遭人白眼看。已自费辞侯霸辈，归来漱石暮江寒。","dynasty":"宋代","title":"书客星阁"}
{"author":"方岳","content":"以诗鸣者累百辈，谁与梅花可相配。只传冰影月香诗，直到如今美无对。疏篱把住横斜枝，了不肯受春风知。自非冰肠雪洗髓，向渠正尔难为辞。恨君不识林和靖，雪沍西湖老孤咏。恨我不识楼考甫，角声吹残霜月苦。儿曹但赏琼瑶句，持与梅花相尔汝。夜深不道琐窗寒，浥尽花香花有语。","dynasty":"宋代","title":"书楼考甫梅花百咏因徐直孺寄考甫"}
{"author":"方岳","content":"君马黄，我马白，漠漠柳花飞送客。我马跑风欲人立，紫丝袍贴黄金勒。轻衫一骑后者谁，黄初平家寄书信。泥香两车饷外孙，人与霜蹄俱梦境。呜呼人间儿戏亦前定，奈何夫人不知命。","dynasty":"宋代","title":"书梦"}
{"author":"方岳","content":"随缘常住薄於秋，不了锺鱼粥饭头。叹息结绳人远矣，例教吾负剡藤羞。","dynasty":"宋代","title":"书手实簿"}
{"author":"方岳","content":"平生何逊扬州梦，到得扬州月自寒。谁遣雪蓬春半树，诗情更作故人看。","dynasty":"宋代","title":"书维扬张君梅卷"}
{"author":"方岳","content":"月明临得霜桥影，只恁横斜自一奇。唤起江南归梦远，竹村烟水有茅茨。","dynasty":"宋代","title":"书维扬张君梅卷"}
{"author":"方岳","content":"南薰殿上薰风老，雨便飞来占取凉。书带香眠愁杳渺，云侵清簟竹方床。","dynasty":"宋代","title":"书元可扇"}
{"author":"方岳","content":"半崦山云旧草堂，鸟啼花落几平章。酒无贤圣同归醉，风有雌雄各自凉。赖与鸥盟同保社，吵随蚁垤梦侯王。未偿诗债逢棋敌，谁信閒人最得忙。","dynasty":"宋代","title":"输棋"}
{"author":"方岳","content":"一刻之间值万金，苦无人可共幽襟。几年不作西湖想，听得啼莺不自禁。","dynasty":"宋代","title":"暑不杂兴"}
{"author":"方岳","content":"不惯山中夜月寒，满窗树影藓花乾。移床近壁不敢卧，恐是龙蛇之屈蟠。","dynasty":"宋代","title":"暑不杂兴"}
{"author":"方岳","content":"今年不上一竿竹，渠岂於人亦世情。风雨尚余千个在，结巢吾欲听秋声。","dynasty":"宋代","title":"暑不杂兴"}
{"author":"方岳","content":"白鸥吾有一日雅，畴昔见之相与亲。沧浪忽欲从此逝，嗔我手揖无诗人。","dynasty":"宋代","title":"暑不杂兴"}
{"author":"方岳","content":"是非不到野溪边，只就梧桐听雨眠。睡熟不知溪水长，鹭鸶飞上钓鱼船。","dynasty":"宋代","title":"暑不杂兴"}
{"author":"方岳","content":"平生多可曹修士，说我唐诗最逼真。不道蹇驴风雪裹，何如黄犊过此邻。","dynasty":"宋代","title":"暑不杂兴"}
{"author":"方岳","content":"俚谓革鞾乌脚鬼，吾尊毛颖黑头公。与鞾作传何为者，颖则万世文辞工。","dynasty":"宋代","title":"暑不杂兴"}
{"author":"方岳","content":"只锄蔬甲亦妨閒，久与溪云断往还。今日偶来僧却在，共煎茶吃话庐山。","dynasty":"宋代","title":"暑不杂兴"}
{"author":"方岳","content":"夷齐首阳饿，宇宙难弟兄。同心倚雪崖，世个一羽轻。紫茎孕双茁，岂有儿妇情。贤哉二丈夫，万古离骚情。","dynasty":"宋代","title":"双头兰"}
{"author":"方岳","content":"丛丛低绿玉参差，抱瓮春畦手自冶。地暖乍离烟雨气，岁寒不改雪霜姿。太真妃以香为骨，虢国人嫌粉涴眉。莫道秋崖无造化，解令朽壤出神奇。","dynasty":"宋代","title":"水仙初花"}
{"author":"方岳","content":"送别孤山步绕湖，阑干尽处倚菰蒲。翁之乐者山林也，客亦知夫水月乎。万事不如归自好，百年聊与醉为徒。藕花初醒莼丝老，唤住罾船脍腹腴。","dynasty":"宋代","title":"水月园送王侍郎"}
{"author":"方岳","content":"花愁牵胜游，禽哢破佳睡。点尔春何如，妙在夫子喟。宇宙一瑟间，谁知道之至。而彼章句儒，心为六经醉。","dynasty":"宋代","title":"四用韵"}
{"author":"方岳","content":"江山带郭数家村，穷僻谁敲月下门。谢绝往来缘事尽，争论胜负为棋喧。爱閒宁有万金产，投老当夸两足尊。不惜梅花三寸雪，并令回施给孤园。","dynasty":"宋代","title":"四月韵答才老"}
{"author":"方岳","content":"已料天公作好晴，近山初试一筇轻。溪平染就縠纹绉，雨急眠惊瀑布声。醉裹梨花俱瘦尽，梦中池草太愁生。未知谁是文昌段，看得春风亦世情。","dynasty":"宋代","title":"泗州之约令君以雨不至次韵奉酬"}
{"author":"方岳","content":"涛声盘空吹海立，夜拔苍髯老蛟泣。阴森一片翠微寒，不放骄阳排闼入。归来归来乎山中，人间六月方蕴隆。宁减明月添清风，谁其云者十八公。","dynasty":"宋代","title":"松栅"}
{"author":"方岳","content":"持家不废夜窗书，未了功名志竟违。是处青山曾对饮，祗今白羽为谁挥。杨花乱落春无极，燕子重来人已非。手斸苍烟营葬地，可堪晴树转斜晖。","dynasty":"宋代","title":"宋君挽词"}
{"author":"方岳","content":"山留迁客秋风寺，想得梧桐怨夜长。正欠蹇驴相就语，其如征燕欲归忙。苹花思与晴江渺，桂树寒生老月香。一路有诗烦拾取，寄书犹及雁前霜。","dynasty":"宋代","title":"送别季观"}
{"author":"方岳","content":"二月寒如此，君胡不少留。夕阳随水去，春草泥人愁。江上三年别，诗边两鬓秋。折腰贫尚尔，天地一扁舟。","dynasty":"宋代","title":"送别史佥"}
{"author":"方岳","content":"肯为祁山住，晴浮草木春。溪晴随砚转，心远与鸥亲。几佐弦歌旧，宁矜硎刃新。萧规元好在，传语憩棠人。","dynasty":"宋代","title":"送别薛丞"}
{"author":"方岳","content":"题遍南墙玉，与春相伴归。花明晴岸阔，帆转暮江肥。鹃老催红药，云香近紫微。樯竿两燕子，也带笑声飞。","dynasty":"宋代","title":"送别薛丞"}
{"author":"方岳","content":"细草轻烟画出愁，一船明月大刀头。苔痕欲暗蓝田记，枫叶正寒江渚楼。无酒可浇鹦鹉赋，有山频典鹔鹴裘。功名正恐不免耳，拄笏练溪南北秋。","dynasty":"宋代","title":"送别赵尉"}
{"author":"方岳","content":"春不多寒风已柔，数君到日正红稠。庵藏澹叟诗成集，山护醉翁书满楼。岸柳欲眠维鷁首，幕莲俱起看鳌头。无忘晓殿三千字，一洗公孙富贵羞。","dynasty":"宋代","title":"送蔡子奇节推之官庐陵"}
{"author":"方岳","content":"平时浪说笔如杠，谁不玉堂云雾窗。采石月明才夜讲，武昌鱼美又春江。洲横鹦鹉天为限，灶列貔貅阵未降。重国西门烦老檄，秋风莫倚暗埋椿。","dynasty":"宋代","title":"送程伯茂佥书武昌"}
{"author":"方岳","content":"不等薰风已问津，小楼无处认蹄轮。极知中岁难为别，未必明朝不是春。黄鸟闹时山寂寂，绿阴深处水粼粼。老来宁与芳菲竞，俯仰人间迹已陈。","dynasty":"宋代","title":"送春"}
{"author":"方岳","content":"风饱横江十幅蒲，秋声正有玉花鲈，淮壖一梦雨中别，岳麓诸峰天下无。场屋抵须新议论，书堂更做好规模。未知雪径青灯夜，谁记临分岸岸芦。","dynasty":"宋代","title":"送胡兄归岳"}
{"author":"方岳","content":"瘦马孤征雪满衣，山长谁不念庭闱。灯寒竹屋无人共，月到梅花有梦归。抵掌相逢连夕语，转头顿党十年非。武夷人老君行矣，莫待墨池春浪肥。","dynasty":"宋代","title":"送客"}
{"author":"方岳","content":"风枝露叶走筠笼，玉润冰寒擘绉红。自往胸中评史记，久闻格调略相同。","dynasty":"宋代","title":"送荔子方蒙仲"}
{"author":"方岳","content":"曾识坡仙海上山，清冰寒露洗熇袢。老天不与诗为地，却欠闽中住一番。","dynasty":"宋代","title":"送荔子方蒙仲"}
{"author":"方岳","content":"竹雨梧风满袖凉，踏槐仍逐众人忙。一觞共滴蟾蜍露，并遣五千书传香。","dynasty":"宋代","title":"送刘仲子就试"}
{"author":"方岳","content":"小枝文章道未尊，入时新样更难论。鹄袍才脱须重读，六籍久为场屋昏。","dynasty":"宋代","title":"送刘仲子就试"}
{"author":"方岳","content":"一念到吾亲，人间万事轻。邻州才半刺，行李只诸生。问路重阳雨，迎家两日程。笑谈灯火夜，边雁自秋声。","dynasty":"宋代","title":"送刘子范粹宜春"}
{"author":"方岳","content":"才立班行便佐州，九年回首不渠留。千峰榭与柯山对，七里滩从严子游。未且笑谈惊五马，只销诗句狎双鸥。团纲殿最非吾事，夜半一编归借筹。","dynasty":"宋代","title":"送留圯父寺簿粹严"}
{"author":"方岳","content":"山云一夜雨，称放过阊船。坑发宁遣圹，民贫不为钱。范碑秋寺古，楚观暮江前。寄谢东山老，灵砂并欲仙。","dynasty":"宋代","title":"送吕提干并简谢泉"}
{"author":"方岳","content":"一生坐与蛇添足，万事不如龟缩头。亦笑军持太多事，孤桐自了月明秋。","dynasty":"宋代","title":"送琴遂还楚东"}
{"author":"方岳","content":"脚根踏地袈裟破，鼻孔撩天拄杖横。归扫秋云趺足坐，荻花半落晚风晴。","dynasty":"宋代","title":"送琴遂还楚东"}
{"author":"方岳","content":"金兵据城坚如石，鞑人人关平如席。秋高塞上沙草愁，夜半军中羽书急。符麟留钥汉宗姓，风鹤为兵谢安侄。貔貅野宿日增灶，鼪鼯陆梁夜鸣镝。肯携金印问钱谷，盍上玉堂调笔墨。时平书生坐迂阔，气盖廷臣工激直。烟尘所喜毛发青，冰雪其清肝胆白。朱雀桥深橘香美，白鹭洲寒荻花湿。我所思兮丁令威，欲往从之语胸臆。","dynasty":"宋代","title":"送少卿奉使淮西"}
{"author":"方岳","content":"圣泽被卷阿，髫童亦置科。两蜗从小竞，三家至今讹。亦漫为官耳，其将奈若何。岂关门户事，翁已老渔蓑。","dynasty":"宋代","title":"送石孙赴童科"}
{"author":"方岳","content":"霜日寒如洗。问梅花、经年何事，尚迷烟水。梦著翠霞寻好句，新雪阑干独倚。见竹外、一枝横蕊。已占百花头上了，料诗情、不但江山耳。春已逗，有佳思。一香吹动人间世。奈何地、丛篁低碧，巧相亏蔽。尽让春风凡草木，便做云根石底。但留取、微酸滋味。除却林逋无人识，算岁寒、只是天知已。休弄玉，怨迟暮。","dynasty":"宋代","title":"贺新凉（别吴侍郎吴时闲居，数夕前梦枯梅成林，一枝独秀）"}
{"author":"方岳","content":"绿尊翠勺，约秋风、一醉小楼先月。谁取宝奁奔帝所，深琐玉华宫阙。老桂香寒，疏桐云重，生怕金蛇掣。那知天柱，一峰别与天接。我欲飞佩重游，置之衣袖，照我襟怀雪。玉斧难藏修月手，待做明宵清绝。天地无尘，山河有影，了不遗毫发。举杯相属，唤谁笺与天说。","dynasty":"宋代","title":"酹江月（八月十四，小集郑子重帅参先月楼。是夕无月和朱希真插天翠柳词韵）"}
{"author":"方岳","content":"苍石横筇，松风外、自调龟息。浑不记、东皋秋事，西湖春色。底处未嫌吾辈在，此心说与何人得。向海棠、烂醉过清明，酬佳节。君莫道，江鲈忆。吾自爱，山泉激。尽月明夜半，杜鹃声急。人事略如春梦过，年光不啻惊弦发。怕醒来、失口问诸公，今何日。","dynasty":"宋代","title":"满江红（和程学谕）"}
{"author":"方岳","content":"几年诗骨雪槎牙。痼烟霞。老生涯。五十八翁，堪喜亦堪嗟。忽忆香山居士语，还失笑，较争些。荒寒梅坞月横斜。短篱遮。野人家。枝北枝南，须有两三花。紧闭竹门传语客，那得暇，尽由他。","dynasty":"宋代","title":"江城子"}
{"author":"方岳","content":"白菰紫芰更红渠，不枉平生水竹居。醉眠岂知吾是我，机心亦笑子非鱼。无能涉世何妨睡，有道登山只是徐。六月好风清樾底，付渠天地一蘧蒢。","dynasty":"宋代","title":"次韵郑佥判"}
{"author":"方岳","content":"雪带边寒，渺愁予、雪中谁抱奇节。逊在扬州，逋老孤山，芳信顿成消歇。江南茅屋今安在，疏影瘦、祗堪叹息。归来未，沙头立尽，暮天云碧。自笑梁园赋客。倚旧日鞍鞯，春风巾帻。问讯横枝，暖热新花，无处访寻诗阁。几年不见冰霜面，知谁共、批风支月。归来也，鸥盟不妨再结。","dynasty":"宋代","title":"花心动（和楚客忆梅）"}
{"author":"方岳","content":"溪南北，本自一渔舟。烟雨几盟鸥。白鱼不负鸬鹚杓，青蓑不减肃鸟爽鸟裘。怎无端，贪射策，觅封侯。既不似、古人能识字。又不似、今人能识事。空老去，自宜休。帝乡五十六朝暮，人间四十四春秋。问何如，茅一把，橘千头。","dynasty":"宋代","title":"最高楼（王寅生日）"}
{"author":"方岳","content":"此路难为别，丹枫似去年。人行秋色里，雁落客愁边。霜月倚寒渚，江声惊夜船。孤城吹角处，独立渺风烟。","dynasty":"宋代","title":"泊歙浦"}
{"author":"方岳","content":"秋日寻诗独自行，藕花香冷水风情。一凉转觉诗难做，付与梧桐夜雨声。","dynasty":"宋代","title":"立秋"}
{"author":"方岳","content":"一坐一百二十日，柳初黄落今青青。索舆径去有忙事，忽忆曾与春丁字。牡丹径尺妙天下，许酿醽醁呼娉婷。到家二月亦晚矣，未办翠色官窑瓶。","dynasty":"宋代","title":"出关"}
{"author":"方岳","content":"久住西湖梦亦佳，鹭朋鸥侣自烟沙。江行枫叶几何里，春至梅梢次第花。尽有好山容对榻，却因吾子转思家。青灯书册夜深雨，莫为乘鸾学画鸦。","dynasty":"宋代","title":"送史子贯归观且迎妇也"}
{"author":"方岳","content":"君家集有陆参序，老笔夸张歙大州。三百年来非昔比，二千石喜得今侯。早田已槁曾关念，旧石虽奇不到收。沃沃桑麻山雨外，归欤甿亦买羸牛。","dynasty":"宋代","title":"送寺丞韩君守新安"}
{"author":"方岳","content":"吾州可但佳山水，薰沐诗书自不同。牧守曾留今相国，郡人况有我文公。诸贤雅欲相俎豆，一念底须多缿筒。三十六峰吟更笔，只将无事过年丰。","dynasty":"宋代","title":"送寺丞韩君守新安"}
{"author":"方岳","content":"矮屋曾分雪夜灯，相期各已上青冥。得官谁谓非黄甲，如我今犹祗白丁。别久不论清浊酒，情亲或梦短长亭。一生科目十名上，自有君家旧典刑。","dynasty":"宋代","title":"送滕广叔铨试"}
{"author":"方岳","content":"长亭柳色鹅儿黄，花事欲动春风香。佩觹径趋白玉堂，淋漓翰墨孤凤翔。黑头相公紫微郎，金貂玉鱼垂两珰。携立螭陛穿鵷行，至尊龙飞御明光。催班赐见清跸长，天颜喜动絺绣裳。宫花绫织云锦章，殿前拜舞籍奉常。跨马入省繙缣缃，读书昼静珠琅琅。风日不到蓬山傍，文字零落冰雪肠。要令汗竹俱流芳，子岂不见晏与杨。铜根铁干森秋霜，万牛挽之供栋梁。","dynasty":"宋代","title":"送童子卢亲国试玉堂"}
{"author":"方岳","content":"喜有吟诗癖，吾侪得往还。客惟依竹语，官只似僧閒。夜雨灯谁共，秋崖藁未删。柴门黄叶下，别后正须关。","dynasty":"宋代","title":"送五尉归觐"}
{"author":"方岳","content":"不以登朝急，归欤有母慈。新炊甘野荠，秋思老江蓠。薄宦惟琴在，孤征与月随。几时湖上去，吾欲报欧知。","dynasty":"宋代","title":"送五尉归觐"}
{"author":"方岳","content":"南州高士心如水，夜雨炉亭岁欲环。朝迹只如初到日，州麾犹在两年间。秋来竹屋多归梦，天与莆人一破颜。馆下诸生能恋恋，眼中循吏故班班。相传士子多于鲫，共喜府公清似山。庆历谏臣书在否，乾淳文赋笔追还。郎官红熟海风静，通印子肥春网閒。心事太平儿女语，诗家尊宿鬓毛斑。欢迎骑竹来何暮，赠别垂杨不可攀。办与老夫同一念，不忧吾道久间关。","dynasty":"宋代","title":"送徐太博守莆中"}
{"author":"方岳","content":"乞粹庐陵郡，予为第一人。天悭终未肯，人好自相亲。诸老诗书在，平园草木春。鸥朋嘲薄分，山屐蚀京尘。","dynasty":"宋代","title":"送应武论粹庐陵"}
{"author":"方岳","content":"空山十日雨，茅屋无炊烟。五饥尚可忍，夜读声琅然。荒寒数家聚，生理尤堪怜。频年岁不入，枯草生秋田。春深麦犹稚，米斗直万钱。悲哉几斛愁，博此半釜{上衍下食}。前村老翁姥，语笑何由缘。问知好官人，发廪不我朘。常时有司吝，宁肯圭撮捐。官来剖私量，不受吏舞权。中流一壶济，空复宽眼前。高轩忽予过，剪韭相留连。九华元老苍，归袖何翩翩。官无高与卑，为政要可传。使我一念存，所至民瘼痊。常平吾故人，问俗惟初搴。为言民戚休，毋可诿老天。吾方屏田庐，不敢驰书笺。并声绝宣城，倘寄晴云篇。","dynasty":"宋代","title":"送俞尉"}
{"author":"方岳","content":"吾亦爱吾贫，樵山采堕薪。百年双短鬓，九职一閒民。秋蔓花僧老，春泓酒毋淳。两生谁可致，此外不关身。","dynasty":"宋代","title":"唐律十首"}
{"author":"方岳","content":"雪屋谁堪语，惟愁鹤共居。梦灵山有分，门冷客无书。诗岂於人癖，吾元与世疏。穷知书作崇，牵率费春锄。","dynasty":"宋代","title":"次韵王尉"}
{"author":"方岳","content":"此去江头只两程，寒蒲解缚便横行。无肠政要空虚腹，满贮芦花与月明。","dynasty":"宋代","title":"谢人致蟹"}
{"author":"方岳","content":"水落寒塘初冷，霜倒枯荷半倾。莫倚尾能涎涎，踏深一片秋声。","dynasty":"宋代","title":"赵玉汝自作戏墨见寄各题六言其上·脊令"}
{"author":"方岳","content":"壑底云香不等雷，便携石鼎与俱来。鹁鸠唤得西溪雨，顿得春从齿颊回。","dynasty":"宋代","title":"次韵宋尚书山居十五咏·茶岩"}
{"author":"方岳","content":"晦庵呼我住山南，五老人知百不堪。极目无穷江渺渺，满头归去雪毵毵。吾生只可龟藏六，世事何如狙赋三。政有梅花管迎送，岁寒行路饱曾谙。","dynasty":"宋代","title":"易地昭武去之日与家人集新作南门书水镜壁上"}
{"author":"方岳","content":"除却金虀霜后枨，更无一物可诗情。诚斋配以彭生脔，岂不冤哉五鼎烹。","dynasty":"宋代","title":"谢人致蟹"}
{"author":"方岳","content":"西山有蕨北山薇，荷雨锄烟不疗饥。但得县官如卓鲁，此言只恐未曾知。","dynasty":"宋代","title":"简徐宰"}
{"author":"方岳","content":"啼莺几处垂垂柳，乳燕双飞片片花。溪浅度云山带雨，岸崩欹树草连沙。","dynasty":"宋代","title":"溪店回文"}
{"author":"方岳","content":"我爱山居好，堆豗忽坐忘。草塘银泼剌，庵户铁琅珰。只道云藏坞，那知市隔墙。人嫌吾寂寞，吾亦笑人忙。","dynasty":"宋代","title":"山居十首其五"}
{"author":"方岳","content":"知无燕颔可封侯，索米长安亦强留。输与鲈肥菰叶滑，吴中风味老孤舟。","dynasty":"宋代","title":"次韵程兄投赠"}
{"author":"方岳","content":"孤蓬夜傍低丛宿，萧萧雨声悲切。一岸霜痕，半江烟色，愁到沙头枯叶。澹云没灭。黯西风吹老，满汀新雪。天岂无情，离骚点点送归客。归去来兮怎得，尽鹭翘鸥倚，乍寒时节。秋晚山川，夕阳浦溆，赢得别肠千结。涛翻浪叠。那得似西来，一筇横绝。搔首江南，雁衔千里月。","dynasty":"宋代","title":"齐天乐（和楚客赋芦）"}
{"author":"方岳","content":"竹缘货殖比封君，松爱微官不避秦。至竟羞与哙等伍，岁寒谁障瘐公尘。","dynasty":"宋代","title":"梅花十绝"}
{"author":"方岳","content":"能令诗腹化神奇，香到黄花秋力微。我醉悠然山亦醉，竹深啼鸟自忘机。","dynasty":"宋代","title":"次韵宋尚书山居·见南山亭"}
{"author":"方岳","content":"今岁春风特地寒，百花无赖已摧残。马塍晓雨如尘细，处处筠篮卖牡丹。","dynasty":"宋代","title":"湖上"}
{"author":"方岳","content":"一枕羲皇失午熇，久知吾道定寥寥。客来且拨浮明瓮，事过真成覆鹿蕉。野性从来便水石，此生自合老渔樵。移床更入深云处，厥木惟乔厥草夭。","dynasty":"宋代","title":"次韵郑佥判"}
{"author":"方岳","content":"一夜挼云作雪飞，池塘已自绿生肥。恁君检校阑干北，柳上新青归未归。","dynasty":"宋代","title":"立春谢司法有诗次韵"}
{"author":"方岳","content":"爱民端与共胞胎，消得黄金为筑台。一道香烟随牒去，五更风雨入诗来。雪灯字暗心犹在，霜叶衫枯首独回。气格老苍能过我，柴门不厌为君开。","dynasty":"宋代","title":"次韵刘簿祷雨西峰"}
{"author":"方岳","content":"沽酒归来雪满船，一蓑撑傍断矶边。谁家庭院无梅看，不似江村欲暮天。","dynasty":"宋代","title":"渔父词"}
{"author":"方岳","content":"绿尊翠勺，约秋风、一醉小楼先月。谁取宝奁奔帝所，深琐玉华宫阙。老桂香寒，疏桐云重，生怕金蛇掣。那知天柱，一峰别与天接。我欲飞佩重游，置之衣袖，照我襟怀雪。玉斧难藏修月手，待做明宵清绝。天地无尘，山河有影，了不遗毫发。举杯相属，唤谁笺与天说。","dynasty":"宋代","title":"酹江月（八月十四，小集郑子重帅参先月楼。是夕无月和朱希真插天翠柳词韵）"}
{"author":"方岳","content":"彭{殊右换伤右边}同此躯，颜跖同此心。哀哉宇宙间，群生政林林。","dynasty":"宋代","title":"以嗜酒爱风竹卜居此林泉为韵作十小诗"}
{"author":"方岳","content":"凡我同盟鸥鹭群，既盟之后亦幽欣。山中芝术香堪煮，鹤未归来空暮云。","dynasty":"宋代","title":"梦中"}
{"author":"方岳","content":"一层云放一层山，小市人家翠欲环。检点只疑低数尺，一层山向隐云间。","dynasty":"宋代","title":"观山"}
{"author":"方岳","content":"万事於吾一羽轻，未忘情处圣人清。抵须赋奏长杨馆，只以诗为细柳营。岁月凋零霜后叶，交游聚散水中萍。短书忽到维摩室，未信已寒文字盟。","dynasty":"宋代","title":"次韵程兄见寄"}
{"author":"方岳","content":"我本耕田夫，识字略可数。谁令半窗灯，夺此一犁雨。明经为青紫，无乃以书贾。晚知事大谬，於学竟何补。归来抱遗经，颇谷窥门户。忍饥堪丹铅，环坐书作堵。时或跻唐虞，身亲到邹鲁。吾方忘吾贫，三径蓬藋拄。独惭鹤山翁，健笔照衡宇。赤手盘蛟蛇，今已泉下土。连云甲第多，未必快此睹。乃知痴书人，差胜守钱虏。","dynasty":"宋代","title":"上鹤山作图书所扁"}
{"author":"方岳","content":"投老归欤拙独存，剖瓜亦欲问天孙。故人有约夜堂醉，老子不禁秋暑袢。却恐长绳縻日月，政须高枕问乾坤。北窗风好难为客，未辨冠巾数候门。","dynasty":"宋代","title":"七夕潘宰招不往"}
{"author":"方岳","content":"亦笑卢仝屋数间，野猿皋鹤共跻攀。才登楼见一溪月，不出门行十里山。有兴自携残藁醉，无人得似老夫閒。樵青莫掩柴扉路，留与春风作往还。","dynasty":"宋代","title":"山行"}
{"author":"方岳","content":"生无燕颔可封侯，贫有牛衣可省愁。老矣江湖双短鬓，悠哉天地一归舟。野夫畴昔友麋鹿，人世是非风马牛。口角雌黄吾岂敢，并忘皮裹有春秋。","dynasty":"宋代","title":"始见台章弹予面目可僧唇吻可畏"}
{"author":"方岳","content":"中秋明日是，雨色半苍崖。无月可吾子，有诗倾老怀。人间棋局面，身外酒生涯。莫及边头事，谁知浊与淮。","dynasty":"宋代","title":"次韵罗制干投赠"}
{"author":"方岳","content":"尘途长逐众人忙，不抵斋扉一枕凉。世路巇岖吾倦至，底须辛苦为膏梁。","dynasty":"宋代","title":"次韵宋尚书山居·息斋"}
{"author":"方岳","content":"薄薄村醪旋旋篘，一杯又了一年愁。化为道士前身鹤，驱向禅林露地牛。今我何如惟老圃，古人安在亦荒丘。牡丹且莫相孤负，已为春风着小楼。","dynasty":"宋代","title":"除夕"}
{"author":"方岳","content":"帽不禁吹怯酒觞，只携老砚了重阳。黄花未抵渊明瘦，却做离骚以上香。","dynasty":"宋代","title":"重阳"}
{"author":"方岳","content":"不寐何为者，閒人最号忙。酿方传得法，诗未足成章。药草霜多损，寒蔬雨半荒。幸无天下责，夔卨在岩廊。","dynasty":"宋代","title":"不寐其二"}
{"author":"方岳","content":"骄阳挟融风，合力为此旱。南山肤寸云，六合望弥满。怒吹不待族，赤日行火繖。幽窗几长身，玉立拯萧散。中乾不自持，槁项何足算。以兹占西畴，可想一本稈。社公亦耐事，水旧不渠管。方勤玉食忧，不令屠牛坦。坐令宰平手，无肉醉町畽。但闻宽大书，已责宁使缓。龙湫有潜鳞，郁屈睡欲懒。移文颂风伯，九关谁可款。","dynasty":"宋代","title":"社日以旱蔬食"}
{"author":"方岳","content":"老桂枯寒出奇怪，知几何年如许大。枝枝浑是好西风，粒粒中藏香世界。幽人高卧崖藓边，野僧肯寄溪云外。兔惊玉杵夜丁当，鸟嗽辟寒金琐碎。并令满屋书传香，唤起多生酒诗债。我今回向语一则，云何赞叹花三昧。月光童子妙庄严，金粟如来殊胜解。","dynasty":"宋代","title":"才老致木犀甚古"}
{"author":"方岳","content":"送别孤山步绕湖，阑干尽处倚菰蒲。翁之乐者山林也，客亦知夫水月乎。万事不如归自好，百年聊与醉为徒。藕花初醒莼丝老，唤住罾船脍腹腴。","dynasty":"宋代","title":"水月园送王侍郎"}
{"author":"方岳","content":"秋鞑人散雨千丝，谁把秦笙隔院吹。但觉小桥烟外柳，春风无力逞腰支。","dynasty":"宋代","title":"湖上"}
{"author":"方岳","content":"约住山云倚断栏，云如秋薄与山环。为山醉矣无山句，山不负予予负山。","dynasty":"宋代","title":"用吕宗卿山亭韵"}
{"author":"方岳","content":"明月相看未厌贫，好风无价一披襟。苔檐不扫少来往，两部鸣蛙草自深。","dynasty":"宋代","title":"山家"}
{"author":"方岳","content":"月明临得霜桥影，只恁横斜自一奇。唤起江南归梦远，竹村烟水有茅茨。","dynasty":"宋代","title":"书维扬张君梅卷"}
{"author":"方岳","content":"记得秋风此削瓜，偶遗子亦自成花。生生造化无终极，但有根芽未可涯。","dynasty":"宋代","title":"即事十首其六"}
{"author":"方岳","content":"春入多情草木妖，霓裳相倚奏咸韶。玉栏一样红如洗，不比觚棱锁二乔。","dynasty":"宋代","title":"次韵双头牡丹"}
{"author":"方岳","content":"书生一何愚，出与世纷敌。眇哉朱两轓，强名二千石。於世竟无补，苒苒老已逼。归寻紫阳人，独速钓寒碧。","dynasty":"宋代","title":"次韵洪尉"}
{"author":"方岳","content":"香篆烧残小玉虬，荷花深处浴凫鸥。谈诗未了催行酒，忽送清歌浅黛愁。","dynasty":"宋代","title":"郑文振席上"}
{"author":"方岳","content":"雨过一村桑柘烟，林梢日暮鸟声妍。青裙老姥遥相语，今岁春寒蚕未眠。","dynasty":"宋代","title":"农谣"}
{"author":"方岳","content":"此身只合着林泉，安得缠腰十万钱。百事懦无拖地胆，一生愚似信天缘。青山有约不知老，黄犊与人相对眠。问讯春蓑故无恙，乱云深处更超然。","dynasty":"宋代","title":"山中"}
{"author":"方岳","content":"孰使邦人士，不闻夷惠风。带刀与佩犊，剸刃嘻笑中。守虽老无能，此心与天通。岂敢不自省，刈人以为功。","dynasty":"宋代","title":"次韵洪尉其四"}
{"author":"方岳","content":"茅斋坚坐日日雨，竹杖长閒处处苔。半面不曾梅别去，四愁无奈草生来。好山能费几两屐，胜日须倾三百杯。说与海棠毋造次，不论蚤晚待晴开。","dynasty":"宋代","title":"春雨"}
{"author":"方岳","content":"中元才过节。正宇宙澄清，一天寒碧。凉飙动秋色。算佳辰恰是，下弦当日。天生俊杰。富文才、瑰奇挺特。看葱葱，和气薰城，共庆武夷仙伯。难得。钓鳌连六，虎榜登名，新题淡墨。从容莲幕。游花县，无邀隔。纵风流别驾，难淹紫诏，行对天颜咫尺。更堪夸，萱草长春，红衣交列。","dynasty":"宋代","title":"瑞鹤仙其二寿宋倅七月二十三日"}
{"author":"方岳","content":"山中老子一间屋，屋后秦人五大夫。丘壑得专閒日月，衣冠甚伟古眉须。计今当是百年物，着我添成六老图。已有茯苓巢可俯，待烹石鼎疗诗癯。","dynasty":"宋代","title":"牛庵后古松五株"}
{"author":"方岳","content":"画中亦爱雨中山，连雨山行却厌看。一夜东风吹作雪，问谁画我访袁安。","dynasty":"宋代","title":"道中即事"}
{"author":"方岳","content":"雪林篱落行清晓，毕竟山人太耐寒。酒圣坐来春泛泛，梅仙飞去玉珊珊。草塘唤就荷葭坞，竹径生成花药栏。诗敌只愁成小怯，迩来自觉笔头乾。","dynasty":"宋代","title":"明日登后山用韵"}
{"author":"方岳","content":"住世间须出世间，世情何事苦牵攀。蟠胸自作三分国，觌面相悬两戒山。大好闭门赢得睡，不多识字煞妨閒。长须赤脚顽於我，未必淳风不再还。","dynasty":"宋代","title":"山行"}
{"author":"方岳","content":"老天自不负吾君，谁向灵均三沐熏。鹤立待收连夜雨，龙归看带入山云。摩挲一饱岂易得，愁叹多年不忍闻。亦欲买牛横短笛，华山一半倘容分。","dynasty":"宋代","title":"次韵王尉贺雨"}
{"author":"方岳","content":"净洗从前两耳埃，溪声并逐雨声来。此奇赖有诗能领，一笑锺期安在哉。","dynasty":"宋代","title":"次韵宋尚书山居十五咏·清竟亭"}
{"author":"方岳","content":"才有骚情例合癯，只销清供老伊蒲。孔方兄自非吾党，木上座堪寻酒徒。寄子梅花逢驿使，败人诗兴苦催逋。夜寒梦到西窗竹，明月一床冰一壶。","dynasty":"宋代","title":"以梅送王尉"}
{"author":"方岳","content":"酒醒开门雪满山，径穿疏竹上危栏。溪山与我俱我画，草树惟梅大耐寒。留伴夜深银凿落，莫缘春近玉阑珊。老枝擎重供诗嚼，一洗相如渴肺肝。","dynasty":"宋代","title":"十二月十日"}
{"author":"方岳","content":"草草庵居绝似僧，不同劣有发鬅鬙。空山一夜雷驱雨，老屋四围云拥灯。诗骨瘦来人似鹤，书幐懒去字如蝇。开门桃李俱尘土，春到园林曾不曾。","dynasty":"宋代","title":"山中"}
{"author":"方岳","content":"沈郎吟处秋风老，今代何人诗斗南。练石补天君特妙，追云逐月我何堪。极知才倍曹丕十，不但人如汉杰三。欲与东湖传活法，当家衣钵付谁参。","dynasty":"宋代","title":"次韵徐太博"}
{"author":"方岳","content":"已付身心毕意空，念头了不到穷通。即愚宁免日三省，是圣未妨时一中。物外禽鱼相尔汝，生前鸟兔几西东。谁云双手都无用，自种山田岁便丰。","dynasty":"宋代","title":"山中"}
{"author":"方岳","content":"追风逐月费攀跻，苒苒流光欲乳羝。命薄最于穷鬼厚，气高不为贵人低。交情安得玉连琐，世路真同铁蒺藜。未及龙锺且行乐，池塘吹绿又萋萋。","dynasty":"宋代","title":"除夕"}
{"author":"方岳","content":"扬州二十四桥月，莫作灞桥同调看。诗果位登银色界，酒风流倚玉阑干。六花比似琼花巧，一岁翻成两岁寒。明日屠苏催短鬓，过从更觉欠袁安。","dynasty":"宋代","title":"除日雪甚约客不至乃拥貂骤马于郊外独饮摘星"}
{"author":"方岳","content":"东皋或巾车，西园亦飞盖。以我方古人，两脚大自在。","dynasty":"宋代","title":"出居十六咏·便是山"}
{"author":"方岳","content":"心事一鸥轻，邮签夜卜程。春寒眼对雨，别久语连明。砚有诗能秀，山於梦亦清。歙溪多老石，一一待题名。","dynasty":"宋代","title":"次韵酬其又"}
{"author":"方岳","content":"以酒为乡墨作庄，崖寒云亦为诗忙。春山药草谁同斸，云迳梅花只自香。竹不碍山青入户，藓缘谢客绿侵床。岂无枫叶吴江句，夜雨何时稻韭黄。","dynasty":"宋代","title":"次韵叶兄云崖"}
{"author":"方岳","content":"除却金齑霜后枨，更无一物可诗情。诚斋配以彭生脔，岂不冤哉五鼎烹。","dynasty":"宋代","title":"谢人致蟹其四"}
{"author":"方岳","content":"彭{殊右换伤右边}同此躯，颜跖同此心。哀哉宇宙间，群生政林林。","dynasty":"宋代","title":"以嗜酒爱风竹卜居此林泉为韵作十小诗"}
{"author":"方岳","content":"残暑何奸雄，酷烈不肯退。稚秋太君子，敛避不敢对。薰风来无期，民愠良愦愦。吴牛方喘月，渴想蓐收代。金行既用事，炎赫乃故在。于今几何时，秋夏终晦昧。畏热如畏虎，悸汗流浃背。南山殷其雷，崛起云霮䨴。谁当笺老天，与世思盥颒。风雨一洗之，此热不可再。","dynasty":"宋代","title":"秋热其二"}
{"author":"方岳","content":"秋风新饭香，蔬亦美可茹。宁知世有人，万钱无下筋。","dynasty":"宋代","title":"出居十六咏·田园居"}
{"author":"方岳","content":"独擅松风一壑哀，竹门虽设为谁开。宦情已矣随流去，老色苍然上面来。已惯山居无历日，不知人世有公台。天生此手终何用，只解持杯亦快哉。","dynasty":"宋代","title":"感怀"}
{"author":"方岳","content":"篷窗恰受夕阳明，杨柳梨花半月程。老去不知寒食近，一篙烟水载春行。","dynasty":"宋代","title":"清明日舟次吴门"}
{"author":"方岳","content":"携得春归通德门，等閒万木亦沾恩。母桃未熟蓬莱浅，连夜吹开堂北萱。","dynasty":"宋代","title":"山居七咏·瑞萱堂"}
{"author":"方岳","content":"堪笑萧生入受遗，八年师傅不相知。偶离廷尉痴如昨，直等朱游知药罙。","dynasty":"宋代","title":"堪笑"}
{"author":"方岳","content":"猿惊鹤怨老江蓠，留得离骚到景差。愚智共知穷有分，浮休俱与醉无涯。人间狡兔自三窟，身外鹪鹩只一枝。非意相干吾岂敢，年来端为冷虀吹。","dynasty":"宋代","title":"次韵胡兄"}
{"author":"方岳","content":"便觉寻春负一筹，老怀无复少年游。茶桑天似鹅黄酒，杨柳花飞狐白裘。试问独醒观众醉，何如一笑失千忧。不知多少人间事，付与溪声自在流。","dynasty":"宋代","title":"又用胡尉韵"}
{"author":"方岳","content":"小麦青青大麦黄，护田沙径绕羊肠。秧畦岸岸水初饱，尘甑家家饭已香。","dynasty":"宋代","title":"农谣"}
{"author":"方岳","content":"树擎晚色柔枝碧，兔睡晴香老月寒。自滴玉蜍秋满袖，轻云片片泊阑干。","dynasty":"宋代","title":"梦中"}
{"author":"方岳","content":"雪林篱落行清晓，毕竟山人太耐寒。酒圣坐来春泛泛，梅仙飞去玉珊珊。草塘唤就荷葭坞，竹径生成花药栏。诗敌只愁成小怯，迩来自觉笔头乾。","dynasty":"宋代","title":"明日登后山用韵"}
{"author":"方岳","content":"世於吾道转崎岖，是与非耶一子虚。借得祁山两閒屋，一间分与月明居。","dynasty":"宋代","title":"次韵赵尉"}
{"author":"方岳","content":"寒青拔起二千石，山是一分云一分。切莫向渠谈世事，怕渠说与沈休文。","dynasty":"宋代","title":"寄题章氏起青楼"}
{"author":"方岳","content":"貂蝉勋业麒麟画，自有夔龙向上人。数本不为吾辈设，风烟之句水云身。","dynasty":"宋代","title":"赠算数汪生"}
{"author":"方岳","content":"沽酒归来雪满船，一蓑撑傍断矶边。谁家庭院无梅看，不似江村欲暮天。","dynasty":"宋代","title":"渔父词"}
{"author":"方岳","content":"几人堪画麒麟阁，万事不如鹦鹉杯。只谓故吾诗瘦耳，寒沙鸥鹭莫惊猜。","dynasty":"宋代","title":"赠写照吴生"}
{"author":"方岳","content":"晦庵呼我住山南，五老人知百不堪。极目无穷江渺渺，满头归去雪毵毵。吾生只可龟藏六，世事何如狙赋三。政有梅花管迎送，岁寒行路饱曾谙。","dynasty":"宋代","title":"易地昭武去之日与家人集新作南门书水镜壁上"}
{"author":"方岳","content":"寂莫空山久掩扉，残书谁与解重围。推豗时作橐驼坐，恍惚化为蝴蝶飞。春事已归双雪鬓，生涯尽在一荷衣。夜寒扣角悲声壮，但得牛肥道亦肥。","dynasty":"宋代","title":"山中其一"}
{"author":"方岳","content":"草塘晚泛亦佳哉，谁为贫谋献脍才。自入船来银泼刺，且留客共月徘徊。不须溪友投竿线，径与诗人上酒杯。着意出奇殊未也，柳边又报瑞莲开。","dynasty":"宋代","title":"晚泛草塘有鱼入舟呼童脍之适见瑞莲骈植与客"}
{"author":"方岳","content":"南枝寒尽著花迟，入我新年第一诗。明月向人应有语，老天于物本无私。自逋之后谁相得，未雪以前春不知。尽让世间凡草木，再三守此岁寒姿。","dynasty":"宋代","title":"正月尽山间梅花犹有未放者"}
{"author":"方岳","content":"赤日黄埃槁欲焚，赛神迎佛正纷纷。天公老手何关汝，一雨晴无一点云。","dynasty":"宋代","title":"即事十首"}
{"author":"方岳","content":"守岁团栾谢两侯，堆盘水陆有珍投。鲟香透白琼瑶片，虾醉殷红玛瑙钩。湩酪远分闽峤雪，枝柑犹带石桥秋。老饕兀兀陶陶外，一笑人间百事休。","dynasty":"宋代","title":"除夕"}
{"author":"方岳","content":"云埋莎径閒看竹，瀑煮松风旋作茶。山骨未如诗骨瘦，涧声欲乱语声哗。相逢杯有友名玉，所恨坐无人姓车。至手新诗遣谁写，惊鸦栖壁落枯槎。","dynasty":"宋代","title":"野步"}
{"author":"方岳","content":"二月江南柳正花，扶携贫病又天涯。愁予夜雨莼鲈梦，老却春山笋蕨芽。太白有芒兵未歇，杀青无补事堪嗟。书生迂阔多如此，不为吟诗两鬓华。","dynasty":"宋代","title":"次韵郑司理时以掌故赘梱幙归未能也"}
{"author":"方岳","content":"山深未必得春迟，处处山樱花压枝。桃李不言随雨意，亦知终是有晴时。","dynasty":"宋代","title":"入村"}
{"author":"方岳","content":"闭门觅句每无悰，句在茅茨烟雨中。和烟和雨收拾取，等晴却写与东风。","dynasty":"宋代","title":"入村"}
{"author":"方岳","content":"宿雨初晴晓日晶，弥川满谷白云平。灿银堆裹素螺髻，画出江潮万里横。","dynasty":"宋代","title":"入村"}
{"author":"方岳","content":"雁鹜行余纸尾箝，岸湖老屋压题签。印文生绿空藏櫃，草色蟠青欲刺檐。茶话略无尘土杂，荷香剩有水风兼。官曹那得閒如此，亦奉一囊惭属厌。","dynasty":"宋代","title":"入局"}
{"author":"方岳","content":"山云底事夜来雨，藏却奇峰不与看。政说雨中看更好，划然卷起出晴峦。","dynasty":"宋代","title":"入闽"}
{"author":"方岳","content":"云龙怒吼出山去，二十里云行上天。老去极知诗力退，只将日历记山川。","dynasty":"宋代","title":"入闽"}
{"author":"方岳","content":"野竹吾乡路，逢人似故知。社寒催燕早，夜雨勒花迟。草入思连梦，山邀到歙诗。客中春一半，煞是负春彝。","dynasty":"宋代","title":"入歙"}
{"author":"方岳","content":"摩挲倦眼一登楼，雁落寒声半古愁。付与老天推甲子，径将明月闰中秋。功名不直一杯水，人世宁须万户侯。坐对青山谈到此，政应举白与君浮。","dynasty":"宋代","title":"闰中秋"}
{"author":"方岳","content":"半生书痴虫蠹木，不管瓶无旧储粟。青灯竹屋雪村寒，声鸣益悲梦难续。晚菘早韭有书味，诗腹冰清鄙梁肉。迩来毛颖会稽楮，乃欺余贫共羞缩。夜深磨墨诉石平，五色荣光随下烛。窗间错落惊暴富，每见儿曹辄相祝。奇笺勿污寒具油，玩弄其毋当肴蔌。觚棱古瓦亦欢喜，春浪生池含雪瀑。霜毫世辈何多耶，向者心期一夔足。吾生但识鼠须健，未省禽鱼堪汗牍。重绨十袭不敢吮，谁作猗那颂於穆。最怜长安骄騃儿，翠毫入手春山蹙。平时作叶供媚抚，拔羽诗书岂吾恧。何知梳洗晓鬟绿，解出文章排五鹿。策勋翰墨玉床籍，未羡香车驾金犊。如闻六宫今弋绨，钗梁不饰黄花菊。细钿高朵花为笔，创巧宁知谁缚束。吁嗟文采信为累，莫拯多生羽毛秃。","dynasty":"宋代","title":"三次韵答惠兰亭纸翠毫笔"}
{"author":"方岳","content":"草堂四壁一瓢空，举世无人与我同。黄犊山南又山北，犁春犹有古人风。","dynasty":"宋代","title":"次韵程弟"}
{"author":"方岳","content":"人在金华殿角头，诗情却遣为花留。春风不入癯仙眼，六六峰寒隔几州。","dynasty":"宋代","title":"次韵陈诗郎谢送牡丹"}
{"author":"方岳","content":"半身苍藓雪槎枒，直到顶头才数花。看尺玉林山上下，还须渠是当行家。","dynasty":"宋代","title":"雪后梅边"}
{"author":"方岳","content":"三峡巴江水，何年篱尔群。艰难俱未免，清切不堪闻。羁旅仍春蒲，愁怀况暮云。尚思灵涧冷，萝茑月纷纷。","dynasty":"宋代","title":"猿"}
{"author":"方岳","content":"欲将春睡了春閒，谁遣杨花点暮颜。世事不如眠白堕，人情何啻抵黄间。茫无措手句中句，悔已噬脐山外山。蚤晚定编长庆集，并教传写落乌蛮。","dynasty":"宋代","title":"次韵行甫小集平山"}
{"author":"方岳","content":"默坐焚香尽自佳，莫随俗眼乱空花。古今人物不相及，元只中间隔一些。","dynasty":"宋代","title":"次韵方教采芹亭"}
{"author":"方岳","content":"且拌春醉。问人间、谁是十分如意。道不好来人又道，也有一分好处。管甚长贫，只消长健，切莫眉头聚。尽教江路，梅花依旧留住。儿辈虽不如人，有何不可，怎敢嫌迟暮。但喜吾翁躔度转，唤起烟霞深痼。否极而亨，剥余而复，长至迎初度。龟图羲画，直从今日重数。是年六十四，属有未疾，而生日适冬至也。","dynasty":"宋代","title":"酹江月（戊戍寿老父）"}
{"author":"方岳","content":"同谒翘材话直前，别才信宿讣惊传。等之百世无今日，杀我三良不半年。公与朝端清到底，人言次相直如弦。奏篇共上寥阳殿，未必精忠隔九泉。","dynasty":"宋代","title":"悼祭酒徐仁伯"}
{"author":"方岳","content":"蕴隆日日等西风，等得西风更蕴隆。四十日秋无点雨，谁将消息到梧桐。","dynasty":"宋代","title":"秋热"}
{"author":"方岳","content":"厥草惟夭簇绛缯，猩红初滴尚火蒸。西风坐阅芙蓉老，合是药中耐久朋。","dynasty":"宋代","title":"赪桐花"}
{"author":"方岳","content":"黄州不识春风面，哙伍漫山桃李枝。银烛夜深妆额褪，锦屏睡足鬓丝垂。半醒半醉凌晨酒，几雨几晴寒食时。莫怨家人多命薄，缘愁却入老坡诗。","dynasty":"宋代","title":"海棠"}
{"author":"方岳","content":"家人不寄扊扅诗，直恐藁砧官尚微。到了不过相爱耳，未论此语是耶非。","dynasty":"宋代","title":"道中即事"}
{"author":"方岳","content":"翠鼎香深旋作花，余酲牵梦几还家。梦中记得春池绿，曾共丁宁下番花。","dynasty":"宋代","title":"春词"}
{"author":"方岳","content":"送出青山点点愁，数声柔橹隔沧洲。白鸥不受人间暑，明月一江天地秋。","dynasty":"宋代","title":"题雄观"}
{"author":"方岳","content":"呜呼吾与汝，生世何不辰。每思十年事，雪涕时沾巾。方予第奉常，堂有未老亲。当时尔父母，绿鬓犹青春。乃各不待年，拱木号苍旻。祸予不自殒，降丧无太频。骨肉才百指，踵作松下尘。乃今所存者，欲言鼻酸辛。我父惟我耳，尔父惟尔身。绵延仅不绝，一丝引千钧。所以叔侄间，不啻父子真。岂不念尔孤，聚族守一贫。曰惟门户故，恋恋官仓陈。雅欲携尔俱，守舍无可我。向来恶少子，覆辙那可遵。譍门故自佳，尔学忧荆榛。索居寡师友，则与不学均。老夫本无似，嗜书如嗜醇。少时共灯火，往往夜向晨。但患丛不精，宁往父母嗔。尔今既婚冠，不与儿童邻。一念及泉壤，於何敢因循。此身所系重，安事予淳淳。俚谚亦有之，一日计在寅。岂伊拾青紫，声利双朱轮。胸中无古今，几何不凡民。嗟予父祖曾，百屈不一伸。寸累望吾辈，诗礼俱彬彬。奈何泉始流，遽以捧土湮。契阔未可期，为吐肝轮囷。幅短气则长，此纸共书绅。","dynasty":"宋代","title":"别蒙侄"}
{"author":"方岳","content":"春深酒熟溪桥鼓，午过斋闻野寺钟。花不知名香自永，倚风临水为谁容。","dynasty":"宋代","title":"春望"}
{"author":"方岳","content":"我爱山居好，閒吟树倚身。田园无事日，天地自由人。野竹穷三径，山苗草八珍。醉归浑不记，黄犊自知津。","dynasty":"宋代","title":"山居十首其三"}
{"author":"方岳","content":"知无燕颔可封侯，索米长安亦强留。输与鲈肥菰叶滑，吴中风味老孤舟。","dynasty":"宋代","title":"次韵程兄投赠"}
{"author":"方岳","content":"君不见王子猷，剡溪夜雪之孤舟。此翁百好不入眼，而雅与竹深相投。君不见陶渊明，徽弦不具之古琴。东篱把菊偶然耳，人或作图传至今。吾何曾识董一之，於此略已心相知。事治好春绕庵屋，岂有俗子能尔为。江风山月无尽藏，时一吐出胸中奇。与茶作经花作谱，铨次蘅若兰荪蓠。秦碑晋帖了真赝，砚石错落书参差。迩来抄注到侪友，唾视钱癖何人斯。长卿但有四立壁，无一持赠长嗟咨。烦为传声语花草，倘可千里同襟期。吾闻奇章公石李成画，在庐九老湘九疑。烟云渺绵不可状，世乏佳士当归谁。君其持以问太空，所不与者如此诗。","dynasty":"宋代","title":"题董一之花木杪"}
{"author":"方岳","content":"晚寒閒袖挥毫手，曲角栏干倚断云。丘壑尽容诗独步，江淮相望月平分。艰难鬓葆成霜茁，冷落梅花带雪芬。酒不能平诗磊磈，杯行到手已醺醺。","dynasty":"宋代","title":"次韵吴侍郎同集砚山"}
{"author":"方岳","content":"手斸风烟不占多，春来物物是阳和。极知山与诗为地，老去无诗奈若何。","dynasty":"宋代","title":"次韵方教采芹亭其一"}
{"author":"方岳","content":"一梢两梢晓滩月，三花五花暮江雪。春风到手眼生寒，烟水村深有茅蕝。","dynasty":"宋代","title":"书璨相公梅卷"}
{"author":"方岳","content":"倦游久已厌纷华，欲问春蓑未有涯。宇宙一杯诗潦草，江湖十载眼昏花。恨身不及随阳雁，将毋何如反哺鸦。家在青山烟雨外，春寒几立暮江斜。","dynasty":"宋代","title":"约黄成之观琼花予不及从以诗代简"}
{"author":"方岳","content":"有客夜鼓龙门琴，风露漠漠侵秋庭。妙弹幽响落指外，此意难以两耳听。参横斗转四山寂，但闻别鹤之夜怨，离鸾之晨岑。挐音谁适鸣沧浪，寅缘苇间情衋伤。忽然浩叹声轩昂，二十八宿俱韬藏。少焉月出流寒光，但见山苍苍兮江泱泱。尔乃舂容大篇，寂寞短章。谬攸一笑天所吝，亦恐此乐不可常。吾当为君谱入渭阳操，莫弹履霜似伤孝。碧桐翠竹夜生寒，折扬皇华何足道。人生百年几今夕，我思古人心忽忽。黄金拟铸锺子期，此言每堕槐安国。","dynasty":"宋代","title":"次韵曹实听舅氏弹琴"}
{"author":"方岳","content":"等得轻晴便一来，逢花不住恐花猜。丁宁莫挂桄榔去，怕损亭前称意苔。","dynasty":"宋代","title":"次韵宋尚书山居十五咏其一驻屐亭"}
{"author":"方岳","content":"作券西家贷子钱，略容书卷识春妍。杜陵妇忍长贫面，夸与樵青亦自贤。","dynasty":"宋代","title":"贷钱买牡丹屏"}
{"author":"方岳","content":"卷中未有好诗看，草满池塘梦已残。客又不来春又暮，一帘新雨杏花寒。","dynasty":"宋代","title":"春暮"}
{"author":"方岳","content":"杨柳生寒莫上楼，夕阳芳草泥人愁。情知社近迎新燕，尽卷湘帘不下钩。","dynasty":"宋代","title":"春思"}
{"author":"方岳","content":"买书堆屋当藏珍，砚水生春玉作麟。此老大蒙稽古力，至今疏草墨花新。","dynasty":"宋代","title":"山居七咏其一经史阁"}
{"author":"方岳","content":"涛声盘空吹海立，夜拔苍髯老蛟泣。阴森一片翠微寒，不放骄阳排闼入。归来归来乎山中，人间六月方蕴隆。宁减明月添清风，谁其云者十八公。","dynasty":"宋代","title":"松栅"}
{"author":"方岳","content":"云气藏山雪卷滩，地灵不与俗人看。一篙略借秋崖便，九曲欲穷山雨寒。","dynasty":"宋代","title":"又和晦翁棹歌"}
{"author":"方岳","content":"坐兀忘昼长，睡熟苦夜短。一衲六十年，肘见不渠管。华鲸撼林樾，饭香云子盌。欠伸起卧堂，云何师不懒。","dynasty":"宋代","title":"懒庵"}
{"author":"方岳","content":"亦笑吾身立两间，古人辙迹渺难攀。斯文在昔豹窥管，吾力不量虻负山。有识共知方寸好，无求方得几多閒。一春大欠渠诗在，准拟晴时到处还。","dynasty":"宋代","title":"山行"}
{"author":"方岳","content":"题遍南墙玉，与春相伴归。花明晴岸阔，帆转暮江肥。鹃老催红药，云香近紫微。樯竿两燕子，也带笑声飞。","dynasty":"宋代","title":"送别薛丞"}
{"author":"方岳","content":"君家集有陆参序，老笔夸张歙大州。三百年来非昔比，二千石喜得今侯。早田已槁曾关念，旧石虽奇不到收。沃沃桑麻山雨外，归欤甿亦买羸牛。","dynasty":"宋代","title":"送寺丞韩君守新安"}
{"author":"方岳","content":"自刈香秔税水舂，旋篘新酒搦泥封。晚菘种已无余地，不枉归田学老农。","dynasty":"宋代","title":"即事"}
{"author":"方岳","content":"秋来何但食无鱼，老去宁须腹有书。空洞略容君几辈，草泥郭索一从渠。","dynasty":"宋代","title":"擘蟹"}
{"author":"方岳","content":"君马黄，我马白，漠漠柳花飞送客。我马跑风欲人立，紫丝袍贴黄金勒。轻衫一骑后者谁，黄初平家寄书信。泥香两车饷外孙，人与霜蹄俱梦境。呜呼人间儿戏亦前定，奈何夫人不知命。","dynasty":"宋代","title":"书梦"}
{"author":"方岳","content":"亭与樵岚一样新，诗书不受世间尘。清风明月来无尽，不在溪山只在人。","dynasty":"宋代","title":"次韵方教采芹亭"}
{"author":"方岳","content":"暄风已惬绿阴凉，小簟初横六尺床。如宇宙宽容膝地，与尘埃隔及肩墙。鸟乌声乐樱桃熟，田舍人忙麦饭香。留得壁间双不借，尚堪锄水共移秧。","dynasty":"宋代","title":"山中"}
{"author":"方岳","content":"麦熟熟，黄云肩堆满屋。大儿烧穟事治谷，小儿撷蔬归作粥。阿翁饱去摩挲腹，柿叶浓阴对黄犊，快活一生甘碌碌。君不见秋崖白头守残牍，麦虽熟，饭不足。","dynasty":"宋代","title":"三禽言"}
{"author":"方岳","content":"不如归，烧痕青青春蕨肥。茅篱数掩山四围，有秫可酿荷可衣。世间何地非危机，曷不长守西山饥。君不见秋崖醉眠钓鱼矶，六年不出山下扉。不如归，长安道上烟尘飞，莫向山家怨落晖。","dynasty":"宋代","title":"三禽言"}
{"author":"方岳","content":"吕望非熊亦非龙，后车载归作三公。庞眉皓发八十翁，几何日月土一丛。盍不径老磻溪风，以文见医方自功。西山之人不尔容，君不见秋崖无材终不逢，长年垂钓烟波中。公非熊，同不同。","dynasty":"宋代","title":"三禽言"}
{"author":"方岳","content":"山入花州翠作层，何年凿此玉崚嶒。瀑从峭壁飞将落，雪沍苍崖危欲崩。寺老尚堪支古佛，地灵不肯着凡僧。定应嫌客留名姓，云逼人寒一砚冰。","dynasty":"宋代","title":"三岩"}
{"author":"方岳","content":"雨屡适从何许来，双蓬无处避风埃。江湖谁共月千里，轩冕真同水一杯。纵有穷愁侵病骨，断无荣辱到灵台。只销处士星明润，未用三台入斗魁。","dynasty":"宋代","title":"三用韵酬沈同年"}
{"author":"方岳","content":"我家江南村，烟雨对山睡。与山几何别，尘土发深喟。欧阳有佳践，花骢一鞭至。亟报江南云，共此故人醉。","dynasty":"宋代","title":"三用韵酬行甫平山之约"}
{"author":"方岳","content":"家在江南黄叶村，归来重葺柳边门。溪云振闼砚犹湿，山溜通池水自喧。但得梅花容着语，无烦桃叶为开尊。逢迎车马荷衣老，面目何堪向绮园。","dynasty":"宋代","title":"三用韵酬诸丈"}
{"author":"方岳","content":"须密之人去其国，尽以族行无敢逸。缀如垂瘤大如囊，低压山墙於我室。秦人逐客真少恩，客来须看春正酣。咄嗟已办四山壁，正对桃李开茅庵。苍头奴解与之语，拥篲招邀聿来宇。相攸新邑经始忙，先作高台奉盟主。沈沈夥涉之为王，独无摇毒之虿芒。熙熙登台坐垂拱，花底退衙春书长。","dynasty":"宋代","title":"扫蜜"}
{"author":"方岳","content":"生计萧条老杜陵，秋风检校又东屯。碧云句好山围屋，黄叶村深僧扣门。雨滑且留煨芋栗，夜长聊欲话田园。掉歌笑指风僧耳，已喜闻思断一根。","dynasty":"宋代","title":"僧至"}
{"author":"方岳","content":"枯松煮瀑香可啜，野竹生萌甜可掘。山中道士归不归，一夜猿鹤老明月。","dynasty":"宋代","title":"山庵"}
{"author":"方岳","content":"只有江梅合是兄，水仙终似号夫人。季方政尔难为弟，每恨诗评未逼真。","dynasty":"宋代","title":"山樊"}
{"author":"方岳","content":"竹屋寒无石鼎烟，春风吹作白龙涎。平生奇处何关染，字以山樊亦自然。","dynasty":"宋代","title":"山樊"}
{"author":"方岳","content":"午阴蒙密路萦纡，两两丽黄对引雏。自可曲肱惊短梦，南山丛薄有於菟。","dynasty":"宋代","title":"山家"}
{"author":"方岳","content":"明月相看未厌贫，好风无价一披襟。苔檐不扫少来往，两部鸣蛙草自深。","dynasty":"宋代","title":"山家"}
{"author":"方岳","content":"自脱羸骖野水滨，隔桥孤倚欲迎人。经年不睹雪霜面，一夜顿回天地春。姑射仙犹疑昨梦，首阳人恐是前身。岁寒莫问何晚，毕晚竟凡花落后尘。","dynasty":"宋代","title":"山间逢梅"}
{"author":"方岳","content":"一迳净於秋，山中夜来雨。倚松不知还，幽禽妙言语。","dynasty":"宋代","title":"山迳"}
{"author":"方岳","content":"春溪革湖漱山瓢，归卧藤阴藓迳遥。云气酿成巫峡雨，松声寒似浙江潮。书生与世例迂阔，山意向人殊寂寥。却喜庾郎贫到骨，韭畦时一摘烟苗。","dynasty":"宋代","title":"山居"}
{"author":"方岳","content":"何年进入玉华宫，香到君王紫禁枫。月府归来衫袖冷，蟾蜍滴露洗秋红。","dynasty":"宋代","title":"山居七咏·丹桂轩"}
{"author":"方岳","content":"买书堆屋当藏珍，砚水生春玉作麟。此老大蒙稽古力，至今疏草墨花新。","dynasty":"宋代","title":"山居七咏·经史阁"}
{"author":"方岳","content":"正尔清寒与世殊，地灵不受柳诗愚。昼长何似醒幽梦，碧玉壶深贮雪腴。","dynasty":"宋代","title":"山居七咏·乳泉"}
{"author":"方岳","content":"携得春归通德门，等閒万木亦沾恩。母桃未熟蓬莱浅，连夜吹开堂北萱。","dynasty":"宋代","title":"山居七咏·瑞萱堂"}
{"author":"方岳","content":"圣处终难举似人，二三子在最情亲。於中检点平生看，香缕萦帘眇此身。","dynasty":"宋代","title":"山居七咏·省斋"}
{"author":"方岳","content":"一念惟余睡作魔，鸥閒不与世同波。迩来定力空诸妄，如以摩尼照浊河。","dynasty":"宋代","title":"山居七咏·湛然亭"}
{"author":"方岳","content":"终南少室苦跻攀，已入先生一笑间。不学刘安便仙去，屋边尽自有佳山。","dynasty":"宋代","title":"山居七咏·中隐洞"}
{"author":"方岳","content":"我爱山居好，林梢一片晴，野烟禽谇语，春水柳閒情。藓石随行枕，藤花醒酒羹。吾诗不堪煮，亦足了吾生。","dynasty":"宋代","title":"山居十首"}
{"author":"方岳","content":"寒声策策琅玕碧，香气浮浮菡萏红。六月人间苦炎热，独搔残雪月明中。","dynasty":"宋代","title":"山桥月夜"}
{"author":"方岳","content":"竹迳裹茅茨，荒烟晚未炊。氄禽争灌木，吠犬守巴篱。涉世终於拙，归田已自迟。老亲头白尽，眠烟话吾私。","dynasty":"宋代","title":"山墅"}
{"author":"方岳","content":"山沍雪云低，荒芜略有蹊。逢人多说虎，隔坞忽闻鸡。寒剖蜂房户，晴分麦町畦。迩来神亦健，薄饭厌羹藜。","dynasty":"宋代","title":"山墅"}
{"author":"方岳","content":"且莫嫌穷僻，山居尽自奇。候樵分玉蕈，熏穴得香貍。杯隽明冰片，崖寒孕雪芝。不遗吾一美，惭尔野人为。","dynasty":"宋代","title":"山墅"}
{"author":"方岳","content":"近况居然野，称呼只墅民。有诗供课最，无债恼经邻。性亦无嫌懒，人多不解贫。每过田父宿，吾自认吾真。","dynasty":"宋代","title":"山墅"}
{"author":"方岳","content":"牛背夕阳暖，沙头霜叶寒。酒生宁可薄，橘老尚多酸。友昔几相卖，山吾素所欢。墙阴有茅茨，留得菊花看。","dynasty":"宋代","title":"山墅"}
{"author":"方岳","content":"山欲窈而深，路欲缭而曲。向来始开荒，惟恐日不足。松行四五里，云绕上下谷。振衣千仞冈，邀月喷横玉。於今曾几何，此与不可续。一筇筋力疲，篮笋或更仆。平生爱山心，安得两黄鹄。昔如鸿翩翻，今如驱局促。盛衰固其常，细甚太仓粟。付之琉璃黄，浇以葡萄绿。吾州固多士，霞佩相上下。懿哉考亭老，伊洛与并驾。清调荐鼎彝，黄琮加缫藉。遂令晋之鄙，嗜学如嗜炙。岂徒挟老笔，秋风趁雄跨。奇文吐寒芒，明月夜相射。要当抱遗经，与帝陈广厦。平津二三策，夫我则不暇。士以哭识先，兰鲍在所化。行矣其勉旃，勿为子虚诧。","dynasty":"宋代","title":"山行"}
{"author":"方岳","content":"野鹤相将拄杖前，倚松穿竹各欣然。山行一匝又一日，云作四邻今四年。名教之中元有地，吾心以外别无天。平生老仆犹疑我，不是凡夫不是仙。","dynasty":"宋代","title":"山行"}
{"author":"方岳","content":"岁晚谁同涧谷槃，一牛呼犊野烟寒。村如有雪荞花白，山未著霜桐叶丹。是处丰登茅店酒，老夫閒散竹皮冠。醉归更草郊居赋，传与诗人作画看。","dynasty":"宋代","title":"山行"}
{"author":"方岳","content":"高卧只消云半间，随缘栽果与猿攀。不将此手遮西日，安用吾文移北山。双燕来时春晻霭，一牛耕处月宽闲。溪居已息机心久，莫遣惊鸥去不还。","dynasty":"宋代","title":"山行"}
{"author":"方岳","content":"亦笑卢仝屋数间，野猿皋鹤共跻攀。才登楼见一溪月，不出门行十里山。有兴自携残藁醉，无人得似老夫閒。樵青莫掩柴扉路，留与春风作往还。","dynasty":"宋代","title":"山行"}
{"author":"方岳","content":"亦笑吾身立两间，古人辙迹渺难攀。斯文在昔豹窥管，吾力不量虻负山。有识共知方寸好，无求方得几多閒。一春大欠渠诗在，准拟晴时到处还。","dynasty":"宋代","title":"山行"}
{"author":"方岳","content":"亦笑先生蔬一槃，云沈作坞卧荒寒。童颜并已无班白，槁面旧曾如渥丹。底用鱼烹双素尺，共知鹤化一黄冠。芙蓉冷落秋萧索，只有篱花耐久看。","dynasty":"宋代","title":"山行"}
{"author":"方岳","content":"诗卷空留紫翠间，风花飞絮岂堪攀。埋云已笑梦中梦，敲月更烦山上山。长短百年谁是主，死生一概匹如閒。病余勘破人间事，底用瞿昙说八还。","dynasty":"宋代","title":"山行"}
{"author":"方岳","content":"寒食清明数日间，青青杨柳与谁攀。乾坤不尽云边眼，冰雪相堪屋上山。时序只将诗拨遣，穷愁聊以酒防閒。无心自是长生药，莫误丹炉觅大还。","dynasty":"宋代","title":"山行"}
{"author":"方岳","content":"老子浮沉田里间，犊车辕许野人攀。饮中仙去东西玉，行处不传大小山。天且莫教三月尽，我今无负一生閒。春寒正惬牛衣暖，富贵从渠昼锦还。","dynasty":"宋代","title":"山行"}
{"author":"方岳","content":"声名空自落人间，要是龙鳞不可攀。春水白鸥多载酒，夕阳黄犊饱看山。老吾於传懒我癖，之子有诗忙是閒。四海流传如见问，为言飞鸟倦知还。","dynasty":"宋代","title":"山行"}
{"author":"方岳","content":"人情何翅抵黄间，鴥彼鸿冥杳莫攀。宠辱可惊浮世事，是非不到好溪山。怒鹏已较三千里，老马宁思十二閒。丘壑傥容诗入社，肯将宗派继还还。","dynasty":"宋代","title":"山行"}
{"author":"方岳","content":"不肯诸贤季孟间，归来云月尽跻攀。谁僧命达昔工部，未必诗穷今巨山。两鬓雪霜多是病，一蓑烟雨可曾閒。花前得酒微成醉，欢颊春红觉顿还。","dynasty":"宋代","title":"山行"}
{"author":"方岳","content":"住世间须出世间，世情何事苦牵攀。蟠胸自作三分国，觌面相悬两戒山。大好闭门赢得睡，不多识字煞妨閒。长须赤脚顽於我，未必淳风不再还。","dynasty":"宋代","title":"山行"}
{"author":"方岳","content":"野性惟便水竹居，老来自觉转迂疏。图书四壁饭不足，烟雨一犁春有余。纸上古人俱已矣，山中今我定何如。春风独立鸟声碎，不是言诗亦起予。","dynasty":"宋代","title":"山行漫兴"}
{"author":"方岳","content":"莫怪山翁老更迂，竹庵终日一团蒲。万言万当不如默，百技百穷同是愚。往事自惊天大胆，近诗空捻雪成须。未忧卒岁无衣褐，紫凤天吴柝海图。","dynasty":"宋代","title":"山中"}
{"author":"方岳","content":"此身只合着林泉，安得缠腰十万钱。百事懦无拖地胆，一生愚似信天缘。青山有约不知老，黄犊与人相对眠。问讯春蓑故无恙，乱云深处更超然。","dynasty":"宋代","title":"山中"}
{"author":"方岳","content":"缭碧萦青一径深，倦随扶老上遥岑。耕云自识本来面，曝日谁知见在心。浮世事如风雨过，贵人头亦雪霜侵。草庵虽窄乾坤阔，野鹤孤云不可寻。","dynasty":"宋代","title":"山中"}
{"author":"方岳","content":"久无筋力踞虬龙，西崦东塘漫倚筇。白练带随红练带，木夫容并水夫容。宁消几两生前屐，忽忆当年饭后钟。孤负草堂今夜月，径眠谁与吐奇胸。","dynasty":"宋代","title":"山中"}
{"author":"方岳","content":"寂寞空山久掩扉，残书谁与解重围。推豗时作橐驼坐，恍惚化为蝴蝶飞。春事已归双雪鬓，生涯尽在一荷衣。夜寒扣角悲声壮，但得牛肥道亦肥。","dynasty":"宋代","title":"山中"}
{"author":"方岳","content":"茅茸山堂竹打篱，尚余老鹤共襟期。一生朝市几何日，五亩园林都是诗。身后谁浇胸磊磊，命中不带印累累。薄田有秫聊堪酿，尽足秋崖作受持。","dynasty":"宋代","title":"山中"}
{"author":"方岳","content":"长啸出门山月高，古来宁独我蓬蒿。拙於生事岂无粥，犹有故情焉用袍。垅亩桑麻豳雅颂，亭皋木叶楚离骚。不知公相今谁是，已与人间久绝交。","dynasty":"宋代","title":"山中"}
{"author":"方岳","content":"溪村杨柳好藏鸦，春水池塘已吠蛙。诗外共谁千里月，雨中老却一山花。蝶将梦去客欹枕，燕寄声来社到家。数掩断篱春且住，莫随芳草遽天涯。","dynasty":"宋代","title":"山中"}
{"author":"方岳","content":"解缨聊复濯沧浪，晞发松阴藓石床。有味是贫琳馆俸，无功於懒玉函方。自参老子鼻端白，未羡诸公腰下黄。蔗境渐佳惟习静，笔床茶灶并荒唐。","dynasty":"宋代","title":"山中"}
{"author":"方岳","content":"十亩荒园斸野烟，蔬畦麦陇带平田。相忘鱼鸟无余地，自信貂蝉有老天。静处亦忙诗意思，贫中之乐酒因缘。梅花不隔前村路，只有霜桥雪屋边。","dynasty":"宋代","title":"山中"}
{"author":"方岳","content":"世间尘土隔丘林，竹绕松园不厌深。一片野云人寂寂，几番山雨夜沈沈。桑麻事业本来面，竹帛功名过去心。持戒十年今始定，邯郸梦不到寒衾。","dynasty":"宋代","title":"山中"}
{"author":"方岳","content":"老去筋骸转觉衰，閒忙犹复费支持。傍山新接龟头屋，为菊重编麂眼篱。仕宦已忘如隔世，力田断不似逢时。北窗高卧美无价，山鸟竟知吾是谁。","dynasty":"宋代","title":"山中"}
{"author":"方岳","content":"草草庵居绝似僧，不同劣有发鬅鬙。空山一夜雷驱雨，老屋四围云拥灯。诗骨瘦来人似鹤，书幐懒去字如蝇。开门桃李俱尘土，春到园林曾不曾。","dynasty":"宋代","title":"山中"}
{"author":"方岳","content":"野烟啼鸟各忻然，一枕山篱又几年。不可奈何天有命，久当已矣世无缘。跨牛仰面自横笛，骑鹤缠腰那办钱。芦苇秋声石桥月，只餐荷气亦成仙。","dynasty":"宋代","title":"山中"}
{"author":"卢携","content":"姓氏司空贵，官班御史卑。老夫如且在，不用叹屯奇。","dynasty":"唐代","title":"题司空图壁"}
{"author":"柳开","content":"鸣骹直上一千尺，天静无风声更干。碧眼胡儿三百骑，尽提金勒向云看。","dynasty":"宋代","tags":"古诗三百首，边塞，写人","title":"塞上"}
{"author":"柳开","content":"洗尽蛮烟几案空，登临直见楚山雄。坐当鸿秸高飞处，身在乾坤灏气中。木落有情瞻北阙，霜轻无梦入西风。凭阑自是蓬瀛客，独对潇湘兴未穷。","dynasty":"宋代","title":"楚南伟观楼"}
{"author":"柳开","content":"惟尧则天舜弗复，诞妃罔极恩亭肓。遏密无闻血盈目，南巡胡为泪染竹。父轻夫重当何淑，沅湘岸筠烟莓覆。凝纹叠斑殷郁郁，猿缘鼯号钩辀宿。朋凄助惋声几器，賸疑下尤禹湮渎。功充民戴荷百禄，重晖并耀难停轂。元居不宁逝如逐，悲啼负冤生莫卜。卒颠沈澜远昌族，讴讼肇私归永福，柔阴惨克咎深速。前睇九山排矗矗，到今云颜愁可掬。","dynasty":"宋代","title":"讽虞嫔诗"}
{"author":"柳开","content":"空门今日见张华。","dynasty":"宋代","title":"句"}
{"author":"柳开","content":"九重城阙新天子，万卷诗书老舍人。","dynasty":"宋代","title":"句"}
{"author":"柳开","content":"古寺耸山椒，公堂去不遥。寻僧忘俗虑，盘道出尘嚣。疏箔卷烟雾，明时望泬漻。渔翁江上立，指我在云霄。","dynasty":"宋代","title":"磐石"}
{"author":"柳开","content":"鸣髇直上一千尺，天静无风声更乾。碧眼胡儿三百骑，尽提金勒向云看。","dynasty":"宋代","title":"塞上"}
{"author":"柳开","content":"皇唐二百八十年，柳氏家门世有贤。出众文章惟子厚，不群书札独公权。本朝事去同灰烬，圣供吾思绍祖先。感叹尽应余庆在，今来见汝又堪怜。","dynasty":"宋代","title":"与姪柳瀛"}
{"author":"柳开","content":"彼美袁姬兮，柔芳懿懿。瑶沈蕣瘁兮，追惟弗洎。阴质弱卑兮，资阳望贵。寿康攸遂兮，夭愆所利。北塞南荒兮，偕行万里。宁期不修兮，溘然而逝。奔服勤劬兮，丧尔母子。恫毒我怀兮，摧伤骨髓。高旻孔仁兮，皇适予委。明知有生兮，亦必有死。无如奈何兮，情思罔已。倏焉胡往兮，音容莫寄。余玩遗香兮，忍孰为视。桂山崭崭兮，翠攒若指。曷能可忘兮，我心於此。西流之日兮，东流之水。瞬息一去兮，终天远矣。","dynasty":"宋代","title":"袁姬哀辞"}
{"author":"柳开","content":"昼光夜魄阴阳祖，五纬天立五行父。万灵蕃昌根此树，刚柔各斗清浊聚。形类纷然填下土，精英閒见群宁侣。雄剧唯神时可主，功格无先明竞睹。舍羊犬猪用彪虎，气包茫昧廓区宇。刓发披缁心有取，蜕免羁跼脱潜去。身投西佛学东鲁，尘视诸徒飚远举。狂呼饱醉贱今古，公室侯庭迎走户。如攀乔柯腰俯偻，搜经抉诰将完补。声号大荒铿簨簴，笔诟斯冰卑尔汝。戟枝曳阵孰禦侮，二十游秦老还楚，蛟蟠枯泓骥追鼠。停舟湘濆吾与语，归返终南恨睽阻。","dynasty":"宋代","title":"赠梦英诗"}
{"author":"柳开","content":"今年举进士，必谁登高第。孙传及孙仅，外复有丁谓。到京见陈访，好尚同韩洎。馆中诸仙郎，纶閤贤三字。翰林四主人，列辟群英粹。奔腾走大名，淜轰天邑沸。怒浪航斯济，骏蹄御良辔。缘险径梯空，饿肠劳填味。我何为欣欢，名身苦将悴。北塞绝戎勋，南荒政遭坠。焦焦家殚穷，口众食增累。雏豝余十辈，业学莫能器。发白壮心衰，不觉老之至。跼缩步九衢，羞畏同腐婢。仰瞻尔数子，吾道终焉寄。无为忽于予，斯文幸专继。","dynasty":"宋代","title":"赠诸进士"}
{"author":"程恩泽","content":"外藩吉利最雄猜，坐卧高楼互市开。有尽兼金倾海去，无端奇货挟山来。五郡水旱多逋券，群贾雍容内乏财。只合年年茶药馥，换伊一一米船回。天生灵草阿芙蓉，要与饔飧竞大功。豪士万金销夜月，乞儿九死醉春风。香飞海舶关津裕，力走天涯货贝通。抵得瞢腾兵燹劫，半收猿鹤半沙虫。","dynasty":"清代","title":"粤东杂感"}
{"author":"程恩泽","content":"刺促成何事，差池不可齐。功名上蔡犬，岁月汝南鸡。种种怜秋发，纷纷悯夏畦。谁欤佩霜剑，淬砺向棠溪。","dynasty":"清代","title":"西平道中"}
{"author":"程恩泽","content":"渐冉春如许，轻寒勒不归。风随饧笛转，月傍纸鸢飞。奇石无一语，乔松今十围。九衢镫火夜，衰病梦魂非。","dynasty":"清代","title":"渐冉"}
{"author":"程恩泽","content":"秋生玉宇琼楼夜，月在长杨五柞间。黑处树阴明处水，红皆台影碧皆山。几年官酎侵铜斗，一日春雷响兽镮。似此萧间仍富艳，何劳清梦恋江关。","dynasty":"清代","title":"戊子八月十四夜偕祁春浦中允昆明湖踏月"}
{"author":"程恩泽","content":"沈阴不散地埋忧，冷雨三旬苦未休。幸不侵陵农事晚，已难消受旅人愁。芦花湿处哀鸿泣，蕉炬炎时冻雀投。却诧北风如虎怒，尽吹清泪落南州。","dynasty":"清代","title":"沈阴"}
{"author":"程恩泽","content":"一夫弦歌千室鸣，古有单父东武城。三代以还无此声，此声能使王侯贞。间暇无事修太平，化我鸱枭哺所生。云秋之水北入深，上有神父秉《周礼》。攫深醳愉万事理，偶欲登高临渌水。诸生十百希厥旨，路人咸诧问所以，指丝桐曰命之矣。茆厂夜月弹流泉，杼声书声相纠缠。稍涉北鄙便自愧，何况洙泗龂龂焉。邦君凭轩赓古篇，邦人和之如众仙。趣拜炎陵求练弦，剪其青牛剉双角。夔襄荐技斑倕镌，神农大笑投赭鞭，此调不传数千年。恨君不识袁孝尼，恨我不识元鲁山。《于蔿于》曲已遍诵，《广陵》妙散胡可悭。不成章我亦不作，但欲博我高堂欢。进观君艺何斑斓，能诗书画奕剑丸。所可测者器数间，不可测者海波澜。廿年同举今甫面，冰雪同清铁同鍊。愔愔琴德美可眷，君山岂受宣平荐。五技都穷卧花县，何当密友罗曲宴，三叠胎仙舞深院。座中那有钟子期，祇有鼾齁侧冠弁。","dynasty":"清代","title":"沈栗仲同年宰酃县以弦歌化之邑能鼓雅琴者四十余人其治可想以诗赠之"}
{"author":"程恩泽","content":"吾闻天马不受绊，谁欤操此青丝缰。拂耳顿足三万里，草头一点西风长。绝其刍豆傥能走，世岂复有豢龙手。玉镶金錽朱排沫，一战功成骨先朽。伯乐不及支公癖，放与逍遥啖春碧。汗血全乾四蹄重，不使银鞍覆虎脊。得无覂驾更齧膝，致令画者三掷笔。画者乃今曹将军，能通马语取马神。飘飘尾鬣堆若云，蓄怒未许奚官驯。猛士掣之力不均，祇恐绳绝飞且奔。海西所画已难得，何况骐驎出西极。君不见骐驎出西极，又言在德不在力。","dynasty":"清代","title":"题郎海西画马"}
{"author":"程恩泽","content":"江干青枫化为霞，秋水以外皆春花。中有一矶挂林杪，道是银汉飞来槎。撑突万古碍星月，啸呼六代争龙蛇。峭壁垂云幻锦绣，丛樯似戟纷杈丫。摇摇幢风佛倚阁，渺渺芦雪鸿为家。昔游正借夏绿里，时有好鸟衔余葩。今偕诗仙蜡双屐，先唤渔父同杖拿。谁知冷雨锁荒寂，三日都打回风挝。涎涎燕尾不可见，摄山一角沈天涯。诗仙不到山不绿，得无象车不受夸。君乎琢句苔石破，我亦题竹风鸦斜。","dynasty":"清代","title":"雨盛不果游燕子矶次杨子坚韵"}
{"author":"程恩泽","content":"两峰忽破处，一榭明以敞。虚无尽齐一，万绿与天荡。高楼出头角，圆水画盆盎。塔影随烟细，城齿齧云上。九重莲万井，五色日晃朗。庆霄龙虎气，人定自来往。天苑几处罗，琼树夹金榜。灵风山背至，盛夏萃森爽。雪泉与月夕，清景劳梦想。谁将千里目，舒卷一指掌。凭高岂不快，望远失之恍。见牛不见睫，离朱同象罔。三叹返幽寂，钟鱼正交响。","dynasty":"清代","title":"游宝藏寺清凉厂"}
{"author":"李深","content":"寻源路不迷，绝顶与云齐。坐引群峰小，平看万木低。双林春色上，正有子规啼。嵌空横洞天，磅礴倚崖巘.宛如虹势出，可赏不可转。真兴得津梁，抽簪永游衍。羽客无姓名，仙棋但闻见。行看负薪客，坐使桑田变。怀古正怡然，前山早莺啭。稽首期发蒙，吾师岂无说。安禅即方丈，演法皆寂灭。鸣磬雨花香，斋堂饭松屑。","dynasty":"唐代","title":"游烂柯山四首"}
{"author":"李深","content":"从横才业耸青冥，出处三朝重老成。南就金城几万里，东归戎节拥千兵。书从禹穴探应古，诗想鸡林购得名。莫醉故园风月久，壶浆父老已来迎。","dynasty":"唐代","title":"送程给事知越州"}
{"author":"李深","content":"白首雍容侍从中，高怀常寄五湖东。游文仙殿才终别，作牧稽山地更雄。去国旌旗迎晓日，过家鲈橘正秋风。异时治行如登用，故事西京有弱翁。","dynasty":"唐代","title":"送程给事知越州"}
{"author":"李深","content":"一章奏免鸟衔茶，惠及饶民几万家。遗老至今怀德政，为余谈此屡咨嗟。","dynasty":"唐代","title":"题范文正公祠堂"}
{"author":"李深","content":"嵌空横洞天，磅礴倚崖巘。宛如虹势出，可赏不可转。真兴得津梁，抽簪永游衍。","dynasty":"唐代","title":"游烂柯山四首其二"}
{"author":"李深","content":"羽客无姓名，仙棋但闻见。行看负薪客，坐使桑田变。怀古正怡然，前山早莺啭。","dynasty":"唐代","title":"游烂柯山四首其三"}
{"author":"李深","content":"稽首期发蒙，吾师岂无说。安禅即方丈，演法皆寂灭。鸣磬雨花香，斋堂饭松屑。","dynasty":"唐代","title":"游烂柯山四首其四"}
{"author":"贡泰父","content":"黄河水，水阔无边深无底，其来不知几千里。或云昆仑之山出西纪，元气融结自兹始。地维崩兮天柱折，于是横奔逆激日夜流不已。九功歌成四载止，黄熊化作苍龙尾。双谼凿断海门开，两鄂崭崭尚中峙。盘涡荡激，回湍冲射，悬崖飞沙，断岸决石，瞬息而争靡。洪涛巨浪相豗，怒声不住从天来。初如两军战方合，飞炮忽下坚壁摧。又如丰隆起行雨，鞭笞铁骑驱奔雷。半空澎湃落银屋，势连渤澥吞淮渎。天吴九首兮，魌魋独足。潜潭雨过老蛟吟，明月夜照鲛人哭。扁舟侧挂帆一幅，满耳萧萧鸟飞速。徐邳千里半日程，转盼青山小如粟。吁嗟雄哉！其水一石，其泥数斗。滔滔汩汩兮，同宇宙之悠久。泛中流以击楫兮，招群仙而挥手。好风兮东来，酬河伯兮杯酒。","dynasty":"元代","tags":"黄河","title":"黄河行"}
{"author":"顾临","content":"万壑千岩满数楹，当中秦望翠开屏。朝游箫吹闻仙乐，夜散灯光堕列星。聊寄蘧庐消白日，何须扁舸到沧溟。飘然赋此得真意，直欲乘空御鹤翎。","dynasty":"宋代","title":"和孔司封题蓬莱阁"}
{"author":"顾临","content":"飘飘清骨倦黄扉，想见蓬莱出一麾。流壑秀岩饶胜赏，过家上冢喜频归。如淮公酿年来富，斗虎巨螯秋正肥。张翰思鲈方鼓颔，都门将别欲东飞。","dynasty":"宋代","title":"送程给事知越州"}
{"author":"顾临","content":"五纪寥寥旧典章，一朝清跸下胶庠。旗常日月随天转，文武衣冠列宿行。拜老徒烦嗟汉室，谈经戒逸慕周王。已叨法从陪临幸，赓咏虞廷喜载飏。","dynasty":"宋代","title":"驾幸太学"}
{"author":"顾临","content":"踏暑夏日长，履霜冬日短。乞诗贲新堂，经年不辞缓。虚室莓苔青，客衣尘土满。自矜非俗求，容色长衎衎。盈箧宝珠玑，东归春正暖。静照名已传，主人宜亦反。","dynasty":"宋代","title":"题静照堂"}
{"author":"顾临","content":"雨中林学士，柏下顾将军。","dynasty":"宋代","title":"句"}
{"author":"白衫举子","content":"执板狂歌乞个钱，尘中流浪且随缘。直饶到老常如此，犹胜危时弄化权。","dynasty":"唐代","title":"歌"}
{"author":"王贻永","content":"河朔雪深思爱月，并门春暖咏甘棠。","dynasty":"宋代","title":"句"}
{"author":"丁高林","content":"圯上求西舍，隆中买北邻。种花行造化，移竹试经纶。","dynasty":"宋代","title":"卜居"}
{"author":"丁高林","content":"邮亭折尽为分携，争得长条拂地垂。何似竹篱茅舍畔，新年不减旧年枝。","dynasty":"宋代","title":"村舍柳"}
{"author":"丁高林","content":"几本僅成畦，山晴手自栽。花逢新过雁，根带旧移苔。正色通骚籍，清香入酒杯。傥无陶靖节，今古为谁开。","dynasty":"宋代","title":"对菊"}
{"author":"丁高林","content":"未得多时别，无时不念君。池深春草雨，天远暮山云。去雁情千里，残蝉思十分。不知明月夜，曾复望乡枌。","dynasty":"宋代","title":"怀胡怡斋府教"}
{"author":"丁高林","content":"归向龙岩岩下房，又添移竹种松忙。江湖万事孤灯夜，风月千篇满镜霜。日暮乌栖梧叶落，天晴雁过菊花香。诚知道义相忘处，岂恨云山隔渺茫。","dynasty":"宋代","title":"寄龙岩张节翁"}
{"author":"丁高林","content":"东皇太一司花命，花落花开老岁华。天地精英无着处，今朝开到牡丹花。千山桃李尽与台，独有梅花是相材。定是傅岩传得种，年年商正又花开。红尘世界梦都迷，我正闲吟得意诗。夜气清时天地别，梅花头上看参旗。","dynasty":"宋代","title":"山"}
{"author":"丁高林","content":"万红千紫画乾坤，绿染江南江北村。文鸟双飞鱼作队，好花生子竹添孙。","dynasty":"宋代","title":"山中吟"}
{"author":"丁高林","content":"得趣贪山好，山翁清更癯。琴诗立门户，姓字出江湖。步月寻松子，锄烟补菊株。相携多道义，谁可与同徒。","dynasty":"宋代","title":"题石好山诗卷"}
{"author":"丁高林","content":"几本仅成畦，山晴手自栽。花逢新过雁，根带旧移苔。正色通骚籍，清香入酒杯。傥无陶靖节，今古为谁开。","dynasty":"宋代","title":"对菊"}
{"author":"成亮","content":"秋入村居卫水新，萧萧踪迹托荆榛。桑田有政供吾课，盘味无兼爱客频。风雨匡床堪豹隐，云霄枯木半龙鳞。朝朝晚起无多事，课子横经懒不嗔。","dynasty":"清代","title":"村居"}
{"author":"廖正一","content":"蕙兰芳草久睽离，偶泄春光此一枝。自许轻盈羞粉白，何人閒丽得邻窥。寒欺薄酒魂消夜，月入重帘梦破时。幸有暗香襟袖暖，江南归信不应迟。","dynasty":"宋代","title":"和补之梅花"}
{"author":"廖正一","content":"士元应展骥，百里聊尔绊。函继三异声，江述凭东观。","dynasty":"宋代","title":"和吴可权长官"}
{"author":"廖正一","content":"阿怜二十颇有馀，秀眉丰颊冰琼肤。无端欲作商人妇，更枉方寻海畔夫。","dynasty":"宋代","title":"题汝坟驿壁三首其一"}
{"author":"廖正一","content":"阿梅笄岁得同欢，懊恼情深解梦兰。莺语轻清花里话，柳条柔嫩掌中看。","dynasty":"宋代","title":"题汝坟驿壁三首其二"}
{"author":"廖正一","content":"玉人风味夙相亲，骨法多奇巫峡神。何幸丹青烦右相，坐令虚室四时春。","dynasty":"宋代","title":"答张十八画"}
{"author":"廖正一","content":"淮源距襄阳，亭候逾十舍。征鞍背绣帏，云雨□四夜。双艳尽倾城，一姝偏擅价。独怒蕙心轻，误许商人嫁。","dynasty":"宋代","title":"题汝坟驿壁三首其三"}
{"author":"廖正一","content":"李侯持尺璧，十五城不换。倦飞偶栖棘，孤鸣异巢鹳。淮海一俊乂，博洽识理乱。国论匪与闻，偷将经术断。君家文多豪，陵峤贺白观。","dynasty":"宋代","title":"和李主簿彦和"}
{"author":"仲殊","content":"十里青山远，潮平路带沙。数声啼鸟怨年华。又是凄凉时候，在天涯。白露收残月，清风散晓霞。绿杨堤畔问荷花：记得年时沽酒，那人家？","dynasty":"宋代","tags":"宋词三百首，婉约，写景，感叹","title":"南柯子·十里青山远"}
{"author":"仲殊","content":"清波门外拥轻衣。杨花相送飞。西湖又还春晚，水树乱莺啼。闲院宇，小帘帏。晚初归。钟声已过，篆香才点，月到门时。","dynasty":"宋代","tags":"宋词三百首，写景","title":"诉衷情·宝月山作"}
{"author":"仲殊","content":"涌金门外小瀛洲。寒食更风流。红船满湖歌吹，花外有高楼。晴日暖，淡烟浮。恣嬉游。三千粉黛，十二阑干，一片云头。","dynasty":"宋代","tags":"寒食节，西湖，写景","title":"诉衷情·寒食"}
{"author":"仲殊","content":"轻红蔓引丝多少。剪青兰叶巧。人向月中归，留下星钿，弹破真珠小。等闲不管春知道。多著绣帘围绕。只恐被东风，偷得馀香，分付闲花草。","dynasty":"宋代","title":"醉花阴"}
{"author":"仲殊","content":"几日中元初过复。七叶蓂疏，佳气生晴书。称庆源深流福厚。天精储粹干星斗。喜人高堂罗燕豆。风弄微凉，帘幕披香绣。暂倩灵龟言永寿。蟠桃花送长生酒。","dynasty":"宋代","title":"鹊踏枝"}
{"author":"仲殊","content":"岸草平沙。吴王故苑，柳袅烟斜。雨后寒轻，风前香软，春在梨花。行人一棹天涯。酒醒处，残阳乱鸦。门外秋千，墙头红粉，深院谁家？","dynasty":"宋代","tags":"婉约，写景，感叹","title":"柳梢青·吴中"}
{"author":"仲殊","content":"长桥春水拍堤沙。疏雨带残霞。几声脆管何处桥下有人家。宫树绿，晚烟斜。噪闲鸦。山光无尽，水风长在，满面杨花。","dynasty":"宋代","title":"诉衷情（春词）"}
{"author":"仲殊","content":"钟山影里看楼台。江烟晚翠开。六朝旧时明月，清夜满秦淮。寂寞处，两潮回。黯愁怀。汀花雨细，水树风闲，又是秋来。","dynasty":"宋代","title":"诉衷情（建康）"}
{"author":"仲殊","content":"水枫叶下，乍湖光清浅。凉生商素。西帝宸游罗翠盖，拥出三千宫女。绛彩娇春，铅华掩昼，占断鸳鸯浦。歌声摇曳，浣纱人在何处。别岸孤袅一枝，广寒宫殿，冷落栖愁苦。雪艳冰肌羞淡泊，偷把胭脂匀注。媚脸笼霞，芳心泣露，不肯为云雨。金波影里，为谁长恁凝伫。","dynasty":"宋代","title":"念奴娇"}
{"author":"仲殊","content":"骤西风凄惨，秋昊平分，晚收清书。素月潜生，倚危墙时候。渐照芳樽，前中孤影，喜暂时为友。醉学吴儿，狂歌乱拍，蹁跹双袖。堪叹从来，误了词赋，进取才能，桂枝难勾。纵得虚名，与平生相负。缰锁尘埃，愿怀圭组，强剑眉低首。平地神仙，清凉世界，君曾知否。","dynasty":"宋代","title":"醉蓬莱"}
{"author":"仲殊","content":"乙未河清九曲，神霄瑞降群仙。唯公珠宠最华年。高侍玉皇香案。富贵鹏程九万，康宁鹤算三千。功成拔宅上青天，愿厕庭中鸡犬。","dynasty":"宋代","title":"西江月"}
{"author":"仲殊","content":"延陵福绪，蔼遗芳余庆，直至如今。帝锡朋龟曾献策，早揖丹桂华簪。一代荣名，三州遗爱，留入歌吟。归来湖山付得，依旧闲心。延赏报德推封。名迁书临，喜天恩垂临。拜舞龙香迁注想，丹阙拖紫垂金。酒满霞觞，期君眉寿，千岁与披衿。年年风月，两行门外桐阴。","dynasty":"宋代","title":"念奴娇（寿吴书监）"}
{"author":"仲殊","content":"仙郎心似长江阔。妾意如、波间明月。相随定、一带向东流，共宴乐、无时暂歇。长生只在长欢悦。除此外、总应虚设。笙歌里、身住几何年，十字儿、头边下撇。","dynasty":"宋代","title":"步蟾宫"}
{"author":"仲殊","content":"凤帘舞带花铺绣。水沉暖、祥烟迷书。凤街灯照蕊珠筵，韵双琯、钧声已奏。绮罗人劝千秋寿。吉祥满、十分芳酒。愿人间、嘉庆一千年，共南极、东华长久。","dynasty":"宋代","title":"步蟾宫"}
{"author":"仲殊","content":"过灵香一炷，燕馆清虚，晚窗风细。雨入园林，荡凝烟摇曳。天上春融，暖移残腊，早信音来至。宫粉龙香，一时撚入，江梅轻蕊。人在瑶山，九仙书府，静与义皇，澹然相对。锦琴无声，鼓一轩和气。丹枝高枝，旧香芬馥，惹赐袍春翠。再揖文章，声名定与，渊云相继。","dynasty":"宋代","title":"醉蓬莱"}
{"author":"仲殊","content":"长庚星驭重来日，结灵秀、东阳清骨。过中秋，两夜水犹圆，五福降、先宫第一。鹤书新自金门出。乍受得、王宫缨绂。更登仙。箓上与长年，倩东斗、真人按笔。","dynasty":"宋代","title":"步蟾宫"}
{"author":"仲殊","content":"望金华真界，宝婺星垣，瑞符玄动。羽葆来游，有八鸾环拥。日在龙房，下弦平月，见崧岳生申。天上三奇，人间五福，一齐景宠。骞树七台，紫微金简，授箓延年，大椿腾颂。玉液称觞，引长生歌送。彩雾笼云，舞香花萼，降蕊珠仙众。太史多才，功成异日，鸣箫双凤。","dynasty":"宋代","title":"醉蓬莱"}
{"author":"仲殊","content":"十里青山远，潮平陆带沙。数声啼鸟怨年华。又是凄凉时候、在天涯。白露收残暑，清风衬晚霞。绿杨堤畔闹荷花。记得年时沽酒、那人家。","dynasty":"宋代","title":"南歌子忆旧"}
{"author":"仲殊","content":"谁将妙笔。写就素缣三百匹。天下应无。此是钱塘江上图。一般奇绝。云淡天低秋夜月。费尽丹青。只这些儿画不成。","dynasty":"宋代","title":"减字木兰花·谁将妙笔"}
{"author":"仲殊","content":"北固山前波浪远。铁瓮城头，画角残声短。促酒溅金催小宴。灯摇蜡焰香风软。落日烟霞晴满眼。欲仗丹青，巧笔彤牙管。解写伊川山色浅。谁能画得江天晚。","dynasty":"宋代","title":"蝶恋花·北固山前波浪远"}
{"author":"仲殊","content":"潇潇暮雨，梨花寒食。","dynasty":"宋代","title":"失调名"}
{"author":"仲殊","content":"楚江南岸小青楼。楼前人舣舟。别来后庭花晚，花上梦悠悠。山不断，水空流，谩凝眸。建康宫殿，燕子来时，多少闲愁。","dynasty":"宋代","title":"诉衷情·楚江南岸小青楼"}
{"author":"仲殊","content":"长桥春水拍堤沙。疏雨带残霞。几声脆管何处，桥下有人家。宫树绿，晚烟斜。噪闲鸦。山光无尽，水风长在，满面杨花。","dynasty":"宋代","title":"诉衷情·长桥春水拍堤沙"}
{"author":"仲殊","content":"开到杏花寒食近。人在花前，宿酒和春困。酒有尽时情不尽。日长只恁厌厌闷。经岁别离闲与问。花上啼莺，解道深深恨。可惜断云无定准。不能为寄蓝桥信。","dynasty":"宋代","title":"蝶恋花·开到杏花寒食近"}
{"author":"仲殊","content":"天阔云高，溪横水远。晚日寒生轻晕。闲阶静、杨花渐少，朱门掩、莺声犹嫩。悔匆匆、过却清明，旋占得馀芳，已成幽恨。都几日阴沈，连宵慵困。起来韶华都尽。怨入双眉闲斗损。乍品得情怀，看承全近。深深态、无非自许。厌厌意、终羞人间。争知道、梦里蓬莱，待忘了馀香，时传音信。纵留得莺花，东风不住，也则眼前愁闷。","dynasty":"宋代","title":"夏云峰·天阔云高"}
{"author":"仲殊","content":"椒觞献寿瑶觞满。采幡儿、轻轻剪。","dynasty":"宋代","title":"失调名"}
{"author":"仲殊","content":"柏觞敛滟银幡小。","dynasty":"宋代","title":"失调名"}
{"author":"仲殊","content":"遥想天孙离别後，一宵欢会，暂停机杼。","dynasty":"宋代","title":"失调名"}
{"author":"仲殊","content":"疏雨洗云轺，望极银河影里。","dynasty":"宋代","title":"失调名"}
{"author":"仲殊","content":"玉线金针，千般声笑，月下人家。","dynasty":"宋代","title":"失调名"}
{"author":"仲殊","content":"戏马风流，佩茱萸时节。","dynasty":"宋代","title":"失调名"}
{"author":"仲殊","content":"广寒晓驾，姑射寻仙侣。偷被霜华送将去。过越岭、栖息南枝，匀妆面、凝酥轻聚。爱横管、孤度陇头声，尽拚得幽香，为君分付。水亭山驿，衰草斜阳，无限行人断肠处。尽为我、留得多情，何须待、春风相顾。任倒断、深思向梨花，也无奈寒食，几番春雨。","dynasty":"宋代","title":"洞仙歌·广寒晓驾"}
{"author":"仲殊","content":"一双鹤绕蟠桃戏。说人间千岁。昨夜降元精，蓬矢桑弧，又报千家喜。绮罗庭院笙歌沸。拥玳簪珠履。五福一……。","dynasty":"宋代","title":"醉花阴·一双鹤绕蟠桃戏"}
{"author":"仲殊","content":"绣帘卷，沉烟细。燕堂深，玳筵初启。庭下芝兰，劝金卮，有多少雍容和气。","dynasty":"宋代","title":"永同欢"}
{"author":"仲殊","content":"耐老花间的子，长生海里明珠。南天星象降真符。五福同行同住。秀骨养成犀顶，被人唤作龙驹。传家事业有诗书。富贵功名看取。","dynasty":"宋代","title":"西江月·耐老花间的子"}
{"author":"仲殊","content":"长庚星驭重来日，结灵秀、东阳清骨。过中秋，两夜水犹圆，五福降、先宫第一。鹤书新自金门出。乍受得、王宫缨绂。更登仙。箓上与长年，倩东斗、真人按笔。","dynasty":"宋代","title":"步蟾宫·长庚星驭重来日"}
{"author":"仲殊","content":"融融十月小春天。翼翼清都降圣贤。大抵龙飞云必动，请观二十七年前。方今龙又当天德，即日云将拥地仙。富（下缺）","dynasty":"宋代","title":"瑞鹧鸪·融融十月小春天"}
{"author":"仲殊","content":"古观多松桧，幽奇近暮秋。坐看新月上，閒见断云愁。野思同花鸟，乡情隔岛洲。轻寒披鹤氅，隐几自搔头。","dynasty":"宋代","title":"题洞虚观"}
{"author":"仲殊","content":"聚远最高亭，登临喜倍增。贪陪青眼客，不见白头僧。闭户三十载，压云千万层。龙珠弹落处，一点白莲灯。","dynasty":"宋代","title":"中峰"}
{"author":"仲殊","content":"丛霄逸韵祥烟渺。摇金翠、玲珑三岛。地控全吴，山横旧楚春来早。千里断云芳草。六朝遗恨连江表。都分付、倚楼吟啸。铁瓮城头，一声画角吹残照。带夜潮来到。","dynasty":"宋代","title":"金蕉叶"}
{"author":"仲殊","content":"北固山前波浪远。铁瓮城头，画角残声短。促酒溅金催小宴。灯摇蜡焰香风软。落日烟霞晴满眼。欲仗丹青，巧笔彤牙管。解写伊川山色浅。谁能画得江天晚。","dynasty":"宋代","title":"蝶恋花"}
{"author":"仲殊","content":"楚江南岸小青楼。楼前人舣舟。别来后庭花晚，花上梦悠悠。山不断，水空流，漫凝眸。建康宫殿，燕子来时，多少闲愁。","dynasty":"宋代","title":"诉衷情令其一春情"}
{"author":"仲殊","content":"长桥春水拍堤沙。疏雨带残霞。几声脆管何处，桥下有人家。宫树绿，晚烟斜。噪闲鸦。山光无尽，水风长在，满面杨花。","dynasty":"宋代","title":"诉衷情令其四春词"}
{"author":"仲殊","content":"椒觞献寿瑶觞满。彩幡儿、轻轻剪。","dynasty":"宋代","title":"失调名其一"}
{"author":"仲殊","content":"柏觞潋滟银幡小。","dynasty":"宋代","title":"失调名其二"}
{"author":"仲殊","content":"遥想天孙离别后，一宵欢会，暂停机杼。","dynasty":"宋代","title":"失调名其三"}
{"author":"仲殊","content":"九凤啸歌宛转。鹤舞长生排遍。彩衣朱绂，醉挹绮园彭羡。香在云头，星宫寿纪重新，东斗瑞光昏见。嘉庆留西宴。酒乍醒时，便拥一封归传。雨露旧恩，长沙再膺天眷。还了宫符，前席受取丁宁，功业算来何晚。","dynasty":"宋代","title":"斗百花近拍"}
{"author":"仲殊","content":"中春天气禁烟暖。馀七叶，丹蓂未卷。海岳灵辉储庆远。降非熊，运符亨旦。宝雾香凝，非锦筵红荐。永算金尊屡满，酒里千年春烂熳。共朱颜，镇长相见。","dynasty":"宋代","title":"柳垂金"}
{"author":"仲殊","content":"耐老花间的子，长生海里明珠。南天星象降真符。五福同行同住。秀骨养成犀顶，被人唤作龙驹。传家事业有诗书。富贵功名看取。","dynasty":"宋代","title":"西江月其一"}
{"author":"仲殊","content":"延陵福绪，蔼遗芳馀庆，直至如今。帝锡朋龟曾献策。早揖丹桂华簪。一代荣名，三州遗爱，留入歌吟。归来湖山付得，依旧闲心。延赏报德推封。名迁书监，喜天恩垂临。拜舞龙香还注想，丹阙拖紫垂金。酒满霞觞，期君眉寿，千岁与披衿。年年风月，两行门外桐阴。","dynasty":"宋代","title":"念奴娇寿吴书监"}
{"author":"仲殊","content":"涌金门外小瀛洲。寒食更风流。红船满湖歌吹，花外有高楼。晴日暖，淡烟浮。恣嬉游。三千粉黛，十二阑干，一片云头。","dynasty":"宋代","title":"诉衷情令其五寒食"}
{"author":"仲殊","content":"凉生宫殿不因秋。","dynasty":"宋代","title":"句其一"}
{"author":"仲殊","content":"霁色澄千里，潮声带两州。","dynasty":"宋代","title":"句其二"}
{"author":"仲殊","content":"天长地久大悠悠，尔既无心我亦休。","dynasty":"宋代","title":"句其三"}
{"author":"仲殊","content":"成都好，蚕市趁遨游。夜放笙歌喧紫陌，春邀灯火上红楼。车马溢瀛洲。人散后，茧馆喜绸缪。柳叶已饶烟黛细，桑条何似玉纤柔。立马看风流。","dynasty":"宋代","title":"望江南"}
{"author":"仲殊","content":"成都好，药市晏游闲。步出五门鸣剑佩，别登三岛看神仙。缥缈结灵烟。云影里，歌吹暖霜天。何用菊花浮玉醴，愿求朱草化金丹。一粒定长年。","dynasty":"宋代","title":"望江南"}
{"author":"仲殊","content":"金甃蟠龙尾，莲开舞凤头。凉生宫殿不因秋。门外莫寻尘世，卷地江流。霁色澄千里，潮声带两洲。月华清泛浪花浮。今夜蓬莱归梦，十二琼楼。","dynasty":"宋代","title":"南柯子（六和塔）"}
{"author":"仲殊","content":"山阴道士。鹤目龟趺多秀气。右领将军。萧散精神一片云。东山太传。落落龙骧兼虎步。潦倒支公。穷骨零丁少道风。","dynasty":"宋代","title":"减字木兰花（李公麟山阴图）"}
{"author":"仲殊","content":"故园避暑，爱繁阴翳日，流霞供酌。竹影筛金泉漱玉，红映薇花帘箔。素质生风，香肌无汗，绣扇长闲却。双鸾栖处，绿筠时下风箨。吹断舞影歌声，阳台人去，有当年池阁。佩结兰英凝念久，言语精神依约。燕别雕梁，鸿归紫塞，音信凭谁托。争知好景，为君长是萧索。","dynasty":"宋代","title":"念奴娇（夏日避暑）"}
{"author":"仲殊","content":"庾岭香前亲写得。子细看，粉匀无迹。月殿休寻觅。姑射人来，知是曾相识。不要青春闲用力。也会寄、江南信息。著意应难摘。留与梨花，比并真颜色。","dynasty":"宋代","title":"惜双双（墨梅）"}
{"author":"仲殊","content":"轻盈绛雪。乍团聚同心，千点珠结。画馆绣幄低飞，融融香彻。笑里精神放纵，断未许、年华偷歇。信任芳春都不管，淅淅南熏，别是一家风月。扁舟去后，回望处、娃宫凄凉凝咽。身似断云零落，深心难说。不与雕栏寸地，忍观著、漂流离缺。尽日厌厌总无语，不及高唐梦里，相逢时节。","dynasty":"宋代","title":"楚宫春慢"}
{"author":"仲殊","content":"晓日迎凉，烟华生翠，玉麟香转风轻。细丝钧管，罗绮拥芝庭。竞折蟠桃献寿，雨露罩，春下仙瀛。碧池上，龟游鹤舞，一曲奏长生。当年。嘉庆会，兰江秀气，星昴光灵。奄奕世余徽，同降元精。此日中吴太守，看看秉、廊庙钧衡。麒麟阁，功名第一，从此入丹青。","dynasty":"宋代","title":"满庭芳"}
{"author":"仲殊","content":"德感元精，岳方孕秀，才明渊智神兼授。飞鸣早应舜韶来，五符千骑难淹久。熊梦开祥，龟文献寿。龙香卷雾摇东斗。南天为现老人星，一时顶礼抬双神。","dynasty":"宋代","title":"踏莎行"}
{"author":"仲殊","content":"三月迟迟，牡丹时节，算来淑景方融。板舆闲暇，香雾锁花宫。曾侍瑶池宴席，三千女，深浅匀红。轻含笑，尊前认得，阿母旧慈容。倾心。齐献寿，一时倾倒，春在杯中。戏彩衣间作，喜气重重。更有天仙寄语，教皓鹤、双舞云空。人长命，花枝长在，岁又东风。","dynasty":"宋代","title":"满庭芳"}
{"author":"仲殊","content":"报一阳初动，二五蓂疏，履长时候。大昴星精，宛分灵储秀。早运钧衡，亟还貂衮，向载歌成后。书展仪形，承华羽翼，恩深惟旧。天眷难留，片帆归去，縠水柯山，故人携手。枕月眠云，老华胥闲书。夕宴朝欢，况当加庆，献我公眉寿。五福千祥，山长水远，一樽芳酒。","dynasty":"宋代","title":"醉蓬莱"}
{"author":"仲殊","content":"英花万蕊。醒□丹房玄石髓。烟驾来时。一勺仙翁手自随。旋煎松火。始觉醍醐直可可。扶起精神。洞里天闲日月新。","dynasty":"宋代","title":"减字木兰花"}
{"author":"仲殊","content":"峻岳储灵，仙才命世。一枝便折东堂桂。丹霄岐路出蓬瀛，荀池便是翱翔地。香吐金猊，樽浮绿蚁。笙歌燕喜簪缨贵。松椿愿副况廷心，临梅更待和羹味。","dynasty":"宋代","title":"踏莎行"}
{"author":"仲殊","content":"九凤啸歌苑转。鹤舞长生排遍。采衣朱绂。醉挹绮园彭羡。香在云头，星宫寿纪重新，东斗瑞光昏见。嘉庆留西宴。酒乍醒时，便拥一封归传。雨露旧恩，长沙再膺天眷。还了宫符，前席受取丁宁，功业算来何晚。","dynasty":"宋代","title":"斗百花近拍"}
{"author":"仲殊","content":"谁将妙笔。写就素缣三百匹。天下应无。此是钱塘江上图。一般奇绝。云淡天低秋夜月。费尽丹青。只这些儿画不成。","dynasty":"宋代","title":"减字木兰花"}
{"author":"仲殊","content":"江南三月。犹有枝头千点雪。邀上芳尊。却占东君一半春。尊前眼底。南国风光都在此。移过江来。从此江南不复开。","dynasty":"宋代","title":"减字木兰花"}
{"author":"仲殊","content":"解舞清平乐，如今说向谁。红炉片雪上钳锤。打就金毛狮子、也堪疑。木女明开眼，泥人暗皱眉。蟠桃已是著花迟。不向春风一笑、待何时。","dynasty":"宋代","title":"南歌子"}
{"author":"仲殊","content":"浓润侵衣，暗香飘砌。雨中花色添憔悴。凤鞋湿透立多时，不言不语厌厌地。眉上新愁，手中文字。因何不倩鳞鸿寄。想伊只诉薄情人，官中谁管闲公事。","dynasty":"宋代","title":"踏莎行"}
{"author":"仲殊","content":"业霄逸韵祥烟渺。摇金翠、玲珑三岛。地控全吴，山横旧楚春来早。千里断云芳草。六朝遗恨连江表。都分付、倚楼吟啸。铁瓮城头，一声画角吹残照。带夜潮来到。","dynasty":"宋代","title":"金蕉叶"}
{"author":"仲殊","content":"花戟云幡拥上方。画帘风细度春香。银色界前多远景。人静。铁城西面又斜阳。山色入江流不尽，古今一梦莫思量。故里无家归去懒。伤远。年华满眼多凄凉。","dynasty":"宋代","title":"定风波（独登多景楼）"}
{"author":"仲殊","content":"北固山前波浪远。铁瓮城头，画角残声短。促酒溅金催小宴。灯摇蜡焰香风软。落日烟霞晴满眼。欲仗丹青，巧笔彤牙管。解写伊川山色浅。谁能画得江天晚。","dynasty":"宋代","title":"蝶恋花"}
{"author":"仲殊","content":"南徐好，鼓角乱云中。金地浮山星两点，铁城横锁瓮三重。开国旧夸雄。春过后，佳气荡晴空。渌水画桥沽酒市，清江晚渡落花风。千古夕阳红。","dynasty":"宋代","title":"定风波（一·瓮城）"}
{"author":"仲殊","content":"南徐好，城里小花山。淡薄融香松滴露，萧疏笼翠竹生烟。风月共闲闲。金晕暗，灯火小红莲。太尉昔年行乐地，都人今日散花天。桃李但无言。","dynasty":"宋代","title":"定风波（二·花山李卫公园亭）"}
{"author":"仲殊","content":"南徐好，桥下渌波平。画柱千年尝有鹤，垂杨三月未闻莺。行乐过清明。南北岸，花市管弦声。邀客上楼双榼酒，舣舟清夜两街灯。直上月亭亭。","dynasty":"宋代","title":"定风波（三·渌水桥）"}
{"author":"仲殊","content":"南徐好，溪上百花堆。宴罢歌声随水去，梦回春色入门来。芳草遍池台。文彩动，奎璧烂昭回。玉殿仪刑推旧德，金銮词赋少高才。丹诏起风雷。","dynasty":"宋代","title":"定风波（四·沈内翰宅百花堆）"}
{"author":"仲殊","content":"南徐好，春坞锁池亭。山送云来长入梦，水浮花去不知名。烟草上东城。歌榭外，杨柳晚青青。收拾年华藏不住，暗传消息漏新声。无计奈流莺。","dynasty":"宋代","title":"定风波（五·刁学士宅藏春坞）"}
{"author":"仲殊","content":"南徐好，多景在楼前。京口万家寒食日，淮南千里夕阳天。天际几重山。莺啼处，人倚画阑干。西寨烟深晴后色，东风春减夜来寒。花满过江船。","dynasty":"宋代","title":"定风波（六·多景楼）"}
{"author":"仲殊","content":"南徐好，浮玉旧花宫。琢破琉璃闲世界，化城楼阁在虚空。香雾锁重重。天共水，高下混相通。云外月轮波底见，倚阑人在一光中。此景与谁同。","dynasty":"宋代","title":"定风波（七·金山寺化城阁）"}
{"author":"仲殊","content":"南徐好，樽酒上西楼。调鼎勋庸还世事，镇江旌节从仙游。楼下水空流。桃李在，花月更悠悠。侍燕歌终无旧梦，画眉灯暗至今愁。香冷舞衣秋。","dynasty":"宋代","title":"定风波（八·陈丞相宅西楼）"}
{"author":"仲殊","content":"南徐好，桥下绿杨村。两榭风流称郡守，二苏家世作州民。文彩动星辰。书万卷，今日富儿孙。三径客来消永昼，百壶酒尽过芳春。江月伴开尊。","dynasty":"宋代","title":"定风波（九·苏学士宅绿杨村）"}
{"author":"仲殊","content":"南徐好，直下控淮津。山放凝云低凤翅，潮生轻浪卷龙鳞。清洗古今愁。天尽处，风水接西滨。锦里不传溪上信，杨花犹见渡头春。愁杀渡江人。","dynasty":"宋代","title":"定风波（十·京口）"}
{"author":"仲殊","content":"年芳已远，凉夏疏疏雨。菊占此时开，背佳期、清秋何处。滴成金豆，弹破栗文圆，临水槛，倚风亭，全胜东篱暮。茱萸未结，谁是多情侣。菖叶与葵花，也相饶、也□羞妒。主人著意，何必念登高，浮酒面，解烦襟，消尽当筵暑。","dynasty":"宋代","title":"蓦山溪"}
{"author":"仲殊","content":"青条绿叶。结起蓬瀛连万叠。风引飘飘。下有红波引六鳌。五城烟敛。剪碎彩云红点点。帖在山腰。旁有斑斑雪未消。","dynasty":"宋代","title":"减字木兰花"}
{"author":"仲殊","content":"楚客才华为发扬。深林著意不相忘。梦成燕国正芬芳。莫把品名闲议拟，且看青凤羽毛长。十分领取面前香。","dynasty":"宋代","title":"浣溪沙"}
{"author":"仲殊","content":"味过华林芳蒂，色兼阳井沈朱。轻匀绛蜡里团酥。不比人间甘露。神鼎十分火棘，龙盘三寸红珠。清含冰蜜洗云腴。只恐身轻飞去。","dynasty":"宋代","title":"西江月"}
{"author":"仲殊","content":"飞香漠漠帘帷暖。一线水沈烟未断。红楼西畔小阑干，尽日倚阑人已远。黄梅雨入芭蕉晚。凤尾翠摇双叶短。旧年颜色旧年心，留到如今春不管。","dynasty":"宋代","title":"玉楼春"}
{"author":"仲殊","content":"一番雨过年芳浅。袅袅心情懒。章台人过马嘶声。小眉不展恨盈盈。怨清明。烟柔露软湖东岸。恼乱春风惯。一声莺是故园莺。及至如今□闻处、又多情。","dynasty":"宋代","title":"虞美人"}
{"author":"仲殊","content":"黄金线软，玉露生轻润。青头破初芽，拂烟痕、一枝犹嫩。东风著意，不放舞间□，春渐暖，柔无力，依依怨和□。旗亭带晚，又是清明近。惹尽别离愁，约啼莺、深深与问。灞陵伤感，那更入阳关，扳折处，我无心，行人自多恨。","dynasty":"宋代","title":"蓦山溪"}
{"author":"仲殊","content":"楚江南岸小青楼。楼前人舣舟。别来后庭花晚，花上梦悠悠。山不断，水空流，谩凝眸。建康宫殿，燕子来时，多少闲愁。","dynasty":"宋代","title":"诉衷情（春情）"}
{"author":"仲殊","content":"一霎雕栏疏雨罢。三月十三，曾是寒食夜。尽日暖香熏柏麝。西施醉起留归驾。酒满玻璃花艳冶。莫负春心，快饮千钟罢。春在燕堂帘幕下。年芳不问东君借。","dynasty":"宋代","title":"鹊踏枝"}
{"author":"仲殊","content":"中春天气禁烟暖。余七叶，丹蓂未卷。海岳灵辉储庆远。降非熊，运符亨旦。宝雾香凝，非锦筵红荐。永算金尊屡满，酒里千年春烂漫。共朱颜，镇长相见。","dynasty":"宋代","title":"柳垂金"}
{"author":"仲殊","content":"耐老花间的子，长生海里明珠。南天星象降真符。五福同行同住。秀骨养成犀顶，被人唤作龙驹。传家事业有诗书。富贵功名看取。","dynasty":"宋代","title":"西江月"}
{"author":"盖钰","content":"从游来胜地，古刹访遗踪。竹暑闻清磬，松凉纳远钟。崖花迎面发，涧草染衣浓。无限登高意，山深更几重。","dynasty":"清代","title":"游仙游寺"}
{"author":"郑玉","content":"水会三川漾碧波，雕阴人唱采花歌。旧时白翟今荒壤，苇谷凄凄风雨多。","dynasty":"唐代","title":"苇谷"}
{"author":"郑玉","content":"苦热已无计，那堪与病俱。过从无好客，遣兴有新书。世事炎凉态，人生骨肉躯。何当寄伯仲，相与问何如？","dynasty":"元代","title":"病中寄兄弟"}
{"author":"郑玉","content":"擢笔题高柱，披襟挹好风。剖瓜苏渴客，采药识仙翁。飞鸟连云白，幽花点水红。相从问归路，疑误入崆峒。","dynasty":"元代","title":"黟坑桥亭次以文韵二首其一"}
{"author":"郑玉","content":"结屋依山麓，衣冠尚古风。醉人千日酒，扶杖百年翁。云起山松绿，风回野烧红。谁云避世者，犹自在崆峒。","dynasty":"元代","title":"黟坑桥亭次以文韵二首其二"}
{"author":"郑玉","content":"势压东南万象低，溟濛空翠望中迷。龙飞凤舞川原秀，地下天高日月齐。武肃百年钟霸气，文忠千古欠留题。客来欲问青云路，凿破崚嶒便作梯。","dynasty":"元代","title":"题天目山"}
{"author":"郑玉","content":"楼外青山列翠屏，矮窗放入眼增明。丹青花草春描画，水墨林泉秋写成。变化四时无俗韵，登临千古有馀清。高人对此不容语，独倚阑干看晚晴。","dynasty":"元代","title":"婺源胡氏屏山楼"}
{"author":"郑玉","content":"名冠江南第一山，乾坤故设石门关。重重烟树微茫里，簇簇峰峦缥缈间。五夜松声惊鹤梦，半龛灯影伴人閒。忽闻环佩珊珊度，知是神仙月下还。","dynasty":"元代","title":"白岳"}
{"author":"郑玉","content":"居山日夕见山容，环堵萧然一亩宫。我喜烟云来几上，人看楼阁出空中。夜深月色偏明朗，晓起岚光更郁葱。若比羊裘轩上景，临江惟欠一丝风。","dynasty":"元代","title":"师山书楼成唐长孺先生赋诗见寄次韵"}
{"author":"郑玉","content":"家住江南黄叶村，绳枢瓮牖席为门。自罹盗贼人传死，重见交游我幸存。焦土更无遗简策，供厨惟有旧匏尊。黄巾迎拜何为者，自愧疏庸不足论。","dynasty":"元代","title":"次韵述怀"}
{"author":"郑玉","content":"夜深云散碧天开，月影沈沈入酒杯。风露半天成颢气，干戈满目起尘埃。分明沧海浮双岛，隐约严滩见两台。今日有怀须尽兴，明朝无雨约重来。","dynasty":"元代","title":"八月十四夜玩月岑山次鲍伯原韵"}
{"author":"郑玉","content":"眠云石下屋三间，瀑布当檐坐卧看。怪底岩前龙忽起，夜来风雨不胜寒。","dynasty":"元代","title":"游覆船山宿草堂"}
{"author":"郑玉","content":"城上钟声度远溪，扶桑破曙海云低。披衣欲起还敧枕，山下晨鸡四面啼。","dynasty":"元代","title":"登师山诸生有书二首其一"}
{"author":"郑玉","content":"山前村落乱高低，云意模糊远近迷。万叠峰峦如画展，黄山正在小楼西。","dynasty":"元代","title":"登师山诸生有书二首其二"}
{"author":"郑玉","content":"路入黄茅剑断蛇，疏篱石磡野人家。山深地冷春难老，五月岩前见落花。","dynasty":"元代","title":"覆船山樵歌"}
{"author":"郑玉","content":"历尽崎岖上碧岑，高山流水似鸣琴。何须水乐寻幽洞，自有岩前太古音。","dynasty":"元代","title":"覆船山樵歌其二响泉"}
{"author":"郑玉","content":"常忆当年武肃王，金婆店里月华光。山中十月桃应熟，未荐仙人不敢尝。","dynasty":"元代","title":"覆船山樵歌其三金婆店"}
{"author":"郑玉","content":"对簇鳌山十万人，皇都今夕几分春。六街三市浑如昼，寄语金吾莫夜巡。","dynasty":"元代","title":"元宵诗用仲安韵五首其一"}
{"author":"郑玉","content":"神前儿女舞妖娆，社下游人弄管箫。到处人家说元夕，不知元夕是今宵。","dynasty":"元代","title":"元宵诗用仲安韵五首其二"}
{"author":"郑玉","content":"赏罢花灯步月归，自将拄杖扣柴扉。回头形影惊相吊，但觉从前百事非。","dynasty":"元代","title":"元宵诗用仲安韵五首其三"}
{"author":"郑玉","content":"天下承平近百年，歌姬舞女出朝鲜。燕山两度逢元夕，不见都人事管弦。","dynasty":"元代","title":"元宵诗用仲安韵五首其四"}
{"author":"郑玉","content":"市上灯张玉井莲，门前箫鼓更喧天。先生懒向儿童语，闭户高居但欲眠。","dynasty":"元代","title":"元宵诗用仲安韵五首其五"}
{"author":"郑玉","content":"山人爱舟屋亦舟，山中便作沧海游。何须风帆冒险远，东西南北穷遐陬。向来此是荆棘地，今日遂作江湖秋。门前岚雾霭苍翠，浑疑江上烟波浮。云旋日动屋移影，舟行岸转曲江头。主人自是济川手，坐令涉险如安流。复有佳客天下士，作记写出清绝幽。王先生诗继二雅，五字万里争追求。徐公翰墨妙当世，夜深光彩射斗牛。世间尤物自足贵，安用航海珠玉谋。谁当共此乐朝夕，窗外忘机两白鸥。","dynasty":"元代","title":"题洪氏舫轩"}
{"author":"陈师道","content":"书当快意读易尽，客有可人期不来。世事相违每如此，好怀百岁几回开？","dynasty":"宋代","tags":"感叹，人生，哲理","title":"绝句·书当快意读易尽"}
{"author":"陈师道","content":"时三子已归自外家去远即相忘，归近不可忍。儿女已在眼，眉目略不省。喜极不得语，泪尽方一哂。了知不是梦，忽忽心未稳。","dynasty":"宋代","tags":"古诗三百首，思亲","title":"示三子"}
{"author":"陈师道","content":"漫漫平沙走白虹，瑶台失手玉杯空。晴天摇动清江底，晚日浮沉急浪中。","dynasty":"宋代","tags":"写景，地名，早教古诗100首","title":"十七日观潮"}
{"author":"陈师道","content":"断墙着雨蜗成字，老屋无僧燕作家，剩欲出门追语笑，却嫌归鬓著尘沙。风翻蛛网开三面，雷动蜂窠趁两衙。屡失南邻春事约，只今容有未开花。","dynasty":"宋代","tags":"古诗三百首，生活，惜春","title":"春怀示邻里"}
{"author":"陈师道","content":"秋光烛地。帘幕生秋意。露叶翻风惊鹊坠。暗落青林红子。微行声断长廊。熏炉衾换生香。灭烛却延明月，揽衣先怯微凉。","dynasty":"宋代","tags":"婉约，秋天，写景","title":"清平乐·秋光烛地"}
{"author":"陈师道","content":"岁晚身何托，灯前客未空。半生忧患里，一梦有无中。发短愁催白，颜衰酒借红。我歌君起舞，潦倒略相同。","dynasty":"宋代","tags":"春节，饮酒，抒怀","title":"除夜对酒赠少章"}
{"author":"陈师道","content":"平林广野骑台荒，山寺钟鸣报夕阳。人事自生今日意，寒花只作去年香。巾欹更觉霜侵鬓，语妙何妨石作肠。落木无边江不尽，此身此日更须忙。","dynasty":"宋代","tags":"重阳节，登高，写景，抒怀","title":"次韵李节推九日登南山"}
{"author":"陈师道","content":"主家十二楼，一身当三千。古来妾薄命，事主不尽年。起舞为主寿，相送南阳阡。忍著主衣裳，为人作春妍。有声当彻天，有泪当彻泉。死者恐无知，妾身长自怜。叶落风不起，山空花自红。捐世不待老，惠妾无其终。一死尚可忍，百岁何当穷？天地岂不宽？妾身自不容。死者如有知，杀身以相从。向来歌舞地，夜雨鸣寒蛩。","dynasty":"宋代","tags":"悼亡，组诗","title":"妾薄命·为曾南丰作"}
{"author":"陈师道","content":"疾风回雨水明霞，沙步丛祠欲暮鸦。九日清尊欺白发，十年为客负黄花。登高怀远心如在，向老逢辰意有加。淮海少年天下士，可能无地落乌纱。","dynasty":"宋代","tags":"重阳节，写景，抒情，勉励，友人","title":"九日寄秦觏"}
{"author":"陈师道","content":"娉婷娜袅。红落东风青子小。妙舞逶迤。拍误周郎却未知。花前月底。谁唤分司狂御史。欲语还休。唤不回头莫著羞。","dynasty":"宋代","title":"木兰花减字（赠晃无咎舞鬟）"}
{"author":"陈师道","content":"濠梁初得意，阙里旧论诗。晚岁何多难，经年始一辞。淮人饥馑後，良吏拊循时。欲托山阳簿，翁归不受私。","dynasty":"宋代","title":"送江楚州"}
{"author":"陈师道","content":"正学元非世，能诗新有声。诸公交郑季，多士闭何生。泛爱经过数，移书底里倾。又为淮海别，病眼向谁明。","dynasty":"宋代","title":"送江季恭"}
{"author":"陈师道","content":"谢公中年後，畏与亲友别。数日怀抱恶，每笑冠缨绝。生有四方事，死当一语决。前笑今则悲，吾衰拟何说。著鞭何必先，倒笔不容掣。鞭尔辕下驹，万里一改辙。","dynasty":"宋代","title":"送李奉议亳州判官四首"}
{"author":"陈师道","content":"祁氏号外府，藏室多异书。自公有余力，一览意何如。为学虽日益，受益不受诬。正须高著眼，濠梁有游鱼。","dynasty":"宋代","title":"送李奉议亳州判官四首"}
{"author":"陈师道","content":"吾友孙子实，爱学吾所畏。持身如处子，得句有余味。交欢艰难际，凛然见名谊。吾病卧里中，车马日一至。遣医馈梁肉，忧憙见颜际。殷懃劝加餐，代我破戒罪。一别已三秋，君室乃其季。轮囷见眼中，不作千里外。因声问何如，胡不枉一字。","dynasty":"宋代","title":"送李奉议亳州判官四首"}
{"author":"陈师道","content":"吾友张文潜，君行乃其里。当年钓游处，壮者或可指。闻风起遐想，意作千古士。不知尘土中，奴椎婢不齿。胸中无一尘，笔下有百纸。勿问见自知，未语君已憙。与游今已後，行矣勿停轨。","dynasty":"宋代","title":"送李奉议亳州判官四首"}
{"author":"陈师道","content":"两父论诗伯仲间，去思今识谢家安。旷怀亦苦中年别，归翼仍愁行路难。四壁未堪风雨夕，百围已试雪霜寒。欲逃富贵疑无地，千丈竿头试手看。","dynasty":"宋代","title":"送林朝奉"}
{"author":"陈师道","content":"平生师友豫章公，矻矻谈君口不空。半面相看吾已了，连城增价子何穷。三千奏牍诸儒上，四百庵寮一岁中。二父风流皆可继，谤禅排道不须同。","dynasty":"宋代","title":"送刘主簿"}
{"author":"陈师道","content":"身退不待年，意足不待余。宁闻有余论，但问我何如。才名四十年，盛气盖诸儒。独无金水力，竟与蛙黾俱。晚为府中掾，直前不趑趄。曾何愧俯仰，颇亦因嗫嚅。有粟尚可糊，有酒尚可娱。一朝脱章绶，用意不踌躇。富贵亦何有，惜君宁挽裾。人生一世间，谁得还其躯。谢公江海人，此计竟亦疏。千金一大钱，两子双明珠。妙语发幽光，东坡为欷歔。不知两疏去，能亦有此无。聊为三径资，从子并门居。","dynasty":"宋代","title":"送路纠归老丹阳"}
{"author":"陈师道","content":"赤髭白足可怜生，蹑蹻担囊壮此行。要致雪峰千五百，不妨兼识谢宣城。","dynasty":"宋代","title":"送伦化主"}
{"author":"陈师道","content":"颍阴为别悔匆匆，十载相望信不通。晚遇圣朝收放逸，旋遭官禁限西东。又为太守专淮石，剩喜郎君类若翁。梅柳作新诗兴动，可令千里不同风。","dynasty":"宋代","title":"送欧阳叔弼知蔡州"}
{"author":"陈师道","content":"士有从师乐，诸儿郤未知。欲行天下独，信有俗间疑。秋入川原秀，风连鼓角悲。目前豘犬类，未必慰亲思。","dynasty":"宋代","title":"送秦觏二首"}
{"author":"陈师道","content":"师法时难得，亲年富有余。端为李君御，尽读邺侯书。结友真莫逆，论才有不如。折腰终不补，可但曳长裾。","dynasty":"宋代","title":"送秦觏二首"}
{"author":"陈师道","content":"未仕宁论马少游，虚名非复韩潮州。祖师若问西来信，为说苍头与白头。","dynasty":"宋代","title":"送仁山主兼寄西堂园澄禅师"}
{"author":"陈师道","content":"庐陵四公子，吾及识其半。叔也英达人，平易亦精悍。於时吾始壮，败壁不涂墁。孤身客东都，转食诸公馆。时来扣君门，百过不留难。倾心倒囊笈，燕语彻昏旦。磬折晚为亲，少得而多患。相过汝颍上，岁月不胜难。君才得公余，十日而千万。舌端悬日月，笔下来江汉。此行不寻常，谈者方一贯。逸足宁小试，宝刀当立断。用意不崎岖，欲得忘挟弹。卧念平生亲，稍作春冰泮。因声督张秦，书来不应缓。","dynasty":"宋代","title":"送叔弼寄秦张"}
{"author":"陈师道","content":"胸中历历著千年，笔下源源赴百川。真字飘扬今有种，清谈绝倒古无传。出尘悟解多为路，随世功名小著鞭。白首相逢恐无日，几时笔札到林泉。","dynasty":"宋代","title":"送苏迨"}
{"author":"陈师道","content":"平生羊荆州，追送不作远。岂不畏简书，放麑诚不忍。一代不数人，百年能几见。昔如马口衔，今为禁门键。一雨五月凉，中宵大江满。风帆目力短，江空岁年晚。","dynasty":"宋代","title":"送苏公知杭州"}
{"author":"陈师道","content":"襟袖从前相向开，倡酬于此未多陪。身更宠辱谈弥胜，路别东西意自哀。隐几忘言终不近，白头青简两相催。孰知衰老难为别，声问应须续续来。","dynasty":"宋代","title":"送提刑李学士移使东路"}
{"author":"陈师道","content":"天险连三峡，官曹据上游。百年双鬓白，万里一身浮。可使人无讼，宁须意外忧。平生晏平仲，能费几狐裘。","dynasty":"宋代","title":"送外舅郭大夫夔路提点刑狱"}
{"author":"陈师道","content":"当年不嫁惜娉婷，拔白施朱作後生。说与旁人须早计，随宜梳洗莫倾城。","dynasty":"宋代","title":"放歌行"}
{"author":"陈师道","content":"小试登山脚，今年不用扶。微微交济泺，历历数青徐。朴俗犹虞力，安流尚禹谟。终年聊一快，吾病失医卢。","dynasty":"宋代","title":"登鹊山"}
{"author":"陈师道","content":"九十风光次第分，天怜独得殿残春。一枝剩欲簪双髻，未有人间第一人！","dynasty":"宋代","title":"谢赵惠芍药"}
{"author":"陈师道","content":"夫妇死同穴，父子贫贱离。天下宁有此？昔闻今见之！母前三子后，熟视不得追。嗟乎胡不仁，使我至于斯！有女初束发，已知生离悲；枕我不肯起，畏我从此辞。大儿学语言，拜揖未胜衣；唤“爷我欲去！”此语那可思！小儿襁褓间，抱负有母慈；汝哭犹在耳，我怀人得知！","dynasty":"宋代","title":"别三子"}
{"author":"陈师道","content":"一梦人间四十年，只应炊灶固依然。两官不办一丘费，五字虚随万里船。","dynasty":"宋代","title":"八月十日二首"}
{"author":"陈师道","content":"人生七十今强半，老去光阴已後身。更欲置身须世外，世间元自不关人。","dynasty":"宋代","title":"八月十日二首"}
{"author":"陈师道","content":"衾裘夜宿方丈屋，风灯微茫照溪谷。杖屦朝行百丈山，林风清泠摇佩环。道人八十更聪明，耳边犹爱松风声。风前饱食松下卧，梦里光阴等闲过。世间贵人多白头，未容白首送林丘。左足拘挛右臂缓，荣华只得傍人看。信知佛法有天乐，扫除疾痼何须药。山林於我郤有因，愿言筑室为比邻。不辞弃世伴幽独，犹恐山僧嫌近俗。","dynasty":"宋代","title":"八月十日宿百丈山庆善院明日游松风庵谒震禅"}
{"author":"陈师道","content":"用直宁论世，名成不待官。低枝缘我有，偃盖到谁看。秀色有新故，英姿无暑寒。要为千岁计，岂虑万牛难。","dynasty":"宋代","title":"柏"}
{"author":"陈师道","content":"南荡不可度，北渚风浪生。向来狐兔迹，已复蛟鼍鸣。","dynasty":"宋代","title":"北渚"}
{"author":"陈师道","content":"此地相逢晚，他方有胜缘。呪功先服猛，戒力得扶颠。暂息三支论，重参二老禅。夜床鞋脚别，何日著行缠。","dynasty":"宋代","title":"别宝讲主"}
{"author":"陈师道","content":"田园相与老，此别意如何。更病可无酒，犹寒已自和。高名胡未广，诗兴尚能多。沙草东山路，犹须一再过。","dynasty":"宋代","title":"别负山居士"}
{"author":"陈师道","content":"离合应生理，过逢岂近缘。情亲见今日，语妙记当年。闭户安禅主，冲风逆水船。不应清夜月，故作别时圆。","dynasty":"宋代","title":"别观音山主"}
{"author":"陈师道","content":"一别已六载，相逢有余哀。公私两多事，灾病百相催。无酒与君别，有怀向谁开。深知百里远，肯为老夫来。","dynasty":"宋代","title":"别刘郎"}
{"author":"陈师道","content":"父子兼知己，扶携共白头。又为千里别，未使寸心休。鸟雀空庭晓，风霜落木秋。近亲零落尽，更觉别离愁。","dynasty":"宋代","title":"别叔父昆山丞"}
{"author":"陈师道","content":"为吏专文法，成家托弟昆。三年如昨日，一笑更何言。扶老须微禄，移官实至恩。两疏元父子，何日复东辕。","dynasty":"宋代","title":"别叔父録曹"}
{"author":"陈师道","content":"三宿城隈寺，轻齎类老禅。暂来真偶尔，适去更翛然。笑别留春坞，行寻下濑船。此身犹断梗，飘泊且随缘。","dynasty":"宋代","title":"别威德寺"}
{"author":"陈师道","content":"数有中年别，宽为满岁期。得无鱼口厄，聊复雁门踦。齿脱心犹壮，秋清意自悲。平时郡文学，邓禹得三为。","dynasty":"宋代","title":"别乡旧"}
{"author":"陈师道","content":"法施老人卧不出，呼我取别行问疾。摩盘拭箸劝一饱，少待须臾莫苍猝。早年著眼觑文字，万卷初无一言契。多生绮语未经忏，半世虚名足为累。此去它来尚有缘，头童齿豁恐无年。殷懃三请久住世，弊恶可念未可捐。平生准拟西行计，老著人间此何意。他生佛会见头陀，知是当年老居士。","dynasty":"宋代","title":"别圆澄禅师"}
{"author":"陈师道","content":"寓世生同里，随方去有情。来为百年别，不惜片时程。斋鉢须勤供，经钟莫倦鸣。当来第三会，此界郤逢迎。","dynasty":"宋代","title":"别月华严"}
{"author":"陈师道","content":"旧岁连新岁，凉床又暖床。山川屏里画，时刻篆中香。畏垒安吾土，支离饱太仓。若教身再健，鹤背入维扬。","dynasty":"宋代","title":"病中六首"}
{"author":"陈师道","content":"日暖衣犹袭，宵长被有棱。朝晡三楪饭，昏晓一缸灯。伴坐跧如几，扶行瘦比藤。生缘堪入画，寂寞憩松僧。","dynasty":"宋代","title":"病中六首"}
{"author":"陈师道","content":"软熟羞盘馔，芳辛实枕帏。候晴先晒席，占湿预烘衣。易粟鸡皮皱，难培鹤骨肥。头颅虽若此，虚白日生辉。","dynasty":"宋代","title":"病中六首"}
{"author":"陈师道","content":"叹息憎晨凊，伸眉惬晚晴。隙虚浮日影，窗穴啸风声。扪虱天机动，驱蚊我相生。偶然成一笑，栩栩暂身腰。","dynasty":"宋代","title":"病中六首"}
{"author":"陈师道","content":"日眚浮珠佩，声尘籁玉箫。晚秋潘鬓秃，午梦楚魂消。注水瓶花醒，吹薪药鼎潮。南柯何处是，斜日上廊腰。","dynasty":"宋代","title":"病中六首"}
{"author":"陈师道","content":"静里秋光到，闲中昼自长。闭门宜泄柳，尸祝谩庚桑。腹已枵经笥，身犹试药方。强名今日愈，勃窣负东墙。","dynasty":"宋代","title":"病中六首"}
{"author":"陈师道","content":"一狼将四子，二岭走千羊。意得无前敌，时乖阙後防。宁知射生手，已发弩机张。会使乌鸢饱，空令豺虎伤。","dynasty":"宋代","title":"捕狼"}
{"author":"陈师道","content":"白鸟过林分外明。","dynasty":"宋代","title":"残句：白鸟过林分外明"}
{"author":"陈师道","content":"江清风偃木，霜落雁横空。","dynasty":"宋代","title":"残句：江清风偃木"}
{"author":"陈师道","content":"姓名曾落荐书中，刻画无盐自不工。一日虚声满天下，十年从事得途穷。白头未觉功名晚，青眼常蒙今昔同。衰疾又为今日别，数行老泪洒西风。","dynasty":"宋代","title":"别黄徐州"}
{"author":"陈师道","content":"桃李摧残风雨春，天孙河鼓隔天津。主恩不与妍华尽，何限人间失意人。","dynasty":"宋代","title":"题柱二首"}
{"author":"陈师道","content":"从昔婵娟多命薄，如今歌舞更能诗。孰知文雅河阳令，不削琼奴柱下题。","dynasty":"宋代","title":"题柱二首"}
{"author":"陈师道","content":"江上双峰一草堂，门闲心静自清凉。诗书发冢功名薄，麋鹿同群岁月长。句里江山随指顾，舌端幽眇致张皇。莫欺九尺须眉白，解醉佳人锦瑟傍。","dynasty":"宋代","title":"次韵夏日"}
{"author":"陈师道","content":"城与清江曲，泉流乱石间。夕阳初隐地，暮霭已依山。度鸟欲何向，奔云亦自闲。登临兴不尽，稚子故须还。","dynasty":"宋代","title":"登快哉亭"}
{"author":"陈师道","content":"陈留人物后，疑有隐屠耕。斯人岂其徒，满腹一杯羹。婷婷小家子，与翁同醉醒。薄暮行且歌，问之讳姓名。子岂达者与，槁竹聊一鸣。老生何所因，稍稍声过情。闭门十日雨，吟作饥鸢声。诗书工发冢，刀籋得养生。飞走不同穴，孔突不暇黔。","dynasty":"宋代","title":"陈留市隐者"}
{"author":"陈师道","content":"秋床归卧不缘愁，病与衰谋作老仇。数树直青能尔瘦，一轩残照为谁留。","dynasty":"宋代","title":"绝句四首"}
{"author":"陈师道","content":"芒鞋竹杖最关身，散发披衣不待人。三两作邻堪共活，五千插架未为贫。","dynasty":"宋代","title":"绝句四首"}
{"author":"陈师道","content":"昏昏嗜睡元非病，续续题诗不耐闲。作意买山还得笑，多方拔白郤成斑。","dynasty":"宋代","title":"绝句四首"}
{"author":"陈师道","content":"此生精力尽於诗，末岁心存力已疲。不共卢王争出手，郤思陶谢与同时。","dynasty":"宋代","title":"绝句"}
{"author":"陈师道","content":"老著江湖才一得，病占风雨漫多知。身将白鸟同归日，梦到黄粱未熟时。","dynasty":"宋代","title":"绝句"}
{"author":"陈师道","content":"木摇电绕雷取龙，伏蛙号蚓沟渎空。黑云黄槐度白鸟，映日急雨回斜风。","dynasty":"宋代","title":"绝句"}
{"author":"陈师道","content":"云海冥冥日向西，春风欲动意犹微。无端一棹归舟疾，惊起鸳鸯相背飞。","dynasty":"宋代","title":"绝句"}
{"author":"陈师道","content":"斫水水可断，续弦弦可完。如何郑公客，不作百年看。","dynasty":"宋代","title":"绝句"}
{"author":"陈师道","content":"里中馈杏得尝新，马上逢花始见春。勤苦著书如作吏，世间枉是最闲人。","dynasty":"宋代","title":"绝句二首"}
{"author":"陈师道","content":"密密丹房叠叠花，一枝临路为人斜。丁宁语鸟传春意，白下门东第几家。","dynasty":"宋代","title":"绝句二首"}
{"author":"陈师道","content":"幽恨清愁几万端，故将巧笑破霜寒。落英收拾供骚客，秋菊从来不足餐。","dynasty":"宋代","title":"梅花七绝"}
{"author":"陈师道","content":"姑射仙姿不畏寒，谢家风格鄙铅丹。谁知檀萼香须里，已有调羹一点酸。","dynasty":"宋代","title":"梅花七绝"}
{"author":"陈师道","content":"林外啼禽自往还，风前诗客倚栏干。小园门锁黄昏月，耿耿幽姿半夜寒。","dynasty":"宋代","title":"梅花七绝"}
{"author":"陈师道","content":"清寒池馆静无尘，岁岁相逢似故人。任遣墙头疑似雪，欲教园主早知春。","dynasty":"宋代","title":"梅花七绝"}
{"author":"陈师道","content":"任教雪压色终胜，郤要风严香更闻。江雨细时青子熟，闻名犹救渴将军。","dynasty":"宋代","title":"梅花七绝"}
{"author":"陈师道","content":"数点深藏碧玉枝，翠峰十二拥瑶姬。凭君说与凡桃李，彻骨清寒不解肥。","dynasty":"宋代","title":"梅花七绝"}
{"author":"陈师道","content":"月落霜严自靓妆，北风工为发清香。晚英数点辞林去，幽独无人为断肠。","dynasty":"宋代","title":"梅花七绝"}
{"author":"陈师道","content":"俗子推不去，可人费招呼。世事每如此，我生亦何娱。黄生後来秀，纯茂静者徒。不见动经月，来亦不须臾。人事已好乖，可复自作疏。子虽向人懒，胜处不可孤。迨此田事休，仍当寒雨余。深知阻泥泞，步屐意何如。","dynasty":"宋代","title":"寄黄充"}
{"author":"陈师道","content":"弧矢千夫志，潇湘万里秋。宁为宝筝柱，肯作置书邮。远道勤相唤，羁怀误作愁。聊宽稻粱意，宁复网罗忧。","dynasty":"宋代","title":"归雁二首"}
{"author":"陈师道","content":"作计胸怀早，为生去住频。固违阴岭雪，不尽洞庭春。巧作斜行字，催归去国人。知时如有信，决起亦相亲。","dynasty":"宋代","title":"归雁二首"}
{"author":"陈师道","content":"重楼杰观屹相望，表里河山自一方。小市张灯归意动，轻衫当户晚风长。孤臣白首逢新政，游子青春见故乡。富贵本非吾辈事，江湖安得便相忘。","dynasty":"宋代","title":"和寇十一晚登白门"}
{"author":"陈师道","content":"冰泥断道雪塞门，远坊累日无行人。卧闻喧呼谁叩阍，稚子往问鹿骇奔。黄生学诗用力新，急手疾口如翻盆。冲风踏冻送七言，要令寒屋回春温。是时积阴又黄昏，叫闹索火惊四邻。迩来结字稳且匀，岂不见我参寥君。嗟吾老矣心尚存，後来得子空马群。径须赤手缚麒麟，四大海水一口吞。丈夫意气抗浮云，道逢其人两手分，妒妇拊膺王右军。","dynasty":"宋代","title":"答黄生"}
{"author":"陈师道","content":"往昔敦朋好，犹能成报书。老衰浑得懒，疏密略相如。名堕网中蝶，身随冰下鱼。填门车马客，左席为君虚。","dynasty":"宋代","title":"答寄魏衍"}
{"author":"陈师道","content":"故人怜一老，辍食寄三山。厚味非贫具，先尝愧客闲。甘酸俱可口，衰白不宜颜。句妙那能继，情深未觉悭。","dynasty":"宋代","title":"答寇十一惠朱樱"}
{"author":"陈师道","content":"老去才先尽，春来酒屡空。甘为耕钓手，畏作嗫嚅翁。与罪宁无说，言诗新有功。不堪须野鹜，似欲吐长虹。","dynasty":"宋代","title":"答李簿"}
{"author":"陈师道","content":"酒亦有何好，人今不肯忘。苟无愁可解，何必醉为乡。剩欲论奇字，终能讳秘方。直饶肌骨秀，正要画眉长。","dynasty":"宋代","title":"答田生"}
{"author":"陈师道","content":"每逢无可语，暂阻即相求。解卷初增气，开怀得写忧。昏烟宜带雨，风树更添秋。绝唱犹多和，先衰怯後酬。","dynasty":"宋代","title":"答王立之"}
{"author":"陈师道","content":"我诗浅短子贡墙，众目俯视无留藏。句中有眼黄别驾，洗涤烦热生清凉。人言我语胜黄语，扶竖夜燎齐朝光。三年不见万里外，安得奋身置汝傍。迩来诸子复秀发，曾未几见加端章。剩欲摧藏让头角，岂是有意群儿伤。於人无怨我何憾，爱者尚众犹吾乡。平生不自解嘲诮，祸来亦复非周防。我衰气索不自振，正赖好语能恢张。诗家小魏新有声，旧传秀句西里黄。後生学行阙师友，临路不进空回遑。看君事业青云上，听渠螟蟘生膏肓。","dynasty":"宋代","title":"答魏衍黄预勉余作诗"}
{"author":"陈师道","content":"开门先得故人书，稍喜提携起覆盂。得句有谁知我在，尝新此日赖吾徒。倾篮的皪沾朝露，出袖荧煌得宝珠。会荐瑛盘惊一坐，苋肠藜口未良图。","dynasty":"宋代","title":"答魏衍惠朱樱"}
{"author":"陈师道","content":"烦君临问我何堪，剩欲从君十日谈。老退不应称敏捷，颜苍宁复借红酣。世间公器毋多取，句里宗风郤饱参。陋巷远孙还好学，未容光禄擅东南。","dynasty":"宋代","title":"答颜生"}
{"author":"陈师道","content":"阙然车马不闻音，行路艰危已备更。求舍问田真得计，临流据石有余清。江山满目开新卷，韦杜诸人得细评。闲处著身容我老，忙中见记识君情。","dynasty":"宋代","title":"答颜生见寄"}
{"author":"陈师道","content":"我贫无一锥，所向皆四壁。瀛洲足风露，胡不减饥色。昔闻杜氏子，剪髻事尊客。君妇定不贤，三梳奉巾栉。","dynasty":"宋代","title":"答张文潜"}
{"author":"陈师道","content":"飞沙破面风裂石，平林隐隐倾霹雳。野火燎原尘涨天，道闻马嘶不相得。老翁强欲件少年，立马阶除起无力。城南桃李春意动，少待明朝莫相失。","dynasty":"宋代","title":"大风"}
{"author":"陈师道","content":"德名三后并，母道两朝尊。勇决高千古，危疑定一言。先期还政事，隆礼改山园。哀挽西郊道，云愁昼亦昏。","dynasty":"宋代","title":"大行皇太后挽词二首"}
{"author":"陈师道","content":"扶日行黄道，乘云上紫微。忧劳形末命，恭俭见陈衣。布德刑开网，和戎戢武威。要知怀惠处，行路涕交挥。","dynasty":"宋代","title":"大行皇太后挽词二首"}
{"author":"陈师道","content":"城郭春容晚，因行可当游。飞来双蛱蝶，目尽一浮鸥。峡嶮山将合，江平水郤流。同来端兴尽，且为小迟留。","dynasty":"宋代","title":"登城楼"}
{"author":"陈师道","content":"蜿蜒曲龙腰，山间隐楼观。孤高伏龙角，浮图刺云汉。修林霜雪余，落叶青红乱。想见洞中人，不知时节换。咳唾落江东，江东两眼中。举头触浮云，失脚惊飞鸿。逢人自笑谋身拙，坐使红尘生白发。入山便欲弃人间，出山又与松筠别。","dynasty":"宋代","title":"登凤凰山怀子瞻"}
{"author":"陈师道","content":"数篇曾见使君诗，前後登临各一时。妙舞新声难得继，清风明月郤相宜。朱阑行遍花间路，看尽当年题壁处。更有何人问使君，青春欲尽花飞去。","dynasty":"宋代","title":"登凤凰山怀子瞻"}
{"author":"陈师道","content":"东山如覆盆，石塔仍数层。昔人行乐处，时过名不称。秋风变草木，樵径余薪蒸。四顾一水间，不复知淄渑。菰蒲万世利，烟火千人罾。平生登山脚，岁晚如不胜。求田君勿问，抚髀吾何能。飞鸿将目远，秋水留心澄。兹游岂不朽，作歌记吾曾。","dynasty":"宋代","title":"登冥山"}
{"author":"陈师道","content":"城上危楼江上城，风流千载擅佳名。水兼汴泗浮天阔，山入青齐焕眼明。乔木下泉余故国，黄鹂白鸟解人情。须知壮士多秋思，不露文章世已惊。","dynasty":"宋代","title":"登彭祖楼"}
{"author":"陈师道","content":"晴山堪著眼，别意不胜秋。小作三年别，聊为五斗谋。要须乘下泽，不待到壶头。预恐登临处，长思马少游。","dynasty":"宋代","title":"登寺山"}
{"author":"陈师道","content":"绿暗连村柳，红明委地花。画梁初著燕，废沼已鸣蛙。鸥没轻春水，舟横著浅沙。相逢千岁语，犹说一枝花。","dynasty":"宋代","title":"登燕子楼"}
{"author":"陈师道","content":"恸哭东阿县，伤心莫与论。郤思当痛日，敢望此身存。举目人将母，回头影吊魂。更堪悲手足，孤稚满船门。","dynasty":"宋代","title":"东阿"}
{"author":"陈师道","content":"东阡急雨未成泥，度密穿青取径微。邂逅无人成独往，殷懃有月与同归。","dynasty":"宋代","title":"东禅"}
{"author":"陈师道","content":"土山宛转屈苍龙，下有盘盘盖世翁。万木刺天元自直，丛篁侵道更须东。百年富贵今谁见，一代功名托至公。少日拊头期类我，暮年垂泪向西风。","dynasty":"宋代","title":"东山谒外大父墓"}
{"author":"陈师道","content":"西方社里收身早，白发人中得计长。不作北门东掖客，更无闲事可思量。","dynasty":"宋代","title":"读白乐天临水坐诗"}
{"author":"陈师道","content":"文章平日事，风竹莫年须。衰疾悬知此，霜毛不更除。一丘吾欲往，百亩有如无。魑魅须游子，乾坤著腐儒。扣门闻啄木，唤酒有提壼。门径无行迹，秋来不遣锄。","dynasty":"宋代","title":"独坐"}
{"author":"陈师道","content":"闻名欣识面，异好有同功。我亦惭吾子，人谁恕此公。百年双白鬓，万里一秋风。为说任安在，依然一秃翁。","dynasty":"宋代","tags":"送别，抒怀","title":"送吴先生谒惠州苏副使"}
{"author":"陈师道","content":"东飞乌鹊西飞燕。盈盈一水经年见。急雨洗香车。天回河汉斜。离愁千载上。相远长相望。终不似人间。回头万里山。","dynasty":"宋代","tags":"七夕节，惆怅","title":"菩萨蛮·七夕"}
{"author":"陈师道","content":"为改之曰官样黄，作清平乐词，且令方内知有此名也。重重叠叠。娜袅裙千襵。时样官黄香百叶。一岁相逢两节||。曲阑绕遍芳丛。一枝作意妍秾。折得有谁相忆，却须还与秋风。","dynasty":"宋代","title":"清平乐"}
{"author":"陈师道","content":"晓来误入桃源洞。恰见佳人春睡重。玉腕枕香腮。荷花藕上开。一扇俄惊起。敛黛凝秋水。笑倩整金衣。问郎来几时。","dynasty":"宋代","title":"菩萨蛮（佳人）"}
{"author":"陈师道","content":"今日秋风里，何乡一病翁。力微须杖起，心在与谁同。灾疾资千悟，冤亲并一空。百年先得老，三败未为穷。","dynasty":"宋代","tags":"伤怀，述志，感慨","title":"病起"}
{"author":"陈师道","content":"春风永巷闭娉婷，长使青楼误得名。不惜卷帘通一顾，怕君著眼未分明。当年不嫁惜娉婷，抹白施朱作后生。说与旁人须早计，随宜梳洗莫倾城。","dynasty":"宋代","tags":"写人，感慨，抒情，怀才不遇","title":"放歌行"}
{"author":"陈师道","content":"红上花梢，风传梅信。青春欲动群芳竞。林声鸟语带余寒，江光野色开游径。乍雨还晴，暄寒不定。重门深院帘帷静。又还日日唤愁生，到谁准拟风流病。","dynasty":"宋代","title":"踏莎行"}
{"author":"陈师道","content":"绣幕罩梅花，莫放清香透。鉴里朱颜岁岁移，只道花依旧。把酒问梅花，知我离情否。若使梅花知我时，料得花须瘦。","dynasty":"宋代","title":"卜算子（二）"}
{"author":"陈师道","content":"浅色千重柔叶，深心一点娇黄。只消可意更须香。好个风流模样。玉蕊今谁攀折，诗人此日凄凉。正须蛮素作伊凉。与插钗傍鬓上。","dynasty":"宋代","title":"西江月（咏丁香菊）"}
{"author":"陈师道","content":"纤软小腰身，明秀天真面。淡画修眉小作春，中有相思怨。背立向人羞，颜破因谁倩。不比阳台梦里逢，亲向尊前见。","dynasty":"宋代","title":"卜算子"}
{"author":"陈师道","content":"美政真吾母，名家更杜陵。于张从昔少，鲁卫至今称。丝竹中年好，词华夙世能。周南棠棣传，平世几人登。","dynasty":"宋代","title":"杜侍郎挽词三首"}
{"author":"陈师道","content":"骥騄方怀远，松筠忽有秋。雍容名士数，终始法家流。凛凛惊千载，堂堂閟一丘。能令羊季子，不肯过西州。","dynasty":"宋代","title":"杜侍郎挽词三首"}
{"author":"陈师道","content":"身去风流在，人难玉石分。平生才一见，治行已多闻。更觉知音少，还修地下文。他年九原泪，仍是两冯君。","dynasty":"宋代","title":"杜侍郎挽词三首"}
{"author":"陈师道","content":"黄堂窈窕庆佳辰，密坐雍容合搢紳。广乐充庭如在梦，欢声著物似逢春。瞻天已祝无穷寿，尽醉为期莫计巡。平世难逢身易老，岭梅初破酒方醇。","dynasty":"宋代","title":"对厅口号"}
{"author":"陈师道","content":"以人为食杀为戏，自昔无闻尔所先。信有亡身一言尽，独能遗臭万人传。","dynasty":"宋代","title":"碓磨寨"}
{"author":"陈师道","content":"施食乌鸢喜，持经鸟鼠听。杖藜矜矍铄，顾影怪伶俜。门静行随月，窗虚卧见星。拥衾眠未稳，艰阻饱曾经。","dynasty":"宋代","title":"放怀"}
{"author":"陈师道","content":"论世阙真是，憎好成愚贤。众手挽跛牂，拟度骅骝前。与子早相好，於今不知年。似从欲著帽，忧喜同华颠。生世如风花，高下亦偶然。填沟偶不死，挥刃忽自全。病马试春草，游鱼纵奔川。稍思升斗禄，筦库未阙员。一饥尚可忍，百岁当复延。相予乘下泽，得句要子宣。此生期乐死，它日须诗传。缩手著袖间，弹棋一争先。","dynasty":"宋代","title":"奉酬应物"}
{"author":"陈师道","content":"合谱儿童岁，为僚一再秋。初闻消息报，已作别离忧。急雪将无路，寒江欲断流。相逢宁易得，端为小迟留。","dynasty":"宋代","title":"奉贺陈圣予"}
{"author":"陈师道","content":"疾雷倒海不成雨，黑云衔日蚕不吐。深院回廊昼日长，青帘朱幕风铃语。神仙中人龙作马，翠旌绛节从天下。竹冠芒屦紫绮裘，曳杖林间观物化。清池照眼自生凉，修竹回阴欲过廊。樽酒未空高兴动，含毫欲下云飞扬。俗闻道士业符医，未语已作庸人样。但知一扇博百金，岂识双松到千丈。蝇头小字密著行，四座欢叫醒而狂。忽惊天姥到庭户，风篁露草鸣寒螿。回天郤日有余力，小试席间留翰墨。请公慎用补天手，人佐后皇和玉石。","dynasty":"宋代","title":"奉陪内翰二丈醴泉避暑"}
{"author":"陈师道","content":"後水喧江落浑黄，晚云障日作微凉。笙歌声里旌旗动，罗绮丛中语笑香。劝相秋郊开稔熟，摩娑苔壁吊荒亡。风流一代今山简，有底樽前著葛强。","dynasty":"宋代","title":"奉陪赵大夫游桓山"}
{"author":"陈师道","content":"中年为别不堪忧，束发登门到白头。南省望郎仍国士，东方千骑更吾州。彭翁老寿终遗骨，燕子飞来只故楼。知己难逢身易老，烦公置醴我归休。","dynasty":"宋代","title":"送晁尧民守徐"}
{"author":"陈师道","content":"昔别青衿子，今为白发翁。此行何日见，多难向来同。官事酣歌里，湖山秀句中。风尘莫回首，留眼送归鸿。","dynasty":"宋代","title":"送张衡山"}
{"author":"陈师道","content":"悬流汹汹从天来，南风五日斗不开。御风起柂虎著翼，冲风系缆颜死灰。昨日逆风今日回，万人莫挽才浮杯。篙牵相贺天意得，秋声满帆风倒桅。去留异态须一怒，造物可得无嫌猜。","dynasty":"宋代","title":"回风行"}
{"author":"陈师道","content":"三楚风流秀士林，英词从昔动修门。充庭初识苍龙础，赐醴行沾白兽樽。已上荐书轻一鹗，更凭诗力化群鲲。千年辽鹤空城郭，谁见朱公有异孙。","dynasty":"宋代","title":"和朱智叔鹿鸣席上"}
{"author":"陈师道","content":"三宿城隈寺，轻齎类老禅。暂来真偶尔，适去更翛然。笑别留春坞，行寻下濑船。此身犹断梗，飘泊且随缘。","dynasty":"宋代","title":"别威德寺"}
{"author":"陈师道","content":"恭默思良弼，诗书正百工。事多违谢傅，天遽夺杨公。一代风流尽，三师礼数崇。若无天下议，美恶并成空。","dynasty":"宋代","title":"丞相温公挽词三首"}
{"author":"陈师道","content":"曲巷斜街信马，小桥流水谁家。浅衫深袖倚门斜。只缘些子意，消得百般夸。粉面初生明月，酒容欲退朝霞。春风还解染霜华。肯持鸳绮被，来伴杜家花。","dynasty":"宋代","title":"临江仙·曲巷斜街信马"}
{"author":"陈师道","content":"後水喧江落浑黄，晚云障日作微凉。笙歌声里旌旗动，罗绮丛中语笑香。劝相秋郊开稔熟，摩娑苔壁吊荒亡。风流一代今山简，有底樽前著葛强。","dynasty":"宋代","title":"奉陪赵大夫游桓山"}
{"author":"陈师道","content":"逢花驻马尚多情，天不违人旋作晴。不使近诗增纸价，得知春入凤凰城。","dynasty":"宋代","title":"和谢公定雨行逢卖花"}
{"author":"陈师道","content":"馈粮千里古无策，木牛流马功不极。边头数米换黄金，将军汗马未伏枥。黠羌人面作胡语，鸟雀贪生尔如许。熊虎可避蝱可驱，覆巢熏穴意何如。汉虏相当庸可尽，聊城正用一封书。巧手莫为无面饼，谁能留渴须远井。国家有急君得辞，徐人不劳扣关请。陇上壮士莫扪舌，河西狂王防系颈。向来此地几送迎，草间翁仲口不瘖。十年两熟饱可待，一岁四守人何心。老稚持车车不留，归人不行行转头。关中正须萧丞相，省内早要富民侯。可同一夫在所悯，岁晚得无沟壑忧。","dynasty":"宋代","title":"送杜侍御纯陕西转运"}
{"author":"陈师道","content":"数有中年别，宽为满岁期。得无鱼口厄，聊复雁门踦。齿脱心犹壮，秋清意自悲。平时郡文学，邓禹得三为。","dynasty":"宋代","title":"别乡旧"}
{"author":"陈师道","content":"南山楼观插穹苍，林杪青灯出上方。形胜自如诸老逝，功名随尽二流长。马游从昔哀吾老，王粲当年赋异乡。少日幻心今净尽，多生绮语未全忘。","dynasty":"宋代","title":"再和寇十一二首"}
{"author":"陈师道","content":"软熟羞盘馔，芳辛实枕帏。候晴先晒席，占湿预烘衣。易粟鸡皮皱，难培鹤骨肥。头颅虽若此，虚白日生辉。","dynasty":"宋代","title":"病中六首"}
{"author":"陈师道","content":"任教雪压色终胜，郤要风严香更闻。江雨细时青子熟，闻名犹救渴将军。","dynasty":"宋代","title":"梅花七绝"}
{"author":"陈师道","content":"赤手取鱼如拾块，布网鸣舷攻腹背。岂知激浊与清流，恐惧骈头牵翠带。居士仁心到鱼鸟，会有微生化余鱠。宁容网目漏吞舟，谁能烹鲜作苛碎。我亦江湖钓竿手，误逐轻车从下濑。生当得意落鸥边，何用封侯堕鸢外。不如此鱼今得所，置身暗与神明会。径须作记戒鲸鲵，防有任公钓东海。","dynasty":"宋代","title":"次韵苏公西湖徙鱼三首"}
{"author":"陈师道","content":"美政真吾母，名家更杜陵。于张从昔少，鲁卫至今称。丝竹中年好，词华夙世能。周南棠棣传，平世几人登。","dynasty":"宋代","title":"杜侍郎挽词三首"}
{"author":"陈师道","content":"宿云护朝霜，秋阳佐残暑。蝇痴驱复来，汗下拭莫御。庭梧自黄陨，风过成夜语。幸是可怜生，胡然遽如许。黄生多新诗，如盆茧抽绪。唱高难欸乃，隽永得{口父}咀。意合无古今，投闇有迎拒。名成弟子韩，价重先生楮。向来得斯人，孰谓余龃龉。晚炊邻僧米，昼拾狙公芧。甘酸皆适口，霜黄未登俎。门有曲逆车，谤甚北山女。宁为沟中断，不作太仓鼠。老退无好怀，续明然两炬。搔首不成眠，寒蛩促机杼。","dynasty":"宋代","title":"和黄预感秋"}
{"author":"陈师道","content":"春风吹尽秋光照，瘦减初黄。改样新妆。特地相逢只认香。南台九日登临处，不共飞觞。镜里伊傍。独秀钗头殿众芳。","dynasty":"宋代","title":"罗敷媚（和何大夫酴醿菊·二之一）"}
{"author":"陈师道","content":"吴音未至慢，楚语不假些。","dynasty":"宋代","title":"句其十"}
{"author":"陈师道","content":"每逢无可语，暂阻即相求。解卷初增气，开怀得写忧。昏烟宜带雨，风树更添秋。绝唱犹多和，先衰怯後酬。","dynasty":"宋代","title":"答王立之"}
{"author":"陈师道","content":"入竹投窗夜有声，似违残腊作初正。三更爽气侵危坐，万里回风逼发生。呵笔小吟撩我老，闭门高卧见君情。只今剩作惊人句，颇觉吟边意未平。","dynasty":"宋代","title":"次韵黄生"}
{"author":"陈师道","content":"烛暗人初寂，寒生夜向深。潜鱼聚沙窟，坠鸟滑霜林。稍作他方计，初回万里心。还家只有梦，更著晓寒侵。","dynasty":"宋代","title":"宿齐河"}
{"author":"陈师道","content":"胸中历历著千年，笔下源源赴百川。真字飘扬今有种，清谈绝倒古无传。出尘悟解多为路，随世功名小著鞭。白首相逢恐无日，几时笔札到林泉。","dynasty":"宋代","title":"送苏迨"}
{"author":"陈师道","content":"昔人三百篇，善世已有余。後生守章句，不足供嗫嚅。一登吏部选，笔砚随扫除。闭合画眉妩，隔屋闻歌呼。奉公用汉律，宁复要诗书。俛首出跨下，枉此七尺躯。今代陶朱公，不作大梁屠。计然特未用，意得轻全吴。为邦得畿县，政密自计疏。宁书下下考，不奉急急符。用意簿领外，筑室课典谟。平生五千卷，还舍不问涂。近事更汉唐，稍以诗自娱。复作无事饮，醉卧拥青奴。桃李春事繁，轩窗画景舒。鸣屋鸠渴雨，窥帘燕哺鶵。休吏散篇帙，风篁献笙竽。听然一启齿，斯民免为鱼。","dynasty":"宋代","title":"咸平读书堂"}
{"author":"陈师道","content":"老著江湖才一得，病占风雨漫多知。身将白鸟同归日，梦到黄粱未熟时。","dynasty":"宋代","title":"绝句"}
{"author":"陈师道","content":"甲子仍逢夏，连朝雨脚垂。黑云玄甲驻，铁骑冷官驰。映日还蒙雾，悬麻郤散丝。颓墙通太豕，破柱出蛟螭。野润风光秀，凉生枕席宜。拨云开日月，噀水出虹蜺。贫可留须睫，恩当记扊扅。苍头行冒雨，赤脚出冲泥。诗好声生吻，书工手著胝。衰年得佳句，怀抱顿能移。","dynasty":"宋代","title":"和黄预久雨"}
{"author":"陈师道","content":"卧念张居士，逃名老石根。学诗真得瘦，识字即空樽。鸣笛夜宜远，灯花晓更繁。未须哀老子，也复守丘园。","dynasty":"宋代","title":"夏夜有怀"}
{"author":"陈师道","content":"春风永巷闭娉婷，长使青楼误得名。不惜卷帘通一顾，怕君著眼未分明。当年不嫁惜娉婷，抹白施朱作后生。说与旁人须早计，随宜梳洗莫倾城。","dynasty":"宋代","tags":"写人，感慨，抒情，怀才不遇","title":"放歌行"}
{"author":"陈师道","content":"青衿曾诵赋，皓首始登门。意得宁论晚，心交不待言。向来期北上，可复改南辕。画地数佳政，丛谈何处村。","dynasty":"宋代","title":"送何子温移亳州三首"}
{"author":"陈师道","content":"月落霜严自靓妆，北风工为发清香。晚英数点辞林去，幽独无人为断肠。","dynasty":"宋代","title":"梅花七绝"}
{"author":"陈师道","content":"百工营材先利器，市道居货如作赘。书生活计亦酸寒，断塼半瓦宁求备。端溪四山下龙渊，郁积中州清淑气。金声玉骨石为容，河江屈流云作使。滑如女肤色马肝，夜半神光际天地。诸天散花百神喜，知有圣人当出世。没人投深索千丈，探颌适遭龙伯睡。辘轳挽出万人贺，千岁之藏一朝致。琢为时样供翰墨，十袭包藏百金贵。北行万里更众目，寇卿好事不计费。南邻居士卿之孙，丰悴相从不为异。似怜陶瓦磨灶煤，辍赠不减前人志。人言寒士莫作事，鬼夺客偷天破碎。龟玉韫匵与无同，锦衾还客弃佳惠。众所欲得当有缘，天独於余可无意。敢书细字注鱼虫，要传华严八千偈。","dynasty":"宋代","title":"谢寇十一惠端砚"}
{"author":"陈师道","content":"鸡鸣人当行，犬鸣人当归。秋来公事急，出处不待时。昨夜三尺雨，灶下已生泥。人言田家乐，尔苦人得知。","dynasty":"宋代","title":"田家"}
{"author":"陈师道","content":"平生忍欲今忍贫，闭口逢人不少陈。俸薄身清赵都史，也能作意向诗人。","dynasty":"宋代","title":"谢宪台赵史惠米"}
{"author":"陈师道","content":"东风作恶不成寒，野水穿沙自作滩。细草无端留客卧，繁枝有意待人看。","dynasty":"宋代","title":"春兴"}
{"author":"陈师道","content":"莫爱西湖好，涓涓去不回。无情是江水，犹解及时来。","dynasty":"宋代","title":"江湖堂"}
{"author":"陈师道","content":"江平石出涨沙浮，船阁平洲水断流。朝暮去来何日了，一杯谁与吊阳侯。","dynasty":"宋代","title":"十八日潮"}
{"author":"陈师道","content":"闻名欣识面，异好有同功。我亦惭吾子，人谁恕此公。百年双白鬓，万里一秋风。为说任安在，依然一秃翁。","dynasty":"宋代","tags":"送别，抒怀","title":"送吴先生谒惠州苏副使"}
{"author":"陈师道","content":"平林广野骑台荒，山寺钟鸣报夕阳。人事自生今日意，寒花只作去年香。巾欹更觉霜侵鬓，语妙何妨石作肠。落木无边江不尽，此身此日更须忙。","dynasty":"宋代","tags":"重阳节，登高，写景，抒怀","title":"次韵李节推九日登南山"}
{"author":"陈师道","content":"海外三年谪，天南万里行。生前只为累，身後更须名。未得平安报，空怀故旧情。斯人有如此，无复涕纵横。","dynasty":"宋代","title":"怀远"}
{"author":"陈师道","content":"斯人不复有，累世或可期。每於丹青里，一见如平时。坏障尘得入，惨澹令人悲。墨色落欲尽，严颜终不移。朽老莫使年，石心乌铜皮。念此犹少作，未尽冰霰姿。北枝把异鹊，意定了不疑。惜哉不得语，胸次几兴衰。一为要贵役，可复辞画师。隐奥虽可惜，涂抹复见遗。谢侯名家子，感慨形苦词。岂惟语画工，劲特颇似之。何当补谏列，一吐胸中奇。","dynasty":"宋代","title":"和谢公定观秘阁文与可枯木"}
{"author":"陈师道","content":"当日功名指顾收，一言悟主过千秋。去登霄汉如平地，归到云山尚黑头。解组行参莲社客，挥金坐揖醉乡侯。谢公不为苍生起，拥鼻重来可自由。","dynasty":"宋代","title":"酬吕明父学士"}
{"author":"陈师道","content":"数篇曾见使君诗，前後登临各一时。妙舞新声难得继，清风明月郤相宜。朱阑行遍花间路，看尽当年题壁处。更有何人问使君，青春欲尽花飞去。","dynasty":"宋代","title":"登凤凰山怀子瞻"}
{"author":"陈师道","content":"蜿蜒曲龙腰，山间隐楼观。孤高伏龙角，浮图刺云汉。修林霜雪余，落叶青红乱。想见洞中人，不知时节换。咳唾落江东，江东两眼中。举头触浮云，失脚惊飞鸿。逢人自笑谋身拙，坐使红尘生白发。入山便欲弃人间，出山又与松筠别。","dynasty":"宋代","title":"登凤凰山怀子瞻"}
{"author":"陈师道","content":"摇风影似凝，带雪香如抱。开尽南枝到北枝，不道春将老。飘飖姑射仙，谁识冰肌好。会有青绫梦觉人，可爱池塘草。","dynasty":"宋代","title":"卜算子"}
{"author":"陈师道","content":"盎中有声囊不瘿，咽息不如带加紧。人生七十今已半，一饱无时何可忍。公侯早岁有如此，奴婢蓐食支夜永。向来糠籺之子孙，居邻无僧家有井。","dynasty":"宋代","title":"拟古"}
{"author":"陈师道","content":"若奚不鹯，吾知避而迁。汝胡不狸，吾知远而驰。宵迩吾巢，晨并吾枝。怀毒妊凶，初不汝期。莽莽拳拳，甫笑嬉嬉。情貌深厚，孰从而追。","dynasty":"宋代","title":"鸷鹊诗"}
{"author":"陈师道","content":"数有中年别，宽为满岁期。得无鱼口厄，聊复雁门踦。齿脱心犹壮，秋清意自悲。平时郡文学，邓禹得三为。","dynasty":"宋代","title":"别乡旧"}
{"author":"陈师道","content":"海外三年谪，天南万里行。生前只为累，身後更须名。未得平安报，空怀故旧情。斯人有如此，无复涕纵横。","dynasty":"宋代","title":"怀远"}
{"author":"陈师道","content":"一官归老岂嘉宾，喜见群材入选抡。学变古今人得意，化行梁楚俗还醇。士蒙余勇天同力，诗度清秋物再新。勉作功名求善颂，径从平地据通津。","dynasty":"宋代","title":"次韵杨内翰赠诸进士"}
{"author":"陈师道","content":"千载归来辽海东，江山如旧里闾空。时平未觉身难遇，学赡依然说不穷。着绣昼行真细事，一车磬折得深衷。圣朝未有徐州相，剩作功名跨数公。","dynasty":"宋代","title":"赠郑户部"}
{"author":"陈师道","content":"寒里一枝春，白间千点黄。道人不好色，行处若为香。","dynasty":"宋代","title":"和豫章公黄梅二首"}
{"author":"陈师道","content":"老怯危桥泥没膝，喜闻吾党政如春。须君不惜千金费，此後宁无我辈人。","dynasty":"宋代","title":"项城道中寄刘令使修溪桥"}
{"author":"陈师道","content":"清愁叠积。更莫迟留春酒逼。吹面和风。梅信新来一线通。危楼晓望。雪满群山开画障。目断瑶川。同凭阑干意几般。","dynasty":"宋代","title":"木兰花减字（和人对雪）"}
{"author":"陈师道","content":"娉婷娜袅。红落东风青子小。妙舞逶迤。拍误周郎却未知。花前月底。谁唤分司狂御史。欲语还休。唤不回头莫著羞。","dynasty":"宋代","title":"木兰花减字（赠晃无咎舞鬟）"}
{"author":"陈师道","content":"重重叠叠。娜娜裙千襵。时样官黄香百叶。一岁相逢两节。曲阑绕遍芳丛。一枝作意妍秾。折得有谁相忆，却须还与秋风。","dynasty":"宋代","title":"清平乐·重重叠叠"}
{"author":"陈师道","content":"早弃人间事，真从地下游。丘原无起日，江汉有东流。身世从违里，功名取次休。不应须礼乐，始作后程仇。","dynasty":"宋代","title":"南丰先生挽词二首其一"}
{"author":"陈师道","content":"送往开新雪又晴，故留腊白待春青。稍回杉色伸梅怨，并得朝看与夜听。已觉庭泥生鸟迹，遽修田事带朝星。暮年功力归持律，不是骚人故独醒。","dynasty":"宋代","title":"雪後"}
{"author":"陈师道","content":"扶老趋严召，徐行及圣时。端能几字正，敢恨十年迟。肯著金根谬，宁辞乳媪讥。向来忧畏断，不尽鹿门期。","dynasty":"宋代","title":"除官"}
{"author":"陈师道","content":"淮南小山秦氏子，旧雨不来今雨来。风席起尘晨突冷，坐看鸟迹破苍苔。","dynasty":"宋代","title":"秦少章见过"}
{"author":"陈师道","content":"学诗如学仙，时至骨自换。缥缈鸿鹄上，众目焉能玩。子从淮海来，一喙当百难。师儒有韩孟，拭目互惊惋。老生时在傍，缩手愧颜汗。黄公金华伯，莞尔回一眄。彼方试子难，疾前不应懦。要当攻石坚，切作抟沙散。桓璧虽具美，礲错加璀璨。我老不足畏，後生何可慢。","dynasty":"宋代","title":"次韵答秦少章"}
{"author":"陈师道","content":"馈粮千里古无策，木牛流马功不极。边头数米换黄金，将军汗马未伏枥。黠羌人面作胡语，鸟雀贪生尔如许。熊虎可避虻可驱，覆巢熏穴意何如。汉虏相当庸可尽，聊城正用一封书。巧手莫为无面饼，谁能留渴须远井。国家有急君得辞，徐人不劳扣关请。陇上壮士莫扪舌，河西狂王防系颈。向来此地几送迎，草间翁仲口不瘖。十年两熟饱可待，一岁四守人何心。老稚持车车不留，归人不行行转头。关中正须萧丞相，省内早要富民侯。可同一夫在所悯，岁晚得无沟壑忧。","dynasty":"宋代","title":"送杜侍御纯"}
{"author":"陈师道","content":"相逢已偶尔，告别更苍然。离合惊时换，行藏乃世缘。君无学干禄，我亦赋归田。泗水秋山外，长安夕照边。","dynasty":"宋代","title":"送张芝卿"}
{"author":"陈师道","content":"从昔婵娟多命薄，如今歌舞更能诗。孰知文雅河阳令，不削琼奴柱下题。","dynasty":"宋代","title":"题柱二首"}
{"author":"陈师道","content":"朝流骇汗蒸双猊，风卷屯云散万蹄。任使轻衫污娇色，可令纤手洗春泥。","dynasty":"宋代","title":"和李文叔退朝"}
{"author":"陈师道","content":"月与秋期特地圆，花随人意作春妍。郤因姊弟争珠凤，更欲君王意外怜。","dynasty":"宋代","title":"拟汉宫词三首"}
{"author":"陈师道","content":"金华牧羊小家子，西真攘桃何代儿。诗著海山书落爪，向来那免世人疑。","dynasty":"宋代","title":"徐僊书三首"}
{"author":"陈师道","content":"末路相逢首重回，紫芝眉宇向人开。老来惟有风情在，事去空怜岁月催。憔悴不堪临楚泽，栖迟无路上燕台。少陵肺病疏杯斝，想负花前载酒来。","dynasty":"宋代","title":"和王明之见寄"}
{"author":"陈师道","content":"绿暗连村柳，红明委地花。画梁初著燕，废沼已鸣蛙。鸥没轻春水，舟横著浅沙。相逢千岁语，犹说一枝花。","dynasty":"宋代","title":"登燕子楼"}
{"author":"陈师道","content":"百卉前头第一芳，低临粉水浸寒光。卷帘初认云犹冻，逆鼻浑疑雪亦香。鼎实自应终有待，天真不假更匀妆。江南望断无来使，且伴诗翁入醉乡。","dynasty":"宋代","title":"和和叟梅花"}
{"author":"陈师道","content":"复作中年别，仍怀后日忧。关山遮极目，汴泗只东流。政好遭频借，诗清得暗投。会看灵寿杖，扶出富民侯。","dynasty":"宋代","title":"送何子温移亳州三首其三"}
{"author":"陈师道","content":"相逢不用蚤，论交宜晚岁。平生易诸公，斯人真可畏。见之三伏中，凛凛有寒意。名下今有人，胸中本无事。神物护诗书，星斗见光气。惜无千人力，负此万乘器。生前一樽酒，拨弃独何易。我亦奉斋戒，妻子以为累。子如双井茶，众口愿其尝。顾我如麦饭，犹足填饥肠，陈诗传笔意，愿立弟子行。何以报嘉惠，江湖永相忘。","dynasty":"宋代","title":"赠鲁直"}
{"author":"陈师道","content":"春风吹尽秋光照，瘦减初黄。改样新妆。特地相逢只认香。南台九日登临处，不共飞觞。镜里伊傍。独秀钗头殿众芳。","dynasty":"宋代","title":"罗敷媚（和何大夫酴醿菊·二之一）"}
{"author":"陈师道","content":"接禄才余岁，为邦近故园。案图三万户，镇静五千言。雪尽春泥滑，风生沙水昏。犹须放琴客，坐席稍能温。","dynasty":"宋代","title":"送张蕲县"}
{"author":"陈师道","content":"端也早丰下，岁晚未可量。我老不自食，安得如我长。呱呱弃不子，退省未可忘。吾母亦念我，与尔宁相望。","dynasty":"宋代","title":"忆少子"}
{"author":"陈师道","content":"当日功名指顾收，一言悟主过千秋。去登霄汉如平地，归到云山尚黑头。解组行参莲社客，挥金坐揖醉乡侯。谢公不为苍生起，拥鼻重来可自由。","dynasty":"宋代","title":"酬吕明父学士"}
{"author":"陈师道","content":"仕屈诸儒底，名成一战中。酒为千日计，诗费几生功。戏马章台下，呼鹰上蔡东。少年豪侠窟，杵臼得梁鸿。","dynasty":"宋代","title":"再赠寇司户"}
{"author":"陈师道","content":"功名违壮志，戒律负前身。刘德长欺客，王融郤笑人。残年增受岁，病眼怯逢春。杖屦知何向，知公未厌频。","dynasty":"宋代","title":"湖上晚归寄诗友"}
{"author":"陈师道","content":"千里相从愧子心，未堪归路马駸駸。更能作意怜衰病，肯後重来道古今。三岁有期看一举，百年聊待到千寻。行逢净社论余习，为说登临久废吟。","dynasty":"宋代","title":"陈询秀才归徐"}
{"author":"陈师道","content":"合谱儿童岁，为僚一再秋。初闻消息报，已作别离忧。急雪将无路，寒江欲断流。相逢宁易得，端为小迟留。","dynasty":"宋代","title":"奉贺陈圣予"}
{"author":"陈师道","content":"银潢清浅填乌鹊。画帘急雨长河落。初月未成圆。明星惜此筵。愁来无断绝。岁岁年年别。不用泪红滋。年年岁岁期。","dynasty":"宋代","title":"菩萨蛮"}
{"author":"陈师道","content":"回合江山秀，佳城去域中。佩环无晓日，苹藻自春风。断发人何在，捐金事已空。遂移男子孝，更作直臣忠。","dynasty":"宋代","title":"舒御史太夫人挽辞"}
{"author":"陈师道","content":"霏微腊雪不沾尘，收拾阳和作早春。一坐尽倾归盛德，四时难得是佳辰。鬓边彩胜年年好，樽下歌声日日新。一笑难逢时易失，杯行到手莫辞频。","dynasty":"宋代","title":"立春致语口号"}
{"author":"陈师道","content":"酷暑不可处，相将寻昼凉。清谈廕广厦，甘寝就匡床。莲剥明珠滑，瓜浮绀玉香。因知北窗卧，自信出羲皇。","dynasty":"宋代","title":"同苏不疑避暑法惠寺"}
{"author":"陈师道","content":"闭户风将雨，通宵浪打头。若为中夕听，复作别时愁。宿雁鸣渔火，村舂急暗投。不应田二顷，能使寸心休。","dynasty":"宋代","title":"寒夜"}
{"author":"陈师道","content":"积石横成岭，行杨密映门。人声隐林杪，僧舍遶云根。顿摄尘缘尽，方知象教尊。只应羊叔子，名字与山存。","dynasty":"宋代","title":"游鹊山院"}
{"author":"陈师道","content":"秋光烛地。帘幕生秋意。露叶翻风惊鹊坠。暗落青林红子。微行声断长廊。熏炉衾换生香。灭烛却延明月，揽衣先怯微凉。","dynasty":"宋代","tags":"婉约，秋天，写景","title":"清平乐·秋光烛地"}
{"author":"陈师道","content":"薄命犹多难，浮生未定居。故人忧已矣，千里问何如。白发羞明镜，青灯怯细书。不曾知史馆，何用索枯鱼。","dynasty":"宋代","title":"寄答颜长道其一"}
{"author":"陈师道","content":"秀岭归云里，华谯夕照中。登临终不数，吟笑近多同。麦秀知春力，人和验岁丰。预为逃暑约，一快楚台风。","dynasty":"宋代","title":"和寇十一雨後登楼"}
{"author":"陈师道","content":"湖平木落摇空阔。叶底流泉鸣复咽，酒边清漏往时同，花里朱弦纤手抹。风光过手春冰滑。十事违人常七八。不将白发并黄花，拟下清流揽明月。","dynasty":"宋代","title":"木兰花（汝阴湖上同东坡用六一韵）"}
{"author":"陈师道","content":"城上危楼江上城，风流千载擅佳名。水兼汴泗浮天阔，山入青齐焕眼明。乔木下泉余故国，黄鹂白鸟解人情。须知壮士多秋思，不露文章世已惊。","dynasty":"宋代","title":"登彭祖楼"}
{"author":"陈师道","content":"芙蓉不借韶华助，故著缃黄。宿面留妆。不出寒花只暂香。伤春不尽悲秋苦，落蕊浮觞。知在谁傍。一笑盈盈百种芳。","dynasty":"宋代","title":"罗敷媚（二之二）"}
{"author":"陈师道","content":"阴阴云日江城晚。小院回廊春已满。谁教言语似鹂黄，深闭玉笼千万怨。蓬莱易到人难见。香火无凭空有愿。不辞歌里断人肠，只怕有肠无处断。","dynasty":"宋代","title":"木兰花"}
{"author":"陈师道","content":"故国山河在，新堂冰雪生。万家和气贺初成。人在笙歌声里、暗生春。今代无双士，当年第一人。杯行到手莫辞频。明日凤池归路、隔清尘。","dynasty":"宋代","title":"南柯子（贺彭舍人黄堂成）"}
{"author":"陈师道","content":"点点轻黄减白，垂垂重露生鲜。肌香骨秀月中仙。雪满瑶台曳练。绰约却宜长见，清真不假余妍。殷勤与插小婵娟。要试尊前玉面。","dynasty":"宋代","title":"西江月（咏酴醿菊）"}
{"author":"陈师道","content":"磊落金盘荐糟蟹，纤柔玉指破霜柑。","dynasty":"宋代","title":"残句：磊落金盘荐糟蟹"}
{"author":"陈师道","content":"丈人东南来，复作西南去。连年万里别，更觉贫贱苦。王事有期程，亲年当喜惧。畏与妻子别，已复迫曛暮。何者最可怜，儿生未知父。盗贼非人情，蛮夷正狼顾。功名何用多，莫作分外虑。万里早归来，九折慎驰骛。嫁女不离家，生男已当户。曲逆老不侯，知人公岂误。","dynasty":"宋代","title":"送外舅郭大夫西川提点刑狱"}
{"author":"陈师道","content":"我无置锥君立壁，舂黍作麋甘胜蜜。绨袍不受故人意，药饵肯为儿辈屈。割白鹭股何足难，食卢鹚肉未为失。暮年五斗得千里，有愧寒檐背朝日。","dynasty":"宋代","title":"答黄充"}
{"author":"陈师道","content":"伏尽暑犹壮，秋生凉故迟。蝉吟接远响，萤烛度深枝。岁半身仍健，年侵意自悲。情知寇公子，不作感秋词。","dynasty":"宋代","title":"秋後五日应物无诗岂年志俱壮未解伤秋耶以诗"}
{"author":"陈师道","content":"稍稍昏烟集，冬冬一再更。短檠昏细字，高枕忘平生。来雁妨身健，新杨唤眼明。己须甘酒力，不用占时名。","dynasty":"宋代","title":"秋怀"}
{"author":"陈师道","content":"昨日山中云，今朝山下雨。牛羊没禾黍，蟋蟀促机杼。磨刀洗盆瓮，社腊不胜数。岂无聚歛吏，触手丞相怒。","dynasty":"宋代","title":"秋怀十首"}
{"author":"陈师道","content":"阴阴云日江城晚。小院回廊春已满。谁教言语似鹂黄，深闭玉笼千万怨。蓬莱易到人难见。香火无凭空有愿。不辞歌里断人肠，只怕有肠无处断。","dynasty":"宋代","title":"木兰花"}
{"author":"陈师道","content":"竹里高亭灯烛光，今年复得杜襄阳。倏看老盖千年後，更想霜林百尺强。","dynasty":"宋代","title":"次韵苏公竹间亭绝句"}
{"author":"陈师道","content":"诗成笔落骥历块，不用安西题纸背。小家厚歛四壁立，拆东补西裳作带。堂下觳觫牛何罪，太山之阳人作鱠。同生异趣有如此，缾悬瓽间终一碎。流水长者今公是，雨花散乱投金濑。人言充庖须此辈，慈观更须容度外。赐墙及肩人得视，公才盘盘一都会。有怜其穷与不朽，我亦牵联书玉海。","dynasty":"宋代","title":"次韵苏公西湖徙鱼三首"}
{"author":"陈师道","content":"寓世生同里，随方去有情。来为百年别，不惜片时程。斋鉢须勤供，经钟莫倦鸣。当来第三会，此界郤逢迎。","dynasty":"宋代","title":"别月华严"}
{"author":"陈师道","content":"姓名曾落荐书中，刻画无盐自不工。一日虚声满天下，十年从事得途穷。白头未觉功名晚，青眼常蒙今昔同。衰疾又为今日别，数行老泪洒西风。","dynasty":"宋代","title":"别黄徐州"}
{"author":"陈师道","content":"同好共城郭，十日不一顾。人事虽好乖，吾生亦多忤。阖门对妻子，岁月不可度。闭目宁用遮，停杯仍下箸。独无区中缘，永怀岩下趣。平生三径资，安得一朝具。万里初历块，前驱告曛暮。怀归属有思，弃世不待怒。老境厌逶迟，人情费将护。向来张长公，吾亦从兹去。灯花频作喜，月色正可步。预恐何水曹，明朝有新句。","dynasty":"宋代","title":"寒夜有怀晁无斁"}
{"author":"陈师道","content":"胡床欲上庾公楼，那复周南叹滞留。皓魄光连鲛室午，疏星冷浸洞庭秋。锦袍有兴思姑熟，桃楫无心问莫愁。唤取长江来入社，不劳牛渚问行舟。","dynasty":"宋代","title":"和刘元乐月夜寄贾耘老"}
{"author":"陈师道","content":"学舍论交二十年，白头相对固依然。才难孰为吾君惜，果满宁容我辈先。熟路长驱聊缓步，百全一发不虚弦。故怀未尽还成别，饱惯人间不更怜。","dynasty":"宋代","title":"送詹司业"}
{"author":"陈师道","content":"往昔敦朋好，犹能成报书。老衰浑得懒，疏密略相如。名堕网中蝶，身随冰下鱼。填门车马客，左席为君虚。","dynasty":"宋代","title":"答寄魏衍"}
{"author":"陈师道","content":"少共千忧老一官，中间毁誉两茫然。去留有命真如此，俯仰从人郤未然。故著江山供极目，正将强健人新年。惊逢小杜风流胜，信有衣冠不乏贤。","dynasty":"宋代","title":"次韵寇秀才寄下邳家兄"}
{"author":"陈师道","content":"三楚风流信有人，先声今已彻咸秦。宁为鸡口官无小，欲试牛刀久要新。细肋卧沙勤下箸，长芒刺眼莫沾唇。山西豪杰知吾老，为说犹堪举万钧。","dynasty":"宋代","title":"送冯翊宋令"}
{"author":"陈师道","content":"莫解丁香结，从教长苦辛。郤因千种恨，别作一家春。","dynasty":"宋代","title":"拟李义山柳枝词五首"}
{"author":"陈师道","content":"平生经世策，寄食不资身。孰使文章著，能辞辙迹频。帝城分不入，书札詗何人。子未知吾懒，吾宁觉子贫。","dynasty":"宋代","title":"寄答李方叔"}
{"author":"陈师道","content":"伏尽暑犹壮，秋生凉故迟。蝉吟接远响，萤烛度深枝。岁半身仍健，年侵意自悲。情知寇公子，不作感秋词。","dynasty":"宋代","title":"秋後五日应物无诗岂年志俱壮未解伤秋耶以诗"}
{"author":"陈师道","content":"今代张平子，雄深次子长。名高三俊上，官立右螭旁。车笠吾何恨，飞腾子莫量。时平身早达，未用梦凝香。","dynasty":"宋代","title":"寄张文潜舍人"}
{"author":"陈师道","content":"一杯领意不须沽，六字持身已有余。痴子未知天上乐，先生今解世间书。","dynasty":"宋代","title":"次韵回山人赠沈东老二首"}
{"author":"陈师道","content":"文新情已故，室远人则迩。杯酒不相忘，一朝得二子。初花美无度，後时终可鄙。与汝卧秋风，看君控双鲤。","dynasty":"宋代","title":"次韵答子实秦少章二首"}
{"author":"陈师道","content":"太阿无前锋不缺，铅刀不堪供一切。至柔绕指刚则折，善而藏之光夺月。","dynasty":"宋代","title":"次韵答学者四首"}
{"author":"陈师道","content":"日暖衣犹袭，宵长被有棱。朝晡三楪饭，昏晓一缸灯。伴坐跧如几，扶行瘦比藤。生缘堪入画，寂寞憩松僧。","dynasty":"宋代","title":"病中六首"}
{"author":"陈师道","content":"清词丽句前朝曲。使君借与灯前读。读罢已三更。寒窗雨打声。应怜诗客老。要使情怀好。犹有解歌人。尊前未得听。","dynasty":"宋代","title":"菩萨蛮（寄赵使君）"}
{"author":"陈师道","content":"阙然声问略相同，百里之间一水通。春兴多多高纸价，愁怀一一逐归鸿。不忧寒饿成吾老，稍喜朝廷记此公。梦每见君心已了，不因新句觉情东。","dynasty":"宋代","title":"和酬魏衍"}
{"author":"陈师道","content":"静里秋光到，闲中昼自长。闭门宜泄柳，尸祝谩庚桑。腹已枵经笥，身犹试药方。强名今日愈，勃窣负东墙。","dynasty":"宋代","title":"病中六首"}
{"author":"陈师道","content":"江平石出涨沙浮，船阁平洲水断流。朝暮去来何日了，一杯谁与吊阳侯。","dynasty":"宋代","title":"十八日潮"}
{"author":"陈师道","content":"老作诸侯客，贫为一饱谋。折腰真耐辱，捧檄敢轻投。早作千年调，中怀万斛愁。暮年随手尽，心事许溟鸥。","dynasty":"宋代","title":"元符三年七月蒙恩复除棣学喜而成诗"}
{"author":"陈师道","content":"汉庭用少公何在，不使群飞接羽翰。今代贵人须白发，挂冠高处未宜弹。","dynasty":"宋代","title":"次韵答邢居实二首"}
{"author":"陈师道","content":"烟昏晚寒风发屋，行者抽篷离者哭。青衫白发两相鲜，积雪朝阳眩双目。猛虎食子有分羹，洁鹭割股谋补肉。妻孥不用哭穷途，前府故人风义笃。","dynasty":"宋代","title":"寄子闵"}
{"author":"陈师道","content":"休休莫莫。更莫思量著。记著不如浑忘著。百种寻思枉却。绣囊锦帐吹香。雄蜂雌蝶难双。眉上放开春色，眼前怜取新郎。","dynasty":"宋代","title":"清平乐（二之一）"}
{"author":"陈师道","content":"蒲港侵衣绿，莲塘乱眼红。将身供世事，结缆待回风。","dynasty":"宋代","title":"巨野二首其二"}
{"author":"陈师道","content":"蒲巷牵丝直，平湖坠镜清。顺流风借便，捷路雪初晴。鸟度欲何向，鸥来只自惊。有行须快意，安得易为情。","dynasty":"宋代","title":"钜野泊触事"}
{"author":"陈师道","content":"灵岳占佳气，琳宫閟宝衣。应祈符圣历，锡号焕皇扉。日月尧同数，讴歌启与归。伤心五云去，不见六龙飞。","dynasty":"宋代","title":"钦慈皇后挽词二首"}
{"author":"陈师道","content":"清愁叠积。更莫迟留春酒逼。吹面和风。梅信新来一线通。危楼晓望。雪满群山开画障。目断瑶川。同凭阑干意几般。","dynasty":"宋代","title":"木兰花减字/减字木兰花和人对雪"}
{"author":"陈师道","content":"南邻歌舞隔墙听，想对朝窗晕倒青。莫望唤人看娜嫋，只凭幽梦寄丁宁。","dynasty":"宋代","title":"戏寇君二首"}
{"author":"陈师道","content":"娉娉袅袅。芍药枝头红玉小。舞袖迟迟。心到郎客已知。当筵举酒。劝我尊前松柏寿。莫莫休休。白发簪花我自羞。","dynasty":"宋代","title":"木兰花减字"}
{"author":"陈师道","content":"寒里一枝春，白间千点黄。道人不好色，行处若为香。","dynasty":"宋代","title":"和豫章公黄梅二首"}
{"author":"陈师道","content":"漫漫平沙走白虹，瑶台失手玉杯空。晴天摇动清江底，晚日浮沉急浪中。","dynasty":"宋代","tags":"写景，地名，早教古诗100首","title":"十七日观潮"}
{"author":"陈师道","content":"剑佩声来合玉除，骐驎烟上暗金铺。近臣先识天颜喜，九奏初知昼景舒。东海为田将几见，南山称寿已三呼。欲知帝力今多少，醉舞行歌塞道涂。","dynasty":"宋代","title":"兴龙节致语口号"}
{"author":"陈师道","content":"当年天下无双誉，此日朝中第一人。坐使黄流随指顾，即看丹阁画精神。天威行复朝三接，和气今如物再春。肯驻行轩慰离索，听歌举白莫辞频。","dynasty":"宋代","title":"宴黄提刑致语口号"}
{"author":"陈师道","content":"天上云为瑞，人间睡作魔，疏帘清簟汗成河。酒醒梦回眵眼、费摩挲。但有寒暄问，初无凤鸟过。尘生铜碾网生罗。一诺十年犹未、意如何。","dynasty":"宋代","title":"南柯子（问王立之督茶）"}
{"author":"陈师道","content":"两秦并立难为下，万里长驱在此初。别後未忘三日语，人来肯作数行书。","dynasty":"宋代","title":"赠秦觏兼简苏迨二首"}
{"author":"陈师道","content":"萦萦袅袅几丝飞，榴叶千灯照晚晖。紫翠园林莺欲懒，黄昏帘幕燕初归。花明西苑将迎幸，草绿平原正打围。一卧海城春又晚，不妨闲处得真机。","dynasty":"宋代","title":"和贾耘老春晚"}
{"author":"陈师道","content":"西南日下共浮云，人事难群喜劝分。已度城阴先得句，不应从俗未忘荤。松篁有节元宜晚，桃李无蹊只自薰。欲入帝城须帝力，且寻诗社著诗勋。","dynasty":"宋代","title":"寄亳州何郎中二首"}
{"author":"陈师道","content":"我无置锥君立壁，舂黍作麋甘胜蜜。绨袍不受故人意，药饵肯为儿辈屈。割白鹭股何足难，食卢鹚肉未为失。暮年五斗得千里，有愧寒檐背朝日。","dynasty":"宋代","title":"答黄充"}
{"author":"陈师道","content":"短短长长柳，三三五五星。断云当极目，不尽远峰青。","dynasty":"宋代","title":"夜句三首其三"}
{"author":"陈师道","content":"离合应生理，过逢岂近缘。情亲见今日，语妙记当年。闭户安禅主，冲风逆水船。不应清夜月，故作别时圆。","dynasty":"宋代","title":"别观音山主"}
{"author":"陈师道","content":"作计胸怀早，为生去住频。固违阴岭雪，不尽洞庭春。巧作斜行字，催归去国人。知时如有信，决起亦相亲。","dynasty":"宋代","title":"归雁二首"}
{"author":"陈师道","content":"复作中年别，仍怀後日忧。关山遮极目，汴泗只东流。政好遭频借，诗清得暗投。会看灵寿杖，扶出富民侯。","dynasty":"宋代","title":"送何子温移亳州三首"}
{"author":"陈师道","content":"接禄才余岁，为邦近故园。案图三万户，镇静五千言。雪尽春泥滑，风生沙水昏。犹须放琴客，坐席稍能温。","dynasty":"宋代","title":"送张蕲县"}
{"author":"陈师道","content":"旧岁连新岁，凉床又暖床。山川屏里画，时刻篆中香。畏垒安吾土，支离饱太仓。若教身再健，鹤背入维扬。","dynasty":"宋代","title":"病中六首"}
{"author":"陈师道","content":"清愁叠积。更莫迟留春酒逼。吹面和风。梅信新来一线通。危楼晓望。雪满群山开画障。目断瑶川。同凭阑干意几般。","dynasty":"宋代","title":"木兰花减字（和人对雪）"}
{"author":"陈师道","content":"久病多愁易老身，尘容衰鬓不长新。早须置我山岩里，不是麒麟合上人。","dynasty":"宋代","title":"赠写真禧道人"}
{"author":"陈师道","content":"往昔敦朋好，犹能成报书。老衰浑得懒，疏密略相如。名堕网中蝶，身随冰下鱼。填门车马客，左席为君虚。","dynasty":"宋代","title":"答寄魏衍"}
{"author":"陈师道","content":"前身阮始平，今代王摩诘。偃屈盖代气，万里入方尺。朽老诗作妙，险绝天与力。君不见杜陵老翁语，湘娥增悲真宰泣。","dynasty":"宋代","title":"晁无咎画山水扇"}
{"author":"陈师道","content":"山下游尘不污人，耳边溪水去犹闻。羡君身世浑无事，坐看青山过白云。","dynasty":"宋代","title":"寄北山顺法师二首"}
{"author":"陈师道","content":"酒亦有何好，人今不肯忘。苟无愁可解，何必醉为乡。剩欲论奇字，终能讳秘方。直饶肌骨秀，正要画眉长。","dynasty":"宋代","title":"答田生"}
{"author":"陈师道","content":"长安千门憎热客，我独怜君来解热。呼儿具饭懒出口，藜羹不糁甘一啜。北州别驾玉刻麟，索书往见良可人。驿使别来无一字，知有此情谁与亲。","dynasty":"宋代","title":"送张秀才兼简德麟"}
{"author":"陈师道","content":"少学真成己，中年托著书。辍耕扶日月，起废极吹嘘。得志宁论晚，成功不愿馀。一为天下恸，不敢爱吾庐。","dynasty":"宋代","title":"丞相温公挽词三首其三"}
{"author":"陈师道","content":"雪暗岭头云，竹冷溪边树。还似潇湘缥缈人，玉骨笼香雾。月下幽香度。梦里香魂驻。回首南枝酒半醺，寂寞无寻处。","dynasty":"宋代","title":"卜算子（三）"}
{"author":"陈师道","content":"用直宁论世，名成不待官。低枝缘我有，偃盖到谁看。秀色有新故，英姿无暑寒。要为千岁计，岂虑万牛难。","dynasty":"宋代","title":"柏"}
{"author":"陈师道","content":"青云直上马如龙，来往泠然若御风。高步只应天咫尺，旧游宁寄浙西东。升沉道路从今异，邂逅比邻此日同。相见可堪怀抱冷，需君健语破樊笼。","dynasty":"宋代","title":"和和叟第课还自都下"}
{"author":"陈师道","content":"翰墨功名里，江山富贵人。倏看双鸟下，已负百年身。","dynasty":"宋代","title":"次韵少游春江秋野图二首"}
{"author":"陈师道","content":"三宿城隈寺，轻齎类老禅。暂来真偶尔，适去更翛然。笑别留春坞，行寻下濑船。此身犹断梗，飘泊且随缘。","dynasty":"宋代","title":"别威德寺"}
{"author":"陈师道","content":"妙年失手未须恨，白璧深藏可自妍。短发我能今种种，晓妆他日看娟娟。千金市帚宁论价，万户分封信有年。清白传家有如此，归涂囊尽不留钱。","dynasty":"宋代","title":"送孝忠落解南归"}
{"author":"陈师道","content":"平江如抱贯秦洪，双岭驰来欲并雄。是物皆为万世计，阖棺犹有一朝穷。林峦特起终为污，美恶千年竟不空。尚有风流羊叔子，稍经湔洗与清风。","dynasty":"宋代","title":"桓山"}
{"author":"陈师道","content":"先子初增秩，年侵鬓已皤。念兄今善继，此别喜如何。亲老家仍困，门衰仕未多。犹须教儿子，早要中文科。","dynasty":"宋代","title":"送伯兄赴吏改官"}
{"author":"陈师道","content":"江清风偃木，霜落雁横空。若个丹青里，犹须著此翁。","dynasty":"宋代","title":"次韵少游春江秋野图二首其二"}
{"author":"陈师道","content":"好合同黄卷，情新更白头。胡然落丹墨，不坐致公侯。沙软留徐步，潮回趁急流。平生湖海兴，日夜逐行舟。","dynasty":"宋代","title":"送赵"}
{"author":"陈师道","content":"赤髭白足可怜生，蹑蹻担囊壮此行。要致雪峰千五百，不妨兼识谢宣城。","dynasty":"宋代","title":"送伦化主"}
{"author":"陈师道","content":"百姓归周老，三年待鲁儒。世方随日化，身已要人扶。玉几虽来晚，明堂讫授图。心知死诸葛，终不羡曹蜍。","dynasty":"宋代","title":"丞相温公挽词三首"}
{"author":"陈师道","content":"经术宜传世，清明正得秋。德优高士传，名重赋家流。短袖妨妍舞，青衫负白头。待看灵寿杖，扶出富民侯。","dynasty":"宋代","title":"贺关彦长生日"}
{"author":"陈师道","content":"承家从昔如君少，得士於今孰我先。口拟说诗心已解，世间快马不须鞭。","dynasty":"宋代","title":"赠寇国宝三首"}
{"author":"陈师道","content":"欢声喜气塞康庄，妙舞清歌乐未央。此节定知随意好，今宵端复为人长。妆成粉白生春色，酒泻鹅黄射烛光。报答风光须一醉，从来千骑贵东方。","dynasty":"宋代","title":"上元致语口号"}
{"author":"陈师道","content":"风雨东篱冷落看，清溪水落玉峰寒。酒家不办当垆费，乞与先生种杏坛。","dynasty":"宋代","title":"和江秀才献花三首"}
{"author":"陈师道","content":"摇风影似凝，带雪香如抱。开尽南枝到北枝，不道春将老。飘飖姑射仙，谁识冰肌好。会有青绫梦觉人，可爱池塘草。","dynasty":"宋代","title":"卜算子"}
{"author":"陈师道","content":"东阡急雨未成泥，度密穿青取径微。邂逅无人成独往，殷懃有月与同归。","dynasty":"宋代","title":"东禅"}
{"author":"陈师道","content":"欲作归田计，无如二顷何。折腰方赖禄，拭面未伤和。日下乌声乐，尘生鸟迹多。渡头留小楫，乘兴得相过。","dynasty":"宋代","title":"次韵春怀"}
{"author":"陈师道","content":"暗中摸索不难知，眼里轮囷却见稀。行地径须先八骏，刺天终不羡群飞。","dynasty":"宋代","title":"次韵答学者四首其三"}
{"author":"陈师道","content":"飞沙破面风裂石，平林隐隐倾霹雳。野火燎原尘涨天，道闻马嘶不相得。老翁强欲件少年，立马阶除起无力。城南桃李春意动，少待明朝莫相失。","dynasty":"宋代","title":"大风"}
{"author":"陈师道","content":"君不见浣花老翁醉骑驴，熊儿捉辔骥子扶。金华仙伯哦七字，好事不复千金模。青莲居士亦其亚，斗酒百篇天所借。英姿秀骨尚可似，逸气高怀那得画。周郎韵胜笔有神，解衣磅礡未必真。一朝写此英妙质，似悔只识如花人。醉色欲尽玉色起，分明尚带金井水。乌纱白紵真天人，不用更著山岩里。平生潦倒饱丘园，禁省不识将军尊。袖手犹怀脱靴气，岂是从来骨相屯。仰视云空鸿鹄举，眼前纷纷那得顾。是非荣辱不到处，只恐朝来有新句。勿吾身後不要名，尚得吴侯费百金。江西胜士与长吟，後来不忧身陆沉。","dynasty":"宋代","title":"题画李白真"}
{"author":"陈师道","content":"堕絮随风花作尘，黄楼桃李不成春。只今容有名驹子，困倚栏干一欠伸。","dynasty":"宋代","title":"寄曹州晁大夫"}
{"author":"陈师道","content":"去国如前日，为邦得旧游。霜甘先落手，春雁几回头。只道风沙恶，宁知贾宋留。赋诗真有助，吊古不同忧。","dynasty":"宋代","title":"寄潭州张芸叟二首"}
{"author":"陈师道","content":"小试登山脚，今年不用扶。微微交济泺，历历数青徐。朴俗犹虞力，安流尚禹谟。终年聊一快，吾病失医卢。","dynasty":"宋代","title":"登鹊山"}
{"author":"陈师道","content":"叶叶霜林著意红，翩翩行骑语墙东。黄金拟买长门赋，未信君恩属画工。","dynasty":"宋代","title":"拟汉宫词三首"}
{"author":"陈师道","content":"湖岭一都会，西南更上游。秋盘堆鸭脚，春味荐猫头。宣室来何暮，蒸池得借留。孰知为郡乐，莫作越乡忧。","dynasty":"宋代","title":"寄潭州张芸叟二首"}
{"author":"陈师道","content":"石渠金马青云上，东里西门济水边。上冢过家真乐事，平时持节贵当年。成家旧学诸儒问，脱手新诗众口传。范叔一寒今若此，相逢犹得故人怜。","dynasty":"宋代","title":"寄提刑李学士"}
{"author":"陈师道","content":"老境难为节，寒梢未得春。一官兼利害，百虑孰疏亲。积雪无归路，扶行有醉人。望乡仍受岁，回首向松筠。","dynasty":"宋代","title":"元日"}
{"author":"陈师道","content":"庐陵四公子，吾及识其半。叔也英达人，平易亦精悍。於时吾始壮，败壁不涂墁。孤身客东都，转食诸公馆。时来扣君门，百过不留难。倾心倒囊笈，燕语彻昏旦。磬折晚为亲，少得而多患。相过汝颍上，岁月不胜难。君才得公余，十日而千万。舌端悬日月，笔下来江汉。此行不寻常，谈者方一贯。逸足宁小试，宝刀当立断。用意不崎岖，欲得忘挟弹。卧念平生亲，稍作春冰泮。因声督张秦，书来不应缓。","dynasty":"宋代","title":"送叔弼寄秦张"}
{"author":"陈师道","content":"泥雪才通脚，烟云复结阴。迟留随处处，帘幕静沉沉。去雁怀归意，来禽欲好音。稍宽沟壑辱，不惮二毛侵。","dynasty":"宋代","title":"杂题"}
{"author":"陈师道","content":"寺古专宜僻，居深自作幽。兴来宁惮远，句苦不缘愁。逸气无前足，虚怀不系舟。逢人难晤语，冒雨亦相求。","dynasty":"宋代","title":"和过田承君"}
{"author":"陈师道","content":"雨叶不自持，风花故入衣。飞花已无定，忍著恶风吹。","dynasty":"宋代","title":"拟李义山柳枝词五首"}
{"author":"陈师道","content":"曲曲河回复，青青草接连。去帆风力满，来雁一声先。野旷低归鸟，江平进晚牵。望乡从此始，留眼未须穿。","dynasty":"宋代","title":"寓目"}
{"author":"陈师道","content":"云月酒下明，风露衣上落。是中有何好，草草成独酌。使君顾谓客，老子兴不薄。饮以全吾真，醉则忘所乐。未解饮中趣，中之如狂药。起舞屡跳踉，骂坐失酬酢。终然厌多事，超繁趋淡薄。功名无前期，山林有成约。身将岁华晚，意与天宇廓。醒醉各有适，短长听凫鹤。","dynasty":"宋代","title":"次韵苏公独酌"}
{"author":"陈师道","content":"一杯领意不须沽，六字持身已有余。痴子未知天上乐，先生今解世间书。","dynasty":"宋代","title":"次韵回山人赠沈东老二首"}
{"author":"陈师道","content":"衣冠鲁国动成群，忧患相从只有君。落笔如流宁蹈袭，行前应敌郤纷纭。愧非伏老成和伯，喜有侯芭守子云。意气有余功用少，相望千里定能勤。","dynasty":"宋代","title":"赠田从先"}
{"author":"陈师道","content":"河市新经集，鸡笼旧得名。初闻北人语，意作故乡声。客久艰难极，情忘去就轻。空虚仍废忘，何以慰诸生。","dynasty":"宋代","title":"鸡笼镇"}
{"author":"陈师道","content":"断墙著雨蜗成字，老屋无僧燕作家。剩欲出门追语笑，却嫌归鬓著尘沙。风翻蛛网开三面，雷动蜂窠趁两衙。屡失南邻春事约，只今容有未开花。","dynasty":"宋代","title":"春怀示邻里"}
{"author":"陈师道","content":"城郭春容晚，因行可当游。飞来双蛱蝶，目尽一浮鸥。峡嶮山将合，江平水郤流。同来端兴尽，且为小迟留。","dynasty":"宋代","title":"登城楼"}
{"author":"陈师道","content":"英姿带枯槁，劲节阙和柔。物理有兴坏，人情成去留。稍看栖鸟集，聊待晚风秋。解道庭前柏，何曾识赵州。","dynasty":"宋代","title":"老柏三首"}
{"author":"陈师道","content":"阙然车马不闻音，行路艰危已备更。求舍问田真得计，临流据石有余清。江山满目开新卷，韦杜诸人得细评。闲处著身容我老，忙中见记识君情。","dynasty":"宋代","title":"答颜生见寄"}
{"author":"陈师道","content":"蒲团未有祖师意，洗鉢何曾识赵州。万里空归君解否，老胡端为我能留。","dynasty":"宋代","title":"叔父惠鉢三首"}
{"author":"陈师道","content":"二妃端协帝，三后共兴周。决策天同力，收功语不流。权宜从杀礼，末命尚深忧。郁郁佳城闭，终天配寿丘。","dynasty":"宋代","title":"钦圣宪肃皇后挽词二首"}
{"author":"陈师道","content":"有家汴泗间，岁久榛棘荒。稍知田家乐，感此归意忙。老马甘伏枥，游魂还故乡。四十尚无君，天下未敢忘。","dynasty":"宋代","title":"秋怀十首"}
{"author":"陈师道","content":"采薪墟墓间，行歌当归耕。向来轻薄子，怀谖以为荣。喘喘辕下犊，力尽官泥深。壮哉八百里，一割探其心。","dynasty":"宋代","title":"秋怀十首"}
{"author":"陈师道","content":"翩翩王公孙，馆我翠微院。粥饭随锺鱼，朝昏度黄卷。中年妻子累，往世西方愿。独无诗书力，尼父安得怨。","dynasty":"宋代","title":"秋怀十首"}
{"author":"陈师道","content":"黄公轻千乘，尚爱五斗禄。风雨听朝鸡，岁月老松菊。平生白莲社，不受一尘触。识字即投阁，贵者须食肉。","dynasty":"宋代","title":"秋怀十首"}
{"author":"陈师道","content":"昔作九日期，一览知四方。夜雨秋水深，烈风畏褰裳。尊空囊亦空，花豆为我黄。官奴覆青绫，破屋任飞霜。","dynasty":"宋代","title":"秋怀十首"}
{"author":"陈师道","content":"翼翼陈州门，万里迁人道。雨泪落成血，著木木立槁。今年苏礼部，马迹犹未扫。昔人死别处，一笑欲绝倒。","dynasty":"宋代","title":"秋怀十首"}
{"author":"陈师道","content":"籊籊孤竹君，长我一身半。凛然霜雪间，时至亦阴换。共与王子猷，永结忘言伴。可使溪壑姿，充我眼中玩。","dynasty":"宋代","title":"秋怀十首"}
{"author":"陈师道","content":"北阙书不上，南山田不归。朝暮陈州门，悠悠此何为。我老何所为，暖日聊差池。君听城上乌，哑哑端为谁。","dynasty":"宋代","title":"秋怀十首"}
{"author":"陈师道","content":"潭潭明光殿，稽首西方僊。平生修何行，步有黄金莲。我岂昔好径，报以履下穿。洗足坐道场，卒卒此何缘。","dynasty":"宋代","title":"秋怀十首"}
{"author":"陈师道","content":"窗鸣风历耳，道坏草侵衣。月到千家静，林昏一鸟归。冥冥尘外趣，稍稍眼中稀。送老须公等，秋棋未解围。","dynasty":"宋代","title":"秋怀示黄预"}
{"author":"陈师道","content":"胸中历历著千年，笔下源源赴百川。真字飘扬今有种，清谈绝倒古无传。出尘悟解多为路，随世功名小著鞭。白首相逢恐无日，几时笔札到林泉。","dynasty":"宋代","title":"送苏迨"}
{"author":"陈师道","content":"阴重雨垂垂。并马西郊试薄衣。红蕊未开花已过，迟迟。不见东风著意时。酒到更须辞。报答春光旧有期。勤苦著书妨作乐，痴痴。莫学衰翁万事非。洛人谓牡丹为花而不名也。向秀注庄子，示嵇康曰：妨人作乐尔。","dynasty":"宋代","title":"南乡子"}
{"author":"陈师道","content":"姓名曾落荐书中，刻画无盐自不工。一日虚声满天下，十年从事得途穷。白头未觉功名晚，青眼常蒙今昔同。衰疾又为今日别，数行老泪洒西风。","dynasty":"宋代","title":"别黄徐州"}
{"author":"陈师道","content":"旷士爱吾庐，游子悲故乡。慷慨四方志，老衰但悲伤。虚名自成误，失得略相当。暮年还家乐，未觉道路长。闾里喜我来，车马塞康庄。争前借言色，草木亦晶光。向来千人聚，一老独倘佯。手开南阳阡，松柏郁苍苍。永愿守一丘，脱身万里航。平生功名念，倒海浣我肠。款段引下泽，断弦更空觞。尚恐北山南，有文移路傍。","dynasty":"宋代","title":"还里"}
{"author":"陈师道","content":"六月鄞江旱，焦劳刺史忧。戴星趋洞府，踏月叩龙湫。引咎青章设，为坛古法修。山川将尔遍，牲币岂吾留。帝意兹回眷，神聪俯应求。油云潜感召，灵雨忽滂流。急势朝翻幕，寒声暮咽沟。余波平浦屿，翠色蔽田畴。池阁消残暑，闾阎庆有秋。邦民无以谢，惟起载途讴。","dynasty":"宋代","title":"五言贺雨出"}
{"author":"陈师道","content":"城南观阁连云起。形像丹青里。使君笳鼓渡江来。尽带江南春色、放春回。青春欲住风催去。流水花无数。尊前触目一番新。只有玉楼明月、记游人。","dynasty":"宋代","title":"虞美人（席上赠王提刑）"}
{"author":"陈师道","content":"用直宁论世，名成不待官。低枝缘我有，偃盖到谁看。秀色有新故，英姿无暑寒。要为千岁计，岂虑万牛难。","dynasty":"宋代","title":"柏"}
{"author":"陈师道","content":"好在谈经老上人，冲风踏雪到江滨。百篇出箧自新得，一鉢随身依旧贫。终岁杜门逃俗士，为师设榻对修筠。蒲团藜杖焚香坐，此意此时无点尘。","dynasty":"宋代","title":"谢贇闍梨见访"}
{"author":"陈师道","content":"髻钗初上朝云卷。眼波翻动眉山远。一曲杜韦娘。当年枉断肠。佳期如好月。拟满还须缺。别易见应难。长须仔细看。","dynasty":"宋代","title":"菩萨蛮·髻钗初上朝云卷"}
{"author":"陈师道","content":"先子初增秩，年侵鬓已皤。念兄今善继，此别喜如何。亲老家仍困，门衰仕未多。犹须教儿子，早要中文科。","dynasty":"宋代","title":"送伯兄赴吏改官"}
{"author":"陈师道","content":"盈盈秋月不余分，叶露悬光可数尘。此地正须烦一笑，要令排户问东邻。","dynasty":"宋代","title":"中秋夜东刹赠仁公"}
{"author":"陈师道","content":"长安千门憎热客，我独怜君来解热。呼儿具饭懒出口，藜羹不糁甘一啜。北州别驾玉刻麟，索书往见良可人。驿使别来无一字，知有此情谁与亲。","dynasty":"宋代","title":"送张秀才兼简德麟"}
{"author":"陈师道","content":"悬流汹汹从天来，南风五日斗不开。御风起柂虎著翼，冲风系缆颜死灰。昨日逆风今日回，万人莫挽才浮杯。篙牵相贺天意得，秋声满帆风倒桅。去留异态须一怒，造物可得无嫌猜。","dynasty":"宋代","title":"回风行"}
{"author":"陈师道","content":"平生夫铁脚，道价喧宇宙。望礼东南云，吾今独何後。晚始识其子，瑶林一枝秀。初闻饮光笑，复作空生瘦。今年退後禅，袖手不肯叉。真成菩萨魔，未免化城咎。白月悬清光，大锺得辞扣。知止一何勇，随缘岂无复。丰台两禅子，三请期一觏。翩然挈瓶盂，百里往相就。古寺风雨余，触目初邂逅。夙昔有静缘，欢然宛如旧。教我早自异，业成谁得救。世故已备尝，踌躇复何候。钻火勿停手，时来自渠透。殷懃礼白足，吾为太山溜。","dynasty":"宋代","title":"送法宝禅师"}
{"author":"陈师道","content":"一舸姑苏风雨疾。吴笺满载红犹湿。色润朝花光触日。人未识。街南小阮应先得。青入柳条初著色。溪梅已露春消息。拟作新词酬帝力。轻落笔。黄秦去后无强敌。","dynasty":"宋代","title":"渔家傲（从叔父乞苏州湿红笺）"}
{"author":"陈师道","content":"断岸通横水，吹花满系船。中年擅幽独，辍食买林泉。草木真宜主，江山故作妍。升沉有流转，且复赋归田。","dynasty":"宋代","title":"览胜亭"}
{"author":"陈师道","content":"乡里衣冠不绝人，近天尺五只清门。论文正可簪双笔，浇舌行看赐上樽。琼玖每蒙先木李，蜩鸠方共笑飞鲲。固知贤杰当传世，下里朱陈亦有孙。","dynasty":"宋代","title":"再酬"}
{"author":"陈师道","content":"以人为食杀为戏，自昔无闻尔所先。信有亡身一言尽，独能遗臭万人传。","dynasty":"宋代","title":"碓磨寨"}
{"author":"陈师道","content":"家世山东饱耕稼，晚托一舟顺流下。渔沟寒饼不下箸，推柂转头更五夜。平明放溜出清口，霜落潮回雾连野。平淮一梦三十里，有日无风神所借。似怜忧患满人间，百孔千疮容一罅。文章末技将自效，语不惊人神可嚇。子女玉帛君所余，寄声白鸟烦多谢。","dynasty":"宋代","title":"出清口"}
{"author":"陈师道","content":"虀盐度岁每无余，垂橐东归口未糊。贫里交游新断绝，老来光景半消除。时情视我门前雀，人好看君屋上乌。尚喜弊庐连蒋径，愿求佳句递髯奴。","dynasty":"宋代","title":"简李伯益"}
{"author":"陈师道","content":"末涂一过马群空，老眼双瞻碣石鸿。固有江东兼渭北，其如明月与清风。一官羁绊吾堪老，万里嫖姚子未穷。寄语此时怀马祖，叩门何日许庞公。","dynasty":"宋代","title":"送章氏兄弟兼寄金山宁禅师"}
{"author":"陈师道","content":"数点深藏碧玉枝，翠峰十二拥瑶姬。凭君说与凡桃李，彻骨清寒不解肥。","dynasty":"宋代","title":"梅花七绝"}
{"author":"陈师道","content":"熊儿投□骥子扶。","dynasty":"宋代","title":"残句：熊儿投□骥子扶"}
{"author":"陈师道","content":"先生秀句满天东，二子缘渠再得穷。诗礼向来堪发冢，孙刘能使不为公。炎方瘴疠避轩豁，故国山河开始终。传语元龙要相识，江湖春动有来鸿。","dynasty":"宋代","title":"送王元均贬衡州兼寄元龙二首"}
{"author":"陈师道","content":"一市万人聚，四冲千里遥。胡然不作邑，兼自可成桥。群盗去无迹，诸家压不骄。由来天下事，浮议易倾摇。","dynasty":"宋代","title":"赵岩"}
{"author":"陈师道","content":"接禄才余岁，为邦近故园。案图三万户，镇静五千言。雪尽春泥滑，风生沙水昏。犹须放琴客，坐席稍能温。","dynasty":"宋代","title":"送张蕲县"}
{"author":"陈师道","content":"六月西湖早得秋，二年归思与迟留。一时宾客余枚叟，在处儿童说细侯。经国向来须老手，有怀何必到壼头。遥知丹地开黄卷，解记清波没白鸥。","dynasty":"宋代","title":"寄侍读苏尚书"}
{"author":"陈师道","content":"夕风朝未回，来云去为雨。系舟直山口，天意遽如许。涛风两方斗，丘原莫当怒。两山为俯仰，一鸟不得度。临深负高枕，偷生宁得所。历历数过帆，当涂气如虎。快意亦适然，淹泊岂吾取。泝洄更去留，未易相尔汝。行登东山颠，壮观前未睹。九泽不满眼，五丈才一缕。兹山昔谁游，巨野传自古。菰鱼无凶年，末利犹不御。荷隩活万人，梨埒视千户。东方富丝麻，小市藏百贾。连樯自南北，行谈杂秦楚。向晚风力微，湖清鱼可数。空仓鸟乌乐，外舍窗扉语。身非天下惜，家无十金聚。欲留盗贼迫，欲去波涛怒。两者尔何从，一死吾未与。","dynasty":"宋代","title":"山口阻风"}
{"author":"陈师道","content":"翼翼陈州门，万里迁人道。雨泪落成血，著木木立槁。今年苏礼部，马迹犹未扫。昔人死别处，一笑欲绝倒。","dynasty":"宋代","title":"秋怀十首"}
{"author":"陈师道","content":"主家十二楼，一身当三千。古来妾薄命，事主不尽年。起舞为主寿，相送南阳阡。忍著主衣裳，为人作春妍。有声当彻天，有泪当彻泉。死者恐无知，妾身长自怜。叶落风不起，山空花自红。捐世不待老，惠妾无其终。一死尚可忍，百岁何当穷？天地岂不宽？妾身自不容。死者如有知，杀身以相从。向来歌舞地，夜雨鸣寒蛩。","dynasty":"宋代","tags":"悼亡，组诗","title":"妾薄命·为曾南丰作"}
{"author":"陈师道","content":"青衿曾诵赋，皓首始登门。意得宁论晚，心交不待言。向来期北上，可复改南辕。画地数佳政，丛谈何处村。","dynasty":"宋代","title":"送何子温移亳州三首"}
{"author":"陈师道","content":"袅袅东门柳，重重小苑花。为谁须落子，著意莫藏鸦。","dynasty":"宋代","title":"拟李义山柳枝词五首其二"}
{"author":"陈师道","content":"春风永巷闲娉婷，长使青楼误得名。不惜卷帘通一顾，怕君著眼未分明。","dynasty":"宋代","title":"放歌行其一"}
{"author":"陈师道","content":"襟袖从前相向开，倡酬于此未多陪。身更宠辱谈弥胜，路别东西意自哀。隐几忘言终不近，白头青简两相催。孰知衰老难为别，声问应须续续来。","dynasty":"宋代","title":"送提刑李学士移使东路"}
{"author":"陈师道","content":"廉纤小雨湿黄昏，十里尘泥不受辛。转就邻家借油盖，始知公是最闲人。","dynasty":"宋代","title":"马上口占呈立之"}
{"author":"陈师道","content":"扶老趋严召，徐行及圣时。端能几字正，敢恨十年迟。肯著金根谬，宁辞乳媪讥。向来忧畏断，不尽鹿门期。","dynasty":"宋代","title":"除官"}
{"author":"陈师道","content":"甲第衣冠後，东迁岁月侵。情亲期一诺，急病阙千金。孰并还家乐，毋忘在莒心。时能记衰疾，声迹到云林。","dynasty":"宋代","title":"送曹秀才"}
{"author":"陈师道","content":"来往违寒暑，飞鸣在稻粱。未知溟海大，不肯过衡阳。","dynasty":"宋代","title":"雁二首"}
{"author":"陈师道","content":"苦遭年少强追陪，病眼看花更覆杯。夹岸万人倾国出，清江一注两山开。游人欲尽惊鸥下，晚日犹须恶雨催。更恐明年有离别，折花临水共裴徊。","dynasty":"宋代","title":"和三日"}
{"author":"陈师道","content":"岁月那能记，风霜亦饱经。槁乾仍故节，润泽出新青。色与江波共，声留静夜听。辉辉垂重露，点点缀流萤。","dynasty":"宋代","title":"老柏三首其三"}
{"author":"陈师道","content":"昔别子未仕，人言诗有神。预知河岭阻，不作往来频。剩喜今犹学，须知禄为亲。五陵花满眼，作意莫禁春。","dynasty":"宋代","title":"庚辰三月上旬登白门闲望"}
{"author":"陈师道","content":"逐胜阙勇功，饯春无少色。出门欲何向，坂丸随所击。百年余几何，十步复一息。同来二三子，楚楚颇修饰。行前强老夫，径捷疲峻陟。山门开烟霏，禅房闭岑寂。口燥沾茗椀，久厄此为德。逐日下西山，草路荒不识。回溪转钩曲，门径入绳直。故人喜领客，内愧积腹臆。所来为亲旧，扫除称寥閴。疾风无末势，过雨有余沥。高花初欲然，平荷已如拭。因君感衰盛，丑好移顷刻。交新厌区区，话旧听历历。谈间十一二，四座已倾侧。茅屋漏风霜，山田带沙砾。尚能哀此老，举手触四塞。君如涧底松，超拔出天壁。学诗有新功，黄魏共推激。","dynasty":"宋代","title":"和黄充实春尽游南山"}
{"author":"陈师道","content":"赤手取鱼如拾块，布网鸣舷攻腹背。岂知激浊与清流，恐惧骈头牵翠带。居士仁心到鱼鸟，会有微生化余鱠。宁容网目漏吞舟，谁能烹鲜作苛碎。我亦江湖钓竿手，误逐轻车从下濑。生当得意落鸥边，何用封侯堕鸢外。不如此鱼今得所，置身暗与神明会。径须作记戒鲸鲵，防有任公钓东海。","dynasty":"宋代","title":"次韵苏公西湖徙鱼三首"}
{"author":"陈师道","content":"雕堂从昔有恶客，酒尽不去仍复索。欲留歌舞尽客意，风雨和更作三厄。佳辰难得客更难，我穷无酒为君欢。只欲泥行过白下，万一帘疏见一斑。","dynasty":"宋代","title":"九日"}
{"author":"陈师道","content":"鸡鸣人当行，犬鸣人当归。秋来公事急，出处不待时。昨夜三尺雨，灶下已生泥。人言田家乐，尔苦人得知。","dynasty":"宋代","title":"田家"}
{"author":"陈师道","content":"素手拈花纤软。生香相乱。却须诗力与丹青，恐俗手、难成染。一顾教人微倩。那堪亲见。不辞紫袖拂清尘，也要识、春风面。","dynasty":"宋代","title":"洛阳春"}
{"author":"陈师道","content":"疾风回雨水明霞，沙步丛祠欲暮鸦。九日清尊欺白发，十年为客负黄花。登高怀远心如在，向老逢辰意有加。淮海少年天下士，可能无地落乌纱。","dynasty":"宋代","tags":"重阳节，写景，抒情，勉励，友人","title":"九日寄秦觏"}
{"author":"陈师道","content":"邻鸡接响作三鸣，残点连声杀五更。寒气挟霜侵败絮，宾鸿将子度微明。有家无食违高枕，百巧千穷只短檠。翰墨日疏身日远，世间安得尚虚名。","dynasty":"宋代","title":"早起"}
{"author":"陈师道","content":"薄命犹多难，浮生未定居。故人忧已矣，千里问何如。白发羞明镜，青灯怯细书。不曾知史馆，何用索枯鱼。","dynasty":"宋代","title":"寄答颜长道其一"}
{"author":"陈师道","content":"冬暖仍初日，潮回更下风。鸟飞云水里，人语橹声中。平野容回顾，无山会有终。倚樯聊自逸，吟啸不须工。","dynasty":"宋代","title":"泛淮"}
{"author":"陈师道","content":"高牙大纛晓登山，卷帐飞觞不避寒。十二玉楼横合道，三千银甲壮师干。寺条已验遗蝗化，平陇宁虞宿麦乾。预喜丰年惟太守，旋追宾从促杯盘。","dynasty":"宋代","title":"和蒲左丞有美座上观雪二首"}
{"author":"陈师道","content":"眼看游旧半东都，五岁曾无一纸书。平日齐名多早达，暮年同国未情疏。稍寻东刹论兹事，赖有西方托後车。说与杜郎须著便，不应濠上始知鱼。","dynasty":"宋代","title":"寄李学士"}
{"author":"陈师道","content":"接禄才余岁，为邦近故园。案图三万户，镇静五千言。雪尽春泥滑，风生沙水昏。犹须放琴客，坐席稍能温。","dynasty":"宋代","title":"送张蕲县"}
{"author":"陈师道","content":"才随年尽不重奇，每愧诸郎索近诗。旋作七言供一笑，自痴那得使人痴。","dynasty":"宋代","title":"赠吴氏兄弟三首"}
{"author":"陈师道","content":"莫解丁香结，从教长苦辛。郤因千种恨，别作一家春。","dynasty":"宋代","title":"拟李义山柳枝词五首"}
{"author":"陈师道","content":"红上花梢，风传梅信。青春欲动群芳竞。林声鸟语带余寒，江光野色开游径。乍雨还晴，暄寒不定。重门深院帘帷静。又还日日唤愁生，到谁准拟风流病。","dynasty":"宋代","title":"踏莎行"}
{"author":"陈师道","content":"庐陵四公子，吾及识其半。叔也英达人，平易亦精悍。於时吾始壮，败壁不涂墁。孤身客东都，转食诸公馆。时来扣君门，百过不留难。倾心倒囊笈，燕语彻昏旦。磬折晚为亲，少得而多患。相过汝颍上，岁月不胜难。君才得公余，十日而千万。舌端悬日月，笔下来江汉。此行不寻常，谈者方一贯。逸足宁小试，宝刀当立断。用意不崎岖，欲得忘挟弹。卧念平生亲，稍作春冰泮。因声督张秦，书来不应缓。","dynasty":"宋代","title":"送叔弼寄秦张"}
{"author":"陈师道","content":"南荡不可度，北渚风浪生。向来狐兔迹，已复蛟鼍鸣。","dynasty":"宋代","title":"北渚"}
{"author":"陈师道","content":"接禄才馀岁，为邦近故园。案图三万户，镇静五千言。雪尽春泥滑，风生沙水昏。犹须放琴客，坐席稍能温。","dynasty":"宋代","title":"送张蕲县"}
{"author":"陈师道","content":"蒲港侵衣绿，莲塘乱眼红。将身供世事，结缆待回风。","dynasty":"宋代","title":"巨野二首其二"}
{"author":"陈师道","content":"车马竞清夜，人物秀三楚。登临得免俗，兹楼岂时睹。同来两稚子，冠者亦四五。落落俱可人，颇亦厌歌鼓。山月出未高，潜鳞动寒浦。樯灯接疏星，夺目粲不数。魏侯转物手，百好趋就叙。得句未肯吐，秀气出眉宇。水净纳行影，山空答修语。夜气稍侵肌，鸟骇去其侣。清游岂有极，喜事戒多取。投静未免喧，于今岂非古。永怀寂寞人，南北忘在所。横岭限鱼鸟，作书欲谁与。情生文自哀，意动足复伫。凭槛共一默，望舒已侵午。","dynasty":"宋代","title":"和魏衍元夜同登黄楼"}
{"author":"陈师道","content":"二祧从孝祀，五典载虞嫔。显号追先志，阴功见後人。承颜亲不待，罔极痛如新。未有如椽笔，光容可得陈。","dynasty":"宋代","title":"钦慈皇后挽词二首"}
{"author":"陈师道","content":"花里重重叶，钗头点点黄。只应报春信，故作著人香。","dynasty":"宋代","title":"黄梅五首"}
{"author":"陈师道","content":"红绿羞明眼，欹斜久病身。年龄不待命，湖海郤留人。点滴花间露，新鲜柳上春。情怀将底用，诗外不须频。","dynasty":"宋代","title":"湖上晚归寄诗友"}
{"author":"陈师道","content":"城西两谢俱能文，穰丞精悍吾所闻。每读吾诗得人意，使不能文已可人。我昔谢公门下士，早年妄作功名意。如今老寄颍河东，九泉虽深愧此公。","dynasty":"宋代","title":"送黄生兼寄二谢二首"}
{"author":"陈师道","content":"精爽回长夜，衣冠出广庭。勋庸留琬琰，形像付丹青。道丧余篇翰，人亡更典刑。侯芭才一足，白首太玄经。","dynasty":"宋代","title":"南丰先生挽词"}
{"author":"陈师道","content":"湖岭一都会，西南更上游。秋盘堆鸭脚，春味荐猫头。宣室来何暮，蒸池得借留。孰知为郡乐，莫作越乡忧。","dynasty":"宋代","title":"寄潭州张芸叟二首"}
{"author":"陈师道","content":"诗成已作客儿语，笔下还为鲁直书。岂是神仙未贤圣，不随时事向人疏。","dynasty":"宋代","title":"徐僊书三首"}
{"author":"陈师道","content":"酷暑不可处，相将寻昼凉。清谈廕广厦，甘寝就匡床。莲剥明珠滑，瓜浮绀玉香。因知北窗卧，自信出羲皇。","dynasty":"宋代","title":"同苏不疑避暑法惠寺"}
{"author":"陈师道","content":"当年阙里与论诗，晚岁河山断梦思。妙手不为平世用，高怀犹有故人知。","dynasty":"宋代","title":"何郎中出黄公草书四首"}
{"author":"陈师道","content":"冥冥雨力及时来，冉冉春光作意回。白发尚堪供语笑，青衫不惜著风埃。林庐要自家家到，尊酒宁辞日日开。只恐未便文字饮，人间无梦到阳台。","dynasty":"宋代","title":"次韵敬酬元弼三兄"}
{"author":"陈师道","content":"僊人弃余粮，玉色已可欺。小试换骨方，价重十冰磁。灌以长白虹，渺若江海弥。浮之端不恶，举者亦何辞。但愧闻道晚，早从雁门师。律部无明文，可复时中之。汝阳佳少年，三斗出六奇。家有持杯手，两好当一施。风吹酒面仄，月度杯心迟。百年容有命，一笑更须时。","dynasty":"宋代","title":"次韵苏公独酌试药玉滑盏"}
{"author":"陈师道","content":"竹杖芒鞋取次行，琳琅触目路人惊。常年此日仍为客，病目今来喜再明。筋力尚堪供是事，登临那得总无情。已知名世徒为尔，可复缘渠太瘦生。","dynasty":"宋代","title":"和颜生同游南山"}
{"author":"陈师道","content":"破晓初惊失旧山，瑶台化出坐中寒。江心冻合愁蛟蜃，匣里冰生吼镆千。门闭洛阳人迹绝，指穿东郭履痕乾。凤池不比梁园客，咳唾珠玑落玉盘。","dynasty":"宋代","title":"和蒲左丞有美座上观雪二首"}
{"author":"陈师道","content":"稍听春鸟语丁宁，又见官池出断冰。雪後踏青谁与共，花边著语老犹能。笑谈莫倦寻常听，山院终同一再登。今日已知他日恨，抢榆况得及飞腾。","dynasty":"宋代","title":"寄晁无斁"}
{"author":"陈师道","content":"平生天上张公子，尚记门间半面人。声烈与风来不尽，音书无使去难频。一言悟主心犹壮，百巧成穷发自新。闻说监河收贷粟，定倾东海活穷鳞。","dynasty":"宋代","title":"寄单州张朝请"}
{"author":"陈师道","content":"先生秀句满天东，二子缘渠再得穷。诗礼向来堪发冢，孙刘能使不为公。炎方瘴疠避轩豁，故国山河开始终。传语元龙要相识，江湖春动有来鸿。","dynasty":"宋代","title":"送王元均贬衡州兼寄元龙二首"}
{"author":"陈师道","content":"千年茅竹蔽幽奇，一日堂成四海知。便有文公来作记，尚须吾辈与题诗。至人但有经行处，宝盖仍存朽老枝。能事向来非促迫，经年安得便嫌迟。","dynasty":"宋代","title":"拱翠亭"}
{"author":"陈师道","content":"负笈重来感旧游，流年衰鬓两经秋。湖山依旧浑相识，风月愁人不自由。尚有故交重冷榻，可堪归梦到沧洲。谁怜壮志空凋落，百链金为绕指柔。","dynasty":"宋代","title":"再到钱塘呈会宗伯益"}
{"author":"陈师道","content":"少共千忧老一官，中间毁誉两茫然。去留有命真如此，俯仰从人郤未然。故著江山供极目，正将强健人新年。惊逢小杜风流胜，信有衣冠不乏贤。","dynasty":"宋代","title":"次韵寇秀才寄下邳家兄"}
{"author":"陈师道","content":"髻钗初上朝云卷。眼波翻动眉山远。一曲杜韦娘。当年枉断肠。佳期如好月。拟满还须缺。别易见应难。长须仔细看。","dynasty":"宋代","title":"菩萨蛮·髻钗初上朝云卷"}
{"author":"陈师道","content":"松树倒影半溪寒，数个沙鸥似水安。曾买江南千本画，归来一笔不中看。","dynasty":"宋代","title":"诗一首"}
{"author":"陈师道","content":"日来霜露后，更觉天宇净。","dynasty":"宋代","title":"句其六"}
{"author":"陈师道","content":"并蔕随宜好，连心著意红。只堪惊老眼，持此与谁同。","dynasty":"宋代","title":"双樱"}
{"author":"陈师道","content":"留滞常思动，艰虞郤悔来。寒灯挑不焰，残火拨成灰。冻水滴还歇，风帘掩复开。孰知文有忌，情至自生哀。","dynasty":"宋代","title":"寒夜"}
{"author":"陈师道","content":"诗人要瘦君则肥，便然伟观诗不宜。诗亦於人不相累，黄金九鐶腰十围。一饥缘我不缘渠，身作贾孟行诗图。穷人乃工君未可，早据要路肩安舆。","dynasty":"宋代","title":"嘲无咎文潜"}
{"author":"陈师道","content":"两大推平日，三从播後声。忧劝登上寿，箫鼓闭佳城。缌布千人从，松楸十里行。哀荣动邻里，点笔竞诸生。","dynasty":"宋代","title":"寿安县君挽词"}
{"author":"陈师道","content":"窗鸣风历耳，道坏草侵衣。月到千家静，林昏一鸟归。冥冥尘外趣，稍稍眼中稀。送老须公等，秋棋未解围。","dynasty":"宋代","title":"秋怀示黄预"}
{"author":"陈师道","content":"老作诸侯客，贫为一饱谋。折腰真耐辱，捧檄敢轻投。早作千年调，中怀万斛愁。暮年随手尽，心事许溟鸥。","dynasty":"宋代","title":"元符三年七月蒙恩复除棣学喜而成诗"}
{"author":"陈师道","content":"宇定心清面发丹，下床投杖觉轻安。此身已许壶丘子，他日争寻靖长官。","dynasty":"宋代","title":"送姚先生归宜山三首"}
{"author":"陈师道","content":"过雨生泥风作尘，马蹄声里度芳辰。城南居士风流在，时送名花与报春。","dynasty":"宋代","title":"谢王立之送花"}
{"author":"陈师道","content":"江水悠悠自在流，向人无恨不应愁。相逢不觉浑相似，谁使清波早白头。","dynasty":"宋代","title":"十七日观潮三首"}
{"author":"陈师道","content":"同好共城郭，十日不一顾。人事虽好乖，吾生亦多忤。阖门对妻子，岁月不可度。闭目宁用遮，停杯仍下箸。独无区中缘，永怀岩下趣。平生三径资，安得一朝具。万里初历块，前驱告曛暮。怀归属有思，弃世不待怒。老境厌逶迟，人情费将护。向来张长公，吾亦从兹去。灯花频作喜，月色正可步。预恐何水曹，明朝有新句。","dynasty":"宋代","title":"寒夜有怀晁无斁"}
{"author":"陈师道","content":"谢公中年後，畏与亲友别。数日怀抱恶，每笑冠缨绝。生有四方事，死当一语决。前笑今则悲，吾衰拟何说。著鞭何必先，倒笔不容掣。鞭尔辕下驹，万里一改辙。","dynasty":"宋代","title":"送李奉议亳州判官四首"}
{"author":"陈师道","content":"秦郎淮海士，才大难为弟。蔚然霜雪後，不受江汉洗。春畦不满眼，采掇到芹荠。多病促余年，秋光欲辞抵。儒林文人行，掘起三界底。出入银台门，为米不为醴。白头容北面，斯文分一体。愧我无异闻，口阚不得启。","dynasty":"宋代","title":"次韵答少章"}
{"author":"陈师道","content":"寓世生同里，随方去有情。来为百年别，不惜片时程。斋鉢须勤供，经钟莫倦鸣。当来第三会，此界郤逢迎。","dynasty":"宋代","title":"别月华严"}
{"author":"陈师道","content":"长安千门憎热客，我独怜君来解热。呼儿具饭懒出口，藜羹不糁甘一啜。北州别驾玉刻麟，索书往见良可人。驿使别来无一字，知有此情谁与亲。","dynasty":"宋代","title":"送张秀才兼简德麟"}
{"author":"陈师道","content":"早逢异人得异术，究考咎休出顷刻。相逢拍手问由来，怪我今年有阴德。","dynasty":"宋代","title":"赠周秀才二首"}
{"author":"陈师道","content":"司漏凌晨报晓签，曈曈赫日上重檐。良辰也应纯乾策，吉梦先符太卜占。棣萼同时升紫禁，棠阴由此驻彤襜。一杯欲助邦人祷，愿借黄堂寿斝添。","dynasty":"宋代","title":"吕吉父使君生日"}
{"author":"陈师道","content":"白社双林去，高轩二妙来。排门冲鸟雀，挥壁带尘埃。不惮除堂费，深愁载酒回。功名付公等，归路在蓬莱。","dynasty":"宋代","title":"晁无咎张文潜见过"}
{"author":"陈师道","content":"积雨不受暑，既晴还得秋。未免困河鱼，宁如喘吴牛。风梧有先声，巢燕无後留。人生行乐尔，一经今白头。","dynasty":"宋代","title":"秋怀四首"}
{"author":"陈师道","content":"小雨断复续，回斜落晚风。寒心生蟋蟀，秋色傍梧桐。草与遥山碧，花欺晚照红。口须谈世事，目已失飞鸿。","dynasty":"宋代","title":"秋怀四首"}
{"author":"陈师道","content":"山断开平野，河回杀急流。登临须向夕，风雨更宜秋。急急後飞雁，翩翩不下鸥。晚舟犹小待，暮雀已深投。","dynasty":"宋代","title":"秋怀四首"}
{"author":"陈师道","content":"梨埒当千户，渔防拥万头。宁须一网尽，不为百人留。密雨点急水，惊风擘系舟。百年供转徙，因病得夷犹。","dynasty":"宋代","title":"秋怀四首"}
{"author":"陈师道","content":"五月榴花忽见春，白头喜遇一番新。可能略不解春意，只有寻枝摘叶人。","dynasty":"宋代","title":"三月二十二日榴花盛开戏作绝句"}
{"author":"陈师道","content":"骥騄同群鸿雁行，登临端为作重阳。南台二谢风流绝，准拟归来古锦囊。","dynasty":"宋代","title":"僧慧僧利同往南山"}
{"author":"陈师道","content":"重雾真成雨，疏帘不隔风。青林拥红树，家鹜杂宾鸿。渔屋浑环水，晴湖半落东。往来成一老，犹在半涂中。","dynasty":"宋代","title":"山口"}
{"author":"陈师道","content":"湖阔疑无地，河回忽见山。登临聊自试，衰疾致身闲。四壁宁虞盗，多方莫驻颜。无风回远笛，有月待人还。","dynasty":"宋代","title":"山口"}
{"author":"陈师道","content":"夕风朝未回，来云去为雨。系舟直山口，天意遽如许。涛风两方斗，丘原莫当怒。两山为俯仰，一鸟不得度。临深负高枕，偷生宁得所。历历数过帆，当涂气如虎。快意亦适然，淹泊岂吾取。泝洄更去留，未易相尔汝。行登东山颠，壮观前未睹。九泽不满眼，五丈才一缕。兹山昔谁游，巨野传自古。菰鱼无凶年，末利犹不御。荷隩活万人，梨埒视千户。东方富丝麻，小市藏百贾。连樯自南北，行谈杂秦楚。向晚风力微，湖清鱼可数。空仓鸟乌乐，外舍窗扉语。身非天下惜，家无十金聚。欲留盗贼迫，欲去波涛怒。两者尔何从，一死吾未与。","dynasty":"宋代","title":"山口阻风"}
{"author":"陈师道","content":"两疏父子共含香，不独家荣国有光。剩欲展怀因问疾，孰知相对只衔觞。年侵身要兼人健，节近花须满意黄。从此竹林须小阮，只今未可弃山王。","dynasty":"宋代","title":"上晁主客"}
{"author":"陈师道","content":"石渠金马青云上，东里西门济水边。上冢过家真乐事，平时持节贵当年。成家旧学诸儒问，脱手新诗众口传。范叔一寒今若此，相逢犹得故人怜。","dynasty":"宋代","title":"寄提刑李学士"}
{"author":"陈师道","content":"赤手取鱼如拾块，布网鸣舷攻腹背。岂知激浊与清流，恐惧骈头牵翠带。居士仁心到鱼鸟，会有微生化余鱠。宁容网目漏吞舟，谁能烹鲜作苛碎。我亦江湖钓竿手，误逐轻车从下濑。生当得意落鸥边，何用封侯堕鸢外。不如此鱼今得所，置身暗与神明会。径须作记戒鲸鲵，防有任公钓东海。","dynasty":"宋代","title":"次韵苏公西湖徙鱼三首"}
{"author":"陈师道","content":"用直宁论世，名成不待官。低枝缘我有，偃盖到谁看。秀色有新故，英姿无暑寒。要为千岁计，岂虑万牛难。","dynasty":"宋代","title":"柏"}
{"author":"陈师道","content":"西方社里收身早，白发人中得计长。不作北门东掖客，更无闲事可思量。","dynasty":"宋代","title":"读白乐天临水坐诗"}
{"author":"陈师道","content":"南阳老幼如云屯，连日城东候使君。後者排前旁捷出，争先见面作殷懃。六年重来已白发，一日再见回青春。道傍过者怪相问，共言杜母真吾亲。使君虽老心尚壮，文采风流诸谢上。名家从昔杜陵人，盛德于今丈人行。我昔卧病老彭城，画船鸣鼓千里行。致书馈奠初未识，丁宁劳苦如平生。人言此事今未有，古人中求还得否。忘年屈势不虚辱，公自为德吾何取。菊潭之水甘且洁，潭上秋花照山白。请公酌此寿百年，奕奕长为此邦伯。孰先一州後四方，重金叠盖登庙堂。请从今日至云来，月三十斛输洛阳。","dynasty":"宋代","title":"寄邓州杜侍郎"}
{"author":"陈师道","content":"三宿城隈寺，轻齎类老禅。暂来真偶尔，适去更翛然。笑别留春坞，行寻下濑船。此身犹断梗，飘泊且随缘。","dynasty":"宋代","title":"别威德寺"}
{"author":"陈师道","content":"共作东州客，同栖古寺深。论交非有旧，不见解相寻。冷过清明节，悲生故国心。此身随所寄，未足问升沉。","dynasty":"宋代","title":"和董判官寺居作"}
{"author":"陈师道","content":"斫水水可断，续弦弦可完。如何郑公客，不作百年看。","dynasty":"宋代","title":"绝句"}
{"author":"陈师道","content":"叶叶枝枝绿暗，重重密密红滋。芳心应恨赏春迟。不会春工著意。晚照酒生娇面，新妆睡污胭脂。凭将双叶寄相思。与看钗头何似。","dynasty":"宋代","title":"西江月（咏榴花）"}
{"author":"陈师道","content":"宿云护朝霜，秋阳佐残暑。蝇痴驱复来，汗下拭莫御。庭梧自黄陨，风过成夜语。幸是可怜生，胡然遽如许。黄生多新诗，如盆茧抽绪。唱高难欸乃，隽永得{口父}咀。意合无古今，投闇有迎拒。名成弟子韩，价重先生楮。向来得斯人，孰谓余龃龉。晚炊邻僧米，昼拾狙公芧。甘酸皆适口，霜黄未登俎。门有曲逆车，谤甚北山女。宁为沟中断，不作太仓鼠。老退无好怀，续明然两炬。搔首不成眠，寒蛩促机杼。","dynasty":"宋代","title":"和黄预感秋"}
{"author":"陈师道","content":"中年为别更堪频，四海无家托一身。此别时须问生死，孰知诗力解穷人。","dynasty":"宋代","title":"次韵别张芸叟"}
{"author":"陈师道","content":"老树仍孤秀，秋蟾只独明。何须夜来雨，郤听枕前声。","dynasty":"宋代","title":"夜句三首"}
{"author":"陈师道","content":"清寒池馆静无尘，岁岁相逢似故人。任遣墙头疑似雪，欲教园主早知春。","dynasty":"宋代","title":"梅花七绝"}
{"author":"陈师道","content":"襟袖从前相向开，倡酬于此未多陪。身更宠辱谈弥胜，路别东西意自哀。隐几忘言终不近，白头青简两相催。孰知衰老难为别，声问应须续续来。","dynasty":"宋代","title":"送提刑李学士移使东路"}
{"author":"陈师道","content":"异色深宜晚，生香故触人。不施千点白，别作一家春。","dynasty":"宋代","title":"黄梅五首"}
{"author":"陈师道","content":"寒窗冷砚欲生尘，短枕长衾郤自亲。老子形骸从薄暮，先生意气尚青春。覆杯不待回丹颊，危坐犹能作直身。城郭山林两无得，暮年当复几沾巾。","dynasty":"宋代","title":"次韵晁无斁冬夜见寄"}
{"author":"陈师道","content":"风云随落日，河汉欲回天。隔巷如千里，还家已再圆。帘疏分细细，江净共娟娟。他日吾何适，听诗说去年。","dynasty":"宋代","title":"次韵观月"}
{"author":"陈师道","content":"咫尺隔山海，作书问如何。蚁垤既畜粮，蛙窟如鸣鼍。积暑复一雨，斧斫仍手摩。钩窗欲悬麻，出门已横河。人言月离毕，未必致滂沱。东皋繁草木，兰文不同科。惊鱼畏密罟，独鸟鸣南柯。稍无虫飞喧，复觉蝉语多。因声作好恶，与物殊未和。卧闻夜来雨，归种故山禾。百年须下泽，万里付长罗。先生断百好，尚以诗作魔。缩子万言手，听渠七字哦。室迩人则远，燕默劳者歌。思君得老瘦，触热生积痾。","dynasty":"宋代","title":"次韵晁无斁夏雨"}
{"author":"陈师道","content":"雨叶不自持，风花故入衣。飞花已无定，忍著恶风吹。","dynasty":"宋代","title":"拟李义山柳枝词五首"}
{"author":"陈师道","content":"开窗得远意，兴出杳冥间。芳草日边路，片云天外山。好花和露斸，修竹夹藤删。每许南邻伴，时来一寄闲。","dynasty":"宋代","title":"和彦詹题远轩"}
{"author":"陈师道","content":"卧龙山上摘黄花，曾共西风醉帽斜。当日已应天下乐，无人传入画图夸。低头强笑今何似，多病难堪懒自嗟。闻道承明方厌直，几时来伴访山家。","dynasty":"宋代","title":"寄徐吉父学士"}
{"author":"陈师道","content":"桃李摧残风雨春，天孙河鼓隔天津。主恩不与妍华尽，何限人间失意人。","dynasty":"宋代","title":"题柱二首"}
{"author":"陈师道","content":"繁杏青犹小，幽花落更香。目随云雨断，恨与水风长。蚁子何缘斗，蜂儿有底忙。山人能弃世，游子不思乡。","dynasty":"宋代","title":"春晚游宝云寺"}
{"author":"陈师道","content":"烦君临问我何堪，剩欲从君十日谈。老退不应称敏捷，颜苍宁复借红酣。世间公器毋多取，句里宗风郤饱参。陋巷远孙还好学，未容光禄擅东南。","dynasty":"宋代","title":"答颜生"}
{"author":"陈师道","content":"冥冥雨力及时来，冉冉春光作意回。白发尚堪供语笑，青衫不惜著风埃。林庐要自家家到，尊酒宁辞日日开。只恐未便文字饮，人间无梦到阳台。","dynasty":"宋代","title":"次韵敬酬元弼三兄"}
{"author":"陈师道","content":"功名违壮志，戒律负前身。刘德长欺客，王融郤笑人。残年增受岁，病眼怯逢春。杖屦知何向，知公未厌频。","dynasty":"宋代","title":"湖上晚归寄诗友"}
{"author":"陈师道","content":"湖海相望阙寄声，云林过雨未全晴。青衫作吏非前日，白首论文笑後生。似听儿童迎五马，稍修书札问专城。一闻苦李蒙庄句，不复人间世後名。","dynasty":"宋代","title":"寄亳州林待制"}
{"author":"陈师道","content":"黄童三尺世无双，笔头滚滚悬秋江。不忧老子难为父，平生崛强今心降。我来喜共阿戎语，应敌纵横如急雨。生子还如孙仲谋，豚犬漫多何足数。黄家小儿名小德，眉如长林目如漆。只今数岁已动人，老人留眼看他日。笑君老蚌生明珠，自笑此物吾家无。君当置酒吾当贺，有儿传业更何须。","dynasty":"宋代","title":"赠黄氏子小德"}
{"author":"陈师道","content":"老去斯文不更论，郤因夫子话师门。清谈不待倾三语，胜日何知共一樽。逐北我方填坎井，图南谁得料鹏鲲。过逢为说侯芭在，卧楫生方犊有孙。","dynasty":"宋代","title":"酬智叔见赠"}
{"author":"陈师道","content":"溪遶层峦路遶溪，飞梁相接挂晴霓。山川王气今何有，岩谷灵踪昔未跻。十里松篁参羽仗，半天楼阁倚云梯。胜游欲尽无穷目，未到桃源客已迷。","dynasty":"宋代","title":"初到锦城"}
{"author":"陈师道","content":"柳弱留春色，梅寒让雪花。溪明数积石，月过恋平沙。病减还憎药，年侵郤累家。後归栖未定，不但只昏鸦。","dynasty":"宋代","title":"晚坐"}
{"author":"陈师道","content":"世所谓英英、盼盼者。盼卒，英嫁，而盼之子莹，颇有家风，而曹妓未有显者，黄楼不可胜也。作南乡子以歌之。风絮落东邻。点缀繁枝旋化尘。关锁玉楼巢燕子，冥冥。桃李摧残不见春。流转到如今。翡翠生儿翠作衿。花样腰身官样立，婷婷。困倚阑干一欠伸。||","dynasty":"宋代","title":"南乡子"}
{"author":"陈师道","content":"虎子堕地气食牛，雀儿浴处鱼何求。可奈我衰才亦尽，正须二子与同游。","dynasty":"宋代","title":"赠寇国宝三首"}
{"author":"陈师道","content":"剩喜开三面，旋闻乞一州。力难随鸟翼，行复立螭头。今日骐驎阁，当年鹦鹉洲。寄书愁不达，书达得无愁。","dynasty":"宋代","title":"寄兖州张龙图文潜二首"}
{"author":"陈师道","content":"九日登临迫闭藏，老怀无恨自凄凉。山头落帽风流绝，壁面称诗语笑香。冲雨肯来寻此老，拂床聊待熟黄粱。独无樽酒为君寿，正使秋花未肯黄。","dynasty":"宋代","title":"九日不出魏衍见过"}
{"author":"陈师道","content":"法施老人卧不出，呼我取别行问疾。摩盘拭箸劝一饱，少待须臾莫苍猝。早年著眼觑文字，万卷初无一言契。多生绮语未经忏，半世虚名足为累。此去它来尚有缘，头童齿豁恐无年。殷懃三请久住世，弊恶可念未可捐。平生准拟西行计，老著人间此何意。他生佛会见头陀，知是当年老居士。","dynasty":"宋代","title":"别圆澄禅师"}
{"author":"陈师道","content":"从事有多誉，还家能少留。持杯犹颍尾，解缆即沙头。好事今犹壮，论文老自休。风埃留我老，说与五湖秋。","dynasty":"宋代","title":"送章推官"}
{"author":"陈师道","content":"南山楼观插穹苍，林杪青灯出上方。形胜自如诸老逝，功名随尽二流长。马游从昔哀吾老，王粲当年赋异乡。少日幻心今净尽，多生绮语未全忘。","dynasty":"宋代","title":"再和寇十一二首"}
{"author":"陈师道","content":"鸡鸣人当行，犬鸣人当归。秋来公事急，出处不待时。昨夜三尺雨，灶下已生泥。人言田家乐，尔苦人得知。","dynasty":"宋代","title":"田家"}
{"author":"陈师道","content":"离合应生理，过逢岂近缘。情亲见今日，语妙记当年。闭户安禅主，冲风逆水船。不应清夜月，故作别时圆。","dynasty":"宋代","title":"别观音山主"}
{"author":"陈师道","content":"功名违壮志，戒律负前身。刘德长欺客，王融却笑人。残年增受岁，病眼怯逢春。杖屦知何向，知公未厌频。","dynasty":"宋代","title":"湖上晚归寄诗友其三"}
{"author":"陈师道","content":"晓来误入桃源洞。恰见佳人春睡重。玉腕枕香腮。荷花藕上开。一扇俄惊起。敛黛凝秋水。笑倩整金衣。问郎来几时。","dynasty":"宋代","title":"菩萨蛮（佳人）"}
{"author":"陈师道","content":"持节还家未白头，有亲八十更何求。又须急诏登天去，不为寒乡尽岁留。四著儒冠甘送老，数经奇运得销忧。拟登碣石临朝日，浩荡沧溟没白鸥。","dynasty":"宋代","title":"送郑祠部"}
{"author":"陈师道","content":"破晓初惊失旧山，瑶台化出坐中寒。江心冻合愁蛟蜃，匣里冰生吼镆千。门闭洛阳人迹绝，指穿东郭履痕乾。凤池不比梁园客，咳唾珠玑落玉盘。","dynasty":"宋代","title":"和蒲左丞有美座上观雪二首"}
{"author":"陈师道","content":"三宿城隈寺，轻齎类老禅。暂来真偶尔，适去更翛然。笑别留春坞，行寻下濑船。此身犹断梗，飘泊且随缘。","dynasty":"宋代","title":"别威德寺"}
{"author":"陈师道","content":"冲风不成寒，脱木还自奇。坐看白日晚，起行清颍湄。三穴未为得，一舟不作痴。路暗鸟遗音，江清鱼弄姿。宇定怪物变，意行觉舟迟。公与两公子，妙语含风漪。但怪笑谈剧，莫知宾主谁。得句未肯吐，郁郁见睫眉。相从能几何，行乐当及兹。生忍自作难，百忧间一嬉。时寻赤眼老，不探黄口儿。解公头上巾，一洗七年缁。至洁而纳污，此水真吾师。须公晓二子，人自穷非诗。","dynasty":"宋代","title":"次韵苏公涉颍"}
{"author":"陈师道","content":"剩喜开三面，旋闻乞一州。力难随鸟翼，行复立螭头。今日骐驎阁，当年鹦鹉洲。寄书愁不达，书达得无愁。","dynasty":"宋代","title":"寄兖州张龙图文潜二首"}
{"author":"陈师道","content":"至人本无心，起灭因众缘。化尽悲愿在，留形此台颠。闻名与致敬，获福皆无前。千年一钵水，宿疾几人痊。骁雄兖州军，马步余数千。一呼可摧山，四合如垂天。老幼十八村，顷刻理无全。哀鸣寄香火，毁塔投其塼。盛怒忽惊奔，如有所见然。等观同一子，岂特此所怜。我来已再见，童稚亦虔虔。发火触暗室，青灯已娟妍。始读壁间碑，妙力隐不传。颇恨语未工，安得笔如椽。归路云月黑，涛波隔长川。溪翁停舟待，相唤声相连。解缆风泊岸，中流水入船。欹侧脚不停，竟脱蛟鱼涎。兴坏如有待，适当使君贤。定能选妙士，拂尘起熏烟。昔承灵山嘱，早契少林禅。丐我一片石，并刻维摩篇。","dynasty":"宋代","title":"礼武台坐化僧"}
{"author":"陈师道","content":"我无置锥君立壁，舂黍作麋甘胜蜜。绨袍不受故人意，药饵肯为儿辈屈。割白鹭股何足难，食卢鹚肉未为失。暮年五斗得千里，有愧寒檐背朝日。","dynasty":"宋代","title":"答黄充"}
{"author":"陈师道","content":"度腊侵春亦未迟，纷纷款款意犹微。沾衣带润元无见，著物还消不待曦。剩欲打窗连夜听，未须迷雁断行飞。老年才尽无新语，只欲烦君急手挥。","dynasty":"宋代","title":"和黄充小雪"}
{"author":"陈师道","content":"世所谓英英、盼盼者。盼卒，英嫁，而盼之子莹，颇有家风，而曹妓未有显者，黄楼不可胜也。作南乡子以歌之。风絮落东邻。点缀繁枝旋化尘。关锁玉楼巢燕子，冥冥。桃李摧残不见春。流转到如今。翡翠生儿翠作衿。花样腰身官样立，婷婷。困倚阑干一欠伸。||","dynasty":"宋代","title":"南乡子"}
{"author":"陈师道","content":"酒亦有何好，人今不肯忘。苟无愁可解，何必醉为乡。剩欲论奇字，终能讳秘方。直饶肌骨秀，正要画眉长。","dynasty":"宋代","title":"答田生"}
{"author":"陈师道","content":"玉箸凝潮後，丝桐艺业余。远涂憎早悟，旷度得中疏。子逝今何遽，吾生孰与居。岂无文士传，未有茂陵书。","dynasty":"宋代","title":"黄无悔挽词四首"}
{"author":"陈师道","content":"果下翩翩跨紫骝，踏花溅水见风流。可无双璧千金聚，付与狂儿取次游。","dynasty":"宋代","title":"触目"}
{"author":"陈师道","content":"秋声隐地。叶叶无留意。冰簟流光团扇坠。惊起双栖燕子。夜堂帘合回廊。风帷吹乱凝香。卧看一庭明月，晓衾不耐初凉。","dynasty":"宋代","title":"清平乐（二之一）"}
{"author":"陈师道","content":"磊落金盘荐糟蟹，纤柔玉指破霜柑。","dynasty":"宋代","title":"残句：磊落金盘荐糟蟹"}
{"author":"陈师道","content":"湖岭一都会，西南更上游。秋盘堆鸭脚，春味荐猫头。宣室来何暮，蒸池得借留。孰知为郡乐，莫作越乡忧。","dynasty":"宋代","title":"寄潭州张芸叟二首"}
{"author":"陈师道","content":"月落霜严自靓妆，北风工为发清香。晚英数点辞林去，幽独无人为断肠。","dynasty":"宋代","title":"梅花七绝"}
{"author":"陈师道","content":"平生经世策，寄食不资身。孰使文章著，能辞辙迹频。帝城分不入，书札詗何人。子未知吾懒，吾宁觉子贫。","dynasty":"宋代","title":"寄答李方叔"}
{"author":"陈师道","content":"断墙着雨蜗成字，老屋无僧燕作家，剩欲出门追语笑，却嫌归鬓著尘沙。风翻蛛网开三面，雷动蜂窠趁两衙。屡失南邻春事约，只今容有未开花。","dynasty":"宋代","tags":"古诗三百首，生活，惜春","title":"春怀示邻里"}
{"author":"陈师道","content":"眼看白浪覆青山，谁信黄昏去复还。纵使百年终有尽，何须豪横诧吴蛮。","dynasty":"宋代","title":"十八日潮"}
{"author":"陈师道","content":"雨叶不自持，风花故入衣。飞花已无定，忍著恶风吹。","dynasty":"宋代","title":"拟李义山柳枝词五首"}
{"author":"陈师道","content":"烦君临问我何堪，剩欲从君十日谈。老退不应称敏捷，颜苍宁复借红酣。世间公器毋多取，句里宗风郤饱参。陋巷远孙还好学，未容光禄擅东南。","dynasty":"宋代","title":"答颜生"}
{"author":"陈师道","content":"为惠不必广，但问与者谁。受施何用多，名义以为资。平生师友间，四海参寥师。一穷无四壁，百代有千诗。再逐越淮江，三年鲁中归。初无赞公色，不异净名衣。才如得风鷁，已复触藩羝。路贫谁肯怜，语妙君所知。我往立谈间，欻若白受缁。乃知仁者听，不待辛苦词。赵侯名教士，劲气喷长蜺。论吐天下公，而合吾所知。明窗弄文墨，妍语含英姿，要与识者论，且避群儿痴。旧好无新功，终年此交绥。未须坚百战，当即建降旗。","dynasty":"宋代","title":"赠赵奉议"}
{"author":"陈师道","content":"蓬壶仙子补天手，笔妙诗清万世功。肯学黄家元佑脚，信知人厄匪天穷。","dynasty":"宋代","title":"徐僊书三首"}
{"author":"陈师道","content":"龙争虎据竟成尘，只有青楼与白门。令宰才高先得句，使君情重数开樽。江山故国难留鹤，科斗荒池可著鲲。直使颌须浑作白，未应投镊愧诸孙。","dynasty":"宋代","title":"敬酬智叔三赐之辱兼戏杨理曹二首"}
{"author":"陈师道","content":"此地相逢晚，他方有胜缘。呪功先服猛，戒力得扶颠。暂息三支论，重参二老禅。夜床鞋脚别，何日著行缠。","dynasty":"宋代","title":"别宝讲主"}
{"author":"陈师道","content":"满城桃李一番新，深院繁枝别得春。从此诗翁有新语，不须红湿少城闉。","dynasty":"宋代","title":"和参寥明发见邻家花二首"}
{"author":"陈师道","content":"七十已强半，所余能几何。悬知暮景促，更觉後生多。遁世名为累，留年睡作魔。西归端著便，老子不婆娑。","dynasty":"宋代","title":"除夜"}
{"author":"陈师道","content":"两秦并立难为下，万里长驱在此初。别後未忘三日语，人来肯作数行书。","dynasty":"宋代","title":"赠秦觏兼简苏迨二首"}
{"author":"陈师道","content":"籊籊孤竹君，长我一身半。凛然霜雪间，时至亦阴换。共与王子猷，永结忘言伴。可使溪壑姿，充我眼中玩。","dynasty":"宋代","title":"秋怀十首"}
{"author":"陈师道","content":"去国遭前政，还家未白头。百年当晚遇，一辱独先收。齿脱空余舌，颜衰早著秋。三为郡文学，大胜邓元侯。","dynasty":"宋代","title":"寄兖州张龙图文潜二首"}
{"author":"陈师道","content":"昔作梁宋游，幽忧废朝昏。闭门无往还，不厌儿女喧。隔墙闻剥啄，暮夜谁扣门。知是邢夫子，低回过高轩。愿为布衣交，不顾年德尊。匆匆立谈罢，又见东南奔。江湖多病後，仅免饷鱼鼋。久废数行书，因人问寒暄。但爱孤山西，松筠数家村。便欲筑居室，插秧仍灌园。生前不自爱，身後何足论。草玄笑扬雄，赞易悲虞翻。文章徒自苦，纸笔莫更存。郤寻南郭老，隐几学忘言。他日宦游客，误入桃花源。苇间见渔父，谁识王公孙。","dynasty":"宋代","title":"寄邢和叔"}
{"author":"陈师道","content":"风树吹花落四邻，暮云将雨作催人。旋倾美酒留连客，急作新诗报答春。试傍清湖看鬓发，莫辞行乐费金银。如今归去还高卧，更问风光有几旬。","dynasty":"宋代","title":"次韵关子容湖上晚饮"}
{"author":"陈师道","content":"清尊白发。曾是登临年少客。不似当年。人与黄花两并妍。来愁去恨。十载相看情不尽。莫更思量。梦破春回枉断肠。","dynasty":"宋代","title":"减字木兰花·清尊白发"}
{"author":"陈师道","content":"庭柏无生意，摧残二十秋。稍沾杯水润，已与岁寒谋。黄里青青出，愁边稍稍瘳。会看笙鹤下，暮雀莫深投。","dynasty":"宋代","title":"老柏三首"}
{"author":"陈师道","content":"十年闻问不逢人，一面相逢过所闻。高士不应轻俗士，欲将污脚上垂云。","dynasty":"宋代","title":"寄北山顺法师二首"}
{"author":"陈师道","content":"西方社里收身早，白发人中得计长。不作北门东掖客，更无闲事可思量。","dynasty":"宋代","title":"读白乐天临水坐诗"}
{"author":"陈师道","content":"蜿蜒曲龙腰，山间隐楼观。孤高伏龙角，浮图刺云汉。修林霜雪余，落叶青红乱。想见洞中人，不知时节换。咳唾落江东，江东两眼中。举头触浮云，失脚惊飞鸿。逢人自笑谋身拙，坐使红尘生白发。入山便欲弃人间，出山又与松筠别。","dynasty":"宋代","title":"登凤凰山怀子瞻"}
{"author":"陈师道","content":"末路相逢首重回，紫芝眉宇向人开。老来惟有风情在，事去空怜岁月催。憔悴不堪临楚泽，栖迟无路上燕台。少陵肺病疏杯斝，想负花前载酒来。","dynasty":"宋代","title":"和王明之见寄"}
{"author":"陈师道","content":"侧径篮舁两眼明，出山犹带骨毛清。白云笑我还多事，流水随人合有情。不及鸟飞浑自在，羡他僧住便平生。未能与世全无意，起为苍生试一鸣。","dynasty":"宋代","title":"和南丰先生出山之作"}
{"author":"陈师道","content":"当日功名指顾收，一言悟主过千秋。去登霄汉如平地，归到云山尚黑头。解组行参莲社客，挥金坐揖醉乡侯。谢公不为苍生起，拥鼻重来可自由。","dynasty":"宋代","title":"酬吕明父学士"}
{"author":"陈师道","content":"接禄才余岁，为邦近故园。案图三万户，镇静五千言。雪尽春泥滑，风生沙水昏。犹须放琴客，坐席稍能温。","dynasty":"宋代","title":"送张蕲县"}
{"author":"陈师道","content":"古今犹异俗，邹鲁尚多儒。簿领三年责，云霄一武趋。数过忘潦倒，惜别更斯须。说与晁夫子，今年锥也无。","dynasty":"宋代","title":"奉送阎醇老推官"}
{"author":"陈师道","content":"文章平日事，风竹莫年须。衰疾悬知此，霜毛不更除。一丘吾欲往，百亩有如无。魑魅须游子，乾坤著腐儒。扣门闻啄木，唤酒有提壼。门径无行迹，秋来不遣锄。","dynasty":"宋代","title":"独坐"}
{"author":"陈师道","content":"六月西湖早得秋，二年归思与迟留。一时宾客余枚叟，在处儿童说细侯。经国向来须老手，有怀何必到壼头。遥知丹地开黄卷，解记清波没白鸥。","dynasty":"宋代","title":"寄侍读苏尚书"}
{"author":"陈师道","content":"南邻歌舞隔墙听，想对朝窗晕倒青。莫望唤人看娜嫋，只凭幽梦寄丁宁。","dynasty":"宋代","title":"戏寇君二首"}
{"author":"陈师道","content":"骑台九日登临处，只有归人醉扶路。千年二谢孰可代，我每苦留君只去。花粗且为前人惜，曲误不解丞卿怒。只消著帽受西风，不待风流到新句。","dynasty":"宋代","title":"九月八日夜雨留智叔"}
{"author":"陈师道","content":"公族仍前辈，都城早与游。士穷须禄食，才大岂身谋。雪岭无归鸟，冰河有去舟。平生湖海意，不为有鱼留。","dynasty":"宋代","title":"送晁奉议高邮判官"}
{"author":"陈师道","content":"吴音未至慢，楚语不假些。","dynasty":"宋代","title":"句其十"}
{"author":"陈师道","content":"平生鲁国老先生，晚见诸郎识老成。怪有武功蒙宠锡，果缘阴德贯神明。金池已作归田计，玉版方书济物情。百里饥寒独颜阖，忍令一物不敷荣。","dynasty":"宋代","title":"寄沛县姜承议"}
{"author":"陈师道","content":"胸中历历著千年，笔下源源赴百川。真字飘扬今有种，清谈绝倒古无传。出尘悟解多为路，随世功名小著鞭。白首相逢恐无日，几时笔札到林泉。","dynasty":"宋代","title":"送苏迨"}
{"author":"陈师道","content":"一狼将四子，二岭走千羊。意得无前敌，时乖阙後防。宁知射生手，已发弩机张。会使乌鸢饱，空令豺虎伤。","dynasty":"宋代","title":"捕狼"}
{"author":"陈师道","content":"颍阴为别悔匆匆，十载相望信不通。晚遇圣朝收放逸，旋遭官禁限西东。又为太守专淮石，剩喜郎君类若翁。梅柳作新诗兴动，可令千里不同风。","dynasty":"宋代","title":"送欧阳叔弼知蔡州"}
{"author":"陈师道","content":"过雨生泥风作尘，马蹄声里度芳辰。城南居士风流在，时送名花与报春。","dynasty":"宋代","title":"谢王立之送花"}
{"author":"陈师道","content":"竭泽回波不作难，未应平地起风澜。是身非有从何病，试下先生一著看。","dynasty":"宋代","title":"次韵苏公谒告三绝"}
{"author":"陈师道","content":"游子暮何归，韦杜城南村。秋水深可测，挽衣踏行云。道暗失归处，栖鸟故不喧。牛羊闭篱落，稚子犹在门。","dynasty":"宋代","title":"城南寓居"}
{"author":"陈师道","content":"堕絮随风花作尘，黄楼桃李不成春。只今容有名驹子，困倚栏干一欠伸。","dynasty":"宋代","title":"寄曹州晁大夫"}
{"author":"陈师道","content":"从昔婵娟多命薄，如今歌舞更能诗。孰知文雅河阳令，不削琼奴柱下题。","dynasty":"宋代","title":"题柱二首"}
{"author":"陈师道","content":"张侯便然腹如鼓，饥雷收声酒如雨。读书不计有余处，尚著我辈千百许。翻湖倒海不作难，将军百战富善贾。弟子不必不如师，欲知其人视其主。秋来待试丞相府，榖马砺兵吾甚武。商周不敌闻其语，一战而霸在此举。百年富贵要自取，人将公卿还尔汝，德如墨君谁敢侮。","dynasty":"宋代","title":"赠张文潜"}
{"author":"陈师道","content":"欢声喜气塞康庄，妙舞清歌乐未央。此节定知随意好，今宵端复为人长。妆成粉白生春色，酒泻鹅黄射烛光。报答风光须一醉，从来千骑贵东方。","dynasty":"宋代","title":"上元致语口号"}
{"author":"陈师道","content":"老气峥嵘盖九州，治声腾涌逐双流。向来置醴蒙殊遇，此日弹冠愧少留。千里山连环故国，中秋月好傍黄楼。不应为米轻乡里，定复还从马少游。","dynasty":"宋代","title":"上赵使君"}
{"author":"陈师道","content":"壁间水墨画，为尔拂尘埃。草树精神出，溪山气势回。路从沙觜断，人自渡头来。莫怪知音少，牙弦匣不开。","dynasty":"宋代","title":"沈道院有水墨壁画奇笔也惜其穷年无赏之者贾"}
{"author":"陈师道","content":"南朝官纸儿女肤，玉版云英比不如。乞与此公原不称，他年留与大苏书。","dynasty":"宋代","title":"诗一首"}
{"author":"陈师道","content":"松树倒影半溪寒，数个沙鸥似水安。曾买江南千本画，归来一笔不中看。","dynasty":"宋代","title":"诗一首"}
{"author":"陈师道","content":"一年壮观尽今朝，水伯何知故晚潮。海浪肯随山俯仰，风帆长共客飘摇。","dynasty":"宋代","title":"十八日潮"}
{"author":"陈师道","content":"眼看白浪覆青山，谁信黄昏去复还。纵使百年终有尽，何须豪横诧吴蛮。","dynasty":"宋代","title":"十八日潮"}
{"author":"陈师道","content":"千槌击鼓万人呼，一抹涛头百尺余。明日潮来人不见，江边只有候潮鱼。","dynasty":"宋代","title":"十八日潮"}
{"author":"陈师道","content":"江平石出涨沙浮，船阁平洲水断流。朝暮去来何日了，一杯谁与吊阳侯。","dynasty":"宋代","title":"十八日潮"}
{"author":"陈师道","content":"潮头初出海门山，千里平沙转面间。犹有江神怜北客，欲将奇观破衰颜。","dynasty":"宋代","title":"十七日观潮三首"}
{"author":"陈师道","content":"潭潭明光殿，稽首西方僊。平生修何行，步有黄金莲。我岂昔好径，报以履下穿。洗足坐道场，卒卒此何缘。","dynasty":"宋代","title":"秋怀十首"}
{"author":"陈师道","content":"道山清绝况真仙，杜曲风流最近天。曹濮於今真乐国，股肱从昔著时贤。今回不辨终朝语，此去无端久疾痊。可念卧时遭末劫，新陈埋没不知年。","dynasty":"宋代","title":"寄子开"}
{"author":"陈师道","content":"早岁相知晚相识，抵掌回头已陈迹。万里从军壮此行，一箸鲈鱼留不得。夜静关山秋月明，莫听岭头流水声。平世功名须少壮，看君一箭下辽城。","dynasty":"宋代","title":"送鄜州关司法"}
{"author":"陈师道","content":"山阴倾盖两绸缪，十载重来鬓已秋。往事侵寻如昨日，故人牢落半沧洲。流离道路生涯拙，芜没田园岁计休。久要尚怜君子在，为言鸡黍亦迟留。","dynasty":"宋代","title":"和酬施和叟宣德"}
{"author":"陈师道","content":"德名三后并，母道两朝尊。勇决高千古，危疑定一言。先期还政事，隆礼改山园。哀挽西郊道，云愁昼亦昏。","dynasty":"宋代","title":"大行皇太后挽词二首"}
{"author":"陈师道","content":"千篇奏牍漫多知，百战收功未出奇。名下难居身可辱，郤将湖海换西施。","dynasty":"宋代","title":"陶朱公庙"}
{"author":"陈师道","content":"咫尺隔山海，作书问如何。蚁垤既畜粮，蛙窟如鸣鼍。积暑复一雨，斧斫仍手摩。钩窗欲悬麻，出门已横河。人言月离毕，未必致滂沱。东皋繁草木，兰文不同科。惊鱼畏密罟，独鸟鸣南柯。稍无虫飞喧，复觉蝉语多。因声作好恶，与物殊未和。卧闻夜来雨，归种故山禾。百年须下泽，万里付长罗。先生断百好，尚以诗作魔。缩子万言手，听渠七字哦。室迩人则远，燕默劳者歌。思君得老瘦，触热生积痾。","dynasty":"宋代","title":"次韵晁无斁夏雨"}
{"author":"陈师道","content":"与世情将尽，怀仁老未忘。故人今五马，高处谩三长。诗岂江山助，名成沈鲍行。肯为文俗事，打鸭起鸳鸯。","dynasty":"宋代","title":"寄张宣州"}
{"author":"陈师道","content":"潮落去帆收。沙涨江回旋作洲。侧帽独行斜照里，飕飕。卷地风前更掉头。语妙後难酬。回雁峰南未得秋。唤取佳人听旧曲，休休。瘴雨无花孰与愁。","dynasty":"宋代","title":"南乡子·潮落去帆收"}
{"author":"陈师道","content":"重梅双杏巧相将，不为游人只自芳。应怪诗翁非老手，相逢不作旧时香。","dynasty":"宋代","title":"酬王立之二首"}
{"author":"陈师道","content":"陋巷少行迹，故人车马稀。世情方汨没，吾道肯依违。万叶迎风脱，孤云带月归。独怜高义在，犹肯问柴扉。","dynasty":"宋代","title":"和贾明叔秋晚见怀"}
{"author":"陈师道","content":"清词丽句前朝曲。使君借与灯前读。读罢已三更。寒窗雨打声。应怜诗客老。要使情怀好。犹有解歌人。尊前未得听。","dynasty":"宋代","title":"菩萨蛮（寄赵使君）"}
{"author":"陈师道","content":"伏尽暑犹壮，秋生凉故迟。蝉吟接远响，萤烛度深枝。岁半身仍健，年侵意自悲。情知寇公子，不作感秋词。","dynasty":"宋代","title":"秋後五日应物无诗岂年志俱壮未解伤秋耶以诗"}
{"author":"陈师道","content":"平生夫铁脚，道价喧宇宙。望礼东南云，吾今独何後。晚始识其子，瑶林一枝秀。初闻饮光笑，复作空生瘦。今年退後禅，袖手不肯叉。真成菩萨魔，未免化城咎。白月悬清光，大锺得辞扣。知止一何勇，随缘岂无复。丰台两禅子，三请期一觏。翩然挈瓶盂，百里往相就。古寺风雨余，触目初邂逅。夙昔有静缘，欢然宛如旧。教我早自异，业成谁得救。世故已备尝，踌躇复何候。钻火勿停手，时来自渠透。殷懃礼白足，吾为太山溜。","dynasty":"宋代","title":"送法宝禅师"}
{"author":"陈师道","content":"此地相逢晚，他方有胜缘。呪功先服猛，戒力得扶颠。暂息三支论，重参二老禅。夜床鞋脚别，何日著行缠。","dynasty":"宋代","title":"别宝讲主"}
{"author":"陈师道","content":"秦郎百好俱第一，乌丸如漆姿如石。巧作松身与镜面，借美於外非良质。潘翁拜跪摩老眼，一生再见三叹息。了知至鉴无遁形，王家旧物秦家得。君今所有亦其亚，伯仲小低犹子侄。黄金白璧孰不有，古锦句囊聊可敌。睿思殿里春夜半，灯火阑残歌舞散。自书细字答边臣，万里风尘入长算。初闻桥山送弓剑，宁知玉碗人间见。夜光炎炎冲斗牛，会有太史占星变。人生尤物不必有，时一过目惊老丑。念子何忍遽磨研，少待须臾图不朽。明窗净几风日暖，有愁万斛才八斗。径须脱帽管城公，小试玉堂挥翰手。","dynasty":"宋代","title":"古墨行"}
{"author":"陈师道","content":"老作诸侯客，贫为一饱谋。折腰真耐辱，捧檄敢轻投。早作千年调，中怀万斛愁。暮年随手尽，心事许溟鸥。","dynasty":"宋代","title":"元符三年七月蒙恩复除棣学喜而成诗"}
{"author":"陈师道","content":"愧无一缕破双团，惯下姜盐枉肺肝。誓酒不应忘此老，论诗宁肯乞麤官。","dynasty":"宋代","title":"寄豫章公三首"}
{"author":"陈师道","content":"过雨生泥风作尘，马蹄声里度芳辰。城南居士风流在，时送名花与报春。","dynasty":"宋代","title":"谢王立之送花"}
{"author":"陈师道","content":"老觉山林可避人，正须麋鹿与同群。郤嫌鸟语犹多事，强管阴晴报客闻。","dynasty":"宋代","title":"即事"}
{"author":"陈师道","content":"一梦人间四十年，只应炊灶固依然。两官不办一丘费，五字虚随万里船。","dynasty":"宋代","title":"八月十日二首"}
{"author":"陈师道","content":"司漏凌晨报晓签，曈曈赫日上重檐。良辰也应纯乾策，吉梦先符太卜占。棣萼同时升紫禁，棠阴由此驻彤襜。一杯欲助邦人祷，愿借黄堂寿斝添。","dynasty":"宋代","title":"吕吉父使君生日"}
{"author":"陈师道","content":"红绿羞明眼，攲斜久病身。年龄不待命，湖海却留人。点滴花间露，新鲜柳上春。情怀将底用，诗外不须频。","dynasty":"宋代","title":"湖上晚归寄诗友其四"}
{"author":"陈师道","content":"一代苏长公，四海名未已。投荒忘岁月，积毁高城垒。斯楼亦何与，与人压复起。纷纷徒尔为，长剑须天倚。循分即可久。吾行谁与止。迩来贤达人，五十笑百里。赖有寇公子，众毁闻独美。直气摄狂童，牵联皆可纪。少公作长句，班扬安得拟。颇有喜事人，睥睨欲搥毁。一朝陵谷变，天语含深旨。惊倒楼前人，今朝有行履。","dynasty":"宋代","title":"次韵应物有叹黄楼"}
{"author":"陈师道","content":"送客寻山已自仙，行谈坐笑复忘年。平郊走马斜阳里，破屋传杯积水边。洗壁题名留岁月，登高著句记川山。风流幕下诸公子，缩手吟边更觉贤。","dynasty":"宋代","title":"和范教授同游桓山"}
{"author":"陈师道","content":"湖海三年别，谯徐一日间。经时犹未见，凡事信多艰。理极那须说，情生不自还。从来阙声问，相见若为颜。","dynasty":"宋代","title":"寄张学士"}
{"author":"陈师道","content":"人生七十今强半，老去光阴已後身。更欲置身须世外，世间元自不关人。","dynasty":"宋代","title":"八月十日二首"}
{"author":"陈师道","content":"少共千忧老一官，中间毁誉两茫然。去留有命真如此，俯仰从人郤未然。故著江山供极目，正将强健人新年。惊逢小杜风流胜，信有衣冠不乏贤。","dynasty":"宋代","title":"次韵寇秀才寄下邳家兄"}
{"author":"陈师道","content":"匀红点翠。取次梳妆谁得似。风柳腰枝。尽日纤柔属阿谁。娇娇小小。却是寻春人较老。著便休痴。付与风流幕下儿古词云：十五年来，从事风流府。","dynasty":"宋代","title":"木兰花减字"}
{"author":"陈师道","content":"小雨断复续，回斜落晚风。寒心生蟋蟀，秋色傍梧桐。草与遥山碧，花欺晚照红。口须谈世事，目已失飞鸿。","dynasty":"宋代","title":"秋怀四首其二"}
{"author":"陈师道","content":"吴音未至慢，楚语不假些。","dynasty":"宋代","title":"句其十"}
{"author":"陈师道","content":"倏作三年别，才堪一解颜。楼孤带清洛，林缺见巴山。五月池无水，千年鹤自还。白鸥没浩荡，爱惜鬓毛斑。","dynasty":"宋代","title":"从苏公登後楼"}
{"author":"陈师道","content":"冲风不成寒，脱木还自奇。坐看白日晚，起行清颍湄。三穴未为得，一舟不作痴。路暗鸟遗音，江清鱼弄姿。宇定怪物变，意行觉舟迟。公与两公子，妙语含风漪。但怪笑谈剧，莫知宾主谁。得句未肯吐，郁郁见睫眉。相从能几何，行乐当及兹。生忍自作难，百忧间一嬉。时寻赤眼老，不探黄口儿。解公头上巾，一洗七年缁。至洁而纳污，此水真吾师。须公晓二子，人自穷非诗。","dynasty":"宋代","title":"次韵苏公涉颍"}
{"author":"陈师道","content":"青衿曾诵赋，皓首始登门。意得宁论晚，心交不待言。向来期北上，可复改南辕。画地数佳政，丛谈何处村。","dynasty":"宋代","title":"送何子温移亳州三首其二"}
{"author":"陈师道","content":"开门先得故人书，稍喜提携起覆盂。得句有谁知我在，尝新此日赖吾徒。倾篮的皪沾朝露，出袖荧煌得宝珠。会荐瑛盘惊一坐，苋肠藜口未良图。","dynasty":"宋代","title":"答魏衍惠朱樱"}
{"author":"陈师道","content":"先生秀句满天东，二子缘渠再得穷。诗礼向来堪发冢，孙刘能使不为公。炎方瘴疠避轩豁，故国山河开始终。传语元龙要相识，江湖春动有来鸿。","dynasty":"宋代","title":"送王元均贬衡州兼寄元龙二首"}
{"author":"陈师道","content":"髻钗初上朝云卷。眼波翻动眉山远。一曲杜韦娘。当年枉断肠。佳期如好月。拟满还须缺。别易见应难。长须仔细看。","dynasty":"宋代","title":"菩萨蛮·髻钗初上朝云卷"}
{"author":"陈师道","content":"丈人鲁诸生，明刑如皋陶。幸宽右顾忧，未惜一身遥。西南万里行，可以断绳桥。慎勿用惠文，神母仁如尧。","dynasty":"宋代","title":"寄外舅郭大夫"}
{"author":"陈师道","content":"遶郭溪山接四邻，身轻步蹑一梯云。图南羽翮抟空见，倚北光芒入夜分。芜没池台余故事，风流人物想前闻。翛然便欲移招隐，猿鹤还应怨旧群。","dynasty":"宋代","title":"和元乐销暑楼晓望"}
{"author":"陈师道","content":"江水悠悠自在流，向人无恨不应愁。相逢不觉浑相似，谁使清波早白头。","dynasty":"宋代","title":"十七日观潮三首"}
{"author":"陈师道","content":"旷士爱吾庐，游子悲故乡。慷慨四方志，老衰但悲伤。虚名自成误，失得略相当。暮年还家乐，未觉道路长。闾里喜我来，车马塞康庄。争前借言色，草木亦晶光。向来千人聚，一老独倘佯。手开南阳阡，松柏郁苍苍。永愿守一丘，脱身万里航。平生功名念，倒海浣我肠。款段引下泽，断弦更空觞。尚恐北山南，有文移路傍。","dynasty":"宋代","title":"还里"}
{"author":"陈师道","content":"士有从师乐，诸儿却未知。欲行天下独，信有俗间疑。秋入川原秀，风连鼓角悲。目前㹠犬类，未必慰亲思。","dynasty":"宋代","title":"送秦觏二首其一"}
{"author":"陈师道","content":"九日登临迫闭藏，老怀无恨自凄凉。山头落帽风流绝，壁面称诗语笑香。冲雨肯来寻此老，拂床聊待熟黄粱。独无樽酒为君寿，正使秋花未肯黄。","dynasty":"宋代","title":"九日不出魏衍见过"}
{"author":"陈师道","content":"剑佩声来合玉除，骐驎烟上暗金铺。近臣先识天颜喜，九奏初知昼景舒。东海为田将几见，南山称寿已三呼。欲知帝力今多少，醉舞行歌塞道涂。","dynasty":"宋代","title":"兴龙节致语口号"}
{"author":"陈师道","content":"扣门赏竹任推排，兴尽归舟挽不回。平世山林成偃蹇，新年词句得参陪。醒心正赖挥毫疾，误笔仍须送喜来。书省不应烦乳媪，一时除目尽英才。","dynasty":"宋代","title":"酬应物见戏"}
{"author":"陈师道","content":"湖阔疑无地，河回忽见山。登临聊自试，衰疾致身闲。四壁宁虞盗，多方莫驻颜。无风回远笛，有月待人还。","dynasty":"宋代","title":"山口"}
{"author":"陈师道","content":"千年茅竹蔽幽奇，一日堂成四海知。便有文公来作记，尚须吾辈与题诗。至人但有经行处，宝盖仍存朽老枝。能事向来非促迫，经年安得便嫌迟。","dynasty":"宋代","title":"拱翠亭"}
{"author":"陈师道","content":"梨埒当千户，渔防拥万头。宁须一网尽，不为百人留。密雨点急水，惊风擘系舟。百年供转徙，因病得夷犹。","dynasty":"宋代","title":"秋怀四首"}
{"author":"陈师道","content":"清尊白发。曾是登临年少客。不似当年。人与黄花两并妍。来愁去恨。十载相看情不尽。莫更思量。梦破春回枉断肠。","dynasty":"宋代","title":"减字木兰花·清尊白发"}
{"author":"陈师道","content":"江青沙日暖，雄鸭雌鸳鸯。相看不相识，花晚褪红香。","dynasty":"宋代","title":"拟李义山柳枝词五首其一"}
{"author":"陈师道","content":"宿鸟一枝足，争林终夜鸣。庭花当户发，江月向人明。鸟度清溪影，风回晚市声。梦中无好语，池草为谁生。","dynasty":"宋代","title":"春夜"}
{"author":"陈师道","content":"酷暑不可处，相将寻昼凉。清谈廕广厦，甘寝就匡床。莲剥明珠滑，瓜浮绀玉香。因知北窗卧，自信出羲皇。","dynasty":"宋代","title":"同苏不疑避暑法惠寺"}
{"author":"陈师道","content":"来往违寒暑，飞鸣在稻粱。未知溟海大，不肯过衡阳。","dynasty":"宋代","title":"雁二首"}
{"author":"陈师道","content":"老气峥嵘盖九州，治声腾涌逐双流。向来置醴蒙殊遇，此日弹冠愧少留。千里山连环故国，中秋月好傍黄楼。不应为米轻乡里，定复还从马少游。","dynasty":"宋代","title":"上赵使君"}
{"author":"陈师道","content":"休休莫莫。更莫思量著。记著不如浑忘著。百种寻思枉却。绣囊锦帐吹香。雄蜂雌蝶难双。眉上放开春色，眼前怜取新郎。","dynasty":"宋代","title":"清平乐（二之一）"}
{"author":"陈师道","content":"功名违壮志，戒律负前身。刘德长欺客，王融郤笑人。残年增受岁，病眼怯逢春。杖屦知何向，知公未厌频。","dynasty":"宋代","title":"湖上晚归寄诗友"}
{"author":"陈师道","content":"江清风偃木，霜落雁横空。若个丹青里，犹须著此翁。","dynasty":"宋代","title":"次韵少游春江秋野图二首"}
{"author":"陈师道","content":"似闻药病已投机，牛斗蛇妖顿觉非。李贺固知当得疾，沈侯可更不胜衣。惊逢白璧山千仞，会见黄金带十围。扣信诗书端作祟，孰知糠籺亦能肥。","dynasty":"宋代","title":"和黄预病起"}
{"author":"陈师道","content":"向老逢清节，归怀托素晖。飞萤元失照，重露已沾衣。稍稍孤光动，沉沉众籁微。不应明白发，似欲劝人归。","dynasty":"宋代","title":"十五夜月"}
{"author":"陈师道","content":"与世相违孰自量，资身无策漫多方。逢场作戏真呈拙，误笔成蝇岂所长。名字不归青史笔，形容终老白云乡。可须五斗轻千里，赖有斯人未肯忘。","dynasty":"宋代","title":"再和寇十一二首"}
{"author":"陈师道","content":"英英黄金花，论时不论美。靖节骨已朽，弃捐乃其理。两公意有余，采采今未已。尚念白头生，临风嗅霜蕊。","dynasty":"宋代","title":"次韵答子实秦少章二首"}
{"author":"陈师道","content":"人言婚宦情欲本，我始求脱君已半。孰知一世如一梦，在梦而觉宁待旦。寒檐冻雨作秋声，冷屋风灯挑不明。樽前已作十年语，後会未期吾屡惊。一闻七字心已识，钩章棘句天与力。念子方壮我已衰，不见参天二千尺。季也亦有诗百篇，叔子拟度骅骝前。端能过我三冬学，可复参侬一味禅。","dynasty":"宋代","title":"寄晁载之兄弟"}
{"author":"陈师道","content":"重雾真成雨，疏帘不隔风。青林拥红树，家鹜杂宾鸿。渔屋浑环水，晴湖半落东。往来成一老，犹在半涂中。","dynasty":"宋代","title":"山口"}
{"author":"陈师道","content":"梨埒当千户，渔防拥万头。宁须一网尽，不为百人留。密雨点急水，惊风擘系舟。百年供转徙，因病得夷犹。","dynasty":"宋代","title":"秋怀四首"}
{"author":"陈师道","content":"芙蓉不借韶华助，故著缃黄。宿面留妆。不出寒花只暂香。伤春不尽悲秋苦，落蕊浮觞。知在谁傍。一笑盈盈百种芳。","dynasty":"宋代","title":"罗敷媚（二之二）"}
{"author":"陈师道","content":"欲作新诗挑两公，含毫不下思先穷。贪逢大敌能无惧，彊画脩眉每未工。畏病忍狂妨痛饮，晚云朝雨滞晴空。正须好句留春住，可使风飘万点红。","dynasty":"宋代","title":"赠王聿脩商子常"}
{"author":"陈师道","content":"弱柳经寒色，悬流尽夜声。更长疑睡少，霜落怯寒生。急急占星度，摇摇苦舫倾。风涛兼盗贼，恩重觉身轻。","dynasty":"宋代","title":"宿泊口"}
{"author":"陈师道","content":"晓风疏日乍相亲，黯黯轻寒拂拂春。触目渐随红蕊乱，经年不见绿条新。宁论白黑人间世，懒复雌黄纸上尘。十里松阴穷野步，暂时留得自由身。","dynasty":"宋代","title":"和秦太虚湖上野步"}
{"author":"陈师道","content":"廉纤小雨湿黄昏，十里尘泥不受辛。转就邻家借油盖，始知公是最闲人。","dynasty":"宋代","title":"马上口占呈立之"}
{"author":"陈师道","content":"故国山河在，新堂冰雪生。万家和气贺初成。人在笙歌声里、暗生春。今代无双士，当年第一人。杯行到手莫辞频。明日凤池归路、隔清尘。","dynasty":"宋代","title":"南柯子（贺彭舍人黄堂成）"}
{"author":"陈师道","content":"馈粮千里古无策，木牛流马功不极。边头数米换黄金，将军汗马未伏枥。黠羌人面作胡语，鸟雀贪生尔如许。熊虎可避虻可驱，覆巢熏穴意何如。汉虏相当庸可尽，聊城正用一封书。巧手莫为无面饼，谁能留渴须远井。国家有急君得辞，徐人不劳扣关请。陇上壮士莫扪舌，河西狂王防系颈。向来此地几送迎，草间翁仲口不瘖。十年两熟饱可待，一岁四守人何心。老稚持车车不留，归人不行行转头。关中正须萧丞相，省内早要富民侯。可同一夫在所悯，岁晚得无沟壑忧。","dynasty":"宋代","title":"送杜侍御纯"}
{"author":"陈师道","content":"采薪墟墓间，行歌当归耕。向来轻薄子，怀谖以为荣。喘喘辕下犊，力尽官泥深。壮哉八百里，一割探其心。","dynasty":"宋代","title":"秋怀十首"}
{"author":"陈师道","content":"负笈重来感旧游，流年衰鬓两经秋。湖山依旧浑相识，风月愁人不自由。尚有故交重冷榻，可堪归梦到沧洲。谁怜壮志空凋落，百链金为绕指柔。","dynasty":"宋代","title":"再到钱塘呈会宗伯益"}
{"author":"陈师道","content":"帐底吹烟香自薰，镜前含笑意生春。经年不道君恩薄，郤是恩深更误人。","dynasty":"宋代","title":"拟汉宫词三首"}
{"author":"陈师道","content":"骥騄同群鸿雁行，登临端为作重阳。南台二谢风流绝，准拟归来古锦囊。","dynasty":"宋代","title":"僧慧僧利同往南山"}
{"author":"陈师道","content":"斫水水可断，续弦弦可完。如何郑公客，不作百年看。","dynasty":"宋代","title":"绝句"}
{"author":"陈师道","content":"随世功名非所望，称家丰俭不求余。青衫出指论奇字，白发挑灯写细书。","dynasty":"宋代","title":"次韵回山人赠沈东老二首"}
{"author":"陈师道","content":"少学真成己，中年托著书。辍耕扶日月，起废极吹嘘。得志宁论晚，成功不愿余。一为天下恸，不敢爱吾庐。","dynasty":"宋代","title":"丞相温公挽词三首"}
{"author":"陈师道","content":"後水喧江落浑黄，晚云障日作微凉。笙歌声里旌旗动，罗绮丛中语笑香。劝相秋郊开稔熟，摩娑苔壁吊荒亡。风流一代今山简，有底樽前著葛强。","dynasty":"宋代","title":"奉陪赵大夫游桓山"}
{"author":"陈师道","content":"重门杰观屹相望，表里河山自一方。小市张灯归意动，轻衫当户晚风长。孤臣白首逢新政，游子青春见故乡。富贵本非吾辈事，江湖安得便相忘。","dynasty":"宋代","title":"和寇十一晚登白门"}
{"author":"陈师道","content":"伏雌将阿鹜，水陆不相直。鸭鸭横波去，嗝嗝呼不得。","dynasty":"宋代","title":"拟李义山柳枝词五首"}
{"author":"陈师道","content":"暗中摸索不难佑，眼里轮囷郤见稀。行地径须先八骏，刺天终不羡群飞。","dynasty":"宋代","title":"次韵答学者四首"}
{"author":"陈师道","content":"东方千骑贵当年，白发居头也自贤。肯费精神修客主，稍回功誉入章篇。虚名石救空肠厄，晚岁仍遭末疾缠。死去不为天下惜，镜中当有故人怜。","dynasty":"宋代","title":"寄曹州晁大夫"}
{"author":"陈师道","content":"诗人要瘦君则肥，便然伟观诗不宜。诗亦於人不相累，黄金九鐶腰十围。一饥缘我不缘渠，身作贾孟行诗图。穷人乃工君未可，早据要路肩安舆。","dynasty":"宋代","title":"嘲无咎文潜"}
{"author":"陈师道","content":"朱樱青子已尝新，白帢黄衫见未频。载酒对棋无俗士，闭门高枕有闲人。有底百年须薄禄，相看一笑郤关身。肯留恶客开家酿，惊坐何人更姓陈。","dynasty":"宋代","title":"寄寇元弼"}
{"author":"陈师道","content":"绮楼小小穿针女。秋光点点蛛丝雨。今夕是何宵。龙车乌鹊桥。经年谋一笑。岂解令人巧。不用问如何。人间巧更多。","dynasty":"宋代","title":"菩萨蛮"}
{"author":"陈师道","content":"岁晚方奔命，春期作过宾。逢君为地主，顾我拙谋身。官是三年客，情缘一日亲。将身随斗食，应作未归人。","dynasty":"宋代","title":"行次旧县寄立之"}
{"author":"陈师道","content":"积阴风易作，隆寒声益急。百为定有数，一动必三日。奔隤水势壮，犦胅波头立。前行後浪促，突起旁抶射。奔腾万骑来，倏忽一箭疾。摧残蒲苇尽，簸荡鱼龙泣。私忧地轴脱，已分梁山没。向来万斛重，不作一叶直。舟行两水间，触夺声蟋蟀。路转帆举落，舟排冰叠积。经事长一智，中人所知识。千金不垂堂，岂复待一失。穷途得伟观，老气犹少色。事定未得忘，嗟来庶可及。","dynasty":"宋代","title":"梁山泊"}
{"author":"陈师道","content":"生世何用早，我已後此翁。颇识门下士，略已闻其风。中年见二子，已复岁一终。呼我过其庐，所得非所蒙。先朝群玉殿，冠佩环群公。神文焕王度，喜色见天容。御榻谁复登，帝书元自工。黄绢两大字，一览涕无从。似欲托其子，天意人与同。历数况有归，敢有贪天功。集古一千卷，明明并群雄。谁为第一手，未有百世公。庙器刻科斗，宝樽蟠华虫。缅怀弁服士，酬献鸣瑽瑢。插架一万轴，遗子以固穷。素琴久绝弦，棋酒颇阙供。向来一瓣香，敬为曾南丰。世虽嫡孙行，名在恶子中。斯人日已远，千岁幸一逢。吾老不可待，草露湿寒蛩。","dynasty":"宋代","title":"观兖文忠公家六一堂图书"}
{"author":"陈师道","content":"闻道新文能入样，相州红缬鄂州花。","dynasty":"宋代","title":"残句：闻道新文能入样"}
{"author":"陈师道","content":"僊人弃余粮，玉色已可欺。小试换骨方，价重十冰磁。灌以长白虹，渺若江海弥。浮之端不恶，举者亦何辞。但愧闻道晚，早从雁门师。律部无明文，可复时中之。汝阳佳少年，三斗出六奇。家有持杯手，两好当一施。风吹酒面仄，月度杯心迟。百年容有命，一笑更须时。","dynasty":"宋代","title":"次韵苏公独酌试药玉滑盏"}
{"author":"陈师道","content":"登门执别有不答，惭愧公家父子孙。顾我何堪能至此，正缘同德又同门。","dynasty":"宋代","title":"谢田氏"}
{"author":"陈师道","content":"早闻英气擅家声，晚得诸郎识老成。可恨治朝无此老，郤嫌晚进不同生。足知落笔千言疾，尚想挥毫一坐倾，未信哲人穷五字，二难还复以诗鸣。","dynasty":"宋代","title":"题王平甫帖"}
{"author":"陈师道","content":"贫有分离苦，官无早晚宜。又为千里别，未觉十年迟。日与江山远，风连草木悲。平生刘子政，见可只论诗。","dynasty":"宋代","title":"送大兄兼寄赵团练"}
{"author":"陈师道","content":"法筵应供赖三车，堆案抽身辍算沙。破暑好风开乐国，脱尘新句散余霞。僧奁手汗空留迹，佛几堆红拂委花。客舍黄粱未应熟，且容秋蝶梦南华。","dynasty":"宋代","title":"和吴子副知海斋"}
{"author":"陈师道","content":"平生师友豫章公，矻矻谈君口不空。半面相看吾已了，连城增价子何穷。三千奏牍诸儒上，四百庵寮一岁中。二父风流皆可继，谤禅排道不须同。","dynasty":"宋代","title":"送刘主簿"}
{"author":"陈师道","content":"暑雨不作凉，爽风只自高。我老亦衰疾，奈此正郁陶。魏侯有新语，高处近风骚。隐几聆五字，未觉历日劳。酒然堕冰井，起粟竖寒毛。三山已在目，万象谁能逃。历险见绝足，过口味豚膏。愿为夏雷鸣，莫作饥鸢号。","dynasty":"宋代","title":"魏衍见过"}
{"author":"陈师道","content":"一麾出守自多奇，四十专城古亦稀。解榻坐谈无我辈，铺筵踏舞欠崔徽。的桃作剧聊同俗，遇事当前莫後几。圣世急才常患少，栈羊酾酒待公归。","dynasty":"宋代","title":"送晁无咎出守蒲中"}
{"author":"陈师道","content":"青衿曾诵赋，皓首始登门。意得宁论晚，心交不待言。向来期北上，可复改南辕。画地数佳政，丛谈何处村。","dynasty":"宋代","title":"送何子温移亳州三首"}
{"author":"陈师道","content":"滕大夫伯阳父孙，烹小鲜治大国原。一得何用五千言，弛灾决狱人不冤。盛气走讼畏讨论，终岁敛吏不到门。子弟无赖皆西奔，外吏畏惧过乃尊。踵门父老如云屯，拊髀跳踉走儿孙。绛幡翠节歌呗喧，画盆戴顶烟如焚。绣褾彩轴箱帕繁，曲躬叉手前致言。畜眼未见耳不闻，暮年何以答此恩，请诵华严寿我君。","dynasty":"宋代","title":"寄滕县李奉议"}
{"author":"陈师道","content":"江水悠悠自在流，向人无恨不应愁。相逢不觉浑相似，谁使清波早白头。","dynasty":"宋代","title":"十七日观潮三首"}
{"author":"陈师道","content":"向老逢清节，归怀托素晖。飞萤元失照，重露已沾衣。稍稍孤光动，沉沉众籁微。不应明白发，似欲劝人归。","dynasty":"宋代","title":"十五夜月"}
{"author":"陈师道","content":"卒行无好步，事忙不草书。能事不促迫，快手多麤疏。加看荷苇槲叶扇，崔家仲叔三人俱。扫除事物费岁月，收定神气忘形躯。恍然有得夺天巧，衰颜生态能相如。市师信手无赢余，一日画出东封图。眼前百口怪神速，背後千指争邪{外厂内歈}。君家画苑倾东都，锦囊玉轴行盈车。补完破碎收亡逋，欲得不计有与无。问君此病何当祛，君言无事聊自娱。世间何事非迷途，挟策未必贤樗蒲。苑中最爱文与苏，情亲不独生同闾。自谓知子谁如余，叔也不痴回不愚。怜君用意常勤劬，挥毫洒墨填空虚。风梢雨叶出新意，老树僵立何年枯。我生百事不留意，外物不足烦敺除。翰墨才能记名字，模临写貌无工夫。见溺不救危不扶，独无一物充庖厨。看君发漆颜丹朱，意气健如生马驹。逢人不信六十余，郁然一茎无白须。吕翁落寞起钓屠，南山四老东宫须。人生晚达有如此，应笑虞翻早著书。","dynasty":"宋代","title":"石氏画苑"}
{"author":"陈师道","content":"两大推平日，三从播後声。忧劝登上寿，箫鼓闭佳城。缌布千人从，松楸十里行。哀荣动邻里，点笔竞诸生。","dynasty":"宋代","title":"寿安县君挽词"}
{"author":"陈师道","content":"当家父子亲分付，不比黄梅万里来。不解当年明上座，岭头言下郤空回。","dynasty":"宋代","title":"叔父惠鉢三首"}
{"author":"陈师道","content":"蒲团未有祖师意，洗鉢何曾识赵州。万里空归君解否，老胡端为我能留。","dynasty":"宋代","title":"叔父惠鉢三首"}
{"author":"陈师道","content":"声中得句已忘言，断酒持斋郤自然。大有西来真的意，饥时著饭饱时悬。","dynasty":"宋代","title":"叔父惠鉢三首"}
{"author":"陈师道","content":"回合江山秀，佳城去域中。佩环无晓日，苹藻自春风。断发人何在，捐金事已空。遂移男子孝，更作直臣忠。","dynasty":"宋代","title":"舒御史太夫人挽辞"}
{"author":"陈师道","content":"密雨吹不断，贫居常闭门。东溟容有限，西极更能存。束湿炊悬釜，翻床补坏垣。倒身无著处，呵手不成温。","dynasty":"宋代","title":"暑雨"}
{"author":"陈师道","content":"并蔕随宜好，连心著意红。只堪惊老眼，持此与谁同。","dynasty":"宋代","title":"双樱"}
{"author":"陈师道","content":"自昔有遗韵，小饮不尽觞。坐待竹间月，奈此云影长。起行林下路，散策踰平岗。破眼一枝春，著意千叶黄。暄寒会有分，蜂蝶来无央。鸟语带余寒，竹风回妙香。缅想两公子，作恶变清凉。谁怜尘沙底，疲马踏朝阳。斯人班马後，如圭复如璋。相逢了无得，佳处每难忘。","dynasty":"宋代","title":"次韵苏公竹间亭小饮"}
{"author":"陈师道","content":"飞腾无那高詹事，犇轶难甘杜拾遗。释梵不为宁顾计，公侯有命郤随宜。且留陈迹来韩愈，不用逢人说项斯。富贵风声真两得，穷人从此不因诗。","dynasty":"宋代","title":"贺文潜"}
{"author":"陈师道","content":"西湖欲雨厨烟满，风叶倒囊云覆碗。望湖楼上白头人，独倚栏干谁肯伴。独有诗人记病身，清风千里寄行尘。豪华信有回天力，惊开桃李闲新春。往事不回如过雨，醉梦恍然忘恶语。人生如幻此何尤，未信黄金贵於土。爱子千篇顷刻成，借将胸腹诧吴人。吟哦怪有芳鲜气，郤被湖山识姓名。文章废退知难强，身外虚华本无望。何曾临水惜芒鞋，郤解逢人拈拄杖。眼根清净尘不留，登伽过尽不回头。家在中原归未得，江淮断道无行舟。两山相逢翻手疾，欲谋一笑宁无日。郤惭怀朴似周人，只可闻名不须识。","dynasty":"宋代","title":"次韵寄答晁无咎"}
{"author":"陈师道","content":"潮落去帆收。沙涨江回旋作洲。侧帽儿行斜照里，飕飕。卷地风前更掉头。语妙后难酬。回雁峰南未得秋。唤取佳人听旧曲，休休。瘴雨无花孰与愁。","dynasty":"宋代","title":"南乡子"}
{"author":"陈师道","content":"弱柳经寒色，悬流尽夜声。更长疑睡少，霜落怯寒生。急急占星度，摇摇苦舫倾。风涛兼盗贼，恩重觉身轻。","dynasty":"宋代","title":"宿泊口"}
{"author":"陈师道","content":"错节孤根劲有余，坐床须按起须扶。一生用底今相赠，更问林间有此无。","dynasty":"宋代","title":"以拄杖供仁山主二首"}
{"author":"陈师道","content":"红落芙蕖晚，青深蒲稗秋。平湖无过鸟，鸣鼓有行舟。","dynasty":"宋代","title":"巨野二首"}
{"author":"陈师道","content":"只应青眼老，尚记白头翁。一别今何向，三年信不通。不应书字倦，未有北来鸿。肯作彭城守，何时马首东。","dynasty":"宋代","title":"寄张大夫"}
{"author":"陈师道","content":"稍听春鸟语丁宁，又见官池出断冰。雪後踏青谁与共，花边著语老犹能。笑谈莫倦寻常听，山院终同一再登。今日已知他日恨，抢榆况得及飞腾。","dynasty":"宋代","title":"寄晁无斁"}
{"author":"陈师道","content":"长安千门憎热客，我独怜君来解热。呼儿具饭懒出口，藜羹不糁甘一啜。北州别驾玉刻麟，索书往见良可人。驿使别来无一字，知有此情谁与亲。","dynasty":"宋代","title":"送张秀才兼简德麟"}
{"author":"陈师道","content":"妙年失手未须恨，白璧深藏可自妍。短发我能今种种，晓妆他日看娟娟。千金市帚宁论价，万户分封信有年。清白传家有如此，归涂囊尽不留钱。","dynasty":"宋代","title":"送孝忠落解南归"}
{"author":"陈师道","content":"旧香余味记黄封，厌见春泥满眼红。千乘莫从公子後，百壶能为故人东。","dynasty":"宋代","title":"谢人寄酒"}
{"author":"陈师道","content":"灵岳占佳气，琳宫閟宝衣。应祈符圣历，锡号焕皇扉。日月尧同数，讴歌启与归。伤心五云去，不见六龙飞。","dynasty":"宋代","title":"钦慈皇后挽词二首"}
{"author":"陈师道","content":"生须百斛买双鬟，水截龙章试虎斑。老觉才粗浑不称，自携云月泻湲潺。","dynasty":"宋代","title":"寄豫章公三首"}
{"author":"陈师道","content":"精爽回长夜，衣冠出广庭。勋庸留琬琰，形像付丹青。道丧余篇翰，人亡更典刑。侯芭才一足，白首太玄经。","dynasty":"宋代","title":"南丰先生挽词"}
{"author":"陈师道","content":"夜半风回雨脚收，万家和气与云浮。萧条寒巷荒三径，突兀晴空耸二楼。胜日登临轻一醉，下乡昏垫肯同忧。江空峡响鱼龙落，尽放青青极目秋。","dynasty":"宋代","title":"次韵何子温祈晴二首"}
{"author":"陈师道","content":"山头落日著窗明，花里来禽起笑声。岂有诗成须白傅，独於酒可置公荣。","dynasty":"宋代","title":"戏元弼"}
{"author":"陈师道","content":"寒里一枝春，白间千点黄。道人不好色，行处若为香。","dynasty":"宋代","title":"和豫章公黄梅二首"}
{"author":"陈师道","content":"送往开新雪又晴，故留腊白待春青。稍回杉色伸梅怨，并得朝看与夜听。已觉庭泥生鸟迹，遽修田事带朝星。暮年功力归持律，不是骚人故独醒。","dynasty":"宋代","title":"雪後"}
{"author":"陈师道","content":"潮头初出海门山，千里平沙转面间。犹有江神怜北客，欲将奇观破衰颜。","dynasty":"宋代","title":"十七日观潮三首"}
{"author":"陈师道","content":"白鸟过林分外明。","dynasty":"宋代","title":"残句：白鸟过林分外明"}
{"author":"陈师道","content":"黑云映黄槐，更著白鸟度。蝉鸣不余力，蛙腹能许怒。称目有佳思，侧迳无好步。兴来成独往，意得谁与赋。","dynasty":"宋代","title":"晚望"}
{"author":"陈师道","content":"襟袖从前相向开，倡酬于此未多陪。身更宠辱谈弥胜，路别东西意自哀。隐几忘言终不近，白头青简两相催。孰知衰老难为别，声问应须续续来。","dynasty":"宋代","title":"送提刑李学士移使东路"}
{"author":"陈师道","content":"金华牧羊小家子，西真攘桃何代儿。诗著海山书落爪，向来那免世人疑。","dynasty":"宋代","title":"徐僊书三首"}
{"author":"陈师道","content":"林花女颊红，春水瓜头绿。步蹇我三休，来同君一足。苦嗟所历小，不尽千里目。暮景向昏鸦，归涂取修竹。","dynasty":"宋代","title":"和魏衍三日二首"}
{"author":"陈师道","content":"任教雪压色终胜，郤要风严香更闻。江雨细时青子熟，闻名犹救渴将军。","dynasty":"宋代","title":"梅花七绝"}
{"author":"陈师道","content":"余力唐虞後，沉人海岱西。不应容桀黠，宁复有青齐。灯火鱼成市，帆樯藕带泥。十年尘雾底，瞥眼怪凫鷖。","dynasty":"宋代","title":"巨野"}
{"author":"陈师道","content":"离合应生理，过逢岂近缘。情亲见今日，语妙记当年。闭户安禅主，冲风逆水船。不应清夜月，故作别时圆。","dynasty":"宋代","title":"别观音山主"}
{"author":"陈师道","content":"声中得句已忘言，断酒持斋郤自然。大有西来真的意，饥时著饭饱时悬。","dynasty":"宋代","title":"叔父惠鉢三首"}
{"author":"陈师道","content":"烟昏晚寒风发屋，行者抽篷离者哭。青衫白发两相鲜，积雪朝阳眩双目。猛虎食子有分羹，洁鹭割股谋补肉。妻孥不用哭穷途，前府故人风义笃。","dynasty":"宋代","title":"寄子闵"}
{"author":"陈师道","content":"少学真成己，中年托著书。辍耕扶日月，起废极吹嘘。得志宁论晚，成功不愿余。一为天下恸，不敢爱吾庐。","dynasty":"宋代","title":"丞相温公挽词三首"}
{"author":"陈师道","content":"重重叠叠。娜袅裙千襵。时样官黄香百叶。一岁相逢两节。曲阑绕遍芳丛。一枝作意妍秾。折得有谁相忆，却须还与秋风。","dynasty":"宋代","title":"清平乐并引咏柑子菊"}
{"author":"陈师道","content":"欲作新诗挑两公，含毫不下思先穷。贪逢大敌能无惧，彊画脩眉每未工。畏病忍狂妨痛饮，晚云朝雨滞晴空。正须好句留春住，可使风飘万点红。","dynasty":"宋代","title":"赠王聿脩商子常"}
{"author":"陈师道","content":"中年为别不堪忧，束发登门到白头。南省望郎仍国士，东方千骑更吾州。彭翁老寿终遗骨，燕子飞来只故楼。知己难逢身易老，烦公置醴我归休。","dynasty":"宋代","title":"送晁尧民守徐"}
{"author":"陈师道","content":"老气峥嵘盖九州，治声腾涌逐双流。向来置醴蒙殊遇，此日弹冠愧少留。千里山连环故国，中秋月好傍黄楼。不应为米轻乡里，定复还从马少游。","dynasty":"宋代","title":"上赵使君"}
{"author":"陈师道","content":"平湖遶舍山无盗，官事长闲俸有金。安得终身为御寇，不辞儿女作吴音。","dynasty":"宋代","title":"宿钱塘尉廨"}
{"author":"陈师道","content":"衾裘夜宿方丈屋，风灯微茫照溪谷。杖屦朝行百丈山，林风清泠摇佩环。道人八十更聪明，耳边犹爱松风声。风前饱食松下卧，梦里光阴等闲过。世间贵人多白头，未容白首送林丘。左足拘挛右臂缓，荣华只得傍人看。信知佛法有天乐，扫除疾痼何须药。山林於我郤有因，愿言筑室为比邻。不辞弃世伴幽独，犹恐山僧嫌近俗。","dynasty":"宋代","title":"八月十日宿百丈山庆善院明日游松风庵谒震禅"}
{"author":"陈师道","content":"精爽回长夜，衣冠出广庭。勋庸留琬琰，形像付丹青。道丧余篇翰，人亡更典刑。侯芭才一足，白首太玄经。","dynasty":"宋代","title":"南丰先生挽词"}
{"author":"陈师道","content":"贵有空王章，贫无置锥地。冲风窗自语，涴壁虫成字。向隅有知音，阖门接强对。只道庭前柏，西来本无意。","dynasty":"宋代","title":"和郊户部宝集丈室二首"}
{"author":"陈师道","content":"叶叶枝枝绿暗，重重密密红滋。芳心应恨赏春迟。不会春工著意。晚照酒生娇面，新妆睡污胭脂。凭将双叶寄相思。与看钗头何似。","dynasty":"宋代","title":"西江月（咏榴花）"}
{"author":"陈师道","content":"老里何堪病再来，愁边不复酒相开。一生也作千年调，两脚犹须万里回。","dynasty":"宋代","title":"卧疾绝句"}
{"author":"陈师道","content":"白鸟过林分外明。","dynasty":"宋代","title":"残句：白鸟过林分外明"}
{"author":"陈师道","content":"东风作恶不成寒，野水穿沙自作滩。细草无端留客卧，繁枝有意待人看。","dynasty":"宋代","title":"春兴"}
{"author":"陈师道","content":"纤软小腰身，明秀天真面。淡画修眉小作春，中有相思怨。背立向人羞，颜破因谁倩。不比阳台梦里逢，亲向尊前见。","dynasty":"宋代","title":"卜算子"}
{"author":"陈师道","content":"日来霜露后，更觉天宇净。","dynasty":"宋代","title":"句其六"}
{"author":"陈师道","content":"重梅双杏巧相将，不为游人只自芳。应怪诗翁非老手，相逢不作旧时香。","dynasty":"宋代","title":"酬王立之二首"}
{"author":"陈师道","content":"平湖遶舍山无盗，官事长闲俸有金。安得终身为御寇，不辞儿女作吴音。","dynasty":"宋代","title":"宿钱塘尉廨"}
{"author":"陈师道","content":"黄公轻千乘，尚爱五斗禄。风雨听朝鸡，岁月老松菊。平生白莲社，不受一尘触。识字即投阁，贵者须食肉。","dynasty":"宋代","title":"秋怀十首"}
{"author":"陈师道","content":"诗家两杜昔无邻，文采传家世有人。疾置送诗惊老丑，坐曹得句自清新。兴来不假江山助，目过浑如草木春。农马智专吾不让，衡阳纸贵子能频。","dynasty":"宋代","title":"寄杜择之"}
{"author":"陈师道","content":"先生英气盖区中，命与仇谋得老穷。又见长身有家法，可辞短簿怒吾公。石头路滑行能速，宣室归来语未终。宛洛风尘莫回顾，直须留眼送归鸿。","dynasty":"宋代","title":"送王元均贬衡州兼寄元龙二首"}
{"author":"陈师道","content":"梨埒当千户，渔防拥万头。宁须一网尽，不为百人留。密雨点急水，惊风擘系舟。百年供转徙，因病得夷犹。","dynasty":"宋代","title":"秋怀四首"}
{"author":"陈师道","content":"秋声隐地。叶叶无留意。冰簟流光团扇坠。惊起双栖燕子。夜堂帘合回廊。风帷吹乱凝香。卧看一庭明月，晓衾不耐初凉。","dynasty":"宋代","title":"清平乐（二之一）"}
{"author":"陈师道","content":"南荡不可度，北渚风浪生。向来狐兔迹，已复蛟鼍鸣。","dynasty":"宋代","title":"北渚"}
{"author":"陈师道","content":"斯人不复有，累世或可期。每於丹青里，一见如平时。坏障尘得入，惨澹令人悲。墨色落欲尽，严颜终不移。朽老莫使年，石心乌铜皮。念此犹少作，未尽冰霰姿。北枝把异鹊，意定了不疑。惜哉不得语，胸次几兴衰。一为要贵役，可复辞画师。隐奥虽可惜，涂抹复见遗。谢侯名家子，感慨形苦词。岂惟语画工，劲特颇似之。何当补谏列，一吐胸中奇。","dynasty":"宋代","title":"和谢公定观秘阁文与可枯木"}
{"author":"陈师道","content":"嫋嫋东门柳，重重小苑花。为谁须落子，著意莫藏鸦。","dynasty":"宋代","title":"拟李义山柳枝词五首"}
{"author":"陈师道","content":"清寒池馆静无尘，岁岁相逢似故人。任遣墙头疑似雪，欲教园主早知春。","dynasty":"宋代","title":"梅花七绝"}
{"author":"陈师道","content":"春风永巷闲娉婷，长使青楼误得名。不惜卷帘通一顾，怕君著眼未分明。","dynasty":"宋代","title":"放歌行其一"}
{"author":"陈师道","content":"回合江山秀，佳城去域中。佩环无晓日，苹藻自春风。断发人何在，捐金事已空。遂移男子孝，更作直臣忠。","dynasty":"宋代","title":"舒御史太夫人挽辞"}
{"author":"陈师道","content":"阙然声问略相同，百里之间一水通。春兴多多高纸价，愁怀一一逐归鸿。不忧寒饿成吾老，稍喜朝廷记此公。梦每见君心已了，不因新句觉情东。","dynasty":"宋代","title":"和酬魏衍"}
{"author":"陈师道","content":"同好共城郭，十日不一顾。人事虽好乖，吾生亦多忤。阖门对妻子，岁月不可度。闭目宁用遮，停杯仍下箸。独无区中缘，永怀岩下趣。平生三径资，安得一朝具。万里初历块，前驱告曛暮。怀归属有思，弃世不待怒。老境厌逶迟，人情费将护。向来张长公，吾亦从兹去。灯花频作喜，月色正可步。预恐何水曹，明朝有新句。","dynasty":"宋代","title":"寒夜有怀晁无斁"}
{"author":"陈师道","content":"开门先得故人书，稍喜提携起覆盂。得句有谁知我在，尝新此日赖吾徒。倾篮的皪沾朝露，出袖荧煌得宝珠。会荐瑛盘惊一坐，苋肠藜口未良图。","dynasty":"宋代","title":"答魏衍惠朱樱"}
{"author":"陈师道","content":"王家旧物群偷後，石出蛮溪百丈深。挥翰吾非玉堂手，断金君有古人心。","dynasty":"宋代","title":"谢端砚"}
{"author":"陈师道","content":"岁晚身何托，灯前客未空。半生忧患里，一梦有无中。发短愁催白，颜衰酒借红。我歌君起舞，潦倒略相同。","dynasty":"宋代","tags":"春节，饮酒，抒怀","title":"除夜对酒赠少章"}
{"author":"陈师道","content":"密叶已成荫，高花初著枝。幽香不自好，寒艳未多知。会见垂金弹，聊容折紫緌。粉身非所恨，犹复得闻思。","dynasty":"宋代","title":"楝花"}
{"author":"陈师道","content":"扶日行黄道，乘云上紫微。忧劳形末命，恭俭见陈衣。布德刑开网，和戎戢武威。要知怀惠处，行路涕交挥。","dynasty":"宋代","title":"大行皇太后挽词二首"}
{"author":"陈师道","content":"疾风回雨水明霞，沙步丛祠欲暮鸦。九日清尊欺白发，十年为客负黄花。登高怀远心如在，向老逢辰意有加。淮海少年天下士，可能无地落乌纱。","dynasty":"宋代","tags":"重阳节，写景，抒情，勉励，友人","title":"九日寄秦觏"}
{"author":"陈师道","content":"薄薄初经眼，辉辉已映空。融泥还结冻，落木复沾丛。意在千山表，情生一念中。遥知吟榻上，不道絮因风。","dynasty":"宋代","title":"雪中寄魏衍"}
{"author":"陈师道","content":"卒行无好步，事忙不草书。能事不促迫，快手多麤疏。加看荷苇槲叶扇，崔家仲叔三人俱。扫除事物费岁月，收定神气忘形躯。恍然有得夺天巧，衰颜生态能相如。市师信手无赢余，一日画出东封图。眼前百口怪神速，背後千指争邪{外厂内歈}。君家画苑倾东都，锦囊玉轴行盈车。补完破碎收亡逋，欲得不计有与无。问君此病何当祛，君言无事聊自娱。世间何事非迷途，挟策未必贤樗蒲。苑中最爱文与苏，情亲不独生同闾。自谓知子谁如余，叔也不痴回不愚。怜君用意常勤劬，挥毫洒墨填空虚。风梢雨叶出新意，老树僵立何年枯。我生百事不留意，外物不足烦敺除。翰墨才能记名字，模临写貌无工夫。见溺不救危不扶，独无一物充庖厨。看君发漆颜丹朱，意气健如生马驹。逢人不信六十余，郁然一茎无白须。吕翁落寞起钓屠，南山四老东宫须。人生晚达有如此，应笑虞翻早著书。","dynasty":"宋代","title":"石氏画苑"}
{"author":"陈师道","content":"磊落金盘荐糟蟹，纤柔玉指破霜柑。","dynasty":"宋代","title":"残句：磊落金盘荐糟蟹"}
{"author":"陈师道","content":"仰高当日诵成规，想见风流盛一时。鲁国故知臧有後，孔庭早见鲤能诗。侵寻末路同倾盖，邂逅清谈为解颐。愿借湖山容膝地，为令松菊寄吾衰。","dynasty":"宋代","title":"和寄朱文中"}
{"author":"陈师道","content":"向老逢清节，归怀托素晖。飞萤元失照，重露已沾衣。稍稍孤光动，沉沉众籁微。不应明白发，似欲劝人归。","dynasty":"宋代","title":"十五夜月"}
{"author":"陈师道","content":"南山楼观插穹苍，林杪青灯出上方。形胜自如诸老逝，功名随尽二流长。马游从昔哀吾老，王粲当年赋异乡。少日幻心今净尽，多生绮语未全忘。","dynasty":"宋代","title":"再和寇十一二首"}
{"author":"陈师道","content":"纸帐薰炉作小春，青奴白牯对忘言。更无人问维摩诘，始是东坡不二门。","dynasty":"宋代","title":"次韵苏公谒告三绝"}
{"author":"陈师道","content":"闭閤春云薄，开门夜雪深。江梅犹故意，湖雁起归心。草润留馀泽，窗明度积阴。慇勤报春信，屋角有来禽。","dynasty":"宋代","title":"次韵无斁雪后二首其一"}
{"author":"陈师道","content":"学又三年积，功收一日长。擅场推老手，附尾续诸郎。度鸟界晴碧，过云回夕黄。熟知诗有验，莫愠路无粮。","dynasty":"宋代","title":"送张秀才"}
{"author":"陈师道","content":"平生经世策，寄食不资身。孰使文章著，能辞辙迹频。帝城分不入，书札詗何人。子未知吾懒，吾宁觉子贫。","dynasty":"宋代","title":"寄答李方叔"}
{"author":"陈师道","content":"今代张平子，雄深次子长。名高三俊上，官立右螭旁。车笠吾何恨，飞腾子莫量。时平身早达，未用梦凝香。","dynasty":"宋代","title":"寄张文潜舍人"}
{"author":"陈师道","content":"春风永巷闭娉婷，长使青楼误得名。不惜卷帘通一顾，怕君著眼未分明。当年不嫁惜娉婷，抹白施朱作后生。说与旁人须早计，随宜梳洗莫倾城。","dynasty":"宋代","tags":"写人，感慨，抒情，怀才不遇","title":"放歌行"}
{"author":"陈师道","content":"酒到横波娇满。和香喷面。攀花落雨祝东风，诮不借、周郎便。背立腰肢挪捻。更须回盼。多生不作好因缘。甚只向、尊前见。","dynasty":"宋代","title":"洛阳春"}
{"author":"陈师道","content":"盎中有声囊不瘿，咽息不如带加紧。人生七十今已半，一饱无时何可忍。公侯早岁有如此，奴婢蓐食支夜永。向来糠籺之子孙，居邻无僧家有井。","dynasty":"宋代","title":"拟古"}
{"author":"陈师道","content":"雪拥寒门鹊不来，江南春信小迟回。遥知诗力生春早，一抹江梅趁眼开。","dynasty":"宋代","title":"次韵黄无悔惜梅"}
{"author":"陈师道","content":"果下翩翩跨紫骝，踏花溅水见风流。可无双璧千金聚，付与狂儿取次游。","dynasty":"宋代","title":"触目"}
{"author":"陈师道","content":"剑佩声来合玉除，骐驎烟上暗金铺。近臣先识天颜喜，九奏初知昼景舒。东海为田将几见，南山称寿已三呼。欲知帝力今多少，醉舞行歌塞道涂。","dynasty":"宋代","title":"兴龙节致语口号"}
{"author":"陈师道","content":"闻道新文能入样，相州红缬鄂州花。","dynasty":"宋代","title":"残句：闻道新文能入样"}
{"author":"陈师道","content":"一夜风澎浪，中宵月脱云。到窗资少睡，远响倦多闻。星火远相乱，江山气不分。早鸡先得便，断雁屡鸣群。","dynasty":"宋代","title":"寒夜"}
{"author":"陈师道","content":"论世阙真是，憎好成愚贤。众手挽跛牂，拟度骅骝前。与子早相好，於今不知年。似从欲著帽，忧喜同华颠。生世如风花，高下亦偶然。填沟偶不死，挥刃忽自全。病马试春草，游鱼纵奔川。稍思升斗禄，筦库未阙员。一饥尚可忍，百岁当复延。相予乘下泽，得句要子宣。此生期乐死，它日须诗传。缩手著袖间，弹棋一争先。","dynasty":"宋代","title":"奉酬应物"}
{"author":"陈师道","content":"千年茅竹蔽幽奇，一日堂成四海知。便有文公来作记，尚须吾辈与题诗。至人但有经行处，宝盖仍存朽老枝。能事向来非促迫，经年安得便嫌迟。","dynasty":"宋代","title":"拱翠亭"}
{"author":"陈师道","content":"倏作三年别，才堪一解颜。楼孤带清洛，林缺见巴山。五月池无水，千年鹤自还。白鸥没浩荡，爱惜鬓毛斑。","dynasty":"宋代","title":"从苏公登後楼"}
{"author":"陈师道","content":"诗成已作客儿语，笔下还为鲁直书。岂是神仙未贤圣，不随时事向人疏。","dynasty":"宋代","title":"徐僊书三首"}
{"author":"陈师道","content":"身去风流在，人难玉石分。平生才一见，治行已多闻。更觉知音少，还修地下文。他年九原泪，仍是两冯君。","dynasty":"宋代","title":"杜侍郎挽词三首"}
{"author":"陈师道","content":"密密丹房叠叠花，一枝临路为人斜。丁宁语鸟传春意，白下门东第几家。","dynasty":"宋代","title":"绝句二首"}
{"author":"陈师道","content":"老境难为节，寒梢未得春。一官兼利害，百虑孰疏亲。积雪无归路，扶行有醉人。望乡仍受岁，回首向松筠。","dynasty":"宋代","title":"元日"}
{"author":"陈师道","content":"登高能赋属吾侪，不用传杯击鉢催。九日风光堪落帽，中年怀抱更登台。江山信美因人胜，萸菊逢辰满意开。二谢风流今复见，千年留句待公来。","dynasty":"宋代","title":"和李使君九日登戏马台"}
{"author":"陈师道","content":"与君世好自比邻，丰悴相从久更亲。急棹小舟来取别，固知风味似前人。","dynasty":"宋代","title":"赠周秀才二首"}
{"author":"陈师道","content":"长铗归来夜帐空，衡阳回雁耳偏聪。若为借与春风看，无限珠玑咳唾中。","dynasty":"宋代","title":"嘲秦觏"}
{"author":"陈师道","content":"林间细路暗通门，火合深藏雪里春。自笑世间千计错，羡他湖上十年人。","dynasty":"宋代","title":"赠太素庵轲律师"}
{"author":"陈师道","content":"纤软小腰身，明秀天真面。淡画修眉小作春，中有相思怨。背立向人羞，颜破因谁倩。不比阳台梦里逢，亲向尊前见。","dynasty":"宋代","title":"卜算子"}
{"author":"陈师道","content":"山断开平野，河回杀急流。登临须向夕，风雨更宜秋。急急後飞雁，翩翩不下鸥。晚舟犹小待，暮雀已深投。","dynasty":"宋代","title":"秋怀四首"}
{"author":"陈师道","content":"去年米贱家赐粟，百万官仓不余掬。青钱随赐费追呼，昔日剜疮今补肉。今年夏旱秋水生，江淮转粟千里行。不应远水救近渴，空仓四壁雀不鸣。似闻为政不为费，两不相伤两相济。十年敛积用一朝，惊涛破山风动地。","dynasty":"宋代","title":"追呼行"}
{"author":"陈师道","content":"一舸姑苏风雨疾。吴笺满载红犹湿。色润朝花光触日。人未识。街南小阮应先得。青入柳条初著色。溪梅已露春消息。拟作新词酬帝力。轻落笔。黄秦去后无强敌。","dynasty":"宋代","title":"渔家傲（从叔父乞苏州湿红笺）"}
{"author":"陈师道","content":"先子初增秩，年侵鬓已皤。念兄今善继，此别喜如何。亲老家仍困，门衰仕未多。犹须教儿子，早要中文科。","dynasty":"宋代","title":"送伯兄赴吏改官"}
{"author":"陈师道","content":"甲第衣冠後，东迁岁月侵。情亲期一诺，急病阙千金。孰并还家乐，毋忘在莒心。时能记衰疾，声迹到云林。","dynasty":"宋代","title":"送曹秀才"}
{"author":"陈师道","content":"公族仍前辈，都城早与游。士穷须禄食，才大岂身谋。雪岭无归鸟，冰河有去舟。平生湖海意，不为有鱼留。","dynasty":"宋代","title":"送晁奉议高邮判官"}
{"author":"陈师道","content":"一麾出守自多奇，四十专城古亦稀。解榻坐谈无我辈，铺筵踏舞欠崔徽。的桃作剧聊同俗，遇事当前莫後几。圣世急才常患少，栈羊酾酒待公归。","dynasty":"宋代","title":"送晁无咎出守蒲中"}
{"author":"陈师道","content":"中年为别不堪忧，束发登门到白头。南省望郎仍国士，东方千骑更吾州。彭翁老寿终遗骨，燕子飞来只故楼。知己难逢身易老，烦公置醴我归休。","dynasty":"宋代","title":"送晁尧民守徐"}
{"author":"陈师道","content":"贫有分离苦，官无早晚宜。又为千里别，未觉十年迟。日与江山远，风连草木悲。平生刘子政，见可只论诗。","dynasty":"宋代","title":"送大兄兼寄赵团练"}
{"author":"陈师道","content":"馈粮千里古无策，木牛流马功不极。边头数米换黄金，将军汗马未伏枥。黠羌人面作胡语，鸟雀贪生尔如许。熊虎可避蝱可驱，覆巢熏穴意何如。汉虏相当庸可尽，聊城正用一封书。巧手莫为无面饼，谁能留渴须远井。国家有急君得辞，徐人不劳扣关请。陇上壮士莫扪舌，河西狂王防系颈。向来此地几送迎，草间翁仲口不瘖。十年两熟饱可待，一岁四守人何心。老稚持车车不留，归人不行行转头。关中正须萧丞相，省内早要富民侯。可同一夫在所悯，岁晚得无沟壑忧。","dynasty":"宋代","title":"送杜侍御纯陕西转运"}
{"author":"陈师道","content":"平生夫铁脚，道价喧宇宙。望礼东南云，吾今独何後。晚始识其子，瑶林一枝秀。初闻饮光笑，复作空生瘦。今年退後禅，袖手不肯叉。真成菩萨魔，未免化城咎。白月悬清光，大锺得辞扣。知止一何勇，随缘岂无复。丰台两禅子，三请期一觏。翩然挈瓶盂，百里往相就。古寺风雨余，触目初邂逅。夙昔有静缘，欢然宛如旧。教我早自异，业成谁得救。世故已备尝，踌躇复何候。钻火勿停手，时来自渠透。殷懃礼白足，吾为太山溜。","dynasty":"宋代","title":"送法宝禅师"}
{"author":"陈师道","content":"三楚风流信有人，先声今已彻咸秦。宁为鸡口官无小，欲试牛刀久要新。细肋卧沙勤下箸，长芒刺眼莫沾唇。山西豪杰知吾老，为说犹堪举万钧。","dynasty":"宋代","title":"送冯翊宋令"}
{"author":"陈师道","content":"早岁相知晚相识，抵掌回头已陈迹。万里从军壮此行，一箸鲈鱼留不得。夜静关山秋月明，莫听岭头流水声。平世功名须少壮，看君一箭下辽城。","dynasty":"宋代","title":"送鄜州关司法"}
{"author":"陈师道","content":"西南日下共浮云，人事难群喜劝分。已度城阴先得句，不应从俗未忘荤。松篁有节元宜晚，桃李无蹊只自薰。欲入帝城须帝力，且寻诗社著诗勋。","dynasty":"宋代","title":"寄亳州何郎中二首"}
{"author":"陈师道","content":"初雪已覆地，晚风仍积威。木鸣端自语，鸟起不成飞。寒巷闻惊犬，邻家有夜归。不无惭败絮，未易泣牛衣。","dynasty":"宋代","title":"雪"}
{"author":"陈师道","content":"二妃端协帝，三后共兴周。决策天同力，收功语不流。权宜从杀礼，末命尚深忧。郁郁佳城闭，终天配寿丘。","dynasty":"宋代","title":"钦圣宪肃皇后挽词二首"}
{"author":"陈师道","content":"南荡不可度，北渚风浪生。向来狐兔迹，已复蛟鼍鸣。","dynasty":"宋代","title":"北渚"}
{"author":"陈师道","content":"学又三年积，功收一日长。擅场推老手，附尾续诸郎。度鸟界晴碧，过云回夕黄。熟知诗有验，莫愠路无粮。","dynasty":"宋代","title":"送张秀才"}
{"author":"陈师道","content":"骑台九日登临处，只有归人醉扶路。千年二谢孰可代，我每苦留君只去。花粗且为前人惜，曲误不解丞卿怒。只消著帽受西风，不待风流到新句。","dynasty":"宋代","title":"九月八日夜雨留智叔"}
{"author":"陈师道","content":"老怯危桥泥没膝，喜闻吾党政如春。须君不惜千金费，此後宁无我辈人。","dynasty":"宋代","title":"项城道中寄刘令使修溪桥"}
{"author":"陈师道","content":"山阴倾盖两绸缪，十载重来鬓已秋。往事侵寻如昨日，故人牢落半沧洲。流离道路生涯拙，芜没田园岁计休。久要尚怜君子在，为言鸡黍亦迟留。","dynasty":"宋代","title":"和酬施和叟宣德"}
{"author":"陈师道","content":"欢声喜气塞康庄，妙舞清歌乐未央。此节定知随意好，今宵端复为人长。妆成粉白生春色，酒泻鹅黄射烛光。报答风光须一醉，从来千骑贵东方。","dynasty":"宋代","title":"上元致语口号"}
{"author":"陈师道","content":"长铗归来夜帐空，衡阳回雁耳偏聪。若为借与春风看，无限珠玑咳唾中。","dynasty":"宋代","title":"嘲秦觏"}
{"author":"陈师道","content":"官样初黄过闰九。鲜妍时更宜寒。挽回人意不成阑。香罗堆叶密，芳意著心单。过与後房歌舞手，轻盈喜色生颜。堕钗拥髻与垂鬟。欲知谁称面，遍插一枝看。","dynasty":"宋代","title":"临江仙·官样初黄过闰九"}
{"author":"陈师道","content":"一梦人间四十年，只应炊灶固依然。两官不办一丘费，五字虚随万里船。","dynasty":"宋代","title":"八月十日二首"}
{"author":"陈师道","content":"数篇曾见使君诗，前后登临各一时。妙舞新声难得继，清风明月却相宜。朱阑行遍花间路，看尽当年题壁处。更有何人问使君，青春欲尽花飞去。","dynasty":"宋代","title":"登凤凰山怀子瞻其二"}
{"author":"陈师道","content":"清湖纳明月，远览无留云。人生亦何须，有酒与桐君。自醉宁问客，一樽复一樽。平生今不饮，意得同酣醺。清言冰玉质，坏衲山水纹。殚精有後悟，畜耳无前闻。潜鱼避流光，归鸟投重昏。信有千丈清，不如一尺浑。","dynasty":"宋代","title":"次韵苏公西湖观月听琴"}
{"author":"陈师道","content":"虀盐度岁每无余，垂橐东归口未糊。贫里交游新断绝，老来光景半消除。时情视我门前雀，人好看君屋上乌。尚喜弊庐连蒋径，愿求佳句递髯奴。","dynasty":"宋代","title":"简李伯益"}
{"author":"陈师道","content":"纸帐薰炉作小春，青奴白牯对忘言。更无人问维摩诘，始是东坡不二门。","dynasty":"宋代","title":"次韵苏公谒告三绝"}
{"author":"陈师道","content":"弧矢千夫志，潇湘万里秋。宁为宝筝柱，肯作置书邮。远道勤相唤，羁怀误作愁。聊宽稻粱意，宁复网罗忧。","dynasty":"宋代","title":"归雁二首"}
{"author":"陈师道","content":"至人本无心，起灭因众缘。化尽悲愿在，留形此台颠。闻名与致敬，获福皆无前。千年一钵水，宿疾几人痊。骁雄兖州军，马步余数千。一呼可摧山，四合如垂天。老幼十八村，顷刻理无全。哀鸣寄香火，毁塔投其塼。盛怒忽惊奔，如有所见然。等观同一子，岂特此所怜。我来已再见，童稚亦虔虔。发火触暗室，青灯已娟妍。始读壁间碑，妙力隐不传。颇恨语未工，安得笔如椽。归路云月黑，涛波隔长川。溪翁停舟待，相唤声相连。解缆风泊岸，中流水入船。欹侧脚不停，竟脱蛟鱼涎。兴坏如有待，适当使君贤。定能选妙士，拂尘起熏烟。昔承灵山嘱，早契少林禅。丐我一片石，并刻维摩篇。","dynasty":"宋代","title":"礼武台坐化僧"}
{"author":"陈师道","content":"借子翩翩困下驹，春原随处小踟蹰。可能炙背春风里，卧把青铜摘颔须。","dynasty":"宋代","title":"寄怜"}
{"author":"陈师道","content":"笳鼓喧灯市，车舆避火城。彭黄争地胜，汴泗迫人清。梅柳春犹浅，关山月自明。赋诗随落笔，端复可怜生。","dynasty":"宋代","title":"和元夜"}
{"author":"陈师道","content":"百工营材先利器，市道居货如作赘。书生活计亦酸寒，断塼半瓦宁求备。端溪四山下龙渊，郁积中州清淑气。金声玉骨石为容，河江屈流云作使。滑如女肤色马肝，夜半神光际天地。诸天散花百神喜，知有圣人当出世。没人投深索千丈，探颌适遭龙伯睡。辘轳挽出万人贺，千岁之藏一朝致。琢为时样供翰墨，十袭包藏百金贵。北行万里更众目，寇卿好事不计费。南邻居士卿之孙，丰悴相从不为异。似怜陶瓦磨灶煤，辍赠不减前人志。人言寒士莫作事，鬼夺客偷天破碎。龟玉韫匵与无同，锦衾还客弃佳惠。众所欲得当有缘，天独於余可无意。敢书细字注鱼虫，要传华严八千偈。","dynasty":"宋代","title":"谢寇十一惠端砚"}
{"author":"陈师道","content":"乡里衣冠不绝人，近天尺五只清门。论文正可簪双笔，浇舌行看赐上樽。琼玖每蒙先木李，蜩鸠方共笑飞鲲。固知贤杰当传世，下里朱陈亦有孙。","dynasty":"宋代","title":"再酬"}
{"author":"陈师道","content":"孤身十载客都城，白社双林讳姓名。授馆不为他日计，解衣真出故人情。翘材必定延枚叟，宣室终须记贾生。万里归来发如漆，了知句画更新清。","dynasty":"宋代","title":"送王定国通判河南"}
{"author":"陈师道","content":"妙年失手未须恨，白璧深藏可自妍。短发我能今种种，晓妆他日看娟娟。千金市帚宁论价，万户分封信有年。清白传家有如此，归涂囊尽不留钱。","dynasty":"宋代","title":"送孝忠落解南归"}
{"author":"陈师道","content":"齑盐度岁每无馀，垂橐东归口未糊。贫里交游新断绝，老来光景半消除。时情视我门前雀，人好看君屋上乌。尚喜弊庐连蒋径，愿求佳句递髯奴。","dynasty":"宋代","title":"简李伯益"}
{"author":"陈师道","content":"早闻英气擅家声，晚得诸郎识老成。可恨治朝无此老，郤嫌晚进不同生。足知落笔千言疾，尚想挥毫一坐倾，未信哲人穷五字，二难还复以诗鸣。","dynasty":"宋代","title":"题王平甫帖"}
{"author":"陈师道","content":"恸哭东阿县，伤心莫与论。郤思当痛日，敢望此身存。举目人将母，回头影吊魂。更堪悲手足，孤稚满船门。","dynasty":"宋代","title":"东阿"}
{"author":"陈师道","content":"白鸟过林分外明。","dynasty":"宋代","title":"残句：白鸟过林分外明"}
{"author":"陈师道","content":"错节孤根劲有余，坐床须按起须扶。一生用底今相赠，更问林间有此无。","dynasty":"宋代","title":"以拄杖供仁山主二首"}
{"author":"陈师道","content":"去岁寻山有旧题，重来似与故人期。回峦俯仰如迎客，流水喧鸣拟索诗。岭路依危通鸟过，吾身趁健白云随。自怜久快屠门嚼，欲往安能久茹芝。","dynasty":"宋代","title":"和张次道再游翠岩之作"}
{"author":"陈师道","content":"承家从昔如君少，得士於今孰我先。口拟说诗心已解，世间快马不须鞭。","dynasty":"宋代","title":"赠寇国宝三首"}
{"author":"陈师道","content":"晴野下田收。照影寒江落雁洲。禅榻茶炉深闭阁，飕飕。横雨旁风不到头。登览却轻酬。剩作新诗报答秋。人意自阑花自好，休休。今日看时蝶也愁。","dynasty":"宋代","title":"南乡子（九日用东坡韵）"}
{"author":"陈师道","content":"馈粮千里古无策，木牛流马功不极。边头数米换黄金，将军汗马未伏枥。黠羌人面作胡语，鸟雀贪生尔如许。熊虎可避虻可驱，覆巢熏穴意何如。汉虏相当庸可尽，聊城正用一封书。巧手莫为无面饼，谁能留渴须远井。国家有急君得辞，徐人不劳扣关请。陇上壮士莫扪舌，河西狂王防系颈。向来此地几送迎，草间翁仲口不瘖。十年两熟饱可待，一岁四守人何心。老稚持车车不留，归人不行行转头。关中正须萧丞相，省内早要富民侯。可同一夫在所悯，岁晚得无沟壑忧。","dynasty":"宋代","title":"送杜侍御纯"}
{"author":"陈师道","content":"朝下公门不曳裾，身宽心远等林居。传家声烈三公後，贮腹平生万卷余。藤架倚春听语鸟，石池迎日数游鱼。人言酷似牢之舅，未有新诗锦不如。","dynasty":"宋代","title":"和张奉议赠舅氏庞大夫"}
{"author":"陈师道","content":"黄公轻千乘，尚爱五斗禄。风雨听朝鸡，岁月老松菊。平生白莲社，不受一尘触。识字即投阁，贵者须食肉。","dynasty":"宋代","title":"秋怀十首"}
{"author":"陈师道","content":"天上云为瑞，人间睡作魔，疏帘清簟汗成河。酒醒梦回眵眼、费摩挲。但有寒暄问，初无凤鸟过。尘生铜碾网生罗。一诺十年犹未、意如何。","dynasty":"宋代","title":"南柯子（问王立之督茶）"}
{"author":"陈师道","content":"治出龙城守，名高水部郎。清明人共识，风味独难忘。骨立秦书瘦，须粘桧密香。烹鲜师老耳，曳尾肯蒙庄。","dynasty":"宋代","title":"送何子温移亳州三首"}
{"author":"陈师道","content":"节物惊心懒复嗟，罇中酒尽复谁赊。风撩雨脚俄成阵，雪阁云头欲结花。万里可堪长作客，一年将尽未还家。自怜落落终难合，白首诗书谩五车。","dynasty":"宋代","title":"和富中容朝散雨中感怀"}
{"author":"陈师道","content":"当年天下无双誉，此日朝中第一人。坐使黄流随指顾，即看丹阁画精神。天威行复朝三接，和气今如物再春。肯驻行轩慰离索，听歌举白莫辞频。","dynasty":"宋代","title":"宴黄提刑致语口号"}
{"author":"陈师道","content":"百姓归周老，三年待鲁儒。世方随日化，身已要人扶。玉几虽来晚，明堂讫授图。心知死诸葛，终不羡曹蜍。","dynasty":"宋代","title":"丞相温公挽词三首"}
{"author":"陈师道","content":"岁月不相贷，夜床衾簟秋。朝来明镜中，作意多少留。惟酒可为娱，顾我非其流。丈夫意气合，佩玦不循钩。意行无人非，骏发不中休。相逢问何如，颇复中之不。清坐岂不好，致真岂糟丘。两欧以诗鸣，与俗同沉浮。百鸟畏嘲弄，往和长鸣鸥。胡宁忍快便，风飘万斛舟。","dynasty":"宋代","title":"次韵德麟督叔弼季默诗及破余酒戒"}
{"author":"陈师道","content":"接禄才馀岁，为邦近故园。案图三万户，镇静五千言。雪尽春泥滑，风生沙水昏。犹须放琴客，坐席稍能温。","dynasty":"宋代","title":"送张蕲县"}
{"author":"陈师道","content":"秋床归卧不缘愁，病与衰谋作老仇。数树直青能尔瘦，一轩残照为谁留。","dynasty":"宋代","title":"绝句四首"}
{"author":"陈师道","content":"崔蔡论文不足过，新诗平处到阴何。宁须万户权轻重，不待千篇一已多。","dynasty":"宋代","title":"赠魏衍三首"}
{"author":"陈师道","content":"晓风疏日乍相亲，黯黯轻寒拂拂春。触目渐随红蕊乱，经年不见绿条新。宁论白黑人间世，懒复雌黄纸上尘。十里松阴穷野步，暂时留得自由身。","dynasty":"宋代","title":"和秦太虚湖上野步"}
{"author":"陈师道","content":"北来消息不真传，南度相忘更记年。湖海一舟须此老，蓬瀛方丈自飞仙。数临黄卷聊遮眼，稳上青云小著鞭。李杜齐名吾岂敢，晚风无树不鸣蝉。","dynasty":"宋代","title":"寄文潜无咎少游三学士"}
{"author":"陈师道","content":"霏微腊雪不沾尘，收拾阳和作早春。一坐尽倾归盛德，四时难得是佳辰。鬓边彩胜年年好，樽下歌声日日新。一笑难逢时易失，杯行到手莫辞频。","dynasty":"宋代","title":"立春致语口号"}
{"author":"陈师道","content":"三楚风流秀士林，英词从昔动修门。充庭初识苍龙础，赐醴行沾白兽樽。已上荐书轻一鹗，更凭诗力化群鲲。千年辽鹤空城郭，谁见朱公有异孙。","dynasty":"宋代","title":"和朱智叔鹿鸣席上"}
{"author":"陈师道","content":"南朝官纸女儿肤，玉版云英比不如。乞与此翁元不称，他年留待大苏书。","dynasty":"宋代","title":"从寇生求茶库纸"}
{"author":"陈师道","content":"此别未为远，两都东西州。情亲有乖隔，江湖成阻修。脱尘度翠密，徐行当寻幽。各有惜别怀，共此一日留。意合岂待约，酒尽不更求。阙词固未可，忍手亦何犹。坐有黄冠师，未解逍遥游。兴来我与共，醉罢君当休。僧房火可亲，此乐行且谋。万事自纠纷，高怀元一丘。","dynasty":"宋代","title":"和鲜于大受崇先观饯别曾元中"}
{"author":"陈师道","content":"渐渐乌竿五两轻，一帆秋色下江滨。请缨北阙非无意，捧檄南州且为亲。神骥解缰天上足，风鹏摇翮日边身。归途眯眼尘沙恶，想梦西湖十里春。","dynasty":"宋代","title":"送傅子正宣义"}
{"author":"陈师道","content":"先生锺旧德，大府冠群能。过手无难事，逢人有异称。荐贤余一鹗，夙记契千灯。看挽秦梁缆，头头数不胜。","dynasty":"宋代","title":"送高推官"}
{"author":"陈师道","content":"治出龙城守，名高水部郎。清明人共识，风味独难忘。骨立秦书瘦，须粘桧密香。烹鲜师老耳，曳尾肯蒙庄。","dynasty":"宋代","title":"送何子温移亳州三首"}
{"author":"陈师道","content":"青衿曾诵赋，皓首始登门。意得宁论晚，心交不待言。向来期北上，可复改南辕。画地数佳政，丛谈何处村。","dynasty":"宋代","title":"送何子温移亳州三首"}
{"author":"陈师道","content":"复作中年别，仍怀後日忧。关山遮极目，汴泗只东流。政好遭频借，诗清得暗投。会看灵寿杖，扶出富民侯。","dynasty":"宋代","title":"送何子温移亳州三首"}
{"author":"陈师道","content":"今日中牟令，当年太守孙。独能怜此老，肯避席为门。寒日风涛壮，边城簿领繁。平生子曾子，白首得重论。","dynasty":"宋代","title":"送河间吕令"}
{"author":"陈师道","content":"南第诸兄早相见，别时托子以无倦。百岁论交见子心，一朝取别宁吾愿。妙岁远游真所难，肯为得官近长安。圣作诗书端有意，犹须用心科举外。","dynasty":"宋代","title":"送黄生兼寄二谢二首"}
{"author":"陈师道","content":"城西两谢俱能文，穰丞精悍吾所闻。每读吾诗得人意，使不能文已可人。我昔谢公门下士，早年妄作功名意。如今老寄颍河东，九泉虽深愧此公。","dynasty":"宋代","title":"送黄生兼寄二谢二首"}
{"author":"陈师道","content":"三岁公门不屡过，作牋时得问如何。及兹去去翻为恨，向使常常肯谓多。勇锐闭房犹著酒，切深疾恶反伤和。赠言窃取仁人号，善听君居长者科。","dynasty":"宋代","title":"送检法赵奉议"}
{"author":"陈师道","content":"清江画舸照新晴，铙鼓喧喧聒市鸣。昔日布衣今著绣，他年鹤化只空城。还朝不待三年最，得郡何妨万里行。岁禄二千亲八十，世间谁有此时荣。","dynasty":"宋代","title":"送建州郑户部"}
{"author":"戴顗","content":"画棁文垂藻，蠲灾意已传。哲人思厌胜，东井刻荷莲。","dynasty":"宋代","title":"井莲坊"}
{"author":"鄂忻","content":"却喜桑麻地，经年无客过。大都春雨少，惟有夏云多。秋日光偏洁，冬时气亦和。葫芦争取水，来往汲清波。","dynasty":"清代","title":"和阗吟"}
{"author":"鄂忻","content":"山深寂人语，但闻野鹊喧。鸟道横虚空，孤云若可扪。断崖石室秘灵怪，潭中水落苍龙奔。长风浩浩吹我身，飘然直上临天门，下视城郭涨红尘。大呼仙人鬼谷子，相与结伴登昆仑。","dynasty":"清代","title":"登秘魔崖"}
{"author":"冯云骧","content":"大漠草竿竿，羁愁望远天。风斜高鸟影，云淡落花烟。迟暮怜吾道，干戈阅岁年。南山归去好，凉雨种瓜田。","dynasty":"清代","title":"拨闷"}
{"author":"冯云骧","content":"唐生甘石隐，高卧大江秋。片月依莲社，孤云隐竹楼。烟花六代渺，诗卷万年愁。徙倚层楼晚，云横白鹭洲。","dynasty":"清代","title":"怀唐于野"}
{"author":"冯云骧","content":"与子几年别，重来欲白头。徘徊今日饮，慷慨古人愁。雁度千山月，云横大壑秋。向禽曾有约，汗漫几时游。","dynasty":"清代","title":"赠李天生"}
{"author":"冯云骧","content":"凤岭行来欲上天，此行无异作飞仙。红霞白日回头近，鸟道蛇盘独马穿。未断崩崖愁瀑水，半欹悬径仗危椽。侧身万仞峰巅过，秦蜀遥看两点烟。","dynasty":"清代","title":"凤岭"}
{"author":"冯云骧","content":"童童山上松，条条风中柳。四时一以化，贞脆随所守。人生天地间，苦无金石寿。阴阳不停驭，霜露变林薮。小人羡荣利，志士耻升斗。余生三十年，碌碌犹奔走。探海斩妖蛟，利剑不在手。侧身视风尘，哀歌对樽酒。明月写素心，孤云结良友。曾许稷契俦，羞居管晏后。进未奋功名，退非耕畎亩。一身半浮沉，百年任休咎。今古浩无涯，悠悠叹白首。","dynasty":"清代","title":"时序篇"}
{"author":"冯云骧","content":"边风动地吹沙白，云中三月春草碧。旧内荒凉长野蒿，饥鸟哀鸣啄乱石。我来吊古倍凄然，萧条野烧望平田。崖崩黄土麒麟冢，苔没红楼玳瑁筵。纷纷驼马城南去，觱篥一声天欲暮。甲光惨淡寒霜明，大旗缥缈愁云护。况复轗轲叹郑虔，空斋寂寞冷朝烟。传经莫谩夸刘向，载酒何人过草玄。王子峨峨天下士，携来一束牛腰纸。白雪裁诗富新词，朱霞摛藻发奇理。开樽共醉碧桃花，浑忘踪迹在天涯。吹来柳絮依人袂，飞过黄鹂照影斜。当年赵女能歌舞，可怜罗绮为尘土。玉貌香消白蝶春，花魂夜湿青燐雨。白登台边古战场，荒墩老木回苍苍。雕戈埋月沉空垒，石马嘶风倚坏墙。龙堆遥望愁何极，平郊月道迢迢直。与子高歌一怆神，南山万古伤心宅。","dynasty":"清代","title":"云中行赠王广生"}
{"author":"冯云骧","content":"潼关城下月如水，潼关城上鼓声死。司马北望拜神京，臣报国恩毕于此。万群寇马踏沙黄，长戈大戟飞寒铓。弯弧旧将婴城斗，断甲材官泣战场。孙公洒血潼关道，鬼马不归嘶碧草。花袍玉剑委红泥，渭水飞鸦波浩浩。冰心巾帼何嶙峋，就义从容不顾身。雏凤玉颜同日死，千年石砌闭青春。几队蛾眉愁耿耿，飞鸟轻身坠碧井。绿鬓吹为夜雨苔，红衫化作流霞影。有子苍茫西向秦，荒园遗迹访蒿榛。昔日夹道红旗阵，今日空衙动野燐。愁云覆井寒烟古，秋风萧萧黄叶雨。玉骨曾传葬此中，鬼神长护埋香土。牵来素绠古龙惊，庄容衣佩宛如生。观者万人共叹息，方知天地鉴幽贞。重向战围泪沾臆，青山一带愁何极。元戎战骨碎刀痕，魂魄茫茫招不得。更有遗孤已二年，父老指点私相怜。破巢漫说无完卵，赵氏婴儿自瓦全。同时饮剑有乔公，呼天拊膺气何雄。腰横宝带眠颓堞，手掷头颅向晚风。眼见山飞沧海立，铜驼霜冷荆榛湿。宁武孤城再合围，余者降旗拜寇入。吁嗟乎悲哉！国家之乱谁为基，英雄数尽际艰危。翼虎已分鹑首策，赵卒长平大聚时。一门仗节古来少，日月飞光同皎皎。青枫梦断麒麟图，香闺血化鸳鸯鸟。有臣死国妇死夫，高风大义厉顽愚。呜呼其形往矣神未徂！呜呼其形往矣神未徂！","dynasty":"清代","title":"潼关行"}
{"author":"冯云骧","content":"人生各有命，富贵安可求。静心服道素，泉石恣优游。冥鸿达者羡，文牺志士羞。伤彼陌上花，疾风吹未休。去为沟中泥，妍华讵可留。南山有古木，曾不畏高秋。","dynasty":"清代","title":"述怀其一"}
{"author":"冯云骧","content":"猗猗兰蕙香，露濯鲜华好。采为君子佩，过时恐枯槁。兰蕙何易衰，茂茂菉施草。丈夫怀远猷，乘时苦不早。意气矜豪雄，日月赠人老。身世叹悠悠，忠信以为宝。","dynasty":"清代","title":"述怀其二"}
{"author":"冯云骧","content":"山腰万仞露，不临不测渊。俯身窥栖鹘，举手接飞鸢。山头旧冰雪，闪闪挂飞泉。溪中万古石，跳珠溅潺湲。忽惊仄路绝，空行驾危椽。峰峰自回合，藤曼束荒烟。盘盘缘石壁，磴磴扪青天。遥看来往人，缥缈讶飞仙。更闻猛虎啸，当我踞层巅。劳臣有定限，岂敢惮艰难。匹马千山外，迢迢夕照前。","dynasty":"清代","title":"云栈"}
{"author":"杨载","content":"城雪初消荠菜生，角门深巷少人行。柳梢听得黄鹂语，此是春来第一声。","dynasty":"元代","tags":"古诗三百首","title":"到京师"}
{"author":"杨载","content":"鸿沟定约东归，又谁遣赤龙回指。青娥舞罢，重瞳饮泣，断肠声里。半壁酸风，两淮寒月，古今兴废。眇乌江满眼，惊涛卷雪，分明总是英雄泪。木末招招舟子，载何人断烟流水。平沙尽处，青山数点，江东千里。长啸风前，无人会我，登临此意。但黄芦古木，夕阳回照，有渔歌起。","dynasty":"元代","title":"水龙吟式古堂书画考卷十八"}
{"author":"杨载","content":"老君台上凉如水，坐看冰轮转二更。大地山河微有影，九天风露寂无声。蛟龙并起承金榜，鸾凤双飞载玉笙。不信弱流三万里，此身今夕到蓬瀛。","dynasty":"元代","title":"宗阳宫望月分韵得声字"}
{"author":"杨载","content":"天涯相遇两相知，对榻清谈玉屑霏。芳草漫随愁共长，青春不与客同归。薰风池馆蛙声老，落日帘栊燕子飞。南浦他年重到日，湖山应识谢玄晖。","dynasty":"元代","title":"赠孙思顺"}
{"author":"杨载","content":"积雨俄经月，新晴始见春。苍苔侵别墅，绿水过比邻。性僻居宜远，身闲景易亲。无诗排世累，有酒纵天真。循圃花粘履，凭阑柳拂巾。歌呼从稚子，谈笑或嘉宾。渐喜渔樵狎，仍欣鸟雀驯。幽情延薄莫，浩思集清晨。养拙元非病，为文敢自珍。杜门缘底事，作计懒随人。","dynasty":"元代","title":"春晚喜晴"}
{"author":"杨载","content":"愁耳偏工著雨声，好怀常恐负山行。未辞花事骎骎盛，正喜湖光淡淡晴。倦憩客犹勤访寺，幽栖吾欲厌归城。绿畴桑麦盘樱笋，因忆离家恰岁更。","dynasty":"元代","title":"暮春游西湖北山"}
{"author":"杨载","content":"堂堂宵雨过，栗栗晓寒仍。献岁人同得，东郊事复兴。杜门疑我拙，有句爱君能。且验临阶草，从今日渐增。","dynasty":"元代","title":"次韵韶卿壬寅元日又三日闻游人颇盛之作"}
{"author":"杨载","content":"想君游宦处，正值洞庭湖。落日波涛壮，晴天岛屿孤。舟航通汉沔，风物览衡巫。天下文章弊，非君孰起予。","dynasty":"元代","title":"寄刘师鲁"}
{"author":"杨载","content":"春雨连城阔，春云映户多。长衢方淖泞，小水亦风波。抱独能如此，思君可若何。便当乘兴去，著屣一相过。","dynasty":"元代","title":"赠吾子行"}
{"author":"杨载","content":"君往金陵郡，于予亦有闻。海环平野尽，山出大江分。未召元司马，谁怜郑广文。自今师道立，章荐必纷纷。","dynasty":"元代","title":"送屠存博"}
{"author":"杨载","content":"羡君卜宅远纷庞，长把丝纶钓大江。粳稻色枯云惨惨，芰荷声急雨淙淙。消磨岁月书千卷，傲睨乾坤酒一缸。甫里当年遗帙在，交锋那肯竖幡降。","dynasty":"元代","title":"寄曹云西"}
{"author":"杨载","content":"跃马年年塞北游，春风此日送归舟。山中树老飞玄鹤，江上莎长卧白鸥。欲与谢公同隐逸，肯容贺老独风流。山阴道士如相见，沽取村醪醉未休。","dynasty":"元代","title":"送戴尊师入越"}
{"author":"杨载","content":"年年客里见飞鸿，成阵成行上碧空。杳杳江湖寻故侣，萧萧芦苇下新丛。翱翔已出云霄上，饮啄宁来沼沚中。今日似君归去好，扁舟一夜起东风。","dynasty":"元代","title":"赋飞鸿送胡则大"}
{"author":"杨载","content":"崔嵬出水翠云浮，舁轿拖舟岂厌游。澶漫渠河方涉夏，萧条竹树已迎秋。衔杯兴尽人先醉，舞剑歌长客易愁。八月江湖翻渤澥，长竿更约与君投。","dynasty":"元代","title":"次韵萧君用"}
{"author":"杨载","content":"庭树号蝉日已凉，寒云横雁夜何长。挟书万里千明主，仗剑三年别故乡。西北诸山连朔漠，东南众水隔荆扬。淹留不去惭苏子，莫遣貂裘厌雪霜。","dynasty":"元代","title":"遣兴"}
{"author":"杨载","content":"秋郊纵步却骖驔，胜事能多许客参。如雪万家收早稻，未霜千树著黄柑。鼍鸣海上潮先涌，猿叫山前雾欲含。放浪渔樵元有处，使人犹爱住江南。","dynasty":"元代","title":"湖上"}
{"author":"杨载","content":"中流画鹢独翱翔，暂勒鸣驺驻岸旁。风引锦帆冲野色，波随兰棹泛晴光。草涵宿润珠玑滑，麦涨春云饼饵香。何事乘槎之海上，问津从此达天潢。","dynasty":"元代","title":"偕汪侯宴舟中"}
{"author":"杨载","content":"未应时命固相违，千里遨游久不归。已占龙头承紫诏，更蕲马首赐朱衣。尘沙客路牵愁远，泉石家乡入梦稀。日夜思亲心更切，沧浪怅望白云飞。","dynasty":"元代","title":"题胡伯衡飞云图"}
{"author":"杨载","content":"山椒翚构四垂宽，上相旌旗会览观。傍近江湖天广大，上连星斗地清寒。龙宫永锁函书閟，凤岭重嗟苑树残。此际独无云蔽日，正宜翘首望长安。","dynasty":"元代","title":"吴山晚眺"}
{"author":"杨载","content":"门前高柳绿纷纷，恋霭留烟昼不分。雨砌芳菲晴后见，风窗言语静中闻。桐花可作凤凰食，竹叶还成虎豹文。但使此心无外慕，卜居何用绝人群。","dynasty":"元代","title":"遣兴"}
{"author":"杨载","content":"暑天烦倦唯酣寝，薄暮登楼起宿痾。簟报新秋凉意早，窗开永夜月明多。不眠孤鹤频惊叫，好事流萤屡见过。安得泛舟江海上，坐观冰镜落沧波。","dynasty":"元代","title":"夏夜对月"}
{"author":"杨载","content":"矫龙疑苍筠，踞虎肖白石。傥乘风云会，变化那可测。","dynasty":"元代","title":"题高尚书竹石"}
{"author":"杨载","content":"风味既淡泊，颜色不妩媚。孤生崖谷间，有此凌云气。","dynasty":"元代","title":"题墨竹为郑尊师"}
{"author":"杨载","content":"漠漠寒烟树影微，一行沙雁背人飞。江南江北秋将尽，客子如今犹未归。","dynasty":"元代","title":"沙雁"}
{"author":"杨载","content":"渐觉星星两鬓皤，推愁不去奈愁何！客中忘却春光度，惊见前林嫩竹多。","dynasty":"元代","title":"客中即事四首其一"}
{"author":"杨载","content":"终朝矻矻坐书帷，春去春来总不知。怪得山禽如有意，隔窗撩乱踏花枝。","dynasty":"元代","title":"客中即事四首其二"}
{"author":"杨载","content":"几日悬悬雨不休，客窗孤迥使人愁。杜鹃啼切知何处？坐对云山万木稠。","dynasty":"元代","title":"客中即事四首其三"}
{"author":"杨载","content":"美木千章绕故宫，如烟如雾塞虚空。路冲南北山冈断，披拂能来万里风。","dynasty":"元代","title":"客中即事四首其四"}
{"author":"杨载","content":"种竹何须种万竿，一枝分影亦檀栾。秋宵更受风披拂，听取清声入梦寒。","dynasty":"元代","title":"扇上竹"}
{"author":"杨载","content":"西子湖边杨柳花，随风飘泊到天涯。青春遇著归来燕，衔入当年王谢家。","dynasty":"元代","title":"悼邻妓二首其一"}
{"author":"杨载","content":"一种腰肢分外妍，双眉画作月娟娟。春风吹破襄王梦，行雨行云若个边。","dynasty":"元代","title":"悼邻妓二首其二"}
{"author":"杨载","content":"林前怪石起参差，篁竹丛深使客疑。如过潇湘江上路，鹧鸪啼罢日西时。","dynasty":"元代","title":"画竹石"}
{"author":"杨载","content":"兼旬风雨气寒凉，院落幽深草木长。却喜今年多夏果，碧苞丹实满林香。","dynasty":"元代","title":"次韵康子山舍人二首其一"}
{"author":"杨载","content":"欲赏秋花色已凉，碧云散尽楚天长。姮娥旧种无多树，何故人间有此香。","dynasty":"元代","title":"次韵康子山舍人二首其二"}
{"author":"杨载","content":"碧桃枝上有珍禽，调舌交交听好音。画出江南春意思，明年携酒共追寻。","dynasty":"元代","title":"题十二红卷子"}
{"author":"杨载","content":"客路逢春雪乍消，眼前愁思转相撩。垂杨染作黄金色，舞遍东风万万条。","dynasty":"元代","title":"送人二首其一"}
{"author":"杨载","content":"金沟河上始通流，海子桥边系客舟。却到江南春水涨，拍天波浪泛轻鸥。","dynasty":"元代","title":"送人二首其二"}
{"author":"杨载","content":"楼外斜阳放晚晴，街衢前后听欢声。回舟更倚南风顺，千里青山照眼明。","dynasty":"元代","title":"喜晴"}
{"author":"杨载","content":"轻薄薄雾诘朝晴，岸柳江梅著树明。更向若耶溪上听，旁人歌唱尽春声。","dynasty":"元代","title":"用韵送德阳入越为赘婿"}
{"author":"杨载","content":"砑光帽子舞山花，吹落曾城万仞斜。安得飙轮为我驾，一时飞到列仙家。","dynasty":"元代","title":"次韵雪"}
{"author":"杨载","content":"四面青山拥翠微，楼台相向辟天扉。夜阑每作游仙梦，月满琼田万鹤飞。","dynasty":"元代","title":"纪梦二首其一"}
{"author":"杨载","content":"纷纷鸾鹤满虚空，耳畔如闻度海风。直上云霄千万里，此身飞入紫微宫。","dynasty":"元代","title":"纪梦二首其二"}
{"author":"杨载","content":"咸阳西距玉门关，万里征人惮往还。此别尊前须尽醉，相逢俱是鬓毛斑。","dynasty":"元代","title":"阳关图"}
{"author":"杨载","content":"檐外喧喧雀报晴，夕阳犹照小窗明。回舟更倚南风顺，要听田家打麦声。","dynasty":"元代","title":"喜晴"}
{"author":"杨载","content":"朔易回元气，人才起俊流。声华当翰苑，文采冠中州。振佩趋台阁，抽毫侍冕旒。人传《鹦鹉赋》，家有鹔鹴裘。式睹黉宫立，共惟祀典修。一朝虞或缺，六器俾旁求。俎豆俄成列，蘋蘩遂可羞。中朝方有道，下士实同休。已及归鸿候，姑为食蟹谋。朋簪多缱绻，使节少淹留。晓日花间酒，春风柳下舟。篇章微品藻，山水愧清幽。郑璞曾先辱，隋珠不暗投。考槃虽自引，窥观亦吾忧。简册销长日，蓬蒿惮凛秋。论高非纵诞，兴远托赓酬。尚忆驹千里，胡能貉一丘。何当把君袂，相逐驭风游。","dynasty":"元代","title":"赠周景远学士"}
{"author":"杨载","content":"澹荡风云气，沈雄虎豹姿。由来天下士，绝异里中儿。苦县常栽李，商山旧采芝。不当卿相位，犹可帝王师。始有巾车获，俄蒙仄席知。贤才方并用，谗说遽相欺。豸角将巍冠，龙鳞敢逆批。变通俱合道，舒卷各乘时。筑室烟霞秘，还丹日月迟。愿公长住世，须作后天期。","dynasty":"元代","title":"寿杜尊师"}
{"author":"杨载","content":"寒气何悽惨，春空正杳冥。东皇收橐籥，北帝驾軨軿。混沌包三极，缤纷走百灵。散珠分的皪，击玉碎珑玲。始试朝藏日，俄疑昼陨星。危桥无客度，旷野少人经。百沸疑奔濑，孤撑没峻岭。林荒颠冻雀，崖滑堕哀㹶。衮衮随风舞，飕飕杂雨零。遗踪初得兔，匿种讵忧螟。眄睐倾农室，歌谣彻帝庭。阳春将布德，品类各成形。捉笔题新句，持杯酌旧醽。今朝须痛饮，醉卧不须醒。","dynasty":"元代","title":"春雪次陈元之韵"}
{"author":"杨载","content":"南渡邦初造，西山将独贤。立功何赫赫，流庆尚绵绵。报国横戈数，登坛授钺专。风云方际会，江海固周旋。控险千钧弩，临危七宝鞭。忠诚深足仗，智勇实兼全。自返高桥役，端持宥府权。兵威终抗敌，人力可回天。甲第无踰者，诸孙固颖然。初生同燕颔，有美自蝉娟。善学闻当代，能诗起妙年。卫公犹故物，郑老竟寒毡。矫矫青云器，泠泠白雪弦。同游虽未达，自视已无前。政事兼留意，时髦孰比肩。知机无转石，纵辨若奔川。特达群公荐，酸寒众目怜。姑为文学掾，会觅孝廉船。必见公侯复，无论雨露偏。秋风鹏鹗健，万里正翩翩。","dynasty":"元代","title":"送张仲实之宜兴"}
{"author":"杨载","content":"有美区中彦，由来志不群。舟航了吴越，裘马向燕云。才思庾开府，风流王右军。得时宜玉笋，稽古剩香芸。果拔英髦颖，遄收翰墨勋。诸公希宦达，半世有辛勤。奔走空皮骨，跻攀不寸分。夏侯何地芥，郢匠实风斤。嗟我惭鸥鹭，栖山似鹿麇。偶来询故老，因得友多闻。湖舫曾秋雨，河桥几夕曛。过从方不散，惨别亦奚云。俎豆班侯泮，盐絺薄海濆。未论虞廪米，聊乐鲁宫芹。此日颜应抗，之人德已薰。化炉新鼓乐，学殖重耝耘。行矣穿黄落，归欤守白纷。赠言将底事，努力在斯文。","dynasty":"元代","title":"送丘子正之海盐州教授"}
{"author":"杨载","content":"置酒秋风里，凭阑野色中。溪山新月上，江海故人同。纵浪情何极，留连燕未终。三鳣来上客，五马会群公。积水输清气，微霞衒近空。将昏林尚白，及早稻先红。极论追遐古，深情念困穷。尚观仪秩秩，未遂乐融融。才著当朝杰，文誇命世雄。数君今日选，宜尔集南宫。","dynasty":"元代","title":"士开燕岳氏溪堂有溪山新月上江海故人同之句邀予及张仲实曹克明同足成之"}
{"author":"杨载","content":"霞彩晨张锦，蟾光夕挂钩。阴霾虽尽解，淫潦岂全收。寖动遨游兴，还闻倡和讴。容容追旧赏，历历破新愁。骑气城边纵，龙光海际浮。艳妆来士女，盛服拟王侯。在藻群鱼跃，依林白鸟啾。河流交不断，山势转相缪。物理归含毓，人情释怨尤。娭娱从老稚，燕乐逐朋俦。幄帟分郊次，幨帷拥道周。联翩驰画舫，巀嶪累朱楼。贸易通遐壤，繁华压大州。聚庐千井富，接栋万家稠。已戒增周□，仍催决下流。嘉蔬连隙地，宿麦遍高丘。曹事虞多废，胥徒戢过求。醲恩方并育，和气与同游。期会朝先往，追随暮不休。露华开的的，风叶振飕飕。拾芥非无日，登禾即有秋。朝家期少试，邻郡固难侔。共美光华著，还矜德业修。在廷争进荐，当宁免垂忧。玉漏传台角，金尊出殿头。秉心存正道，造膝待嘉谋。履直恒如矢，防偏或类舟。第誇翻竹简，不省计牙筹。善对惭鸣鹤，能歌愧饭牛。过情蒙许与，弥月为淹留。","dynasty":"元代","title":"次韵黄子久喜晴三十韵呈江知府"}
{"author":"杨载","content":"自惟明似镜，何用曲如钩。未获唐臣荐，徒遭汉吏收。悠然安性命，复此纵歌讴。石父能无辱，虞卿即有愁。归田终寂寂，行世且浮浮。不假侪群彦，真堪客五侯。高人求款洽，末俗避喧啾。藜杖常他适，绳枢每自缪。与人殊用舍，在己寡愆尤。济济违班列，伥伥远匹俦。能诗齐杜甫，分道偪庄周。达饮千钟酒，高登百尺楼。艰危仍蜀道，留滞复荆州。鹤度烟霄阔，龙吟雾雨稠。东行观海岛，西逝涉江流。自拟需于血，何期涣有丘。古书尝历览，大药岂难求。抚事吟《梁父》，驰田赋《远游》。堂名希莫莫，亭扁效休休。槛日吟东济，窗风背北飕。鸣琴消永昼，吹律效清秋。雅俗居然别，仙凡迥不侔。多闻踰束皙，善对迈杨修。尽有匡时略，宁无切己忧。尘埃深灭迹，霜雪暗盈头。始见神龟梦，终营狡兔谋。雪埋东郭履，月满太湖舟。急景谁推毂，流年孰唱筹。凌波乘赤鲤，望气候青牛。好结飞霞佩，胡为淹此留。","dynasty":"元代","title":"再用韵赠黄子久"}
{"author":"杨载","content":"圣主敷皇极，元臣建上台。虚心求俊乂，削迹去奸回。拜命超凡品，知君秉大材。淳风随日播，公道应时开。负鼎资烹饪，操刀贵剸裁。铦锋行肯綮，异味合盐梅。庙议常参决，朝班复共陪。艰难须佽助，豁达远嫌猜。遗佚闻风起，英豪接踵来。经纶非董贾，辞藻亦邹枚。在野思罗致，盈庭想毂推。既将龙作友，恶假鸩为媒。走也今留此，公乎可念哉。执竿犹海上，扶耒即岩隈。自守幽人意，宁虞俗子咍。旧游辞玉府，故事忆金台。落魄江湖阻，苍茫岁月催。丹心徒耿介，素发已毰毸。勿谓交如水，能忘耻及罍。飞黄当驾驭，犹足异驽骀。","dynasty":"元代","title":"寄王继学二十韵"}
{"author":"杨载","content":"来游天子学，藉甚有声华。论事依三策，藏书至五车。姓名题雁塔，谱牒记龙沙。自可编青竹，兼宜绾白麻。文工金有价，貌美玉无瑕。兴尽方豪饮，篇终不浪誇。岂惟吟《芍药》，曾是赋《蒹葭》。事莫分难易，人须辨正邪。月中初折桂，天上始乘槎。勿待秋风起，宫门听鼓挝。","dynasty":"元代","title":"送完者都同知"}
{"author":"杨载","content":"衣冠趋近地，藻翰集群贤。给事黄门里，抽毫黼座前。佩龟金作纽，赐马玉为鞭。御酒倾壶满，宫花插帽偏。清光依日月，逸思绕风烟。记忆踰三箧，吟哦过百篇。自惟叨侍从，不敢废周旋。秋著随车猎，寒当襮被眠。苏瑰才既敏，陆贽宠尤专。自尔纡皇眷，于焉理化弦。词臣方进用，才大毕腾骞。可念如扬子，萧萧独草玄。","dynasty":"元代","title":"赠郭集贤"}
{"author":"杨载","content":"同游河北后，共抵浙西初。独倚知心旧，翻成会面疏。三年仍契阔，万里更吹嘘。小子无奇气，先生有过誉。见称司马赋，求授夏侯书。仓卒排归计，淹留著寓居。已非兴俊逸，犹是主痈疽。名士多亲我，诸公或请予。驾言将采芑，即事欲连茹。顾尔伤流矢，居然恨倚闾。惊心闻杜宇，过眼易蟾蜍。忽召抽金匮，俄徵论石渠。文章殊贾马，谋略匪严徐。薄技终难效，穷愁只自如。尚矜存弊履，不肯曳长裾。与作栖梁燕，宁为呼辙鱼。仪形长日想，怀抱几时摅。奏疏闻当宁，抽毫待直庐。乌台弦既改，鳌禁席仍虚。马首何由见，分光兴有馀。","dynasty":"元代","title":"寄周御史二十韵"}
{"author":"杨载","content":"长江千万里，奔浪薄高云。龙现谁能睹？猿啼不可闻。迂回因地势，昭晰应天文。剑气秋如洗，珠光夜欲焚。连峰俄笋迸，断岸复瓜分。句曲临东极，岩头有隐君。","dynasty":"元代","title":"云山图为茅山刘宗师作"}
{"author":"杨载","content":"国受舆图广，家传谱牒详。驰声由雁塞，拓迹至狼荒。转战踰千里，来降尽一方。奋戈回白日，列戟耀清霜。破竹收城邑，分茅赐土疆。弟兄皆劲悍，父祖各雄强。相印仍兼绾，兵符更迭藏。排衙开万弩，纳笏过三床。已及书宗祏，还宜纪太常。后人能继绍，千载有辉光。","dynasty":"元代","title":"题康里氏家谱"}
{"author":"杨载","content":"西蜀文章伯，东吴阀阅家。族传贞观旧，躅继信陵遐。雅度人难测，高名众共誇。为桢材不小，韫椟玉无瑕。鸣凤占谐吉，乘龙偶契嘉。三床邀纳笏，万弩护排衙。世赏官仍及，朝参宠复加。天颜垂眷顾，地肺侈光华。缓步方鸣玉，高情欲泛槎。翻然归翠麓，姑尔奉黄麻。彭泽还栽柳，河阳不种花。投閒销日月，访古略烟霞。腊蚁常开宴，春鱼每看叉。兴来恒放逸，宾从任喧哗。閤静褰珠箔，窗虚閟绿纱。琴弹多古雅，诗就辄妍姱。愿作梁间燕，徒惭井底蛙。执鞭曾莫效，抱瑟敢长嗟。恋恋情终在，悠悠道苦赊。春风吹去旆，翘首又天涯。","dynasty":"元代","title":"赠魏虚舟少府"}
{"author":"杨载","content":"珠生沧海底，玉韫碧山中。夜气交明月，阳精现白虹。有贤兼重价，当代振英风。好学由天性，能书至国工。知名传冀北，作赋拟河东。始欲徵扬子，旋闻荐褚公。阴符难独美，遗教实争雄。绝艺虽宜进，奇才自不同。交游倾上国，抡选属南宫。邓禹官初试，匡衡对漫通。海邦终寂寞，学馆尚穹崇。已注千人录，当成五典功。星辰皆在水，渤澥信浮空。把酒欢何限，乘槎兴不穷。文章趋浩瀚，物态入牢笼。子必登芸阁，吾方守桂丛。索居弥寡陋，荒业孰磨砻。弗获披云雾，惟思对华嵩。知音期郭泰，流俗易王充。江海从兹逝，飘飘任短篷。","dynasty":"元代","title":"送丘子正之海盐"}
{"author":"杨载","content":"昭代陶淳化，多方出异材。鸣岐闻凤鸟，清道服龙媒。养素稠山僻，观奇载籍该。为珍如宝璧，奋迹起蒿莱。未展垂纶趣，初承劝驾催。羔羊填委巷，驷马践轻埃。战艺锋无敌，搜贤网正恢。上书追偃乐，作赋并邹枚。奋发真从此，游观亦壮哉。云霄千万里，瞻望重徘徊。","dynasty":"元代","title":"送朱仲山岁贡入京"}
{"author":"杨载","content":"欲学无为道，来居小有天。精神消物怪，采色变风烟。恬憺知天德，虚无象帝先。高风何特达，古迹尚流传。地涉鸿荒表，山开混沌前。谷幽疑鬼聚，峰巧类人镌。叠起三重阁，分流百道泉。岩穿留虎迹，石冷逗蛟涎。放浪曾无日，遨游未有年。古经披览罢，毛骨为醒然。","dynasty":"元代","title":"招真观图"}
{"author":"杨载","content":"岩前通细路，岭外接危峰。梯磴踰千级，烟霞过万重。缘崖收异荈，步壑数长松。隔屋号朱虎，当窗现黑龙。蘅兰争酷烈，桃李角鲜秾。隐士多相过，仙人庶可逢。第能安性命，何患改颜容。炼鼎丹砂熟，倾壶白酒醲。微茫追绝响，潇洒振孤踪。乡里宜同好，他年必子从。","dynasty":"元代","title":"寄沈少微金华山隐居"}
{"author":"杨载","content":"北上关河远，南归岁月赊。飘飘携短剑，杳杳泛灵槎。别岸秋涛掩，前山晓雾遮。欲攀青桂树，先采白蘋花。天道元无极，浮生即有涯。举杯吞夜月，引袖拂晨霞。独跨冲天鹤，能追赴壑蛇。祗应投老去，长日炼丹砂。","dynasty":"元代","title":"送侯尊师归蜀"}
{"author":"杨载","content":"北风海上来，大雪何壮哉！上下九万里，洗净无纤埃。君家十二楼，轩窗洞然开。吹笙击鸣鼓，呼宾与衔杯。名言落四座，大笑声如雷。举头望长空，高兴惊冥鸿。仙人五六辈，飞下白云中。粲粲明珠袍，相从万玉童。问君何所事，未就丹鼎功。翩然却携手，共入蓬莱宫。","dynasty":"元代","title":"雪轩"}
{"author":"杨载","content":"巨鳌奋其首，戴山出海中。神人择所处，共构金银宫。凭高开户牖，屈曲互相通。女仙七十二，颜色如花红。一一执乐器，奏曲殊未终。世传《桃源图》，其徵彭泽翁。此本出异士，雕刻尤精工。天地极广大，为地当不同。我愿学仙道，积久乃有功。鍊形去滓秽，五色浮虚空。一朝乘风去，浩然入无穷。","dynasty":"元代","title":"桶底图"}
{"author":"杨载","content":"握手出南城，眷眷从此辞。苍茫寒江色，日暮浮云滋。大舟挟双橹，轻若驷马驰。淳安众才彦，并迟得师资。击鼓会高堂，帷帐春风吹。执经列座下，质问无留疑。平生五车书，少出胸中奇。欻然听佳誉，庶用怿我思。","dynasty":"元代","title":"送淳安徐教谕之任"}
{"author":"杨载","content":"往时天大风，能吹华山裂。坠此一卷石，或云太古雪。粤自开辟初，云气所凝结。已经六万岁，变化同巀嶪。望之色正白，表里共澄澈。尘土不能涴，光采耀日月。愿君勿爱此，持以献金阙。回中避暑时，持用消毒热。","dynasty":"元代","title":"太古雪为杨友直赋"}
{"author":"杨载","content":"大雪入岁暮，其兆为有年。瀌瀌始弥旬，父老怨苦寒。平旦上马去，重裘忽如单。况彼牛衣子，束缊嘘微烟。赖有固穷节，犹念及古先。","dynasty":"元代","title":"次韵景远学士立春日二首其一"}
{"author":"杨载","content":"人事重名实，趋向尽百端。丈夫负雄气，动欲追古贤。于意少不惬，自放江海边。登高望八极，云气生我前。万事何足问，所须惟酒钱。","dynasty":"元代","title":"次韵景远学士立春日二首其二"}
{"author":"杨载","content":"侯家有贵客，置酒燕池阁。溽暑方盛极，风雨俄大作。栘杨相簸荡，蒲荷纷偃薄。乱叫失蛙黾，回翔迷鹳鹤。街流污秽尽，窦涌波涛恶。喧声剧降杀，神气欣洗濯。趣欢争酬酢，献笑杂歌咢。益弛剑佩严，未厌觥筹错。调燮维理得，渗漉宜施博。和泽布原野，湿烟散城郭。嘉蔬已茜茜，良苗常濯濯。吾徒家食馀，豫有丰稔乐。","dynasty":"元代","title":"偕虞伯生魏雄卿魏池燕集分韵得阁字"}
{"author":"杨载","content":"白云生何许？萌芽自山石。厥初仅毫末，须臾大充斥。蔓延塞虚空，日月为昏匿。或时为霖雨，庶类蒙润泽。或随飘风散，起灭竟无迹。相缘千万变，发色黑青赤。畸人饬栋宇，远俗喜幽阒。开轩纳高旷，抚玩自怡怿。人情慕富贵，驱逐不暂息。转盼失故常，在己何所得。上下数千载，往事犹历历。于焉服圣训，无用苦沈溺。昔年陶隐居，常作帝王客。挂冠神武门，作诗写胸臆。超然处物外，可谓且贞白。何以企若人，鞠躬修道德。","dynasty":"元代","title":"题金坛宋氏自怡轩"}
{"author":"杨载","content":"涧松高百尺，磊落多大节。连根抱危石，古色黑如铁。隆冬方冱寒，山中积霜雪。萝茑悉枯死，苍崖犹冻裂。此时唯老干，峭直不摧折。国匠求美材，瞻望叹奇绝。险阻不可致，既作复中辍。我愿驱六丁，操斧隳嵑𡿒。得此栋梁材，持以献天阙。","dynasty":"元代","title":"涧松为丁师善作"}
{"author":"杨载","content":"交趾小蛮夷，去国将万里。土产无异物，其人状如鬼。湿热生瘴气，疾者无不死。天兵虽南征，弃之良有以。往年鄂州省，绥靖失其理。交驰赤白囊，来告犯边鄙。遣人觇虚实，在廷孰可使。矫矫刘将军，一旦备行李。有才兼文武，不但善弧矢。深入险恶地，限敌才一水。介者数百人，视之若蝼蚁。移文至其国，诘问事终始。指摘中利害，文辞更深美。报书礼甚恭，敝邑何敢尔。疆吏争怨隙，搆煽乃为此。贿赂却勿受，足以振纲纪。威声闻远方，一边祸为弭。国家方全盛，武备不可弛。如此将帅才，宜歌宿卫士。","dynasty":"元代","title":"刘将军诗"}
{"author":"杨载","content":"大木生何许，乃在泰山隈。泰山崖石裂，怒水响如雷。浸润长膏液，根株日以培。纵历千百载，霜雪不能摧。长安天子诏，欲筑九层台。台上搆宫殿，青云共徘徊。匠氏走海内，博求栋梁材。万夫治道路，挥斧重林开。大器当大用，小器易剪裁。有如豪侈士，踪迹困尘埃。适可厚自养，毋为兴叹哀。","dynasty":"元代","title":"古木诗"}
{"author":"杨载","content":"大厦就倾覆，难以一木支。惟公抱忠义，挺然出天资。死既得所处，自顾乃不疑。恻怆大江南，名与日月垂。我行见遗墨，再拜堕涕洟。名堂有深意，亦唯岁寒枝。可知平昔心，慷慨非一时。峨峨著栋宇，昭昭示民知。勿使风雨败，永慰千古思。","dynasty":"元代","title":"题文丞相书梅堂"}
{"author":"杨载","content":"沙塞何窅窅，树短百草长。大河屈曲流，不复辨四方。驱车日将夕，黑云隐长冈。人马俱饥疲，解鞍饮寒塘。张坐逐平地，击火烧乌羊。挏酪过醇酎，摇艳盈杯觞。既醉歌呜呜，顿蹋如惊狂。月从天外来，耿耿流素光。悲风动寥廓，拂面吹胡霜。白雁中夜飞，参差自成行。一箭落霜羽，挟弓负豪强。中情无留滞，千载能鹰扬。","dynasty":"元代","title":"塞上曲"}
{"author":"杨载","content":"丛生园中草，蔚蔚媚幽姿。乘时各敷荣，皓色被绿枝。似有微香发，秋风辄吹之。入人襟袖中，亦复可怜兹。诘朝步荒畦，茎叶稍离披。飘零即已矣，霜露不尔私。荣悴既有时，小大何异而。幸爱七尺躯，天道不可诬。","dynasty":"元代","title":"偶题"}
{"author":"杨载","content":"自闻蓬莱山，大林夹长峦。上生瘿藤萝，下生荆榛菅。仰不见天日，藏蓄雾雨寒。仙圣常所处，沮洳亦少乾。虽云誇凤凰，出入伤羽翰。哀音起空洞，令人鼻准酸。我欲诉上帝，为施铁凿钻。琢落石侧裂，化为千丈磐。琼楼与玉殿，玲珑相通宽。日月交户牖，光射青琅玕。而我从吾师，来游乐且般。呼吸养元气，华腴生肺肝。万劫永不死，如循环无端。窃为仙圣虑，炳然心若丹。上帝如许我，致此亦何难。","dynasty":"元代","title":"梦读退之诗颇奇诡已觉记其大旨作此篇"}
{"author":"杨载","content":"雪后登高望，江山信奇哉。重冈起且伏，相连白皑皑。水官方谢事，云气霅然开。六龙翻沧海，赤日从中来。万物将蠢动，忽如登春台。木行味正酸，含荾先属梅。天时亦相应，初昏占斗魁。遨游自兹始，入林践苍苔。西湖青濎濙，西山高崔嵬。长松更千载，老枝多折摧。名僧创精舍，静谧依岩隈。伊予实放士，正可诛蒿莱。情深惟痛饮，毋吝发新醅。家人欲求我，但见白云堆。机心无自作，可使绝嫌猜。君辞如泉涌，我醉如山颓。卜居同里巷，时时得追陪。为瓶或先罄，此耻当及罍。大雅歌治世，其音不宜哀。有倡必有和，愧我非长才。美哉春雪篇，云汉共昭回。","dynasty":"元代","title":"雪后次韵郑集之"}
{"author":"杨载","content":"三年客塞上，日夜怀旧丘。饥来迫我去，何暇为远谋。四顾无一亲，此身如羁囚。悲风动沙漠，回首令人愁。道路已漫漫，岁月复悠悠。丈夫四方志，至此何所求。买船发河上，河水亦南流。携锄理荒圃，吾疾日已瘳。飞雁至江浒，北风天始凉。是时禾黍登，斯人亦少康。皇天降厚德，胡为私一方。燕赵及齐鲁，人饥或相戕。奈何有积廪，如陵复如冈。生非肉食者，此忧心甚长。亟谋树皋壤，剪茅覆小堂。我志亦易丰，岁祀有特羊。","dynasty":"元代","title":"次刘师鲁韵"}
{"author":"杨载","content":"并海无山林，莽莽皆平畴。君家择地利，即此营菟裘。杂树作藩屏，青红间绸缪。其中植橘柚，拥蔽枝叶稠。盛夏开白花，朱实悬高秋。飞霜虐万物，寒风助飕飗。凌晨察变候，策杖巡维陬。是何黄金多，暴露宜藏收。采摘资众力，转输及他州。子长传货殖，谓此同列侯。上充国家赋，下贻篚筥谋。千缣可坐致，何必龙阳洲。","dynasty":"元代","title":"橘中篇"}
{"author":"杨载","content":"盘盘海底石，并树青琅玕。至阳生至阴，龙宫常苦寒。扬光炫朝彩，吐气蒸微澜。根株历千载，莫测劳悴端。端如巢居子，草木皮衣冠。超然去人群，取友蹄与翰。日诵黄帝言，浩叹泪阑干。奈何天下治，必以云为官。佩剑黄金环，咀丹白玉盘。自闻至人德，积热生肺肝。黄尘日暮起，对面不相看。三山在何处？使我师王韩。聊歌紫芝曲，倚君清夜弹。","dynasty":"元代","title":"次韵袁伯长"}
{"author":"杨载","content":"飞雪洒遥野，冲波荡无垠。蟠蟠山谷间，居此四老人。下为民庶师，上作王家宾。清风眇何许，驰想寂寞滨。","dynasty":"元代","title":"题屏风画商山四老人"}
{"author":"杨载","content":"春蔬茂前畦，茜茜有颜色。珍禽叫深树，过耳亦一适。用是易吾虑，毋为自襞积。放浪天地间，无今亦无昔。古人得意处，相与元不隔。如何故人心，未照我胸臆。徵言及纤芥，实出左右力。岂惮决系蹯，人生且为客。","dynasty":"元代","title":"遣兴偶作"}
{"author":"杨载","content":"南山多白云，澶漫塞崖谷。中有庞良叟，寂寞卧林屋。前门树高松，后户植幽竹。孤风相缠绕，波涛惊荡沃。梵文五千卷，诵说尽精熟。时时发清唱，铿锵击金玉。伊余走海内，一见辄叹服。愿言从之游，淡泊心自足。","dynasty":"元代","title":"赠执中允上人"}
{"author":"杨载","content":"吾生何为者，稚年志颇高。神仙与功名，壮思跃秋涛。中宵岂无寐，悲甚几欲号。后来失所养，百数患难逃。竭力奉甘旨，出入身甚劳。旧书益遗忘，九牛存一毛。稍后与人事，忍情如忍刀。旦夕自惟念，未足非儿曹。常欲力道德，屡失迷所操。区区习蠹简，对案夜焚膏。傥然有所得，中心乐陶陶。忽如从古人，握手共游遨。携持亦何事，庶用娱蓬蒿。追思作咏歌，示之必贤豪。丈夫生世间，毋论贱与贫。夙发多意气，往往惟任真。松柏生高冈，挺然固出群。不为霜雪阨，不为风雨春。得时可行道，节义亦足伸。吾生托下土，所识凡几人。穷交独相慰，笑语亦复亲。","dynasty":"元代","title":"书怀寄杜原父二首其一"}
{"author":"杨载","content":"遥望山下云，旦起迷群岫。老鹤巢其中，缥缈标末构。长鸣对秋月，鸣罢复俯咮。散入墟落间，闻者莫能究。顾惟云外客，娱心饮醇酎。于此何如哉？吾亦有所遘。往来常泛舟，溯流浙江上。是时秋风高，涛水日夕壮。瞬息踰百里，猛捷莫可状。倚船纵观久，力可骑鲸况。顾谓吾友言，为乐颇豪放。斟酌尊中酒，怀抱益虚旷。常从山中游，实爱岩谷幽。长松荫泉水，四时清如秋。伫立辄良久，忽欲忘其俦。吾闻古来人，山居多名流。此语或可信，市朝安得留。","dynasty":"元代","title":"书怀寄杜原父二首其二"}
{"author":"杨载","content":"忆昔神禹奠九州，兹山会计功始休。诸侯玉帛渺何许，但见万水从东流。衣冠永闭阳明洞，夜闻鬼哭岩之幽。珠宫贝阙号龙瑞，天造地设非人谋。槎牙怪树冻不死，化作千丈苍玉虬。丹洞呀然仙掌裂，翠峰巧矣蛾眉修。梅梁飞去铁锁断，往往雷雨生灵湫。轩辕缑神极秘怪，海上笙鹤时相投。平生闭门读史讴，子乃探穴先吾游。明当挟子期汗漫，题诗更在最上头。不妨山水乐吾乐，岂有饥溺忧民忧。故家乔木尚可求，有子有孙百世留。卧横玉箫泛归舟，吹散万斛江南愁。","dynasty":"元代","title":"次韵虞彦高游阳明洞"}
{"author":"杨载","content":"建炎白马南渡时，循王以身佩安危。疏恩治第壮舆卫，缩板栽干由偏裨。下锸江城但沙卤，往夷赤山取焦土。帐前亲兵力如虎，一日连云兴百堵。引锥试之铁石坚，长城在此势屹然。上功幕府分金钱，欢声如雷动地传。尔来瞬息逾百年，高崖为谷惊推迁。华堂寂寞散文础，乔木惨淡栖寒烟。我入荒园访遗古，所见惟存丈寻许。废坏终嗟麋鹿游，飘零不记商羊舞。王孙欲言泪如雨，为言王孙毋自苦。子孙再世隳门户，英公尚及观房杜。如君百不一二数，人生富贵当自取，况有长才文甚武。公侯之后必复初，好把家声继其祖。","dynasty":"元代","title":"古墙行"}
{"author":"杨载","content":"万卷堆中昏欲睡，忽见画图醒我意。眼前崖谷起嵯峨，便似著身游此地。楩楠槠栎大百围，奔泉透石辟历飞。玄猿孤峙憩美荫，下视白鸟娱清晖。昔闻虞舜狩南岳，君子相随化猿鹤。往时此辈犹尔为，慨想云林真可乐。拔剑斫山山骨露，山鬼咿嘤安敢怒。祇今踊跃归去来，莫愁无觅诛茅处。","dynasty":"元代","title":"题山石猿鸟图"}
{"author":"杨载","content":"古称难画莫如马，近朝惟数李伯时。不至天闲观帝服，如此骨相何由知。头类渴乌尖插耳。竟度流沙轻万里。圉人牵浴恒凛然，复恐化龙奔入水。贫居里巷无马骑，徒步出入多伤悲。大胫薄蹄何足愿，退立道旁尘满面。","dynasty":"元代","title":"李伯时画浴马图"}
{"author":"杨载","content":"云起重岩郁凌乱，长松落落树直干。若人于此结茅屋，爽气飘然拂霄汉。舣舟之子何逍遥，从者伛偻携一瓢。山中无日不閒暇，跋涉相顾凌风飙。始知王宰用意高，使人观图鄙吝消。世间未必有此景，涂抹变幻凭秋毫。丹青游戏固足乐，收绝视听搜冥寞。向来为政殊不恶，乃尔胸中有丘壑。","dynasty":"元代","title":"题王起宗画松岩图"}
{"author":"杨载","content":"华岳能诗世有名，学画丹青亦豪放。此图似写安庆城，雉堞楼台俨相向。北风将至江面黑，千艘万艘争避匿。沧溟涌溢水倒流，南岳动摇天柱侧。蛟龙戏落秋潭底，素练平铺八千里。时清好作钓鱼翁，閒弄轻舟烟雾里。","dynasty":"元代","title":"题华岳江城图"}
{"author":"杨载","content":"神马来自昆崙西，有足未始行沙泥。朝趋欲出飞鸟上，夕逝直与奔星齐。绿鬉半散插双耳，赤汗交流攒四蹄。风神秀猛陕天地，岂顾燕蔡并渠黎。时时牵浴临清溪，对人誇杀黄须奚。玉沙之禾中刍秣，不啮堤头枯草稊。与君侧耳听长嘶，凡马不闻生駃騠。","dynasty":"元代","title":"神马歌次韵陈元之"}
{"author":"杨载","content":"閒閒真人藏古剑，敬之如神不敢忽。宾客时来求一观，辄有悲风起仓卒。人言此是金铁精，良工煆炼久始成。动摇天地合变化，摩荡日月含光精。昔年有蛟起江中，口吐烈焰烧长空。下民昏溺上帝怒，雷电往击皆无功。尝持此剑斩蛟首，流血滔滔浸庐阜。传记传闻时既久，不意世间今尚有。吾过下里多恶氛，魍魉魑魅能食人。请君为我绝此怪，一洗宇宙长清新。","dynasty":"元代","title":"古剑歌为吴真人作"}
{"author":"杨载","content":"公子丹青艺绝伦。喜画江山上纨扇。祗今好事购千金，四幅相连成一卷。春流漠漠如江湖，飞烟著树相有无。岚光注射翻长虚，白玉盘浸青珊瑚。追随流俗转萧疏，对此便欲山林居。旗亭花发酒须沽，舟行为致双提壶。抱琴之子来相须，醉归不省何人扶。旁有飞泉出岩隙，掣电飞霜相荡激。蛟龙不爱鲵桓食，但见垂纶古盘石。人生万事无根柢，出处行藏须早计。一丘一壑傥如斯，便可束书从此逝。君不见郑子真，躬耕谷口垂千春。毫芒世利能没身，汝胡龌龊为庸人。","dynasty":"元代","title":"题赵千里山水扇面歌"}
{"author":"杨载","content":"雨暗秋天黑如墨，穷居茅屋出不得。终日长吟复短吟，吟罢令人转悽恻。饥猿抱树屈双肘，病鹤拖泥垂两翼。何当策杖过溪头，要看南山新翠色。","dynasty":"元代","title":"题秋雨长吟图"}
{"author":"杨载","content":"荆棘蒙茏迷竹树，乱堆古石苍苔护。纵猎青郊怀旧路，跃马重冈追狡兔，箭翎落地无寻处。","dynasty":"元代","title":"竹树图"}
{"author":"杨载","content":"老禅嗜酒醉不醒，强坐虚櫩写清影。兴来掷笔意茫然，落叶满庭秋月冷。醉中捉笔两眼花，倚檐架子敧复斜。翠藤盘屈那可辨，但见满纸生龙蛇。","dynasty":"元代","title":"题温日观葡萄"}
{"author":"杨载","content":"嶰谷阴寒石如铁，二龙僵立露骨节。春雷动地万物活，畏汝飞腾冲石裂。攒青聚绿生岩幽，海涛声引风飕飕。年年三伏林下卧，白昼憀剽如深秋。","dynasty":"元代","title":"题墨竹"}
{"author":"杨载","content":"大禹之功及天地，庙有梅梁何足异。奈何过用铁索缠，太祝为之欲徼利。每言变化失其所，去作老龙治风雨。一声霹雳震岩扉，千尺蜿蜒辞殿户。七月熇苗沾块土，忧杀村中老农父。买羊沽酒祭梅梁，祭罢祠官传好语。吁嗟老农无尔愚，大禹有神焉可诬！汝曹淫祀欲求福，此物为妖当伏诛。","dynasty":"元代","title":"梅梁歌酬郑集之"}
{"author":"杨载","content":"风雨五更鸡乱叫，江湖千里雁相呼。挟书万里求明主，仗剑三年别故乡。窗间夜雨消银烛，城上春云压綵旗。空桑说法黄龙听，贝叶翻经白马驮。","dynasty":"元代","title":"句"}
{"author":"杨载","content":"舟济大江濆，中流日欲曛。卤翻沙际雪，潮落渡头云。鲸跃常知候，鸿飞不乱群。颇思论胜概，把酒莫如君。","dynasty":"元代","title":"渡江寄俞仲连"}
{"author":"杨载","content":"只作全生计，唯存半死心。刍荛犹不置，斤斧重相寻。遂使煁焦釜，谁为爱古琴？有材不足恃，愁绝念知音。","dynasty":"元代","title":"东阳十题"}
{"author":"杨载","content":"往古韦编在，何年始汗青。蠹虫深卜宅，科斗少成形。泯灭阽秦火，搜罗出汉廷。斯文天未丧，不敢望全经。","dynasty":"元代","title":"东阳十题其二蠹简"}
{"author":"杨载","content":"收藏无宝匣，叹息网丝悬。孰使明为暗，如观丑胜妍。玉台终寂寂，金鹊尚翩翩。政讶开元日，虚将盛事传。","dynasty":"元代","title":"东阳十题其三尘镜"}
{"author":"杨载","content":"二尺书檠在，如今久弃捐。鱼膏虽有焰，蠹简独无缘。墙下偕遗砾，窗间带旧烟。却观提挈处，辛苦悔当年。","dynasty":"元代","title":"东阳十题其四废檠"}
{"author":"杨载","content":"寂寞牛衣子，能无敝缊袍。尘埃须浣濯，虮虱费爬搔。意味存鸡肋，寒凉视马毛。千金既销铄，犹听朔风号。","dynasty":"元代","title":"东阳十题其五败裘"}
{"author":"杨载","content":"汉殿经焚后，号然卧草中。雕几牙板废，锈涩土花蒙。追蠡难陈力，华鲸不奏功。待贤初设簴，想见古人风。","dynasty":"元代","title":"东阳十题其六卧钟"}
{"author":"杨载","content":"萧萧垂素发，渺渺泛沧波。过眼江山好，离家日月多。诗名终不朽，世事复如何。一往五湖上，苍茫问钓蓑。","dynasty":"元代","title":"送方韶父先辈游五湖"}
{"author":"杨载","content":"水程通百里，云树隔千层。鹤发欢相见，龙门羡独登。文辞毋乃壮，杯杓尚能胜。仰止情何极，吾为附骥蝇。","dynasty":"元代","title":"和张仲实之吴兴舟行杂咏"}
{"author":"杨载","content":"山出双峰秀，溪流一派清。土风存礼让，人事省将迎。路逐高低过，田随早晚耕。家林有如此，南望每关情。","dynasty":"元代","title":"奉题伯父双峰樵隐四首其一"}
{"author":"杨载","content":"石树盘根瘦，沙溪激浪清。竹间看犊卧，木末见人行。穑事常分力，樵歌辄和声。从来携杖处，不碍白云生。","dynasty":"元代","title":"奉题伯父双峰樵隐四首其二"}
{"author":"杨载","content":"山曲两三家，相过路不赊。对门开竹径，临水种梅花。酒熟留人醉，诗成任客誇。时时谈旧事，相看鬓垂华。","dynasty":"元代","title":"奉题伯父双峰樵隐四首其三"}
{"author":"杨载","content":"草满三春绿，山留万古青。呼儿欣解意，应俗惮劳形。采菌敲寒木，收鱼照夜汀。祗应老崖谷，束带尚论经。","dynasty":"元代","title":"奉题伯父双峰樵隐四首其四"}
{"author":"杨载","content":"门前临白径，长日少人行。野树重重暗，溪流脉脉清。山形元不断，云气自相萦。已似庞公隐，何时重入城。","dynasty":"元代","title":"寄题罗氏别业"}
{"author":"杨载","content":"潮头终岁白，沙腹有时皤。利涉他州柁，终更古戍戈。天依临海树，风作满江波。亦有投竿意，还听《孺子歌》。","dynasty":"元代","title":"次韵江行四首其一"}
{"author":"杨载","content":"藜羹真我食，薜荔亦吾衣。养性随时足，全生徇物非。秋蓬犹未定，风树莫相违。谩作烟霞想，曾无羽翼飞。","dynasty":"元代","title":"次韵江行四首其二"}
{"author":"杨载","content":"路僻行来好，天清望极遐。白鱼翻急浪，黄犊卧晴沙。柳吐千条叶，梅残几树花。佳辰从此数，历历看韶华。","dynasty":"元代","title":"次韵江行四首其三"}
{"author":"杨载","content":"子胥因谏戮，兹事几经秋。顾尔忠难掩，于今愤不休。天风吹地转，海水入江流。欲问鸱夷处，茫然使我愁。","dynasty":"元代","title":"次韵江行四首其四"}
{"author":"杨载","content":"树蕙连丛竹，祗应族类同。相依岩石畔，并入画图中。劲叶凝清露，危梢倚碧空。谅非高世士，此意固难通。","dynasty":"元代","title":"次韵引浚仪公题兰竹卷子"}
{"author":"杨载","content":"高卧林泉表，超然谢世纷。空山鸣白雨，古石系苍云。不作夔龙伍，甘从鹿豕群。都门游宦客，回首总惭君。","dynasty":"元代","title":"送孙大方归朝元宫二首其一"}
{"author":"杨载","content":"为楼因地势，四面尽青山。路落秋城外，河流晓树间。雁飞云莫莫，龙现雨珊珊。建木光华盛，何时共折攀。","dynasty":"元代","title":"送孙大方归朝元宫二首其二"}
{"author":"杨载","content":"江上秋云薄，寒鸦散乱飞。未明常竞噪，向晚复争归。似怯霜威重，仍嫌树影稀。老僧修止观，写物固精微。","dynasty":"元代","title":"惠崇古木寒鸦"}
{"author":"杨载","content":"高林褰翠气，虚谷散虹光。道士多骑虎，仙人自牧羊。涧泉通地远，山岭际天长。戴子文为记，流传示不忘。","dynasty":"元代","title":"题信州先天观图二首其一"}
{"author":"杨载","content":"四围山不断，状若碧芙蓉。谷远含风细，崖深下露浓。茂林藏虎豹，阴洞伏蛟龙。恍惚神人降，浮空羽盖重。","dynasty":"元代","title":"题信州先天观图二首其二"}
{"author":"杨载","content":"青云自致身，磊落见斯人。卷衮辞苍麓，垂缨侍紫宸。漏残珠閤晓，香煖玉炉春。傥厌承明事，归来衣锦新。","dynasty":"元代","title":"送林季羽入京宿卫"}
{"author":"杨载","content":"幽燕向日边，裘马去翩翩。碛迥沙如雪，河穷浪入天。上书双阙下，待诏五门前。壮节多奇遇，无烦愧往贤。","dynasty":"元代","title":"送徐义父入京"}
{"author":"杨载","content":"揽云凭结构，步月上林皋。不记金尊竭，频瞻玉宇高。神清存夜气，天阔数秋毫。百尺楼如在，何烦卧汝曹。","dynasty":"元代","title":"中秋"}
{"author":"杨载","content":"燕赵多奇士，遗风有固然。射雕犹绝艺，屠狗亦名贤。形势威天下，风流号北边。送君归此地，亦欲奋吾鞭。","dynasty":"元代","title":"送王元礼归平城"}
{"author":"杨载","content":"为堂殊显敞，在野兴尤浓。白水流千折，青山绕百重。树麻行旆旆，莳木倚童童。相对渔樵话，终朝亦罕逢。","dynasty":"元代","title":"题青田叶叔至野清堂"}
{"author":"杨载","content":"奉使入蛮烟，终军始妙年。抗旌辞朔野，击楫渡湘川。翠竹侵岩际，黄茅尽海边。狼荒非善地，为戒莫留连。","dynasty":"元代","title":"送张宣抚使岭南"}
{"author":"杨载","content":"九秋天色晚，万里送君行。马首塞云起，腰间宝剑横。奉扬天子命，慰答远人情。直渡蛮江水，炎氛一日清。","dynasty":"元代","title":"送李侍郎使安南"}
{"author":"杨载","content":"驿路程虽远，帆风势甚遒。青山随岸去，白水满江流。牢落添新恨，繁华忆旧游。只今归去好，把钓即槎头。","dynasty":"元代","title":"送吴清叔"}
{"author":"杨载","content":"不喜为文富，长忧得酒悭。尊罍堆案上，笔砚弃墙间。有传追王绩，无书继贾山。贵人能慢士，往见亦胡颜。","dynasty":"元代","title":"次韵夏仲勉"}
{"author":"杨载","content":"耿耿思朋旧，悠悠涉岁华。既依秦大姓，方问鲁东家。雅道将谁与，新诗敢自誇。祗今能会合，不惮路途赊。","dynasty":"元代","title":"酬吾子行"}
{"author":"杨载","content":"北去关河远，南归岁月长。屠龙虽有技，相马独无方。云水连天暗，霜芜满地荒。客游应未已，尘土在衣裳。","dynasty":"元代","title":"冬至次韵张宣抚二首其一"}
{"author":"杨载","content":"瀛海无消息，冥冥鸟道长。已惊双鬓短，更待两瞳方。落日依平嶂，洪河入大荒。忧来那可得，挥泪欲沾裳。","dynasty":"元代","title":"冬至次韵张宣抚二首其二"}
{"author":"杨载","content":"彼美端溪石，家藏岁月多。廉隅皆破缺，筋力尽研磨。玉亦坚而已，星如粲者何。向来曾自诡，持用掇高科。","dynasty":"元代","title":"破砚"}
{"author":"杨载","content":"破裂无边幅，华堂弃置馀。苍松深踞地，白鹤上凌虚。风格犹森若，丹青总翳如。苦心绝人事，谁见用功初。","dynasty":"元代","title":"残画"}
{"author":"杨载","content":"峥嵘飞构压名邦，西望平湖东望江。气合重玄蒙沆瀣，标存九域奠洪庞。朝来散雾萦朱栱，夜后流星透碧窗。倚遍阑干愁目眩，飞鸢旋转故双双。","dynasty":"元代","title":"题丰乐楼"}
{"author":"杨载","content":"石林求路转聱牙，来访香岩大士家。雨过门前生薤叶，风行陇上落松花。悬崖滴水鸣金磬，激涧流泉走玉砂。欲适山林去城市，久知寂寞胜纷华。","dynasty":"元代","title":"水乐洞"}
{"author":"杨载","content":"江湖清浊自天开，鸿雁凫鹥与往来。黄道星辰环太乙，紫云宫殿拥蓬莱。论文竞奏王褒颂，献寿深倾阿母杯。九域舆图今混一，百年耆旧独兴哀。","dynasty":"元代","title":"次韵钱唐怀古四首其一"}
{"author":"杨载","content":"斜界钩陈通大道，中分魏阙对层峦。云生殿上金炉暗，露下庭前玉井寒。江汉飞龙俄窅窅，沧溟泛鹢竟漫漫。中天会合宁非数，坐见苍生奠枕安。","dynasty":"元代","title":"次韵钱唐怀古四首其二"}
{"author":"杨载","content":"山回禁籞入云长，无复陈兵卫两厢。千石金钟埋野草，万年珠树落秋霜。龙文不徙阳人聚，鸟篆终降轵道旁。九市尘埃来衮衮，一江波浪去茫茫。","dynasty":"元代","title":"次韵钱唐怀古四首其三"}
{"author":"杨载","content":"化人宫阙被层阿，栋宇高低若涌波。翠石文章书日月，宝珠光燄烛山河。空桑说法黄龙听，贝叶翻经白马驼。谁谓一无超众有，只今尘土重来过。","dynasty":"元代","title":"次韵钱唐怀古四首其四"}
{"author":"杨载","content":"殷地鼓鼙迎日出，倚天梁栋与云浮。北瞻帝阙三千里，南控臣藩二百州。江海无波沈罔象，旌旗垂野驻貔貅。鸾回丽榜多深意，绣衮于今有魏牟。","dynasty":"元代","title":"题拱北楼"}
{"author":"杨载","content":"玉人中酒殢芳华，尽压东风百种花。襆被冬深裁异锦，篝灯夜永障轻纱。纤蕤露沁蜂腰蜡，密蕊云蒸鹤顶砂。为问阆风何处在？相期高举籋晨霞。","dynasty":"元代","title":"次韵罗云叔红梅"}
{"author":"杨载","content":"海上垂纶有几年，平居何事梦朝天。苍龙观阙东风里，黄道星辰北斗边。治世祗今逢五百，前程如此隔三千。扬雄解奏《甘泉赋》，应有声名达帝前。","dynasty":"元代","title":"纪梦"}
{"author":"杨载","content":"海门东望浩漫漫，风飓无时纵恶湍。黑雾涨天阴气盛，沧波衔日晓光寒。岂无方士求灵药，亦有幽人把钓竿。摇荡星槎如可驭，别离尘土亦何难。","dynasty":"元代","title":"望海"}
{"author":"杨载","content":"黄石山原风物幽，贱子往年曾一游。旧行𣝓柘已成径，新艺禾麻应满畴。冯衍能忘白首叹，谢安须为苍生忧。馀杭溪上明日发，愁杀杨花吹客舟。","dynasty":"元代","title":"送罗云叔归山中"}
{"author":"杨载","content":"禹功疏凿过忧勤，海内山川自此分。元气浑沦通地脉，孤光迢递贯天文。母金伏砾秋逾盛，阴火藏渊夜不焚。多少鱼龙争变化，总归西北会风云。","dynasty":"元代","title":"次韵陈子仁黄河二首其一"}
{"author":"杨载","content":"阴阳为沴黄河溢，北度艰难拥万艘。齐楚百城防雉堞，淮沂千里避鸿涛。耕锄已失天时正，流徙争依地势高。此日朝廷忧水患，须明利害策贤豪。","dynasty":"元代","title":"次韵陈子仁黄河二首其二"}
{"author":"杨载","content":"囊衣托载道傍车，人事匆匆岁欲徂。风雨四更鸡乱叫，关河千里雁相呼。芜菁散漫根犹美，桑柘萧条叶渐枯。却向高丘重回首，五云缭绕帝王都。","dynasty":"元代","title":"留别京师"}
{"author":"杨载","content":"择帅中军自古难，独分符节守藩翰。夜鸣鼓角溪山静，晓竖旌旗雨雪乾。不待扫门知魏勃，岂须弹铗识冯驩。祇令四海无征战，万卷诗书好厌观。","dynasty":"元代","title":"简浙东万户萧伯善"}
{"author":"杨载","content":"诏编国史有程期，正是诸郎儤直时。虎士守门宫杳杳，鸡人传箭漏迟迟。窗间夜雨销银烛，城上春云压綵旗。才大各称天下选，书成当继古人为。","dynasty":"元代","title":"赠同院诸公"}
{"author":"杨载","content":"直庐岁晏动羁情，朔雪将飞觉夜明。金井辘轳哀响绝，玉阶瓴甓断纹生。藓花莫辨沿墙迹，松叶时闻委砌声。愧以不才同制作，诸公此日负高名。","dynasty":"元代","title":"玉堂夜直"}
{"author":"杨载","content":"经国长才世岂多，群邪嫉正奈公何。气蒸云雾藏乔岳，声转沧溟放大河。远迹江湖犹弃绝，惊心岁月屡消磨。鹍鹏自有垂天翼，肯逐飞鸿入网罗。","dynasty":"元代","title":"寄维扬贾侯"}
{"author":"杨载","content":"遥想幨帷出郭时，先驱十里走旌旗。青山落日苍茫暗，白水秋风惨淡悲。劲矢每随前队发，清笳偏逐后行吹。荆州未觉风流远，纵饮还应到习池。","dynasty":"元代","title":"寄康大夫"}
{"author":"杨载","content":"几年簪笔侍明光，直取才华补卫郎。祀事悉稽周典礼，颂声须假汉文章。云垂迥野鸣鞘远，月满高城下漏长。校猎合袪尤盛事，愿闻作赋拟《长杨》。","dynasty":"元代","title":"寄袁伯长"}
{"author":"杨载","content":"禁城晓色清如水，高下楼台锦绣中。千树好花连上苑，百壶美酒出深宫。珍禽竞集高林雾，宝马争嘶横岸风。人物此时俱盛极，两都绝胜汉西东。","dynasty":"元代","title":"即事"}
{"author":"杨载","content":"挥鞭远过御沟斜，出院时时见暮鸦。已入玉堂同视草，还趋琼砌共观花。兽炉香绕窗前雾，蜡炬光摇帐底霞。此去天津元不隔，何须八月泛灵槎。","dynasty":"元代","title":"次韵伯长待制"}
{"author":"杨载","content":"朝来千骑出城闉，为向东湖踏早春。素练羃林云气薄，明珠穿草露华新。山花献笑开檐畔，海鸟忘机戏水滨。记取当年贤太守，及时为乐与斯民。","dynasty":"元代","title":"东湖四景为大尹本斋王侯赋四首其一"}
{"author":"杨载","content":"夏月湖中爽气多，南风叠叠捲长波。渔人舟楫冲蘋藻，游女衣裳揽芰荷。脍切银丝尝美味，腔传金缕换新歌。使君用意仍深远，即此光华岂灭磨。","dynasty":"元代","title":"东湖四景为大尹本斋王侯赋四首其二"}
{"author":"杨载","content":"暂停麾盖拥轻舟，此日湖山属暮秋。采采黄花登几案，离离红树散汀洲。倾壶浮蚁杯频竭，下箸鲜鳞网乍收。莫向钱唐誇往事，白苏未许擅风流。","dynasty":"元代","title":"东湖四景为大尹本斋王侯赋四首其三"}
{"author":"杨载","content":"云气低藏十万家，东湖飞雪又交加。玉禾旧布仙山种，琼树新开帝所花。别浦移舟闻过雁，高楼凭槛见归鸦。侯门似有相如客，剩赋篇章与世誇。","dynasty":"元代","title":"东湖四景为大尹本斋王侯赋四首其四"}
{"author":"杨载","content":"濛濛春雨暗重城，莽若山林云气生。驾过东朝沾羽盖，仗移前殿湿霓旌。苍松密掩岩头鹤，翠柳深藏谷口莺。明日不愁花烂熳，新晴陌上有人行。","dynasty":"元代","title":"春雨"}
{"author":"杨载","content":"堂堂玉立照青春，昭代由来重世臣。带纳掖庭联卫士，分符江徼总编民。鹔鹴裘煖鸣鞭疾，翡翠帘深剪烛频。州县三年姑少试，驱驰休厌属车尘。","dynasty":"元代","title":"题火涉不花同知画像"}
{"author":"杨载","content":"解组归来学种园，栖迟聊复守衡门。徒怜郿坞开金穴，欲效寒溪注石樽。世故无涯方扰扰，人生如梦竟昏昏。何时再会吴江上，共泛扁舟醉瓦盆。","dynasty":"元代","title":"次韵黄子久狱中见赠"}
{"author":"杨载","content":"几年流滞客京师，每忆江边话别离。落魄已甘心似铁，蹉跎无奈鬓成丝。草玄思苦无人问，弹铗歌长只自悲。满目塞云飞去尽，倚筇独立更多时。","dynasty":"元代","title":"怀钱唐故人简应中父"}
{"author":"杨载","content":"复喜清朝用大贤，玉音俄对广庭宣。姚崇已托君臣契，李泌终操将相权。此日经纶须展布，他时简册要流传。渊明有待公田米，可念江湖久弃捐。","dynasty":"元代","title":"寄吏部张尚书"}
{"author":"杨载","content":"荆南失守见亡形，太岁徒闻忌丙丁。羸老扣心天藐藐，鬼神号哭夜冥冥。忠臣效死招乌合，烈妇捐生报雉经。辞气凛然遗墨在，再三寻绎泪双零。","dynasty":"元代","title":"题谢叠山遗墨"}
{"author":"杨载","content":"君家种竹蜀江旁，高与蚕崖势颉颃。已树旌旗分部曲，更鸣琴瑟应宫商。蛟龙并逐波涛化，虎豹曾因雾雨藏。兄弟至今俱宦达，未应开径接求羊。","dynasty":"元代","title":"寄题成都万竹轩为李仲渊作"}
{"author":"杨载","content":"往岁从君直禁林，相于道义最情深。有愁并许诗频和，已醉宁辞酒屡斟。漏下秋宵何杳杳，窗开晴昼自阴阴。当时话别虽匆遽，祇使离忧搅客心。","dynasty":"元代","title":"送范德机"}
{"author":"杨载","content":"系舟江岸隐蒲芦，坐听篙师制疾徐。巨浪驾空龙出没，猛风吹树鸟欢呼。诗题短札难频寄，酒满长瓶已屡沽。辇道沙乾宜并马，问君何日宦京都？","dynasty":"元代","title":"雷江阻风寄池阳通守周南翁"}
{"author":"杨载","content":"南来受命佐为州，喜遇丰年暂出游。过岭崎岖寻道路，上山硗确治田畴。修藤挂树龙蛇走，怪石攒溪雁鹜浮。赋役已宽词诉简，素餐无补谩优悠。","dynasty":"元代","title":"点义仓即事"}
{"author":"杨载","content":"一枝如玉照芳春，几度凭阑欲殢人。翠被夜寒愁洒泪，珠帘月冷怕伤神。刘郎陌上栽仍旧，王母池边赏又新。不是梨花飘雪树，望中清绝更无伦。","dynasty":"元代","title":"再次韵张秋泉真人碧桃"}
{"author":"杨载","content":"迤逦沙堤接画桥，东风杨柳暗长条。莺随玉笛声偏巧，马受金羁气益骄。舞榭歌台临道路，佛宫仙馆入云霄。西湖春色年年好，底事诗翁叹寂寥。","dynasty":"元代","title":"题沈君湖山春晓图诗卷"}
{"author":"杨载","content":"故人相见话绸缪，三日江干系客舟。高燕未阑明月上，艳歌初转彩云留。光摇崖蜡宁知夜，字写边鸿已报秋。底事尊前能尽醉，为伊肯展翠眉愁。","dynasty":"元代","title":"舟次池阳偕通守周南翁燕表侄陈和卿家席上赠歌者"}
{"author":"杨载","content":"南荣相距数寻间，满地春泥隔往还。夜雨暗添篱脚水，晓云浓掩树头山。修篁夹径宜增植，细草侵阶莫谩删。世虑纷然无止极，敢求大药驻衰颜。","dynasty":"元代","title":"寓长春道院春雨即事呈郑尊师二首其一"}
{"author":"杨载","content":"客游无赖阻重阴，院落萧条径术深。数亩林塘观不厌，一窗风雨坐相侵。灵虬尚有蟠泥迹，老骥宁无越块心。多谢西家贤太守，相招乐饮费千金。","dynasty":"元代","title":"寓长春道院春雨即事呈郑尊师二首其二"}
{"author":"杨载","content":"道人卓锡向名山，路绝岩头未易攀。海上潮来风浩浩，洞中云出雨潺潺。松楠直起参天碧，苔藓旁行匝地斑。藉甚后人蒙法施，有如流水注苍湾。","dynasty":"元代","title":"赠惠山圣长老"}
{"author":"刘几","content":"浅浅池塘。深深庭院，复出短短垣墙。年年为尔，若九真巡会、宝惜流芳。向人自有，绵渺无言，深意深藏。倾国倾城，天教与、抵死芳香。袅须金色，轻危欲压，绰约冠中央。蒂团红蜡，兰肌粉艳巧能妆。婵娟一种风流，如雪如冰衣霓裳。永日依倚，春风笑野棠。","dynasty":"宋代","title":"梅花曲"}
{"author":"刘几","content":"三春向暮，万卉成阴、有嘉艳方坼。娇姿嫩质。冠群品，共赏倾城倾国。上苑晴昼暄，千素万红尤奇特。绮筵开，会咏歌才子，压倒元白。别有芳幽苞小，步障华丝，绮轩油壁。与紫鸳鸯、素蛱蝶。自清旦、往往连夕。巧莺喧翠管，娇燕语雕梁留客。武陵人，念梦役意浓，堪遣情溺。","dynasty":"宋代","title":"花发状元红慢"}
{"author":"刘几","content":"司徒硕德今无比，太尉殊勋固绝伦。偶以暮年陪盛宴，喜将白发照青春。八公有秽山空著，四皓当衰心且伸。元老相望疏迹在，不应此会愧前人。","dynasty":"宋代","title":"耆英会诗二首其一"}
{"author":"刘几","content":"制举省元推二相，龙头昔日属宣猷。人间盛事并遐算，一席几盈九百筹。","dynasty":"宋代","title":"耆英会诗二首其二"}
{"author":"刘几","content":"汉宫中侍女，娇额半涂黄。盈盈粉色凌时，寒玉体、先透薄妆。好借月魂来，娉婷画烛旁。惟恐随、阳春好梦去，所思飞扬。宜向风亭把盏，酬孤艳，醉永夕何妨。雪径蕊、真凝密，降回舆、认暗香。不为藉我作和羹，肯放结子花狂。向上林，留此占年芳。","dynasty":"宋代","title":"梅花曲（以介父三诗度曲）"}
{"author":"刘几","content":"结子非贪，有香不俗，宜当鼎鼐尝。偶先红紫，度韶华、玉笛占年芳。众花杂色满上林，未能教、腊雪埋藏。却怕春风漏泄，一一尽无香。不须更御铅黄。知国色，禀自天真殊常。只裁云缕，奈芳滑、玉体想仙妆。少陵为尔东阁。美艳激诗肠。当已阴未雨春光。无心赋海棠。","dynasty":"宋代","title":"梅花曲"}
{"author":"戚夫人","content":"子为王，母为虏。终日舂薄暮，常与死为伍。相离三千里，当谁使告汝。","dynasty":"两汉","tags":"乐府，女子，思念","title":"舂歌"}
{"author":"戚夫人","content":"子为王，母为虏。终日舂薄暮，常与死为伍。相离三千里，当谁使告女。","dynasty":"两汉","title":"舂歌诗"}
{"author":"杨慎","content":"《廿一史弹词》第三段说秦汉开场词滚滚长江东逝水，浪花淘尽英雄。是非成败转头空。青山依旧在，几度夕阳红。白发渔樵江渚上，惯看秋月春风。一壶浊酒喜相逢。古今多少事，都付笑谈中。","dynasty":"明代","tags":"咏史，抒怀，人生，哲理","title":"临江仙·滚滚长江东逝水"}
{"author":"杨慎","content":"高田如楼梯，平田如棋局。白鹭忽飞来，点破秧针绿。","dynasty":"明代","tags":"古诗三百首，春天，田园，写景","title":"出郊"}
{"author":"杨慎","content":"千点寒梅晓角中，一番春信画楼东。收灯庭院迟迟月，落索秋千翦翦风。鱼雁杳，水云重，异乡节序恨匆匆。当歌幸有金陵子，翠斝清尊莫放空。","dynasty":"明代","tags":"婉约，元宵节，饮酒，思乡","title":"鹧鸪天·元宵后独酌"}
{"author":"杨慎","content":"银烛。银烛。锦帐罗帏影独。离人无语消魂。细雨斜风掩门。门掩，门掩，数尽寒城更点。","dynasty":"明代","title":"转应曲"}
{"author":"杨慎","content":"红稠绿暗遍天涯，春色在谁家？花谢人稀，柳浓莺懒，烟景属蜂衙。日长睡起无情思，帘外夕阳斜。带眼频移，琴心慵理，多病负年华。","dynasty":"明代","title":"少年游·红稠绿暗遍"}
{"author":"杨慎","content":"雪。凝明，澄彻。飞玉尘，布琼屑。苍云暮同，岩风晓别。深山樵径封，远水渔舟绝。南枝忽报梅开，北户俄惊竹折。万树有花春不红，九天无月夜长白。","dynasty":"明代","title":"舟中阅唐诗纪事王起李绅张籍令狐楚于白乐天"}
{"author":"杨慎","content":"陶唐天子调八风，凤仪兽舞明廷中。谁知鼓腹行歌者，复有山中击壤翁。短袖单衣露两肘，野状村容不自丑。掀髯笑傲肩相随，共道帝力我何有。柳谷饯日旸谷宾，老翁那记昏与晨。一作一息有出入，时耕时凿无冬春。蓂荚开残又朱草，生来未识平阳道。海隅赤日烧九州，寰中息壤汩洪流。已见天戈挥丹浦，更闻风伯殪青丘。老翁其间百不忧，直从红颜到白头。君不见许由逃尧劳步履，巢父洗耳污清泚。华封老人费言辞，康衢小儿强解事。姑射丰姿虽可珍，神仙仿佛信难真。君看击壤千年后，多少行歌带索人。","dynasty":"明代","title":"击壤图"}
{"author":"杨慎","content":"凌波洛浦遇陈王，惣步邯郸缀舞行。鸾尾凤头争嬿婉，麝脐龙脑斗芬芳。巫阳台上春先到，汉月楼中夜未央。结网嬉蛛垂藻井，营巢睇燕宿梅梁。金仙素掌晞金露，玉女青腰褭玉霜。翠织屏风交屈戍，红罗斗帐挂香囊。腻鬟斜坠乌云滑，脂体横陈白雪光。词赋楚王怜宋玉，画图天老教轩皇。生憎露鹤催宵急，死恨星鸡促曙忙。肯信王嫱嫔绝国，红颜清泪泣玄羌。","dynasty":"明代","title":"新曲古意"}
{"author":"杨慎","content":"高皇御天开大明，龙马出自养龙坑。房星夜下鹿卢寨，天驷晓来骠骑营。殿前重瞳回顾盼，奚官仗外争相迎。鸡鸣牛首试控纵，凤师麟仪无逸惊。归风绝尘羡迅疾，逮日先影羞翾轻。四蹄翩然不蹍地，六飞如在空中行。是时雄酋有奢香，左骖牡骊右牝黄。贡上金陵一万匹，内厩惟称此马良。宸游清燕幸鸾坡，学士承旨赞且歌。饮以兰池之瑶水，秣以芝田之玉禾。飞越峰名自天锡，骏骨虽朽名不磨。至今百七十岁时，山头犹有养龙池。方经地志或遗漏，箐苗洞獠那能知。吾闻天下有道，飞黄伏皂。又闻王良策马，车骑满野。前时吉囊寇大同，烽火直达甘泉宫。近水莫瀛乱交趾，羽书牙璋遍南中。安得将星再降傅友德，房宿重孕飞越峰。一月三捷献俘馘，千旄万旟歌熙雍。呜呼！将相宁有种，龙驵岂无媒。经途访迹一兴慨，郭隗孙阳安在哉？长歌终曲长风来。","dynasty":"明代","title":"养龙坑飞越峰天马歌"}
{"author":"杨慎","content":"太常胸次潇湘宽，少年爱写生琅玕。白头艺苑更入妙，笔法近追王孟端。两家名藻雄吴下，品题未觉风流亚。一纸能令百世传，两竿不啻双金价。人言画竹非画工，草书结构将无同。谁家高堂名宝绘，徐熙花鸟迷青红。玉人佳兴松江东，寄图索赋随长风。遥知把玩清香里，正是相思明月中。","dynasty":"明代","title":"题夏仲昭竹寄陶良伯骥"}
{"author":"杨慎","content":"易见黄河清，难逢乌撒晴。阴霾既巳豁，险道况复平。蜀日杳千里，滇云惟十程。江花与江草，异国看春生。","dynasty":"明代","title":"乌撒喜情"}
{"author":"杨慎","content":"海国樱桃市，春山兰蕙游。青丝盘騕袅，红颊醉扶留。狼荒金莫辨，鲛宫珠暗投。佳人眇天末，因之问阻脩。","dynasty":"明代","title":"大理春市因忆李仁甫"}
{"author":"杨慎","content":"旧雨高峣上，新晴太华中。松门㡠山霭，兰渚镜文虹。钟动烟花紫，灯然暝色葱。山僧多养马，疑是古支公。","dynasty":"明代","title":"大华寺即事"}
{"author":"杨慎","content":"九折刺史坂，七擒丞相桥。沉黎汉原古，严道蜀关遥。策马冰槽滑，乘橇雪泞消。我行再经此，感慨一长谣。","dynasty":"明代","title":"大相公岭"}
{"author":"杨慎","content":"戎旅九塞上，暂归如梦中。双江碧云合，九桥明月同。摇心渺天末，携手期城东。伫立永今夕，银蜡粲铜缸。","dynasty":"明代","title":"招刘善充"}
{"author":"杨慎","content":"有美台中彦，怀予别思长。薄云随马首，落日送渔梁。野燎山多黑，江秋荻已黄。摇摇愁转旆，宁用诉华觞。","dynasty":"明代","title":"鱼凫关宴别赵龙岩佥宪"}
{"author":"杨慎","content":"漂泊犹戎旅，羁栖且岁年。又伤南浦别，重醉北桥边。烟树环江浒，风花簇野筵。乡心那可问，愁思绕离弦。","dynasty":"明代","title":"北桥离席留别赵州诸子"}
{"author":"杨慎","content":"仙居深紫府，旅望渺苍波。五夜劳魂梦，三年阻啸歌。云心陶令远，秋兴杜陵多。鱼浦南风便，龙关一羽过。","dynasty":"明代","title":"荅杨从龙给事"}
{"author":"杨慎","content":"北阙承恩谴，南荒作旅人。可堪同瘴疠，犹自隔音尘。鹤岭霏烟外，螳川积水滨。三年不相见，两地各伤神。","dynasty":"明代","title":"荅马敬臣其一"}
{"author":"杨慎","content":"空宇澄新霁，殊方报早秋。凉风天末树，明月海边楼。塞草封归望，湘兰唤别愁。来章三复罢，对酒不能詶。","dynasty":"明代","title":"荅马敬臣其二"}
{"author":"杨慎","content":"玉宇暧微霄，瑶华擢秀翘。贝宫浮藻景，鱼浪净兰桡。佩冷汉皋橘，珠明河上萧。不逢南雪唱，空倚北风谣。","dynasty":"明代","title":"水边梅影"}
{"author":"杨慎","content":"李白题诗寺，文箫雁韵楼。海光浮树杪，山翠滴床头。热想寒泉濯，春曾煖谷游。暝钟萝月下，清梦一相求。","dynasty":"明代","title":"梦游感通寺简诸友"}
{"author":"杨慎","content":"四牡何时发，双鱼此日将。别离惊草绿，衰谢感芸黄。泽畔风霜劲，天涯岁月忙。款襟难借问，濡迹但相望。","dynasty":"明代","title":"次张大理文柔别后见寄韵其一"}
{"author":"杨慎","content":"彤管分青琐，琼缄到紫岩。草玄疲执戟，花梦老江淹。嶰谷箨龙健，寒宫桂兔尖。无因白雪唱，空拟碧云瞻。","dynasty":"明代","title":"谢杨肃庵都谏惠笔"}
{"author":"杨慎","content":"金潭朝洗菊，玉甃暖滋兰。何如玄阯水，分作墨池澜。烟云生几席，星斗宿阑干。问字休携酒，仙家沆瀣寒。","dynasty":"明代","title":"亭前引水名曰墨池"}
{"author":"杨慎","content":"庭际玫瑰树，含芳当坐隅。春盘红玛瑙，晓帐紫珊瑚。风信翻霞锦，天香缀露珠。仙壶春酝好，留著醉麻姑。","dynasty":"明代","title":"玫瑰花"}
{"author":"杨慎","content":"唐代河东守，周朝圣历时。土花封绿字，石发被金碑。泣露麟犹卧，嘶风马自悲。荒原谁过问，郡乘不曾知。","dynasty":"明代","title":"过石桩村访唐河东刺史王仁求碑其一"}
{"author":"杨慎","content":"鸣蚁古河东，川原势亦雄。城荒吊华纳，山远问葱蒙。玉箸埋天禄，银钩剥画虫。闾丘名姓在，乡衮仰清风。","dynasty":"明代","title":"过石桩村访唐河东刺史王仁求碑其二"}
{"author":"杨慎","content":"芳洲隐蘋末，葑埒寄芦中。上下随春水，东西逐夜风。浮家还泛宅，断梗复飘蓬。感物伤羁思，生涯愧海翁。","dynasty":"明代","title":"海篺"}
{"author":"杨慎","content":"烽火照甘泉，刁斗出祁连。锦车冲鸟穴，翠毦度鸡田。高柳分斜月，长榆合远天。交河冰正结，心断玉门前。","dynasty":"明代","title":"出塞"}
{"author":"杨慎","content":"天驷粲寒芒，青腰骋素妆。珠帘银蒜白，金井碧梧黄。汉署宵钟彻，胡庭晓角长。礼貂无暖色，坐待烛龙光。","dynasty":"明代","title":"咏霜"}
{"author":"杨慎","content":"忽见行行雁，来应自故乡。天涯多少路，云际几乎霜。滇水饶葭菼，禺山足稻粱。金河尔休恋，无限虏弦张。","dynasty":"明代","title":"滇池泛舟见新雁"}
{"author":"杨慎","content":"窣堵高千尺，然灯达五更。刚风吹不灭，甘露洗还明。龙烛真堪并，蛾飞不敢惊。獶升何矫捷，应见闼婆城。","dynasty":"明代","title":"中元夕望开福寺塔灯"}
{"author":"杨慎","content":"回窗映华表，连环系锦绦。桃叶双鬟小，枫香一调高。牛羊上青冢，狐兔没黄蒿。留宾芳夜促，且欲醉蒲桃。","dynasty":"明代","title":"咏琵琶"}
{"author":"杨慎","content":"蝉咽枝头露，鸠抟树杪风。窗窗凉意足，叶叶雨声雄。案对灯花喜，宵分簟色融。不知何水部，吟断滴阶中。","dynasty":"明代","title":"雨"}
{"author":"杨慎","content":"铁壁千秋雪，冰崖万壑雷。人家比星散，鸟道入云回。旅寓山河隔，乡心日夜催。客行春又夏，不见捷书来。","dynasty":"明代","title":"青桥驿"}
{"author":"杨慎","content":"飞鹢朝暾霁，停骖午漏分。客心随水急，人语隔江闻。雨过添清气，风生爱縠纹。中流归棹稳，跂望有来群。","dynasty":"明代","title":"渡黑龙江时连雨水涨竟日乃济"}
{"author":"杨慎","content":"阿弟远行役，一年无定居。劳劳恒念尔，寂寂正愁予。日月攀芳树，云霄隔素书。燕南池草绿，应好赋归欤。","dynasty":"明代","title":"忆用叙弟"}
{"author":"杨慎","content":"八月茅花水，诸天桂子风。追凉琪树底，击汰锦亭东。人境嚣尘隔，仙曹逸兴同。城楼钟欲动，斜照带微红。","dynasty":"明代","title":"同祝鸣和锦江泛舟"}
{"author":"杨慎","content":"高阁诸天近，长江客路分。帆开山吐月，钟动水连云。渔唱通宵起，樵音隔浦闻。佛香浑不断，散作南岧薰。","dynasty":"明代","title":"游中嵓寺"}
{"author":"杨慎","content":"翠微连宝地，青霭压云堤。俯瞰行人小，平瞻远树齐。振衣淹暮屐，回棹听寒鼙。雨歇枫林静，荒鸡尚未啼。","dynasty":"明代","title":"次胡孝思中嵓韵"}
{"author":"杨慎","content":"桔柏古时渡，江流今宛然。名存巴国志，诗有杜陵萹。鸨鹢冲烟散，鼋鼍抱日眠。分留馀物色，朗咏惜高贤。","dynasty":"明代","title":"桔柏渡"}
{"author":"杨慎","content":"绣岭仙人阁，华清玉女汤。山川犹气象，台殿久荒凉。暖水生烟雾，寒松受雪霜。碑文无岁月，螭首卧牛羊。","dynasty":"明代","title":"重过华清宫"}
{"author":"杨慎","content":"茅店昏烟集，榆乡燎火开。宵征何太急，暝望忽相催。月树群鸦散，霜桥列骑回。解城闻漏点，星宿满梅台。","dynasty":"明代","title":"临晋道中"}
{"author":"杨慎","content":"离人惜离景，星聚又星分。双津乌鹊候，三山鸾鹤群。锦江澄夕浪，玉台生晓云。山途何渺渺，愁思极纷纷。","dynasty":"明代","title":"七夕亿远"}
{"author":"杨慎","content":"朱方新出守，玉署早知名。邦域周千里，文章汉二京。凤皇天北顾，鸿雁暮南征。清赏何由共，琼枝别后情。","dynasty":"明代","title":"送王维贤吉士出知广德州"}
{"author":"杨慎","content":"青云临鹿苑，焕景入虹梁。燕坐诸天近，斋心五夜长。尘埃徐孺榻，灯火赞公房。隐隐闻清漏，迢迢出建章。","dynasty":"明代","title":"斋房春夕"}
{"author":"杨慎","content":"元岁天斋里，新阳月令逢。僧房联下榻，仙佩待鸣钟。云会连枝比，宵分隐几慵。同心成坐隔，回首是行踪。","dynasty":"明代","title":"酬郭司业"}
{"author":"杨慎","content":"北斗临茅宇，西山出蕙楼。凉风吹玉树，明月下金丘。歌对梧桐语，辞因丛桂留。高人耽吏隐，不是采真游。","dynasty":"明代","title":"周彦通侍御秋斋其一"}
{"author":"杨慎","content":"凤皇巢扈阁，蟋蟀在西堂。庐是承明地，园非避世墙。清琴宵弄月，白简昼飞霜。采采篱边菊，相期重晚芳。","dynasty":"明代","title":"周彦通侍御秋斋其二"}
{"author":"杨慎","content":"河上冰犹合，关山雁未回。君行阻舟楫，征马犯尘埃。天远惊离袂，春寒入劝杯。江东碧云外，日暮独悠哉。","dynasty":"明代","title":"送余懋忠"}
{"author":"杨慎","content":"南雪转东风，千门四望同。爱穿珠箔透，愁点玉阶融。竹覆玲珑叶，梅残绰约丛。夕窗还映白，蜡炬更添红。","dynasty":"明代","title":"春雪"}
{"author":"杨慎","content":"春雨掩柴扉，勾芒力尚微。润通瓜蔓水，寒透木绵衣。大泽龙蛇远，空林鸟雀稀。山翁多甲子，杖屦候芳菲。","dynasty":"明代","title":"春雨"}
{"author":"杨慎","content":"井辖虚投夜，河桥暝发时。明星将夙驾，重露欲沾帷。南浦蘼芜合，东门杨柳垂。回风飘锦字，空谷寄遐思。","dynasty":"明代","title":"惟信朱晓早发至古店回诗见寄次韵"}
{"author":"杨慎","content":"天籁调寒吹，神炉炼晓霜。稍惊绵力薄，还讶叶声长。画戟归边将，青绫直省郎。谁论萍氏禁，须问曲生方。","dynasty":"明代","title":"寒"}
{"author":"杨慎","content":"连日黄梅雨，蛙声积渐多。丰年无赤地，平墅似银河。园筱凉生叶，堤柽水没柯。半村斜照里，收钓晒渔蓑。","dynasty":"明代","title":"梅天郊晚"}
{"author":"杨慎","content":"潢潦飞櫩外，洪波古堞前。山收玄豹雨，江展白虹天。牛马迷昏谷，鱼龙失故渊。樵人归太晚，隔浦认炊烟。","dynasty":"明代","title":"清源楼观涨其一"}
{"author":"杨慎","content":"云色含山色，涛声撼树声。枯槎何处下，怒浪几时平。退鹢昏相失，飞乌晚对鸣。如何誇海若，犹自诧庄生。","dynasty":"明代","title":"清源楼观涨其二"}
{"author":"杨慎","content":"寒食村藏寺，晴光水见沙。老僧闲贝叶，邀客看梨花。尘外冰壶莹，风前玉树斜。洗妆犹待雨，春态倚云霞。","dynasty":"明代","title":"寒食见梨花"}
{"author":"杨慎","content":"明月流寒影，低櫩复转廊。雪霜留澹白，参昂伴昏黄。野径多樵笛，江村有钓航。不教乌鹊定，直待烛龙光。","dynasty":"明代","title":"寒霄月色"}
{"author":"杨慎","content":"吾怜许玉林，道气夙龄深。悬车未华发，解佩晏清襟。山水归与兴，琴樽静者心。紫芳行可觌，丹灶拟同寻。","dynasty":"明代","title":"寄许玉林"}
{"author":"杨慎","content":"书到滇阴日，封题阳朔春。同心虽异县，未面巳通神。骏发高岑后，鸿裁晔寿新。伊予嗟暮耋，颙子掞天宸。","dynasty":"明代","title":"詶袁永之"}
{"author":"杨慎","content":"璧月寒生晕，银河冻欲冰。檐花穿雾凇，窗纸战风棱。桂火嘘难焰，兰膏坐自凝。新梅如姹女，妆束待晨兴。","dynasty":"明代","title":"寒夕"}
{"author":"杨慎","content":"仙人无白发，何事早归山。东海文鳐逝，南云倦鸟还。竹林同晋逸，芝岭异商颜。明月和清梦，随君度雪关。","dynasty":"明代","title":"送朱参政良矩还金华"}
{"author":"杨慎","content":"独向高峣宿，遥闻水寺钟。疏灯青耿壁，斜月翠沉峰。星点萤穿竹，潮音鹤舞松。明湖开晓镜，倒影木芙蓉。","dynasty":"明代","title":"秋夕高峣早起"}
{"author":"杨慎","content":"水寺霜钟起，山楼晓堞迷。长庚配残月，斜汉界晴霓。犬吠声如豹，蝇喧听似鸡。老怀浑不寐，遥夕又新题。","dynasty":"明代","title":"村晓"}
{"author":"杨慎","content":"红尘厌市廛，白首伴云眠。巢父元无地，壶公别有天。北山回俗驾，南岳定诗禅。莫讶焦鹩细，逍遥且大年。","dynasty":"明代","title":"寄王云巢"}
{"author":"杨慎","content":"风流点苍彦，天骨乘黄奇。出宰千家邑，归无三径资。兰亭传墨诀，草阁伴玄思。怊怅汤田别，深杯欲暝时。","dynasty":"明代","title":"怀韩子中"}
{"author":"杨慎","content":"刘安悲落木，曹植感飞蓬。夜雨灯前梦，秋霜镜里容。绵绵思远道，戚戚苦无踪。何日来仙驾，青天骑白龙。","dynasty":"明代","title":"寄张愈光"}
{"author":"杨慎","content":"雌霓晴桥跨，雄风晚籁斜。绿畴翻𥝧稏，苍浦贙蒹葭。樵隐同山麓，渔商集水涯。荒村门早闭，卜树已归鸦。","dynasty":"明代","title":"高峣夕"}
{"author":"杨慎","content":"言笑豁相思，有约当后期。云峤苔屐并，风檐兰襟披。衢步拾瑶草，池酌系青丝。俊游希白下，高会继南皮。","dynasty":"明代","title":"赠王民望"}
{"author":"杨慎","content":"南皮驶清流，北渚爽金𩏶。去骖俨立鹄，走舸歙飞鸥。胡然婴痾疢，临岐隔欢游。望美天咫尺，何以慰离忧。","dynasty":"明代","title":"赠王民望其三"}
{"author":"杨慎","content":"离忧一何丛，我心一何忡。紫芳行采采，翠管坐濛濛。开奁熭宝饵，隐几拂彫桐。驰神随去鹢，缄情付归鸿。","dynasty":"明代","title":"赠王民望其四"}
{"author":"杨慎","content":"佳丽东南地，登临罨画中。竹云笼晓渚，梅雨澹烟空。风顺帆如马，天高月似弓。哀歌休拔剑，槎上觅仙翁。","dynasty":"明代","title":"送人之吴楚"}
{"author":"杨慎","content":"北风吹海岸，拥沬聚银沙。去棹穿汀叶，归帆拂渚花。鹅儿黄似酒，杨柳绿藏鸦。物色撩人醉，醉歌凌紫霞。","dynasty":"明代","title":"与胡在轩简西峃泛舟至柳坝晚归"}
{"author":"杨慎","content":"林迥碧鸡飞，花稍露欲晞。迢迢城漏寂，隐隐寺钟微。小店明灯出，残妆带月归。云津渔唱起，空翠湿蓑衣。","dynasty":"明代","title":"滇晓"}
{"author":"杨慎","content":"娥月隐春城，仙云飘六霙。花随四照出，光与九枝争。白战横诗槊，清愁倩酒兵。何须访姑射，人世即瑶京。","dynasty":"明代","title":"元宵雪"}
{"author":"杨慎","content":"嘉木绕通川，空林众籁传。江天清近榻，霜月冷侵船。尽日供愁坐，连宵只醉眠。不同池上酌，何事有新篇。","dynasty":"明代","title":"九月望日与诸弟夜泛"}
{"author":"杨慎","content":"南浦风光阔，东林霁景饶。滩声喧昨夜，峰影静今朝。行艓寻烟语，停杯待月邀。清游不隔日，玉树好风标。","dynasty":"明代","title":"次夜"}
{"author":"杨慎","content":"酝入烟霞品，功随曲蘖高。秋筐收橡栗，春瓮发蒲桃。旅集三更兴，宾酬百拜劳。苦无多酌我，一吸已陶陶。","dynasty":"明代","title":"昭化饮咂酒"}
{"author":"杨慎","content":"孟冬来栈阁，清晓度乡关。隐月鸡鸣急，回风虎啸闲。雾收才见树，日出始分山。时复凭高望，秦川指掌间。","dynasty":"明代","title":"早发神宣驿"}
{"author":"杨慎","content":"巴峤亭前立，涪江槛外斜。雪堂开洞府，云木上烟霞。叶响非关雨，林香不是花。玉京如可到，从此问丹砂。","dynasty":"明代","title":"登金华山玉京观中有陈子昂书台其一"}
{"author":"杨慎","content":"古调今寥落，令人忆拾遗。不图垂拱世，复睹建安诗。瑟在犹清庙，碑残尚色丝。紫玚留咏后，千载有钟期。","dynasty":"明代","title":"登金华山玉京观中有陈子昂书台其二"}
{"author":"杨慎","content":"日下长安近，天涯晏岁逢。冻云千亩竹，寒雪五陵松。桥远迷玄灞，山明见紫峰。行行游猎者，争信客无悰。","dynasty":"明代","title":"长安遇雪"}
{"author":"杨慎","content":"春阴郁未开，春雪犯寒来。点缀过花径，飘扬度玉台。望迷河畔草，歌茖陇头梅。并起因风兴，还思道韫才。","dynasty":"明代","title":"春雪寄内"}
{"author":"杨慎","content":"金壶跃温酎，华烛蟠暖烟。壁阴逝可惜，琼筹俄已迁。哕哕鸾声动，苍苍龙角旋。椒觞犹颂酒，兰佩催朝天。","dynasty":"明代","title":"癸未除夕"}
{"author":"杨慎","content":"夜泊中嵓下，扁舟对万峰。一星高岸火，几杵上方钟。水落滩声急，云低雨意浓。何人吹铁笛，潭下恼鱼龙。","dynasty":"明代","title":"夜泊"}
{"author":"杨慎","content":"千里泛沧波，孤踪寄薜萝。风尘随燕雀，水国傍鼋鼍。湘浦捐春佩，承明待晚珂。华阳虽咫尺，未许听仙歌。","dynasty":"明代","title":"送邓士曾给事以言事谪金坛名继曾"}
{"author":"杨慎","content":"愁心冷不春，病眼夜难晨。蝴蝶成虚梦，芭蕉喻幻身。枕乾垂老泪，门绝问奇人。惟药添无量，呻吟似饮醇。","dynasty":"明代","title":"春月卧病至夏首"}
{"author":"杨慎","content":"陋巷本寂寞，病来人更稀。气候倏忽变，阴晴顷刻非。量移寒燠榻，调停单裌衣。馀生付泡影，焉知衡气机。","dynasty":"明代","title":"秋日枕疾其一"}
{"author":"杨慎","content":"风前黄叶树，雨后紫苔墙。肺病知秋早，身閒觉日长。杵声频捣药，烟缕渐消香。遮眼聊书卷，雕虫久已忘。","dynasty":"明代","title":"秋日枕疾其二"}
{"author":"杨慎","content":"病叟茅亭卧，顽童竹杖随。半人嘲凿齿，一足笑虞夔。梦境虚传蝶，支床底用龟。古方浑不效，无乃伪轩岐。","dynasty":"明代","title":"秋日枕疾其三"}
{"author":"杨慎","content":"残灯光翳壁，斜月影穿帷。衰鬓难禁日，幽忧不寐时。棘篱嗥夜犬，茅栋笑寒鸱。展转那堪说，呻吟强作诗。","dynasty":"明代","title":"秋日枕疾其四"}
{"author":"杨慎","content":"清商不堪听，白露自生愁。孤枕寒先入，空阶雨未休。梦魂回永夜，悲怨集新秋。奇树中庭色，伤心不再游。","dynasty":"明代","title":"新秋悼亡其一"}
{"author":"杨慎","content":"黄叶拥阶深，秋声杂暮砧。天空孤鹤唳，露冷百虫吟。锦暗宵衾色，琼沉晓佩音。可怜摇落节，感此倍萧森。","dynasty":"明代","title":"新秋悼亡其二"}
{"author":"杨慎","content":"狮子床头旦过鞋，多罗树下觉花开。西风有脚垂垂发，东度无媒得得来。挹露秪宜香界见，行云休入画堂猜。石湖旧谱难收尽，箬社新诗取次裁。","dynasty":"明代","title":"僧鞋菊和顾箬溪韵"}
{"author":"杨慎","content":"萍实楚江浮赤日，桃花秦洞粲红霞。试将海内芳蕤数，敢并江阳荔子誇。云液留香凝重锦，冰丸映肉捲轻纱。美人钗股双双缀，肯掷潘郎满钿车。","dynasty":"明代","title":"咏荔枝"}
{"author":"杨慎","content":"南滇六月朱夏凉，叠叠云岚浮晓光。林花含笑远天静，江草唤愁终日长。阑风伏雨淹客路，回谷深溪非我乡。城隅隔手不相见，车马经过淋潦妨。","dynasty":"明代","title":"夏雨不绝柬张蜀望"}
{"author":"杨慎","content":"桑落旧方传陆海，椒花新颂及滇春。能消客底千金夜，顿有天涯两玉人。无家垂老同漂梗，痛饮狂歌非隐沦。岁去年来真反手，柳青头白转伤神。","dynasty":"明代","title":"庚寅除夕王子推送桑落酒适传希说叶道亨同过守岁即事"}
{"author":"杨慎","content":"名公妙年辞京华，飘然归来乘云槎。天上乌啼御史府，海边龙卧神仙家。东山老子兴不尽，南华真人生有涯。空馀蟠胸济世策，日对邻叟谈桑麻。","dynasty":"明代","title":"邓川杨少参两依庄"}
{"author":"杨慎","content":"峰头才见一泓幽，沙尾惊看四岸浮。沅水罗文堪并色，嘉陵石黛迥添愁。秦源欲问桃花渡，楚望浑迷杜若州。亦有沧浪旧歌曲，晚来乘兴更扁舟。","dynasty":"明代","title":"泛浪穹海子"}
{"author":"杨慎","content":"帝释山头云满溪，东庵飞雨西庵泥。碧潭照眼石鲸动，翠微当面林莺啼。濛濛香雾花层湿，漠漠生烟树点齐。傍险银鞍应未怯，玉壶清酒为君携。","dynasty":"明代","title":"帝释山"}
{"author":"杨慎","content":"今年朔气凌炎晖，雪后见梅千叶稀。空谷倚竹翠袖薄，洞户穿灯香雾微。婵娟莫待月初赏，绰约即愁风乍飞。繁霜旅鬓不羞汝，烂醉宾筵簪朵归。","dynasty":"明代","title":"毛希曾园千叶梅"}
{"author":"杨慎","content":"东阁早梅春巳破，南枝初月夜不迟。罗浮仙人再入梦，杨州何郎仍赋诗。留连锦席坐云暖，潇洒玉树临风欹。嫣然正用启粲齿，䬃尔无劳嗟鬓丝。","dynasty":"明代","title":"腊朔后再向毛园醉梅"}
{"author":"杨慎","content":"学士文章悬日月，尚书剑履上星辰。九原松柏香台夜，双庙莓苔影坐春。山鬼啸歌搴薜荔，海童奔走荐芳蘋。经过此地同挥泪，况是江潭放逐臣。","dynasty":"明代","title":"谒二忠祠"}
{"author":"杨慎","content":"吴门滇徼两心期，河草江梅一岁时。朗月肯教玄度共，碧云知为惠休移。好音起夜忘衰病，喜气先春回暖姿。华顶温泉俱旧约，似留仙赏待新诗。","dynasty":"明代","title":"喜周木泾工部复至滇"}
{"author":"杨慎","content":"遥岑楼上俯晴川，万里登临绝塞边。碣石东浮三绛色，秀峰西合点苍烟。天涯游子悬双泪，海畔孤臣谪九年。虚拟短衣随李广，汉家无事勒燕然。","dynasty":"明代","title":"春兴其一"}
{"author":"杨慎","content":"昆明初日五华台，草长莺啼花乱开。探禹穴游今巳遂，吊湘累赋未须哀。巢云独鹤时时下，傍水群鸥日日来。散地幸容高枕卧，清朝岂乏济川才。","dynasty":"明代","title":"春兴其二"}
{"author":"杨慎","content":"诸葛提兵大渡津，河流禹凿迥如新。彩云城郭那无迹，黑水波涛亦有神。象马远来铜柱贡，犬羊不动铁桥尘。灵关在眼平于掌，岁岁蒲桃苜蓿春。","dynasty":"明代","title":"春兴其三"}
{"author":"杨慎","content":"忆昔衣冠侍帝庭，常陪鹓侣翥仙冥。张骞银汉通牛斗，方朔金门隐岁星。鳷鹊吟诗宫月白，凤皇传诏御烟青。梦回髣髴钧天奏，肠断萧条海角亭。","dynasty":"明代","title":"春兴其四"}
{"author":"杨慎","content":"阁道盘云栈，邮亭枕水涯。猿猱临客路，鸡犬隔仙家。风起青丘树，春迷玉洞花。旅怀今日豁，停幰问褒斜。","dynasty":"明代","title":"青桥"}
{"author":"杨慎","content":"玄冥当凛节，白雾翳晨朝。明月朦胧阁，清霜暧?对桥。冰澌工织水，花淞惯封条。岚市天褰幕，烟坰陆涌潮。凫亹迷独钓，鹿径滑归樵。文彩南山豹，威凌北塞貂。驷星收闪闪，曦景焕昭昭。梅信悬知近，凭他酒帘招。","dynasty":"明代","title":"晨雾"}
{"author":"杨慎","content":"滇越邻天竺，邛来隔夜郎。五离殊畛域，一别异炎凉。窜逐他时并，羁怀此夕长。欢娱渐迢递，晤语落冥茫。岚霭歊蒸国，烟波瘴疠乡。秦关生马角，蜀岭断猿肠。折坂沉黎壁，悬绳沐若梁。南盘堆枸牴，西毾缉桄榔。罗汉标孤桧，观音映远杨。街淜龙簇市，海货贝投庄。卉服喧丛薄，雕题列太荒。逡巡《乌爨弄》，噭咷白狼章。霄汉鸢飞站，星坻虫饮光。堁风氛甚恶，罔露毒仍防。树偃申家屋，荷凋屈氏裳。独愁吟皑雪，九辩感清商。水昼消棋阵，流年付酒狂。抨弓穿鴶，鼓枻泛螳螂。康乐吴趋激，钟仪楚奏伤。盼归频握糈，忆旧几停觞。夙昔交游日，峥嵘翰墨场。金兰通气味，桑梓借徽芳。健笔夸鹦鹉，灵陶戛凤凰。执鞭从李杜，倾盖许班杨。贾谊三书切，相如四赋良。轶尘追騕褭，缺岸倚踦?羊。百斛扛文鼎，千帆掣驶樯。仙才轻绂冕，公望重圭璋。蒲席青规地，薇垣紫界墙。璇闺高曳履，琼涩俨分行。笏捧绨囊奏，衣飘画省香。辇花簪矗矗，墀草佩锵锵。儤直承明下，经过韦曲傍。翠微横半岫，白水溢方塘。暝宿招堤境，云眠薈蔚房。樵歌搴薜荔，渔影照沧浪。倏忽嗟岐路，参差散颉颃。薰华晨逗雨，蓂荚晓凌霜。拂郁干将剑，联翩戍客装。峨嵋临绝顶，瀼暨宛中央。樾荫江枫赤，庭芜塞叶黄。闭门非泄柳，偎垒讵庚桑。纷绪琴心懒，衰颜镜匣藏。屏居亲猰貐，坐啸和蛩螀。张敏情还剧，安期好不忘。形骸元脱落，身世且徜徉。蚓壤甘怡槁，鸿冥岂慕粱。艰虞宁暇问，吾道任苍苍。","dynasty":"明代","title":"雨中梦安公石张习之二公情话移时觉而有述因"}
{"author":"杨慎","content":"天子云中狩，将军久未还。律吹玄兔塞，旗绕白狼山。风火烧荒急，星辰过队闲。燕支留马首，苏络醉龙颜。清乐千门动，黄金万镒颁。雪深怀纩絮，月满忆刀环。牙鸟严宵仗，宫鸦卷晓班。奏回青琐闼，捷报紫金关。膂力休明铠，欢声洽禁闤。功脾银烁?龠，贺障锦斒烂。日转虞巡外，春流镐宴间。戢戈行有颂，神武遍人寰。","dynasty":"明代","title":"云中十二韵"}
{"author":"杨慎","content":"篱头筚栗竞发，炉心榾柮通红。煨香蹲鸱已熟，流澌冻醴方融。小窗一梳新月，影在梅花树东。","dynasty":"明代","title":"寒朝早起即事"}
{"author":"杨慎","content":"角声吹彻梅花，胡云遥接秦霞。白雁西风紫塞，皂雕落日黄沙。汉使牧羊旌节，阏氐上马琵琶。梦里身回云阙，觉来泪满天涯。","dynasty":"明代","title":"敦煌乐"}
{"author":"杨慎","content":"五岳山人相忆，八行书札遥通。吹箫夜郎月下，采药白帝云中。尘世英雄易老，浮生踪迹难同。张衡《四愁》吟断，宋玉《九辩》悲穷。","dynasty":"明代","title":"禺山传五岳山人任少海书札兼致问讯因忆"}
{"author":"杨慎","content":"时女玩春翘，新梅发远条。风香随步步，云彩艳朝朝。怅望迷晴浦，音书候晚潮。玉轮江上水，心断木兰桡。","dynasty":"明代","title":"春江曲"}
{"author":"杨慎","content":"白雪新年尽，东风昨夜惊。芳菲随处满，杨柳最多情。染作春衣色，吹为玉笛声。如何于里别，只赠一枝行。","dynasty":"明代","title":"折杨柳"}
{"author":"杨慎","content":"昔子从军巴蜀山，横戈千里何间关。坐使麒麟日月焕，行收鱼鸟风云闲。文武才名归一姓，兄弟勋华许谁并。起晚已谢时运倾，当阳再睹乾坤正。陟冈在原来复返，海水天风岁将晚。行行白马燕雪深，飞飞黄鹄秦云远。离堂命酒羽觞疾，毕昂盈轩月东出。主人留连客离席，慷慨为子歌今夕。","dynasty":"明代","title":"离席行送彭二"}
{"author":"杨慎","content":"帝里朝辞供奉班，客程宵济洞庭湾。湘灵鼓瑟清泠外，鲛女鸣机缥渺间。青草波光连梦泽，苍梧云物隔疑山。故园亦有岷江水，垂老生涯钓艇閒。","dynasty":"明代","title":"春兴其五"}
{"author":"杨慎","content":"平沙落日大荒西，独立苍茫意转迷。蕙畹兰皋愁晚对，竹垣花掖记春栖。摧颓杜甫歌朱凤，憔悴王褒望碧鸡。白首艰难随去住，青云容易坠攀跻。","dynasty":"明代","title":"春兴其六"}
{"author":"杨慎","content":"白屋茅堂枕碧沙，玄亭亦近子云家。浣花溪上花饶笑，濯锦江中锦胜霞。游女秉芳歌窈窕，狂夫题竹醉横斜。悲来瘴海凋霜鬓，愁听山楼咽暮茄。","dynasty":"明代","title":"春兴其七"}
{"author":"杨慎","content":"异国平居野兴深，花边立马此登临。云林未许成归隐，尘世惟思学醉吟。若下风流新蚁绿，长安春巳旧貂金。芳菲迟尔来何暮，叶底流莺正好音。","dynasty":"明代","title":"看花出郊村店小饮"}
{"author":"杨慎","content":"翰林供奉白头时，洗墨归寻古剑池。近得王家湖水帖，遥传谢氏敬亭诗。扇头云树摇山翠，障子烟花动海漪。频过时川草堂否，三游空结梦中期。","dynasty":"明代","title":"寄文徵仲兼问讯姜梦宾"}
{"author":"杨慎","content":"沧浪潭水照潭花，无赖家家恼杜家。不数潘安河内县，堪留卫玠洛阳车。晴烟翡翠兰苕湿，凉雨鸳鸯荇藻斜。五两行穿巴峡树，百壶先泛楚江槎。","dynasty":"明代","title":"赋得百花潭送人之楚"}
{"author":"杨慎","content":"江波锦落寒潭清，彩舟晓发芙蓉城。中流帆影虹蜺卧，夹岸橹声鹅鹳鸣。越裳白雉巳入贡，荒服碧鸡猫远征。秪凭一札隔岁递，未知双剑何时并。","dynasty":"明代","title":"广都舟中寄谢狷斋"}
{"author":"杨慎","content":"三五二八艳嫦娥，百万十千酬笑歌。罗帐浮云开玉叶，镜台明月湛金波。斗鸡晓向侯家出，走马宵从主第过。绝漠苏卿竟谁问，长沙贾傅柰君何。","dynasty":"明代","title":"思公子篇"}
{"author":"杨慎","content":"晴江初月对佳人，明烛深林慰苦辛。征棹来帆成白首，鸣俦肃侣忆青春。万里关塞浮云外，咫尺沧浪积水滨。歌罢语阑还别去，朔风寒一倍伤神。","dynasty":"明代","title":"南溪舟中与刘承之话旧"}
{"author":"杨慎","content":"风檐水槛含清晖，月闰夏五暑气微。山中薜荔幽人带，池上芰荷游子衣。双鱼六马惯识曲，青蛉白鸥皆忘机。杨雄玄阁不寂莫，杜甫草堂天下稀。","dynasty":"明代","title":"泛舟浣花东阜狷斋同赋"}
{"author":"杨慎","content":"夜来偷醉早梅傍，风致何人继陆郎。禁酒国中佳节换，樽前谁唤点酥娘。","dynasty":"明代","title":"梅花绝句九首其七"}
{"author":"杨慎","content":"四月滇南春迤逦。盈盈楼上新梳洗。八节常如三月里。花似绮。钗头无日无花蕊。杏子单衫鸦色髻。共倾浴佛金盆水。拜愿灵山催早起。争乞嗣。蛛丝先报钗梁喜。","dynasty":"明代","title":"渔家傲其四滇南月节"}
{"author":"杨慎","content":"飞蓬无根株，飘飖随风起。游子辞家乡，流落在万里。当歌有苦调，对酒无欣喜。闭门愁绪集，出门多荆杞。徬徨安所之，断肠分流水。水流何潺湲，远游几时还。","dynasty":"明代","title":"离思行其一"}
{"author":"杨慎","content":"织落毛兮为衣。溪谷香窱迂威。骏狼荐暖长晖。弄彻梅轸兰徽。看舞素雪朔霏。","dynasty":"明代","title":"卜云林篇其九"}
{"author":"杨慎","content":"白雪晃玄阴，清都带玉岑。原鳞春盎盎，宫雉晓沉沉。朔气龙沙远，寒光雁渚深。色裁斑女扇，声入楚妃琴。黄竹当停奏，幽兰且罢吟。瑶华如可赠，持此慰离心。","dynasty":"明代","title":"至后雪"}
{"author":"杨慎","content":"窄窄红渠艳袜罗，盈盈一笑满黎涡。小槽春滴金华酒，纤月风林玉树歌。香掩冉，影婆娑。载花归路似东坡。相逢不尽疏狂兴，其奈星星白发何。","dynasty":"明代","title":"鹧鸪天其二与叶桐冈东城醉归口占"}
{"author":"杨慎","content":"谁赋风光草际浮，谢公佳客尽诗流。紫城云树迎江阁，白国烟波送海舟。南浦移樽消旅思，西园飞盖记仙游。愁来独减登临兴，病骨先惊一叶秋。","dynasty":"明代","title":"次姜梦宾登洱水浩然阁韵"}
{"author":"杨慎","content":"夜签声断灿朝霞，翡翠三千拥丽华。舞罢前溪明月下，白门杨柳起藏鸦。","dynasty":"明代","title":"三阁词其二"}
{"author":"杨慎","content":"瑞石出端溪，灵陶琢巳齐。缁磷开浑沌，清越夺琳圭。龙尾仙翁棹，羊肝彦士刲。浴毫轻似染，囚墨腻于瑿。朏月沉泓北，涔云度岊西。影寒归黑帝，光鉴比玄妻。羡起圆如璧，纹回曲似堤。藏春留琲瓃，敲日响玻瓈。呵润能欺础，涵星讵照黧。未央无古瓦，函谷失澄泥。儿爱莲蓬洗，奴顽竹节携。研山铭可记，壶岭价应低。吮笔浆含蚌，祛尘匣斲犀。谗邪忧吕望，博厚景宣尼。绮思生松黛，讹音辩彩霓。寸田丰𥝧稏，勺水跃鲸鲵。藻翰歌麟趾，勋华借兔蹄。逝将翔沼凤，幸勿厌家鸡。巴峤薪当荷，雄池草正萋。玉蟾徵旧梦，金马拟新题。","dynasty":"明代","title":"咏端溪砚廿韵示儿"}
{"author":"杨慎","content":"阳关休唱，且须尽、陶令杯中之物。宦海无津喜君归，仙叟紫房青壁。泉石新盟，烟霞旧梦，怀抱皆冰雪。清风堪挹，斜川栗里争杰。缅想松菊门庭，田园幽事，兴头先发。情话琴书消遣处，笑看浮沤生灭。棋局酒樽，桑榆境相对，朱颜玄发。行歌坐啸，一任抹风批月。","dynasty":"明代","title":"酹江月和坡仙韵，赠陈广文致政归"}
{"author":"杨慎","content":"银烛。银烛。锦帐罗帏影独。离人无语消魂。细雨斜风掩门。门掩，门掩，数尽寒城更点。","dynasty":"明代","title":"转应曲·银烛"}
{"author":"杨慎","content":"可怜盘江河，年年瘴疠多。青草二三月，绿烟生碧波。行人好经过。","dynasty":"明代","title":"盘江行"}
{"author":"杨慎","content":"潢潦飞櫩外，洪波古堞前。山收玄豹雨，江展白虹天。牛马迷昏谷，鱼龙失故渊。樵人归太晚，隔浦认炊烟。","dynasty":"明代","title":"清源楼观涨其一"}
{"author":"杨慎","content":"客里家家美酒，人生处处扬州。娇歌聒帐醒扶头。年少风流还有。世事今成白首。归心已付东流。替人憔悴替人愁。笑杀长亭古柳。","dynasty":"明代","title":"西江月"}
{"author":"杨慎","content":"春人辞曲房，罗绮杂花香。远思河边草，柔情陌上桑。归来庭下路，羞见紫鸳鸯。","dynasty":"明代","title":"扶南曲其一"}
{"author":"杨慎","content":"骤雨打新荷。绿涨清波。风蒲猎猎映金沙。池上玉尊移晚兴，共倚林柯。莫惜醉颜酡。听我离歌。长亭回首碧云多。千里怀人思命驾，何日重过。","dynasty":"明代","title":"卖花声别金治卿"}
{"author":"杨慎","content":"石流何湔湔，湟潦增其波。天阴日勿晚，旷野悲风多。严霜下乔木，零雨泫柔柯。萧条我行野，伤心悲如何。中道失嘉耦，送此山之阿。凛凛岁方宴，谁与同啸歌。加看彼鸟雀，各自安其窠。","dynasty":"明代","title":"送终安人王氏葬恩波阡"}
{"author":"杨慎","content":"六里菁何深，千章树如荠。俯听秋蝉鸣，翻在幽涧底。涧水何湔湔，谷兰香蘼蘼。不见采芳人，谁为枕流子。日暮心悠哉，临风聊徙倚。","dynasty":"明代","title":"六里菁"}
{"author":"杨慎","content":"五马三旌驻碧鸡，松篁昏黑上头迷。慈云扰扰珠林北，宝月纤纤绀殿西。佳客兴来还笑傲，浮生迹有但羁栖。归来村叟分双炬，微径欹危独杖藜。","dynasty":"明代","title":"董约山太守枉访高峣同游太华寺"}
{"author":"杨慎","content":"迢迢贱妾隔湘川，杳杳征人戌朔边。分弓营对珠龟缺，挂镜台临玉兔圆。紫塞风烟白登接，黄河波浪黑山连。何时空外婵娟影，来照楼前歌舞筵。","dynasty":"明代","title":"关山月"}
{"author":"杨慎","content":"莋马出滇西，青金护凿蹄。朝骖过归雁，夕驾轶昆鸡。蹀雪工升甗，陵云欲舞梯。流星迸石齿，讶道火龙飞。","dynasty":"明代","title":"莋马行"}
{"author":"杨慎","content":"水峡群山日月昏，飞泉百道接江门。犹龙近迓晴虹挂，似马遥看疋练奔。悬绅瀑布屏风叠，砯崖转石青天折。三千尺下直难量，十二崿流承不绝。烟骞雾捲滴珠槽，霭净岚沉冷玉膏。庄周虚说鼋梁险，枚叟空誇鹭碛涛。一从流戍辞巴蜀，几回于役行荒服。百丈频经水峡牵，孤灯惯向江门宿。纤萝不动月明天，彷佛桃源拟问仙。沧溟有气张圆㡠，银汉无声泻直弦。山水清辉殊可乐，已觉蟠胸饱丘壑。乘兴聊赓太白篇，知音莫笑徐凝恶。","dynasty":"明代","title":"水峡驿观瀑布泉行"}
{"author":"杨慎","content":"驱马出城阙，置酒临高台。高台见百里，坐望西山隈。云气何飘飘，㑂佛接蒿莱。前有芳树林，清阴郁徘徊。飞鸟遗之音，宛转悽以哀。杜鹃非北羽，谁遣从南来。常恐商飙发，使我脩兰摧。长歌行路难，感激伤中怀。","dynasty":"明代","title":"登大慧寺逌然台是日杜鹃鸣于北都"}
{"author":"杨慎","content":"南来复北去，暂会又离群。投馆日卓午，缓程春正分。杨园花胜雪，雉堞粉如云。白首犹行役，劳劳愧隐君。","dynasty":"明代","title":"再会东亩"}
{"author":"杨慎","content":"娥月隐春城，仙云飘六霙。花随四照出，光与九枝争。白战横诗槊，清愁倩酒兵。何须访姑射，人世即瑶京。","dynasty":"明代","title":"元宵雪"}
{"author":"杨慎","content":"倚醉深关朱户，娇羞怕捧金觥。背人弹泪绕花行，唱尽新词懒听。总是为郎调护，当初枉道无情。英雄摩勒肯重生。赎取佳人薄命。","dynasty":"明代","title":"西江月其二"}
{"author":"杨慎","content":"一盘溪谷低，仰首愁攀跻。蚕崖白云上，鸟道金天西。","dynasty":"明代","title":"七盘劳歌其一"}
{"author":"杨慎","content":"琼稷金盘六齿红。玉人美酒赛新丰。凭陵大叫小楼中。临岸梅花惊照水，隔江桃叶唱回风。明朝重醉宋家东。","dynasty":"明代","title":"浣溪沙其二简西峃楼饮"}
{"author":"杨慎","content":"池北池南新绿，树头树底残红。多情休怨雨和风。东君元是客，归去自匆匆。怅望鸳鸯别浦，萧条翡翠芳丛。梦回香冷酒微中。杜鹍声不断，帘外月朦胧。","dynasty":"明代","title":"临江仙其二"}
{"author":"杨慎","content":"脚上鞋儿血色罗。掌上无力斗弯靴。月牙新样不争多。芍药栏边穿窈窕，柘枝筵下舞婆娑。芙蓉帐里奈君何。","dynasty":"明代","title":"浣溪沙其三"}
{"author":"杨慎","content":"蓬枢还老圃，藿食远膏芗。小摘中园里，薄采南涧傍。终葵紫含露，蘘荷白负霜。煠作金钗色，齐为玉箸长。既饱琅玕腹，亦充沆瀣肠。螬井甘三咽，蚁丘愁五浆。笼飧讵堪享，钩饵宁可尝。愿言从沮溺，从此谢金张。","dynasty":"明代","title":"蔬食"}
{"author":"杨慎","content":"融蜡融栀褪粉光。晕眉晕脸学蛾妆。惊回花底三更梦，别是风前一种香。桃杏妒，艾兰防。几番孤负月昏黄。枝头要见青青子，且放银灯伴海棠。","dynasty":"明代","title":"鹧鸪天其一魏南山将军别墅蜡梅"}
{"author":"杨慎","content":"鱼凫今日是阳关，九度长征九度还。何补干城与心腹，枉教霜雪老容颜。","dynasty":"明代","title":"鱼凫关"}
{"author":"杨慎","content":"有鸟名飞燕，雄雌自相将。饮君玉池水，巢君文杏梁。美人当轩坐，恐涴罗衣裳。请君驱除之，君怜不忍伤。雏生八九子，娇爱比凤凰。鸣声何啾啾，闻我庭东厢。习飞还不远，堕坠双扉旁。主人戒庐儿，毛羽无摧戕。不啄五株桃，不啑五亩粱。秋风从西起，翩翩向南翔。昔为黄口儿，今为乌衣郎。辞巢谢主人，华屋恩难忘。愿主寿千岁，岁岁巢君堂。","dynasty":"明代","title":"双燕曲"}
{"author":"杨慎","content":"铿瑟舞雩歌点也，流觞脩楔记羲之。何如碧玉温泉水，绝胜华清礜石池。巳挹金膏分沆瀣，更邀明月濯涟漪。沉沉兰酌春相引，汎汎杨舟晚更移。","dynasty":"明代","title":"安宁温泉"}
{"author":"杨慎","content":"来往舟如屋，相随一月期。登途不忍去，翻似别家时。","dynasty":"明代","title":"渝江登陆"}
{"author":"杨慎","content":"梵钟百偈集，客枕千念攒。同人理舟楫，寻僧陟林峦。远公邀元亮，灵彻詶韦丹。且听柔软音，稍蔚婆娑寒。命酒对嵇阮，言诗偕卜端。山阿藏鹿苑，江汜临鸿干。篁竹坐可啸，英菊饥当餐。作茧乃自缚，将心与谁安。胥任传说靡，一笑许历完。狂思叫北阙，幸免尸东桓。讵期豺虎籍，复登鸡马坛。从公洒语雪，俾余回情澜。","dynasty":"明代","title":"与张季文偶过虎丘次壁间韵"}
{"author":"杨慎","content":"柳绿槐黄放晓晴。天公知我欲山行。峰峦相顾亦多情。玉树临风无奈爽，冰壶见底有余清。长生仙客话无生。","dynasty":"明代","title":"浣溪沙其二游感通寺赠冰壶"}
{"author":"杨慎","content":"鱼市笙歌，螳川灯火，又看滇海元宵。剪剪轻风，绮罗十里香飘。彩云影罩冰壶地，人家在、月户星桥。恣经过、一刻千金，玉漏迢迢。柳金梨雪催春早，叹他乡异节，回首魂销。今夜相思、玉人何处吹箫。锦江烟水迷归望，绿琴心愁恨慵调。梦回时、酒醒灯昏，月转梅梢。","dynasty":"明代","title":"庆春泽安宁元夕"}
{"author":"杨慎","content":"老鸦林，水塘铺，夷寇劫商断行路。人不行，蔓草荒，官道变为蛇虺场。今日再逢太平日，冷场来往由康庄。何年始，昔年巳酉今壬子。竹嘂金拆声相闻，九哨连连矗云起。老鸦革其音，水塘复清泚。商歌旅舞一千里，云谁之思郝御史。","dynasty":"明代","title":"老鸦林谣"}
{"author":"杨慎","content":"轩辕台畔雪霜寒，阴碛茫茫万里宽。梦绕卢龙明月易，书随鸿雁朔风难。天涯好在崔亭伯，海上终还管幼安。应念瘴乡孤戍者，自将形影吊衰残。","dynasty":"明代","title":"寄徐用先程以道"}
{"author":"杨慎","content":"细想三皇五帝，一般锦绣江山。风调雨顺万民安。不见许多公案。后世依他样子，齐家治国何难。流芳百世在人间。万古称扬赞叹。","dynasty":"明代","title":"西江月其三"}
{"author":"杨慎","content":"平章门外路，散策喜凉天。雨涨青蛙水，秋成白鹤田。林塘闻牧笛，墟里起炊烟。欲问沧洲趣，沧洲趣不传。","dynasty":"明代","title":"观刈稻纪谚其一"}
{"author":"杨慎","content":"迢递乡关隔益州，归途雨沛更云油。重看周雅歌祁父，又听阳关唱杜秋。明月迥临天左界，寒霄回梦浪西楼。五纹丝履休劳寄，好看生儿似阿侯。","dynasty":"明代","title":"赠内"}
{"author":"杨慎","content":"五马三旌驻碧鸡，松篁昏黑上头迷。慈云扰扰珠林北，宝月纤纤绀殿西。佳客兴来还笑傲，浮生迹有但羁栖。归来村叟分双炬，微径欹危独杖藜。","dynasty":"明代","title":"董约山太守枉访高峣同游太华寺"}
{"author":"杨慎","content":"阿弟远行役，一年无定居。劳劳恒念尔，寂寂正愁予。日月攀芳树，云霄隔素书。燕南池草绿，应好赋归欤。","dynasty":"明代","title":"忆用叙弟"}
{"author":"杨慎","content":"河上冰犹合，关山雁未回。君行阻舟楫，征马犯尘埃。天远惊离袂，春寒入劝杯。江东碧云外，日暮独悠哉。","dynasty":"明代","title":"送余懋忠"}
{"author":"杨慎","content":"昨夜小春十月微阳回，绿萼梅蕊早傍南枝开。折赠未寄陆凯陇头去，相思忽到卢仝窗下来。歌残《水调》沉珠明月浦，舞破山香碎玉凌风台。错恨高楼三弄叫云笛，无柰二十四番花信催。","dynasty":"明代","title":"咏梅"}
{"author":"杨慎","content":"千点寒梅晓角中，一番春信画楼东。收灯庭院迟迟月，落索秋千翦翦风。鱼雁杳，水云重，异乡节序恨匆匆。当歌幸有金陵子，翠斝清尊莫放空。","dynasty":"明代","tags":"婉约，元宵节，饮酒，思乡","title":"鹧鸪天·元宵后独酌"}
{"author":"杨慎","content":"幽兰深谷底，感此岁芳徂。欲问丹砂诀，吾非勾漏徒。","dynasty":"明代","title":"荅段德夫水部其三"}
{"author":"杨慎","content":"六月旧井旡禽，七月乘船入市。楼台蜃气晨浮，原隰龙鳞秋洗。望羊河伯自矜，鬻渡津人争喜。东林老衲厌喧，唤打暮钟清耳。","dynasty":"明代","title":"凝光门观江涨"}
{"author":"杨慎","content":"春风先到海东头，春兴催人独上楼。最是晚来凝望处，曲堤烟柳似皇州。","dynasty":"明代","title":"春望（三首）"}
{"author":"杨慎","content":"白日临元岁，玄云放晓晴。城窥冰壑迥，楼射雪峰明。客鲤何时到，宾鸿昨夜惊。离心似芳草，处处逐春生。","dynasty":"明代","title":"乙酉元日新添馆中喜晴"}
{"author":"杨慎","content":"夭似花枝轻似雾。香烬灯昏，梦入瑶台路。枕上眉山重碧聚。偎人若把离情诉。乞巧楼中携手处。夜夜相思，今夕重相遇。最恨五更留不住。航帆风送高桥渡。","dynasty":"明代","title":"蝶恋花"}
{"author":"杨慎","content":"五盘势更高，俯见栖鸟巢。岩峦暂相倚，人马同时劳。","dynasty":"明代","title":"七盘劳歌其五"}
{"author":"杨慎","content":"怪得天鸡误晓光，青腰玉女试银妆。琼敷缀叶齐如剪，瑞树开花冷不香。月白讵迷三里雾，云黄先兆万家箱。贫儿饭瓮歌声好，六出何须贺谢庄。","dynasty":"明代","title":"咏雾淞（有序）"}
{"author":"杨慎","content":"青鸟飞相逐，乌龙卧不惊。镜约与钗盟。月沈星欲堕，奈何情。","dynasty":"明代","title":"南歌子八首其四"}
{"author":"杨慎","content":"忆共当年游冶乐。小小池塘深院落。相亲相近不相离，花下约。柳下约。一曲当筵金落索。回首欢娱成寂寞。惊散鸳鸯风浪恶。思量不合怨旁人，他也错。我也错。好段因缘生误却。","dynasty":"明代","title":"天仙子"}
{"author":"杨慎","content":"罗甸愁山雨，滇阳怯海风。可怜风雨夜，长在客途中。","dynasty":"明代","title":"风雨"}
{"author":"杨慎","content":"看金波遥映，玉镜高飞，昆明池沼。近天上中秋，人间蓬岛。建节堂深，筹边楼迥，正雨晴风袅。青鸟喉歌，红鸾掌舞，仙音缭绕。白鹤南来，锦书为报。云动三山，星飞五老。汉节唐符拜，重华天表。玉尘谈诗，金钗压鬓，向琼枝齐祷。愿岁岁长春，年年此日，恩波难老。","dynasty":"明代","title":"醉蓬莱代寿黔国上公"}
{"author":"杨慎","content":"十年奔走，向红麈、何处可寻蓬岛。一枕青瓷惊梦起，幻迹都如扫。七返还丹，千龄大药，昧者难精讨。餐霞伴侣，飘然遥在天表。长生须住仙村，诛茅贺厦，迥出层云抄。翠水蓝岑浑不夜，紫府丹丘常晓。玉豉金盐，璚英珠液，种种供难老。乖龙莫懒，为我先耕瑶草。","dynasty":"明代","title":"无俗念游仙二首其一"}
{"author":"杨慎","content":"闭户当严候，围炉似故人。胡桃无赐炭，榾柮有穷薪。儿免号寒喜，翁便永夜亲。焰腾金菡萏，灰聚玉麒麟。剪烛休论跋，传杯莫记巡。煎茶浮蟹眼，煨芋皱蚪鳞。一点那容雪，干门预借春。灞桥何事者，冻缩苦吟身。","dynasty":"明代","title":"初寒拥炉欣而成咏"}
{"author":"杨慎","content":"东方本彦士，和光在尘喧。窃桃朱鸟窗，避世金马门。狎俗犹鸥鸟，齐物若鴳鹍。虚称羽人流，空拟岁星魂。柱下自异曲，滑稽岂同源。惟应夏泰初，千载契知言。","dynasty":"明代","title":"续百一诗其十四"}
{"author":"杨慎","content":"金壶跃温酎，华烛蟠暖烟。壁阴逝可惜，琼筹俄已迁。哕哕鸾声动，苍苍龙角旋。椒觞犹颂酒，兰佩催朝天。","dynasty":"明代","title":"癸未除夕"}
{"author":"杨慎","content":"花径款残红，风沼萦新皱。有意惜余春，无计消长昼。香醪泻玉洼，瑞脑喷金兽。谁与共温存，寂寞黄昏后。","dynasty":"明代","title":"生查子其一款残红"}
{"author":"杨慎","content":"漫嘲阿昶误金根，聊效王家点𪑮痕。老妪重寻蕺山寺，道士频过昙𥗝村。黄庭鹢鹢笼归翼，赤管猩猩返醉魂。洛浦烦君翻旧赋，惊鸿宁畏毳如琨。","dynasty":"明代","title":"次韵章后斋"}
{"author":"杨慎","content":"恰喜高秋爽气新。却愁秋月解伤神。酒阑二十年前事，梦醒三千里外身。枫叶岸，菊花津。且须勤买阿宁春。帐头傀儡元来假，枕上邯郸岂是真。","dynasty":"明代","title":"鹧鸪天"}
{"author":"杨慎","content":"自笑嵇康懒，云林绝旧交。宁知千里翮，肯问一枝巢。","dynasty":"明代","title":"荅段德夫水部其一"}
{"author":"杨慎","content":"高宴诸侯张乐地，锦堂华烛蟠烟。当筵歌舞假婵娟。病吟终少味，老醉不成颠。高隐无言应念我，白头奔走山川。熏梅染柳又催年。人归落雁后，思发在花前。","dynasty":"明代","title":"临江仙四会柬亩"}
{"author":"杨慎","content":"红妆女伴碧江濆，蓪草花簪茜草裙。西舍东邻同夜烛，吹笙打鼓赛朝云。","dynasty":"明代","title":"蜀中竹枝词其六"}
{"author":"杨慎","content":"落梅风里王鳞皴。牛背寒鸦过别村。樵笛声中暮霭昏。掩重门。翠被香寒酒正温。","dynasty":"明代","title":"忆王孙其一重宿禄品"}
{"author":"杨慎","content":"海上天风吹玉芝，樵童睡熟不曾知。仙翁住近华阳洞，分得琼英一两枝。","dynasty":"明代","title":"沐五华送鸡㙡"}
{"author":"杨慎","content":"恰喜高秋爽气新。却愁秋月解伤神。酒阑二十年前事，梦醒三千里外身。枫叶岸，菊花津。且须勤买阿宁春。帐头傀儡元来假，枕上邯郸岂是真。","dynasty":"明代","title":"鹧鸪天"}
{"author":"杨慎","content":"方塘含广漪，名园饶杂英。花虫丰茸戏，水鸟间关鸣。啁𠹗既万态，藿蘼又千名。锦纯夺艳色，笙簧无雅声。声色知可玩，冶游空复情。青云从东驶，白日向西倾。还思玄洲路，远访丹丘生。","dynasty":"明代","title":"园池春晚图"}
{"author":"杨慎","content":"登顿处，萝磴几回扪。檐葡林中消永日，松篁影里荫芳尊。归路已黄昏。","dynasty":"明代","title":"望江南其十四"}
{"author":"杨慎","content":"滚滚龙争虎斗，匆匆兔走乌飞。席间花影坐闲移。百岁光阴有几。说古谈今话本，图王定霸兵机。要知成败是和非。都在渔樵话里。","dynasty":"明代","title":"西江月其二"}
{"author":"杨慎","content":"魑魅禦客八千里，羲皇上人四十年。怨诽不学离骚侣，正葩仍为风雅仙。知我罪我春秋笔，今吾故吾逍遥篇。中溪半谷池南叟，此意非公谁与传。","dynasty":"明代","title":"病中永诀李张唐三公"}
{"author":"杨慎","content":"吴蜀成婚此水傍，至今江浦号刘郎。停桡送客休嘲咏，不是朝云惑楚王。","dynasty":"明代","title":"赋得刘郎浦送人"}
{"author":"杨慎","content":"天地侧身，风尘回首，何年梦落南荒。家山千里，烟月记微茫。萍水蓬风无定，随处倘佯。葛藤话、浮生半日，且卧老僧房。门前来往路，叹迷踪羁旅，混迹渔商。看海波渺渺，曲似回肠。玉关外、多愁易老，算不如沉醉为乡。旗亭下，千金斗酒，一掷买春芳。","dynasty":"明代","title":"满庭芳"}
{"author":"杨慎","content":"戕贼金钴鉧，击贼捣衣杵。今见赵小钱，昔闻杨悯女。","dynasty":"明代","title":"捣衣杵"}
{"author":"杨慎","content":"征途九十方半，记里二千有零。梦搅离心夜夜，愁添旅鬓星星。","dynasty":"明代","title":"黄昏忽见山店倦客欢情倍增茆柴清于桂醑松明红似仙灯"}
{"author":"杨慎","content":"林间山胡鸟，声声啼我前。何似故园里，花亭闻杜鹃。","dynasty":"明代","title":"罗甸曲贵州道中其六"}
{"author":"杨慎","content":"莺湖小雪梅照天。鲈𦎟莼豉酒如泉。锦袍起舞白华篇。白华篇，丹桂曲。祝千龄，绥百禄。","dynasty":"明代","title":"笠泽弄三解为潘参藩父寿其三"}
{"author":"杨慎","content":"枕高冈、坐占鸥沙。看晓渡帆樯，晚市鱼虾。红叶园林，黄花篱落，白水蒹葭。望东寺、双浮佛塔。指高峣、一片人家。隐趁归槎。低岸乌纱。满酌春醪，闲话桑麻。","dynasty":"明代","title":"折桂令"}
{"author":"杨慎","content":"鸡足鹫头遥五岭，青龙赤虺远三江。嗅金宁即非金齿，建木由来是木邦。石上支筇何惮险，云端飞屐不须双。衰年怜我同萍梗，丽句劳君韬锦杠。","dynasty":"明代","title":"次韵谢高泉送余往永昌"}
{"author":"杨慎","content":"阳关休唱，且须尽、陶令杯中之物。宦海无津喜君归，仙叟紫房青壁。泉石新盟，烟霞旧梦，怀抱皆冰雪。清风堪挹，斜川栗里争杰。缅想松菊门庭，田园幽事，兴头先发。情话琴书消遣处，笑看浮沤生灭。棋局酒樽，桑榆境相对，朱颜玄发。行歌坐啸，一任抹风批月。","dynasty":"明代","title":"酹江月和坡仙韵，赠陈广文致政归"}
{"author":"杨慎","content":"玉堂天上何阴森，玉树阶前接寿林。寿林草木纷满地，中有椿萱独灵异。青崖丹壑晴霓高，仙都真境分秋毫。壶天空阔海色古，茫茫翠木环波涛。呼龙耕烟鸟为耰，瑶草琼枝几昏晓。不信婆娑急景凋，贪看缥缈齐烟小。玄洲游戏八千秋，木公金毋共忘忧。翠琅干，紫芝草，九霞觞，三青鸟。谁将沧海图，移向长安道。蓬瀛仙客金闺英，锦衣玉佩趋承明。仙瓢滟滟泛云浪，宾筵烱烱映长庚。鼓以洞越瑟，和以参差笙。三叹清庙之遗响，再补白华之遗声。椿树无阴萱不歇，尧蓂再数新年月。","dynasty":"明代","title":"寿林图"}
{"author":"杨慎","content":"五柞宫中腊尽，万年枝上霜清。沈香火底坐吹笙。玄圃楼台不瞑。蕊女金钗剪烛，花奴玉导挑灯。红儿酒渴嚼春冰。忽报景阳钟应。","dynasty":"明代","title":"西江月唐宫守岁图"}
{"author":"杨慎","content":"远寄音书一纸。千里。一字一徘徊。泪眼愁眉不忍开。来么来。来么来。","dynasty":"明代","title":"荷叶杯其二"}
{"author":"杨慎","content":"狮子床头旦过鞋，多罗树下觉花开。西风有脚垂垂发，东度无媒得得来。挹露秪宜香界见，行云休入画堂猜。石湖旧谱难收尽，箬社新诗取次裁。","dynasty":"明代","title":"僧鞋菊和顾箬溪韵"}
{"author":"杨慎","content":"溪尾水沄沄，峰头正夕曛。含凄经驻节，洒泪读遗文。桥南花如浣花好，桥北油油生碧草。草色逐年新，花开又一春。可怜东阜客，今作北邙尘。忆昨锦江离别处，江边手折垂杨树。千里还乡不见君，断肠邻笛山阳赋。","dynasty":"明代","title":"过驻节桥读东阜刘远夫公碑文有感"}
{"author":"杨慎","content":"天涯戎旅春，一十五回春。多情花与鸟，岁岁肯留人。","dynasty":"明代","title":"答段水部德夫"}
{"author":"杨慎","content":"遥岑楼上俯晴川，万里登临绝塞边。碣石东浮三绛色，秀峰西合点苍烟。天涯游子悬双泪，海畔孤臣谪九年。虚拟短衣随李广，汉家无事勒燕然。¤","dynasty":"明代","title":"春兴（六首）"}
{"author":"杨慎","content":"日出烟消露晞，百丈清江钓矶。船似天边稳坐，鱼若空行无依。袄霭歌星独往，婆娑舞月方归。兆熊不梦渭叟，狎鸥久忘汉机。¤","dynasty":"明代","title":"归田四咏为宪副卞苏溪赋（卞名□）"}
{"author":"杨慎","content":"春风先到海东头，春兴催人独上楼。最是晚来凝望处，曲堤烟柳似皇州。","dynasty":"明代","title":"春望（三首）"}
{"author":"杨慎","content":"别君于南云碧鸡之泽，追君于东城金马之坡。酌君以莲蕊清曲之酒，侑君以竹枝巴渝之歌。天涯歧路镇长在，故人零落浑无多。忆昔君为汉阳守，沧浪之清古无有。拂衣掉头不肯顾，饮水旧谣在人口。明诏复起句町行，官突未黔先濯缨。宦游不博归故里，荣禄何如全令名。九陇高冈白云野，吾庐世耕在其下。清泠好结鸥鹭盟，春秋愿醉鸡豚社。蛋雨蛮烟老玉关，小山丛桂不同攀。愁心如月何时掇，夜夜随君梦里还。","dynasty":"明代","title":"送樊九冈副使归新繁"}
{"author":"杨慎","content":"天上乌飞兔走，人间古往今来。沉吟屈指数英才。多少是非成败。富贵歌楼舞榭，凄凉废冢荒台。万般回首化尘埃。只有青山不改。","dynasty":"明代","title":"西江月廿一史弹词第一段总说开场下场词二首其一"}
{"author":"杨慎","content":"古岸新花金碧丛，昆池三百水烟通。梁王阁道青芜国，渔父帆樯白鸟风。","dynasty":"明代","title":"春望（三首）"}
{"author":"杨慎","content":"绮缯缠髻作雕题，铁距穿鞋学马蹄。清晓樵斤探虎穴，黄昏汲瓮下猿梯。","dynasty":"明代","title":"贵州杂咏"}
{"author":"杨慎","content":"五更残梦正迷离，窗纸光明烛焰迟。却忆去年当此日，催人晨起早朝时。","dynasty":"明代","title":"八月十三日夜梦亡室安人惊泣而寤因思去年丁"}
{"author":"杨慎","content":"钱选好手工白描，粉墨丹青色沮丧。细观逸迹迥不俗，气骨深稳形萧放。中丞此图开似我，行行游猎极殊状。汉家昔日李将军，生射猛兽天下闻。弯弓半夜没白羽，飞鞚晴昼生黄云。今之图画无乃是，披卷似觉阴风起。积雪惨淡长白山，草木苍乾松漠閒。将军身乘大宛马，从骑亦是骁雄者。合围射虎虎带箭，相持不肯遽相下。虎斗马骤两若飞，咆吼欲震长平瓦。东海黄公鲁卞庄，裴旻舞剑相颉颃。古来英英者数子，绘事简册传芬芳。何物少陵愁杜甫，短衣南山思射虎。老骥伏枥悲鸣苦，壮士哀歌泪如雨。天狼煌芒直威弧，安得此辈西灭胡。却走马蹄报神都，为献单于款塞图。","dynasty":"明代","title":"射虎图为箬溪都宪题"}
{"author":"杨慎","content":"太乙天坛望燎回，九重春宴选辰开。广庭列坐瞻华衮，合殿飘香入玉杯。海宇讴歌千载遇，云门队舞八荒来。共怜彩笔飘摇赋，独有金门侍从才。","dynasty":"明代","title":"庆成宴次张惟信韵"}
{"author":"杨慎","content":"帝里朝辞供奉班，客程宵济洞庭湾。湘灵鼓瑟清泠外，鲛女鸣机缥渺间。青草波光连梦泽，苍梧云物隔疑山。故园亦有岷江水，垂老生涯钓艇閒。","dynasty":"明代","title":"春兴其五"}
{"author":"杨慎","content":"嫖姚身健骕骦肥，立近天家日月旂。忽报内庭传圣旨，挂红分队出黄扉。","dynasty":"明代","title":"狼山凯歌其六"}
{"author":"杨慎","content":"乡国同年十载遥，飞腾次第上云霄。扶摇去息南溟翼，象纬回瞻北斗杓。杨子谈经馀旧阁，相如题柱有遗桥。谁从驷马寻踪迹，自向玄言赏寂寥。","dynasty":"明代","title":"送杨仲立进士归省"}
{"author":"杨慎","content":"陶唐天子调八风，凤仪兽舞明廷中。谁知鼓腹行歌者，复有山中击壤翁。短袖单衣露两肘，野状村容不自丑。掀髯笑傲肩相随，共道帝力我何有。柳谷饯日旸谷宾，老翁那记昏与晨。一作一息有出入，时耕时凿无冬春。蓂荚开残又朱草，生来未识平阳道。海隅赤日烧九州，寰中息壤汩洪流。已见天戈挥丹浦，更闻风伯殪青丘。老翁其间百不忧，直从红颜到白头。君不见许由逃尧劳步履，巢父洗耳污清泚。华封老人费言辞，康衢小儿强解事。姑射丰姿虽可珍，神仙仿佛信难真。君看击壤千年后，多少行歌带索人。","dynasty":"明代","title":"击壤图"}
{"author":"杨慎","content":"三辅名畿百战场，青冥鈇钺白毫霜。谢安尽有平坚策，杜甫曾无救琯章。闻道军威馀细柳，试寻遗爱有甘棠。锦江未许垂纶久，计日仙舟望帝乡。","dynasty":"明代","title":"送萧凌汉都阃谢病归蜀"}
{"author":"杨慎","content":"骤雨打新荷。绿涨清波。风蒲猎猎映金沙。池上玉尊移晚兴，共倚林柯。莫惜醉颜酡。听我离歌。长亭回首碧云多。千里怀人思命驾，何日重过。","dynasty":"明代","title":"卖花声别金治卿"}
{"author":"杨慎","content":"驱马出城阙，置酒临高台。高台见百里，坐望西山隈。云气何飘飘，㑂佛接蒿莱。前有芳树林，清阴郁徘徊。飞鸟遗之音，宛转悽以哀。杜鹃非北羽，谁遣从南来。常恐商飙发，使我脩兰摧。长歌行路难，感激伤中怀。","dynasty":"明代","title":"登大慧寺逌然台是日杜鹃鸣于北都"}
{"author":"杨慎","content":"蝉咽枝头露，鸠抟树杪风。窗窗凉意足，叶叶雨声雄。案对灯花喜，宵分簟色融。不知何水部，吟断滴阶中。","dynasty":"明代","title":"雨"}
{"author":"杨慎","content":"垂老云南戍，逢君海上州。桂招非小隐，萍泛是同流。江汉询幽侧，关山慰阻修。欲酬平子赠，空有畔牢愁。","dynasty":"明代","title":"次张大理文柔别后见寄韵"}
{"author":"杨慎","content":"牛斗妖氛指日平，暂劳鹊印挂东征。捷书行奏长杨殿，军令先传细柳营。冀北貔貅曾控御，山西将帅半牙兵。功成归隐青城曲，社酒寒灯好结盟。","dynasty":"明代","title":"送何柏村元戎"}
{"author":"杨慎","content":"桑落旧方传陆海，椒花新颂及滇春。能消客底千金夜，顿有天涯两玉人。无家垂老同漂梗，痛饮狂歌非隐沦。岁去年来真反手，柳青头白转伤神。","dynasty":"明代","title":"庚寅除夕王子推送桑落酒适传希说叶道亨同过守岁即事"}
{"author":"杨慎","content":"千尺长虹卧锦波，悬撞度索笑䍧牁。玉环金锁随开阖，木客鲛人杂啸歌。漫道鼋鼍梁碧海，虚传乌鹊架银河。堪怜来往惊鸿影，步步尘香榇袜罗。","dynasty":"明代","title":"浮桥"}
{"author":"杨慎","content":"离忧一何丛，我心一何忡。紫芳行采采，翠管坐濛濛。开奁熭宝饵，隐几拂彫桐。驰神随去鹢，缄情付归鸿。","dynasty":"明代","title":"赠王民望其四"}
{"author":"杨慎","content":"蝉咽枝头露，鸠抟树杪风。窗窗凉意足，叶叶雨声雄。案对灯花喜，宵分簟色融。不知何水部，吟断滴阶中。","dynasty":"明代","title":"雨"}
{"author":"杨慎","content":"何处春娇晚晕多。分梢新月浅檀蛾。千金一斛带青螺。情泪乱抛红瑟瑟，梦云深锁碧蛾蛾。细腰肠断掌中歌。","dynasty":"明代","title":"浣溪沙"}
{"author":"杨慎","content":"楼外东风到早。染得柳条黄了。低拂玉阑干。怯春寒。正是困人时候。午睡浓于中酒。好梦是谁惊。一声莺。","dynasty":"明代","title":"昭君怨"}
{"author":"杨慎","content":"墨子回车地，朝歌佳丽丛。新台既清洒，淇水复春融。锵如南子佩，锦车同卫公。隋珠光照日，罗衣香从风。招摇过柳市，繁华惊娈童。垝垣望复关，桑中接上宫。咄哉赞好德，后乘有蹲龙。","dynasty":"明代","title":"续百一诗其七"}
{"author":"杨慎","content":"窣堵岧嵉出半空，蔚蓝天界接刚风。鱼凫彊域遥瞻外，龙鹄山川近览中。乍似潜虬穿坎窞，俄惊飞鸟出樊笼。登高胜侣归来晚，楼阁烟花紫翠重。","dynasty":"明代","title":"登丹棱县白塔寺塔与吕竿川同赋"}
{"author":"杨慎","content":"化城楼阁壮人寰，泽国封疆镇两关。云气开成银色界，天工斲出点苍山。","dynasty":"明代","title":"滇海曲其三"}
{"author":"杨慎","content":"星桥南望沉犀渚，雪岭西连抱珥河。关塞渺茫魂梦隔，山川迢递别离多。汀洲春雨搴芳杜，茅屋秋风带女萝。心事未从詹尹卜，生涯聊听僰童歌。","dynasty":"明代","title":"怀归"}
{"author":"杨慎","content":"宦海风波记昔年。天涯青镜感华颠。过堂未悟钟将衅，睨柱谁知壁偶全。周卦气，卜先天。日斜鼓缶月明前。笑看太白成三影，便是维摩不二禅。","dynasty":"明代","title":"鹧鸪天其一戊申初度"}
{"author":"杨慎","content":"风袅芭蕉羽扇斜，云峰苔壁对檐牙。满城连日黄梅雨，开遍金钗石斛花。","dynasty":"明代","title":"雨中漫兴柬泓山中溪洱皋其一"}
{"author":"杨慎","content":"金沙江水绕环洲，江岸家家对白鸥。渔父长歌僰人曲，盐商爱上白夷楼。","dynasty":"明代","title":"犯星歌其一"}
{"author":"杨慎","content":"金缸衔壁随珠烛，美人如月嬉华屋。明星烂烂接朝霞，笑杀兰膏誇宋玉。","dynasty":"明代","title":"楚妃引其一"}
{"author":"杨慎","content":"鸡唱未圆天已旭。伯劳杜宇声相续。残月笼花风袅竹。眠未足。千金难买临明宿。叶上露华纷缀玉。青松雨后如膏沐。思爽神清来往独。幽径躅。休教踏破苔钱绿。","dynasty":"明代","title":"渔家傲其一夏日晓起"}
{"author":"杨慎","content":"乱纷纷，玉蕊冰花。气结愁云，泪湿腮霞。高阙千寻，停骖一顾，漠漠黄沙。只见三队五队，槊旌旗，舞风番马。千点万点，绕穹庐，成阵寒鸦。一曲琵琶。几拍胡笳。目断飞鸿，恨满天涯。","dynasty":"明代","title":"折桂令昭君出塞图"}
{"author":"杨慎","content":"狮子床头旦过鞋，多罗树下觉花开。西风有脚垂垂发，东度无媒得得来。挹露秪宜香界见，行云休入画堂猜。石湖旧谱难收尽，箬社新诗取次裁。","dynasty":"明代","title":"僧鞋菊和顾箬溪韵"}
{"author":"杨慎","content":"君王未起。玉漏穿花底。永巷脱簪妆黛洗。衣湿露华如水。六宫鸾凤鸳鸯。九重罗绮笙簧。但愿君恩似日，从教妾鬓如霜。","dynasty":"明代","title":"清平乐其一"}
{"author":"杨慎","content":"翠斝青樽旅思消。酒楼斜映绿杨桥。瓮头霞色如妆面，帘脚风流似舞腰。同醉处，可怜宵。障泥未解玉骢骄。青衫不湿江州泪，已许狂歌托圣朝。","dynasty":"明代","title":"江城梅花引其二易门小饮"}
{"author":"杨慎","content":"曹瞒下江陵，江陵正危剧。周郎美少年，气吞江汉窄。水战得上流，火攻非下策。卧龙东略雄，乌鹊南飞迫。妖气掩黄星，倒戈回紫陌。鼎足已成形，鬼蜮俄𥚚魄。王业聊偏安，霸图何赫奕。怀哉玉堂仙，逖矣黄州客。文光贯斗牛，天游忘迁谪。名姓识儿童，画图灿金碧。赤壁几千秋，山青江月白。","dynasty":"明代","title":"题赤壁图"}
{"author":"杨慎","content":"翰林供奉白头时，洗墨归寻古剑池。近得王家湖水帖，遥传谢氏敬亭诗。扇头云树摇山翠，障子烟花动海漪。频过时川草堂否，三游空结梦中期。","dynasty":"明代","title":"寄文徵仲兼问讯姜梦宾"}
{"author":"杨慎","content":"仙人无白发，何事早归山。东海文鳐逝，南云倦鸟还。竹林同晋逸，芝岭异商颜。明月和清梦，随君度雪关。","dynasty":"明代","title":"送朱参政良矩还金华"}
{"author":"杨慎","content":"海蕊烧空艳，山篁拂座凉。胡僧书迹在，指点古云房。","dynasty":"明代","title":"云房寺"}
{"author":"杨慎","content":"觉路花非染，灵山草亦香。虚空即此境，何处觅空王。","dynasty":"明代","title":"罗汉寺"}
{"author":"杨慎","content":"嘉陵江水碧迢迢，雷吼晴滩雪涌潮。岸曲行人愁驻马，清猿声在白云霄。","dynasty":"明代","title":"马道壁上次韵"}
{"author":"杨慎","content":"大贤为政即多闻，杜老曾云我亦云。千里清风传穆颂，两江流水漾漪文。停云远树伤迟暮，对月高楼怅夜分。葵扇挥毫酬雅意，棠阴回首惜离群。","dynasty":"明代","title":"书扇赠薛曲泉二守"}
{"author":"杨慎","content":"阳关休唱，且须尽、陶令杯中之物。宦海无津喜君归，仙叟紫房青壁。泉石新盟，烟霞旧梦，怀抱皆冰雪。清风堪挹，斜川栗里争杰。缅想松菊门庭，田园幽事，兴头先发。情话琴书消遣处，笑看浮沤生灭。棋局酒樽，桑榆境相对，朱颜玄发。行歌坐啸，一任抹风批月。","dynasty":"明代","title":"酹江月和坡仙韵，赠陈广文致政归"}
{"author":"杨慎","content":"滇海南云老岁华，世年不见故园花。吟边索笑惊春晚，梦里寻香觉路赊。冻夜明蟾清影瘦，抟风么凤绿毛斜。兴来是处堪携酒，径造何须问主家。","dynasty":"明代","title":"携酒探梅"}
{"author":"杨慎","content":"汉庭不动九天兵，泸水重兴五月征。谈笑折冲回万里，指挥能事定三城。戎原夜市烟花绕，泽国春畬岁草生。纪绩休磨崖上石，巴渝歌颂比风清。","dynasty":"明代","title":"郑立之中丞平蜀石城夷寨有诗纪事次韵其一"}
{"author":"杨慎","content":"频移带眼空，只恁恹恹瘦。不见又思量，见了还依旧。为问频相见，何似长相守。天生并头莲，好结同心藕。","dynasty":"明代","title":"生查子其二款残红"}
{"author":"杨慎","content":"层城灵苑上林中，芳菲奇树几多丛。华滋一一寒圭变，彩艳纷纷朔籁空。年归淑气新，摇芸动琯尘。共怜梅花早，迎阳巳逗春。吐华四照林含英，九衢路玉缀明冰。悬珠离，零雹布。漂雪影遥沉，随风香远度。靡靡挂游丝，霏霏杂惊雾。楼上争落粉，机中妒纨素。二八三五年，兰心蕙质娴。采芳惊稚节，抱恨惜馀寒。相服华挂薄，文衣绣镼单。顾影下瑶戺，纤手弄娇姿。双开翠琅牗，四捲绛罗帷。春风吹梅畏落尽，贱妾坐此敛蛾眉。琴声吟弄梅花落，镜里容华恐失时。","dynasty":"明代","title":"梅花引"}
{"author":"杨慎","content":"梦回灯烬旅衾单。鸡唱五更寒。一夜里、雪花飞遍，晓来时、千里漫漫。野色遥连玉树，清光炯映银鞍。行人休道路歧难。酒盏自须宽。一种风流堪画处，溪桥两两渔竿。楼上笛声吹起，天涯梅蕊飘残。","dynasty":"明代","title":"风入松途中遇雪"}
{"author":"杨慎","content":"瑞石出端溪，灵陶琢巳齐。缁磷开浑沌，清越夺琳圭。龙尾仙翁棹，羊肝彦士刲。浴毫轻似染，囚墨腻于瑿。朏月沉泓北，涔云度岊西。影寒归黑帝，光鉴比玄妻。羡起圆如璧，纹回曲似堤。藏春留琲瓃，敲日响玻瓈。呵润能欺础，涵星讵照黧。未央无古瓦，函谷失澄泥。儿爱莲蓬洗，奴顽竹节携。研山铭可记，壶岭价应低。吮笔浆含蚌，祛尘匣斲犀。谗邪忧吕望，博厚景宣尼。绮思生松黛，讹音辩彩霓。寸田丰𥝧稏，勺水跃鲸鲵。藻翰歌麟趾，勋华借兔蹄。逝将翔沼凤，幸勿厌家鸡。巴峤薪当荷，雄池草正萋。玉蟾徵旧梦，金马拟新题。","dynasty":"明代","title":"咏端溪砚廿韵示儿"}
{"author":"杨慎","content":"朔雪玄冬冻不开，仆夫疲病马虺隤。鬓毛尽向风尘白，往复滇云十四回。","dynasty":"明代","title":"三题板桥馆壁"}
{"author":"杨慎","content":"牛斗妖氛指日平，暂劳鹊印挂东征。捷书行奏长杨殿，军令先传细柳营。冀北貔貅曾控御，山西将帅半牙兵。功成归隐青城曲，社酒寒灯好结盟。","dynasty":"明代","title":"送何柏村元戎"}
{"author":"杨慎","content":"英英白纻雪色光，机杼出自寒女房。裁作舞衣双袖长，吴娃魏粲自相将。宛转顾步双鸳鸯，俨若星月舒其芒。𩬊如结旌体如翔，秋药被风兰袅香。回身再拜捧瑶觞，千秋万岁侍君王。","dynasty":"明代","title":"梁白纻舞歌其二"}
{"author":"杨慎","content":"玄冥当凛节，白雾翳晨朝。明月朦胧阁，清霜暧?对桥。冰澌工织水，花淞惯封条。岚市天褰幕，烟坰陆涌潮。凫亹迷独钓，鹿径滑归樵。文彩南山豹，威凌北塞貂。驷星收闪闪，曦景焕昭昭。梅信悬知近，凭他酒帘招。","dynasty":"明代","title":"晨雾"}
{"author":"杨慎","content":"五盘势更高，俯见栖鸟巢。岩峦暂相倚，人马同时劳。","dynasty":"明代","title":"七盘劳歌其五"}
{"author":"杨慎","content":"江树无烟。清辉寒影在中天。谢池家宴，休教辜负今夜十分圆。一樽相对静娟娟。分得金波漾酒船。更阑酒尽不成眠。一枝仙桂，好事说明年。","dynasty":"明代","title":"阙调名中秋夜小酌即席示二弟小词二首其一"}
{"author":"杨慎","content":"又别中岩二十春，禅枝忍草几昏晨。三生水月淹留地，万里江山感慨身。楚泽羁累吟北渚，谢家兄弟饯南津。酣杯且喜朱颜在，览镜休惊白发新。","dynasty":"明代","title":"中岩留别余方池草池兄弟"}
{"author":"杨慎","content":"溽暑蒸润土，火云烧远空。闭户类螺蚌，解衣真裸虫。枕石无凉气，挥扇亦炎风。引脰望西颢，金伏何时终。","dynasty":"明代","title":"苦热"}
{"author":"杨慎","content":"愁窥绿绮琴，弦涩不成音。镜里春春貌，窗前夜夜心。临卬人去远，离梦绕花阴。","dynasty":"明代","title":"扶南曲其二"}
{"author":"杨慎","content":"何处春娇晚晕多。分梢新月浅檀蛾。千金一斛带青螺。情泪乱抛红瑟瑟，梦云深锁碧蛾蛾。细腰肠断掌中歌。","dynasty":"明代","title":"浣溪沙"}
{"author":"杨慎","content":"幽忧子伏枕，寂寥予闭关。谁言弹丸地，若阻重甗山。朱羲陆将改，清商节欲还。羃庭书带静，文波屏风闲。鸣琼罢鱼翕，窥棋忘豹斑。牵率詶兰藻，俯仰企芝颜。","dynasty":"明代","title":"詶张子上卧疾"}
{"author":"杨慎","content":"永巷襞情捲玉，长门丝泪销金。合欢蘸晕绿浅，杨柳曲尘黄深。","dynasty":"明代","title":"题周昉琼枝夜醉图其四"}
{"author":"杨慎","content":"忽见行行雁，来应自故乡。天涯多少路，云际几乎霜。滇水饶葭菼，禺山足稻粱。金河尔休恋，无限虏弦张。","dynasty":"明代","title":"滇池泛舟见新雁"}
{"author":"杨慎","content":"赫曦改东陆，鲜飙转南薰。炎歊深城府，清泠阻江濆。隐几倦文竹，紬书厌香芸。眷言承明侣，肃此尘外群。仙梯驾虹出，梵阁排霞分。攀楹低白日，对槛俯朱云。圆方鹄举见，参差鸾歌闻。意树鸣天籁，禅枝绕烟芬。斜景敛平霭，飞雨洒高雯。金罍引清酌，玉麈生凉氛。兴谣吐云藻，摇笔挥风斤。香留荀令榻，书染羊欣群。奇赏真四美，同咏惭五君。","dynasty":"明代","title":"夏日登毗卢阁"}
{"author":"杨慎","content":"玄韵仙飙舞柜松，新诗清水出芙蓉。丹梯不唾青城地，彩笔曾干紫阁峰。濯锦江波舟汎汎，散花楼阁树重重。旧游回首金沙寺，几度衣冠起暮钟。","dynasty":"明代","title":"寄李芝山初冈二李国相"}
{"author":"杨慎","content":"黄鹤蓬莱岛，青凫杜若洲。愁人寂夜梦仙游。不信一身流落，向南州。万里家山路，三更海月楼。离怀脉脉思悠悠。何日锦江春水，一扁舟。","dynasty":"明代","title":"南歌子羁怀"}
{"author":"杨慎","content":"宝地香风吹雨花，林公分送子云家。玄亭丈室同岑寂，相望白牛山月斜。","dynasty":"明代","title":"华亭寺僧德林送山茶花"}
{"author":"杨慎","content":"宵猎南梦赴长莽，火似云鲵駴雷鼓。同车独共龙阳君，纤腰美人空楚舞。","dynasty":"明代","title":"楚妃引其二"}
{"author":"杨慎","content":"绿蚁离觞困，青骊首路淹。江皋迟白日，岳麓近朱炎。别梦春犹隔，劳歌夜未厌。刀头讵可问，飞镜转纤纤。","dynasty":"明代","title":"西使后期柬尹舜弼"}
{"author":"杨慎","content":"金潭朝洗菊，玉甃暖滋兰。何如玄阯水，分作墨池澜。烟云生几席，星斗宿阑干。问字休携酒，仙家沆瀣寒。","dynasty":"明代","title":"亭前引水名曰墨池"}
{"author":"杨慎","content":"柳似腰肢。月似蛾眉。看千娇、百媚堪怜处，有红拂当筵，金莲衬步，玉笋弹棋。心事一春谁问，同心结，断肠词。叹双鱼、不见征鸿远，蕉心绿展，樱唇红满，梅子黄肥。","dynasty":"明代","title":"好女儿其一"}
{"author":"杨慎","content":"正月滇南春色早。山茶树树齐开了。艳李夭桃都压倒。妆点好。园林处处红云岛。彩架秋千骑巷笊。冰丝宝料星毬小。误马随车天欲晓。灯月皎。碧鸡三唱星回卯。","dynasty":"明代","title":"渔家傲其一滇南月节"}
{"author":"杨慎","content":"钓石崇遥岸，樵林放远山。东园公肯过，桃李照衰颜。涟渏包明月，今夕兹无还。","dynasty":"明代","title":"毛东镇过高峣同宿作人名诗"}
{"author":"杨慎","content":"旷野惟看树，高城不见人。新梅临水发，照影为谁春。","dynasty":"明代","title":"渝江登陆其二"}
{"author":"杨慎","content":"梦回灯烬旅衾单。鸡唱五更寒。一夜里、雪花飞遍，晓来时、千里漫漫。野色遥连玉树，清光炯映银鞍。行人休道路歧难。酒盏自须宽。一种风流堪画处，溪桥两两渔竿。楼上笛声吹起，天涯梅蕊飘残。","dynasty":"明代","title":"风入松途中遇雪"}
{"author":"杨慎","content":"梅落复梅开，流光似流水。君心在梅花，妾意怜梅子。","dynasty":"明代","title":"梅花落四首其三"}
{"author":"杨慎","content":"酝造一场烦恼，只因些子恩情。阳台春梦不曾成。枉度雨云朝暝。燕子那知我意，莺儿似唤他名。消除只有话无生。除却心头重省。","dynasty":"明代","title":"西江月其一"}
{"author":"杨慎","content":"祗命向南渎，离群感西河。英僚笃久要，同声鸣相和。广筵开秩秩，飞爵引傞傞。披云敷别藻，揆日促淹珂。晨装摇朔易，夕驾极岷嶓。旋轸陟驳原，击汰凌鸿波。流澜玉轮汜，杳霭青城阿。丹诚荐蕴藻，玄韵谐松萝。临睨目为美，契阔谁云过。游鳞乐静渚，迅翼怀安柯。兴彼缅焉情，陈此劳者歌。","dynasty":"明代","title":"于役江乡言辞友生"}
{"author":"杨慎","content":"寒食清明过了，牡丹芍药开残。春光晼晚兴阑珊。寂寂重门独掩。秉烛谁同夜饮，添衣尚怯春寒。欲寻芳草向江干。榆荚杨花满岸。","dynasty":"明代","title":"西江月"}
{"author":"杨慎","content":"茅店昏烟集，榆乡燎火开。宵征何太急，暝望忽相催。月树群鸦散，霜桥列骑回。解城闻漏点，星宿满梅台。","dynasty":"明代","title":"临晋道中"}
{"author":"杨慎","content":"周南摽李兰，卫风咏柏舟。淑闻播三族，苦节传千秋。郭门有双节，今古与同俦。千金护襁褓，九原安松楸。保抱自黄口，相依到白头。仍云继阀阅，将星绍箕裘。天道岂无知，世泽楚水流。丛桂既林森，慈竹还脩脩。令伯陈情表，惓惓思报刘。圣代倚长城，岂容归林丘。不日丝与纶，封章下冕旒。我歌双节篇，石室他年收。","dynasty":"明代","title":"双节篇为参戎郭云屏二母"}
{"author":"杨慎","content":"天涯戎旅春，一十五回春。多情花与鸟，岁岁肯留人。","dynasty":"明代","title":"答段水部德夫"}
{"author":"杨慎","content":"永宁三百六十滩，顺流劈竹上流难。来宾霜雁岁方晏，唤客荒鸡星未残。羸躯肯容老巴国，濯发真如到洧盘。明日鱼凫关外路，绿缨清泪对君弹。","dynasty":"明代","title":"天池夜宿对榻炅庵"}
{"author":"杨慎","content":"芳草被金堤。野烧红余绿正齐。恰翠踏青新雨后，萋萋。裙拂秋千彩架底。","dynasty":"明代","title":"南乡子其五荆州元夕"}
{"author":"杨慎","content":"天子云中狩，将军久未还。律吹玄兔塞，旗绕白狼山。风火烧荒急，星辰过队闲。燕支留马首，苏络醉龙颜。清乐千门动，黄金万镒颁。雪深怀纩絮，月满忆刀环。牙鸟严宵仗，宫鸦卷晓班。奏回青琐闼，捷报紫金关。膂力休明铠，欢声洽禁闤。功脾银烁?龠，贺障锦斒烂。日转虞巡外，春流镐宴间。戢戈行有颂，神武遍人寰。","dynasty":"明代","title":"云中十二韵"}
{"author":"杨慎","content":"霜黄鸭脚折琅玕，结实累累缀蜡丸。好比仙家双桂树，一枝留向月中攀。","dynasty":"明代","title":"煚庵饷白果"}
{"author":"杨慎","content":"湖亹通九渊，湖镜涵万象。阴火宵有无，波尘时下上。","dynasty":"明代","title":"虚湖曲四胤为刘少邻赋其二"}
{"author":"杨慎","content":"坐对仙峦暝，归防竹径幽。玄亭虽寂寞，清话且淹留。书足挥毫兴，宵添秉烛游。游仙何必赋，即此是丹丘。","dynasty":"明代","title":"刘羲亭访予高峣宿毛氏萃芳园夕归"}
{"author":"杨慎","content":"油壁香车。来自钱塘苏小家。行雨行云曾未惯，先誇。双带同心结不差。酒泛红霞。银蜡烧残燕尾斜。小语低声归去也，啼鸦。风袅垂杨月隐花。","dynasty":"明代","title":"南乡子"}
{"author":"杨慎","content":"相国生南纪，蔚为曲江彦。山接韶音峰，秀钟重华甸。风雅既葳蕤，声名郁葱倩。登庸伊吕科，敷奏姚宋羡。珠泽随候双，玉林郤诜片。九重集神仙，咫尺生顾盼。陆谢擅缘情，沈范采馀绚。九迁帝独奇，三台师锡荐。补衮缀宗彝，用药必瞑眩。防乎贵未然，介焉断几见。狐媚荡主心，狼子纡皇眷。金镜倏垢尘，玉弩惊腥晵。萋斐偃月堂，弃捐秋风扇。鼍动渔阳鼙，虻飞太极箭。朱鸾奔咸京，青骡乘蜀传。栈阁雨淋铃，宛洛飙回县。蜚雁愁仰霄，昆蹄怯升甗。噬脐漫天泣，回肠岭南奠。精已箕尾骑，魂犹螭头恋。绝线国步危，规瑱忠言贱。青史篆峥嵘，翠珉藤镺蔓。谁珍徐孺碑，彫虫但黄绢。","dynasty":"明代","title":"补杜子美哀张九龄诗"}
{"author":"杨慎","content":"君不见东坡先生蜜云龙，缄藏远自朝云峰。宛丘淮海四学士，分江贮月初启封。又不见升庵老人香雾髓，狮头瑞柑萍实比。香雾噀人星髓开，锡以嘉名汉池始。龙团狮柑各有神，江阳玉局共称珍。若把西湖比西子，奁来隹茗似隹人。君才十倍廖明略，姑射风姿昆玉脚。兰舟菱唱朝阳诗，闲情止酒渊明作。黑头醳䣮早归来，枕谷栖丘步紫苔。王阳回车九圻坂，楚筵辞醴三休台。玄言亹亹怀坡老，清夜沉沉同绝倒。烛泪融成两凤凰，仙踪迥寄三青鸟。酒酣邀我赋短歌，楚颂亭前芳思多。像置伯夷真不趐，才尽江淹其柰何。","dynasty":"明代","title":"香雾髓歌"}
{"author":"杨慎","content":"倦枕愁鸡鸣，问郎今日程。中路不可宿，长途须早行。","dynasty":"明代","title":"关岭曲贵州其一"}
{"author":"杨慎","content":"苍崖金陵彦，江阳隐薖轴。紫晔采灵芝，青䴴种山谷。匪直起人痾，兼用医士俗。骅绿谢云逵，鹄白非日浴。石鼎弥明诗，锦肆君平卜。联镳圭里游，对榻天池宿。绸缪情已深，缱绻意何笃。明当理归艎，候予春渚曲。","dynasty":"明代","title":"永宁赠任苍崖"}
{"author":"杨慎","content":"吾爱右溪子，翛然清且真。神仙自天骨，吏隐出风尘。直道酬当宁，危言动搢绅。霤轩三进日，瘴海一麾辰。益者来三友，同心得二人。欢游才异域，良会复殊津。忻坂褰烟羃，峥峰隐月轮。逵途折龟背，候馆密鱼鳞。霄雁将愁迥，阴猿递梦频。殷勤祝珍护，归及采衣春。","dynasty":"明代","title":"送谢子佩"}
{"author":"杨慎","content":"去时官柳万枝黄，归路寒葭满地霜。挟纩已温良月候，吹纶更作小春芳。","dynasty":"明代","title":"狼山凯歌其八"}
{"author":"杨慎","content":"枕西阿。仙洲玉几对金梭。苍山九点空中堕。影蘸烟波。避暑云端卧。爱月天边坐。沽酒墙头过。狂歌谁和，谁和狂歌。","dynasty":"明代","title":"殿前欢其二感通寺赠承冰壶炼帅、董西羽徵君"}
{"author":"杨慎","content":"西陵白雪晴，南浦绿波生。海燕先春至，沙禽恒夜惊。竹房灯下市，菱舫月中筝。且醉桑郎酒，休伤萍客情。","dynasty":"明代","title":"夕泊江陵"}
{"author":"杨慎","content":"小岁新阳好物华。句东春信到梅花。断钟残角又天涯。酒面浮金添嫩蚁，钗头屈玉艳雏鸦。暗香疏影认林家。","dynasty":"明代","title":"浣溪沙其一"}
{"author":"杨慎","content":"玄冥当凛节，白雾翳晨朝。明月朦胧阁，清霜暧?对桥。冰澌工织水，花淞惯封条。岚市天褰幕，烟坰陆涌潮。凫亹迷独钓，鹿径滑归樵。文彩南山豹，威凌北塞貂。驷星收闪闪，曦景焕昭昭。梅信悬知近，凭他酒帘招。","dynasty":"明代","title":"晨雾"}
{"author":"杨慎","content":"明发叶榆城，瞑逗兰津渡。超忽类飞翰，往来如织路。仆痡马亦黄，簪短带复长。天高行谁问，日暮坐自伤。鸿飞畏逢罗，虎饥正出柙。寒流泚玄冠，凉风吹白帢。子有负俗累，予乃投荒人。暌形而比影，异习仍同尘。晤言能几朝，契阔还叠夕。浪迹苦难并，嘉会良易掷。翻忆在滇海，翻思在连然。嬥歌花馆醉，清梵云房眠。丹荧耿遥夜，乌臼聒五晓。相望不可晨，咫尺限云杪。","dynasty":"明代","title":"遥夜吟"}
{"author":"杨慎","content":"翡翠为竿兮虹蜺为丝。拾海月兮采江离。𡡟鱼媵兮慒龙妃。芦中兮怊倡空悲。前有樽酒兮羞以滇芝。君不醉兮曷归。","dynasty":"明代","title":"后河激歌其二"}
{"author":"杨慎","content":"登山千寻梯，下阪九仞井。雨润衣珠融，风吹鬓毛冷。","dynasty":"明代","title":"罗甸曲贵州道中其四"}
{"author":"杨慎","content":"朗月寒沙夜未分，玉箫金管醉中闻。明朝回首沅江路，愁听清猿和白云。","dynasty":"明代","title":"江陵丹中赠田李二乡客"}
{"author":"杨慎","content":"湘累憔悴滞江潭，禅伯逍遥老梵龛。松下围棋闲屦二，花前度曲引杯三。不愁痼疾婴双竖，为喜良医得二楠。采药名山吾愿毕，白头久矣谢朝簪。","dynasty":"明代","title":"病中秋怀其七"}
{"author":"杨慎","content":"谁把纤纤月。掩在湘裙褶。凤翠花明，猩红珠莹，蝉纱雪叠。颤巍巍一对、玉弓儿，把芳心生拽。掌上呈娇怯。痛惜还轻捻。戏蕊含莲，齿痕斜印，凌波罗袜。踏青回露湿、怕春寒，倩檀郎温热。","dynasty":"明代","title":"灼灼花"}
{"author":"杨慎","content":"结根元自在青冥，袅袅依依映紫庭。怪得古来天帝醉，柳边高揭酒旗星。","dynasty":"明代","title":"柳枝词"}
{"author":"杨慎","content":"杜鹃花下杜鹃啼，乌臼树头乌臼栖。不待鸣鸡度关去，梦中征马尚闻嘶。","dynasty":"明代","title":"征人早行图"}
{"author":"杨慎","content":"偃月堂空罢舞尘，靖安坊冷怨佳人。芙蓉莲子随他去，不及当年石季伦。","dynasty":"明代","title":"海估行（二首）"}
{"author":"杨慎","content":"玮晔灵芝发秀翘，子渊摛藻掞天朝。汉皇不赏《贤臣颂》，只教官人咏《洞箫》。","dynasty":"明代","title":"王子渊祠"}
{"author":"杨慎","content":"危蹬扪萝上，名山采药游。木条刊落雁，篱蕊剪牵牛。简子红仍艳，长卿翠欲流。三花聊永夕，一叶莫惊秋。","dynasty":"明代","title":"采药"}
{"author":"杨慎","content":"工跳昭侯蚤，翾飞露女蚊。青蒲眠不稳，白羽挥徒勤。南浦生凉月，西郊聚密云。星桥归思逼，力疾坐宵分。","dynasty":"明代","title":"暑夕"}
{"author":"杨慎","content":"京兆推孙宝，郇瑕得智罃。才教烽火静，已见谤书盈。梦断琼瑰水，魂归贯索城。故山闻笛处，松壑动悲声。","dynasty":"明代","title":"松韶关吊孙松山中丞"}
{"author":"杨慎","content":"锦水白蘋渚，金沙青豆房。名僧偕梵志，才子共刘郎。觉路花非染，灵山草亦香。碧云牵别梦，忽寤在江阳。","dynasty":"明代","title":"闰春廿日梦在金沙寺与刘珥江及三际禅侣清话觉后因记之并寄珥江"}
{"author":"杨慎","content":"曲水惠风轻，桐华正吐英。枝条引晨露，门巷近清明。剪剪寒应尽，霏霏雪不惊。啄花夭凤小，又见绿阴成。","dynasty":"明代","title":"桐花"}
{"author":"杨慎","content":"溽暑蒸润土，火云烧远空。闭户类螺蚌，解衣真裸虫。枕石无凉气，挥扇亦炎风。引脰望西颢，金伏何时终。","dynasty":"明代","title":"苦热"}
{"author":"杨慎","content":"碉房草阁瞰夷庭，侧岛悬崖控绝陉。鸡足巳穷章亥步，鹫头空入梵王经。","dynasty":"明代","title":"滇海曲其六"}
{"author":"杨慎","content":"独向高峣宿，遥闻水寺钟。疏灯青耿壁，斜月翠沉峰。星点萤穿竹，潮音鹤舞松。明湖开晓镜，倒影木芙蓉。","dynasty":"明代","title":"秋夕高峣早起"}
{"author":"杨慎","content":"五风十雨乐岁，东皋西崦人家。水心鱼浮菖叶，屋角鸠鸣杏花。饷陇青梅煮酒，访邻绿笋烹茶。问津宁知沮溺，祠田但祝污邪。","dynasty":"明代","title":"归田四咏为宪副卞苏溪赋"}
{"author":"杨慎","content":"滞雨苍山夜，停灯伴独愁。诘朝明镜里，华鬓䬃先秋。","dynasty":"明代","title":"宿华亭寺花树高于屋红霞夜照人声声枝上鸟也似惜馀春其二雨夕避漏起坐"}
{"author":"杨慎","content":"十月妖花红满烟，万家蛮树绿遮天。眼中忽见浑相识，梦里曾游瘴海边。","dynasty":"明代","title":"犯星歌其四"}
{"author":"杨慎","content":"响水关水绕兰谷，兰之猗猗环谷芳。瑶涡玉噀涌神瀵，绿叶紫茎涵帝浆。湘累采作美人佩，尼父嗟为王者香。怀哉千古两不见，独立苍茫愁大荒。","dynasty":"明代","title":"丰禄县西兰谷"}
{"author":"杨慎","content":"戚里盛豪华，联翩赴狭斜。宝阑围斗鸭，金瓦掷鸣蛙。归骑春城晚，风吹满路花。","dynasty":"明代","title":"玉台体其三"}
{"author":"杨慎","content":"皇华原隰素丝行，仙里庭闱綵服明。家庆国哀同尽节，望云就日总含情。留连结桂桡相倚，邂逅班荆盖共倾。抱病江天淹戍客，烦君传语碧鸡城。","dynasty":"明代","title":"嘉州江上邂逅李蟠峰天使即事"}
{"author":"杨慎","content":"蘋香波暖泛云津，渔枻樵歌曲水滨。天气常如二三月，花枝不断四时春。","dynasty":"明代","title":"滇海曲（八首）"}
{"author":"杨慎","content":"稚子今朝是两周，新衣戏舞拜前头。伤心孺慕声声切，母在重泉听得不？","dynasty":"明代","title":"八月十三日夜梦亡室安人惊泣而寤因思去年丁"}
{"author":"杨慎","content":"奕世龙韬耀将星，守窗惟爱读书萤。愁看欧氏陇阡表，喜建苏家族谱亭。棣萼关情花寂寂，寒泉入梦水泠泠。双金片玉人皆许，勋业行藏鬓正青。","dynasty":"明代","title":"赠韩灵庵表弟其一"}
{"author":"杨慎","content":"瑶池阿母。本是神仙侣。谪向人间官府。住摄提，贞孟月，中子逢初度。琅霄宴，春回北斗斟云醑。麟笔春秋谱。彤管毛诗语。女洙泗，闺邹鲁。五福中天聚。百秩从今数。最难得，芝兰庭下斑彩舞。","dynasty":"明代","title":"千秋岁壬寅新正二日寿内"}
{"author":"杨慎","content":"溽暑蒸润土，火云烧远空。闭户类螺蚌，解衣真裸虫。枕石无凉气，挥扇亦炎风。引脰望西颢，金伏何时终。","dynasty":"明代","title":"苦热"}
{"author":"杨慎","content":"莫道留春无计，君来有计留春。翠容烟黛隔花颦。隐隐遥山远映。载酒春江画舫，题诗红泪罗襟。江头离别一何频。醉倒柳昏花瞑。","dynasty":"明代","title":"西江月泸州发船，王云巢携翠容相送"}
{"author":"杨慎","content":"子有东山行，访予东城曲。承风动别飔，揆景淹离旭。青翰下新波，骊驹遵往陆。赠言已结诒，晤语犹更仆。沨沨宣宫商，郁郁披华缛。煌煌京洛都，济济英贤躅。端居促席轻，分岐驰念笃。芝兰在久要，丹雘失相勖。幸驶星驾期，共玩春芳绿。","dynasty":"明代","title":"与方思道别"}
{"author":"杨慎","content":"螺涧底，呜玉漱清泠。千里清风来曲几，一方明月挂疏棂。欹枕酒初醒。","dynasty":"明代","title":"望江南其四"}
{"author":"杨慎","content":"昆明初日五华台，草长莺啼花乱开。探禹穴游今巳遂，吊湘累赋未须哀。巢云独鹤时时下，傍水群鸥日日来。散地幸容高枕卧，清朝岂乏济川才。","dynasty":"明代","title":"春兴其二"}
{"author":"杨慎","content":"青城三十六高峰，寺在青峰第几重。飞锡曾闻经雪岭，结茅常爱住云松。花飘香界诸天雨，金吼霜林半夜钟。传语禅关休上锁，虎溪他日会相从。","dynasty":"明代","title":"送福上人还青城"}
{"author":"杨慎","content":"璧月寒生晕，银河冻欲冰。稳坐蓝舆酒半醒。登。渔舟红蓼汀。樵楼暝。冬冬初起更。","dynasty":"明代","title":"金字经二首其一江上晚归"}
{"author":"杨慎","content":"东风先到海东头，春兴催人独上楼。最是晚来凝望处，曲堤烟柳似皇州。","dynasty":"明代","title":"春望其一"}
{"author":"杨慎","content":"雪暗江郊，小灯孤馆长宵半。真珠酒艳。冻作红冰片。晓梦惊回，画角声初断。南枝畔。梅花开遍。谁见春风面。","dynasty":"明代","title":"点绛唇"}
{"author":"杨慎","content":"龙马山前草长，螳螂川上花开。霜天晓角报春回。传菜手，先进荡寒杯。金线丝丝染柳，玉英片片熏梅。流光容易把人催。吾老矣，何日赋归来。","dynasty":"明代","title":"江月晃重山其四壬寅立春"}
{"author":"杨慎","content":"文藻三闾并，幽怀《九辩》知。云为巫峡赋，雪作郢中词。茅屋还遗址，兰台异昔时。鸿裁谁猎艳，空自拾江蓠。","dynasty":"明代","title":"宋玉"}
{"author":"杨慎","content":"梁尘飞绕停教住。有哲匠坐上原父。早梅时、新月弯弓，喜见遥天收雨。尉迟杯、满酌休辞，半臂急催忙去。写蒲葵，一字千金，付阿买、珍藏好处。","dynasty":"明代","title":"黑漆弩其一谢曾少岷题扇"}
{"author":"杨慎","content":"金碧山前恶氛起，虏马来饮滇海水。城西放火银汉红，炎焰尘头高十里。两重日晕围白虹，万家仰首呼苍穹。相顾惨然无颜色，呜呼寄命须臾中。贼徒浑几个，枕戈临水卧。我军屯北门，分明不敢过。土酋胁盟来索官，城上无言骑堞看。父老仓忙双涕泗，细说去冬寻甸事。弦急柱促柄倒持，首祸今朝竟何自。堂堂之阵谁主兵，喁喁公等皆儒生。贼来不肯令出哨，贼去但解抬空营。岂无雄武士，奋身思一决。咫尺辕门不肯前，怒发冲冠气填咽。况闻千金逐日费，连月公储已倾竭。土兵抄掠尽村园，升天无梯地无穴。熙皞闾阎逾百年，太平官府真神仙。紫薇迢迢华盖远，虚将敲扑威穷边。边隅一旦纷解瓦，喑呜变作擎拳者，喑呜擎拳两奈何！君不见建武年中任校尉，又不见开元年中张乾陀？","dynasty":"明代","title":"恶氛行"}
{"author":"杨慎","content":"秋空泬寥秋影阔，鱼尾霞收云一抹。千崖有霭风落山，万壑无声水归末。杈枒老木挐虬龙，椮槭平林叫鸧鸹。不闻金籁似竽鸣，但见翠微如黛泼。窣堵僧睇迥不昏，略约樵行危易怛。一弯赤烧枫人明，万㽦黄云稻孙割。寻穴玄驹迷东西，卜树乌鸦相叫聒。词客频将枝痒搔，画工欲把天机夺。老倦扪萝与攀葛，倚阑独把吟髭捋。遥岑寸碧天杵倚，远目双明海月掇。开樽披图兴不浅，乌丝栏界玄霜沫。为君走笔赋新诗，却笑萧郎击铜钵。","dynasty":"明代","title":"为唐池南题秋江远眺图"}
{"author":"杨慎","content":"之子体英彦，弱龄称国华。先名出艺苑，发迹翼名家。澄清揽飞辔，亨衢有高车。仪凤自览德，神羊本触邪。当今爽鸠墟，千载同其嘉。翱翔属宇县，音尘非天涯。离居欲有赠，持此代疏麻。勿言吏道迫，坐令尔音遐。","dynasty":"明代","title":"赠钱少容佥事"}
{"author":"杨慎","content":"拟折瑶华遗好脩，攀援桂树且淹留。金膏水碧欣相待，翠观岑青怅独游。海动三山任子钓，溪通九曲李仙舟。东南孔雀飞何远，西北高楼云自浮。","dynasty":"明代","title":"寄任少海李仁夫"}
{"author":"杨慎","content":"滞雨苍山夜，停灯伴独愁。诘朝明镜里，华鬓䬃先秋。","dynasty":"明代","title":"宿华亭寺花树高于屋红霞夜照人声声枝上鸟也似惜馀春其二雨夕避漏起坐"}
{"author":"杨慎","content":"瑞雪晴林暮霭消。锦云香坞彩霞飘。绝代佳人空谷里，路迢迢。鹤顶研砂添赤髓，猩唇滞酒晕红潮。小朵分心堪采掇，当琼瑶。","dynasty":"明代","title":"山花子其二咏红边分心小山茶"}
{"author":"杨慎","content":"青衣江水青枫林，灵岩楼阁冠灵岑。鲸音晓彻三峰静，渔唱霄连五渡深。三峰五渡招提景，双林八水氛埃屏。花雨诸天白壁云，松风六月丹崖冷。丹崖白壁上清虚，石窦云龛缥渺居。玄度每过支遁室，陶潜常醉远公庐。子别灵岩岁初改，早见声仪动江海。仙舟玉节下清泠，烟峦霞屿生光彩。岩前落木秋纷纷，楼下澄江静练纹。登临定拟汤休作，好寄新题向碧云。","dynasty":"明代","title":"赋得灵岩阁送余懋贤"}
{"author":"杨慎","content":"秋空泬寥秋影阔，鱼尾霞收云一抹。千崖有霭风落山，万壑无声水归末。杈枒老木挐虬龙，椮槭平林叫鸧鸹。不闻金籁似竽鸣，但见翠微如黛泼。窣堵僧睇迥不昏，略约樵行危易怛。一弯赤烧枫人明，万㽦黄云稻孙割。寻穴玄驹迷东西，卜树乌鸦相叫聒。词客频将枝痒搔，画工欲把天机夺。老倦扪萝与攀葛，倚阑独把吟髭捋。遥岑寸碧天杵倚，远目双明海月掇。开樽披图兴不浅，乌丝栏界玄霜沫。为君走笔赋新诗，却笑萧郎击铜钵。","dynasty":"明代","title":"为唐池南题秋江远眺图"}
{"author":"杨慎","content":"香颈垂云眉倒晕。珠翠丛中，没个他风韵。浪蝶狂蜂遍有分。为谁偷把红销印。锦字花笺难问讯。一寸相思，只与黄昏近。薄倖负人终不忿。何时枕上分明问。","dynasty":"明代","title":"蝶恋花足范文正公遗句"}
{"author":"杨慎","content":"五岳山人相忆，八行书札遥通。吹箫夜郎月下，采药白帝云中。尘世英雄易老，浮生踪迹难同。张衡《四愁》吟断，宋玉《九辩》悲穷。","dynasty":"明代","title":"禺山传五岳山人任少海书札兼致问讯因忆"}
{"author":"杨慎","content":"垂老东还日，天涯此别稀。关山归马地，江水钓鱼矶。秉烛情何尽，衔杯泪欲挥。相思幸相问，处处有鸿飞。","dynasty":"明代","title":"留别安宁滇城诸友其二"}
{"author":"杨慎","content":"田父邀予说，秋成此岁多。草头占月晕，米价问天河。乐土宁无咏，礼年亦有歌。惟愁军饷急，松茂正干戈。","dynasty":"明代","title":"观刈稻纪谚其二"}
{"author":"杨慎","content":"忽见庭花折刺桐，故园珍树几然红。年年六月星回节，长在天涯客路中。","dynasty":"明代","title":"星回节"}
{"author":"杨慎","content":"东风春正韶，南浦美人娇。下蔡君休问，上官谁敢邀。折花斜宝珥，映水正金翘。娉婷惜未嫁，应待逐文箫。","dynasty":"明代","title":"游女行"}
{"author":"杨慎","content":"春物荿华滋，花宫携手时。行行伤远别，恨恨不能辞。岁月甘衰矣，山川若间之。嘉游才旧约，良宴即生离。南浦江淹赋，北梁苏武诗。挐音悽去枻，行色惨征旗。浊酒临风把，清尘何日追。惟应托宵梦，万里逐心知。","dynasty":"明代","title":"送刘少邻北上"}
{"author":"杨慎","content":"仙居深紫府，旅望渺苍波。五夜劳魂梦，三年阻啸歌。云心陶令远，秋兴杜陵多。鱼浦南风便，龙关一羽过。","dynasty":"明代","title":"荅杨从龙给事"}
{"author":"杨慎","content":"狼山原上阵如云，孟渎河边早策勋。水弩解清川后浪，天戈能驻鲁阳曛。","dynasty":"明代","title":"狼山凯歌其一"}
{"author":"杨慎","content":"后岭云开雪霁，前途车坚马强。自是人怜衰朽，敢云天佑忠良。","dynasty":"明代","title":"题西湖十景邹和峰家藏戴文进画巨浸秋波其七永宁早发寄郭云屏"}
{"author":"杨慎","content":"玄灞长松繫马，青门高树藏鸦。红雨秋千香径软，乐游原上谁家。客里心情缭乱，愁看风外杨花。","dynasty":"明代","title":"何满子其一"}
{"author":"杨慎","content":"窄窄红渠艳袜罗，盈盈一笑满黎涡。小槽春滴金华酒，纤月风林玉树歌。香掩冉，影婆娑。载花归路似东坡。相逢不尽疏狂兴，其奈星星白发何。","dynasty":"明代","title":"鹧鸪天其二与叶桐冈东城醉归口占"}
{"author":"杨慎","content":"滇越邻天竺，邛来隔夜郎。五离殊畛域，一别异炎凉。窜逐他时并，羁怀此夕长。欢娱渐迢递，晤语落冥茫。岚霭歊蒸国，烟波瘴疠乡。秦关生马角，蜀岭断猿肠。折坂沉黎壁，悬绳沐若梁。南盘堆枸牴，西毾缉桄榔。罗汉标孤桧，观音映远杨。街淜龙簇市，海货贝投庄。卉服喧丛薄，雕题列太荒。逡巡《乌爨弄》，噭咷白狼章。霄汉鸢飞站，星坻虫饮光。堁风氛甚恶，罔露毒仍防。树偃申家屋，荷凋屈氏裳。独愁吟皑雪，九辩感清商。水昼消棋阵，流年付酒狂。抨弓穿鴶，鼓枻泛螳螂。康乐吴趋激，钟仪楚奏伤。盼归频握糈，忆旧几停觞。夙昔交游日，峥嵘翰墨场。金兰通气味，桑梓借徽芳。健笔夸鹦鹉，灵陶戛凤凰。执鞭从李杜，倾盖许班杨。贾谊三书切，相如四赋良。轶尘追騕褭，缺岸倚踦?羊。百斛扛文鼎，千帆掣驶樯。仙才轻绂冕，公望重圭璋。蒲席青规地，薇垣紫界墙。璇闺高曳履，琼涩俨分行。笏捧绨囊奏，衣飘画省香。辇花簪矗矗，墀草佩锵锵。儤直承明下，经过韦曲傍。翠微横半岫，白水溢方塘。暝宿招堤境，云眠薈蔚房。樵歌搴薜荔，渔影照沧浪。倏忽嗟岐路，参差散颉颃。薰华晨逗雨，蓂荚晓凌霜。拂郁干将剑，联翩戍客装。峨嵋临绝顶，瀼暨宛中央。樾荫江枫赤，庭芜塞叶黄。闭门非泄柳，偎垒讵庚桑。纷绪琴心懒，衰颜镜匣藏。屏居亲猰貐，坐啸和蛩螀。张敏情还剧，安期好不忘。形骸元脱落，身世且徜徉。蚓壤甘怡槁，鸿冥岂慕粱。艰虞宁暇问，吾道任苍苍。","dynasty":"明代","title":"雨中梦安公石张习之二公情话移时觉而有述因"}
{"author":"杨慎","content":"额城一别会滇云，花底匆匆酒未醺。青殿挥毫应忆我，金梁明月碧峣分。","dynasty":"明代","title":"毛园萃芳亭与沈中白丘月渚同赋其三"}
{"author":"杨慎","content":"松槛外，鹭渚与凫汀。茅屋不愁经夜雨，草堂还喜带春星。歌咏满林坰。","dynasty":"明代","title":"望江南其八"}
{"author":"杨慎","content":"绮筵雕俎换新声，博取琼花出玉英。肯信博陵崔十四，平生愿作乐中筝。","dynasty":"明代","title":"赠筝人（二首）"}
{"author":"杨慎","content":"红穗金花落绛台。画楼银烛晓光催。钗梁小燕双双颤，春自玉人头上来。","dynasty":"明代","title":"小秦王立春"}
{"author":"杨慎","content":"忽见庭花折刺桐，故园珍树几然红。年年六月星回节，长在天涯客路中。","dynasty":"明代","title":"星回节"}
{"author":"杨慎","content":"碧梧叶落红闺晚，玫砧敲月催金剪。重重海帘银蒜垂，曲曲山屏皂罗展。广储悬月月初临，缇幕染霜霜已深。禁㾕铢衣围夜玉，嵯峨宝髻辟寒金。云毋箱开同心锁，钴鉧香浮九微火。秦篝齐缕斗纷华，蜀锦吴绫分婀娜。熨帛由缯忆远行，遥遥夜夜不胜情。百层妾住垂花坞，万里君居碎叶城。垂花碎叶音尘隔，春去秋耒感行迹。深闺心断结蚕书，绝塞眼穿无雁帛。明烛兰膏照独眠，蛾眉曼㫽为谁妍。试看裴羽相思夕，何似徐吾共绩年。","dynasty":"明代","title":"题唐人闺秀慰帛图"}
{"author":"杨慎","content":"汝南帝子真天人，冰壶玉树凌风尘。心源早契空门地，意象远寄荒岑滨。步折峰头翠肌草，直登万顷层霞杪。金鞭九马苍烟丛，霓旌千骑红云岛。伐石何人得磬襄，礼碑击作声琳琅。凤凰毛羽落丹穴，蛟龙文采蟠银潢。山图郡乘收难采，波澜东逝星辰改。眼见双林成古丘，谁问君王仙迹留。可怜南浦西山外，犹有鸣鸾歌舞楼。","dynasty":"明代","title":"观汝南王玉磬碑引"}
{"author":"杨慎","content":"今夜风光堪爱。可惜那人不在。临行多是不曾留，故意将人怪。双木架秋千，两下深深拜。条香烧尽纸成灰，莫把心儿坏。","dynasty":"明代","title":"误佳期壬辰元夕"}
{"author":"杨慎","content":"易见黄河清，难逢乌撒晴。阴霾既巳豁，险道况复平。蜀日杳千里，滇云惟十程。江花与江草，异国看春生。","dynasty":"明代","title":"乌撒喜情"}
{"author":"杨慎","content":"摇笔泳涟漪，蟠胸生沆薤。因之沧浪吟，湖亭记余迈。","dynasty":"明代","title":"虚湖曲四胤为刘少邻赋其四"}
{"author":"杨慎","content":"东方千骑别程催，南浦双鱼几日回。秋向炎州随雁去，春行露冕见花开。中朝奏疏匡时略，穷海歌谣作郡才。上计即看蒙上赏，仙游元自接仙台。","dynasty":"明代","title":"送冯行健守兴化"}
{"author":"杨慎","content":"朝游巍峨宫，暮坠峥巆壑。面笑皆成叹，春华秋已落。耳馀互侵陵，田窦相倾夺。富贵生不仁，荣华有销铄。何如商山翁，茹芝咏莫莫。冥鸿度逵陵，樊笼岂栖托。","dynasty":"明代","title":"效古"}
{"author":"杨慎","content":"方塘含广漪，名园饶杂英。花虫丰茸戏，水鸟间关鸣。啁𠹗既万态，藿蘼又千名。锦纯夺艳色，笙簧无雅声。声色知可玩，冶游空复情。青云从东驶，白日向西倾。还思玄洲路，远访丹丘生。","dynasty":"明代","title":"园池春晚图"}
{"author":"杨慎","content":"晨风摇摇，有鸟朝嘲。不息终朝，予心孔劳。夕风习习，有鸟夜㖡。不息终夕，予心孔棘。树欲静兮，风则起矣。子欲养兮，亲则巳矣。枯鱼衔索兮，蠹何泣矣。养之不逮兮，祭何及矣。","dynasty":"明代","title":"补皋鱼风木吟为黄月坡政使赋"}
{"author":"杨慎","content":"天街晴雪照帘栊，万户千门似郢中。先向晓营添朔气，却随春仗转条风。上林花信梅边出，太淑波声柳外通。郢客高歌谁属和，巴人下曲本难工。","dynasty":"明代","title":"立春日禁中对雪"}
{"author":"杨慎","content":"绮筵雕俎换新声，博取琼花出玉英。肯信博陵崔十四，平生愿作乐中筝。","dynasty":"明代","title":"赠筝人（二首）"}
{"author":"杨慎","content":"古迹碧鸡金马，畏途水菁云关。春迎滇阳胜境，雪送贵竹残山。","dynasty":"明代","title":"沾益六言"}
{"author":"杨慎","content":"翰林供奉白头时，洗墨归寻古剑池。近得王家湖水帖，遥传谢氏敬亭诗。扇头云树摇山翠，障子烟花动海漪。频过时川草堂否，三游空结梦中期。","dynasty":"明代","title":"寄文徵仲兼问讯姜梦宾"}
{"author":"杨慎","content":"啼猿峡口江流远，回雁峰前沙碛晚。水驿梅花开未开，缄情千里寄阳台。","dynasty":"明代","title":"阻风曲罐子矶作其三"}
{"author":"杨慎","content":"粉泪盈纤手，春愁占两眉。细雨阻佳期。昨宵当此际，恰来时。","dynasty":"明代","title":"南歌子八首其二"}
{"author":"杨慎","content":"珠树三花惜共攀。尊前又唱小阳关。雏莺学语唤春还。桃叶渡头流恨水，绿杨亭上画眉山。酒醒人在梦魂间。","dynasty":"明代","title":"浣溪沙"}
{"author":"杨慎","content":"凉雨敞金天，暝峦凝紫烟。复有兔鹿径，斜通龙象颠。馀霞带飞阁，流波澄远川。危磴三休至，层台四望悬。佳游惜落景，愁思怯离弦。非关兴尽返，良为怀抱牵。","dynasty":"明代","title":"无为寺"}
{"author":"杨慎","content":"烽火照甘泉，刁斗出祁连。锦车冲鸟穴，翠毦度鸡田。高柳分斜月，长榆合远天。交河冰正结，心断玉门前。","dynasty":"明代","title":"出塞"}
{"author":"杨慎","content":"之子蕴英猷，夙龄在仙录。峜苑采㻬琈，天闲得骅騄。曳裾青琐闱，焚草明光烛。止戈义骤陈，谏猎书曾读。虎旅昔屯邅，龙鳞几婴触。迩载逢休明，冱寒回氲熇。羽仪遂高骞，离照开四瞩。坐见皇风移，欻受恩波浴。厌直下承明，经略尽郊鄏。露网驰文轩，金銙耀朱襮。岂谓嘤鸣群，翻成骊驹曲。回肠绕车轮，暌目谬丹绿。祖席临折梅，劳歌听采菉。笛喝引飞鸿，弦音催别鹄。分曹理毫素，同声覆杯醁。霁宇澄皎霙，阳林净黅旭。烟霜异节惊，山川别岐促。良会将无疏，思君如美玉。","dynasty":"明代","title":"送许稚仁得玉字"}
{"author":"杨慎","content":"五马三旌驻碧鸡，松篁昏黑上头迷。慈云扰扰珠林北，宝月纤纤绀殿西。佳客兴来还笑傲，浮生迹有但羁栖。归来村叟分双炬，微径欹危独杖藜。","dynasty":"明代","title":"董约山太守枉访高峣同游太华寺"}
{"author":"杨慎","content":"东风峭。谁猜水剪余霞，日烘残照。妆成窥宋东墙，倾城倾国，嫣然一笑。轻笼罩。叶底烟开冉冉，枝头春闹。燕泥香里，斜阳酒旗映水，天涯一棹。消息繁华谁报。记曲江池上，长安古道。愁落愁开，雨横风暴。沈吟无语，时把朱阑靠。知谁伴、单衫露冷，醉红簪帽。倚醉狂歌浩。悠悠尽是伤离调。花艳为谁好。春又晚、可惜年华空老。关山迢递，故人难到。","dynasty":"明代","title":"瑞龙吟杏花"}
{"author":"杨慎","content":"自笑嵇康懒，云林绝旧交。宁知千里翮，肯问一枝巢。","dynasty":"明代","title":"荅段德夫水部其一"}
{"author":"杨慎","content":"留连非鱼鸟，溯洄岂蒹葭。明月浴灏露，青云汲流霞。","dynasty":"明代","title":"虚湖曲四胤为刘少邻赋其三"}
{"author":"杨慎","content":"容易年光斗柄东，萧条客舍酒樽空。雪消已减乘舟兴，寒重翻添闭户功。古道尘埃多去马，故人书信少来鸿。新礼逆旅知无伴，何惜西斋一笑同。","dynasty":"明代","title":"招张愈光"}
{"author":"杨慎","content":"之子蕴英猷，夙龄在仙录。峜苑采㻬琈，天闲得骅騄。曳裾青琐闱，焚草明光烛。止戈义骤陈，谏猎书曾读。虎旅昔屯邅，龙鳞几婴触。迩载逢休明，冱寒回氲熇。羽仪遂高骞，离照开四瞩。坐见皇风移，欻受恩波浴。厌直下承明，经略尽郊鄏。露网驰文轩，金銙耀朱襮。岂谓嘤鸣群，翻成骊驹曲。回肠绕车轮，暌目谬丹绿。祖席临折梅，劳歌听采菉。笛喝引飞鸿，弦音催别鹄。分曹理毫素，同声覆杯醁。霁宇澄皎霙，阳林净黅旭。烟霜异节惊，山川别岐促。良会将无疏，思君如美玉。","dynasty":"明代","title":"送许稚仁得玉字"}
{"author":"杨慎","content":"灵和殿前艳阳时，忘忧馆里光风吹。千门万户旌旗色，九陌三条雨露滋。苍凉苑日笼燕甸，缥缈宫云覆京县。芳树重重归院迷，飘花点点临池见。临池归院总仙曹，应制分题竞彩毫。诏乘西第将军马，诗夺东方学士袍。金明绿暗留烟雾，旧燕新莺换朝暮。只知眉黛为君颦，肯信腰肢有人妒。从此沉沦万里身，可怜憔悴四经春。支离散木甘时弃，攀折荒亭委路尘。摇落秋空上林远，婆娑生意华年晚。肠断关山明月楼，一声横笛清霜坂。","dynasty":"明代","title":"垂柳篇"}
{"author":"杨慎","content":"秦时明月玉弓悬。汉塞黄河锦带连。都护羽书飞瀚海，单于猎火照甘泉。莺闺燕阁年三五，马邑龙堆路十千。谁起东山安石卧，为君谭笑静烽烟。","dynasty":"明代","title":"塞垣瑞鹧鸪檃括唐诗以补唐曲"}
{"author":"杨慎","content":"素舸涛江来，白马崤关去。荻岸屡沿洄，芜皋几容与。寒日照行觞，朔吹飘离绪。超远望平原，悁脰空延伫。","dynasty":"明代","title":"送内弟黄秀卿"}
{"author":"杨慎","content":"东风春正韶，南浦美人娇。下蔡君休问，上官谁敢邀。折花斜宝珥，映水正金翘。娉婷惜未嫁，应待逐文箫。","dynasty":"明代","title":"游女行"}
{"author":"杨慎","content":"双燕。双燕。金屋往来长见。珠帘半卷风斜。何处衔来落花。花落。花落。日莫长门寂寞。","dynasty":"明代","title":"转应曲其一"}
{"author":"杨慎","content":"荒鸡嗥朝暾，揽衣国西门。辞家从军巳四载，欲归未归仍苦奔。王孙曾遭莲勺困，宣父亦被伐木屯。古人贤圣且如此，今我嵬琐何足论。行行将何适，四郊尽荆棘。欲留不可留，欲行行不得。岁月无情日崔隤，头童齿豁心巳灰。中逵抚剑肠欲结，短歌激烈长歌哀。长歌哀，泪盈把，匪兕匪虎在矌野。结爱同心难尽言，况是悠悠行路者。","dynasty":"明代","title":"朝暾行"}
{"author":"杨慎","content":"喜物论兮难齐。甘灭景兮云栖。鹪鹩何心驒騱。升高或斧之梯。谁言亨衢可跻。","dynasty":"明代","title":"卜云林篇其十一"}
{"author":"杨慎","content":"博望南行路，昆池杳若天。自怜迁播客，一住巳三年。","dynasty":"明代","title":"筇竹寺"}
{"author":"杨慎","content":"风顺月仍明，扁舟半夜行。鸡鸣问前路，已近九江城。","dynasty":"明代","title":"夜行安庆"}
{"author":"杨慎","content":"閒门寂寂夜先扃，穷巷俄传畅毂经。迢递驺牙声巳到，荧煌骑火梦初醒。淮山桂树悬乡月，汉节梅花照客星。清兴不辞淹雪棹，浊醪还共醉云亭。","dynasty":"明代","title":"雪后曾前溪宪副夜过"}
{"author":"杨慎","content":"别后追酬送别诗，石头城里是相思。屡闻高议归青琐，曾颂新声满玉墀。坐隐曾留王质斧，好奇能寄李邕碑。崇霞台上频南望，冀北花开雁去迟。","dynasty":"明代","title":"寄毛用成给事"}
{"author":"杨慎","content":"昆明初日五华台，草长莺啼花乱开。探禹穴游今巳遂，吊湘累赋未须哀。巢云独鹤时时下，傍水群鸥日日来。散地幸容高枕卧，清朝岂乏济川才。","dynasty":"明代","title":"春兴其二"}
{"author":"杨慎","content":"采采黄花，向龙山高处，浅泛金卮。秋容老圃堪赏，插鬓参差。杨妃沈醉，苎罗更比西施。可笑群儿，凡目品题，污却高姿。千古陶家清兴，有何人提著，冷落东篱。炎皇曾书，本草寿域仙蕤。明堂月令，挺孤芳、四字标奇。歌一阕，悠然自适，无弦琴是心知。","dynasty":"明代","title":"汉宫春菊席"}
{"author":"杨慎","content":"离别江阳初饯腊，淹留滇徼又逢春。敬恭四海皆兄弟，文字三都尽主宾。","dynasty":"明代","title":"春帖用宋人四句例其一"}
{"author":"杨慎","content":"陶唐天子调八风，凤仪兽舞明廷中。谁知鼓腹行歌者，复有山中击壤翁。短袖单衣露两肘，野状村容不自丑。掀髯笑傲肩相随，共道帝力我何有。柳谷饯日旸谷宾，老翁那记昏与晨。一作一息有出入，时耕时凿无冬春。蓂荚开残又朱草，生来未识平阳道。海隅赤日烧九州，寰中息壤汩洪流。已见天戈挥丹浦，更闻风伯殪青丘。老翁其间百不忧，直从红颜到白头。君不见许由逃尧劳步履，巢父洗耳污清泚。华封老人费言辞，康衢小儿强解事。姑射丰姿虽可珍，神仙仿佛信难真。君看击壤千年后，多少行歌带索人。","dynasty":"明代","title":"击壤图"}
{"author":"杨慎","content":"泛泛东行舟，迢迢南渭流。沦波环楚壤，脉别引丹丘。竹屿临湘烟，枫门映离日。金节斗边来，青翰天上出。分圭剪桐底，鸣珂衣锦乡。江干旋露盖，海曲卸云装。西岸搴芙蓉，东周折杨柳。燕喜拜华堂，鸾讴献春酒。握兰五夜直，采萧三秋期。跂予饥渴想，迟尔琼树枝。","dynasty":"明代","title":"送黄才伯"}
{"author":"杨慎","content":"郑国有良贾，弦高与奚施。西市黍离国，东遇虎狼师。乌犍纳犒质，白壁通款辞。乙丙已奋气，殽函成积尸。小邦得干城，强敌亦何为。","dynasty":"明代","title":"续百一诗其九"}
{"author":"杨慎","content":"长榆塞上接龟沙，碎叶城边建虎牙。夜夜月为青冢镜，年年雪作黑山花。苏武白头持汉节，文姬红泪泣胡笳。可怜苜蓿迷征马，谁见蒲桃入内家。","dynasty":"明代","title":"足唐人句效古塞下曲"}
{"author":"杨慎","content":"清宵有清光，虚堂更窈窕。月户自娟娟，风枝何袅袅。楼迥寒更迟，堞近飞乌绕。露气闰层帘，星光涵碧沼。美人阻风期，幽怀寄天表。琼想去翼长，宝刻来音杳。索居能无言，岁月成遐邈。","dynasty":"明代","title":"清宵有清光"}
{"author":"杨慎","content":"万里归程两月过，淹留羁旅竟如何。故乡望处惊烽火，远道愁时赋蓼莪。秦岭北来山碍日，河阳南下水增波。竹林向晚鸣鸠急，明日雨声应更多。","dynasty":"明代","title":"凤翔阻雨兼闻寇未靖拨闷"}
{"author":"杨慎","content":"昔年群贤沂水，今日九老香山。百岁重来会面，一樽相对开颜。","dynasty":"明代","title":"赠老门生八人"}
{"author":"杨慎","content":"又别中岩二十春，禅枝忍草几昏晨。三生水月淹留地，万里江山感慨身。楚泽羁累吟北渚，谢家兄弟饯南津。酣杯且喜朱颜在，览镜休惊白发新。","dynasty":"明代","title":"中岩留别余方池草池兄弟"}
{"author":"杨慎","content":"来往惯，蓬户不教扃。山屐过时穿嫩藓，野航移处破浮萍。炬火晚荧荧。","dynasty":"明代","title":"望江南其二"}
{"author":"杨慎","content":"柳绿槐黄放晓晴。天公知我欲山行。峰峦相顾亦多情。玉树临风无奈爽，冰壶见底有余清。长生仙客话无生。","dynasty":"明代","title":"浣溪沙其二游感通寺赠冰壶"}
{"author":"杨慎","content":"伏龙高卧，三顾起隆中。割宇宙，分星宿，借江东。祝东风。端坐舌战徂公。激公瑾，连子敬，呼翼德，挥白羽，楚江红。乌韵惊飞，虎踞蚕丛地，炎焰重融。吞吴遗恨在，受诏永安宫。尽悴苍穹。鉴孤忠。念行营草出师表，心匪石，气凌虹。岁去志，年驰意，早成翁。目断咸潼。出五丈，屯千井，旗正正，鼓冬冬。天亡汉，将星陨，卯金终。巾帼食槽司马，生魄走、死垒遗弓。遣行人到此，千古气填胸。多少英雄。","dynasty":"明代","title":"六州歌头吊诸葛"}
{"author":"杨慎","content":"税驾辞薇省，披林构草堂。虚舟分雪浪，泰宇发天光。芹藻金籯外，芝兰玉砌傍。丹丘何必问，此是白云乡。","dynasty":"明代","title":"赠高白坪方伯"}
{"author":"杨慎","content":"四序重开夏，三炎未解威。心迟冰雪节，体想芰荷衣。灵籁无清吹，岚光灭翠微。阆风与玄圃，羽翼讵能飞。","dynasty":"明代","title":"江阳秋热八月作"}
{"author":"杨慎","content":"茅舍亦悬弧，欣看第四雏。自怜牛舐犊，谁谓蚌生珠。娱老堪提抱，成人任鲁愚。多情二表弟，良夜待倾壶。","dynasty":"明代","title":"六月八日第四雏生用韵答二韩表弟"}
{"author":"杨慎","content":"凉雨净纷埃，华筵向晚开。疏星临紫宙，新月照乌台。丽句高难和，玄言听未回。讵詶倾盖意，无柰别旌催。","dynasty":"明代","title":"少宇宋公夕饮行台"}
{"author":"杨慎","content":"度索寻橦国，升猱饮狖形。俯窥愁净绿，仰睇失空青。雨过苔絙湿，风来箐雾腥。天将限夷夏，何用罪坤灵。","dynasty":"明代","title":"咏绳桥"}
{"author":"杨慎","content":"春醉依莲社，宵谈衍葛藤。云僧标指月，天女步然灯。桑下经三宿，蒲团了一乘。何须分垢净，持此问南能。","dynasty":"明代","title":"元宵宿北岩开公房"}
{"author":"杨慎","content":"仙乡名永寿，仙李即蟠桃。彩服晨趋数，瑶池夕晏高。遐龄还再阅，恩诏见重褒。笙鹤三天下，云中听响璈。","dynasty":"明代","title":"王母瑶池图寿李右川母张太安人"}
{"author":"杨慎","content":"子卿还绝漠，贾谊返长沙。共喜天才定，俄惊日已斜。颓峰萦九折，逝水绕三巴。挂剑应无地，飞蓬惨泪笳。","dynasty":"明代","title":"哭徐用先"}
{"author":"杨慎","content":"美人出南国，名字号西施。鸾舞隔烟雾，鱼惊沉网丝。轻盈羞燕尾，窈窕妒蛾眉。一入吴宫去，姑苏麋鹿时。","dynasty":"明代","title":"西施咏"}
{"author":"杨慎","content":"今夕知何夕，明朝是岁朝。雪封岚气净，云护岭天遥。杨柳惊横吹，梅花起丽谯。故人新酒熟，储兴款春宵。","dynasty":"明代","title":"戊戌除夕赠萦经徐尹"}
{"author":"杨慎","content":"劝汝一杯，关山迢递，我马崔隤。想玉堂金马，曾同富贵，竹篱茅舍，也共尘埃。事过眼前，老来头上，卿不见吾白发哉。故园好、更彩衣称寿，何日同回。天涯劝我宽怀。欠酒债、拔卿金雀钗。笑孔肩薄首，夫人书法，嵇心羊体，仙子琴才。道韫家声，黔娄夫婿，此怨休将造化埋。六如偈，棒打开梦幻，新拜如来。","dynasty":"明代","title":"沁园春其三己丑新正"}
{"author":"杨慎","content":"凌波洛浦遇陈王，惣步邯郸缀舞行。鸾尾凤头争嬿婉，麝脐龙脑斗芬芳。巫阳台上春先到，汉月楼中夜未央。结网嬉蛛垂藻井，营巢睇燕宿梅梁。金仙素掌晞金露，玉女青腰褭玉霜。翠织屏风交屈戍，红罗斗帐挂香囊。腻鬟斜坠乌云滑，脂体横陈白雪光。词赋楚王怜宋玉，画图天老教轩皇。生憎露鹤催宵急，死恨星鸡促曙忙。肯信王嫱嫔绝国，红颜清泪泣玄羌。","dynasty":"明代","title":"新曲古意"}
{"author":"杨慎","content":"庭际玫瑰树，含芳当坐隅。春盘红玛瑙，晓帐紫珊瑚。风信翻霞锦，天香缀露珠。仙壶春酝好，留著醉麻姑。","dynasty":"明代","title":"玫瑰花"}
{"author":"杨慎","content":"腊尾金杯滟滟，春头彩胜翩翩。裁红晕碧动嫣然。风日好，偷眼艳阳天。一曲玉箫明月，几弦锦瑟华年。故乡迢递水云连。归未得，思发在花前。","dynasty":"明代","title":"江月晃重山四阕其一壬寅立春"}
{"author":"杨慎","content":"白雪墙头，红云水面。匆匆花事看看半。去年花对断肠人，今日有肠无处断。萧寺双文，巫山一段。旧游回首空长叹。晓屏灯烬峭寒天，梦为远别啼难唤。","dynasty":"明代","title":"踏莎行其二甲午新春书感"}
{"author":"杨慎","content":"异国平居野兴深，花边立马此登临。云林未许成归隐，尘世惟思学醉吟。若下风流新蚁绿，长安春巳旧貂金。芳菲迟尔来何暮，叶底流莺正好音。","dynasty":"明代","title":"看花出郊村店小饮"}
{"author":"杨慎","content":"禁酒停歌罢笑，听雨焚香煮茶。欲借陶公木屑，共散维摩天花。","dynasty":"明代","title":"雨中招杨伯清"}
{"author":"杨慎","content":"采兰赠弟弟如金，珍重金兰只此心。屈子秉芳留佩韘，左思招隐间重襟。骊驹北上瞻高步，虎节西归听好音。奕世闻诗齐鲁并，岂惟韬略似淮阴。","dynasty":"明代","title":"送韩炅庵应荫北上"}
{"author":"杨慎","content":"秋色萧萧。秋气寥寥。渐江头、露草萋萋，霜枫槭槭，风柳条条。望水茫茫，舟泛泛，橹摇摇。虫语要要。蝶梦飘飘。问家山、蚕崖渺渺，鱼波寂寂，雁阵嘹嘹。但月溶溶，烟漠漠，路迢迢。","dynasty":"明代","title":"行香子"}
{"author":"杨慎","content":"窗面秋千月，墙头蓓蕾风。春事转头空。酒醒人散后，拾残红。","dynasty":"明代","title":"南歌子八首其三"}
{"author":"杨慎","content":"黄叶拥阶深，秋声杂暮砧。天空孤鹤唳，露冷百虫吟。锦暗宵衾色，琼沉晓佩音。可怜摇落节，感此倍萧森。","dynasty":"明代","title":"新秋悼亡其二"}
{"author":"杨慎","content":"青阳有脚。喜五马重临，江阳城郭。南定云开，西岷波静，帘卷风清幕。旱魃化为甘雨露，祷不须泥鹤。兆万宝，咏千箱四野，丰年如约。斟酌。曾见说，老手剧郡，利器无盘错。犬吠花村，鱼游春水，桴鼓长闲却。伫闻考绩薇垣，复报荐名荷橐。计晨夕，莺迁燕贺，金明紫渥。","dynasty":"明代","title":"喜迁莺贺薛曲泉抚台旌奖"}
{"author":"杨慎","content":"五柞宫中腊尽，万年枝上霜清。沈香火底坐吹笙。玄圃楼台不瞑。蕊女金钗剪烛，花奴玉导挑灯。红儿酒渴嚼春冰。忽报景阳钟应。","dynasty":"明代","title":"西江月唐宫守岁图"}
{"author":"杨慎","content":"归思满琴心。幽恨难禁。月儿楼下海棠阴。想见纤纤弦上手，羽咽高沈。青鸟寄归音。一字千金。离鸾别凤谩沈吟。花发月圆须寄取，好在春深。","dynasty":"明代","title":"浪淘沙其四"}
{"author":"杨慎","content":"君王未起。玉漏穿花底。永巷脱簪妆黛洗。衣湿露华如水。六宫鸾凤鸳鸯。九重罗绮笙簧。但愿君恩似日，从教妾鬓如霜。","dynasty":"明代","title":"清平乐其一"}
{"author":"杨慎","content":"玉镜明湖春水绿，君乘星轺向滇蜀。接幰清风豁瘴烟，摇笔高吟振空谷。碧鸡金马我尝游，写韵遥岑海上楼。披云不得随双屐，此日相逢谈九丘。珠玉照人惭我老，薢茩开樽郎倾倒。岣嵝遥瞻翠霭颠，峨嵋近指青霞杪。紫河车金光草便，欲相携访蓬岛百。年良会苦蹉跎江，上题襟别思多石。扇洞门，恒不锁，期君乘兴一来过。","dynasty":"明代","title":"明湖篇赠罗野庭"}
{"author":"杨慎","content":"海滨龙市趁春畲，江曲鱼村弄晚霞。孔雀行穿鹦鹉树，锦莺飞啄杜鹃花。","dynasty":"明代","title":"滇海曲"}
{"author":"杨慎","content":"水蝶岩蜂总不知。艳红凝露万千枝。石家锦帐遮金谷，王母霞幢照羽旗。香雨歇，彩云移。煖风晴日醉胭脂。山深春晚无人赏，又是啼鹃叫落时。","dynasty":"明代","title":"鹧鸪天其一杜鹍花"}
{"author":"杨慎","content":"人家一片海心浮，彷佛楼台似十洲。不用梯云取明月，水晶宫里度中秋。","dynasty":"明代","title":"戊申高峣中秋风雨"}
{"author":"杨慎","content":"折酲晓踏瑶茸。琅玕琦玗交拥。柯攒叶抱花捧。重露成帏垂陇。晞发忘言息踵。","dynasty":"明代","title":"卜云林篇其五"}
{"author":"杨慎","content":"螳螂川水青如苔，漕溪寺花红满台。韶光满眼莫惜醉，几个扁舟乘兴来。","dynasty":"明代","title":"新春始泛歌其一"}
{"author":"杨慎","content":"宦迹标南郡，贤劳赋北山。分携千里外，留滞一年间。梅阁春全隔，花宫月几弯。水声随露冕，尘路损风颜。别路遥岑合，离亭二水环。永言君子赠，怀惠野人攀。共道莺迁近，来瞻马首还。","dynasty":"明代","title":"送崇庆白判官"}
{"author":"杨慎","content":"说剑论兵迈品流，明时论赏早封留。秉衡许国三千牍，德裕筹边第一楼。城郭笙歌浑不夜，溪山草木未知秋。轻裘已叶前贤事，祍革先宽旅客忧。","dynasty":"明代","title":"次郭云屏登西楼韵二首其一"}
{"author":"杨慎","content":"墨子回车地，朝歌佳丽丛。新台既清洒，淇水复春融。锵如南子佩，锦车同卫公。隋珠光照日，罗衣香从风。招摇过柳市，繁华惊娈童。垝垣望复关，桑中接上宫。咄哉赞好德，后乘有蹲龙。","dynasty":"明代","title":"续百一诗其七"}
{"author":"杨慎","content":"池北池南新绿，树头树底残红。多情休怨雨和风。东君元是客，归去自匆匆。怅望鸳鸯别浦，萧条翡翠芳丛。梦回香冷酒微中。杜鹍声不断，帘外月朦胧。","dynasty":"明代","title":"临江仙其二"}
{"author":"杨慎","content":"玉蟾寺在翠微间，薝卜林中万竹班。人境由来非物外，吾乡元不是他山。何须老衲双飞锡，愿共诗人一扣关。䬃䬃金风乘兴去，团团宝月伴君还。","dynasty":"明代","title":"次姚凤冈"}
{"author":"杨慎","content":"杜若洲边露气香，更无人语有鸣榔。澄潭倒影天涵水，翻觉星辰在下方。","dynasty":"明代","title":"汎舟昆江"}
{"author":"杨慎","content":"梦云溶曳巫阳夜。兰台风起春寒乍。花鸟莫深愁。笙歌聊写忧。蛾眉梳堕马。象口熏残麝。浓睡带余酲，翠窗啼晓莺。","dynasty":"明代","title":"菩萨蛮其二"}
{"author":"杨慎","content":"鸾惊开二妙，虿尾见征西。花蠹贉销鼊，香蟫跋认鹥。不逢华盖叟，谁与重𡰖𡰢。","dynasty":"明代","title":"月仪帖"}
{"author":"杨慎","content":"六月滇南波漾渚。水云乡里无烦暑。东寺云生西寺雨。奇峰吐。水椿断处余霞补。松炬荧荧宵作午。星回令节传今古。玉伞鸡㙡初荐俎。荷芰浦。兰舟桂楫喧箫鼓。","dynasty":"明代","title":"渔家傲其六滇南月节"}
{"author":"杨慎","content":"梁尘飞绕停教住。有哲匠坐上原父。早梅时、新月弯弓，喜见遥天收雨。尉迟杯、满酌休辞，半臂急催忙去。写蒲葵，一字千金，付阿买、珍藏好处。","dynasty":"明代","title":"黑漆弩其一谢曾少岷题扇"}
{"author":"杨慎","content":"纨素裁成宝月光，卷舒怀袖动宫商。老来却厌丹青手，兴到还登翰墨场。坡老高吟三十韵，右军细扎百千行。光风薢茩人双玉，明日兼葭水一方。","dynasty":"明代","title":"詶周生赠扇上刻诗韵"}
{"author":"杨慎","content":"易阳门外眺金天，禾黍故宫秋可怜。泛泛龙渠通野井，茫茫雉堞入苍烟。","dynasty":"明代","title":"八月十六日游水头其一"}
{"author":"杨慎","content":"海滨戎旅久忘归，独对朝岚与夕霏。莎径晴沙采樵路，柴门春水钓鱼矶。太平时节身难遇，流转风光赏莫违。街鼓市尘浑隔断，村舂邻火自相依。","dynasty":"明代","title":"高峣村除夕"}
{"author":"杨慎","content":"白日临元岁，玄云放晓晴。城窥冰壑迥，楼射雪峰明。客鲤何时到，宾鸿昨夜惊。离心似芳草，处处逐春生。","dynasty":"明代","title":"乙酉元日新添馆中喜晴"}
{"author":"杨慎","content":"淇水东流生晚波，巴人惜别动燕歌。可怜袅袅垂杨柳，奈此迢迢别恨何。","dynasty":"明代","title":"暮春淇馆会别以道"}
{"author":"杨慎","content":"清商不堪听，白露自生愁。孤枕寒先入，空阶雨未休。梦魂回永夜，悲怨集新秋。奇树中庭色，伤心不再游。","dynasty":"明代","title":"新秋悼亡其一"}
{"author":"杨慎","content":"正和渔翁鼓枻吟，忽传五马特相临。清风尘榻纡仙步，细雨柴门听好音。陶馆停云幽兴起，乐庭披雾道情深。不嫌野外无供给，太华峰头拟共寻。","dynasty":"明代","title":"刘风山太守见访高峣"}
{"author":"杨慎","content":"蓬枢还老圃，藿食远膏芗。小摘中园里，薄采南涧傍。终葵紫含露，蘘荷白负霜。煠作金钗色，齐为玉箸长。既饱琅玕腹，亦充沆瀣肠。螬井甘三咽，蚁丘愁五浆。笼飧讵堪享，钩饵宁可尝。愿言从沮溺，从此谢金张。","dynasty":"明代","title":"蔬食"}
{"author":"杨慎","content":"醳绂辞荣赋北征，急流勇退见高情。元龙湖海多豪气，长孺朝廷有直声。尘世已破枕中梦，杯酒况兼身后名。秪恐清风遗远徼，聊将公是托诗评。","dynasty":"明代","title":"送胡东渠少参致仕归晋阳"}
{"author":"杨慎","content":"倦枕愁鸡鸣，问郎今日程。中路不可宿，长途须早行。","dynasty":"明代","title":"关岭曲贵州其一"}
{"author":"杨慎","content":"花径款残红，风沼萦新皱。有意惜余春，无计消长昼。香醪泻玉洼，瑞脑喷金兽。谁与共温存，寂寞黄昏后。","dynasty":"明代","title":"生查子其一款残红"}
{"author":"杨慎","content":"美人在桂林，贻我金琅玕。高情与逸思，遥下青云端。相去万馀里，黄鹄飞犹难。湘滩何悠悠，衡麓峭增盘。击汰浥清泚，振衣凌巑岏。奇观洞前古，嘉藻留英翰。壮游轻路永，远别惊年单。梦泽流澌解，铃峰零露漙。遵途返星驾，会阙峨云冠。伊予婴夙疢，块然慕朋欢。愧彼桑蓬志，甘此藜藿安。怀书重端绮，佩言芬如兰。始愿爱青华，终期同岁寒。酬德遂有述，展歌情未殚。","dynasty":"明代","title":"寄严维中"}
{"author":"杨慎","content":"寿亭侯庙苍山傍，金生画壁真擅场。只今一百五十载，火旗云马神扬扬。古来好手吾能说，开元之中三昩绝。左卫将军李思训，右丞才子王摩诘。金生动笔师王李，古法不坠今罕比。有时放遣来滇水，寻奇亦过苍山址。乘兴欻然扫素壁，蛟龙抃舞长风起。千年战功犹昨日，䬃爽英姿烱不死。想见解衣槃礴时，寂寞后代觅心知。蛛丝虫网日凋坏，赏者何人护者谁。翻嗟古来才士芜没亦何限，感慨为尔击节生遥悲。","dynasty":"明代","title":"观金润甫画壁歌"}
{"author":"杨慎","content":"半夜儿童汲井花，老夫病渴漱云牙。八公德水何须问，甘露清泠在我家。","dynasty":"明代","title":"病渴汲楼前井花水饮之"}
{"author":"杨慎","content":"自有嫩枝柔叶，何须补柳添花。低声昵语似雏鸦。肠断东桥月下。香雾清辉何处，春风今夜谁家。五花骢马七香车。趁取小乔未嫁。","dynasty":"明代","title":"西江月其三"}
{"author":"杨慎","content":"盈盈春水桃根渡。问芳信、来何暮。青翰舟上，锦鸳波底，总是关情处。合欢新种中庭树。相思欲寄云南句。为问佳期何日许。飞鸿洲渚，流萤院宇。银汉双星渡。","dynasty":"明代","title":"青玉案"}
{"author":"杨慎","content":"枉渚与回蹊。楚雾秦烟望转迷。相伴王孙千里去，东西。蝴蝶成团杜宇啼。","dynasty":"明代","title":"南乡子其六荆州元夕"}
{"author":"杨慎","content":"南望蜻蛉道，西眺渠滥川。石子何磊磊，水流何煎煎。山川隔宇县，仰视空云烟。鸿飞远不到，书迹何由传。愁来坐自叹，气结不能言。愿假黄鹄羽，轻举随风旋。","dynasty":"明代","title":"离思行其二"}
{"author":"杨慎","content":"梦云溶曳巫阳夜。兰台风起春寒乍。花鸟莫深愁。笙歌聊写忧。蛾眉梳堕马。象口熏残麝。浓睡带余酲，翠窗啼晓莺。","dynasty":"明代","title":"菩萨蛮其二"}
{"author":"杨慎","content":"息壤海脉通，幽壑泉华注。浚发百尺灵，沛泽千人聚。光烂九霞浆，美吸三危露。朝绠环村氓，夕杓喧邻孺。碧甃自葳蕤，银床谢雕铸。南中饶炎燠，北陆无凝固。漱盥冰齿寒，存想玄发驻。蒙庄笑塪蛙，羲象占谷鲋。甘芳本易竭，澄渫良难遇。且从投辖饮，休伤轠瓽赋。","dynasty":"明代","title":"辩义井"}
{"author":"杨慎","content":"二月滇南春嬿婉。美人来去春江煖。碧玉泉头无近远。香径软。游丝摇拽杨花转。沽酒宝钗银钏满。寻芳争占新亭馆。枣下艳词歌纂纂。春日短。温柔乡里归来晚。","dynasty":"明代","title":"渔家傲其二滇南月节"}
{"author":"杨慎","content":"岁夕遥怜误忆家，月毫联锦灿缸花。戍楼晓角传清燕，归棹寒江梦断鸦。彩燕西飞边候改，碧鸡东望蜀云赊。不知卧病衡天柱，何似穷愁瘴海涯。","dynasty":"明代","title":"次韵奉酬中丞刘公侍御谢公除夕联句见怀"}
{"author":"杨慎","content":"雁足悬秦殿，鲸膏朗魏宫。何似灵羱鞟，扬辉玄夜中。百琲添绚烂，七采斗玲珑。洛洞金光彻，东岳玉华融。雪毫羞曜日，云母讵障风。白石望如近，素丝看若空。青精千岁树，丹影五仙虹。馀明如不息，还持继烛龙。","dynasty":"明代","title":"羊皮彩灯屏"}
{"author":"杨慎","content":"阁道盘云栈，邮亭枕水涯。猿猱临客路，鸡犬隔仙家。风起青丘树，春迷玉洞花。旅怀今日豁，停幰问褒斜。","dynasty":"明代","title":"青桥"}
{"author":"杨慎","content":"杜陵巴国苦寒行，李白梁园昨夜情。山叶早梅心万里，雪窗风竹梦三更。河桥晨别南凫影，江汉春催北雁声。回首长安当日下，感时怀汝揔难平。","dynasty":"明代","title":"寄用贞弟"}
{"author":"杨慎","content":"李愿本诗仙。列屋争妍。肯分团扇翠帷边。想见清香凝燕寝，秋水明蠲。丝繂系兰船。回首江天。浣花春水腻鱼笺。何以报之青玉案，锦字遥传。","dynasty":"明代","title":"浪淘沙芝山以其慧中所提团扇赠行，侑以蜀锦一幅，词以寄谢"}
{"author":"杨慎","content":"倚醉深关朱户，娇羞怕捧金觥。背人弹泪绕花行，唱尽新词懒听。总是为郎调护，当初枉道无情。英雄摩勒肯重生。赎取佳人薄命。","dynasty":"明代","title":"西江月其二"}
{"author":"杨慎","content":"新春见早梅，先折一枝来。不待并刀剪，何须羯鼓催。年光掌上出，春色鬓边回。影浸金瓶水，香留玉镜台。精神怜粉素，零落惜琼瑰。情惹阳云梦，歌成郢雪才。佳人知爱重，摘取泛霜杯。","dynasty":"明代","title":"立春咏缶梅"}
{"author":"杨慎","content":"章丹请辍舞，秦青且罢歌。佳人上宫出，俪婺复倾娥。夜月光如练，春江纹似罗。所思在远道，朱颜谁为配。","dynasty":"明代","title":"思远道"}
{"author":"杨慎","content":"螭头早挂进贤冠，迹远东墀玉笋班。倦意巳还飞鸟外，归心元在急流间。仙郎高议留青琐，学士新诗满碧山。十九峰前同醉处，梦中琼树几回攀。","dynasty":"明代","title":"寄杨弘山都谏"}
{"author":"杨慎","content":"杜若洲边露气香，更无人语有鸣榔。澄潭倒影天涵水，翻觉星辰在下方。","dynasty":"明代","title":"汎舟昆江"}
{"author":"杨慎","content":"旧雨高峣上，新晴太华中。松门㡠山霭，兰渚镜文虹。钟动烟花紫，灯然暝色葱。山僧多养马，疑是古支公。","dynasty":"明代","title":"大华寺即事"}
{"author":"杨慎","content":"红稠绿暗遍天涯，春色在谁家？花谢人稀，柳浓莺懒，烟景属蜂衙。日长睡起无情思，帘外夕阳斜。带眼频移，琴心慵理，多病负年华。","dynasty":"明代","title":"少年游·红稠绿暗遍"}
{"author":"杨慎","content":"酥雨才收。猩红谢馆，蛾经秦楼。忙杀东君，牡丹缠脚，芍药梳头。藏鸦杨柳风流。正好系、班骓紫骝。窈窕洲边，温柔乡里，莫负歌喉。","dynasty":"明代","title":"柳梢青"}
{"author":"杨慎","content":"寒灯閟孤馆，阴云锁重城。长夜恒思晓，久雨恒思晴。","dynasty":"明代","title":"罗甸曲贵州道中其三"}
{"author":"杨慎","content":"番马屏风睡燕梁。更筹何太促、酒杯长。花明月暗袅余香。瞢腾里，醉眼怯灯光。相忆阻横塘，今宵凭伏梦、到伊行。玉山无赖隔巫阳。天又晓，蝴蝶为谁狂。","dynasty":"明代","title":"小重山"}
{"author":"杨慎","content":"碧云停日暮，华月照芳池。梦回歌玉树，病渴忆琼枝。","dynasty":"明代","title":"存殁绝句其五余懋昭"}
{"author":"杨慎","content":"春阴郁未开，春雪犯寒来。点缀过花径，飘扬度玉台。望迷河畔草，歌茖陇头梅。并起因风兴，还思道韫才。","dynasty":"明代","title":"春雪寄内"}
{"author":"杨慎","content":"郊扉偃江介，炎天方郁埃。燕居感离索，蜗庐森蒿莱。高人千里驾，空谷跫音来。研精既理窟，抽毫更逸才。玄韵紫房洞，清吟文昌台。同声起予和，笑口为君开。樯乌五两发，兰鹢双橹催。晤语拟倾盖，永怀盈酌罍。愿言植嘉树，湛思肄条枝。三峨迟屐齿，七襄冀琼瑰。","dynasty":"明代","title":"送张㠠山职方还铜梁"}
{"author":"杨慎","content":"晓寒倦倚相思枕。丝雨织愁愁欲稔。绿杨桥畔觅谁家，油壁香车迎阿沈。莫教错送回文锦。密地重将青鸟审。流萤庭户嫩凉天，月许再圆花再品。","dynasty":"明代","title":"木兰花其三"}
{"author":"杨慎","content":"仙人六著帝台棋。高张洞越吹参差，二八递代三商移。含娇吝彩閟容仪。流云不度华星迟。炉火九微镫九枝。腾觚飞爵朱颜怡。传空引满客忘疲。满堂不语心相知。","dynasty":"明代","title":"梁白纻舞歌其一"}
{"author":"杨慎","content":"团团桂花树，生在邯郸宫。翩翩翡翠鸟，结巢丹桂丛。花红何灼灼，翡翠何雍雍。宫中有才人，颜色如花红。青云为双髻，明月为双瞳。十三阿母侧，十四深宫中。真心比筠竹，荣华如茂松。左手抱齐瑟，右手挥吴桐。紫绮为绸缪，纨素为裁缝。獭髓明点䵠，龙涎薰褶𧜢。楚蕖华跗荐，燕支唇朱融。扬子江心镜，百鍊照胆铜。复帷镇文犀，列钱衔壁缸。被绣共命鸟，席坐同心狨。蜻蛉啑凤子，鸡翘濯凫翁。春禖燕乙乙，晓寝虫𦒃𦒃。芳池七十二，宝帐三千重。名用琓琰刻，臂用绛纱封。昔似河中鸯，今从云中龙。云龙不可系，河鸯那得从。君王好游猎，将军射飞鸿。青楼临大道，层城俯雕甍。燕兵北方来，阵马如蠛蠓。恶氛起广陌，襄国迷旌幢。悠悠俄转毂，去去成飘蓬。暮看月出西，朝看日出东。君王不可见，日月光瞳昽。湛卢失吴剑，乌号亡楚弓。左将名飞虎，右将名飞熊。前军千人俊，后军万人雄。中军张与陈，耳心馀腹同。前使叩燕壁，后使蹑前踪。去节何扬扬，归魂杳茕茕。后军戒前覆，咫尺不敢通。王宫悬赏格，赏格厚且隆。侯印方斗大，金帛嵩丘崇。不爱印悬斗，不爱金堆嵩。宫中有才人，颜色如花红。青云头上髻，明月眼中瞳。十三阿母侧，十四深宫中。逝将脱薪槱，归来取华容。将军问何人，灶下厮养童。军中骇且异，骇异交讥讽。尔厮一何蚩，尔养一何惷。尔去何当还，无吉祗有凶。左将名飞虎，右将名飞熊。前军千人俊，后军万入雄。往往不生还，累累形影空。𪙨𪙨虎良吻，嗟嗟么么虫。养卒含笑言，君岂知我衷。君亦勿贱贱，君亦勿庸庸。君亦勿少少，君亦勿穷穷。勿以江海流，弃捐沟与潨。勿以芝兰芳，弃捐菲与葑。勿以椒欓贵，弃捐薤与葱。君道如践棘，我道如折葼。君道如探汤，我道如拨䵄。我去车摇摇，我来鼓鼕鼕。朝发赵北际，暮望燕南冲。沐露转磨笄，戴斗但崆峒。行行日已夕，停舟易水阴。当门报燕将，言有赵使临。使者问燕将，试言探臣胸。燕将语赵使，尔欲得尔王。赵使笑不止，尔语瞆且霿。燕为唇齿国，赵为辅车邦。张耳与陈馀，饥鹰待劲风。交游如父子，遁秦联翼翪。一朝仗马箠，下赵数十城。各有南面志，机会不巧逢。势屈武臣下，立王持赵心。赵地今已定，赵王为燕擒。耳馀握赵柄，武臣受燕笼。王归二人臣，王囚二人公。肯迎生王辇，惟逆死王輁。死王良实愿，求王但虚名。王魂化燕氛，二人喜无忡。内举全赵势，外折弱燕锋。问罪始有名，仗义不待攻。王今兵在颈，行见雉离罿。臣来吊燕祸，不求归赵功。燕将色如土，燕王胸如春。乞尔赵玉归，急归在匆匆。出门不复顾，仰天荷高穹。养卒御王归，喜气如渴虹。前歌扬金镳，后舞踏锦幪。荆卿羞督亢，陈驰惭迁共。惠公返曲沃，勾践复吴淞。山川再清朗，天地重昭明。智靡秦樗里，勇冠夏逢门。铜斗笑剌客，玳簪恧谈朋。三军咸啧啧，众口交喁喁。升为堂上宾，永脱灶下烘。张筵列樽俎，烹羔宰肥豵。累累系印绶，瑟瑟穿玲珑。阳阿七槃舞，中山酒千钟。厚赏陈前墀，养卒辞未终。宫中有才人，颜色如花红。可怜桃李子，降作糟覈供。始笑周尾生，抱柱流寒淙。复笑苏季子，愚妇不下緵。陈馀娶公乘，张耳婚外黄。持将比才人，才人姣无双。宫妆扬嫭都，野态减妖秾。殷勤语才人，才人莫心忪。好去偕新郎，新郎非蚩氓。繁华少佳实，丽色几欢悰。请看古美人，命薄恨常浓。骊姬死晋市，西施沉吴江。黄鹄悲陶婴，蝴蝶怨韩冯。沩汭两皇英，南望九疑峰。斑竹泪点点，潇湘波汹汹。章华贮巧笑，细腰如黄蜂。峡梦啼阴猿，江眺伤青枫。阿房三十六，烈燄惊丰茸。娥娥总薄命，呜呜歌懊憹。相逢恨靡芜，相思苓芙蓉。尔名播乐府，尔芳辉管彤。寄谢东邻子，学步休言工。","dynasty":"明代","title":"邯郸才人嫁为厮卒妇"}
{"author":"杨慎","content":"高宴诸侯张乐地，锦堂华烛蟠烟。当筵歌舞假婵娟。病吟终少味，老醉不成颠。高隐无言应念我，白头奔走山川。熏梅染柳又催年。人归落雁后，思发在花前。","dynasty":"明代","title":"临江仙四会柬亩"}
{"author":"杨慎","content":"瑶池阿母惜幽芳，青鸟东来未许将。小玉双成都睡去，一枝传自段安香。","dynasty":"明代","title":"水仙花四绝其三"}
{"author":"杨慎","content":"蜀城东望笠泽云。轮囷摇曳青氤氲。万里从龙持献君。将献君，先过里。攒凤笙，歌燕喜。","dynasty":"明代","title":"笠泽弄三解为潘参藩父寿其一"}
{"author":"杨慎","content":"神女峰前江水深，襄王此地几沉吟。𦹛花温玉朝朝态，翠壁丹枫夜夜心。","dynasty":"明代","title":"蜀中竹枝词其七"}
{"author":"杨慎","content":"同泛洞庭波，独上西陵渡。孤棹溯寒流，天涯岁将暮。此际话离情，羁心忽自惊。佳期在何许，别恨转难平。萧条滇海曲，相思隔寒燠。蕙风悲摇心，菵露愁沾足。山高瘴疠多，鸿雁少经过。故园千万里，夜夜梦烟萝。","dynasty":"明代","title":"江陵别内"}
{"author":"杨慎","content":"马牙冰，满林白，损我苦荞伤燕麦。甲子阴，鸟无食，山头农甸心客。荒眼，双流血。腊马躜，春牛吼。癞象来，穷军走，括金使者空城守。","dynasty":"明代","title":"燕麦谣"}
{"author":"杨慎","content":"荒林远枉两高人，仙棹摇摇积水滨。怀旧重过题竹处，寻芳正及赏梅晨。登楼醉水浑无夜，著屐寻山剩有春。爨舞滇歌元惯见，渝儿巴妠愧横陈。","dynasty":"明代","title":"刘虚湖封白石载酒过高峣"}
{"author":"杨慎","content":"远道明朝万壑冰。华堂今夕九枝灯。娇歌姹管醉难胜。幻玉风流南北院，飞琼仙梦短长亭。青楼回首十三层。","dynasty":"明代","title":"浣溪沙"}
{"author":"杨慎","content":"频移带眼空，只恁恹恹瘦。不见又思量，见了还依旧。为问频相见，何似长相守。天生并头莲，好结同心藕。","dynasty":"明代","title":"生查子其二款残红"}
{"author":"杨慎","content":"君侯载酒过春城，画戟清香绛烛明。珍重青云新意象，留连白雪旧歌声。坐如泥塑还和气，醉若山颓未尽情。知己相逢难遽别，席间漫兴又诗成。","dynasty":"明代","title":"席上漫兴重赠罗果齐"}
{"author":"杨慎","content":"异国光阴。登龙忆孟，泛渼陪岑。一发中原，孤踪万里，折尽丹心。雪残亚岁将临。一掬泪、离杯共斟。红佛桑边，刺桐花底，肠断炎林。","dynasty":"明代","title":"柳梢青其二次遥岑楼韵答姜梦宾、杨从龙、张天翼"}
{"author":"杨慎","content":"息壤海脉通，幽壑泉华注。浚发百尺灵，沛泽千人聚。光烂九霞浆，美吸三危露。朝绠环村氓，夕杓喧邻孺。碧甃自葳蕤，银床谢雕铸。南中饶炎燠，北陆无凝固。漱盥冰齿寒，存想玄发驻。蒙庄笑塪蛙，羲象占谷鲋。甘芳本易竭，澄渫良难遇。且从投辖饮，休伤轠瓽赋。","dynasty":"明代","title":"辩义井"}
{"author":"杨慎","content":"纤纤初生月，挂我高楼傍。常时照欢影，今夕流悲光。悲光正徘徊，怅望相思台。凉沾露襟湿，爽透风帏开。丝虫绕阶缉，火萤穿箔来。更添漏水咽，膏减缸花催。庄休歌不发，潘仁心巳摧。商陵别鹄怨，梁树栖乌哀。未抵此时恨，长啸独难裁。","dynasty":"明代","title":"九月三日见新月"}
{"author":"杨慎","content":"凌波仙子白霓裳，风助精神露洗妆。曾向蕊珠宫里见，人间何处有红芳。","dynasty":"明代","title":"白莲其一"}
{"author":"杨慎","content":"海土麻姑送酒，云间玉女投壶。应唉南朝老庾，水荭冷面江图。","dynasty":"明代","title":"题周昉琼枝夜醉图其七"}
{"author":"杨慎","content":"潘岳赋西征，江淹黯别情。羊肠萦陇坂，龙角绕吴城。晚照澄江静，星浮洞浦清。石帆风外矗，沙镜雨中明。愁听丹枫落，劳歌白芷生。杪秋遥夕梦，残月半长庚。","dynasty":"明代","title":"送周子吁工部北还"}
{"author":"杨慎","content":"彩线利如刀，解破团圆明月。兰薪桂火筠炉，听松风翻雪。唤取眠云跂石人，赛十洲三绝。焚香朗诵黄庭，把肺肝清彻。","dynasty":"明代","title":"好事近煮茶进，和蔡松年韵"}
{"author":"杨慎","content":"宝庆相臣大商贾，不贩海货贩宋主。昼化飞燕啄皇孙，夜驾老蟾嫔月母。四十一年富且融，格天偃月将无同。老死牗下犹未艾，生魂归来称鬼雄。君不见井研谏臣邓若水，一疏弹奸澹庵比。拾星漏曦非良史，续宋纲目者亦子。","dynasty":"明代","title":"宝庆相"}
{"author":"杨慎","content":"桃根桃叶斗春葩，《水调》河传穆护砂。无限江南新乐府，君王独赏《后庭花》。","dynasty":"明代","title":"三阁词（二首）"}
{"author":"杨慎","content":"长夏冷风清圳，新晴丹铅绿畴。山高羊群似蚁，水阔牛背如舟。半幅生烟幂幂，三腔短笛悠悠。柴扉归来早掩，斜阳影在檐头。","dynasty":"明代","title":"归田四咏为宪副卞苏溪赋其二夏牧"}
{"author":"杨慎","content":"看碑籍草茵，倚杖忽移辰。绝或惊文藻，飘零愧古人。","dynasty":"明代","title":"黄龙龛"}
{"author":"杨慎","content":"神丘隐云岊，灵源渺天河。阴火煮玉泉，阳晕潋朱波。吹律岂邹子，炼石疑娲娥。乳窦沉水碧，埼梁起盘涡。渐渐不濡轨，汨汨常盈科。偕赏玩仙液，蕴真洗人痾。浴兰兴远思，沐芳咏遗歌。铜池汉霤侧，扣墄骊山阿。朝宗阻江汉，褰裳限牂牁。天隅感流落，日蕳吟蹉跎。","dynasty":"明代","title":"温泉"}
{"author":"杨慎","content":"酉君初度早逢春，千里相思隔锦津。棣萼连枝情不尽，笔花池草梦何频。庙堂閒却丝纶手，山水能娱乐寿身。绕膝斑衣当蔗境，何须止酒负芳辰。","dynasty":"明代","title":"寿叙庵司马弟"}
{"author":"杨慎","content":"广武城边河水黄，沿河百里尽沙冈。麦苗短短榆钱小，愁听居人说岁荒。","dynasty":"明代","title":"渡黄河其二"}
{"author":"杨慎","content":"铿瑟舞雩歌点也，流觞脩楔记羲之。何如碧玉温泉水，绝胜华清礜石池。巳挹金膏分沆瀣，更邀明月濯涟漪。沉沉兰酌春相引，汎汎杨舟晚更移。","dynasty":"明代","title":"安宁温泉"}
{"author":"杨慎","content":"石涧无通水，渔舟反上山。得鱼随马卖，抱獭趁鸦还。问尔江湖兴，茫茫若梦间。","dynasty":"明代","title":"七星关渔者"}
{"author":"杨慎","content":"琼稷金盘六齿红。玉人美酒赛新丰。凭陵大叫小楼中。临岸梅花惊照水，隔江桃叶唱回风。明朝重醉宋家东。","dynasty":"明代","title":"浣溪沙其二简西峃楼饮"}
{"author":"杨慎","content":"贵竹逢新岁，寂寥空馆时。泉声为滴漏，原烧作晨曦。野戍击柝早，山衙开印迟。春盘罗鬼菜，冻体欲流澌。","dynasty":"明代","title":"辛丑新正"}
{"author":"杨慎","content":"鱼札报堂琅，犀兵走阿幢。弧悬金雀幔，花灿玉虫缸。老蚌宁嘲晚，明珠讶许双。归来梨枣熟，笑傲倚陶窗。","dynasty":"明代","title":"来报豚儿生志喜一首"}
{"author":"杨慎","content":"中麓何山隐，青丘太岳东。藏书侔宛委，问道即崆峒。鸾鹤烟云驾，乌蟾日月笼。相求天路迥，惟许谷神通。","dynasty":"明代","title":"寄中麓李伯华"}
{"author":"杨慎","content":"微凉生细雨，半夜似新秋。玉轸琴丝缓，金炉香气浮。檐花溅碎滴，地镜俯清流。东阁多閒暇，西池好倡酬。","dynasty":"明代","title":"夏雨"}
{"author":"杨慎","content":"风急毳裘轻，关河向晚程。星从鸦背出，月傍马头生。雪店悬灯影，寒谯送角声。乡园知日远，夜夜梦瑶京。","dynasty":"明代","title":"夜次宁郭"}
{"author":"杨慎","content":"一辞青锁直，长望碧山阿。乡树云中出，京尘马上多。钓航依水竹，精舍入烟萝。春色催归兴，风光待啸歌。","dynasty":"明代","title":"下连山"}
{"author":"杨慎","content":"今夜南楼月，中天北望赊。星河分宇县，钟漏隔京华。露砌光含竹，春江影泛花。留连竭樽蚁，潦倒待城鸦。","dynasty":"明代","title":"春夜望月"}
{"author":"杨慎","content":"绿蚁离觞困，青骊首路淹。江皋迟白日，岳麓近朱炎。别梦春犹隔，劳歌夜未厌。刀头讵可问，飞镜转纤纤。","dynasty":"明代","title":"西使后期柬尹舜弼"}
{"author":"杨慎","content":"碧水琉璃净，朱桥牛斗新。风花回曲岸，春树隐平津。清梦绕江汜，佳游限洛滨。肯停飞盖影，未洗化衣尘。","dynasty":"明代","title":"琉璃河"}
{"author":"杨慎","content":"锦波澄霁色，丹楼生晚辉。江光二流暝，桥影七星稀。犹明叔度火，未息文君机。南陌骖騑度，东城钟漏微。","dynasty":"明代","title":"锦城夕"}
{"author":"杨慎","content":"驱马出城阙，置酒临高台。高台见百里，坐望西山隈。云气何飘飘，㑂佛接蒿莱。前有芳树林，清阴郁徘徊。飞鸟遗之音，宛转悽以哀。杜鹃非北羽，谁遣从南来。常恐商飙发，使我脩兰摧。长歌行路难，感激伤中怀。","dynasty":"明代","title":"登大慧寺逌然台是日杜鹃鸣于北都"}
{"author":"杨慎","content":"金风滟滟开黄菊，黄蝶茸茸竞相逐。千英万蕊艳且香，晚来知向何枝宿。","dynasty":"明代","title":"黄花吟"}
{"author":"杨慎","content":"古地新兰若，标峰冠彩霞。碧波临万顷，指点见星槎。","dynasty":"明代","title":"太华寺"}
{"author":"杨慎","content":"梦醒浑疑未别离，止舟却喜似归时。情亲千里劳相送，衰病三秋指远期。闾左又兴秦戌役，殿前曾识汉官仪。琵琶商妇君休听，恐动王涯贝锦辞。","dynasty":"明代","title":"舟中留别炅庵苍崖"}
{"author":"杨慎","content":"烽火照甘泉，刁斗出祁连。锦车冲鸟穴，翠毦度鸡田。高柳分斜月，长榆合远天。交河冰正结，心断玉门前。","dynasty":"明代","title":"出塞"}
{"author":"杨慎","content":"滇隅流落鬓成丝，为忆家林恼梦思。沃野喜看平似掌，春郊载酒正花时。","dynasty":"明代","title":"徐及泉相送至斜堰河其一"}
{"author":"杨慎","content":"客星无定影，惊鹊又迁枝。避地仍多阻，还家未有期。东桥花月夜，南浦蕙风时。携手难同赏，劳歌寄所思。","dynasty":"明代","title":"正月十一日宿禄礼寄丘月渚杨溪山张见梅杨墨池"}
{"author":"杨慎","content":"黄鹤蓬莱岛，青凫杜若洲。愁人寂夜梦仙游。不信一身流落，向南州。万里家山路，三更海月楼。离怀脉脉思悠悠。何日锦江春水，一扁舟。","dynasty":"明代","title":"南歌子羁怀"}
{"author":"杨慎","content":"青鸟飞相逐，乌龙卧不惊。镜约与钗盟。月沈星欲堕，奈何情。","dynasty":"明代","title":"南歌子八首其四"}
{"author":"杨慎","content":"李白题诗寺，文箫雁韵楼。海光浮树杪，山翠滴床头。热想寒泉濯，春曾煖谷游。暝钟萝月下，清梦一相求。","dynasty":"明代","title":"梦游感通寺简诸友"}
{"author":"杨慎","content":"雪山关，雪风起。十二月，断行旅。雾为箐，冰为台。马毛缩，鸟鸣哀。将军不重来，西路何时开。","dynasty":"明代","title":"雪关谣"}
{"author":"杨慎","content":"江国梅花千万朵，白云乡里温柔。笛声几度怨梁州。梦中云满树，醒后月当楼。正是相思春信早，桑禽啼破香愁。一枝难寄陇西头。燕姬钗上见，应是更风流。","dynasty":"明代","title":"临江仙其一"}
{"author":"杨慎","content":"博望南行路，昆池杳若天。自怜迁播客，一住巳三年。","dynasty":"明代","title":"筇竹寺"}
{"author":"杨慎","content":"沉沉秋江水，灼灼芙蓉花。叶叶凌清霜，枝枝明朝霞。娟娟东邻子，采采惜芳华。昔时赠同心，今日悲天涯。欲寄苦无因，向风长叹嗟。","dynasty":"明代","title":"涉江采芙蓉"}
{"author":"杨慎","content":"花径款残红，风沼萦新皱。有意惜余春，无计消长昼。香醪泻玉洼，瑞脑喷金兽。谁与共温存，寂寞黄昏后。","dynasty":"明代","title":"生查子其一款残红"}
{"author":"杨慎","content":"清江白石女郎神，门外往来祈赛频。风鋋青旗香雨歇，山姜花开瑶草春。","dynasty":"明代","title":"竹枝词（九首）"}
{"author":"杨慎","content":"宝枕垂云选梦，玉萧品月偷声。步摇翻霜夜艾，琼枝扶醉天明。","dynasty":"明代","title":"题周昉琼枝夜醉图其一"}
{"author":"杨慎","content":"远道明朝万壑冰。华堂今夕九枝灯。娇歌姹管醉难胜。幻玉风流南北院，飞琼仙梦短长亭。青楼回首十三层。","dynasty":"明代","title":"浣溪沙"}
{"author":"杨慎","content":"马跑泉水水西头，当日帝丘成古丘。遥见双林青霭合，尚思千骑翠华游。","dynasty":"明代","title":"八月十六日游水头其二"}
{"author":"杨慎","content":"狼狐芒角正弯环，虎落连营又出关。汉使征鸿何日至，胡儿牧马几时还。千重紫塞迷青冢，九曲黄河绕黑山。飞将殊勋犹下吏，书生乘障敢辞艰。","dynasty":"明代","title":"出关（拟唐人）"}
{"author":"杨慎","content":"平章门外路，散策喜凉天。雨涨青蛙水，秋成白鹤田。林塘闻牧笛，墟里起炊烟。欲问沧洲趣，沧洲趣不传。","dynasty":"明代","title":"观刈稻纪谚其一"}
{"author":"杨慎","content":"风急毳裘轻，关河向晚程。星从鸦背出，月傍马头生。雪店悬灯影，寒谯送角声。乡园知日远，夜夜梦瑶京。","dynasty":"明代","title":"夜次宁郭"}
{"author":"杨慎","content":"嘉陵驶且长，千里如投梭。洋洋者绿水，触石扬白波。逶迤似有情，相送出褒斜。云气接江脑，日色破浪花。冥冥下无极，疑是神龙家。垂藤饮猿狖，奫沦栖阳阿。中有南行舟，遥遥通三巴。惜哉不可往，巨石剧狼牙。我欲镵安流，手中无莫邪。长歌行路难，日莫犹天涯。","dynasty":"明代","title":"出嘉陵江"}
{"author":"杨慎","content":"阁夜试看中夜月，桂花正在散花楼。仙客星轺下碧汉，美人旧隐怀丹丘。巳听笛奏乱归思，更对窗光惊醉眸。一水盈盈隔千里，佳期不共谢庄游。","dynasty":"明代","title":"次祝鸣和中秋对月韵"}
{"author":"杨慎","content":"太乙天坛望燎回，九重春宴选辰开。广庭列坐瞻华衮，合殿飘香入玉杯。海宇讴歌千载遇，云门队舞八荒来。共怜彩笔飘摇赋，独有金门侍从才。","dynasty":"明代","title":"庆成宴次张惟信韵"}
{"author":"杨慎","content":"九折刺史坂，七擒丞相桥。沉黎汉原古，严道蜀关遥。策马冰槽滑，乘橇雪泞消。我行再经此，感慨一长谣。","dynasty":"明代","title":"大相公岭"}
{"author":"杨慎","content":"东方千骑别程催，南浦双鱼几日回。秋向炎州随雁去，春行露冕见花开。中朝奏疏匡时略，穷海歌谣作郡才。上计即看蒙上赏，仙游元自接仙台。","dynasty":"明代","title":"送冯行健守兴化"}
{"author":"杨慎","content":"锦地香霏织雨丝。蟠桃腻叶染春姿。薛涛红粉临妆怯，周昉丹青点笔迟。同醉处，旧游时。卷中似欠海棠词。酒徒云散佳人远。孤馆残灯恼梦思。","dynasty":"明代","title":"鹧鸪天"}
{"author":"杨慎","content":"玄圃楼台近水，醉乡日月宜秋。万里凫舟鹢棹，千重贝阙龙湫。","dynasty":"明代","title":"题西湖十景邹和峰家藏戴文进画巨浸秋波其一"}
{"author":"杨慎","content":"大常胸次潇湘宽，少年爱写生琅玕。白头蓺苑更入妙，笔法远追王孟端。两家名藻雄吴下，品题未觉风流亚。一纸能令百世传，两竿不啻双金价。人言画竹非画工，草书结构将无同。谁家高堂名宝绘，徐熙花鸟迷青红。玉人佳兴松江东，寄图索赋随长风。遥知把玩清香里，正是相思明月中。","dynasty":"明代","title":"题夏仲昭竹寄陶良伯"}
{"author":"杨慎","content":"陶唐天子调八风，凤仪兽舞明廷中。谁知鼓腹行歌者，复有山中击壤翁。短袖单衣露两肘，野状村容不自丑。掀髯笑傲肩相随，共道帝力我何有。柳谷饯日旸谷宾，老翁那记昏与晨。一作一息有出入，时耕时凿无冬春。蓂荚开残又朱草，生来未识平阳道。海隅赤日烧九州，寰中息壤汩洪流。已见天戈挥丹浦，更闻风伯殪青丘。老翁其间百不忧，直从红颜到白头。君不见许由逃尧劳步履，巢父洗耳污清泚。华封老人费言辞，康衢小儿强解事。姑射丰姿虽可珍，神仙仿佛信难真。君看击壤千年后，多少行歌带索人。","dynasty":"明代","title":"击壤图"}
{"author":"杨慎","content":"日照峰头紫雾开，雪消江面绿波来。鱼腹浦边晒网去，麝香山上打柴回。","dynasty":"明代","title":"竹枝词（九首）"}
{"author":"杨慎","content":"瑞州城下蜀江流，风物依然似故丘。秖道灵源十里合，不知仙迹几年留。分符远汎星槎去，负弩真如昼锦游。别后怀人更怀土，烦君时一到沧州。","dynasty":"明代","title":"送童士琦瑞州府判赋得蜀江"}
{"author":"杨慎","content":"众窍为嘘万窍号，调调未定见刁刁。画风雄笔君须继，北海南溟捲紫毫。","dynasty":"明代","title":"竹浪词为刘珥江赋其五"}
{"author":"杨慎","content":"碉房草阁瞰夷庭，侧岛悬崖控绝陉。鸡足巳穷章亥步，鹫头空入梵王经。","dynasty":"明代","title":"滇海曲其六"}
{"author":"杨慎","content":"天子万年昌历永，春王正月贺函齐。稳流巴峡飞云棹，如砥周行进月题。魏阙双飞云里凤，文楼三唱卯时鸡。宪臣奏最来青琐，行见天书陟紫泥。","dynasty":"明代","title":"送梁一江北上"}
{"author":"杨慎","content":"灌口沙坪摘小春。素馨茉莉荐香尘。要知贮月金波味，只有餐霞玉洞人。云叶嫩，乳花新。冰瓯雪瓯却杯巡。清风两腋诗千首，舌有悬河笔有神。","dynasty":"明代","title":"酒泉子其二以茉莉沙坪茶送少岷"}
{"author":"杨慎","content":"一龛如燕凹，中有貂珰冢。石麟卧青芜，烟交春茸茸。","dynasty":"明代","title":"悟空庵"}
{"author":"杨慎","content":"仙居深紫府，旅望渺苍波。五夜劳魂梦，三年阻啸歌。云心陶令远，秋兴杜陵多。鱼浦南风便，龙关一羽过。","dynasty":"明代","title":"荅杨从龙给事"}
{"author":"杨慎","content":"翡翠为竿兮虹蜺为丝。拾海月兮采江离。𡡟鱼媵兮慒龙妃。芦中兮怊倡空悲。前有樽酒兮羞以滇芝。君不醉兮曷归。","dynasty":"明代","title":"后河激歌其二"}
{"author":"杨慎","content":"玉斧修成宝月团。月中仍有女乘鸾。钗横鬓乱不胜寒。白兔楼头风露迥，碧鸡祠下水云宽。相思两地共凭阑。","dynasty":"明代","title":"浣溪沙其二杨双泉寄画扇"}
{"author":"杨慎","content":"美人仙李姿，相期拾瑶草。讵意旋岚风，吹我千里道。轻舟已迅迈，归信方浩渺。所是同心者，不得殊怀抱。隔江犹恨遥，何况滇云杪。路远梦魂迷，思君令人老。愿托上林鸿，好音及春早。","dynasty":"明代","title":"留别峨石李子杂用选句"}
{"author":"杨慎","content":"别君于南云碧鸡之泽，追君于东城金马之坡。酌君以莲蕊清曲之酒，侑君以竹枝巴渝之歌。天涯歧路镇长在，故人零落浑无多。忆昔君为汉阳守，沧浪之清古无有。拂衣掉头不肯顾，饮水旧谣在人口。明诏复起句町行，官突未黔先濯缨。宦游不博归故里，荣禄何如全令名。九陇高冈白云野，吾庐世耕在其下。清泠好结鸥鹭盟，春秋愿醉鸡豚社。蛋雨蛮烟老玉关，小山丛桂不同攀。愁心如月何时掇，夜夜随君梦里还。","dynasty":"明代","title":"送樊九冈副使归新繁"}
{"author":"杨慎","content":"伏枕抱疾日，闭关馀春时。欣闻空谷音，适与中林期。清风洒兰藻，零雨坐茅茨。翻然不可见，悠哉寄遐思。","dynasty":"明代","title":"酬金秀才"}
{"author":"杨慎","content":"金枢楼上醉流霞，何羡扶风豪士家。丹砂唱罢初生月，烛剪银台第几花。","dynasty":"明代","title":"二月廿二日饮段宪卿金枢楼"}
{"author":"杨慎","content":"晓寒倦倚相思枕。丝雨织愁愁欲稔。绿杨桥畔觅谁家，油壁香车迎阿沈。莫教错送回文锦。密地重将青鸟审。流萤庭户嫩凉天，月许再圆花再品。","dynasty":"明代","title":"木兰花其三"}
{"author":"杨慎","content":"溽暑蒸润土，火云烧远空。闭户类螺蚌，解衣真裸虫。枕石无凉气，挥扇亦炎风。引脰望西颢，金伏何时终。","dynasty":"明代","title":"苦热"}
{"author":"杨慎","content":"滇南春似锦江春。水鱼鳞。柳蛾颦。千树梨花，花底草如茵。晴日暖风浓胜酒，熏媚眼，醉游人。柔丝弱絮软红尘。惜芳辰。倦游身。啼鸟惊心，何事唤归频。不是不归归未得，愁望远，泪沾巾。","dynasty":"明代","title":"江城子"}
{"author":"杨慎","content":"凉雨净纷埃，华筵向晚开。疏星临紫宙，新月照乌台。丽句高难和，玄言听未回。讵詶倾盖意，无柰别旌催。","dynasty":"明代","title":"少宇宋公夕饮行台"}
{"author":"杨慎","content":"后皇嘉树底，香影覆秋盘。樵子逢王质，幽人对谢安。兴来歌楚颂，策杖暮盘桓。","dynasty":"明代","title":"太史萧宗乐半间园八咏其五橘乐山"}
{"author":"杨慎","content":"蜀葵与唐镜，同节复争鲜。蜀葵终向日，唐镜每羞天。卉木异情性，造化均陶甄。安得指佞早，重植尧阶前。","dynasty":"明代","title":"葵镜吟赠右溪"}
{"author":"杨慎","content":"青阳有脚。喜五马重临，江阳城郭。南定云开，西岷波静，帘卷风清幕。旱魃化为甘雨露，祷不须泥鹤。兆万宝，咏千箱四野，丰年如约。斟酌。曾见说，老手剧郡，利器无盘错。犬吠花村，鱼游春水，桴鼓长闲却。伫闻考绩薇垣，复报荐名荷橐。计晨夕，莺迁燕贺，金明紫渥。","dynasty":"明代","title":"喜迁莺贺薛曲泉抚台旌奖"}
{"author":"杨慎","content":"长沟流水引都江，断岸危桥窄石矼。并马不知村路远，更穿斜堰渡惊泷。","dynasty":"明代","title":"徐及泉相送至斜堰河其二"}
{"author":"杨慎","content":"淩波洛浦遇陈王，躧步邯郸缀舞行。鸾尾凤头争嬿婉，麝脐龙脑斗芬芳。巫阳台上春先到，汉月楼中夜未央。结网嬉蛛垂藻井，营巢睇燕宿梅梁。金仙素掌晞金露，玉女青腰袅玉霜。翠织屏风交屈戍，红罗斗帐挂香囊。腻鬟斜坠乌云滑，脂体横陈白雪光。词赋楚王怜宋玉，画图天老教轩皇。生憎露鹤催宵急，死恨星鸡促曙忙。肯信王嫱嫔绝国，红颜清泪泣玄羌。","dynasty":"明代","title":"新曲古意"}
{"author":"杨慎","content":"春风先到海东头，春兴催人独上楼。最是晚来凝望处，曲堤烟柳似皇州。","dynasty":"明代","title":"春望（三首）"}
{"author":"杨慎","content":"村姑只恐是花神，花信前头报早春。奇树芳滋休冷眼，好从初地唤真真。","dynasty":"明代","title":"梅花绝句九首其二"}
{"author":"杨慎","content":"梁王阁榭水中央，乌鹊双星带五潢。跨海虹桥三十里，广寒宫殿夜飘香。","dynasty":"明代","title":"滇海曲其一"}
{"author":"杨慎","content":"贵竹新疆古蔺州，分弓上将拥貔貅。笙歌城郭天无夜，耒耜郊原岁有秋。界首江清春洗马，海漫山翠晚当楼。锐头勋业君家事，四十登坛早拜侯。","dynasty":"明代","title":"赠永宁白参戎"}
{"author":"杨慎","content":"何处同心花，移根七仙井。日彩曜联华，风漪漾双影。金塘宛虹欹，翠盎沉霞静。已近交疏窗，复接参差荇。露饮对壁人，凉飔失炎景。南游迟采芳，相思岁将冷。","dynasty":"明代","title":"安公石馆赏并蒂莲得井字"}
{"author":"杨慎","content":"白雪墙头，红云水面。匆匆花事看看半。去年花对断肠人，今日有肠无处断。萧寺双文，巫山一段。旧游回首空长叹。晓屏灯烬峭寒天，梦为远别啼难唤。","dynasty":"明代","title":"踏莎行其二甲午新春书感"}
{"author":"杨慎","content":"城阙软红尘远，林蛮空翠岚深。丁丁鸟惊斧重，霏霏雪压担沉。沙明东郭履迹，谷响南华足音。归去自换村酒，不须解却貂金。","dynasty":"明代","title":"归田四咏为宪副卞苏溪赋"}
{"author":"杨慎","content":"红尘鞍马红亭路，天涯一望无穷。长安日下楚云东。鸣鞭杨柳陌，分袂杏花丛。离拍易终人易散，佳人玉箸啼红。今宵明月与君同。愁心闻唳鹤，倦寝听归鸿。","dynasty":"明代","title":"临江仙其一"}
{"author":"杨慎","content":"偃月堂空罢舞尘，靖安坊冷怨佳人。芙蓉莲子随他去，不及当年石季伦。","dynasty":"明代","title":"海估行（二首）"}
{"author":"杨慎","content":"成旅候明辞禁掖，扬舲千里下蓬莱。东波渺杳通南国，琼树风流映柏台。句曲天边乡信近，石头城畔暮潮回。遥怜避马栖乌地，好称郎潜吏隐才。","dynasty":"明代","title":"送曹侍御时信"}
{"author":"杨慎","content":"剡溪无心泛雪，衡山有意开云。天借黄绵袄子，怜吾七十从军。","dynasty":"明代","title":"题西湖十景邹和峰家藏戴文进画巨浸秋波其八周仪晚晴六言"}
{"author":"杨慎","content":"玄羌白狄起边埃，翠眊朱綅选将才。玉弩惊天连马邑，金精埽旦过龙堆。甘泉宫里兜零举，疏勒城边汲绠摧。射虎瞑中闻暗吼，落雕云外坠清哀。五千深入冲寒雪，十万横行殷霁雷。杨柳先春旗叶展，芙蓉不夜剑花开。锦车持节夫人至，贝带韬弓骄子回。逐北朝移行幕府，受降秋上古轮台。青楼月对庚方出，紫塞风从丑角耒。拟缚名王歌杕杜，肯思中妇咏条枚。","dynasty":"明代","title":"燕歌行柬程以道"}
{"author":"杨慎","content":"碧梧消息委银床，黄菊芳菲对玉堂。禁苑栽培元得地，仙家草木不知霜。甘泉宫里龙衔烛，太液池边鹄借裳。东阁吟成花掖暮，南端归去彩毫香。","dynasty":"明代","title":"玉堂对菊阁试"}
{"author":"杨慎","content":"肃肃戒严程，萧萧班马鸣。龙庭新节制，骑省旧才名。玉律调秋气，金铙寝夜声。陇云笳外结，关月笛中明。鸾朔临秦阵，鹑瓢绕汉城。沙汀行见雁，海树坐闻莺。游雾怀前赏，归风溯别情。伫听歌凯入，一举塞垣清。","dynasty":"明代","title":"送周子庚"}
{"author":"杨慎","content":"王子回船，还只是、戴公无兴。试思之、雪中林壑，琼辉玉映。佳客冲寒来半夜，主人扫雪开三径。便拥炉、命酒炙车螯，才相称。前古事，休重咏。翻旧案，行新令。唤官奴秉烛，肉屏围定。画角吹梅天未晓，金钗剪烛人初静。更新词、一曲满江红，君须听。","dynasty":"明代","title":"满江红十一月六日，鲁泉董太守过宿高峣"}
{"author":"杨慎","content":"鸣蚁古河东，川原势亦雄。城荒吊华纳，山远问葱蒙。玉箸埋天禄，银钩剥画虫。闾丘名姓在，乡衮仰清风。","dynasty":"明代","title":"过石桩村访唐河东刺史王仁求碑其二"}
{"author":"杨慎","content":"谁赋风光草际浮，谢公佳客尽诗流。紫城云树迎江阁，白国烟波送海舟。南浦移樽消旅思，西园飞盖记仙游。愁来独减登临兴，病骨先惊一叶秋。","dynasty":"明代","title":"次姜梦宾登洱水浩然阁韵"}
{"author":"杨慎","content":"投暝宿前湾，占风夜未阑。月沉鸿雁渚，云起鲤鱼山。","dynasty":"明代","title":"宿鲤鱼山"}
{"author":"杨慎","content":"寄语东桥东畔柳，且教留住行人。与君相见即相亲。忍看携手把，分作断肠津。莫唱阑干花雾曲，温泉剩有余春。明朝关索岭头尘。相思千里外，回首一沾巾。","dynasty":"明代","title":"临江仙寄刘建之"}
{"author":"杨慎","content":"春物荿华滋，花宫携手时。行行伤远别，恨恨不能辞。岁月甘衰矣，山川若间之。嘉游才旧约，良宴即生离。南浦江淹赋，北梁苏武诗。挐音悽去枻，行色惨征旗。浊酒临风把，清尘何日追。惟应托宵梦，万里逐心知。","dynasty":"明代","title":"送刘少邻北上"}
{"author":"杨慎","content":"一盘溪谷低，仰首愁攀跻。蚕崖白云上，鸟道金天西。","dynasty":"明代","title":"七盘劳歌其一"}
{"author":"杨慎","content":"垂老东还日，天涯此别稀。关山归马地，江水钓鱼矶。秉烛情何尽，衔杯泪欲挥。相思幸相问，处处有鸿飞。","dynasty":"明代","title":"留别安宁滇城诸友其二"}
{"author":"杨慎","content":"春色已随银树去。点苍千里行云暮。四颗明珠行复聚。歌舞处。鹤桥便是秋娘渡。青镜红颜容易去。老年芳景须珍护。服食求仙多错误。君记取。九州大错休教铸。","dynasty":"明代","title":"渔家傲其二寄李中溪仁夫"}
{"author":"杨慎","content":"烛龙潜耀顾兔微，金缸委照玄夜晖。兰䐧吐焰芙萼葳，荧荧火齐喷烟玑。九枝绚烂虹九围，丹鲸树鬐蟠彩翚。长明扫晕蛾停飞，啼鸟声纬𤧚珑扉。东山戎旅吟伊威，鸣梧高张黼低帷。背壁抱影鼓思归，星翻汉回海漏稀。","dynasty":"明代","title":"华灯引琴思汉调"}
{"author":"杨慎","content":"无义滩头风浪收，黄云开处见黄牛。白波一道青峰里，听尽猿声是峡州。","dynasty":"明代","title":"竹枝词（九首）"}
{"author":"杨慎","content":"江波锦落寒潭清，彩舟晓发芙蓉城。中流帆影虹蜺卧，夹岸橹声鹅鹳鸣。越裳白雉巳入贡，荒服碧鸡猫远征。秪凭一札隔岁递，未知双剑何时并。","dynasty":"明代","title":"广都舟中寄谢狷斋"}
{"author":"杨慎","content":"青阳有脚。喜五马重临，江阳城郭。南定云开，西岷波静，帘卷风清幕。旱魃化为甘雨露，祷不须泥鹤。兆万宝，咏千箱四野，丰年如约。斟酌。曾见说，老手剧郡，利器无盘错。犬吠花村，鱼游春水，桴鼓长闲却。伫闻考绩薇垣，复报荐名荷橐。计晨夕，莺迁燕贺，金明紫渥。","dynasty":"明代","title":"喜迁莺贺薛曲泉抚台旌奖"}
{"author":"杨慎","content":"飞瀑悬泉百丈，禅枝意树千年。桥板遥通绝涧，藤萝上合诸天。","dynasty":"明代","title":"感通其一"}
{"author":"杨慎","content":"朗月寒沙夜未分，玉箫金管醉中闻。明朝回首沅江路，愁听清猿和白云。","dynasty":"明代","title":"江陵丹中赠田李二乡客"}
{"author":"杨慎","content":"便娟之脩竹，寄生乎江潭。葳蕤上防露，泠泠下来风。那知竹与柏，虚塞两异心。蓬矢射犀草，箘落委荒林。夏首西浮远，涔阳南望深。大招自抽怨，小歌徒悲吟。天高何傩问，斯情匪斯今。","dynasty":"明代","title":"楚竹吟"}
{"author":"杨慎","content":"行人夜唱江南曲，巴歈楚㱔遥相续。声声怨暝复愁更，诉尽离情天未明。","dynasty":"明代","title":"阻风曲罐子矶作其二"}
{"author":"杨慎","content":"枕上一声鸡唱。天亮。好梦忽惊残。锦帐香消翠被单。寒么寒。寒么寒。","dynasty":"明代","title":"荷叶杯其一"}
{"author":"杨慎","content":"关索危岭在何处，猿梯鸟道凌青霞。千年庙貌犹生气，三国英雄此世家。月捷西来武露布，天威南向阵云赊。行客下马一酎酒，候旗风偃寒吹笳。","dynasty":"明代","title":"关索庙"}
{"author":"杨慎","content":"雪暗江郊，小灯孤馆长宵半。真珠酒艳。冻作红冰片。晓梦惊回，画角声初断。南枝畔。梅花开遍。谁见春风面。","dynasty":"明代","title":"点绛唇"}
{"author":"杨慎","content":"青鸟飞相逐，乌龙卧不惊。镜约与钗盟。月沈星欲堕，奈何情。","dynasty":"明代","title":"南歌子八首其四"}
{"author":"杨慎","content":"昆明池水三百里，汀花海藻十洲连。使者乘槎曾不到，空劳武帝御楼船。","dynasty":"明代","title":"滇海曲其八"}
{"author":"杨慎","content":"旷野惟看树，高城不见人。新梅临水发，照影为谁春。","dynasty":"明代","title":"渝江登陆其二"}
{"author":"杨慎","content":"长榆塞上接龟沙，碎叶城边建虎牙。夜夜月为青冢镜，年年雪作黑山花。苏武白头持汉节，文姬红泪泣胡笳。可怜苜蓿迷征马，谁见蒲桃入内家。","dynasty":"明代","title":"足唐人句效古塞下曲"}
{"author":"杨慎","content":"高田如楼梯，平田如棋局。白鹭忽飞来，点破秧针绿。","dynasty":"明代","tags":"古诗三百首，春天，田园，写景","title":"出郊"}
{"author":"杨慎","content":"金兰意气昔论文，燕坐朝霜竟夕曛。千里驱驰来僰道，十年羁旅共滇云。交游落落晨星散，踪迹悠悠水国分。江北江南从此隔，何时何地再逢君。","dynasty":"明代","title":"甲寅新正六日送简西峃登舟"}
{"author":"杨慎","content":"新诗清水出芙蓉，南国才人陆士龙。老去衡门饶寂阒，病来尘榻愧过从。汤汤流水琴中思，种种繁霜镜里容。良会蹉跎时迅速，朱炎忽巳变条融。","dynasty":"明代","title":"次韵陈玉泉见过"}
{"author":"杨慎","content":"鼓瑟湘灵梦巳先，凤嬉亭下识君贤。礼闱英妙矜三捷，宪府飞腾羡九迁。丹悃壮游曾许国，黑头未老赋归田。华堂易箦嗟何速，深负如皋射雉年。","dynasty":"明代","title":"挽钱南川宪副"}
{"author":"杨慎","content":"仙居深紫府，旅望渺苍波。五夜劳魂梦，三年阻啸歌。云心陶令远，秋兴杜陵多。鱼浦南风便，龙关一羽过。","dynasty":"明代","title":"荅杨从龙给事"}
{"author":"杨慎","content":"滇海南云老岁华，世年不见故园花。吟边索笑惊春晚，梦里寻香觉路赊。冻夜明蟾清影瘦，抟风么凤绿毛斜。兴来是处堪携酒，径造何须问主家。","dynasty":"明代","title":"携酒探梅"}
{"author":"杨慎","content":"朗月寒沙夜未分，玉箫金管醉中闻。明朝回首沅江路，愁听清猿和白云。","dynasty":"明代","title":"江陵丹中赠田李二乡客"}
{"author":"杨慎","content":"君王未起。玉漏穿花底。永巷脱簪妆黛洗。衣湿露华如水。六宫鸾凤鸳鸯。九重罗绮笙簧。但愿君恩似日，从教妾鬓如霜。","dynasty":"明代","title":"清平乐其一"}
{"author":"杨慎","content":"樯橹横移岸，楼台背枕河。飞甍临积水，悬霤下洪波。蛟避荆飞剌，龙惊女激歌。自怜非估客，风浪饱经过。","dynasty":"明代","title":"孟津其一"}
{"author":"杨慎","content":"河曲风烟古，天涯旅望深。津楼环日溆，碣石带云岑。竹箭春添溜，蒲帆暝逗阴。岷源千万里，何处是江浔。","dynasty":"明代","title":"孟津其二"}
{"author":"杨慎","content":"烟霞万里开，鸿雁几行来。江近飞乌国，山高戏马台。霜华沾旅服，霞影落仙杯。坐惜佳辰晚，斜春未拟回。","dynasty":"明代","title":"九日遂宁县郭西登高"}
{"author":"杨慎","content":"司谏幽栖地，空门岁月深。泉台埋玉树，灵境閟仙音。逝水兴三叹，游山废九吟。风徽何寂寞，松柏自萧森。","dynasty":"明代","title":"游灵泉寺此地有席司谏读书处感怀兴悼一首"}
{"author":"杨慎","content":"帝里繁华歇，神皋岁月多。秦城依北斗，渭水象天河。颓堞无遗土，惊川有逝波。丘陵沉霸气，松柏起悲歌。","dynasty":"明代","title":"咸阳"}
{"author":"杨慎","content":"陡坡千百磴，破店两三家。湿灶薪无焰，硗田饭有沙。瘦兵宵泣血，猛虎昼磨牙。行路难如此，羁愁一倍加。","dynasty":"明代","title":"层台驿"}
{"author":"杨慎","content":"箐口关何险，山头路更赊。淩兢磨旋蚁，屈曲阵蟠蛇。官舍惟孤舍，人家无一家。客心何处切，夕照闪归鸦。","dynasty":"明代","title":"箐口关"}
{"author":"杨慎","content":"燕坐洗尘颜，风林久未还。众流争漱浦，群濑欲聋山。鸣蚻杨阴静，飞蠝桧影閒。晚来空翠湿，似觉雨斑斑。","dynasty":"明代","title":"云隐林中"}
{"author":"杨慎","content":"二妙此招携，双林狎遁栖。禅僧香雾窟，樵子青云梯。宝树飙埃净，昙花色相迷。有为应笑法，诗句续灯题。","dynasty":"明代","title":"宿龙宇寺"}
{"author":"杨慎","content":"平章门外路，散策喜凉天。雨涨青蛙水，秋成白鹤田。林塘闻牧笛，墟里起炊烟。欲问沧洲趣，沧洲趣不传。","dynasty":"明代","title":"观刈稻纪谚其一"}
{"author":"杨慎","content":"归去来兮，羡公高致，栗里堪齐。记绣斧行边，风生贵竹，青油开府，月朗雕题。黑发功名，丹心事业，卿棘公槐行可跻。问何事，急流勇退，力挽难稽。公言某岂栖栖。奔走红尘早岁迷。况夜鹤帐中，滇云直北，春鹃花底，蜀日平西。布袜青鞋，水边林下，寻壑经丘一杖藜。喜吾乡，散仙多侣，胜日招携。","dynasty":"明代","title":"沁园春送卞苏溪归叙州"}
{"author":"杨慎","content":"看金波遥映，玉镜高飞，昆明池沼。近天上中秋，人间蓬岛。建节堂深，筹边楼迥，正雨晴风袅。青鸟喉歌，红鸾掌舞，仙音缭绕。白鹤南来，锦书为报。云动三山，星飞五老。汉节唐符拜，重华天表。玉尘谈诗，金钗压鬓，向琼枝齐祷。愿岁岁长春，年年此日，恩波难老。","dynasty":"明代","title":"醉蓬莱代寿黔国上公"}
{"author":"杨慎","content":"瀛洲烟雾玉堤阴，华盖星辰接翰林。风动冰澌环御水，月明暗雪带仙岑。上阳树色知春近，长乐钟声觉夜深。为问赞公房里客，昙花贝叶对谁吟。","dynasty":"明代","title":"春斋有怀寺中同馆诸君"}
{"author":"杨慎","content":"怪得天鸡误晓光，青腰玉女试银妆。琼敷缀叶齐如剪，瑞树开花冷不香。月白讵迷三里雾，云黄先兆万家箱。贫儿饭瓮歌声好，六出何须贺谢庄。","dynasty":"明代","title":"咏雾淞（有序）"}
{"author":"杨慎","content":"韶序届仲春，迟晷正骀荡。好音流晛睆，时服改纤纩。英衮枉嘉招，夙驾东闉仗。祗园敞静居，香灯护龙象。名言析秋毫，陆海披珍藏。稔岁华黍礼，乐郊天丝飏。曲水迹非陈，斜川图可仰。披雾吟泬寥，谋野乘闲矌。晏粲倚文翁，式遏怀葛亮。下走本陈人，汎爱容衰恙。芰制厕端旒，尘容醉清𨠗。信宿枉仙翰，何以酬台贶。杲旭烛覆盆，灵籁鸣塞巷。永言讵能殚，镂膺矢无忘。","dynasty":"明代","title":"大中丞百川张公招饮静居寺十四韵"}
{"author":"杨慎","content":"两树繁花占上春，多情谁是惜芳人。京华一朵千金价，肯信空山委路尘。","dynasty":"明代","title":"兴教寺海棠"}
{"author":"杨慎","content":"明月清风渡两桥，相随百里不辞遥。共怜话别无长夜，红烛清樽碧玉箫。","dynasty":"明代","title":"谢平江送至广通"}
{"author":"杨慎","content":"水上生尘罗袜，风前束素纤腰。陈王瞥见已魂消。妒云开翠幄，笑电闪红绡。此去但留今夕，重来定约何朝。西陵南浦路迢迢。徘徊花上月，空度可怜宵。","dynasty":"明代","title":"临江仙"}
{"author":"杨慎","content":"迟迟东晷移，习习南薰动。暄树语绵蛮，晴岚收螮蝀。美人独摇装，良俦远相送。城隅敞行筵，陌尘静飞鞚。渐台高白虎，梓泽邻金凤。挂衣女萝溪，展席仙霞洞。香影散清阴，云液流春瓮。鹢首且沿洄，骊驹太倥偬。竹枝巴渝声，桃叶江南弄。明发听晨钟，悠悠隔江梦。","dynasty":"明代","title":"首夏送东城邵园饯彭子充给谏得送字"}
{"author":"杨慎","content":"金碧岸，锦春丛。红白花开烟雨中。今日乱离俱是梦，六街尘起鼓冬冬。","dynasty":"明代","title":"捣练子其五伤乱"}
{"author":"杨慎","content":"愁心冷不春，病眼夜难晨。蝴蝶成虚梦，芭蕉喻幻身。枕乾垂老泪，门绝问奇人。惟药添无量，呻吟似饮醇。","dynasty":"明代","title":"春月卧病至夏首"}
{"author":"杨慎","content":"四序重开夏，三炎未解威。心迟冰雪节，体想芰荷衣。灵籁无清吹，岚光灭翠微。阆风与玄圃，羽翼讵能飞。","dynasty":"明代","title":"江阳秋热八月作"}
{"author":"杨慎","content":"迟迟东晷移，习习南薰动。暄树语绵蛮，晴岚收螮蝀。美人独摇装，良俦远相送。城隅敞行筵，陌尘静飞鞚。渐台高白虎，梓泽邻金凤。挂衣女萝溪，展席仙霞洞。香影散清阴，云液流春瓮。鹢首且沿洄，骊驹太倥偬。竹枝巴渝声，桃叶江南弄。明发听晨钟，悠悠隔江梦。","dynasty":"明代","title":"首夏送东城邵园饯彭子充给谏得送字"}
{"author":"杨慎","content":"日照峰头紫雾开，雪消江面绿波来。鱼腹浦边晒网去，麝香山上打柴回。","dynasty":"明代","title":"竹枝词（九首）"}
{"author":"杨慎","content":"桂山漫招隐，桃源何渺茫。何如徂徕松，明堂充栋梁。君材本是明堂质，昂霄耸壑寥天一。九皋瑞露饶声闻，三径岁寒偕胶漆。顾我轻尘弱草同，神交万里尺书通。何时九顶南岷下，共听陶家一枕风。","dynasty":"明代","title":"松谷歌"}
{"author":"杨慎","content":"晴岚空濛羃朝彩，顿看色界澄飞霭。白云翻在半山腰，下窥深箐如银海。须臾赤日上青林，银海镕为紫磨金。穷岫瘁乡那有此，天教奇景换豪吟。","dynasty":"明代","title":"奇景行毕节早行作"}
{"author":"杨慎","content":"有鸟名飞燕，雄雌自相将。饮君玉池水，巢君文杏梁。美人当轩坐，恐涴罗衣裳。请君驱除之，君怜不忍伤。雏生八九子，娇爱比凤凰。鸣声何啾啾，闻我庭东厢。习飞还不远，堕坠双扉旁。主人戒庐儿，毛羽无摧戕。不啄五株桃，不啑五亩粱。秋风从西起，翩翩向南翔。昔为黄口儿，今为乌衣郎。辞巢谢主人，华屋恩难忘。愿主寿千岁，岁岁巢君堂。","dynasty":"明代","title":"双燕曲"}
{"author":"杨慎","content":"平远江山四望开，䬃然风至似兰台。披襟便觉凉如洗，一任城头暝色催。","dynasty":"明代","title":"丁巳五月五大热追凉江山平远楼其一"}
{"author":"杨慎","content":"梁王阁榭水中央，乌鹊双星带五潢。跨海虹桥三十里，广寒宫殿夜飘香。","dynasty":"明代","title":"滇海曲其一"}
{"author":"杨慎","content":"君侯载酒过春城，画戟清香绛烛明。珍重青云新意象，留连白雪旧歌声。坐如泥塑还和气，醉若山颓未尽情。知己相逢难遽别，席间漫兴又诗成。","dynasty":"明代","title":"席上漫兴重赠罗果齐"}
{"author":"杨慎","content":"径转梅桥燕尾分。疏枝冷蕊照江濆。玉龙鳞甲点波纹。谢女黄昏吟作雪，襄王清夜梦为云。余香留与醉红裙。","dynasty":"明代","title":"浣溪沙落梅"}
{"author":"杨慎","content":"梧桐蟋蟀。偏助秋萧索。粉壁红高灯烬落。月在阑干斜角。千金一刻心期。楚云湘梦来时。不见桃花人面，空吟桃叶新词。","dynasty":"明代","title":"清平乐"}
{"author":"杨慎","content":"菜子花如黄金色，想见兰膏春盎碧。贫女梳头水当油，那和襟解闻芗泽。","dynasty":"明代","title":"菜子花"}
{"author":"杨慎","content":"城外浮岚翠巘开，桥边新涨绿波回。鸣鞭紫陌游人出，结轸青郊上客来。南浦草芳春雨过，东园花信晚风催。昏钟杳杳寻归路，飞盖飘飘带晚埃。","dynasty":"明代","title":"次韵惟信送客东郊"}
{"author":"杨慎","content":"九折刺史坂，七擒丞相桥。沉黎汉原古，严道蜀关遥。策马冰槽滑，乘橇雪泞消。我行再经此，感慨一长谣。","dynasty":"明代","title":"大相公岭"}
{"author":"杨慎","content":"雨后来更好，山水有清音。紫霞池上酌，白雪丘中琴。悟以千佛偈，因之九仙吟。闻钟发深省，䬃尔洒尘襟。","dynasty":"明代","title":"五月二日太华寺会效韩昌黎"}
{"author":"杨慎","content":"平章门外路，散策喜凉天。雨涨青蛙水，秋成白鹤田。林塘闻牧笛，墟里起炊烟。欲问沧洲趣，沧洲趣不传。","dynasty":"明代","title":"观刈稻纪谚其一"}
{"author":"杨慎","content":"五更残梦正迷离，窗纸光明烛焰迟。却忆去年当此日，催人晨起早朝时。","dynasty":"明代","title":"八月十三日夜梦亡室安人惊泣而寤因思去年丁"}
{"author":"杨慎","content":"岷山青蟠空，下映犍为江。江滨有孝娥，自名叔先雄。娥父为功曹，冉冉趋府中。泛舟越洪涛，捐躯以凶终。娥也痛父死，临渊矢相从。练囊封儿臂，珠环系儿躬。寄言与兄别，别去不再逢。宁假鼋鼍梁，直下蛟龙宫。川后垂玄鉴，江妃怜丹衷。死抱父尸出，依泊葶花丛。戚党悲复感，闾里唁且閧。风谊动今古，庙貌森穹崇。文纪与令伯，祠墓相西东。解使犍为县，永作忠孝邦。岷之山，石可泐。犍之江，波可竭。千秋菊兮万春兰，孝娥之名焉可灭。","dynasty":"明代","title":"孝津行"}
{"author":"杨慎","content":"寂寂荒村生冷烟，敢期车从枉群仙。钓竿未拂珊瑚树，樽酒重登玳瑁筵。潋艳池塘芳草外，飘飖舟楫早梅边。高峣滇海留嘉话，剡曲斜川合共传。","dynasty":"明代","title":"十二月二日张龙山谢高泉敖梅坡余九崖杜晴江梁一江潘东溪携酒过访高峣"}
{"author":"杨慎","content":"池北池南新绿，树头树底残红。多情休怨雨和风。东君元是客，归去自匆匆。怅望鸳鸯别浦，萧条翡翠芳丛。梦回香冷酒微中。杜鹍声不断，帘外月朦胧。","dynasty":"明代","title":"临江仙其二"}
{"author":"杨慎","content":"玉水堤旁千树柳，仙宫还在人天。是谁驴背耸诗肩。不如来饮酒，倾倒醉吟边。鸟踏画檐时点缀，珠帘向晚风穿。依稀竹上尽婵娟。黄昏图画出，云尽月重圆。","dynasty":"明代","title":"临江仙其二"}
{"author":"杨慎","content":"始见椒花绿，又惊椒实红。客心正郁郁，作底对秋风。","dynasty":"明代","title":"三塔秋日"}
{"author":"杨慎","content":"宁食苦黄柏，莫作贵州客。宁食头七醋，莫行贵州路。少年轻壮心远游，早岁从军今白头。只今行年七十二，犹作羁累滇海陬。","dynasty":"明代","title":"黄柏行"}
{"author":"杨慎","content":"紫翠隐丹房，仙人在上方。欲往疑无路，白云封点苍。","dynasty":"明代","title":"寄承冰壶"}
{"author":"杨慎","content":"春雨掩柴扉，勾芒力尚微。润通瓜蔓水，寒透木绵衣。大泽龙蛇远，空林鸟雀稀。山翁多甲子，杖屦候芳菲。","dynasty":"明代","title":"春雨"}
{"author":"杨慎","content":"玉蕊娟娟花灼灼，银釭背解明珰。澹云轻雨拂高唐。不言惟有笑，多媚总无妆。却怪汝南鸡唱早，行踪不辨回廊。青苔幽径落红香。宝钗寒挂月，罗袜冷侵霜。","dynasty":"明代","title":"临江仙"}
{"author":"杨慎","content":"碧鸡关头月上霞，高峣海色分人家。茭塘眠柳犹藏鸦，双双柔橹声哑哑。船尾风轻浪不花，转盼巳届滇之涯。","dynasty":"明代","title":"高峣晓发过滇"}
{"author":"杨慎","content":"钓鱼城下江水清，荒烟古垒气犹生。睢阳百战有健将，墨翟九守无降兵。犀舟曾挥白羽扇，雄剑几断曼胡缨。西湖日夜尚歌舞，只待崖山航海行。","dynasty":"明代","title":"钓鱼城王张二忠臣词"}
{"author":"杨慎","content":"净林萧寺北山隅，曾是精庐隐昔儒。书带草生移钜野，篆文江绕接巴渝。吟诗云合峰头碧，点易霞留洞口朱。何日放舟偕丽泽，红泉石蹬足斟㪺。","dynasty":"明代","title":"毛伯玉点易洞"}
{"author":"杨慎","content":"田父邀予说，秋成此岁多。草头占月晕，米价问天河。乐土宁无咏，礼年亦有歌。惟愁军饷急，松茂正干戈。","dynasty":"明代","title":"观刈稻纪谚其二"}
{"author":"杨慎","content":"远送鱼凫外，离情柰若何。今晨岐路泣，昨夜烛房歌。西上滇云影，东流蔺水波。生还如有日，相伴老渔蓑。","dynasty":"明代","title":"永宁诸贤送至鱼凫关"}
{"author":"杨慎","content":"东西垂老别，前后苦寒行。旅鬓年年秃，羁魂夜夜惊。舂锄胸内贮，石阙口中生。读书有今日，曷不早躬耕。","dynasty":"明代","title":"寒夕"}
{"author":"杨慎","content":"鹑衣裹冻身，荒馆夜难晨。冷榻谁相伴，寒炉独可亲。途穷千虑失，天远四愁新。梦里儿童戏，醒来倍怆神。","dynasty":"明代","title":"毕节简蔡席二广文"}
{"author":"杨慎","content":"古木千章合，飞霙六出齐。马行冰上滑，人向雾中迷。屐齿穿空石，昆蹄陷弱泥。几时辞梗泛，垂钓隐桃溪。","dynasty":"明代","title":"瓦店泞涂峻岭"}
{"author":"杨慎","content":"南来复北去，暂会又离群。投馆日卓午，缓程春正分。杨园花胜雪，雉堞粉如云。白首犹行役，劳劳愧隐君。","dynasty":"明代","title":"再会东亩"}
{"author":"杨慎","content":"金醴醉连宵，琼枝别此朝。折梅临堠馆，结桂伫河桥。燕笑风前断，骊歌云外飘。青山有明月，愁影转萧萧。","dynasty":"明代","title":"三会东亩"}
{"author":"杨慎","content":"散步谪仙桥，严寒酒易消。云容将变朔，风信巳鸣条。只为朋从好，浑忘旅寓遥。清吟迟月渚，剪烛永今宵。","dynasty":"明代","title":"腊八日与墨池野酌迟丘月渚"}
{"author":"杨慎","content":"滇海曾观社，重来岁月更。江山依旧丽，耳目幸犹明。袨服兼村雅，香醪杂浊清。杜陵诗句在，久客惜人情。","dynasty":"明代","title":"正月二日观社"}
{"author":"杨慎","content":"悠悠戎旅情，甲鼍汨吾征。征马谙旧路，飞鸿戴前旌。倭迟此周道，来往非夷庚。东君怜衰朽，假我以新晴。","dynasty":"明代","title":"发安宁"}
{"author":"杨慎","content":"客星无定影，惊鹊又迁枝。避地仍多阻，还家未有期。东桥花月夜，南浦蕙风时。携手难同赏，劳歌寄所思。","dynasty":"明代","title":"正月十一日宿禄礼寄丘月渚杨溪山张见梅杨墨池"}
{"author":"杨慎","content":"旅寓逢新岁，芳邻聚此宵。梅花普贤寺，杨柳谪仙桥。又醉双文酒，休歌独酌谣。并州故乡地，浑忘路迢迢。","dynasty":"明代","title":"与李葵之段宪卿夜饮"}
{"author":"杨慎","content":"久客高峣上，登楼眺望频。云连呈贡雨，花接晋宁春。苏李诗篇盛，陈雷意气真。不逢刘会孟，谁识两仙人。","dynasty":"明代","title":"广心楼小酌忆张禺山"}
{"author":"杨慎","content":"坐对仙峦暝，归防竹径幽。玄亭虽寂寞，清话且淹留。书足挥毫兴，宵添秉烛游。游仙何必赋，即此是丹丘。","dynasty":"明代","title":"刘羲亭访予高峣宿毛氏萃芳园夕归"}
{"author":"杨慎","content":"垂老西来日，天涯此会稀。马啼声特特，雁阵影飞飞。南海情偏厚，东坡语未非。海庄岑寂地，车辙满荆扉。","dynasty":"明代","title":"留别安宁滇城诸友其一"}
{"author":"杨慎","content":"垂老东还日，天涯此别稀。关山归马地，江水钓鱼矶。秉烛情何尽，衔杯泪欲挥。相思幸相问，处处有鸿飞。","dynasty":"明代","title":"留别安宁滇城诸友其二"}
{"author":"杨慎","content":"雨后来更好，山水有清音。紫霞池上酌，白雪丘中琴。悟以千佛偈，因之九仙吟。闻钟发深省，䬃尔洒尘襟。","dynasty":"明代","title":"五月二日太华寺会效韩昌黎"}
{"author":"杨慎","content":"晓色动香尘，天风杂梵声。鸡鸣关树白，龙卧海波清。湘浦行捐佩，沧浪坐濯缨。思归还引望，怀古若为情。","dynasty":"明代","title":"宿积翠岩"}
{"author":"杨慎","content":"名山已发兴，空宇复离群。开楼见西海，出岫指南云。泉华玉霤接，风籁紫宵闻。前朝一片石，金薤剥苔文。","dynasty":"明代","title":"游玉案山宝珠寺"}
{"author":"杨慎","content":"伏枕抱疾日，闭关馀春时。欣闻空谷音，适与中林期。清风洒兰藻，零雨坐茅茨。翻然不可见，悠哉寄遐思。","dynasty":"明代","title":"酬金秀才"}
{"author":"孙光宪","content":"蓼岸风多橘柚香。江边一望楚天长。片帆烟际闪孤光。目送征鸿飞杳杳，思随流水去茫茫。兰红波碧忆潇湘。","dynasty":"五代","tags":"宋词三百首，送别，写景，惜别，思念","title":"浣溪沙·蓼岸风多橘柚香"}
{"author":"孙光宪","content":"石城依旧空江国，故宫春色。七尺青丝芳草碧，绝世难得。玉英凋落尽，更何人识？野棠如织，只是教人添怨忆，怅望无极。","dynasty":"五代","tags":"怀古，抒情，伤感","title":"后庭花·石城依旧空江国"}
{"author":"孙光宪","content":"草芊芊，波漾漾，湖边草色连波涨。沿蓼岸，泊枫汀，天际玉轮初上¤扣舷歌，联极望，桨声伊轧知何向。黄鹄叫，白鸥眠，谁似侬家疏旷？泛流萤，明又灭，夜凉水冷东湾阔。风浩浩，笛寥寥，万顷金波重叠¤杜若洲，香郁烈，一声宿雁霜时节。经霅水。过松江，尽属侬家日月。","dynasty":"五代","title":"渔歌子"}
{"author":"孙光宪","content":"对秋深，离恨苦，数夜满庭风雨。凝想坐，敛愁眉，孤心似有违。红窗静，画帘垂，魂消地角天涯。和泪听，断肠窥，漏移灯暗时。","dynasty":"五代","tags":"秋天，悲秋","title":"更漏子·对秋深"}
{"author":"孙光宪","content":"花落，烟薄，谢家池阁，寂寞春深。翠蛾轻敛意沉吟，沾襟，无人知此心。玉炉香断霜灰冷，帘铺影，梁燕归红杏。晚来天，空悄然，孤眠，枕檀云髻偏。","dynasty":"五代","tags":"闺怨，女子，孤独","title":"河传·花落"}
{"author":"孙光宪","content":"草芊芊，波漾漾。湖边草色连波涨。沿蓼岸，泊枫汀，天际玉轮初上。扣舷歌，联极望。桨声伊轧知何向？黄鹄叫，白鸥眠，谁似侬家疏旷？","dynasty":"五代","tags":"写景，抒情，旷达","title":"渔歌子·草芊芊"}
{"author":"孙光宪","content":"如何，遣情情更多？永日水堂帘下，敛羞蛾。六幅罗裙窣地，微行曳碧波。看尽满池疏雨，打团荷。","dynasty":"五代","tags":"女子，失意","title":"思帝乡·如何"}
{"author":"孙光宪","content":"茅舍槿篱溪曲，鸡犬自南自北。菰叶长，水葓开，门外春波涨绿。听织，声促，轧轧鸣梭穿屋。","dynasty":"五代","tags":"婉约，水乡，农村，写狗古诗18首","title":"风流子·茅舍槿篱溪曲"}
{"author":"孙光宪","content":"空碛无边，万里阳关道路。马萧萧，人去去，陇云愁。香貂旧制戎衣窄，胡霜千里白。绮罗心，魂梦隔，上高楼。","dynasty":"五代","tags":"婉约，边塞，征人，思亲","title":"酒泉子·空碛无边"}
{"author":"孙光宪","content":"风递残香出绣帘，团窠金凤舞襜襜，落花微雨恨相兼。何处去来狂太甚，空推宿酒睡无厌，怎教人不别猜嫌？","dynasty":"五代","tags":"闺怨，写景","title":"浣溪沙·风递残香出绣帘"}
{"author":"孙光宪","content":"草草离亭鞍马，从远道、此地分襟。燕宋秦吴千万里¤无辞一醉。野棠开，江草湿，伫立，沾泣，征骑駸駸。离棹逡巡欲动，临极浦、故人相送。去住心情知不共¤金船满捧。绮罗愁，丝管咽，回别，帆影灭，江浪如雪。","dynasty":"唐代","title":"上行杯"}
{"author":"孙光宪","content":"留不得，留得也应无益。白纻春衫如雪色，扬州初去日。轻别离，甘抛掷，江上满帆风疾。却羡彩鸳三十六，孤鸾还一只。","dynasty":"五代","tags":"漂泊，抒情，相思","title":"谒金门·留不得"}
{"author":"孙光宪","content":"帘拂疏香断碧丝，泪衫还滴绣黄鹂。上国献书人不在，凝黛，晚庭又是落红时¤春日自长心自促，翻覆，年来年去负前期。应是秦云兼楚雨，留住，向花枝夸说月中枝。","dynasty":"唐代","title":"定风波"}
{"author":"孙光宪","content":"艳冶青楼女，风流似楚真。骊珠美玉未为珍，窈窕一枝芳柳，入腰身¤舞袖频回雪，歌声几动尘。慢凝秋水顾情人，只缘倾国，著处觉生春。映月论心处，偎花见面时。倚郎和袖抚香肌，遥指画堂深院，许相期¤解佩君非晚，虚襟我未迟。愿如连理合欢枝，不似五陵狂荡，薄情儿。","dynasty":"唐代","title":"南歌子"}
{"author":"孙光宪","content":"阊门风暖落花干，飞遍江城雪不寒。独有晚来临水驿，闲人多凭赤栏干。有池有榭即濛濛，浸润翻成长养功。恰似有人长点检，著行排立向春风。根柢虽然傍浊河，无妨终日近笙歌。毵毵金带谁堪比，还共黄莺不较多。万株枯槁怨亡隋，似吊吴台各自垂。好是淮阴明月里，酒楼横笛不胜吹。","dynasty":"唐代","title":"杨柳枝词四首"}
{"author":"孙光宪","content":"孔雀尾拖金线长，怕人飞起入丁香。越女沙头争拾翠，相呼归去背斜阳。","dynasty":"唐代","title":"八拍蛮"}
{"author":"孙光宪","content":"晓厨烹淡菜，春杼种橦花。（《和南越诗》）","dynasty":"唐代","title":"句"}
{"author":"孙光宪","content":"窗下有时留客宿，室中无事伴僧眠。","dynasty":"唐代","title":"引自落便宜句"}
{"author":"孙光宪","content":"汾水碧依依，黄云落叶初飞。翠娥一去不言归，庙门空掩斜晖¤四壁阴森排古画，依旧琼轮羽驾。小殿沉沉清夜，银灯飘落香灺。江上草芊芊，春晚湘妃庙前。一方卵色楚南天，数行斜雁联翩¤独倚朱阑情不极，魂断终朝相忆。两桨不知消息，远汀时起鸂鶒。","dynasty":"唐代","title":"河渎神"}
{"author":"孙光宪","content":"太平天子，等闲游戏，疏河千里。柳如丝，偎倚。绿波春水，长淮风不起¤如花殿脚三千女，争云雨，何处留人住？锦帆风，烟际红，烧空，魂迷大业中。柳拖金缕，著烟笼雾，濛濛落絮。凤凰舟上楚女，妙舞，雷喧波上鼓¤龙争虎战分中土。人无主，桃叶江南渡。襞花笺，艳思牵，成篇，宫娥相与传。花落，烟薄。谢家池阁，寂寞春深。翠蛾轻敛意沈吟，沾襟，无人知此心¤玉炉香断霜灰冷，帘铺影，梁燕归红杏。晚来天，空悄然。孤眠，枕檀云髻偏。风飐，波敛。团荷闪闪，珠倾露点。木兰舟上，何处吴娃越艳？藕花红照脸¤大堤狂杀襄阳客。烟波隔，渺渺湖光白。身已归，心不归。斜晖，远汀鸂鶒飞。","dynasty":"唐代","title":"河传"}
{"author":"孙光宪","content":"门前春水白蘋花，岸上无人小艇斜。商女经过江欲暮，散抛残食饲神鸦。乱绳千结绊人深，越罗万丈表长寻。杨柳在身垂意绪，藕花落尽见莲心。","dynasty":"唐代","title":"杂曲歌辞。竹枝"}
{"author":"孙光宪","content":"霜拍井梧干叶堕，翠帏雕槛初寒。薄铅残黛称花冠。含情无语，延伫倚阑干¤杳杳征轮何处去？离愁别恨千般。不堪心绪正多端。镜奁长掩，无意对孤鸾。暮雨凄凄深院闭，灯前凝坐初更。玉钗低压鬓云横。半垂罗幕，相映烛光明¤终是有心投汉珮，低头但理秦筝。燕双鸾偶不胜情。只愁明发，将逐楚云行。","dynasty":"唐代","title":"临江仙"}
{"author":"孙光宪","content":"蕙风芝露，坛际残香轻度。蕊珠宫，苔点分圆碧，桃花践破红¤品流巫峡外，名籍紫微中。真侣墉城会，梦魂通。淡花瘦玉，依约神仙妆束。佩琼文，瑞露通宵贮，幽香尽日焚¤碧纱笼绛节，黄藕冠浓云。勿以吹箫伴，不同群。","dynasty":"唐代","title":"女冠子"}
{"author":"孙光宪","content":"留不得！留得也应无益。白绸春衫如雪色。扬州初去日。轻别离，甘抛掷，江上满帆风疾。却羡彩鸳三十六，孤鸾还一只。","dynasty":"宋代","title":"谒金门·留不得"}
{"author":"孙光宪","content":"风撼芳菲满院香，四帘慵卷日初长，鬓云垂枕响微鍠。春梦未成愁寂寂，佳期难会信茫茫。万般心，千点泪，泣兰堂。","dynasty":"五代","tags":"春愁","title":"浣溪沙·风撼芳菲满院香"}
{"author":"孙光宪","content":"景阳钟动宫莺转，露凉金殿。轻飙吹起琼花绽，玉叶如剪¤晚来高阁上，珠帘卷，见坠香千片。修蛾慢脸陪雕辇，后庭新宴。石城依旧空江国，故宫春色。七尺青丝芳草绿，绝世难得¤玉英凋落尽，更何人识，野棠如织。只是教人添怨忆，怅望无极。","dynasty":"唐代","title":"后庭花"}
{"author":"孙光宪","content":"窗雨阻佳期，尽日颙然坐。帘外正淋漓，不觉愁如锁。梦难裁，心欲破，泪逐檐声坠。想得玉人情，也合思量我。","dynasty":"五代","tags":"写雨，思念","title":"生查子·窗雨阻佳期"}
{"author":"孙光宪","content":"淡花瘦玉，依约神仙妆柬，佩琼文。瑞露通宵贮，幽香尽日焚。碧纱笼绦节，黄藕冠浓云。勿以吹箫伴，不同群。","dynasty":"五代","tags":"写人，道士","title":"女冠子·淡花瘦玉"}
{"author":"孙光宪","content":"月华如水笼香砌，金环碎撼门初闭。寒影堕高檐，钩垂一面帘。碧烟轻袅袅，红战灯花笑。即此是高唐，掩屏秋梦长。","dynasty":"五代","tags":"写景，爱情","title":"菩萨蛮·月华如水笼香砌"}
{"author":"孙光宪","content":"景阳钟动宫莺转，露凉金殿。轻飙吹起琼花绽，玉叶如剪。晚来高阁上，珠帘卷，见坠香千片。修蛾慢脸陪雕辇，后庭新宴。","dynasty":"五代","tags":"叙事，写景，怀古","title":"后庭花·景阳钟动宫莺转"}
{"author":"孙光宪","content":"汾水碧依依，黄云落叶初飞。翠娥一去不言归，庙门空掩斜晖。四壁阴森排古画，依旧琼轮羽驾。小殿沈沈清夜，银灯飘落香灺。","dynasty":"五代","tags":"咏物，寺庙，抒情，抚昔伤今","title":"河渎神·汾水碧依依"}
{"author":"孙光宪","content":"花渐凋疏不耐风，画帘垂地晚重工，堕阶萦藓舞愁红。腻粉半沾金靥子，残香犹暖绣熏笼，蕙心无处与人同。","dynasty":"五代","tags":"咏物，写花，女子，抒情","title":"浣溪沙·花渐凋疏不耐风"}
{"author":"孙光宪","content":"青岩碧洞经朝雨，隔花相唤南溪去。一只木兰船，波平远浸天。扣舷惊翡翠，嫩玉抬香臂。红日欲沉西，烟中遥解觽。","dynasty":"五代","tags":"写人，爱情","title":"菩萨蛮·青岩碧洞经朝雨"}
{"author":"孙光宪","content":"木棉花映丛祠小，越禽声里春光晓。铜鼓与蛮歌，南人祈赛多。客帆风正急，茜袖偎墙立。极浦几回头，烟波无限愁。","dynasty":"五代","tags":"写花，婉约","title":"菩萨蛮·木棉花映丛祠小"}
{"author":"孙光宪","content":"风飐，波敛，团荷闪闪，珠倾露点。木兰舟上，何处吴娃越艳：藕花红照脸。大堤狂杀襄阳客，烟波隔，渺渺湖光白。身已归，心不归，斜晖，远汀鸂鶒飞。","dynasty":"五代","tags":"纪游，写人，少女","title":"河传·风飐"}
{"author":"孙光宪","content":"好风微揭帘旌起，金翼鸾相倚。翠檐愁听乳禽声，此时春态暗关情，独难平。画堂流水空相翳，一穗香摇曳。教人无处寄相思，落花芳草过前期，没人知。","dynasty":"五代","tags":"女子，思念","title":"虞美人·好风微揭帘旌起"}
{"author":"孙光宪","content":"柳拖金缕，着烟浓雾，濛濛落絮。凤皇舟上楚女，妙舞，雷喧波上鼓。龙争虎战分中土，人无主，桃叶江南渡。襞花笺，艳思牵，成篇，宫娥相与传。","dynasty":"五代","tags":"怀古，讽刺","title":"河传·柳拖金缕"}
{"author":"孙光宪","content":"桃杏风香帘幕闲，谢家门户约花关，画梁幽语燕初还。绣阁数行题了壁，晓屏一枕酒醒山，却疑身是梦魂间！","dynasty":"五代","tags":"生活，饮酒","title":"浣溪沙·桃杏风香帘幕闲"}
{"author":"孙光宪","content":"蓼岸风多橘柚香，江边一望楚天长，片帆烟际闪孤光¤目送征鸿飞杳杳，思随流水去茫茫，兰红波碧忆潇湘。桃杏风香帘幕闲，谢家门户约花关，画梁幽语燕初还¤绣阁数行题了壁，晓屏一枕酒醒山，却疑身是梦云间。花渐凋疏不耐风，画帘垂地晚堂空，堕阶萦藓舞愁红¤腻粉半粘金靥子，残香犹暖绣薰笼，蕙心无处与人同。揽镜无言泪欲流，凝情半日懒梳头，一庭疏雨湿春愁¤杨柳只知伤怨别，杏花应信损娇羞，泪沾魂断轸离忧。半踏长裾宛约行，晚帘疏处见分明，此时堪恨昧平生¤早是销魂残烛影，更愁闻著品弦声，杳无消息若为情。兰沐初休曲槛前，暖风迟日洗头天，湿云新敛未梳蝉¤翠袂半将遮粉臆，宝钗长欲坠香肩，此时模样不禁怜。风递残香出绣帘，团窠金凤舞襜襜，落花微雨恨相兼¤何处去来狂太甚，空推宿酒睡无厌，争教人不别猜嫌。轻打银筝坠燕泥，断丝高罥画楼西，花冠闲上午墙啼¤粉箨半开新竹径，红苞尽落旧桃蹊，不堪终日闭深闺。乌帽斜欹倒佩鱼，静街偷步访仙居，隔墙应认打门初¤将见客时微掩敛，得人怜处且生疏，低头羞问壁边书。风撼芳菲满院香，四帘慵卷日初长，鬓云垂枕响微锽¤春梦未成愁寂寂，佳期难会信茫茫，万般心，千点泪，泣兰堂。碧玉衣裳白玉人，翠眉红脸小腰身，瑞云飞雨逐行云¤除却弄珠兼解佩，便随西子与东邻，是谁容易比真真。何事相逢不展眉，苦将情分恶猜疑，眼前行止想应知¤半恨半嗔回面处，和娇和泪泥人时，万般饶得为怜伊。落絮飞花满帝城，看看春尽又伤情，岁华频度想堪惊¤风月岂惟今日恨，烟霄终待此身荣，未甘虚老负平生。静想离愁暗泪零，欲栖云雨计难成，少年多是薄情人¤万种保持图永远，一般模样负神明，到头何处问平生。试问于谁分最多，便随人意转横波，缕金衣上小双鹅¤醉后爱称娇姐姐，夜来留得好哥哥，不知情事久长么？叶坠空阶折早秋，细烟轻雾锁妆楼，寸心双泪惨娇羞¤风月但牵魂梦苦，岁华偏感别离愁，恨和相忆两难酬。月淡风和画阁深，露桃烟柳影相侵，敛眉凝绪夜沉沉¤长有梦魂迷别浦，岂无春病入离心，少年何处恋虚襟。自入春来月夜稀，今宵蟾彩倍凝辉，强开襟抱出帘帷¤啮指暗思花下约，凭阑羞睹泪痕衣，薄情狂荡几时归？十五年来锦岸游，未曾行处不风流，好花长与万金酬¤满眼利名浑信运，一生狂荡恐难休，且陪烟月醉红楼。","dynasty":"唐代","title":"浣溪沙"}
{"author":"孙光宪","content":"听寒更，闻远雁，半夜萧娘深院。扃绣户，下珠帘，满庭喷玉蟾¤人语静，香闺冷，红幕半垂清影。云雨态，蕙兰心，此情江海深。今夜期，来日别，相对只堪愁绝。偎粉面，撚瑶簪，无言泪满襟¤银箭落，霜华薄，墙外晓鸡咿喔。听付属，恶情悰，断肠西复东。烛荧煌，香旖旎，闲放一堆鸳被。慵就寝，独无憀，相思魂欲销¤不会得，这心力，判了依前还忆。空自怨，奈伊何，别来情更多。掌中珠，心上气，爱惜岂将容易。花下月，枕前人，此生谁更亲¤交颈语，合欢身，便同比目金鳞。连绣枕，卧红茵，霜天似暖春。对秋深，离恨苦，数夜满庭风雨。凝想坐，敛愁眉，孤心似有违¤红窗静，画帘垂，魂消地角天涯。和泪听，断肠窥，漏移灯暗时。求君心，风韵别，浑似一团烟月。歌皓齿，舞红筹，花时醉上楼¤能婉媚，解娇羞，王孙忍不攀留。惟我恨，未绸缪，相思魂梦愁。","dynasty":"唐代","title":"更漏子"}
{"author":"孙光宪","content":"数枝开与短墙平，见雪萼，红跗相映。引起谁人边塞情¤帘外欲三更，吹断离愁月正明。空听隔江声。","dynasty":"唐代","title":"望梅花"}
{"author":"孙光宪","content":"茅舍槿篱溪曲，鸡犬自南自北。菰叶长，水葓开，门外春波涨渌。听织，声促，轧轧鸣梭穿屋。楼倚长衢欲暮，瞥见神仙伴侣。微傅粉，拢梳头，隐映画帘开处。无语，无绪，慢曳罗裙归去。金络玉衔嘶马，系向绿杨阴下。朱户掩，绣帘垂，曲院水流花谢。欢罢，归也，犹在九衢深夜。","dynasty":"唐代","title":"风流子"}
{"author":"孙光宪","content":"翠凝仙艳非凡有，窈窕年华方十九。鬓如云，腰似柳，妙对绮弦歌醁酒¤醉瑶台，携玉手，共燕此宵相偶。魂断晚窗分首，泪沾金缕袖。","dynasty":"唐代","title":"应天长"}
{"author":"孙光宪","content":"愁肠欲断，正是青春半。连理分枝鸾失伴，又是一场离散¤掩镜无语眉低，思随芳草凄凄。凭仗东风吹梦，与郎终日东西。等闲无语，春恨如何去？终是疏狂留不住，花暗柳浓何处¤尽日目断魂飞，晚窗斜界残晖。长恨朱门薄暮，绣鞍骢马空归。","dynasty":"唐代","title":"清平乐"}
{"author":"孙光宪","content":"空碛无边，万里阳关道路。马萧萧，人去去，陇云愁¤香貂旧制戎衣窄，胡霜千里白。绮罗心，魂梦隔，上高楼。曲槛小楼，正是莺花二月。思无憀，愁欲绝，郁离襟¤展屏空对潇湘水，眼前千万里。泪掩红，眉敛翠，恨沉沉。敛态窗前，袅袅雀钗抛颈。燕成双，鸾对影，偶新知¤玉纤澹拂眉山小，镜中嗔共照。翠连娟，红缥缈，早妆时。","dynasty":"唐代","title":"酒泉子"}
{"author":"孙光宪","content":"寂寞掩朱门，正是天将暮。暗澹小庭中，滴滴梧桐雨¤绣工夫，牵心绪，配尽鸳鸯缕。待得没人时，偎倚论私语。暖日策花骢，亸鞚垂杨陌。芳草惹烟青，落絮随风白¤谁家绣毂动香尘，隐映神仙客。狂杀玉鞭郎，咫尺音容隔。金井堕高梧，玉殿笼斜月。永巷寂无人，敛态愁堪绝¤玉炉寒，香烬灭，还似君恩歇。翠辇不归来，幽恨将谁说？春病与春愁，何事年年有。半为枕前人，半为花间酒¤醉金尊，携玉手，共作鸳鸯偶。倒载卧云屏，雪面腰如柳。为惜美人娇，长有如花笑。半醉倚红妆，转语传青鸟¤眷方深，怜恰好，唯恐相逢少。似这一般情，肯信春光老。清晓牡丹芳，红艳凝金蕊。乍占锦江春，永认笙歌地¤感人心，为物瑞，烂熳烟花里。戴上玉钗时，迥与凡花异。密雨阻佳期，尽日凝然坐。帘外正淋漓，不觉愁如锁¤梦难裁，心欲破，泪逐檐声堕。想得玉人情，也合思量我。","dynasty":"唐代","title":"生查子"}
{"author":"孙光宪","content":"红窗寂寂无人语，暗淡梨花雨。绣罗纹地粉新描，博山香炷旋抽条，睡魂销¤天涯一去无消息，终日长相忆。教人相忆几时休？不堪枨触别离愁，泪还流。好风微揭帘旌起，金翼鸾相倚。翠檐愁听乳禽声，此时春态暗关情，独难平¤画堂流水空相翳，一穗香摇曳。教人无处寄相思，落花芳草过前期，没人知。","dynasty":"唐代","title":"虞美人"}
{"author":"孙光宪","content":"月华如水笼香砌，金镮碎撼门初闭。寒影堕高檐，钩垂一面帘¤碧烟轻袅袅，红战灯花笑。即此是高唐，掩屏秋梦长。花冠频鼓墙头翼，东方澹白连窗色。门外早莺声，背楼残月明¤薄寒笼醉态，依旧铅华在。握手送人归，半拖金缕衣。小庭花落无人扫，疏香满地东风老。春晚信沉沉，天涯何处寻¤晓堂屏六扇，眉共湘山远。争奈别离心，近来尤不禁。青岩碧洞经朝雨，隔花相唤南溪去。一只木兰船，波平远浸天¤扣船惊翡翠，嫩玉抬香臂。红日欲沈西，烟中遥解觿。木绵花映丛祠小，越禽声里春光晓。铜鼓与蛮歌，南人祈赛多¤客帆风正急，茜袖偎樯立。极浦几回头，烟波无限愁。","dynasty":"唐代","title":"菩萨蛮"}
{"author":"孙光宪","content":"闾门风暖落花干，飞遍江南雪不寒。独有晚来临水驿，闲人多凭赤阑干。有池有榭即濛濛，浸润翻成长养功。恰似有人长点检，著行排立向春风。根柢虽然傍浊河，无妨终日近笙歌。骖骖金带谁堪比，还笑黄莺不较多。万株枯槁怨亡隋，似吊吴台各自垂。好是淮阴明月里，酒楼横笛不胜吹。","dynasty":"唐代","title":"杂曲歌辞。杨柳枝"}
{"author":"孙光宪","content":"红绶带，锦香囊。为表花前意，殷勤赠玉郎。此时更役心肠，转添秋夜梦魂狂¤思艳质，想娇妆。愿早传金盏，同欢卧醉乡。任人猜妒恶猜防，到头须使似鸳鸯。","dynasty":"唐代","title":"遐方怨"}
{"author":"孙光宪","content":"鸡禄山前游骑，边草白，朔天明，马蹄轻¤鹊面弓离短韔，弯来月欲成。一只鸣髇云外，晓鸿惊。帝子枕前秋夜，霜幄冷，月华明，正三更¤何处戍楼寒笛，梦残闻一声。遥想汉关万里，泪纵横。","dynasty":"唐代","title":"定西番"}
{"author":"孙光宪","content":"冠剑不随君去，江河还共恩深。歌袖半遮眉黛惨，泪珠旋滴衣襟。惆怅云愁雨怨，断魂何处相寻。","dynasty":"唐代","title":"何满子"}
{"author":"孙光宪","content":"春欲尽，景仍长，满园花正黄。粉翅两悠飏，翩翩过短墙¤鲜飙暖，牵游伴，飞去立残芳。无语对萧娘，舞衫沉麝香。","dynasty":"唐代","title":"玉蝴蝶"}
{"author":"孙光宪","content":"古台平，芳草远，馆娃宫外春深。翠黛空留千载恨，教人何处相寻¤绮罗无复当时事，露花点滴香泪。惆怅遥天横渌水，鸳鸯对对飞起。渚莲枯，宫树老，长洲废苑萧条。想像玉人空处所，月明独上溪桥¤经春初败秋风起，红兰绿蕙愁死。一片风流伤心地，魂销目断西子。","dynasty":"唐代","title":"思越人"}
{"author":"孙光宪","content":"离棹逡巡欲动，临极浦，故人相送，去住心情知不共。金船满捧，绮罗愁，丝管咽。回别，帆影灭，江浪如雪。","dynasty":"五代","tags":"送别，饮酒，抒情","title":"上行杯·草草离亭鞍马"}
{"author":"孙光宪","content":"百尺荆台草径荒，如何前日谓云阳。古今不尽迁移恨，依旧台边水渺茫。","dynasty":"宋代","title":"荆台"}
{"author":"孙光宪","content":"半踏长裾宛约行，晚帘疏处见分明，此时堪恨昧平生。早是销魂残烛影，更愁闻着品弦声，杳无消息若为情。","dynasty":"唐代","tags":"爱情，抒情，惆怅，感伤","title":"浣溪沙·半踏长裾宛约行"}
{"author":"孙光宪","content":"揽镜无言泪欲流，凝情半日懒梳头，一庭疏雨湿春愁。杨柳祗知伤怨别，杏花应信损娇羞，泪沾魂断轸离忧。","dynasty":"唐代","title":"浣溪沙其四"}
{"author":"孙光宪","content":"兰沐初休曲槛前，暖风迟日洗头天，湿云新敛未梳蝉。翠袂半将遮粉臆，宝钗长欲坠香肩，此时模样不禁怜。","dynasty":"唐代","title":"浣溪沙其六"}
{"author":"孙光宪","content":"轻打银筝坠燕泥，断丝高罥画楼西，花冠闲上午墙啼。粉箨半开新竹径，红苞尽落旧桃蹊，不堪终日闭深闺。","dynasty":"唐代","title":"浣溪沙其八"}
{"author":"孙光宪","content":"乌帽斜欹倒佩鱼，静街偷步访仙居，隔墙应认打门初。将见客时微掩敛，得人怜处且生疏，低头羞问壁边书。","dynasty":"唐代","title":"浣溪沙其九"}
{"author":"孙光宪","content":"碧玉衣裳白玉人，翠眉红脸小腰身，瑞云飞雨逐行云。除却弄珠兼解佩，便随西子与东邻，是谁容易比真真。","dynasty":"唐代","title":"浣溪沙其十一"}
{"author":"孙光宪","content":"何事相逢不展眉，苦将情分恶猜疑，眼前行止想应知。半恨半嗔回面处，和娇和泪泥人时，万般饶得为怜伊。","dynasty":"唐代","title":"浣溪沙其十二"}
{"author":"孙光宪","content":"落絮飞花满帝城，看看春尽又伤情，岁华频度想堪惊。风月岂惟今日恨，烟霄终待此身荣，未甘虚老负平生。","dynasty":"唐代","title":"浣溪沙其十三"}
{"author":"孙光宪","content":"静想离愁暗泪零，欲栖云雨计难成，少年多是薄情人。万种保持图永远，一般模样负神明，到头何处问平生。","dynasty":"唐代","title":"浣溪沙其十四"}
{"author":"孙光宪","content":"试问于谁分最多，便随人意转横波，缕金衣上小双鹅。醉后爱称娇姐姐，夜来留得好哥哥，不知情事久长么。","dynasty":"唐代","title":"浣溪沙其十五"}
{"author":"孙光宪","content":"叶坠空阶折早秋，细烟轻雾锁妆楼，寸心双泪惨娇羞。风月但牵魂梦苦，岁华偏感别离愁，恨和相忆两难酬。","dynasty":"唐代","title":"浣溪沙其十六"}
{"author":"孙光宪","content":"月淡风和画阁深，露桃烟柳影相侵，敛眉凝绪夜沈沈。长有梦魂迷别浦，岂无春病入离心，少年何处恋虚襟。","dynasty":"唐代","title":"浣溪沙其十七"}
{"author":"孙光宪","content":"自入春来月夜稀，今宵蟾彩倍凝辉，强开襟抱出帘帷。齧指暗思花下约，凭阑羞睹泪痕衣，薄情狂荡几时归。","dynasty":"唐代","title":"浣溪沙其十八"}
{"author":"孙光宪","content":"十五年来锦岸游，未曾行处不风流，好花长与万金酬。满眼利名浑信运，一生狂荡恐难休，且陪烟月醉红楼。","dynasty":"唐代","title":"浣溪沙其十九"}
{"author":"孙光宪","content":"柳拖金缕，著烟笼雾，濛濛落絮。凤皇舟上楚女，妙舞，雷喧波上鼓。龙争虎战分中土，人无主，桃叶江南渡。襞花笺，艳思牵，成篇，宫娥相与传。","dynasty":"唐代","title":"河传其二"}
{"author":"孙光宪","content":"花冠频鼓墙头翼，东方澹白连窗色。门外早莺声，背楼残月明。薄寒笼醉态，依旧铅华在。握手送人归，半拖金缕衣。","dynasty":"唐代","title":"菩萨鬘其二"}
{"author":"孙光宪","content":"小庭花落无人扫，疏香满地东风老。春晚信沈沈，天涯何处寻。晓堂屏六扇，眉共湘山远。争奈别离心，近来尤不禁。","dynasty":"唐代","title":"菩萨鬘其三"}
{"author":"孙光宪","content":"木绵花映丛祠小，越禽声里春光晓。铜鼓与蛮歌，南人祈赛多。客帆风正急，茜袖偎樯立。极浦几回头，烟波无限愁。","dynasty":"唐代","title":"菩萨鬘其五"}
{"author":"孙光宪","content":"江上草芊芊，春晚湘妃庙前。一方卵色楚南天，数行斜雁联翩。独倚朱阑情不极，魂断终朝相忆。两桨不知消息，远汀时起鸂鶒。","dynasty":"唐代","title":"河渎神其二"}
{"author":"孙光宪","content":"暖日策花骢，亸鞚垂杨陌。芳草惹烟青，落絮随风白。谁家绣毂动香尘，隐映神仙客。狂杀玉鞭郎，咫尺音容隔。","dynasty":"唐代","title":"生查子其二"}
{"author":"孙光宪","content":"金井堕高梧，玉殿笼斜月。永巷寂无人，敛态愁堪绝。玉炉寒，香烬灭，还似君恩歇。翠辇不归来，幽恨将谁说。","dynasty":"唐代","title":"生查子其三"}
{"author":"孙光宪","content":"春病与春愁，何事年年有。半为枕前人，半为花间酒。醉金尊，携玉手，共作鸳鸯偶。倒载卧云屏，雪面腰如柳。","dynasty":"唐代","title":"生查子其四"}
{"author":"孙光宪","content":"为惜美人娇，长有如花笑。半醉倚红妆，转语传青鸟。眷方深，怜恰好，唯恐相逢少。似这一般情，肯信春光老。","dynasty":"唐代","title":"生查子其五"}
{"author":"孙光宪","content":"清晓牡丹芳，红艳凝金蕊。乍占锦江春，永认笙歌地。感人心，为物瑞，烂熳烟花里。戴上玉钗时，迥与凡花异。","dynasty":"唐代","title":"生查子其六"}
{"author":"孙光宪","content":"密雨阻佳期，尽日凝然坐。帘外正淋漓，不觉愁如锁。梦难裁，心欲破，泪逐檐声坠。想得玉人情，也合思量我。","dynasty":"唐代","title":"生查子其七"}
{"author":"孙光宪","content":"霜拍井梧乾叶堕，翠帏雕槛初寒。薄铅残黛称花冠，含情无语，延伫倚阑干。杳杳征轮何处去，离愁别恨千般。不堪心绪正多端，镜奁长掩，无意对孤鸾。","dynasty":"唐代","title":"临江仙其一"}
{"author":"孙光宪","content":"暮雨凄凄深院闭，灯前凝坐初更。玉钗低压鬓云横，半垂罗幕，相映烛光明。终是有心投汉佩，低头但理秦筝。燕双鸾偶不胜情，只愁明发，将逐楚云行。","dynasty":"唐代","title":"临江仙其二"}
{"author":"孙光宪","content":"曲槛小楼，正是莺花二月。思无憀，愁欲绝，郁离襟。展屏空对潇湘水，眼前千万里。泪掩红，眉敛翠，恨沈沈。","dynasty":"唐代","title":"酒泉子其二"}
{"author":"孙光宪","content":"敛态窗前，袅袅雀钗抛颈。燕成双，鸾对影，偶新知。玉纤澹拂眉山小，镜中嗔共照。翠连娟，红缥缈，早妆时。","dynasty":"唐代","title":"酒泉子其三"}
{"author":"孙光宪","content":"等闲无语，春恨如何去。终是疏狂留不住，花暗柳浓何处。尽日目断魂飞，晚窗斜界残晖。长恨朱门薄暮，绣鞍骢马空归。","dynasty":"唐代","title":"清平乐其二"}
{"author":"孙光宪","content":"听寒更，闻远雁，半夜萧娘深院。扃绣户，下珠帘，满庭喷玉蟾。人语静，香闺冷，红幕半垂清影。云雨态，蕙兰心，此情江海深。","dynasty":"唐代","title":"更漏子其一"}
{"author":"孙光宪","content":"今夜期，来日别，相对祗堪愁绝。偎粉面，撚瑶簪，无言泪满襟。银箭落，霜华薄，墙外晓鸡咿喔。听付属，恶情悰，断肠西复东。","dynasty":"唐代","title":"更漏子其二"}
{"author":"孙光宪","content":"烛荧煌，香旖旎，闲放一堆鸳被。慵就寝，独无憀，相思魂欲销。不会得，这心力，判了依前还忆。空自怨，奈伊何，别来情更多。","dynasty":"唐代","title":"更漏子其三"}
{"author":"孙光宪","content":"掌中珠，心上气，爱惜岂将容易。花下月，枕前人，此生谁更亲。交颈语，合欢身，便同比目金鳞。连绣枕，卧红茵，霜天似暖春。","dynasty":"唐代","title":"更漏子其四"}
{"author":"孙光宪","content":"求君心，风韵别，浑似一团烟月。歌皓齿，舞红筹，花时醉上楼。能婉媚，解娇羞，王孙忍不攀留。惟我恨，未绸缪，相思魂梦愁。","dynasty":"唐代","title":"更漏子其六"}
{"author":"孙光宪","content":"楼倚长衢欲暮，瞥见神仙伴侣。微傅粉，拢梳头，隐映画帘开处。无语，无绪，慢曳罗裙归去。","dynasty":"唐代","title":"风流子其二"}
{"author":"孙光宪","content":"金络玉衔嘶马，系向绿杨阴下。朱户掩，绣帘垂，曲院水流花谢。欢罢，归也，犹在九衢深夜。","dynasty":"唐代","title":"风流子其三"}
{"author":"孙光宪","content":"帝子枕前秋夜，霜幄冷，月华明，正三更。何处戍楼寒笛，梦残闻一声，遥想汉关万里，泪纵横。","dynasty":"唐代","title":"定西番其二"}
{"author":"孙光宪","content":"如何，遣情情更多。永日水堂帘下，敛羞蛾。六幅罗裙窣地，微行曳碧波。看尽满池疏雨，打团荷。","dynasty":"唐代","title":"思帝乡"}
{"author":"孙光宪","content":"渚莲枯，宫树老，长洲废苑萧条。想像玉人空处所，月明独上溪桥。经春初败秋风起，红兰绿蕙愁死。一片风流伤心地，魂销目断西子。","dynasty":"唐代","title":"思越人其二"}
{"author":"孙光宪","content":"泛流萤，明又灭，夜凉水冷东湾阔。风浩浩，笛寥寥，万顷金波重叠。杜若洲，香郁烈，一声宿雁霜时节。经霅水，过松江，尽属侬家日月。","dynasty":"唐代","title":"渔歌子其二"}
{"author":"孙光宪","content":"映月论心处，偎花见面时。倚郎和袖抚香肌，遥指画堂深院，许相期。解佩君非晚，虚襟我未迟。愿如连理合欢枝，不似五陵狂荡，薄情儿。","dynasty":"唐代","title":"南歌子其二"}
{"author":"孙光宪","content":"乱绳千结绊人深，越罗万丈表长寻。杨柳在身垂意绪，藕花落尽见莲心。","dynasty":"唐代","title":"竹枝其二"}
{"author":"孙光宪","content":"闾门风暖落花乾，飞遍江城雪不寒。独有晚来临水驿，闲人多凭赤阑干。","dynasty":"唐代","title":"杂曲歌辞其一杨柳枝"}
{"author":"孙光宪","content":"有池有榭即濛濛，浸润翻成长养功。恰似有人长点检，著行排立向春风。","dynasty":"唐代","title":"杂曲歌辞其二杨柳枝"}
{"author":"孙光宪","content":"根柢虽然傍浊河，无妨终日近笙歌。骖骖金带谁堪比，还笑黄莺不较多。","dynasty":"唐代","title":"杂曲歌辞其三杨柳枝"}
{"author":"孙光宪","content":"万株枯槁怨亡隋，似吊吴台各自垂。好是淮阴明月里，酒楼横笛不胜吹。","dynasty":"唐代","title":"杂曲歌辞其四杨柳枝"}
{"author":"孙光宪","content":"晚厨烹淡菜，春杼种橦花。","dynasty":"唐代","title":"句"}
{"author":"方万","content":"垂老虬髯感旧知，西风吹泪赴江湄。红颜薄命伤今古，莫怨茅山乞药迟。","dynasty":"明代","title":"忆乔其一"}
{"author":"方万","content":"画阑珠箔小楼西，逐伴听歌惜醉携。一自燕巢无社信，马过花巷只长嘶。","dynasty":"明代","title":"忆乔其二"}
{"author":"方万","content":"荒郊霾雾掩残香，惜舞怜歌总断肠。脆折锦棚呼谢豹，数声哀些咽斜阳。","dynasty":"明代","title":"忆乔其三"}
{"author":"陈廷璧","content":"膏雨油然洒，名山淑景新。浮青凌碧落，含翠媚芳春。岫霭云根湿，天和巘影真。锦屏怜竹后，万卉净无尘。","dynasty":"清代","title":"凤岫春雨"}
{"author":"陈廷璧","content":"共许寻幽到鲫潭，茫然一带注东南。湖光不断清如拭，野色全收绿正酣。鸥鹭忘机閒出没，菰蒲随意长差参。台阳好景真成画，几度骚人取次探。","dynasty":"清代","title":"鲫鱼潭"}
{"author":"陈廷璧","content":"金阙松间映碧溪，石阶层累绿园西。丝桐响动珠林地，竹树声喧宝殿鸡。匏酒薰蒸欢客对，土山秀拔望云齐。革皮画鼓空中震，木落烟销宿鸟啼。","dynasty":"清代","title":"竹溪寺"}
{"author":"陈廷璧","content":"赤嵌城临水，千年照夕阳。馀辉流海国，斜影上台隍。环顾皆昭烛，遥瞻似渺茫。归帆依岛屿，短笛起沧浪。到处丹霞丽，无边紫气扬。东宁饶胜景，览古仰清光。","dynasty":"清代","title":"赤嵌夕照"}
{"author":"陈继善","content":"灯火南城夜，春风借齿牙。阿蒙曾刮目，文举幸通家。尚渴霏霏诲，翻成起起嗟。向来觞咏地，衰柳夕阳斜。","dynasty":"宋代","title":"挽赵秋晓"}
{"author":"刘皂","content":"客舍并州已十霜，归心日夜忆咸阳。无端更渡桑干水，却望并州是故乡。","dynasty":"唐代","tags":"思乡","title":"旅次朔方/渡桑干"}
{"author":"刘皂","content":"雨滴长门秋夜长，愁心和雨到昭阳。泪痕不学君恩断，拭却千行更万行。宫殿沈沈月欲分，昭阳更漏不堪闻。珊瑚枕上千行泪，不是思君是恨君。蝉鬓慵梳倚帐门，蛾眉不扫惯承恩。旁人未必知心事，一面残妆空泪痕。","dynasty":"唐代","tags":"女子，宫怨，无奈","title":"长门怨三首"}
{"author":"刘皂","content":"一株新柳色，十里断孤城。为近东西路，长悬离别情。","dynasty":"唐代","title":"边城柳"}
{"author":"刘皂","content":"雨滴长门秋夜长，愁心和雨到昭阳。泪痕不学君恩断，拭却千行更万行。","dynasty":"唐代","title":"长门怨"}
{"author":"刘皂","content":"蝉鬓慵梳倚帐门，蛾眉不扫惯承恩。旁人未必知心事，一面残妆空泪痕。","dynasty":"唐代","title":"长门怨三首其三"}
{"author":"刘皂","content":"宫殿沈沈月欲分，昭阳更漏不堪闻。珊瑚枕上千行泪，不是思君是恨君。","dynasty":"唐代","title":"长门怨"}
{"author":"范质","content":"翰苑重求李谪仙，词锋颖利胜龙泉。朝趋建礼霞烘日，夜直承明月印天。圣主重知缘国士，相公多喜为同年。青春才子金门贵，蜀锦袍新夺日鲜。","dynasty":"宋代","title":"贺李昉"}
{"author":"范质","content":"去上初释褐，一命列蓬丘。青袍春草色，白紵弃如仇。适会龙飞庆，王泽天下流。尔得六品阶，无乃太为优。凡登进士第，四选升校雠。历官十五考，叙阶与乐俦。如何志未满，意欲凌云游。若言品位卑，寄书来我求。省之再三叹，不觉泪盈眸。吾家本寒素，门地寡公侯。先子有令德，乐道尚优游。生逢世多僻，委顺信沈浮。仁宦不喜达，吏隐同庄周。积善有馀庆，清白为贻谋。伊余奉家训，孜孜务进修。夙夜事勤肃，言行思悔尤。出门择交友，防慎畏薰莸。省躬常惧玷，恐掇庭闱羞。童年志於学，不惰为箕裘。二十中甲科，赪尾化为虬。三十入翰苑，步武向瀛洲。四十登宰辅，貂冠侍冕旒。备位行一纪，将何助帝酞。即非救旱雨，岂是济川舟。天子未遐弃，日益素餐忧。黄河润千里，草木皆浸渍。吾宗凡九人，继踵升官次。门内无百丁，森森朱绿紫。鵷行洎内职，亚尹州从事。府掾监省官，高低皆清美。悉由侥倖升，不因资考至。朝迁悬爵秩，命之曰公器。不蚕复不穡，未尝勤四体。虽然一家荣，岂塞众人议。颙颙十目窥，龊龊千人指。借问尔与吾，如何不自愧。戒尔学立身，莫若先孝弟。怡怡奉亲长，不敢生骄易。战战复兢兢，造次必於是。戎尔学干禄，莫若勤道艺。尝闻诸格言，学而优则仕。不患人不知，惟患学不至。戒尔远了耻辱，恭则近乎礼。自卑而尊人，先彼而后己。相鼠与茅鸱，宜鉴诗人刺。戒尔勿旷放，旷放非端士。周孔垂名教，齐梁尚清议。南朝称八达，千载秽青史。戒尔勿嗜酒，狂药非佳味。能移谨厚性，化为凶险类。古今倾败者，历历皆可记。戎尔勿多言，多言者众忌。苟不慎枢机，灭危从此始。是非毁誉间，适足为身累。举世重交游，凝结金兰契。忿怨容易生，风波当时起。所以君子心，汪汪淡如水。举世好承奉，昂昂增意气。不知承奉者，以尔为玩戏。所以古人疾，蘧蒢与戚施。举世重任侠，俗呼为气义。为人赴急难，往往陷刑死。所以马援书，殷勤戒诸子。举世贱清素，奉身好华侈，肥马衣轻裘，扬扬过闾里。虽得市童怜，还为识者鄙。我本羇旅臣，遭逢尧舜理。位重才不充，戚戚怀忧畏。深渊与薄冰，蹈之唯恐坠。尔曹当悯我，勿使增罪戾。闭门敛踪迹，缩首避名势。名势不久居，华竟何足恃。物盛必有衰，有隆还有替。速成不坚牢，亟走多颠踬。灼灼园中花，早发还先萎。迟迟涧畔松，郁郁含晚翠。赋命有疾徐，青云难力致。寄语谢诸郎，躁进徒为耳。","dynasty":"宋代","title":"诫儿侄八百字"}
{"author":"王淮","content":"踏遍江南，予岂为、解衣推食。谩赢得、烟波短棹，月楼长笛。看剑功名心已死，积薪涕泪今谁滴。想中原、一望一伤情，英雄客。形势地，远如昔。谈笑里，封侯觅。岂有于前代，无于今日。龙豹莫藏韬略手，犬羊快扫腥膻迹。看诸公、事业卜枭卢，何荣掷。莺啼序离骚困吟梦醒，访台城旧路。问流水、东入沧溟，还解流转西否。鸟衣梦、浪传故国，晴烟冉冉宫墙树。念吟魂凄断，待随燕子来去。回首十年，阑锦花场，趁吟云赋雨。可曾对、宝瑟知音，高轩为谁轻驻。倚东风、愁长笑短，水云深、春江日暮。伴羁怀，唯有征衫，贮寒半缕。高情谩赋。蕙带兰襟，蛾眉古来相妒。英雄到、江南易老，后来谁更，风景伤心，泪沾樽俎。登山宴水，横江酹酒，倾将慷慨酬形势，付兴亡、一笑翻歌舞。独醒难继山公，上马旌旗动，又还惊起鸥鹭。危亭恨极，落尽寒香，怕道断肠句。有多少、行星翠点，春浅寒深，孕粉藏香，蝶清蜂瘦。因孤彩笔芳笺，拟待倩取游丝，紧却离绪。旋□□、写入呜弦柱。曲高调古。更人何在，谁比和、此幽素。","dynasty":"宋代","title":"满江南（用吴渊吴潜二公韵）"}
{"author":"王淮","content":"踏遍江南，予岂为、解衣推食。谩赢得、烟波短棹，月楼长笛。看剑功名心已死，积薪涕泪今谁滴。想中原、一望一伤情，英雄客。形势地，还如昔。谈笑里，封侯觅。岂有於前代，无於今日。龙豹莫藏韬略手，犬羊快扫腥膻迹。看诸公、事业卜枭卢，何劳掷。","dynasty":"宋代","title":"满江红·踏遍江南"}
{"author":"王淮","content":"炎祚开中叶，龙翔自有真。挥戈回日照，洗甲挽天津。立极乾坤正，循环雨露新。嗣皇能继志，诗为武功陈。","dynasty":"宋代","title":"高宗皇帝挽词"}
{"author":"王淮","content":"历数尧咨舜，羹墙舜见尧。三加徽号册，五日未央朝。庙祀瞻龙衮，韶音遏凤箫。伏蒲思往事，泪湔浙江潮。","dynasty":"宋代","title":"高宗皇帝挽词"}
{"author":"王淮","content":"关中失鹿人争逐，一去鸿门不可寻。千古英雄死遗恨，封侯庙食更何心。","dynasty":"宋代","title":"题福佑王庙"}
{"author":"王淮","content":"老龙不识天有数，刚要为霖触天怒。天呼六丁驱下来，不容驻脚天街路。雷神伐鼓云扬旗，火鞭乱打列缺驰。海波起立一千丈，阳侯叫噪冯夷嘻。泥鳅土蟮妖鬼技，侧睨坳洼务得志。那知龙抱九土忧，弭角摧鳞潜出涕。哀哉九土毛骨焦，虾蟆蜥蜴担工劳。尔龙稳稳卧海窟，再莫多事生惊涛。海中虽无五花树，海中绰有宽闲地。朝吐扶桑白日光，暮吞细柳蠙霞气。我闻北周是太荒，一团阴气余无阳。何不衔取玉烛上天去，晒破鳌足八极俱辉光。","dynasty":"宋代","title":"张道玄天师画降龙图"}
{"author":"王淮","content":"落红香散东风软，灵岩络翠苔纹浅。闲庭昼永日当空，花影团团移未转。两鸡不识春意佳，栖迟也傍庭前花。父鸡昂然气雄壮，独立峰颠发高唱。母鸡喈喈领七雏，且行且逐鸣相呼。两雏依依挟母腋，母力已劳儿自得。两雏啾啾趋母前，有如娇儿听母言。两雏唧唧随母后，呼之不前不停口。一雏引首接母虫，儿腹已饱母腹空。嗟尔爱雏乃如此，不知尔雏何报尔。钱翁摹此悦生意，我独观之暗流涕。劬劳难报慈母恩，漂泊江湖复何济。展图三叹重摩挲，鸡乎鸡乎奈尔何！","dynasty":"宋代","title":"钱舜举画花石子母鸡图"}
{"author":"王淮","content":"天台山，乃在钱塘之南，瓯越之间。上有撑云挂日千丈高峰挺岌?，下有奔雷喷雪万仞深壑流潺湲。银河倒泻石梁滑，自非仙风道骨谁能攀。紫芝吹香绿烟暖，碧桃影锁青霞闲。是为上清玉平洞天府，楼阁十二神仙寰。中有绰约两姝子，玉为肌肤花为颜。壶里乾坤贮甲子，鼎中龙虎烧灵丹。彼美刘阮郎，采药于此携倾筐。幽寻远去不知极，遂使归路迷羊肠。载饥载渴日云暮，欲进不进徒徬徨。且攀桃实当饥粮，且掬涧泉为渴浆。一瓢何处忽流出，知有人家居上方。再涉一水盘一冈，可人正见双姝行。双姝笑相迎，喜气回春阳。问郎来何晚，邀郎归洞房。先呼小玉排金门，推锁窗，水晶钩挂珊瑚帐，云母屏开玳瑁床。与郎夙世有缘契，愿郎结作双鸳鸯。四邻仙客来相贺，手持七宝玻璃觞。酌郎酒，劝郎尝，愿郎慎勿思故乡。烧凤烛，坰龙香，五云绚烂流祥光。青鸾歌，白鹤舞，金童吹箫玉女鼓。胡麻饭，山羊脯，劝郎饱飡心勿苦。尤云殢雨昏复晨，天家日月四时春。翠禽何事苦饶隔，窗舌唤醒思归人。郎思归心何切切，只为尘根难断绝。留郎不住送郎行，袖罗掩面难为情。携手行行出洞天，归寻旧迹都茫然。但见崩城败郭惨淡照斜日，荒林故陇萧瑟凝寒烟。甫欲询子孙，子孙已是七叶传。甫欲询故人，故人枯骨消黄泉。只道山中才半载，岂知世上成千年。进无所依退无据，却忆仙家游乐处。抚心惆怅欲往从，奈此万壑千峰隔云树。仙姝有约不负人，到头毕竟还相遇。何人貌此仙家踪，缟素淅淅回灵风。黄绢索我写新句，惜无健笔为形容。举头遥望天台路，赤城霞气横天东。神仙之说未必无，但恨凡胎俗骨难轻逢。","dynasty":"宋代","title":"刘阮天台谣"}
{"author":"王淮","content":"雁叫新霜九月时，客边情况日凄其。枯风败叶藤缠屋，细雨疏花豆压篱。鸡嫩蟹肥村店酒，鹭闲鸥淡野桥诗。待君流水柴门下，共醉斜阳倒接夌。","dynasty":"宋代","title":"寄吴廷圭"}
{"author":"王淮","content":"具锦峰头搷下菰，睢雄树底数荣枯。落花烟冷烧丹灶，芳草云深卖酒垆。高塔守灯留独鹤，败祠衔鼓失群乌。秋风一片榴皮迹，零落祇园壁上图。","dynasty":"宋代","title":"游东林山"}
{"author":"王淮","content":"吹断金猊一缕烟，凄风忽到鬓毛边。出门叹有千歧路，负郭惭无二顷田。浅水干芦秋雨雁，荒村病柳夕阳蝉。空窗独掩黄昏后，半壁寒灯对榻燃。","dynasty":"宋代","title":"旅馆书怀次韵"}
{"author":"王淮","content":"踏遍江南，予岂为、解衣推食。谩赢得、烟波短棹，月楼长笛。看剑功名心已死，积薪涕泪今谁滴。想中原、一望一伤情，英雄客。形势地，还如昔。谈笑里，封侯觅。岂有于前代，无于今日。龙豹莫藏韬略手，犬羊快扫腥膻迹。看诸公、事业卜枭卢，何劳掷。","dynasty":"宋代","title":"满江红用吴渊吴潜二公韵"}
{"author":"王淮","content":"无心涉是非，水屋掩柴扉。俯槛池鱼跃，开门野鹭飞。松花酿腊酒，荷叶补秋衣。向晚看山去，孤筇步落晖。","dynasty":"明代","title":"清乐轩"}
{"author":"王淮","content":"流水绕柴门，门前小径村。棘篱喧鸟雀，桑野散鸡豚。午灶黄粱熟，春缸白酒浑。田翁无少事，閒坐弄诸孙。","dynasty":"明代","title":"田家"}
{"author":"王淮","content":"丘壑谁为伴，相携独有君。出门深雨雪，极目限江云。白发空年迈，青灯坐夜分。岁阑相忆梦，只在剡溪滨。","dynasty":"明代","title":"雪中怀故人"}
{"author":"王淮","content":"秋满瑶台夜未央，美人何处醉传觞。烟霞城郭山光霁，风月楼台水气凉。帘捲桂花香满席，屏开梧叶影侵床。紫箫吹断霓裳曲，鹤在遥林梦正长。","dynasty":"明代","title":"中秋怀吴廷圭"}
{"author":"王淮","content":"武陵十里桃花水，遥接仙家洞天里。桃花不隐洞中春，引得渔郎来问津。洞中墙屋开村落，石田沙田足耕凿。阴连绿树昼昏昏，鸣鸡吠犬东西门。渔郎相见惊相语，共问今朝是谁主。秦家虐㷔逐飞烟，司马独主江南天。尊前论罢长叹息，醉掩松窗卧苔石。明朝出洞归故乡，回首万壑云茫茫。山中此景知无有，千载词人说盈口。我欲携书上钓船，洞口去觅桃花源。","dynasty":"明代","title":"桃源行"}
{"author":"王淮","content":"翠鬟二八秦宫女，学得吹箫作鸾语。芙蓉帐暖护春香，十二楼头弄云雨。箫声飘飘度彩霞，好风送上仙人家。仙人特遣双凤下，载入秦宫看桂华。桂华零落秦宫冷，十二楼头空月影。寒螀夜夜断人肠，双凤不来云路长。","dynasty":"明代","title":"秦女吹箫曲"}
{"author":"王淮","content":"梅花雪洗香尘陌，柳淡官桥春一色。家家对月赏元宵，火树鳌山高百尺。九街箫鼓沸春声，灯下女郎连袂行。唱尽开元太平曲，月轮已过西楼楹。","dynasty":"明代","title":"元宵踏歌"}
{"author":"单炜","content":"兰亭一入昭陵后，笔法于今未易回。谁识定斋三昧笔，又传璧拆到江梅。","dynasty":"宋代","title":"与郭敬叔"}
{"author":"卢僎","content":"紫陌开行树，朱城出晚霞。犹怜惯去国，疑是梦还家。风弱知催柳，林青觉待花。交亲望归骑，几处拥年华。","dynasty":"唐代","tags":"春天，写景，抒情","title":"岁晚还京台望城阙成口号先赠交亲"}
{"author":"卢僎","content":"君不见巴乡气候与华别，年年十月梅花发。上苑今应雪作花，宁知此地花为雪。自从迁播落黔巴，三见江上开新花。故园风花虚洛汭，穷峡凝云度岁华。花情纵似河阳好，客心倍伤边候早。春候飒惊楼上梅，霜威未落江潭草。江水侵天去不还，楼花覆帘空坐攀。一向花前看白发，几回梦里忆红颜。红颜白发云泥改，何异桑田移碧海。却想华年故国时，唯馀一片空心在。空心吊影向谁陈，云台仙阁旧游人。傥知巴树连冬发，应怜南国气长春。","dynasty":"唐代","tags":"写景，叙事，抒情，议论","title":"十月梅花书赠"}
{"author":"卢僎","content":"桂树生南海，芳香隔楚山。今朝天上见，疑是月中攀。","dynasty":"唐代","title":"题殿前桂叶"}
{"author":"卢僎","content":"朝天驰马绝，册帝□宫祖。恍惚陵庙新，萧条池馆古。万化一朝空，哀乐此路同。西园有明月，修竹韵悲风。","dynasty":"唐代","title":"让帝挽歌词二首其二"}
{"author":"卢僎","content":"赋生期独得，素业守微班。外忝文学知，鸿渐鹓鹭间。内倾水木趣，筑室依近山。晨趋天日晏，夕卧江海闲。松风生坐隅，仙禽舞亭湾。曙云林下客，霁月池上颜。虽曰坐郊园，静默非人寰。时步苍龙阙，宁异白云关。语济岂时顾，默善忘世攀。世网余何触，天涯谪南蛮。回首思洛阳，喟然悲贞艰。旧林日夜远，孤云何时还。","dynasty":"唐代","title":"初出京邑有怀旧林"}
{"author":"卢僎","content":"虎啸山城晚，猿鸣江树秋。红林架落照，青峡送归流。归流赴淮海，征帆下扬州。族父江阳令，盛业继前修。文掩崔亭伯，德齐陈太丘。时哉惜未与，千载且为俦。忆昔山阳会，长怀东上游。称觞阮林下，赋雪谢庭幽。道浓礼自略，气舒文转遒。高情薄云汉，酣态坐芳洲。接席复连轸，出入陪华輈.独善与兼济，语默奉良筹。岁月欢无已，风雨暗飕飕。掌宪时持节，为邦邈海头。子人惠虽树，苍生望且留。微躬趋直道，神甸忝清猷。仙台适西步，蛮徼忽南浮。宇内皆安乐，天涯独远投。忠信徒坚仗，神明岂默酬。观生海漫漫，稽命天悠悠。云昏巴子峡，月远吴王楼。怀昔明不寐，悲令岁属周。喟无排云翮，暂得抒离忧。空洒沾红泪，万里逐行舟。","dynasty":"唐代","title":"稍秋晓坐阁，遇舟东下扬州，即事寄上族父江阳令"}
{"author":"卢僎","content":"泰伯玄风远，延州德让行。阖棺追大节，树羽册鸿名。地户迎天仗，皇阶失帝兄。还闻汉明主，遗剑泣东平。朝天驰马绝，册帝□宫祖。恍惚陵庙新，萧条池馆古。万化一朝空，哀乐此路同。西园有明月，修竹韵悲风。","dynasty":"唐代","title":"让帝挽歌词二首"}
{"author":"卢僎","content":"金鼎属元方，琐闱连季常。畏盈聊出守，分命乃维良。晓骑辞朝远，春帆向楚常。贤哉谦自牧，天下咏馀芳。","dynasty":"唐代","title":"送苏八给事出牧徐州用芳韵"}
{"author":"卢僎","content":"佳气晓葱葱，乾行入震宫。前星迎北极，少海被南风。视膳铜楼下，吹笙玉座中。训深家以正，义举俗为公。父子成钊合，君臣禹启同。仰天歌圣道，犹愧乏雕虫。","dynasty":"唐代","title":"上幸皇太子新院应制"}
{"author":"卢僎","content":"风后轩皇佐，云峰谢客居。承恩来翠岭，缔赏出丹除。飞盖松溪寂，清笳玉洞虚。窥岩详雾豹，过水略泉鱼。乡入无何有，时还上古初。伊皋羞过狭，魏丙服粗疏。白雪缘情降，青霞落卷舒。多惭郎署在，辄继国风馀。","dynasty":"唐代","title":"奉和李令扈从温泉宫赐游骊山韦侍郎别业"}
{"author":"卢僎","content":"握镜均荒服，分衡得大同。征贤一台上，补吏五谿中。雨露将天泽，文章播国风。汉庭暌直谅，楚峡望清通。马逐霜鸿渐，帆沿晓月空。还期凤池拜，照耀列星宫。","dynasty":"唐代","title":"季冬送户部郎中使黔府选补"}
{"author":"卢僎","content":"抱玉三朝楚，怀书十上秦。年年洛阳陌，花鸟弄归人。","dynasty":"唐代","title":"途中口号（一作郭向诗）"}
{"author":"卢僎","content":"去国三巴远，登楼万里春。伤心江上客，不是故乡人。","dynasty":"唐代","title":"南望楼"}
{"author":"卢僎","content":"秋郊日半隐，野树烟初映。风水正萧条，那甚动离咏。","dynasty":"唐代","title":"临川送别"}
{"author":"程尹起","content":"自笑操刀拙，经年客梦长。乡心传雁字，宦辙险羊肠。老去花朝露，归来菊晚霜。莫荒畦畔秫，寄语旧高阳。","dynasty":"清代","title":"解组书怀"}
{"author":"程尹起","content":"谢却折腰米，开尝瓮面春。隔篱呼共醉，明日是行人。","dynasty":"清代","title":"明发疁城招王子翌思小饮"}
{"author":"陈璔","content":"白云红叶冷萧林，初地人生出世心。最是夕阳烟树暝，磬声遥在半山阴。","dynasty":"清代","title":"题水峪寺"}
{"author":"吴锡麒","content":"说相思，问相思，枫落吴江雁去迟。天寒二九时。怨谁知？梦谁知？可有梅花寄一枝？雪来翠羽飞。","dynasty":"清代","tags":"婉约，题赠，相思","title":"长相思·以书寄西泠诸友即题其后"}
{"author":"吴锡麒","content":"江南三月听莺天，买酒莫论钱。晚笋余花，绿阴青子，春老夕阳前。欲寻旧梦前溪去，过了柳三眠。桑径人稀，吴蚕才动，寒倚一梯烟。","dynasty":"清代","tags":"婉约，伤春，感叹，时光","title":"少年游·江南三月听莺天"}
{"author":"吴锡麒","content":"春波软荡红楼水，多时不放莺儿起。一样夕阳天，留寒待禁烟。已是人消瘦，只此情依旧。可奈别离何，明朝杨柳多。","dynasty":"清代","tags":"婉约，写景，思念","title":"菩萨蛮·春波软荡红楼水"}
{"author":"吴锡麒","content":"月黑星移灯屡闪，依稀打过初更。清游如此太多情。豆花凉帖地，知雨咽虫声。渐逼疏蓬风淅淅，几家茅屋都扃。茨茹荷叶认零星。不知潮欲落，渔梦悄然生。","dynasty":"清代","tags":"婉约，纪游，写景","title":"临江仙·夜泊瓜洲"}
{"author":"吴锡麒","content":"铁马金戈梦不成，熏炉茗碗寄余情。苏黄以外无其匹，梁益之间老此生。击贼未忘垂钓日，临终如唱渡河声。长吟直与精灵接，千亿梅花坐月明。","dynasty":"清代","title":"读放翁集"}
{"author":"吴锡麒","content":"登高故事畏人夸，九日天涯又水涯。江影明边初落雁，夕阳黄处独看花。相思兄弟难成梦，如此亭台不是家。输与沙鸥心迹好，一汀秋色住蒹葭。","dynasty":"清代","title":"九日登临江亭"}
{"author":"吴锡麒","content":"虎气消沈鹤市荒，东风容易客回肠。贞娘墓上年年柳，画了春愁画夕阳。","dynasty":"清代","title":"虎丘其一"}
{"author":"吴锡麒","content":"水阁家家风幔开，画阑曲折粉塘回。冶香轻似落花过，快橹瞥如飞燕来。","dynasty":"清代","title":"虎丘其二"}
{"author":"吴锡麒","content":"看红看白数花枝，传唱朱翁乐府词。一半樱桃一半笋，送春天气不多时。","dynasty":"清代","title":"虎丘其三"}
{"author":"吴锡麒","content":"肥遁先生志，祠堂重此州。一星终古客，落日大江流。帝业推铜马，闲身羡野鸥。谁传男子在，徒枉故人求。币乃同汤聘，竿终笑吕投。功名轻骥足，风雨老羊裘。痴甚贻书霸，狂哉洗耳由。耦耕仙侣共，立传逸民牧。我亦闻风起，因来系榜游。苍苍迷万壑，咄咄感千秋。大树凋名将，云台失列侯。谶谁陈赤伏，亭已圮芜蒌。白发看遗像，青山有故丘。几家绵子姓，七里聚渔讴。顽懦犹能激，孤高不可俦。惟应竹如意，遗响答峰头。","dynasty":"清代","title":"钓台谒严子陵祠"}
{"author":"吴锡麒","content":"雄雷震空六甲驱，空青塞户阴模糊。卷毛舕舌形状殊，逃尽虎豹豺狼貙。谛视细细苍苔铺，伏而不动非石乎。陡回惊悸生欢娱，洞天咫尺开仙都。中不百亩蛇线纡，五里十里盘崎岖。前之升者猱附涂，以踵摩顶仰可呼。忽然索之又亡逋，白日在空午欲晡。翻身跳入壶公壶。四壁翠洒松雨粗。松生石隙老更腴，不阶尺土元气扶。松耶石耶德不孤，石以松古青逼肤，松以石怪垂龙胡。天风来往调笙竽，满身云气留斯须。出门舆马喧九衢，胸中了了丘壑俱。吁嗟乎！胸中了了丘壑俱，千秋画本思倪迂。","dynasty":"清代","title":"狮子林歌"}
{"author":"吴锡麒","content":"午过桃源县，暮泊白洋湖。月出水风外，悄然帆影孤。渔烟澹无际，远梦生菰芦。飞鹘从西来，松顶相惊呼。骊龙起深壑，簸弄颔下珠。白光互凌乱，众星若亡逋。阴寒交袭人，热痱一个无。客船争利涉，我独具酒壶。荒波渺千里，冥冥念前途。","dynasty":"清代","title":"白洋湖对月"}
{"author":"吴锡麒","content":"凫云吹欲落，峄雨晴不飞。万柳绿无次，高低隐斜晖。其上仲子庙，俯瞰渔家矶。庙前晒破网，墙上堆蓑衣。即是其子姓，百代犹相依。惭予负米人，轻自离庭闱。愿言诉怀抱，不见剑佩归。天暝水风大，月上人影稀。安得农丈人，鸡黍慰我饥。","dynasty":"清代","title":"仲家浅"}
{"author":"吴锡麒","content":"君诗乃在潇湘洞庭间，啼残竹魄凋兰颜。乞归一勺楚江水，手洗芙蓉不自闲。此砚从君共往还，此池流水日潺湲。海南遗字老风雨，谁念畸人阅历艰。高莫高于鸦咋山，远莫远于鬼门关。天令绝域显文字，铜柱细剔苔花斑。壶笙芦管尽收拾，记成《赤雅》谁能删。蓝胡二月歌群蛮，亸娘妙舞摇花鬘。鸲之鹆之双活眼，见君手画蛾眉弯。归来抱琴死忠义，片石寂寞留人寰。招君魂兮渺渺，石有泪兮潸潸，云车雾驾安能攀。天风飒飒夜泉起，明福洞边闻佩环。","dynasty":"清代","title":"题邝湛若砚铭并洗砚池题字拓本"}
{"author":"吴锡麒","content":"上弦谡谡松风鸣，下弦汩汩乃作厓山之海声。当时一弹再鼓处，山石欲裂天为惊。永嘉道出清原寺，雨黑镫昏不成睡。手挥行箧七条弦，诗写孤臣两行泪。泣山鬼兮云沈沈，感君恩兮波深深。哀哉丞相琴，即是丞相心。糁羹尚记板桥道，麦饭谁哭冬青林。景炎时事可知矣，空抱壮怀犹不已。五坡岭，零丁洋，可怜道路摧肝肠。何如青原山中留宿夜，清商一曲龙吟长。生在南天死北地，流落孤琴旧时字。故友惟留玉带生，西台已碎竹如意。吁嗟乎，坏漆凄凉五百秋，茫茫谁刺海滨舟。高山流水臣心在，尚欲黄冠故国游。","dynasty":"清代","title":"文丞相琴歌"}
{"author":"吴锡麒","content":"我行趋而东，朝晖射我西。群峰侧面出，云气高不低。其下覆松栝，寒重翠屡迷。残雪时一片，皎若孤鹤栖。茅屋四五家，樵汲相提携。风吹斧声堕，林束炊烟齐。不谓塞上山，有此物外蹊。冥冥若相系，迹往神为稽。","dynasty":"清代","title":"古北口迤南一带群山秀峙松栝特盛"}
{"author":"吴锡麒","content":"地险不可越，客情悄然孤。矧复此螺壳，辗转相萦纡。两岩束之窘，阴忧惨粟肤。疑经太古来，寒气尚未苏。长风石胁破，白日乌尾逋。足摄鼋鼍驾，心骇神鬼驱。下者所欲登，但闻绝顶呼。进退难预谋，得上争须臾。楼台现缥缈，星斗扪虚无。鞍马且将息，前途仗撑扶。仆夫吻更渴，急畀村酒沽。","dynasty":"清代","title":"自马圈子至常山峪"}
{"author":"王安礼","content":"薰风微动，方樱桃弄色，萱草成窠。翠帏敞轻罗。试冰簟初展，几尺湘波。疏帘广厦，寄潇洒、一枕南柯。引多少、梦中归绪，洞庭雨棹烟蓑。惊回处，闲昼永，但时时，燕雏莺友相过。正绿影婆娑。况庭有幽花，池有新荷。青梅煮酒，幸随分、赢得高歌。功名事、到头终在，岁华忍负清和。","dynasty":"宋代","title":"潇湘忆故人慢"}
{"author":"王安礼","content":"春睡腾腾，觉来鸳被堆香暖。起来慵懒。触目情何限。深院日斜，人静花阴转。柔肠断。凭高不见。芳草连天远。","dynasty":"宋代","title":"点绛唇"}
{"author":"王安礼","content":"策马从仙子，探春游帝宫。爱此高尚志，开轩池水东。鸭绿漾残日，树碧留清风。生我潇洒思，超然尘世中。","dynasty":"宋代","title":"游集禧中元东轩分题得东字"}
{"author":"王安礼","content":"昔日登名级，天街是胜游。昔日初得志，潘鬓未惊秋。逸驭乘风远，迁莺出谷幽。琼林颁宴处，楼殿彩云浮。","dynasty":"宋代","title":"昔日"}
{"author":"王安礼","content":"妙绝因心匠，华堂此集英。轻尘避绿蚁，密影占香琼。醉有陶彭泽，狂如阮步兵。瓮头篱菊下，弃掷任纵横。","dynasty":"宋代","title":"酒罩"}
{"author":"王安礼","content":"绮席延佳士，香来似有情。当年漫拱默，终日费携擎。偶以朱蓝僣，还因刻画成。犹胜海上客，逐臭了平生。","dynasty":"宋代","title":"捧香人"}
{"author":"王安礼","content":"闻名非一日，许见便忘年。宴坐得真际，与游无俗缘。杖藜寻古刹，洗钵试幽泉。稍寄钟山约，临风但慨然。","dynasty":"宋代","title":"赠道光法师"}
{"author":"王安礼","content":"为爱诗家景，分题昼幕褰。寒生洞庭石，翠滴华峰莲。刷羽天门过，潜鳞海窟眠。未饶元白辈，争购百金传。","dynasty":"宋代","title":"为爱"}
{"author":"王安礼","content":"汉殿曾亲册，收科咫尺间。文成疾翻水，学富似登山。夷路方腾驾，重泉忽掩关。乡人洒泪送，犹想去车还。","dynasty":"宋代","title":"中父礼院学士挽词"}
{"author":"王安礼","content":"仙去还缑岭，丧行指洛川。松楸闲故垄，笳鼓咽新阡。制诏隆名定，铭诗具美传。王宫尽恩旧，雨泣望云軿。","dynasty":"宋代","title":"王夫人挽词二首其一"}
{"author":"王安礼","content":"启国恩章称，颁恩典册徽。都人瞻卤簿，王子泣缞衣。落日随丹旐，悲风引素帏。西城供祖奠，惆怅昔游非。","dynasty":"宋代","title":"王夫人挽词二首其二"}
{"author":"王安礼","content":"箫鼓纷纷倒酒樽，贤侯于此驻高轩。平明受诏辞龙阙，睿圣分忧在雁门。种落望尘迎汉使，吏民填道看王孙。一瞻车马人皆乐，宁识安边策略存。","dynasty":"宋代","title":"赠别君重安抚太尉"}
{"author":"王安礼","content":"池塘脉脉春泉动，亭馆阴阴夏木凉。砌叶乱风摇月色，檐枝留雪宿年芳。四时气象谁长见，一夜追游我太忙。从此与君携酒后，梦魂应不隔沧浪。","dynasty":"宋代","title":"题灵壁兰皋张氏园亭"}
{"author":"王安礼","content":"料峭风来午漏迟，壁门䡾䡾敞轻支。侵寻出谷春莺啭，约略营巢社燕期。隐几稍同南郭嗒，滥巾未望北山移。值君佳句吟哦久，等是官曹得暇时。","dynasty":"宋代","title":"次韵徽之学士马上口占"}
{"author":"王安礼","content":"天上春风水外寒，琉璃瓦湿月团团。千门纳钥尘飞远，一夕联文火禁宽。人想柝声来睥睨，鸟惊花影堕栏干。少陵老去唯便静，此地优容欲报难。","dynasty":"宋代","title":"宿直二首其一"}
{"author":"王安礼","content":"烛泪漼漼罢赋诗，幅巾乘兴步东西。银河逼夜光芒堕，玉宇参天次第迷。稍梦荆江三里鹄，忽惊汉殿五时鸡。平生出处无心较，亦似庄周万物齐。","dynasty":"宋代","title":"宿直二首其二"}
{"author":"王安礼","content":"曾随嘉客在层峦，秋色阴晴一望间。洞外暂乘云缥缈，林端时露水湾环。维舟暇日来寻胜，经世高才却爱闲。闻说使君歌舞去，盛游应不减东山。","dynasty":"宋代","title":"游齐山"}
{"author":"王安礼","content":"名德从来重四夷，朝廷今日见官仪。陪祠自冠三公位，分陕犹为百辟师。金谷望尘多眷旧，琼林赐饯尽丞疑。都人喜看旂旄美，宁识勋庸在鼎彝。","dynasty":"宋代","title":"琼林苑赐燕饯别留守太尉辄继元韵"}
{"author":"王安礼","content":"早是天涯多病客，可堪春末少年时。风流任使花王笑，欢乐除非酒伯知。荆岫定为郊社器，渭川终作帝王师。琅玕未实烟空老，不恨年来紫凤饥。","dynasty":"宋代","title":"春日即席有题"}
{"author":"王安礼","content":"蓬山仙子任天真，乞领南麾奏疏频。金锁阙边辞黼座，水晶宫里得朱轮。公庭事简烦丞掾，斋阁诗多泣鬼神。莫为行春恋苕霅，銮坡挥笔待词臣。","dynasty":"宋代","title":"七言一章赠别吴兴太守中父学士兄"}
{"author":"王安礼","content":"天授嘉符帝祖宫，仙枝产秀福来崇。金茎对峙灵根固，云朵交升圣泽通。法驾留观知锡羡，从臣称庆未辞穷。诗人只解歌行苇，宁识君王造化功。","dynasty":"宋代","title":"次韵仆射相公侍燕集英长句其一"}
{"author":"王安礼","content":"御沼环流瑞景长，集英宫殿紫宸旁。香随银漏留春色，花压琼筵斗日光。仙乐缓调瞻凤扆，天人高拱对龙章。皇家多庆千官喜，万岁声中献一觞。","dynasty":"宋代","title":"次韵仆射相公侍燕集英长句其二"}
{"author":"王安礼","content":"箫鼓纷纷载酒醪，送行汾水觉秋高。吏民遮道瞻思切，车马还朝气势豪。圣主询谟忘旰昃，明庭收选尽英髦。看君才业何人似，哿矣趋荣勿告劳。","dynasty":"宋代","title":"送卢大雅赴阙"}
{"author":"王安礼","content":"赋比相如巳绝伦，即论才识又名臣。致身可但诸公右，发策宜为上国珍。今日朝廷思谠直，一时贤俊待经纶。行看致主唐虞术，与笑淄川曲学人。","dynasty":"宋代","title":"送吕陶赴阙"}
{"author":"王安礼","content":"寂寞扬雄与世疏，赖逢佳友慰穷居。深沉智虑三冬学，磊落胸怀万卷书。自古贤豪今日盛，看君才调几人如。还朝好作登瀛客，闻说元臣荐子虚。","dynasty":"宋代","title":"送子玉赴阙"}
{"author":"王安礼","content":"踏青争惜赏春葩，尽日无辞到月华。金谷正宜开锦帐，曲江翻想映毡车。侠卿酝藉歌飞雪，游女娉婷脸夺花。更咏汉宫传蜡烛，青烟散入五侯家。","dynasty":"宋代","title":"和踏青"}
{"author":"王安礼","content":"清明春律十分回，草色连云花尽开。禁籞幸随诸彦入，安车仍赐上师陪。百壶未许都门饯，九奏先从帝所来。鱼钥恩留方锡劝，柳边迟日莫相催。","dynasty":"宋代","title":"清明日赐宴琼林苑奉酬宫使太师相公"}
{"author":"王安礼","content":"柘上论功使节临，奏书倾动士人林。沙墀通籍沾新宠，泽国鸣弦试好音。郭畔黄芦宜日晚，水边红橘与秋深。君才八九吞云梦，应笑离骚向此吟。","dynasty":"宋代","title":"送吴殿中知景陵"}
{"author":"王安礼","content":"余学无为无所成，每闻风论便神清。乡人来问真如理，居士能忘物我情。胜业久应三界护，妙言非止百金轻。世途多少冥行客，好与分明说化城。","dynasty":"宋代","title":"赠无为张居士"}
{"author":"王安礼","content":"始任监州便殒身，我来临奠重悲君。一名曾冠千人榜，三尺翻如百姓坟。古木带风号晚照，野花和雨泣秋云。贤侯若为刊碑碣，乞取东床内翰文。","dynasty":"宋代","title":"过王整状元墓寄薛唐卿郎中"}
{"author":"王安礼","content":"銮舆清晓出瑶台，羽卫瞻迎扇影开。凤阙张灯天上坐，鸡林献曲海边来。修文可笑秦无策，能赋休誇楚有才。星汉末斜钧乐阕，君王宣示万年杯。","dynasty":"宋代","title":"恭和御制上元观灯"}
{"author":"王安礼","content":"三伏重冰上五台，葡萄生摘荐新醅。雁门太守佳公子，应喜王孙拥节来。","dynasty":"宋代","title":"寄君重安抚太尉"}
{"author":"王安礼","content":"柳亭暮霭笼金眼，茶岭寒轻卓翠旗。春色正浓人未老，掷觞飞笔好追随。","dynasty":"宋代","title":"春日感怀"}
{"author":"王安礼","content":"几年留滞起边愁，只忆家园烂熳游。今日西来更愁索，却令人意忆并州。","dynasty":"宋代","title":"清明日赐宴琼林苑奉酬宫使太师相公其一"}
{"author":"王安礼","content":"戎鼙声里冷云秋，投老难堪此段愁。说似旁人都不管，待凭书劄到并州。","dynasty":"宋代","title":"清明日赐宴琼林苑奉酬宫使太师相公其二"}
{"author":"王安礼","content":"月墀绣屐想无踪，庭户新凉绿簟空。寄语金泥旧裙衩，莫教放尽石榴红。","dynasty":"宋代","title":"清明日赐宴琼林苑奉酬宫使太师相公其三"}
{"author":"王安礼","content":"封国营邱近，行胪洛水浑。位齐师尚父，名重相公孙。勋业归宗祏，威声寄塞垣。安居今日老，魏阙此心存。祖燕临华省，赓歌屈至尊。里门多喜色，云汉在瑶琨。","dynasty":"宋代","title":"谨赋五言一章赠别致政太师"}
{"author":"王安礼","content":"将相仪刑久，师儒典册新。乘车朝魏阙，铭鼎颂舆人。高会开名苑，多欢浃辅臣。仙葩分巨丽，宸藻赐全醇。自昔脩天爵，平时秉国钧。谁如始终遇，奕叶荷君仁。","dynasty":"宋代","title":"奉和留守太尉赐燕玉津图"}
{"author":"王安礼","content":"梦帝资良辅，生申恊圣期。妙龄谈国体，初筮得家规。侃侃当官色，循循待士辞。法冠曾触佞，谏纸讵容私。外历蕃宣久，归参待从宜。政声虽召杜，学术本皋夔。业履今安匹，贤劳上所知。都畿重尹正，延阁旧论思。治出诸公右，经为大帝师。三边更惠爱，一体系安危。羌虏跳西夏，朝家念北陲。秘庭还旧秩，左辖正新仪。暂屈并门重，其苏晋国饥。指麾柔旅拒，谈笑妥茕嫠。邺邑祠河急，荆州祷雨迟。怒波回潬碛，旱种变京坻。道与千龄遇，身将百禄随。民瞻方有裕，天宠盖无疑。俊乂思皇日，钦明乐胥时。缁衣如宠庆，愿续武公诗。","dynasty":"宋代","title":"上王端明生日"}
{"author":"王安礼","content":"鸿鹄慕稻粱，日夜疑罝罘。蜻蛉善蜚翔，不为食饮留。胶丝竹竿杪，童子与我仇。出处或类此，明明君子羞。近世喜高论，罔知道沉浮。朵颐非吉人，赴海岂善谋。万事固有理，彼哉宁易求。爱子智虑明，吾言非暗投。","dynasty":"宋代","title":"鸿鹄诗"}
{"author":"王安礼","content":"峨峨霍邱上，可以望九州。衮衮蔡河底，日夜无停留。子与山水近，官冗亦少休。登高望我居，寄书托东舟。非唯慰我思，亦以解子忧。我欲问子讯，冰泥塞邗沟。又欲识子处，东山岂高邱。惜哉所处异，会合宁易求。何时春风来，从我繁台游。","dynasty":"宋代","title":"常州寄吕进之五言一首"}
{"author":"王安礼","content":"弭节萧帝寺，驱车成子冈。莽卉翳涂泥，霖雨沾衣裳。跻攀踰百寻，险滑步寸量。生公不可见，雨花空此堂。当时听说法，神鬼久已藏。烟云渺无穷，凄风来我旁。山川万邑屋，所见未毫芒。驾言吾将归，重劳徒御将。迟明羲与和，宇宙观暄旸。安行凌太虚，旷朗观八荒。","dynasty":"宋代","title":"丙寅九月二十日同蒋颖叔从长干雨中登高座寺诗"}
{"author":"王安礼","content":"驿吏闯晓鼓，仆夫乐晨征。叙别何草草，君今千里行。捧檄近京国，拜亲还洛城。层峦望太行，慷慨无俗情。嗟我寔僚友，追攀劳至诚。赠言岂无意，爱子智虑明。抱才太华高，视利鸿毛轻。世路有夷险，君行常直清。朝廷正博采，幕府讵久撄。少别勉自爱，他年看名卿。","dynasty":"宋代","title":"送别范希声"}
{"author":"王安礼","content":"自讼愚且鄙，平生事辞翰。为文谢超卓，得禄未盈寸。一官走穷僻，百事真黾勉。昨者得州帖，输租被公选。曲舍只容膝，侍立如牛喘。逄逄鼓咽耳，漠漠尘翳眼。微风六月息，烈日四檐短。一座洒腥雨，万夫挥午汗。斗升烦较量，朱墨谩勾窜。岂惟畏刑书，农事宁可缓。赖有葛衣翁，志趣颇高简。爱民一心劳，慰我百忧遣。谁人坐华堂，玉簟罗婉娈。清樽近美竹，冰纨依素扇。贤愚定劳逸，贵贱天所绾。赋分乃自然，何须慕华弁。况予山野姿，夙尚本萧散。萦缠正自取，有类蚕作茧。得桷未知渐，盈庭巳占艮。恍怪旧学凋，冥羞素期舛。便当谢官长，趋墀来敛板。才谫又不力，引去非宜款。","dynasty":"宋代","title":"曲院输麦二十二韵呈开父"}
{"author":"王安礼","content":"梅好惟嫌淡泞，天教薄与胭脂。真妃初出凤皇池。酒入琼肌半醉。东阁诗情易动，南楼玉管休吹。北人浑作杏花疑。惟有青枝不似。","dynasty":"宋代","title":"西江月"}
{"author":"王安礼","content":"雅出群芳。占春前信息，腊后风光。野岸邮亭，繁似万点轻霜。清浅溪流倒影，更黯淡、月色笼香。浑疑是、姑射冰姿，寿阳粉面初妆。多情对景易感，况淮天庾岭，迢递相望。愁听龙吟凄绝，画角悲凉。念昔因谁醉赏，向此际、空恼危肠。终须待结实，恁时佳味堪尝。","dynasty":"宋代","title":"万年欢"}
{"author":"成始终","content":"庄园堪寄老，裘马意何赊。颓岸新帮石，疏篱晚映花。枇杷香压树，翡翠暖眠沙。磷火村舂急，西林是钓家。","dynasty":"明代","title":"横山别墅四首"}
{"author":"成始终","content":"寒泉漍漍石池深，竹屋松窗称野心。三月青山花正好，一帘红日酒初斟。","dynasty":"明代","title":"横山写兴"}
{"author":"房旭","content":"夜静琴还静，年春酒复春。何曾山水地，风月不□□。","dynasty":"唐代","title":"春夜山亭"}
{"author":"柳恽","content":"汀洲采白苹，日落江南春。洞庭有归客，潇湘逢故人。故人何不返，春华复应晚。不道新知乐，只言行路远。","dynasty":"南北朝","tags":"女子，思念，委婉","title":"江南曲"}
{"author":"柳恽","content":"孤衾引思绪。独枕怆忧端。深庭秋草绿。高门白露寒。思君起清夜。促柱奏幽兰。不怨飞蓬苦。徒伤蕙草残。行役滞风波。游人淹不归。亭皋木叶下。陇首秋云飞。寒园夕鸟集。思牖草虫悲。嗟矣当春服。安见御冬衣。鹤鸣劳永欢。采菉伤时暮。念君方远游。望妾理纨素。秋风吹绿潭。明月悬高树。佳人饰净容。招携从所务。步栏杳不极。离堂肃已扃。轩高夕杵散。气爽夜碪鸣。瑶华随步响。幽兰逐袂生。踟蹰理金翠。容与纳宵清。泛艳回烟彩。渊旋龟鹤文。凄凄合欢袖。冉冉兰麝芬。不怨杼轴苦。所悲千里分。垂泣送行李。倾首迟归云。","dynasty":"南北朝","tags":"闺怨，妇女，思念","title":"捣衣诗"}
{"author":"柳恽","content":"代马秋不归，缁纨无复绪。迎寒理衣缝，映月抽纤缕。的皪愁睇光，连娟思眉聚。清露下罗衣，秋风吹玉柱。流阴稍已多，馀光亦难取。","dynasty":"南北朝","tags":"七夕节，风俗，写人","title":"七夕穿针"}
{"author":"柳恽","content":"长安倡家女，出入燕南垂。惟持德自美，本以容见知。旧闻关山远，何事总金羁。妾心日已乱，秋风鸣细枝。","dynasty":"南北朝","title":"度关山"}
{"author":"柳恽","content":"城南断车骑，阁道覆青埃。露华光翠网，月影入兰台。洞房且莫掩，应门或复开。飒飒秋桂响，非君起夜来。","dynasty":"南北朝","title":"起夜来"}
{"author":"柳恽","content":"别岛望风台，天渊临水殿。芳草生未积，春花落如霰。出从张公子，还过赵飞燕。奉帚长信宫，谁知独不见。","dynasty":"南北朝","title":"独不见"}
{"author":"柳恽","content":"芳林晔兮发朱荣，时既晚兮随风零。随风零兮返无期，安得阳华遗所思。","dynasty":"南北朝","title":"芳林篇"}
{"author":"柳恽","content":"寒云晦沧洲，奔潮溢南浦。相思白露亭，永望秋风渚。心知别路长，谁谓若燕楚。关候日辽绝，如何附行旅。愿作野飞鸟，飘然自轻举。","dynasty":"南北朝","title":"赠吴均诗三首其一"}
{"author":"柳恽","content":"远游济伊洛，秣马度清漳。邯郸饶美女，艳色含春芳。鼓瑟未成曲，踏屣复翱翔。我本游客子，情爱在淮阳。新知谁不乐，念旧苦人肠。","dynasty":"南北朝","title":"赠吴均诗三首其二"}
{"author":"柳恽","content":"夕宿飞狐关，晨登碛砾坂。形为戎马倦，思逐征旗远。边城秋霰来，寒乡春风晚。始信陇雪轻，渐觉寒云卷。徭役命所当，念子加餐饭。","dynasty":"南北朝","title":"赠吴均诗三首其三"}
{"author":"柳恽","content":"云轻暮色转，草绿晨芳归。山墟罢寒晦，园泽润朝晖。春心多感动，睹物情复悲。自君之去矣，兰堂罢鸣机。徒知游宦是，不念别离非。","dynasty":"南北朝","title":"杂诗"}
{"author":"柳恽","content":"当户种蔷薇，枝叶太葳蕤。不摇香已乱，无风花自飞。春闺不能静，开匣理明妃。曲池浮采采，斜岸列依依。或闻好音度，时见衔泥归。且对清酤湛，其馀任是非。","dynasty":"南北朝","title":"咏蔷薇诗"}
{"author":"柳恽","content":"西河寂高业，北海望清尘。音徽谁与寄，尚德在伊人。遗文重昭晢，绝绪复纷纶。露华尚朝日，兰生无久春。芳猷动渊思，抚轼履高辰。山风起寒木，野雀乱秋榛。垄草时易宿，素轨邈难遵。","dynasty":"南北朝","title":"奉和竟陵王经刘瓛墓下诗"}
{"author":"柳恽","content":"役役滞风波，游人淹不归。亭皋木叶下，陇首秋云飞。寒园夕鸟集，思牖草虫悲。嗟矣当春服，安见御冬衣。","dynasty":"南北朝","title":"捣衣诗其二"}
{"author":"柳恽","content":"鹤鸣劳永叹，采菉伤时暮。念君方远游，望妾理纨素。秋风吹绿潭，明月悬高树。佳人饰净容，招携从所务。","dynasty":"南北朝","title":"捣衣诗其三"}
{"author":"柳恽","content":"照日汀洲际，摇风渌潭侧。虽无独茧轻，幸有青袍色。罗袖少轻尘，象床多丽饰。愿君兰夜饮，佳人时宴息。","dynasty":"南北朝","title":"咏席诗"}
{"author":"柳恽","content":"太液沧波起，长杨高树秋。翠华承汉远，雕辇逐风游。","dynasty":"南北朝","title":"从武帝登景阳楼诗"}
{"author":"柳恽","content":"山桃落晚红，野蕨开初紫。云日自清明，苹芷齐霍靡。离念已郁陶，物华复如此。","dynasty":"南北朝","title":"赠吴均诗二首其一"}
{"author":"柳恽","content":"秋风度关陇，楚客奏归音。飒飒避霜叶，离离山塞禽。","dynasty":"南北朝","title":"赠吴均诗二首其二"}
{"author":"柳恽","content":"汀洲采白蘋，日落江南春。洞庭有归客，潇湘逢故人。故人何不返，春华复应晚。不道新知乐，只言行路远。","dynasty":"南北朝","title":"江南曲"}
{"author":"柳恽","content":"玉壶夜愔愔，应门重且深。秋风动桂树，流月摇轻阴。绮檐清露溽，网户思虫吟。叹息下兰閤，含愁奏雅琴。何由鸣晓佩，复得抱宵衾。无复金屋念，岂照长门心。","dynasty":"南北朝","title":"长门怨"}
{"author":"戴文灯","content":"岸阔维舟远，沙崩逐水消。野云迷朔雁，暝色辨西樵。蜑女迎船语，渔郎向客招。无因催六翮，飞促海门潮。","dynasty":"清代","title":"夜泊沙口待潮"}
{"author":"戴文灯","content":"水国轻阴为养花，小桃远近自蒸霞。雨滋上番新栽竹，风递头纲初焙茶。旧垒燕归惊有主，故人书至念无家。青丝络首青门道，客易秋霜点鬓华。","dynasty":"清代","title":"暮春杂忆江乡旧事其一"}
{"author":"戴文灯","content":"初春山寺客游稀，散帙开襟暂息机。一杖探梅因月上，五更斸笋带云归。墓田丙舍空书帖，蕙纫荷纕未授衣。久溷缁尘缘底事，行吟又见柳花飞。","dynasty":"清代","title":"暮春杂忆江乡旧事其二"}
{"author":"戴文灯","content":"合江亭前滩水平，临烝城下峭帆行。晚风催送津鼓急，枝上昏鸦寒作声。","dynasty":"清代","title":"自衡至永舟中杂咏其一"}
{"author":"戴文灯","content":"雨晴哀壑激虚籁，风急寒林响堕樵。斜日半竿人晒网，荻花如雪插鱼标。","dynasty":"清代","title":"自衡至永舟中杂咏其二"}
{"author":"戴文灯","content":"鹿迒虎迹遍山茨，傍崦人家短竹篱。乞得腊前霜露足，东园芦菔尽生儿。","dynasty":"清代","title":"自衡至永舟中杂咏其三"}
{"author":"戴文灯","content":"驼牟冈下昼攒矢，朔马来饮汴河水。康王出和敌不和，犹敕朝臣奉金绮。使者多人不记名，铮铮铁有洪佛子。冷山囚絷十五年，几番嚼碎睢阳齿。上天好还鉴孤忠，节毛落尽归乡里。到来白首对明廷，那知贼桧诪张技。指嗾狂犬吠狺狺，万里南迁到儋耳。坐令玺书恩不下，殿中枉费黄麻纸。呜呼思陵非忍人，也念小臣歌《陟屺》。子母犹劳金帛颁，父兄宁听冰天死。惜哉庸臣实误国，遂教天子长蒙耻。奸回有柄和遂成，柔懦无能仇竟已。千年展册留郁怒，已死奸谀剑欲指。纥干山雀已不归，叹息孤臣泪空泚。","dynasty":"清代","title":"题洪忠宣公墨宝册子"}
{"author":"戴文灯","content":"松根欹倒系缆长，紞如打鼓夜未央。两三点雨集微霰，百八声钟鸣晓霜。联拳时见宿鹭静，嘹唳况复哀鸿翔。朝来冲雾下泷去，烟昏不辨山苍苍。","dynasty":"清代","title":"泊舟沙溪夜闻雨声"}
{"author":"戴文灯","content":"幸得驻曦轩，复此穷元化。诸峰相犄角，一雄独称霸。攀林宿鸟惊，引蔓藏蛇怕。峰颓欲碍行，径窄才容跨。夤缘入深壁，撑空得广榭。八九丈欹侧，万千象吞泻。山果剥猿猱，林花集兰麝。沾衣空翠润，过涧飞泉射。俯际苍雾濛，仰觑青天罅。尽涤俗士襟，言登招提舍。极目海云微，匝岸风樯卸。万顷碧流澄，一线银潮砑。峰峦分向背，原隰错耕稼。人稀午钟静，幡动石坛亚。茶烟画漏移，清籁松阴乍。若为挈偏提，花茵聊可藉。","dynasty":"清代","title":"由朝天岩东行磴道曲折山腰为扶啸台遂登屏风岩巅坐玉皇阁眺西江"}
{"author":"戴文灯","content":"乱崖苍苍划地户，中穹一脊雄南邦。是谁凿破混沌界，前有梅鋗后曲江。我生三十始得到，山寒冬涸空徒杠。冻蛟背踏玉雪树，苍龙鳞脱枯槎桩。沙虫人影视空外，倏忽缘上都卢橦。古院有云封，飘落随幡幢。僧言新州此说法，指点衣钵泉淙淙。径转得关门，玉女闲窥窗。承平兵革销不用，惟见老树堆空腔。呜呼秦尉窃帝号，一夫足敌九鼎扛。称臣奉贡屈辞说，更历数世非心降。楼船忽见下杨仆，伏波更出湟溪泷。乃知在德不在险，悠悠天堑徒崆㟅。返思前度始安峤，平流如掌才容艭。以兹作镇界扬越，南讹平秩功无双。夜投逆旅慰心悸，烧春满注烧瓷缸。浩歌坐见烛花跋，东山远寺昏钟撞。","dynasty":"清代","title":"度梅岭"}
{"author":"李昪","content":"一点分明值万金，开时惟怕冷风侵。主人若也勤挑拨，敢向尊前不尽心。","dynasty":"唐代","title":"咏灯"}
{"author":"陈偕灿","content":"各有千秋想，输君早致身。神龙方作雨，病鹤尚依人。去住情无奈，悲歌意更真。明昕望南浦，行矣孔璋贫。","dynasty":"清代","title":"黄树斋侍御招同人宴集陶然亭时余将有玉田之行作此志别"}
{"author":"陈偕灿","content":"知有人家在，疏镫出远林。鱼龙腥夜市，烟水淡秋阴。月是诗人魄，波淘壮士心。吾生齐得丧，何用叹华簪。","dynasty":"清代","title":"晚泊"}
{"author":"陈偕灿","content":"我昨买棹渡彭蠡，北风打头吹细雨。庐山缥缈没云中，九十九峰那得数。朝来新霁湖光融，船头无数青芙蓉。舟人呼我看山起，插天直指五老峰。五老云中称遁叟，商山四皓难为友。女娲煅鍊巨灵摩，混沌至今形不朽。九叠丹屏不可扪，三桥横互开重门。香炉列案紫烟袅，其他一一如儿孙。嗟余学道苦未得，探奇不到长庚宅。诛茅有约负重来，坐令匡君为惋惜。今年四十已华颠，五老相看犹少年。山中石芝傥可得，梨眉鹤发真顽仙。明当更与山灵约，壮游何用夸五岳。径骖白鹿从卢敖，谁道长生不可学。","dynasty":"清代","title":"舟中望五老峰"}
{"author":"陈偕灿","content":"孤山屹立山形孤，中流锁钥如门郛。长江到此势一束，东去汇泽为彭湖。湖光右射若明镜，江水左泄难方隅。银涛漰湃地天杳，渺视万舸如群凫。我疑禹迹亲到处，五丁策遣夷娥驱。蛟龙窟宅一砥柱，地轴镇压分吴都。中流遣舄事太亵，彭郎远嫁宁非诬。古殿阴森试展拜，默见翠羽排明珠。湘君神女例庙祀，十姨二姑何必无。危栏下瞰不可极，浪花倒卷奔天吴。古今茫茫忧患积，岁月忽忽江河趋。下山击楫浩歌去，船头飒飒吹菰蒲。","dynasty":"清代","title":"登孤山"}
{"author":"陈偕灿","content":"霜蹄腾踏狮花鞚。天产神骏储神用。一朝事起奋奇功，功成死亦邱山重。是时秋狝驻鸾舆，小丑仓卒窥皇都。行在肃静寒刁斗，羽书飞报执金吾。金吾报国能忘身，马亦奋报金吾恩。白涧路百五十里，顷刻已达东华门。蕉苻扫净渠魁缚，汗血桃花如雨落。地上麒麟死不僵，天边房驷寒侵角。海内升平用武稀，酬恩已分终驰驱。奚官入告金吾吁，丹青曹霸能图之。图成感慨系以诗，艺林属和纷离披。回忆寻常无事时，群马食粟同骖羁。事穷见节身其危，不尔碌碌终无奇。马兮何幸为公知，功名麟阁长追随。士死知己亦良幸，感激因公增涕洟。愿公爱士如爱马，毋令遭逢出马下。","dynasty":"清代","title":"金吾名马歌"}
{"author":"陈偕灿","content":"山寺横枕空山麓，下瞰澄江浸寒绿。十年有约践何迟，坐令山灵笑鹿鹿。峭帆昨自京口来，潮声风力帆争开。船头葱翠忽吹堕，瞥眼已见山崔嵬。入寺但见山，入山遥见寺。寺藏山曲云为封，山入寺楼雨飞翠。翠卷飞涛天半起，佛镫无焰盦如水。四围苔色上蒲团，一杵斋钟出林里。我从尘境踏尘忙，到此须发森寒芒。深潭昼黑龙腥出，古柏巢空鹤梦凉。层崖侧巘不可数，芒鞋更入阴森处。荒荒斜日忽不明，遮断青松二百树。树杪飒飒寒泉声，四时洞壑殊阴晴。旧宅好寻明处士，移家拟访陶通明。山下旧有六朝墓，玉鱼金碗成千古。秋坟鬼唱血磷青，历劫山川一抔土。逝将结屋乳泉东，悬崖撒手寻遗踪。山中石芝傥可食，不用贪看纱帽峰。","dynasty":"清代","title":"游栖霞寺作歌"}
{"author":"陈载华","content":"笋长宜新雨，兰香沁晓风。微吟春色外，寄兴酒杯中。鹤化悲丁令，鸥闲逐海翁。山间容我老，时自课儿童。","dynasty":"清代","title":"遣兴"}
{"author":"范洁","content":"晋远风流八百年，虎溪无复社中贤。爱斯吐月吞风屋，有此开花结子莲。直使渊明通耿介，亦教灵运费攀援。知师戒洁方投社，欲对松窗设榻眠。","dynasty":"宋代","title":"鹿苑禅寺"}
{"author":"郑缙","content":"行潦散轻沤，清规吐未收。雨来波际合，风起浪中浮。晶晃明苔砌，参差绕芥舟。影疑星泛晓，光似露涵秋。皎皎珠同净，漂漂梗共流。洁容无变染，圆知有谦柔。欲作微涓效，先从淡水游。","dynasty":"唐代","title":"咏浮沤为辛明府作"}
{"author":"沈如筠","content":"雁尽书难寄，愁多梦不成。愿随孤月影，流照伏波营。","dynasty":"唐代","tags":"闺怨，妇女，思念","title":"闺怨二首·其一"}
{"author":"沈如筠","content":"思酸寒雁断，淅沥秋树空。渔阳燕旧都，美女花不如。（见《吟窗杂录》）","dynasty":"唐代","title":"句"}
{"author":"沈如筠","content":"雁尽书难寄，愁多梦不成。愿随孤月影，流照伏波营。陇底嗟长别，流襟一动君。何言幽咽所，更作死生分。","dynasty":"唐代","title":"闺怨二首"}
{"author":"沈如筠","content":"河洲花艳爚，庭树光彩蒨.白云天台山，可思不可见。","dynasty":"唐代","title":"寄天台司马道士"}
{"author":"沈如筠","content":"寂历远山意，微冥半空碧。绿萝无冬春，彩云竟朝夕。张子海内奇，久为岩中客。圣君当梦想，安得老松石。","dynasty":"唐代","title":"寄张徵古"}
{"author":"沈如筠","content":"陇底嗟长别，流襟一动君。何言幽咽所，更作死生分。","dynasty":"唐代","title":"闺怨二首其二"}
{"author":"曹松","content":"泽国江山入战图，生民何计乐樵苏。凭君莫话封侯事，一将功成万骨枯。传闻一战百神愁，两岸强兵过未休。谁道沧江总无事，近来长共血争流。","dynasty":"唐代","tags":"边塞，战争，忧国忧民，组诗","title":"己亥岁二首·僖宗广明元年"}
{"author":"曹松","content":"无云世界秋三五，共看蟾盘上海涯。直到天头天尽处，不曾私照一人家。","dynasty":"唐代","tags":"中秋节，月亮","title":"中秋对月"}
{"author":"曹松","content":"泽国江山入战图，生民何计乐樵苏。凭君莫话封侯事，一将功成万骨枯。","dynasty":"唐代","tags":"忧国忧民","title":"己亥岁感事"}
{"author":"曹松","content":"寥寥天地内，夜魄爽何轻。频见此轮满，即应华发生。不圆争得破，才正又须倾。人事还如此，因知倚伏情。","dynasty":"唐代","title":"月"}
{"author":"曹松","content":"忆归休上越王台，归思临高不易裁。为客正当无雁处，故园谁道有书来。城头早角吹霜尽，郭里残潮荡月回。心似百花开未得，年年争发被春催。","dynasty":"唐代","tags":"壮志难酬","title":"南海旅次"}
{"author":"曹松","content":"残腊即又尽，东风应渐闻。一宵犹几许，两岁欲平分。燎暗倾时斗，春通绽处芬。明朝遥捧酒，先合祝尧君。","dynasty":"唐代","title":"除夜"}
{"author":"曹松","content":"不独满池塘，梦中佳句香。春风有馀力，引上古城墙。","dynasty":"唐代","title":"春草"}
{"author":"曹松","content":"东西南北各连空，波上唯留小朵峰。长与岳阳翻鼓角，不离云梦转鱼龙。吸回日月过千顷，铺尽星河剩一重。直到劫馀还作陆，是时应有羽人逢。","dynasty":"唐代","title":"洞庭湖"}
{"author":"曹松","content":"此地似商岭，云霞空往还。衰条难定鸟，缺月易依山。野色耕不尽，溪容钓自闲。分因多卧退，百计少相关。","dynasty":"唐代","title":"山中"}
{"author":"曹松","content":"曾宿三巴路，今来不愿听。云根啼片白，峰顶掷尖青。护果憎禽啄，栖霜觑叶零。唯应卧岚客，怜尔傍岩扃。","dynasty":"唐代","title":"猿"}
{"author":"曹松","content":"此木韵弥全，秋霄学瑟弦。空知百馀尺，未定几多年。古甲磨云拆，孤根捉地坚。何当抛一干，作盖道场前。","dynasty":"唐代","title":"僧院松"}
{"author":"曹松","content":"富者非义取，朴风争肯还。红尘不待晓，白首有谁闲。浅度四溟水，平看诸国山。只消年作劫，俱到总无间。","dynasty":"唐代","title":"贻世"}
{"author":"曹松","content":"直到南箕下，方谙涨海头。君恩过铜柱，戎节限交州。犀占花阴卧，波冲瘴色流。远夷非不乐，自是北人愁。","dynasty":"唐代","title":"南游"}
{"author":"曹松","content":"辞天理玉簪，指日使鸡林。犹有中华恋，方同积浪深。张帆度鲸口，衔命见臣心。渥泽遐宣后，归期抵万金。","dynasty":"唐代","title":"送胡中丞使日东"}
{"author":"曹松","content":"园里先生冢，鸟啼春更伤。空馀八封树，尚对一茅堂。白日埋杜甫，皇天无耒阳。如何稽古力，报答甚茫茫。","dynasty":"唐代","title":"哭陈陶处士"}
{"author":"曹松","content":"冥心坐似痴，寝食亦如遗。为觅出人句，只求当路知。岂能穷到老，未信达无时。此道须天付，三光幸不私。","dynasty":"唐代","title":"言怀"}
{"author":"曹松","content":"垂白商於原下住，儿孙共死一身忙。木弓未得长离手，犹与官家射麝香。","dynasty":"唐代","title":"商山"}
{"author":"曹松","content":"十月荒郊雪气催，依稀愁色认阳台。游秦分系三条烛，出楚心殊一寸灰。高柳莫遮寒月落，空桑不放夜风回。如何住在猿声里，却被蝉吟引下来。","dynasty":"唐代","title":"荆南道中"}
{"author":"曹松","content":"玉殿朝初退，天街一看春。南山初过雨，北阙净无尘。夹道夭桃满，连沟御柳新。苏舒同舜泽，煦妪并尧仁。佳气浮轩盖，和风袭缙绅。自兹怜万物，同入发生辰。","dynasty":"唐代","title":"武德殿朝退望九衢春色"}
{"author":"曹松","content":"山下望山上，夕阳看又曛。无人医白发，少地著新坟。岁代殊相远，贤愚旋不分。东归聊一吊，乱木倚寒云。","dynasty":"唐代","title":"吊北邙"}
{"author":"曹松","content":"得召丘墙泪却频，若无公道也无因。门前送敕朱衣吏，席上衔杯碧落人。半夜笙歌教泥月，平明桃杏放烧春。南山虽有归溪路，争那酬恩未杀身。","dynasty":"唐代","title":"及第敕下，宴中献座主杜侍郎"}
{"author":"曹松","content":"殊质资灵贶，陵空发瑞云。梢梢含树影，郁郁动霞文。不比因风起，全非触石分。叶光闲泛滟，枝彩静氛氲。隐见心无宰，裴回庆自君。翻飞如可托，长愿在横汾。","dynasty":"唐代","title":"梢云"}
{"author":"曹松","content":"角簟工夫已到头，夏来全占满床秋。若言保惜归华屋，只合封题寄列侯。学卷晓冰长怕绽，解铺寒水不教流。蒲桃锦是潇湘底，曾得王孙价倍酬。","dynasty":"唐代","title":"白角簟"}
{"author":"曹松","content":"细皮重叠织霜纹，滑腻铺床胜锦茵。八尺碧天无点翳，一方青玉绝纤尘。蝇行只恐烟粘足，客卧浑疑水浸身。五月不教炎气入，满堂秋色冷龙鳞。","dynasty":"唐代","title":"碧角簟"}
{"author":"曹松","content":"倾腾界汉沃诸蛮，立望何如画此看。无地不同方觉远，共天无别始知宽。文魮隔雾朝含碧，老蚌凌波夜吐丹。万状千形皆得意，长鲸独自转身难。","dynasty":"唐代","title":"南海"}
{"author":"曹松","content":"可怜时节足风情，杏子粥香如冷饧。无奈春风输旧火，遍教人唤作山樱。","dynasty":"唐代","title":"钟陵寒食日郊外闲游"}
{"author":"曹松","content":"七千七百七十丈，丈丈藤萝势入天。未必展来空似翅，不妨开去也成莲。月将河汉分岩转，僧与龙蛇共窟眠。直是画工须阁笔，况无名画可流传。","dynasty":"唐代","title":"霍山（在龙川县）"}
{"author":"曹松","content":"巫山苍翠峡通津，下有仙宫楚女真。不逐彩云归碧落，却为暮雨扑行人。年年旧事音容在，日日谁家梦想频。应是荆山留不住，至今犹得睹芳尘。","dynasty":"唐代","title":"巫峡"}
{"author":"曹松","content":"玉烛传佳节，阳和应此辰。土牛呈岁稔，彩燕表年春。腊尽星回次，寒馀月建寅。梅花将柳色，偏思越乡人。","dynasty":"唐代","title":"客中立春"}
{"author":"曹松","content":"湘东山川有清辉，袁水词人得意归。几府争驰毛义檄，一乡看侍老莱衣。筵开灞岸临清浅，路去蓝关入翠微。想到宜阳更无事，并将欢庆奉庭闱。","dynasty":"唐代","title":"送曾德迈归宁宜春"}
{"author":"曹松","content":"云僧凿山井，寒碧在中庭。况是分岩眼，同来下石瓶。旁痕终变藓，圆影即澄星。异夜天龙蛰，应闻说叶经。","dynasty":"唐代","title":"观山寺僧穿井重礼石霜长者"}
{"author":"曹松","content":"出麾临建水，下世在公堂。苦集休开箧，清资罢转郎。瘴中无子奠，岭外一妻孀。定是浮香骨，东归就故乡。","dynasty":"唐代","title":"哭李频员外时在建川"}
{"author":"曹松","content":"天高淮泗白，料子趋修程。汲水疑山动，扬帆觉岸行。云离京口树，雁入石头城。后夜分遥念，诸峰霜露生。","dynasty":"唐代","title":"秋日送方干游上元"}
{"author":"曹松","content":"出麾临建水，下世在公堂。苦集休开箧，清资罢转郎。瘴中无子奠，岭外一妻孀。定是浮香骨，东归就故乡。","dynasty":"唐代","title":"哭李频员外"}
{"author":"曹松","content":"造化峰峰异，宜教岳德谦。灵踪载籍古，怪刃刺云尖。盘蹙陵阳壮，孤标建邺瞻。霁馀堪洗目，青出谢家檐。","dynasty":"唐代","title":"望九华寄池阳太守"}
{"author":"曹松","content":"青旆低寒水，清笳出晓风。鸟来伤贾傅，马立葬滕公。松柏青山上，城池白日中。一朝今古隔，惟有月明同。","dynasty":"唐代","title":"吊贾岛二首其二"}
{"author":"曹松","content":"高僧不负雪峰期，却伴青霞入翠微。百叶岩前霜欲降，九枝松上鹤初归。风生碧涧鱼龙跃，威振金楼燕雀飞。想得白莲花上月，满山犹带旧光辉。","dynasty":"唐代","title":"江西逢僧省文其二"}
{"author":"曹松","content":"秪拟应星眠越绝，唯将丽什当高勋。磨砻清浊人难会，织络虚无帝亦闻。鸟道未知山足雨，渔家已没镜中云。他时莫为三徵起，门外沙鸥解笑君。","dynasty":"唐代","title":"赠镜湖处士方干二首其二"}
{"author":"曹松","content":"传闻一战百神愁，两岸彊兵过未休。谁道沧江总无事，近来长共血争流。","dynasty":"唐代","title":"己亥岁二首其二"}
{"author":"曹松","content":"包含教化剩搜罗，句出东瓯奈峭何。世路不妨平处少，才人唯是屈声多。云来岛上便幽石，月到湖心忌白波。后辈难为措机杼，先生织字得龙梭。只拟应星眠越绝，唯将丽什当高勋。磨砻清浊人难会，织络虚无帝亦闻。鸟道未知山足雨，渔家已没镜中云。他时莫为三征起，门外沙鸥解笑君。","dynasty":"唐代","title":"赠镜湖处士方干二首"}
{"author":"曹松","content":"万卷书边人半白，再来惟恐降玄纁.性灵比鹤争多少，气力登山较几分。吟鬓渐无前度漆，寝衣犹有昨宵云。将知谷口耕烟者，低视齐梁楚赵君。","dynasty":"唐代","title":"拜访陆处士"}
{"author":"曹松","content":"百花成实未成归，未必归心与志违。但有壶觞资逸咏，尽交风景入清机。半川阴雾藏高木，一道晴蜺杂落晖。游子马前芳草合，鹧鸪啼歇又南飞。","dynasty":"唐代","title":"岭南道中"}
{"author":"曹松","content":"胜异恣游应未遍，路岐犹去几时还。浪花湖阔虹蜺断，柳线村深鸟雀闲。千室绮罗浮画楫，两州丝竹会茶山。眼前便是神仙事，何必须言洞府间。","dynasty":"唐代","title":"春日自吴门之阳羡道中书事"}
{"author":"曹松","content":"背顾秦城在何处，图书作伴过湘东。神鸦乱噪黄陵近，候雁斜沉梦泽空。打桨天连晴水白，烧田云隔夜山红。也知渐老岩栖稳，争奈文闱有至公。","dynasty":"唐代","title":"将入关行次湘阴"}
{"author":"曹松","content":"常寂常居常寂里，年年月月是空空。阶前未放岩根断，屋下长教海眼通。本为入来寻佛窟，不期行处踏龙宫。他时忆著堪图画，一朵云山二水中。","dynasty":"唐代","title":"题昭州山寺常寂上人水阁"}
{"author":"曹松","content":"口宣微密不思议，不是除贪即诫痴。只待外方缘了日，争看内殿诏来时。周回海树侵阶疾，迢递江潮应井迟。必竟懒过高坐寺，未能全让法云师。","dynasty":"唐代","title":"广州贻匡绪法师"}
{"author":"曹松","content":"住山因以福为庭，便向山中隐姓名。阆苑驾将雕羽去，洞天赢得绿毛生。日边肠胃餐霞火，月里肌肤饮露英。顾我从来断浮浊，拟驱鸡犬上三清。","dynasty":"唐代","title":"赠道人"}
{"author":"曹松","content":"活得枯樵耕者知，巡方又欲向天涯。珠穿闽国菩提子，杖把灵峰榔栗枝。春藓任封降虎石，夜雷从傍养龙池。生缘在地南浮去，自此孤云不可期。","dynasty":"唐代","title":"送乞雨禅师临遇南游"}
{"author":"曹松","content":"荔枝时节出旌斿，南国名园尽兴游。乱结罗纹照襟袖，别含琼露爽咽喉。叶中新火欺寒食，树上丹砂胜锦州。他日为霖不将去，也须图画取风流。","dynasty":"唐代","title":"南海陪郑司空游荔园"}
{"author":"曹松","content":"只向砌边流野水，樽前上下看鱼儿。笋蹊已长过人竹，藤径从添拂面丝。若许白猿垂近户，即无红果压低枝。大才必拟逍遥去，更遣何人佐盛时。","dynasty":"唐代","title":"李郎中林亭"}
{"author":"曹松","content":"良宵公子宴兰堂，浓麝薰人兽吐香。云带金龙衔画烛，星罗银凤泻琼浆。满屏珠树开春景，一曲歌声绕翠梁。席上未知帘幕晓，青娥低语指东方。","dynasty":"唐代","title":"夜饮"}
{"author":"曹松","content":"粉墙残月照宫祠，宴阕银瓶一半欹。学语莺儿飞未稳，放身斜坠绿杨枝。","dynasty":"唐代","title":"驸马宅宴罢"}
{"author":"曹松","content":"李白虽然成异物，逸名犹与万方传。昔朝曾侍玄宗侧，大夜应归贺监边。山木易高迷故垄，国风长在见遗篇。投金渚畔春杨柳，自此何人系酒船。","dynasty":"唐代","title":"吊李翰林"}
{"author":"曹松","content":"要路豪家非往还，岩门先有不曾关。众心惟恐地无剩，吾意亦忧天惜闲。白练曳泉窗下石，绛罗垂果枕前山。樵夫岂解营生业，贵欲自安麋鹿间。","dynasty":"唐代","title":"山中"}
{"author":"曹松","content":"劈碎琅玕意有馀，细泉高引入香厨。山僧未肯言根本，莫是银河漏泄无。","dynasty":"唐代","title":"山寺引泉"}
{"author":"曹松","content":"牛女相期七夕秋，相逢俱喜鹊横流。彤云缥缈回金辂，明月婵娟挂玉钩。燕羽几曾添别恨，花容终不更含羞。更残便是分襟处，晓箭东来射翠楼。","dynasty":"唐代","title":"七夕"}
{"author":"曹松","content":"海上亭台山下烟，买时幽邃不争钱。莫言白日催华发，自有丹砂驻少年。渔钓未归深竹里，琴壶犹恋落花边。可中更践无人境，知是罗浮第几天。","dynasty":"唐代","title":"罗浮山下书逸人壁"}
{"author":"曹松","content":"万仞得名云瀑布，远看如织挂天台。休疑宝尺难量度，直恐金刀易剪裁。喷向林梢成夏雪，倾来石上作春雷。欲知便是银河水，堕落人间合却回。","dynasty":"唐代","title":"天台瀑布"}
{"author":"曹松","content":"竹林啼鸟不知休，罗列飞桥水乱流。触散柳丝回玉勒，约开莲叶上兰舟。酒边旧侣真何逊，云里新声是莫愁。若值主人嫌昼短，应陪秉烛夜深游。","dynasty":"唐代","title":"陪湖南李中丞宴隐溪（璋）"}
{"author":"曹松","content":"门系钓舟云满岸，借君幽致坐移旬。湖村夜叫白芜雁，菱市晓喧深浦人。远水日边重作雪，寒林烧后别生春。不辞更住醒还醉，太一东峰归梦频。","dynasty":"唐代","title":"别湖上主人"}
{"author":"曹松","content":"忆昔同游紫阁云，别来三十二回春。白头相见双林下，犹是清朝未退人。","dynasty":"唐代","title":"赠广宣大师"}
{"author":"曹松","content":"寒节钟陵香骑随，同年相命楚江湄。云间影过秋千女，地上声喧蹴踘儿。何处寄烟归草色，谁家送火在花枝。银瓶冷酒皆倾尽，半卧垂杨自不知。","dynasty":"唐代","title":"钟陵寒食日与同年裴颜李先辈、郑校书郊外闲游"}
{"author":"曹松","content":"寂寂阴溪水漱苔，尘中将得苦吟来。东峰道士如相问，县令而今不姓梅。","dynasty":"唐代","title":"乱后入洪州西山"}
{"author":"曹松","content":"若到江州二林寺，遍游应未出云霞。庐山瀑布三千仞，画破青霄始落斜。","dynasty":"唐代","title":"送僧入庐山"}
{"author":"曹松","content":"当年歌舞时，不说草离离。今日歌舞尽，满园秋露垂。","dynasty":"唐代","title":"金谷园"}
{"author":"曹松","content":"三庚到秋伏，偶来松槛立。热少清风多，开门放山入。","dynasty":"唐代","title":"夏日东斋"}
{"author":"曹松","content":"三篱盖驰道，风烈一无取。时见牧牛童，嗔牛吃禾黍。","dynasty":"唐代","title":"南朝"}
{"author":"曹松","content":"出山不得意，谒帝值戈鋋.岂料为文日，翻成用武年。","dynasty":"唐代","title":"言怀"}
{"author":"曹松","content":"势能成岳仞，顷刻长崔嵬。暝鸟飞不到，野风吹得开。一天分万态，立地看忘回。欲结暑宵雨，先闻江上雷。","dynasty":"唐代","title":"夏云"}
{"author":"曹松","content":"九十日秋色，今秋已十分。孤光吞列宿，四面绝微云。众木排疏影，寒流叠细纹。遥遥望丹桂，心绪更纷纷。","dynasty":"唐代","title":"中秋月"}
{"author":"曹松","content":"闽地高僧楚地逢，僧游蛮锡挂垂松。白云逸性都无定，才出双峰爱五峰。高僧不负雪峰期，却伴青霞入翠微。百叶岩前霜欲降，九枝松上鹤初归。风生碧涧鱼龙跃，威振金楼燕雀飞。想得白莲花上月，满山犹带旧光辉。","dynasty":"唐代","title":"江西逢僧省文"}
{"author":"曹松","content":"等量红缕贯晶荧，尽道匀圆别未胜。凿断玉潭盈尺水，琢成金地两条冰。轮时只恐星侵佛，挂处常疑露滴僧。几度夜深寻不著，琉璃为殿月为灯。","dynasty":"唐代","title":"水精念珠"}
{"author":"曹松","content":"千门庭燎照楼台，总为年光急急催。半夜腊因风卷去，五更春被角吹来。宁无好鸟思花发，应有游鱼待冻开。不是多岐渐平稳，谁能呼酒祝昭回。","dynasty":"唐代","title":"江外除夜"}
{"author":"曹松","content":"巨塔列名题，诗心亦罕齐。除官京下阙，乞假海门西。别席侵残漏，归程避战鼙。关遥秦雁断，家近瘴云低。候马春风馆，迎船晓月溪。帝京须早入，莫被刺桐迷。","dynasty":"唐代","title":"送陈樵校书归泉州"}
{"author":"曹松","content":"师言结夏入巴峰，云水回头几万重。五月峨眉须近火，木皮领重只如冬。","dynasty":"唐代","title":"送僧入蜀过夏"}
{"author":"曹松","content":"追游若遇三清乐，行从应妨一日春。（李肇《国史补》云：曲江大会，先牒教坊，请奏上御紫云楼观焉。时或拟作乐，则为之移日，故曹松诗云云）石脉水流泉滴沙，鬼灯然点松柏花。（《吟窗杂录》）鹿眠荒圃寒芜白，鸦噪残阳败叶飞。（《锦绣万花谷》）华岳影寒清露掌，海门风急白潮头。（《升庵外集》）","dynasty":"唐代","title":"句"}
{"author":"曹松","content":"一朵又一朵，并开寒食时。谁家不禁火，总在此花枝。","dynasty":"唐代","title":"寒食日题杜鹃花"}
{"author":"曹松","content":"未识佳人寻桂水，水云先解傍壶觞。笋林次第添斑竹，雏鸟参差护锦囊。乳洞此时连越井，石楼何日到仙乡。如飞似堕皆青壁，画手不强元化强。","dynasty":"唐代","title":"桂江"}
{"author":"曹松","content":"秋声谁种得，萧瑟在池栏。叶涩栖蝉稳，丛疏宿鹭难。敛烟宜下□，飒吹省先寒。此物生苍岛，令人忆钓竿。","dynasty":"唐代","title":"友人池上咏芦"}
{"author":"曹松","content":"香门接巨垒，画角间清钟。北固一何峭，西僧多此逢。天垂无际海，云白久晴峰。旦暮然灯外，涛头振蛰龙。","dynasty":"唐代","title":"题甘露寺"}
{"author":"曹松","content":"仙鹤曾鸣处，泉兼半井苔。直峰抛影入，片月泻光来。潋滟侵颜冷，深沉慰眼开。何因值舟顶，满汲石瓶回。","dynasty":"唐代","title":"题鹤鸣泉"}
{"author":"曹松","content":"前心奈兵阻，悔作豫章分。芳草未归日，故人多是坟。帆行出岫雨，马践过江云。此地一樽酒，当时皆以文。","dynasty":"唐代","title":"忆江西并悼亡友"}
{"author":"曹松","content":"一径通高屋，重云翳两原。山寒初宿顶，泉落未知根。急雨洗荒壁，惊风开静门。听君吟废夜，苦却建溪猿。","dynasty":"唐代","title":"访山友"}
{"author":"曹松","content":"度岁休笼闭，身轻好羽仪。白云□是伴，沧海得因谁。唳起遗残食，盘馀在迥枝。条风频雨去，只恐更相随。","dynasty":"唐代","title":"送人庭鹤"}
{"author":"曹松","content":"北鄙征难尽，诗愁满去程。废巢侵烧色，荒冢入锄声。逗野河流浊，离云碛日明。并州戎垒地，角动引风生。","dynasty":"唐代","title":"送进士喻坦之游太原"}
{"author":"曹松","content":"杨柳城初锁，轮蹄息去踪。春流无旧岸，夜色失诸峰。影动渔边火，声迟话后钟。明朝回去雁，谁向北郊逢。","dynasty":"唐代","title":"九江暮春书事"}
{"author":"曹松","content":"洪州向西顾，不忍暂忘君。记得瀑泉落，省同幽鸟闻。一回经雨雹，长有剩风云。未定却栖息，前头江海分。","dynasty":"唐代","title":"再到洪州望西山（松常栖此山）"}
{"author":"曹松","content":"扫庭秋漏滴，接话贵忘眠。静夜人相语，低枝鸟暗迁。星围南极定，月照断河连。后会花宫子，应开石上禅。","dynasty":"唐代","title":"与胡汾坐月期贯休上人不至"}
{"author":"曹松","content":"年光离岳色，带疾卧南原。白日与无事，俗人嗔闭门。樵鱼临片水，野鹿入荒园。莫问荣华事，清霜点发根。","dynasty":"唐代","title":"赠胡处士"}
{"author":"曹松","content":"天涯兵火后，风景畏临门。骨肉到时节，团圆因梦魂。池塘营水眼，岭峤结花根。耳纵听歌吹，中心不可论。","dynasty":"唐代","title":"铅山写怀"}
{"author":"曹松","content":"何年话尊宿，瞻礼此堂中。入郭非无路，归林自学空。溅瓶云峤水，逆磬雪川风。时说南庐事，知师用意同。","dynasty":"唐代","title":"书翠岩寺壁"}
{"author":"曹松","content":"凿出江湖思，凉多□□间。无风触微浪，半日□秋山。客袖沙光满，船窗荻影闲。时人见黄绶，应笑狎鸥还。","dynasty":"唐代","title":"江西题东湖"}
{"author":"曹松","content":"海云山上寺，每到每开襟。万木长不住，细泉听更深。蜩沾高雨断，鸟遇夕岚沈。此地良宵月，秋怀隔楚砧。","dynasty":"唐代","title":"题湖南岳麓寺"}
{"author":"曹松","content":"为县潇湘水，门前树配苔。晚吟公籍少，春醉积林开。涤砚松香起，擎茶岳影来。任官当此境，更莫梦天台。","dynasty":"唐代","title":"赠衡山麋明府"}
{"author":"曹松","content":"边寒来所阔，今日复明朝。河凌坚通马，胡云缺见雕。砂中程独泣，乡外隐谁招。回首若经岁，灵州生柳条。","dynasty":"唐代","title":"塞上"}
{"author":"曹松","content":"及第兼归觐，宜忘涉驿劳。青云重庆少，白日一飞高。转楚闻啼狖，临湘见叠涛。海阳沈饮罢，何地佐旌旄。","dynasty":"唐代","title":"送邵安石及第归连州觐省"}
{"author":"曹松","content":"乡路穿京过，宁心去少同。日斜寻阔碛，春尽逐归鸿。独树河声外，凝笳塞色中。怜君到此处，却背老莱风。","dynasty":"唐代","title":"边上送友人归宁"}
{"author":"曹松","content":"细声从峤足，幽淡浸香墀。此境未开日，何人初见时。耗痕延黑藓，净罅吐微澌。应有乔梢鹤，下来当饮之。","dynasty":"唐代","title":"信州闻通寺题僧砌下泉"}
{"author":"曹松","content":"一从诸事懒，海上迹宜沉。吾道不当路，鄙人甘入林。云垂方觅鹤，月湿始收琴。水石南州好，谁陪刻骨吟。","dynasty":"唐代","title":"林下书怀寄建州李频员外"}
{"author":"曹松","content":"栗杖出匡顶，百中无一枝。虽因野僧得，犹畏岳神知。画月冷光在，指云秋片移。宜留引蹇步，他日访峨嵋。","dynasty":"唐代","title":"答匡山僧赠榔栗杖"}
{"author":"曹松","content":"泻月声不断，坐来心益闲。无人知落处，万木冷空山。远忆云容外，幽疑石缝间。那辞通曙听，明日度蓝关。","dynasty":"唐代","title":"商山夜闻泉"}
{"author":"曹松","content":"默默守吾道，望荣来替愁。吟诗应有罪，当路却如雠。陆海傥难溺，九霄争便休。敢言名誉出，天未白吾头。","dynasty":"唐代","title":"书怀"}
{"author":"曹松","content":"出门嗟世路，何日朴风归。是处太行险，□□应解飞。主人厚薄礼，客子新故衣。所以浇浮态，多令行者违。","dynasty":"唐代","title":"道中"}
{"author":"曹松","content":"一樯悬五两，此日动归风。客路抛湓口，家林入镜中。谭馀云出峤，咏苦月欹空。更若看鳷鹊，何人夜坐同。","dynasty":"唐代","title":"九江送方干归镜湖"}
{"author":"曹松","content":"西城疾病日，此地少寻君。古迹春犹在，遥泉夜尽闻。片时三处雨，九叠几重云。到者皆忘寐，神精与俗分。","dynasty":"唐代","title":"庐山访贾匡"}
{"author":"曹松","content":"池上分行种，公庭觉少尘。根离潮水岸，韵爽判曹人。正午回鱼影，方昏息鹭身。无时不动咏，沧岛思方频。","dynasty":"唐代","title":"顾少府池上（一作顾少府池亭苇）"}
{"author":"曹松","content":"一樯千里外，隐者兴宜孤。落日长边海，秋风满故都。掩关苔色老，盘径叶声枯。匡岳来时过，迟回绝顶无。","dynasty":"唐代","title":"喜友人归上元别业"}
{"author":"曹松","content":"霁动江池色，春残一去游。菰风生马足，槐雪滴人头。北阙尘未起，南山青欲流。如何多别地，却得醉汀洲。","dynasty":"唐代","title":"曲江暮春雪霁"}
{"author":"曹松","content":"春饮一杯酒，便吟春日诗。木梢寒未觉，地脉暖先知。鸟啭星沈后，山分雪薄时。赏心无处说，怅望曲江池。","dynasty":"唐代","title":"立春日"}
{"author":"曹松","content":"少年云溪里，禅心夜更闲。煎茶留静者，靠月坐苍山。露白钟寻定，萤多户未关。嵩阳大石室，何日译经还。","dynasty":"唐代","title":"宿溪僧院"}
{"author":"曹松","content":"日月出又没，台城空白云。虽宽百姓土，渐缺六朝坟。禾黍是亡国，山河归圣君。松声骤雨足，几寺晚钟闻。","dynasty":"唐代","title":"石头怀古"}
{"author":"曹松","content":"静节灌园馀，得非成隐居。长当庚子日，独拜五经书。白浪吹亡国，秋霜洗大虚。门前是京口，身外不营储。","dynasty":"唐代","title":"浙右赠陆处士"}
{"author":"曹松","content":"丘中久不起，将谓诏书来。及见凌云说，方知掩夜台。白衣归北路，玄造亦遗才。世上亡君后，诗声更大哉。","dynasty":"唐代","title":"哭胡处士"}
{"author":"曹松","content":"一雨西城色，陶家心自清。山衔中郭分，云卷下湖程。公署闻流木，人烟入废城。难忘楚尽处，新有越吟生。","dynasty":"唐代","title":"赠馀干袁明府"}
{"author":"曹松","content":"任官征战后，度日寄闲身。封卷还高客，飞书问野人。废田教种谷，生路遣寻薪。若起柴桑兴，无先漉酒巾。","dynasty":"唐代","title":"赠雷乡张明府"}
{"author":"曹松","content":"轻帆下阔流，便泊此沙洲。湖影撼山朵，日阳烧野愁。白波争起倒，青屿或沈浮。是际船中望，东南仞仞秋。","dynasty":"唐代","title":"岳阳晚泊"}
{"author":"曹松","content":"门外报春榜，喜君天子知。旧愁浑似雪，见日总消时。塔下牡丹气，江头杨柳丝。风光若有分，无处不相宜。","dynasty":"唐代","title":"览春榜喜孙鄠成名"}
{"author":"曹松","content":"先生不折桂，谪去抱何冤。已葬离燕骨，难招入剑魂。旅坟低却草，稚子哭胜猿。冥寞如搜句，宜邀贺监论。青旆低寒水，清笳出晓风。鸟为伤贾傅，马立葬滕公。松柏青山上，城池白日中。一朝今古隔，惟有月明同。","dynasty":"唐代","title":"吊贾岛二首"}
{"author":"曹松","content":"罢讲巡岩坞，无穷得野情。腊高犹伴鹿，夏满不归城。云朵缘崖发，峰阴截水清。自然双洗耳，唯任白毫生。","dynasty":"唐代","title":"贻住山僧"}
{"author":"曹松","content":"不醉长安酒，冥心只似师。望山吟过日，伴鹤立多时。沟远流声细，林寒绿色迟。庵西萝月夕，重约语空期。","dynasty":"唐代","title":"寄崇圣寺僧（一作关山寄诗赠清越）"}
{"author":"曹松","content":"忍苦待知音，无时省废吟。始为分路客，莫问向隅心。峤翠藏幽瀑，枝风下晓禽。忆君秋欲尽，马上秣陵砧。","dynasty":"唐代","title":"金陵道中寄"}
{"author":"曹松","content":"旧客东归远，长安诗少朋。去愁分碛雁，行计逐乡僧。华岳无时雪，黄河漫处冰。知辞国门路，片席认西陵。","dynasty":"唐代","title":"都门送许棠东归（一作送进士张乔）"}
{"author":"曹松","content":"上将拥黄须，安西逐指呼。离乡俱少壮，到碛减肌肤。风雪夜防塞，腥膻朝系胡。为君乐战死，谁喜作征夫。","dynasty":"唐代","title":"塞上行"}
{"author":"曹松","content":"晓色教不睡，卷帘清气中。林残数枝月，发冷一梳风。并鸟含钟语，欹荷隔雾空。莫疑营白日，道路本无穷。","dynasty":"唐代","title":"晨起"}
{"author":"曹松","content":"触目尽如幻，幻中能几时。愁来舍行乐，事去莫吞悲。白发不由己，黄金留待谁。耕烟得铭志，翻为古人思。","dynasty":"唐代","title":"感世"}
{"author":"曹松","content":"落笔胜缩地，展图当晏宁。中华属贵分，远裔占何星。分寸辨诸岳，斗升观四溟。长疑未到处，一一似曾经。","dynasty":"唐代","title":"观华夷图"}
{"author":"曹松","content":"山寒草堂暖，寂夜有良朋。读易分高烛，煎茶取折冰。庭垂河半角，窗露月微棱。俱入论心地，争无俗者憎。","dynasty":"唐代","title":"山中寒夜呈进士许棠"}
{"author":"曹松","content":"凌春帝子阁，偶眺日移西。浪势平花坞，帆阴上柳堤。凝岚藏宿翼，叠鼓碎归蹄。只此长吟咏，因高思不迷。","dynasty":"唐代","title":"滕王阁春日晚眺"}
{"author":"曹松","content":"冈扉聊自启，信步出波边。野火风吹阔，春冰鹤啄穿。渚樯齐驿树，山鸟入公田。未创孤云势，空思白阁年。","dynasty":"唐代","title":"钟陵野步"}
{"author":"曹松","content":"故人江阁在，重到事悠悠。无尔向潭上，为吾倾瓮头。空馀赤枫叶，堕落钓鱼舟。疑是冲虚去，不为天地囚。","dynasty":"唐代","title":"哭胡处士"}
{"author":"曹松","content":"紫檀衣且香，春殿日尤长。此地开新讲，何山锁旧房。僧名喧北阙，师印续南方。莫惜青莲喻，秦人听未忘。","dynasty":"唐代","title":"青龙寺赠云颢法师"}
{"author":"曹松","content":"才子紫檀衣，明君宠顾时。讲升高座懒，书答重臣迟。瓶势倾圆顶，刀声落碎髭。还闻穿内去，随驾进新诗。","dynasty":"唐代","title":"荐福寺赠应制白公（一作栖白大师）"}
{"author":"曹松","content":"云僧凿山井，寒碧在中庭。况是分岩眼，同来下石瓶。旁痕终变藓，圆影即澄星。异夜天龙蛰，应闻说叶经。","dynasty":"唐代","title":"观山寺僧穿井"}
{"author":"曹松","content":"天涯缘事了，又造石霜微。不以千峰险，唯将独影归。有为嫌假佛，无境是真机。到后流沙锡，何时更有飞。","dynasty":"唐代","title":"送德光禅师（重礼石霜长者）"}
{"author":"曹松","content":"外邑官同隐，宁劳短吏趋。看云情自足，爱酒逸应无。簟席弹棋子，衣裳惹印朱。仍闻陂水近，亦拟掉菰蒲。","dynasty":"唐代","title":"赠南陵李主簿"}
{"author":"曹松","content":"寺楼凉出竹，非与曲江赊。野火流穿苑，秦山叠入巴。风梢离众叶，岸角积虚沙。此地钟声近，令人思未涯。","dynasty":"唐代","title":"慈恩寺东楼"}
{"author":"曹松","content":"代远已难问，累累次古城。民田侵不尽，客路踏还平。作穴蛇分蛰，依冈鹿绕行。唯应风雨夕，鬼火出林明。","dynasty":"唐代","title":"古冢"}
{"author":"曹松","content":"天高淮泗白，料子趋修程。汲水疑山动，扬帆觉岸行。云离京口树，雁入石头城。后夜分遥念，诸峰霜露生。","dynasty":"唐代","title":"秋日送方干游上元"}
{"author":"曹松","content":"出麾临建水，下世在公堂。苦集休开箧，清资罢转郎。瘴中无子奠，岭外一妻孀。定是浮香骨，东归就故乡。","dynasty":"唐代","title":"哭李频员外（时在建川）"}
{"author":"曹松","content":"岚霭润窗棂，吟诗得冷症。教餐有效药，多愧独行僧。云湿煎茶火，冰封汲井绳。片扉深著掩，经国自无能。","dynasty":"唐代","title":"山中言事"}
{"author":"曹松","content":"辟书来几日，遂喜就嘉招。犹向风沙浅，非于甸服遥。时平无探骑，秋静见盘雕。若遣关中使，烦君问寂寥。","dynasty":"唐代","title":"送左协律京西从事"}
{"author":"曹松","content":"造华峰峰异，宜教岳德谦。灵踪载籍古，怪刃刺云尖。盘蹙陵阳壮，孤标建邺瞻。霁馀堪洗目，青出谢家檐。","dynasty":"唐代","title":"望九华寄池阳太守"}
{"author":"曹松","content":"明时应不谏，天幕称仙才。聘入关中去，人从帝侧来。诗窗盛岛屿，檄盾照风雷。几度陪旄节，营巡海色回。","dynasty":"唐代","title":"上广州支使王拾遗"}
{"author":"曹松","content":"空山涧畔枯松树，禅老堂头甲乙身。传是昔朝僧种著，下头应有茯苓神。","dynasty":"唐代","title":"题僧松禅（一作题僧院松）"}
{"author":"曹松","content":"佩墨县兼清，约关西近城。三峰岂不重，厚地戴犹轻。雪筱欹难直，风泉喷易横。须知高枕外，长是劝民耕。","dynasty":"唐代","title":"赠华阴李明府"}
{"author":"曹松","content":"浩浩看花晨，六街扬远尘。尘中一丈日，谁是晏眠人。御柳舞着水，野莺啼破春。徒云多失意，犹自惜离秦。","dynasty":"唐代","title":"长安春日"}
{"author":"曹松","content":"在秦生楚思，波浪接禅关。塔碍高林鸟，窗开白日山。树阴移草上，岸色透庭间。入内谈经彻，空携讲疏还。","dynasty":"唐代","title":"慈恩寺贻楚霄上人"}
{"author":"曹松","content":"马蹄京洛岐，复此少闲时。老积沧洲梦，秋乖白阁期。平生五字句，一夕满头丝。把向侯门去，侯门未可知。","dynasty":"唐代","title":"崇义里言怀"}
{"author":"冯慜","content":"绝景尘不到，暂游神已清。云岫敛晴色，风桂含秋声。自得泉石兴，谁贪轩冕荣。巢由值兹室，必无箕颍名。","dynasty":"宋代","title":"游碧落洞同李兟诸公"}
{"author":"蔡兆华","content":"宝台临净饰，一顾重千金。表里镂七宝，分明无两心。丹华灼烈烈，翠帐垂沈沈。芳袖幸时拂，应门重且深。","dynasty":"清代","title":"和谢朓镜台"}
{"author":"蔡兆华","content":"对此归飞燕，佳人懒织缣。曲房搴锦帐，夕殿下珠帘。泛艳回烟翠，余花落镜奁。衔泥巢君屋，无故坐相嫌。","dynasty":"清代","title":"和鲍照咏燕"}
{"author":"蔡兆华","content":"白云随旆色，秋月掩刀环。袅袅同宫女，盈盈一水间。怀春发下蔡，明旦入胡关。枥马悲羌吹，忧人不解颜。","dynasty":"清代","title":"和沈约昭君词其一"}
{"author":"蔡兆华","content":"谁与丹青竞，误令妆不成。悲看蛱蝶粉，好作鹍鸡声。肃肃宵驾动，翻翻飞蓬征。欲传千里意，汉月照心明。","dynasty":"清代","title":"和沈约昭君词其二"}
{"author":"吾丘衍","content":"笔翰西台妙，文章五凤楼。美才须比玉，直道岂如钩。吴苑辞春色，江风散旅愁。吾庐正萧飒，二仲得羊求。","dynasty":"元代","title":"次韵谢钱翼之"}
{"author":"吾丘衍","content":"越壤吴江左，州民泰伯馀。田莱空草莽，井色共萧疏。相食能无忍，传闻信不虚。寒沙满骸骨，掩骼意何如。","dynasty":"元代","title":"丁未岁哀越民"}
{"author":"吾丘衍","content":"门望晴山远，风寒落木初。尚嗟邻市井，未得近樵渔。露果宜新酒，藜床只素书。浮生易飘忽，且欲赋閒居。","dynasty":"元代","title":"秋晚"}
{"author":"吾丘衍","content":"酒醒微风入，天高白鹤飞。坐看烟景变，何日洞天归。发乱便纱帽，身閒且布衣。未能逃姓字，转欲见人稀。","dynasty":"元代","title":"酒醒试野服"}
{"author":"吾丘衍","content":"返照馀光白，斜虹带雨长。半天分远近，二气亵阴阳。娲石犹能见，秦桥不见梁。龙渊在何处，倚望极苍茫。","dynasty":"元代","title":"见虹"}
{"author":"吾丘衍","content":"夜色春仍好，楼虚满月华。淡烟同引索，暖桂不成花。望影弦初上，凭高月为赊。芳林渐叶密，更起故林鸦。","dynasty":"元代","title":"春夜对月"}
{"author":"吾丘衍","content":"宰肉陈平老，祈年旧礼传。杂花芳草外，新燕暖风前。东越犹糠覈，西山自管弦。村民思社雨，把酒对青年。","dynasty":"元代","title":"戊申二月八日春社"}
{"author":"吾丘衍","content":"好雨来还歇，霏霏入暮多。藓墙遗旧湿，庭树忽新柯。生意能如此，黎民喜若何。田畴近东作，为美玉山禾。","dynasty":"元代","title":"好雨"}
{"author":"吾丘衍","content":"南亩晨烟白，西风万宝成。人民减饥色，井陌聚欢声。高廪还堪赋，馋乌为浪惊。耕耘岂吾事，转觉愧平生。","dynasty":"元代","title":"戊申嘉稔"}
{"author":"吾丘衍","content":"出处嗟吾道，穷经独暮年。凋零鲁先哲，感激汉遗贤。青简馀心在，金华客梦悬。寥寥想孤鹤，吊影白云边。","dynasty":"元代","title":"胡穆仲挽歌词"}
{"author":"吾丘衍","content":"近种墙阴竹，幽人此见分。已添潇洒趣，不碍往来云。书帙光能映，林泉志颇欣。秋风生意好，翠气日氤氲。","dynasty":"元代","title":"种竹"}
{"author":"吾丘衍","content":"万火千门俗，浮天万井烟。雪中逢此夕，老去惜残年。柏叶寒新采，椒花喜屡传。春风幸可待，更雨坐灯前。","dynasty":"元代","title":"除夜雪中"}
{"author":"吾丘衍","content":"昔赴公车日，官占忤大臣。归来从白首，老去有苍旻。泉石心何固，文章气益神。谈玄竟络绝，怆恻重伤神。","dynasty":"元代","title":"王复元挽歌词"}
{"author":"吾丘衍","content":"老去陶元亮，归来向子平。乡关成久别，故旧喜相迎。卜宅来江燕，移尊笑海鲸。新传浣花句，未怪作金声。","dynasty":"元代","title":"仇仁父解秩建康有新文曰金渊集"}
{"author":"吾丘衍","content":"裸壤无霜雪，西南极目天。岂知云海外，不到斗牛边。异域闻周化，奇观及壮年。扬雄好风俗，一一问张骞。","dynasty":"元代","title":"周达可随奉使过真腊国作书纪风俗因赠三首其一"}
{"author":"吾丘衍","content":"绝域通南舶，炎方接海涛。神仙比徐市，使者得王敖。异俗书能记，夷音孰解操。相看十年外，回首兴滔滔。","dynasty":"元代","title":"周达可随奉使过真腊国作书纪风俗因赠三首其二"}
{"author":"吾丘衍","content":"汉界踰铜柱，蛮邦近越裳。远行随使节，蹈海及殊方。鴃舌劳重译，龙波极大荒。异书君已著，未许剑埋光。","dynasty":"元代","title":"周达可随奉使过真腊国作书纪风俗因赠三首其三"}
{"author":"吾丘衍","content":"初月浮新彩，秋清过雨沾。含辉犹脉脉，凝望极纤纤。玉兔知何处，金钩忽上帘。西山彩霞外，容易别高檐。","dynasty":"元代","title":"初月"}
{"author":"吾丘衍","content":"今夜仙台月，清寒发夜深。迟回阻云物，怅望忆登临。玉管闲清吹，银河耿太阴。无才愧玄度，聊为续长吟。","dynasty":"元代","title":"中秋玩月初阳台有约不往夜分有作明日寄同约诸公"}
{"author":"吾丘衍","content":"月色今宵好，当空一鉴全。照云收暮雨，散影自辽天。林密摇金屑，帘疏漏玉泉。有怀思谢尚，舍棹泊长川。","dynasty":"元代","title":"月色"}
{"author":"吾丘衍","content":"城郭南风里，今朝始听蝉。忽如高树杪，泻落半岩泉。耳静生凉思，窗开醒昼眠。无因饱清露，爱尔似神仙。","dynasty":"元代","title":"闻蝉"}
{"author":"吾丘衍","content":"海色涵天碧，金波湛玉壶。山河同影幻，上下合空无。圆觉名方定，真如道岂殊。卢敖一回首，照水弄玄珠。","dynasty":"元代","title":"如上人字月印诗"}
{"author":"吾丘衍","content":"入夜寒砧作，秋虫语亦哀。易催风物改，不逐日车移。疏懒终何益，优游每在兹。重阳今又过，兴尽菊花期。","dynasty":"元代","title":"秋晚"}
{"author":"吾丘衍","content":"野径黄花发，芜城忽暮秋。已成彭泽懒，不作汝南游。凫舄终遐举，匏瓜岂暂留。相看风雨际，何用识江州。","dynasty":"元代","title":"九日雨中寄玉清道侣"}
{"author":"吾丘衍","content":"绛彩酣春色，娇香腻午风。谁云蜀江浪，不与武陵通。度朔千年在，玄都一夜空。妆台意无尽，馀恨满青铜。","dynasty":"元代","title":"桃花"}
{"author":"吾丘衍","content":"细缕垂窗户，依依影若空。无因梦春服，有恨织东风。叶小眉何在，蚕成意不同。商弦未须绝，恐怨楚王宫。","dynasty":"元代","title":"柳丝效李义山"}
{"author":"吾丘衍","content":"兰色惊秋色，来仪困赤霄。无书能累月，慰我忽今朝。道在非弹瑟，途穷岂折腰。山阴清绝地，且为息炎歊。","dynasty":"元代","title":"寄柯德杨"}
{"author":"吾丘衍","content":"文畅青莲客，回溪别业开。南山当骠骑，东海极蓬莱。空镜思悬锡，中流且度杯。相寻多法侣，冉冉下天台。","dynasty":"元代","title":"畅上人文溪别业"}
{"author":"吾丘衍","content":"湖雨朝仍作，山云昼不开。竹枝苍凤湿，石藓紫云堆。放饮多仙兴，狂歌欠我来。平生慕函谷，拟学抱关梅。","dynasty":"元代","title":"闻蒋弘父重五游葛岭有诗因寄五首其一"}
{"author":"吾丘衍","content":"雨急檐槛冷，墙阴薜荔长。清游能不阻，羽士复相忘。巾子山云黑，鹅儿酒色黄。遥伶佩兰客，寂寞向三湘。","dynasty":"元代","title":"闻蒋弘父重五游葛岭有诗因寄五首其二"}
{"author":"吾丘衍","content":"山路行疏雨，真游自有期。问舟寻古井，把酒赋新诗。已似陶元亮，能无远法师。道人相问好，我到未多时。","dynasty":"元代","title":"闻蒋弘父重五游葛岭有诗因寄五首其三"}
{"author":"吾丘衍","content":"孟郯今画妙，挥洒得天真。夙昔来仙骨，清高似古人。忘机惟我共，知己复谁邻。忽寄桓玄宅，飞腾易有神。","dynasty":"元代","title":"赠吴孟郯"}
{"author":"吾丘衍","content":"春雪飞能急，春风晓更寒。已判终日饮，不厌倚楼看。山鹊鸣声碎，江梅旧蕊残。无因访安道，大野正漫漫。","dynasty":"元代","title":"春雪寄戴众甫"}
{"author":"吾丘衍","content":"冻解群生发，乾坤万象新。恋晴瞻晓日，卧病惜佳辰。尧典文章在，周原草木春。吾衰已如此，未省笔如神。","dynasty":"元代","title":"冻解"}
{"author":"吾丘衍","content":"柱史谈经地，终南古迹存。神仙能间出，道德岂虚言。河汉秋云冷，城池海气昏。羽翰如可致，细与问真源。","dynasty":"元代","title":"终南道士问汉碑其一"}
{"author":"吾丘衍","content":"字洒金壶墨，传闻古二仙。崇台何杳杳，至道极玄玄。令尹今谁再，延熹岁已千。无由操九节，怅望想云烟。","dynasty":"元代","title":"终南道士问汉碑其二"}
{"author":"吾丘衍","content":"新岁来飘忽，匆匆十日过。昼眠方叹息，好景易蹉跎。食薄终何补，才荒幸不磨。壮心犹激烈，试诵醉时歌。","dynasty":"元代","title":"新岁"}
{"author":"吾丘衍","content":"今日春风至，冥濛细雨来。已知苏万物，况乃润群材。德泽从兹布，阳和向北回。病躯方强饮，沾洒望熙台。","dynasty":"元代","title":"立春日"}
{"author":"吾丘衍","content":"连岁冬无雪，今来忽应时。腊前能屡白，望久得相宜。□□□□□，□□意不迟。开轩一壶酒，拟作梦鱼诗。","dynasty":"元代","title":"喜雪"}
{"author":"吾丘衍","content":"四十明朝是，灯花此是春。乡闾犹旧俗，笑语杂比邻。衰鬓难重黑，芳年喜再新。杜陵方自得，独酌任吾真。","dynasty":"元代","title":"守岁"}
{"author":"吾丘衍","content":"华翰西台妙，文章五凤楼。美才须比玉，直道岂如钩。吴苑辞春色，江风散旅愁。吾庐正潇飒，二仲得羊求。","dynasty":"元代","title":"次韵谢钱翼之"}
{"author":"吾丘衍","content":"禦寇连墙屋，神交得谢瞻。偶逢吾所契，共语月当檐。微禄终何补，良才尚此淹。凭君纵玄论，未怪发幽潜。","dynasty":"元代","title":"与邻寓人隔壁对月夜话"}
{"author":"吾丘衍","content":"佩环初碎响齐庭，亚父锟铻玉斗惊。太华井寒云液重，金茎露冷雪花明。欲浮仙浪归河汉，无复灵瓜破水晶。相府碧筒君勿醉，凉风羽翼自身轻。","dynasty":"元代","title":"赋得调冰"}
{"author":"吾丘衍","content":"联翩罔象楚江干，倏忽飘摇画亦难。散点自冲斜日去，愁阴空落暮烟寒。墨痕不定悠悠水，雅阵还迷渺渺滩。身外有身同此意，人间缯缴谩相看。","dynasty":"元代","title":"雁影"}
{"author":"吾丘衍","content":"九道铜浑缺望舒，坐看明水失方诸。岂知天上麒麟斗，不顾人间蚌蛤虚。丹桂有阴秋寂寞，嫦娥无梦夜何如。西风回首山河外，修政能忘太史书。","dynasty":"元代","title":"九月十五月食"}
{"author":"吾丘衍","content":"闻说飞鸾下九霄，白头懒赴玉堂招。醉中野服方萧散，梦里轩车竟寂寥。别墅人空丹桂老，小山云去紫台遥。故原归葬松萝惨，目送征魂万里飘。","dynasty":"元代","title":"挽刘牧之廉使"}
{"author":"吾丘衍","content":"萧飒西风绿野秋，琅玕摧折凤雏愁。卧龙未必壶中醉，飞梦终为海上游。白发每逢师柱史，青门何处觅秦侯。岂知目断烟霞客，欲问卢敖竟莫留。","dynasty":"元代","title":"挽裴德游府君"}
{"author":"吾丘衍","content":"蝉翼轻绡玉缕稀，碧花瑶草斗芳菲。一方彩雾笼清气，半剪春风恋薄衣。楚水佩闲江草怨，东山棋罢野蜂飞。金猊灰冷休重炷，凤带流苏舞翠帏。","dynasty":"元代","title":"香囊"}
{"author":"吾丘衍","content":"北风竟日吹寒雨，云湿天低鸟不飞。残雪山中消已尽，早梅江上见犹稀。年光忽去足可惜，壮心空在每多违。东郊明朝春色动，楼前应可瞻晴辉。","dynasty":"元代","title":"暮岁即事"}
{"author":"吾丘衍","content":"郭台贤梦远黄金，奕奕良才竟陆沉。朽索岂维千里马，樊笼难畜九皋禽。云霄我漫存高志，竹素君能契夙心。此去扁舟忽回首，他年野服重相寻。","dynasty":"元代","title":"送人归隐"}
{"author":"吾丘衍","content":"东风晓镜照桃花，蛾绿初调印浅纱。娇柳对分春叶淡，遥山横拂暮烟斜。月钩剪玉姮娥妒，蝉翼飘云卫女誇。谁识汉朝京兆尹，少年肠断楚天涯。","dynasty":"元代","title":"画眉效李商隐"}
{"author":"吾丘衍","content":"梅石森平野，丛篁隐石根。绝怜顽钝质，无语对龙孙。","dynasty":"元代","title":"题杨氏竹石"}
{"author":"吾丘衍","content":"冉冉浮素空，悠悠隔秋树。幽禽何处来，冲破匆飞去。","dynasty":"元代","title":"暮烟效韦苏州"}
{"author":"吾丘衍","content":"雨过西风晚，阴晴向此分。溪山净如染，犹有未归云。","dynasty":"元代","title":"题吴孟郯画溪山雨霁图"}
{"author":"吾丘衍","content":"新茶细细黄金色，葛水仙人赠所知。正是初春无可侣，东风杨柳未成丝。","dynasty":"元代","title":"陈渭叟赠新茶"}
{"author":"吾丘衍","content":"三月花开雪满枝，肯将春色让黄鹂。它年调舌如能语，休语开元夜雨时。","dynasty":"元代","title":"梨花鸲鹆图"}
{"author":"吾丘衍","content":"梦里看花锦绣城，浅深桃杏五霞明。觉来忍听催花雨，可是春风太有情。","dynasty":"元代","title":"梦回"}
{"author":"吾丘衍","content":"独携凤管入岩扉，树拂春风草拂衣。不敢更吹天上曲，恐惊石散作云飞。","dynasty":"元代","title":"杨寺洞中吹箫"}
{"author":"吾丘衍","content":"天上琅文网绛纱，垂芒廓落字聱牙。何当拂此来人世，为识清都蔡少霞。","dynasty":"元代","title":"赠打碑吴居士二绝句其一"}
{"author":"吾丘衍","content":"曾于水火识阴阳，拂拂玄虚道乃彰。知白定应能守黑，不须更觅大还方。","dynasty":"元代","title":"赠打碑吴居士二绝句其二"}
{"author":"吾丘衍","content":"九天霞色染精神，高与群芳别帝臣。彷佛沉香亭下意，何当重见谪仙人。","dynasty":"元代","title":"题牡丹图"}
{"author":"吾丘衍","content":"紫府仙人号采和，酒垆曾见几回过。青钱谩引痴儿笑，未必仙机在踏歌。","dynasty":"元代","title":"仙人蓝采和像"}
{"author":"吾丘衍","content":"烟茸雾态玉芙蓉，啼鸟无声小院空。谁信伤心蝴蝶梦，却因秋色怨东风。","dynasty":"元代","title":"白描倦绣图"}
{"author":"吾丘衍","content":"牙璋旧制此能存，铭刻昭昭汉后元。太守未惭司马徇，未信左契不虚言。","dynasty":"元代","title":"汉会稽铜虎符"}
{"author":"吾丘衍","content":"贞元美化出成都，遗爱文翁道岂殊。三寸青铜人未识，可堪指点笑侏儒。","dynasty":"元代","title":"铜韦皋像"}
{"author":"吾丘衍","content":"神物相随似六丁，千年一到洛阳城。世人若欲知名字，问取山中卫叔卿。","dynasty":"元代","title":"洪崖图"}
{"author":"吾丘衍","content":"徐市楼船入紫烟，咸阳宫殿梦三泉。华山云白青松老，却笑秦皇不得仙。","dynasty":"元代","title":"题阙"}
{"author":"吾丘衍","content":"避世成仙岂怨秦，翠霞丹霭景长春。不因野水流花出，此地何由识晋人。","dynasty":"元代","title":"桃源"}
{"author":"吾丘衍","content":"困雨愁烟湿锦丝，脂痕轻染最娇枝。曲阑长断春风晚，花未开时色已衰。","dynasty":"元代","title":"海棠"}
{"author":"吾丘衍","content":"小桥一夜生春水，得意鸬鹚弄浅深。却喜东风爱颜色，细吹不遣落花沉。","dynasty":"元代","title":"雨后"}
{"author":"吾丘衍","content":"竹树吹凉满槛前，南风收雨淡无烟。晴云一片看如雪，我欲呼来直上天。","dynasty":"元代","title":"初夏"}
{"author":"吾丘衍","content":"卷中秋色似江皋，已觉轩窗走六鳌。笑我气吞云梦泽，更将椽笔起波涛。","dynasty":"元代","title":"长江巨浪图"}
{"author":"吾丘衍","content":"殽函恃险竟何如，虎视乾坤归六虚。空向人间焚典籍，宫中尚有不韦书。","dynasty":"元代","title":"咏史其一"}
{"author":"吾丘衍","content":"歌风台上凛英雄，玉斗鸿门事已空。何事封侯先雍齿，可怜纪信竟无功。","dynasty":"元代","title":"咏史其二"}
{"author":"吾丘衍","content":"朝元阁上五色笺，回首春风二十年。今日相逢宫树老，始知方朔是神仙。","dynasty":"元代","title":"赠冯供奉二绝句其一"}
{"author":"吾丘衍","content":"开元天宝梦中春，曾捧泥金下紫宸。舞帽槿花容易落，等闲老却太平人。","dynasty":"元代","title":"赠冯供奉二绝句其二"}
{"author":"吾丘衍","content":"苍颜白发紫云歌，旧说秦青奈尔何。一曲贯珠听不尽，西风馀韵绕庭柯。","dynasty":"元代","title":"听张供奉歌赤壁二首其一"}
{"author":"吾丘衍","content":"铜台翠瓦散春烟，歌舞人空曲尚传。不意秋风寥落后，江南更识李龟年。","dynasty":"元代","title":"听张供奉歌赤壁二首其二"}
{"author":"吾丘衍","content":"破荇穿萍碍绿波，双尖摇荡碧云柯。水荷要织芙蓉锦，借与鲛人紫玉梭。","dynasty":"元代","title":"卷荷"}
{"author":"吾丘衍","content":"雨后长流写急湍，奔雷转石喷虚寒。凭谁挂起三千尺，试作庐山瀑布看。","dynasty":"元代","title":"观水"}
{"author":"丘处机","content":"春游浩荡，是年年、寒食梨花时节。白锦无纹香烂漫，玉树琼葩堆雪。静夜沉沉，浮光霭霭，冷浸溶溶月。人间天上，烂银霞照通彻。浑似姑射真人，天姿灵秀，意气舒高洁。万化参差谁信道，不与群芳同列。浩气清英，仙材卓荦，下土难分别。瑶台归去，洞天方看清绝。","dynasty":"宋代","tags":"咏物，梨花","title":"无俗念·灵虚宫梨花词"}
{"author":"丘处机","content":"一团脓，三寸气。使作还同傀儡。夸体段，骋风流。人人不肯休。白玉肌，红粉脸。尽是浮华妆点。皮肉烂，血津乾。荒郊你试看。","dynasty":"元代","title":"无漏子假躯"}
{"author":"丘处机","content":"春日春风春景媚。春山春谷流春水。春草春花开满地。乘春势。百禽弄古争春意。泽又如膏田又美。禁烟时节堪游戏。正好花间连夜醉。无愁系。玉山任倒和衣睡。","dynasty":"元代","title":"忍辱仙人春兴"}
{"author":"丘处机","content":"洞天春色盈盈，乱山秀出千堆锦。云收雨敛，晓晴烟淡，碧空横枕。高卧怡怡，顿开怀抱，释迷忘寝。看仙花瑞草，迎风照日，腾光彩，异凡品。欢庆时丰岁稔。万邦宁、百邪俱禁。太平国里，长安陌上，纵横有甚。大道无疑，傍门斜径，不须详审。是从来浩劫，神仙过路，但曾经恁。","dynasty":"元代","title":"水龙吟·洞天春色盈盈"}
{"author":"丘处机","content":"南村地胜。曲水横斜穿柳径。是处池塘。拍塞荷花映粉墙。高堂大厦。户户如屏堪入画。峻岭崇冈。日日生云遥降祥。","dynasty":"元代","title":"金莲出玉花西虢南村"}
{"author":"丘处机","content":"夜晴寥廓初寒，淡天莹彻琉璃翠。无阴树下，长安楼上，月明风细。百祸潜销，万家同赏，一般清味。见金星朗朗，银河耿耿，交光灿，满天地。流转碧空如水。任纵横、略无凝滞。冲山拍海，倾光腾秀，绵绵吐瑞。达了从兹，宝瓶坚固，玉浆时泥。把衷情欲诉，何人会得，且陶陶醉。","dynasty":"元代","title":"水龙吟夜晴"}
{"author":"丘处机","content":"春烟淡荡，青山媚，行云乱飘空界。花光石润，秀出洞天奇怪。户牖平高万丈，尽耳目、临风一快。多生浩劫尘情，旷朗浑无纤芥。堪爱。逍遥自在。疏枷锁，抛离业根冤债。风邻月伴，道合水晶天籁。无限峥嵘胜景，尽赐与、山堂教卖。千圣宝珠，酬价问君谁解。","dynasty":"元代","title":"双双燕春山"}
{"author":"丘处机","content":"孤僻＊岩清净界。＊土安身，抱道忘知解。道友相看唯莫怪。贫闲守拙无相待。富贵功名堪倚赖。多是多非，尖凿多成败。玉食馨香终不耐。","dynasty":"元代","title":"风栖梧道友见访于?溪"}
{"author":"丘处机","content":"土穴秋来，温温渐觉阳和胜。幽栖兴。道家偏称。疏懒多贫病。凛冽天寒，叶落山川净。窗前竞。雪飘风劲。热焙闲吟咏。","dynasty":"元代","title":"万年春景金本注云，四首本名点绛唇上＊"}
{"author":"丘处机","content":"衲袄秋来，著身渐觉时相称。霜天净。畅怀游兴。不怕西风劲。百片千条，上下穿联定。宽还正。外疏狂性。内放明珠莹。","dynasty":"元代","title":"万年春衲衣"}
{"author":"丘处机","content":"春暖烟晴，杜鹃永日啼芳树。声声苦。劝人归去。不道归何处。我欲东归，归去无门路。君提举。有何凭据。空设闲言语。","dynasty":"元代","title":"万年春杜鹃"}
{"author":"丘处机","content":"秋夜沉沉，漏长睡酷多思想。须依仗。道情和畅。不纵魔军王。打叠神情，物物离心上。虚空帐。慧灯明放。坐待金鸡唱。","dynasty":"元代","title":"万年春惊睡"}
{"author":"丘处机","content":"数载田苗长亢旱。今春雨雪何滋漫。嘉兆分明知过半。将来看。掀天大熟歌讴满。二月花开成片段。千株柳发排堤岸。又待教人装好汉。相呼唤。提壶挈＊争跳窜。","dynasty":"元代","title":"忍辱仙人春泽"}
{"author":"丘处机","content":"一泽天恩齐庆贺。群生地著无饥饿。愁态眉间都蹴破。还真个。盈街堆亩收田课。酝酒邀宾时唱和。排筵看食重堆棰。醉饱腥膻心不挫。骄矜过。却忧福里潜生祸。","dynasty":"元代","title":"忍辱仙人"}
{"author":"丘处机","content":"豪气冲天居列鼎。笙歌聒地排＊境。玉镫飞龙衫帽整。风流骋。不知扑入琉璃井。滑壁千寻光似镜。交加出路无门径。饶你玲珑机巧性。难逃命。与他送却头皮影。","dynasty":"元代","title":"忍辱仙人声色"}
{"author":"丘处机","content":"千古圣贤皆一轨。亘初得得从心起。除此逍遥安稳地。无馀理。自然消息恬然美。不在劳神并苦己。般般放下头头是。选甚花街并柳市。虚空体。本来一物无凝滞。","dynasty":"元代","title":"忍辱仙人妙用"}
{"author":"丘处机","content":"天下周游身不动。人间照了心无用。闲把虚空频＊弄。行云从。八方上下轻放纵。兔角锥儿钻骨痛。龟毛拂子敲山重。扫荡邪魔灵物空。清风送。太平国里乘鸾凤。","dynasty":"元代","title":"忍辱仙人"}
{"author":"丘处机","content":"都要奔波走。谁肯坚心守。南北东西总一般，此外无佗有。踏尽铁鞋迷，不出庵门透。水到渠成本自然，行满功成就。","dynasty":"元代","title":"黄鹤洞中仙景金本注云，三首本名卜算子"}
{"author":"丘处机","content":"此地风光胜。人物俱相应。水竹深藏数十家，户户知天命。我爱清虚景，策杖寻幽径。每日巡村转一遭，信步闲吟咏。","dynasty":"元代","title":"黄鹤洞中仙虢县渭南＊里"}
{"author":"丘处机","content":"故里在天涯，海上无名士。因遇终南陆地仙，挈我来游此。素爱断蓬飞，野鹤孤云志。顶笠披蓑人不知，便是风狂子。","dynasty":"元代","title":"黄鹤洞中仙自述"}
{"author":"丘处机","content":"秦川好，一片锦纹华。日出雨晴山色秀，月明风急水声嘉。千里净无涯。余到此，喜庆复难加。天?时丰堪养道，地灵人杰不生邪。时复伴烟","dynasty":"元代","title":"望蓬莱秦川"}
{"author":"丘处机","content":"重阳羽化登仙路。兄弟如何措。各各勤修生觉悟。通无入有，静思忘念，密考丹经祖。一时浩劫真容露。放荡情怀任诗句。直待人间功行具。云朋霞友，爽邀风月，笑指蓬瀛去。","dynasty":"元代","title":"青莲池上客景金本注云，二首本名青玉案"}
{"author":"丘处机","content":"懒看经教懒烧香。兀兀腾腾似醉狂。日月但知生与落，是非宁辨短和长。客来坐上心慵问，饭到唇边口倦张。不是故将形体纵，养成贫病疗无","dynasty":"元代","title":"报师恩疏慵"}
{"author":"丘处机","content":"重阳师父。昔日甘河曾得遇。大道心开。设教东游海上来。天涯回首。挈得吾乡三四友。魏国升遐。惊动秦川百万家。","dynasty":"元代","title":"金莲出玉花案调名即减字木兰花得遇行化"}
{"author":"丘处机","content":"蓬头垢面。不管形骸贫与贱。抱朴颐神。恬淡无忧乐本真。冰姿玉体。到了难趋沉土底。子羽潘安。泉下骷髅总一般。","dynasty":"元代","title":"金莲出玉花自述"}
{"author":"丘处机","content":"一团臭肉。千古迷人看不足。万种狂心。六道奔波浮更沉。天真佛性。昧了如何重显证。宝范仙宗。觉后凭君豁蔽蒙。","dynasty":"元代","title":"金莲出玉花法门寺李生求"}
{"author":"丘处机","content":"时当正热。正值天高时雨阙。万里晴晖。云欲生来风旋吹。如炉天地。尽日炎炎熔暑气。物困人疲。忆得前春嫌雨时。","dynasty":"元代","title":"金莲出玉花夏旱"}
{"author":"丘处机","content":"云收雨霁。露出青峰寒骨势。野静天空。岌岌高横碧落中。南溪无景。与尔炎天销日永。永日题诗。不赋闲愁只赋伊。","dynasty":"元代","title":"金莲出玉花青峰"}
{"author":"丘处机","content":"登莱潍密。四海皆闻头插笔。爱诤多词。不肯饶人些子儿。余今向道。非似从前生计较。好弱都休。脑后如今没笔头。","dynasty":"元代","title":"金莲出玉花至号州，与丹阳致魔作外界人被"}
{"author":"丘处机","content":"白露三秋尽，清霜十月初。群花零落共萧疏。唯有重阳，嘉景独魁梧。烂漫真堪爱，馨香不可辜。人人皆插满头敷。试问乔公，簪著一枝无。","dynasty":"元代","title":"悟南柯景金本注云，三首本名南柯子西虢"}
{"author":"丘处机","content":"烂漫黄金蕊，轻盈白玉枝。重阳留得下元时。醮谢星官，特地献真师。牒秦三天主，声闻九地司。存亡福庆已潜资。大道洪恩。兼付出家儿。","dynasty":"元代","title":"悟南柯"}
{"author":"丘处机","content":"浩浩尘埃境，翩翩幻化躯。中情不解了须臾。任意奔波，颠倒走崎岖。逗引中丹坏，销靡内藏虚。悲愁灾患共萦纡。百便千方，医疗不能除。","dynasty":"元代","title":"悟南柯陇州防卸裴满镇国，因病召余下山，"}
{"author":"丘处机","content":"鬼神擒，鞭挞跪。愁开眼，强欲思量巧计。当头把业镜高悬，那冤家怎讳。拔舌剜心酬快意。全不似旧日，馨香美味。三涂任百毒陵迟，再生","dynasty":"元代","title":"清心镜"}
{"author":"丘处机","content":"建斋筵，须省可。休罗列，看食重重堆＊。本来要荐福求恩，却招殃惹祸。强老先生还见麽。莫不是受用，於身太过。如今纵百味珍羞，眼相","dynasty":"元代","title":"清心镜赠西虢醮众，时强公病噎疾"}
{"author":"丘处机","content":"最苦三冬冰雪，难当万里风尘。天涯海角不离身。何处参同心印。况是中丹宛转，徒劳外景因循。争如作伴到青春。看我行藏远近。","dynasty":"元代","title":"玉炉三涧雪景金本注云，六首本名西江月"}
{"author":"丘处机","content":"夜宿?溪古庙，晓登竹径荒村。日中无事馁巡门。淡饭求佗一顿。不会深穷造化，随缘且度朝昏。是非人我绝谈论。复返生前混沌。","dynasty":"元代","title":"玉炉三涧雪自咏"}
{"author":"丘处机","content":"一性昭彰乍显，二仪混合初融。飘飘法界任西东。到处神光覆拥。万籁寒泉凑顶，八方瑞霭腾空。怡然独向九霄中。坐看浮生作梦。","dynasty":"元代","title":"玉炉三涧雪"}
{"author":"丘处机","content":"杲日西沉远陇，轻飚南起洪崖。飘飘逸兴爽情怀。吹断愁思俗态。渐渐放开心月，微微射透灵台。澄澄湛湛绝尘埃。莹彻青霄物外。","dynasty":"元代","title":"玉炉三涧雪暮景"}
{"author":"丘处机","content":"日落风生古洞，夜深月照寒潭。澄澄秋色净烟岚。独弄圆明宝鉴。认得心田要妙，咄回世俗贪婪。自欣山谷卧松岩。情愿被粗食淡。","dynasty":"元代","title":"玉炉三涧雪"}
{"author":"丘处机","content":"纷纷霜叶乱飘?。时令过重阳。黄花烂漫依槛，犹自吐清香。秋渐老，夜弥长。道情昌。云庵入定，法界游仙，不动凄凉。","dynasty":"元代","title":"诉衷情九日后作"}
{"author":"张钦敬","content":"浮空九洛水，瑞圣千年质。奇象八卦分，图书九畴出。含微卜筮远，抱数阴阳密。中得天地心，傍探鬼神吉。昔闻夏禹代，今献唐尧日。谬此叙彝伦，寰宇贺清谧。","dynasty":"唐代","title":"洛出书"}
{"author":"崔公佐客","content":"破额幞头衫也穿，使君犹许对华筵。今朝幸倚文章守，遮莫青蛾笑揭天。","dynasty":"唐代","title":"献公佐诗"}
{"author":"范烟桥","content":"乱世聊为闲磕牙，病夫今日已抛家。作风新转鲁男子，谈助多传孽海花。虚廓园中秋草宿，逍遥游畔夕阳斜。略除萧瑟凄清感，共上虞山膏素华。","dynasty":"近代","title":"悼曾孟朴"}
{"author":"戴亨","content":"孤馆萧条日，严霜酷烈时。乡关凭梦寐，潦倒剩须眉。事业愁中酒，文章醉后诗。百年如过隙，宁不感羁迟。","dynasty":"清代","title":"旅怀"}
{"author":"戴亨","content":"月破残云出，清光上几筵。溪喧鱼唼藻，窗暗柳垂烟。花气熏深酌，泉声入夜弦。身安忘在客，倍觉主人贤。","dynasty":"清代","title":"客牛镇"}
{"author":"戴亨","content":"经岁羁京国，隆冬返塞垣。严霜翻白昼，饥虎猎黄昏。面削风尘悴，身归皮骨存。老亲惊拭泪，艰苦到衡门。","dynasty":"清代","title":"岁暮返里"}
{"author":"戴亨","content":"惨淡黄云戍，阴森白骨堆。望乡无故识，吊古有荒台。海月三更出，悲风万里来。愁心当此夕，鸿雁不胜哀。","dynasty":"清代","title":"烽台秋望"}
{"author":"戴亨","content":"才释经年恨，旋看腊月行。一杯今夕酒，千里故人情。边塞此何地，诗书岂卫生。知余唯赖子，相送泪纵横。","dynasty":"清代","title":"送车宜年复入都门"}
{"author":"戴亨","content":"曾说君西去，初闻不作真。徵车明在眼，别酒暗伤神。愁极今谁侣，贫同独尔亲。临歧重把袂，琐屑问回轮。","dynasty":"清代","title":"送艾明德入都"}
{"author":"戴亨","content":"离索怀良侣，逢君宿愿伸。论交倾肺腑，落笔幻蛇神。边塞风尘际，冰霜酷烈辰。一尊相晤语，应订百年身。","dynasty":"清代","title":"赠赵南村二首其一"}
{"author":"戴亨","content":"著述空前代，经纶屈盛朝。沈怀甘水石，野服近渔樵。龙剑秋长啸，螭珠老未凋。莫贪禽尚隐，苍赤望甄陶。","dynasty":"清代","title":"赠赵南村二首其二"}
{"author":"戴亨","content":"天涯登眺泪，滴滴堕清笳。雪汨峰头树，春迟塞上花。滞辽归雁少，望越暮云赊。心境同庄舄，哀吟为丧家。","dynasty":"清代","title":"春望"}
{"author":"戴亨","content":"险路行山坞，阴风聒土囊。大云帱厚地，寒雨洒穹苍。侧足淩𡷐崿，提心畏虎狼。将投何处宿，翘首望茫茫。","dynasty":"清代","title":"山行"}
{"author":"戴亨","content":"百战兴亡地，千秋眺望情。荒溪量白骨，明月吊空城。霜冷鹰秋击，灯昏鬼夜鸣。平生履险惯，当此亦魂惊。","dynasty":"清代","title":"宿新城"}
{"author":"戴亨","content":"脂辖龙沙道，悲风怆客神。饥寒离二老，冰雪去孤身。绝域谁堪告，倾囊尔又贫。壮怀思急遂，不敢畏艰辛。","dynasty":"清代","title":"公车入都留别蔡宗鲁"}
{"author":"戴亨","content":"野树缘溪密，欹桥一径通。枝低衣坠绿，花落鸟争红。山忽开云出，村仍隔水中。主人吟望久，携手步林东。","dynasty":"清代","title":"春日过赵氏山庄其一"}
{"author":"戴亨","content":"久厌嚣尘秽，晴郊豁旅颜。荡胸春水活，涤虑野云閒。径曲偏宜竹，窗低不碍山。贪吟林色暮，带月返柴关。","dynasty":"清代","title":"春日过赵氏山庄其二"}
{"author":"戴亨","content":"旅眼经春色，翻生物候悲。禽声呼旧侣，花蕊破新枝。怀土情难抑，吟诗句不奇。片云天际远，望久意俱驰。","dynasty":"清代","title":"春感"}
{"author":"戴亨","content":"迢递犹为客，乾坤空复春。禽声增别恨，草色总伤神。苦被愁中境，频摧病里身。谁堪还出郭，携榼坐花茵。","dynasty":"清代","title":"友人简邀踏青诗以谢之"}
{"author":"戴亨","content":"不出繁华境，焉知避世心。泉清消俗虑，云淡静尘襟。鹭浴盘涡浅，莺巢接叶深。物情欣自得，相对惜春阴。","dynasty":"清代","title":"读书丁家洼杂咏"}
{"author":"戴亨","content":"花开千树锦，柳亸一林烟。鹿过溪留迹，云归月满川。携尊乘逸兴，扫石俯流泉。苦被微名束，空知靖节贤。","dynasty":"清代","title":"携尊"}
{"author":"戴亨","content":"微雨新晴后，高轩独坐秋。众峰拔地起，远水接天流。诗有江山助，吾来汗漫游。疏狂成野性，甘狎海中鸥。","dynasty":"清代","title":"雨后偶成"}
{"author":"戴亨","content":"一带烟光合，柴门隔岸开。乍离尘市远，顿觉利名灰。溪鸟不飞去，山云欲下来。忘机终日坐，幽意自潆洄。","dynasty":"清代","title":"掬月溪"}
{"author":"戴亨","content":"策杖孤村北，携尊邃壑前。席阴云出谷，溪响石流泉。鱼跃开蘋叶，莺啼过柳烟。物微知有托，吾道亦从天。","dynasty":"清代","title":"邃壑"}
{"author":"戴亨","content":"整屧缘樵径，柴门日色低。鸥行分水叶，燕语落檐泥。藉草杯常把，閒吟杖每携。古来恬淡者，多半乐岩栖。","dynasty":"清代","title":"整屧"}
{"author":"戴亨","content":"宿雾收林薄，探幽兴不违。过桥通蟹舍，卓杖立渔矶。疏雨洒山麓，野风吹葛衣。看云閒出岫，踽踽欲忘归。","dynasty":"清代","title":"雨后山行"}
{"author":"戴亨","content":"竹轩贪爽豁，高卧与峰齐。枕上梦初觉，檐前日已低。野花开绝壁，山鸟浴晴溪。识得浮生理，閒云过岭西。","dynasty":"清代","title":"午睡"}
{"author":"戴亨","content":"花气熏残梦，禽声唤宿醺。冈头一瀑下，村落数家分。樵牧人皆出，飞潜物自群。惭余行役子，终觉羡耕耘。","dynasty":"清代","title":"山晓"}
{"author":"戴亨","content":"远峰深翠里，隐隐起轻雷。石气蒸云上，山风挟雨来。乱流争涧落，栖鸟破烟回。明月东冈出，披襟坐钓台。","dynasty":"清代","title":"山雨"}
{"author":"戴亨","content":"每至幽栖地，长怀出世心。缓随流水去，渐入白云深。墟里淡斜照，烟萝生暮阴。道逢樵牧侣，閒坐话中林。","dynasty":"清代","title":"山行"}
{"author":"戴亨","content":"商声摧木落，生意在松柯。大化已如此，孤贞奈若何。采芝山邃窅，捧檄岁蹉跎。出处悲身世，秋风感慨多。","dynasty":"清代","title":"秋日都门感怀五首其一"}
{"author":"戴亨","content":"漠漠孤云细，遥连渤海东。日光吞野马，山色悴秋风。骨以怀亲瘦，囊因绝俗空。归心千里外，飘转逐旋蓬。","dynasty":"清代","title":"秋日都门感怀五首其二"}
{"author":"戴亨","content":"世情浓极处，偏喜绝无闻。彻骨贫应尔，谋身事岂群。苍松寒啸雪，孤鹤健淩云。败叶经风雨，萧萧落正纷。","dynasty":"清代","title":"秋日都门感怀五首其三"}
{"author":"戴亨","content":"万物逢秋杀，荣枯此日看。回风山骨慄，落叶雨声乾。炼炭炊长馁，悬鹑衣自安。敢云贫亦乐，颇惜后凋难。","dynasty":"清代","title":"秋日都门感怀五首其四"}
{"author":"戴亨","content":"迂儒投俗尚，那得好怀开。野性从人议，刚肠每自回。归鸿冲塞入，苍隼刷天来。吾道唯安拙，呼朋纵酒杯。","dynasty":"清代","title":"秋日都门感怀五首其五"}
{"author":"戴亨","content":"风鼓边声劲，尘埋日色悬。但看阴匝地，不见雨垂天。割下银河水，应沾万顷田。自惭无羽翰，惆怅意茫然。","dynasty":"清代","title":"旱"}
{"author":"戴亨","content":"正喜甘霖沛，旋看螮蝀东。断云携雨黑，落日散江红。鸟湿愁深树，鱼归会晚风。独饶忧国意，沾溉望年丰。","dynasty":"清代","title":"微雨忽晴"}
{"author":"戴亨","content":"呼艇缘城角，移尊向柳涯。棹回天忽破，帆正浪空排。野景开晴旭，高云补断厓。中流同啸咏，真觉忘形骸。","dynasty":"清代","title":"与诸同人泛舟天桥湾得骸字磨字二首其一"}
{"author":"戴亨","content":"雨暗昨霄月，烟开此日波。阴晴时不测，天地意如何。云色风头静，天光水面磨。悠然若有会，山鸟忽来歌。","dynasty":"清代","title":"与诸同人泛舟天桥湾得骸字磨字二首其二"}
{"author":"戴亨","content":"再至曾游处，山家熟更宜。迎人村犬狎，入室野云随。地僻孤峰秀，天空独鸟迟。坐深心境静，忘却夜归时。","dynasty":"清代","title":"再至红桥"}
{"author":"戴亨","content":"昔别龙沙道，同悲异域身。长安重破涕，故国未归人。事业频虚岁，衰强互问亲。平生关切意，患难觉尤真。","dynasty":"清代","title":"都门喜晤方问亭旋送出关凭达家书三首其一"}
{"author":"戴亨","content":"七年才一晤，一晤复分襟。辛苦成何处，乾坤共此心。梦中乡国杳，天外海云深。岁月惊虚掷，吞声塞上吟。","dynasty":"清代","title":"都门喜晤方问亭旋送出关凭达家书三首其二"}
{"author":"戴亨","content":"话旧君能主，君行愧我贫。交虽形迹外，倍觉怆离神。陟岵天涯子，倚闾塞上亲。一函凭远达，心逐渡辽尘。","dynasty":"清代","title":"都门喜晤方问亭旋送出关凭达家书三首其三"}
{"author":"戴亨","content":"频来幽赏地，林壑意相迎。倚杖缘溪立，晴云隔水生。吟情随处远，野性觉名轻。得意忘言说，松风拂面清。","dynasty":"清代","title":"三至红桥"}
{"author":"戴亨","content":"惨雪抟风急，阴云覆野宽。马羸思辙卧，身病怯衣单。猎虎饥来惯，羁人梦未安。祇愁途路塞，不敢夜冲寒。","dynasty":"清代","title":"宿镇安堡"}
{"author":"戴亨","content":"云捲千峰翠，烟消万壑晴。欲看春景丽，翻使客心惊。鸿雁抟风健，鹪鹩托羽轻。雄边望不尽，归意若悬旌。","dynasty":"清代","title":"春望"}
{"author":"戴亨","content":"客舍频迁次，飘零愧腐儒。愁来唯仗酒，囊尽不能沽。翠嶂晴云细，清溪浩月孤。思君吟赏处，早晚就菰蒲。","dynasty":"清代","title":"将至房山先寄寄斋先生"}
{"author":"戴亨","content":"已远孤村北，还过邃壑南。云峰腾峻岭，天影浸空潭。入世情何淡，看山性颇贪。几时沾薄俸，归去觅烟岚。","dynasty":"清代","title":"邃壑"}
{"author":"戴亨","content":"解衣挂萝薜，袒腹净尘氛。幽意惭高鸟，烦心羡白云。何时祛世务，终岁出人群。结屋同泉石，襟期一證君。","dynasty":"清代","title":"袒腹"}
{"author":"戴亨","content":"尘寰意不惬，策杖问莓苔。桥断依山曲，溪流碍石回。苍烟樵子径，老雪故人梅。坐我春风里，谈深发旧醅。","dynasty":"清代","title":"再过佛氏山庄"}
{"author":"戴亨","content":"永夜不能寐，晨兴信仆夫。人烟衰草白，秋色暮云孤。野艇冲冰入，残黎隔岸呼。皇恩来救汝，不是吏催租。","dynasty":"清代","title":"查验任邱被水山庄"}
{"author":"戴亨","content":"里长昏投宿，浮邱见水灯。柴垣一破寺，鸠面两枯僧。禦腊缝山□，充饥晒水藤。自誇逃窜尽，生计有馀能。","dynasty":"清代","title":"宿里长"}
{"author":"戴亨","content":"韬精超俗虑，幽想洽岩栖。结屋峰千仞，侵篱月一溪。耸身霄汉近，放眼白云低。此际堪逃俗，相观物性齐。","dynasty":"清代","title":"书怀其一"}
{"author":"戴亨","content":"戴笠理荒秽，晨兴出露垣。诛茅培屋宇，移石让松根。收柿工书翰，分泉灌竹园。百年长此役，今世即羲轩。","dynasty":"清代","title":"书怀其二"}
{"author":"戴亨","content":"吾须方四十，白间黑中丝。精力衰何遽，平生境可思。学惭余未进，老逼尔先知。辛苦年年事，殷勤怯岁迟。","dynasty":"清代","title":"须白"}
{"author":"戴亨","content":"对镜惊霜雪，丝丝入鬓新。忽思千古事，转虑百年身。不老亦无术，长存自有神。颜彭今日看，修短定谁真。","dynasty":"清代","title":"发白"}
{"author":"戴亨","content":"十年膺一命，此去自难留。叱驭蚕丛道，怀亲燕市楼。江声流万古，风叶下残秋。知尔中途泪，潺湲不可收。","dynasty":"清代","title":"送秦妹丈之中江县令"}
{"author":"戴亨","content":"草木凋枯日，冰霜酷烈时。香深天地苦，花发古今奇。岁月嗟何暮，风光占未迟。孤芳谁独赏，应与野人期。","dynasty":"清代","title":"梅"}
{"author":"戴亨","content":"蜀道虽云险，中江政不繁。民因招募聚，官赖抚循恩。云栈悬丹嶂，松涛撼夜猿。专心思报最，乡泪莫潺湲。","dynasty":"清代","title":"寄中江秦妹丈"}
{"author":"戴亨","content":"须白已多日，无如近转添。蹉跎成底事，寂寞感华年。修慝频看镜，扶衰不学仙。数茎留警惰，吾道岂从天。","dynasty":"清代","title":"须白"}
{"author":"戴亨","content":"一与青峰别，居然绿绮横。古风吹壁冷，幽谷响泉清。谁解临厓听，空令逸韵生。知音如可遇，天地有新声。","dynasty":"清代","title":"石琴步屈悔翁原韵其一"}
{"author":"戴亨","content":"他山蒙在御，雕琢已无辞。轻薄怜胶漆，风尘岂磷缁。霜峰寒雁落，哀峡断猿迟。别调成孤赏，空山雨雪时。","dynasty":"清代","title":"石琴步屈悔翁原韵其二"}
{"author":"戴亨","content":"山川藏不住，斸作紫琼横。身带波涛润，音传岩壑清。庙堂虽不御，苍翠觉长生。堪惜米颠拜，何知听此声。","dynasty":"清代","title":"再叠前韵其一"}
{"author":"陈简轩","content":"闭门潇洒入窗明，一洗浮生梦幻情。夜月静移花下影，晓风轻度竹间声。天空寥廓人孤坐，地耸高寒鹤不惊。满眼青山云散尽，恍疑身世在蓬瀛。","dynasty":"宋代","title":"清虚堂"}
{"author":"陈简轩","content":"璚姬秋宴集蓬壶，酒晕微微上雪酥。笑倚西风浑不定，因临流水欲相扶。绿云香减霜初冷，红玉痕消日又晡。妆镜明朝见真色，不知犹带宿酲无。","dynasty":"宋代","title":"醉芙蓉"}
{"author":"高诩","content":"帝王而下几兴亡，销尽繁华作战场。惟有东家诗礼在，子孙万古读书堂。六经不幸火于秦，日月曾何碍片云。用舍从来关治乱，皇天本不丧斯文。","dynasty":"宋代","title":"谒阙里"}
{"author":"高诩","content":"六经不幸火于秦，日月曾何碍片云。用舍从来关治乱，皇天本不丧斯文。","dynasty":"宋代","title":"谒阙里其二"}
{"author":"陈士规","content":"幽栖耽静僻，息影隐疏林。寒塘隔野寺，镫远烟际沉。露白秋草间，百虫感何深。潸然数行下，徒怀壮士心。烦忧结不散，流响寄鸣琴。天高银汉迥，落月欲横参。","dynasty":"清代","title":"夜坐亭边"}
{"author":"鳌图","content":"一夜秋风起，轻罗已觉凉。微云孤晓月，疏影瘦垂杨。近水鱼虾贱，沿堤车马忙。京东人语熟，入耳更思乡。","dynasty":"清代","title":"蔡村"}
{"author":"鳌图","content":"龚黄李杜千秋在，三十年来结念深。诗欲调高先养气，官求民信早扪心。梦魂忧此黄河水，憔悴劳于白首吟。文教未行河未复，惭疏吏治愧儒林。","dynasty":"清代","title":"来鹤堂静坐"}
{"author":"鳌图","content":"网师园中何所有，半亩牡丹大如斗。美人睡起绣被堆，妃子歌残小垂手。日照赤城霞散绮，双成在前飞琼后。须臾镫上锦屏开，万点明星落窗牖。腰支瘦损倩风扶，薄醉盈盈一回首。主人好客列华筵，琥珀光凝杯上口。金裙玉佩洛中花，云合星聚人间友。晋卿雅集图长留，太白春游文不朽。名花名园以人存，风流我辈终不负。","dynasty":"清代","title":"网师园看牡丹即席有作"}
{"author":"鳌图","content":"视事竭其思，抚民尽乃心。心思所到处，泽已被之深。网罗开一面，猎不穷山林。万物留有余，生机见古今。","dynasty":"清代","title":"偶吟"}
{"author":"超拳","content":"鸟宿依窗树，云生对户山。机忘心自远，境寂意俱閒。花落门常掩，苔深径不删。松风连暮雨，双涧瀑潺潺。","dynasty":"清代","title":"山居杂兴"}
{"author":"超拳","content":"万山深处卧烟霞，收拾閒身老岁华。晴日晓开云岭树，清泉夜走月滩沙。工诗愧我非齐己，学道何人是永嘉。从此罕闻尘世事，编篱绕屋种梅花。","dynasty":"清代","title":"香岊庵落成"}
{"author":"楼璹","content":"新秧初出水，渺渺翠毯齐。清晨且拔擢，父子争提携。既沐青满握，再栉根无泥。及时趁芒种，散著畦东西。","dynasty":"宋代","title":"耕图二十一首·拔秧"}
{"author":"楼璹","content":"临风细扬簸，糠粃零风前。倾泻雨声碎，把翫玉粒圆。短裙箕帚妇，收拾亦已专。岂图较斗升，未敢忘凶年。","dynasty":"宋代","title":"耕图二十一首·簸扬"}
{"author":"楼璹","content":"旧谷发新颖，梅黄雨生肥。下田初播殖，却行手奋挥。明朝望平畴，绿鍼刺风漪。审此一寸根，行作合穗期。","dynasty":"宋代","title":"耕图二十一首·布秧"}
{"author":"楼璹","content":"晨雨麦秋润，午风槐夏凉。谿南与谿北，啸歌插新秧。抛掷不停手，左右无乱行。我将教秧马，代劳民莫忘。","dynasty":"宋代","title":"耕图二十一首·插秧"}
{"author":"楼璹","content":"脱绔下田中，盎浆著塍尾。巡行遍畦畛，扶耖均泥滓。迟迟春日斜，稍稍樵歌起。薄暮佩牛归，共浴前谿水。","dynasty":"宋代","title":"耕图二十一首·耖"}
{"author":"楼璹","content":"霜时天气佳，风劲木叶脱。持穗及此时，连枷声乱发。黄鸡啄遗粒，乌鸟喜聒聒。归家抖尘埃，夜屋烧榾柮。","dynasty":"宋代","title":"耕图二十一首·持穗"}
{"author":"楼璹","content":"娟娟月过墙，簌簌风吹叶。田家当此时，村舂响相答。行闻炊玉香。会见流匙滑。更须水转轮，地碓劳蹴蹋。","dynasty":"宋代","title":"耕图二十一首·舂碓"}
{"author":"楼璹","content":"禾黍已登场，稍觉农事优。黄云满高架，白水空西畴。用此可卒岁，愿言免防秋。太平本无象，村舍炊烟浮。","dynasty":"宋代","title":"耕图二十一首·登场"}
{"author":"楼璹","content":"解衣日炙背，戴笠汗濡首。敢辞冒炎蒸，但欲去莨莠。壶浆与箪食，亭午来饷妇。要儿知稼穑，岂曰事携幼。","dynasty":"宋代","title":"耕图二十一首·二耘"}
{"author":"楼璹","content":"东皋一犁雨，布谷初催耕。绿野暗春晓，乌犍苦肩赪。我衔劝农字，杖策东郊行。永怀历山下，法事关圣情。","dynasty":"宋代","title":"耕图二十一首·耕"}
{"author":"楼璹","content":"谿头夜雨足，门外春水生。筠篮浸浅碧，嘉谷抽新萌。西畴将有事，耒耜随晨兴。只鸡祭句芒，再拜祈秋成。","dynasty":"宋代","title":"耕图二十一首·浸种"}
{"author":"楼璹","content":"推挽人摩肩，展转石砺齿。殷床作春雷，旋风落云子。有如布山川，部娄势相峙。前时斗量珠，满眼俄有此。","dynasty":"宋代","title":"耕图二十一首·砻"}
{"author":"楼璹","content":"力田巧机事，利器由心匠。翩翩转圜枢，衮衮鸣翠浪。三春欲尽头，万顷平如掌。渐暄牛已喘，长怀丙丞相。","dynasty":"宋代","title":"耕图二十一首·碌碡"}
{"author":"楼璹","content":"天寒牛在牢，岁暮粟入庾。田父有余乐，炙背卧檐庑。却愁催赋租，胥吏来旁午。输官王事了，索饭儿叫怒。","dynasty":"宋代","title":"耕图二十一首·入仓"}
{"author":"楼璹","content":"农田亦甚劬，三复事耘耔。经年苦艰食，喜见苗薿薿。老农念一饱，对此出馋水。愿天均雨暘，满野如云委。","dynasty":"宋代","title":"耕图二十一首·三耘"}
{"author":"楼璹","content":"茅檐閒杵臼，竹屋细籭簸。照人珠琲光，奋臂风雨过。计功初不浅，饱食良自贺。西邻华屋儿，醉饱正高卧。","dynasty":"宋代","title":"耕图二十一首·籭"}
{"author":"楼璹","content":"田家刈穫时，腰鎌竞仓卒。霜浓手龟坼，日永身罄折。儿童行拾穗，风色凌短褐。欢呼荷担头，望望屋山月。","dynasty":"宋代","title":"耕图二十一首·收刈"}
{"author":"楼璹","content":"时雨既已降，良苗日怀新。去草如去恶，务令尽陈根。泥蟠任犊鼻，膝行生浪纹。眷惟圣天子，傥亦思鸟耘。","dynasty":"宋代","title":"耕图二十一首·一耘"}
{"author":"楼璹","content":"杀草闻吴儿，洒灰传自祖。田田皆沃壤，泫泫流膏乳。塍头乌啄泥，谷口鸠唤雨。敢望稼如云，工夫盖如许。","dynasty":"宋代","title":"耕图二十一首·淤荫"}
{"author":"楼璹","content":"雨笠冒宿雾，风蓑拥春寒。破块得甘霔，齧塍浸微澜。泥深四蹄重，日暮两股酸。谓彼牛后人，著鞭无作难。","dynasty":"宋代","title":"耕图二十一首·杼耨"}
{"author":"楼璹","content":"吴儿歌採桑，桑下青春深。邻里讲欢好，逊畔无欺侵。筠篮各自携，筠梯高倍寻。黄鹂饱紫葚，哑咤鸣绿阴。","dynasty":"宋代","title":"织图二十四首·採桑"}
{"author":"楼璹","content":"蛾初脱缠缚，如蝶栩栩然。得偶粉翅光，散子金粟圜。岁月判悠悠，种嗣期绵绵。送蛾临远水，早归属明年。","dynasty":"宋代","title":"织图二十四首·蚕蛾"}
{"author":"楼璹","content":"盈箱大起时，食桑声似雨。春风老不知，蚕妇忙如许。呼儿刈青麦，朝饭已过午。妖歌得绫罗，不易青裙女。","dynasty":"宋代","title":"织图二十四首·大起"}
{"author":"楼璹","content":"吴蚕一再眠，竹屋下帘幕。拍手弄婴儿，一笑姑不恶。风来麦秀寒，雨过桑沃若。日高蚕未起，谷鸟鸣百箔。","dynasty":"宋代","title":"织图二十四首·二眠"}
{"author":"楼璹","content":"三眠三起余，饱叶蚕局促。众多旋分箔，早晚磓满屋。郊原过新雨，桑柘添浓绿。竹閒快活吟，惭愧麦饱熟。","dynasty":"宋代","title":"织图二十四首·分箔"}
{"author":"楼璹","content":"素丝头绪多，羡君好安排。青鞋不动尘，缓步交去来。眽眽意欲乱，眷眷首重回。王言正如丝，亦付经纶才。","dynasty":"宋代","title":"织图二十四首·经"}
{"author":"楼璹","content":"儿夫督机丝，输官趁时节。向来催租瘢，正为坐踰越。朝来掉籰勤，宁复辞腕脱。辛勤夜未眠，败屋灯明灭。","dynasty":"宋代","title":"织图二十四首·络丝"}
{"author":"楼璹","content":"时态尚新巧，女工慕精勤。心手暗相应，照眼花纷纭。殷勤挑锦字，曲折读回文。更将无限思，织作雁背云。","dynasty":"宋代","title":"织图二十四首·攀花"}
{"author":"楼璹","content":"屋里蚕三眠，门前春过半。桑麻绿阴合，风雨长檠暗。叶底虫丝繁，卧作字画短。偷閒一枕肱，梦与杨花乱。","dynasty":"宋代","title":"织图二十四首·三眠"}
{"author":"楼璹","content":"连村煮茧香，解事谁家娘。盈盈意媚灶，拍拍手探汤。上盆颜色好，转轴头绪长。晚来得少休，女伴语隔墙。","dynasty":"宋代","title":"织图二十四首·缫丝"}
{"author":"楼璹","content":"采采绿叶空，翦翦白茅短。撒簇轻放手，蚕老丝肠嫩。山市浮晴岚，风日作妍暖。会看茧如瓮，累累光眩眼。","dynasty":"宋代","title":"织图二十四首·上簇"}
{"author":"楼璹","content":"浸纬供织作，寒女两髻丫。缱绻一缕丝，成就百种花。弄水春笋寒，卷轮蟾影斜。人閒小阿香，晴空转雷车。","dynasty":"宋代","title":"织图二十四首·纬"}
{"author":"楼璹","content":"蚕儿初饭时，桑叶如钱许。扳条摘鹅黄。藉纸观蚁聚。屋头草木长，窗下儿女语。日长人颇閒，鍼线随织补。","dynasty":"宋代","title":"织图二十四首·喂蚕"}
{"author":"楼璹","content":"谷雨无几日，谿山暖风高。华蚕初破壳，落纸细于毛。柔桑摘蝉翼，簌簌才容刀。茅檐纸窗明，未觉眼力劳。","dynasty":"宋代","title":"织图二十四首·下蚕"}
{"author":"楼璹","content":"晴明开雪屋，门巷排银山。一年蚕事办，下簇春向阑。邻里两相驾，翁媪一笑欢。后妃应献茧，喜色开天颜。","dynasty":"宋代","title":"织图二十四首·下簇"}
{"author":"楼璹","content":"蚕眠白日静，鸟语青春长。抱胫聊假寐，孰能事梳妆。水边多丽人，罗衣踏春阳。春阳无限思，岂知问农桑。","dynasty":"宋代","title":"织图二十四首·一眠"}
{"author":"楼璹","content":"农桑将有事，时节过禁烟。轻风归燕日，小雨浴蚕天。春衫卷缟袂，盆池弄清泉。深宫想斋戒，躬桑率民先。","dynasty":"宋代","title":"织图二十四首·浴蚕"}
{"author":"楼璹","content":"大茧至八蚕，小茧止独蛹。茧衣绕指柔，收拾拟何用。冬来作缥絖，与儿御寒冻。衣帛非不能，债多租税重。","dynasty":"宋代","title":"织图二十四首·择茧"}
{"author":"楼璹","content":"青镫映帏幙，络纬鸣井栏。轧轧挥素手，风露凄已寒。辛勤度几梭，始复成一端。寄言罗绮伴，当念麻苧单。","dynasty":"宋代","title":"织图二十四首·织"}
{"author":"楼璹","content":"峩峩爇薪炭，重重下帘幕。初出虫结网，遽若雪满箔。老翁不胜勤，候火珠汗落。得閒儿女子，困卧呼不觉。","dynasty":"宋代","title":"织图二十四首·炙箔"}
{"author":"楼璹","content":"春前作蚕市，盛事传西蜀。此邦享先蚕，再拜丝满目。马革裹玉肌，能神不为辱。虽云事渺茫，解与民为福。","dynasty":"宋代","title":"织图二十四首·祝谢"}
{"author":"楼璹","content":"麦黄雨初足，蚕老人愈忙。辛勤减眠食，颠倒著衣裳。丝肠映绿叶，练练金色光。松明照夜屋，杜宇啼东冈。","dynasty":"宋代","title":"织图二十四首·捉绩"}
{"author":"楼璹","content":"溪头夜雨足，门外春水生。筠篮浸浅碧，嘉谷抽新萌。西畴将有事，耒耜随晨兴。只鸡祭句芒，再拜祈秋成。","dynasty":"宋代","title":"耕图二十一首其一浸种"}
{"author":"楼璹","content":"雨笠冒宿雾，风蓑拥春寒。破块得甘霔，齧塍浸微澜。泥深四蹄重，日暮两股酸。谓彼牛后人，著鞭无作难。","dynasty":"宋代","title":"耕图二十一首其三杷耨"}
{"author":"楼璹","content":"揠苗鄙宋人，抱瓮惭蒙庄。何如衔尾鸦，倒流竭池塘。䆉稏舞翠浪，籧篨生昼凉。斜阳耿衰柳，笑歌閒女郎。","dynasty":"宋代","title":"耕图二十一首其十三灌溉"}
{"author":"楼璹","content":"田家刈穫时，腰镰竞仓卒。霜浓手龟坼，日永身罄折。儿童行拾穗，风色凌短褐。欢呼荷担归，望望屋山月。","dynasty":"宋代","title":"耕图二十一首其十四收刈"}
{"author":"楼璹","content":"临风细扬簸，糠秕零风前。倾泻雨声碎，把玩玉粒圆。短裙箕帚妇，收拾亦已专。岂图较斗升，未敢忘凶年。","dynasty":"宋代","title":"耕图二十一首其十七簸扬"}
{"author":"楼璹","content":"茅檐閒杵臼，竹屋细筛簸。照人珠琲光，奋臂风雨过。计功初不浅，饱食良自贺。西邻华屋儿，醉饱正高卧。","dynasty":"宋代","title":"耕图二十一首其二十筛"}
{"author":"楼璹","content":"农桑将有事，时节过禁烟。轻风归燕日，小雨浴蚕天。春衫卷缟袂，盆池弄清泉。深宫想斋戒，躬桑率民先。","dynasty":"宋代","title":"织图二十四首其一浴蚕"}
{"author":"楼璹","content":"谷雨无几日，溪山暖风高。华蚕初破壳，落纸细于毛。柔桑摘蝉翼，簌簌才容刀。茅檐纸窗明，未觉眼力劳。","dynasty":"宋代","title":"织图二十四首其二下蚕"}
{"author":"楼璹","content":"吴蚕一再眠，竹屋下帘幕。拍手弄婴儿，一笑姑不恶。风来麦秀寒，雨过桑沃若。日高蚕未起，谷鸟鸣百箔。","dynasty":"宋代","title":"织图二十四首其五二眠"}
{"author":"楼璹","content":"屋里蚕三眠，门前春过半。桑麻绿阴合，风雨长檠暗。叶底虫丝繁，卧作字画短。偷閒一枕肱，梦与杨花乱。","dynasty":"宋代","title":"织图二十四首其六三眠"}
{"author":"楼璹","content":"三眠三起馀，饱叶蚕局促。众多旋分箔，早晚磓满屋。郊原过新雨，桑柘添浓绿。竹閒快活吟，惭愧麦饱熟。","dynasty":"宋代","title":"织图二十四首其七分箔"}
{"author":"楼璹","content":"吴儿歌采桑，桑下青春深。邻里讲欢好，逊畔无欺侵。筠篮各自携，筠梯高倍寻。黄鹂饱紫葚，哑咤鸣绿阴。","dynasty":"宋代","title":"织图二十四首其八采桑"}
{"author":"楼璹","content":"采采绿叶空，剪剪白茅短。撒簇轻放手，蚕老丝肠嫩。山市浮晴岚，风日作妍暖。会看茧如瓮，累累光眩眼。","dynasty":"宋代","title":"织图二十四首其十一上簇"}
{"author":"楼璹","content":"峨峨爇薪炭，重重下帘幕。初出虫结网，遽若雪满箔。老翁不胜勤，候火珠汗落。得閒儿女子，困卧呼不觉。","dynasty":"宋代","title":"织图二十四首其十二炙箔"}
{"author":"楼璹","content":"晴明开雪屋，门巷排银山。一年蚕事办，下簇春向阑。邻里两相贺，翁媪一笑欢。后妃应献茧，喜色开天颜。","dynasty":"宋代","title":"织图二十四首其十三下簇"}
{"author":"楼璹","content":"盘中水晶咸，井上梧桐叶。陶器固封泥，窖茧过旬浃。门前春水生，布谷催畚锸。明朝蹋缫车，车轮缠白氎。","dynasty":"宋代","title":"织图二十四首其十五窖茧"}
{"author":"楼璹","content":"儿夫督机丝，输官趁时节。向来催租瘢，正为坐踰越。朝来掉篗勤，宁复辞腕脱。辛勤夜未眠，败屋灯明灭。","dynasty":"宋代","title":"织图二十四首其十九络丝"}
{"author":"楼璹","content":"素丝头绪多，羡君好安排。青鞋不动尘，缓步交去来。脉脉意欲乱，眷眷首重回。王言正如丝，亦付经纶才。","dynasty":"宋代","title":"织图二十四首其二十经"}
{"author":"楼璹","content":"青镫映帏幕，络纬鸣井栏。轧轧挥素手，风露凄已寒。辛勤度几梭，始复成一端。寄言罗绮伴，当念麻苧单。","dynasty":"宋代","title":"织图二十四首其二十二织"}
{"author":"楼璹","content":"低眉事机杼，细意把刀尺。盈盈彼美人，剪剪其束帛。输官给边用，辛苦何足惜。大胜汉缭绫，粉涴不再著。","dynasty":"宋代","title":"织图二十四首其二十四剪帛"}
{"author":"游九言","content":"香露湿，草晶荧。起看大地粲瑶琼。下界千门人寂寂，空山夜静海波声。","dynasty":"宋代","title":"赤枣子"}
{"author":"游九言","content":"仙子去，眇云程。天香杳杳佩环清。回望九州烟雾日，千山月落影纵横。","dynasty":"宋代","title":"赤枣子"}
{"author":"游九言","content":"五十五年，满簪华发，俨然遂良。又何曾戚戚，荜门圭窦，何曾汲汲，玉带金章。困後高眠，饥来饱□，老矣狂夫老更狂。空回首，叹世间名利，傀儡开场。幸临晚节安康。又两日、三秋催萧霜。叹生朝亦是，贺宾踵至，龙锺矍铄，何足称觞。喜对诸贤，笑谈世事，相会亲朋醉玉觞。谁如我，素乐天知命，不事侯王。","dynasty":"宋代","title":"沁园春·五十五年"}
{"author":"游九言","content":"环走层冈马脱鞿，两峰平地玉颀颀。南临澥岛金鳌涌，东望丛祠白鹤飞。日出市声朝雾散，云沈海气暮潮归。居尘却立尘埃表，徙倚天风振客衣。","dynasty":"宋代","title":"登巾山"}
{"author":"游九言","content":"忽忽时节改，白日藏光辉。重阴润九野，小雨纷微微。苍山寒气深，高林霜叶晞。田家秋成意，落落乖所期。旷望独兴怀，戚戚愁寒饥。事至当复遣，且掩荒园扉。","dynasty":"宋代","title":"冬雨不止"}
{"author":"游九言","content":"岩居秉贞操，所慕在玄虚。清夜眠斋宇，终身观道忆。形忘气自充，性达理不余。于道虽未庶，已超名迹拘。至乐在襟怀，山水非所娱。寄语狂驰子，营营竟焉如。","dynasty":"宋代","title":"读道书作"}
{"author":"游九言","content":"上上不须说，我法妙难思。汝师释迦文，深欲警群痴。有如优昙花，可玩不可持。瑶车驾大武，火宅鸣狐狸。中道息化城，宝坊须竟跻。将令脱尘网，诱设华多辞。吾事不须尔，父子相恬嬉。常行存日用，妙处参天倪。一性本昭彻，春台自熙熙。汝亦有父母，弃去他人依。免怀报何日，敬养终无时。先灵为馁鬼，由汝身披缁。如云识此心，有生皆秉彝。谓升兜率天，无路谁能知。试于清夜阑，回首诵吾诗。","dynasty":"宋代","title":"读法华经示巽上人"}
{"author":"游九言","content":"三茅俯千山，杖藜山气佳。来寻薛道士，空房锁烟霞。微霜染红叶，晞露浥黄花。舞逐西风去，湖水夕阳斜。","dynasty":"宋代","title":"访薛道士不值"}
{"author":"游九言","content":"河汉澈，碧霄晴，九华仙子到凡尘。凉夜山头吹玉笛，纖云卷尽月分明。","dynasty":"宋代","title":"华阳洞辞"}
{"author":"游九言","content":"香露湿，草晶荧，起看大地尽瑶璚。下界千门人寂寂，空山夜静海波声。","dynasty":"宋代","title":"华阳洞辞"}
{"author":"游九言","content":"仙子去，眇云程，天风杳杳佩环清。回望九州烟雾白，千山月落影纵横。","dynasty":"宋代","title":"华阳洞辞"}
{"author":"游九言","content":"寒花窈袅蔓颓墙，古寺苍苔昼掩房。犬吠屋头山杳杳，虫鸣阶隙草荒荒。池塘淡日蒹葭冷，篱落西风橘柚黄。六代江山金碧地，断碑留得管兴亡。","dynasty":"宋代","title":"金陵野外废寺"}
{"author":"游九言","content":"春风未肯催桃李，留得疏篱浅淡香。","dynasty":"宋代","title":"句"}
{"author":"游九言","content":"平生意思春风里，信手题诗不用工。","dynasty":"宋代","title":"句"}
{"author":"游九言","content":"閒处谩忧当世事，静中方识古人心。","dynasty":"宋代","title":"句"}
{"author":"游九言","content":"檐头燕子说春寒，蝴蝶悠悠午梦残。睡起高楼多少恨，天涯小雨怯阑干。","dynasty":"宋代","title":"美人倚楼图"}
{"author":"游九言","content":"已过清明谷雨天，燕忙莺懒蝶蜂翾。风和日暖才三月，花落春归又一年。得意自应谈事业，有怀谁肯卧林泉。荷锄带月行歌处，付与孤踪百世传。","dynasty":"宋代","title":"暮春"}
{"author":"游九言","content":"圣经陈冠义，万世示章程。是礼最为重，无丧始许何。三加仪特备，四行责非轻。此意知谁会，寥寥千古情。","dynasty":"宋代","title":"庆余思永冠"}
{"author":"游九言","content":"今日□□仲，荣加首服新。从今弃幼志，当自勉成人。处事与接物，从兄以事亲。圣贤有谟训，盍亦谨书绅。","dynasty":"宋代","title":"庆余思永冠"}
{"author":"游九言","content":"礼仪今既备，告字亦攸宜。自昔学深造，莫非原自思。近而仁固在，□□□堪施。字子曰思永，饮哉保受之。","dynasty":"宋代","title":"庆余思永冠"}
{"author":"游九言","content":"戊午七月阴气寒，重云低湿天漫漫。高檐流泻下檐溢，旅人愁绝居人冤。市井滂沱岂足计，老农涕泣犹辛酸。两年巨川舟楫乱，田莱风过生微澜。会稽涌溢鉴湖水，黄岩移徙陶家山。积骸荒沟如敝屣，余生骨立皮肤乾。秋来黄云蔽满野，瘦妻弱稚期朝餐。谁知造化不可料，恩加鱼鳖嬉禾田。日光弗睹动逾月，瓦鸣昼夜愁珊珊。安得长梯扫氛翳，云汉万里清光还。腐儒抚事泥灾变，频搔白首空{上髟下满}{上髟下满}。","dynasty":"宋代","title":"秋雨叹"}
{"author":"游九言","content":"槎牙此老是枯松，衲破寒窗百病攻。赢得雪霜皮骨在，几看桃李谢春风。","dynasty":"宋代","title":"题上蓝西堂秀老壁"}
{"author":"游九言","content":"寒窗积雪生虚明，玉壶风折层檐冰。朱霞秀色妙公子，理弦灯下声亭亭。游丝两两挂孤月，双声应手无留停。月寒照户砌虫泣，云冻出浦边鸿征。苍蝇扑纸窗欲透，蜾蠃穴桑儿未成。琵琶宽详双韵切，含凄尽向弦中说。酒酣疏绮杂娱嬉，谁道壮夫心更折。一从敌骑下河南，学得声容难辨别。鹧鸪金屋沸歌吹，鼠头宝陌行靴袜。帕腰慢舞作弯弧，捉耳酹觞真折馘。眼前犹听旧歌辞，凤韶岂独锵虞时。罢弹三喟寝不熟，风定寒江静夜悲。","dynasty":"宋代","title":"听郑三弹双韵子歌"}
{"author":"游九言","content":"悄悄山郭暗，故园应掩扉。蝉声深树起，林外夕阳稀。","dynasty":"宋代","title":"闻蝉"}
{"author":"游九言","content":"鸦乌鸣屋山，平生不为恶。乾鹊噪庭树，一世常牢落。安有无妄福，凶灾或无作。身贫乏名誉，屋漏无愧作。春风拂茅檐，听汝相嘲谑。祸福心悠悠，曲肱常自乐。","dynasty":"宋代","title":"乌鹊"}
{"author":"游九言","content":"烟开晓日照溪头，溪上人家岸下舟。啼鸟不知春已老，数声自喜碧岩幽。","dynasty":"宋代","title":"溪上"}
{"author":"游九言","content":"瓦盆片石叠青苍，兴入湖山寄小窗。细看纖鳞无限有乐，不妨斗水学西江。","dynasty":"宋代","title":"新作盆池戏书"}
{"author":"游九言","content":"一春烟雨歇空蒙，高下川原杳霭中。毕竟春光遮不得，满村花柳自青红。","dynasty":"宋代","title":"秀州道中"}
{"author":"游九言","content":"漠漠秋原禾黍空，藤萝古木梵王宫。孤村野水斜阳外，无数归鸦落晚风。","dynasty":"宋代","title":"秀州道中"}
{"author":"游九言","content":"山云起兮阴阴，木啸风兮萧森。骨荒榛兮颓隧，野鸟怨兮清音。噫丙午兮燕安，蔼荐绅兮多盘。击苞桑兮弗戒，渝旧好兮开边。釁生兮召戎，澒大地兮尘蒙。粲承干兮百载，莽夷门兮庙宫。我逾邠兮梁山，蛇洊食兮江干。拥貔貅兮首鼠，纷雅拜兮后先。独立兮慨陈，人自靖兮此身。宁为鬼兮赵氏，肯涅缁兮虏庭。肴醑饲兮苟哺，弗自知兮貌頳。握玉麟兮拜犬豕，曾莫嗅兮膻腥。岂曰余兮独死，汝尸坐兮偷生。振英声兮阶下，气烈动兮清宁。凛名义兮身世，九鼎重兮一羽轻。翳翳兮幽藏，颓阳照兮山荒。发毛爪齿兮一世同腐，庙貌圭衮兮千古之光。春秋兮代谢，勿替兮烝尝。","dynasty":"宋代","title":"杨忠襄墓"}
{"author":"游九言","content":"夜色正幽悄，梦回常自悲。悠悠节物改，冉冉心事非。儿嬉意不足，搔首忽成丝。炎寒扇洪罏，橐籥日煎治。冥鸿对云路，蜗蝇蚀昏卑。功名难力致，志勉与心期。旦昼多营营，至此盍停思。谁能澄夜气，一息存端倪。五更百虑起，嘹嘹听啼鸡。","dynasty":"宋代","title":"夜色"}
{"author":"游九言","content":"青溪煽兮氛妖，汹二浙兮波涛。花石粲兮江南驿骚，匪氓好乱兮生不聊。欻蛮方兮同啸，纷丑类兮江皋。愬精诚兮上天，哀万命兮孤墉。属櫜鞬兮奋厉，忽并殪兮两兇。嗟我父子兮耕农，何以报德兮维孝与忠，千龄万代兮子孙之从。","dynasty":"宋代","title":"义灵庙迎享送神曲"}
{"author":"游九言","content":"引镜忽自照，山野良足嗤。定无貂蝉冠，罩此麋鹿姿。寒饥走世路，须发罥蚕丝。归来频自叹，久别舍前溪。输与傍邻子，钓舸弄涟漪。空怀万卷富，共叹三纲欹。秋原山杳杳，脱叶风披披。早路已相失，好取桑榆西。","dynasty":"宋代","title":"引镜"}
{"author":"游九言","content":"一雨摧时节，微凉暑风通。天青云澹薄，山迥日空蒙。听讼多余暇，韦编足细穷。却惭为宦拙，閒处得秋风。","dynasty":"宋代","title":"遇雨"}
{"author":"游九言","content":"掷米不盈掬，群雀下阶除。昂昂圃中鹤，饭糗不可呼。嬉翔白云外，饮啄春山隅。日淡烟水乡，风晒翎羽舒。群鸡汝自况，乘轩我何拘。秋愿忽清唳，杳杳闻碧虚。志士甘水菽，三四羞猿狙。寄语飞鸣侣，悠悠差自如。","dynasty":"宋代","title":"园鹤"}
{"author":"游九言","content":"圣经陈冠义，万世示章程。是礼最为重，无丧始许行。三加仪特备，四行责非轻。此意知谁会，寥寥千古情。","dynasty":"宋代","title":"庆余思永冠其一"}
{"author":"游九言","content":"瓦盆片石垒青苍，兴入湖山寄小窗。细看纤鳞无限乐，不妨斗水学西江。","dynasty":"宋代","title":"新作盆池戏书"}
{"author":"游九言","content":"一春烟雨歇空濛，高下川原杳霭中。毕竟春光遮不得，满村花柳自青红。","dynasty":"宋代","title":"秀州道中其一"}
{"author":"游九言","content":"北固山兮朝晖，鼛鼓奏兮吹篪。盼夫君兮来止，纷老稚兮扶携。敛芳馨兮荐豆，君弗语笑兮我怀悽。聊相羊兮引釂，慰我愿兮无违。","dynasty":"宋代","title":"义灵庙迎享送神曲其一"}
{"author":"游九言","content":"巫觋醉兮君马嘶，风云驱兮吹灵旗。凌浩荡兮将何之，山靡迤兮白鹤飞。岁岁今兮望君归，君游勿远兮我民之依，山阿寂寞兮颓阳西。","dynasty":"宋代","title":"义灵庙迎享送神曲其三"}
{"author":"游九言","content":"仙子去，眇云程，天风杳杳佩环清。回望九州烟雾白，千山月落影纵横。","dynasty":"宋代","title":"华阳洞辞其三"}
{"author":"游九言","content":"閒处谩忧当世事，静中方识古人心。","dynasty":"宋代","title":"句其三"}
{"author":"游九言","content":"河汉澈，碧霄晴。九华仙子以凡尘。凉夜山头吹玉笛，纤云卷尽月分明。","dynasty":"宋代","title":"赤枣子（华阳洞）"}
{"author":"赵恒","content":"富家不用买良田，书中自有千锺粟。安居不用架高堂，书中自有黄金屋。出门莫恨无人随，书中车马多如簇。娶妻莫恨无良媒，书中自有颜如玉。男儿若遂平生志，六经勤向窗前读。","dynasty":"宋代","tags":"劝勉，读书","title":"劝学诗"}
{"author":"赵恒","content":"昔年曾此远风尘，盘谷烟霞每见分。万里江河还壮观，一时冠盖属元勋。海鸥春暖眠沙草，辽鹤秋高度岭云。今日重来倍惆怅，草堂应是勒移文。","dynasty":"宋代","title":"游裴公亭"}
{"author":"赵恒","content":"溶溶春水碧生池，上相临观许从随。万姓歌呼喜游豫，几人出处佩安危。雨馀空谷云归早，风满长林鸟下迟。笳鼓明当催晓发，柳烟花露湿旌旗。","dynasty":"宋代","title":"游裴公亭"}
{"author":"赵恒","content":"名阅誇詹氏，新居古五云。擢科魁众士，拔萃喜超群。礼肃人畏敬，胪传世共闻。好将多锦绣，五色耀龙文。","dynasty":"宋代","title":"赐詹骙"}
{"author":"赵恒","content":"一门三刺史，四代五尚书。他族未闻有，朕今止见胡。","dynasty":"宋代","title":"赞胡家"}
{"author":"赵恒","content":"每岁沉檀来远裔，累朝珠玉实皇居。今辰内府初开处，充牣尤宜史笔书。","dynasty":"宋代","title":"内香药库诗赞"}
{"author":"赵恒","content":"践历功皆著，咨询务必成。懿才符曩彦，佳器贯时英。俾展经纶业，旋升辅弼荣。嘉亨忻盛遇，尽瘁罄纯诚。均逸明恩洽，畴劳茂典行。白麻三殿晓，红旆九衢平。虽辍凝严任，尤增倚注情。拥旄辞帝阙，顿辔望都城。风景高秋月，烟波几舍程。想卿怀感意，常是梦神京。","dynasty":"宋代","title":"赐丁谓其二"}
{"author":"赵恒","content":"文苑垂清誉，朝端仰盛才。嘉猷毗万路，奇遇列三台。勤职兴居爽，辞荣奏疏来。畴咨登百揆，异数冠中台。巨屏扬旌去，名藩昼锦回。君臣相厚意，瞻望两徘徊。","dynasty":"宋代","title":"赐陈尧叟谢病归济源"}
{"author":"赵恒","content":"锐旅怀忠节，群胡窜北荒。坚冰销巨浪，轻吹集隹祥。继好安边境，和同乐小康。","dynasty":"宋代","title":"北征回銮诗"}
{"author":"赵恒","content":"该明圣典通今古，发启冲年晓典常。","dynasty":"宋代","title":"句其一"}
{"author":"赵恒","content":"酣醉皮裘思晦迹，行高终自有人知。","dynasty":"宋代","title":"句其二"}
{"author":"赵恒","content":"细读圭塘唱和诗，流风馀韵想当时。东山丝竹閒方得，北海樽罍老更宜。乱后池台浑索寞，梦中松竹亦参差。棕舆不晚归枌社，愿校园丁筑旧基。","dynasty":"元代","title":"读圭塘欸乃集"}
{"author":"张文姬","content":"沙头一水禽，鼓翼扬清音。只待高风便，非无云汉心。","dynasty":"唐代","title":"沙上鹭"}
{"author":"张文姬","content":"绿影竞扶疏，红姿相照灼。不学桃李花，乱向春风落。","dynasty":"唐代","title":"双槿树"}
{"author":"张文姬","content":"溶溶溪口云，才向溪中吐。不复归溪中，还作溪中雨。","dynasty":"唐代","title":"溪口云"}
{"author":"张文姬","content":"此君临此池，枝低水相近。碧色绿波中，日日流不尽。","dynasty":"唐代","title":"池上竹"}
{"author":"张敬忠","content":"五原春色旧来迟，二月垂杨未挂丝。(旧来迟一作：归来迟)即今河畔冰开日，正是长安花落时。","dynasty":"唐代","tags":"边塞，春天","title":"边词"}
{"author":"张敬忠","content":"有意嫌兵部，专心望考功。谁知脚蹭蹬，几落省墙东。","dynasty":"唐代","title":"戏咏"}
{"author":"常衮","content":"独鹤寄烟霜，双鸾思晚芳。旧阴依谢宅，新艳出萧墙。蝶散摇轻露，莺衔入夕阳。雨朝胜濯锦，风夜剧焚香。丽日千层艳，孤霞一片光。密来惊叶少，动处觉枝长。布影期高赏，留春为远方。尝闻赠琼玖，叨和愧升堂。","dynasty":"唐代","title":"咏冬瑰花（奉和中书李舍人昆季咏寄徐郎中之作）"}
{"author":"常衮","content":"风候已应同岭北，云山仍喜似终南。（《题漳浦驿》。《方舆胜览》）","dynasty":"唐代","title":"句"}
{"author":"常衮","content":"大江之水东西流，别有孤萍朝夕浮。莫言此中长汎汎，终当结实触王舟。","dynasty":"唐代","title":"浮萍赋附歌"}
{"author":"常衮","content":"云辟御筵张，山呼圣寿长。玉阑丰瑞草，金陛立神羊。台鼎资庖膳，天星奉酒浆。蛮夷陪作位，犀象舞成行。网已祛三面，歌因守四方。千秋不可极，花发满宫香。","dynasty":"唐代","title":"奉和圣制麟德殿燕百僚应制"}
{"author":"常衮","content":"穆穆上清居，沈沈中秘书。金铺深内殿，石甃净寒渠。花树台斜倚，空烟阁半虚。缥囊披锦绣，翠轴卷琼琚。墨润冰文茧，香销蠹字鱼。翻黄桐叶老，吐白桂花初。旧德双游处，联芳十载馀。北朝荣庾薛，西汉盛严徐。侍讲亲花扆，征吟步绮疏。缀帘金翡翠，赐砚玉蟾蜍。序秩东南远，离忧岁月除。承明期重入，江海意何如。","dynasty":"唐代","title":"晚秋集贤院即事寄徐薛二侍郎"}
{"author":"常衮","content":"可怜云木丛，满禁碧濛濛。色润灵泉近，阴清辇路通。玉坛标八桂，金井识双桐。交映凝寒露，相和起夜风。数枝盘石上，几叶落云中。燕拂宜秋霁，蝉鸣觉昼空。翠屏更隐见，珠缀共玲珑。雷雨生成早，樵苏禁令雄。野藤高助绿，仙果迥呈红。惆怅缭坦暮，兹山闻暗虫。","dynasty":"唐代","title":"早秋望华清宫树因以成咏（一作卢纶诗）"}
{"author":"常衮","content":"静忆溪边宅，知君许谢公。晓霜凝耒耜，初日照梧桐。涧鼠喧藤蔓，山禽窜石丛。白云当岭雨，黄叶绕阶风。野果垂桥上，高泉落水中。欢荣来自间，羸贱赏曾通。月满珠藏海，天晴鹤在笼。馀阴如可寄，愿得隐墙东。","dynasty":"唐代","title":"和考功员外杪秋忆终南旧宅之作（以下六首一作卢纶诗）"}
{"author":"常衮","content":"云戟曙沈沈，轩墀清且深。家传成栋美，尧宠结茅心。玉佩多依石，油幢亦在林。炉香诸洞暖，殿影众山阴。草奏风生笔，筵开雪满琴。客从龙阙至，僧自虎溪寻。潇洒延清赏，周流会素襟。终朝惜尘步，一醉见华簪。","dynasty":"唐代","title":"题金吾郭将军石洑茅堂"}
{"author":"常衮","content":"林香雨气新，山寺绿无尘。遂结云外侣，共游天上春。鹤鸣金阁丽，僧语竹房邻。待月水流急，惜花风起频。何方非坏境，此地有归人。回首空门外，皤然一幻身。","dynasty":"唐代","title":"登栖霞寺（一作奉和李益游栖岩寺）"}
{"author":"常衮","content":"见说南来处，苍梧指桂林。过秋天更暖，边海日长阴。巴路缘云出，蛮乡入洞深。信回人自老，梦到月应沈。碧水通春色，青山寄远心。炎方难久客，为尔一沾襟。","dynasty":"唐代","title":"逢南中使寄岭外故人"}
{"author":"常衮","content":"结发事疆场，全生到海乡。连云防铁岭，同日破渔阳。牧马胡天晚，移军碛路长。枕戈眠古戍，吹角立繁霜。归老勋仍在，酬恩虏未忘。独行过邑里，多病对农桑。雄剑依尘橐，兵符寄药囊。空馀麾下将，犹逐羽林郎。","dynasty":"唐代","title":"代员将军罢战后归故里"}
{"author":"陈述","content":"插花枝共动，含笑靥俱生。衫分两处色，钏响一边声。就中还妒影，恐夺可怜名。","dynasty":"唐代","title":"叹美人照镜"}
{"author":"丁如琦","content":"青嶂拥晴沙。几簇人家。眼前桃李艳于霞。知费天工多少力，酿就繁华。烟水望中赊。绕径桑麻。武陵何必更浮槎。长昼愔愔无个事，看放蜂衙。","dynasty":"清代","title":"浪淘沙春日憩管社山"}
{"author":"丁如琦","content":"藕花千顷，桃花一棹。又开残、白蘋红蓼。随意风帆，任南北东西都好。计生涯、此中粗了。停桡近浦，收纶斜照。且休论、得鱼多少。换酒归来，拚一觉、醉眠忘晓。这襟怀、尽堪娱老。","dynasty":"清代","title":"解佩令题友人渔隐图"}
{"author":"王大学士","content":"探卷抽签，看书学剑，皆是虚谄。指望待折佳攀蟾，谁承望无凭验。【混江龙】少年风欠，老来赢得病恹恹。自忖身居村野，几时曾再想闾阎。四面土墙缺处补，二椽茅屋破时添，且把时光渐。落一个身心自在，煞强如名利拘箝。【油葫芦】村院里闲游情正忺，将农可检，见几个牧童儿杂耍可观瞻。一个扮老先生亻芻撇撇衠寒脸，一个做小学士舌剌剌全胡念。一个射天指日月到处里拿，一个捞藏模模一地里潜。一个拖着竹扫帚学开店，一个推着木古鲁卖油盐。【天下乐】一个黄桑叶拈将来额上粘，一个那里磨镰。一个将榆树舔，一个树梢头啅歌不怕险。一个吊小鬼的灰抹眉，一个扮判官的墨画了髯，一个扮牛王着土抢脸。【后庭花】一个调灰驴的将脚面闪，一个学相扑的手腕来搧。一个革刃将葫瓜割，一个棘针将酸枣签。一个把鹊儿拈，一个手拖着席片。一个瓦砣砣衮罢合掂，一个泥窝窝捽破合添。【柳叶儿】一个把绿蓑衣披苫，一个将布留儿彪，一味的掀撏。一个撮金钱手掿着衣襟验，一个寻方门任谁嫌，一个挑蜂案不离房檐。【尾】一个拾砖块把答儿尖彪，一个寻瓦片把拖车儿掂。一个倒骑黄牛紧跟踮，一个碓亭上学将纱钞检。一个学卖卦将泪眼偷淹，一个学跛忄敝痂目廉。一个把嫩草叶拾将来把布衫儿染，一个擂泔飘的休谄。一个敲铜盆的手倩，一个向柳阴中学舞一张锨。","dynasty":"元代","title":"【仙吕】点绛唇_探卷抽签，"}
{"author":"王大学士","content":"丰稔年华，酒旗斜插。茅檐下，小桥流水人家，一带山如画。【混江龙】桔槔闲挂，呼童汲水旋烹茶。柔桑荏苒，古柏槎牙。雾锁草桥三四横，烟笼茅舍数十家。岗盘曲畎兜答，莺迁乔木丘篆。一个鸥鹭水面，雁落平沙。喧檐宿雀。啼树栖鸦。柴扉吠犬，鼓吹鸣蛙。依家鹦鹉洲，不入麒麟画。百姓每讴歌鼓腹，一弄儿笑语喧哗。【油葫芦】刚儿一百个儿童刀刀厥厥的耍，更那堪景物佳。一个将尧民歌乱唱的令儿差，一个匹彪扑冬冬擂鼓无高下，一个支周知挣羌管吹难收煞。一个水盆里击着料瓜，一个拖床上拍着布瓦。一个一张锨舞得了千斤乍，一个学舞斗虾蟆。【天下乐】一个道一阵黄风一阵沙，一个天生丑势煞，一个无店三碌轴上闲坐衙。一个将斤斗番，一个将背抛打，一个响扑儿学咯牙。【那吒令】一个向瓜田里坐树乱扯，一个向枣树上胡彪乱打，一个向古墓上番砖弄瓦。一个扯着衣衫，一个揪住棍把，一个播土扬沙。【鹊踏枝】一个眼麻花，一个手支沙，一个浅水涡里摸鳖捞虾。一个见麒麟打煞，一个舞着唱着匾担禾叉。【寄生草】一个擎着山鹧，一个架着老鸦。一个向柳阴中笑把人头画。一个向桑园里学揭龟儿卦，一个向墙匡里引的芒郎骂。一个灰驴大闹麦场头，一个踏竹马偃卧在葫芦架。【金盏儿】一个叫丫丫，一个笑呷呷。一个欸斜混倒上树千般耍，一个山声野调学唱搅筝琶。一个斗巨子抢了嘴问，一个竖直立的磕了门牙。一个无人处寻豆角，一个背地里咽生瓜。【村里迓鼓】一个放顽撒泼，一个唱歌厮骂。一个村村捧捧牛撒橛乔画，一个狗打肝腌臜相欠欠答答。一个弹的捹，一个舞的虾，一个唱的哑，一个水底浑如纳瓜。【元和令】一个舞乔捉蛇呆木答，一个舞屎裹蛆的法刀把，一个跳百索攧背儿仰剌叉。一个一个儿窝的眼又瞎，一个将纸鸦儿放起盼的人眼睛花，一个递撇牛的没乱杀。【上马娇】一个村，一个又沙，一个丑嘴脸特胡沙。一个将花桑树纽捏搬调话，－个打和的差，一个不剌着簸箕拨琵琶。【胜葫芦】一个恐惊林外野人家，一个道休厮闹，一个道嗟牙。一个赛牛王香纸方烧罢，一个将磁瓯瓦钵。一个不门清光滑辣，一个没鼻子喃浑酉圭。【后庭花】一个掬蝙蝠踏破瓦，一个竖牵牛扯了尾拔。一个摸鹁鸽掀番盖，一个打班鸠的击碎石军。一个岸边打滑擦，一个头尖眼大。一个莎岗上扑马扎，一个游泥蚌蛤蟆。一个柳堤边钓水扎，一个沙湍上烧黄鳝。一个膊项上瘿疙疸，一个唇缺丑势煞，一个靡目廉的特剌查。一个做生活的不颗恰，一个觅虱子头上掐。一个编蒲笠特抹答，一个鞭牛叱咤。【青哥儿】一个牛斤，一个谎诈，一个光答答又无头发。一个蒙松雨里种芝麻。一个兜答，一个奸滑。一个交加，一个皱查。这一坐乔民闹交加，定害的爷娘骂。【尾】一个潜立在晚风前，一个暗约在斜阳下。一个见厮抵拽着捧打，一个恋汀洲蓼岸芦花。一个映着蒹葭，一个收拾钓罢鱼舟差。一个笑指疏篱噪晚鸦，一个将绿蓑斜挂，一个倒骑牛背入烟霞。","dynasty":"元代","title":"【仙吕】点绛唇_丰稔年华，"}
{"author":"陈用原","content":"晓发浈阳峡，云昏雨尚酣。四山深霭翠，一水净拖蓝。舟转帆依岸，猿啼树挂岩。仙踪何处觅，白石卧烟岚。","dynasty":"明代","title":"浈阳峡"}
{"author":"陈用原","content":"一室偏幽寂，帘垂景晏如。门无俗士辙，架有素王书。草色光风际，芸香过雨馀。工夫侔造化，动极复吾初。","dynasty":"明代","title":"静学斋"}
{"author":"陈用原","content":"屹立孤峰势一拳，神工造化不知年。江涛俯瞰下无地，云气上浮高近天。南去山从庐阜出，北来地与宿松连。入村几处堪图画，茅屋依稀桑柘烟。","dynasty":"明代","title":"登小姑山寻云台山"}
{"author":"陈用原","content":"南溟一片平如纸，笔架三峰好是山。挽得天河添砚水，黑云翻雨遍人间。","dynasty":"明代","title":"笔架山"}
{"author":"陈用原","content":"凉风起天际，遐思凤凰台。忆昔神游纵清赏，今披云雾登临来。嵯峨楼观相隐映，啸歌骋望心神开。于时仙人凤台坐，酌我潋滟流霞杯。酒酣吹箫兴未已，招邀相与游蓬莱。鸾骖飘飘渡弱水，笙鹤玉节纷追陪。一从离群落尘世，碧山回首空崔嵬。花开叶落秋又晓，俯察品汇如轮回。千年沧海几变易，劫风吹冷昆明灰。凤兮凤兮传书来，仙人怀予兮予将回。梧桐枝上秋月冷，毋使惆怅增徘佪。","dynasty":"明代","title":"凤台歌"}
{"author":"张孝伯","content":"长江天险失，铁骑逼金陵。拒敌无留守，捐躯有县丞。戈挥天日皎，血洒阵云腾。蒋尉英灵在，千秋配食能。","dynasty":"宋代","title":"哭宣教郎赵壘之"}
{"author":"严休复","content":"终日斋心祷玉宸，魂销目断未逢真。不如满树琼瑶蕊，笑对藏花洞里人。羽车潜下玉龟山，尘世何由睹蕣颜。唯有多情枝上雪，好风吹缀绿云鬟。","dynasty":"唐代","title":"唐昌观玉蕊花折有仙人游怅然成二绝"}
{"author":"严休复","content":"莫惜歌喉一串珠。","dynasty":"唐代","title":"与于驸马"}
{"author":"董敦逸","content":"郁江清彻底，十里郡城南。","dynasty":"宋代","title":"句"}
{"author":"关汉卿","content":"　　〔一枝花〕　　攀出墙朵朵花，折临路枝枝柳。花攀红蕊嫩，柳折翠条柔，浪子风流。凭着我折柳攀花手，直煞得花残柳败休。半生来折柳攀花，一世里眠花卧柳。　　〔梁州〕　　我是个普天下郎君领袖，盖世界浪子班头。愿朱颜不改常依旧，花中消遣，酒内忘忧。分茶攧竹，打马藏阄；通五音六律滑熟，甚闲愁到我心头？伴的是银筝女银台前理银筝笑倚银屏，伴的是玉天仙携玉手并玉肩同登玉楼，伴的是金钗客歌金缕捧金樽满泛金瓯。你道我老也，暂休。占排场风月功名首，更玲珑又剔透。我是个锦阵花营都帅头，曾玩府游州。　　〔隔尾〕　　子弟每是个茅草冈、沙土窝初生的兔羔儿乍向围场上走，我是个经笼罩、受索网苍翎毛老野鸡蹅踏的阵马儿熟。经了些窝弓冷箭鑞枪头，不曾落人后。恰不道“人到中年万事休”，我怎肯虚度了春秋。　　〔尾〕　　我是个蒸不烂、煮不熟、捶不匾、炒不爆、响珰珰一粒铜豌豆，恁子弟每谁教你钻入他锄不断、斫不下、解不开、顿不脱、慢腾腾千层锦套头？我玩的是梁园月，饮的是东京酒，赏的是洛阳花，攀的是章台柳。我也会围棋、会蹴踘、会打围、会插科、会歌舞、会吹弹、会咽作、会吟诗、会双陆。你便是落了我牙、歪了我嘴、瘸了我腿、折了我手，天赐与我这几般儿歹症候，尚兀自不肯休！则除是阎王亲自唤，神鬼自来勾。三魂归地府，七魄丧冥幽。天哪！那其间才不向烟花路儿上走！","dynasty":"元代","tags":"散曲，抒情，生活","title":"一枝花·不伏老"}
{"author":"关汉卿","content":"子规啼，不如归，道是春归人未归。几日添憔悴，虚飘飘柳絮飞。一春鱼雁无消息，则见双燕斗衔泥。","dynasty":"元代","tags":"春天，妇女，相思","title":"大德歌·春"}
{"author":"关汉卿","content":"雪粉华，舞梨花，再不见烟村四五家。密洒堪图画，看疏林噪晚鸦。黄芦掩映清江下，斜缆着钓鱼艖。","dynasty":"元代","tags":"冬天，写景，向往，闲适，生活","title":"大德歌·冬景"}
{"author":"关汉卿","content":"自送别，心难舍，一点相思几时绝？凭阑袖拂杨花雪。溪又斜，山又遮，人去也！","dynasty":"元代","tags":"离别，相思","title":"四块玉·别情"}
{"author":"关汉卿","content":"雪纷纷，掩重门，不由人不断魂，瘦损江梅韵。那里是清江江上村，香闺里冷落谁瞅问？好一个憔悴的凭栏人。","dynasty":"元代","tags":"冬天，妇女，怀远","title":"大德歌·冬"}
{"author":"关汉卿","content":"适意行，安心坐，渴时饮饥时餐醉时歌，困来时就向莎茵卧。日月长，天地阔，闲快活！旧酒投，新醅泼，老瓦盆边笑呵呵，共山僧野叟闲吟和。他出一对鸡，我出一个鹅，闲快活！意马收，心猿锁，跳出红尘恶风波，槐阴午梦谁惊破？离了利名场，钻入安乐窝，闲快活！南亩耕，东山卧，世态人情经历多，闲将往事思量过。贤的是他，愚的是我，争甚么？","dynasty":"元代","tags":"闲适，生活","title":"四块玉·闲适"}
{"author":"关汉卿","content":"楔子（卜儿蔡婆上，诗云）花有重开日，人无再少年。不须长富贵，安乐是神仙。老身蔡婆婆是也。楚州人氏，嫡亲三口儿家属。不幸夫主亡逝已过，止有一个孩儿，年长八岁。俺娘儿两个，过其日月。家中颇有些钱财。这里一个窦秀才，从去年问我借了二十两银子，如今本利该银四十两。我数次索取，那窦秀才只说贫难，没得还我。他有一个女儿，今年七岁，生得可喜，长得可爱。我有心看上他，与我家做个媳妇，就准了这四十两银子，岂不两得其便！他说今日好日辰，亲送女儿到我家来。老身且不索钱去，专在家中等候。这早晚窦秀才敢待来也。（冲末扮窦天章，引正里扮端云上，诗云）读尽缥缃万卷书，可怜贫煞马相如。汉庭一日承恩召，不说当垆说子虚。小生姓窦，名天章，祖贯长安京兆人也。幼习儒业，饱有文章。争夺时运不通，功名未遂。不幸挥家亡化已过，撇下这个女孩儿，小字端云。从三岁上亡了他母亲，如今孩儿七岁了也。小生一贫如洗，流落在这楚州居住。此间一个蔡婆婆，他家广有钱物；小生因无盘缠，曾借了他二十两银子，到今本利该对还他四十两。他数次问小生索取。教我把甚么还他？谁想禁婆婆常常着人来说，要小生女孩儿做他儿媳妇。况如今春榜动，选场开，正特上朝取应，又苦盘缠缺少。小生出于无奈，只得将女孩儿端云送与蔡婆婆做儿媳妇去。（做叹科，云）嗨！这个那里是做媳妇？分明是卖与他一般。就准了他那先借的四十两银子，分外但得些少东西，勾小生应举之费，便也过望了。说话之间，早来到他家门首。婆婆在家么？（卜儿上，云）秀才，请家里坐，老身等候多时也。（做相见科，窦天章云）小生今日一任的将女孩儿送来与婆婆，怎敢说做媳妇，只与婆婆早晚使用。小生日下就要上朝进取功名去，留下女孩儿在此，只望婆婆看觑则个！（卜儿云）这等，你是我亲家了。你本利少我四十两银子，兀的是借钱的文书，还了你；再送与你十两银子做盘缠。亲家，你休嫌轻少。（窦天章做谢科，云）多谢了婆婆！先少你许多银子，都不要我还了，今又送我盘缠，此恩异日必当重报。婆婆，女孩儿早晚呆痴，看小生薄面，看觑女孩儿咱！（卜儿云）亲家，这不消你嘱咐。令爱到我家，就做亲女儿一般看承他，你只管放心的去。（窦天章云）婆婆，端云孩儿该打呵，看小生面则骂几句；当骂呵，则处分几句。孩儿，你也不比在我跟前，我是你亲爷，将就的你。你如今在这里，早晚若顽劣呵，你只讨那打骂吃。儿口乐，我也是出于无奈！（做悲科）（唱）【仙吕】【赏花时】我也只为尤计营生四壁贫，因此上割舍得亲儿在两处分。从今日远践洛阳尘，又不知归期定准，则落的无语暗消魂。（下）（卜儿云）窦秀才留下他这女孩儿与我做媳妇儿，他一径上朝应举去了。（正旦做悲科，云）爹爹，你直下的撇了我孩儿去也！（卜儿云）媳妇儿，你在我家，我是亲婆，你是亲媳妇，只当自家骨肉一般。你不要啼哭，跟着老身前后执料去来。（同下）第一折（净扮赛卢医上，诗云）行医有斟酌，下药依《本草》。死的医不活，活的医死了。自家姓卢，人道我一手好医，都叫做赛卢医。在这山阳县南门开着生药局。在城有个蔡婆婆，我问他借了十两银子，本利该还他二十两；数次来讨这银子，我又无的还他。若不来便罢，若来呵，我自有个主意！我且在这药铺中坐下，看有甚么人来。（卜儿上，云）老身蔡婆婆。我一向搬在山阳县居住，尽也静办。自十三年前窦天章秀才留下端云孩儿与我做儿媳妇，改了他小名，唤做窦娥。自成亲之后，不上二年，不想我这孩儿害弱症死了。媳妇儿守寡，又早三个年头，服孝将除了也。我和媳妇儿说知，我往城外赛卢医家索钱去也。（做行科，云）葛过隅头，转过屋角，早来到他家门首。赛卢医在家么？（卢医云）婆婆，家里来。（卜儿云）我这两个银子长远了，你还了我罢。（卢医云）婆婆，我家里无银子，你跟我庄上去取银子还你。（卜儿云）我跟你去。（做行科）（卢医云）来到此处，东也无人，西也无人，这里不下手，等甚么？我随身带的有绳子。兀那婆婆，谁唤你哩？（卜儿云）在那里？（做勒卜儿科。孛老同副净张驴儿冲上，赛卢医慌走下。孛老救卜儿科）（张驴儿云）爹，是个婆婆，争些勒杀了。（孛老云）兀那婆婆，你是那里人氏？姓甚名谁了因甚着这个人将你勒死？（卜儿云）老身姓蔡，在城人氏，止有个寡媳妇儿，相守过日。因为赛卢医少我二十两银子，今日与他取讨；谁想他嫌我到无人去处，要勒死我；赖这银于。若不是遇着老的和哥哥呵，那得老身性命来！（张驴儿云）爹，你听的他说么？他家还有个媳妇哩！救了他性命，他少不得要谢我。不若你要这婆子，我要他媳妇儿，何等两便？你和他说去。（孛老云）兀那婆婆，你无丈夫，我无浑家，你肯与我做个老婆，意下如何？（卜儿云）是何言语！待我回家，多备些钱钞相谢。（张驴儿云）你敢是不肯，故意将钱钞哄我？赛卢医的绳子还在，我仍旧勒死了你罢。（做拿绳科）（卜儿云）哥哥，待我慢慢地寻思咱！（张驴儿云）你寻思些甚么？你随我老子，我便要你媳妇儿。（卜儿背云）我不依他，他又勒杀我。罢、罢、罢，你爷儿两个，随我到家中去来。（同下）（正旦上，云）妾身姓窦，小字端云，祖居楚州人氏。我三岁上亡了母亲，七岁上离了父亲。俺父亲将我嫁与蔡婆婆为儿媳妇，改名窦娥，至十七岁与夫成亲。不幸丈夫亡化，可早三年光景，我今二十岁也。这南门外有个赛卢医，他少俺婆婆银子，本利该二十两，数次索取不还。今日俺婆婆亲自索取去了。窦娥也，你这命好苦也呵！（唱）【仙吕】【点绛唇】满腹闲愁，数年禁受，天知否？天若是知我情由，怕不待和天瘦。【混江龙】则问那黄昏白昼，两般儿忘餐废寝几时休？大都来昨宵梦里，和着这今日心头。催人泪的是锦烂熳花枝横绣闼，断人肠的是剔团圝月色挂妆楼。长则是急煎煎按不住意中焦，闷沉沉展不彻眉尖皱，越觉的情怀冗冗，心绪悠悠。（云）似这等忧愁，不知几时是了也呵！（唱）【油葫芦】莫不是八字儿该载着一世忧？谁似我无尽头！须知道人心不似水长流。我从三岁母亲身亡后，到七岁与父分离久。嫁的个同住人，他可又拔着短筹；撇的俺婆妇每都把空房守，端的个有谁问，有谁瞅？【天下乐】莫不是前世里烧香不到头，今也波生招祸尤？劝今人早将来世修。我将这婆侍养，我将这服孝守，我言词须应口。（云）婆婆索钱去了，怎生这早晚不见回来？（卜儿同孛老、张驴儿上）（卜儿云）你爷儿两个且在门首，等我先进去。（张驴儿云）奶奶，你先进去，就说女婿在门首哩。（卜儿见正旦科）（正旦云）奶奶回来了。你吃饭么？（卜儿做哭科，云）孩儿也，你教我怎生说波！（正旦唱）【一半儿】为甚么泪漫漫不住点儿流？莫不是为索债与人家惹争斗？我这里连忙迎接慌问候，他那里要说缘由。（卜儿云）羞人答答的，教我怎生说波！（正旦唱）则见他一半儿徘徊一半儿丑。（云）婆婆，你为甚么烦恼啼哭那？（卜儿云）我问赛卢医讨银子去，他赚我到无人去处，行起凶来，要勒死我。亏了一个张老并他儿子张驴儿，救得我性命。那张老就要我招他做丈夫，因这等烦恼。（正旦云）婆婆，这个怕不中么！你再寻思咱：俺家里又不是没有饭吃，没有衣穿，又不是少欠钱债，被人催逼不过；况你年纪高大，六十以外的人，怎生又招丈夫那？（卜儿云）孩儿也，你说的岂不是！但是我的性命全亏他这爷儿两个救的。我也曾说道：待我到家，多将些钱物酬谢你救命之恩。不知他怎生知道我家里有个媳妇儿，道我婆媳妇又没老公，他爷儿两个又没老婆，正是天缘天对。若不随顺他，依旧要勒死我。那时节我就慌张了，莫说自己许了他，连你也许了他。儿也，这也是出于无奈。（正旦云）婆婆，你听我说波。（唱）【后庭花】避凶神要择好日头，拜家堂要将香火修。梳着个霜雪般白鬏髻，怎将这云霞般锦帕兜？怪不的\"女大不中留\"。你如今六旬左右，可不道到中年万事休！旧恩爱一笔勾，新夫妻两意投，枉教人笑破口！（卜儿云）我的性命都是他爷儿两个救的，事到如今，也顾不得别人笑话了。（正旦唱）【青哥儿】你虽然是得他、得他营救，须不是笋条、笋条年幼，刬的便巧画蛾眉成配偶？想当初你夫主遗留，替你图谋，置下田畴，早晚羹粥，寒暑衣裘。满望你鳏寡孤独，无捱无靠，母子每到白头。公公也，则落得干生受！（卜儿云）孩儿也，他如今只待过门。喜事匆匆的，教我怎生回得他去？（正旦唱）【寄生草】你道他匆匆喜，我替你倒细细愁：愁则愁兴阑珊咽不下交欢酒，愁则愁眼昏腾扭不上同心扣，愁则愁意朦胧睡不稳芙蓉褥。你待要笙歌引至画堂前，我道这姻缘敢落在他人后。（卜儿云）孩儿也，再不要说我了。他爷儿两个都在门首等候，事已至此，不若连你也招了女婿罢！（正旦云）婆婆，你要招你自招，我并然不要女婿。（卜儿云）那个是要女婿的？争奈他爷儿两个自家捱过门来，教我如何是好？（张驴儿云）我们今日招过门去也。帽儿光光，今日做个新郎；袖儿窄窄，今日做个娇客。好女婿，好女婿，不枉了，不枉了。（同孛老入拜科）(正旦做不礼科，云)兀那厮，靠后！（唱）【赚煞】我想这妇人每休信那男儿口。婆婆也，怕没的贞心儿自守，到今日招着个村老子，领着个半死囚。（张驴儿做嘴脸料，云）你看我爷儿两个这等身段，尽也选得女婿过，你不要错过了好时辰，我和你早些儿拜堂罢。（正旦不礼科，唱）则被你坑杀人燕侣莺俦。婆婆也，你岂不知羞！俺公公撞府冲州，挣扎的铜斗儿家缘百事有。想着俺公公置就，怎忍教张驴儿情受？（张驴儿做扯正旦拜科，正旦推跌科，唱）兀的不是俺没丈夫的妇女下场头！（下）（卜儿云）你老人家不要恼躁。难道你有活命之恩，我岂不思量报你？只是我那媳妇儿气性最不好惹的，既是他不肯招你儿子，教我怎好招你老人家？我如今拚的好酒好饭，养你爷儿两个在家，待我慢慢的劝化俺媳妇儿。待他有个回心转意，再作区处。（张驴儿云）这歪剌骨！便是黄花女儿，刚刚扯的一把，也不消这等使性，平空的推了我一交，我肯干罢！就当面赌个誓与你：我今生今世不要他做老婆，我也不算好男子！（词云）美妇人我见过万千向外，不似这小妮子生得十分惫赖。我救了你老性命死里重生，怎割舍得不肯把肉身陪待？（同下）第二折（赛卢医上，诗云）小子太医出身，也不知道医死多人。何尝怕人告发，关了一日店门？在城有个蔡家婆子，刚少的他二十两花银，屡屡亲来索取，争些捻断脊筋。也是我一时智短，将他赚到荒村，撞见两个不识姓名男子，一声嚷道：\"浪荡乾坤，怎敢行凶撒泼，擅自勒死平民！\"吓得我丢了绳索，放开脚步飞奔。虽然一夜无事，终觉失精落魂；方知人命关天关地，如何看做壁上灰尘？从今改过行业，要得灭罪修因。将以前医死的性命，一个个都与他一卷超度的经文。小子赛卢医的便是。只为要赖蔡婆婆二十两银子，赚他到荒僻去处，正待勒死他，谁想遇见两个汉子，救了他去。若是再来讨债时节，教我怎生见他？常言道的好：\"三十六计，走为上计。\"喜得我是孤身，又无家小连累；不若收拾了细软行李，打个包儿，悄悄的躲到别处，另做营生，岂不干净！（张驴儿上，云）自家张驴儿。可奈那窦娥百般的不肯随顺我；如今那老婆子害病，我讨服毒药与他吃了，药死那老婆子，这小妮子好歹做我的老婆。（做行科，云）且住，城里人耳目广，口舌多，倘见我讨毒药，可不嚷出事来？我前日看见南门外有个药铺，此处冷静，正好讨药。（做到科，叫云）太医哥哥，我来讨药的。（赛卢医云）你讨甚么药？（张驴儿云）我讨服毒药。（赛卢医云）谁敢合毒药与你？这厮好大胆也！（张驴儿云）你真个不肯与我药么？（赛卢医云）我不与你，你就怎地我？（张驴儿做拖卢云）好呀，前日谋死蔡婆婆的不是你来！你说我不认的你哩，我拖你见官去！（赛卢医做慌科，云）大哥，你放我，有药，有药。（做与药科，张驴儿云）既然有了药，且饶你罢。正是：\"得放手时须放手，得饶人处且饶人。\"（下）（赛卢医云）可不晦气！刚刚讨药的这人，就是救那婆子的。我今日与了他这服毒药去了，以后事发，越越要连累我。趁早几儿关上药铺，到涿州卖老鼠药去也。（下）（卜儿上，做病伏几科）（孛老同张驴儿上，云）老汉自到蔡婆婆家来，本望做个接脚，却被他媳妇坚执不从。那婆婆一向收留俺爷儿两个在家同住，只说\"好事不在忙\"，等慢慢里劝转他媳妇；谁想那婆婆又害起病来。孩儿，你可曾算我两个的八字，红鸾天喜几时到命哩？（张驴儿云）要看甚么天喜到命！只赌本事，做得去，自去做。（孛老云）孩儿也，蔡婆婆害病好几日了，我与你去问病波。（做见卜儿问科，云）婆婆，你今日病体如何？（卜儿云）我身子十分不快哩。（孛老云）你可想些甚么吃？（卜儿云）我思量些羊肚儿汤吃。（孛老云）孩儿，你对窦娥说，做些羊肚儿汤与婆婆吃。（张驴儿向古门云）窦娥，婆婆想羊肚儿汤吃，快安排将来。（正旦持汤上，云）妾身窦娥是也。有俺婆婆不快，想羊肚汤吃，我亲自安排了与婆婆吃去。婆婆也，我这寡妇人家，凡事也要避些嫌疑，怎好收留那张驴儿父子两个？非亲非眷的，一家儿同住，岂不惹外人谈议？婆婆也，你莫要背地里许了他亲事，连我也累做不清不洁的。我想这妇人心，好难保也呵！（唱）【南吕】【一枝花】他则待一生鸳帐眠，那里肯半夜空房睡；他本是张郎妇，又做了李郎妻。有一等妇女每相随，并不说家克计，则打听些闲是非；说一会不明白打风的机关，使了些调虚嚣捞龙的见识。【梁州第七】这一个似卓氏般当垆涤器，这一个似孟光般举案齐眉，说的来藏头盖脚多伶俐！道着难晓，做出才知。旧恩忘却，新爱偏宜；坟头上土脉犹湿，架儿上又换新衣。那里有奔丧处哭倒长城？那里有浣纱时甘投大水？那里有上山来便化顽石？可悲，可耻！妇人家直恁的无仁义。多淫奔，少志气，亏杀前人在那里，更休说百步相随。（云）婆婆，羊肚儿汤做成了，你吃些儿波。（张驴儿云）等我拿去。（做接尝科，云）这里面少些盐醋，你去取来。（正旦下）（张驴儿放药科）（正旦上，云）这不是盐醋！（张驴儿云）你倾下些。（正旦唱）【隔尾】你说道少盐欠醋无滋味，加料添椒才脆美。但愿娘亲早痊济，饮羹汤一杯，胜甘露灌体，得一个身子平安倒大来喜。（孛老云）孩儿，羊肚汤有了不曾？（张驴儿云）汤有了，你拿过去。（孛老将汤云）婆婆，你吃些汤儿。（卜儿云）有累你。（做呕科，云）我如今打呕，不要这汤吃了，你老人家吃罢。（孛老云）这汤特做来与你吃的，便不要吃，也吃一口儿。（卜儿云）我不吃了，你老人家请吃。（孛老吃科）（正旦唱）【贺新郎】一个道你请吃，一个道婆先吃，这言语听也难听，我可是气也不气！想他家与咱家有甚的亲和戚？怎不记旧日夫妻情意，也曾有百纵千随？婆婆也，你莫不为\"黄金浮世宝，白发故人稀\"，因此上把旧恩情，全不比新知契？则待要百年同墓穴，那里肯千里送寒衣？（孛老云）我吃下这汤去，怎觉昏昏沉沉的起来？（做倒科）（卜儿慌科，云）你老人家放精细着，你挣扎着些儿。（做哭科，云）兀的不是死了也！（正旦唱）【斗虾蟆】空悲戚，没理会，人生死，是轮回。感着这般病疾，值着这般时势，可是风寒暑湿，或是饥饱劳役，各人症候自知。人命关天关地，别人怎生替得？寿数非干今世。相守三朝五夕，说甚一家一计？又无羊酒缎匹，又无花红财礼；把手为活过日，撒手如同休弃。不是窦娥忤逆，生怕旁人论议。不如听咱劝你，认个自家晦气，割舍的一具棺材停置，几件布帛收拾，出了咱家门里，送入他家坟地。这不是你那从小儿年纪指脚的夫妻。我其实不关亲，无半点忄西惶泪。休得要心如醉，意似痴，便这等嗟嗟怨怨，哭哭啼啼。（张驴儿云）好也啰！你把我老子药死了，更待干罢！（卜儿云）孩儿，这事怎了也？（正旦云）我有甚么药在那里？都是他要盐醋时，自家倾在汤儿里的。（唱）【隔尾】这厮搬调咱老母收留你，自药死亲爷待要唬吓谁？（张驴儿云）我家的老子，倒说是我做儿子的药死了，人也不信。（做叫科，云）四邻八舍听着：窦娥药杀我家老子哩！（卜儿云）罢么，你不要大惊小怪的，吓杀我也！（张驴儿云）你可怕么？（卜儿云）可知怕哩。（张驴儿云）你要饶么？（卜儿云）可知要饶哩。（张驴儿云）你教窦娥随顺了我，叫我三声嫡嫡亲亲的丈夫，我便饶了他。（卜儿云）孩儿也，你随顺了他罢。（正旦云）婆婆，你怎说这般言语！（唱）我一马难将两鞍鞴，想男儿在日曾两年匹配，却教我改嫁别人，其实做不得。（张驴儿云）窦娥，你药杀了俺老子，你要官休？要私休？（正旦云）怎生是官休？怎生是私休？（张驴儿云）你要官休呵，拖你到官司，把你三推六问！你这等瘦弱身子，当不过拷打，怕你不招认药死我老子的罪犯！你要私休呵，你早些与我做了老婆，倒也便宜了你。（正旦云）我又不曾药死你老子，情愿和你见官去来。（张驴儿拖正旦、卜儿下）（净扮孤引祗候上，诗云）我做官人胜别人，告状来的要金银。若是上司当刷卷，在家推病不出门。下官楚州太守桃杌是也。今早升厅坐衙，左右，喝撺厢。（祗候幺喝科）（张驴儿拖正旦、卜儿上，云）告状，告状！（祗候云）拿过来。（做跪见，孤亦跪科，云）请起。（祗候云）相公，他是告状的，怎生跪着他？（孤云）你不知道，但来告状的，就是我衣食父母。（祗候幺喝科，孤云）那个是原告？那个是被告？从实说来！（张驴儿云）小人是原告张驴儿，告这媳妇儿，唤做窦娥，合毒药下在羊肚汤儿里，药死了俺的老子。这个唤做蔡婆婆，就是俺的后母。望大人与小人做主咱！（孤云）是那一个下的毒药？（正旦云）不干小妇人事。（卜儿云）也不干老妇人事。（张驴儿云）也不干我事。（孤云）都不是，敢是我下的毒药未？（正旦云）我婆婆也不是他后母，他自姓张，我家姓蔡。我婆婆因为与赛卢医索钱，被他赚到郊外，勒死我婆婆；却得他爷儿两个救了性命。因此我婆婆收留他爷儿两个在家，养膳终身，报他的恩德。谁知他两个倒起不良之心，冒认婆婆做了接脚，要逼勒小妇人做他媳妇。小妇人元是有丈夫的，服孝未满，坚执不从。适值我婆婆患病，着小妇人安排羊肚汤儿吃。不知张驴儿那里讨得毒药在身，接过汤来，只说少些盐醋，支转小妇人，暗地倾下毒药。也是天幸，我婆婆忽然呕吐，不要汤吃。让与他老子吃；才吃的几口便死了，与小妇人并无干涉。只望大人高抬明镜，替小妇人做主咱！（唱）【牧羊关】大人你明如镜，清似水，照妾身肝胆虚实。那羹本五味俱全，除了外百事不知。他推道尝滋味，吃下去便昏迷。不是妾讼庭上胡支对，大人也，却教我平白地说甚的？（张驴儿云）大人详情：他自姓蔡，我自姓张。他婆婆不招俺父亲接脚，他养我父子两个在家做甚么？这媳妇儿年纪虽小，极是个赖骨顽皮，不怕打的。（孤云）人是贱虫，不打不招。左右，与我选大棍子打着！（祗候打正旦，三次喷水科）（正旦唱）【骂玉郎】这无情棍棒教我捱不的。婆婆也，须是你自做下，怨他谁？劝普天下前婚后嫁婆娘每，都看取我这般傍州例。【感皇恩】呀！是谁人唱叫扬疾，不由我不魄散魂飞。恰消停，才苏醒，又昏迷。捱千般打拷，万种凌逼，一杖下，一道血，一层皮。【采茶歌】打的我肉都飞，血淋漓，腹中冤枉有谁知！则我这小妇人毒药来从何处也？天那，怎么的覆盆不照太阳晖！（孤云）你招也不招？（正旦云）委的不是小妇人下毒药来。(孤云）既然不是，你与我打那婆子！（正旦忙云）住、住、住，休打我婆婆。情愿我招了罢，是我药死公公来。（孤云）既然招了，着他画了伏状，将枷来枷上，下在死囚牢里去。到来日判个\"斩\"字，押付市曹典刑。（卜儿哭科，云）窦娥孩儿，这都是我送了你性命。兀的不痛杀我也！（正旦唱）【黄锺尾】我做了个衔冤负屈没头鬼，怎肯便放了你好包荒淫漏面贼！想人心不可欺，冤枉事天地知，争到头，竞到底，到如今待怎的？情愿认药杀公公，与了招罪。婆婆也，我若是不死呵，如何救得你？（随祗候押下）（张驴儿做叩头科，云）谢青天老爷做主！明日杀了窦娥，才与小人的老子报的冤。（卜儿哭科，云）明日市曹中杀窦娥孩儿也，兀的不痛煞我也！（孤云）张驴儿、蔡婆婆，都取保状，着随衙听侯。左右，打散堂鼓，将马来，回私宅去也。（同下）第三折（外扮监斩官上，云）下官监斩官是也。今日处决犯人，着做公的把住巷口，休放往来人闲走。（净扮公人鼓三通、锣三下科。刽子磨旗、提刀，押正旦带枷上）（刽子云）行动些，行动些，监斩官去法场上多时了！（正旦唱）【正宫】【端正好】没来由犯王法，不堤防遭刑宪，叫声屈动地惊天！顷刻间游魂先赴森罗殿，怎不将天地也生埋怨？【滚绣球】有日月朝暮悬，有鬼神掌著生死权，天地也，只合把清浊分辨，可怎生糊突了盗跖、颜渊？为善的受贫穷更命短，造恶的享富贵又寿延。天地也，做得个怕硬欺软，却元来也这般顺水推船。地也，你不分好歹何为地？天也，你错勘贤愚枉做天！哎，只落得两泪涟涟。（刽子云）快行动些，误了时辰也。（正旦唱）【倘秀才】则被这枷扭的我左侧右偏，人拥的我前合后偃，我窦娥向哥哥行有句言。（刽子云）你有甚么话说？（正旦唱）前街里去心怀恨，后街里去死无冤，休推辞路远。（刽子云）你如今到法场上面，有甚么亲眷要见的，可教他过来，见你一面也好。（正旦唱）【叨叨令】可怜我孤身只影无亲眷，则落的吞声忍气空嗟怨。（刽子云）难道你爷娘家也没的？（正旦云）止有个爹爹，十三年前上朝取应去了，至今杳无音信。（唱）早已是十年多不睹爹爹面。（刽子云）你适才要我往后街里去，是甚么主意？（正旦唱）怕则怕前街里被我婆婆见。（刽子云）你的性命也顾不得，怕他见怎的？（正旦云）俺婆婆若见我披枷带锁赴法场餐刀去呵，（唱）枉将他气杀也么哥，枉将他气杀也么哥！告哥哥，临危好与人行方便。（卜儿哭上科，云）天那，兀的不是我媳妇儿！（刽子云）婆子靠后！（正旦云）既是俺婆婆来了，叫他来，待我嘱付他几句话咱。（刽子云）那婆子，近前来，你媳妇要嘱付你话哩。（卜儿云）孩儿，痛杀我也！（正旦云）婆婆，那张驴儿把毒药放在羊肚儿汤里，实指望药死了你，要霸占我为妻。不想婆婆让与他老子吃，倒把他老子药死了。我怕连累婆婆，屈招了药死公公，今日赴法场典刑。婆婆，此后遇着冬时年节，月一十五，有瀽不了的浆水饭，瀽半碗儿与我吃；烧不了的纸钱，与窦娥烧一陌儿。则是看你死的孩儿面上！（唱）【快活三】念窦娥葫芦提当罪愆，念窦娥身首不完全，念窦娥从前已往干家缘。婆婆也，你只看窦娥少爷无娘面。【鲍老儿】念窦娥伏侍婆婆这几年，遇时节将碗凉浆奠；你去那受刑法尸骸上烈些纸钱，只当把你亡化的孩儿荐。（卜儿哭科，云）孩儿放心，这个老身都记得。天那，兀的不痛杀我也！（正旦唱）婆婆也，再也不要啼啼哭哭，烦烦恼恼，怨气冲天。这都是我做窦娥的没时没运，不明不暗，负屈衔冤。（刽子做喝科，云）兀那婆子靠后，时辰到了也。（正旦跪科）（刽子开枷科）（正旦云）窦娥告监斩大人，有一事肯依窦娥，便死而无怨。（监斩官云）你有甚么事？你说。（正旦云）要一领净席，等我窦娥站立；又要丈二白练，挂在旗枪上：若是我窦娥委实冤枉，刀过处头落，一腔热血休半点儿沾在地下，都飞在白练上者。（监斩官云）这个就依你，打甚么不紧。（刽子做取席站科，又取白练挂旗上科）（正旦唱）【耍孩儿】不是我窦娥罚下这等无头愿，委实的冤情不浅；若没些儿灵圣与世人传，也不见得湛湛青天。我不要半星热血红尘洒，都只在八尺旗枪素练悬。等他四下里皆瞧见，这就是咱苌弘化碧，望帝啼鹃。（刽子云）你还有甚的说话？此时不对监斩大人说，几时说那？（正旦再跪科，云）大人，如今是三伏天道，若窦娥委实冤枉，身死之后，天降三尺瑞雪，遮掩了窦娥尸首。（监斩官云）这等三伏天道，你便有冲天的怨气，也召不得一片雪来，可不胡说！（正旦唱）【二煞】你道是暑气暄，不是那下雪天；岂不闻飞霜六月因邹衍？若果有一腔怨气喷如火，定要感的六出冰花滚似绵，免着我尸骸现；要什么素车白马，断送出古陌荒阡！（正里再跪科，云）大人，我窦娥死的委实冤枉，从今以后，着这楚州亢旱三年！（监斩官云）打嘴！那有这等说话！（正旦唱）【一煞】你道是天公不可期，人心不可怜，不知皇天也肯从人愿。做甚么三年不见甘霖降？也只为东海曾经孝妇冤，如今轮到你山阳县。这都是官吏每无心正法，使百姓有口难言！（刽子做磨旗科，云）怎么这一会儿天色阴了也？（内做风科，刽子云）好冷风也！（正旦唱）【煞尾】浮云为我阴，悲风为我旋，三桩儿誓愿明题遍。（做哭科，云）婆婆也，直等待雪飞六月，亢旱三年呵，（唱）那其间才把你个屈死的冤魂这窦娥显！（刽子做开刀，正旦倒科）（监斩官惊云）呀，真个下雪了，有这等异事！（刽子云）我也道平日杀人，满地都是鲜血，这个窦娥的血都飞在那丈二白练上，并无半点落地，委实奇怪。（监斩官云）这死罪必有冤枉。早两桩儿应验了，不知亢旱三年的说话，准也不准？且看后来如何。左右，也不必等待雪睛，便与我抬他尸首，还了那蔡婆婆去罢。（众应科，抬尸下）第四折（窦天章冠带引丑张千、祗从上，诗云）独立空堂思黯然，高峰月出满林烟。非关有事人难睡。自是惊魂夜不眠。老夫窦天章是也。自离了我那端云孩儿，可早十六年光景。老夫自到京师，一举及第，官拜参知政事。只因老夫廉能清正，节操坚刚，谢圣恩可怜，加老夫两淮提刑肃正廉访使之职，随处审囚刷卷，体察滥官污吏，容老夫先斩后奏。老夫一喜一悲：喜呵，老夫身居台省，职掌刑名，势剑金牌，威权万里；悲呵，有端云孩儿，七岁上与了蔡婆婆为儿媳妇。老夫自得官之后，使人往楚州问蔡婆婆家。他邻里街坊道：自当年蔡婆婆不知搬在那里去了，至今音信皆无。老夫为端云孩儿，啼哭的眼目昏花，忧愁的须发斑白。今日来到这淮南地面，不知这楚州为何三年不雨？老夫今在这州厅安歇。张千，说与那州中大小属官，今日免参，明日早见。（张千向古门云）一应大小属官：今日免参，明日早见。（窦天章云）张千，说与那六房吏典：但有合刷照文卷，都将来，待老夫灯下看几宗波。（张千送文卷科）（窦天章云）张千，你与我掌上灯。你每都辛苦了，自去歇息罢。我唤你便来，不唤你休来。（张千点灯，同祗从下）（窦天章云）我将这文卷看几宗咱。\"一起犯人窦娥，将毒药致死公公。……\"我才看头一宗文卷，就与老夫同姓；这药死公公的罪名，犯在十恶不赦。俺同姓之人，也有不畏法度的。这是问结了文书，不看他罢。我将这文卷压在底下，别看一宗咱。（做打呵欠科，云）不觉的一阵昏沉上来，皆因老夫年纪高大，鞍马劳困之故。待我搭伏定书案，歇息些儿咱。（做睡科。魂旦上，唱）【双调】【新水令】我每日哭啼啼守住望乡台，急煎煎把仇人等待，慢腾腾昏地里走，足律律旋风中来。则被这雾锁云埋，撺掇的鬼魂快。（魂旦望科，云）门神户尉不放我进去。我是廉访使窦天章女孩儿。因我屈死，父亲不知，特来托一梦与他咱。（唱）【沉醉东风】我是那提刑的女孩，须不比现世的妖怪。怎不容我到灯影前，却拦截在门木呈外？（做叫科，云）我那爷爷呵，（唱）枉自有势剑金牌，把俺这屈死三年的腐骨骸，怎脱离无边苦海？（做入见哭科，窦天章亦哭科，云）端云孩儿，你在那里来？（魂旦虚下）（窦天章做醒科，云）好是奇怪也！老夫才合眼去，梦见端云孩儿，恰便似来我跟前一般；如今在那里？我且再看这文卷咱。（魂旦上，做弄灯科）（窦天章云）奇怪，我正要看文卷，怎生这灯忽明忽灭的？张千也睡着了，我自己剔灯咱。（做剔灯，魂旦翻文卷科）（窦天章云）我剔的这灯明了也，再看几宗文卷。一起犯人窦娥，药死公公。……（做疑怪科，云）这一宗文卷，我为头看过，压在文卷底下，怎生又在这上头？这几时问结了的，还压在底下，我别看一宗文卷波。（魂旦再弄灯科）（窦天章云）怎么这灯又是半明半暗的？我再剔这灯咱。（做剔灯，魂旦再翻文卷科。窦天章云）我剔的这灯明了，我另拿一宗文卷看咱。一起犯人窦娥，药死公公。……呸！好是奇怪！我才将这文书分明压在底下，刚剔了这灯，怎生又翻在面上？莫不是楚州后厅里有鬼么？便无鬼呵，这桩事必有冤枉。将这文卷再压在底上，待我另看一宗如何？（魂旦又弄灯科）（窦天章云）怎么这灯又不明了，敢有鬼弄这灯？我再剔一剔去。（做剔灯科，魂旦上，做撞见科，窦天章举剑击桌科，云）呸！我说有鬼！兀那鬼魂：老夫是朝廷钦差，带牌走马肃政廉访使。你向前来，一剑挥之两段。张千，亏你也睡的着！快起来，有鬼，有鬼。兀的不吓杀老夫也！（魂旦唱）【乔牌儿】则见他疑心儿胡乱猜，听了我这哭声儿转惊骇。哎，你个窦天章直恁的威风大，且受你孩儿窦娥这一拜。　　〔窦天章云〕兀那鬼魂，你道窦天章是你父亲，受你孩儿窦娥拜，你敢错认了也！我的女儿叫做端云，七岁上与了蔡婆婆为儿媳妇。你是窦娥，名字差了，怎生是我女孩儿？〔魂旦云〕父亲，你将我与了蔡婆婆家，改名做窦娥了也。〔窦天章云〕你便是端云孩儿，我不问你别的，这药死公公，是你不是？〔魂旦云〕是你孩儿来。〔窦天章云〕噤声，你这小妮子，老夫为你啼哭的眼也花了，忧愁的头也白了，你刬地犯了十恶大罪，受了典刑。我今日官居台省，职掌刑名，来此两淮审囚刷卷，体察滥官污吏，你是我亲生之女，老夫将你治不的，怎治他人？我当初将你嫁与他家呵，要你三从四德：三从者，在家从父，出嫁从夫，夫死从子。四德者，事公姑，敬夫主，和妯娌，睦街坊。今三从四德全无，刬地犯了十恶大罪。我窦家三辈无犯法之男，五世无再婚之女，到今日被你辱没祖宗世德，又连累我的清名。你快与其我细吐真情，不要虚言支对，若说的有半厘差错，牒发你城隍祠内，着你永世不得人身，罚在阴山，永为饿鬼。〔魂旦云〕父亲停嗔息怒，暂罢狼虎之威，听你孩儿慢慢的说一遍咱。我三岁上亡了母亲，七岁上离了父亲，你将我送与蔡婆婆做儿媳妇。至十七岁与夫配合，才得两年，不幸儿夫亡化，和俺婆婆守寡。这山阳县南门外有个赛卢医，他少俺婆婆二十两银子。俺婆婆去取讨，被他赚到郊外，要将婆婆勒死，不想撞见张驴儿父子两个，救了俺婆婆性命。那张驴儿知道我家有个守寡的媳妇，便道：“你婆儿媳妇既无丈夫，不若招我父子两个。”俺婆婆初也不肯，那张驴儿道：“你若不肯，我依旧勒死你。”俺婆婆惧怕，不得已含糊许了。只得将他父子两个领到家中，养他过世。有张驴儿数次调戏你女孩儿，我坚执不从。那一日俺婆婆身子不快，想羊肚儿汤吃，你孩儿安排了汤。适值张驴儿父子两个问病，道：“将汤来我尝一尝。”说：“汤便好，只少些盐醋。”赚的我去取盐醋，他就暗地里下了毒药，实指望药杀俺婆婆，要强逼我成亲。不想俺婆婆偶然发呕，不要汤吃，却让与老张吃，随即七窍流血药死了。张驴儿便道：“窦娥药死了俺老子，你要官休要私休？”我便道：“怎生是官休？怎生是私休？”他道：“要官休，告到官司，你与俺老子偿命。若私休，你便与我做老婆。”你孩儿便道：“好马不备双鞍，烈女不更二夫，我至死不与你做媳妇，我请愿和你见官去。”他将你孩儿拖到官中，受尽三推六问，吊拷绷扒，便打死孩儿也不肯认。怎当州官见你孩儿不认，便要拷打俺婆婆；我怕婆婆年老，受刑不起，只得屈认了。因此押赴法场．将我典刑。你孩儿对天发下三桩誓愿：第一桩要丈二白练挂在旗枪上，若系冤枉，刀过头落，一腔热血休滴在地下，都飞在白练上；第二桩，现今三伏天道，下三尺瑞雪，遮掩你孩儿尸首；第三桩，着他楚州大旱三年。果然血飞上白练，六月下雪，三年不雨，都是为你孩儿来。〔诗云〕不告官司只告天，心中怨气口难言，防他老母遭刑宪，情愿无辞认罪愆。三尺琼花骸骨掩，一腔热血练旗悬，岂独霜飞邹衍屈，今朝方表窦娥冤。〔唱〕【雁儿落】你看这文卷曾道来不道来，则我这冤枉要忍耐如何耐？我不肯顺他人，倒着我赴法场；我不肯辱祖上，倒把我残生坏。【得胜令】呀，今日个搭伏定摄魂台，一灵儿怨哀哀。父亲也，你现拿着刑名事，亲蒙圣主差。端详这文册，那厮乱纲常，合当败。便万剐了乔才，还道报冤仇不畅怀！（窦天章做泣科，云）哎，我那屈死的儿，则被你痛杀我也！我且问你：这楚州三年不雨，可真个是为你来？（魂旦云）是为你孩儿来。（窦天章云）有这等事！到来朝，我与你做主。（诗云）白头亲苦痛哀哉，屈杀了你个青春女孩。只恐怕天明了，你且回去，到来日我将文卷改正明白。（魂旦暂下）（窦天章云）呀，天色明了也。张千，我昨日看几宗文卷，中间有一鬼魂来诉冤枉。我唤你好几次，你再也不应，直恁的好睡那？（张千云）我小人两个鼻于孔一夜不曾闭，并不听见女鬼诉甚么冤状，也不曾听见相公呼唤。（窦天章做叱科，云）口退！今早升厅坐衙，张千，喝撺厢者。（张千做幺喝科，云）在衙人马平安！抬书案！（禀云）州官见。（外扮州官入参科）（张千云）该房吏典见。（丑扮吏入参见科）（窦天章问云）你这楚州一郡，三年不雨，是为着何来？（州官云）这个是天道亢旱，楚州百姓之灾，小官等不知其罪。（窦天章做怒云）你等不知罪么？那山阳县，有用毒药谋死公公犯妇窦娥，他问斩之时曾发愿道：\"若是果有冤枉，着你楚州三年不雨，寸草不生。\"可有这件事来？（州官云）这罪是前升任桃州守问成的，现有文卷。（窦天章云）这等糊涂的官，也着他升去！你是继他任的，三年之中，可曾祭这冤妇么？（州官云）此犯系十恶大罪，元不曾有祠，所以不曾祭得。（窦天章云）昔日汉朝有一孝妇守寡，其姑自缢身死，其姑女告孝妇杀姑，东海太守将孝妇斩了。只为一妇含冤，致令三年不雨。后于公治狱，仿佛见孝妇抱卷哭于厅前。于公将文卷改正，亲祭孝妇之墓，天乃大雨。今日你楚州大旱，岂不正与此事相类？张千，分付该房签牌下山阳县，着拘张驴儿、赛卢医、蔡婆婆一起人犯人速解审，毋得违误片刻者。（张千云）理会得。（下）（丑扮解子，押张驴儿、蔡婆婆同张千上。禀云）山阳县解到审犯听点。(窦天章云)张驴儿。(张驴儿云）有。（窦天章云）蔡婆婆。（蔡婆婆云）有。(窦天章云）怎么赛卢医是紧要人犯不到？（解子云）赛卢医三年前在逃，一面着广捕批缉拿去了，待获日解审。（窦天章云）张驴儿，那蔡婆婆是你的后母么？（张驴儿云）母亲好冒认的？委实是。（窦天章云）这药死你父亲的毒药，卷上不见有合药的人，是那个合的毒药？（张驴儿云）是窦娥自合就的毒药。（窦天章云）这毒药必有一个卖药的医铺。想窦娥是个少年寡妇，那里讨这药来？张驴儿，敢是你合的毒药么？（张驴儿云）若是小人合的毒药，不药别人，倒药死自家老子？（窦天章云）我那屈死的儿口乐，这一节是紧要公案，你不自来折辩，怎得一个明白？你如今冤魂却在那里？（魂旦上，云）张驴儿，这药不是你合的，是那个合的？（张驴儿做怕科，云）有鬼，有鬼，撮盐入水。太上老君急急如律令，敕！（魂旦云）张驴儿，你当日下毒药在羊肚儿汤里，本意药死俺婆婆，要逼勒我做浑家。不想俺婆婆不吃，让与你父亲吃，被药死了。你今日还敢赖哩！（唱）【川拨掉】猛见了你这吃敲材，我只问你这毒药从何处来？你本意待暗里栽排，要逼勒我和谐，倒把你亲爷毒害，怎教咱替你耽罪责！（魂旦做打张驴儿科）（张驴儿做避科，云）太上老君，急急如律今，敕！大人说这毒药．必有个卖药的医铺，若寻得这卖药的人来和小人折对，死也无词。（丑扮解子解赛卢医上，云）山阳县续解到犯人一名赛卢医。（张千喝云）当面。（窦天章云）你三年前要勒死蔡婆婆，赖他银子，这事怎么说？（赛卢医叩头科，云）小的要赖蔡婆婆银子的情是有的。当被两个汉子救了，那婆婆并不曾死。（窦天章云）这两个汉子，你认的他叫做甚么名姓？（赛卢医云）小的认便认得，慌忙之际可不曾问的他名姓。（窦天章云）现有一个在阶下，你去认来。（窦卢医做下认科，云）这个是蔡婆婆。(指张驴儿云)想必这毒药事发了。(上云）是这一个。容小的诉禀；当日要勒死蔡婆婆时，正遇见他爷儿两个救了那婆婆去。过得几日，他到小的铺中讨服毒药。小的是念佛吃斋人，不敢做昧心的事。说道：\"铺中只有官料药，并无甚么毒药。\"他就睁着眼道：\"你昨日在郊外要勒死蔡婆婆，我拖你见官去！\"小的一生最怕的是见官，只得将一服毒药与了他去。小的见他生相是个恶的，一定拿这药去药死了人，久后败露，必然连累。小的一向逃在涿州地方，卖些老鼠药。刚刚是老鼠被药杀了好几个，药死人的药其实再也不曾合。（魂旦唱）【七弟兄】你只为赖财，放乖，要当灾。（带云）这毒药呵，（唱）原来是你赛卢医出卖，张驴儿买，没来由填做我犯由牌，到今日官去衙门在。（窦天章云）带那蔡婆婆上来！我看你也六十外人了，家中又是有钱钞的，如何又嫁了老张，做出这等事来？（蔡婆婆云）老妇人因为他爷儿两个救了我的性命，收留他在家养膳过世。那张驴儿常说要将他老子接脚进来，老妇人并不曾许他。（窦天章云）这等说，你那媳妇就不该认做药死公公了。（魂旦云）当日问官要打俺婆婆，我怕他年老，受刑不起，因此咱认做药死公公，委实是屈招个！（唱）【梅花酒】你道是咱不该，这招状供写的明白。本一点孝顺的心怀，倒做了惹祸的胚胎。我只道官吏每还覆勘，怎将咱屈斩首在长街！第一要素旗枪鲜血洒，第二要三尺雪将死尸埋，第三要三年旱示天灾：咱誓愿委实大。【收江南】呀，这的是\"衙门从古向南开，就中无个不冤哉\"！痛杀我娇姿弱体闭泉台，早三年以外，则落的悠悠流恨似长淮。（窦天章云）端云儿也，你这冤枉我已尽知，你且回去。待我将这一起人犯并原问官吏另行定罪。改日做个水陆道场，超度你生天便了。（魂旦拜科，唱）【鸳鸯煞尾】从今后把金牌势剑从头摆，将滥官污吏都杀坏，与天子分忧，万民除害。（云）我可忘了一件：爹爹，俺婆婆年纪高大，无人侍养，你可收恤家中，替你孩儿尽养生送死之礼，我便九泉之下，可也瞑目。（窦天章云）好孝顺的儿也！（魂旦唱）嘱付你爹爹，收养我奶奶。要怜他无妇无儿，谁管顾年衰迈！再将那文卷舒开，（带云）爹爹，也把我窦娥名下，（唱）屈死的招伏罪名儿改。（下）（窦天章云）唤那蔡婆婆上来。你可认的我么？（蔡婆婆云）老妇人眼花了，不认的。（窦天章云）我便是窦天章。这才的鬼魂，便是我屈死的女孩儿端云。你这一行人，听我下断：张驴儿毒杀亲爷，谋占寡妇，合拟凌迟，押付市曹中，钉上木驴，剐一百二十刀处死。升任州守桃杌并该房吏典，刑名违错，各杖一百，永不叙用。赛卢医不合赖钱，勒死平民；又不合修合毒药，致伤人命，发烟瘴地面，永远充军。蔡婆婆我家收养。窦娥罪改正明白。（词云）莫道我念亡女与他又罪消愆，也只可怜见楚州郡大旱三年。昔于公曾表白东海孝妇，果然是感召得灵雨如泉。岂可便推诿道天灾代有，竟不想人之意感应通天。今日个将文卷重行改正，方显的王家法不使民冤。题目秉鉴持衡廉访法正名感天动地窦娥冤","dynasty":"元代","title":"杂剧·感天动地窦娥冤"}
{"author":"关汉卿","content":"俏冤家，在天涯，偏那里绿杨堪系马。困坐南窗下，数对清风想念他。蛾眉淡了教谁画？瘦岩岩羞戴石榴花。","dynasty":"元代","tags":"夏天，妇女，相思，怨恨","title":"大德歌·夏"}
{"author":"关汉卿","content":"风飘飘，雨潇潇，便做陈抟睡不着。懊恼伤怀抱，扑簌簌泪点抛。秋蝉儿噪罢寒蛩儿叫，淅零零细雨打芭蕉。","dynasty":"元代","tags":"女子，怀恋","title":"大德歌·秋"}
{"author":"关汉卿","content":"世情推物理，人生贵适意。想人间造物搬兴废，吉藏凶，凶暗吉。【夜行船】富贵那能长富贵，日盈昃月满亏蚀。地下东南，天高西北，天地尚无完体。【庆宣和】算到天明走到黑，赤紧的是衣食。凫短鹤长不能齐，且休题，谁是非。【锦上花】展放愁眉，休争闲气。今日容颜，老如昨日。古往今来，恁须尽知，贤的愚的，贫的和富的。【幺】到头这一身，难逃那一日。受用了一朝，一朝便宜。百岁光阴，七十者稀。急急流年，滔滔逝水。【清江引】落花满院春又归，晚景成何济！车尘马足中，蚁穴蜂衙内，寻取个稳便处闲坐地。【碧玉箫】乌兔相催，日月走东西。人生别离，白发故人稀。不停闲岁月疾，光阴似驹过隙。君莫痴，休争名利。幸有几杯，且不如花前醉。【歇拍煞】恁则待闲熬煎、闲烦恼、闲萦系、闲追欢、闲落魄、闲游戏。金鸡触祸机，得时间早弃迷途。繁华重念箫韶歇，急流勇退寻归计。采蕨薇，洗是非；夷齐等，巢由辈。这两个谁人似得？松菊晋陶潜，江湖越范蠡。","dynasty":"元代","title":"【双调】乔牌儿"}
{"author":"关汉卿","content":"普天下锦绣乡，环海内风流地。大元朝新附国，亡宋家旧华夷。水秀山奇，一到处堪游戏，这答儿忒富贵。满城中绣幕风帘，一哄地人烟凑集。[梁州第七]百十里街衢整齐，万余家楼阁参差，并无半答儿闲田地。松轩竹径，药圃花蹊，茶园稻陌，竹坞梅溪。一陀儿一句诗题，一步儿一扇屏帏。西盐场便似一带琼瑶，吴山色千叠翡翠。兀良，望钱塘江万顷玻璃。更有清溪绿水，画船儿来往闲游戏。浙江亭紧相对，相对着险岭高峰长怪石，堪羡堪题。[尾]家家掩映渠流水，楼阁峥嵘出翠微，遥望西湖暮山势。看了这壁，觑了那壁，纵有丹青下不得笔。","dynasty":"元代","tags":"地名，写景，抒情，热爱","title":"一枝花·杭州景"}
{"author":"关汉卿","content":"第一折（冲末鲁肃上，云）三尺龙泉万卷书，皇天生我意何如？山东宰相山西将，彼丈夫兮我丈夫。小官姓鲁，名肃，字子敬。见在吴王麾下为中大夫之职。想当日俺主公孙仲谋占了江东，魏王曹操占了中原，蜀王刘备占了西川。有我荆州，乃四冲用武之地，保守无虞，分天下为鼎足之形。想当日周瑜死于江陵，小官为保，劝主公以荆州借与刘备，共拒曹操。主公又以妹妻刘备。不料此人外亲内疏，挟诈而取益州，遂并汉中，有霸业兴隆之志。我今欲索取荆州，料关公在那里镇守，必不肯还我。今差守将黄文，先设下三计，启过主公，说：关公韬略过人，有兼并之心，且居国之上游，不如索取荆州。今据长江形势，第一计：趁今日孙、刘结亲，已为唇齿，就江下排宴设乐，修一书以贺近退曹兵，玄德称主于汉中，赞其功美，邀请关公江下赴会为庆，此人必无所疑；若渡江赴宴，就于饮酒席中间，以礼索取荆州。如还，此为万全之计；倘若不还，第二计：将江上应有战船，尽行拘收，不放关公渡江回去。淹留日久。自知中计，默然有悔，诚心献还；更不与呵，第三计：壁衣内暗藏甲士！酒酣之际，击金钟为号，伏兵尽举，擒住关公，囚于江下。此人是刘备股肱之臣，若将荆州复还江东，则放关公还益州；如其不然，主将既失，孤兵必乱，乘势大举，觑荆州一鼓而下，有何难哉！虽则三计已定，先交黄文请的乔公来商议则个。（正未乔公上，云）老夫乔公是也。想三分鼎足已定：曹操占了中原；孙仲谋占了江东；刘玄德占了西蜀。想玄德未济时，曾问俺东吴家借荆州为本，至今未还。鲁子敬常有索取之心，沉疑未发；今日令人来请老夫，不知有甚事，须索走一遭去。我想汉家天下，谁想变乱到此也呵！（唱）【仙吕】【点绛唇】俺本是汉国臣僚。汉皇软弱；兴心闹，惹起那五处兵刀，并董卓，诛袁绍。【混江龙】止留下孙、刘、曹操，平分一国作三朝。不付能河清海晏，雨顺风调；兵器改为农器用，征旗不动酒旗摇；军罢战，马添膘；杀气散，阵云消；为将帅，作臣僚；脱金甲，着罗袍；则他这帐前旗卷虎潜竿，腰间剑插龙归鞘。人强马壮，将老兵骄。（云）可早来到也。左右报复去，道乔公来了也。（卒子报云）报的大夫得知：有乔公来到了也。（鲁云）道有请。（卒云）老相公，有请！（末见鲁，云）大夫，今日请老夫来，有何事干？（鲁云）今日请老相公，别无甚事，商量索取荆州之事。（末云）这荆州断然不可取！想关云长好生勇猛，你索荆州呵，他弟兄怎肯和你甘罢？（鲁云）他弟兄虽多，兵微将寡。（末唱）【油葫芦】你道\"他弟兄虽多兵将少\"，（云）大夫、你知博望烧屯那一事么？（鲁云）小官不知，老相公试说则。(末唱)赤紧的将夏侯惇先困了。（云）这隔江斗智你知么？（鲁云）隔江斗智，小官知便知道，不得详细，老相公试说则。（末唱）则他那周瑜、蒋干是布衣交，那一个股肱臣诸葛施韬略，亏杀那苦肉计黄盖添粮草。(云)赤壁鏖兵，那场好厮杀也！（鲁云）小官知道。老相公再说一遍者。（末云）烧折弓驽如残苇，燎尽旗幡似乱柴。半明半暗花腔鼓，横着扑着伏兽牌。带鞍带辔烧死马，有袍有铠死尸骸。哀哉百万曹军败，个个难逃水火灾！（唱）那军多半向火内烧，三停在水上漂。若不是天交有道伐无道，这其间吴国尽属曹。（鲁云）曹操英雄智略高，削平僭窃篡刘朝。永安宫里擒刘备，铜雀春深锁二乔。（唱）【天下乐】你道是\"铜雀春深锁二乔\"，这三朝、恰定交，不争咱一日错便是一世错……（鲁云）俺这里有雄兵百万，战将千员，量他到的那里！（末唱）你则待要行霸道，你待要起战讨。（鲁云）我料关云长年迈，虽勇无能。（末唱）你休欺负关云长年纪老。（云）收西川一事，我说与你听。（鲁云）收西川一事，我不得知。你试说一遍。（末唱）【那吒令】收西川白帝城，将周瑜来送了。汉江边张翼德，将尸骸来当着。船头上鲁大夫，几乎间唬倒。你待将荆州地面来争，关云长听的闹，他可便乱下风雹。（鲁云）他便有甚本事？（末唱）【鹊踏枝】他诛文丑逞粗躁，刺颜良显英豪。他去那百万军中，他将那首级轻枭。（鲁云）想赤壁之战，我与刘备有恩来。（末唱）那时间相看的是好，他可便喜孜孜笑里藏刀。（鲁云）他若与我荆州，万事罢论；若不与荆州呵，我将他一鼓而下。（末云）不争你举兵呵，（唱）【寄生草】幸然是天无祸，是咱这人自招。全不肯施恩布德行王道，怎比那多谋足智雄曹操？你须知南阳诸葛应难料！（鲁云）他若不与呵，我大势军马，好歹夺了荆州。（末唱）你则待千军万马恶相持，全不想生灵百万遭残暴！（鲁云）小官不曾与此人相会；老相公，你细说关公威猛如何？（末云）想关云长但上阵处，凭着他坐下马、手中刀、鞍上将，有万夫不当之勇。（唱）【金盏儿】他上阵处赤力力三绺美髯飘，雄赳赳一丈虎躯摇，恰便似六了神簇捧定一个活神道。那敌军若是见了，唬的他七魄散、五魂消。（云）你若和他厮杀呵。（唱）你则索多披上几副甲，剩穿上几层袍。便有百万军，挡不住他不刺刺千里追风骑；你便有千员将，闪不过明明偃月三停刀。（鲁云）老相公不知，我有三条妙计索取荆州。（末云）是那三条妙计？（鲁云）第一计：趁今日孙、刘结亲，以为唇齿，就于江下排宴设乐，作书一封，以贺近退曹兵，玄德称主于汉中，赞其功美，邀请关公江下赴会为庆，此人必无所疑；若渡江赴宴，就于饮酒中间，以礼索取荆州。如还，此为万全之计；如不还，第二计：将江上应有战船，尽行拘收，不放关公回还。淹留日久，自知中计，默然有悔，诚心献还；更不与呵，第三条计：壁衣内暗藏甲士，酒酣之际，击金钟为号，伏兵尽举，擒住关公，囚于江下。此人乃是刘备股肱之臣，若将荆州复还江东，则放关公归益州；如其不然，主将既失，孤兵必乱，领兵大举，乘机而行，觑荆州一鼓而下，有何难哉！这三条计决难逃。（末云）休道是三条计，就是千条计，亦近不的他。（唱）【金盏儿】你道是\"三条计决难逃\"；一句话不相饶，使不的武官粗懆文官狡。（鲁云）关公酒性如何？（末唱）那汉酒中劣性显英豪，圪塔的揪住宝带，没揣的举起钢刀。(鲁云）我把岸边战船拘了。（末唱）你道是岸边厢拘了战船，（云）他若要回去呵，（唱）你则索水面上搭座浮桥！（鲁云）老相公不必转转议论，小官自有妙策神机。乘此机会，荆州不可不取也。（末云）大夫，你这三条计，比当日曹公在灞陵桥上三条计如何？到了出不的关云长之手。（鲁云）小官不知。老相公试说一遍我听咱。（末唱）【尾声】曹丞相将送路酒手中擎，饯行礼盘中托，没乱煞侄儿和嫂嫂。曹孟德心多能做小，关云长善与人交。早来到灞陵桥，险唬杀许褚、张辽；他勒着追风骑，轻轮动偃月刀。曹操有千般计较，则落的一场谈笑。（云）关云长道：\"丞相勿罪！某不下马了也。\"（唱）他把那刀尖儿斜挑锦征袍。（下）（鲁云）黄文，你见乔公说关公如此威风，未可深信。俺这江下，有一贤士，复姓司马，名徽，字德操。此人与关公有一面之交，就请司马先生为伴客，就问关公平昔智勇谋略，酒中德性如何。黄文，就跟着我去司马庵中相访一遭去。（下）第二折（正末扮司马徽领道童上，未云）贫道复姓司马，名徽，字德操，道号水鉴先生。想汉家天下，鼎足三分。贫道自刘皇叔相别之后，又是数载。贫道在此江下结一草庵，修行办道，是好悠哉也呵！（唱）【正宫】【端正好】本是个钓鳌人，到做了扶犁叟；笑英布、彭越、韩侯。我如今紧抄定两只拿云手，再不出麻袍袖。【滚绣球】我则待要聚村叟，会诗友，受用的活鱼新酒，问甚么瓦钵瓷瓯。推台不换盏，高歌自掴手；任从他阴晴昏昼，醉时节衲被蒙头。我向这矮窗睡彻三竿日，端的是傲煞人间万户侯，自在优游。（云）道童，门首觑者，看有甚么人来。（道童云）理会的。（鲁肃上，云）可早来到也，接了马者。（见道童科，鲁云）道童，先生有么？（童云）俺师父有。（鲁云）你去说：鲁子敬特来相访。（童云）你是紫荆？你和那松木在一搭里。我报师父去。（见末，云）师父弟子孩儿……（末云）这厮怎么骂我！（童云）不是骂；师父是师父，弟子是徒弟，就是孩儿一般。师父弟子孩儿……（末云）这厮泼说？有谁在门首？（童云）有鲁子敬特来相访。(末云）道有请。（童云）理会的。（童出见鲁，云）有请！（鲁见末科）（末云）稽首。（鲁云）区区俗冗，久不听教。（末云）数年不见，今日何往？（鲁云）小官无事不来，特请先生江下一会。（末云）贫道在此江下修行，方外之士，有何德能，敢劳大夫置酒张筵？（唱）【倘秀才】我又不曾垂钓在磻溪岸口，大夫也，我可也无福吃你那堂食玉酒；我则待溪山学许由。（云）大人请我呵，再有何人？（鲁云）别无他客，止有先生故友寿亭侯关云长一人。（末唱）你道是旧相识寿亭侯，和咱是故友。（云）若有关公，贫道风疾举发，去不的！去不的！（鲁云）先生初闻鲁肃相邀，慨然许诺；今知有关公，力辞不往，是何故也？想先生与关公有一面之交，则是筵间劝几杯酒。（末唱）【滚绣球】大夫，你着我筵前劝几瓯，那汉劣性怎肯道折了半筹？（鲁云）将酒央人，终无恶意。（末唱）你便休题安排着酒肉，他怒时节目前见鲜血交流。你为汉上九座州，我为筵前一醉酒，（云）大夫，你和贫道，（唱）咱两个都落不的完全尸首。（鲁云）先生是客，怕做甚么？（末唱）我做伴客的少不的和你同病同忧。（鲁云）我有三条计索取荆州。（末唱）只为你千年勋业三条计，我可甚\"一醉能消万古愁\"，提起来魂魄悠悠。（鲁云）既是先生故友，同席饮酒何妨？（末云）大夫既坚意要请云长，若依的贫道两三桩儿，你便请他；若依不得，便休请他。（鲁云）你说来，小官听者。（末云）依着贫道说，云长下的马时节，（唱）【倘秀才】你与我躬着身将他来问候。（云）你依的么？（鲁云）关云长下的马来，我躬着身问候。不打紧，也依的。（未唱）大夫，你与我跪着膝连忙的劝酒；饮则饮、吃则吃、受则受。道东呵随着东去，说西呵随着西流。（云）这一桩儿最要紧也！（唱）他醉了呵你索与我便走。（鲁云）先生，关公酒后德性如何？（末唱）【滚绣球】他尊前有一句言，筵前带二分酒，他酒性躁不中撩斗，你则绽口儿休提着索取荆州。（鲁云）我便索荆州有何妨？（末云）他听的你索取荆州，（唱）他圆睁开丹凤眸，轻舒出捉将手；他将那卧蚕眉紧皱，五蕴山烈火难收。他若是玉山低趄，你安排着走；他若是宝剑离匣，你则准备着头。枉送了你那八十一座军州！（鲁云）先生不须多虑，鲁肃料关公勇有余而智不足。到来日我壁间暗藏甲士，擒住关公，便插翅也飞不过大江去。我待要先下手为强。（末云）大夫，量你怎生近的那关云长？（唱）【倘秀才】比及你东吴国鲁大夫仁兄下手，则消得西蜀国诸葛亮先生举口，奏与那有德行仁慈汉皇叔。那先生抚琴霜雪降，弹剑鬼神愁，则怕你急难措手。（鲁云）我观诸葛亮也小可。除他一人，也再无用武之人。（末云）关云长他弟兄五个，他若是知道呵，怎肯和你甘罢！（鲁云）可是那五个？（末唱）【滚绣球】有一个黄汉升猛似彪；有一个赵子龙胆大如斗；有一个马孟起，他是个杀人的领袖；有一个莽张飞，虎牢关力战了十八路诸侯，骑一匹毕月乌，使一条丈八矛，他在那当阳坂有如雷吼，喝退了曹丞相一百万铁甲貔貅，他瞅一瞅漫天尘土桥先断，喝一声拍岸惊涛水逆流。那一伙怎肯干休！（鲁云）先生若肯赴席呵，就与关公一会何妨？（末云）大夫，不中，不中！休说贫道不曾劝你。（唱）【尾声】我则怕刀尖儿触抹着轻犛了你手，树叶儿提防打破我头。关云长千里独行觅二友，匹马单刀镇九州；人似巴山越岭彪。马跨翻江混海兽。轻举龙泉杀车胄，怒扯昆吾坏文丑；麾盖下颜良剑标了首，蔡阳英雄立取头。这一个躲是非的先生决应了口，那一个杀人的云长，（云）稽首。（唱）我更怕他下不的手！（末下）（道童云）鲁子敬，你愚眉肉眼，不识贫道。你要索取荆州，不来问我？关云长是我酒肉朋友，我交他两只手送与你那荆州来。（鲁云）道童，你师父不去，你去走一遭去罢。（童云）我下山赴会走一遭去，我着老关两手送你那荆州、（唱）【隔尾】我则待拖条藜杖家家走，着对麻鞋处处游。（云）我这一去，（唱）恼犯云长歹事头，周仓哥哥快争斗，轮起刀来劈破了头，唬的我恰便似缩了头的乌龟则向那汴河里走。（下）（鲁云）我听那先生说了这一会，交我也怕上来了。我想三条计已定了，怕他怎的？黄文，你与我持这一封请书，直至荆州，请关公去来。着我知道，疾去早来者。（下）第三折（正末扮关公领关平、关兴、周仓上，云）某姓关，名羽，字云长。蒲州解良人也。见随刘玄德，为其上将。自天下三分，形如鼎足：曹操占了中原；孙策占了江东；我哥哥玄德公占了西蜀。着某镇守荆州，久镇无虞。我想当初楚汉争锋，我汉皇仁义用三杰，霸主英雄凭一勇。三杰者，乃萧何、韩信、张良；一勇者，暗呜叱咤，举鼎拔山、大小七十余战，逼霸主自刎乌江。后来高祖登基，传到如今，国步艰难，一至于此！（唱）【中吕】【粉蝶儿】那时节天下荒荒，恰周、秦早属了刘、项，分君臣先到咸阳。一个力拔山，一个量容海，他两个一时开创。想当日黄阁乌江，一个用了三杰，一个诛了八将。【醉春风】一个短剑下一身亡，一个静鞭三下响。祖宗传授与儿孙，到今日享、享。献帝又无靠无依，董卓又不仁不义，吕布又一冲一撞。（云）某想当日，掩弟兄三人，在桃园中结义，宰白马祭天，宰乌牛祭地，不求同日生，只愿同日死。（唱）【十二月】那时节兄弟在范阳，兄长在楼桑，关某在蒲州解良，更有诸葛在南阳；一时出英雄四方，结义了皇叔、关、张。【尧民歌】一年三谒卧龙网，却又早鼎分三足汉家邦。俺哥哥称孤道寡世无双，我关某匹马单刀镇荆襄。长江，今经几战场，却正是后浪催前浪。（云）孩儿，门首觑者，看甚么人来。（关平云）理会的。（黄文上，云）某乃黄文是也。将着这一封请书，来到荆州，请关公赴会。早来到也。左右，报复去：有江下鲁子敬，差上将拖地胆黄文，持请书在此。（平云）你则在这里者，等我报复去。（平见正末，云）报的父亲得知：今有江东鲁子敬，差一员首将，持请书来见。（正末云）着他过来。（平云）着你过去哩。（黄文见科）（正末云）兀那厮甚么人？（黄慌云）小将黄文。江东鲁子敬，差我下请书在此。（正末云）你先回去，我随后便来也。（黄文云）我出的这门来。看了关公英雄一个神道相。鲁子敬，我替你愁哩！小将是黄文，特来请关公。髯长一尺八，面如挣枣红。青龙偃月刀，九九八十斤。脖子里着一下，那里寻黄文？来便吃筵席，不来豆腐酒吃三钟。（下）（正末云）孩儿，鲁子敬请我赴单刀会，走一遭去。（平云）父亲，他那里筵无好会，则怕不中么？（正末云）不妨事。（唱）【石榴花】两朝相隔汉阳江，上写着道\"鲁肃请云长\"。安排筵宴不寻常，休想道\"画堂别是风光\"。那里有凤凰杯满捧琼花酿，他安排着巴豆、砒霜！玳筵前摆列着英雄将，休想肯\"开宴出红妆\"。【斗鹌鹑】安排下打凤牢龙，准备着天罗地网；也不是待客筵席，则是个杀人、杀人的战场。若说那重意诚心更休想，全不怕后人讲。既然谨谨相邀，我则索亲身便往。（平云）那鲁子敬是个足智多谋的人；他又兵多将广，人强马壮。则怕父亲去呵，落在他彀中。（正末唱）【上小楼】你道他\"兵多将广，人强马壮\"；大丈夫敢勇当先，一人拚命，万夫难当。（平云）许来大江面，俺接应的人，可怎生接应？（正末唱）你道是隔着江，起战场，急难亲傍；我着那厮鞠躬、鞠躬送我到船上。（平云）你孩儿到那江东，旱路里摆着马军，水路里摆着战船，直杀一个血胡同。我想来，先下手的为强。（正末唱）【幺篇】你道是先下手强，后下手殃。我一只手揪住宝带，臂展猿揉，剑掣秋霜。（平云）父亲，则怕他那里有埋伏。（正末唱）他那里暗暗的藏，我须索紧紧的防。都是些狐朋狗党！（云）单刀会不去呵，（唱）小可如千里独行，五关斩将。（云）孩儿，量他到的那里？（平云）想父亲私出许昌一事，您孩儿不知，父亲慢慢说一遍。（正末唱）【快活三】小可如我携亲侄访冀王，引阿嫂觅刘皇，灞陵桥上气昂昂，侧坐在雕鞍上。【鲍老儿】俺也曾挝鼓三冬斩蔡阳，血溅在沙场上。刀挑征袍出许昌，险唬杀曹丞相。向单刀会上，对两班文武，小可如三月襄阳。（平云）父亲，他那里雄赳赳排着战场。（正末唱）【剔银灯】遮莫他雄赳赳排着战场，威凛凛兵屯虎帐，大将军智在孙、吴上。马如龙，人似金刚；不是我十分强，硬主张，但提起厮杀呵磨拳擦掌。【蔓菁菜】他便有快对付能征将，排戈戟，列旗枪，对仗，我是三国英雄汉云长，端的是豪气有三千丈。（云）孩儿，与我准备下船只，领周仓赴单刀会走一遭去。（平云）父亲去呵，小心在意者！（正末唱）【尾声】须无那临潼会秦穆公，又无那鸿门会楚霸王，遮莫他满筵人列着先锋将，小可如百万军刺颜良时那一场嚷。（下）（周仓云）关公赴单刀会，我也走一遭去。志气凌云贯九霄，周仓今日逞英豪。个个开弓并蹬驽，人人贯甲与披袍。旌旗闪闪龙蛇动，恶战英雄胆气高。假饶鲁肃千条计，怎胜关公这口刀！赴单刀会走一遭去也。（下）（关兴云）哥哥，父亲赴单刀会去了，我和你接应一遭去。大小三军，跟着我接应父亲去。到那里古剌剌彩磨征旗，扑冬冬画鼓凯征鼙，齐臻臻枪刀如流水，密匝匝人似朔风疾。直杀的苦淹淹尸骸遍郊野，哭啼啼父子两分离。恁时节喜孜孜鞭敲金镫响，笑吟吟齐和凯歌回。（下）（关平云）父亲兄弟都去也，我随后接应走一遭去。大小三军，听吾将令；甲马不许驰骤，金鼓不许乱鸣，不许交头接耳，不许语笑喧哗；弓驽上弦，刀剑出鞘，人人敢勇，个个威风。我到那里：一刃刀，两刃剑，齐排雁翅；三股叉，四楞锏，耀日争光；五方旗，六沉枪，遮天映日；七稍弓，八楞棒，打碎天灵；九股索，红绵套，漫头便起；十分战，十分杀，显耀高强。俺这里雄兵浩浩渡长江，汉阳两岸列刀枪。水军不怕江心浪，旱军岂惧铁衣郎！关公杀入单刀会，显耀英雄战一场。匹马横枪诛鲁肃，胜如亲父刺颜良。大小三军，跟着我接应父亲走一遭去。（下）第四折（鲁肃上，云）欢来不似今朝，喜来那逢今日？小官鲁子敬是也。我使黄文持书去请关公，欣喜许今日赴会，荆襄地合归还俺江东。英雄甲士已暗藏壁衣之后，令人江上相候，见船到便来报我知道。（正末关公引周仓上，云）周仓，将到那里也？（周云）来到大江中流也。（正末云）看了这大江，是一派好水呵！（唱）【双调】【新水令】大江东去浪千叠，引着这数十人驾着这小舟一叶。又不比九重龙凤阙，可正是千丈虎狼穴。大丈夫心别，我觑这单刀会似赛村社。（云）好一派江景也呵！（唱）【驻马听】水涌山叠，年少周郎何处也？不觉的灰飞烟灭，可怜黄盖转伤嗟。破曹的樯橹一时绝，鏖兵的江水犹然热，好教我情惨切！（带云）这也不是江水，（唱）二十年流不尽的英雄血！（云）却早来到也，报复去。（年报科）（做相见科）（鲁云）江下小会，酒非洞里之长春，乐乃尘中之菲艺，猥劳君侯屈高就下，降尊临卑，实乃鲁肃之万幸也！（正末云）量某有何德能，着大夫置酒张筵？既请必至。（鲁云）黄文，将酒来。二公子满饮一杯。（正末云）大夫饮此杯。（把盏科）（正末云）想古今咱这人过日月好疾也呵！（鲁云）过日月是好疾也。光阴似骏马加鞭，浮世似落花流水。（正末唱）【胡十八】想古今立勋业，那里也舜五人、汉三杰？两朝相隔数年别，不付能见者，却又早老也。开怀的饮数杯，（云）将酒来。（唱）尽心儿待醉一夜。（把盏科）（正末云）你知\"以德报德，以直报怨\"么？（鲁云）既然将军言\"以德报德，以直报怨\"，借物不还者谓之怨。想君侯文武全材，通练兵书，习《春秋》、《左传》，济拔颠危，匡扶社稷，可不谓之仁乎？待玄德如骨肉，觑曹操若仇雦，可不谓之义乎？辞曹归汉，弃印封金，可不谓之礼乎？坐服于禁，水淹七军，可不谓之智乎？且将军仁义礼智俱足，惜乎止少个\"信\"字，欠缺未完。再若得全个\"信\"字，无出君侯之右也。（正末云）我怎生失信？（鲁云）非将军失信，皆因令兄玄德公失信。（正末云）我哥哥怎生失信来？（鲁云）想昔日玄德公败于当阳之上，身无所归，因鲁肃之故，屯军三江夏口。鲁肃又与孔明同见我主公，即日兴师拜将，破曹兵于赤壁之间。江东所费巨万，又折了首将黄盖。因将军贤昆玉无尺寸地，暂借荆州以为养军之资；数年不还。今日鲁肃低情曲意，暂取荆州，以为救民之急；待仓廪丰盈，然后再献与将军掌领。鲁肃不敢自专、君侯台鉴不错。（正末云）你请我吃筵席来那，是索荆州来？（鲁云）没、没、没，我则这般道。孙、刘结亲，以为唇齿，两国正好和谐。（正末唱）【庆东原】你把我真心儿待，将筵宴设，你这般攀今览古，分甚枝叶？我根前使不着你\"之乎者也\"、\"诗云子曰\"，早该豁口截舌！有意说孙、刘，你休目下番成吴、越！（鲁云）将军原来傲物轻信！（正末云）我怎傲物轻信？（鲁云）当日孔明亲言：破曹之后，荆州即还江东。鲁肃亲为代保。不思旧日之恩，今日恩变为仇，犹自说\"以德报德，以直报怨\"！圣人道：\"信近于义，言可复也\"。\"去食去兵，不可去信\"。\"大车无輗，小车无軏，其何以行之哉\"？今将军全无仁义之心，枉作英雄之辈。荆州久借不还，却不道\"人无信不立\"！（正末云）鲁子敬，你听的这剑戒么？（鲁云）剑戒怎么？（正末云）我这剑戒，头一遭诛了文丑，第二遭斩了蔡阳，鲁肃呵，莫不第三遭到你也？（鲁云）没、没，我则这般道来。（正末云）这荆州是谁的？（鲁云）这荆州是俺的。（正末云）你不知，听我说。（唱）【沉醉东风】想着俺汉高皇图王霸业，汉光武秉正除邪，汉王允将董卓诛，汉皇叔把温侯灭，俺哥哥合情受汉家基业。则你这东吴国的孙权，和俺刘家却是甚枝叶？请你个不克己先生自说！（鲁云）那里甚么响？（正末云）这剑戒二次也。（鲁云）却怎么说？（正末云）这剑按天地之灵，金火之精，阴阳之气，日月之形；藏之则鬼神遁迹，出之则魑魅潜踪；喜则恋鞘沉沉而不动，怒则跃匣铮铮而有声。今朝席上，倘有争锋，恐君不信，拔剑施呈。吾当摄到，鲁肃休惊。这剑果有神威不可当，庙堂之器岂寻常。今朝索取荆州事，一剑先交鲁肃亡。（唱）【雁儿落】则为你三寸不烂舌，恼犯我三尺无情铁。这剑饥餐上将头，渴饮仇人血。【得胜令】则是条龙向鞘中蛰，唬得人向座间躲。今日故友每才相见，休着俺弟兄每相间别。鲁子敬听者，你内心休乔怯，畅好是随邪，休怪我十分酒醉也。（鲁云）臧宫动乐。（臧宫上，云）天有五星，地攒五岳。人有五德，乐按五音。五星者：金、木、水、火、土。五岳者；常、恒、泰、华、嵩。五德者：温、良、恭、俭、让。五音者：宫、商、角、徵、羽。（甲士拥上科）（鲁云）埋伏了者。（正未击案，怒云）有埋伏也无埋伏？（鲁云）并无埋伏。（正末云）若有埋伏，一剑挥之两段！（做击案科）（鲁云）你击碎菱花。（正末云）我特来破镜！（唱）【搅筝琶】却怎生闹炒炒军兵列，上来的休遮当，莫拦截。（云）当着我的，呵呵！（唱）我着他剑下身亡，目前流血！便有那张仪口，蒯通舌，休那里躲闪藏遮。好生的送我到船上者，我和你慢慢的相别。（鲁云）你去了倒是一场伶俐。（黄文云）将军，有埋伏哩。（鲁云）迟了我的也。（关平领众将上，云）请父亲上船，孩儿每来迎接哩。（正末云）鲁肃，休惜殿后。（唱）【离亭宴带歇指煞】我则见紫袍银带公人列，晚天凉风冷芦花谢，我心中喜悦。昏惨惨晚霞收，冷飕飕江风起，急飐飐云帆扯。承管待、承管待，多承谢、多承谢。唤梢公慢者，缆解开岸边龙，船分开波中浪，棹搅碎江心月。正欢娱有甚进退，且谈笑不分明夜。说与你两件事先生记者：百忙里称不了老兄心，急切里倒不了俺汉家节。（下）题目孙仲谋独占江东地请乔公言定三条计正名鲁子敬设宴索荆州关大王独赴单刀会","dynasty":"元代","title":"杂剧·关大王独赴单刀会"}
{"author":"关汉卿","content":"一四时春富贵，万物酒风流。澄澄水如蓝，灼灼花如绣。二花边停骏马，柳外缆轻舟。湖内画船交，湖上骅骝骤。三鸟啼花影里，人立粉墙头。春意两丝牵，秋水双波溜。四香焚金鸭鼎，闲傍小红楼。月在柳梢头，人约黄昏后。","dynasty":"元代","title":"【正宫】白鹤子(四首)"}
{"author":"关汉卿","content":"第一折（冲末扮周舍上，诗云）酒肉场中三十载，花星整照二十年。一生不识柴米价，只少花钱共酒钱。自家郑州人氏，周同知的孩儿周舍是也。自小上花台做子弟。这汴梁城中有一歌者，乃是宋引章。他一心待嫁我，我一心待娶他，争奈他妈儿不肯。我今做买卖回来。今日特到他家去，一来去望妈儿，二来就提这门亲事，多少是好。（下）（卜儿同外旦上，云）老身汴梁人氏，自身姓李。夫主姓宋，早年亡化已过。止有这个女孩儿，叫做宋引章。俺孩儿拆白道字，顶真续麻，无般不晓，无般不会。有郑州周舍，与孩儿作伴多年。一个要娶，一个要嫁；只是老身谎彻梢虚，怎么便肯？引章，那周舍亲事，不是我百般板障，只怕你久后自家受苦。（外旦云）奶奶，不妨事，我一心则待要嫁他。（卜儿云）随你，随你！（周舍上，云）咱家周舍，来此正是他门首，只索进去。（做见科）（外旦云）周舍，你来了也！（周舍云）我一径的来问亲事，母亲如何？（外旦云）母亲许了亲事也。（周舍云）我见母亲去。（做见卜儿科）（周舍云）母亲，我一径的来问这亲事哩。（卜儿云）今日好日辰，我许了你，则休欺负俺孩儿。（周舍云）我并不敢欺负大姐。母亲，把你那姊妹弟兄都请下者，我便收拾来也。（卜儿云）大姐，你在家执料，我去请那一辈儿老姊妹去来。（周舍诗云）数载间费尽精神，到今朝才许成亲。（外旦云）这都是天缘注定，（卜儿云）也还有不测风云。（同下）（外扮安秀实上，诗云）刘蕡下第千年恨，范丹守志一生贫。料得苍天如有意，断然不负读书人。小生姓安名秀实，洛阳人氏。自幼颇习儒业，学成满腹文章，只是一生不能忘情花酒。到此汴梁，有一歌者宋引章和小生作伴。当初他要嫁我来，如今却嫁了周舍。他有个八拜交的姐姐是赵盼儿，我去央他劝一劝，有何不可。赵大姐在家么？（正旦扮赵盼儿上，云）妾身赵盼儿是也。听的有人叫门，我开门看咱。（见科，云）我道是谁，原来是妹夫。你那里来？（安秀实云）我一径的来相烦你。当初姨姨要引章嫁我来，如今却要嫁周舍，我央及你劝他一劝。（正旦云）当初这亲事不许你来？如今又要嫁别人，端的姻缘事非同容易也呵！（唱）【仙吕】【点绛唇】妓女追陪，觅钱一世，临收计，怎做的百纵千随，知重咱风流媚。【混江龙】我想这姻缘匹配，少一时一刻强难为。如何可意？怎的相知？怕不便脚搭着脑杓成事早，怎知他手拍着胸脯悔后迟！寻前程，觅下梢，恰便是黑海也似难寻觅，料的来人心不问，天理难欺。【油葫芦】姻缘簿全凭我共你？谁不待拣个称意的？他每都拣来拣去百千回。待嫁一个老实的，又怕尽世儿难成对；待嫁一个聪俊的，又怕半路里轻抛弃。遮莫向狗溺处藏，遮莫向牛屎里堆，忽地便吃了一个合扑地，那时节睁着眼怨他谁！【天下乐】我想这先嫁的还不曾过几日，早折的容也波仪瘦似鬼，只教你难分说，难告诉，空泪垂。我看了些觅前程俏女娘，见了些铁心肠男子辈，便一生里孤眠，我也直甚颓！（云）妹夫，我可也待嫁个客人。有个比喻。（安秀实云）喻将何比？（正旦唱）【那吒令】待妆个老实，学三从四德；争奈是匪妓，都三心二意。端的是那里是三梢末尾？俺虽居在柳陌中、花街内，可是那件儿便宜？【鹊踏枝】俺不是卖查梨，他可也逞刀锥；一个个败坏人伦，乔做胡为。（云）但来两三遭，问那厮要钱，他便道：\"这弟子敲馒儿哩！\"（唱）但见俺有些儿不伶俐，便说是女娘家要哄骗东西。【寄生草】他每有人爱为娼妓，有人爱作次妻。干家的干落得淘闲气，买虚的看取些羊羔利，嫁人的早中了拖刀计。他正是\"南头做了北头开，东行不见西行例\"。（云）妹夫，你且坐一坐，我去劝他。劝的省时，你休欢喜；劝不省时，休烦恼。（安秀实云）我不坐了，且回家去等信罢。大姐留心者！（下）（正旦做行科，见外旦云）妹子，你那里人情去？（外旦云）我不人情去，我待嫁人哩！（正旦云）我正来与你保亲。（外旦云）你保谁？（正旦云）我保安秀才。（外旦云）我嫁了安秀才呵，一对儿好打莲花落！（正旦云）你待嫁谁？（外旦云）我嫁周舍。（正旦云）你如今嫁人，莫不还早哩？（外旦云）有甚么早不早！今日也大姐，明日也大姐，出了一包儿脓。我嫁了，做一个张郎家妇，李郎家妻，立个妇名，我做鬼也风流的。（正旦唱）【村里迓鼓】你也合三思而行，再思可矣。你如今年纪小哩，我与你慢慢的别寻个姻配。你可便宜，只守着铜斗儿家缘家计。也是你歹姐姐把衷肠话劝妹妹，我怕你受不过男儿气息。（云）妹子，那做丈夫的，做不的子弟；做子弟的，做不的丈夫。（外旦云）你说我听咱。（正旦唱）【元和令】做丈夫的便做不的子弟，他终不解其意；那做子弟的，他影儿里会虚脾。那做丈夫的，忒老实。（外旦云）那周舍穿着一架子衣服，可也堪爱哩。（正旦唱）那厮虽穿着几件虼螂皮，人伦事晓得甚的！（云）妹子，你为甚么就要嫁他？（外旦云）则为他知重您妹子，因此要嫁他。（正旦云）他怎么知重你？（外旦云）一年四季，夏天我好的一觉晌睡，他替你妹子打着扇；冬天替你妹子温的铺盖儿暖了，着你妹子歇息。但你妹子那里人情去，穿的那一套衣服，戴的那一副头面，替你妹子提领系、整钗鐶。只为他这等知重你妹子，因此上一心要嫁他。（正旦云）你原来为这般呵。（唱）【上马娇】我听的说就里，你原来为这的，倒引的我忍不住笑微微。你道是暑月间扇子扇着你睡，冬月间着炭火煨，烘炙着绵衣。【游四门】吃饭处，把匙头挑了筋共皮；出门去，提领系，整衣袂，戴插头面整梳篦。衜一味是虚脾，女娘每不省越着迷。【胜葫芦】你道这子弟情肠甜似蜜，但娶到他家里，多无半载周年相弃掷，早努牙突嘴，拳椎脚踢，打的你哭啼啼。【幺篇】恁时节\"船到江心补漏迟\"，烦恼怨他准？事要前思免后悔。我也劝你不得，有朝一日，准备着搭救你块望夫石。（云）妹子，久以后你受苦呵，休来告我。（外旦云）我便有那该死的罪，我也不来央告你。（周舍上，云）小的每，把这礼物摆的好看些。（正旦云）来的敢是周舍？那厮不言语便罢，他若但言，着他吃我几嘴好的。（周舍云）那壁姨姨，敢是赵盼儿么？（正旦云）然也。（周舍云）请姨姨吃些茶饭波。（正旦云）你请我？家里饿皮脸也，揭了锅儿底？窨子里秋月--不曾见这等食？（周舍云）央及姨姨，保门亲事。（正旦云）你着我保谁？（周舍云）保宋引章。（正旦云）你着我保宋引章那些儿？保他那针指油面，刺绣铺房，大裁小剪，生儿长女？（周舍云）这歪刺骨好歹嘴也！我已成了事，不索央你。（正旦云）我去罢。（做出门科）（安秀实上，云）姨姨，劝的引章如何？（正旦云）不济事了也。（安秀实云）这等呵，我上朝求官应举去罢。（正旦云）你且休去，我有用你处哩。（安秀实云）依着姨姨说，我且在客店中安下，看你怎么发付我。（下）（正旦唱）【赚煞】这妮子是狐魅人女妖精，缠郎君天魔祟。则他那裤儿里休猜做有腿，吐下鲜红血则当做苏木水。耳边休采那等闲食，那的是最容易、剜眼睛嫌的，则除是亲近着他便欢喜。(带云)着他疾省呵！(唱)哎，你个双郎子弟，安排下金冠霞帔。（带云）一个夫人来到手儿里了。（唱）却则为三千张茶引，嫁了冯魁。（下）（周舍云）辞了母亲，着大姐上轿，回咱郑州去来。（诗云）才出娼家门，便作良家妇。（外旦诗云）只怕吃了良家亏，还想娼家做。（同下）第二折（周舍同外旦上，云）自家周舍是也。我骑马一世，驴背上失了一脚。我为娶这妇人呵，整整磨了半截舌头，才成得事。如今着这妇人上了轿，我骑了马，离了汴京，来到郑州。让他轿子在头里走，怕那一般的舍人说：\"周舍娶了宋引章。\"被人笑话。则见那轿子一晃一晃的，我向前打那抬轿的小厮，道：\"你这等欺我！\"举起鞭子就打。问他道：\"你走便走，晃怎么？\"那小厮道：\"不干我事，奶奶在里边不知做甚么？\"我揭起轿帘一看，则见他精赤条条的，在里面打筋斗。来到家中，我说：\"你套一床被我盖。\"我到房里，只见被子倒高似床，我便叫；\"那妇人在那里？\"则听的被子里答应道：\"周舍，我在被子里面哩。\"我道：\"在被子里面做甚么？\"他道：\"我套绵子，把我翻在里头了。\"我拿起棍来，恰待要打，他道：\"周舍，打我不打紧，休打了隔壁王婆婆。\"我道：\"好也，把邻舍都翻在被里面！\"（外旦云）我那里有这等事？（周舍云）我也说不得这许多。兀那贱人，我手里有打杀的，无有买休卖休的。且等我吃酒去，回来慢慢的打你。（下）（外旦云）不信好人言，必有忄西惶事。当初赵家姐姐劝我不听，果然进的门来，打了我五十杀威棒。朝打暮骂，怕不死在他手里？我这隔壁有个王货郎，他如今去汴梁做买卖。我写一封书捎将去，着俺母亲和赵家姐姐来救我。若来迟了，我无那活的人也。天那，只被你打杀我也！（下）（卜儿哭上，云）自家宋引章的母亲便是。有我女孩儿，从嫁了周舍，昨日王货邮寄信来，上写着道：\"从到他家，进门打了五十杀威棒。如今朝打暮骂，看看至死。可急急央赵家姐姐来救我。\"我拿着书，去与赵家姐姐说知，怎生救他去。引章孩儿，则被你痛杀我也！（下）（正旦上，云）自家赵盼儿。我想这门衣饭，几时是了也呵！（唱）【商调】【集贤宾】咱这几年来待嫁人心事有，听的道谁揭债、谁买休。他每待强巴结深宅大院，怎知道摧折了舞榭歌楼？一个个眼张狂。似漏了网的游鱼，一个个嘴卢都似跌了弹的斑鸠。御园中可不道是栽路柳，好人家怎容这等娼优？他每初时间有些实意，临老也没回头。【逍遥乐】那一个不因循成就，那一个不顷刻前程，那一个不等闲间罢手。他每一做一个水上浮沤。和爷娘结下不厮见的冤仇，恰便似日月参辰和卯酉，正中那男儿机彀。他使那千般贞烈，万种恩情，到如今一笔都勾。（卜儿上，云）这是他门首，我索过去。（做见科，云）大姐，烦恼杀我也。（正旦云）奶奶，你为甚么这般啼哭？（卜儿云）好教大姐知道：引章不听你劝，嫁了周舍，进门去打了五十杀威棒。如今打的看看至死，不久身亡。姐姐，怎生是好？（正旦云）呀，引章吃打了也！（唱）【金菊香】想当日他暗成公事，只怕不相投。我当初作念你的言词，今日都应口。则你那去时，恰便似去秋。他本是薄幸的班头，还说道有恩爱、结绸缪。【醋葫芦】你铺排着鸳衾和凤帱，指望效天长共地久。蓦入门，知滋味，便合体。几番家眼睁睁打干净，待离了我这手。（带云）赵盼儿，（唱）你做的个见死不救，可不羞杀这桃园中杀白马、宰乌牛。（云）既然是这般呵，谁着你嫁他来？（卜儿云）大姐，周舍说誓来。（正唱）【幺篇】那一个不嘇可可道横死亡？那一个不实丕丕拔了短筹？则你这亚仙子母老实头。普天下爱女娘的子弟口，（带云）奶奶，不则周舍说慌也。（唱）那一个不指皇天各般说咒？恰似秋风过耳早休休。（卜儿云）姐姐，怎生搭救引章孩儿？（正旦云）奶奶，我有两个压被的银子，咱两个拿着买休去来。（卜儿云）他说来：\"则有打死的，无有买休卖休的。\"（正旦寻思科，做与卜耳语科，云）……则除是这般。（卜儿云）可是中也不中？（正旦云）不妨事，将书来我看。（卜递书科，正旦念云）\"引章拜上姐姐并奶奶：当初不信好人之言，果有忄西惶之事。进得他门，便打我五十杀威棒。如今朝打暮骂，禁持不过。你来的早，还得见我；来得迟呵。不能勾见我面了。只此拜上。\"妹子也，当初谁教你做这事来！（唱）【幺篇】想当初有忧呵同共忧，有愁呵一处愁。他道是残生早晚丧荒丘，做了个游街野巷村务酒。你道是百年之后，（云）妹子也，你不道来：\"这个也大姐，那个也大姐，出了一包脓！不如嫁个张郎妇、李郎妻，（唱）立一个妇名儿，做鬼也风流！\"（云）奶奶，那寄书的人去了不曾？（卜儿云）还不曾去哩。（正旦云）我写一封书，寄与引章去。(做写科，唱）【后庭花】我将这知心书亲自修，教他把天机休泄漏。传示与休莽戆收心的女，拜上你浑身疼的歹事头。（带云）引章，我怎的劝你来。（唱）你好没来由，遭他毒手，无情的棍棒抽，赤津津鲜血流。逐朝家如暴囚，怕不将性命丢！况家乡隔郑州，有谁人相睬瞅，空这般出尽丑。（卜儿哭科，云）我那女孩儿那里打熬得过！大姐，你可怎生的救他一救？（正旦云）奶奶，放心！（唱）【柳叶儿】则教你怎生消受，我索合再做个机谋。把这云鬟蝉鬓妆梳就，（带云）还再穿上些锦绣衣服。（唱）珊瑚钩、芙蓉扣，扭捏的身子儿别样娇柔。【双雁儿】我着这粉脸儿搭救你女骷髅。割舍的一不做二不休，拚了个由他咒也波咒。不是我说大口，怎出得我这烟月手！（卜儿云）姐姐，到那里仔细着。（哭科，云）孩儿，则被你烦恼杀了我也！（正旦唱）【浪里来煞】你收拾了心上忧，你展放了眉间皱，我直着\"花叶不损觅归秋\"。那厮爱女娘的心，见的便似驴共狗，卖弄他玲珑剔透。（云）我到那里，三言两句，肯写休书，万事俱休；若是不肯写休书，我将他掐一掐，拈一拈，搂一搂，抱一抱，着那厮通身酥，遍体麻。将他鼻凹儿抹上一块砂糖，着那厮舔又舔不着，吃又吃不着，赚得那厮写了休书。引章将的休书来，淹的撤了。我这里出了门儿，（唱）可不是一场风月，我着那汉一时休。（下）第三折（周舍同店小二上，诗云）万事分已定，浮生空自忙。无非花共酒，恼乱我心肠。店小二，我着你开着这个客店，我那里稀罕你那房钱养家？不问官妓私科子，只等有好的来你客店里，你便来叫我。（小二云）我知道。只是你脚头乱，一时间那里寻你去？（周舍云）你来粉房里寻我。（小二云）粉房里没有呵？（周舍云）赌房里来寻。（小二云）赌房里没有呵？（周舍云）牢房里来寻。（下）（丑扮小闲，挑笼上，诗云）钉靴雨伞为活计，偷寒送暖作营生。不是闲人闲不得，及至得了闲时又闲不成。自家张小闲的便是。平生做不的买卖，止是与歌者姐姐每叫些人，两头往来，传消寄信都是我。这里有个大姐赵盼儿，着我收拾两箱子衣服行李，往郑州去。都收拾停当了。请姐姐上马。（正旦上，云）小闲，我这等打扮，可冲动得那厮么？（小闲做倒科）（正旦云）你做甚么哩？（小闲云）休道冲动那厮，这一会儿，连小闲也酥倒了。（正旦唱）【正宫】【端正好】则为他满怀愁，心间闷，做的个进退无门。那婆娘家一涌性，无思忖，我可也强打入迷魂阵。【滚绣球】我这里微微的把气喷，输个姓因，怎不教那厮背槽抛粪！更做道普天下无他这等郎君。想着容易情，忒献勤，几番家待要不问；第一来我则是可怜见无主娘亲，第二来是我\"惯曾为旅偏怜客，\"第三来也是我\"自己贪杯惜醉人\"。到那里呵，也索费些精神。（云）说话之间，早来到郑州地方了。小闲，接了马者，且在柳阴下歇一歇咱。（小闲云）我知道。(正旦云）小闲，咱闲口论闲话：这好人家好举止，恶人家恶家法。（小闲云）姐姐，你说我听。（正旦唱）【倘秀才】县君的则是县君，妓人的则是妓人。怕不扭捏着身子蓦入他门；怎禁他使数的到支分，背地里暗忍。【滚绣球】那好人家将粉扑儿浅淡匀，那里像咱干茨腊手抢着粉；好人家将那篦梳儿慢慢地铺鬓，那里像咱解了那襻胸带，下劾上勒一道深痕。好人家知个远近，觑个向顺，衜一味良人家风韵；那里像咱们，恰便似空房中锁定个猢孙。有那千般不实乔躯老，有万种虚嚣歹议论，断不了风尘。（小闲云）这里一个客店，姐姐好住下罢。（正旦云）叫店家来。（店小二见科）（正旦云）小二哥，你打扫一间干净房儿，放下行李。你与我请将周舍来，说我在这里久等多时也。（小二云）我知道。（做行叫科，云）小哥在那里？（周舍上，云）店小二，有甚么事？（小二云）店里有个好女子请你哩。（周舍云）咱和你就去来。（做见科，云）是好一个科子也。（正旦云）周舍，做来了也。（唱）【幺篇】俺那妹子儿有见闻，可有福分，抬举的个丈夫俊上添俊，年纪儿恰正青春。（周舍云）我那里曾见你来？我在客伙里，你弹着一架筝，我不与了你个褐色绸缎儿？（正旦云）小的，你可见来？（小闲云）不曾见他有甚么褐色绸缎儿。（周舍云）哦，早起杭州客伙散了，赶到陕西客伙里吃酒，我不与了大姐一分饭来？（正旦云）小的每，你可见来？（小闲云）我不曾见。（正旦唱）你则是忒现新，忒忘昏，更做道你眼钝。那唱词话的有两句留文：咱也曾\"武陵溪畔曾相识，今日佯推不认人。\"我为你断梦劳魂。（周舍云）我想起来了，你敢是赵盼儿么？（正旦云）然也。（周舍云）你是赵盼儿，好，好！当初破亲也是你来！小二，关了店门，则打这小闲。（小闲云）你休要打我。俺姐姐将着锦绣衣服，一房一卧来嫁你，你倒打我？（正旦云）周舍，你坐下，你听我说。你在南京时，人说你周舍名字，说的我耳满鼻满的，则是不曾见你。后得见你呵，害的我不茶不饭，只是思想着你。听的你娶了宋引章，教我如何不恼？周舍，我待嫁你，你却着我保亲！（唱）【倘秀才】我当初倚大呵妆儇主婚？怎知我嫉妒呵特故里破亲？你这厮外相儿通疏就里村！你今日结婚姻，咱就肯罢论。（云）我好意将着车辆、鞍马、奁房来寻你，你刬地将我打骂。小闲，拦回车儿，咱家去来！（周舍云）早知姐姐来嫁我，我怎肯打舅舅？（正旦云）你真个不知道？你既不知，你休出店门，只守着我坐下。（周舍云）休说一两日，就是一两年，您儿也坐的将去。（外旦上，云）周舍两三日不家去，我寻到这店门首。我试看咱，原来是赵盼儿和周舍坐哩！兀那老弟子不识羞，直赶到这里来！周舍，你再不要来家，等你来时，我拿一把刀子，你拿一把刀子，和你一递一刀子戳哩。（下）（周舍取棍科，云）我和你抢生吃哩！不是奶奶在这里，我打杀你！（正旦唱）【脱布衫】我更是的不待饶人，我为甚不敢明闻；肋底下插柴自忍，怎见你便打他一顿？【小梁州】可不道一夜夫妻百夜恩！你可便息怒停嗔。你村时节背地里使些村，对着我合思忖：那一个双同叔打杀俏红裙？【幺篇】则见他恶哏哏，摸按着无情棍，便有火性的不似你个郎君。（云）你拿着偌粗的棍棒，倘或打杀他呵，可怎了？（周舍云）丈夫打杀老婆，不该偿命。（正旦云）这等说，谁敢嫁你？（背唱）我假意儿瞒，虚科儿喷，着这厮有家难奔。妹子也。你试看咱风月救风尘。（云）周舍，你好道儿！你这里坐着，点的你媳妇来骂我这一场。小闲，拦回车儿，咱回去来！（周舍云）好奶奶，请坐！我不知道他来；我若知道他来，我就该死。（正旦云）你真个不曾使他来？这妮子不贤惠，打一棒快球子。你舍的宋引章，我一发嫁你。（周舍云）我到家里就休了他。（背云）且慢着，那个妇人是我平日间打怕的，若与了一纸休书，那妇人就一道烟去了。这婆娘他若是不嫁我呵，可不弄的尖担两头脱？休的造次，把这婆娘摇撼的实着。（向旦云）奶奶，您孩儿肚肠是驴马的见识，我今家去把媳妇休了呵，奶奶，你把肉吊窗儿放下来，可不嫁我，做的个尖担两头脱。奶奶，你说下个誓着。（正旦云）周舍，你真个要我赌咒？你若休了媳妇，我不嫁你呵，我着塘子里马踏杀，灯草打折臁儿骨。你逼的我赌这般重咒哩！（周舍云）小二，将酒来。（正旦云）休买酒，我车儿上有十瓶酒哩。（周舍云）还要买羊。（正旦云）休买羊，我车上有个熟羊哩。（周舍云）好、好、好，待我买红去。（正旦云）休买红，我箱子里有一对大红罗。周舍，你争甚么那！你的便是我的，我的就是你的。（唱）【二煞】则这紧的到头终是紧，亲的原来只是亲。凭着我花朵儿身躯、笋条几年纪，为这锦片儿前程，倒赔了几锭儿花银。拚着个十米九糠，问甚么两妇三妻，受了些万苦千辛。我着人头上气忍，不枉了一世做郎君。【黄钟尾】你穷杀呵，甘心守分捱贫困；你富呵，休笑我饱暖生淫惹议论。您心中觑个意顺。但休了你这门内人，不要你钱财使半文。早是我走将来自上门。家业家私待你六亲，肥马轻裘待你一身，倒贴了奁房和你为眷姻。（云）我若还嫁了你，我不比那宋引章，针指油面，刺绣铺房，大裁小剪，都不晓得一些儿的。（唱）我将你写了的休书正了本。（同下）第四折（外旦上，云）这些时周舍敢待来也？（周舍上，见科）（外旦云）周舍，你要吃甚么茶饭？（周舍做怒科，云）好也，将纸笔来，写与你一纸休书，你快走！（外旦接休书不走科，云）我有甚么不是，你休了我？（周舍云）你还在这里？你快走！（外旦云）你真个休了我？你当初要我时怎么样说来？你这负心汉，害天灾的！你要去，我偏不去。（周舍推出门科）（外旦云）我出的这门来。周舍，你好痴也！赵盼儿姐姐，你好强也。我将着这休书，直至店中寻姐姐去来。（下）（周舍云）这贱人去了，我到店中娶那妇人去。（做到店科，叫云）店小二，恰才来的那妇人在那里？（小二云）你刚出门，他也上马去了。（周舍云）倒着他道儿了！将马来，我赶将他去。（小二云）马揣驹了。（周舍云）鞴骡子。（小二云）骡子漏蹄。（周舍云）这等，我步行赶将他去。（小二云）我也赶他去。（同下）（旦同外旦上）（外旦云）若不是姐姐，我怎能勾出的这门也！（正旦云）走、走、走！（唱）【双调】【新水令】笑吟吟案板似写着休书，则俺这脱空的故人何处？卖弄他能爱女、有权术，怎禁那得胜葫芦说到有九千句。（云）引章，你将那休书来与我看咱。（外旦付休书）（正旦换科，云）引章，你再要嫁人时，全凭这一张纸是个照证，你收好者！（外旦接科）（周舍赶上，喝云）贱人，那里去！宋引章，你是我的老婆，如何逃走？（外旦云）周舍，你与了我休书，赶出我来了。（周舍云）休书上手模印五个指头，那里四个指头的是休书？（外旦展看，周夺咬碎科）（外旦云）姐姐，周舍咬碎我的休书也。（旦上救科）（周舍云）你也是我的老婆（正旦云）我怎么是你的老婆？（周舍云）你吃了我的酒来。（正旦云）我车上有十瓶好酒，怎么是你的，（周舍云）你可受我的羊来。（正旦云）我自有一只熟羊，怎么是你的？（周舍云）你受我的红定来。（正旦云）我自有大红罗，怎么是你的？（唱）【乔牌儿】酒和羊，车上物；大红罗，自将去。你一心淫滥无是处，要将人白赖取。（周舍云）你曾说过誓嫁我来。（正旦唱）【庆东原】俺须是卖空虚，凭着那说来的言咒誓为活路。（带云）怕你不信呵，（唱）遍花街请到娼家女，那一个不对着明香宝烛，那一个不指着皇天后土，那一个不赌着鬼戮神诛？若信这咒盟言，早死的绝门户！（云）引章妹子，你跟将他去。（外旦怕科，云）姐姐，跟了他去就是死。（正旦唱）【落梅风】则为你思虑，忒模糊。（周舍云）休书已毁了，你不跟我去待怎么？（外旦怕科）（正旦云）妹子休慌莫伯！咬碎的是假休书。（唱）我特故抄与你个休书题目，我跟前见放着这亲模。（周舍夺科）（正旦唱）便有九头牛，也拽不出去。（周扯二旦科，云）明有王法，我和你告官去来。（同下）（外扮孤引张千上，诗云）声名德化九重闻，良夜家家不闭门。雨后有人耕绿野，月明无犬吠花村。小官郑州守李公弼是也。今日升起早衙，断理些公事。张千，喝撺箱。（张千云）理会的。（周舍同二旦、卜儿上）（周叫云）冤屈也！（孤云）告甚么事？（周舍云）大人可怜见，混赖我媳妇。（孤云）谁混赖你的媳妇？（周舍云）是赵盼儿设计混赖我媳妇宋引章。（孤云）那妇人怎么说？（正旦云）宋引章是有丈夫的，被周舍强占为妻，昨日又与了休书，怎么是小妇人混赖他的！（唱）【雁儿落】这厮心狠毒，这厮家豪富，衜一味虚肚肠，不踏着实途路。【得胜令】宋引章有亲夫，他强占作家属。淫乱心情歹，凶顽胆气粗，无徒！到处里胡为做。现放着体书，望恩官明鉴取。（安秀实上，云）适才赵盼儿使人来说；\"宋引章已有休书了，你快告官去，便好娶他。\"这里是衙门首，不免高叫道：冤屈也！（孤云）衙门外谁闹？拿过来！（张千拿入科，云）告人当面。（孤云）你告谁来？（安秀实云）我安务实，聘下宋引章，被郑州周舍强夺为妻，乞大人做主咱！（孤云）谁是保亲？（安秀实云）是赵盼儿。（孤云）赵盼儿，你说宋引章原有丈夫，是谁？（正旦云）正是这安秀才。（唱）【沽美酒】他幼年间便习儒，腹隐着九经书；又是俺共里同村一处居，接受了钗环财物，明是个良人妇。（孤云）赵盼儿，我问你。这保亲的委是你么？（正旦云）是小妇人。（唱）【太平令】现放着保亲的堪为凭据，怎当他抢亲的百计亏图？那里是明婚正娶，公然的伤风败俗！今日个诉与太府做主，可怜见断他夫妻完聚。（孤云）周舍，那宋引章明明有丈夫的，你怎生还赖是你的妻子？若不看你父亲面上，送你有司问罪！您一行人，听我下断：周舍杖六十，与民一体当差。宋引章仍归安秀才为妻;赵盼儿等宁家住坐。（词云）只为老虔婆爱贿贪钱，赵盼儿细说根源。呆周舍不安本业，安秀才夫妇团圆。（众叩谢科）（正旦唱）【收尾】对恩官一一说缘故，分剖开贪夫怨女。面糊盆再休说死生交，风月所重谐燕莺侣。题目安秀才花柳成花烛正名赵盼儿风月救风尘","dynasty":"元代","title":"杂剧·赵盼儿风月救风尘"}
{"author":"关汉卿","content":"闺思颠狂柳絮扑帘飞，绿暗红稀。垂杨影里杜鹃啼，一弄儿断送了春归。牡丹亭畔人寂静，恼芳心似醉如痴。恹恹为他成病也，松金钏，褪罗衣。【酥枣儿】一自相逢，将人来萦系。樽前席上，眼约心期。比及道是配合了，受了些闲是闲非。咱各办着个坚心，要拨个终缘之计。【鲍老儿】当初指望成家计，谁想琼簪碎；当初指望无抛弃，谁想银瓶坠。烦烦恼恼，哀哀怨怨，哭哭啼啼，回黄倒皂，长吁短叹，自跌自堆。【鲍老三台滚】俺也自如，鸾台懒傍尘土迷；俺也自知，金钗款亸云鬓堆；俺也自知，绝鳞翼、断信息、几时回？乍别来肌如削，早是我多病多愁，正值着困人的天气。【墙头花】守香闺，镇日情如醉，闷懊恼离愁空教我诉与谁？愁闻的是紫燕关关，倦听的是黄莺呖呖。【卖花声煞】愁山闷海不许当敌，好教我无一个百刂划，耐心儿多陪下些凄惶泪。呼侍婢将绣帘低放，把重门深闭，怕莺花笑人憔悴。","dynasty":"元代","title":"【中吕】古调石榴花"}
{"author":"关汉卿","content":"第一折（旦儿扮白姑姑上，云）贫道乃白姑姑是也。从幼年间便舍俗出家，在这清安观里做着个住持。此处有一女人，乃是谭记儿，生的模样过人。不幸夫主亡逝已过，他在家中守寡，无男无女，逐朝每日到俺这观里来，与贫姑攀话。贫姑有一个侄儿，是白士中。数年不见，音信皆无，也不知他得官也未？使我心中好生记念。今日无事，且闭上这门者。（正末扮白士中上，诗云）昨日金门去上书，今朝墨绶已悬鱼。谁家美女颜如玉，彩球偏爱掷贫儒。小官白士中，前往潭州为理，路打清安观经过。观中有我的姑娘，是白姑姑，在此做住持。小官今日与白姑姑相见一面，便索赴任。来到门首，无人报复，我自过去。（做见科，云）姑姑，您侄儿除授潭州为理，一径的来望姑姑。（姑姑云）白士中孩儿也，喜得美除！我恰才道罢，孩儿果然来了也。孩儿，你媳妇儿好么？（白士中云）不瞒姑姑说，您媳妇儿亡逝已过了也！（姑姑云）侄儿，这里有个女人，乃是谭记儿；大有颜色，逐朝每日在我这观里，与我攀话。等他来时，我圆成与你做个夫人，意下如何？（白士中云）姑姑，莫非不中么？（姑姑云）不妨事，都在我身上。你壁衣后头躲者，我咳嗽为号，你便出来。（白士中云）谨依来命。（下）（姑姑云）这早晚谭夫人敢待来也？（正旦扮谭记儿上，云）妾身乃学士李希颜的夫人，姓谭，小字记儿。不幸夫主亡化过了三年光景。我寡居无事，每日只在清安观和白姑姑攀些闲话。我想，做妇人的没了丈夫，身无所主，好苦人也呵！（唱）【仙吕】【点绛唇】我则为锦帐春阑，绣衾香散，深闺晚，粉谢脂残，到的这日暮愁无限！【混江龙】我为甚一声长叹，玉容寂寞泪阑干？则这花枝里外，竹影中间，气吁的片片飞花纷似雨，泪洒的珊珊翠竹染成斑。我想着香闺少女，但生的嫩色娇颜，都只爱朝云暮雨，那个肯凤只鸾单？这愁烦恰便似海来深，可兀的无边岸！怎守得三贞九烈，敢早着了钻懒帮闲。（云）可早来到也。这观门首无人报复，我自过去。（做见姑姑科，云）姑姑，万福！（姑姑云）夫人，请坐。（正旦云）我每日定害姑姑，多承雅意。妾身有心跟的姑姑出家，不知姑姑意下何如？（姑姑云）夫人，你那里出得家？这出家无过草衣木食，熬枯受淡，那白日也还闲可，到晚来独自一个，好生孤忄西！夫人，只不如早早嫁一个丈夫去好。（正旦唱）【村里迓鼓】怎如得您这出家儿清静，到大来一身散诞。自从俺儿夫亡后，再没个相随相伴。俺也曾把世味亲尝，人情识破，怕甚么尘缘羁绊？俺如今罢扫了蛾眉，净洗了粉脸，卸下了云鬟；姑姑也，待甘心捱您这粗茶淡饭。（姑姑云）夫人，你平日是享用惯的，且莫说别来，只那一顿素斋，怕你也熬不过哩。（正旦唱）【元和令】则您那素斋食刚一餐，怎知我粗米饭也曾惯。俺从今把心猿意马紧牢拴，将繁华不挂眼。（姑姑云）夫人，你岂不知：\"雨里孤村雪里山，看时容易画时难。早知不入时人眼，多买胭脂画牡丹。\"夫人你怎生出的家来！（正旦唱）您道是\"看时容易画时难\"，俺怎生就住不的山，坐不的关，烧不的药，炼不的丹？（姑姑云）夫人，放着你这一表人物，怕没有中意的丈夫嫁一个去，只管说那出家做甚么！这须了不的你终身之事，（正旦云）嗨！姑姑这终身之事，我也曾想来：若有似俺男儿知重我的，便嫁他去也罢。（姑姑做咳嗽科，白士中见旦科，云）祗揖。（正旦回礼科，云）姑姑，兀的不有人来，我索回去也。（姑姑云）夫人，你那里去？我正待与你做个媒人。只他便是你夫主，可不好那！（正旦云）姑姑，这是甚么说话！（唱）【上马娇】咱则是语话间，有甚干；姑姑也，您便待做了筵席上撮合山。（姑姑云）便与您做个撮合山，也不误了你。（正旦唱）怎把那隔墙花强攀做连枝看？（做走科）（姑姑云）关了门者，我不放你出去。（正旦唱）把门关，将人来紧遮拦。【胜葫芦】你却便引的人来心恶烦，可甚的\"撒手不为奸\"！你暗埋伏，隐藏着谁家汉？俺和你几年价来往，倾心儿契合，则今日索分颜！（姑姑云）你两个成就了一对夫妻，把我这座清安观权做高唐，有何不可？（正旦唱）【幺篇】姑姑，你只待送下我高唐十二山，枉展污了你这七星坛。（姑姑云）我成就了你锦片也似前程，美满恩情，有甚么不好处？（正旦唱）说甚么锦片前程真个罕！（姑姑云）夫人，你不要这等妆幺做势，那个着你到我这观里来？（正旦唱）一会儿甜言热趱，一会儿恶叉白赖，姑姑也，只被你直着俺两下做人难！（姑姑云）兀那君子，谁着你这里来？（白士中云）就是小娘子着我来。（正旦云）你倒将这言语赃诬我来，我至死也不顺随你！（姑姑云）你要官休也私休？（正旦云）怎生是官休？怎生是私休？（姑姑云）你要官休呵，我这里是个祝寿道院，你不守志，领着人来打搅我，告到官中，三推六问，枉打坏了你；若是私休，你又青春，他又年少，我与你做个撮合山媒人，成就了您两口儿，可不省事？（正旦云）姑姑，等我自寻思咱。(姑姑云)可知道来：\"千求不如一吓！\"（正旦云）好个出家的人，偏会放刁！姑姑，他依的我一句话儿，我便随他去罢；若不依着我呵，我断然不肯随他。（白士中云）休道一句话儿，便一百句，我也依的。（正旦唱）【后庭花】你着他休忘了容易间，则这十个字莫放闲。岂不闻：\"芳槿无终日，贞松耐岁寒。\"姑姑也，非是我要拿班，只怕他将咱轻慢。我、我、我，撺断的上了竿；你、你、你，掇梯儿着眼看；他、他、他，把《凤求凰》暗里弹；我、我、我，背王孙去不还。只愿他肯、肯、肯做一心人，不转关；我和他守、守、守《白头吟》，非浪侃。（姑姑云）你两个久后，休忘我做媒的一片好心儿！（正旦唱）【柳叶儿】姑姑也，你若提着这桩儿公案，则你那观名儿唤做清安！你道是蜂媒蝶使从来惯，怕有人担疾患，到你行求丸散，你则与他这一服灵丹。姑姑也，你专医那枕冷衾寒！（云）罢、罢、罢！我依着姑姑，成就了这门亲事罢。（姑姑云）白士中，这桩事亏了我么？（白士中云）你专医人那枕冷衾寒，亏了姑姑！您孩儿只今日，就携着夫人同赴任所，另差人来相谢也。（正旦云）既然相公要上任去，我和你拜辞了姑姑，便索长行也。（姑姑云）白士中，你一路上小心在意者！您两口儿正是郎才女貌，天然配合，端不枉了也！（正旦唱）【赚煞尾】这行程则宜疾，不宜晚。休想我着那别人绊翻，不用追求相趁赶，则他这等闲人，怎得见我容颜？姑姑也，你放心安，不索恁语话相关。收了缆，撅了桩，踹跳板，挂起这秋风布帆，试看那碧云两岸，落可便轻舟已过万重山。（同白士中下）（姑姑云）谁想今日成合了我侄儿白士中这门亲事，我心中可煞喜也！（诗云）非是贫姑硬主张，为他年少守空房。观中怕惹风情事，故使机关配俊郎。（下）第二折（净扮杨衙内引张千上，诗云）花花太岁为第一，浪子丧门世无对。普天无处不闻名，则我是权豪势宦杨衙内。某乃杨衙内是也。闻知有亡故了的李希颜夫人谭记儿，大有颜色，我一心要他做个小夫人。颇奈白士中无理，他在潭州为官，未经赴任，便去清安观中央道姑为媒，倒娶了谭记儿做夫人。常言道：\"恨小非君子，无毒不丈夫。\"论这情理，教我如何容得他过？他妒我为冤，我妒他为仇。小官今日奏知圣人：\"有白士中贪花恋酒，不理公事。\"奉圣人的命，差人去标了白士中首级。小官就顺着道：\"此事别人去不中，只除非小官亲自到潭州，取白士中首级复命，方才万无一误。\"圣人准奏，赐小官势剑金牌。张千，你分付李稍驾起小舟，直到潭州，取白士中首级走一遭去来。（诗云）一心要娶谭记儿，教人日夜费寻思。若还夺得成夫妇，这回方是运通时。（下）（白士中上，云）小官白士中。自到任以来，只用清静无事为理，一郡黎民，各安其业，颇得众心。单只一件，我这新娶谭夫人，当日有杨衙内要图他为妾，不期被我娶做夫人，同往任所。我这夫人，十分美貌不消说了；更兼聪明智慧，事事精通，端的是佳人领袖，美女班头，世上无双，人间罕比。闻知杨衙内至今怀恨我，我也恐怕他要来害我，每日悬悬在心。今早坐过衙门，别无勾当，且在这前厅上闲坐片时，休将那段愁怀使我夫人知道。（院公上，诗云）心忙来路远，事急出家门。夜眠侵早起，又有不眠人、老汉是白士中家的一个老院公。我家主人今在潭州为理，被杨衙内暗奏圣人，赐他势剑金牌，标取我家主人首级。俺老夫人得知，差我将着一封家书，先至潭州，报知这个消息，好预做准备。说话之伺，可早来到潭州也。不必报复，我自过去。（见科）相公，将息的好也！（白士中云）院公，你来做甚么？（院公云）奉老夫人的分付，着我将着这书来，送相公亲拆。（白士中云）有母亲的书呵，将来我看。（院公做递书科，云）书在此。（白士中看书科，云）书中之意，我知道了。嗨！果中此贼之计。院公，你吃饭去。（院公云）理会的。（下）（白士中云）谁想杨衙内为我娶了谭记儿，挟着仇恨，朦胧奏过圣人，要标取我的首级。似此，如之奈何？兀的不闷杀我也！（正旦上，云）妾身谭记儿。自从相公理任以来，俺在这衙门后堂居住，相公每日坐罢早衙，便与妾身攀话；今日这早晚不见回来，我亲自望相公走一遭去波。（唱）【中吕】【粉蝶儿】不听的报喏声齐，大古里坐衙来恁时节不退；你便要接新官，也合通报咱知。又无甚紧文书、忙公事，可着我心儿里不会。转过这影壁偷窥，可怎生独自个死临侵地？（云）我且不要过去，且再看咱。呀！相公手里拿着一张纸，低着头左看右看，我猜着了也！（唱）【醉春风】常言道\"人死不知心\"，则他这海深也须见底。多管是前妻将书至，知他娶了新妻，他心儿里悔、悔。你做的个弃旧怜新；他则是见咱有意，使这般巧谋奸计。（做见科，云）相公！（白士中云）夫人，有甚么勾当，自到前厅上来？（正旦云）敢问相公：为甚么不回后堂中去？敢是你前夫人寄书来么？（白士中云）夫人，并无甚么前夫人寄书来，我自有一桩儿摆不下的公事，以此纳闷。（正旦云）相公，不可瞒着妾身，你定有夫人在家，今日捎书来也。（白士中云）夫人不要多心，小官并不敢欺心也。（正旦唱）【红绣鞋】把似你则守着一家一计，谁着你收拾下两妇三妻？你常好是七八下里不伶俐。堪相守留着相守，可别离与个别离，这公事合行的不在你！（白士中云）我若无这些公事呵，与夫人白头相守。小官之心，惟天可表！（正旦云）我见相公手中将着一张纸，必然是家中寄来的书。相公休瞒妾身，我试猜这书中的意咱！（白士中云）夫人，你试猜波！（正旦唱）【普天乐】弃旧的委实难，迎新的终容易。新的是半路里姻眷，旧的是绾角儿夫妻。我虽是个妇女身，我虽是个裙钗辈，见别人眨眼抬头，我早先知来意。不是我卖弄所事精细，（带云）相公，你瞒妾身怎的？（唱）直等的恩断意绝，眉南面北，恁时节水尽鹅飞。（白士中云）夫人，小官不是负心的人，那得还有前夫人来！（正旦云）相公，你说也不说？（白士中云）夫人，我无前夫人，你着我说甚么！（正旦云）既然你不肯说，我只觅一个死处便了！（白士中云）住、住、住！夫人，你死了，那里发付我那？我说则说，夫人休要烦恼。（正旦云）相公，你说，我不烦恼。（白士中云）夫人不知，当日杨衙内曾要图谋你为妾，不期我娶了你做夫人。他怀恨小官，在圣人前妄奏，说我贪花恋酒，不理公事。现今赐他势剑金牌，亲到潭州，要标取我的首级。这个是家中老院公，奉我老母之命，捎此书来，着我知会；我因此烦恼。（正旦云）原来为这般．相公，你怕他做甚么？（白士中云）夫人，休惹他，则他是花花太岁。（正旦唱）【十二月】你道他是花花太岁，要强逼的我步步相随。我呵，怕甚么天翻地覆，就顺着他雨约云期。这桩事，你只睁眼儿觑者，看怎生的发付他赖骨顽皮！【尧民歌】呀，着那厮得便宜翻做了落便宜，着那厮满船空载月明归。你休得便乞留乞良捶跌自伤悲，你看我淡妆不用画蛾眉。今也波日，我亲身到那里，看那厮有备应无备！（白士中云）他那里必然做下准备，夫人，你断然去不得。（正旦云）相公，不妨事。（做耳暗科）则除是恁的！（白士中云）则怕反落他彀中。夫人，还是不去的是。（正旦云）相公，不妨事。（唱）【煞尾】我着那厮磕着头见一番，恰便似神羊儿忙跪膝；直着他船横缆断在江心里，我可便智赚了金牌，着他去不得！（下）（白士中云）夫人去了也。据着夫人机谋见识，休说一个杨衙内，便是十个杨衙内，也出不得我夫人之手。正是：眼观旌节旗，耳听好消息。（下）第三折（衙内领张千、李稍上）（衙内云）小官杨衙内是也。颇奈白士中无理，量你到的那里！岂不知我要取谭记儿为妾？他就公然背了我，娶了谭记儿为妻，同临任所，此恨非浅！如今我亲身到潭州，标取白士中首级。你道别的人为甚么我不带他来？这一个是张千，这一个是李稍。这两个小的，聪明乖觉，都是我心腹之人，因此上则带的这两个人来。（张千去衙内鬓边做拿科）（衙内云）口退！你做甚么？（张千云）相公鬓边一个虱子。（衙内云）这厮倒也说的是。我在这船只上个月期程，也不曾梳篦的头。我的\"儿，好乖！（李稍去衙内鬓上做拿科）（衙内云）李稍，你也怎的？（李稍云）相公鬓上一个狗鳖。（衙内云）你看这厮！（亲随、李稍同去衙内鬓上做拿料）（衙内云）弟子孩儿，直恁的般多！（李稍云）亲随，今日是八月十五日中秋节令，我每安排些酒果，与大人玩月，可不好？（张千云）你说的是。（张千同李稍做见科，云）大人，今日是八月十五日中秋节令，对着如此月色，孩儿每与大人把一杯酒赏月，何如？（衙内做怒科，云）。口退！这个弟子孩儿！说甚么话！我要来干公事，怎么教我吃酒？（张千云）大人。您孩儿每并无歹意，是孝顺的心肠。大人不用，孩儿每一点不敢吃。（衙内云）亲随，你若吃酒呢？（张千云）我若吃一点酒呵，吃血！（衙内云）正是，休要吃酒！李稍，你若吃酒呢？（李稍云）我若吃酒，害疔疮！（衙内云）既是您两个不吃酒，也罢，也罢，我则饮三杯，安排酒果过来。（张千云）李稍，抬果桌过来。（李稍做抬果桌科，云）果桌在此。我执壶，你递酒。（张千云）我儿，酾满着互（做递酒科，云）大人，满饮一杯。（衙内做接酒科）（张千倒退自饮科）（衙内云）亲随，你怎么自吃了？（张千云）大人，这个是摄毒的盏儿。这酒不是家里带来的酒，是买的酒；大人吃下去，若有好歹，药杀了大人，我可怎么了！（衙内云）说的是，你是我心腹人。（李稍做递酒科，云）你要吃酒，弄这等嘴儿；待我送酒，大人满饮一杯。（衙内接科）（李稍自饮科）（衙内云）你也怎的？（李稍云）大人，他吃的，我也吃的。（衙内云）你看这厮！我且慢慢的吃几杯。亲随，与我把别的民船都赶开者！（正旦拿鱼上，云）这里也无人。妾身白士中的夫人谭记儿是也。妆扮做个卖鱼的，见杨衙内去。好鱼也！这鱼在那江边游戏，趁浪寻食，却被我驾一孤舟，撒开网去，打出三尺锦鳞，还活活泼泼的乱跳。好鲜鱼也！（唱）【越调】【斗鹌鹑】则这今晚开筵，正是中秋令节；只合低唱浅斟，莫待他花残月缺。见了的珍奇，不治的咱说，则这鱼鳞甲鲜滋味别。这鱼不宜那水煮油煎，则是那薄批细切。（云）我这一来，非容易也呵！（唱）【紫花儿序】俺则待稍关打节，怕有那惯施舍的经商不请言赊。则俺这篮中鱼尾，又不比案上罗列活计全别。俺则是一撒网、一蓑衣、一箬笠，先图些打捏；只问那肯买的哥哥，照顾俺也些些。（云）我缆住这船，上的岸来。（做见李稍，云）哥哥，万福！（李稍云）这个姐姐，我有些面善。（正旦云）你道我是谁？（李稍云）姐姐，你敢是张二嫂么？（正旦云）我便是张二嫂，你怎么不认的我了？你是谁？（李稍云）则我便是李阿鳖。（正旦云）你是李阿鳖？（正旦做打科，云）儿子，这些时吃得好了，我想你来！（李稍云）二嫂，你见我亲么？（正旦云）儿子，我见你，可不知亲哩！你如今过去和相公说一声，着我过去切鲙，得些钱钞，养活娘也。（李稍云）我知道了。亲随，你来！（张千云）弟子孩儿，唤我做甚么？（李稍安）有我个张二嫂，要与大人切鲙。（张千云）甚么张二嫂？（正旦见张千科，云）媳妇孝顺的心肠，将着一尾金色鲤鱼特来献新，望与相公说一声咱。（张千云）也得，也得！我与你说去。得的钱钞，与我些买酒吃。你随着我来。（做见衙内科，云）大人，有个张二嫂，要与大人切鲙（衙内云）甚么张二嫂？（正旦见科，云）相公，万福！衙内做意科，云）一个好妇人也！小娘子，你来做甚么？（正旦云）媳妇孝顺的心肠，将着这尾金色鲤鱼，一径的来献新。可将砧板、刀子来，我切鲙哩！（衙内云）难得小娘子如此般用意！怎敢着小娘子切鲙，俗了手！李稍，拿了去，与我姜辣煎火赞了来。（李稍云）大人，不要他切就村了。（衙内云）多谢小娘子来意！抬过果桌来，我和小娘子饮三杯。将酒来，小娘子，满饮一杯！（张千做吃酒科）（衙内云）你怎的？（张千云）你请他，他又请你；你又不吃，他又不吃，可不这杯酒冷了？不如等亲随乘热吃了，倒也干净。（衙内云）口走！靠后！将酒来，小娘子满饮此杯。（正旦云）相公请！（张千云）你吃便吃，不吃我又来也。（正旦做跪衙内科）（衙内扯正旦科，云）小娘子请起！我受了你的礼，就做不得夫妻了。（正旦云）媳妇来到这里，便受了礼，也做得夫妻。（张千同李稍拍桌科，云）妙、妙、妙！（衙内云）小娘子请坐。（正旦云）相公，你此一来何往）（衙内云）小官有公差事。（李稍云）二嫂，专为要杀白士中来。（衙内云）口走！你说甚么！（正旦云）相公，若拿了白士中呵，也除了潭州一害。只是这州里怎么不见差人来迎接相公？（衙内云）小娘子，你却不知，我恐怕人知道，走了消息，故此不要他们迎接。（正旦唱）【金蕉叶】相公，你若是报一声着人远接，怕不的船儿上有五十座笙歌摆设。你为公事来到这些，不知你怎生做兀的关节？（衙内云）小娘子，早是你来的早；若来的迟呵，小官歇息了也。（正旦唱）【调笑令】若是贱妾晚来些，相公船儿上黑齁齁的熟睡歇，则你那金牌势剑身旁列。见官人远离一射，索用甚从人拦当者？俺只待拖狗皮的、拷断他腰截。（衙内云）李稍，我央及你，你替我做个落花媒人。你和张二嫂说；大夫人不许他，许他做第二个夫人；包髻、团衫、绣手巾，都是他受用的。（李稍云）相公放心，都在我身上。（做见正旦科，云）二嫂，你有福也！相公说来：大夫人不许你，许你做第二个夫人；包髻、团衫、袖腿绷……（正旦云）敢是绣手巾？（李稍云）正是绣手巾。（正旦云）我不信，等我自问相公去。（正旦见衙内科，云）相公，恰才李稍说的那话，可真个是相公说来？（衙内云）是小官说来。（正旦云）量媳妇有何才能，着相公如此般错爱也！（衙内云）多谢，多谢！小娘子，就靠着小官坐一坐，可也无伤！（正旦云）妾身不敢。（唱）【鬼三台】不是我夸贞烈，世不曾和个人儿热。我丑则丑，刁决古忄敞；不由我见官人便心邪，我也立不的志节。官人，你救黎民，为人须为彻；拿滥官，杀人须见血。我呵，只为你这眼去眉来，（正旦与衙内做意儿科，唱）使不着我那冰清玉洁。（衙内做喜料，云）勿、勿、勿！（张千与李稍做喜科，云）勿、勿、勿！（衙内云）你两个怎的？（李稍云）大家耍一耍。（正旦唱）【圣药王】珠冠儿怎戴者？霞帔儿怎挂者？这三檐伞怎向顶门遮？唤侍妾簇捧者。我从来打鱼船上扭的那身子儿别，替你稳坐七香车。（衙内云）小娘子，我出一对与你对：罗袖半翻鹦鹉盏。（正旦云）妾对；玉纤重整凤凰衾。（衙内拍桌科，云）妙、妙、妙！小娘子，你莫非识字么？（正旦云）妾身略识些撇竖点划。（衙内云）小娘子既然识字，小官再出一对：鸡头个个难舒颈。（正旦云）妾对：龙眼团团不转睛。（张千同李稍拍桌科，云）妙、妙、妙！（正旦云）妾身难的遇着相公，乞赐珠玉。（衙内云）哦，你要我赠你甚么词赋？有、有、有。李稍，将纸笔砚墨来！（李稍做拿砌末科，云）相公，纸墨笔砚在此。（衙内云）我写就了也！词寄［西江月］。（正旦云）相公，表白一遍咱。（衙内做念科，云）夜月一天秋露，冷风万里江湖。好花须有美人扶，情意不堪会处。仙子初离月浦，嫦娥忽下云衢。小词仓卒对君书，付与你个知心人物。（正旦云）高才，高才！我也回翠相公一首，词寄〔夜行船〕。（衙内云）小娘子，你表白一遍咱。（正旦做念科，云）花底双双莺燕语，也胜他凤只鸾孤。一霎恩情，片时云雨，关连着宿缘前注。天保今生为眷属，但则愿似水如鱼。冷落江湖，团圝人月，相连着夜行船去。（衙内云）妙、妙、妙！你的更胜似我的！小娘子，俺和你慢慢的再饮几杯。（正旦云）敢问相公。因甚么要杀白士中？（衙内云）小娘子，你休问他。（李稍云）张二嫂，俺相公有势剑在这里！（衙内云）休与他看。（正旦云）这个是势剑？衙内见爱媳妇，借与我拿去治三日鱼好那！（衙内云）便借与他。（张千云）还有金牌哩！（正旦云）这个是金牌？衙内见爱我，与我打戒指儿罢。再有甚么？（李稍云）这个是文书。（正旦云）这个便是买卖的合同？（正旦做袖文书科，云）相公再饮一杯。（衙内云）酒勾了也！小娘子，休唱前篇，则唱幺篇。（做醉科）（正旦云）冷落江湖，团圝人月，相随着夜行船去。（亲随同李稍做睡科）（正旦云）这厮都睡着了也！（唱）【秃厮儿】那厮也忒懵懂，玉山低趄，着鬼祟醉眼乜斜。我将这金牌虎符都袖褪者；唤相公，早醒些，快迭！【络丝娘】我且回身将杨衙内深深的拜谢，您娘向急飐飐船儿上去也。到家对儿夫尽分说那一番周折。（带云）惭愧，惭愧！（唱）【收尾】从今不受人磨灭，稳情取好夫妻百年喜悦。俺这里，美孜孜在芙蓉帐笑春风；只他那，冷清清杨柳岸伴残月。（下）（衙内云）张二嫂！张二嫂那里去了？（做失惊科，云）李稍，张二嫂怎么去了？看我的势剑金牌可在那里？（张千云）就不见了金牌，还有势剑共文书哩！（李稍云）连势剑文书都被他拿去了！（衙内云）似此怎了也？（李稍唱）【马鞍儿】想着、想着跌脚儿叫，（张千唱）想着、想着我难熬，（衙内唱）酩子里愁肠酩子里焦。（众合唱）又不敢着旁人知道，则把他这好香烧、好香烧，咒的他热肉儿跳！（衙内云）这厮每扮南戏那！（众同下）第四折（白士中领祗候上，云）小官白士中。因为杨衙内那厮妄奏圣人，要标取小官首级；且喜我夫人施一巧计，将他势剑金牌智赚了来。今日端坐衙门，看那厮将着甚的好来奈何的我！左右，门首觑者，倘有人来，报复我知道。（衙内同张千、李稍上）（衙内云）小官杨衙内是也。如今取白士中的首级去。可早来到门首，我自过去。（做见白士中科，云）令人，与我拿下白士中者！（张千做拿科）（白士中云）你凭着甚么符验来拿我？（衙内云）我奉圣人的命；有势剑金牌，被盗失了，我有文书！（白士中云）有文书，也请来念与我听。（衙内做读文书科，云）词寄〔西江月〕。（白末做枪科，云这个是淫词！（衙内云）这个不是，还别有哩！（衙内又做读文书科，云）词寄〔夜行船〕。（白未做抢科，云）这个也是淫词！（衙内云）这厮倒挟制我！不妨事，又无有原告，怕他做甚么？（正旦上，云）妾身白士中的夫人谭记儿。颇奈杨衙内这厮，好无理也呵！（唱）【双调】【新水令】有这等倚权豪贪酒色滥官员，将俺个有儿夫的媳妇来欺骗。他只待强拆开我长搀搀的连理枝，生摆断我颤巍巍的并头莲；其实负屈衔冤。好将俺穷百姓可怜见！（正旦做见跪科，云）大人可怜见！有杨衙内在半江心里欺骗我来！告大人，与我作主。（白士中云）司房里责口词去。（正旦云）理会的。（下）（白士中云）杨衙内，你可见来，有人告你哩！你如今怎么说？（衙内云）可怎么了？我则索央及他。相公，我自有说的话。（白士中云）你有甚么话说？（衙内云）相公，如今你的罪过，我也饶了你，你也饶过我罢。则一件，说你有个好夫人，请出来我见一面。（白士中云）也罢，也罢！左右，击云板，后堂请夫人出来。（左右云）夫人，相公有请。（正旦改妆上，云）妾身白士中的夫人。如今过去，看那厮可认的我来？（唱）【沉醉东风】杨衙内官高势显，昨夜个说地谈天；只道他仗金牌将夫婿诛，恰元来击云板请夫人见。只听的叫吖吖嚷成一片，抵多少笙歌引至画堂前。看他可认的我有些面善？（与衙内见科）（云）衙内，恕生面，少拜识。（唱）【雁儿落】只他那身常在柳陌眠，脚不离花街串。几年闻姓名，今日逢颜面。【得胜令】呀，请你个杨衙内少埋冤。(衙内云)这一位夫人，好面熟也。（李稍云）兀的不是张二嫂？（衙内云）嗨！夫人，你使的好见识，直被你瞒过小官也！（正旦唱）唬的他半晌只茫然；又无那八棒十枷罪，止不过三交两句言。这一只鱼船，只费得半夜工夫缠；俺两口儿今年，做一个中秋人月圆！（外扮李秉忠冲上，云）紧骤青骢马，星人赴潭州。小官乃巡抚湖南都御史李秉忠是也。因为杨衙内妄奏不实，奉圣人的命，着小官暗行体访，但得真惰，先自勘问，然后具表申奏。来到此间，正是潭州衙舍。白士中，杨衙内，您这桩事小官尽知了也。（正旦唱）【锦上花】不甫能择的英贤，配成姻眷；没来由遇着无徒，使尽威权。我只得亲上渔船，把机关暗展；若不沙那势剑金牌，如何得免？【幺篇】呀，只除非天见怜；奈天、天又远。今日个幸对清官。明镜高悬。似他这强夺人妻，公违律典，既然是体察端的，怎生发遣？（李秉忠云）一行人俱望阙跪者，听我下断。(词云）杨衙内倚势挟权，害良民罪已多年。又兴心夺人妻妾，敢妄奏圣主之前。谭记儿天生智慧，赚金牌亲上渔船。奉敕书差咱体访，为人间理枉伸冤。将衙内问成杂犯，杖八十削职归田。白士中照旧供职，赐夫妻偕老团圆。（白士中夫妻谢恩科）（正旦唱）【清江引】虽然道今世里的夫妻夙世的缘，毕竟是谁方便？从此无别离，百事长如愿。这多谢你个赛龙图恩不浅！题目清安观邂逅说亲正名望江亭中秋切鲙","dynasty":"元代","title":"杂剧·望江亭中秋切鲙"}
{"author":"关汉卿","content":"春子规啼，不如归，道是春归人未归。几日添憔悴，虚飘飘柳絮飞。一春鱼雁无消息，则见双燕斗衔泥。夏俏冤家，在天涯，偏那里绿杨堪系马？困坐南窗下，数对清风想念他。蛾眉淡了教谁画？瘦岩岩羞带石榴花。秋风飘飘，雨潇潇，便做陈抟睡不着。懊恼伤怀抱，扑簌簌泪点抛。秋蝉儿噪罢寒蛩儿叫，淅零零细雨打芭蕉。冬雪纷纷，掩重门，不由人不断魂，瘦损江梅韵。那里是清江江上村？香闺里冷落谁瞅问？好一个憔悴的凭阑人！","dynasty":"元代","title":"【双调】大德歌(四首)"}
{"author":"关汉卿","content":"楔子（冲末扮柳耆卿，引正旦谢天香上）（柳诗云）本图平步上青云，直为红颜滞此身。老天生我多才思，风月场中肯让人？小生姓柳名永，字耆卿，乃钱塘郡人也。平生以花酒为念，好上花台做子弟。不想游学到此处，与上厅行首谢天香作伴、小生想来，今年春榜动选场开，误了一日，又等三年。则今日辞了大姐，便索上京应举去。大姐，小生在此，多蒙管待。小生若到京师阙下得了官呵，那五花官诰、驷马香车，你便是夫人县君也。（正旦云）耆卿，衣服盘缠我都准备停当，你休为我误了功名者。（净扮张千上，云）小人张千，在这开封府做着个乐探执事。我管的是那僧尼道俗乐人，迎新送旧，都是小人该管，如今新除来的大尹姓钱，一应接官的都去了，止有妓女每不曾去。此处有个行首是谢天香。他便管着这散班女人，须索和他说一声去。来到门首也。谢大姐在家么？（旦见科，云）哥哥，叫我做甚么？（张千云）大姐，来日新官到任，准备参官去。（旦云）哥哥，这上任的是甚么新官？（张千云）是钱大尹。（旦云）莫不是波厮钱大尹么？（张千云）你休胡说，唤大人的名讳！我去也。谢大姐，明日早来参官。（下）（柳云）大姐，你喜欢咱！钱大尹是我同堂故友，明日我同大姐到相公行分付着看觑你，我也去的放心。（正旦唱）【仙吕】【赏花时】则这一曲翻成和泪篇，最苦偏高离恨天，双泪落尊前。山长水远，愁见理行轩。【玄篇】待得鸾胶续断弦，欲盼雕鞍难顾恋。谢他新理任这官员，常好是与民方便，咱又得个一夜并头莲。（同下）第一折（外扮钱大尹，引张千上，诗云）寒蛩秋夜忙催织，戴胜春朝苦劝耕。若道民情官不理，须知虫鸟为何鸣？老夫姓钱名可，字可道，钱塘人也。自中甲第以来，累蒙擢用，颇有政声。今谢圣恩，加老夫开封府尹之职。老夫自幼修髯满部，军民识与不识，皆呼为波厮钱大尹。暗想老夫当时有一同堂故友，姓柳名永，字耆卿。论此人学问，不在老夫之下。相离数载，不知他得志也不曾？使老夫悬悬在念。今日升堂，坐起早衙。张千，有该签押的文书，将来我发落。（张千云）禀的老爷知道，还有乐人每未参见哩。（钱大尹云）前官手里曾有这例么？（张千云）旧有此例。（钱大尹云）既是如此，着他参见。（张千云）参官乐人走动！（正旦同众旦上，云）今日新官上任，咱参见去来。你每小心在意者！（众旦云）理会的。（正旦唱）【仙吕】【点绛唇】讲论诗词，笑谈街市，学难似风里扬丝，一世常如此。【混江龙】我逐日家把您相试，乞求的教您做人时，但能勾终朝为父，也想着一日为师。但有个敢接我这上厅行首案，情愿分会与你这搬演戏台儿。则为四般儿误了前程事，都只为聪明智慧，因此上辛苦无辞。（众旦云）姐姐，你看笼儿中鹦哥念诗哩。（旦云）这便是你我的比喻。（唱）【油葫芦】你道是金笼内鹦哥能念诗，这便是咱家的好比似。原来越聪明越得不出笼时！能吹弹好比人每日常看伺，惯歌讴好比人每日常差使。（云）我不怨别人。（众旦云）姐姐，你怨谁？（旦云）咱会弹唱的，日日官身；不会弹唱的，倒得些自在！（唱）我怨那礼案里几个令史，他每都是我掌命司，先将那等不会弹不会唱的除了名字，早知道则做个哑猱儿。【天下乐】俺可也图甚么香名贯人耳！想当也波时，不三思：越聪明，不能勾无外事。卖弄的有伎俩，卖弄的有艳姿，则落的临老来呼\"弟子\"！（张千云）谢大姐，你怎生这早晚才来？你只在这里，我报复去。（做报科，云）报的老爷得知：有乐人每来参见。（钱大尹云）别的休进来，则着那为头的一人来见。（张千云）别的都回去，则着谢大姐过去哩！（众旦下）（正旦见、拜科，云）上厅行首谢天香谨参。（钱大尹云）休要误了官身。（旦云）理会的。（做出门科，云）爷爷，那官人好个冷脸子也！（唱）【金盏儿】猛觑了那容姿，不觉的下阶址，下场头少不的跟官长厅前死；往常觑品官宣使似小孩儿。他则道官身休失误，启口更无词。立地刚一饭间，心战勾两炊时。（柳上，云）大姐参官去了，我看大姐去来。（做见旦科，云）大姐，你参了官也？我过去见他。（正旦云）你休见罢，这相公不比其他的！（柳云）不妨事，哥哥看待我比别人不同。（做见张千科，云）大哥，报复一声：杭州柳永特来参谒。（张千云）这个便是早晨间在谢大姐家的那先生。你在这里，我报复去。（做报科，云）衙门外有杭州柳永特来拜见。（钱大尹云）他说是杭州柳永？（张千云）是。（钱大尹笑云）老夫语未绝口，不想贤弟果然至此，使老夫不胜之喜。道有请！（张千云）请进。（柳见钱科，云）小弟游学到此，不意正值高迁！一来拜贺兄长，二来进取功名去也。（钱大尹云）自别贤弟许久，想慕颜范，使老夫悬悬在念。今日一会，实老夫之幸也。左右，看酒来！（柳云）兄弟去的急，不必安排茶饭。（钱大尹云）虽然如此，许久不会，何妨片时？张千，就讼厅上看酒来，管待学士！（柳云）哥哥，这是国家公堂，不是您兄弟坐的去处。（钱大尹云）贤弟差矣！一来是老夫同堂故友，二来贤弟是一代文章，正可管待！老夫欲待留贤弟在此盘桓数日，便好道大丈夫当以功名为念，因此不好留得。贤弟，请满饮一杯！（把酒科）（柳云）兄弟酒勾了也！辞了哥哥，便索长行。（钱大尹云）贤弟，不成管待。只听你他日得意，另当称贺。贤弟，恕不远送了。（柳云）哥哥不必送。（出见旦科，云）柳永，你为甚么来？则为大姐，怎就忘了？我再过去！（正旦云）耆卿，你休去！这相公不比其他的。（柳云）不妨事，哥哥待我较别哩。（做见张千科，云）张千，再报一声。（张千云）你怎么又来？（柳云）你道杭州柳永再来拜见，有说的话。（张千报科，云）杭州柳永又要见相公，有说的话。（钱大尹云）是、是，想必老夫在此为理，有见不到处。道有请！（张千云）有请。（见科，钱大尹云）老夫在此为理，多有见不到处。我料贤弟必有嘉言善行教训老夫咱！（柳云）您兄弟别无他事，则是好觑谢氏。（钱云）耆卿，敬重看待。恕不远送！（柳云）多谢了哥哥、（柳见旦，云）大姐，我说了也。他说\"敬重看待。\"（正旦云）耆卿，你知道相公的意思么？（柳云）我不知道。（正旦唱）【醉中天】初相见呼你为学士，谨厚不因而；今遍回身嘱付尔，相公也冷眼儿频偷视。你觑他交椅上抬颏样儿，待的你不同前次，他则是微分间将表字呼之。（柳云）怕你不放心，我再过去。（正旦云）耆卿，你休过去。（柳云）不防事，哥哥待我较别哩。（钱大尹云）张千，你近前来。恰才耆卿说道：\"好觑谢氏\"，必定是峨冠博带一个名士大夫，你与老夫说咱。（张千云）禀的老爷知道，就是早晨参官的谢天香。（钱大尹云）哦，是早间那个谢氏！耆卿，你错用了心也！（柳做见张千科，云）张大哥，你再报一声：\"杭州柳永再有说话。\"（张千云）你怎么又来？我不敢过去。（柳云）不妨事，再说一声。（张千报科，云）杭州柳永有说的话。(钱大尹云(着他过来。（柳进见科）（钱大尹云）耆卿，有何见谕？（柳云）哥哥，则是好觑谢氏！（钱大尹云）我才不说来：\"敬重看待。\"恕不远送！（柳见旦，云）相公说\"敬重看待\"，可是如何？（正旦唱）【金盏儿】你拿起笔作文词，衜才调无瑕疵，这一场无分晓、不裁思。他道\"敬重看待\"，自有几桩儿：看则看你那钓鳌八韵赋，待则待你那折桂五言诗，敬则敬你那十年辛苦志，重则重你那一举状元时。（柳云）大姐，你也忒心多。怕你放不下，我再过法。（正旦云）耆卿，休去！（柳云）不妨事，哥哥看待较别哩。（见张千科，云）张大哥，你再过去，说杭州柳永又来，有说的话。（张千云）你还不曾去哩！这遭敢不中么？（柳云）不妨事。（张千报科，云）杭州柳永又来，有话说。（钱大尹云）着他过来。（见科，钱大尹云）耆卿，有何说话？（柳云）哥哥，好觑谢氏！（钱大尹做怒科，云）耆卿，你种的桃花放，砍的竹竿折！（柳云）多谢了哥哥。（出见旦，云）我说了也。（正旦云）相公说甚么来？（柳云）相公说：\"种的桃花放，砍的竹竿折。\"（正旦唱）【醉扶归】你陡恁的无才思，有甚省不的两桩儿？我道这相公不是漫词，你怎么不解其中意？他道是种桃花砍折竹枝，则说你重色轻君子！（柳云）怕你不放心，待我再去与他说过。（正旦云）耆卿，你休去！（柳云）不妨事，哥哥待我较别哩。（见张千云）张大哥，你再说一声，杭州柳永又来有话说。（张千云）那里有个见不了的？我不敢报。（柳云）我自过去。（张千报科）（钱大尹云）敢是杭州柳永？（张千云）便是。（钱大尹云）泼禽兽！你则管着这一桩儿！且过一壁。（柳云）张千进去，可怎生不见出来？莫非他不肯通报？我自过去。（进见科，云）哥哥……（钱大尹怒云）敢是\"好觑谢氏\"？张千，抬过书案者！耆卿，是何相待？\"君子不重则不威，学则不固。\"你何轻薄至此！这里是官府黄堂，又不是秦楼楚馆，则管里\"谢氏\"、\"谢氏\"！耆卿，我是封府尹，又不是教坊司乐探！平昔老夫待足下非轻，可是为何？为子有才也。古人道。\"德胜才为君子，才胜德为小人。\"今观足下所为，可正是才有余而德不足。《礼记》云:君子\"好声乱色，不留聪明\"。《老子》日：\"五色令人目盲，五音令人耳聋\"。大丈夫当\"先天下之忧而忧，后天下之乐而乐'\"。便好道\"富贵不能淫，贫贱不能移，威武不能屈，此之谓大丈夫\"也！今子告别，我则道有甚么嘉言善行，略无一语；止为一匪妓，往复数次，虽鄙夫有所耻，况衣冠之士，岂不愧颜？耆卿，比及你在花街里留意，且去你那功名上用心，可不道\"三十而立\"！当今王元之七岁能文，今官居三品，见为翰林学士之职；汝辈不自耻乎，耆卿！（诗云）则你那浑身多锦绣，满腹富文章。不学王内翰，只说谢天香。张千，你近前来。（做耳喑科，云）只恁的便了。（张千云）理会的。(钱大尹云）左右的，击鼓退堂，我回私宅去也。（下）（柳见旦科）(正旦云)我说甚么来，直逗的相公恼了！（柳云）大姐放心。我到帝都阙下，若得一官半职，钱可道，你长保着做大尹，休和咱轴头儿厮抹着！大姐，我今便索长行也。（正旦云）妾送你到城外那小酒务儿里，权与你饯行咱！（张千上，云）等我一等，我张千也来送柳先生。（柳云）多有起动了！大姐，我临行做了一首词，词寄〔定风波〕，是商角调，留与大姐表意咱。（词云）自春来惨绿愁红，芳心事事可可。日上花梢，莺喧柳带，犹压香衾卧。暖酥消，腻云髻，终日恹恹倦梳裹。无奈，想薄情一去，音书无个！早知恁么，悔当初不把雕鞍锁。向鸡窗收拾蛮笺象管，拘束教吟和。镇日相随莫抛躲，针线拈来共伊坐，和我，免使年少光阴虚过。（张抄科，云）我先回去也。（下）（正旦云）耆卿，你去也，教妾身如何是好？（柳云）大姐放心，小生不久便回。（正旦唱）【赚煞】我这府里祗候几曾闲，差拨无铨次，从今后无倒断嗟呀怨咨。我去这触热也似官人行将礼数使，若是轻咳嗽便有官司。我直到揭席时、来到家时，我又索趱下些工夫忆念尔。是我那清歌皓齿，是我那言谈情思，是我那湿浸浸舞困袖梢儿。（下）第二折（钱大尹上，云）事不关心，关心者乱。老夫钱大尹。昨曰使张千干事，这早晚不见来回话。左右，门首觑着，来时报复我知道。（张千上，云）自家张千是也。奉俺老爷命，着干事回来，如今见老爷去咱。（见科，钱大尹云）张千，我分付你的事如何？（张千云）奉老爷的命，使我跟他两个到一个小酒务儿里饯别。柳耆卿临行做了一首词，词寄〔定风波〕，小人就记将来了。（钱大尹云）你记的了？（张千云）小人记的颠倒烂熟、（钱大尹云）你念。（张千念云）\"自春来惨绿愁红，芳心事事……\"（做不语科）（钱大尹云）怎的？（张千云）老爷，孩儿忘了也。（钱大尹云）却不道记的颠倒烂熟那？（张千云）孩儿见了老爷惧怕，忘了也。（钱大尹云）有抄本么？（张千云）有抄本。（钱大尹云）将来我看。（张千云）早是我抄得来了。（做递科）（钱接念科，云）\"自春来惨绿愁红，芳心事事可可。日上花梢，莺喧柳带，犹压香衾卧。暖酥消，腻云髻，终日恹恹倦梳裹。无奈，想薄情一去，音书无个！早知恁么，悔当初不把雕鞍锁。向鸡窗收拾蛮笺象管，拘束教吟和。镇日相随莫抛躲，针线拈来共伊坐，和我，免使年少光阴虚过。\"嗨！耆卿，你好高才也。似你这等才学，在那五言诗、八韵赋、万言策上留心，有甚么都堂不做那！我试再看：\"自春来惨绿愁红，芳心事事可可。\"耆卿怪了老夫去了也！老夫姓钱名可，字可道。这词上说\"可可\"二字、明明是讥讽老夫。恰才张千说记的颠倒烂熟，他念到\"事事\"，将\"可可\"二字则推忘了；他若念出\"可可\"二字来，便是误犯俺大官讳字，我扣厅责他四十。这厮倒聪明着哩！（张千云）也颇颇的！（钱大尹云）我如今唤将谢天香来，着他唱这〔定风波〕词，\"自春来惨绿愁红，芳心事事可可。\"若唱出\"可可\"二字来呵，便是误犯俺这大官讳字，我扣厅责他四十；我若打了谢氏呵，便是典刑过罪人也，使耆卿再不好柱他家去。耆卿也，俺为朋友，直如此用心！我今升罢早衙，在这后堂闲坐。张千，与我题名唤姓将谢天香来者！（张千云）理会的。（做唤科，云）谢天香在家么？（正旦上，云）是谁唤门哩？（做见张科，云）原来是张千哥哥，叫我做甚么？（张千云）谢大姐，老爷题名儿叫你官身哩！（正旦唱）【南吕】【一枝花】往常时唤官身可早眉黛舒，今日个叫祗候喉咙响。原来是你这狠首领，我则道是那个面前桑？恰才陪着笑脸儿应昂，怎觑我这查梨相，只因他忒过当。据妾身貌陋残妆，谁教他大尹行将咱过奖？【梁州第七】又不是谢天香其中关节，这的是柳耆卿酒后疏狂。这爷爷记恨无轻放，怎当那横枝罗惹、不许提防！想着俺用时不当，不作周方，兀的唤是么牵肠？想俺那去了的才郎，休、休、休，执迷心不许商量；他、他、他，本意待做些主张，嗨、嗨、嗨，谁承望惹下风霜？这爷爷行思坐想，则待一步儿直到头厅相；背地里锁着眉骂张敞，岂知他殢雨歹尤云俏智量，刚理会得燮理阴阳。（张千云）大姐，你且休过去。等我遮着，你试看咱。（正旦看科，云）这爷爷好冷脸子也！（唱）【隔尾】我见他严容端坐挨着罗幌，可甚么和气春风满画堂！我最愁是劈先里递一声唱，这里但有个女娘、坐场，可敢烘散我家私做的赏。（张千云）大姐，你过去把体面者。（正旦见科，云）上厅行首谢天香谨参。（钱大尹云）则你是柳耆卿心上的谢天香么？（正旦唱）【贺新郎】呀，想东坡一曲〔满庭芳〕则道一个\"香霭雕盘\"，可又早祸从天降！当时嘲拨无拦当，乞相公宽洪海量，怎不的仔细参详？（钱大尹云）怎么在我行打关节那？（正旦唱）小人便关节煞，怎生勾除籍不做娼，弃贱得为良。他则是一时间带酒闲支谎，量妾身本开封府阶下承应辈，怎做的柳耆卿心上谢天香？（钱大尹云）张千，将酒来我吃一杯，教谢天香唱一曲调咱。（正旦云）告宫调。（钱大尹云）商角调。（正旦云）告曲子名。（钱大尹云）[定风波]。（正旦唱）自春来惨绿愁红，芳心事事……（张咳嗽科）（正旦改云）已已。（钱大尹云）聪明强毅谓之才，正直中和谓之性。老夫着他唱\"自春来惨绿愁红，芳心事事可可\"。他若唱出\"可可\"二字来，便是误犯俺大官讳字，我扣厅责他四十；听的张千咳嗽了一声，他把\"可可\"二字改为\"已已\"。哦，这\"可\"字是歌戈韵，\"已\"字是齐微韵。兀那谢天香，我跟前有古本，你若是失了韵脚，差了平仄，乱了宫商，扣厅责你四十。则依着齐微韵唱！唱的差了呵，张千，准备下大棒子者！（正旦唱云）自春来惨绿愁红，芳心事事已已。日上花梢，莺喧柳带，犹压绣衾睡。暖酥消，腻云髻，终日厌厌倦梳洗。无奈，想薄情一去，音书无寄！早知恁的，悔当初不把雕鞍系。向鸡窗收拾蛮笺象管，拘束教吟味。镇日相随莫抛弃，针线拈来共伊对，和你，免使少年光阴虚费。（钱大尹云）嗨，可知柳耆卿爱他哩！老夫见了呵，不由的也动情。张千，你近前来，你做个落花的媒人，我好生赏你。你对谢天香说：\"大夫人不与你，与你做个小夫人咱。\"则今日乐籍里除了名字，与他包髻、团衫、绣手巾。张千，你与他说！（张千见正旦云）大姐，老爷说：\"大夫人不许你，着你做个小夫人，乐案里除了名字，与你包髻、团衫、绣手巾。\"你意下如何？（正旦唱）【牧羊关】相公名誉传天下，妾身乐籍在教坊；量妾身则是个妓女排场，相公是当代名儒。妾身则好去待宾客，供些优唱。妾身是临路金丝柳，相公是架海紫金梁；想你便意错见、心错爱，怎做的门厮敌、户厮当？（钱大尹云）张千，着天香到我宅中去。（正旦云）杭州柳耆卿，早则绝念也！（唱）【二煞】则恁这秀才每活计似鱼翻浪，大人家前程似狗探汤。则俺这侍妾每近帏房，止不过供手巾到他行，能勾见些模样？着护衣须是相亲傍，止不过梳头处俺胸前靠着脊梁，几时得儿女成双？（云）指望嫁杭州柳耆卿，做个自在人，如今怎了也？（唱）【煞尾】罢、罢、罢，我正是闪了他闷棍着他棒，我正是出了箄篮入了筐。直着咱在罗网，休摘离，休指望，便似一百尺的石门教我怎生撞？便使尽些伎俩，干愁断我肚肠，觅不的个脱壳金蝉这一个谎。（下）（钱大尹云）张千送谢天香到私宅中去了也。（诗云）我有心中事，未敢分明说。留待柳耆卿，他自解关节。（下）第三折（正旦上，云）妾身谢天香。自从进到钱大尹相公宅内，又早三年光景，将我那歌妓之心消磨尽了也。（唱）【正宫】【端正好】往常我在风尘为歌妓，止不过见了那几个筵席，到家来须做个自由鬼；今日个打我在无底磨牢笼内！【滚绣球】到早起过洗面水，到晚来又索铺床叠被，我服侍的都入罗帏，我恰才舒铺盖似孤鬼，少不的足恋蜷寝睡，整三年有名无实。本是个见交风月耆卿伴，教我做遥受恩情大尹妻，端的谁知？（二旦扮姬妾上，云）俺二人是钱大尹家侍妾。今日无甚事，去望姓谢的姐姐走一遭去。（见旦科，云）姐姐，俺二人竟来望姐姐。（正旦云）二位姐姐请坐。（二旦云）姐姐，你在宅中三年，相公曾亲近你么？（正旦唱）【倘秀才】俺若是曾宿睡呵，则除是天知地知；相公那铺盖儿，知他是横的竖的！比我那初使唤，如今越更稀。想是我出身处本低微，则怕展污了相公贵体。（二旦云）姐姐，虽然如此，你也自当亲近些。（正旦唱）【滚绣球】姐姐每肯教诲，怕不是好意？争奈我官人行，怎敢便话不投机？（二旦云）姐姐，你又无甚么过失。（正旦唱）你道是无过失，学恁的，姐姐每会也那不会？我则是斟量着紧慢迟疾，强何郎旖旎煞难搽粉，狠张敞央及煞怎画眉？要识个高低。（二旦云）敢问姐姐，当日柳七官人《乐章集》，姐姐收的好么？（正旦唱）【倘秀才】便休题花七、柳七，若听得这里是那里，相公的耳朵里风闻那旧是非。休只管这几句，滥黄齑，我也记得。（二旦云）姐姐，可是那几句儿？说一遍儿我听咱。（正旦唱）【穷河西】姐姐每谁敢道袖褪《乐章集》，都则是断送的我一身亏。怕待学大曲子我从头儿唱与你，本记的人前会，挂口儿从今后再休提。（二旦云）咱和你同去竹云亭上赌戏咱。（正旦云）姐姐每，咱去波。（唱）【滚绣球】想前日使象棋，说下的则是个手帕儿赌戏，你将我那玉束纳藤箱子，便不放空回。近新来，下雨的那一日，你输与我绣鞋儿一对，挂口儿再不曾提。那里为些些赌赛绝了交契，小小输赢丑了面皮，道我不精细。（二旦云）姐姐，咱掷这色数儿，俺输了也。姐姐，可该你掷。（正旦拿色子科）（唱）。【倘秀才】幺四五骰着个撮十，二三二趁着个夹七；一面打个色儿，也当得幺二三是鼠尾。赌钱的、不伶俐，姐姐你可便再掷。（二旦云）等我再掷，俺又输了也。可该你掷。（正旦唱）【呆骨朵】我将这色数儿轻放在骰盆内，二三五又掷个乌十；不下钱打赛，我可便赢了你两回。这上面分明见，色数儿且休提。姐姐，我可便做桩儿三个五，你今日这般输说甚的？（钱大尹把拄仗暗上）（二旦惊下）（正旦唱）【倘秀才】你休要不君子便将闹起，我永世儿不和你厮极，塌着那臭尸骸一壁稳坐的。（钱将拄仗放在旦右肩上）（正旦拨科，唱）兀的不闲着您！（钱将拄杖放在旦左肩上）（正旦拔科，唱）臭驴蹄！（钱又将拄杖放在旦右肩上）（正旦拿住回头科，唱）兀的是谁？（钱大尹云）天香，你骂谁哩？（正旦慌跪科）（唱）【醉太平】唬的我连忙的跪膝，不由我泪雨似扒推；可又早七留七力来到我跟底，不言语立地；我见他出留出律两个都回避。相公将必留不剌拄杖相调戏，我不该必丢不搭口内失尊卑，这的是天香犯罪。（钱大尹云）天香，你怕么？（正旦云）可知怕哩。（钱大尹云）你要饶么？（正旦云）可知要饶哩。（钱大尹云）既然要饶，或诗或词，作一首来我看，我便饶了你。（正旦云）请题目。（钱大尹云）就把这骰盆中色子为题。（正旦云）诗有了。（诗云）一把低微骨，置君堂握中。料应嫌点涴，抛掷任东风！（钱大尹笑科，云）圣人道：\"在心为志，发言为诗。情动于中，而形于言；言之不足，故嗟叹之；嗟叹之不足，故歌咏之。\"这四句诗中大意，道我娶他做小夫人，到我家中三年，也不瞅不问。岂知我的意思？天香，我也和了四句诗，我念你听。（诗云）为伊通四六，聊擎在手中。色缘有深意，谁谓马牛风？天香，你在我家三年也，你心中休烦恼，我拣个吉日良辰，则在这两日内立你做个小夫人，你心下如何？（正旦唱）【二煞】往常时不曾挂眼都无意，今日回心有甚迟？相公的言语更怕不中，委付妾身教我转转猜疑。相公又不是戏笑，又不是沉醉，又不是昏迷；待道是颠狂睡呓，兀的不青天这白日？（云）相公，莫不是谬语？（钱大尹云）我又不曾吃酒，岂有谬语？我只爱惜你那聪明才学，可怜你那烦恼悲啼。（正旦唱）【一煞】相公，你一言既出如何悔，驷马奔驰不可追。妾身出入兰堂，身居画阁，行有香车，宿有罗帏。相公，整过了三年，可便调理，无个消息；不想道今朝错爱我这匪妓，也则是可怜见哭啼啼。（钱大尹云）天香，后堂中换衣服去。（下）（正旦唱）【煞尾】则今番文诌诌的施才艺，从来个扑籁籁没气力。相公这一句言语可立碑，我也不敢十分相信的。许来大官员，恁来大职位，发出言词忒口疾。你不委心为自家没见识，又不是花街中、柳陌里，那一个彻梢虚、雾塌桥，浑身我可也认的你！（下）第四折（钱大尹引张千上，云）老夫钱大尹是也。谁想柳耆卿一举状元及第，夸官三日。张千，安排下筵席。你去当街里，拦住新状元柳耆卿，道钱府尹请状元；他若不肯来时，你只把马带着，休放了过去，好歹请他来。若来时，报的老夫知道。（下）（柳骑马引祗候上，诗云）昔日龌龊不足夸，今朝放荡思无涯。春风得意马蹄疾，一日看尽长安花。小官柳永。自与谢天香分别之后，到于帝都阙下，一举状元及第。今借宰相头踏，夸官三日。我闻知钱大尹娶了谢天香为妻。钱可道也，你情知谢氏是我的心上人，我看你怎么相见？左右的，摆开头踏，怜慢的行将去。（张千上，云）状元，钱大尹相公有请！（柳云）我不去。（张千扯马，云）我好歹请状元见俺相公去来！（同下）（钱大尹上，云）早间着张千请柳耆卿去了，怎生不见来？（张千同柳上，云）状元少待，我报复去。（报科，云）请的状元到了也。（钱大尹云）道有请。（柳做见科）（钱大尹云）贤弟，峥嵘有日，奋发有时，兀的不壮哉！将酒来，今日与贤弟作贺。（把酒科，云）贤弟满饮一杯。（柳云）小官量窄，吃不的！（钱大尹云）贤弟平昔以花酒为念，今日如何不饮？（柳云）小官今非昔比，官守所拘，功名在念，岂敢饮酒？（钱大尹云）若是这般呵，功名成就多时了。你端的不饮酒，敢有些怪我么？张千，近前来。（做耳语科，云）只除恁的……。（张千云）理会的。（做叫科，云）谢夫人，相公前厅待客，请夫人哩！（正旦云）天香，谁想有今日也呵！（唱）【中吕】【粉蝶儿】送的那水护衣为头，先使了熬麸浆细香澡豆，暖的那温泔清手面轻揉；打底干南定粉，把蔷擞露和就；破开那苏合香油，我嫌棘针梢燎的来油臭。【醉春风】那里敢深蘸着指头搽，我则索轻将绵絮纽。比俺那门前乐探等着官身，我今日个不丑、丑。虽不是宅院里夫人，也是那大人家姬妾，强似那上厅的祗候。（云）相公前厅待客，我且不过去，我试望咱。（唱）【石榴花】我则道坐着的是那个俊儒流，我这里猛窥视细凝眸，原来是三年不肯往杭州，闪的我落后，有国难投！莫不是将咱故意相迤逗，特教的露丑呈羞？你觑那衣服每各自施忠厚，百般儿省不的甚缘由。【斗鹌鹑】并无那私事公仇，倒与俺张筵置酒。（带云）我这一过去，说些甚么的是？（唱）我则是佯不相瞅，怎敢道特来问候。（见科）（钱大尹云）天香，与耆卿施礼咱。（正旦唱）我这里施罢礼，官人行紧低首。（钱大尹云）天香、近前来些。（正旦唱）谁敢道是离了左右，我则索侍立旁边，我则索趋前褪后。（钱大尹云）天香，与耆卿把一杯酒者！（正旦云）理会的。（唱）【上小楼】我待要提个话头，又不知他可也甚些机彀，倒不如只做朦胧，为着东君，奉劝金瓯；他若带酒，是必休将咱僝僽。（柳云）天香，近前来些。（正旦唱）这里可便不比我做上厅行首。（钱大尹云）天香把盏，教状元满饮此杯。（递酒科）（柳云）我吃不的了也。（正旦唱）【幺篇】他那里则是举手，我这里忍着泪眸；不敢道是厮问厮当、厮来厮去、厮掴厮揪，我如今在这里不自由。（柳云）大姐，你怎生清减了（正旦唱）你觑我皮里抽肉，你休问我可怎生骨岩岩脸儿黄瘦！（钱大尹云）耆卿，你怎生不吃酒？（柳云）我吃不的了也！（钱大尹云）罢、罢、罢，话不说不知，木不钻不透。冰不搘不寒，胆不试不苦。\"君于见机而作，不俟终日\"。耆卿何故见之晚矣！当日见足下留心于谢氏，恣意于鸣珂，耽耳目之玩，惰功名之志，是以老夫侃侃而言，使足下怏怏而别。一从贤弟去了，老夫差人打听，道贤弟临行，留下一首［定风波］词。老夫着张千唤此谢氏，张千把盏，谢氏歌唱，我着他唱那［定风波］词。我则道犯着老夫讳字，不想他将韵脚改过。老夫甚爱其才，随即乐案里除了名字，娶在我宅中为姬妾。老夫不避他人之是非，盖为贤弟之交契。若使他仍前迎新送旧，贤弟，可不辱抹了高才大名！老夫在此为理三年，治百姓水米无交，于天香秋毫不染。我则待剪了你那临路柳，削断他那出墙花，合是该二人成配偶。都因他一曲［定风波］，则为他和曲填词，移宫换羽，使老夫见贤思齐；回嗔作喜，教他冠金摇凤效宫妆，佩玉鸣鸾罢歌舞；老夫受无妄之愆，与足下了平生之愿。你不肯烟月久离金殿阁，我则怕好花输与富家郎。因此上三年培养牡丹花，专待你一举首登龙虎榜。贤弟，你试寻思波，歌妓女怎做的大臣姬妾？我想你得志呵，则怕品官不得娶娼女为妻。以此上锁鸳鸯、巢翡翠、结合欢、谐琴瑟。你则道凤台空锁镜，我将那鸾胶续断弦。我怎肯分开比翼鸟，着您再结并头莲？老夫佯推做小夫人，专待你个有志气的知心友。老夫不必多言，天香，你面陈肝胆，说兀的做甚！（诗云）拣选下锦绣红妆女，付与你银鞍白面郎。柳耆卿休错怨开封主，这的是钱大尹智宠谢天香。（柳云）嗨！多谢老兄，肯为小弟这等留心！大姐，我去之后，你怎生到得相公府中？试说一遍与我听者！（正旦唱）【哨遍】一自才郎别后，相公那帘幕里香风透。又无个交错觥筹，又无个宾客闲游饮杯酒，坐衙紧唤，乐探忙勾，唬的我难收救，只得向公厅祗候。不问我舞旋，只着我歌讴。将凤凰杯注酒尊前递，把商角调填词韵脚搜，唱到\"惨绿愁红\"。\"事事可可\"，一时禁口。【耍孩儿】相公讳字都全有，我将别韵儿轻轻换偷；即时间乐案里便除名，扬言说要结绸缪。三年甚事曾占着铺盖，千日何曾靠着枕头？相公意，难参透。我本是沾泥飞絮，倒做了不缆孤舟！【二煞】见妾身精神比杏桃，相公如何共卯酉？见天香颜色当春昼。观花不比观娇态，饮酒合当饮巨瓯。谁把清香嗅？则是深围在阑底，又何曾插个花头！（钱大尹云）张千，快收拾车马，送谢夫人到状元宅上去！（柳同旦拜谢科，云）深感相公大恩！（正旦唱）【煞尾】这天香不想艳阳天气开，我则道无情干罢休！谁想这牡丹花折入东君手，今日个分与章台路傍柳。题目柳耆卿错怨开封主正名钱大尹智宠谢天香","dynasty":"元代","title":"杂剧·钱大尹智宠谢天香"}
{"author":"关汉卿","content":"一咫尺的天南地北，霎时间月缺花飞。手执着饯行杯，眼阁着别离泪。刚道得声\"保重将息\"，痛煞煞教人舍不得。好去者，望前程万里！二忧则忧鸾孤凤单，愁则愁月缺花残。为则为俏冤家，害则害谁曾惯，瘦则瘦不似今番；恨则恨孤帏绣衾寒，怕则怕黄昏到晚。三伴夜月银筝凤闲，暖东风绣被常悭。信沉了鱼，书绝了雁，盼雕鞍万水千山。本利对相思若不还，则告与那能索债愁眉泪眼。四夜月青楼凤箫，春风翠髻金翘。雨云浓，心肠俏，俊庞儿玉软香娇。六幅湘裙一搦腰，间别来十分瘦了。五面比花枝解语，眉横柳叶长疏。想着雨和云，朝还暮，但开口只是长吁。纸鹞儿休将人厮应付，肯不肯怀儿里便许。","dynasty":"元代","title":"【双调】沉醉东风(五首)"}
{"author":"关汉卿","content":"楔子（冲末扮鲁斋郎引张龙上，诗云）花花太岁为第一，浪子丧门再没双。街市小民闻吾怕，则我是权豪势要鲁斋郎。小官鲁斋郎是也。随朝数载，谢圣恩可怜，除授今职。小官嫌官小不做，嫌马瘦不骑，但行处引的是花腿闲汉，弹弓粘竿，鹞儿小鹞，每日飞鹰走犬，街市闲行。但见人家好的玩器，怎么他倒有，我倒无，我则借三日玩看了，第四日便还他，也不坏了他的。人家有那骏马雕鞍，我使人牵来，则骑三日，第四日便还他，也不坏了他的。我是个本分的人。自离了汴梁，来到许州，因街上骑着马闲行，我见个银匠铺里一个好女子，我正要看他，那马走的快，不曾得仔细看。张龙，你曾见来么？（张龙云）比及爹有这个心，小人打听在肚里了。（鲁斋郎云）你知道他是甚么人家？（张龙云）他是个银匠，姓李，排行第四。他的个浑家生的风流，长的可喜。（鲁斋郎云）我如今要他，怎么能勾……（张龙云）爹要他也不难，我如今将着一把银壶瓶去他家整理，多与他些钱钞，与他几钟酒吃，着他浑家也吃几钟，扶上马就走。（鲁斋郎云）此计大妙！财今日收拾鞍马，跟着我银匠铺里整理壶瓶走一遭去。（诗云）推整壶瓶生巧计，拐他妻子忙逃避。总饶赶上焰摩天，教他无处相寻觅。（下）（外扮李四同旦、二徕上，云）小可许州人氏，姓李，排行第四，人口顺唤做银匠李四。嫡亲的四口儿：浑家张氏，一双儿女。厮儿叫做喜童，女儿叫做娇儿。全凭打银过其日月。今日早间开了这铺儿，看有甚么人来？（鲁斋郎引张龙上，云）小官鲁斋郎。因这壶瓶跌漏，去那银匠铺整理一整理。左右，接了马者，将交床来。（张龙云）理会的。（坐下科）（鲁斋郎云）张龙，你与我叫那银匠出来。（张龙做唤科，云）兀那银匠，鲁爷在门首叫你哩！（李四慌出跪科，云）大人，唤小人有何事干？（鲁斋郎云）你是银匠么？（李四云）小人是银匠。（鲁斋郎云）兀那李四，你休惊莫怕，你是无罪的人，你起来。（李四云）大人唤我做甚么？（鲁斋郎云）我有把银壶瓶跌漏了，你与我整理一整理，与你十两银子。（李四云）不打紧，小人不敢要偌多银子。（鲁斋郎云）你是个小百姓，我怎么肯亏你？与我整理的好，着银子与你买酒吃。（李四接壶整理科，云）整理的复旧如初。好了也，大人试看咱。（鲁斋郎云）这厮真个好手段，便似新的一般。张龙，有酒么？（张龙云）有。（鲁斋郎云）将来！赏他几杯。（做筛酒，李四连饮三杯科，云）勾了。（鲁斋郎云）你家里再有甚么人？（李四云）家里有个丑媳妇，叫出来见大人。大嫂，你出来拜大人。（旦出拜科）（鲁斋郎云）一个好妇人也！与他三钟酒吃。我也吃一钟。张龙，你也吃一钟。兀那李四，这三钟酒是肯酒；我的十两银子与你做盘缠；你的浑家，我要带往郑州去也。你不拣那个大衙门里告我去！（同旦下）（李四做哭科，云）清平世界，浪荡乾坤，拐了我浑家去了，更待干罢！不问那个大衙门里，告他走一遭去。（下）（贴旦引二徕上，云）妾身姓李，夫主姓张，在这郑州做着个六案孔目。嫡亲的四口儿家属，一双儿女，小厮唤做金郎，女儿唤做玉姐。孔目衙门中去了，这早晚敢待来也。（李四慌上，云）一心忙似箭，两脚走如飞。自家李四的便是。因鲁斋郎拐了我的浑家往郑州来了，我随后赶来。到这郑州，我要告他，不认的那个是大衙门，来到这长街市上，不觉一阵心疼；我死也，却教谁救我这性命咱？（正末扮张珪引祗候上，云）自家姓张名珪，字均玉，郑州人氏。幼习儒业，后进身为吏。嫡亲的四口儿，浑家李氏，是华州华阴县人氏，他是个医士人家女儿。生下一双儿女金郎、玉姐。我在郑州做着个六案都孔目。今日衙门中无甚事，回家里去，见一簇人闹。祗候，你看是甚么人？（祗候问云）你是什么人，倒在地上？（李四云）小人害急心疼，看看至死。哥哥可怜见，救小人一命咱！（祗候见末科，云）是一个人害急心疼，倒在地下。（正末云）我试看咱。兀那君子，为甚么倒在地下？（李四云）小人急心疼，看看至死，怎么救小人一命！（正末云）那里不是积福处？我浑家善治急心疼，领他到家中，与他一服药吃，怕做甚么！祗候人，扶他家里来。大嫂那里？（贴旦见末科，云）孔目来了也，安排茶饭你吃。（正末云）且不要茶饭。我来狮子店门首。见一人害急心疼，我领将来，你与他一服药吃，救他性命，那里不是积福处！（贴旦云）待我调药去。（做调药科，云）君子，你试吃这药。（李四吃药科，云）我吃了这药。哎哟，无事了也！多谢官人、娘子！若不是官人、娘子，那里得我这性命来？（正末云）我问君子，那里人氏，姓甚名谁？（李四云）小人姓李，排行第四，人口顺都叫李四。许州人氏，打银为生。（贴旦云）你也姓李，我也姓李，有心要认你做个兄弟，未知孔目心中肯不肯？我问孔目咱。（做问末科，云）这人也姓李，我也姓李，我有心待认他做个兄弟。孔目，意下如何？（正末云）大嫂，你主了便罢。兀那李四，你近前来，我浑家待认你做个兄弟，你意下如何？（李四云）你救了我性命，休道是做兄弟，在你家中随驴把马，也是情愿。（正末云）你便是我舅子，我浑家就是你亲姐姐一般。兄弟，你为甚么到这里？（李四云）你便是我亲姐姐、姐夫。有人欺负我来，你与我做主！（正末云）谁欺负你来，我便着人拿去，谁不知我张珪的名儿！（李四云）不是别人，是鲁斋郎强夺了我浑家去了。姐姐、姐夫，与我做主！（末做掩口科，云）哎哟，唬杀我也！早是在我这里，若在别处，性命也送了你的。我与你些盘缠，你回许州去罢。这言语你再也休提！（唱）【仙吕】【端正好】被论人有势权，原告人无门下，你便不良会可跳塔轮铡，那一个官司敢把勾头押？提起他名儿也怕。【幺篇】你不如休和他争，忍气吞声罢；别寻个家中宝、省力的浑家。说那个鲁斋郎，胆有天来大。他为臣不守法，将官府敢欺压，将妻女敢夺拿，将百姓敢蹅踏，赤紧的他官职大的忒稀诧！（下）（李四云）我这里既然近不的他，不如仍还许州去也。（下）第一折（鲁斋郎上，云）小官鲁斋郎。自从许州拐了李四的浑家，起初时性命也似爱他，如今两个眼里不待见他。我今回到这郑州，时遇清明节令，家家上坟祭扫，必有生得好的女人，我领着张龙一行步从，直到郊野外踏青走一遭去来。（下）（正末引贴旦上，云）自家张珪。时遇寒食，家家上坟。我今领着妻子，上坟走一遭去。想俺这为吏的，多不存公道，熬的出身，非同容易也呵！（唱）【仙吕】【点绛唇】则俺这令史当权；案房里面关文卷，但有半点儿牵连，那刁蹬无良善。【混江龙】休想肯与人方便，衜一片害人心，勒掯了些养家缘。（带云）听的有件事呵，（唱）押文书心情似火，写帖子勾唤如烟；教公吏勾来衙院里，抵多少\"笙歌引至画堂前\"！冒支国俸，滥取人钱，那里管爷娘冻馁，妻子熬煎？经旬间不想到家来，破工夫则在那娼楼串；则图些烟花受用，风月留连。【油葫芦】只待置下庄房买些下田，家私积有数千；那里管三亲六眷尽埋冤。逼的人卖了银头面，我戴着金头面；送的人典了旧宅院，我住着新宅院。有一日限满时，便想得重迁；怎知他提刑司刷出三宗卷，恁时节带铁锁纳赃钱。【天下乐】那其间敢\"卖了城南金谷园\"！百姓见无权，一味里掀，波家私如败云风乱卷；或是流二千，遮莫徒一年，恁时节则落的几度喘。（云）早来到坟所也。（唱）【金盏儿】觑郊原，正晴暄，古坟新土都添遍，家家化钱烈纸痛难言。一壁厢黄鹂声恰恰，一壁厢血泪滴涟涟，正是\"莺啼新柳畔，人哭古坟前。\"（贴旦云）孔目，咱慢慢耍一会家去。（鲁斋郎引张龙上，云）你都跟着我闲游去来。这一所好坟也！树木上面一个黄莺儿。小的，将弹弓来。（做打弹科）（徕儿哭云）奶奶，打破头也！（贴旦云）那个弟子孩儿，闲着那驴蹄烂爪，打过这弹子来？（正末云）这个村弟子孩儿无礼，我家坟院里打过弹子来。你敢是不知我的名儿！我出去看波。（唱）【后庭花】是谁人墙外边，直恁的没体面？我擦擦的望前去，（鲁斋郎云）张珪，你骂谁哩？（正末唱）唬的我行行的往后偃。(鲁斋郎云)你这弟子孩儿作死也！我是谁，你骂我？（正末唱）我恰便似坠深渊，把不定心惊胆战，有这场死罪愆！我今朝遇禁烟，到先茔来祭奠，饮金杯，语笑喧；他弓开时似月圆，弹发处又不偏，刚落在我面前。（鲁斋郎云）张珪，你骂我呵，不是寻死哩！（正末唱）【青哥儿】你教我如何、如何分辨？（贴旦云）是那一个不晓事弟子孩儿，打破我孩儿的头！（正末唱）省可里乱语胡言。（徕儿云）打破我头也！（正末唱）哎，你个不识忧愁小业冤！唬的我魂魄萧然，言语狂颠。谁敢迟延？我只得破步撩衣走到跟前，少不的把屎做糕糜咽。（正末做跪科）（鲁斋郎云）张珪，你怎敢骂我，你不认的我？觑我一觑，该死！你骂我，该甚么罪过？（正末云）张珪不知道是大人。若知道是大人呵，张珪那里死的是！（鲁斋郎云）君子千言有一失，小人千言有一当。他不知是我，若知是我，怎么敢骂我？不和你一般见识。这座坟是谁家的？（正末云）是张珪家的。（鲁斋郎云）消不得你请我坟院里坐一坐，敢你祖宗都得生天！（正末云）只是张珪没福消受。请大人到坟院里坐一坐。（鲁斋郎云）倒好一座坟院也．我听的有女人言语，是谁？（正末云）是张珪的丑媳妇儿。（鲁斋郎云）消不得拜我一拜？（正末云）大嫂，你来拜大人。（贴旦云）我拜他怎地？（正末云）你只依着我。（贴旦出拜）（鲁斋郎还礼科，云）一个好女子也！他倒有这个浑家，我倒无。张珪，你这厮该死，怎敢骂我？这罪过且不饶你！近前，将耳朵来：把你媳妇明日送到我宅子里来！若来迟了，二罪俱罚。小厮，将马来，我回去也。（下）（贴旦云）孔目，他是谁，你这等怕他？（正末云）大嫂，咱快收拾回家去来。（唱）【赚煞】哎，只被你巧笑倩祸机藏，美目盼灾星现；也是俺连年里时乖运蹇，可可的与那个恶那吒打个撞见，唬的我似没头鹅、热地上的蚰蜒。恰才个马头边附耳低言，一句话似亲蒙帝王宣。（做拿弹子拜科）（唱）这弹子举贤荐贤，他来的扑头扑面，明日个你团圆却教我不团圆！（下）第二折（鲁斋郎引张龙上，诗云）着意栽花花不发，等闲插柳柳成阴。谁识张珪坟院里，倒有风流可喜活观音！小官鲁斋郎，因赏玩春景，到于郊野外张珪坟前，看见树上歇着黄莺儿，我拽满弹弓，谁想落下弹子来，打着张珪家小的，将我千般毁骂。我要杀坏了他，不想他倒有个好媳妇！我着他今日不犯，明日送来。我一夜不曾睡着。他若来迟了，就把他全家尽行杀坏。张龙，门首觑者，若来时，报复我知道。（正末同贴旦上，云）大嫂，疾行动些！（贴旦云）才五更天气，你敢风魔九伯，引的我那里去？（正末云）东庄姑娘家有喜庆勾当，用着这个时辰，我和你行动些！大嫂，你先行。（贴旦先行科）（正末云）张珪，怎了也？鲁斋郎大人的言语：\"张珪，明日将你浑家，五更你便送到我府中来。\"我不送去，我也是个死；我待送去，两个孩儿久后寻他母亲，我也是个死。怎生是好也呵？（唱）【南吕】【一枝花】全失了人伦天地心，倚仗着恶党凶徒势，活支剌娘儿双拆散，生各札夫妇两分离。从来有日月交蚀，几曾见夫主婚、妻招婿？今日个妻嫁人、夫做媒，自取些奁房断送陪随，那里也羊酒、花红、缎匹？【梁州第七】他凭着恶哏哏威风纠纠，全不怕碧澄澄天网恢恢。一夜间摸不着陈抟睡，不分喜怒，不辨高低。弄的我身亡家破，财散人离，对浑家又不敢说是谈非，行行里只泪眼愁眉。你、你、你，做了个别霸王自刎虞姬，我、我、我，做了个进西施归湖范蠡，来、来、来，浑一似嫁单于出塞明妃。正青春似水，娇儿幼女成家计，无忧虑，少萦系；平地起风波二千尺，一家儿瓦解星飞！（贴旦云）俺走了这一会，如今姑娘家在那里？（正末云），则那里便是。（贴旦云）这个院宅便是？他做甚么生意，有这等大院宅？（正末唱）【牧羊关】怕不\"晓日楼台静，春风帘幕低\"。没福的怎生消得！这厮强赖人钱财，莽夺人妻室，高筑座营和寨，斜搠面杏黄旗，梁山泊贼相似，与蓼儿洼争甚的！（云）大嫂，你靠后。（正末见张龙科，云）大哥，报复一声，张珪在于门首。（张龙云）你这厮才来，你该死也！你则在这里，我报复去。（鲁斋郎云）兀那厮，做甚么？（张龙云）张珪两口儿在于门首。（鲁斋郎云）张龙，我不换衣服罢，着他过来见。（末、旦叩见科）（鲁斋郎云）张珪，怎这早晚才来？（正末云）投到安伏下两个小的，收拾了家私，四更出门，急急走来，早五更过了也。（鲁斋郎云）这等，也罢。你着那浑家近前来我看。（做看科，云）好女人也！比夜来增十分颜色。生受你，将酒来吃三杯。（正末唱）【四块玉】将一杯醇糯酒十分的吃。（贴旦云）张孔目少吃，则怕你醉了。（正末唱）更怕我酒后疏狂失了便宜。扭回身刚咽的口长吁气，我乞求得醉似泥，唤不归；（贴旦云）孔目，你怎么要吃的这等醉？（正末云）大嫂，你那里知道？（唱）我则图别离时，不记得。（贴旦云）孔目，你这般烦恼，可是为何？（正末云）大嫂，实不相瞒，如今大人要你做夫人，我特特送将你来。（贴旦云）孔目，这是甚么说话！（正末云）这也由不的我。事已至此，只得随顺他便了。（唱）【骂玉郎】也不知你甚些儿看的能当意？要你做夫人，不许我过今日，因此上急忙忙送你到他家内。（贴旦云）孔目，你这般下的也！（正末唱）这都是我缘分薄，恩爱尽，受这等死临逼。（贴旦云）你在这郑州，做个六案都孔目，谁人不让你一分？那厮甚么官职，你这等怕他，连老婆也保不的？你何不拣个大衙门，告他去？（正末云）你轻说些，倘或被他听见，不断送了我也？（唱）【感皇恩】他、他、他，嫌官小不为，嫌马瘦不骑，动不动挑人眼、剔人骨、剥人皮。（云）他便要我张珪的头，不怕我不就送去与他；如今只要你做个夫人，也还算是好的。（唱）他少甚么温香软玉，舞女歌姬！虽然道我灾星现，也是他的花星照，你的福星催。（贴旦云）孔目，不争我到这里来了，抛下家中一双儿女，着谁人照管他？兀的不痛杀我也！（正末唱）【采茶歌】撇下了亲夫主不须提，单是这小业种好孤凄。从今后谁照觑他饥时饭、冷时衣？虽然个留得亲爷没了母，只落的一番思想一番悲。（正末同旦掩泣科）（鲁斋郎云），则管里说甚么！着他到后堂中换衣服去！（贴旦云）孔目，则被你痛杀我也！（正末云）苦痛杀我也，浑家！（鲁斋郎云）张珪，你敢有些烦恼，心中舍不的么？（正末云）张珪不敢烦恼。则是家中有一双儿女，无人看管。（鲁斋郎云）你早不说。你家中有两个小的，无人照管。张龙，将那李四的浑家，梳妆打扮的赏与张珪便了。（张龙云）理会的。（鲁斋郎云）张珪，你两个小的无人照管，我有一个妹子，叫做娇娥，与你看觑两个小的。你与了我你的浑家，我也舍的个妹子酬答你。你醉了骂他，便是骂我一般；你醉了打他，便是打我一般。我交付与你，我自后堂去也。（下）（正末云）这事可怎了也？罢、罢、罢！（唱）【黄钟尾】夺了我旧妻儿，却与个新佳配，我正是\"弃了甜桃绕山寻醋梨。\"知他是甚亲戚？教喝下庭阶，转过照壁；出的宅门，扭回身体，遥望着后堂内养家的人，贤惠的妻。非今生是宿世，我则索寡宿孤眠过年岁，几时能勾再得相逢，则除是南柯梦儿里！（下）第三折（李四上，云）自家李四。因鲁斋郎夺了我浑家，赶到郑州，告不的他，又回许州来。一双儿女，不知去向。那里也难住，我且往郑州，投奔我姐姐、姐夫去也。（下）（徕儿上，云）我是张孔目的孩儿金郎，妹子玉姐，父亲、母亲人情去了，这早晚敢待来也。（正末上，云）好是苦痛也！来到家中，且看两个孩儿说些甚么？鲁斋郎，你好狠也呵！（唱）【中吕】【粉蝶儿】倚仗着恶党凶徒，害良民肆生淫欲，谁敢向他行挟细拿粗？逞刁顽全不想他妻我妇，这的是败坏风俗，那一个敢为敢做！【醉春风】空立着判黎庶受官厅，理军情元帅府，父南子北各分离，端的是苦、苦！俺夫妻千死千生，百伶百俐，怎能勾一完一聚？（徕儿去）爹爹，你来家也，俺奶奶在那里？（正末云）孩儿，你母亲便来。（叹科，云）嗨，可怎了也！（唱）【红绣鞋】怕不待打叠起千忧百虑，怎支吾这短叹长吁？（徕儿云）俺母亲怎生不见来了？（正末唱）他可便一上青山化血躯。将金郎眉甲按，把玉姐手梢扶，兀的不痛杀人也儿共女！（徕儿云）爹爹，俺母亲端的在那里？（正末云）你母亲被鲁斋郎夺去了也！（徕儿云）兀的不气杀我也！（徕气倒科）（正末救科，云）孩儿，你苏醒者！则被你痛杀我也！（张龙引旦上，云）自家张龙便是。奉着鲁斋郎大人言语，着我送小姐到这里。张珪在家么？（正末云）谁在门外？待我开门看咱。（做看科，云）呀，你来怎么？（张龙云）我奉大人言语，着我送小姐与你，休说甚么。小姐，你也休说甚么。我回去也。（下）（正末云）小姐，请进家来！两个孩儿，来拜你母亲。小姐，先前浑家止有这两个孩儿，小姐早晚看觑咱！（旦云）孔目，你但放心，都在我身上。（正末唱）【迎仙客】你把孩儿亲觑付、厮抬举。这两个不肖孩儿也有甚么福？便做道忒贤达，不狠毒。（里云）孔目，你放心，就是我的孩儿一般看成。（正末唱）看成的似玉颗神珠，终不似他娘肠肚。（李四上，云）我来到郑州。这是姐姐、姐夫家。我叫门咱（做叫门科）（正末云）谁叫门哩？我看去。（见科）（正末云）原来是舅子。你的症候，我如今也害了也！（李四云）姐姐有好药！（正末云）不是那个急心疼症候，用药医得；是你那整理银壶瓶的症候。你姐姐也被鲁斋郎夺将去了也！（李四云）鲁斋郎，你早则要了俺家两个人儿也！（正末云）舅子，我可也强似你。他与了我一个小姐，叫做娇娥。（李四云）鲁斋郎，你夺了我的浑家，草鸡也不曾与我一个。姐夫，既没了姐姐，我回许州去罢。（正末云）舅子，这个便是你姐姐一般，厮见一面，怕做甚么？（李四云）既如此，待我也见一面，我就回去。姐夫，你可休留我。（做相见各留意科）（正末云）舅子，你敢要回去么？（李四云）姐夫，则这里住倒好。（正末云）好奇怪也！（唱）【红绣鞋】他两个眉来眼去，不由我不暗暗踌躇。似这般哑谜儿教咱怎猜做？那一个心犹豫，那一个口支吾，莫不你两个有些儿曾面熟？（祗候上，云）张孔目，衙门中唤你趱文书哩。（正末云）舅子，你和你姐姐在家中，我衙门中趱文书去也。（下）（旦与李四打悲科）（李四云）娘子，你怎么到得这里？（徕儿上，云）奶奶，俺爹爹那里去了？（旦云）衙门中趱文书去了。（徕儿云）这等，俺两个寻俺爹爹去。（下）（李四云）则被你想杀我也。（正末冲上，见科，喝云）你两个待怎么？（李四同旦跪科）（正末云）他早招了也。（唱）【石榴花】早难道\"君子断其初\"，今日个亲者便为疏。人还害你待何如？我是你姐夫，倒做了姨夫。当初我医可了你病症还乡去，把你似太行山倚仗做亲属；我一脚的出宅门，你待展污俺婚姻簿，我可便负你有何辜！【斗鹌鹑】全不似管鲍分金，倒做了孙庞刖足；把恩人变做仇家，将客僧翻为寺主。自古道\"无毒不丈夫\"，他将了你的媳妇，不敢向鲁斋郎报恨雪冤，则来俺家里歹尤云殢雨。（李四云）姐夫，实不相瞒，则他便是我的浑家。改做他的妹子，与了姐夫。（正末云）谁这般道来？（唱）【上小楼】谁听你花言巧语，我这里寻根拔树。谁似你不分强弱，不识亲疏，不辨贤愚。纵是你旧媳妇、旧丈夫，依旧欢聚，可送的俺一家儿灭门绝户！（云）我一双孩儿在那里？（旦云）你去趱文书，他两个寻你去了。（正末云）眼见的所算了我那孩儿，兀的不气杀我也！（唱）【幺篇】我一时间不认的人，你两个忒做的出！空教我乞留乞良、迷留没乱、放声啼哭。这郑孔目拿定了萧娥胡做，知他那里去了赛娘、僧住？（云）罢、罢、罢！浑家被鲁斋郎夺将去了，一双儿女又不知所向。甫能得了个女人，又是银匠李四的浑家，我在这里怎生存坐？舅子，我将家缘家计，都分付与你两口儿；每月斋粮道服，休少了我的。我往华山出家去也！（李四云）姐夫，你怎生弃舍了铜斗儿家缘、桑麻地土？我扯住你的衣服，至死不放你去。（正末唱）【十二月】休把我衣服扯住，情知咱冰炭不同炉。（李四云）姐夫，这桑麻地土、宝贝珍珠，怎生割舍的？（正末唱）管甚么桑麻地土，更问甚宝贝珍珠！（李四云）姐夫，把我浑家与你罢。（正末唱）呸，不识羞闲言长语，他须是你儿女妻夫。（旦云）孔目，你与我一纸休书咱。（正末唱）【尧民歌】索甚么恩绝义断写休书？（李四云）鲁斋郎知道，他不怪我？（正末唱）鲁斋郎也不是我护身符。（李四云）俺姐姐不知在那里？（正末唱）他两行红袖醉相扶，\"美女终须累其夫\"！嗟吁，嗟吁！教咱何处居？则不如趁早归山去。（李四云）姐夫，许多家缘家计、田产物业，你怎下的都抛撇了？（正末唱）【耍孩儿】休道是\"东君去了花无主\"'，你自有莺俦燕侣。我从今万事不关心，还恋甚衾枕欢娱？不见浮云世态纷纷变，秋草人情日日疏，空教我泪洒遍湘江竹！这其间心灰卓氏，干老了相如。（李四云）俺姐姐不知在那里？（正末云）你那姐姐呵，（唱）【二煞】这其间听一声\"金缕\"歌，看两行红袖舞，常则是笙箫缭绕丫鬟簇；三杯酒满金鹦鹉，六扇屏开锦鹧鸪，反倒做他心腹。那厮有拐人妻妾的器具，引人妇女的方术。（李四云）这一年四季斋粮道服都不打紧。姐夫，你怎么出的家？还做你那六案都孔目去！（正末唱）【尾煞】再休提掌刑名都孔目，做英雄大丈夫，也只是\"野人自爱山中宿\"。眼看那幼子娇妻，我可也做不的主！（下）（李四云）姐夫去了也。娘子，我那知道还有完聚的日子！如今我两个掌着他这等家缘家计，许他的斋粮道服，须按季送去与他，不要少了他的。（诗云）我李四今年大利，全不似整壶瓶这般晦气。平空的还了浑家，又得他许多家计。（同旦下）第四折（外扮包待制引从人上，诗云）冬冬衙鼓响，公吏两边排。阎王生死殿，东岳摄魂台。老夫姓包名拯，字希文，庐州金斗郡四望乡老儿村人氏。官封龙图阁待制，正授开封府尹。奉圣人的令，差老夫五南采访。来到许州，见一儿一女，原来是银匠李四的孩儿。他母亲被鲁斋郎夺了，他爷不知所向。这两个孩儿留在身边。行到郑州，又收得两个儿女，原来是都孔目张珪的孩儿。他母亲也被鲁斋郎夺了，他爷不知所向。我将这两个孩儿也留在家中，着他习学文章。早是十五年光景，如今都应过举，得第了也。老夫将此一事，切切于心，拳拳在念。想鲁斋郎恶极罪大，老夫在圣人前奏过：有一人乃是\"鱼齐即\"，苦害良民，强夺人家妻女，犯法百端。圣人大怒，即便判了\"斩\"字，将此人押赴市曹，明正典刑。得到次日，宣鲁斋郎。老夫回奏道：\"他做了违条犯法的事，昨已斩了。\"圣人大惊道；\"他有甚罪斩了？\"老夫奏道：\"他一生掳掠百姓，强夺人家妻女，是御笔亲判'斩'字，杀坏了也。\"圣人不信，\"将文书来我看。\"岂知\"鱼齐即\"三字，\"鱼\"字下边添个\"日\"字，\"齐\"字下边添个\"小\"字，\"即\"字上边添一点。圣人见了，道：\"苦害良民，犯人鲁斋郎，合该斩首。\"被老夫智斩了鲁斋郎，与民除害。只是银匠李四、孔目张珪，不知所向。我如今着他两家孩儿，各带他两家女儿，天下巡庙烧香，若认着他父母，教他父子团圆，也是老夫阴骘的勾当。张千，你分付他两个孩儿同两个女儿，明日往云台观烧香去，老夫随后便来。（诗云）他不遵王法太疏狂，专要夺人妇女做妻房。被我中间改做\"鱼齐即\"，用心智斩鲁斋郎。(下)（净扮观主上，云）\"道可道，非常道；名可名，非常名\"。小道姓阎，道号双梅，在这云台观做着个住持。今日无事，看有甚么人来？（李四同旦儿上，云）自家李四是也。自从与俺那儿女失散了，十五年光景，知他有也无？来到这云台观里，与俺姐姐、姐夫并两家的孩儿，做些好事咱。（做见观主科，云）兀那观主，我是许州人氏，一径的来做些好事。（观主云）你做甚么好事？超度谁？（李四云）超度姐夫张珪、姐姐李氏、一双儿女金郎、玉姐；还有自己一双儿女喜童、娇儿。与你这五两银子，权做经钱，（观主云）我出家人，要他怎么？是好银子，且收下一边。看斋食，请吃了斋，与你做好事。（贴旦道扮上，云）贫姑李氏，乃张珪的浑家，被鲁斋郎夺了我去，可早十五年光景。一双儿女，不知去向，连张珪也不知有无。鲁斋郎被包待制斩了，我就舍俗出家。今日去这云台观，与张珪做些好事咱。早来到也。（做见观主科）（观主云）一个好道姑也！道姑，你从那里来？（贴旦云）我一径的来与丈夫张珪、孩儿金郎、玉姐做些好事。（李四云）谁与张珪做好事？（贴旦云）我与张过做好事。（李四云）兀的不是姐姐李氏！（相见打悲科）（贴旦云）兄弟，这妇人是谁？（李四云）这个便是你兄弟媳妇儿。姐姐，你怎生得出来？（贴旦云）包待制斩了鲁斋郎，俺都无事释放。今日来云台观，追荐你姐夫并孩儿金郎、玉姐。（李四云）我也为此事来，咱和你一同追荐者。（李徕冠带同小旦上，云）小官李喜童妹子娇儿。我母亲被鲁斋郎夺将去了，父亲不知所向。亏了包待制大人，收留俺兄妹二人，教训成人。今应过举得了头名状元。奉着包待制言语，着俺去云台观里，追荐我父母去。早来到了也。兀那住持那里？（观主云）早知相公到来，只合远接；接待不着，勿令见罪。呀，怎生带着个小姐走？（李徕云）我一径的来做些好事。（观主云）相公要追荐何人？（李徕云）追荐我父亲银匠李四。（李四云）是谁唤银匠李四？（李徕云）兀的不是我父亲！（李四云）你是谁？（李徕云）则我便是您孩儿喜童，妹子娇儿。（旦云）孩儿也，你在那里来？（李徕再说前事，悲科）（李四云）孩儿，拜你姑姑者。（做拜科）（贴旦云）这两人是谁？（李四云）这两个便是我的孩儿。（贴旦悲科．云）你一家儿都完聚了，只是俺那孔目并两个孩儿，不知在那里？（张徕冠带同小旦上，云）小官是张孔目的孩儿金郎，妹子玉姐。我母亲被鲁斋郎夺去，父亲不知所向。多亏了包待制大人，收留俺兄妹二人，教训成人，应过举，得了官也。包待制着俺云台观追荐父母去，可早来到也。住持那里？（观主云）又是一个官人，他也带着小娘子走。相公到此只甚？（张徕云）特来做些好事。（观主云）追荐那一个？（张徕云）追荐我父亲张珪，母亲李氏。（贴旦云）谁唤张珪、李氏？（张徕云）我唤来。（贴里云）你敢是金郎么？（张徕云）妹子，兀的不是母亲！（做悲科）（贴旦云）这十五年，你在那里来？（张徕云）自从母亲去了，父亲不知所向。多亏了包待制大人，将我兄妹二人教训，应过举，得了官也。今日奉包待制言语，着俺云台观追荐父母，不想得见母亲；不知俺父亲有也无？（做悲科）（李四云）姐姐，这个既是你的儿子，我把女儿娇儿，与外甥做媳妇罢。（张徕云）母亲，将妹子玉姐与兄弟为妻，做一个交门亲眷，可不好那？（贴旦云）俺两家子母怕不完聚，只是孔目不知在那里？教我如何放的下！（做悲科）（正末愚鼓简板上，诗云）身穿羊皮百衲衣，饥时化饭饱时归。虽然不得神仙做，且躲人间闲是非。想俺出家人，好是清闲也呵。（唱）【双调】【新水令】想人生平地起风波，争似我乐清闲支着个枕头儿高卧！只问你炼丹砂唐吕翁，何如那制律令汉萧何？我这里醉舞狂歌，繁花梦已参破。【风人松】利名场上苦奔波，因甚强夺？蜗牛角上争人我，梦魂中一枕南柯。不恋那三公华屋，且图个五柳婆婆。（云）俺这出家人，一年四季春夏秋冬，好是快活也呵！（唱）【甜水令】俺这里春夏秋冬，林泉兴味，四时皆可。常则是日夜宿山阿，有人相问，静里工夫，炼形打坐，笑指那落叶辞柯。【折桂令】想当初向清明日共饮金波，张孔目家世坟莹，须不是风月鸣珂。他将俺儿女夫妻，直认做了云雨巫娥。俺自撇下家缘过活，再无心缎匹缤罗你只管信口开合，絮絮聒聒；俺张孔目怎还肯缘木求鱼，鲁斋郎他可敢暴虎冯河！【雁儿落】鲁斋郎忒太过，（带云）他道：\"张珪，将你媳妇则明日五更送将来，我要！\"（唱）不是张孔目从来懦。他在那云阳市剑下分，我去那华山顶峰头卧。（云）我则道他一世儿荣华富贵，可怎生被包待制斩了，人皆欢悦。（唱）【得胜令】今日个天理竟如何？黎庶尽讴歌。再不言宋天子英明甚，只说他包龙图智慧多。鲁斋郎哥哥，自惹下亡身祸；我舍了个娇娥，早先寻安乐窝。（云）今日我去云台观散心咱。（贴旦云）李四，你看那道人，好似你姐夫。你试唤他一声咱！（李四叫科，云）张孔目！（正末回头科，云是谁叫张孔目？（做见科，云）兀的不是我浑家李氏！（贴巨云）你怎撇了我出了家？劝你还俗罢！（正末诗云）你待散时我不散，悲悲切切男儿汉。从前经过旧恩情，要我还俗呵，有如曹司翻旧案。（众云）你还了俗罢！（正未云）我修行到这个地步，如何肯再还俗？（众拜科）（正末唱）【川拨棹】不索你闹镬铎，磕着头礼拜我。（李四云）姐夫，今日咱两家夫妇儿女都完聚了，你可怎生舍的出家去？你依着我，只是还了俗者！（正末唱）谁听你两道三科，嚷似蜂窝，甜似蜜钵！我若是还了俗可未可！（贴旦云）孔目，平素你是受用的人，你为何出家？你怎生受得那苦？（正末唱）【七弟兄】你那里问我为何受寂寞，我得过时且自随缘过，得合时且把眼来合，得卧时侧身和衣卧。【梅花酒】不是我自间阔，趁浪逐波，落落拓拓，大笑呵呵。夫共妻、任摘离，儿和女、且随他。我这里、自磨陀，饮香醪、醉颜配，拚沉睡、在松萝。【收江南】呀！抵多少南华庄子鼓盆歌，乌飞兔走疾如梭，猛回头青鬓早皤皤。任傍人劝我，我是个梦中醒人，怎好又着他魔？（包待制冲上，云）事不关心，关心者乱。老夫包拯。来到这云台观，见一簇人闹，不知为甚么？（李四云）爷爷，小的是许州人银匠李四。俺姐姐被鲁斋郎强夺为妻，幸得爷爷智斩鲁斋郎，如今俺姐姐回家来了，争奈姐夫张珪出了家，不肯认他，因此小的每和他儿女在此相劝，只望爷爷做主咱！（包待制云）兀那张珪，你为何不认他？（正末云）我因一双儿女，不知所在，已是出家多年了，认他做甚么？（包待制云）张珪，你那儿女和李四的儿女，都在跟前。这十五年间，我都抬举的成人长大，都应过举，得了官也。如今将李四的女儿，与张珪的孩儿为妻；张珪的女儿，与李四的孩儿为妻，你两家做个割不断的亲眷。张珪，你快还了俗者！（词云）则为鲁斋郎苦害生民，夺妻女不顾人伦。被老夫设智斩首，方表得王法无亲。你两家夫妻重会，把儿女各配为婚。今日个依然完聚。一齐的仰荷天恩。（正末同众拜谢科）（唱）【收尾】多谢你大恩人救了咱全家祸，抬举的孩儿每双双长大，莫说他做亲的得成就好姻缘，便是俺还俗的也不误了正结果。题目三不知同会云台观正名包待制智斩鲁斋郎","dynasty":"元代","title":"杂剧·包待制智斩鲁斋郎"}
{"author":"关汉卿","content":"有日月朝暮悬，有鬼神掌着生死权，天地也，只合把清浊分辨，可怎生糊涂了盗跖颜渊：为善的受贫穷更命短，造恶的享富贵又寿延！天地也，做得个怕硬欺软，却原来也这般顺水推船。地也，你不分好歹何为地？天也，你错勘贤愚枉做天！哎，只落得两泪涟涟。","dynasty":"元代","title":"滚绣球·有日月朝暮悬"}
{"author":"关汉卿","content":"一黄召风虔，盖下丽春园。员外心坚，使了贩茶船。金山寺心事传，豫章城人月圆。苏氏贤，嫁了双知县。天，称了他风流愿。二怕见春归，枝上柳绵飞。静掩香闺，帘外晓莺啼。恨天涯锦字稀，梦才郎翠被知。宽尽衣，一搦腰肢细。痴，暗暗的添憔悴。三盼断归期，划损短金篦。一搦腰围，宽褪素罗衣。知他是甚病疾，好教人没理会，拣口儿食，陡恁的无滋味。医，越恁的难调理。四帘外风筛，凉月满闲阶。烛灭银台，宝鼎篆烟埋。醉魂儿难挣挫，精彩儿强打挨。那里每来，你取闲论诗才。咍，定光的人来赛。五你性随邪，迷恋不来也。我心痴呆，等到月儿斜。你欢娱受用别，我凄凉为甚迭！休谎说，不索寻吴越。咱，负心的教天灭！六席上樽前，衾枕奈无缘。柳底花边，诗曲已多年。向人前未敢言，自心中祷告天。情意坚，每日空相见。天，甚时节成姻眷。七膝上琴横，哀愁动离情。指下风生，潇洒弄清声。锁窗前月色明，雕阑外夜气清。指法轻，助起骚人兴，听，正漏断人初静。八红袖轻揎，玉笋挽秋千。画板高悬，仙子坠云轩。额残了翡翠钿，髻松了柳叶偏。花径边，笑捻春罗扇。搧，玉腕鸣黄金钏。九秋景堪题，红叶满山溪。松径偏宜，黄菊绕东篱。正清樽斟泼醅，有白衣劝酒杯。官品极，到底成何济！归，学取他渊明醉。十笑语喧哗，墙内甚人家？度柳穿花，院后那娇娃。媚孜孜整绛纱，颤巍巍插翠花。可喜煞，巧笔难描画。他，困倚在秋千架。","dynasty":"元代","title":"【双调】碧玉箫(十首)"}
{"author":"关汉卿","content":"书所见鬓鸦，脸霞，屈杀将陪嫁。规模全是大人家，不在红娘下。笑眼偷瞧，文谈回话，真如解语花。若咱得他，倒了葡萄架。","dynasty":"元代","title":"【中吕】朝天子"}
{"author":"关汉卿","content":"因他别后，恹恹消瘦。粉褪了雨后桃花，带宽了风前杨柳。这相思怎休？这相思怎休？害得我天长地久，难禁难受！泪痕流，滴破芙蓉面，却似珍珠断线头。【不是路】万种风流，今日番成一段愁。泪盈眸，云山满目恨悠悠。谩追求，情如柳絮风前斗，性似桃花逐水流。沉吟久，因他数尽残更漏，恁般僝僽！恁般僝僽！【木丫叉】雾锁秦楼，雾锁秦楼。云迷楚岫，御沟红叶空流。偷香韩寿，锦帐中枉自绸缪，蹙破两眉头。小蛮腰瘦如杨柳，浅淡樱桃樊素口。空教人目断去时舟，又不知风流浪子，何处温柔。【幺篇】月下砧声幽，月下砧声幽，风前笛奏。断肠声无了无休，捣碎我心头。又加上一场症候，顿使我愁不寐，襄王梦雨散云收。【余文】薄情忘却神前咒，一度思量一度愁，把往日恩情付水流。","dynasty":"元代","title":"【仙吕】桂枝香"}
{"author":"关汉卿","content":"第一折（孛老上，云）老汉来到这长街市上，替三个孩儿买些纸笔。走的乏了，且坐一坐歇息咱。（净扮葛彪上，诗云）有权有势尽着使，见官见府没廉耻。若与小民共一般，何不随他带帽子？自家葛彪是也。我是个权豪势要之家，打死人不偿命，时常的则是坐牢。今日无甚事，长街市上闲耍去咱。（做撞孛老科，云）这老子是甚么人，敢冲着我马头？好打这老驴！（做打孛老死科，下）（葛彪云）这老子诈死赖我，我也不怕；只当房檐上揭片瓦相似，随你那里告来。（下）（副末扮地方上，云）王大、王二、王三在家么？（王大兄弟上，云）叫怎的？（地方云）我是地方，不知甚么人打死你父亲在长街上哩！（王大兄弟云）是真实？母亲，祸事了也！（哭科，王三云）我那儿也，打死俺老子！母亲快来！（正旦上，云）孩儿，为甚么大惊小怪的？（王三云）不知是谁打死了俺父亲也！（正旦云）呀，可是怎地来？（唱）【仙吕】【点绛唇】仔细寻思，两回三次，这场蹊跷事。走的我气咽声丝，恨不的两肋生双翅。【混江龙】俺男儿负天何事？拿住那杀人贼，我乞个罪名儿。他又不曾身耽疾病，又无甚过犯公私。若是俺软弱的男儿有些死活，索共那倚势的乔才打会官司！我这里急忙忙过六街、穿三市，行行里挠腮撧耳、抹泪揉眵。（做行见尸哭科，唱）【油葫芦】你觑那着伤处一埚青间紫，可早停着死尸。你可便从来忧念没家私，昨朝怎晓今朝死，今日不知来日事。血模糊污了一身，软答剌冷了四肢，黄甘甘面色如金纸，干叫了一炊时。【天下乐】救不活将咱没乱死！咱家私、自暗思，到明朝若是出殡时，又没他一陌纸，空排着三个儿，这正是家贫也显孝子。（王大兄弟云）母亲，人都说是葛彪打杀了俺父亲来。俺如今寻见那厮，扯到官偿命来！（下）（正旦唱）【那吒令】他本是太学中殿试，\"怎想他拳头上便死？今日个则落得长街上检尸。更做道见职官，俺是个穷儒士，也索称词。（葛彪上，云）自家葛彪。饮了几杯酒，有些醉了也。且回家中去来。（王大兄弟上，云）兀的不是那凶徒？拿住这厮！（做拿住科，云）是你打死俺父亲来？（葛彪云）就是我来，我不怕你！（正旦唱）【鹊踏枝】若是俺到官时，和您去对情词，使不着国戚皇亲、玉叶金枝；便是他龙孙帝子，打杀人要吃官司！（王大兄弟打葛死料，兄弟云）这凶徒装醉不起来。（正旦云）我试问他。（问科，云）哥哥，俺老的怎生撞着你，你就打死他？你如何推醉睡在地下不起来？则这般干罢了？你起来，你起来！呀，你兄弟可不打杀他也？（王三云）好也，我并不曾动手。（正旦云）可怎了也！（唱）【寄生草】你可便斟量着做，似这般甚意儿？你三人平昔无瑕疵，你三人打死虽然是，你三人倒惹下刑名事。则被这清风明月两闲人，送了你玉堂金马三学士。（做指葛彪科，唱）【金盏儿】想当时，你可也不三思？似这般逞凶撒泼干行止，无过恃着你有权势、有金资。则道是长街上妆好汉，谁想你血泊内也停尸！正是\"将军着痛箭，还似射人时\"。（王大兄弟云）这事少不的要吃官司。只是咱家没有钱钞，使些甚么？（正旦唱）【醉中天】咱每日一瓢饮、一箪食，有几双箸、几张匙；若到官司使钞时，则除典当了闲文字。（带云）便这等，也不济事。（唱）你合死呵今朝便死。虽道是杀人公事，也落个孝顺名儿。（净扮公人上，云）休教走了，拿住这杀人贼者！（正旦唱）【金盏儿】苦孜孜，泪丝丝，这场灾祸从天至，把俺横拖倒拽怎推辞！一壁厢碜可可停着老子，一壁厢眼睁睁送了孩儿。可知道\"福无重受日，祸有并来时\"。（公人云）杀人事，不同小可。咱见官去来。（正旦悲科，云）儿也！（唱）【后庭花】再休想跳龙门、折桂枝，少不得为亲爷遭横死。从来个人命当还报，料应他天公不受私。（带云）儿也，（唱）不由我不嗟咨，几回家看视，现如今拿住尔，到公庭责口词，下脑箍使拶子，这其间痛怎支？【柳叶儿】怕不待的一确二，早招承死罪无辞。（带云）儿也，（唱）你为亲爷雪恨当如是，便相次赴阴司，也得个孝顺名儿。（祗候云）快见官去罢。（正旦云）儿也，你每做下这事，可怎了也！（王大兄弟云）母亲，可怎了也？（正旦唱）【赚煞】为甚我教你看诗书、习经史？俺待学孟母三移教子。不能勾金榜上分明题姓氏，则落得犯由牌书写名儿。想当时，也是不得已为之。便做道审得情真，奏过圣旨，只不过是一人处死；须断不了王家宗祀，那里便灭门绝户了俺一家儿？（同下）第二折（张千领祗候排衙科，喝云）在衙人马平安！喏！（外扮包待制上，诗云）咚咚衙鼓响，公吏两边排。阎王生死殿，东岳摄魂台。老夫姓包名拯字希文，庐州金斗那四望乡老儿村人也。官拜龙图阁待制学士，正授开封府尹。今日升厅，坐起早衙。张千、分付司房，有合签押的文书，将来老夫签押。（张千云）六房吏典，有甚么合签押的文书？（内应科）（张千云）可不早说！早是酸枣县解到一起偷马贼赵顽驴。（包待制云）与我拿过来！(祗候押犯人跪科)(包待制云)开了那行枷者！兀那小厮，你是赵顽驴，是你偷马来？（犯人云）是小的偷马来。（包待制云）张千，上了长枷，下在死囚牢里去。（押下）（包待制云）老夫这一会儿困倦。张千，你与六房吏典，休要大惊小怪的，老夫暂时歇息咱。（张千云）大小属官，两廊吏典，休要大惊小怪的，大人歇息哩！（包做伏案睡做梦科，云）老夫公事操心，那里睡的到眼里？待老夫闲步游玩咱。来到这开封府厅后一个小角门，我推开这门。我试看者，是一个好花园也。你看那百花烂漫，春景融和。兀那花丛里一个撮角亭子，亭子上结下个蜘蛛罗网，花间飞将一个蝴蝶儿来，正打在网中。（诗云）包拯暗暗伤怀，蝴蝶曾打飞来。休道人无生死，草虫也有非灾。呀，蠢动含灵，皆有佛性。飞将一个大蝴蝶来，救出这蝴蝶去了。呀，又飞了一个小蝴蝶打在网中，那大蝴蝶必定来救他。……好奇怪也！那大蝴蝶两次三番只在花丛上飞，不救那小蝴蝶，扬长飞去了。圣人道：\"恻隐之心，人皆有之。\"你不救，等我救。（做放科）（张千云）喏，午时了也。（包待制做醒科，诗云）草虫之蝴蝶，一命在参差。撇然梦惊觉，张千报午时。张千，有甚么应审的罪囚，将来我问。（张千云）两房吏典，有甚么合审的罪囚，押上勘问。（内应科）（张千云）喏，中牟县解到一起犯人，弟兄三人，打死平人葛彪。（包待制云）小县百姓，怎敢打死平人？解到也未？（张千云）解到了也。（包待制云）与我一步一棍，打上厅来。（解子押王大兄弟上，正旦随上，唱）【南吕】【一枝花】解到这无人情御史台，元来是有官法开封府。把三个未发迹小秀士，生扭做吃勘问死囚徒。空教我意下踌躇，把不定心惊惧，赤紧的贼儿胆底虚。教我把罪犯私下招承，不比那小去处官司孔目。【梁州第七】这开封府王条清正，不比那中牟县官吏糊涂。扑咚咚阶下升衙鼓，唬的我手忙脚乱，使不得胆大心粗；惊的我魂飞魄丧，走的我力尽筋舒。这公事不比寻俗，就中间担负公徒。嗨、嗨、嗨，一壁厢老夫主在地停尸；更、更、更，赤紧地子母每坐牢系狱；呀、呀、呀，眼见的弟兄每受刃遭诛。早是怕怖，我向这屏墙边侧耳偷睛觑：谁曾见这官府？则今日当厅定祸福，谁实谁虚？（正旦同众见官跪科，张千云）犯人当面。（包待制云）张千，开了行枷，与那解子批回去。（做开枷科）（王三云）母亲、哥哥，咱家去来。（包待制云）那里去？这里比你那中牟县那！张千，这三个小厮是打死人的，那婆子是甚么人？必定是证见人；若不是呵，敢与这小厮关亲？兀那婆子，这两个是你甚么人？（正旦云）这两个是大孩儿。（包待制云）这个小的呢？（正旦云）是我第三的孩儿。（包待制云）噤声！你可甚治家有法？想当日孟母教子，居必择邻；陶母教子，剪发待宾；陈母教子，衣紫腰银。你个村妇教子，打死平人。你好好的从实招了者！（正旦唱）【贺新郎】孩儿每万千死罪犯公徒。那厮每情理难容，俺孩儿杀人可恕。俺穷滴滴寒贱为黎庶，告爷爷与孩儿每做主。这三个自小来便学文书，他则会依经典、习礼义，那里会定计策、厮亏图？百般的拷打难分诉。岂不闻\"三人误大事，六耳不通谋\"？（包待制云）不打不招。张千，与我加力打者！（正旦悲科，唱）【隔尾】俺孩儿犯着徒流绞斩萧何律，枉读了恭俭温良孔圣书。拷打的浑身上怎生觑！打的来伤筋动骨，更疼似悬头刺股。他每爷饭娘羹，何曾受这般苦！（包待制云）三个人必有一个为首的。是谁先打死人来？（王大云）也不于母亲事，也不干两个兄弟事，是小的打死人来。（王二云）爷爷，也不干母亲事，也不干哥哥、兄弟事，是小的打死人来。（王三云）爷爷，也不干母亲事，也不干两个哥哥事，是他肚儿疼死的，也不于我事。（正旦云）并不干三个孩儿事。当时是皇亲葛彪先打死妾身夫主，妾身疼忍不过，一时乘忿争斗，将他打死。委的是妾身来！（包待制云）胡说！你也招承，我也招承，想是串定的。必须要一人抵命。张千，与我着实打者！（正旦唱）【斗虾蟆】静巉巉无人救，眼睁睁活受苦，孩儿每索与他招伏。相公跟前拜复：那厮将人欺侮，打死咱家丈夫。如今监收媳妇，公人如狼似虎，相公又生嗔发怒。休说麻槌脑箍，六问三推不住；勘问有甚数目，打的浑身血污！大哥声冤叫屈，官府不由分诉；二哥活受地狱，疼痛如何担负；三哥打的更毒，老身牵肠割肚。这壁厢那壁厢犹犹豫豫，眼眼厮觑；来来去去，啼啼哭哭。则被你打杀人也待制龙图！可不道\"儿孙自有儿孙福\"！难吞吐，没气路，短叹长吁；愁肠似火，雨泪如珠。（包待制云）我试看这来文咱。（做看科，云）中牟县官好生糊涂！如何这文书上写着\"王大、王二、王三打死平人葛彪？\"这县里就无个排房吏典？这三个小厮必有名讳；便不呵，也有个小名儿。兀那婆子，你大小厮叫做甚么？（正旦云）叫做金和。（包待制云）第二的小厮叫做甚么？（正旦云）叫做铁和。（包待制云）这第三个呢？（正旦云）叫做石和。（王三云）尚！(包待制云)甚么尚？（王三云）石和尚。（包待制云）嗨，可知打死人哩！庶民人家，取这等刚硬名字！敢是金和打死人来？（正旦唱）【牧羊关】这个是金呵，有甚么难熔铸？（包待制云）敢是石和打死人来？（正旦唱）这个石呵，怎做的虚？（包待制云）敢是铁和打死人来？（正旦唱）这个便是铁呵，怎当那官法如炉？（包待制云）打这赖肉顽皮。（正旦唱）非干是孩儿每赖肉顽皮，委的衔冤负屈。（包待制云）张千，便好道\"杀人的偿命，欠债的还钱\"。把那大的小厮，拿出去与他偿命。（正旦唱）眼睁睁难搭救，簇拥着下阶除。教我两下里难顾瞻，百般的没是处。（云）包待制爷爷，好葫芦提也！（包待制云）我着那大的儿子偿命，兀那婆子说甚么？（张千云）那婆子手扳定枷梢说：包待制爷爷葫芦提。（包待制云）那婆子他道我葫芦提？与我拿过来！（正旦跪料）（包待制云）着你大儿子偿命，你怎生说我葫芦提？（正旦云）老婆子怎敢说大人葫芦提，则是我孩儿孝顺，不争杀坏了他，教谁人养活老身？（包待制云）既是他母亲说大小厮孝顺，又多邻家保举，这是老夫差了。留着大的养活他。张千，着第二的偿命。（正旦唱）【隔尾】一壁厢大哥行牵挂着娘肠肚，一壁厢二哥行关连着痛肺腑。要偿命，留下孩儿，宁可将婆子去。似这般狠毒，又无处告诉，手扳定枷梢叫声儿屈。（云）包待制爷爷好葫芦提也！（包待制云）又做甚么大惊小怪的？（张千云）那婆子又说老爷葫芦提。（包待制云）与我拿过来！（正旦跪科）（包待制云）兀那婆子，将你第二的小厮偿命，怎生又说我葫芦提？（正旦云）怎敢说爷爷葫芦提，则是第二的小厮会营运生理，不争着他偿命，谁养活老婆子？（包待制云）着大的偿命，你说他孝顺；着第二的偿命，你说他会营运生理；却着谁去偿命？（王三自带枷科）（包待制云）兀那厮做甚么？（王三云）大哥又不偿命，二哥又不偿命，眼见的是我了，不如早做个人情。（包待制云）也罢。张千，拿那小的出去偿命。（做推转科）（包待制云）兀那婆子，这第三的小厮偿命，可中么？（正旦云）是了。可不道\"三人同行小的苦\"。他偿命的是。（包待制云）我不葫芦提么？（正旦云）爷爷不葫芦提。（包待制云）噤声！张千，拿回来！争些着婆子瞒过老夫。眼前放着个前房后继，这两个小厮，必是你亲生的；这一个小厮，必是你乞养来的螟蛉之子，不着疼热，所以着他偿命。兀那婆子，说的是呵，我自有个主意；说的不是呵，我不道饶了你哩！（正旦云）三个都是我的孩儿，着我说些甚么？（包待制云）你若不实说，张千，与我打着者！（正旦云）大哥、二哥、三哥，我说则说，你则休生分了。（包待制云）这大小厮，是你的亲儿么？（正旦唱）【牧羊关】这孩儿虽不曾亲生养，却须是咱乳哺。（包待制云）这第二的呢？（正旦唱）这一个偌大小，是老婆子抬举。（包待制云）兀那小的呢？（正旦打悲科，唱）这一个是我的亲儿，这两个我是他的继母。（包待制云）兀那婆子，近前来。你差了也，前家儿着一个偿命，留着你亲生孩儿养活你可不好那！（正旦云）爷爷差了也！（唱）不争着前家儿偿了命，显得后尧婆忒心毒。我若学嫉妒的桑新妇，不羞见那贤达的鲁义姑！（包待制云）兀那婆子，你还着他三人心服，果是谁打死人来？（正旦唱）【红芍药】浑身是口怎支吾？恰似个没嘴的葫芦。打的来皮开肉绽损肌肤，鲜血模糊，恰浑似活地狱。三个儿都教死去。你都官官相为倚亲属，更做道国戚皇族。（做打悲科，唱）【菩萨梁州】大哥罪犯遭诛，二哥死生别路，三哥身归地府，干闪下我这老孽身躯！大哥孝顺识亲疏，二哥留下着当门户，第三个哥哥休言语，你偿命正合去。常言道\"三人同行小的苦\"，再不须大叫高呼。（包待制云）听了这婆子所言，方信道\"良贾深藏若虚，君子盛德，容貌惹愚\"。这件事，老夫见为母者大贤，为子者至孝。为母者与陶孟同列，为子者与曾闵无二。适间老夫昼寐，梦见一个蝴蝶坠在蛛网中，一个大蝴蝶来救出；次者亦然；后来一小蝴蝶亦坠网中，大蝴蝶虽见不救，飞腾而去。老夫心存恻隐，救这小蝴蝶出离罗网。天使老夫预知先兆之事，救这小的之命。（词云）恰才我依条犯法分轻重，不想这分外却有别词讼。杀死平人怎干休？莫言罪律难轻纵。先教长男赴云阳，为言孝顺能供奉。后教次子去餐刀，又言营运充日用。我着那最小的幼男去当刑，他便欢喜紧将儿发送。只把前家儿子苦哀矜，倒是自己亲儿不悲痛。似此三从四德可褒封，贞烈贤达宜请俸。忽然省起这事来，天使游魂预惊动。三个草虫伤蛛丝，何异子母官司向谁控。三番继母弃亲儿，正应着午时一枕蝴蝶梦。张千，把一干人都下在死囚牢中去！（正旦慌向前扯科，唱）【水仙子】则见他前推后拥厮揪捽，我与你扳住枷梢高叫屈。眼睁睁有去路无回路，好教我百般的没是处。这窝儿便死待如何？好和弱随将去，死共活拦当住，我只得紧指住在服。（张千推旦科，押三人下）（正旦唱）【黄钟尾】包龙图往常断事曾着数，今日为官忒慕古。枉教你坐黄堂、带虎符，受荣华、请俸禄。俺孩儿好冤屈，不睹事下牢狱。割舍了待泼做：告都堂、诉省部；撅皇城、打怨鼓；见銮舆、便唐突。呆老婆唱今古，又无人肯做主，则不如觅死处，眼不见鳏寡孤独；也强如没归着，痛煞煞、哭啼啼、活受苦！（下）（包待制云）张千，你近前来，可是恁的……（张千云）可是中也不中？（包待制云）贼禽兽，我的言语，可是中也不中！（诗云）我扶立当今圣明主，欲播清风千万古。这些公事断不开，怎坐南衙开封府。（同下）第三折（张千同李万上，诗云）手执无情棒，怀揣滴泪钱。晓行狼虎路，夜伴死尸眠。自家张千便是。有王大、王二、王三下在死囚牢中。与我拿将他三人出来！（王大、王二上，云）哥哥可怜见！（张千云）别过枷梢来，打三下杀威棒！（打三下科，云）那第三个在那里？（王三上，云）我来了！（张千云）李万，抬过押床来，丢过这滚肚索去扯紧着！（做扯科，三人叫科。张千云）李万，你家去吃饭，我看着。则怕提牢官来。（李万下）（正旦上，云）我三个孩儿都下在死囚牢中，我叫化了些残汤剩饭，送与孩儿每吃去。（唱）【正宫】【端正好】遥望着死囚牢，恰离了悲田院，谁敢道半步俄延！排门儿叫化都寻遍，讨了些泼剩饭和杂面。【滚绣球】俺孩儿本思量做状元，坐琴堂、请俸钱。谁曾遭这般刑宪，又不曾犯\"五刑之属三千\"。我不肯吃、不肯穿，烧地卧、炙地眠，谁曾受这般贫贱！正按着陈婆婆古语常言，他须\"不求金玉重重贵，却甚儿孙个个贤\"，受煞熬煎。（做到牢门科，云）这里是牢门首，我拽动这铃索者。（张千云）则怕是提牢官来。我开开这门，看是谁拽动铃索来？（正旦云）是我拽来。（张打科，云）老村婆子，这是你家里！你来做甚么？（正旦云）我与三个孩儿送饭来。（张千云）灯油钱也无，冤苦钱也无；俺吃着死囚的衣饭，有钞将些来使；（正旦云）哥哥可怜见，一个老的被人打死了，三个孩儿又在死囚牢内，老身吃了早晨，无了晚夕，前街后巷叫化了些残汤剩饭，与孩儿每充饥。哥哥只可怜见！（唱）【倘秀才】叫化的剩饭重煎再煎，补衲的破袄儿翻穿了正穿。（云）哥哥，则这件旧衣服送你罢！（唱）有这个旧褐袖，与哥哥且做些冤苦钱。（张千云）我也不要你的。（正旦唱）谢哥哥相觑当，厮周全，把孩儿每可怜。（张千云）罪已问定也，救不的了。（正旦唱）【脱布衫】争奈一家一计，肠肚萦牵；一上一下，语话熬煎；一左一右，把孩儿顾恋；一捋一把，雨泪涟涟。【醉太平】数说起罪愆，委实的衔冤，我这里烦烦恼恼怨青大，告哥哥可怜。他三个足丢没乱眼脑剔抽秃刷转，依柔乞煞手脚滴羞笃速战；迷留没乱救他叫破俺喉咽，气的来前合后偃。（张千云）放你进来，我掩上这门。（正旦进见科，云）兀的不是我孩儿！（做悲科）（王大云）母亲，你做甚么来？（正旦云）我与你送饭来。（正旦向张千云）哥哥，怎生放我孩儿吃些饭也好！（张千云）你没手？兀那婆子，喂你那孩儿。（正旦喂王大、王二科，唱）【笑和尚】我、我、我两三步走向前，将、将、将把饭食从头劝，我、我、我一匙匙都抄遍；你、你、你胡噎饥，你、你、你润喉咽。（王三云）娘也，我也吃些儿。（正旦唱）石和尚好共歹一口口刚刚咽。（旦做倾饭料，云）大哥，这里有个烧饼，你吃，休教石和看见。二哥，这里有个烧饼，你吃，休教石和看见。（唱）【叨叨令】叫化的些残汤剩饭，那里有重罗面！你不想堂食玉酒琼林宴，想当初长枷钉出中牟县，却不道布衣走上黄金殿。兀的不苦杀人也么哥！兀的不苦杀人也么哥！告你个提牢押狱行方便。（云）大哥，我去也，你有甚么说话？（王大云）母亲，家中有一本《论语》，卖了替父亲买些纸烧。(正旦云）二哥，你有甚么话说？（王二云）母亲，我有一本《孟子》，卖了替父亲做些经忏。（王三哭云）我也没的吩咐你，你把你的头来，我抱一抱。（正旦出科）（张千云）兀那婆子，你要欢喜么？（正旦云）我可知要欢喜哩！（张千入牢科，云）那个是大的？（王大云）小人是大的。（张千云）放水火！（王大做出科）（张千云）兀那婆子，你这大的孝顺，保领出去养活你，你见了这大的儿子，你欢喜么？（正旦云）我可知欢喜哩！（张千云）我着你大欢喜！（做入牢科，云）那个是第二的？（王二云）小人便是。（张千云）起来，放水火！（做放出科）（张千云）兀那婆子，再与你这第二的，能营运养活你。（正旦云）哥哥，那第三个孩儿呢？（张千云）把他盆吊死，替葛彪偿命去。明日早墙底下来认尸。（正旦悲科，唱）【上小楼】将两个哥哥放免，把第三的孩儿推转；想着我咽苦吞甘，十月怀耽，乳哺三年。不争教大哥哥、二哥哥身遭刑宪，教人道桑新妇不分良善。【幺篇】你本待冤报冤，倒做了颠倒颠。岂不闻杀人偿命，罪而当刑，死而无怨。（做看王三科，唱）若是我两三番将他留恋，教人道后尧婆两头三面。（王大、王二云）母亲，我怎舍得兄弟也！（正旦云）大哥、二哥家去来，休烦恼者！（唱）【快活三】眼见的你两个得生天，单则你小兄弟丧黄泉。（做觑王三悲科，唱）教我扭回身，忍不住泪涟涟。（王大、王二悲科）（正旦云）罢、罢、罢，但留的你两个呵，（唱）他便死也我甘心情愿。【朝天子】我可便可怜孩儿忒少年，何日得重相见？不争将前家儿身首不完全，枉惹得后代人埋怨。我这里自推自攧到三十余遍，畅好是苦痛也么天！到来日一刀两段，横尸在市廛，再不见我这石和面。【尾煞】做爷的不曾烧一陌纸钱，做儿的又当了罪愆，爷和儿要见何时见？若要再相逢一面，则除是梦儿中咱子母团圆。（王大、王二随下）（王三云）张千哥哥，我大哥、二哥都那里去了？（张千云）老爷的言语，你大哥、二哥都饶了，着养活你母亲去；只着你替葛彪偿命。（王三云）饶了我两个哥哥，着我偿命去，把这两面枷我都带上。只是我明日怎么样死？（张千云）把你盆吊死，三十板高墙丢过去。（王三云）哥哥，你丢我时放仔细些，我肚子上有个疖子哩！（张千云）你性命也不保，还管你甚么疖子！（王三唱）【端正好】腹揽五车书，（张千云）你怎么唱起来？（王三云）是曲尾。（唱）都是些《礼记》和《周易》。眼睁睁死限相随，指望待为官为相身荣贵，今日个毕罢了名和利。【滚绣球】包待制比问牛的省气力，俺父亲比那教子的少见识，俺秀才每比那题桥人无那五陵豪气。打的个遍身家鲜血淋漓，包待制又葫芦提，令史每装不知。两边厢列着祗候人役，貌堂堂都是一伙洒肏娘的！隔牢撺彻墙头去，抵多少平空寻觅上天梯。(带云)张千，（唱）等我肏你奶奶歪屄！（张千随下）第四折（王三背赵顽驴尸上，伏定）（王大、王二上，云）咱同母亲寻三哥尸首去来。母亲行动些！（正旦上，云）听的说石和孩儿盆吊死了，他两个哥哥抬尸首去了。我叫化了些纸钱，将着柴火燃埋孩儿去呵！（唱）【双调】【新水令】我从未拔白悄悄出城来，恐怕外人知大惊小怪。我叫化的乱烘烘一陌纸，拾得粗坌坌几根柴。俺孩儿落不得席卷椽抬，谁想有这一解！（打悲科，云）孩儿呵！（唱）【驻马听】想着你报怨心怀，和那横死爷相逢在分界牌。（带云）若相见时呵，（唱）您两个施呈手策，把那杀人贼推下望乡台！黑洞洞天色尚昏霾，静巉巉迥野荒郊外，隐隐似有人来，觑绝时教我添惊骇。（王大、王二背尸上，云）母亲那里？这不是三哥尸首？（旦做认悲科，唱）【夜行船】慌急列教咱观了面色，血模糊污尽尸骸。我与你慌解下麻绳，急松开衣带，您疾忙向前来扶策。【挂玉钩】你与我揪住头心掐下颏，我与你高阜处招魂魄。石和哎，贪慌处将孩儿落了鞋，你便叫煞他、怎得他瞅睬？空教我闷转加、愁无奈，只落得哭哭啼啼、怨怨哀哀。（带云）石和孩儿呵！（唱）【沽美酒】我将这老精神强打拍，小名儿叫的明白，你个孝顺的石和安在哉？则被他抛杀您奶奶，教我空没乱把地皮掴。【太平令】空教我哭啼啼自敦自摔，百般的唤不回来。也是我多灾多害，急煎煎不宁不耐。（云）石和孩儿呵！（王三上，应云）我在这里！（正旦唱）教我左猜、右猜，不知是那里应来？呀，莫不是山精水怪！（王三上，云）母亲，孩儿来了。（正旦慌科，云）有鬼，有鬼！（王三云）母亲休怕，是石和孩儿，不是鬼。（正旦唱）【风人松】我前行他随后赶将来，唬的我撧耳挠腮。教我战笃速忙把孩儿拜，我与你收拾垒七修斋。（王三云）母亲，我是人。（正旦唱）不是鬼疾言个皂白，怎免得这场灾？（王三云）包爷爷把偷马贼赵顽驴盆吊死了，着我拖他出来，饶了你孩儿也。（正旦唱）【川拨棹】这场灾，一时间命运衰；早则解放愁怀，喜笑盈腮。我则道石沉大海！（云）大哥、二哥，您两个管着甚么哩？（唱）这言语休见责。（云）您两个好不仔细。抬这尸首来做甚？（唱）【殿前欢】孩儿，你也合把眼睁开，却把谁家尸首与我背将来？也不是提鱼穿柳欢心大，也不是鬼使神差。虽然道死是他命该，你为甚无妨碍？（王三云）孩儿知道没事，是包爷爷吩咐教我背出来的。（正旦唱）常言道\"老实的终须在\"！把错抬的尸首，你与我土内藏埋。（包待制冲上，云）你怎生又打死人？（正旦慌科）（包待制云）你休慌莫怕。他是偷马的赵顽驴，替你偿葛彪之命。你一家儿都望阙跪者，听我下断：（词云）你本是龙袖娇民，堪可为报国贤臣。大儿去随朝勾当，第二的冠带荣身。石和做中牟县令，母亲封贤德夫人。国家重义夫节妇，更爱那孝子顺孙。今日的加官赐赏，一家门望阙沾恩。（正旦同三儿拜谢科，云）万岁，万岁，万万岁！（唱）【水仙子】九重天飞下纸赦书来，您三下里休将招状责，一齐的望阙疾参拜。愿的圣明君千万载，更胜如枯树花开。捱了些脓血债，受彻了牢狱灾，今日个苦尽甘来。【鸳鸯煞】不甫能黑漫漫填满这沉冤海，昏腾腾打出了迷魂寨；愿待制位列三公，日转千阶。畅道娘加做贤德夫人，儿加做中牟县宰，赦得俺一家儿今后都安泰。且休提这恩德无涯，单则是子母团圆，大古里彩！题目葛皇亲挟势行凶横赵顽驴偷马残生送正名王婆婆贤德抚前儿包待制三勘蝴蝶梦","dynasty":"元代","title":"杂剧·包待制三勘蝴蝶梦"}
{"author":"关汉卿","content":"骋怀花月酒家楼，可追欢亦可悲秋。悲欢聚散为常事，明眸皓齿，歌莺舞燕，各逞温柔。【幺】人俊惜风流，欠前生酒病花愁。尚还不彻相思债，携云挈雨，批风切月，到处绸缪。【催拍子】爱共寝花间锦鸠，恨孤眠水上白鸥。月宵花昼，大筵排回雪韦娘，小酌会窃香韩寿。举觞红袖，玉纤横管，银甲调筝，酒令诗筹。曲成诗就，韵协声律，情动魂消，腹稿冥搜，美恩当受。水仙山鬼，月妹花妖，如还得遇，不许干休，会埋伏未尝泄漏。【幺】群芳会首，繁英故友，梦回时绿肥红瘦。荣华过可见疏薄，财物广始知亲厚。慕新思旧，簪遗佩解，镜破钗分，蜂妒蝶羞。恶缘难救，痼疾常发，业贯将盈，努力呈头。冷餐重馏，口刀舌剑。吻槊唇枪，独攻决胜，混战无忧，不到得落人奸彀。【尾】展放征旗任谁走，庙算神谟必应口。一管笔在手，敢搦孙吴兵斗。","dynasty":"元代","title":"【大石调】青杏子_骋怀"}
{"author":"关汉卿","content":"楔子（孤、夫人上，云了）（打唤了）（正旦扮引梅香上了）（见孤科）（孤云了）（情理打别科）（把盏科，云）父亲年纪高大，鞍马上小心咱。（孤云了）（正旦做掩泪科，唱）【仙吕】【赏花时】卷地狂风吹塞沙，映日疏林啼暮鸦。满满的捧流霞，相留得半霎，咫尺隔天涯。【幺篇】行色一鞭催瘦马。（孤云了）（正旦唱）你直待白骨中原如卧麻。虽是这战伐，负着个天摧地塌，是必想着俺子母每早来家。（下）（孤、夫人云了）第一折（末、小旦云了）（打救外了）（正旦共夫人相逐慌走上了）（夫人云了）怎想有这场祸事！（做住了，唱）【仙吕】【点烽唇】锦绣华夷，忽从西北天兵起。觑那关口城池，马到处成平地。【混江龙】许来大中都城内，各家烦恼各家知。且说君臣分散，想俺父子别离。遥想着尊父东行何日还？又随着车驾、车驾南迁甚日回？（夫人云了）（正旦做嗟叹科）这青湛湛碧悠悠天也知人意，早是秋风飒飒，可更暮雨凄凄。【油葫芦】分明是风雨催人辞故国，行一步一叹息。两行愁泪脸边垂；一点雨间一行恓惶泪，一阵风对一声长吁气。（做滑倒科）口应！百忙里一步一撒；嗨！索与他一步一提。这一对绣鞋儿分不得帮和底，稠紧紧粘软软带着淤泥。【天下乐】阿者，你这般没乱慌张到得那里？（夫人云了）（做意了）兀的般云低、天欲黑，至近的道店十数里。上面风雨，下面泥水，阿者，慢慢的枉步，显的你没气力。（夫人云了）（对夫人云了），唱【醉扶归】阿者，我都折毁尽些新鐶鏸，关扭碎些旧钗篦，把两付藤缠儿轻轻得按的揙秕，和我那压钏通三对，都绷在我那睡裹肚薄绵套里，我紧紧的着身系。（夫人云了）（哨马上，叫住了）(夫人云了)(做惨科）（夫人云了，闪下）（小旦上了）（便自上了）（做寻夫人科，云）阿者！阿者！（做叫两三科）（没乱科）（末云了）（猛见末打惨害羞科）（末云了）（做住了，云）不见俺母亲，我这里寻哩！（末云了）（做意）（末云了）呵，我每常几曾和个男儿一处说话来？今日到这里无奈处，也怎生呵是那？（唱）【后庭花】每常我听得绰的说个女婿，我早豁地离了坐位，悄地低了咽颈，缊地红了面皮。如今索强支持，如何回避？藉不的那羞共耻。（末云了）（做陪笑科，唱）【金盏儿】您昆仲各东西，俺子母两分离。怕哥哥不嫌相辱呵，权为个妹；（末云了）（寻思了）哥哥道做：军中男女若相随，有儿夫的不掳掠，无家长的落便宜。（做意了）这般者波，怕不问时权做弟兄，问着后道做夫妻。(末云了)（随着末行科）（外云了）(打惨科)(随末见外科）（外末共正末厮认住了）（做住了）（云）怎生这秀才却共这汉是弟兄来？（做住了）【醉扶归】你道您\"祖上亲文墨，昆仲晓书集，从上流传直到你，辈辈儿都及第\"。您端的是姑舅也那叔伯也那两姨，偏怎生养下这个贼兄弟？（外末云了）（末云了）哥哥你有此心，莫不错寻思了么？（唱）【金盏儿】你心里把褐衲袄脊梁上披，强似着紫朝衣，论盆家饮酒压着诗词会。嫌这攀蟾折桂做官迟，为那笔尖上发禄晚，见这刀刃上变钱疾。你也待风高学放火，月黑做强贼。（正末云了）（外末做住了）本不甚吃酒了。（正末云了）你休吃酒也，恐酒后疏狂。（末云了）（正旦唱）【赚尾】然是弟兄心，殷勤意。本酒量窄推辞少吃，乐意开怀虽恁地，也省可里不记东西。（做扶着末科）（做寻思科）呵！我自思忆，想我那从你的行为，被这地乱天翻教我做不的伶俐。假妆些厮收厮拾，佯做个一家一计，且着这脱身术瞒过这打家贼。（下）第二折（夫人、小旦云了）（孤云了）（店家云了）（正旦便扮扶末上了）（末卧地做住了）呵！从生来谁曾受他这般烦恼！（做叹科）（唱）【南吕】【一枝花】干戈动地来，横祸事从天降：爷娘三不归，家国一时亡。龙斗来鱼伤，情愿受消疏况。怎生般不应当，脱着衣裳，感得这些天行好缠仗。【梁州】恰似悒悒的锥挑太阳，忽忽的火燎胸膛。身沉体重难回项，口干舌涩，声重言狂。可又别无使数，难请街坊，则我独自一个婆娘，与他无明夜过药煎汤。呵！早是俺两口儿背井离乡！口应！则怏他一路上荡风打浪，嗨！谁想他百忙里卧枕着床。内伤、外伤，怕不待倾心吐胆尽筋竭力把个牙推请；则怕小处尽是打当。只愿的依本分伤家没变症，慢慢的传受阴阳。（末云了）（店家云了）（做寻思科）试请那大夫来，交觑咱。（大夫上，云了）（做意了）郎中，仔细的评这脉咱！（末共大夫云了）（做称许科）（唱）【牧羊关】这大夫好调理，的是诊候的强，这的十中九敢药病相当。阿的是五夜其高，六日向上，解利呵过了时晌，下过呵正是时光。不用那百解通神散，教吃这三一承气汤（大夫裹药了）（做送出来了）但较些呵，郎中行别有酬劳。(孤上，云了)是不沙！（做叫老孤的科）阿马！认得瑞兰么？（孤云了）（正旦唱）【贺新郎】自从都下对尊堂，走马离朝，阿马间别无恙？（孤认了）则恁的犹自常思想，可更随车驾南迁汴梁；教俺去住无门、徊徨，家缘都撇漾，人口尽逃亡，闪的俺一双子母每无归向。自从身体上一朝出帝辇，俺这梦魂无夜不辽阳！（孤云了）（做打悲科）车驾起行了，倾城的百姓都走。俺随那众老小每出的中都城子来，当日天色又昏暗，刮着大风，下着大雨。早是赶不上大队，又被哨马赶上，轰散俺子母两人，不知阿者那里去了！（末云了）（做着忙的科）（孤云了）（做害羞科）是您女婿，不快哩。（孤云了）（做说关子了）（孤云了）（做羞科，唱）【牧羊关】您孩儿无挨靠，没倚仗，深得他本人将傍。（孤云了）（做意了）当日目下有身亡，眼前是杀场。刀剑明晃晃，士马闹荒荒；那其间这锦绣红妆女，那里觅个银鞍白面郎？（孤云了）是个秀才。（孤教外扯住了）（做慌打惨、打悲的科）阿马！你可怎生便与这般狠心？（做没乱意了，唱）【斗虾蟆】爹爹！俺便似遭严腊，久盼望、久盼望你个东皇，望得些春光艳阳，东风和畅；好也啰！揾地冻剥剥的雪上加霜！（末云了）（没乱科）无些情肠，紧揪住不把我衣裳放。见个人残生丧，一命亡，世人也惭惶。你不肯哀怜悯恤，我怎不感叹悲伤！（孤云了）父亲息怒，宽容瑞兰一步。分付他本人三两句言事呵，咱便行波。（孤云了）父亲不知，他本人于您孩儿有恩处。（孤云了）（正旦唱）【哭皇天】教了数个贼汉把我相侵傍，阿马想波，这恩临怎地忘？闪的他活支沙三不归，强教俺生各扎两分张。觑着兀的般着床卧枕，叫唤声疼，撇在他个没人的店房！常言道：相逐百步，尚有徘徊。你怎生便教我眼睁睁的不问当？（做分付末了）男儿呵！如今俺父亲将我去也，你好生的觑当你身起！（末云了）（做艰难科）男儿，兀的是俺亲爷的恶党，休把您这妻儿怨畅。【乌夜啼】天那！一霎儿把这世间愁都撮在我眉尖上，这场愁不许堤防。（末云了）既相别此语伊休忘：怕你那换脉交阳，是必省可里掀扬。俺这风雹乱下的紫袍郎。不识你个云雷未至的白衣相。咱这片霎中如天祥，一时哽咽，两处凄凉。（末云了）（孤打催科）（做住了，唱）【三煞】男儿，怕你大赎药时准备春衫当，探食后堤防百物伤。（末云了）（做艰难科）这侧近的佳期休承望，直等你身体安康，来寻觅夷门街巷，恁时节再相访。你这旅店消疏病客况，我那驿路上恓惶。【二煞】则明朝你索綺窗晓日闻鸡唱，我索立马西风数雁行。（末云了）男儿，我教你放心者波！只愿的南京有俺亲娘，我宁可独自孤孀；怕他待抑勒我别寻个家长，那话儿便休想！（末云了）你见的差了也！那玉砌珠帘与画堂，我可也觑得寻常。【收尾】休想我为翠屏红烛流苏帐，撇了你这黄卷青灯映雪窗。（孤云了）（末云了）（打别了）（嘱咐末科）你心间莫昏忘，你心间索记当：我言词更无妄，不须伊再审详。咱兀的做夫妻三个月时光，你莫不曾见您这歹浑家说个谎？（下）　第三折（夫人一折了）（末一折了）（小旦云了）（正旦便扮上了）自从俺父亲就那客店上生扭散俺夫妻两个，我不曾有片时忘的下俺那染病的男儿，知他如今是死那？活那？不知俺爷心是怎生主意，提着个秀才便不喜：\"穷秀才几时有发迹？\"自古及今，那个人生下来便做大官享富贵那？（做叹息科，唱）【正宫】【端正好】我想那受官厅，读书舍，谁不曾虎困龙蛰？（带云）信着我父亲呵，世间人把丹桂都休折，留着手把雕弓拽。【滚绣球】俺这个背晦爷，听的把古书说，他便恶忿忿的脑裂，粗豪的今古皆绝。您这些富产业，更怕我顾恋情惹，俺向那笔尖上自挣扎得些豪奢。搠起柄夫荣妇贵三檐伞，抵多少爷饭娘羹驷马车！两件儿浑别。（小旦云了）阿也！是敢待较些去也。（小旦云了）（正旦唱）【倘秀才】呵！我付能把这残春捱彻，嗨！刬地是俺愁人瘦绝。（小旦云了）依着妹子只波。（小旦云了）（做意了）恰随妹妹闲行散闷些。到池沼，蓦观绝，越教人叹嗟。【呆骨朵】这供愁的景物好依时月，浮着个钱来大绿嵬嵬荷叶；荷叶似花子般团圝，陂塘似镜面般莹洁。呵！几时教我腹内无烦恼，心上无萦惹？似这般青铜对面妆，翠钿侵鬓贴。（做害羞科）早是没外人，阿的是甚么言语那？这个妹子咱！（小旦云了）你说的这话，我猜着也啰。（唱）【倘秀才】休着个滥名儿将咱来引惹。口应！待不你个小鬼头春心儿动也！（小旦云了）放心，放心。我与你宽打周遭向父亲行说。（小旦云了）你不要呵，我要则么那？（小旦云了）我又不风欠，不痴呆，要则甚迭！（小旦云了）咱无那女婿呵，快活；有女婿呵，受苦。（小旦云了）你听我说波。【滚绣球】女婿行但沾惹，六亲每早是说：又道是丈夫行亲热，爷娘行特地心别。而今要衣呵满箱箧，要食呵尽餔啜，到晚来更绣衾铺设，我这心儿里牵挂处无些。直睡到冷清清宝鼎沉烟灭，明皎皎纱窗月影斜，有甚唇舌！（做入房里科）（小旦云了）夜深也，妹子，你歇息去波，我也待睡也。（小旦云了）梅香，安排香桌儿去，我待烧柱夜香咱。（梅香云了）（正旦唱）【伴读书】你靠栏槛临台榭，我准备名香爇，心事悠悠凭谁说？只除向金鼎焚龙麝。与你殷勤参拜遥天月，此意也无别。【笑和尚】韵悠悠比及把角品绝，碧荧荧投至那灯儿灭，薄设设衾共枕空舒设；冷清清不恁迭，闲遥遥生枝节，闷恹恹怎捱他如年夜！（梅香云了）（正旦做烧香科，唱）【倘秀才】天哪！这一柱香，则愿削减了俺尊君狠切；这一柱香，则愿俺那抛闪下的男儿较些。那一个爷娘不间迭，不似俺、忒唓嗻，劣缺。（做拜月科，云）愿天下心厮爱的夫妇永无分离，教俺两口儿早得团圆！（小旦云了）（做羞科，唱）【叨叨令】元来你深深的花底将身儿遮，搽搽的背后把鞋儿捻；涩涩的轻把我裙儿拽，煴煴的羞得我腮儿热。小鬼头！撞破我也么哥，撞破我也么哥！我一星星的都索从头儿说。（小旦云了）妹子，你不知，我兵火中多得他本人气力来，我以此上忘不下他。（小旦云了）（打悲了）您姐夫姓蒋，名世隆，字彦通，如今二十三岁也。（小旦打悲了）（做猛问科，唱）【倘秀才】来波？我怨感、我合哽咽，不刺！你啼哭你为甚迭？（小旦云了）你莫不元是俺男儿的旧妻妾？阿是，阿是，当时只争个字儿别，我错呵了应者！（小旦云了）您两个是亲弟兄？（小旦云了）（做欢喜科），唱【呆骨朵】似恁的呵！咱从今后越索着疼热，休想似在先时节。你又是我妹妹、姑姑，我又是你嫂嫂、姐姐。（小旦云了）这般者，俺父母多宗派，您昆仲无枝叶；从今后休从俺爷娘家根脚排，只做俺儿夫家亲眷者。（小旦云了）若说着俺那相别呵，话长。（唱）【三煞】他正天行汗病，换脉交阳，那其间被俺爷把我横拖倒拽出招商舍，硬撕强扶上走马车。谁想俺舞燕啼莺、翠鸾娇凤，撞着那猛虎狞狼，蝠蝎虫元蛇！又不敢号咷悲哭，又不敢嘱咐叮咛，空则索感叹咨嗟。据着那凄凉惨切，则那里一霎儿似痴呆。【二煞】则就那里先肝肠眉黛千干结，烟水云山万万叠。他便似烈焰飘风，劣心卒性，怎禁那后拥前推、乱棒胡枷！呵，谁无个老父？谁无个尊君？谁无个亲爷？从头儿看来，都不似俺那狠爹爹！【尾】他把世间毒害收拾彻，我将天下忧愁结缆绝。（小旦云了）没盘缠，在店舍，有谁人，厮抬贴？那消疏，那凄切，生分离，厮抛撇。从相别，恁时节，音书无，信息绝。我这些时眼跳腮红耳轮热，眠梦交杂不宁贴。您哥哥暑湿风寒纵较些，多被那烦恼忧愁上送了也！（下）第四折（老孤、夫人、正末、外末上了）（媒人云了）（正旦扮上了）（小旦云了）可是由我那，不那？（唱）【双调】【新水令】我眼悬悬整盼了一周年，你也枉把您这不自由的姐姐来埋怨。恰才投至我贴上这缕金钿，一霎儿向镜台旁边，媒人每催逼了我两三遍。（小旦云了）妹子呵，你好不知福，犹古自不满意沙；我可怎生过呵是也？（小旦云了）那的是你有福如我处那？我说与你波。（唱）【驻马听】你贪着个断简残编，恭俭温良好缱绻；我贪着个轻弓短箭。粗豪勇猛恶因缘。（小旦云了）可知煞是也。您的管梦回酒醒诵诗篇，俺的敢灯昏人静夸征战；少不的向我绣帏边，说的些碜可可落得的冤魂现。（小旦云了）这意有甚难见处那？（唱）【庆东原】他则图今生贵，岂问咱夙世缘？违着孩儿心，只要遂他家愿。则怕他夫妻百年，招了这文武两员，他家里要将相双权。不顾自家嫌，则要旁人羡。（外云了）（做住了）（正、外二末做住了）（正旦唱）【镇江回】俺兀那姊妹儿的新郎又忒腼腆；俺这新女婿那嘲掀，瞅的我两三番斜避了新妆面，查查胡胡的向玳筵前，知他俺那主婚人是见也那不见？（孤云了）（外末把盏科）（正旦唱）【步步娇】见他那鸭子绿衣服上圈金线，这打扮早难坐琼林宴。俺这新状元，早难道花压得乌纱帽檐偏。把这盏许亲酒又不敢慢俄延，则索扭回头半口儿家刚刚的咽。（孤云了）（正末把盏科）（打认末科）（正旦唱）【雁儿落】你而今病疾儿都较痊？你而今身体儿全康健？当初咱那埚儿各间别，怎承望这搭儿里重相见！【水仙子】今日这半边鸾镜得团圆，早则那一纸鱼封不更传。（末云了）你说这话！（做意了）须是俺狠毒爷强匹配我成婚眷。不刺，可是谁央及你个蒋状元，一投得官也接了丝鞭！我常把伊思念，你不将人挂恋，亏心的上有青天！（末云了）（做分辨科，唱）【胡十八】我便浑身上都是口，待教我怎分辨？枉了我情脉脉、恨绵绵！我昼忘饮馔夜无眠，则兀那瑞莲便是证见；怕你不信后，没人处问一遍。（末云了）兀的不是您妹子瑞莲那！（末共小旦打认了）（告孤科）（末云了）（老夫人云了）（老孤云了）你试问您那兄弟去；我劝和您姊妹去。（正末云了）（小旦云了）妹子，我和您哥哥厮认得了也！你却招取兀那武举状元呵，如何？（小旦云了）你便信我则么那！（小旦云了）（正旦唱）【挂玉钩】二百口家属语笑喧，如此般深宅院；休信我一时间狂口言，便那里有冤魂现！（小旦云了）我特故里说的别，包弹遍；不嫌些蹬弯开弓，怎说他袒臂挥拳。【乔牌儿】兀的须显出我那不乐愿，量这的有甚难见？每日我绿窗前不整闲针线，不曾将眉黛展。【夜行船】须是我心上斜横着这美少年，你可别无甚闷缕愁牵。便坐驷马高车，管着满门良贱，但出入唾盂掌扇。【幺篇】但行处两行朱衣列马前，等个文章士发禄是何年？你想那陋巷颜渊，箪瓢原宪，你又不是不曾受秀才的贫贱！（外云了）休、休！教他不要则休，咱没事则管央及他则末？【殿前软】忒心偏，觑重裀列鼎不值钱，把黄齑淡饭相留恋；要彻老终年，招新郎更拣选。忒姻眷，不得可将人怨；可须因缘数定，则这人命关天。（小旦云了）（使命上，封外末了）（正旦唱）【沽美酒】骤将他职位迁，中京内作行院，把虎头金牌腰内悬；见那金花诰帝宣，没因由得要团圆。【太平令】咱却且尽教佯呆着休劝，请夫人更等三年。你既爱青灯黄卷，却不要随机而变，把你这眼前、厌倦、物件，分付与他别人请佃。（孤云了）（散场）","dynasty":"元代","title":"杂剧·闺怨佳人拜月亭"}
{"author":"关汉卿","content":"楔子（冲末扮徐茂公引卒子上，诗云）少年锦带挂吴钩，铁马西风塞草秋。全仗匣中三尺剑，会看唾手取封侯。某姓徐，双名世勣，祖居京兆三原人也。幼习儒业，颇看诗书。自降唐以来，谢圣恩可怜，特蒙委任为军师，诸将皆出吾下。今因山后定阳刘武周不顺俺大唐，刘武周不强，他手下有一员上将。复姓尉迟，名恭，字敬德，此人使一条水磨鞭，有万夫不当之勇。今奉圣人的命，着唐元帅领十万雄兵，某为军师，刘文静为前部先锋，在美良川交战，被俺统兵围住介休城。唐元帅数次招安敬德，此人不肯降唐，回言道：\"某有主公刘武周，现在定阳，岂肯降汝！\"某忽思一计：着刘文静直至沙沱，使一反将计，将刘武周首级标将来了。某今日即将刘武周首级，请唐元帅直至城下，招安敬德走一遭去来。（下）（净扮尉迟敬德引卒子上，诗云）幼小曾将武艺攻，钢鞭乌马显英雄。到处争锋多得胜，则我万人无敌尉迟恭。某复姓尉迟，名恭，字敬德，朔州善阳人也，辅佐定阳刘武周麾下。某使一条水磨鞭，有万夫不当之勇。今因唐元帅领兵前未与我相持，在美良川交锋。某与唐将秦叔宝交战百余合，不分胜败。某因追赶唐元帅到此介休城；谁想他倒下座空城，被唐兵围住，里无粮草，外无救兵。有唐元帅数次招安，我怎肯降唐？左右，城上看着！若有唐兵来打话呵，报复某家知道。（下）（正末扮唐元帅同徐茂公引卒子上，云）某姓李，名世民，见为大唐元帅。如今领兵在美良川，与尉迟敬德交战，被我将敬德引至介休城中围住。军师，某若得敬德投降俺呵，觑草寇有如翻掌耳。（徐茂公云）元帅数次招安敬德，他言称道有他主公刘武周在沙陀，他不肯背其主。某今使一反将计，着刘文静直至沙陀，把刘武周首级标将来了也。（正末云）军师，此计大妙！咱就将着首级招安敬德去来。（徐茂公云）早来到城下了也。兀那小校，报与您那尉迟恭说，俺唐元帅请他打话。（卒子报科，云）喏，报的将军得知；有唐兵在城下，请打话哩。（尉迟云）我与他打话去。（做上城科，云）唐元帅，你有何话说？（徐茂公云）敬德，你见俺雄兵围的铁桶相似，你若肯降唐呵，着你列座诸将之右；你若不降呵，俺众兵四下里安环，八下里拽炮，提起这城子来摔一个粉碎！你自寻思咱。（尉迟云）徐茂公，你说的差了也。可不道一马岂背两鞍，双轮岂碾四辙，烈女岂嫁二夫？俺这忠臣岂佐二主？见有我主公在定阳，我怎肯投降你？（徐茂公云）将军，你主公刘武周己被我杀了也；你不信，有首级在此。（尉迟云）俺主公有认处：鼻生三窍，脑后鸡冠。你拿首级来我看咱。（徐茂公云）小校，将秋千板吊上那首级去，着他认。（做吊上，尉迟做认科，云）晦，原来真个是俺主公首级。可怎生被他杀了也？（做哭科）（徐茂公云）将军，你主公已是死了，你不投降，更待何时？岂不闻\"高鸟相良木而栖，贤臣择明主而佐\"？背暗投明，古之常理。（正末云）敬德，你若肯投降呵，我奏知圣人，将你重赏封官；你若不降呵，俺这里雄兵百万，战将千员，你如何飞得出这介休城去？（尉迟云）晦，谁想我主公被他杀了！我待不降呵，如今统着大势雄兵，我又无了主人，可不道\"能狼安敌众大？好汉难打人多！\"罢、罢、罢，唐元帅，我降可降，你依的我一件事，我便投降。（徐茂公云）休道一件事，便是十件也依的，你说。（尉迟云）等我主公服孝三年满时，我便投降您。（徐茂公云）军情事急，怎等三年？等不得！（尉迟云）既然这等呵，等三个月孝满，可投降。（徐茂公云）也等不得。（尉迟云）罢、罢、罢，男子汉势到今日，也一日准一年。等我三日，服孝满，埋殡追荐了我主公之时，那其间我大开城门投降，何如？（正末云）将军此言有准么？（尉迟云）大丈夫岂有谬言？你若不信，将我这人关枪、深乌马、水磨鞭、衣袍铠甲，您先将的去，权为信物；三日之后，我便投降也。（徐茂公云）既是这等，你可将来，小校收了者。（正末云）军师，似尉迟恭这等一员上将，端的世之罕有！（徐茂公云）元帅，果然是好一员虎将也！（正末唱）【仙吕】【端正好】他服孝整三年，事急也权做那三日。此事着后代人知：则这英雄能尽君臣礼。待他投降后，凯歌回，卸兵甲，载旗旗，还紫禁，到丹墀，做个龙虎风云会。（同下）（尉迟云）谁想俺主公死在唐将之手！一壁厢做个木匣儿，一般埋殡了。主公，则被你痛杀我也！（下）第一折（尉迟引卒子上，云）某尉迟恭。今日是第三日也。小校，大开城门，待唐兵来时，报复某家知道。（卒子云）理会的。（正末同徐茂会上，云）军师，今日第三日了，尉迟敬德敢待来也。（徐茂公云）元帅贺喜，今日却收服一员虎将也！（正末云）军师，投至俺得这尉迟恭，非同容易也呵！（唱）【仙吕】【点绛唇】天数合该，虎臣囚在迷魂寨；请的他来，似兄弟相看待。【混江龙】因窥关隘，自从那美良川引至介休来。俺想着先王有道，后辈贤才。若不是周西伯能求飞虎将，谁把一个姜太公请下钓鱼台？他可也几曾见忽的旗展、豁的门开、冬的鼓响、当的锣筛？投至得这个千战千赢尉迟恭，好险也万生万死唐元帅！到今日回忧作喜，降福除灾。（云）军师，传下军令，着大势雄兵摆的严整者。（徐茂公云）众将都与我刀剑出鞘，弓管上弦，把七重围子摆的严整！（正末唱）【油葫芦】传将令疾教军布摆，休觑的如小哉，则他这七重围子两边排。（徐茂公云）元帅，量敬德一人，兵器袍党鞍马俱无，怕做甚么！（正末唱）虽然他那身边不挂犭唐猊铠，腰间不系狮蛮带，跨下又无骏马宛，手中又无器械；你觑那岩前虎瘦雄心在，休想他便肯纳降牌。（卒子报科，云）报元帅得知，尉迟敬德来降了也。（尉迟做绑缚跪科，云）量尉迟恭只是一个粗鲁之夫，在美良川多有唐突，乞元帅勿罪！（正末云）将军既已归降，便当亲解其缚。（徐茂公做解科）（正末唱）【天下乐】纵使有铁壁银山也撞开！哎，你个英也波才，休浪猜，你既肯面缚归降，我也须降阶接待。请将军去了服，罢了哀，俺今日与将军庆贺来。（尉迟云）元帅请坐，受尉迟恭几拜！（做拜科）（正未云）将军清起。（尉迟云）量尉迟恭有何德能，蒙元帅这般宽恕！敢不终身愿随鞭镫？（正末唱）【那吒令】看尉迟人生的威风也那气概，腹隐着兵书也那战策，可知道名震着乾坤也那世界。俺这里虽然是有纪纲，知兴败，那里讨尉迟这般样一个身材！（尉迟云）元帅，岂不闻\"晏平仲善与人交，久而敬之\"？（正末唱）【鹊踏枝】说话处掉书袋，施礼数傲吾济。据着你斩虎英雄，不弱如那子路、澹台。则怕俺弟兄每心不改，可不道\"有朋自远方来\"？（云）左右，将酒来，我与将军递一杯咱。将军满饮一杯！（把酒科）（尉迟云）元帅先请！量尉迟恭无过是人武夫，着元帅如此重待！则一件：想当日在赤瓜峪与三将军元吉相持，打了他一鞭；今日尉迟恭降了唐，则怕三将军记那一鞭之仇么。（正末云）将军但放心。某如今奏知圣人，自有加官赐赏，谁敢记仇？（唱）【寄生草】你道是赤瓜峪与咱家曾会垓，马蹄儿撞破连环寨，鞭梢儿早抹着天灵盖，也则为主人各占边疆界。这的是桀之犬吠了帝尧来，便三将军怎好把你尉迟怪？（尉迟云）韩信弃项归刘，萧何举荐，挂印登坛；想尉迟恭虽不及韩信之能，料元帅不弱沛公之量也。（正未唱）【后庭花】你是个领貔貅天下材，画麒麟阁上客。想当日汉高祖知人杰，俺准备着韩淮阴拜将台。把筵宴快安排，俺将你真心儿酬待。则要你立唐朝显手策，立唐朝显手策。【青哥儿】呀，据着你英雄、英雄慷慨，堪定那社稷、社稷兴衰。凭着你文武双全将相才，则要你扫荡云霾，肃靖尘埃。将勇兵乖，那其间挂印悬牌，便将你一日转千阶，非优待。（徐茂公云）元帅，俺如今屯军在此，差人往京师奏知圣人，说尉迟恭降了唐也，圣人必有加官赐赏哩。（正末云）军师，你与三将军在此看守营寨，某亲自见圣人奏知，就将的敬德将军牌印来也。（徐茂公云）这等，元帅领二十骑人马去路上防护者。（正未唱）【赚煞】则今日赴皇都、离边塞，把从前冤仇事解，直至君王御案上拆，一件件禀奏的明白。便道不应该，未有甚汗马差排，且权做行军副元帅。（云）军师，（唱）你与我整三军器械，紧看着营寨；则我这手儿里将的印牌来。（下）（徐茂公云）元帅去了也、敬德将军，咱与你营中去来。（尉迟云）军师，想敬德降唐，无寸箭之功，元帅去取某印牌去了；我必然舍这一腔热血，与国家出力，方显其尽忠之心也。（诗云）我背暗投明离旧主，披肝沥胆佐新君。凭着我乌锥马扶持唐社稷，水磨鞭打就李乾坤。（下）第二折（净扮元吉同丑扮段志贤、卒子上，诗云）朝为田舍郎，暮登天子堂。出的朝阳门，便是大黄庄。自家不是别人，三将军元吉是也。这个将军是段志贤。我哥哥唐元帅领兵收捕刘武周，与尉迟交战，被我将尉迟引至介休城，将军兵围住。我则想杀了这匹夫，不想俺哥哥收留了他。如今俺哥哥亲自去京师奏知圣人，要与他加官赐赏。兄弟，你可知我恨他？（段志贤云）三将军，你为何恨他？（元吉云）兄弟也，想前此一日在赤瓜峪，我与尉迟交战时，他曾打了我一鞭，打的我吐血数里。他如今可降了唐，我这冤仇几时得报？（段志贤云）三将军，要报这一鞭之仇也容易。（元吉云）哥，你有甚计策？（段志贤云）如今唐元帅往京师去了，你守着营寨。你唤尉迟恭来，寻他些风流罪过，则说他有二心，将他下在牢中，所算了他性命。等唐元帅回来时，则说他私下领着本部人马，还要回他那山后去，被我赶上拿回来，下在牢中。那厮气性大的，这一气就气杀了也。这个计较可不好那？（元吉云）此计大妙！你那里是我的哥，便是我亲老子也设不出妙计来。左右那里？唤将尉迟恭来者！（卒子云）尉迟恭安在？（尉迟云）某尉迟恭。自从降了唐，有三将军元吉呼唤，不知甚事，须索走一遭去。（卒子报科，云）敬德来了也。（元吉云）着他过来。（见科，尉迟云）三将军，呼唤敬德那厢使用？（元吉云）敬德，你知罪么？（尉迟云）敬德不知罪。（元吉云）你刬地不知罪哩？你昨日夜晚间，和你那本部下人马商量，还要回你那山后去，是么？（尉迟云）三将军，想敬德初降唐，无寸箭之功，唐元帅如此重待，又去京师奏知圣人，取我牌印去了，某岂有此心也？（元吉云）这厮强嘴哩，左右，把这匹夫下在牢中去。（卒子拿科）（尉迟云）罢、罢、罢，我尉迟恭当初本不降唐来，都是唐元帅、徐茂公说着我降唐；今日将我下在牢中。这元吉当初在赤瓜峪，我曾打了他一鞭，他记旧日之仇，陷害我性命。天也，教谁人救我咱？（下）（段志贤云）三将军，此计何如？（元吉云）老段，好计！我如今分付看守的人，则要死的，不要活的。若是死了尉迟恭，则显我老三好汉。凭着我这一片好心，天也与我个条儿糖吃。（下）（外扮单雄信上，云）某单雄信是也。幼习韬略之书，长而好武，无有不拈，无有不会。使一条狼牙枣槊，有万夫不当之勇，在俺主公洛阳王世充麾下。今有唐元帅无礼，要领兵前来偷观俺洛阳城，更待干罢！是俺奏知主公，就着俺统领十万雄兵，擒拿唐元帅走一遭去。大小三军，听吾将令！（诗云）他逞大胆心怀奸诈，入洛阳全然不怕。若赶上唐将元戎，我和他决无干罢！（下）（正末上，云）某唐元帅。自从收捕了尉迟恭，某自往京师奏知圣人去。来到这途中，后面尘土起处，兀的不有人马赶将来也！（徐茂公慌上，云）某徐茂公。自从唐元帅去了，不想元吉思旧日之仇，如今把敬德下在牢中；我须亲赶唐元帅回来，救敬德之难。兀那前面不是元帅？元帅且住者！我有说的话。（正末云）军师，你为何赶将来？（徐茂公云）自从元帅去了，不想三将军记旧日之仇，如今把敬德下在牢中；诬言他有二心，思量重回山后去。若是敬德有些好歹，显的俺等言而无信了。因此一径的赶元帅回去，救敬德之难也。（正末云）军师，我观敬德岂有此心也呵！（唱）【正宫】【端正好】是他新，咱须旧，没揣的结下冤仇。你道他尉迟恭又往那沙陀走，咱可也慢慢的相穷究。【滚绣球】他有投明弃暗的心，拿云握雾的手，休猜做人中禽兽，论英雄堪可封侯。凭着他相貌搊、武艺熟，上阵处只显示的他家驰骤；都是我几遭儿抚顺的情由。据着他全忠尽孝真良将，怎肯做背义忘思那死回？干费了百计千谋？（徐茂公云）元帅，你且休往京师去，疾回营中救敬德去来。（正末云）咱便回营救敬德去也。（下）（元吉同段志贤上，诗云）我元吉天生有计谋，生拿敬德下牢国。只待将他盆吊死，单怕他一拳打的我做春牛。自从把尉迟下在牢里，我则要所算了他性命；又被这不知趣的徐茂公左来右去打搅，怎生是好？（段志贤云）三将军，你不知，如今了师见你把敬德下在牢里，亲自赶唐元帅去了。（元吉云）不妨事。便唐元帅回来问我时，我自有话说。（正末同徐茂公上，云）可早来到营门首也。左右接了马者。（徐茂公云）报复去，你说唐元帅同军师下马也。（卒子云）喏，有唐元帅同军师下马也。（段志贤云）如何？我说军师赶元帅去了也。（元吉云）不妨事，我接待去。（见科，云）呀，哥哥来了也，请坐！（正末云）三将军，敬德安在？（元吉云）哥哥，你说敬德那厮？他是个忘恩背义的人。想俺怎生看待他来，刚刚你去了，他领着本部人马，夜晚间要私奔，还他那山后去。早是我知道的疾，我慌忙领着些人马赶到数里程途，着我拿得回来。我待杀坏了，争奈元帅你可不在，且一他下在牢中，则等元帅回来，把这厮杀了罢！若不杀了他，久已后也是去的。（正末云）兄弟，我观敬德敢无此心。（元吉云）哥也，知人知面不知心。你道无二心呵，他怎生背了刘武周投降了俺来？这等人到底不是个好的，不杀了要他何用？（正末云）兄弟，投至俺得这敬德呵，非同容易；你若杀了他，可不做的个闭塞贤路么？（元吉云）元帅，想昔日刘沛公手下英布、彭越、韩信，立起十大功劳，后来萧何定计课了英布，够了彭越，斩了韩信。你道三个将军有甚么罪过，尚然杀坏了；量这敬德打甚么不紧！趁早将他哈喇了，也还便宜。你若早些结果了他，哥也，我买条儿糖谢你。（正末云）兄弟，你则知其一，不知其二。（唱）【倘秀才】那一个彭越呵，他也曾和舍人出口；那一个韩信阿，他也曾调陈豨执手；那一个英布呵，他使一勇性强占了九州。可不道\"千军容易得，一将最难求\"？怎学那萧何的做手？（徐茂公云）元帅，你只唤出敬德来，多问他详细，便见真假。（正末云）这也说的是。小校，唤将敬德来。（元吉云）拿将敬德来！（尉迟带枷上，云）事要前思，免劳后悔。想当日降唐之后，唐元帅往京师去了；不想三将军元吉他记我打了他一鞭之仇。将我下在牢中。不期唐元帅半路回来，我今见元帅去。（见科）（尉迟云）元帅，可不道招贤纳士哩。（正末云）三将军，敬德有何罪，将他下在牢中？（元吉云）元帅，你不知：自你去后，他有二心，领着他那本部人马，要往本处山后去，早是我赶回来。想敬德我有何亏负他来？（尉迟云）元帅，三将军记那一鞭之仇，敬德并无此心！（正末云）既然这般，我亲释其缚。我欲待往京师奏知圣人，取将军牌印来；谁想将军要回去。可不道\"心去意难留，留下结冤仇\"？（尉迟云）我敬德并无此心！（正末云）军师，安排酒果来。（元吉云）倒好了他！他有二心。要回山后去，这等背义忘恩，又饶了他；不杀坏，又与饯行，那里有这等道理！（正末唱）【脱布衫】他厮知重不敢抬头，我再相逢争忍凝眸？君子人不念旧恶，小人儿自来悔后。（云）左右，将酒来。我与敬德递一杯送行。（把酒科，云）将军满饮一杯。（唱）【小梁州】我这里亲送辕门捧玉瓯，将军你莫记冤仇。（云）左右，将一饼金来。（卒子云）金在此。（尉迟云）元帅要这金做甚么？（正末云）将军，(唱)这金权为路费酒消愁。指望待常相守，谁承望心去意难留！（尉迟云）我敬德本无二心，元帅既然疑我，男子汉既到今日，也罢，也罢！要我这性命做甚么？我不如撞阶而死！（正末扯科，云）哎，敬德又说无此心，三将军又是那样说。（向元吉云）兄弟，如今我也难做主张。叫你那同去赶那敬德的军士们来，我试问他一番；待他说出真情来，便着敬德也肯心服。（元吉背云）这个却是苦也！他那里曾走，我那曾赶他？他便走我也不敢赶他去。如今叫军士们说出实话来，却是怎了？也罢，我有了！（回云）哥哥，你差了也。那时节听的这厮走了，还等的军士哩？我只骑了一匹马，拿着个鞭子，不顾性命赶上那敬德。他道\"你来怎的？\"我道：\"你受我哥哥这等大恩，你怎逃走了？你下马受死。\"他恼将起来，咬着牙拿起那水磨鞭，照着我就打来。哥哥，那时节若是别个，也着他送了五星三；谁想是你兄弟老三，我又没甚兵器，却被我侧身躲过，只一拳，珰的一声把他那鞭打在地下，他就忙了，叫\"三爷饶了我罢\"。我也不听他说，是我把右手带住马，左手揪着他眼扎毛，顺手牵羊一般牵他回来了。（尉迟云）那有这事来？（正末云）敬德他一员猛将，如何这等好拿？我且问军师咱。（向茂公云）军师，你听者，想是敬德真个走来？（徐茂公云）敬德也是个好汉；三将军平却是个不说谎的。（元吉云）我若不说谎就遭瘟。（徐茂公云）如令与元帅同到演武场，着敬德领人马先走，着三将军后面单人独马赶上去．拿的转来，这便见三将军是实；拿不来便见敬德是实。（元吉背云）老徐却也忒泼赖！这不是说话，这是害人性命哩。（正末云）此说最是。（元吉云）那时也只乘兴而已，幸者不可屡侥。哥哥要饶他便罢，不消来勒掯我、（尉迟云）三将军也不消恁的，我如今单人独马前行，你拿第来，你提的住，我情愿认罪；你刺的死，我情愿死。（元吉笑科，云）我老三不是夸口，我精神抖擞，机谋通透，平日曾怕那个？我和你便上演武场去。（入场，敬德先行科，元吉刺槊被夺、坠马科）（元吉云）我马眼叉。（换马，如前科）（元吉云）我手鸡爪风儿发了。（又赶，如前科）（元吉云）俺肚里又疼，且回去吃钟酒去着。（正末云）元来如此！敬德，则今日俺与你同见圣人去来。（尉迟云）这般呵，谢了元帅！（正末唱）【幺篇】我和你如今便往朝中奏。（尉迟云）则是三将军记那一鞭之仇。（正末唱）将从前事一笔都匀。（元吉云）我也不和他一般见识。（正末唱）将军你莫愁，从今后体辞生受，则要你分破帝王忧。（卒子慌上报科，云）喏，报的元帅得知：有王世充手下前部先锋单雄信特来索战。（尉迟云）元帅，那单雄信只消差三将军去拿他，也不用多拨人马，只一人一骑包拿来了。（元吉云）何如？我道你也服了我老三的手段。（正末云）是。就拨五千人马，着兄弟做先锋，与我擒拿单雄信去来。（唱）【上小楼】你道是精神抖擞，又道是机谋通透；雄信兵来，索要相持，你合承头。想着你单鞭的拿敬德，这般夸口，又何况那区区洛阳草寇。（元吉云）适才你兄弟说耍，当真就差我交锋去？（做叫疼科，云）哎哟！一时间肚疼起来，待我去营中略睡一睡。（做出科，诗云）老三做事忒搊搜，差去争锋不自由。如今只学乌龟法，得缩头时且缩头。（下）（尉迟云）元帅，想尉迟恭初来降唐，无寸箭之功，情愿引领本部人马与他交锋去。（正末云）不必将军去，我正要看洛阳城池。如今领百十骑人马，同段志贤打探，就观看洛阳城去。（唱）【幺篇】我正待看洛城、窥战守，因此上息却征鼙，偃却旗幡，减却戈矛。（尉迟云）元帅休小觑了单雄信。他人又强，马又肥，使一条狼牙枣木槊，有万夫不当之勇。若只是这等，恐怕有关。（正末云）不妨事。（唱）虽然他人又强，马又肥，也拚的和他歹斗，难道我李世民便落入机彀？（徐茂公云）既然这般，元帅你要观看他洛阳城，元帅先行，我与敬德将军随后来接应元帅来。（正末云）军师说的是。我与段志贤先行，军师与敬德随后来接应者。（尉迟云）我就跟的元帅去，可不好那？（正末唱）【随煞尾】则这割鸡焉用牛刀手，小将那消大帅收？管教六十四处征尘一扫休，十八处改年号的出尽了丑。（徐茂公云）元帅，这一去则愿你鞭敲金镫也。（正末唱）那时节将军容再修，将凯歌齐奏，你可也早些儿准备安排着这个庆功的酒。（下）（段志贤云）虽然如此，还要与三将军一别。三将军安在？（元吉上，云）我适才到营帐里打的一个吨，这肚就不疼了。正待要去厮杀，我哥哥便等不得，自家去了。（段志贤云）三将军、军师勿罪，我同元帅先去也。（元吉云）老段，则要你小心在意者。（段志贤下）（徐茂公云）三将军，你领兵合后，我与敬德先接应元帅去来。（元吉云）军师先行，我在后领兵再来接应你。敬德，据理来饶你不得；看俺哥哥面上，你且寄头在项。此一去若有疏失呵，我不道的饶了你哩！（尉迟云）三将军，别人不知，你可知我那水磨鞭来。我这一去遇着那单雄信呵，只着他鞭稍一指，头颅早粉碎也。（诗云）舍生容易立功难，谁似吾家力拔山？则这水磨钢鞭一骑马，不杀无徒誓不还。（徐同下）（元吉云）我要杀了这匹夫来，不想俺哥哥回来救了。也罢，我这一去好歹要害了他。若杀了敬德呵，才报的我这一鞭之仇！军师着我做合后，我只是慢慢的去，等他救应不到，必有疏失，岂不是一计？（下）第三折（单雄信跚马引卒子上，云）某单雄信是也。听知的唐元帅领着段志贤观看我洛阳城，更待于罢！某领三千人马赶去来。（下）（段志贤珊马上，云）某段志贤。我唐元帅观看他洛阳城，不想单雄信领兵赶将来了，怎好也？（单雄信赶上科，云）段志贤及早下马受降！（调阵科）（段志贤云）我近他不的，跑、跑、跑！（下）（单雄信云）这厮走了也，更待干罢！不问那里赶将去！（下）（正末跚马上，慌科，云）怎生是好？我正观看洛阳城，不想撞着单雄信领兵赶将来。段志贤不知在那里，可怎生是好？（单雄信上，云）李世民少走！你那里去？及早下马受降！（正来唱）【越调】【斗鹌鹑】人一似北极天蓬，马一似南方火龙；他那里纵马横枪，将咱来紧攻。他急似雷霆，我疾如火风；我这里走的慌，他可也赶的凶。似这般耀武扬威，争强奋勇！【紫花儿序】我恨不的胁生双翅，项长三头；他道甚么\"体走唐童\"。恰便似鱼钻入丝网，鸟扑入樊笼，匆匆。马也，少不的上你凌烟第一功，则要得四蹄那动！只听的喊杀声声，更催着战鼓逢逢。（单雄信云）赶入这榆科国来了也。你待走的那里去？（正末唱）【耍三台】待把我征马宛纵，残生送。（徐茂公珊马慌上，云）兀的不是元帅！（做揪雄信科）（徐茂公云）将军且暂住一住！（单雄信云）我道是谁，元来是徐茂公。你放手！（正末唱）呀，元来是军师茂公！（徐茂公云）元帅，你快逃命走！（单雄信云）徐茂公，你放手！（正末唱）他道我已得命好从容，且看他如何作用。则要你拿云手紧将袍袖封，谈天口说转他心意从。你便是骗英布的隋何，说韩信的蒯通！（单雄信云）徐茂公，你放手！往日咱两个是朋友，今日各为其主也。（徐茂公云）将军，看俺旧交之情。（单雄信云）你两次三番则管里扯住我。罢！我拔出剑来，你见么？我割袍断义，你若再赶将来，我一剑挥之两段！（徐茂公云）似此可怎生了也！（正末唱）【调笑令】见那厮不从，支楞楞扯出霜锋，呀，我见他尽在嘻嘻冷笑中；我见他割袍断袖绝了朋情重，越恼的他忿气冲冲。不争这单雄信推开徐茂公，天也，谁搭救我这微躬？（徐茂公云）不中！我回营中取救军去来。（下）（单雄信云）徐茂公去了也。李世民，你及早下马受降！（正末云）我手中有弓可无箭。兀那单雄信，你知我擅能神射，我发箭你看！（单雄信云）他也合死！手中有弓无箭，量你到的那里！（正来唱）【小桃红】手中无箭慢张弓，频把这虚弦控。元来徐茂公临阵不中用！（敬德跚马上，叫云）单雄信慢走！（正末唱）则听的语如钟，喝一声响亮春雷动。纵然他有些耳聋，乍闻来也须怕恐！（尉迟云）单雄信勿伤吾主！（正末云）元来是敬德救我哩！（唱）高叫道\"休伤俺主人公\"。（单雄信云）那里走将这个卖炭的来？这厮报马单鞭，量你何足道哉！（尉迟云）单雄信休得无礼！（做调阵科）（正末唱）【秃厮儿】尉迟恭威而不猛，单雄信战而无功。我见他格截架解不放空，起一阵杀气黑濛濛，遮笼。【圣药王】这一个枪去疾，那一个鞭下的猛，半空中起了一个避乖龙。那一个雌，这一个雄，王吉玎珰鞭槊紧紧相从，好下手的也尉迟恭！（尉迟打雄信下，云）元帅，若不是我尉迟恭来的单呵，险些儿落在他彀中；被某一鞭打的那厮吐血而走，被我夺了那厮的枣木槊也！（正末云）若不是将军来呵，那里取我这性命！则今日我与将军同见圣人去来。（尉迟云）量尉迟恭有何德能，则是仗元帅虎威耳。（正末云）壮哉！壮哉！不枉了好将军也！（唱）【收尾】我则见忽的战马交，出的枣槊起，飕的钢鞭重，把一个生硬汉打的来浑身尽肿。哎，则你个打单雄信的尉迟恭，不弱似喝娄烦他这个霸王勇！（同下）第四折（徐茂公上，诗云）帅鼓铜锣一两敲，辕门里外列兵刀。将军报罢平安喏，紧卷旗幡再不摇。某乃徐茂公是也。今唐元帅与单雄信在榆科园交战，某见唐元帅大败亏输，忙差尉迟恭接应唐元帅去了，未知输赢胜败。使的那能行快走的探子看去，这早晚敢待来也。（正末扮探子上云）一场好厮杀也呵！（唱）【黄钟】【醉花阴】大路上难行落荒里践，两只脚蓦岭登山快捻。走的我一口气似撺椽。若见俺军师，一一的都分辨。（见科，云）报、报、报！（徐茂公云）好探子，他从那阵上来。你只看他喜气旺色，那输赢胜败早可知了也！（诗云）我则见雉尾金环结束雄，腰间斜插宝雕弓。两脚能行千里路，一身常伴五更风。金字旗拿画杆赤，长蛇枪拂绛缨红。两阵相当分胜败，尽在来人启口中。兀那探子，单雄信与唐元帅怎生交锋？你喘息定了。慢慢的说一遍咱。（探子唱）听小人话根源：只说单雄信今番将手段展。【喜迁莺】早来到北邙前面，猛听的锣鼓喧天；那军不到三千，拥出个将一员。雄纠纠威风武艺显，是段志贤立阵前。一个待功标汗简，一个待名上凌烟。（徐茂公云）元来是单雄信与某家段志贤交马。两员将扑入垓心，不打话来回便战。三军发喊，二将争功。阵上数声鼙鼓擂，军前两骑马相交。马盘马折，千寻浪里竭波龙；人撞人冲，万丈山前争食虎。一个似摔碎雷车霹雳鬼，一个似擘开华岳巨灵神。端的是谁输谁赢？再说一遍。（探子唱）【出队子】两员将刀回马转，迎头儿先输了段志贤。唐元帅败走恰便似箭离弦，单雄信追赶似风送船，尉迟恭傍观恰便似虎视犬。（徐茂公云）谁想段志贤输了也！背后一将厉声高叫道：\"单雄信不得无礼！\"你道是谁？乃尉迟敬德出马。好将军也！（诗云）他是那虎体鸢肩将相才，六韬三略贮胸怀。遇敌只把单鞭举，救难慌骑刬马来。捉将似鹰拿狡兔，挟人如母抱婴孩。若非真武临凡世，便应黑煞下天台。俺尉迟敬德与单雄信怎生交战？探子，你喘息定了，慢慢的再说一遍咱。（探子（唱）【刮地风】揣、揣、揣加鞭，不剌剌走似烟，一骑马走到跟前。单雄信枣槊如秋练，正望心穿；见忽地将钢鞭疾转，骨碌碌怪眼睁圆。尉迟恭身又骁、手又便，单雄信如何施展？则一鞭偃了左肩，滴流扑坠落征马宛；不甫能躲过唐童箭，呀，早迎着敬德鞭！（徐茂公云）元来敬德手搘着竹节钢鞭，与单雄信交战。好钢鞭也！（诗云）军器多般分外别，层层叠叠攒霜雪。有如枯竹节攒成，浑似乌龙尾半截。千人队里生杀气，万众丛中损英杰。饶君披上铠三重，抹着鞭梢骨节折。敬德举鞭在手，喝声：\"着！\"单雄信丢了枣塑，口吐鲜血，伏鞍而走。好将军也！扶持宇宙，整顿江山。全凭着打将鞭，怎出的拿云手？鞭起处如乌龙摆尾，将落马似猛虎离巢。胡敬德世上无双，功劳簿堪书第一。此时俺主唐元帅却在那里？探子，你喘息定了，慢慢的再说一遍咱。（探子唱）【四门子】俺元帅勒马亲回转，展虎躯，骤骏马宛。看他一来一往相交战，是谁人敢占先？那一个奔，这一个赶，将和军躲的偌近远。刚崦里藏，休浪里潜。马儿上前合后偃。（徐茂公云）单雄信输了也！（词云）他只待抛翻狼牙箭，扯断宝雕弓；撞倒麒麟和獬豸，冲开猛虎与奔熊。好敬德也！他有那举鼎拔山力，超群出世雄。钢鞭悬铁塔，黑马似乌龙。杀人无对手，上阵有威风。壮哉唐敬德，归来拜鄂公。今若敬德不去，俺主唐元帅可不休了？兀那探子，你再说一遍咱。（探子唱）【古水仙子】呀、呀、呀猛望见，便、便、便铁石人见了也可怜。他、他、他袋内有弯弓，壶中无只箭；待、待、待要布展怎地展？挣、锋、挣两三番迸断了弓弦。走、走、走一骑马逃入榆科园。来、来、来两员将绕定榆科转，见、见、见更狠似美良川！（徐茂公云）单雄信大败于输，俺尉迟恭赢了也！探子，无甚事，赏你一只羊、两坛酒，一个月不打差，你回营中去罢。（探子唱）【煞尾】俺元帅今年时运显，施逞会刬马单鞭。则一阵杀的那败残军，急离披走十数里远。（下）（徐茂公云）尉迟恭鞭打了单雄信，俺这里赢了也！此一番回去，可不羞杀了三将军元吉！一壁厢推翻牛，窨下酒，做个大大的筵宴，等元帅还营，一米贺喜，二来赏功。己早分咐的齐备了也。（诗云）胡敬德显耀英雄，单雄信有志无功。圣天．子百灵相助，大将军八面威风。题目单雄信断袖割袍正名尉迟恭单鞭夺槊","dynasty":"元代","title":"杂剧·尉迟恭单鞭夺槊"}
{"author":"关汉卿","content":"一折【仙吕】【点绛唇】织履编席，能勾做大蜀皇帝，非容易。官里旦暮朝夕，闷似三江水。【混江龙】唤了声关、张二弟，无言低首泪双垂；一会家眼前活现，一会家口内掂提。急煎煎御手频捶飞凤椅，扑籁籁痛泪常淹衮龙衣。每日家独上龙楼上，望荆州感叹，阆州伤悲。【油葫芦】每日家作念煞关云长、张翼德，委得俺宣限急。西川途路受驱驰，每日知他过几重深山谷，不曾行十里平田地。恨征马宛四只蹄，不这般插翅般疾；踊虎躯纵彻黄金辔，果然道\"心急马行迟\"。【天下乐】紧跐定葵花镫踅鞭催，走似飞坠的双镝，此腿脡无气力。换马处侧一会儿身，行行里吃一口儿食，无明夜不住地。【醉扶归】若到荆州内，半米儿不宜迟，发送的关云长向北归。然后向阆州路上转驰驿，把关、张分付在君王手里，教他龙虎风云会。【金盏儿】关将军但相持，无一个敢欺敌。素衣匹马单刀会，觑敌军如儿戏，不若土和泥。杀曹仁十万军，刺颜良万丈威。今日被坏人将你算，畅则为你大胆上落便宜。【醉中天】义赦了严颜罪，鞭打的督邮死，当阳桥喝回个曹孟德。倒大个张车骑。今日被人死羊儿般剁了首级，全不见石亭驿！【金盏儿】鞍马上不曾离，谁敢松动满身衣？恰离朝两个月零十日，劳而无役枉驱驰！一个鞭挑魂魄去，一个人和的哭声回。宣的个孝堂里关美髯，纸幡上汉张飞。【赚煞】杀的那东吴家死尸骸堰住江心水，下溜头淋流着血汁。我教的茸茸蓑衣浑染的赤，变做了通红狮子毛衣。杀的他敢血淋漓，交吴越托推，一霎儿番为做太湖鬼。青鸦鸦岸儿，黄壤壤田地，马蹄儿踏做捣椒泥。第二折【南吕】【一枝花】早晨间占《易》理，夜后观乾象。据贼星增焰彩，将星短光芒。朝野内度量。正俺南边上，白虹贯日光。低首参详，怎有这场景象？【梁州】单注着东吴国一员骁将，砍折俺西蜀家两条金梁。这一场苦痛谁承望？再靠谁挟人捉将？再靠谁展土开疆？做宰相几曾做卿相，做君王那个做君王？布衣间昆仲心肠。再不看官渡口剑刺颜良，古城下刀诛蔡阳，石亭驿手挎袁襄！殿下帝王，行思坐想，正南下望，知祸起自天降。宣到我朝下若问当，着甚话声扬？【隔尾】这南阳耕臾村诸亮，辅佐着洪福齐天汉帝主，一自为臣不曾把君诳。这场勾当，不由我索向君王行酝酿个谎。【牧羊关】张达那贼禽兽，有甚早难近傍？不走了糜竺、糜芳！咱西蜀家威风，俺敢将东吴家灭相。我直教金鼓震、倾人胆，土雨溅的日无光；马蹄儿踏碎金陵府，鞭梢儿蘸干扬子江。【贺新郎】官里行行坐坐则是关、张，常则是挑在舌尖，不离了心上。每日家作念的如心痒，没日不心劳意攘，常则是心绪悲伤。白昼间频作念，到晚后越思量，方信道\"梦是心头想\"；但合眼早逢着翼德，才做梦可早见云长。【牧羊关】板筑的商傅说，钓鱼儿姜吕望，这两个梦善感动历代君王。这梦先应先知，臣则是误打误撞。蝴蝶迷庄子，宋玉赴高唐，世事云千变，浮生梦一场。【收尾】不能勾侵天松柏长千丈，则落的盖世功名纸半张！关将军美形状，张将军猛势况，再何时得相访？英雄归九泉壤，则落的河边堤土坡上、钉下个缆桩。坐着条担杖，则落的村酒渔樵话儿讲。第三折【中吕】【粉蝶儿】运去时过，谁承望有这场丧身灾祸？忆当年铁马金戈，自桃园初结义，把尊兄辅佐。共敌军擂鼓鸣锣，谁不怕俺弟兄三个！【醉春风】安喜县把督邮鞭，当阳桥将曹操喝，共吕温侯配战九十合，那其间也是我、我！壮志消磨，暮年折挫，今日向匹夫行伏落。【红绣鞋】九尺躯阴云里偌大，三缕髯把玉带垂过，正是俺荆州里的二哥哥。咱是阴鬼，怎敢陷他，唬的我向阴云中无处躲。【迎仙客】居在人间世，则合把路上经过。向阴云中步行因甚么？在常爪关西把他围绕合，今日小校无多，一部从十余个。【石榴花】往常开怀常是笑呵呵，绛云也似丹脸若频婆；今日卧蚕眉瞅定面没罗，却是为何？雨泪如梭，割舍了向前先搀过，见咱呵恐怕收罗。行行里恐惧明闻破，省可里倒把虎躯挪。【斗鹌鹑】哥哥道你是阴魂，兄弟是甚么？用舍行藏，尽言始末：则为帐下张达那厮厮嗔喝，兄弟更性似火；我本意待侑他，谁想他兴心坏我！【上小楼】则为咱当年勇过，将人折挫，石亭驿上袁襄怎生结未？恼犯我，拿住他，天灵摔破，亏图了他怎生饶过！【幺篇】哥哥你自暗约，这事非小可。投至的曹操、孙权，鼎足三分，社稷山河。筋厮锁，俺三个，同行同坐，怎先亡了咱弟兄两个？【哨遍】提起来把荆州摔破，争奈小兄弟也向壕中卧！云雾里自评薄，刘封那厮于礼如何？把那厮碎剐割！糜芳、糜竺、帐下张达，显见的东吴躲。先惊觉与军师诸葛，后入宫庭，托梦与哥哥。军临汉上马嘶风，尸堰满江心血流波；休想逃亡，没处潜藏，怎生的躲？【耍孩儿】西蜀家气势威风大，助鬼兵全无坎坷；糜芳、糜竺共张达，待奔波怎地奔波？直取了汉上才还国，不杀了贼臣不讲和！若是都拿了，好生的将护，省可里拖磨。【三煞】君王索怀痛忧，报了仇也快活。除了刘封，槛车里囚着三个。并无喜况敲金镫，有甚心情和凯歌？若是将贼臣破，君王将咱祭奠，也不用道场锣钹。【二煞】烧残半堆柴，支起九顶镬，把那厮四肢梢一节节钢刀剉，亏图了肠肚鸡鸦啄，数算了肥膏猛虎拖。咱可灵位上端然坐，也不用僧人持咒，道士宣科。【收尾】也不用香共灯、酒共果，但得那腔子里的热血往空泼，超度了哥哥发奠我。第四折【正宫】【端正好】任劬劳，空生爱，死魂儿有国难投！横亡在三个贼臣手，无一个亲人救。【滚绣球】俺哥哥丹凤之目，兄弟虎豹头，中他人机彀，死的来不如个虾蟹泥鳅！我也曾鞭督邮，俺哥哥诛文丑，暗灭了车胄，虎牢关酣战温侯。咱人\"三寸气在千般用，一日无常万事休\"，壮志难酬！【倘秀才】往常真户尉见咱当胸叉手，今日见纸判官趋前退后，元来这做鬼的比阳人不自由！立在丹墀内，不由我泪交流，不见一班儿故友。【滚绣球】那其间正暮秋，九月九，正是帝王的天寿。列丹墀宰相王侯，攘的我奉玉瓯进御酒，一齐山寿，官里回言道臣宰千秋。往常摆满宫彩女在阶基下，今日驾一片愁云在殿角头，痛泪交流。【叨叨令】碧粼粼绿水波纹皱，疏刺刺玉殿香风透。皂朝靴跐不响玻璃甃，白象笏打不响黄金兽。元来咱死了也么哥，咱死了也么哥！耳听银箭和更漏。【倘秀才】官里向龙床上高声问候，臣向灯影内恓惶顿首。躲避着君王，倒退着走；只管里问缘由，欢容儿抖擞。【呆骨朵】终是三十年交契怀着熟，咱心相爱志意相投。绕着二兄长根前，不离了小兄弟左右。一个是急飐飐云间凤，一个是威凛凛山中兽。昏惨惨风内灯，虚飘飘水上沤。【倘秀才】官里身躯在龙楼凤楼，魂魄赴荆州、阆州，争知两座砖城换做土丘！天曹不受，地府难收，无一个去就！【滚绣球】官里恨不休，怨不休，更怕俺不知你那勤厚，为甚俺死魂儿全不相瞅？叙故旧，厮问候，想那说来的前咒书，桃园中宰白马乌牛。结交兄长存终始，俺伏侍君王不到头，心绪悠悠。【三煞】来日教诸葛将二愚男将引，丁宁奏，两行泪才那不断头。官里紧紧的相留，怕不待慢慢的等候，怎禁那滴滴铜壶，点点更筹。久停久住，频去频来，添闷添愁！来时节玉蟾出东海，去节残月下西楼。【二煞】相逐着古道狂风走，赶定长江雪浪流。痛哭悲凉，少添僝僽，拜辞了龙颜，苦度春秋。今番若不说，后过难来，千则千休；丁宁说透，分明的报冤仇。【煞尾】饱谙世事慵开口，会尽人间只点头。火速的驱军校戈矛，驻马向长江雪浪流。活拿住糜芳共糜竺，阆州里张达槛车内囚。杵尖上挑定四颗头，腔子内血向成都闹市里流，强如与俺一千小盏黄封头祭酒！","dynasty":"元代","title":"杂剧·关张双赴西蜀梦"}
{"author":"关汉卿","content":"楔子（冲末外扮寇莱公引祗从上）（寇莱公云）白发刁骚两鬓侵，老来灰尽少年心。等闲赢得食天禄，但得身安抵万金。老夫姓寇，名准，字平仲，官封莱国公之职。方今圣人在位，八方无事，四海晏然。当今明主要大开学校，选用贤良，每三年开放一遭举场。今以圣主仁慈宽厚，一年开放一遭举场，天下秀士都来应举求官。今奉圣人的命，怕有那山间林下，隐迹埋名，怀才抱德，闭户读书不肯求进的，圣人着老夫五南路上采访贤士走一遭去。调和鼎鼐理阴阳，万里江山属大邦。天下文章齐仰贺，他都待赤心报国尽忠良。(下)(正旦引大末、二未、三末、旦儿同杂当上）（正里云）老身姓冯，夫主姓陈，乃汉相陈平之后。老身所生三个孩儿：长者陈良资，次者陈良叟，第三个是陈良佐。有一女小字梅英。老身严教，训子攻书。盖一堂名曰\"状元堂\"，未曾完备哩。孩儿每也，做甚么这般大惊小怪的？您看去咱。（大末云）那里这般大惊小怪的？（杂当云）打墙处刨出一窖金银来。（大末云）你何不早说？我与母亲说去。（见正旦科，云）母亲，打墙处刨出一窖金银来。（正旦云）是真个打墙处撅出一窖金银来？休动着，就那里与我培埋了者。（大末云）母亲，这的是天赐与俺的钱财，可怎生培埋了那？（正旦云）孩儿每也，你那里知道！岂不闻邵尧夫教子伯温曰：\"我汝教汝为大贤，未知天意肯从否？\"\"遗子黄金满籝，不如教子一经。\"依着我，就那里与我培埋了者。（大末云）理会的。三兄弟，依着母亲的言语，便培埋了者。（三末云）下次小的每，将那金银都埋了者。有金元宝留下四个，我要打一副网巾环儿戴。（正旦云）往年间三年放一遭选场，如今一年开一遭选场。见今春榜动，选场开，着大哥求官应举去，得一官半职，改换家门，可不好那？（大末云）母亲说的是。今年春榜动，选场开，您孩儿便上朝求官应举去。若得一官半职，改换家门，可也光辉祖宗也。（三末云）母亲，春榜动，选场开，您孩儿应举走一遭去。（正旦云）三哥，你让大哥去，你做官的日子有哩！（三末云）母亲说的是。他文章低，不济事，让他先去。（大末做拜正旦科，云）今日是个吉日良辰，辞别了母亲，便索长行。二兄弟好生在家侍奉母亲，三兄弟在家着志攻书。你看他波，我拜着他，他不还我礼。（三末云）我不拜你，拜下去就折杀了你。（正旦云）孩儿，你则着志者，早些儿回来。将酒来！大哥，你饮过这酒去者。（大末云）您孩儿理会的。（做饮酒科）（正旦唱）【仙吕】【赏花时】凭着你万言策诗书夺第一，八韵赋文章谁似你，五言诗作上天梯。望皇家的这富贵，金殿上脱白衣。（大末云）凭着您孩儿素日所学，必得高官也。【幺篇】哎，儿也！则要你\"金榜无名誓不归\"，弟兄里丛中先觑着你。（正旦云）将酒来！（唱）我这里满满的捧着金杯，我与你专专的这庆喜，则要你夺的个状元归。（同二末、三末、旦儿下）(大末云)则今日收拾了琴剑书箱，上朝求官应举，走一遭去。\"一举首登龙虎榜，十年身到凤凰池。\"(下)第一折（正旦引二末、三未、旦儿同上）（二末云）母亲，自从大哥上朝求官应举去也，母亲每夜烧这夜香，不知为何也？（正旦云）大哥求官应举去了，必然为官也。我每夜烧一位香，您那里知道也。我\"不求金玉重重贵，只愿儿孙个个贤\"。（唱）【仙吕】【点降唇】我为甚每夜烧香？博一个子孙兴旺。天将傍，非是我夸强，我则待将《礼记》、《诗》、《书》讲。（二末云）母亲，大哥这一去，凭着他那七言诗、八韵赋，必然为官也。（正旦唱）【混江龙】才能谦让祖先贤，承教化，立三纲，禀\"仁义礼智\"，习\"恭俭温良\"。定万代规模遵孔圣，论一生学业好文章。《周易》道谦谦君子，后天教起此文章。《毛诗》云《国风》《雅》《颂，《关雎》云大道扬扬。《春秋》说素常之德，访尧舜夏禹商汤。《周礼》行儒风典雅，正衣冠环珮锵锵。《中庸》作明乎天理，性与道万代传扬《大学》功在明明德，能齐家治国安邦。《论语》是圣贤作谱，《礼记》善问答行藏。《孟子》养浩然之气，传正道暗助王纲。学儒业，守灯窗，望一举，把名扬。袍袖惹，桂花香，琼林实，饮霞觞。亲夺的，状元郎，威凛凛，志昂昂。则他那一身荣显可便万人知，抵多少五陵豪气三千丈！有一日腰金衣紫，孩儿每也，休忘了那琴剑书箱。（正旦云）三哥，门首觑者，看有甚么人来？（三末云）我门首觑者，看有甚么人来。（报登科上，云）自家报登科的便是。如今有陈大官人得了头名状元，报登科记走一道去。可早来到也。（做见三末科，云）陈三哥支揖哩！（三未云）有甚么话说？（报登科云）有家里大哥得了头名状元，小人特来报喜。三哥与家中老母说一声儿。（三末云）怎么？俺大哥做了官也，你认的是着？（报登科云）正是大哥。（三末云）你则在这里，我报复母亲去。（三未见正旦科，云）母亲，大厮得了官也，有报登科记的在门首。（正旦云）与那报登科记的二两银子者。（三末云）理会的。报登科记的，与你二两银子，你去罢。（报登科云）多谢了三哥，我去也。（下）（大末扮官人哪马儿领祗从上，云）志气凌云彻碧霄，攀檐折桂显英豪。昨夜布衣犹在体，谁想念朝换紫袍！小官陈良资是也。自到帝都阙下，撺过文华手卷，日不移影，应对百篇，得了头名状元。借宰相头答，夸官三日。来到门首也，左右接了马者！（见三末科，云）三兄弟，您哥哥得了头名状元也，你报复母亲去。（三末云）大哥，你得了官也。我和你有个比喻：似那抢风扬谷，你这等秕者先行；瓶内酾茶，俺这浓者在后。（大末云）兄弟，你报复母亲去。（三末云）我报复去。（做见正旦科，云）母亲，贺万千之喜！大哥得了官也，见在门首哩。（正旦云）好、好、好，着孩儿过来。(三末云)理会的。大哥，母亲着你过去哩。（大末做见正旦拜科，云）母亲，您孩儿得了头名状元也。（正旦云）不枉了好儿也！（大末做拜二末科，云）二兄弟，您哥哥得了头名状元也。（二末拜科，云）哥哥喜得美除也。（大末做拜三不科，云）三兄弟，你哥哥得了头名状元也。你看他波，三兄弟，我得了官拜你，怎生不还我礼？（三末云）我待回礼来，我的文章可高似你！（大末云）若不是母亲严教，您孩儿岂有今日也！（正旦唱）【油葫芦】俺孩儿一举登科赴选场。则是你那学艺广，把群儒一扫尽伏降。您端的似鲲鹏得志秋云长，您端的似鱼龙变化春雷响。（大末云）母亲，您孩儿受十年苦苦孜孜，博一任欢欢喜喜也。（正旦云）大哥，（唱）则是你才艺高，学艺广，可正是禹门三月桃花浪，俺孩儿他平夺得一个状元郎！（大末云）\"十年窗下无人问，一举成名天下知\"也。（正旦唱）【天下乐】则他那马头前朱衣列两行，着人谈扬，在这满四方。可正是灵椿老尽丹桂芳，您可也不辱没你爷，您可也不辱没你娘。(正旦云)好儿也，(唱）你正是\"男儿当自强\"（正旦云）今年第二年也，该第二个孩儿上朝应举去。（三末云）住者，母亲，头一年让大哥去了，今年该您孩儿去也。（二末云）三兄弟，你让我去罢。（正旦云）三哥，让你二哥去，你那做官的日子有哩！（三末云）母亲，他文章不济，他《百家姓》也是我教与他的、我的文章高似他，我去罢！（二末云）三兄弟，我知道你的文章高，你在家中好生侍奉母亲。则今日是个吉日良辰，辞别了母亲，您孩儿上朝求官应举去也。（做拜正旦科）（正旦云）孩儿、你可着志者。（二末拜大末科，云）大哥家中侍奉母亲。（大末云）兄弟，你此一去必受皇家富贵也。（二末做拜三末科，云）三兄弟，你哥哥应举去也，家中好生侍奉母亲。（三末做不还礼科）（二末云）三兄弟，我拜你，你怎生不还我礼？（三末云）我不拜你，我的文章高似你，拜下去就折杀了你。（二末云）你看他波！则今日收拾了琴剑书箱，上朝进取功名那走一遭去。青霄有路终须到，金榜无名誓不归。（下）（三末云）母亲，我让二哥去，你可欢喜了。（正旦云）三哥，你那里知道那！（唱）【醉扶归】则要你聚萤火，临书幌；积瑞雪，映寒窗。你昆仲谦和礼正当，伊是兄弟，他是兄长。不争着你个陈良佐先登了举场，着人道我将你个最小的儿偏向。（三末云）母亲说的是。（正旦云）三哥，门首觑者，看有甚么人来。（三末云）理会的，看有甚么人来。（报登科上，云）自家报登科记的便是。如今有陈妈妈家陈二哥得了头名状元也，我直至他门上报登科走一遭去。可早来到也。（做见三末科，云）三哥支揖哩！（三末云）有甚么话说？（报登科云）有家里二哥得了头名状元也，小人特来报喜。（三末云）报登科的，俺二哥也得了官了？你认的是么？（报登科云）正是家里二哥。（三末云）你则在这里，我报复母亲去。（见正旦科，云）母亲，二哥得了官也，有报登科的在于门首。（正旦云）是真个？与那报登科的二两银子。（三末云）理会的。报登科的，与你二两银子，你可休嫌少；等我明日得了官，你就从贡院里鼓着掌，掴着手，叫到我家里来，说：陈家三哥得了官也，我赏你五十两银子。（报登科云）我知道。多谢了三哥，我回去也。（下）（二末扮官人摆头答珊马儿上，云）黄卷青灯一腐儒，九经三史腹中居。学而第一须当记，养子休教不看书。小官陈良臾是也。自到帝都阀下，撺过卷子，见了圣人，日不移影，应对百篇，圣人见喜，加小官头名状元。猪宰相头答，夸官三日。可早来到门首也，左右接了马者。有三兄弟在于门首。（做见三本科，云）三兄弟，你哥哥得了官也。（三末云）二哥，你得了官也。我和你有个比喻：我似那又含在后，你这等笨鸟先飞。我和母亲说去。（做见正旦科，云）母亲，二哥真个得了官也，见在门首哩。（正旦云）着孩儿过来。（三末云）理会的。二哥，母亲怪你哩，（二末云）我得了官，母亲喜欢便是，可怎生倒怪我？（三末云）说你怎生也做了官来，着你过去哩。（二末做见正旦拜科，云）您孩儿多亏了母亲严教，今日得了头名状元也。（做拜科）（正旦云）不枉了好儿也！（二末拜大末，云）大哥，你兄弟得了官也。（大末云）兄弟喜得美除。（二末做拜三末，云）三兄弟，你哥哥得了官也。（三末不还礼科）（二末云）三兄弟，我做了官拜你，你怎么不还我礼？（三末云）我的文章高似你，怎么消受的我还礼！（正旦云）好儿也，不枉了。将酒来！孩儿也，你满饮一杯者。（二末云）您孩儿饮这一杯酒咱。（饮酒科了）（众街坊上，云）老汉是这陈婆婆街坊的便是。他两个孩儿都做了头名状元也，俺众街坊牵羊担酒，庆贺走一遭去。可早来到也，不必报复，俺自过去。（众街坊做见正旦科，云）陈婆婆，俺众街坊没甚么，牵羊担酒，特来庆贺状元也。（正旦云）有劳众街坊每。（街坊云）不敢也。（正旦唱）【金盏儿】兀的不欢喜杀老尊堂，吵闹了众街坊。俺家里无三年，两个儿一齐的登了金榜。（街坊云）婆婆乃善门之家，以此出两个状元也。（正里唱）俺家里状元堂上一双双，一个学李太白高才调，一个似杜工部好文章；一个是擎天白玉柱，一个是架海紫金梁。（正旦云）大哥受了者，等三哥为了官呵，一总还街坊老的每礼也。（大末云）众街坊休怪，改日置酒还礼。（众街坊云）不敢，不敢，老婆婆恕罪，俺街坊每回去也。（下）（正旦云）兀的不欢喜杀老身也！（唱）【后庭花】今日个成就了俺儿一双，胜得了黄金千万两；且休说金玉重重贵，则愿的俺儿孙每个个强。您畅好是不寻常，您娘便非干偏向，人前面硬主张。您心中自忖量，亲兄弟别气象，则要您显志强。（二末云）您孩儿是白衣之人，谁想今日奋发也！（正旦唱）【柳叶儿】他终则是寒门卿相，正青春血气方刚，拥虹霓气吐三千丈。孩儿每休夸强，意休慌，他则是放着你那紫绶金章。（正旦云）孩儿，今年第三年也，可该作应举去哩。（三末云）着大哥走一遭。（大末云）俺两个都做了官也，你可走一遭去。（三末云）二哥走一遭。（二末云）我已是得了官也，你可走一遭也。（三末云）这么说，母亲走一遭。（正旦云）你看他波（三末云）都不去，我也不去。（大末云）可该你去了！（三末云）怎么直起动我去？小的每！将纸墨笔砚来，写一个帖儿，寄与那今场贡主，说：陈三哥家里忙，把那状元寄将家里来我做。(正旦云）孩儿也，可该你去也。（三末云）我去？也罢，也罢，我走一遭去。母亲，您孩儿应举去也。我有三桩儿气概的言语。（正旦云）可是那三桩儿？（三末云）是掌上观纹、怀中取物、碗里拿带靶儿的蒸饼。则今日辞别了母亲，便索长行。（做拜正旦科）（大末云）兄弟，你怎么不拜俺两个哥哥？（三末云）两个哥哥，我不拜你，我的文章高似你。（正旦云）孩儿也，则要你着志者。（三末云）母亲保重将息，您孩儿得了官便来。（正旦唱）【尾声】你频频的把旧书来温，款款将新诗讲，不要你夸谈主张。我说的言词有些老混忘。后园中花木芬芳，俺住兰堂，有魏紫姚黄。指着这一种名花做个比方：三哥不要你做第三名衬榜，休教我倚门儿专望。哎，儿也，则要俺那状元红开彻状元堂。（下）（大末云）兄弟，你才说三桩儿显证，怎么是怀中取物、掌中观纹、碗里拿带靶儿蒸饼？（三末云）我如今到那里，见了今场贡主，觑我这任官，如同怀中放着一件东西，舒下手去便取出来，则是个容易。（大末云）怎么是掌上观纹？（三末云）这掌上观纹，如同手掌里纹路儿，把手展开便见，觑那官则是个容易。（大末云）怎么是碗里拿带靶儿蒸饼？（三末云）觑我这任官，如同那碗里放着个带靶儿的蒸饼，我走将去拿起来，一口一了，则是个容易。大哥，你做了官盖多高的门楼？（大末云）丈二高。（三末云）忒低！我做了官盖三丈八寸高。（大末云）忒高了！（三末云）你不知，我若做了官，骑在马上，打着那伞，不下马就往家里去。你做了官要几个马台？（大末云）两个马台。（三末云）少！我做了官，安七十二个马台。（大末云）怎么要偌多？（三末云）但是送我来的人，到门首一个人占一个马台，一齐下马，可不好？你做了官戴甚么？（大末云）乌纱帽。（三末云）我做了官，戴一顶前漏尘羊肝漆一锭墨乌纱帽。你身穿甚么？（大末云）紫罗襕。（三末云）我得了官，穿一领通袖膝澜间色罩青暗花麻布上盖紫罗襕。你腰系甚么？（大末云）通犀带。（三末云）我做了官，系一条羊脂玉茅山石透金犀玛瑙嵌八宝荔枝金带。你脚下穿甚么？（大末云）干皂履。（三末云）我做了官，把我这靴则一丢，则一换。（大末云）换甚么？（三末云）我皮匠家换了头底来。（同下）第二折（正旦同大末、二末上，正旦云）老身陈婆婆的便是。今有大哥二哥都做了官也，则有三哥上朝求官应举去了，必然为官也呵。（唱）【南吕】【一枝花】为甚么儿孙每志气高？托赖着祖上阴功厚。一个曾前年登了虎榜，一个便去岁可兀的占了鳌头。俺家里富贵也双修，无福的难消受。俺可便钱财上不枉求，我觑着那珠翠金银，我可便浑如似参辰卯酉。【梁州】我爱的是那《孝经》、《论语》得这《孟子》，我喜的是那《毛诗》、《礼记》、《春秋》。后园中有地栽松竹，有书堂书舍，书院书楼。则愿的子孙荣旺，门户清幽。俺家里实丕丕祖上遗留，既为官将他这富贵休愁。您、您、您，则频频的休离了那黄卷青灯，是、是、是，你可便稳拍拍明放着金章和那紫绶。呀、呀、呀，你可便用心机得峥嵘，你可也渐渐的稳情取个肥马轻裘。古人是有以显父母，身荣后，入八位，不生受。想当日常何荐马周，博一个今古名留。（正旦云）大哥门首觑者，看有甚么人来？（大末云）理会的。（报登科记的上，云）自家报登科记的便是。有陈三哥得了头名状元，陈妈妈家报喜走一遭去。可早来到门首也。有大哥在于门首。大哥支揖哩！（大末云）你是那里来的？（报登科云）有三哥得了头名状元，小人特来报喜。（大末云）你则在这里，我报复母亲知道。母亲，三兄弟得了头名状元也。（正旦云）是谁说来？（大末云）有报登科的在于门首。（正旦云）着他过来。（大末云）理会的。着你过去。（报登科见科，云）报的老母知道，有三哥得了头名状元，小人特来报喜。（正旦云）孩儿，与那报登科的五两银子。（大末云）您孩儿知道。二兄弟，俺得了官时，则与了报登科记的二两银子；三兄弟做了官，与他五两银子。（二末云）大哥，母亲偏向三兄弟也！（大末云）报登科记的，与你五两银子。（报登科云）多谢了，小人回去也。（下）（王拱辰跚马儿领祗候上，云）龙楼凤阁九重城，新筑沙堤宰相行。我贵我荣君莫羡，十年前是一书生。小官王拱辰是也，乃西川绵州人氏。幼习儒业，颇看诗书。自到帝都阙下，撺过文章卷子，当殿对策，日不移影，应对百篇，文如锦绣，字扫龙蛇，一举状元及第。借宰相头答，夸官三日。张千，摆开头答，慢慢的行。（正旦云）大哥、二哥，咱一同接孩儿去来。（唱）【红芍药】我这里笑吟吟行下看街楼，和我这儿女每可便相逐。我这里慢腾腾拦住紫骅骝，我将这玉勒来便忙揪。（王拱辰云）兀那婆婆儿靠后，休惊着小官马头！(大末云)三兄弟是好壮志也。（二末云）母亲认的是着？（正旦云）好儿也，不枉了！（唱）可正是男儿得志秋，他在那马儿上倒大来风流。（大末云）你看三兄弟，他见了母亲，可怎生不下马来？（二末云）大哥，敢不是三兄弟么？（正旦云）孩儿，你下马来波！(王拱辰云)这个婆婆儿好要便宜也！（正旦唱）我这里听言罢，教我紧低了头，唬的我魂魄可便悠悠。（王拱辰云）兀那婆婆儿，你休错认了小官也！（正旦唱）【菩萨梁州】则被这气堵住咽喉，眉头儿忔皱，身躯儿倒扭。好着我羞答答的不敢抬头，泪汪汪双目再凝眸，孜孜的觑了空低首。（正旦云）敢问那壁状元姓甚名谁？（王拱辰云）今春头名状元，我是王拱辰。（正旦唱）低低的问了牢缄口，闷无语，自僝僽。老身向官人行无去瞅，（正旦云）孩儿每，您说一声儿波，（唱）倒大来惭羞。（正旦做走科）（二末云）哥哥，看母亲。（正旦云）大哥，既是状元，请下马来。（大末云）理会的。状元请下马来，状元堂上饮了状元酒回去。（王拱辰下马科，云）左右，接了马者（祗候云）理会的。（大末云）适间老母冲撞着状元，是必休怪也。（王拱辰云）适间小官马头前冲撞着那壁状元的老母，是必宽恕咱。（大末云）状元有请！（王拱辰见正旦科，云）适间小官马头前冲撞着老母。是必恕罪也。（正旦云）恰才老身为何错认了那壁状元:老身家中有三个孩儿，都去应举去了；两个孩儿得了状元回来，则有三哥不曾回来。恰才是那报登科记的差报了也。那壁状元是必休怪咱。（王拱辰云）小官不敢。（二末做施礼科，云）适间老母冲撞，休怪。（王拱辰云）不敢。(正旦云）将酒来！（做把盏科）（正旦云）状元饮过这杯酒咱。（王拱辰饮酒科）（正旦云）大哥，你问状元有婚也无婚？（大末云）母亲，有婚呵是怎生？无婚呵是如何？（正里云）有婚呵，着状元在状元堂上吃了状元酒，挂了状元红回去；无婚呵，大哥将你妹子招状元为婿。未知你弟兄每意下如何？（大末云）谨遵母亲之言。（大末见王拱辰科，云）状元，恰才我母亲言语，问状元有婚也无婚？（王拱辰云）有婚是怎生？无婚可是如何？（大末云）若是有婚呵，吃了状元酒，挂了状元红，你便回去；若是无婚呵，小官有一舍妹，招那避状元为婿，意下如何？（王拱辰云）小官无婚，我愿随鞭镫。（大末云）一让一个肯。（正旦云）着状元换衣服去。（王拱辰云）理会的，小官换衣服去。（下）（正旦云）今年状元是王拱辰，知他俺那陈良佐在那里也？（大末云）今年头名状元是王拱辰，不知俺那三兄弟在那里也？（三末上，云）我劝这世上人，休把这口忒谝过了。我到的帝都阙下，今场贡主见了：\"陈三哥你来了，不必看你文章，起动写四个字，是'天下太平'。\"我拿起笔来，写了个'天'字，写那'下'字我忘了一点，做了个拐字，无三拐，无两拐，则一拐就把我拐出来了，做了第三名探花郎，绿袍槐简，花插幞头。去时夸了大口，今日得了探花郎，我怎生家中见母亲和两个哥哥？则待我两个哥哥不在门前，我走进房里去，随他嚷闹去，我一世也不出来。可早来到门首也。（做看科，云）你看我那苦命么！肯分的大哥在门首。大哥，你兄弟来了也。（大末云）呀、呀、呀，兄弟来了，你得了甚么官？（三末云）我得了探花郎。（大末云）你原来得了个探花郎，我对母亲说去。（见正旦科，云）母亲，三兄弟得了个探花郎来了也。（正旦云）他不过来，敢教我接待他去那！（大末云）理会的。（见三末科，云）三兄弟，母亲的言语，说你不过去，待着母亲来接你那！（三末云）哥也，那得个母亲倒接儿子？我过去。娘打我时，两个哥哥功一劝。（大末云）兄弟，我知道也。（三末见正旦拜科，云）母亲，你孩儿得了官也，有一拜。（正旦云）兀那厮！你休拜，你得了甚么官？（三末云）得了探花郎。（正旦云）甚么官？（三末云）探花郎。（正旦云）则不你说，兀的又有人来说哩！（三末云）在那里？（正旦做打科，唱）【牧羊关】你刚好合着眼无人处串，谁着你腆着脸去街上走？气的我浑身上冷汗浇流！（正旦云）你将着的是甚么？（三末云）是槐木简。（正旦唱）我将这槐木简来掂拆，绿罗襕着手揪。问甚么红漆通鞓带，花插皂幞头！我使柱杖蒙头打，呸！我看你便羞也那是不害羞！（三末云）翰林都索入编修。（正旦云）噪声！（唱）【贺新郎】你道是翰林都索入编修，我情知你个探花郎的名声，（正旦云）你觑波，（唱）你怎知俺状元除授？弟兄里则为你年幼，你身上我偏心儿索是有，我几曾道是散袒悠悠？（正旦云）师父多教孩儿几遍。（唱）我去那师父行陪了些下情，则要你工课上念得滑熟;我甘不的这厮看文书一夜到三更后！（三末云）母亲，你打我，则是疼你那学课钱哩！（正旦唱）且休说你使了我学课钱，哎，贼也，你熬了多少家点灯油！（三末云）母亲，您孩儿虽然不得状元，亦不曾惹得街上人骂娘。（正旦云）怎么骂我？（三末云）俺大哥头一年做了官，摆着头答街上过来，老的每道：\"这个是谁？\"\"是陈妈妈家大的孩儿。\"\"嗨！鸦窝里出凤凰。\"（大末云）这个是好言语。（三末云）甚么好言语？娘倒是黑老鸦，你到是凤凰！第二年二哥也做了官，又骂的娘不好；摆着头答，街上人道：\"这个是谁？\"\"是陈妈妈第二个孩儿。\"；\"嗨、嗨、嗨，粪堆上长出灵芝草。\"（二末云）这个是好言语。（三末云）噤声！娘倒是粪堆，你倒是灵芝草！您孩儿虽然做了探花郎，不曾连累着娘。我打街上过来，老的每道：\"这个是谁？\"\"是陈妈妈的第三个孩儿。\"众人道：\"嗨、嗨、嗨，好爷好娘养下这个傻弟子孩儿。\"（正旦做唤棒子科，云）将棒子来！（唱）【絮虾蟆】我可也不和你强枉料口，我年纪大也惭羞。打这厮父母教训不瞅，做的个苗而不秀、则好深村放牛，伴着庄家学究。记的那个日头，状元一身承受；去时说了大口，临行相别时候，说的来花甜蜜就。无语低头，嘴卢都的恰便似跌了弹的斑鸠。（三末云）母亲，一品至九品，都是国家臣子。（正旦云）噤声！（唱）休那里一口里巧舌头，便有那一千笔画不成描不就。我和你难相见，枉厮守。休、休！快离了我眼底，休在我这边头！（正旦云）从今以后，将陈良佐两口赶出门去，再也休上我门来！（大末做跪科，云）母亲，看你孩儿的面皮，留下三兄弟两口儿在家，可也好也！（正旦唱）【尾声】大哥哥，枉可惜了你喷珠噀玉谈天口。（二末做跪科，云）母亲，看你孩儿的面皮，留下三兄弟两口儿在家住，可也好也！（正旦唱）二哥哥，枉展污了你折桂攀蟾的钓鳌手。大哥哥枉受，二哥哥且落后。陈良佐自今后，你行处行，走处走；千自在，百自由，我和你个探花郎不记甚冤仇。（三末云）母亲吃一钟喜酒。（正旦云）抬了者！（唱）我可也消不的\"状元\"这个及第酒！（下）（大末云）看母亲，看母亲！呸！三兄弟你羞么？你去时节夸尽大言，回来则得个探花郎，甚是惶恐。你不说\"掌上观纹\"？（三末云）手上生疮不见了。（大末云）\"怀中取物\"？（三末云）衣服破把来掉了。（大末云）\"碗里拿带靶儿蒸饼\"？（三末云）不知那个馋弟子孩儿，偷了我的吃了。（大末云）你既为孔子门徒，何出此言？俺家素非白屋，祖代簪缨，乃陈平之后；你今日得了个探花郎，岂不汗颜？为人者要齐家治国，修身正心；人心不正，做事不能成矣。人以德行为先：德者，本也；才者，末也；\"德胜才为君子，才胜德为小人\"。你这等人，和你说出甚么来！我和你同胞共乳一爷娘，幼小攻书在学堂。受尽寒窗十载苦，龙门一跳见君王。你去时人前夸大口，还家只得探花郎。凤凰飞在梧桐树，呸！自有傍人话短长。（下）（三末云）大哥数落了我这一会。（二末云）呸！三兄弟你羞么？（三末云）哥也，怎的？（二末云）你去时节夸尽大言，回来得个探花郎，岂不汗颜？俺家素非白屋，累代簪缨，汉陈平之玄孙，祖宗拜秦国公之职；为子者，当以腰金衣紫。俺二人皆第状元，惟你不第者，何也？为子才轻德薄也。我和你说出甚么来！未应举志气凌云，但开口傍若无人。卖弄你诗才过李白杜甫，舌辩似张仪苏秦。大哥如泥中草芥，二兄长似陌上轻尘。孔子居于乡堂，见长幼礼法恂恂。可不道状元郎\"怀中取物\"，觑富贵\"掌上观纹\"？发言时舒眉展眼，你今日薄落了缩项潜身。俺状元郎夸谈宗祖，呸！谁似你个探花郎，羞答答的辱没家门！（下）（王拱辰上，云）呸！你羞么？（三末云）你是谁？（王拱辰云）我是门下娇客，妹婿王拱辰，今春头名状元。（三末云）你是王拱辰，我把你个馋弟子孩儿！这带靶儿的蒸饼你吃了我的！（王拱辰云）适间小官听的大舅二舅所言，说三舅去时节夸尽大言，回来得了个探花郎，岂不汗颜？为人者可以治国齐家，修身正心；人心不正，作事不能成矣。《中庸》有言：\"喜怒哀乐之未发，谓之中；发而皆中乎节者，谓之和。中也者，天下之大本也；和也者，天下之达道也。\"《论语》云：\"君子不重则不威。轻乎外者，必不能坚乎内，故不厚重则无威严，而所学亦不坚固也。俗言有几句比并，尊舅岂不闻：草虫食草，岂知重味之甘？蚯蚓啼洼，不解汪洋之海。瓮生蠓蚁，岂知化外清风？萤火虽明，不解蟾光之照。树高而曲，不如短而直；水深而浊，不如浅而清。蜂蛛有丝，损人利己；蚕腹有丝，裕民润国。但凡为人三思，然后再思可矣。你空长堂堂七尺躯，胸中志气半星无。绿袍槐简归故里，呸！枉做男儿大丈夫！（下）（祗候云）呸！（三末打科，云）你也待怎的？（同下）第三折（正旦同大末、二末、王拱辰领杂当上）（正旦云）老身陈婆婆是也。今日是老身生辰贱降的日子，孩儿每也！（大末云）有。（正旦云）状元堂上安排下筵席者。若有陈良佐两口儿来时，休着他过来。将酒来！（大末云）理会的。（正旦唱）【中吕】【粉蝶儿】人都说孟母三移，今日个陈婆婆更增十倍，教儿孙读孔圣文籍。他将那《孝经》来读，《论》、《孟》讲，后习《诗》、《书》、《礼记》。幼小温习，一个个孝当竭力。【醉春风】一个那陈良臾，他可便占了鳌头，则俺这陈良资夺了第一；新招来的女婿，他又是状元郎，俺一家儿倒大来喜、喜！则要你郎舅每峥嵘，弟兄每荣显，托赖着祖宗福力。（二末执壶科）（大末递酒科，云）母亲满饮一杯！（正旦做饮酒科，云）俺慢慢的饮酒，看有甚么人来。（三末同旦儿上）（三末云）今日是母亲生日，我无甚么礼物，和媳妇儿拜母亲两拜，也是我孝顺的心肠。可早来到门首也。大哥，和母亲说一声，道我在这门首哩。（大末云）兄弟，你则在门首，我报复母亲去。（大末做见正旦科，云）母亲，有三兄弟两口儿在于门首。（正旦云）休着那厮过来！（大末同二末、王拱辰告科）（大末云）母亲，看您孩儿面皮，着三兄弟两口儿过来，与母亲递一杯酒，也是他为子之道也。（正旦云）看着您众人的面皮，着那厮过来。休闲着他，着他烧火剥葱，都是他。依的，便教他过来；依不的，便着他回去。（大末云）理会的。三兄弟，母亲的言语：着你过去烧火剥葱，扫田刮地，抬桌搬汤。你依的，便过去；你依不的，休着过去哩！（三末云）母亲怕闲了我。（三末同三旦做见科）（三末云）母亲，您孩儿和媳妇没有手帕，拜母亲几拜。（正旦云）兀那厮！你休拜，谁教你与我做生日来？（三末云）我来拜母亲几拜，也是为子之孝道也。（正旦云）兀那厮！你见么？（三末云）您孩儿见甚么那？（正旦唱）【红绣鞋】俺这里都是些紫绶金章官位，那里发付你个绿袍槐简的钟馗？哎！你一个探花郎，又比俺这状元低；俺这里笑吟吟的行酒令，稳拍拍的做着筵席，（云）你说波。（唱）可不道那埚儿发付你？（云）大哥，咱行一个酒令，一人要四句气概的诗，押着那\"状元郎\"三个字；有那\"状元郎\"的便饮酒，无那\"状元郎\"的罚凉水。教那厮把盏！先从大哥来把了盏，便问道：\"吃酒的是谁？把盏的是谁？各自称呼着那官位者。吃了酒，着那厮拜！先从大哥来。（三末云）我理会的。（做递酒科，云）先从母亲来。（正旦云）先从大哥来。(三末递酒与大末科）（大末云）母亲，你孩儿吟诗也。诗曰：当今天子重贤良，四海无事罢刀枪。紫袍象简朝金阙，圣人敕赐状元郎。（三末云）住者！白马红缨麾盖下，紫袍金带气昂昂。月中失却攀蟾手，高枝留与状元郎。（大末做吃酒科，云）问将来！（三末云）吃酒的是谁？（大末云）是状元郎。我问你：把盏的是谁？（三末云）把盏的我是杨六郎。（三末做拜科）（做递酒与二末科）（二末云）母亲，您孩儿吟诗也。诗曰：一天星斗焕文章，战退群儒独占场。龙虎榜上标名姓，头名显我状元郎。（三末云）住者！时乖运蹇赴科场，命福高低不可量。八韵赋成及第本，今春必夺状元郎、（二末做吃酒科，云）问将来！（三末云）吃酒的是谁？（二末云）是状元郎。我问你，把盏的是谁？（三末云）我是酥麻糖。（做拜科）（递酒与王洪辰科）（王拱辰云）母亲、大舅、二舅，我吟诗也。诗曰：淋漓御酒污罗裳，宴罢琼林出未央。醉里忽闻人语闹，马头高喝状元郎。（三末云）住者！笔头刷刷三千字，胸次盘盘七步章。休笑绿袍官职小，才高压尽状元郎。（王拱辰饮酒科，云）问将来！（三末云）吃酒的是谁？（王洪辰云）是状元郎。那把盏的是谁？（三末云）把盏的是耍三郎。（做拜科）（与三旦递酒科）（三旦云）母亲，您媳妇吟诗也。诗曰：佳人贞烈守闺房，则为男儿不气长。国家若是开女选，今春必夺状元郎！（三末云）住者！磨穿铁砚汝非强，只可描鸾守绣房。燕鹊岂知雕鄂志，红裙休矢状元郎！（旦儿饮酒科，云）问将来！（三末云）吃酒的是谁？（旦儿云）我是状元郎。把盏的是谁；（三末云）把盏的是你的郎。（与正旦递酒科）（正旦云）这厮他到阙不沾新雨露，还家犹带旧风霜。绿抱槐简消不得，对人犹说状元郎。（三末云）住者！拜别请亲赴选场，绿袍羞见老尊堂。擎台执盏厅前跪，则这红尘埋没了状元郎。（正旦云）诗曰：黄金不惜焕文章，教子须教入庙堂。自古?陀弈严啾龋フ庾丛尚菪Π程交ɡ桑。ㄈ┰疲┳≌撸∧庑┞砼＝篑辗嗤燎剑艺夂Ｋ绾巫哦妨浚∧阏饴┩愣继蚝纹蚕伦丛桑堪铡铡眨盖撞槐厝饲靶呶摇Ｄ⒍ヌ炝⒌兀叱荽ⅲ郯裁迹任凶哟笳煞颍坏梦伲拍盖赘绺缧呷瑁≡蚪袢蘸萌粘剑潜鹆四盖祝偃ド铣蠊儆偃ァＮ胰舨坏霉伲胰ツ巧钌较鞣⑽啦患盖字妫晃胰粑伲辉谒酥隆Ｄ憧次掖蛞宦衷砀欠赏飞希诹叫兄煲铝新砬埃患讶伺醣郏呈壳姹蕖Ｎ移锢癫渴汤勺侣恚韬擦衷貉康敝比耍晃掖钟疲髁叫涮煜悖勘摁寥叽悍纾坌淙前胩肚锼涣浇质伺辈较屏保芯用窬〗怨笆郑宦砬案吆茸丛矗锵憬窒糖站础４蟾绽匆蝗蔗酷桑抑弊疟ù鹆耸晷量唷Ｋ地５淖錾酰≌庖蝗ィ硪惶砻趴咀判刂泄谑啦拧Ｐ莸拦鹬δ雅收郏盖追判模翊汉驮卤Ы础＃ㄏ拢ù竽┰疲┠盖祝值苷庖蝗ィ厝晃僖病＃ㄕ┰疲┖⒍チ艘病＃ǔ?【醉高歌】我可也不和你畅叫扬疾，谁共你磕牙料嘴！我则是倚门儿专等报登科记，知他俺那状元郎在那云里也那是雾里？(报登科记的上，云)自家报登科记的。有陈婆婆第三个孩儿，得了今春头名状元，我报登科记走一遭去。可早来到门首也。（做见大末科，云）大官人，三官人得了今春头名状元，小人特来报喜。（大末云）你则在这里，我报复母亲去。（见科，云）母亲，三兄弟得了今春头名状元也，有报登科记的在门前。（正旦云）与他十两银子。（大末云）理会的。与你十两银子。（报登科云）谢了官人！小人回去也。（下）（三末跚马儿领祗候上）（祗候云）小心下路。（三末云）要做状元有甚么难处！下头穿了衣服，便是状元。今日得了头名状元，摆开头答，慢慢的行。（正旦云）大哥、二哥、女婿，咱都去接待孩儿去来。（大末云）俺跟着母亲接兄弟去来。（正旦唱）【普天乐】圪蹬蹬的马儿骑，急飐飐的三檐伞低；我这里忙呼左右：疾快收拾！（三末云）祗候人，接了马者！（祗候云）牢坠镫。(三末云）母亲来了也！（正旦唱）他见我便慌下马。（三末云）祗候人摆开者！（三末做躬身立住科）（正旦唱）他那里躬身立。（三末云）母亲，您孩儿得了官也，就这里拜母亲几拜。（做拜科）（正旦唱）我见他展脚舒腰忙施礼。(做哭科，唱）险些儿俺子母每分离！（三末云）若不是母亲严教，岂得今日为官？（正旦云）你为官呵，（唱）你孝顺似那王祥卧冰，你恰似伯俞泣仗。哎，儿也，你胜强如兀那老莱子哎斑衣。（三末做过来科，云）大哥、二哥，我不拜你，我的文章高似你。母亲，您孩儿往西产绵州过，那里父老送与我一段孩儿锦，将来与母亲做衣服穿。（正旦云）大哥，将的去估价行里，看值多少钱钞？（大末云）估价值多少？母亲，价值千贯。（正旦云）辱子！未曾为官，可早先受民财，躺着，须当痛决！（大末云）兄弟。为你受了孩儿锦，母亲着你躺着，要打你哩！（三末云）母亲要打我，番番不曾静扮。（正旦做打科）（大末云）母亲打的金鱼坠地也！（杂当做打报科，云）有寇莱公大人有请。（正旦云）不妨事，我见大人，自有说的话。（大末云）下次小的每，与我备马者！（正旦云）孩儿休备马，辆起兜轿，着四个孩儿抬着老身，我亲见大人去来。（唱）【啄木鱼煞】咱人这青春有限不再来，金榜无名誓不归，得志也休把升迁看的容易。古人诗内，则你那文高休笑状元低。（同众下）第四折（外扮寇莱公领从人上）（寇莱公云）三千礼乐唐虞治，万卷诗书孔孟传。老夫寇莱公是也。奉圣人的命，开放举场。今有头名状元是陈良佐，问其缘故，乃汉陈平之后。他父曾为前朝相国，早年弃世。有母亲冯氏大贤，治家有法，教子有方。因陈良佐受西川孩儿锦一事，他母亲打的他金鱼坠地。圣人已知，着我加官赐赏。审问详细，着人请贤母去了，这早晚敢待来也。（大末、二末、三末、王拱辰抬正旦上）（三末云）有香钱布施些儿！（正旦云）俺见大人去来。（唱）【双调】【新水令】虽不曾坐香车乘宝马袅丝鞭，我在这轿儿上倒大来稳便。前后何曾侧，左右不曾偏。显得您等辈齐肩，将名姓注翰林院。（云）可早来到也。令人报复去，道有陈婆婆同四个状元来了也。（从人报科，云）有陈婆婆同四个状元来了也。（寇莱公云）道有请。（从人云）有请！（正旦做见官人科）（寇莱公云）贤母，老夫奉圣人的命，为您一家儿母贤子孝，训子有纲纪之威权，居家有冰霜之直政，着老夫审问其详。谁想贤母着四个状元抬着兜轿，敢于理不可么？（正旦云）大人可怜见！休说四个孩儿抬着老身；我昔日曾闻荷担僧，一头担母一头经，经向前来背却母，母向前来背却经，不免把担横担定；感得园林两处分，后来证果为罗汉，尚兀自报答不的爷娘养育恩。（唱）【水仙子】学的他那有仁有义孝连天，使了我那无岸无边学课钱；甘心儿抬的我亲朝见，尚兀自我身躯儿有些困倦。把不住眼晕头旋，不觉的抬着兜轿，虽不曾跨着骏马宛，尚兀自报答不的我哺乳三年！（寇莱公云）贤母为陈良佐升迁官位，贪图财利，接受蜀锦，有犯王条，则合着有司定罪，你怎生自己责罚，打的金鱼坠地那？（正里云）大人不知，此于未曾治国，先受民财，辱没先祖，依法教训咱！（唱）【沽美酒】着他每按月家请着俸钱，谁着他无明夜攒家缘？俺家里祖上为官累受宣，我则怕枉教人作念，俺一家儿得安然。（寇莱公云）贤母，三状元受财一事，未审其详也。（正旦唱）【太平令】他将那孩儿锦亲身托献，这的是苦百姓赤手空拳。我依家法亲责当面，我着他免受那官司刑宪。与了俺俸钱骤迁，圣恩可便可怜，博一个万万古名扬谈羡。（寇莱公云）老夫尽知也。您一家儿望阙跪者，听我加官赐赏！我亲奉着当今圣旨，便天下采访贤士。只因你母贤子孝，着老夫名传宣赐：陈婆婆贤德夫人，陈良资翰林承旨。陈良叟国子祭酒，陈良佐太常博士。王拱辰博学广文，加你为参知政事。一个个列鼎重裀，一个个腰金衣紫。今日个待漏院赐赏封官，庆贺这状元堂陈母教子。题目待漏院招贤纳士正名状元堂陈母教子","dynasty":"元代","title":"杂剧·状元堂陈母教子"}
{"author":"关汉卿","content":"第一折（冲末王员外同旦儿、净家童上）（王员外云）耕牛无宿料，仓鼠有余粮。万事分已定，浮生空自忙。自家汴梁人氏，姓王，名荣，字彦实。嫡亲的两口儿，浑家刘氏。我在这汴梁城中开着个解典库，家中颇有资财，人口顺呼唤作王员外。此处有一人姓裴，名度，字中立。他母亲是我这浑家的亲姐姐，不想他两口儿都亡化过了。谁想此人不肯做那经商客旅买卖，每日则是读书；房舍也无的住，说道则在那城外山神庙里宿歇。大嫂！（旦儿云）员外，你有甚么说？（员外云）我几番着人寻那裴度来，与他些钱钞，教他寻些买卖做，此人坚意的不肯来。（旦儿云）说他傲慢，你管他做甚么？（员外云）看着他那父母的面上，他若来时，你多共少与他些钱钞。我着人寻他去，人说道今日来；若来时，我自有个主意。（正末上，云）小生姓裴，名度，字中立，祖居是这河东闻喜县人氏。小生幼习儒业，颇看诗书，争奈小生一贫如洗。这洛阳有一人乃王员外，他浑家是小生母亲的亲妹子。俺姨夫数次教人来唤，小生不曾得去。小生离了家乡，来到这洛阳寻了数日，今日须索走一遭去。想咱人不得志呵，当以待时守分。何日是我那发迹的时节也呵！（唱）【仙吕】【点绛唇】我如今匣剑尘埋，壁琴土盖，三十载。忧愁的髭鬓斑白，尚兀自还不彻他这穷途债。【混江龙】几时得否极生泰？看别人青云独步立瑶阶，摆三千珠履，列十二金钗。我不能勾丹凤楼前春中选，伴着这蒺藜沙上野花开。则我这运不至，我也则索宁心儿耐。久淹在桑枢瓮牖，几时能勾画阁楼台？（正末云）有那等人道：\"裴中立，你学成满腹文章，比及你受窘时，你投托几个相知，题上几句诗，也得些滋润也。\"您那里知道也！（唱）【油葫芦】我则待安乐窝中且避乖，争奈我便时未来！想着这红尘万丈困贤才，那个似那鲁大夫亲赠他这千斛麦？那个似那庞居士可便肯放做来生债？自无了田孟尝，有谁人养剑客？待着我折腰屈脊的将诗卖，怕不待要寻故友、访吾侪。【天下乐】好教我\"十谒朱门九不开\"，我可便难也波禁，难禁那等朽木材：一个个铺眉苫眼妆些像态，他肚肠细，胸次狭，眼皮薄，局量窄。（云）此等人本性难移，（唱）可不道他山河容易改？（正末云）可早来到也。报复去，道有裴中立在门首。（家童云）你则在这里，我报复去。员外，有裴中立在门首。（员外云）着他过来。（家童云）理会的。员外着你过去。（正末见科，云）姨夫、姨娘请坐，受您侄儿几拜。（旦儿云）裴度，想你父母身亡之后，你不成半器，不肯寻些买卖营生做，你每日则是读书。我想来：你那读书的穷酸饿醋有甚么好处，几时能勾发迹也！（正末云）姨娘不知，圣人云：\"富家不用买良田，书中自有千钟粟。\"小生我虽居贫贱，我身贫志不贫。（员外云）大嫂，人说他胸次高傲，果然如此！我虽不通古今，你是读书人，你说那为人的道理，我试听咱。（旦儿云）谁听你那\"之乎者也\"的！（正末唱）【那吒令】正人伦，传道统，有尧之君大哉；理纲常，训典谟，是孔之贤圣哉；邦反坫，树塞门，敢管之器小哉。整风俗遗后人，立洪范承先代，养情性抱德怀才。（旦儿云）怀才，怀才，你且得顿饱饭吃者！（正末唱）【鹊踏枝】则我这虀盐运怎生捱！时难度与兴衰。配四圣十哲，定七政三才。君圣明威伏了四海，敢则他这庙堂臣八辅三台。（旦儿云）你空有满腹文章。你则不如俺做经商的受用。你这等气高样大，不肯来俺家里来；你便勤勤的来呵，我也不赶你去也。（正末唱）【寄生草】则我这穷命薄如纸，您侯门深似海，空着我十年守定青灯捱！我若是半生还不彻黄虀债，我稳情取一身跳出红尘外。（员外云）看你这般穷嘴脸，知他是几时能勾发迹！（正末唱）你休笑这孤寒裴度困闾檐，（带云）则不但小生受窘，（唱）尚兀自绝粮孔圣居陈、蔡。（员外云）大嫂，你听他，但开口则是攀今揽古。（旦儿云）裴度，你学你姨夫做些买卖。你无本钱，我与你些本钱，寻些利钱使，可不气概？不强似你读书，有甚么好处！（正末唱）【后庭花】你教我休读书，做买卖；你着我去酸寒，可便有些气概。你正是那得道夸经纪，我正是成人不自在。（旦儿云）你穷则穷，则是胸次高傲。(正末唱）我胸次卷江淮，志已在青霄云外。叹穷途年少客，一时间命运乖！有一日显威风出浅埃，起云雷变气色。【青哥儿】我稳情取登坛、登坛为帅，我扫妖氛息平蛮貊，你看我立国安邦为相宰。那其间日转千阶，喜笑盈腮，挂印悬牌，坐金鼎莲花碧油幢，骨刺刺的绣旗开。恁时节您看我敢青史内标名载！（旦儿云）我本待与你顿饭吃；你这等说大言，我也无那饭也无那钱钞与你，你出去！（正末云）小生但得片云遮顶，不在他人之下。（旦儿云）看了你这般嘴脸，一世不能勾发迹，出去！（正末云）好无礼也！你数番教人来请我，来到这里，将这等言语轻慢小生！罢、罢、罢！我冻死饿死，再也不上你家门来！（唱）【尾声】他则是寄着我这紫罗襕，放着我那黄金带，想\"吾岂匏瓜也哉\"！更怕我辱没了您门前下马台。有一日列簪缨画戟门排，琼林宴花压帽檐歪，天香惹宫锦襟怀，你看我半醉春风笑满腮。我将那紫丝缰慢摆，更和那三檐伞云盖。放心也，我不道的满头风雪却回来！（下）（员外云）大嫂，裴度去了也。（旦儿云）去了也。（员外云）他敢有些怪我？（旦儿云）可知哩！（员外云）大嫂，你不知道，恰才我见裴度此人非同小可。此人将来必然峥嵘有日；我自有个主意了也。他如今怪我，久以后致谢我也迟哩！今日无甚事，我去白马寺中走一遭去。（下）（旦云）安排茶饭，等员外来家食用。我且回后堂中去。（下）第二折（长老引净行者上，云）老去禅僧不下阶，两条眉似雪分开。有人问我年多少，涧下枯松是我栽。老僧汴梁白马寺长老是也。自幼舍俗出家，在白马寺中修行。但是四方客官，都来寺中游玩。此处有个秀才，姓裴，名度，字中立。此人文武全才，奈时运未至。此人每日来寺中，老僧三顿斋食管待。今日无甚事，方丈中闲坐。行者，门首觑者，看有甚么人来？（净行者云）阿弥陀佛！阿弥陀佛！南无烂蒜吃羊头，娑婆娑姿，抹奶抹奶。理会的。（王员外上，云）自家王彦实，来到这白马寺中也。行者，你师父在家么？（净行者云）扑之，师父不在家。（员外云）那里去了？（净行者云）去姑子庵子里做满月去了。（员外云）报复去，道我王员外在于门首。（净行者云）哄你耍子哩！师父，王员外在门首。（长老云）道有请。（净行者云）有请。（做见科）（长老云）员外从何而来？请坐。（员外云）小人无事可也不来。敢问长者：裴中立这几日来也不来？每日见不？（长老云）终日在此寺中。（员外云）长老，小人有一件事央及长老：我留下这两个银子，若裴度来时……（打耳喑科）（长老云）员外放心，都在老僧身上！你吃茶去。（净行者云）捣蒜泡茶来！（员外云）不必吃茶了，长老勿罪！我出的这门来。我为何不留裴度在我家里住？我则怕此人堕落了功名。胸中志气吐虹霓，争奈文齐福不齐！一朝云路飞腾远，脱却白襕换紫衣。（下）（长老云）员外去了也。老僧逐日常管斋食，今日这早晚裴中立敢待来也。（正末上，云）小生裴度，前者被姨娘、姨夫一场羞辱，小生中心藏之，何日忘之！小生多亏这白马寺长老：一日三斋，未尝有缺；每谈清话，甚得其清致。小生日日寺中三斋，到晚在这城南山神庙中安歇。时遇冬天，今日早间起来，出庙时尚且晴明，入的城来一天风雪，纷纷杨扬下着国家祥瑞。好大雪也呵！（唱）【南吕】【一枝花】恰便似梅花遍地开，柳絮因风起。有山皆瘦岭，无处不花飞。凛冽风吹，风缠雪银鹅戏，雪缠风玉马垂。采樵人荷担空回，更和那钓鱼叟披蓑倦起。【梁州】看路径行人绝迹，我可便听园林冻鸟时啼。这其间袁安高卧将门闭。这其间寻梅的意懒，访戴的心灰，烹茶的得趣，映雪的伤悲。冰雪堂冻苏秦懒谒张仪，蓝关下孝韩湘喜遇昌黎。我、我、我，飘的这眼眩耀，认不的个来往回归；是、是、是，我可便心恍惚，辨不的个东西南北；呀、呀、呀，屯的这路弥漫，分不的个远近高低。琼姬素衣，纷纷巧剪鹅毛细；战八百万玉龙退败，鳞甲纵横上下飞。可端的羡杀冯夷！（正末云）这雪越下的大了也。（唱）【隔尾】这其间正乱飘僧舍茶烟湿，密洒歌楼酒力微，青山也白头老了尘世。都不到一时半刻，可又早周围四壁，添我在冰壶画图里。（正末云）可早来到也。我入的这方丈门来。无人报复，我自过去。（见长老科）（净行者云）裴秀才来了也，我报复去。有裴秀才在门首。（长老云）恰才说罢，裴秀才来到，请坐！行者，看茶来；一壁看斋，裴秀才这早晚不曾吃饭哩！（净行者云）看斋！小葱儿锅烧肝白肠。（正末云）小生多蒙吾师厚德管待，此恩终生不忘，小生异日必当重报！（长老云）中立不见外，但忘怀而已！无物为款，聊尽薄心也。（正末唱）【牧羊关】念小生居在白屋，处于布衣，多感谢长老慈悲！为小生缘薄，承吾师厚礼；见一日无空过，整三顿饱斋食。你今日患难哀怜我，久以后得峥嵘答报你。（长老云）先生，近者有一等闾阎市井之徒暴发，为人妄自尊大，追富傲贫；据先生满腹才学，为人忠厚，处于布衣。其理善恶两途，岂不叹哉！（正末云）吾师不知，如今有等轻薄之子，重色轻贤，真所谓井底之蛙耳，何足挂齿也！（唱）【骂玉郎】有那等嫌贫爱富的儿曹辈，将俺这贫傲慢，把他那富追陪，那个肯恤孤念寡存仁义？有那一等靠着富贵，有干万乔所为，有那等夸强会。（长老云）秀才真乃英才之辈，比他人不同也。（正末唱）【感皇恩】他显耀些饱暖衣食，卖弄些精细伶俐。怎听他假文谈，胡答应，强支持！出身于市井，便显耀雄威；则待要邀些名誉，施些小惠，要些便宜。（长老云）真乃君子、小人不同也！（正末唱）【采茶歌】无才学有权势，有文章受驱驰，长老，这的是鹤长凫短不能齐！比小生剩趱浮财润自己，比吾师身穿几件虼虫两皮。（长老云）行者，看斋食裴秀才吃，共话一日，肚中饥了也。（净行者摆斋科）（正末云）小生逐日定害，何以克当！（长老云）先生何故如此发言？你则是未遇间，久以后必当登云路。行者，门首看者，看有甚么人来，报复我知道。（外扮赵野鹤上，云）睹物观容知祸福，相形风鉴辨低高。道号皆称无虚子，肉眼通神赵野鹤。贫道姓赵，双名野鹤，道号无虚道人。自幼习学风鉴，贫道我断人生死无差，相人贵贱有准，是这汴梁人氏。此处白马寺有一僧人，乃是惠明长老，是我同堂故友。此人自幼舍俗出家；贫道在此货卜为生，每日到于寺中闲坐。今日到于寺中，探望长老走一遭去。可早来到也。行者，你师父在方丈中么？（净行者云）师父方丈中有！（野鹤云）报复去。（净行者云）理会的。师父，有赵野鹤在于门首。（长老云）有请！（净行者云）先生，师父有请！（见科）（长老云）先生，数日不见，请坐！（野鹤云）长老请坐！（长老云）裴中立，你与先生相见咱。此人乃赵野鹤，善能风鉴，断人生死富贵如神。（正末云）小生虽未与足下识荆，所烦相小生祸福咱。（野鹤做惊科，云）此位秀才何人？（长老云）先生，此人姓裴，名度，字中立，学成满腹文章，未曾进取功名，有烦先生相裴秀才几时为官？（野鹤云）秀才，你恕罪，我这阴阳有准，我断人祸福无差。可惜也！你看你冻饿纹入口，横死纹鬓角连眼。鱼尾相牵入太阴。游魂无宅死将临，下侵口角如烟雾，即目形躯入土深。可怜也！你明日不过午，你一命掩泉土。明日巳时前后，你在那乱砖之下板僵身死。可怜也！（正末云）此人见小生身上蓝缕，故云如此，特地藐视于小生，好世情也呵！（野鹤云）秀才，你休怪！我是肉眼通神相，看你面貌上无一部可观处。你看你五露、三尖、六极！五露者，是眼突、耳反、鼻仰、唇掀、喉结。经曰：一露二露，有衫无裤；露若至五，夭寿孤苦；五露俱无，福寿之模。六极者；头小为一极，夫妻不得力；额小为二极，父母少温习；目小为三极，平生少知识；鼻小为四极，农作无休息；口小为五极，身无剩衣食；耳小为六极，寿命暂朝夕。我与你细细的详推。（正末唱）【贺新郎】通神的许负细详推，地阁天仓，兰台廷尉测他那山根印堂人中贵，五露三停六极，龙角鱼尾伏犀；肉眼藏天地理，风鉴隐鬼神机。断祸福、观气色、占凶吉，这厮好世情看冷暖，人面逐高低！（野鹤云）秀才，你休怪小子。我敢断人生死无差，生则便生，死则便死，相法中无有不准．江湖上谁不知道肉眼通神相！人皆称呼我做无虚道人。（正末唱）【哭皇天】噤声！这厮得道夸经纪，学相呵说是非，无半星儿真所为，衡一刬说兵机。（正末云）裴度怨他怎的！（唱）大刚来则是我时兮命矣！我虽在人闾阎之下、眉睫之间，又不比斗筲之器、疥癣之疾。虽然是我身贫，我身贫志不移；我心经纶天地，志扶持社稷。【乌夜啼】稳情取禹门三级登鳌背，振天关平地一声雷。看堂堂图相麒麟内，有一日列鼎而食，衣锦而回。那其间青霄独步上天梯，看姓名亚等呼先辈；攀龙鳞，附凤翼，显五陵豪气，吐万丈虹霓。（野鹤云）相法所断，何故大怒？（长老云）裴中立，虽然相法中如此断，也看人心上所积，可不道：人有可延之寿也。（野鹤云）小子无虚言也。（正未唱）【煞】噤声！我则理会的\"先生之道斯为美\"；正是\"不患人之不己知\"。则是你个巧言令色打家贼，不辨个贵贱高低！按不住浩然之气，你看我登科甲便及第。若是我金榜无名誓不回，有一日我独步丹墀。（长老云）秀才，再答话一回去波。（正末不辞出门科，云）罢、罢、罢！（唱）【尾声】虽是我十年窗下无人比，稳情取一举成名天下知。（野鹤云）可惜此人文齐福不齐也！（正末唱）我既文齐福不齐，脱白襕，换紫衣，列虞侯，摆公吏，那威严，那英气，那精神，那雄势，腆着胸脯，拈着髭鬁！宝雕鞍侧坐，镔铁镫斜挑，翠藤鞭款凫，缕金辔轻摇，笑吟吟喜春风骤、马娇嘶。列紫衫银带，摆绣帽宫花，簇朱幢皂盖，拥黄钺白旄用，那其间酬心愿，遂功名，还故里。（下）（长老云）裴中立含怒而去。（野鹤云）可惜裴秀才，明日不过午，必定掩泉土。此人死于乱砖瓦之下，板僵身死。长老，小子告回也。（长老云）先生，再坐一会儿去。（野鹤云）小子不必坐，明日再来望。我出的寺门来，且回我家中去也。（下）（长老云）裴中立如此造物！（净行者云）苦哉也！（长老云）老僧且回方丈中。待到明日，若日午之后裴中立来时。万千欢喜；若午后真个不来，老僧领着行者，亲身直到城外山神庙，看裴秀才走一遭去。（下）（净行者云）阿弥陀佛！这一会打在乱砖底下，苦也！苦也！（下）（韩夫人同韩琼英上，云）花有重开日，人无再少年。休道黄金贵，安乐最值钱。老身姓李，夫主姓韩。夫主为洛阳太守，别无得力儿男，止有一女，小字琼英，嫡亲的三口儿家属。为因上司差国舅傅彬计点河南府钱粮，至此洛阳，问我夫主要下马钱一千贯；因我夫主在此洛阳秋毫无犯，家无囊畜之资，亦难去科敛民财，我夫主未曾应酬，以此傅彬怀恨。不期傅彬使过官钱一万贯，后来事发到官，问傅彬追征前项脏物；不想傅彬指下夫主三千贯脏。都省无好官长，奏闻行移至本府，提下夫主下于缧绁，赔脏三千贯。事以不明，难为伸诉，争奈下情不能上达，何须分辩！休越朝廷法例，舒心赔纳。家中收拾只勾送饭日用而已，俺两口儿面上，众亲戚赍助一千贯。老身只生的这个孩儿，因父祖名家，老身严加训教，此女读书吟诗写字。在城里外多亏我这女孩儿怀羞搠笔题诗，救父之难，得市户乡民侧隐，一则为他父清廉，二则因我这女孩儿孝道，半年中抄化到一千贯。陆续纳入官，前后二千贯，尚有一千贯未完，夫主未能脱禁。孩儿也，恁的呵如之奈何？（琼英云）母亲，您孩儿今日早上街，有人道：\"小姐，城中关里人事上也絮繁了；近日朝廷差一公子，来此歇马，今日往城东去了也，有人见在邮亭上赏雪饮酒观梅。你去那里走一遭，但得滋润，便勾了也。\"妾身想来也说的是，不曾与母亲说知，未敢擅便。（卜儿云）既然如此，你今日便索出城东，往邮亭处投奔那公子走一遭去。孩儿，你疾去早来，休着我忧心。（下）（琼英云）理会的。我收拾灰罐、笔，便索往邮亭投奔李公子走一遭去。（下）（外扮李公子上，云）祖父艰辛立业成，子孙荣袭受皇恩。为臣辅弼行肱股，保助皇朝享太平。某姓李，名文俊，字邦彦。今奉圣人命，为因各处滥官污吏苦害良民；或有山间林下，怀才抱德，隐迹埋名，屈于下流，着某随处体察采访。某来到这洛阳歇马，纷纷扬扬下着国家祥瑞，领着从人，将着红干腊肉、酒果杯盘，来至这城东邮亭上。你看那雪飘梅放，正好赏心乐事。（祗候云）大人，满饮一杯。（把盏科）（公子云）这早晚这雪越下的大了也，慢慢的饮几杯。（琼英上，云）妾身韩琼英，出的这城来，一天风雪，虽然如此受苦，我为父母，也是我出于无奈。说话中间，兀的不到邮亭也。这一簇人马，那公子正在邮亭上饮酒哩。我拂了我这头上雪，上邮亭去咱。（李公子见科，云）大雪中一个女子提着灰罐上这邮亭来，必然是题诗（祗候云）兀那女子！那里去？（公子云）祗候人，休惊唬着他，着那个女子近前来。（祗候云）女子，你靠前把体面。（琼英放下灰罐科）（李公子云）兀那女子，谁氏之家？姓甚名谁？因何大雪中提着个灰罐儿来这邮亭上？有何事？你试说一遍咱。（琼英云）妾身洛阳太守韩廷干之女。为因朝廷差国鼻傅彬计点河南各府钱粮，来至此洛阳、问家尊要下马钱共起马钱；为因家尊治官廉洁，秋毫无犯，家无囊畜之资，也难去科敛民财，正道公行，不曾应酬，傅彬怀恨。不想傅彬贼心，侵使过官钱一万贯，后因事发，问傅彬追征前项赃物；谁想傅彬怀挟前仇，指下家尊三千贯！都省无好官长，奏闻行移文书至本府，提下家尊下于缧绁，赔赃三千贯。事以不明，难为伸诉，既下情不能上达，何须分辩！休越朝廷法例，舒心赔纳。家中收拾只勾送饭日用而已，父母面上众亲戚处赍助了一千贯。父母只生妾一个，因父祖名家，老母家训，教妾读书吟诗写字。城里城外，妾身怀羞，无计所奈，搠笔题诗，救父之难。得市户乡民恻隐，一则为父清廉，二则因妾孝道，半年来抄化到一千贯。陆续纳入官府，前后纳勾二千贯了，如今尚有一千贯未完，不能勾救我父亲脱禁。听知的大人在此邮亭中赏雪观梅，妾身特来大人处献诗。（公子云）却原来是为傅彬那个逆贼攀指，累及好人无故系狱！此天理何在？日月虽明，不照覆盆之下，看说此一事韩公实是冤枉。兀那小姐，汝父既是如此，你何不伸诉你父冤枉，与朝廷辩明此事？（琼英云）系是朝廷法例，焉肯与贼子折证辩明？惰愿舒心赔纳。（公子云）朝廷有如此廉良之臣，埋没于斯！兀那小姐，如今你父亲合纳三千贯赃，有二千贯也，尚有一千贯未完。又难得如此孝道之女，天地神明岂无照察！李邦彦也，可不道：\"见义不为无勇也。\"我有这两条玉带，价值三千贯，兀那小姐，我与你救父赔赃，成此胜事。兀那小姐，既然你会吟诗，你就指这雪为题，作诗一首可不好？若有诗，此玉带便与你；若无诗呵，这玉带不与你。（琼英拜科）（公子云）兀那祗候，你随身带着那文房四宝，与那女子纸笔，教他写。（祗候云）理会的。（祗侯与旦纸笔料，云）兀那女子，与你纸笔。（琼英做寻思写科，云）诗就了也，我就写在这纸上。（做写科了）（公子云）好写染也，我试看咱。诗曰：合是今年瑞雪新，皇天辅得玉麒麟。太平有象云连麦，普济祯祥救万民。（公子云）嗨！此诗中意，题雪褒奖，甚有比喻。此女子非凡，再吟咏一首，看后意如何？小姐，你既有如此大才，可指雪再吟咏一首。（琼英云）既公子命妾，拙才再题一首。（写科了）（公子看云）诗曰：呈祥遍迥飞琼凤，表瑞腾空堕素鸾。为国于民能润物，休将树稼等闲看。嗨！此诗中意，有世教，有机见，有志气，有彼此，得诗家之兴也。非我多事，休嫌絮须，指此梅花再咏一首。（旦云）既公子命妾，再题一首。（又写科）（公子云）诗曰：性格孤高幽谷栽，清香独不染纤埃。岁寒一点贞如许，待许春回向暖开。此诗中志气不小！这首诗是白梅，你觑，兀那窗外腊梅一树，你何不指腊梅烦作一首？（旦又写科了）（公子云）诗曰：时人未识颜如腊，惟妾心知清似冰。志在中央得正气，暗香别是一般清。此女子天资天才，四绝诗不构思，出语走笔成文，非同小可；咏此四绝句岂不清致，大志不浅！此女子有丈夫之刚，又兼父廉母严女孝，此一门古今稀有！小官闻知汝父之冤枉，某奉命专察不明之事。我将此一事，我自动文书住京师奏知。兀那小姐，你将此带去，此带价值千贯，救父脏完脱禁。（做与带科）（旦谢科，云）索是谢了大人深恩厚意！（公子云）你休如此说，你便去救你父亲去。小官在此洛阳体察的如此一桩事，我不敢久停久住，则今日便索往京师去也。覆命亲身离洛阳，一门忠孝有纲常。女孝父廉遭危难，拔擢英贤奏帝王。（下）（旦云）感谢祖宗！不想遇着公子，得一条玉带，价值千贯。可救父难，得脱缧绁之灾。我不敢久停，将着玉带报知母亲去。（下）第三折（山神上，云）霹雳响亮震山川，苍生拱手告青天。有朝雨过云收敛，凶徒恶党又依然。吾神乃此处山神是也。此处洛阳有一人乃是裴度，此人满腹文章，争奈文齐福不至，每日晚间在此安歇。此人更兼寿夭，可怜裴度，－明日午前当死在此庙中砖瓦之下；此庙当崩摧败。吾神在此庙中闲坐，下着如此般大雪，看有甚么人来。（琼英上，云）我出的这门来，这雪越下的大了，可怎生是好？路旁有一座山神庙儿，我且入这庙儿里略歇息咱，待雪定便行。一个草铺儿，我且在这上面坐咱。走这一日，觉我这身子有些困倦，我权且歇息咱。将这玉带放在这藁荐下，贴墙儿放着，我略合眼咱。（旦歇息了，做猛省科，云）嗨！不觉睡着，天色晚了也，恐闭了门，母亲悬望。呀！雪觉小些儿，我出的这庙门来。则怕晚了天色，赶城门去来。（下）（正末上云）小生裴度是也。谁想今朝在寺中受这一场烦恼！天色将晚，雪觉小了，我回往那山神庙去也。裴中立，我想儒冠多误身，似这般齑盐的日月，几时是了也呵！（唱）【正宫】【端正好】我愁见古松林，我这里便怕到兀那崩摧庙。我可便叹吾生久困蓬蒿，看别人\"青霄有路终须到\"，知他我何日\"朝闻道\"？【滚绣球】今日见那赵野鹤，他观了我相貌；他道冻饿纹耳连着口角，横死纹鬓接着眉梢；他道我主福禄薄，更寿夭。则他那相法中无他那半星儿差错，他道：\"我断的准也不差分毫。\"我平生正直无私曲，一任天公饶不饶！这的是\"善与人交\"。（正末云）来到这山神庙也。我与你拂了这头上雪，入的这庙来。这庙如此疏漏，又待倒也，如之奈何？（唱）【醉太平】我则见泥脱下些仰托。更和这水浸过这笆箔。我则见梁漕椽烂柱根糟，这的是欠九分来待倒。这一座十疏九漏山神庙，如十花九裂寒冰窖，似十摧九塌草团瓢，比着那漏星堂较少。（正末云）阴能克昼，晚了也，我歇息咱。晾起这头巾，脱了这泥靴，衣服就身上偎干。（唱）【倘秀才】水头巾供桌上控着，泥脚靴土墙边晾着。（正末云）裴中立也！（唱）我可甚\"买卖归来汗未消\"！凄凉愁今夜，犹自想来朝，藁荐上和衣儿睡倒。（正末云）我这脚冷，我且起来盘着脚坐一坐，等温的我这脚稍暖和呵再睡。（做垫住科，云）好是奇怪也！（唱）【呆骨朵】我恰才待盘膝裹脚向亭柱上靠。这藁荐下垫的来偌高！我这里悄悄量度，好着我暗暗的暗约。（正末云）我试抹藁荐下咱。（做拿起带科，云）是一条带！（唱）不由我小胆儿心中怕，唬的我小鹿儿心头跳；那一个富豪家失忘了？天呵！天呵！把我这穷魂灵儿险唬了！（正末云）我起身来，穿上这靴，开开这门，这雪儿晃的明，我试看咱：是一条玉带！（唱）【倘秀才】我辨认的分分晓晓，我可便惹一场烦烦恼恼，我今夜索思量计万条。若有人来寻觅，我权与他且收着，我两只手捧托。（正末云）嗨，是一条玉带！这的是那寻梅的官长每经过，跟随伴当每在此避雪，不小心忘了。倘若你那官人到家问你这玉带呵，你将甚么还他！不逼了人性命？小生虽贫，我可不贪这等物钱；明日若有人来寻，山神，你便是证见，我两只手便还他，也是好勾当。我为这玉带一夜不曾得睡，早天色明也、我忍着冷，将着这玉带，我且躲在这庙背后，看有甚么人来（韩琼英同夫人上，夫人云）夜来孩儿在邮亭上卖诗，遇着李公子，与了一条玉带，说价值千贯。孩儿回家来，说在那山神庙里歇脚避雪，将玉带忘在那庙里。俺娘儿每一夜不曾睡，今日绝早出城来寻那玉带。孩儿，你在那个庙儿里来？（旦儿云）母亲，兀的那个庙儿便是，在这里面避雪来。入这庙儿去来。我放在这藁荐底下来。天那，无了这玉带也！为父坐禁题诗，则少一千贯赃未完；不想遇着李公子，得这条玉带，价值千贯。若卖了时，救俺父得脱禁；不想我忘在此处不见了。我再几时得一千贯钱！我不能勾救我父离狱，又不能勾尽孝之心，有何面目立于天地之间！母亲，我也顾不的你也，要我这性命做甚么！我解下这胸前胸带，我寻个自尽。（夫人云）我夫不能脱禁，要我一身何用！我解下这胸带来，不如我寻个自尽罢！（正末慌入庙科，云）住、住、住！你何故死死也？（唱）【脱布衫】我见他迷留没乱心痒难揉，悲切切雨泪嚎咷。一个他哭啼啼弃生就死，一个他急煎煎痛伤怀抱。（正末云）蝼蚁尚然贪生，为人何不惜命！你有何缘故，在此觅死也？（夫人云）哥哥，你那里知道那！（正末唱）【小梁州】借问你个老妪缘由，女艳娇，你因甚事细说根苗。（云）你有甚么冤枉，在此觅死？你从头至尾说一遍咱。（旦儿云）我看来这个人必是个儒人秀士。哥哥不嫌絮烦，听妾从头至尾说一遍咱。妾身乃洛阳韩太守的女孩儿，这个是我母亲，嫡亲的三口儿家属。父亲在此为理，与人秋毫无犯。为因上司差傅彬来河南点检钱粮，傅彬到此洛阳。问我父要上马钱下马钱，我父不肯与他；后来傅彬为侵使过官钱，追赃赔纳，不想傅彬贼子怀挟前仇，指下家父三千贯赃。奏闻行移至本府，提下家父，下于缧绁，赔赃三千贯。事以不明，难为伸诉；下情不能上达，何须分辩！不能越朝廷法例，舒心赔纳。家中收拾止勾送饭日用而已。父母面上亲戚处助一千贯。父母止生妾身一个，因父祖名家，老母家训，教妾读书吟诗写字。在城里外，妾身怀羞搠笔题诗救父难，得市户乡民恻隐，一则为父清廉，二则因妾孝道，半年中抄化了一千贯。陆续纳入官，前后二千贯。尚有一千贯未完，父亲未能脱禁。则见一日城市中有人对妾言说：\"小姐，这城中关厢里外，人事上也絮繁了。近日朝廷差一公子，来此歇马，今日说往城东去，有人见在邮亭赏雪饮酒哩，若到那里，一则提笔卖诗，二则诉父冤枉，但得些滋润，勾你赔赃也。\"听的说罢急走出城，来至邮亭，正见公子赏雪饮酒。见妾，问其缘故；妾将前事尽诉其情，公子甚是怜念。又命妾题诗，妾随做诗数首。公子甚喜，就赐腰间玉带一条，价值千金，与妾身救父脱禁。妾欲要回城中，到此半路风紧雪大，妾在此庙中歇脚避雪，不觉身体困倦，在此歇息，我将玉带放在藁荐下。猛然省来，诚恐天晚母亲在家悬望，妾身慌走出庙来。又怕关了城门，紧走到家中。老母问其缘故，忽然想起玉带来，急要来取，城门已闭。俺娘女二人一夜不曾睡，今日早挨门出来，入的庙门来寻，谁想不见了玉带！则觑着这条玉带救父脱禁；我既不能救父，又不能尽孝，我因此寻自尽。（夫人云）哥哥，我则觑着这个孩儿，他寻自尽，夫主又不能出禁，要我身何用？我也寻个自尽，也是俺出于无奈也！（正末云）好可怜人也！（唱）为尊君冤枉坐囚牢，卖诗呵把父母恩临报。小姐也，你可甚么家富小儿娇！（旦儿云）\"哀哀父母，生我劬劳。\"养小防老，积谷防饥。妾虽女子，亦尽孝也。（正末唱）【幺篇】你道是从来养小防备老，都一般哀哀父母劬劳。（带云）先圣有言：\"身体发肤，受之父母，不敢毁伤，孝之始也。\"（唱）你便怎生舍性命寻自吊？（带云）\"扬名于后世，以显父母，孝之终也。\"（唱）这的可也方为全孝。（云）\"父母全而生之，子全而归之，可为孝也。\"（唱）则这的是为人子立的根苗。（夫人云）据先生说呵，也说的是；争夺我夫主无辜受禁，眼睁睁不得脱难，则觑着这条玉带救夫主；不见了，似此这般，一千贯赃几时纳的了也！（正末云）夫人、小娘子，假若有这玉带呵呢？（夫人云）若是有这玉带呵，便是救了俺一家性命也。（正末云）假若无了这玉带呵呢？（夫人云）俺一家儿便是死的，都不得活也。（正末云）老夫人、小娘子放心，玉带我替你收着哩！（旦儿云）先生勿戏言！（正未云）孔子门徒，岂有戏言！（正末做取带科，云）娘子，兀的不是带，还你！（旦儿接科，云）兀的不正是此带！索是谢了先生。（夫人云）孩儿也，俺娘儿两个一齐的拜谢先生咱。（正末云）不敢！不敢！（夫人云）先生救活我一家之恩，此义非轻也！世间似先生者世之罕有。处于布衣窘暴之中，千金不改其志，端的是仁人君子也！（正末云）不敢！不敢！世间似小娘子贞孝之女--自古孝子多，孝女少--女子中只有两三个人也。（夫人云）是那两三个？先生试说，老身洗耳愿闻咱。（正末唱）【叨叨令】当日个贾氏为父屠龙孝，杨香为父跨虎曾行孝，曹蛾为父嚎江孝；今日个琼英为父题诗孝。端的可便感天地也波哥，端的可便感天地也波哥！为父母呵，男女皆可尽人之孝。（夫人云）先生那里乡贯？姓甚名谁？（正末云）小生姓裴，名度，字中立，祖居河东闻喜县人氏，父母早年亡化过了。因囊箧俱乏，未曾求进，淹留在此。（夫人云）早是遇着先生，若是遇着别人呵，可怎了也？假若秀才藏过，则说无也罢，可怎生舒心还此带？先生端实古君子之风也！（正本云）夫人言者差也。（唱）【塞鸿秋】我则待粗衣淡饭从吾乐，我一心待要固穷守分天之道，我则待存心谨守先王教。（旦儿云）先生恰才不与此带，无计所奈也！（正末唱）可不道\"君子不夺人之好\"？（夫人云）老身一家处于患难，先生也在窘迫，故使先生救我一家性命。（正末唱）夫人处患难，小生甘穷暴，咱正是摇鞭举棹休相笑。（夫人云）老身同小女告回也。（正末云）老夫人、小浪子勿罪，难中缺茶为献，实为惶恐！小生送出庙去。（夫人云）先生免送。（正末唱）【倘秀才】出庙门送下涩道，近行径转过墙角，这的是贫不忧愁富不骄。（旦儿云）妾身看了秀才，若非古之君子，岂有如此局量！此还带之意．异日必当重报于足下。《毛诗》云：\"投之以木桃，报之以琼瑶。\"焉敢忘恩人之大德也！（正末唱）你道是\"投之以木桃，报之以琼瑶\"，小人怎敢比古人量作！（旦儿云）此时世俗，惟先生之一人；礼义廉耻道德之风--余者俗子，受不明之物，取不义之财--有几人也？（正末云）\"皇天无私，惟德是辅\"。（唱）【滚绣球】咱人命里有呵福禄增，（云）暗室亏心，神目如电。（唱）命里无时灾祸招。（云）近之不逊，远之又怨。（唱）受不明物呵不合神道，（云）\"不义而富且贵，于我如浮云\"！（唱）取不义财呵枉物难消。（见儿云）据先生如此大量，当来发达于世，岂不壮哉！（正未唱）有一日蛰龙奋头角，风云醉碧桃；酬志也五陵年少，轩昂也当发英豪；伴旌旗日暖龙蛇动，看宫殿风微燕雀高，雁塔名标。（夫人云）先生请回。（正未云）小生再送两步。（庙倒科）（旦儿云）呀！倒了这山神庙也！（夫人云）早是秀才不在里面！（正末惊科，云）阴阳有准，祸福无差，信有之也！【煞】阴阳有准无虚道，好一个肉眼通神赵野鹤！咱人这祸福难逃，吉凶怎避，莫得执迷，枉了徒劳！判断在昨日，分已定前生，果应于今朝。若是碎砖瓦里命终得这身夭，险些儿白骨卧荒郊！（夫人云）先生为何如此惊叹？必有其情，乞请知之。（正末云）老夫人不知。小生昨日在白马寺中遇一相士，说小生今日不过午，一命掩泉土，今日午前死于碎砖瓦之下。今日果应其言！小生若不为还此带，送出老夫人、小姐来呵，小生正遭此一死也！（夫人云）皆是先生阴德大重，救我一家之命，因此遇大难不死；必有后程，准定发迹也！（正末唱）【尾声】我但得一朝冠盖向长安道，趁着这万里风头鹤背高。有一日享荣华、受官爵，早则不居无安，食无饱。（旦儿云）此恩此德，时刻未忘。（夫人云）我记着先生这个模样，请个良工写像传真，侍奉终日，烧香供养先生也。（正末唱）你道是这恩临决然报，常记着休忘了，命良工写像传真，点烛烧香，你将我来供养。到老。（下）（夫人云）合是夫主得脱禁难，遇此等好人也！（旦儿云）母亲，咱回家将此带货卖一千贯钞，救父出禁。那其间咱可报裴秀才之恩，未为晚矣。（夫人云）黄金不改英雄志，白马焉能污己身。这秀才文章正是行忠孝，必享皇家爵禄恩。（同下）楔子（长老引净行者上，云）事不关心，关心者焦。贫僧是白马寺长老。昨日有赵野鹤偶然遇裴中立，相此人今日不过午，一命掩泉土。此赵野鹤断生死无差。（净行者云）裴秀才苦也！板僵身死。（长老云）惜哉！裴秀才，满腹文章，寿算不永。今日这早晚不见裴秀才来！（净行者云）这早晚一定死在碎砖瓦底下，苦恼也！（赵野鹤上，云）贫道赵野鹤，今日无甚事，白马寺中望惠明长老走一遭去。可早来到也。（见行者云）行者报复去，道有赵野鹤在于门首。（净行者云）你又来了。（净行者报科，云）师父，有赵野猫在于门首。（长老云）敢是赵野鹤么？（净行者云）是赵野鹤。（长老云）有请。（见科）（长老云）先生请坐。（野鹤云）昨日相那裴中立，今日不过午，必死于碎砖瓦之下，板僵身死。（长老云）可借此人满腹文章……（野鹤云）长老，盖因命运所系也。（长老云）行者，看茶汤来！（净行者云）理会的。捣蒜烹茶。（长老云）看有甚么人来？（正末上，云）小生裴中立。赵野鹤真肉眼通神相，果应其言，险死于碎砖瓦之下。虽然如此，我今日到白马寺，寻赵野鹤走一道去。可早来到也。行者！（净行者云）你是人也是鬼？（正末云）我是人，怎生是鬼？师父在方丈里么？（净行者云）你则在这里。师父，有裴秀才在门首。（野鹤云）你敢差认了也！这早晚在那碎砖瓦之下，板僵身死了也。再那里得个裴秀才来？（净行者云）他见在门首哩。（长老云）你请他来。（净行者见正末云）秀才，师父有请。（正末见长老云）长老支揖。（长老惊科）（正末云）兀的不是赵野鹤！可不道你无虚道？你道我今日不过午，一命掩泉土，午前死在碎砖瓦之下，板僵身死。这早晚午后也，可怎么不死也？（野鹤云）住、住、住！好是奇怪也。裴秀才，你今日气色比昨日不同。长老，你看他那福禄纹眉梢侵鬓，阴骘纹耳根入口；富贵气色，四面齐起。裴秀才，你久后必然拜相位也。（净行者云）你这阴阳不济事了，你也是多里捞摸。（长老云）先生，可是为何比昨日全不同也？（野鹤云）长老不知：这秀才必有活三四个人性命的阴骘；若不是，如何得这气色比昨日全别了？气色都转的好了？（正末云）我是一穷儒，那里行阴骘去？（野鹤云）秀才，你休瞒我，你必然有活人的阴骘，你实说。（正末云）罢、罢、罢！小生是读书人，岂可欺心！昨日在此遇先生，相小生今日不过午，必死于碎砖瓦之下，小生含恨而去。大雪中到于山神庙中，草铺上欲要歇息，不想藁荐底下一条玉带。小生见了，就在山神跟前发愿：这玉带必是那寻梅赏雪的官人跟随的伴当，在此歇脚避雪，忘在此处。若到家中，他那官人问他要这玉带呵，不逼临了人性命？小生曾言：明日但有人来寻这带呵，我双手奉还这带。到天明小生将着玉带，躲在山神庙后面。无一时，则见有娘女二人，径直来到庙中来，寻此带不见，娘女二人痛苦不已，二人解下胸带，都要悬梁自缢。小生慌忙向前解救二人，问其缘故，则说那女子具说情由：他乃是洛阳韩太守之女，他父为傅彬指下三千贯赃--韩公平昔奉公守法，廉于公谨--上司行移到本府，提下太守追赃。韩公恐越朝廷法例，舒心赔纳。其家甚窘，众亲戚赍助了一千贯。其太守有一女小字琼英，为无钱赔赃，自己提灰罐在街搠笔，城里关厢市户乡民，怜其父清女孝，众人赍助有一千贯。尚少一千贯未完，韩公不能脱禁。或一日，有人指引道：\"近间有李公子，上命差来此处歇马，体察民情；你何不谒托公子处，但得些滋润，可不勾你父赔赃也？\"女子听说了也，慌忙寻到城东邮亭上。不想李公子正赏雪饮酒哩；见此女子，问其缘由，此女子尽诉其情，公子哀怜甚矣！遂命女子吟诗，不想此女子连作诗数首，有大儒之才。李公子大喜，遂解腰间玉带，价值千贯，赐与女子救父赔赃。此女子得了玉带，路逢大雪，到小生歇的那山神庙里歇脚，将玉带放在藁荐下。此女子身体困倦，盹睡着了。忽然睡醒，恐怕天晚关闭城门，忘却玉带，走进城来。到的家中，他母亲问其缘故，猛然想起玉带来，急要寻去，城门关闭了。第二日挨门出来，至山神庙寻此带不见。那女子道：\"甫能得此玉带，价值千贯，救父脱禁；不想失了此带，要我这性命做甚么？我不如悬梁自缢。\"他母亲言道：\"你父见在难中，你又寻自尽，要我何用？不如我也寻个自尽！\"小生听罢，慌忙将此带还与韩琼英。娘女二人感恩不尽，再三拜谢小生。因问小生姓甚名谁；小生告诉间，送二人出山神庙。娘女二人拜谢不尽，小生又送几步，出的庙门，正行之际，则听的响亮一声，那山神庙忽然倒塌。小生猛然思量起先生所断之言：我今日不过午，一命掩泉土。我若不为还此带，送他娘女二人出庙门呵，那得小生性命来！先生，小生因此不死了也。（野鹤云）如何？我这相法不差。你今日全然换的气色别了，为何如此说？这的是莫瞒天地莫瞒神，心不瞒人祸不侵。十二时中行好事，灾星变作福星临。（长老云）裴中立，赵野鹤的相法无差，皆因你阴骘太重，今日转祸为福也。（野鹤云）长老，小子相人多矣，未尝有这等一桩事。小生借长老的方丈，小生沽酒与裴中立相贺，有何不可？（长老云）先生，好、好、好！堪可贫僧备斋。看有甚么人来。（野鹤递酒科了）（夫人上，云）老身韩夫人是也。昨日裴中立救活我全家性命，今日送饭，将此话说与夫主；夫主有命，将拙女琼英配与裴中立为妻。老身问人来，说裴中立在白马寺中。我寻到此，来到方文，我自过去。（见科）（夫人云）长老万福！秀才大恩不敢有忘，今日与夫主送饭，具说此事，夫主大喜。（野鹤云）适来中立所言，正是此端。（夫人云）先生，夫主深感中立之恩，无以报答，将拙女琼英，倘中立不嫌残妆貌陋，愿与中立为妻。待夫主出禁，成此婚姻，二位勿哂！（野鹤云）此夙缘先契，淑女可配君子也。（长老云）夫人，俺先与中立谢允肯之亲者！（野鹤云）夫人，虽然如此，中立当以功名为重，必当先进功名，后妻室也。（正末云）难得先生如此厚意，小生也有此心；争奈囊箧消乏，不能前进。（野鹤云）小生有马一匹，送与先生，权代脚步，往京师去。（长老云）既野鹤助马，老僧收拾盘缠，白银两锭，权为路费。（正末云）小生何以克当？（夫人云）据中立文武全才，辅佐皇朝。男儿四方之志，文、行、忠、信，人之大本也。则要你着志者。（正末云）夫人放心也！（唱）【仙吕】【赏花时】立忠信男儿志四方，居王佐丹扆定八荒，抚万姓定边疆。或是做都堂为相，那其间衣锦可兀的却还乡。（下）（夫人云）长老、先生勿罪，老身回去也。（长老云）老夫人，裴秀才这一去，必然为官也。（夫人云）若裴中立得了官呵，不忘了长老、先生之恩。老身不敢迟延，将此事说与夫主去。（下）（野鹤云）我观裴中立相貌气色，此一去必然重用也。（长老云）老僧略备酒果，俺二人直至十里长亭，与中立饯行，有何不可？（野鹤云）好、好、好！俺二人饯行走一遭去。（同下）第四折（太守上，云）王法条条诛滥官，刑名款款理无端。掌条法正天心顺，治国官清民自安。老夫韩延干是也。先任洛阳太守，为因傅彬侵使过官钱一万贯，事发到官追征。不想傅彬怀恨，指下老夫三千贯赃，屈囚牢内，依命赔赃。家下止有夫人、小女琼英。为老夫家缘窘迫，众亲戚处赍助一千贯；小女题诗抄化到一千贯；又遇李邦彦，因为洛阳歇马，就地采访贤良，案察奸党，见小女题诗诉冤，李公子就与玉带一条，价值千贯。赔赃完备，方脱缧绁。幸得李公子实知老夫冤枉，先动文书于都省，后驰驿马回奏，圣人方知前因。圣人可怜，将老夫赔过赃三千贯尽给还老夫，一则上不违朝廷法例，二不费百姓之劳。又见某家父廉母严女孝，谢圣人可怜，升老夫为省参知政事。后见小女得公子玉带，忘在山神庙，遇一人裴度还带，救活我全家之命，老夫在禁中曾许小女以妻裴度。不想今日裴度选考，此人文武全才，圣人大喜，加以重用，借都省头答，夸官三日。老夫就将此事奏知，愈加其喜。奉圣人命，着老夫就招裴度为婿。今官媒挑丝鞭，挂影神，左右红裙翠袖，捧小女于楼中，抛绣球招状元为婿。老夫分付官媒、左右，且休说是韩相公家，看裴度肯不肯；那其间明开也未迟哩！等成亲之后，老夫回奏谢恩。御赐深蒙享骤迁，承恩拜舞御阶前。彩楼招婿成佳配，当今圣主重英贤。（下）（张千上，云）自家张千，奉相公命，结起彩楼招擢新婿。怎生不见媒人来？（媒人上，云）自家官媒人的便是。有韩相公招擢新婿，今日结起彩楼，要招女婿。张千万福！（张千云）这个官媒婆！老相公使人来问你，你在那里来？（媒人云）你知道好日多同么？恰才七八十处说亲的哩！我都不答应，我来这里来。（张千云）老相公台旨：如今结起彩楼，着小姐彩楼上等那新状元。着你拿着丝鞭拦住，着小姐抛绣球儿招新状元。等状元问你是谁家招婿，你且体说是韩相公家。等接了丝鞭，下了马，相见毕，那其间才与他说知。（媒人云）我理会的。都安排完备了也，请小姐上彩楼。（张千云）请山人，这早晚不见来！（山人上云科了，住）（琼英上，云）妾身韩琼英。自我父离禁，多亏李公子奏知圣人，将我父宣至京师。谢圣人可怜，升我父都省参知政事。我父就将裴中立还带一事奏知，不想裴中立又状元及第，今日夸官。我父亲结起彩楼招裴状元，这早晚敢待来也。（正末上，云）小官裴度，到的帝都阙下，为某文武皆通，一举状元及第。今日借宰相头答，夸官三日。谁想有今日也呵！（唱）【双调】【新水令】想着我二十年埋没洛阳尘，今日个起蛰龙一声雷震；一来文章好立身，二来是天子重贤臣。好德亲仁，束带冠巾，演武修文，温故知新，咱人要修天爵正方寸。（张千云）媒婆，兀的不是头答伞盖，状元来了也！（媒人云）香风淡淡天花坠，天花点点香风细。马头高喝状元来，今宵好个风流婿。韩相今朝结彩楼，状元得志逞风流。夫妻今日成姻眷，全然一对不识羞。（正末唱）【庆东原】居廊庙，当缙绅，习《诗》《书》，学《礼》《易》，从先进君子务本。忘身发愤，能正其身。酬志了白玉带紫朝服，茶褐伞黄金印。（媒人云）瑶池降谪三天仙，今夜高门招状元。琼酿金杯长寿酒，新郎舒手接丝鞭。请状元接丝鞭！（正末唱）【川拨棹】展图像挂高门，彩楼新接着绛云。我自见皓齿朱唇，翠袖红裙，簇捧个雾鬓云鬟的美人。见官媒将导引，他道招状元为婿君，不邀媒不问肯，惊丝鞭捧玉樽。（正末做不睬科）（媒人云）状元接丝鞭，请下马饮状元酒！（正末云）祗候人，摆着头答行。（媒人云）天外红云接彩楼，状元夸职御街游。月宫拥出群仙队，试看嫦娥抛绣球。状元请下马接丝鞭！（旦云）将绣球来。（小旦递绣球科）（媒人云）绣球打着状元了，请状元下马接丝鞭就亲！年少风流美状元，温柔可喜女婵娟。今霄洞房花烛夜，试看状元一条鞭。（正末唱）【殿前欢】你道是擢新人，今宵花浊洞房春。绣球儿抛得风团顺，肯分的正中吾身。（媒人云）请状元下马就亲！（正末唱）硬逼临便就亲。（媒人云）状元下马就亲，洞房花烛，燕尔新婚。（正末唱）噤声！你那里无谦逊。（媒人云）《毛诗》去：\"淑女可配君子。\"（正末唱）那里是正押《毛诗》韵？你道做了有伤风化，谁就你那燕尔新婚！（媒人云）请状元下马就亲！（正末云）我有妻室，难就亲！（媒人云）虽然状元有婚，这家里圣旨在此。（正末慌科，云）既然有圣旨，左右，接了马者。（媒人云）请状元上彩楼请坐。（分东西坐定科）（媒人云）雾鬓云鬟窈窕娘，绣球打中状元郎。夫妻饮罢交杯酒，准备今宵闹卧房。（山人做撒帐科，云）状元稳坐紫骅骝，褐罗伞下逞风流。新人绣球望着状元打，永远相守到白头。（喝平身住，云）请状元女婿上彩楼请坐。将五谷铜钱来！夫妻一对坐帐中，仙音一派韵轻清。准备洞房花烛夜，则怕今朝好煞人。好撒东方甲乙木，养的孩儿不要哭。状元紧把香腮揾，咬住新人一口肉。又撒西方庚辛金，养的孩儿会卖针。状元紧把新人守，两个一夜胸脯不离心。再撒南方丙丁火，养的孩儿恰似我。状元走入房中去，赶的新人没处躲。后撒北方壬癸水，养的孩儿会调鬼。状元若到红罗帐，扯住新人一条腿。再撒中央戊己土，养的孩儿会擂鼓。一口咬住上下唇，两手便把胸前握。夫人相公老尊堂，状元新人两成双。山人不要别赏赐，今朝散罢捉梅香。（正末唱）【乔牌儿】几曾见酩子里两对门！（媒人云）系是五百年前宿缘仙契。（正末唱）你道是五百年宿缘分，（媒人云）请状元拜岳父岳母，相见礼毕成亲，有圣旨在此。（正末唱）他道是奉君王圣旨为盟信，终不我为媳妇拜丈人。（旦儿云）问那状元：他那前妻姓甚名谁？是何人家子女？（媒人云）状元说有婚，姓甚名谁？（正末唱）【水仙子】想起他那芙蓉娇貌蕙兰魂，杨柳纤腰红杏春，海棠颜色江梅韵；他恨不的上青山变化身，这其间卖登科寻觅回文。这裴中立身荣贵，那韩琼英守志真，我怎背着别人做了夫人！（媒人云）状元说的是小姐的名字；我对小姐去。（见旦儿拜科，云）小姐，恰才裴状元说的是小姐的名字。他道是：裴中立身荣贵，韩琼英守志真，他怎着别人做了夫人！（旦儿云）裴中立既如此忆旧，真才良君子也！状元，你认的妾身么？则我便是韩琼英。（正末云）原来是琼英小姐！（正末唱）【雁儿落】谁承望楚阳台做眷姻，蓝桥驿相亲近，武陵溪寻配偶，桃源洞成秦晋！（韩公上，云）令人，安排庆喜的筵宴！（正末云）官媒，请太山坐，我拜见行礼咱。（媒人云）状元，你头里不肯，这早晚慌做甚么！（正末唱）【得胜令】\"敬亲者不敢慢于人\"。（韩公云）状元，今日酬志，如此轩昂！（正末唱）享富贵必有异于人。（旦儿云）还带之恩，配合姻眷，两意俱完，各遂其心矣。（正末唱）小生我怀旧意无私志，小姐白玉带知恩必报恩。（韩公云）老夫蒙恩骤迁，夫人三月齑盐小女甘贫行孝，今日一家富贵。谁想有今日也！（正未唱）为岳丈公勤，掌都省三台印，老夫人忠贞，小姐守一百日齑盐清淡贫。（韩公云）请老夫人来。（夫人上，见正末云）裴中立喜得美除。（正末云）老夫人请坐！(拜科)（夫人云）免礼！免礼！（韩公云）安排果桌，将酒来，我与裴中立递一杯。（赵野鹤同长老上）（长老云）野鹤，谁想裴中立一举成名，韩公奏知，圣旨就着与韩公做婿。俺二人来至京师，今日与裴中立贺喜走一遭去。（野鹤云）俺二人来到韩相公宅上，与裴中立作庆走一遭去。可早来到也。报复去，道有洛阳白马寺长老与赵野鹤来见相公。（张千云）相公，门首有洛阳白马寺长老与赵野鹤来见相公。（正末云）我接待去。（见科，云）长老勿罪！（长老云）相公峥嵘有日，奋发有时。（正末云）有请！有请！二位见老相公去。（二人见韩公科）（正末云）老相公，这个便是赵野鹤，这个便是白马寺长老。（野鹤云）老相公，我今日贺万千之喜也！（正未云）若非长老与野鹤赍助鞍马银两，裴度岂有今日也呵！（韩公云）二位请坐！将酒来，我替裴状元递一杯。（王员外同旦儿上，云）自家王员外，听知的裴度得了官，在韩相公家为婿，俺两口儿来到韩相公家门首，与裴中立贺喜走一遭去。（旦云）王员外，则怕裴中立不肯认俺么！（员外云）不妨事，放着我哩！可早来到也。张千，报复去：有洛阳王员外两口儿特来贺喜。（张千云）相公，门首有洛阳王员外两口儿特来相贺。（正末云）你说去，他不过来，更待着我接待他那？（张千云）俺相公说来，你自不过去，更待着俺相公接待你那？（员外云）可早一句也！大嫂，咱过去来。（见正末科，云）裴状元，我道你不是受贫的人。（正末云）将酒来，我与岳父递一杯。(韩公云）裴相公，谁想有今日也！（饮酒科了）（正末云）将酒来，我与野鹤递一杯。（野鹤云）相公，当日小生相法有准么？（正末云）多蒙先生风鉴！左右人，收拾果桌来。（王员外云）裴状元，更做你高傲着！你强煞则是我外甥，我歹煞是你姨夫姨姨。你与别人递了酒也，可怎生不与我递酒？想着我远道而来，非为酒食，可不道\"敬亲者不敢慢于人\"！（正末云）他原来撒酒风！（员外云）我几曾尝来？（正末云）左右，将四个银子来。（做与银子科，云）长老，想小生未遇之时，常在寺中，多蒙长老管待，又与我两锭银子，今日本利还四锭。（长老云）多谢了相公！（正末云）再将两个银子来，将鞍马来，春衣二套，与野鹤先生；一来还其前债，二来与先生做压卦钱。（员外云）原来如此！长老，你势到今日也，你不说等到几时？（长老云）住、住、住，今日老相公在此，裴相公你息怒。这人不说不知，木?蛔瓴煌福粨w不寒，胆不尝不苦。贫僧我叮咛的说破，着相公备细的皆知。裴状元，则为你自小孤独守志贫，你那诗书满腹隐经纶。只为长者关亲故，你相谒投托要安身。王员外见你那浩然一股鸿鹄志，因此上故意相轻傲慢亲。相公你氤氲含恨离宅院，你前来寺院见贫僧。我那斋食管待相供应，王员外他暗寄两锭雪花银。你要上朝赴选求官去，囊箧消乏怎动身？这野鹤骏马亲相送，两锭银可是你这尊亲转赠君。你今日夫荣妇贵身荣显，禄重官高受皇恩。则为你当初才学德行难酬志，方信道\"亲的原来则是亲\"。（正末云）长老不说，裴度怎知？姨夫姨姨请坐！则被你瞒煞我也，姨夫！（员外云）则被你傲煞我也，侄儿！（韩公云）安排庆喜的筵席！（李邦彦上，云）九重天上君恩至，四海皆蒙雨露恩。小官李邦彦，自到京师，将洛阳韩太守一家忠节行孝之事奏知，圣人甚喜，复取韩公入朝重用。不想韩公将裴度还带一事奏知圣人，后裴度赴京中选，奉命将韩廷干的女配与裴度为妻。今日命小官直至韩延干宅中加官赐赏。可早来到也。韩延干、裴度听圣人命：圣明主至德宽仁，差小官体察民情。因傅彬贪财好贿，犯刑宪负累忠臣。只为你妻贤女孝，因此上取赴到京。韩延干则为你屈赔赃奉公守法，坐都堂领省扬名。你浑家守志节清贫甘苦，加你为贤德夫人。韩琼英你行孝道卖文搠笔，裴中立你还玉带有救死之恩；裴中立吏部冢宰，韩琼英配合成亲。国家喜的是义夫节妇，爱的是孝子顺孙。圣明主加官赐赏，一齐的望阙谢恩！题目邮亭上琼英卖诗正名山神庙裴度还带","dynasty":"元代","title":"杂剧·山神庙裴度还带"}
{"author":"关汉卿","content":"赠朱帘秀轻裁虾万须，巧织珠千串；金钩光错落，绣带舞蹁跹。似雾非烟，妆点就深闺院，不许那等闲人取次展。摇四壁翡翠浓阴，射万瓦琉璃色浅。【梁州】富贵似侯家紫帐，风流如谢府红莲，锁春愁不放双飞燕。绮窗相近，翠户相连，雕栊相映，绣幕相牵。拂苔痕满砌榆钱，惹杨花飞点如绵。愁的是抹回廊暮雨箫箫，恨的是筛曲槛西风剪剪，爱的是透长门夜月娟娟。凌波殿前，碧玲珑掩映湘妃面，没福怎能够见？十里扬州风物妍，出落着神仙。【尾】恰便似一池秋水通宵展，一片朝云尽日悬。你个守户的先生肯相恋，煞是可怜，则要你手掌儿里奇擎着耐心儿卷。","dynasty":"元代","title":"【南吕】一枝花_赠朱帘秀轻"}
{"author":"关汉卿","content":"别情别离易，相见难，何处锁雕鞍？春将去，人未还。这其间，殃及杀愁眉泪眼。","dynasty":"元代","title":"【商调】梧叶儿"}
{"author":"关汉卿","content":"楚台云雨会巫峡，赴昨宵约来的期话。楼头栖燕子，庭院已闻鸦，料想他家，收针指晚妆罢。【乔牌儿】款将花径踏，独立在纱窗下，颤钦钦把不定心头怕。不敢将小名呼，咱则索等候他。【雁儿落】怕别人瞧见咱，掩映在酴醿架。等多时不见来，则索独立在花阴下。【挂搭钩】等候多时不见他，这的是约下佳期话，莫不是贪睡儿忘了那？伏冢在蓝桥下。意懊恼却待将他骂，听得呀的门开，蓦见如花。【豆叶黄】髻挽乌云，蝉鬓堆鸦，粉腻酥胸，脸衬红霞；袅娜腰肢更喜恰，堪讲堪夸。比月里嫦娥，媚媚孜孜，那更撑达。【七弟兄】我这里觅他，唤他，哎！女孩儿，果然道色胆天来大。怀儿里搂抱着俏冤家，揾香腮悄语低低话。【梅花酒】两情浓，兴转佳。地权为床榻，月高烧银蜡。夜深沉，人静悄，低低的问如花，终是个女儿家。【收江南】好风吹绽牡丹花，半合儿揉损绛裙纱。冷丁丁舌尖上送香茶，都不到半霎，森森一向遍身麻。【尾】整乌云欲把金莲屧，纽回身再说些儿话：\"你明夜个早些儿来，我专听着纱窗外芭蕉叶儿上打。\"","dynasty":"元代","title":"【双调】新水令_楚台云雨会"}
{"author":"关汉卿","content":"离情残月下西楼，觉微寒轻透衾裯。华胥一枕足弯跧觉，蓝桥路远，玉峰烟涨，银汉云收。【幺】天付两风流，翻成南北悠悠，落花流水人何处？相思一点，离愁几许，撮上心头。【荼蘼香】记得初相守，偶尔间因循成就，美满效绸缪。花朝月夜同宴赏，佳节须酬，到今一旦休。常言道好事天悭，美姻缘他娘间阻，生拆散鸾交凤友。【幺】坐想行思，伤怀感旧，各辜负了星前月下深深咒。愿不损，愁不煞，神天还佑。他有日不测相逢，话别离情取一场消瘦。【好观音煞】与怪友狂朋寻花柳，时复间和哄消愁。对着浪蕊浮花懒回首，怏怏归来，原不饮杯中酒。【尾】对着盏半明不灭的孤灯双眉皱，冷清清没个人瞅，谁解春衫纽儿扣？","dynasty":"元代","title":"【大石调】青杏子"}
{"author":"关汉卿","content":"一粉墙低，景凄凄，正是那西厢月上时。会得琴中意，我是个香闺里钟子期。好教人暗想张君瑞，敢则是爱月夜眠迟。二绿杨堤，画船儿，正撞着一帆风赶上水。冯魁吃的醺醺醉，怎想着金山寺壁上诗。醒来不见多姝丽，冷清清空载月明归。三郑元和，受寂寞，道是你无钱怎奈何？哥哥家缘破，谁着你摇铜铃唱挽歌。因打亚仙门前过，恰便是司马泪痕多。四谢家村，赏芳春，疑怪他桃花冷笑人。着谁传芳信，强题诗也断魂。花阴下等待无人问，则听得黄犬吠柴门。五雪粉华，舞梨花，再不见烟村四五家。密洒堪图画，看疏林噪晚鸦。黄芦掩映清江下，斜缆着钓鱼舟差。六吹一个，弹一个，唱新行大德歌。快活休张罗，想人生能几何？十分淡薄随缘过，得磨陀处且磨陀。","dynasty":"元代","title":"【双调】大德歌(六首)"}
{"author":"关汉卿","content":"第一折（冲末扮王员外同嬷嬷上）（王员外云）耕牛无宿料，仓鼠有余粮。万事分已定，浮生空自忙。老夫姓王，双名得富，是这汴京人氏。家中颇有万贯家财，人顺口都唤我做王半州。在城有一人，也是个财主，姓李，唤做李十万。俺两个当初指腹成亲，我根前得了个女孩儿，唤做王闰香，年一十六岁也；他根前得了个儿孩儿，唤做李庆安。他当初有钱时，我便和他做亲家；他如今消乏了也，都唤他做叫化李家，我怎生与他做亲家？老夫想来：怎生与他成亲？我心中欲要悔了这门亲事，嬷嬷，你意下如何？（嬷嬷云）老员外，咱如今有万贯家财，小姐又生的如花似玉，年方二八，怎生与这等人家做亲？不教旁人笑话也！（王员外云）嬷嬷，你也说的是。我如今与你十两银子，有闰香孩儿亲手与李庆安做了一双鞋儿，你将的去与李员外，悔了这门亲事。等他不肯悔亲时，你便说：\"既你不肯，俺员外说，着你选吉日良辰，下财置礼，娶的小姐去。\"他那里得那钱钞来？必然悔了这门亲事。停当了呵，可来回我的话。老夫无甚事，且回后堂中去也。（下）（嬷嬷云）老身将着银子、鞋儿去李员外悔亲走一遭去。堪笑乔才家道贫，凄凉终日受辛勤。难成鸾凤双飞友，却向他家去悔亲。（下）（外扮孛老儿薄篮上）月过十五光明少，人到中年万事休。老汉汴梁人氏，姓李，双名荣祖，嫡亲的三口儿家属，婆婆早年下世，有个孩儿是李庆安，孩儿每日上学攻书。我当初也是巨富的财主来，唤我做李十万。我如今穷薄了也，我一贫如洗，人都唤我做叫化李家。庆安孩儿当初我曾与王员外家指腹成亲。他根前得了个女孩儿，我根前得了个儿孩儿。他见俺家穷薄了也，他数次家要悔了这门亲事。孩儿上学去了也。老汉在家闲坐，看有甚么人来。（嬷嬷上，云）老身是王员外家嬷嬷的便是。俺员外着我将着这十两银子、这双鞋儿，直至李庆安家悔亲走一遭去。来到门首也。无人报复，我自过去。（做见孛老儿拜科，云）老的，你爷儿每好么？（孛老儿云）嬷嬷，俺穷安乐。你今日来做甚么？（嬷嬷云）无事可也不来，俺员外的言语，要和你悔了这门亲事。与你这十两银子；这双鞋儿是罢亲的鞋儿，着庆安蹅断线脚儿，便罢了这门亲事也。（孛老儿云）嬷嬷，那里有这等道理来！等我孩儿来家与他商量。（嬷嬷云）我不管你，鞋儿、银子交付与你，我回员外话去也。（下）（孛老儿云）嗨！似此怎了也？天那！欺侮俺这穷汉。孩儿敢待来家也。（李庆安上，云）自家李庆安的便是。俺当初有钱时，唤俺做李十万家；今日穷薄了，都唤做叫化李家。在城有王半州和俺父亲指腹成亲来，他见俺穷薄了，他要悔了这门亲事。我是个读书人，量一个媳妇打甚么不紧！我上学去来，一般的学生每笑话我无个风筝儿放，我见父亲走一遭去。可早来到也，我自过去。父亲，您孩儿来家了也。你这哭怎的？（孛老儿云）孩儿，我啼哭哩、（李庆安云）父亲为甚么烦恼？（孛老儿云）孩儿也，王员外差嬷嬷来，拿着十两银子，一双鞋儿与你穿蹅断线脚，也就罢了这门亲事，因此上我烦恼也。（李庆安云）父亲，你休烦恼，量这媳妇打甚么不紧！将这鞋儿我穿的上学去。一般的学生每笑话我，道我无个风筝儿放。父亲有银子与我买一个风筝儿放着耍子。（孛老儿云）孩儿也，我与你二百钱，你买个风筝儿放耍子去。休要惹事，疾去早来，休着我忧心也！（李庆安云）有了钱也，我买风筝儿去也。（下）（孛老儿云）孩儿买风筝儿去了，老汉无甚事，隔壁人家吃疙瘩茶儿去也。（下）（李庆安拿风筝儿上，云）自家李庆安的便是。买了个风筝儿放将起去，不想一阵大风刮在这家花园内梧桐树上抓住了。这花园墙较低，我跳过墙，取我那风筝儿去。（做跳墙科，云）我跳过这墙来，一所好花园也！我来到这梧桐树下，脱了我这鞋儿，我上树取这风筝儿咱。看有甚么人来。（正旦领梅香上，云）妾身是王半州的女孩儿，小字闰香。时遇秋间天道，梅香，咱后花园中闲散心走一道去来。（梅香云）姐姐，时遇秋间天气，万花绽拆，柳绿如烟；咱去后花园中闲散心去来。（正旦云）来到这后花园中，是好景致也呵！（唱）【仙吕】【点绛唇】试看这天淡云闲，几行征雁，秋将晚。衰柳凋残，我则见飞绵后开青眼。【混江龙】更和这玉芙蓉相间，你看那战西风疏竹两三竿。则他这一年四季，更和这每岁循环。则他这守紫塞的征夫愁夜永，和俺这倚庭轩家妇怯衣单。消宝篆、冷沉檀，珠帘卷、主钩弯，纱窗静、绣闺闲。则我这倦身躯暂把绣针停，绕着这后花园独步雕栏看。则他那池塘中枯荷减翠，树梢头梨叶添颜。（梅香云）姐姐，你每日家不曾穿这等衣服，今日姐姐这般打扮着，可是为何？（正旦唱）【油葫芦】疑怪这老嬷嬷今朝将箱柜来翻，把衣服全套儿拣；换上这大红罗裙子绣鞋儿弯，拣的那大黄菊簪戴将时来按，拣的他这玉簪花直插学宫扮。则今番临绣床有些儿不耐烦，则我这睡起来云髻儿微軃，插不定秋色玉钗环。（梅香云）姐姐，你天生的花容月貌，这几日可怎生清减了，可端的为何也？（正旦唱）【天下乐】想起俺那指腹的这成亲李庆安。(梅香云）姐姐，您想那穷弟子孩儿怎的？（正旦云）这妮子，你也嫌他穷！（唱）咱人这家也波寒，休将人小觑看，今日个穷薄了也是他无奈间。俺父亲是王半州，他父亲是李十万，（带云）人有七贫七富，人有且贫且富。（唱）天那，偏怎生他一家儿穷薄难！（梅香云）姐姐，比及你这般想他，你可不好瞒着父亲、母亲送与他些金银钱钞，倒换过来做他的财礼钱，教他来娶你可不好？（正旦云）梅香，多承你顾爱，我怕不也有此心；争奈我是女孩儿家，一时间耽不下也！（梅香云）姐姐，放着梅香哩，不妨事。（正旦云）梅香，俺绕着这花园试看咱。梅香，那树下不是一双鞋儿？你取将来看咱。（梅香云）理会的。姐姐，委的是双鞋儿。姐姐看！（正旦看科，云）这鞋不是我做与李庆安的，可怎生放在这里？梅香，树上不是个人影儿？（梅香云）姐姐，树上可知是个人哩。（正旦云）梅香，你唤他下树来，我问他咱。（梅香唤科，云）那小哥哥，你下来！俺姐姐唤你哩。（李庆安云）理会的。我下这树来。小娘子将我的鞋儿来，我见小姐去。（梅香云）我与你鞋，穿上见俺姐姐去。（李庆安做见正旦，云）小娘子支揖！小生不合擅入花园，望小娘子宽恕咱。（正旦云）万福。你那里人氏，姓甚名谁？（李庆安云）小生是李员外的孩儿，唤做李庆安。因放风筝儿耍子，不想落在你家梧桐树上抓住了，我来取风筝儿来，小娘子恕小人之罪。（正旦云）谁是李庆安？（李庆安云）则我便是李庆安。（正旦云）你认的那指腹成亲的王闰香么？（李庆安云）小生不认的。（正旦云）则我便是王闰香。（李庆安云）原来是王闰香小姐！天使其然在此相会。恕小生之罪也！（正旦云）你因何不来娶我？（李庆安云）小姐不知：俺家当初有钱时，唤俺做李十万；如今穷薄了，唤俺做叫化李家。我无钱，将甚么来娶你？如今人有钱的相看好，无钱的人小看。（正旦云）庆安，你休这般道。（唱）【后庭花】你道是无钱的人小看，则俺这富豪家人见罕。则他这富贵天之数，端的是兴衰有往还。您穷汉每得身安，则俺这前程休怠慢！谁将你来小觑看？天着咱相会间，好将你来厮顾盼。我觑了你面颜，休忧愁，染病患。（李庆安云）既然你家悔了亲，我又无钱，将甚么来娶你？（正旦唱）【青哥儿】庆安也，我和你难凭、难凭鱼雁，我每日家枕冷、枕冷衾寒，则俺这夙世姻缘休等闲！（李庆安云）则是万望小姐怜悯小生也。（正旦云）庆安，我今夜晚间收拾一包袱金珠财宝，着梅香送与你，倒换过来做你的财礼钱，你可来娶我，你意下如何？（李庆安云）恁的呵，多谢姐姐！我到多早晚来？（正旦唱）你等到的夜静更阑，柳影花间。（李庆安云）我知道了也。姐姐，我回去也。（正旦云）你且回来。（唱）我则怕\"别时容易见时难\"，庆安，你则将这佳期盼。（李庆安云）小姐之恩，小生不敢有忘。今夜晚间在那些儿相等？（正旦云）你则在太湖石边相等，是必早些儿来！（唱）【赚煞】你可也莫因循，休迟慢，天色儿直然向晚。倚着那梧桐树睁睁凝望眼，你可便休迷了曲槛雕栏。那其间墙里无人看，墙外行人则要你厮顾盼。（李庆安云）小姐有顾盼之意，小生怎肯失了信也！（正旦唱）赴期的早些动惮，则我这呆心儿不惯。休着我倚着他这太湖石，（正旦云）庆安也，你是必早些儿来！（李庆安云）理会的。（正旦唱）身化做望夫山。（同梅香下）（李庆安云）姐姐回去了也。天色可也早哩，回我家中去也。（下）第二折（王员外上，云）老夫王员外的便是。自从悔了这门亲事，老夫心中十分欢喜。今日开开这解典库，看有甚么人来。（裴炎上，云）两只脚穿房入户，一双手偷东摸西。自家姓裴，名个炎字。一生杀人放火，打家劫道，偷东摸西。但是别人的钱钞，我劈手的夺将来我就要；我则做这等本分的营生买卖，似别的那等歹勾当我也不做他。这两日无买卖，拿着这件衣服去王员外解典库里当些钱钞使用走一遭去。可早来到也。（做见王员外科，云）员外，我这件绵团袄值当些钱钞使用。（王员外云）这厮好无礼也，甚么好衣服拿来当钱！值的多少？我不当！（裴炎云）我好也要当，歹也要当！（做摔在王员外怀里科）（王员外云）这厮好大胆也！我根前你来我去的，你不知道我的行止？我大衙门中告下你来，拷下你那下半截来！你原是个旧境撒泼的贼，还歇着案哩，你快去！（裴炎云）员外息怒息怒，不当则便了也。我出的这门来。便好道：\"恨小非君子，无毒不丈夫。\"一领绵团袄子你当不当便罢，他骂我是歇案的贼！便好道：\"你妒我为冤，我妒你为仇。\"今夜晚间，提短刀在手，越墙而过，将他一家儿都杀了，方称我平生愿足。员外没来由，骂我是贼头。磨的钢刀快，今宵必报仇。（下）（王员外云）裴炎去了也。着这厮恼了我这一场。无甚事，闭了解典库，后堂中饮酒去来。（下）（裴炎上，云）短刀拿在手，台等夜阑时。自家裴炎的便是。颇奈王员外无礼，一领绵团袄当便当，不当便罢，骂我做歇案的贼！我今夜务要杀了他一家儿。天色晚也，来到这后花园中，我跳过这墙去。（做跳墙科，云）阿，可绰，我跳过这墙来，一所好花园也。我在这太湖石边等候，看有甚么人来。（梅香上，云）自家梅香的便是。俺家闰香姐姐着我将这一包袱金珠财宝送与李庆安去。来到这后花园中，等庆安来赴期时先与他，可怎生不见庆安来？庆安，赤、赤、赤。（裴炎云）一个妇人来也，我先杀了他。（做拿住梅香杀科，云）黄泉做鬼休怨我。（梅香死科）（裴炎云）我杀便杀了，我试看咱：一包袱金珠财宝！罢、罢、罢，也够了我的也。不杀王员外了，背着这包袱，跳过这墙去，还家中去也。（下）（李庆安上，云）自家李庆安的便是。天色晚了也，瞒着我父亲，来到这后花园中。有这苫墙的柳枝，我跳过这墙去。（做跳墙科，云）这的不是太湖石？梅香，赤、赤、赤。（绊倒科，云）是甚么东西绊我一交？我试看咱：原来是梅香。他等不得我来，睡着了。我唤他咱：梅香姐姐，我来了。这个梅香原来贪酒，吐了一身。（唤摇科。云）可怎生粘挝挝的？有些朦胧的月儿，我试看咱：可怎么两手血？不知甚么人杀了他梅香！这事不中，我跳过这墙，望家中走、走、走。（下）（正旦上，云）妾身王闰香。约下与李庆安赴期。先着梅香送一包金银去了。这梅香好不会干事也，这早晚可怎生不见来？着我忧心也呵！（唱）【南吕】【一枝花】去时节恰黄昏灯影中，看看的定夜钟声后。我可便本欲图两处喜，倒翻做满怀愁。心绪浇油，脚趔趄家前后，身倒在门左右。觉一阵地惨天愁，遍体上寒毛抖擞。【梁州】战速速肉如钩搭，森森的发似人揪。本待要铺谋定计风也不教透，送的我有家难奔，有事难收。脚下的鹅楣涩道，身倚定亮隔虬楼，我一片心搜寻遍四大神州。不中用野走娇羞！俺、俺、俺，本是那一对儿未成就交颈的鸳鸯，是、是、是，则为那软兀刺误事的那禽兽，天那！天那！闪的我嘴碌都恰便似跌了弹的斑鸠。我欲待问一个事头，昏天黑地，谁敢向花园里走？我从来又怯后。则为那无用的梅香无去就，送的我泼水难收。（正旦云）我来到这后花园中也。兀的不是风筝儿！（唱）【四块玉】那风筝儿为记号，他可便依然有，咱两个相约在梧桐树边头。（带云）险不绊倒了我那！（唱）则我这绣鞋儿莫不跚着那青苔溜？这泥污了我这鞋底尖，红染了我这罗裤口，可怎生血浸湿我这白那个袜头？（正旦云）我道是谁？原来是梅香倒在这花园中。我试叫他咱：梅香！梅香！（做手摸科，云）这妮子兀的不吃酒来？更吐了那，摸了我两手。有些朦胧的月儿，我试看咱。（正旦做慌科，云）可怎生两手血？兀的不唬杀我也！不知甚么人杀了梅香，不中，我与你唤出嬷嬷来者。（叫科，云）嬷嬷！（嬷嬷上，云）姐姐，你叫我怎么？（正旦云）您孩儿不瞒嬷嬷说，我在后花园中见李庆安来，我道：\"因何不来娶我？\"他道，他家无了钱也。我便道：\"今夜晚间收拾一包袱金珠财宝，我着梅香送与你，倒换过做财礼，你来娶我。\"相约在太湖石边等候。不知甚么人杀了梅香，似此怎了也？（嬷嬷云）不干别人事，这的就是李庆安杀了咱家梅香来。（正旦云）嬷嬷，敢不是么？（嬷嬷云）不是他可是谁？（正旦唱）【骂玉郎】这的也难同殴打相争斗，这的是人命事怎干休？怎当那绷扒吊拷难禁受。可若是取了招，审了囚，端的着谁人救？（嬷嬷云）姐姐，这件事敢隐藏不住。（正旦唱）【感皇恩】庆安也，你本是措大儒流，少不的号令在街头。不想望至公楼春榜动，刬的可便分秋。你则为鸾交凤友，更和这燕侣莺俦；则为俺爷毒害，分缝绻，折绸缪。（嬷嬷云）姐姐，这愁烦何时是了？必要经官动府也。（正旦唱）【采茶歌】往常则为俺不成就，今日也祸临头，一重愁番做了两重愁。则俺那父母公婆记冤仇，则管里冤家相报可也几时休！（嬷嬷云）此一桩事不敢隐讳，我叫将老员外来，我与他说。老员外，你来！（王员外上，云）嬷嬷，这早晚你叫我有甚么事？（嬷嬷云）不知甚么人杀了梅香，丢下一把刀子。（王员外云）嗨，有甚么难见处，则是李庆安这个小弟子孩儿！为我悔了亲事也，他杀了我家梅香，更待干罢！嬷嬷，将着刀子，我如今递着脚踪儿直到李庆安家，试探他那虚实走一遭去。（正旦云）嬷嬷，你看这刀子，则怕不是他么？（嬷嬷云）可怎生便知不是他？（正旦唱）【尾声】这场人命则在这刀一口，量这个十四五的孩儿，嬷嬷也，他怎做的这一手？止不过伤了浮财，损了人口；若打这场官司再穷究，和父亲细谋，休惹那事头。（正旦云）常是庆安无话说，久后拿住杀人贼呵，（唱）我则怕屈坏了他平人，嬷嬷也，咱可敢倒罢手。（下）（王员外云）嬷嬷，将着刀子，跟我直至李庆安家中，问此人这桩事走一遭去来。（同下）（孛老儿上，云）自家李员外的便是。俺孩儿李庆安上学来家吃了饭，不知那里去了。我关上这门，这早晚敢待来也。（李庆安上，做慌科，云）自家李庆安的便是。小姐约我赴期，不知甚么人将梅香杀了。我害慌也，家中见父亲去。来到门首也，父亲开门来！（孛老儿云）孩儿来了也。我开开这门。（开门科，见云）孩儿也，你慌做甚么？（李庆安云）不瞒父亲说；我早晨间放风筝儿耍子，不想抓在王员外家梧桐树上。我跳过花园墙取去，不想正撞着王闰香。他说道：\"你为何不来娶我？\"我道：\"因为俺家穷薄了，无钱娶你，你父亲悔了这门亲事。\"他便道：\"你今夜晚间来我这后花园中太湖石边等着，我着梅香送一包袱金珠财宝与你，你倒换过来娶我。\"投到您孩儿去，不知甚么人把他梅香杀了，摸了我两手血。孩儿不敢隐讳，敬告父亲说知。（孛老儿云）孩儿，你敢做下来了也！（李庆安云）不干您孩儿事。（孛老儿云）孩儿，你不要大惊小怪的。关上门，俺歇息罢。（王员外同嬷嬷上）（王员外云）来到也。嬷嬷，正是他杀了梅香来，门上两个血手印。开门来！开门来！（开门科）（孛老儿云）我开开这门。老员外家里来。有甚么事，这早晚到俺这里？（王员外云）老畜生，你还说嘴哩，你家庆安做的好勾当！见俺悔了这门亲事，昨夜晚间把我家梅香杀了，你还推不知道哩！（孛老儿云）俺孩儿是读书的人，他怎肯做这等的勾当？不干俺孩儿之事。（王员外云）不是他可是谁？你舒出手来。（李庆安云）父亲，不千您孩儿事。（王员外云）既然不是，你舒出手来。(李庆安做舒手科，云)兀的不是手。（王员外云）好阿，两手鲜血，还不是你哩！正是杀人贼！明有清官，我和你见官去来。(王员外扯李庆安科）（李庆安云）天那，着谁人救我也！（同下）（净扮官人贾虚同外郎、张千上）（净官人云）小官身姓贾，房上去跑马。\"乒乓\"响一声，跚破一路瓦。小官姓贾，名虚，字蓼然。幼习儒业，颇看《春秋》、《西厢》之记，念的滑熟。口应的饭饱，扒上城楼。望下一看，打个筋斗。撞破脑袋，鲜血直流。贴上膏药，勒上包头。疼的我战，冷汗浇流。忙叫外郎，与我就揉。疼了两日，害了一秋。不吃米饭，则啃骨头。我在这开封府祥符县做个理刑之官，但是那驴吃田、马吃豆，斗打相争，人命等事，都来我根前伸诉。今日坐起早衙，外郎，喝撺厢放告！（外郎云）张千，喝撺厢！（张千云）理会的。撺厢放告！（王员外扯李庆安?人云）这小的便怎生拿的偌大一把刀子？这刀子必是个屠家使的，其中必然暗昧。（外郎云）大人，前官断定，请大人判个\"斩\"字，便去典刑。（官人云）既然前官断定，将笔来，我判个\"斩\"字（判字科，云）一个苍蝇落在笔尖上，令史赶了者！（外郎云）理会的。(做赶科）（官人又判宇科，云）可怎生又一个苍蝇抱住笔尖？令史与我赶了者！（外郎赶科，云）理会的。（官人判字科，云）你看这个苍蝇，两次三番抱住这笔尖，令史与我拿住者！（外郎拿住科，云）大人，我捉住了也。（官人云）装在我这笔管里，将纸来塞住，看他怎生出来？第三折（净扮茶博士上，云）吃了茶的过去，吃了茶的过去。俺这里茶迎三岛客，汤送五湖宾。喝上七八盏，敢情去出恭。自家茶博士的便是。在此棋盘街井底卷开着座茶房，但是那经商客旅、做买做卖的，都来俺这里吃茶。今日清早晨起来，烧的汤瓶儿热。开开这茶铺儿，看有甚么人来。（窦鉴、张弘各拿水火棍上，云）自家窦鉴、张弘的便是。这里前后可也无人，俺二人奉大人的言语，着俺缉访杀人贼。来到这棋盘街井底巷。兄弟，咱去那茶房里吃茶去来。（张弘云）去来，去来。（二人入茶房科）（窦鉴云）茶博士，茶三婆有么？（茶博士云）有。（窦鉴云）你与我唤出茶三婆来。（茶博士唤科，云）茶三婆，有客官唤你哩！（正旦扮茶三婆上，云）来也，来也。好年光也！俺这里船临汴水休举棹，马到夷门懒赠鞭。看了大海休夸水，除了梁国总是天、俺这里惟有一搭闲田地，不是栽花蹴气球。好京师也呵！（唱）【越调】【斗鹌鹑】俺这里锦片也似夷门，蓬莱般帝城。端的是辏集人烟，骈阗市井；年稔时丰，太平光景。四海宁，乐业声。休夸你四百座军州，八十里汴京。【紫花儿序】俺这里千军聚首，万国来朝，五马攒营。好茶也，汤浇玉蕊，茶点金橙。茶局子提两个茶瓶，一个要凉蜜水，搭着味转胜，客来要两般茶名。南阁子里啜盏会钱，东阁子里卖煎提瓶。（茶博士云）三婆，有客官唤你哩。（正旦云）你看茶汤去。（茶博士云）理会的。（下）（正旦云）客官每敢在这阁子里，我试觑咱。（做见科，云）我道是谁？原来是司公哥哥、\"磨眼里鬼\"哥哥。你吃个甚茶？（窦鉴云）你说那茶名来我听。（正旦云）造两个建汤来。（裴炎上，做卖狗肉科。云）卖狗肉，卖狗肉，好肥狗肉！自家裴炎的便是。四脚儿狗肉卖了三脚儿，剩下这一脚儿卖不出去，送与茶三婆去。可早来到也。（做见正旦，怒科，云）茶三婆，你今日怎生躲了我？（正旦云）我迎接哥哥来，怎敢躲了？这个是何物？（裴炎云）是肥狗肉。（正旦云）三婆吃七斋。（裴炎云）你吃八斋待怎的？收了者！（正旦云）三婆这些时无买卖。（裴炎怒云）我回来便要钱，你也知道我的性儿！我局子里扳了你那窗棂，茶阁子里摔碎你那汤瓶，我白日里就见个簸箕星！我吃酒去也。（下）（正旦云）裴炎去了，被这厮欺负煞我也！（窦鉴云）三婆说谁哩？（正旦云）三婆不曾说哥哥。俺这里有一人是裴炎，他好生的欺负负俺百姓每。（窦鉴云）那厮是裴炎？你这里是甚么坊巷？（正旦云）是棋盘街井底巷；有一人是裴炎，好生的方头不劣也！（窦鉴云）您可怎生怕那厮？（正旦云）哥哥不知，听三婆说一遍咱。（窦鉴云）你说，俺试听咱。（正旦唱）【金蕉叶】那厮他每日家吃的十分酩酊，（窦鉴云）他怎么方头不劣？（唱）他见一日有三十场斗争。他吃的来涎涎邓邓，（窦鉴云）他这等厉害，好是无礼也！（唱）他则待杀坏人的性命。（窦鉴云）那厮这等凶泼，每日家做甚么买卖？（正旦云）他卖狗肉，他叫一声呵，（唱）【寨儿令】那厮可便舒着腿脡，他可早叉着门木呈，精唇泼口毁骂人。那厮他嘴脸天生，鬼恶人憎。他则要寻吵闹，要相争。（窦鉴云）这等凶恶！您若恼着他呵，他敢怎的你？（正旦唱）【幺篇】他去那阁子里扳了窗棂，茶局子里摔碎了汤瓶。他直挺挺的眉剔竖，骨碌碌的眼圆睁，叫一声：白日里要见簸箕星！（张弘云）窦鉴哥，这厮好生无礼也！三婆，你看茶汤去。（正旦云）二位哥哥则在这里，三婆看茶客去也。（下）（窦鉴云）兄弟，你近前来：可是这般恁的……（张弘云）理会的。（下）（窦鉴云）兄弟这一去必有个主意。我且在此茶房里闲坐，看有甚么人来。（张弘扮货郎挑担子、插刀子上科，云）自家是个货郎儿。来到这街市上，我摇动不郎鼓儿，看有甚么人来。（裴旦上，云）妾身是裴炎的浑家。我拿着这把刀鞘儿，去街上配一把刀子去。(做见张弘科)（裴旦云）肯分的遇着个货郎儿，我叫他过来试看咱。（拿刀子入鞘儿科，云）这刀子不是俺家的来！（张弘背云）谁道\"是俺家的来\"，这刀子是我卖的！（裴旦云）物见主，必索取。是我的刀子！（张弘云）是我的！（闹科）（正旦上，云）街上吵闹，我试看咱。（见科，云）原来是裴嫂嫂。你闹做甚么？（裴旦云）这厮偷了我的刀子！（正旦云）茶房里有司公哥哥，你告去，他与你做个证见。（裴旦云）你说的是，我扯着他告去。（裴旦做见窦鉴科，云）哥哥，这厮偷了我刀子！（窦鉴云）怎么是你的刀子？（裴旦云）这刀子鞘儿现在我家里，怎么不是我的？（窦鉴云）我不信，将来我看！（裴旦云）哥哥，你看这鞘儿是也不是？（窦鉴云）真个是这刀子的鞘儿。兄弟，与我拿住这妇人者！（张弘云）理会的。（做拿住打科，云）招了者！招了者！（裴旦云）哎哟！他偷了我刀子，你着我招甚么？（正旦唱）【鬼三台】则这贼名姓，劝姐姐休争竞。（裴旦云）这刀子委的是我的，你怎生打我？（正旦唱）走将来便把那头梢来自领，赃仗忒分明，不索你便折证。小梅香死的来忒没影，李庆安险些儿当重刑！第一来恶孽相缠，第二来也是那神天报应。（窦鉴云）兀那厮，你快招了者！（张弘脱衣打科，云）我打这厮，招了者！招了者！（裴旦云）打杀我也！本是我的刀子，可怎生屈棒打我？（张弘又打科，云）不打不招，你快招了者！（裴旦云）罢、罢、罢，我且屈招了。（正旦唱）【调笑令】你可便悄声，察贼情。（正旦云）司公哥哥，你来！（张弘云）怎的？（正旦唱）比及拿王矮虎，先缠住一丈青。批头棍大腿上十分楞，不由他怎不招承！向云阳闹市必典刑，（裴旦云）三婆，你救我咱！（正旦唱）杀么娘七代先灵。（裴炎带酒上，云）问三婆讨我那狗肉钱去。(见正旦科，云）三婆，还我那狗肉钱来。（正旦云）哥哥，狗向钱有；那阁子里有人唤你哩！（裴炎见裴旦跪着窦鉴科，云）大嫂，你为甚么跪在这里？（裴旦云）我招了也。（裴炎云）你既招了，咱死去来。（窦鉴云）兄弟，有了杀人贼也！将这厮绑缚定，往开封府见大人去来。（裴炎云）罢、罢、罢，好汉识好汉，跟着你去。（正旦唱）【尾声】到来日裴炎不死呵教谁偿命？杀了这丑生呵天平地平！我想这人性命怎干休？我道来，则他这瓦罐儿破终须离不了井。（下）（窦鉴云）拿着赋人见大人去来。大尹多才智，公事今完备。拿住杀人贼，少不的依律定其罪。（同下）　第四折（官人领张千上，云）老夫钱大尹是也。因为李庆安这桩事，我着窦鉴、张弘察访杀人贼去了，这早晚不见来回话。张千，门首觑者，若来时，报复我知道。（张千云）理会的。（窦鉴同张弘拿裴炎上，云）自家窦鉴、张弘的便是。拿着这厮见大人去。可早来到也。张千报复去，道窦鉴、张弘拿的杀人贼来了也。（张千云）报的大人得知：有窦鉴、张弘拿的杀人贼来了也。（官人云）与我拿将过来！（张千云）理会的。拿过去！（窦鉴拿见科，云）当面！大人，俺二人拿住杀人贼，是裴炎。（官人云）果然是裴炎！兀那厮，你是杀了王员外的梅香来么？（裴炎云）大人，委的不干李庆安事，是我杀了王员外的梅香来；饶便饶，不饶便杀了罢。（官人云）张千，将李庆安一行人都与我取上厅来。（张千云）理会的。将李庆安一行人取上厅来！（张千拿李庆安上，见官人科，云）当面！（官人云）李庆安，有了杀人贼也。张千，开了他那枷锁。你无事了也，还你那家中去。（李庆安云）你孩儿知道。我出的这衙门来。（孛老儿上，见科，云）孩儿也，为甚么开了你这枷锁？（李庆安云）父亲，有了杀人贼也；大人爷放俺还家中去。父亲，咱家中去来。（孛老儿云）既然有了杀人贼，饶了你也；谢天地，欢喜煞我也！孩儿，那王员外告着你杀人；\"告人徒得徒，告人死得死\"！早是有了杀人贼，你便是无罪的人；若无杀人贼呵，你便与他偿命。我偌大年纪，谁人养活我？我告那大人去：冤屈！（官人云）兀那老的，为甚么叫冤屈？（孛老儿云）大人可怜见！早是有了杀人贼，俺便无事了；若无那杀人贼呵，将我孩儿对了命可怎了？大人可怜见！常言道：\"告人徒得徒，告人死得死。\"王员外妄告不实，大人与老汉做主！（官人云）这老的也说得是。张千，与我唤将王员外那老子来！（张千员）理会的。王员外，唤你哩！（王员外上，云）老汉王员外。衙门里唤我，不知有甚事？我见大人去。（见科）（官人云）王员外，是裴炎杀了你家梅香，见今有了杀人贼也。这老的说\"告人徒得徒，告人死得死\"，您与他外边商和去。（王员外云）理会的。（孛老儿云）大人，我其实饶不过这老子！（同出衙门科）（王员外云）亲家，亲家，是我的不是了也，你饶了我罢！（孛老儿云）甚么亲家！你怎生告我孩儿是杀人贼？我不和你商和。（王员外云）既然不肯商和，我唤出女孩儿闰香来，看他说甚么。（做唤科，云）闰香孩儿行动些！（正旦上，云）父亲，唤我做甚么？（王员外云）孩儿，如今李员外告我妄告不实，你央浼他去：饶了我罢。（正旦云）既然有了杀人贼，他告父亲妄告不实。父亲放心，不妨事，我与庆安陪话去。（王员外云）孩儿，你上紧救我咱！我倒陪奁房断送孩儿与庆安成合了旧亲，则着他饶了我罢！（正旦唱）【双调】【新水令】往常我绣帏中独坐洞房春，谁曾见勘平人但常推问？罪人受十八重活地狱，公人立七十二恶凶神。如今富汉入衙门，便有那欺公事也不问。（王员外云）孩儿也，那老的说：\"告人徒得徒，告人死得死。\"大人教俺商和哩。孩儿也，他若饶了俺呵，我倒陪三千贯奁房断送与他;你和他说去。（正旦云）理会的。（正旦见孛老儿跪科，云）公公，怎生看闰香孩儿的面，饶过俺父亲咱！（孛老儿云）闰香孩儿，我不饶过你那老子！（正旦见李庆安，云）庆安，看我之面，饶过俺父亲者！（李庆安云）小姐，早是有了杀人贼；若无呵，我这性命可怎了也？（正旦唱）【乔牌儿】当日个悔亲呵是俺父亲，赤紧的俺先顺。耽饶过俺便成秦晋，咱两个效绸缪夫妇情。（李庆安云）我便将就了，俺父亲他可不肯哩。（正旦云）我去公公行陪去。（正旦见孛老儿科，云）公公，可怜见俺父亲咱！（孛老儿云）孩儿也，不干你事，我饶不过他！（正旦唱）【雁儿落】我则是为夫呵受苦辛，告尊父言婚聘；访贤达尽孝顺，不索你相盘问。（孛老儿云）闰香孩儿，不干你事。我饶不过你那父亲。（正旦唱）【得胜令】您孩儿须告老尊亲：不索你记冤恨；我与那庆安言婚聘，合成了两对门。也是俺前生，赤紧的俺两个心先顺。告你个公公：你则是耽饶过俺老父亲！（正旦云）庆安，俺父亲说来：倒陪三千贯奁房断送，着我与你依旧配合成亲，你意下如何？（李庆安云）既是这等，我与父亲说去。父亲，俺丈人说来：若是俺饶了他，他倒陪三千贯奁房断送，将闰香依旧与我为妻。咱饶了他罢！（孛老儿云）孩儿，当初他不告你来？（李庆安云）他告我，不曾告你。（孛老儿云）大人将你三推六问，不打你来？（李庆安云）他打我，不曾打你。（孛老儿云）若拿不住杀人贼呵，可不杀了你？（李庆安云）他杀我，可不曾杀你。（孛老儿云）我把你个犟小弟子孩儿！罢、罢、罢，我饶了他罢。（王员外跪谢科，云）既然亲家饶了我也，咱见大人去来。（做同见官人科）（孛老儿云）大人，我饶了他也。（官人云）既然你两家商和了也，一行人听我下断：裴炎图财致命，杀了王员外家梅香，市曹中明正典刑；窦鉴、张弘能办公事，每人赏花银十两。将老夫俸钱给与李员外做个庆喜的筵席，着李庆安夫妇团圆。您听者：则为他年少子衔冤负屈，泼贼汉致命图钱。梅香死本家超度，将前官罢职停宣。富嫌贫悔了亲事，倒陪与万贯家奁。窦鉴等封官赐赏，李庆安夫妇团圆。题目王闰香夜月四春园钱大尹智勘绯衣梦正名李庆安绝处幸逢生狱神庙暗中彰显报","dynasty":"元代","title":"杂剧·钱大尹智勘绯衣梦"}
{"author":"关汉卿","content":"第一折（老孤、正末一折）（正末、卜儿一折）（夫人上，云住）（正末见夫人住）（夫人云了，下）（正末书院坐定）（正旦扮侍妾上，云）夫人言语，道有小千户到来，教燕燕伏侍去。\"别个不中，则你去。\"想俺这等人好难呵！【仙吕】【点绛唇】半世为人，不曾教大人心困。虽是搽胭粉，只争不裹头巾，将那等不做人的婆娘恨。【混江龙】男儿人若不依本分，一个抢白是非两家分。壮鼻凹硬如石铁，教满耳根都做了烧云。普天下汉子尽教都先有意，牢把定自己休不成人。虽然两家无意，便待一面成亲，不分晓便似包着一肚皮干牛粪。知人无意，及早抽身。【油葫芦】大刚来妇女每常川有些没事哏，止不过人道村，至如那\"村\"字儿有甚辱家门？更怕我脚蹅虚地难安稳，心无实事自资隐。即渐了虚变做实假做真，直到说得教大半人评论，那时节旋洗垢，不盘根。【天下乐】合下手休教惹议论。（见末了）（末云了）（正旦唱）哥哥的家门，不是一跳身。（末云了）（正旦唱）便似一团儿搘成官定粉。（云）燕燕敢道么？（末云了）（正旦唱）和哥哥外名，燕燕也记得真，唤做\"魔合罗小舍人\"。（末云了）（旦捧砌末唱）【那吒令】等不得水温，一声要面盆；恰递与面盆，一声要手巾；却执与手巾，一声解纽门。使的人无淹润、百般支分！（末云了）（正旦笑云）量姊妹房里有甚好？【鹊踏枝】入得房门，怎回身？厅独卧房儿窄窄别别，有甚铺呈？燕燕己身有甚么孝顺？拗不过哥哥行在意殷勤。【寄生草】卧地观经史，坐地对圣人。你观的国风、雅、颂施诂训，诵的典谟训诰居尧舜，（末云了）（正旦唱）说的温良恭俭行忠信。燕燕子理会得龙盘虎踞灭燕齐，谁会甚儿婚女聘成秦晋？（末云）这书院好。【幺篇】这书房存得阿马，会得客宾。翠筠月朗龙蛇印，碧轩夜冷灯香信，绿窗雨细琴书润。每朝席上宴佳宾，抵多少\"十年窗下无人问\"！（末云住）（正旦唱）【村里迓鼓】更做道一家生女，百家求问。才说贞烈，那里取一个时辰？见他语言儿栽排得淹润，怕不待言词硬，性格村、他怎比寻常世人？（末云了）（正旦唱）【元和令】无男儿只一身，担寂寞受孤闷；有男儿呓梦入劳魂，心肠百处分。知得有情人不曾来问肯，便待要成眷姻。【上马娇】自勘婚，自说亲，也是\"贱媳妇责媒人\"。往常我冰清玉洁难亲近，是他亲，子管教话儿亲。我煞待嗔，我便恶相闻。【胜葫芦】怕不依随蒙君一夜恩，争奈忒达地、忒知根，兼上亲上成亲好对门。觑了他兀的模样，这般身分。若脱过这好郎君。【幺篇】教人道\"眼里无珍一世贫\"；成就了又怕辜恩。若往常烈焰飞腾情性紧，若一遭儿恩爱，再来不问，枉侵了这百年恩。（云）子末你不志诚？（末云了）（正旦唱）【后庭花】我往常笑别人容易婚。打取一千个好嚏喷。我往常说贞烈自由性，嫌轻狂恶尽人。不争你话儿亲，自评自论；这一交直是哏，亏折了难正本。一个个忒忺新，一个个不是人。【柳叶儿】一个个背槽抛粪，一个个负义忘恩，自来鱼雁无音信。自思忖，不审得话儿真，枉葫芦提了\"燕尔新婚。\"（调让了）（正旦云）许下我的，休忘了！（末云了）（旦出门科）【尾】忽地却掀帘，兜地回头问，不由我心儿里便亲。你把那并枕睡的日头儿再定轮，休教我逐宵价握雨携云。过今春，先教我不系腰裙，便是半簸箕头钱扑个复纯。教人道\"眼里有珍\"，你可休\"言而无信\"！（云）许下我包髻、团衫、绣手巾。专等你世袭千户的小夫人。（下）第二折（外孤一折）（正末、外旦郊外一折）（正末、六儿上）（正旦带酒上，云）却共女件每蹴罢秋千，逃席的走来家。这早晚小千户敢来家了也。【中吕】【粉蝶儿】年例寒食，邻姬每斗来邀会，去年时没人将我拘管收拾。打秋千，闲斗草，直到个昏天黑地；今年个不敢来迟，有一个未拿着性儿女婿。（做到书院见末云）你吃饭末？（末不奈烦科）【醉春风】因甚把玉粳米牙儿抵，金莲花攒枕倚？或嗔或喜脸儿多？哎！你、你！教我没想没思，两心两意，早晨古自一家一计！（正旦云）我猜你咱。（末云）【朱履曲】莫不是郊外去逢着甚邪祟？又不疯又不呆痴，面没罗、呆答孩、死堆灰。这烦恼在谁身上？莫不在我根底，打听得些闲是非？（末云了）（旦审住）（云）是了！【满庭芳】见我这般微微喘息，语言恍惚，脚步儿查梨。慢松松胸带儿频那系，裙腰儿空闲里偷提。见我这般气丝丝偏斜了髟狄髻，汗浸浸折皱了罗衣。似你这般狂心记，一番家搓揉人的样势，休胡猜人，短命黑心贼！（末云了）（正旦云）你又不吃饭也，睡波。（末更衣科）（正旦唱）【十二月】直到个天昏地黑，不肯更换衣袂；把兔鹘解开，纽扣相离，把袄子疏剌剌松开上拆，将手帕撇漾在田地。（末慌科）（正旦唱）【尧民歌】见那厮手慌脚乱紧收拾，被我先藏在香罗袖儿里。是好哥哥和我做头敌，咱两个官司有商议。休提！体提！哥哥撇下的手帕是阿谁的？（末云了）（正旦唱）【江儿水】老阿者使将来伏侍你，展污了咱身起。你养着别个的，看我如奴婢，燕燕那些儿亏负你？（旦做住）（末告科）（正旦唱）【上小楼】我敢摔碎这盒子，玳瑁纳子，教石头砸碎。（带云）这手帕。（唱）剪了做靴檐，染了做鞋面，持了做铺持。一万分好待你，好觑你！如今刀子根底，我敢割得来粉零麻碎！（末云了）（正旦云）直恁值钱！（唱）【幺】更做道你好处打唤来的，却怎看得非轻，看得值钱，待得尊贵？这两下里捻捎的，有多少功绩，到重如细搀绒绣来胸背？（云了）（正旦唱）【哨遍】并不是婆娘人把你抑勒，招取那肯心儿自说来的神前誓。天果报，无差移，子争个来早来迟。限时刻，十王地藏，六道轮回，单劝化人间世。善恶天心人意，\"人间私语，天闻若雷\"。但年高都是积善好心人；早寿夭都是辜恩负德贼。好说话清晨，变了卦今日，冷了心晚夕。（宋云）（正旦出来科）（唱）【耍孩儿】我便做花街柳陌风尘妓，也无那忺过三朝五日。你那浪心肠看得我忒容易，欺负我是半良半贱身躯。半良身情深如你那指腹为亲妇；半贱体意重似拖麻拽布妻。想不想在今日，都了绝爽利，休尽我精细。（云）我往常伶俐，今日都行不得了呵！（唱）【五煞】别人斩眉我早举动眼，道头知道尾。你这般沙糖般甜话儿多曾吃！你又不是\"残花酝酿蜂儿蜜，细雨调和燕子泥\"。自笑我狂踪迹。我往常受那无男儿烦恼，今日知有丈夫滋味。【四煞】待争来怎地争？待悔来怎地悔？怎补得我这有气分全身体？打也阿儿包髻，真加要带与别人成美，况团衫怎能勾披？他若不在俺宅司内，便大家南北，各自东西！【三煞】明日索一般供与他衣袂穿，一般过与他茶饭吃，到晚送得他被底成双睡。他\"做成暖帐三更梦\"，我\"拨尽寒炉一夜灰\"。有句话存心记：则愿得辜恩负德，一个个荫于封妻！【二煞】出门来一脚高一脚低，自不觉鞋底儿着田地。痛连心除他外谁根前说，气夯破肚别人行怎又不敢提？独自向银蟾底，则道是孤鸿伴影，几时吃四马攒蹄？【尾】呆敲才、呆敲才休怨天；死贱人、死贱人自骂你！本待要皂腰裙，刚待要蓝包髻，则这的是折挂攀高落得的！（下）第三折（孤一折）（夫人一折）（末、六儿一折）（正旦上，云）好烦恼人呵！（长吁了）【越调】【斗鹌鹑】短叹长吁，千声万声；捣枕捶床，到三更四更。便似止渴思梅，充饥画饼，因甚顷刻体？则伤我取次成。好个个舒心，干支刺没兴。【紫花儿序】好轻乞列薄命，热忽刺姻缘，短古取恩情。（见灯蛾科，云）哎！蛾儿，俺两个有比喻：见一个耍蛾儿来往向烈焰上飞腾，正撞着银灯，拦头送了性命。咱两个堪为比并：我为那包譬白身，你为这灯火青荧。（云）我救这蛾儿。（做起身挑灯蛾科，云）哎！蛾儿，俺两个大刚来不省呵！（唱）【幺篇】我把这银灯来指定，引了咱两个魂灵，都是这一点虚名。怕不百伶百俐，千战千赢，更做道\"能行怎离得影\"？这一场其身不正，怎当那厮大四至铺排，小夫人名称？（末、六儿上八开门了）（末云）（正旦唱）【梨花儿】是教我软地上吃交，我也不共你争。煞是多劳重，降尊临卑，（云）有劳长者车马，贵脚踏于贱地，小的每多谢承。本待麻线道上不和你一处行；（云）你依得我一件事，依得我愿随鞭镫。（云）你要我饶你咱，再对星月赌一个誓。（云了）（出门了）（正旦唱）【紫花儿序】你把遥天指定，指定那淡月疏星，再说一个海誓山盟；我便收撮了火性，铺撒了人情，忍气吞声，饶过你那亏人不志诚。赚出门程，（入房科）呼的关上栊门，铺的吹灭残灯。（末告，不开门了）（末怒云了，下）（里闪下）（夫人上住）（末上，见住）（云了）（夫人唤了）（旦上，见夫人了）（夫人云了）（旦云）燕燕不会，去不得。（唱）【小桃红】燕燕上复传示煞曾经，谁会甚儿女成婚聘？甚的是许出羞、下红定？问这洛阳城，少甚么能言快语官媒证？燕燕怎敢假名托姓？但教我一权为政，情取\"火上等冬凌\"。（云）燕燕不去！（末云）（夫人怒云了）（正旦唱）【调笑令】这厮短命，没前程，做得个\"轻人还自轻\"，横死口里栽排定。老夫人随邪水性，道我能言快语说合成，我说波娘七代先灵！，【圣药王】然道户厮迎，也合再打听，两门亲便走一遭儿成。我若到那户庭，见那婢婷，若是那女孩儿言语没实诚，俺这厮强风情。（虚下）（外孤上）（旦上，见孤云）夫人使来问小姐亲事，相公许不许，燕燕回去。（外孤云了）（闪下）（外旦上）（旦随上，见了，云）特地来问小姐亲事，许不许？回去。（外旦许了）（正旦唱）【鬼三台】女孩儿言着婚聘，则合低了胭颈，羞答答地禁声；刬地面皮上笑容生，是一个不识羞伴等。俺那厮做事一灭行，这妮子更敢有四星。把体面妆沉，把头梢自领。（旦背云）着几句话破了这门亲！（对外旦云）小姐，那小千户酒性歹。（外旦骂住）（旦云）呀，早第一句儿。（唱）【天净沙】先教人掩扑了我几夜恩情，来这里被他骂得我百节酸疼，我便似□墙贼蝎蜇呼声。空使心作幸，被小夫人引了我魂灵。（外旦云了）（旦云）你道有铁脊梁的，你手里做媳妇。【东原乐】我是你心头病，你是我眼内钉，都是那等不贤慧的婆娘传槽病。你子牢蹅着八字行，俺那厮陷坑，没一日曾干净。【绵答絮】我又不是停眠整宿，大刚来窃玉偷香，一时间宠幸。数日间饮过，俺那厮一日一个王魁负桂英。你被人推、人推更不轻；俺那厮一霎儿新情，撒地腿脡麻，歇地脑袋疼。【拙鲁速】终身无簸箕星，指云中雁做羹。时下且口口声声，战战兢兢，袅袅婷婷，坐坐行行；有一日孤孤另另，冷冷清清，咽咽哽哽，觑着你个拖汉精！【收尾】大刚来\"主人有福牙推胜\"，不似这调风月媒人背厅。说得他美甘甘枕头儿上双成，闪得我薄设设被窝儿里冷！（下）第四折（老孤、外孤上）（众外上）（夫人上住）（正末、正旦、外旦上住）（正旦唱）【双调】【新水令】双撒敦是部尚书，女婿是世袭千户。有二百匹金勒马，五十辆画轮车。说得他儿女妻夫，似水如鱼；撇得我鳏寡孤独，那的是撮合山养身处？【驻马听】官人石碾连珠，满腰背无瑕玉免鹘；夫人每是依时按序，细搀绒全套绣衣服。包髻是缨络大真珠，额花是秋色玲珑玉。悠悠的品着鹧鸪，雁行般但举手都能舞。（做与外旦插带了科）（外旦云）（正旦唱）【甜水令】姐姐骨甜肉净，堪描堪塑。生得肌肤似凝酥。从小里梅香、嬷嬷抬举，问燕燕梳裹何如？【折桂令】他是不曾惯傅粉施朱，包髻不仰不合，堪画堪图。你看三插花枝，颤巍巍稳当扶疏。则道是烟雾内初生月兔，元来是云鬓后半露琼梳。百般的观觑，一刬的全无市井尘俗，压尽其余。（末云了）（正旦揪搜末科），（唱）【水仙子】推那领系眼落处，采揪住那系腰行行掐胯骨。我这般拈拈掐掐有甚难当处？想我那声冤不得苦痛处。你不合先发头怒；你若无言语，怎敢将你觑付，你则索做使长、郎主。（孤云了）（正旦唱）【殿前欢】俺千户跨龙驹，称得上的敢望七香车。愿结同心结，永挂合欢树。蛮凤娇雏，连理枝比目鱼。千载相完聚，花发无风雨。头白相守，眼黑处全无。（老孤问了）（正旦云）煞曾勘婚来。（唱）【乔牌儿】勘婚处恰岁数，出嫁后有衣禄。若言招女婿，下财钱将娶过去。【挂玉钩】是个破败家私铁扫帚，没些儿发旺夫家处，可更绝子嗣、妨公婆、克丈夫，脸上承泪靥无重数。今年见吊客临，丧门聚；反阴覆阴，半载其余。【落梅风】据着生的年月，演的岁数，不是个义夫节妇，休想得五男并二女，死得教灭门绝户！（夫人云了）（旦跪唱）【雁儿落】燕燕那书房中伏侍处，许第二个夫人做。他须是人身人面皮，人口人言语！【得胜令】到如今总是彻梢虚，燕燕不是石头镌、铁头做；教我死临侵身无措，错支刺心受苦。（夫人云了）（正旦唱）瘫痪着身躯，教我两下里难停住；气夯破胸脯，教燕燕两下里没是处。【阿古令】满盏内盈盈绿醑，子合当作婢为奴。谢相公、夫人抬举，怎敢做三妻两妇？子得和丈夫一处对舞，便是燕燕花生满路。题目双莺燕暗争春正名诈妮子调风月","dynasty":"元代","title":"杂剧·诈妮子调风月"}
{"author":"关汉卿","content":"楔子（外扮石府尹引张千上，诗云），少小知名达礼闱，白头犹未解朝衣。年来屡上陈情疏，怎奈君恩不放归。老夫姓石名敏，字好问。幼年进士及第，随朝数载，累蒙擢用。谢圣恩可怜，除授济南府尹之职。我有个同窗故友，姓韩名辅臣。这几时不知兄弟进取功名去了，还只是游学四方？一向音信杳无，使老夫不胜悬念。今日无甚事，在私宅闲坐。张千，门首觑者，若有客来时，报复我知道。（张千云）理会的。（末扮韩辅臣上，诗云）流落天涯又几春，可怜辛苦客中身。怪来喜鹊迎头噪，济上如今有故人。小生姓韩名辅臣，洛阳人氏。幼习经史，颇看诗书，学成满腹文章，争奈功名未遂。今欲上朝取应，路经济南府过，我有个八拜交的哥哥是石好问，在此为理，且去与哥哥相见一面，然后长行。说话中间，早来到府门了也。左右，报复去。道有故人韩辅臣特来相访。（张千报云）禀老爷得知，有韩辅臣在于门首。（府尹云）老夫语未悬口，兄弟早到。快有请！（张千云）请进。（做见科）（韩辅臣云）哥哥，数载不见，有失问候。请上，受你兄弟两拜。（做拜科）（府尹云）京师一别，几经寒暑，不意今日惠顾，殊慰鄙怀。贤弟请坐。张千，看酒来！（张千云）酒在此。（做把盏科）（府尹云）兄弟满饮一杯。（做回酒科）（韩辅臣云）哥哥也请一杯！（府尹云）筵前无乐，不成欢乐。张千，与我唤的那上厅行首杜蕊娘来，服侍兄弟饮几杯酒。（张千云）理会的。出的这门来，这是杜蕊娘门首。杜大姐在家么？（正旦扮杜蕊娘上，云）谁唤门哩？我开了这门看，(做见科)（张千云）府堂上唤官身哩。（正旦云）要官衫么？（张千云）是小酒，免了官衫。（做行科）（张千云）大姐，你立在这里，待我报复去。（做报科）（府尹云）着他进来。（正旦做见科，云）相公，唤妾身有何分付？（府尹云）唤你来别无他事，这一位白衣卿相，是我的同窗故交，你把体面相见咱。（正旦做拜科）（韩辅臣慌回礼云）嫂嫂请起！（府尹云）兄弟也，这是上厅行首杜蕊娘。（韩辅臣云）哥哥，我则道是嫂嫂。（背云）一个好妇人也！（正旦云）一个好秀才也！（府尹云）将酒来！蕊娘，行酒。（正旦与韩连递三杯科）（府尹云）住，住！兄弟，我也吃一钟儿。（韩辅臣云）呀！却忘了送哥哥。（正旦递府尹酒，饮科）（正旦云）秀才高姓大名（韩辅臣云）小生洛阳人氏，姓韩名辅臣。小娘子谁氏之家，姓甚名谁？（正旦云）妾身姓杜，小字蕊娘。（韩辅臣云）元来见面胜似闻名！（正旦云）果然才子，岂能无貌！（府尹云）蕊娘，你问秀才告珠玉。（韩辅臣云）兄弟对着哥哥跟前，怎敢提笔？正是弄斧班门，徒遗笑耳。（府尹云）兄弟休谦！（韩辅臣云）这等，兄弟呈丑也。（做写科，云）写就了。蕊娘，你试看咱。（正旦念云）词寄[南乡子]。（词云）\"袅娜复轻盈，都是宜描上翠屏。语若流莺声似燕，丹青，燕语莺声怎画成？难道不关情，欲语还羞便似曾。占断楚城歌舞地，娉婷，天上人间第一名。\"好高才也！（韩辅臣云）兄弟此行，本为上朝取应，只因与哥哥久阔，迂道拜访。幸睹尊颜，复蒙嘉宴。争奈试期将近，不能久留。酒散之后，便当奉别。（府尹云）贤弟且休去，略住三朝五日，待老夫赍发你一路鞍马之费，未为迟也。张千，打扫后花园，请秀才在书房中安下者！（韩辅臣云）花园冷静，怕不中么？（府尹云）既如此，就在蕊娘家安歇如何？（韩辅臣云）愿随鞭镫！（府尹云）你看他，一让一个肯。蕊娘，这是我至交的朋友，与你两锭银子，拿去你那母亲做茶钱，休得怠慢了秀才者！（正旦云）多谢相公。（韩辅臣云）兄弟谢了哥哥。大姐，到你家中，拜你那妈妈去来。（正旦云）秀才，俺娘忒爱钱哩！（韩辅臣云）大姐，不妨事，我多与他些钱钞便了也。（正旦唱）【仙吕】【端正好】郑六遇妖狐，崔韬逢雌虎，那大曲内尽是寒儒。想知今晓古人家女，都待与秀才每为夫妇。【幺篇】既不呵，那一片俏心肠，那里每堪分付？那苏小卿不辨贤愚，比如我五十年不见双通叔；休道是苏妈妈，也不是醉驴驴。我是他亲生的女，又不是买来的奴，遮莫拷的我皮肉烂，炼的我骨髓枯，我怎肯跟将那贩茶的冯魁去！（同韩下）（府尹云）你看我那兄弟，秀才心性，又是那吃酒的意儿，别也不别，径自领着杜蕊娘去了也。且待三朝五日，差人探望兄弟去。古语有云：\"乐莫乐兮新相知。\"岂不信然！（诗云）华省芳筵不待终，忙携红袖去匆匆。虽然故友情能密，争似新欢兴更浓！（下）第一折（搽旦扮卜儿上，诗云）不纺丝麻不种田，一生衣饭靠皇天。尽道吾家皮解库，也自人间赚得钱。老身济南府人氏。自家姓李，夫主姓杜。所生一个女儿，是上厅行首杜蕊娘。近日有个秀才，叫做韩辅臣，却是石府尹老爷送来的，与俺女儿作伴。俺这妮子，一心待嫁他，那厮也要娶我女儿；中间被我不肯，把他撵出去了。怎么这一会儿不见俺那妮子，莫非又赶那厮去？待我唤他：蕊娘，贱人那里？（正旦领梅香上，向古门道云）韩秀才，你则躲在房里坐，不要出来，待我和那虔婆颓闹一场去！（韩辅臣做应云）我知道。（正旦云）自从和韩辅臣作伴，又早半年光景。我一心要嫁他，他一心要娶我，则被俺娘板障，不肯许这门亲事。我想一百二十行，门门都好着衣吃饭；偏俺这一门，却是谁人制下的？忒低微也呵！（唱）【仙吕】【点绛唇】则俺这不义之门，那里有买卖营运？无资本，全凭着五个字迭办金银。（带云）可是那五个字？(唱)无过是\"恶、劣、乖、毒、狠\"！【混江龙】无钱的可要亲近，则除是驴生戟瓮生根。佛留下四百八门衣饭，俺占着七十二位凶神。才定脚谢馆接迎新子弟，转回头霸陵谁识旧将军？投奔我的都是那矜爷害娘、冻妻饿子、折屋卖田、提瓦罐爻槌运；那些个慈悲为本，多则是板障为门。（云）梅香，你看奶奶做甚么哩？（梅香云）奶奶看经哩！（正旦云）俺娘口业作罪，你这般心肠，多少经文忏的过来？枉作的业深了也！（唱）【油葫芦】炕头上主烧埋的显道神，没事哏，苘麻头斜皮脸老魔君。拿着一串数珠，是吓子弟降魔印；轮着一条柱杖，是打鸂鶒无情棍。闲茶房里那一伙老业人，酒杯间有多少闲议论；频频的间阻休熟分，三夜早赶离门。（梅香云）姐姐，这话说差了！我这门户人家，巴不得接着子弟，就是钱龙入门，百般奉承他，常怕一个留他不住；怎么刚刚三日，便要赶他出门？决无此理。（正旦云）梅香，你那里知道！（唱）【天下乐】他只待夜夜留人夜夜新，殷勤，顾甚的恩！不依随又道是我女孩儿不孝顺。今日个漾人头厮摔，含热血厮喷，定夺俺心上人。（做见科，正旦云）母亲，吃甚么茶饭那？（卜儿云）灶窝里烧了几个灯盏，吃甚么饭来！（正旦唱）【醉扶归】有句话多多的苦告你老年尊，累累的嘱托近比邻，\"一片花飞减却春\"，我如今不老也非为嫩，年纪小呵须是有气分，年纪老无人问。（云）母亲，嫁了您孩儿罢，孩儿年纪大了也！（卜儿云）丫头，拿镊子来，镊了鬓边的白发，还着你觅钱哩！（正旦云）母亲，你只管与孩儿撇性怎的？（卜儿云）我老人家如今性子淳善了，若发起村来，怕不筋都敲断你的！（正旦唱）【金盏儿】你道是性儿淳，我道你意儿村，提起那人情来往佯装钝。（带云）有几个打踅客旅辈，丢下些刷牙掠头，问奶奶要盘缠家去。（唱）你可早耳朵闭、眼睛昏；前门里统镘客，后门里一个使钱勤；揉开汪泪眼，打拍老精神。（云）母亲。嫁了你孩儿者！（卜儿云）我不许嫁，谁敢嫁？有你这样生忿忤逆的！（正旦唱）【醉中天】非是我偏生忿，还是你不关亲，只着俺淡抹浓妆倚市门，积趱下金银囤。（卜儿做怒科，云）你这小贱人，你今年才过二十岁，不与我觅钱，教那个觅钱？（正旦唱）你道俺才过二旬，有一日粉消香褪，可不道老死在风尘？（云）母亲，你嫁了孩儿罢！（卜儿云）小贱人，你要嫁那个来？（正旦唱）【寄生草】告辞了鸣珂巷，待嫁那韩辅臣。这纸汤瓶再不向红炉顿，铁煎盘再不使清油混，铜磨笴再不把顽石运。（卜儿云）你要嫁韩辅臣这穷秀才，我偏不许你！（正旦唱）怎将咱好姻缘，生折做断头香；休想道泼烟花，再打入迷魂阵。（卜儿云）那韩辅臣有甚么好处，你要嫁他？（正旦唱）【赚煞】十度愿从良，长则九度不依允。也是我八个字无人主婚，空盼上他七步才华远近闻，六亲中无不欢欣。改家门，做的个五花诰夫人，驷马高车锦绣裀。道俺有三生福分，正行着双双好运。（卜儿云）好运，好运，卑田院里赶趁！你要嫁韩辅臣，这一千年不长进的，看你打莲花落也！（正旦唱）他怎肯教\"一年春尽又是一年春\"。（下）（卜儿云）俺女儿心心念念，只要嫁韩秀才，我好歹偏不嫁他。俺想那韩秀才是个气高的人，他见俺有些闲言闲语，必然使性出门去；俺再在女孩儿根前调拨他，等他两个不和，讪起脸来，那时另接一个富家郎，才中俺之愿也。正是：小娘爱的俏，老鸨爱的钞。则除非弄冷他心上人，方才是我家里钱龙到。（下）第二折（韩辅臣上，诗云）一生花柳幸多缘，自有嫦娥爱少年。留得黄金等身在，终须买断丽春园。我韩辅臣，本为进取功名，打从济南府经过。适值哥哥石好问在此为理，送我到杜蕊娘家安歇。一住半年以上，两意相投，不但我要娶他，喜得他也有心嫁我，争奈这虔婆百般板障。俺想来，他只为我囊中钱钞已尽；况见石府尹满考朝京，料必不来复任，越越的欺负我，发言发语，只要撵我出门去。我是个顶天立地的男子汉，怎生受得一口气？出了他门，不觉又是二十多日。你道我为何不去，还在济南府淹阁？倒也不是盼俺哥哥复任，思量告他；只为杜蕊娘他把俺赤心相待，时常与这虔婆合气，寻死觅活，无非是为俺家的缘故。莫说我的气高，那蕊娘的气比我还高的多哩！他见我这日出门时节，竟自悻悻然去了，说也不和他说一声儿，必然有些怪我。这个怪也只得由他怪，本等是我的不是。以此沉吟展转，不好便离此处。还须亲见蕊娘，讨个明白。若他也是虔婆的见识，没有嫁我之心，却不我在此亦无指望了，不如及早上朝取应，干我自家功名去。他若是好好的依旧要嫁我，一些儿不怪我，便受尽这虔婆的气，何忍负之。今日打听得虔婆和他一班儿老姊妹在茶房中吃茶，只得将我羞脸儿揣在怀里，再到蕊娘家去走一遭。（词云）我须是读书人凌云豪气，偏遇这泼虔婆全无顾忌。天若使石好问复任济南，少不的告他娘着他流递。（下）（正旦引梅香上，云）我杜蕊娘一心看上韩辅臣，思量嫁他；争奈我母亲不肯，倒发出许多说话，将他赶逐出门去了。我又不曾有半句儿恼着他，为何一去二十多日，再也不来看我？教我怎生放心得下？闻得母亲说，他是烂黄齑，如今又缠上一个粉头，道强似我的多哩！这话我也不信。我想，这济南府教坊中人，那一个不是我手下教道过的小妮子？料必没有强似我的。若是他果然离了我家，又去踹别家的门，久以后我在这街上行走，教我怎生见人那！（唱）【南吕】【一枝花】东洋海洗不尽脸上羞，西华山遮不了身边丑，大力鬼顿不开眉上锁，巨灵神劈不断腹中愁。闪的我有国难投，抵多少南浦伤离后。爱你个杀才没去就，明知道雨歇云收，还指望待天长地久。【梁州第七】这厮懒散了虽离我眼底，忔憎着又在心头。出门来信步闲行走，遥瞻远岫，近俯清流；行行厮趁，步步相逐，知他在那搭儿里续上绸缪？知他是怎生来结做冤仇？俏哥哥不争你先和他暮雨朝云，劣奶奶则有分吃他那闲茶浪酒，好姐姐几时得脱离了舞榭歌楼？不是我出乖弄丑，从良弃贱，我命里有终须有，命里无枉生受。只管扑地掀天无了休，着甚么来由！（梅香云）姐姐，你休烦恼，姐夫好歹来家也！（正旦云）梅香，将过琵琶来，待我散心适闷咱！（梅香取砌末科，云）姐姐，琵琶在此。（正旦弹科）（韩辅臣上，云）这是杜大姐家门首。我去的半月期程，怎么门前的地也没人扫，一刬的长起青苔来，这般样冷落了也？（正旦做听科，云）那斯来了也！我则推不看见。（韩辅臣做入见科，云）大姐，祗揖！（正旦做弹科，唱）【牧羊关】不见他思量旧，倒有些两意儿投。－我见了他扑邓邓火上浇油，恰便似钩搭住鱼腮，箭穿了雁口。（韩辅臣云）元来你那旧性儿不改，还弹唱哩！（正旦做起拜科）（唱）你怪我依旧拈音乐，则许你交错劝觥筹？你不肯冷落了杯中物，我怎肯生疏了弦上手？（韩辅臣云）那一日吃你家妈妈赶逼我不过，只得忍了一口气，走出你家门，不曾辞别的大姐，这是小生得罪了！（正旦唱）【骂玉郎】这的是母亲故折鸳鸯偶，须不是咱设下恶机谋，怎将咱平空抛落他人后？今日个何劳你贵脚儿又到咱家走？（韩辅臣云）大姐何出此言？你元许嫁我哩！(正旦唱）【感皇恩】咱本是泼贱娼优，怎嫁得你俊俏儒流？（韩辅臣云）这是有盟约在前的。（正旦唱）把枕畔盟、花下约、成虚谬。（韩辅臣云）我出你家门也只得半个多月，怎便见得虚谬了那？（正旦唱）你道是别匆匆无多半月，我觉的冷清清胜似三秋。（韩辅臣跪科，云）大姐，我韩辅臣不是了，我跪着你请罪罢！（正旦不睬科，云）那个要你跪！（唱）越显的你嘴儿甜、膝儿软、情儿厚。（韩辅臣云）我和你生则同衾，死则同穴哩。（正旦唱）【采花歌】往常个侍衾裯，都做了付东流，这的是娼门水局下场头！（韩辅臣云）大姐，只要你有心嫁我，便是卓文君也情愿当垆沽酒来。（正旦唱）再休提卓氏女、亲当沽酒肆，只被你双通叔、早掘倒了玩江楼。（韩辅臣跪科，云）大姐，你休这般恼我，你打我几下罢。（正旦唱）【三煞】既你无情呵，休想我指甲儿荡着你皮肉；似往常有气性，打的你见骨头。我只怕年深了也难收救，倒不如早早丢开，也免的自僝自僽。（韩辅臣云）你不发放我起来，便跪到明日，我也只是跪着。（正旦唱）顽涎儿却依旧，我没福和你那\"莺燕蜂蝶\"为四友，甘分做跌了弹的斑鸠。【二煞】有耨处散诞松宽着耨，有偷处宽行大步偷，何须把一家苦苦死淹留？也不管设誓拈香，到处里停眠整宿，说着他瞒心的谎、昧心的咒。你那手怎掩旁人是非口？说的困须休。【尾煞】高如我三板儿的人物也出不得手，强如我十倍儿的声名道着处有。寻些虚脾，使些机彀，用些工夫，再去趁逐。你与我高揎起春衫酒淹袖，舒你那攀蟾折桂的指头，请先生别挽一枝章台路旁柳。（下）（韩辅臣做叹科，云）嗨，杜蕊娘真个不认我了！我只道是虔婆要钱赶我出去，谁知杜蕊娘的心儿也变了。他一家门这等欺负我，如何受的过？只得再消停几日，等我哥哥一个消耗。来也不来，又作处置。（诗云）怪他红粉变初心，不独虔婆太逼临。今日床头看壮士，始知颜色在黄金。（下）第三折（石府尹上，云）老夫石好问是也。三年任满朝京，圣人道俺贤能清正，着复任济南。不知俺那兄弟韩辅臣进取功名去了，还是淹留在杜蕊娘家？使老夫时常悬念。已曾着人探听他踪迹，未见回报。张千，门首觑者，待探听韩秀才的人来，报复我知道。（韩辅臣上，云）闻得哥哥复任济南，被我等着了也。来到此间，正是济南府门首。张千，报复去，道韩辅臣特来拜访。（张千报科）（石府尹云）道有请。（见科）（韩辅臣云）恭喜哥哥复任名邦！做兄弟的久容空囊，不曾具得一杯与哥哥拂尘，好生惭愧。（石府尹做笑科，云）我以为贤弟扶摇万里，进取功名去了，却还淹留妓馆，志向可知矣！（韩辅臣云）这几时你兄弟被人欺侮，险些儿一口气死了，还说那功名怎的！（石府尹云）贤弟，你在此盘缠缺少，不能快意是有的，那一个就敢欺负着你？（韩辅臣云）哥哥不知，那杜家老鸨儿欺负兄弟也罢了，连蕊娘也欺负我。哥哥，你与我做主咱！（石府尹云）这是你被窝儿里的事，教我怎么整理？（韩辅臣云）您兄弟唱喏。（石府尹不礼科，云）我也会唱喏。（韩辅臣云）我下跪。（石府尹又不礼科，云）我也会下跪。（韩辅臣云）哥哥，你真不肯整理，教我那里告去？您兄弟在这济南府里倚仗哥哥势力，那个不知？今日白白的吃他娘儿两个一场欺负，怎么还在人头上做人？不如就着府堂触阶而死罢了！（做跳科。石府尹忙扯住，云）你怎么使这般短见？你要我如何整理？（韩辅臣云）只要哥哥差人拿他娘儿两个来，扣厅责他四十，才与您兄弟出的这一口臭气。（石府尹云）这个不难；但那杜蕊娘肯嫁你时，你还要他么？（韩辅臣云）怎么不要？（石府尹云）贤弟不知，乐户们一经责罚过了，便是受罪之人，做不得士人妻妾。我想，此处有个所在，叫做金线池，是个胜景去处；我与你两锭银子，将的去卧番羊，窨下酒，做个筵席，请他一班儿姊妹来到池上赏宴，央他们替你赔礼，那其间必然收留你在家，可不好那？（韩辅臣做揖科，云）多谢哥哥厚意！则今日便往金线池上安排酒果走一遭去也。（下）（石府尹云）兄弟去了也。这一遭好共歹成就了他两口儿，可来回老夫的话。（诗云）钱为心所爱，酒是色之媒。会看鸳鸯羽，双双池上归。（下）（外旦三人上，云）妾身张嬷嬷，这是李妗妗，这是闵大嫂，俺们都是杜蕊娘姨姨的亲眷。今日在金线池上，专为要劝韩辅臣、杜蕊娘两口儿圆和。这席面不是俺们设的，恐怕蕊娘姨姨知道是韩姨夫出钱安排酒果，必然不肯来赴，因此只说是俺们请他。酒席中间，慢慢的劝他回心，成其美事。道犹未了，蕊娘姨姨早来也。（正旦上，相见科，云）妾身有何德能，着列位奶奶们置酒张筵，何以克当？（唱）【中吕】【粉蝶儿】明知道书生教门儿负心短命，尽教他海角飘零。没来由强风情，刚可喜男婚女聘。往常我千战千赢，透风处使心作幸。【醉春风】能照顾眼前坑，不提防脑后井。人跟前不恁的吃场扑腾，呆贱人几时能够醒、醒？虽是今番，系干宿世，事关前定。（众旦云）这是首席，姨姨请坐。(正旦云)看了这金线池，好伤感人也！（唱）【石榴花】－恰便似藕丝儿分破镜花明，我则见一派碧澄澄，东关里犹自不曾经，到如今整整半载其程。眼前面兜率神仙境，有他呵怎肯道蓦出门庭？那时节眼札毛和他厮拴定，矮房里相扑着闷怀萦。【斗鹌鹑】虚度了丽日和风，枉误了良辰美景。往常俺动脚是熬煎，回头是撞挺。拘束的刚刚转过双眼睛，到如今各自托生：我依旧安业着家，他依旧离乡背井。（众旦云）俺们都与姨姨奉一杯酒！（正旦唱）【普天乐】小妹子是爱莲儿，你都将我相钦敬；茶儿是妹子，你与我好好的看承；小妹子是玉伴哥，从来有些独强性。（众旦云）姨姨，你为何嗟声叹气的？今日这样好天气，又对着这样好景致，务要开怀畅饮，做一个欢庆会才是。（正旦唱）说甚么人欢庆，引得些鸳鸯儿交颈和鸣，忽的见了，愠的面赤，兜的心疼。（众旦云）姨姨，俺则这等吃酒可不冷静？（正旦云）待我行个酒令，行的便吃酒，行不的罚金线池里凉水。（众旦云）俺们都依着姨姨的令行。(正旦云)酒中不许提着\"韩辅臣\"三字，但道着的，将大觥来罚饮一大觥。（众旦云）知道。（正旦唱）【醉高歌】或是曲儿中唱几个花名。(众旦云)我不省得。（正旦唱）诗句里包笼着尾声，（众旦云）我不省得。（正旦唱）续麻道字针针顶，（众旦云）我不省的。（正旦唱）正题目当筵合笙。（众旦云）我不省的，则罚酒罢！（正旦云）拆白道字、顶针续麻、搊筝拨阮，你们都不省得，是不如韩辅臣。（众旦云）呀！姨姨，你可犯了令也！将酒来，罚一大觥。（正旦饮科，唱）【十二月】想那厮着人赞称，天生的济楚才能；只除了心不志诚，诸余的所事儿聪明。本分的从来老成，聪俊的到底杂情。【尧民歌】丽春园则说一个俏苏卿，明知道不能勾嫁双生，向金山壁上去留名，画船儿赶到豫章城。撇甚么清！投至得你秀才每忒寡情，先接了冯魁定。（正旦做叹气科，云）我不合道着\"韩辅臣\"，被罚酒也。（众旦云）姨姨，又犯令了！再罚一大觥。（正旦做饮科，唱）【上小楼】闪的我孤孤另另，说的话涎涎邓邓；俺也曾轻轻唤着，躬躬前来，喏喏连声。但酒醒硬打挣，强词夺正，则除是醉时节酒淘真性。（正旦做醉跌科，众旦扶科）（韩辅臣上．换科）（众旦下）（正旦唱）【幺篇】不死心想着旧情，他将我厮看厮待，厮知厮重，厮钦厮敬。不是我把定、无记性，言多伤行。扶咱的小哥每是何名姓？（韩辅臣云）是小生韩辅臣。（正旦云）你是韩辅臣？靠后！（唱）【耍孩儿】我为你逼绰了当官令，（带云）谢你那大尹相公呵！（唱）烟花簿上除抹了姓名，交绝了怪友和狂朋，打并的户净门清。试金石上把你这子弟每从头儿画，分两等上把郎君子细秤。我立的其身正，倚仗着我花枝般模样，愁甚么锦片也似前程！【二煞】我比那□墙贼蝎螫索自忍，我比那俏郎君掏摸须噤声，那里也恶茶白赖寻争竞？最不爱打揉人七八道猫煞爪，掐扭的三十驮鬼捏青。看破你传槽病，掴着手分开云雨，腾的似线断风筝。【尾煞】我和你半年多衾枕恩，一片家缱绻情，交明春岁数三十整（带云）我老了也，你要我怎的？（唱）你且把这不志诚的心肠与我慢慢等！（做摔开科，下）（韩辅臣云）嗨，他真个不喜欢我了，更待干罢！只得到俺哥哥那里告他去。（下）第四折（石府尹引张千上，诗云）三载为官卧治过，别无一事系心窝。唯余故友鸳鸯会，金线池头竟若何？老夫石好问，为兄弟韩辅臣、杜蕊娘，在金线池上着他两口儿成合。这早晚不见来回话，多咱是圆和了也。张千，抬放告牌出去。（韩辅臣上，云）门上的，与俺通报去，说韩辅臣是告状的，要见！（张千报科，韩辅臣做入见科，云）哥哥，拜揖。（石府尹云）兄弟，您两口儿完成了么？（韩辅臣云）若完成了时，这早晚正好睡哩，也不到你衙门里来了！那杜蕊娘只是不肯收留我，今日特来告他。（石府尹云）他委实不肯便罢了，教我怎生断理？（韩辅臣云）哥哥，你不肯断理，您兄弟唱喏。（做揖，石府尹不礼科，云）我不会唱喏那！（韩辅臣云）您兄弟下跪。（做跪，石府尹不礼科，云）我不会下跪那！（韩辅臣云）你再四的不肯断理，我只是死在你府堂上，教你做官不成。（做触阶，石府尹忙扯科，云）那个爱女娘的，似你这般放刁来！罢、罢、罢！我完成了你两口儿。张千，与我拿将杜蕊娘来者！（张千云）理会的。（唤科，云）杜蕊娘，衙门里有勾！（正旦上，云）哥哥，唤我做甚么？（张千云）你失误了官身，老爷在堂上好生着恼哩！（正旦云）可怎了也！（唱）【双调】【新水令】忽传台旨到咱丽春园测道是除抹了舞裙歌扇。逢个节朔，遇个冬年，拿着这一盏儿茶钱，告哥哥可怜见。（云）可早来到府门首也。哥哥，你与我做个肉屏风儿，等我偷觑咱。（张千云）这使的。（正旦做偷觑，内吆喝科，旦唱）【沉醉东风】则道是喜孜孜设席肆筵，为甚的怒哄哄列杖擎鞭？好教我足未移心先战，一步步似毛里拖毡。本待要大着胆、挺着身、行靠前，百忙里仓惶倒偃。（张千报科，云）禀爷，唤将杜蕊娘来了也！（石府尹云）拿将过来！（韩辅臣云）哥哥，你则狠着些！（石府尹云）我知道。（张千云）当面！（正旦云）妾身杜蕊娘来了也。（石府尹云）张千，准备下大棍子者！将枷来发到司房里责词去。（正旦云）可着谁人来救我那？（做回顾见科，云）兀的不是韩辅臣？俺不免揣着羞脸儿，哀告他去。（唱）【沽美酒】使不着撒腼腆，仗那个替方便，俺只得忍耻耽羞求放免。（云）韩辅臣，你与我告一告儿！(韩辅臣云)谁着你失误官身，相公恼的很哩！（正旦唱）你与我搜寻出些巧言，去那官人行劝一劝。（韩辅臣云）你今日也有用着我时节？只要你肯嫁我，方才与你告去。（正旦云）我嫁你便了！（唱）【太平令】从今后我情愿实为姻眷，你只要早些儿替我周全。（韩辅臣云）我替你告便告去，倘相公不肯饶你，如何？（正旦唱）想当初罗帐里般般逞遍，今日个纸褙子又将咱欺骗，受了你万千作贱，那些儿体面？呀，谁似您浪短命随机应变。（石府尹云）张千，将大棒子来者！（韩辅臣云）哥哥，看您兄弟薄面，饶恕杜蕊娘初犯罢！（石府尹云）张千，带过杜蕊娘来！（正旦跪科）（石府尹云）你在我衙门里供应多年，也算的个积年了，岂不知衙门法度？失误了官身，本该扣厅责打四十，问你一个不应罪名。既然韩解元在此替你哀告，这四十板便饶了，那不应的罪名却饶不的！（韩辅臣云）那杜蕊娘许嫁您兄弟了，只望哥哥一发连这公罪也饶了罢！（做跪科八石府尹忙扯起科，云）杜蕊娘，你肯嫁韩解元么？（正旦云）妾委实愿嫁韩辅臣。（石府尹云）既如此，老夫出花银百两，与你母亲做财礼，则今日准备花烛酒筵，嫁了韩解元者。（韩辅臣云）多谢哥哥完成我这桩美事！（正旦云）多谢相公抬举！（唱）【川拨棹】似这等好姻缘，人都道全在天。若是俺福过灾缠，空意惹情牵；间阻的山长水远，几时得人月圆？【七兄弟】早则是对面、并肩、绿窗前，从今后称了平生愿。一个向青灯黄卷赋诗篇，一个剪红绢翠锦学针线。【梅花酒】忆分离自去年，争些儿打散文鸳，折破芳莲，咽断顽涎。为老母相间阻，使夫妻死缠绵，两下里正熬煎，谢公相肯矜怜。【收江南】呀，不枉了\"一春常费买花钱\"，也免得佳人才子只孤眠。得官呵，相守赴临川，随着俺解元，再不索哭啼啼扶上贩茶船！（韩辅臣同正旦拜谢科，云）哥哥请上，您兄弟拜谢。（石府尹答拜科，云）贤弟，恭喜你两口儿圆和了也！但这法堂上是断合的去处，不是你配合的去处。张千，近前来，听俺分付：你取我俸银二十两，付与教坊司色长，着他整备鼓乐，从衙门首迎送韩解元到杜蕊娘家去，摆设个大大筵席。但是他家亲眷，前日在金线池上劝成好事的，都请将来饮宴，与韩解元、杜蕊娘庆喜。宴毕之后，着来回话者。（词云）韩解元云霄贵客，杜蕊娘花月妖姬。本一对天生连理，被虔婆故意凌欺。担阁的男游别郡，抛闪的女怨深闺。若不是黄堂上聊施巧计，怎能勾青楼里早遂佳期！题目韩解元轻负花月约老虔婆故阻燕莺期正名石好问复任济南府杜蕊娘智赏金线池","dynasty":"元代","title":"杂剧·杜蕊娘智赏金线池"}
{"author":"关汉卿","content":"第一折（老旦扮夫人引梅香上，诗云）花有重开时，人无再少日。生女不生男，门户凭谁立？老身姓温，夫主姓刘，早年辞世。别无儿男，止生得一个女儿，小字倩英。年长一十八岁，未曾许聘他人。夫主在日，教孩儿读书，老身如今待教他写字扶琴，只是无个好明师。我有个侄儿温峤，见任翰林学士，今将老身子母搬取来京旧宅居住，说道要来拜望老身。梅香。门首觑者，只等学士来时，报复我知道。（梅香云）理会的。（正末扮温峤上，云）小官姓温名峤，字太真，官拜翰林学士。小官别无亲眷，止有一个姑娘，年老寡居，近日取来京师居住。连日公衙事冗，不曾拜候。今日稍闲，须索拜候一遭。我想方今贤臣登用，际遇圣主，觑的富贵容易。自古及今，那得志与不得志的，多有不齐。我先将这得志的说一遍则个。（唱）【仙吕】【点绛唇】车骑成行，诣门稽颡，来咨访。无非那今古兴亡，端的是语出人皆仰。【混江龙】也只为平生名望，博得个望尘遮拜路途旁。出则高牙大纛，入则峻宇雕墙。万里雷霆驱号令，一天星斗焕文章。威仪赫奕，徒御轩昂。喜时节鹓鸾并簉，怒时节虎豹潜藏。生前不惧獬豸冠，死来图画麒麟像；何止是析圭儋爵，都只待拜将封王。（云）却说那不得志的，也有一等。（唱）【油葫芦】还有那苦志书生才学广，一年年守选场，早熬的萧萧白发满头霜；几时得出为破虏三军将，入为治国头厅相？只愿的圣主兴，世运昌；把黄金结作漫天网，收俊杰，揽贤良。【天下乐】当日个谁家得凤凰？翱也波翔，在那天子堂，争知他朝为田舍郎？傅说呵在版筑处生，伊尹呵从稼穑中长，他两个也不是出胞胎便显扬。（云）虽然如此，那得志不得志的，都也由命不由人，非可勉强。（唱）【那吒令】他每都恃着口强，便仪秦呵怎敢比量？都恃着力强，便贲育呵怎敢赌当？元来都恃着命强。便孔孟呵也没做主张。这一个是王者师，这一个是苍生望，到底捱不彻雪案萤窗。【鹊踏技】只落的意彷徨，走四方；昨日燕陈，明日齐梁。若不是聚生徒来听讲，怎留得这诗书万古传芳？（云）我今日也非敢擅自夸奖，端的不在古人之下。（唱）【寄生草】我正行功名运，我正在富贵乡。俺家声先世无诽谤，俺书香今世无虚诳，俺功名奕世无谦让，遮莫是帽檐相接御楼前，靴踪不离金阶上。【幺篇】不枉了开着金屋，空着画堂。酒醒梦觉无情况，好天良夜成虚旷，临风对月空惆怅。怎能够可情人消受锦幄凤凰衾，把愁怀都打撇在玉枕鸳鸯帐！（云）一头说话，早来到姑娘门首。梅香，报复去，说温峤特来问候。（梅香报科，云）报的奶奶得知，有温峤在于门首。（夫人云）老身恰才说罢，学士真个来了。道有请！（梅香云）请进。（正末做见科）（夫人云）学士，王事勤劳，取个坐儿来，教学士稳便；一面将酒来，与学士递一杯。（梅香云）酒在此。（夫人云）学士，满饮一杯！（正末接饮科）（夫人云）梅香，绣房中叫小姐来拜见学士咱。（梅香云）小姐，有请。（旦扮倩英上，云）妾身倩英，正在房中习针指；梅香说母亲在前厅呼唤，不知有甚事，须索走一遭去。（做见科，云）母亲，叫孩儿有甚事？（夫人云）孩儿，唤你来无别事，只为温家哥哥在此，你须拜见。（旦云）理会的。（夫人云）且住者，休拜！梅香，前厅上将老相公坐的栲栳圈银交椅来，请学士坐着，小姐拜见。（正末云）老相公的交椅，侄儿如何敢坐？（夫人云）学士休谦，\"恭敬不如从命\"。（正末云）谨依尊命。（夫人云）小姐，把体面拜哥哥者。（旦做拜科）（正末做欠身科）（夫人云）妹妹拜哥哥，岂有欠身之理？（正末云）礼无不答，焉可坐受？（夫人云）好一个有道理的人也。（正末背云）是好一个女子也呵！（唱）【六么序】兀的不消人魂魄，绰人眼光？说神仙那的是天堂？则见脂粉馨香，环佩丁当，藕丝嫩新织仙裳，但风流都在他身上，添分毫便不停当。见他的不动情，你便都休强，则除是铁石儿郎，也索恼断柔肠！【幺篇】我这里端祥他那模样：花比腮庞，花不成妆；玉比肌肪，玉不生光。宋玉襄王，想像高唐，止不过魂梦悠扬，朝朝暮暮阳台上，害的他病在膏盲；若还来此相亲傍，怕不就形消骨化，命丧身亡！（夫人云）梅香，将酒来。小姐与哥哥把盏。（旦奉酒科，云）哥哥，满饮一杯。（做递酒科）（正末唱）【醉扶归】虽是副轻台盏无斤两，则他这手纤细怎擎将？久立着神仙也不当。你待把我做真个的哥哥讲．我欲说话别无甚伎俩，把一盏酒瀽一半在阶基上。（夫人云）老身欲教小姐写字弹琴，争奈无个明师；学士肯看老身薄面，教你妹子弹琴写字？（正末云）姑娘在上，据你侄儿所学，怎生教的小姐？（夫人云）学士体谦。梅香，取历日来，教学士选个好日子，教小姐弹琴写字。（正未云）温峤今日出来时，有别勾当．也曾选日子，来日是个好日辰。（唱）【金盏儿】来日不空亡，没相妨。天生壬申癸酉全家旺，不比那长星赤口要提防。大纲来阴阳偏有准，择日要端详；岂不闻成开皆大吉，闭破莫商量。（夫人云）既如此，就是明日，要劳动学士者。（正末云）谨依尊命！明日温峤自来。但温峤无学，怎生教的小姐？（夫人云）学士休得推辞，只看你下世姑夫的面皮，教训女孩儿则个。（正末唱）【醉中天】白日短，无时晌，兼夜教，正更长，便误了翰林院编修有甚忙？我待做师为学长，拚的个十分应当，再无推让，早收拾幽静书房。（夫人云）梅香，伏待小姐辞别了哥哥，回绣房去。（旦云）理会的。（拜科，下）（夫人云）多谢学士，幸不违阻，是必明日早见（正末云）敢不惟命！（唱）【赚煞尾】恰才立一朵海棠娇，捧一盏梨花酿，把我双送入愁乡醉乡。我这里下得阶基无个顿放，画堂中别是风光。恰才则挂垂杨一抹斜阳，改变了黯黯阴云蔽上苍。眼见得人倚绿窗，又则怕灯昏罗帐，天那，休添上画檐间疏雨滴愁肠。（下）（夫人云）学士去了也。梅香，便收拾万卷堂，来日是吉日良辰。请学士来教你小姐弹琴写字。收拾的停当时，可来回我话。（诗云）只因爱女要多才，收拾书堂待教来。（梅香诗云）从来男女不亲授，也不是我把引贼过门胡乱猜。（同下）第二折（老夫人上，云）昨日选定今日是吉日良辰。梅香，门首觑者，则怕学士来时，报我知道。（梅香云）理会的。（正末上，云）姑娘选定今日好日辰，不曾衙门里去。肯分的姑娘又来请；便不来请，我也索去。可早来到门首。梅香，报复去，道温峤来了也。（梅香报科，云）温学士来了。（夫人云）道有请。（梅香云）请进。（正末做见科）（夫人云）今日学士怎生来的恁早？（正末云）为领尊命，教小姐琴书，就不曾到衙门去。（夫人云）因为老身薄面，误了学士公事，老身知感不尽。梅香，快请小姐出来拜学士者。（梅香云）小姐，有请。（旦上，云）妾身正在绣房中，听的母亲呼唤，须索见去。（做见科）（夫人云）倩英，你拜哥哥！今日为始，便是你师父了也。（旦做拜科）（正末背云）小姐比昨日打扮的又别，真神仙中人也！（唱）【南吕】【一枝花】藕丝翡翠裙，玉腻蝤蛴颈；妲己空破国，西子枉倾城。天上飞琼，散下风流病。若是寝正浓，梦乍醒，且休问斜月残灯，直睡到东窗口影。（云）将琴过来，教小姐操一曲咱。（旦学操琴科）（正末唱）【梁州第七】兀的不可喜煞罗帏绣幕，风流煞金屋银屏！这七条弦兴亡祸福都相应，端的个圣贤可对，神鬼堪惊；俗怀顿爽，尘虑皆清。一弄儿指法冷冷，早合着古操新声。金徽弹流水潺湲，冰弦打余音齐整，玉纤点逸韵轻盈。聪明，怎生得口诀手未到心先应！海棠色、惠兰性，想天地全将秀结成，一团儿智巧心灵。（夫人云）再操一遍，则怕还有不是处，教学士听，有不是处再教。（正末唱）【牧羊关】纵然道肌如雪、腕似冰，虽是一段玉，却是几样磨成：指头是三节儿琼瑶，指甲似十颗水晶。稳坐的有那稳坐堪人敬，但举动有那举动可人憎。他兀自未揎起金衫袖，我又早先听的玉钏鸣。（夫人云）小姐，弹琴不打紧；须装香来，请哥哥在相公抱角床上坐，着小姐拜哥哥。\"一日为师，终身为父。\"学士教小姐写字者。（旦写字科）（正末云）腕平着，笔直着。小姐，不是这等。（正末起把笔捻旦手科）（旦云）是何道理，妹子跟前捻手捻腕！（正末云）小生岂有他意？（夫人云）小鬼头，但得哥哥捻手捻腕，你早十分有福也。（旦云）\"男女七岁，不可同席。\"（夫人笑科，云）哥哥根前掉书袋儿。（正未唱）【隔尾】你便温柔起手里须当硬，我呆想望迎头儿撇会清，恰才轻搘着春葱尽侥幸。（带云）似这等酥蜜般抢白，（唱）遮莫你骂我尽情，我断不敢回你半声，也强如编修院里和书生每厮强挺。（云）小姐，不是了也。腕平着，笔直着。（旦怒云）哥哥，你又来也。（正末唱）【四块玉】兀的紫霜毫烧甚香，斑竹管有何幸，倒能勾柔荑般指尖擎。只你那纤纤的手腕儿须索平正。我不曾将你玉笋荡，他又早星眼睁，好骂我这泼顽皮没气性。（夫人云）小姐，辞了哥哥，回绣房云。（旦拜科，下）（正末云）温峤更衣去咱。（做行科，云）见小姐下的阶基，往这里去了。我只见小姐中注模样，不曾见小姐脚儿大小。沙土上印下小姐脚踪儿。早是我来的早，若来的迟呵，一阵风吹了这脚迹儿去，怎能勾见小姐生的十全也呵！（唱）【牧羊关】妇人每鞋袜里多藏着病，灰土儿没面情，除底外四周围并无余剩。几般儿窄窄狭狭，几般儿周围正正。几时迤逗的独强性，勾引的把人憎。几时得使性气由他呲，恶心烦自在蹬。（带云）小姐去了也。几时得见，着小官撇不下呵！（唱）【贺新郎】你便是醉中茶，一啜曛然醒。都为他皓齿明眸，不由我使心作幸。待寻条妙计无踪影，老姑娘手把着头梢自领。索甚么嘱咐叮咛，似取水垂辘轳，用酒打猩猩。到这里惜甚廉耻，敢倾人命！休、休、休，做一头海来深不本分，使一场天来大昧前程。【隔尾】他藉妆梳颜色花难并，宜环佩腰肢柳笑轻，一对不倒踏窄小金莲尚古自剩。想天公是怎生？这世情，教他独占人间第一等。（正末回科）（夫人云）学士稳便。老身有句话：想小姐年长一十八岁，不曾许聘他人，翰林院有一般学士，烦哥哥保一门亲事。（正末背云）小官暗想来，只得如此；若不恁的呵，不济事。（做向夫人云）姑娘，翰林院有个学士，才学文章，不在侄儿之下。（夫人云）似你这般才学少有。那学士多大年纪，怎生模样？哥哥，你说一遍。（正末唱）【红芍药】年纪和温峤不多争，和温峤一样身形；据文学比温峤更聪明，温峤怎及他豪英？保亲的堪信凭，搭配的两下里相应。不提防对面说才能，远不出门庭。【菩萨梁州】古人亲事，把闺门礼正。但得人心至诚，也不须礼物丰盈。点灯吃饭两分明：缑山无梦碧瑶笙，玉台有主菱花镜。更有场大厮并，月夜高烧绛蜡灯，只愁那烦扰非轻！（云）温峤与那学士说成，择定日子同来。（夫人云）多劳学士用心。（正末做出门笑科，云）温峤，你早则\"人生三事\"皆全了也。（虚下，将砌末上科）（做见夫人科，云）告的姑娘得知，适才侄儿径去与那学士说了。今日是吉日良辰，将这玉镜台权为定物；别使官媒人来通信，央您侄儿替那学士谢了亲者。（唱）【煞尾】俺待麝兰腮、粉香臂、鸳鸯颈，由你水银渍、朱砂斑、翡翠青。到春来小重楼策杖登，曲阑边把臂行，闲寻芳、闷选胜。到夏来追凉院、近水庭，碧纱厨、绿窗净，针穿珠、扇扑萤。到秋来入兰堂、开画屏，看银河、牛女星，伴添香、拜月亭。到冬来风加严、雪乍晴，摘疏梅、浸古瓶，欢寻常、乐余剩。那时节、趁心性，由他娇痴、尽他怒憎，善也偏宜、恶也相称。朝至暮不转我这眼睛，孜孜觑定，端的寒忘热、饥忘饱、冻忘冷。（下）（官媒上，诗云）\"析薪如何，匪斧弗克。娶妻如何，匪媒弗得。\"自家是个官媒。温学士着我去老夫人家说知：选吉日良辰，娶小姐过门。可早来到也。无人报复，我自过去。（做见科，云）老夫人磕头！（夫人云）媒婆何来？（官媒云）奉学士言语，着我见老夫人，选日辰娶小姐过门。（夫人云）是那个学士？（官媒云）是温学士。（夫人云）他是保亲的。（官媒云）他不是保亲的，则他是女婿。（夫人云）何为定物？（官媒云）玉镜台便是定礼。（夫人云）有这等事？我把这玉镜台摔碎了罢！（官媒云）住、住！这玉镜台不打紧，是圣人御赐之物；不争你摔碎了，做的个大不敬，为罪非小。（夫人云）嗨，吃他瞒过了我也！梅香，便说与小姐知道，收拾停当，选定吉日，送小姐过门去罢。（下）第三折（正末引赞礼、鼓乐上）（赞礼唱和，诗云）一枝花插满庭芳，烛影摇红昼锦堂。滴滴金杯双劝酒，声声慢唱贺新郎。请新人出厅行礼！（梅香同官媒拥旦上）（正末唱）【中吕】【粉蝶儿】怕不动的鼓乐声齐，若是女孩儿不谐鱼水，我自拖拽这一场出丑扬疾。安排下佯小心，装大胆，丹方一味：他若是皱着双眉，我则索牙床前告他一会。（云）媒婆，你遮我一遮，我试看咱。（官媒云）我遮着，你看。（正末做看科）（旦云）这老子好是无礼也！（正末唱）【红绣鞋】则见他无发付氲氲恶气，急节里不能勾步步相随。我那\"五言诗作上天梯\"，首榜上标了名姓，当殿下脱了白衣，今夜管洞房中抓了面皮。（云）媒人，待咱大了胆过去来。（唱）【迎仙客】到这里论甚使数，问甚官媒？紧逐定一团儿休厮离。和他守何亲，等甚喜？一发的走到跟底。大家吃一会没滋味。（旦云）兀那老子，若近前来，我抓了你那脸！教他外边去！媒婆，你来。我和你说：这老子当初来时节，俺母亲教小姐拜哥哥，他曾受我的礼来。（官媒云）学士，小姐说：起初时，他曾拜你做哥哥，你受过他礼来。（正末云）我那里受他礼来？你与小姐说去。（官媒云）小姐，学士说：那里受你礼来？（旦云）在俺先父银栲栳圈交椅上坐着，受我的礼来。（官媒云）小姐说：学士在他老相公栲栳圈银交椅上受他礼来。（正末唱）【醉高歌】我见他姿姿媚媚容仪，我几曾稳稳安安坐地？向旁边踢开一把银交椅，我则是靠着个栲栳圈站立。（旦云）媒婆，你来。他又受我的礼来。（官媒云）学士，小姐说：你又受他的礼来。（正末云）我那里又受他礼来？（官媒云）小姐，学士说：他那里又受你的礼来？（旦云）这老子！俺母亲着我弹琴写字，他坐在俺先父抱角床上，我拜他为师来！（官媒云）学士，小姐说：学弹琴写字，拜你为师，你在老相公抱角床上受他礼来。（正末唱）【醉春风】我坐着窄窄半边床，受了他怯怯两拜礼；我这里磕头礼拜却回席，刬地须还了你、你。便得些欢娱，便谈些好话，却有那般福气。（旦云）媒婆，你说与他去，我在正堂中做卧房，教他再休想到我跟前；若是他来时节，我抓了他那老脸皮，看他好做得人！（官媒云）学士，小姐说来，他在正堂中做卧房，教你休想到他跟前；若是你来时节，他抓了你老脸皮，教你做人不得。（正末唱）【红绣鞋】正堂里夫人寝睡，小官在书房中依旧孤忄西。遮莫待尽世儿不能勾到他这罗帏，人都道刘家女被温峤娶为妻，落得个虚名儿则是美！（云）将酒来，我与小姐把盏咱。（正末把酒科）（旦云）我不吃。（官媒云）小姐接酒。（正末唱）【普天乐】初相见玉堂中，常想在天宫内，则索向空闲偷觑，怎生敢整顿观窥？得如今服侍他，情愿待为奴婢。厨房中水陆烹炮珍羞味，箱柜内无限锦绣珠翠。但能勾与你插戴些首饰，执料些饮食，则这的我早福共天齐。（旦做瀽酒科，云）我不吃。（正末唱）【满庭芳】量这些值个甚的！忒斟得金杯潋滟，因此上把宫锦淋漓，大人家展污了何须计。只要你温夫人略肯心回，便瀽到一两瓮香醪在地，浇到百十个公服朝衣！今夜里我早知他来意，酒淹得袖湿，几时花压帽檐低？（官媒云）这小姐则管不就亲，做的个违宣抗敕哩！（正末云）媒婆，休说这般话！（唱）【上小楼】休提着违宣抗敕，越逗的他烦天恼地。你则说迟了燕尔，过了新婚，误了时刻；你说领着省事，掌着军权，居着高位；又道会亲处倚官挟势。（云）我则索哀告你个媒婆，做个方便者。（做跪科）（官媒云）学士，你为何在老身跟前下礼？（正末唱）【幺篇】我\"求灶头不如告灶尾\"。为甚我今日媒人跟前做小伏低？教他款慢里劝谏的俺夫妻和会，兀的是罗帏中用人之际。（官媒云）天色明了也。学士，你先往衙门中去，我自夫人跟前回话去也。（正末云）夫人，你的心事我已知道了。你听我说。（唱）【耍孩儿】你少年心想念着风流配，我老则老争多的几岁？不知我心中常印着个不相宜，索将你百纵千随。你便不欢欣，我则满面儿相陪笑；你便要打骂，我也浑身儿都是喜。我把你看承的、看承的家宅土地，本命神祗。【四煞】论长安富贵家，怕青春子弟稀，有多少千金娇艳为妻室？这厮每黄昏鸾凤成双宿，清晓鸳鸯各自飞，那里有半点儿真实意？把你似粪堆般看待，泥土般抛掷。【三煞】你攒着眉熬夜阑，侧着耳听马嘶，闷心欲睡何曾睡。灯昏锦帐郎何在？香烬金炉人未归，渐渐的成憔悴还不到一年半载，他可早两妇三妻。【二煞】今日咱守定伊，休道近前使唤丫鬟辈，便有瑶池仙子无心觑，月殿嫦娥懒去窥。俺可也别无意，你道因甚的千般惧怕？也只为差了这一分年纪。【煞尾】我都得知、都得知，你休执迷、休执迷；你若别寻的个年少轻狂婿，恐不似我这般十分敬重你。（同下）第四折（外扮王府尹引祗从上，诗云）龙楼凤阁九重城，新筑沙提宰相行。我贵我荣君莫羡，十年前是一书生。老夫王府尹是也。今有温学士亲事一节，老夫奏过官里，特设一宴，叫做水墨宴，又叫做鸳鸯会，专请学士同夫人赴席。筵宴中间，则教他两口儿和会。等学士、夫人到时，自有主意。这早晚敢待来也。（正末同旦上，云）今日府尹相公设宴请客，不知何意，须索走一遭去也呵！（唱）【双调】【新水令】则为凤鸾失配累了苍鹘，今日个玳筵开，专要把鸳鸯完聚。我前面骑的是五花骢，他背后坐的是七香车；人都道这村里妻夫，直恁般似水如鱼，两口儿不肯离了一步。【驻马听】想当日沽酒当垆，拼了个三不归青春卓氏女；今日膝行肘步，招了个百般嫌皓首汉相如。偏不肯好头好面到成都，忄敞的我没牙没口题桥柱。谁跟前敢告诉，兀的是自招自揽风流苦！（云）可早来到也。左右，报复去，道温学士和夫人来了也。（祗从报科，云）温学士和夫人到于门首。（府尹云）道有请。（见科，府尹云）小官奉圣人的命，设此水墨宴，请学士、夫人呤诗作赋。有诗的，学士金钟饮酒，夫人插金凤钗，搽官定粉；无诗的，学士瓦盆里饮水，夫人头戴草花，墨乌面皮。（旦云）学士，你听者，大人说：你若有诗便吃酒，无诗便吃冷水。你用心着！（正末唱）【乔牌儿】自从不应举，何尝对两字句？昨日会宾朋，饮到遥天暮，今日酒渴的我没是处。【挂玉钩】恨不的巴到咽喉咽下去。井坠着朱砂玉，与咱更压瘴气，凉心经，解脏毒。大人呵他自有通仙术。至如肿了面皮，疮生眉目，也索蘸笔挥毫，咒水书符。（府尹云）若无诗呵，学士罚水，夫人头戴草花，墨乌面皮。（正末唱）【川拨棹】这官人待须臾，休恁般相逼促。你道是傅粉涂朱，妖艳妆梳。貌赛过神仙洛浦，怎好把墨来乌？（旦云）学士，着意吟诗；无诗的吃水，墨乌面皮，甚么模样！（正末云）休叫学士，你叫我丈夫。（旦云）无计所奈，则索唤丈夫。丈夫，须要着意者！（正未唱）【豆叶黄】你在黑阁落里欺你男儿，今日呵可不道指斥銮舆，也有禁住你限时，降了你乖处。两个月方才唤了我个丈夫，虽不曾彻胆欢娱，荡着皮肤，刚听的这一声娇似莺雏，早着我浑身麻木。（旦云）丈夫，你知道么？倘或罚水，乌墨搽面，教我怎了？（正末唱）【乔牌儿】如今便面上笔落处，也则是浮抹不生住。咱自有新合来澡豆香芬馥，到家银盆中洗面去。（旦云）丈夫，着意吟诗！（正末唱）【挂玉钩】我从小里文章不大古，年老也还有甚词赋？则道我沉醉黄公旧酒垆，怎知我也有妆幺处。见他害恐惧，我倒身无措。且等他急个多时，慢慢的再做支吾。（府尹云）学士，请吟诗者。（正末云）小官就吟。（旦云）丈夫，你要着意者！（正末云）夫人放心。（唱）【水仙子】须闻得温峤不尘俗，明知道诗书饱满腹，那里是白头把你青春误？就嫌的我无地缝钻入去。少甚么年少儿夫？这一个眼灌的自邓邓，那一个脸抹的黑突突，空恁般绿鬓何如？（旦云）学士吟诗波，休似吃凉水的。（正末云）夫人，我吟的诗好呵，你肯随顺我么？（旦云）你若吟得诗好，我插金钗、饮御酒，我便依随你。（正末云）夫人，你请放心者。（唱）【甜水令】我如今举起霜毫，舒开茧纸，题成诗句，待费我甚工夫！冷眼偷看这盆凉水，何须忧虑，只当做醒酒之物。【折桂令】想着我气卷江湖，学贯珠玑，又不是年近桑榆，怎把金马玉堂、锦心绣口，都觑的似有如无？则被你欺负得我千足万足，因此上我也还他佯醉佯愚。（旦云）丈夫，着意吟诗！倘罚水，墨乌面皮，教我怎了？（正末唱）他如今做了三谒茅庐，勉强承伏。软兀刺走向前来，恶支煞倒褪回去。（正末吟诗科，云）不分君恩重，能怜玉镜台。花从仙禁出，酒自御厨来。设席劳京尹，题诗属上才。遂令鱼共水，由此得和谐。（府尹云）温学士，不枉了高才大手，吟得好诗！赐金钟饮酒，夫人插凤头钗，搽官定粉。（旦喜科，云）学士，这多亏了你也！（正末云）夫人，我温峤何如？（府尹云）夫人，你肯依随学士么？（旦云）妾身愿随学士。（府尹云）既然夫人一心依随学士，老夫即当奏过官里，再准备一个庆喜的筵席。（正末唱）【雁儿落】你畅好是吃赢不吃输，亏的我能说又能做。你只要应承了这一首诗，倒被我勒掯的情和睦。【得胜令】呀，兀的不是一字一金珠，煞强似当日吓蛮书。你着宝钗簪云鬓，我着金杯饮醁醑。山呼，共谢得当今主。娇姝，早则不嫌我老丈夫。（府尹云）人间喜事，无过夫妇会合。就今日杀羊造酒，安排庆喜筵席，送学士、夫人还宅去。（诗云）金尊银烛启华筵，一派笙歌彻九天。若非恩赐鸳鸯会，焉能夫妇两团圆？（正末拜谢科）（唱）【鸳鸯煞】从今后姻缘注定姻缘簿，相思还彻相思苦。剩道连理欢浓，于飞愿足。可怜你窈窕巫娥，不负了多情宋玉。则这琴曲诗篇吟和处，风流句，须不是我故意亏图，成就了那朝云和暮雨。题目王府尹水墨宴正名温太真玉镜台","dynasty":"元代","title":"杂剧·温太真玉镜台"}
{"author":"关汉卿","content":"玉骢丝鞚金鞍革占，系垂杨小庭深院。明媚景，艳阳天。急管繁弦，东楼上恣欢宴。【庆东原】或向幽窗下，或向曲槛前，春纤相对摇纨扇。闲凭着玉肩，双歌《采莲》，斗抚冰弦。遂却少年心，称了于飞愿。【早乡词】九秋天，三径边，绽黄花遍撒金钱。露春纤把花笑捻，捧金杯酒频劝，畅好是风流如五柳庄前。【挂打沽】浅浅江梅驿使传，乱剪碎鹅毛片。旋剖湿橙列着玳筵，玉液着金瓶旋。酒晕红，新妆面，人道是穷冬，我道是虚言。【石竹子】夜夜嬉游赛上元，朝朝宴乐赏禁烟。密爱幽欢不能恋，无奈被名缰利锁牵。【山石榴】阻鸾凰，分莺燕，马头咫尺天涯远，易去难相见。【幺】心间愁万千，不能言。当时月枕歌眷恋，到如今翻作《阳关》怨。【醉也摩挲】真个索去也么天，真个索去也么天！再要团圆，动是经年，思量杀俺也么天！【相公爱】晚宿在孤村闷怎生眠，伴人离愁月当轩。月圆，人几时圆？不似他南楼上斗婵娟。【胡十八】天配合俏姻眷，分拆开并头莲。思量席上与樽前，天生的自然，那些儿体面。也是俺心上有，常常的梦中见。【一锭银】心友每相邀列着管弦，却子待欢解动凄然。十分酒十分悲怨，却不道怎生般消遣。【阿那忽】酒劝到根前，只办的推延。桃花去年人面，偏怎生冷落了今年。【不拜门】酒入愁肠闷怎生言，疏竹萧萧西风战。如今，如年似长夜天，正是恰黄昏庭院。【金盏子】咱无缘，风流十全。尽可怜，芙蓉面。腕松着金钏，鬓贴着翠钿，脸朵着秋莲。眼去眉来相思恋，春山摇，秋波转。【大拜门】玉兔鹘牌悬，怀揣着帝宣，称了俺男儿深愿。忙加玉鞭，急催骏马宛，恨不圣到俺那佳人家门前。【也不罗】只听得乐声喧，列着华筵，聚集诸亲眷。首先一盏拦门劝，走马身劳倦。【喜人心】人丛里遥见，半遮着罗扇，可喜的风流业冤，两叶眉儿未展。百般的陪告，一创的求和，只管里熬煎。他越将个庞儿变，咱百般的难分辨。【风流体】胡猜咱，胡猜咱居帝辇，和别人、和别人相留恋。上放着、上放着赐福天，你不知、你不知神明见。【忽都白】我半载来孤眠，信口胡言，枉了把我冤也么冤。打听的真实，有人曾见，母亲根前，恁儿情愿，一任当刑宪，死而心无怨。【唐兀歹】不付能告求的绣帏里头眠，痛惜轻怜。斩眼不觉得绿窗儿外月明却又早转，畅好是疾明也么天！【尾】腰肢困摆垂杨软，舌尖笑吐丁香喘。绣帐里无人，并枕低言。畅道美满姻缘，风流缱绻，天若肯为人，为人是今生愿。尽老同眠也者，也强如雁底关河路儿远。","dynasty":"元代","title":"(二十换头)【双调】新水令"}
{"author":"关汉卿","content":"寨儿中风月煞经谙，收心也合搠淹。再不缠头戴蜀锦，沽酒典春衫。心如柳絮粘泥，狂风过怎摇撼。【乔牌儿】这番天对勘，非是俺愚滥。相知每侧脚里来轰减，盖因他酒半酣。【夜行船】又引起往前风月胆，今番做得尴九咸。且休说久远当来，奈何时暂，这些时陡羞惨。【天仙子】咱非参，坏怪斗来搀。怎肯袄庙火绝，蓝桥水淹。难掩盖泼风声，被各俱耽。怎只恁两下里阻隔情分减，面北眉南。【离亭宴煞】你休起风波剁断渔舟缆，得团圆摔破青铜鉴。冤家行再三，再三嘱付勤相探。常将好事贪，却休教花星暗。万一问休将人倒赚，眼挫了可憎才，心疼煞志诚俺。","dynasty":"元代","title":"【双调】新水令_寨儿中风月"}
{"author":"关汉卿","content":"搅闲风吹散楚台天，天对付满怀愁闷。您那里欢娱嫌夜短，俺寂寞恨长更。恰似线断风筝，绝鱼雁杳音信。【驻马听】多绪多情，病身躯憔悴损；闲愁闲闷，将柳带结同心。瘦岩岩宽褪了绛绡裙，羞答答恐怕他邻姬问。若道伤春，今年更比年时甚。【沉醉东风】莲脸上何曾傅粉，鬓鬅松不整乌云。口儿口店，心儿里印，捱一宵胜似三春。怕的是黄昏点上灯，照见俺孤凄瘦影。【幺】早是我愁怀闷哽，更那堪四扇帏屏。遣人愁，添人恨，无端怨煞丹青。画得来双双厮配定，做得伤情对景。【天仙子】一扇儿画着双通叔，和苏氏到豫章城；一扇儿是司马文君；一扇儿是王魁桂英。画的来厮顾盼厮温存，比各青春。这一扇儿比他每情更深，是君瑞莺莺。【随煞】您团圆偏俺孤另，拥被和衣坐等。听鼓打四更过，搭伏定鸳鸯枕头儿等。","dynasty":"元代","title":"【双调】新水令_搅闲风吹散"}
{"author":"关汉卿","content":"别情自送别，心难舍，一点相思几时绝？凭阑袖拂杨花雪。溪又斜，山又遮，人去也！","dynasty":"元代","title":"【南吕】四块玉别情"}
{"author":"关汉卿","content":"伴夜月银筝凤闲，暖东风绣被常悭。信沉了鱼，书绝了雁，盼雕鞍万水千山。本利对相思若不还，则告与那能索债愁眉泪眼。","dynasty":"元代","title":"【双调】沉醉东风"}
{"author":"关汉卿","content":"风飘飘，雨潇潇，便做陈抟也睡不着。懊恼伤怀抱，扑簌簌泪点抛。秋蝉儿噪罢寒蛩儿叫，淅零零细雨打芭蕉。","dynasty":"元代","title":"【双调】大德歌秋"}
{"author":"关汉卿","content":"旧酒投，新醅泼。老瓦盆边笑呵呵，共山僧野叟闲吟各。他出一对鸡，我出一个鹅，闲快活。","dynasty":"元代","title":"【南吕】四块玉闲适"}
{"author":"关汉卿","content":"南亩耕，东山卧。世态人情经历多。闲将往事思量过，贤的是他，愚的是我，争什么！","dynasty":"元代","title":"【南吕】四块玉闲适"}
{"author":"关汉卿","content":"适意行，安心坐。渴时饮，饥时餐，醉时歌。困来时就向莎茵卧。日月长，天地阔，闲快活。","dynasty":"元代","title":"【南吕】四块玉闲适"}
{"author":"关汉卿","content":"意马收，心猿锁。跳出红尘恶风波。槐阴午梦谁惊破。离了利名声，钻入安乐窝，闲快活。","dynasty":"元代","title":"【南吕】四块玉闲适"}
{"author":"关汉卿","content":"四时春富贵，万物酒风流。澄澄水如蓝，灼灼花如绣。","dynasty":"元代","title":"【正宫】白鹤子"}
{"author":"关汉卿","content":"花边停骏马，柳外缆轻舟。湖内画船交，湖上骅骝骤。","dynasty":"元代","title":"【正宫】白鹤子"}
{"author":"关汉卿","content":"香焚金鸭鼎，闲傍小红楼。月在柳梢头，人约黄昏后。","dynasty":"元代","title":"【正宫】白鹤子"}
{"author":"关汉卿","content":"鬓鸦，脸霞，屈杀将陪嫁。规模全是大人家，不在红娘下。笑眼偷瞧，文谈回话，真如解语花。若咱得他，倒了葡萄架。","dynasty":"元代","title":"【中吕】朝天子书所见"}
{"author":"关汉卿","content":"面比花枝解语，眉横柳叶长疏。想着雨和云，朝还暮，但开口只是长吁。纸鹞儿休将人厮应付，肯不肯怀儿里便许。","dynasty":"元代","title":"【双调】沉醉东风"}
{"author":"关汉卿","content":"雪粉华，舞梨花，再不见烟村四五家。密洒堪图画，看疏林噪晚鸦。黄芦掩映清江下，斜缆着钓鱼艖。","dynasty":"元代","title":"【双调】大德歌五"}
{"author":"关汉卿","content":"普救姻缘西洛客说姻缘，普救寺寻方便。佳人才子，一见情牵。饿眼望将穿，馋口涎空咽。门掩梨花闲庭院，粉墙儿高似青天。颠不刺见了万千，似这般可喜娘罕见，引动人意马心猿。","dynasty":"元代","title":"【中吕】普天乐崔张十六事"}
{"author":"关汉卿","content":"西厢寄寓娇滴滴小红娘，恶狠狠唐三藏。消磨灾障，眼抹张郎。便将小姐央，说起风流况。母亲呵怕女孩儿春心荡，百般巧计关防；倒赚他鸳鸯比翼，黄莺作对，粉蝶成双。","dynasty":"元代","title":"【中吕】普天乐其二"}
{"author":"关汉卿","content":"酬和情诗玉宇净无尘，宝月圆如镜；风生翠袖，花落闲庭。五言诗句语清，两下里为媒证，遇着风流知音性，惺惺的偏惜惺惺。若得来心肝儿敬重，眼皮儿上供养，手掌儿里高擎。","dynasty":"元代","title":"【中吕】普天乐其三"}
{"author":"关汉卿","content":"随分好事梵王宫月轮高，枯木堂香烟罩。法聪来报，好事通宵。似神仙离碧霄，可意种来清醮，猛见了倾国倾城貌。将一个发慈悲脸儿朦着，葫芦啼到晓。酩子里家去，只落得两下里获铎。","dynasty":"元代","title":"【中吕】普天乐其四"}
{"author":"关汉卿","content":"封书退贼不念《法华经》，不理《梁皇忏》，贼人来至，情理何堪！法聪待向前，便把贼来探，险把佳人遭坑陷，消不得小书生一纸书缄。杜将军风威勇敢，张秀才能书妙染，孙飞虎好是羞惭。","dynasty":"元代","title":"【中吕】普天乐其五"}
{"author":"关汉卿","content":"虚意谢诚东阁玳筵开，不强如西厢和月等。红娘来请：“万福先生。”“请”字儿未出声，“去”字儿连忙应。下功夫将额颅十分挣，酸溜溜螫得牙疼。茶饭未成，陈仓老米，满瓮蔓菁。","dynasty":"元代","title":"【中吕】普天乐其六"}
{"author":"关汉卿","content":"母亲变卦若不是张解元识人多，怎生救咱全家祸？你则合有恩便报，倒教我拜做哥哥。母亲你忒虑过，怕我陪钱货，眼睁睁把比目鱼分破。知他是命福如何？我这里软摊做一垛，咫尺间如同间阔，其实都伸不起我这肩窝。","dynasty":"元代","title":"【中吕】普天乐其七"}
{"author":"关汉卿","content":"隔墙听琴月明中，琴三弄，闲愁万种，自诉情衷。要知音耳朵，听得他芳心动。司马、文君情偏重，他每也曾理结丝桐。又不是《黄鹤醉翁》，又不是《泣麟悲凤》，又不是《清夜闻钟》。","dynasty":"元代","title":"【中吕】普天乐其八"}
{"author":"关汉卿","content":"开书染病寄简帖又无成，相思病今番甚。只为你倚门待月，侧耳听琴，便有那扁鹊来，委实难医恁。止把酸醋当归浸，这方儿到处难寻。要知是知母未寝，红娘心沁，使君子难禁。","dynasty":"元代","title":"【中吕】普天乐其九"}
{"author":"关汉卿","content":"莺花配偶春意透酥胸，春色横眉黛，新婚燕尔，苦尽甘来。也不索将琴操弹，也不索西厢和月待，尽老今生同欢爱，恰便似刘阮天台。只恐怕母亲做猜，侍妾假乖，小姐难挨。","dynasty":"元代","title":"【中吕】普天乐其十"}
{"author":"关汉卿","content":"花惜风情小娘子说因由，老夫人索穷究，我只道神针法灸，却原来燕侣鸾俦。红娘先自行，小姐权落后，我在这窗儿外几曾敢咳嗽，这殷勤着甚来由？夫人你得休便怵，也不索出乖弄丑，自古来女大难留。","dynasty":"元代","title":"【中吕】普天乐其十一"}
{"author":"关汉卿","content":"张生赴选碧云天，黄花地，西风紧，北雁南飞。恨相见难，又早别离易。久已后虽然成佳配，奈时间怎不悲啼！我则厮守得一时半刻，早松了金钏，减了香肌。","dynasty":"元代","title":"【中吕】普天乐其十二"}
{"author":"关汉卿","content":"旅馆梦魂为功名，伤离别，可怜见关山万里，独自跋涉。楚阳台朝暮云，杨柳岸朦胧月，冷清清怎地挨今夜？梦魂儿这场抛撇。人去也，去时节远也，远时节几日来也？","dynasty":"元代","title":"【中吕】普天乐其十三"}
{"author":"关汉卿","content":"喜得家书久客在京师，甚的是闲传示？心头眼底，横倘莺儿。趁西风折桂枝，已遂了青云志。盼得他一纸音书，却是断肠诗词。堪为字史，颜筋柳骨，献之羲之。","dynasty":"元代","title":"【中吕】普天乐其十四"}
{"author":"关汉卿","content":"远寄寒衣想张郎，空僝僽，缄书在手，写不尽绸缪。修时节和泪修，嘱咐休忘旧。寄去衣服牢收授，三般儿都有个因由：这袜儿管束你胡行乱走，这衫儿穿的着皮肉，这里肚常系在心头。","dynasty":"元代","title":"【中吕】普天乐其十五"}
{"author":"关汉卿","content":"夫妇团圆为风流，成姻眷，恩情美满，夫妇团圆。却忘了间阻情，遂了平生愿。郑恒枉自胡来缠，空落得惹祸招愆。一个卖风流的志坚，一个逞娇姿的意坚，一个调风月的心坚。","dynasty":"元代","title":"【中吕】普天乐其十六"}
{"author":"关汉卿","content":"雪粉华，舞梨花，再不见烟村四五家。密洒堪图画，看疏林噪晚鸦。黄芦掩映清江下，斜缆着钓鱼艖。","dynasty":"元代","title":"【双调】大德歌其五"}
{"author":"关汉卿","content":"我是个普天下郎君领袖，盖世界浪子班头。愿朱颜不改常依旧，花中消遣，酒内忘忧。分茶。竹，打马藏阄；通五音六律滑熟，甚闲愁到我心头！伴的是银筝女银台前理银筝笑倚银屏，伴的是玉天仙携玉手并玉肩同登玉楼，伴的是金钗客歌《金缕》捧金樽满泛金瓯。你道我老也，暂休。占排场风月功名首，更玲珑又剔透。我是个锦阵花营都帅头，曾玩府游州。","dynasty":"元代","title":"梁州其二"}
{"author":"关汉卿","content":"子弟每是个茅草冈、沙土窝初生的兔羔儿乍向围场上走，我是个经笼罩、受索网苍翎毛老野鸡蹅踏的阵马儿熟。经了些窝弓冷箭镴枪头，不曾落人后。恰不道“人到中年万事休，”我怎肯虚度了春秋。","dynasty":"元代","title":"隔尾其三"}
{"author":"关汉卿","content":"我是个蒸不烂、煮不熟、捶不匾、炒不爆响当当一粒铜豌豆，恁子弟每谁教你钻入他锄不断、斫不下、解不开、顿不脱慢腾腾千层锦套头。我玩的是梁园月，饮的是东京酒，赏的是洛阳花，攀的是章台柳。我也会吟诗，会篆籀，会弹丝，会品竹；我也会唱鹧鸪，舞垂手，会打围，会蹴鞠，会围棋，会双陆。你便是落了我牙、歪了我嘴、瘸了我腿、折了我手，天赐与我这几般儿歹症候，尚兀自不肯休。则除是阎王亲自唤，神鬼自来勾，三魂归地府，七魄丧冥幽，天那，那其间才不向烟花路儿上走！","dynasty":"元代","title":"尾其四"}
{"author":"关汉卿","content":"攀出墙朵朵花，折临路枝枝柳。花攀红蕊嫩，柳折翠条柔，浪子风流。凭着我折柳攀花手，直煞得花残柳败休。半生来折柳攀花，一世里眠花卧柳。","dynasty":"元代","title":"【南吕】一枝花其一不伏老"}
{"author":"关汉卿","content":"旧酒投，新醅泼。老瓦盆边笑呵呵，共山僧野叟闲吟各。他出一对鸡，我出一个鹅，闲快活。","dynasty":"元代","title":"【南吕】四块玉闲适"}
{"author":"关汉卿","content":"第一折（冲末净李存信同康君立上）（李存信云）米罕整斤吞，抹邻不会骑。弩门并速门，弓箭怎的射？撒因答剌孙，见了抢着吃。喝的莎塔八，跌倒就是睡。若说我姓名，家将不能记。一对忽剌孩，都是狗养的。自家李存信的便是。这个是康君立。俺两个不会开弓蹬弩，亦不会厮杀相持；哥哥会唱，我便能舞。俺父亲是李克用，阿妈喜欢俺两个，无俺两个呵，酒也不吃，肉也不吃。若见俺两个呵，便吃酒肉。好生的爱俺两个！自破黄巢之后，太平无事，阿妈复夺的城池地面，着俺五百义儿家将，各处镇守。阿妈的言语：将邢州与俺两个镇守。那里是朱温家后门，他与俺父亲两个不和；他知俺在邢州镇守，他和俺相持厮杀。俺两个武艺不会，则会吃酒肉。倘或着他拿将去了，杀坏了俺两个怎了？（康君立云）如今阿妈将潞州天党郡与存孝镇守，潞州地面吃好酒好肉去。如今我和你两个，安排酒席，则说辞别阿妈，灌的阿妈醉了，咱两个便说：\"邢州是朱温家后门，他与阿妈不和，倘若索战，俺两个死不打紧，着人知道呵，不坏了阿妈的名声！着李存孝镇守邢州去，可不好么？\"（李存信云）俺两个则今日安排酒席，辞别父亲去走一遭来。我是李存信，他是康君立；两个真油嘴，实然是一对。（同下）（李克用同刘夫人领番卒子上）（李克用云）番、番、番，地恶人奔，骑宝马，生雕鞍。飞鹰走犬，野水荒山。渴饮羊酥酒，饥餐鹿脯干。凤翎箭手中施展，宝雕弓臂上斜弯。林间酒阑胡旋舞呵，着丹青写入画图间。某乃李克用是也。某袭封豳州节度使，因带酒打了段文楚，贬某在沙陀地面，已经十年。因黄巢作乱，奉圣人的命，加某为忻、代、石、岚都招讨使，破黄巢天下兵马大元帅。自离了沙陀，不数日之间，到此压关楼前，聚齐二十四处节度使，取胜长安。被吾儿存孝擒拿了邓天王，活挟了孟截海，挝打了张归霸；十八骑误入长安，大破黄巢，复夺了长安。圣人的命：犒劳某手下义儿家将，但是复夺的城池，着某手下义儿家将去各处镇守，防备盗贼。今日太平无事，四海晏然，正好与夫人众将饮酒快乐。小校安排下酒肴，可怎生不见周德威来？（周德威上，云）帅鼓铜锣一两敲，辕门里外列英豪。三军报罢平安喏，紧卷旗幡不动摇。某姓周，名德威，字镇远，山后朔州人也。今从李克用共破黄巢，太平无事，某为番汉都总管。今日元帅有请，不知有甚事，须索走一遭去。可早来到也。报复去，道有周德威来了也。（卒子云）理会的。报的元帅得知：有周德威在于门首。（李克用云）道有请。（卒子云）理会的。有请！（做见科）（周德威云）元帅，周德威来了也。（李克用云）将军，今日请你来不为别的，想存孝孩儿多有功劳，我许与了他潞州上党郡与存孝孩儿镇守，把邢州与李存信、康君立镇守去。怎生不见李存信、康君立来？（李存信同康君立上）（李存信云）阿妈心内想，忽然到跟前。哥哥你放心，我这一过去，见了阿妈说了呵，便着存孝往邢州去。（康君立云）兄弟，只要你小心用意者。（李存信云）阿妈、阿者，想当初一日，阿妈的言语，将潞州上党郡与俺两个镇守来；今日阿妈与了存孝，可着俺两个邢州去！（做悲科）（李克用云）孩儿存信，你做甚么哭？（李存信云）阿妈，俺两个也早起晚夕，舞者唱者，扶持阿妈欢喜，怎下的着您两个孩儿往邢州去？（康君立云）阿妈，想邢州是朱温的后门，他与阿妈不和。倘若索战，俺两个不会甚么武艺。倘若拿将俺两个去了，俺两个死不打紧，阿妈吃起酒来，寻俺两个舞的唱的不在眼面前，阿妈不想成病！那其间生药铺里赎也赎不将俺两个来！（李存信云）阿妈，怎生可怜见着俺两个去潞州去，把邢州与存孝两口儿镇守罢，可也好？（李存信把盏科，云）哥哥，将酒来与阿妈把一盏。（李克用云）好两个孝顺的孩儿！我着你潞州上党郡去呵便了也。（康君立云）既是这等，谢了阿妈者！（周德威云）他两个有甚么功劳，把他潞州上党郡去！想飞虎将军南征北讨，东荡西除，困来马上眠，渴饮刀头血，他可以潞州去；他两个去不的！（李克用云）周将军说的是。小校，与我唤将存孝两口儿过来者！（卒子云）理会的。（正旦同李存孝云）（李存孝云）岩前打虎雄心在，勇敢当先敌兵败。上阵全凭铁飞挝，扶立乾坤唐世界。某本姓安，名敬思，雁门关飞虎峪灵丘县人氏。幼小父母双亡，多亏邓大户家中抚养成人，长大我就与他家牧羊。有阿妈李克用见某有打虎之力，招安我做义儿家将，封我做十三太保飞虎将军李存孝，就着我与邓大户家为婿。自从跟着阿妈，十八骑误入长安，大破黄巢，天下太平无事。圣人的命：将俺义儿家将复夺的城池，着俺各处镇守。阿妈的言语：着俺两口儿去潞州上党郡镇守。今有阿妈呼唤，不知有甚事，须索走一遭道去。可早来到此也。夫人，我和你休过去；你看阿妈、阿者：大吹大擂，敲牛宰马，烹炮美味，五百番部落胡儿胡女扶持着，是好受用也。（正旦云）存孝，今日父亲饮宴，唤俺两口儿，俺见阿妈、阿者去。听了这乐韵悠扬，常好是受用也呵！（唱）【仙吕】【点绛唇】则听的乐动声齐，他是那大唐苗裔，排亲戚。今日俺父母相随，可正是龙虎风云会。【混江龙】则俺这沙陀雄势，便有那珠围翠绕不稀奇。置造下珍羞百味，又不比水酒三杯。每日则是炮凤烹龙真受用，那一日不宰羊杀马做筵席！把那些个义儿家将都成立，一个个请官受赏，他每都荫子封妻。（正旦云）存孝，我和你未过去，先望阿妈咱，可早醉了也。（李存孝云）咱不过去，见阿者、阿妈身上瀽的那酒呵，你见两边厢扶持着呵，十分的醉了也。（正旦唱）【油葫芦】我见他执盏擎壶忙跪膝，他那里撒滞殢。阿妈那锦袍上全不顾酒淋漓，可正是他不择不拣干干的吃，他那里刚扶刚策醺醺的醉。一壁厢动乐器是大体，将一面鼍皮画鼓冬冬擂，悠悠的慢品鹧鸪笛。【天下乐】你觑！兀那大小的儿郎列的整齐，端的是虚也波实，享富贵。我则见旁边厢坐着周德威，一壁厢摆着品肴，番官每紧紧随；我则见军排在两下里。（正旦云）咱过去见阿妈去来。（李存孝云）咱过去来。（做见科）（李存孝云）阿妈，您孩儿存孝两口儿来了也。（李克用云）存孝孩儿来了。别的孩儿每各处镇守去了；今日吉日良辰，你两口儿便往邢州镇守去；康君立、李存信，你两个孩儿往潞州上党郡镇守去。（李存孝云）阿妈，当日未破黄巢时，阿妈的言语：\"若你破了黄巢，天下太平，与你潞州上党郡镇守。\"阿妈失其前言！今日阿妈着你孩儿镇守邢州，那邢州是朱温家后门，终日与他相持，可怎了也！（正旦云）存孝，我阿者行再告一告去。阿者，与存孝再说一声咱！（刘夫人云）孩儿，你去邢州镇守，阿妈醉了也，你且去咱。（李存孝云）阿者，当日与俺潞州上党郡，如今信着康君立、李存信，着俺去邢州去。阿者，怎生阿妈行再说一声，可也好也？（刘夫人云）你阿妈醉了也。（李存孝云）康君立、李存信，你有甚么功劳，倒去潞州上党郡镇守去？（李存信云）阿妈的言语，着你邢州去；都是一般好地面，谁和你论甚么功劳！（李存孝云）想当日在压关楼前，觑三层排栅，七层围子，千员猛将，八卦阵图，那其间如踏平地也。（正旦云）咱阿妈好失信也！（唱）【节节高】今日可便太平无事，全不想那用人的这之际。存孝与你安邦定国，他也曾恶征战图名图利。他觑的三层鹿角，七层围子，如登平地；端的是八卦阵图，千员骁将，施谋用计。阿者，他保护着唐朝社稷！（李存孝云）康君立、李存信，你两个有甚么功劳，倒去潞州镇守去也？（正里唱）【元和令】端的是人不曾去铁衣，马不曾摘鞍辔；则是着阿者今日向父亲行提：想着他从前出力气。可怎生的无功劳，倒与他一座好城池？阿者，则俺这李存孝图个甚的！（刘夫人云）孩儿也，你阿妈醉了也，等他酒醒时再说。（正旦云）想康君主、李存信他有甚么功劳也！（唱）【游四门】你则会饮酒食，着别人苦战敌。可不道生受了有谁知？阿妈，你则是抬举着李存信、康君立；他横枪纵马怎相持？你把他亏，人面逐高低。（李存孝云）康君立、李存信，想当日十八骑误入长安，杀败葛从周，攻破黄巢，天下太平，是我的功劳；你有甚么功劳也？（李存信云）俺两个虽无功劳，俺两个可会唱会舞也哩。（正旦唱）【胜葫芦】他几时得鞭敲金镫笑微微，人唱着凯歌回？遥望见军中磨绣旗，则你那滴羞蹀躞身体，迷留没乱心肺，唬的你劈留扑碌走如飞。（李存孝云）你两个有甚么功劳？与你一匹劣马不会骑，与你一张硬弓不会射。则会吃酒肉，便是你的功劳也！（正旦唱）【后庭花】与你一匹劣马不会骑，与你一张硬弓不会射。他比别人阵面上争功劳，你则会帐房里闲坐的。咱可便委其实，你便休得要瞒天瞒地。你饿时节挝肉吃，渴时节喝酪水，闲时节打髀殖，醉时节歪唱起，醉时节歪唱起。【柳叶儿】你放下一十八般兵器，你轮不动那鞭、锏、挝、槌，您怎肯袒下臂膊刀厮劈？闹吵吵三军内，但听的马频嘶，早唬的悠悠荡荡魄散魂飞。（正旦云）存孝，则今日好日辰，收拾驮马辎重，辞别了阿妈、阿者，便索长行。（李存孝云）今日好日辰，辞别了阿妈、阿者，便索长行也。（正旦唱）【尾声】罢、罢、罢，你可便难倚弟兄心，我今日不可公婆意。（刘夫人云）孩儿，你且休要性急，待你阿妈酒醒呵，再做商议。（正旦云）去则便了也。（唱）别近谤俺夫妻每甚的，只不过发尽儿掏窝不姓李，则今日暗昧神祗。（带云）惭愧也！（唱）势得一个远相离，各霸着城池；不恁的呵，这李存信、康君立断送了你。这一个个瞒心昧己，一个个献勤卖力，存孝，这两个巧舌头奸狡赖功贼！（下）（刘夫人云）康君立、李存信，你阿妈醉了也，我且扶着回后堂中去也。（下）（周德威云）想着存孝破了黄巢，复夺取大唐天下，他的好地面与了这两个，可将邢州与了存孝。元帅今日醉了也，待明日酒醒，我自有话说。还着存孝两口儿潞州上党郡去，方称我之愿也！元帅殢酒负存孝，明石须论是与非。（下）（李存信云）康君立，如何？我说咱必然得潞州，今日果应其心。若是到潞州的丰富地面，不强似去邢州与朱温家每日交战？（康君立云）兄弟，想存孝这一去，必然有些见怪。等俺到的潞州，别寻取存孝一桩事，调唆阿妈杀坏了存孝，方称我平生之愿。则今日收拾行装，先往邢州，诈传着阿妈言语：着义儿家将各自认姓。他若认了本姓，咱搬唆阿妈杀了存孝，方称我平生之愿也。阿妈好吃酒，醉了似烧蒜。害杀安敬思，称俺平生愿。（同下）第二折（李存孝领番卒子上，云）铁铠辉光紧束身，虎皮妆就锦袍新。临军决胜声名大，永镇邢州保万民。某乃十三太保李存孝是也。官封为前部先锋、破黄巢都总管、金吾上将军。自到邢州为理，操练军卒有法，抚安百姓无私；杀王彦章，不敢正眼视之；镇朱全忠，不敢侵扰其境。今日无甚事，在此州衙闲坐，看有甚么人来。（李存信同康君立上）（李存信云）自离上党郡，不觉到邢州。自家李存信，这个是康君立。可早来到也。这个衙门就是邢州。小校报复去，道有李存信、康君立在于门首。（卒子云）理会的。（做报科，云）报的将军得知：有李存信、康君立来了也。（李存孝云）两个哥哥来了，必有阿妈的将令。道有请。（卒子云）理会的。有请！（做见科）（康君立云）李存孝，阿妈将令：为你多有功劳，怕失迷了你本姓，着你出姓，还叫做安敬思。你惹不依着阿妈言语，要杀坏了你哩！你快着的改姓，我就要回阿妈的话去也。（李存孝云）怎生着我改了名姓？阿妈将令，不敢有违。小校，安排酒肴，二位哥哥吃了筵席去。（康君立云）不必吃筵席，俺回阿妈话去也。诈传着阿妈将令，着存孝更名改姓。调唆的父亲生嗔，耍了头也是干净。（同下）（李存孝云）阿妈，你孩儿多亏了阿妈抬举成人，封妻荫子；今日怎生着我改了姓？阿妈，我也曾苦征恶战，眠霜卧雪，多有功勋；今日不用着我了也！逐朝每日醉醺醺，信着谗言坏好人。我本是安邦定国李存孝，今日个太平不用旧将军。（下）（李克用同刘夫人上）（李克用云）喜遇太平无事日，正好开筵列绮罗。某乃李克用是也。奉圣人的命，着俺义儿家将各处镇守。四海安宁，八方无事，正好饮酒作乐。看有甚么人来。（李存信同康君立上，云）阿妈，祸事也！（李克用云）你为甚么大惊小怪的也？（康君立云）有李存孝到邢州，他怨恨父亲不与他潞州，他改了姓--安敬思。他领着飞虎军要杀阿妈哩！怎生是好？（李存信云）杀了阿妈不打紧，我两个怎生是好？我那阿妈也！（李克用云）颇奈存孝无礼，你改了姓便罢，怎生领飞虎军来杀我？更待干休！罢，则今日就点番兵，擒拿牧羊子走一遭去。（刘夫人云）住者！元帅，你怎么不寻思？李存孝孩儿他不是这等人。元帅，你且放心，我自往邢州去，若是存孝不曾改了姓呵，我自有个主意；他若改了姓呵，发兵擒拿，未为晚矣。也不用刀斧手扬威耀武，鸦脚枪齐摆军校。用机谋说转心回，两只手交付与一个存孝。（下）（李克用云）康君立、李存信，你阿者去了也；倘若存孝变了心肠，某亲拿这牧羊子走一遭去。说与俺能争好斗的番官，舍生忘死的家将：一个个顶盔擐甲，一个个押箭弯弓，齐臻臻摆列剑戟，密匝匝搠立枪刀；三千鸦兵为先锋--逢山开道，遇水叠桥。左哨三千番兵能征惯战，右哨三千番兵猛烈雄骁，合后三千番兵推粮运草；更有俺五百义儿家将，都要的奋勇当先，相持对垒。坐下马似北海的毒蛟，鞍上将如南山的猛虎。某驱兵领将到邢州，亲捉忘恩牧羊子。家将英雄武艺全，番官猛烈敢当先。拿住存孝亲杀坏，血溅东南半壁天！（同下）（李存孝同正旦、卒子上）（李存孝云）欢喜未尽，烦恼到来。夫人不知，如今阿妈的言语，着康君立、李存信传说，但是五百义儿家将，着更改姓，休教我姓李，我不免改了安敬思。我想来阿妈信着这两个的言语呵，怎了也？（正旦云）将军，你休要信这两个的贼说！则怕你中他的计策，你也要寻思咱。（李存孝云）他两个亲来传说，教我改姓，非是我敢要改姓也。（正旦云）既然父亲教你改姓，则要你治国以忠，教民以义。（唱）【南吕】【一枝花】常言道\"官清民自安，法正天心顺\"，他那里\"家贫显孝子\"，俺可便各自立功勋。无正事尊亲，着俺把各自姓排头儿问，则俺这叫爹娘的无气忿。今日个嫌俺辱没你家门，当初你将俺真心厮认。（李存孝云）夫人，想当日破黄巢时，招安我做义儿家将；那其间不用我，可不好来！（正旦唱）【梁州】又不曾相趁着狂朋怪友，又不曾关节做九眷十亲。俺破黄巢血战到三千阵，经了些十生九死，万苦千辛。俺出身入仕，荫子封妻，大人家踏地知根，前后军捺裤摩裩。俺、俺、俺，投至得画堂中列鼎重裀，是、是、是，投至向衙院里束杖理民，呀、呀、呀，俺可经了些个杀场上恶哏哏捉将擒人。畅好是不依本分！俺这里忠言不信，他则把谗言信；俺割股的倒做了生分，杀爹娘的无徒说他孝顺：不辨清浑！（李存孝云）夫人，我在此闷坐。小校觑者，看有甚么人来。（孛老儿同小末尼上）（孛老儿云）老汉李大户。当日个我无儿，认义了这个小的做儿来；如今治下田产物业、庄宅农具，我如今有了亲儿了也，我不要你做儿，你出去！（小末尼云）父亲，当日你无儿，我与你做儿来；你如今有了田产物业、庄宅农具，你就不要我了！明有清官在，我和你去告来。可早来到衙门首也。冤屈也！（李存孝云）是甚么人在这门前大惊小怪的？小校，与我拿将过来者！（卒子做拿过科，云）理会的。已拿当面。（孛老儿同小末尼跪科）（李存孝云）兀的小人，你告甚么？（小末尼云）大人可怜见！当日我父亲无儿，要小人与他做儿；他如今有了田产物业、庄宅农具，他如今有了亲儿，不要我做儿子了，就要赶我出去，小人特来告。大人可怜见，与我做主也！（李存孝云）这小的和我则一般：当日用着他时便做儿，今日有了儿就不要他做儿。小校，将那老子与我打着者！（正旦云）你且休打，住者！（唱）【牧羊关】听说罢心怀着闷，他可便无事哏，更打着这入衙来不问讳的乔民。则他这爷共儿常是相争，更和这子父每常时厮论。（李存孝云）小校，与我打着者！（正旦唱）词未尽将他来骂，口未落便拳敦，畅好背晦也萧丞相。（正旦云）赤瓦不刺嗨！（唱）你畅好是莽撞也祗候人。（李存孝云）小校，与我打将出去！（卒子云）理会的。出去！（孛老儿云）我干着他打了我一顿，别处告诉去来。（同下）（刘夫人上，云）老身沙陀李克用之妻刘夫人是也。因为李存孝改了姓名，不数日到这邢州；问人来，果然改了姓，是安敬思。这里是李存孝宅中。左右报复去，道有阿者来了也。（卒子云）理会的。报的将军得知：有阿者来了也。（正旦云）你接阿者去，我换衣服去也。（做换服科）（刘夫人做见科）（李存孝云）早知阿者来到，只合远接；接待不着，勿令见罪！（做拜科）（刘夫人怒科，云）李存孝，阿妈怎生亏负你来？你就改了姓名，你好生无礼也！（李存孝云）阿者且息怒。小校，安排酒果来者！（卒子云）理会的。（李存孝递酒科，云）阿者满饮一杯！（刘夫人云）孩儿，我不用酒。（正旦云）我且不过去，我这里望咱。阿者有些烦恼，可是为何也？（唱）【红芍药】见阿者一头下马入宅门，慢慢的行过阶痕；见存孝擎壶把盏两三巡，他可也并不曾沾唇。我则见他迎头里嗔忿忿，全不肯息怒停嗔。我这里旁边侧立索殷勤，怎敢道怠慢因循！【菩萨梁州】我这里便施礼数罢平身，抄着手儿前进。您这歹孩儿动问，阿者，你便远路风尘！（刘夫人云）休怪波，安敬思夫人！（正旦唱）听言罢着我去了三魂，可知道阿者便怀愁忿。这公事何须的问，何消的再写本！\"到岸方知水隔村\"，细说原因。（刘夫人云）孩儿，俺两口儿怎生亏负着你来？你改了名姓！若不是康君立、李存信说呵，你阿妈不得知。如今你阿妈便要领大小番兵来擒拿你。我实不信，亲自到来，你果然改了姓名！俺怎生亏负你来也？（正旦云）存孝，你不说待怎么？（李存孝云）阿者，是康君立、李存信的言语，着俺五百义儿家将都改了姓，着您孩儿姓安。想您孩儿多亏着阿妈、阿者抬举的成人，封妻荫子，偌大的官职，怎敢忘了阿者、阿妈的思义！（做哭科，云）不由人嚎咷痛哭，提起来刀搅肺腑。抬举的立身扬名，阿者，怎忘你养身父母！（刘夫人云）我道孩儿无这等勾当，你阿妈好生的怪着的你！（正旦唱）【骂玉郎】当初你腰间挂了先锋印，俺可也须当索受辛勤。他将那英雄慷慨施逞尽，他则是开绣旗，聚战马，冲军阵。【感皇恩】阿者，他与你建立功勋，扶立乾坤；他与你破了黄巢，敌了归霸，败了朱温。那其间便招贤纳士，今日个俺可便偃武修文。到如今无了征战，绝了士马，罢了边尘。【采茶歌】你怎生便将人不瞅问？怎生来太平不用俺旧将军？半纸功名百战身，转头高冢卧麒麟。（刘夫人云）媳妇儿，你在家中；我和孩儿两个见你阿妈，白那两个丑生的谎去来！（正旦云）阿者休着存孝去；到那里有康君立、李存信，枉送了存孝的性命也！（刘夫人云）孩儿，你放心！这句话到头来要个归着，要个下落处。孩儿，你在家中，我领存孝去，则有个主意也。（李存孝云）我这一去别辩个虚实，邓夫人放心也！（正旦唱）【尾声】到那里着俺这刘夫人扑散了心头闷；不恁的呵！着俺这李父亲怎消磨了腹内嗔！别辩个假共真，全凭着这福神，并除了那祸根。你把那康君立、李存信，用着你那打大虫的拳头着一顿！想着那厮坑人来陷人，直打的那厮心肯意肯，可与你那争潞州冤仇证了本。（下）（刘夫人云）孩儿收拾行装，你跟着我见你父亲去来。万丈水深须见底，止有人心难忖量。（同下）（李克用同李存信、康君立上）（李克用云）李存信、康君立，自从你阿者去之后，不知虚实，将酒来我吃。则怕存孝无有此事么？（李存信云）阿妈，他改了姓也，我怎敢说谎？（康君立云）我两个若是说谎了呵，大风里敢吹了我帽儿！（李克用云）此是实。将酒来，与我吃几杯。（康君立云）正好饮几杯。（刘夫人同李存孝上）（刘夫人云）孩儿来到也。小校报复去，道有阿者来了也。（李克用云）阿者来了，请过来饮几杯。（卒子云）理会的。有请！（李存孝云）阿者先过去，替你孩儿说一声咱。（刘夫人云）孩儿，你放心，我知道。（刘夫人见科，云）李克用，你又醉了也！不是我去呵，险些儿送了孩儿也！（李存信报科，云）阿者，亚子哥哥打围去，围场中落马也！（刘夫人慌科，云）似这般如之奈何？我索看我孩儿去。（存孝扯科，云）阿者，替您孩儿说一说！（刘夫人云）亚子孩儿打围去，在围场中落马，我去看了孩儿便来也。（李存孝云）阿者去了，阿妈带酒也，信着这两个的言语，送了您孩儿的性命也！（刘夫人云）存孝无分晓：亲儿落马撞杀了，亲娘如何不疼？可不道\"肠里出来肠里热\"？我也顾不得的，我看孩儿去也。（打推科，下）（李存孝哭科，云）阿者，亚子落马痛关情，子母牵肠割肚疼。忽然二事在心上，义儿亲子假和真。亚子终是亲骨肉，我是四海与他人。\"肠里出来肠里热\"，阿者，亲的原来则是亲！（李存信把盏科，云)阿妈满饮一杯。（李克用醉科，云）我醉了也。（康君立云）阿妈，有存孝在于门首，他背义忘恩。（李克用云）我五裂蔑迭！（下）（李存信云）哥哥，阿妈道：五裂蔑迭，醉了也，怎生是了？阿妈明日酒醒呵，则说道：\"你着我五裂了来。\"（康君立云）兄弟说的是。若不杀了存孝，明日阿妈酒醒，阿者说了，咱两个也是个死。小校与我拿将存孝来者！（李存孝云）康君立、李存信，将俺那里去？（李存信云）阿妈的言语：为你背义忘恩，五车裂了你哩！（李存孝云）阿妈，你好哏也！我有甚么罪过？将我五裂了！我死不争，邓夫人在家中岂知我死也？两个兄弟来，安休休、薛阿滩，将我虎皮袍、虎磕脑、铁燕挝与邓夫人，就是见我一般也。（李存孝哭科，云）邓夫人也，今朝我命一身亡，眼见的去赴云阳。娇妻暗想身无主，夫妇恩情也断肠！我死后淡烟衰草相为伴，枯木荒坟作故乡。夫妻再要重相见，夫人也，除是南柯梦一场！（李存信云）兀那厮，你听者：用机谋仔?　第三折（刘夫人上、云）描鸾刺绣不曾习，劣马弯弓敢战敌。围场队里能射虎，临军对阵兵机识。老身刘夫人是也。昨日引将存孝孩儿来阿妈行欲待说也，不想亚子在围场中落马，我亲到围场中看孩儿，原来不曾落马，都是李存信、康君立的智量。未知存孝孩儿怎生，使一个小番探听去了，这早晚敢待来也。（正旦扮莽古歹上，云）自家莽古歹便是。奉阿者的言语，着吾打探存孝去；不想阿妈醉了，信着康君立、李存信的言语，将存孝五裂了。不敢久停久住，回阿者的话走一遭去也。（唱）【中吕】【粉蝶儿】颇奈这两个奸邪，看承做当职忠烈，想俺那无正事好酒的爹爹！他两个似虺蛇，如蝮蝎，心肠乖劣。我呸呸的走似风车，不付能盼到宅舍。【醉春风】一托气走将来，两只脚不暂歇；从头-一对阿者，我这里便说、说。是做的泼水难收，至死也无对，今日个一桩也不借。（刘夫人云）阿的好小番也！暖帽貂裘最堪宜，小番平步走如飞。吾儿存孝分诉罢，尽在来人是与非。你见了存孝，他阿妈醉了，康君立、李存信说甚么来？喘息定，慢慢的说一遍。（正旦唱）【上小楼】则俺那阿妈醉也，心中乖劣；他两个巧语花言，鼓脑争头，损坏英杰。他两个厮间别，犯口舌，不教分说；他两个旁边相倚强作孽。（刘夫人云）小番，他阿妈说甚么来？存孝说甚么来？李阿妈醺醺酒殢，李存孝忠心仁义。子父每两意相投，犯唇舌存信、君立。他阿妈与存孝谁的是，谁的不是，再说一遍咱。（正旦唱）【上小楼】做儿的会做儿，做爷的会做爷，子父每无一个差迟，生各札的义断恩绝！阿妈那里紧当者，紧拦者，不着疼热。他道是：\"你这姓安的怎做李家枝叶！\"（刘夫人云）小番，阿妈那里有两逆贼么？（莽古歹云）是那两个？（刘夫人云）一个是康君立，双尾蝎侵入骨髓；一个是李存信，两头蛇谗言佞语。他则要损忠良英雄虎将，他全无那安邦计赤心报国。那两个怎生支吾来？（莽古歹云）阿者，听你孩儿从头至尾说与阿者，则是休烦恼也！（唱）【十二月】则您那康君立哏绝，则您那李存信似蝎蜇；可端的凭着他劣缺，端的是今古皆绝。枉了他那眠霜卧雪，阿妈他水性随邪。（刘夫人云）俺想存孝孩儿，华严川舍命，大破黄巢定边疆；他是那擎天白玉柱，端的是驾海紫金梁。他两个无徒，怎生害存孝来？（正旦唱）【尧民歌】他把一条紫金梁生砍做两三截，阿者休波，是他便那里每分说！想着十八骑长安城内逞豪杰，今日个则落的足律律的旋风踅，我可便伤也波嗟。将存孝见时节，阿者，则除是水底下捞明月！（刘夫人云）小番，你要说来又不说，可是为甚么来？（莽古歹云）李存信、康君立的言语，将存孝五车裂死了也！(刘夫人云)苦死的儿也！（莽古歹云）他临死时，将存孝棍棒临身，毁骂了千言万语，眼见的命掩黄泉。（刘夫人云）存孝儿衔冤负屈，孩儿怎生死了来？（正旦唱）【耍孩儿】则听的喝一声马下如雷烈，恰便似鹘打寒鸠哏绝。那两个快走向前来，那存孝待分说怎的分说？一个指着嘴缝连骂到有三十句，一个扶着软肋里扑扑扑的撞到五六靴。委实的难割舍，将存孝五车裂坏，霎时间七段八节。（刘夫人云）想必那厮取存孝有罪招状，责日词无冤文书，知赚的推在法场，暗送了七尺身躯。（正旦唱）【三煞】又不曾取罪名，又不曾点纸节；可是他前推后拥强牵拽。军兵铁桶周围闹，棍棒麻林前后遮，扑碌碌推到法场也。称了那两个贼汉的心愿，屈杀了一个英杰！（刘夫人云）想当日俺那存孝孩儿多有功劳：活挟了孟截海，杀了邓天王，枪搠杀张归霸，十八骑入长安，挝打杀耿彪，火烧了永丰仓，有九牛之力，打虎之威。怎生死了我那孩儿来！（莽古歹云）存孝道：（唱）【二煞】我也曾把一个邓天王来旗下斩，我也曾把孟截海马上挟，我也曾将大虫打的流鲜血，我也曾双挝打杀千员将。今日九牛力，挡不的五辆车五下里把身躯拽。将军死的苦痛，见了的那一个不伤嗟！（刘夫人云）五辆车，五五二十五头牛，一齐的拽，存孝怎生者？（正旦唱）【尾声】打的那头口门惊惊跳跳；叫道是\"打打俫俫\"。则见那忽剌鞭飕飕的摔动一齐拽，将您那打虎的将军命送了也！（下）（刘夫人云）李克用，你信着这两个贼子的言语，将俺存孝孩儿屈死了。李克用，你好哏也！五辆车五下齐拽，铁石人嚎咷痛哭。将身躯骨肉分开，血染赤黄沙地土。再不能子母团圆，越思量越添凄楚。刘夫人苦痛哀哉，李存孝身归地府。（做哭科，云）哎哟，存孝孩儿也，则被你痛杀我也！（下）第四折（李克用、李存信、康君立领番卒子上）（李克用云）塞上羌管韵，北风战马嘶。缕金画面鼓，云月皂雕旗。某乃李克用是也。昨朝与众番官饮酒，我十分带酒，说道存孝孩儿来了也。小番，与我唤存孝孩儿来者！（李存信云）如之奈何？（刘夫人上，云）李克用，你做的好勾当！信着两个丑生，每日饮酒，怎生将存孝孩儿五裂了？我亲到的邢州，并不曾改了名姓；都是康君立、李存信这两个贼丑生的见识，着他改做安敬思。昨日我领着存孝孩儿来见你，你怎生教那两个贼子五车裂了存孝？媳妇儿将着骨殖，背将邓家庄去了。孩儿也，兀的不痛杀我也！（李克用云）夫人，你不说我怎生知道！都是这两个送了我那孩儿也！我说道：\"五裂蔑迭，我醉了也。\"他怎生将孩儿五裂了！把这两个无徒拿到邓家庄上杀坏了，剖腹剜心，与俺孩儿报了冤仇也！便安排灵位祭物，便差人赶回媳妇儿来者。（做哭科，云）哎哟！存孝儿也！我听言说罢泪千行，过如刀搅我心肠。义儿家将都悲戚，只因带酒损忠良。颇奈存信康君立，五裂存孝一身亡。大小儿郎都挂孝，家将番官痛悲伤。哎！你个有仁有义忠孝子，休怨我无恩无义的老爹娘！（同下）（正旦拿引魂幡哭上，云）闪杀我也，存孝也！痛杀我也，存孝也！（唱）【双调】【新水令】我将这引魂幡招飐到两三遭，存孝也，则你这一灵儿休忘了阳关大道。我扑籁籁泪似倾，急穰穰意如烧；我避不得水远山遥，须有一个日头走到。【水仙子】我将这引魂幡执定在手中摇，我将这骨殖匣轻轻的自背着。则你这悠悠的魂魄儿无消耗，（带云）你这里不是飞虎峪那，（唱）你可休冥冥杳杳差去了！忍不住、忍不住痛哭嚎咷，一会儿赤留乞良气，一会儿家迷留没乱倒。天那，痛煞煞的心痒难挠！（刘夫人上，云）兀的不是媳妇儿邓夫人！我试叫他一声咱：媳妇儿，邓夫人，你住者！（正旦唱）【庆东原】踏踏的忙那步，呸呸的不住脚，是谁人吖吖的脑背后高声叫？（刘夫人云）邓夫人，是我也。（做见哭科，云）痛杀我也，存孝孩儿也！（正旦唱）阿者，你把我这存孝来送也！（刘夫人云）我说甚么来？（正旦唱）你可知道\"不着落保，到头来须有个归着\"。（刘夫人云）媳妇儿也，你不曾忘了一句儿也。（正旦唱）这烦恼我心知，待对着阿谁道？（刘夫人云）孩儿，你且放下骨殖匣儿，你阿妈将二贼子拿将来与存孝孩儿报仇雪恨也。（李克用同周德威领番卒子拿李存信、康君立上）（李克用云）媳妇儿也，你亦辞我一辞去，怕做甚么？将那祭祀的物件来，将虎磕脑、螭虎带、铁飞挝供养在存孝灵前，将康君立、李存信绳缠索绑祭祀了，慢慢的杀坏了这两个贼子。周将军与我读祭文咱。（周德威读祭文科）维大口口九月上旬日，忻、代、石、岚、雁门关都招讨使，破黄巢兵马大元帅李克用等，致祭于故男飞虎将军李存孝之灵曰：惟灵生居朔漠，长在飞虎，累遇敌战，猿臂善射。两张弓，两袋箭，左右能射之；手舞铁挝，斩将不及三合。曾打虎在山峪之中，破贼兵禁城之内、挝打死耿彪，立诛三将，杀坏五虎。击破一字长蛇阵，杀败葛从周。渭南三战，十八骑误入长安。箭射黄巨夭，恶战傅存审，力伏李罕之，活挟邓天王，病战高思继，生擒孟截海，大败王彦章。救黎民复入长安城，享太平再临京兆府。祭奠英灵，亲藩悔罪。今克用因殢酒听信狂言，故损坏义男家将。今将贼子尽该诛戮，与公雪冤。众将缟素，俺哭的那无情草木改色，青山天地无颜。将军阳世不将金印挂，阴司却掌鬼兵权。众将番官痛嚎咷，壁上飞挝血未消，阶下枉拴龙驹马，帐前空挂虎皮袍。英雄存孝今朝丧，多曾出力建功劳。赤心报国安天下，万古清风把姓标。呜呼哀哉，伏惟尚飨！（正旦唱）【川拨棹】则听的父亲道，将孩儿屈送了。家将每痛哭嚎咷，想着盖世功劳，万载名标。都与他持服挂孝，众儿郎膝跪着。【七兄弟】你兀的据着，枉了见功劳。沉默默两柄燕挝落，骨剌剌杂彩绣旗摇，扑冬冬画鼓征鼙操。【梅花酒】你戴一顶虎磕脑，马跨着黄骠，箭插着钢凿，弓控着花梢。经了些地寒毡帐冷，杀气阵云高。我这里猛觑了，则被你痛杀我也李存孝！【收江南】呀，可怎生帐前空挂着虎皮袍？枉了你忘生舍死立唐朝！枉了你横枪纵马过溪桥！兀的是下梢，枉了你一十八骑破黄巢！（李克用云）小番，将李存信、康君立拿在灵前，与我杀坏了者！(番卒子做拿二净科，云)理会的。（李存信云）阿妈，怎生可怜见。饶了我两个罢！（康君立云）阿妈，若是饶我这一遭，下次再不敢了也！（正旦唱）【沽美酒】康君立你自道，李存信祸来到。把存孝赚入法场屈送了，摔碎了我浑家大小，任究竟罪难逃。【太平令】也是你争弱，拿住你该剐该敲！聚集的人员好闹，准备车马绳索，把这厮绑了，五车裂了，可与俺李存孝一还一报！（李克用云）小番，将，贼子五裂了者！（番卒子做杀李存信、康君立科，云）理会的。（李存信云）我死也。（下）（李克用云）既然将二贼子五裂了，与我存孝孩儿报了冤仇，将孩儿墓顶上封官，邓夫人与你一座好城池养老。你听者：李存信妒能害贤，飞虎将负屈衔冤。邓夫人哀哉苦恸，为夫主遇难遭愆。康君立存信贼子，五车裂死在街前。设一个黄箓大醮，超度俺存孝生天。","dynasty":"元代","title":"杂剧·邓夫人苦痛哭存孝"}
{"author":"关汉卿","content":"闲争夺鼎沸了丽春园，欠排场不堪久恋。时间相敬爱，端的怎团圆？白没事教人笑，惹人怨。【驻马听】锦阵里争先，紧卷旗旛不再展；花营中挑战，劳拴意马与心猿。降书执写纳君前，唇枪舌剑难施展。参破脱空禅，早抽头索甚他人劝。【乔牌儿】都将咱冷句口店，心儿里岂不嫌？屯门塞户衠刚剑，纸糊锹怎地展。【天仙子】从今后，识破野狐涎。红粉无情，灾星不现。村酒酽野花浓，再不粘拈。当时话儿无应显，好事天悭。【尾】料应也不得为姻眷。有了神前咒怨，为甚脚儿稀，尺紧的阳台路儿远。","dynasty":"元代","title":"【双调】新水令_闲争夺鼎沸"}
{"author":"关汉卿","content":"风凰台上忆吹箫，似钱塘梦魂初觉。花月约，凤鸾交，半世疏狂，总做了一场懊。【驻马听】黄诏奢豪，桑木剑熬乏古定刀；双郎穷薄，纸糊锹撅了点刚锹。怕不待争锋取债恋多娇，又索书名画字寻人保。枉徒劳，供钱买笑教人笑。【落梅风】姨夫闹，咱便晓，君子不夺人之好。他揽定磨杆儿夸俏，推不动磨杆上自吊。【步步娇】积趱下三十两通行鸦青钞，买取个大笠子粗麻罩。妆甚腰，眼落处和他契丹交。虽是不风骚，不到得着圈套。【甜水令】佳人有意郎君俏，郎君没钞莺花恼。如今等惜花人弄巧，指不过美话儿排，虚科儿套，实心儿少。想着月下情，星前约，是则是花木瓜儿看好。李亚仙负心疾，郑元和下番早。","dynasty":"元代","title":"【双调】新水令_风凰台上忆"}
{"author":"关汉卿","content":"题情(四首)一云鬟雾鬓胜堆鸦，浅露金莲簌绛纱。不比等闲墙外花。骂你个俏冤家，一半儿难当一半儿耍。二碧纱窗外静无人，跪在床前忙要亲。骂了个负心回转身。虽是我话儿嗔，一半儿推辞一半儿肯。三银台灯灭篆烟残，独入罗帏淹泪眼。乍孤眠好教人情兴懒。薄设设被儿单，一半儿温和一半儿寒。四多情多绪小冤家，迤逗的人来憔悴煞；说来的话先瞒过咱，怎知他，一半儿真实一半儿假。","dynasty":"元代","title":"【仙吕】一半儿_题情(四首"}
{"author":"关汉卿","content":"春闺院宇，柳絮飘香雪。帘幕轻寒雨乍歇，东风落花迷粉蝶。芍药初开，海棠才谢。【幺】柔肠脉脉，新愁千万叠。偶记年前人乍别，秦台玉箫声断绝。雁底关河，马头明月。【降黄龙衮】鳞鸿无个，锦笺慵写。腕松金，肌削玉，罗衣宽彻。泪痕淹破，胭脂双颊。宝鉴愁临，翠钿羞贴。【幺】等闲辜负，好天良夜。玉炉中，银台上，香消烛灭。凤帏冷落，鸳衾虚设，玉笋频搓，绣鞋重攧。【出队子】听子规啼血，又西楼角韵咽。半帘花影自横斜，画檐间丁当风弄铁，纱帘外琅玕敲瘦节。【幺】铜壶玉漏催凄切，正更阑人静也。金闺潇洒转伤嗟，莲步轻移呼侍妾：\"把香桌儿安排打快些。\"【神仗儿煞】深沉院舍，蟾光皎洁。整顿了霓裳，把名香谨爇。伽伽拜罢，频频祷祝：\"不求富贵豪奢，只愿得夫妻每早早圆备者！\"","dynasty":"元代","title":"【黄钟】侍香金童"}
{"author":"关汉卿","content":"秃指甲十指如枯笋，和袖捧金樽；搊杀银筝字不真，揉痒天生钝。纵有相思泪痕，索把拳头揾。","dynasty":"元代","title":"【仙吕】醉扶归_秃指甲十指"}
{"author":"关汉卿","content":"楔子（冲末扮李嗣源领番卒子上，李嗣源云）野管羌笛韵，英雄战马嘶。擂的是镂金画面鼓，打的是云月皂雕旗。某乃大将李嗣源是也。父乃沙陀李克用。俺父亲手下兵多将广，有五百义儿家将，人人奋勇，个个英雄，端的是旗开得胜，马到成功。自破黄巢，俺父子每累建奇功。今天下太平，因某父多有功勋，加为忻、代、石、岚、雁门关都招讨使，天下兵马大元帅，又封为河东晋王之职。手下将论功升赏。今奉圣人命，为因黄巢手下余党草寇未绝，今奉阿妈将令，差俺五百义儿家将，统领雄兵，收捕草冠。若得胜回还，圣人再有加官赐赏。奉命出师统雄兵，剿除草寇建功名。赤心报国施英勇，保助山河享太平（下）（赵太公上，云）段段田苗接远村，太公庄上戏儿孙。虽然只得锄刨力，答贺天公雨露恩。自家潞州长子县人氏，姓赵，人见有几贯钱，也都唤我做赵太公。嫡亲的两口儿，浑家刘氏，近新来亡化过了。撇下个孩儿，未勾满月，无了他那娘，我又看觑不的他。我家中粮食田土尽有，争夺无一个亲人，则觑着一点孩儿！我分付那稳婆和家里那小的每：长街市上不问那里寻的一个有乳食的妇人来，我宁可与他些钱钞，我养活他，则要他看觑我这孩儿。今日无甚事，我去那城中索些钱债去。下次小的，看着那田禾，我去城中索些钱债便来也。（下）（正旦抱徕儿上，云）妾身是这潞州长子县人民，自身姓李，嫁的夫主姓王，是王屠，嫡亲的两口儿。妾身近日所生了个孩儿，见孩儿口大，就唤孩儿做王阿三。不想王屠下世，争夺家中一贫如洗，无钱使用！妾身无计所奈，我将这孩儿长街市上卖的些小钱物，埋殡他父亲。自从早晨间到此，无人来问，如之奈何也！（做哭科）（赵太公上，云）自家是赵太公。城中索钱去来也，不曾索的一文钱，且还我那家中去。兀的一簇人，不知看甚么？我试去看咱。（做见正旦科，云）一个妇人，怀里抱着个小孩儿。我问他一声咱：兀那嫂嫂，你为何抱着这小的在此啼哭？可是为何那？（正旦云）老人家不知：我是这本处王屠的浑家，近新来我所生了这个孩儿，未及满月之间，不想我那夫主亡逝，无钱埋殡，因此上将这孩儿但卖些小钱物，埋殡他父亲。是我出于无奈也！（赵太公云）住、住、住，正要寻这等一个妇人看我那孩儿，则除是恁的……兀那王嫂嫂，你便要卖这小的，谁家肯要？不知你寻个穿衣吃饭处，可不好？（正旦云）你说的差了也！便好道：一马不背两鞍，双轮岂碾四辙？烈女不嫁二夫，我怎肯嫁待于人！（赵太公云）你既不肯嫁人，便典与人家，或是三年，或是五年，得些钱物埋殡你夫主，可不好？（正旦云）我便要典身与人，谁肯要？（赵太公云）你若肯啊，我是赵太公，我家中近新来也无了浑家，有个小的，无人抬举他；你若肯典与我家中，我又无甚么重生活着你做，你则是抱养我这个小的，我与些钱钞埋殡你那丈夫，可不好？（正旦云）住、住、住，我寻思咱：我要将这孩儿与了人来呵，可不绝了他王家后代？罢、罢、罢，宁苦我一身罢！我情愿典，太公！（赵太公云）既是这般，则今日我与些钱物，你埋殡你夫主。你便写一纸文书，典身三年。则今日立了文书，我与你钱钞，埋殡了你夫主，就去俺家里住去。（正旦云）也是我出于无奈也呵！（赵太公云）你是有福的，肯分的遇着我。（正旦唱）【正宫】【端正好】则我这腹中愁、心间闷，俺穷滴滴举眼无亲，则俺这孤寒子母每谁瞅问？俺男儿半世苦受勤，但能勾得钱物，宁可着典咱身！（赵太公云）则今日埋殡你丈夫，便跟我家中去来。（正旦唱）则今日将俺夫主亲埋殡。（同下）第一折（赵太公上，云）自从王屠的浑家到俺家中，一月光景。我将那文书本是典身，我改做卖身文书，永远在我家使唤。这妇人抬举着我那孩儿哩，我如今唤他抱出那孩儿来，我试看咱。（做唤科，云）王大嫂！（正旦抱两个徕儿上，云）妾身自从来到赵太公家中，可早一月光景也。妾身本是典身三年的文书、不想赵太公暗暗的商量，改做了卖身文契，与他家永远使用。今日太公呼唤，不知有甚事，须索走一遭去。想我这烦恼几时受彻也呵！（唱）【仙吕】【点绛唇】我如今短叹长吁，满怀冤屈，难分诉。则我这衣袂粗疏，都是些草络布无绵絮。【混江龙】我堪那无端的豪户，瞒心昧己使心毒。他可便心侥幸，倒换过文书，当日个约定觅自家做乳母，今日个强赖做他家里的买身躯。我可也受禁持、吃打骂敢无重数。则我这孤孀子母，更和这瘦弱身躯！（做见科，云）员外万福。（赵太公云）你来我家一个月了。你抱将我那孩儿来我看。（正旦做抱徕儿科）（赵太公做看徐徕儿科，云）王大嫂，怎生我这儿这等瘦？将你那孩儿来我看。（正旦做抱自徕科）（太公做看徕儿科，云）偏你的孩儿怎生这般将息的好？这妇人好无礼也！他将有乳食的奶子与他孩儿吃，却将那无乳食的奶子与俺孩儿吃，怎生将息的起来？这妇人不平心，好打这泼贱人！（做打科）（正旦唱）【油葫芦】打拷杀咱家谁做主？有百十般曾对付：我从那上灯时直看到二更初，我若是少乳些则管里吖吖的哭，我若是多乳些灌的他啊啊的吐；这孩儿能夜啼不犯触，则从那摇车儿上挂着爷单裤，挂到有三十遍倒蹄驴。【天下乐】不似您这孩儿不犯触，可是他声也波声，声声的则待要哭。则从那摇车儿上魇禳无是处。谁敢道是荡他一荡？谁敢是触他一触？可是他叫吖吖无是处。（赵太公云）将你那孩儿来我看。（接过来做摔科）（正旦做扳住臂膊科，云）员外可怜见，休摔孩儿！（赵太公云）摔杀有甚事？则使的几贯钱！（正旦唱）【金盏儿】你富的每有金珠，俺穷的每受孤独，都一般牵挂着他这个亲肠肚。我这里两步为一蓦，急急下街衢。我战钦钦身刚举，笃速速手难舒。我哭啼啼扳住臂膊，泪漫漫的扯住衣服。（正旦云）员外可怜见！便摔杀了孩儿，血又不中饮，肉又不中吃，枉污了这答儿田地。员外则是可怜见咱！（赵太公云）兀那妇人，我还你，抱将出去，随你丢了也得，与了人也得，我则眼里不要见他。你若是不丢了呵，来家我不道的饶了你哩！（下）（正旦云）似这等如之奈何！孩儿，眼见的咱子母不能勾相守也。儿也，痛煞我也！（唱）【尾声】儿也！则要你久已后报冤仇，托赖着伊家福，好共歹一处受苦。我指望待将傍的孩儿十四五，与人家作婢为奴。自踌蹰，堪恨这个无徒！（带云）儿也，你不成人便罢，倘或成了人呵，（唱）你穿着些布背子，排门儿告些故疏。恁时节老人家暮古，与人家重生活难做。哎，儿也！你寻些个口衔钱，赎买您娘那一纸放良书。（下）第二折（外扮李嗣源跚马儿领卒子上，云）靴尖踢镫快，袖窄拽弓疾。能骑乖劣马，善着四时衣。某乃沙陀李克用之子李嗣源是也。因为俺阿妈破黄巢有功，圣人封俺阿妈太原府晋王之职，俺阿妈手下儿郎都封官赐赏。今奉俺阿妈将令，着俺数十员名将，各处收捕黄巢手下余党；某为节度使之职。昨日三更时分，夜作一梦，梦见虎生双翅。今日早间去问周总管，他言说道：\"有不测之喜，可收一员大将。\"某今日统领本部军卒，荒野外围猎射走一遭去。众将摆开围场者！（做见兔儿科，云）围场中惊起一个雪练也似白兔儿来。我拽的这弓满，放一箭去，正中白兔。那白兔倒一交，起身便走。俺这里紧赶紧走，慢赶慢走。众将与我慢慢的追袭将去来！（下）（正旦抱徕儿上，云）妾身抱着这个孩儿，下着这般大雪，向那荒郊野外，丢下这孩儿也。你也怨不的我也！（唱）【南吕】【一枝花】恰才得性命逃，速速的离宅舍。我可便一心空硬咽，则我这两只脚可兀的走忙迭。我把这衣袂来忙遮，俺孩儿浑身上绵茧儿无一叶。我与你往前行，无气歇，眼见的无人把我来拦遮，我可便将孩儿直送到荒郊旷野。【梁州】我如今官差可便弃舍。哎，儿也！咱两个须索今日离别，这冤家必定是前生业。这孩儿仪容儿清秀，模样儿英杰。我熬煎了无限，受苦了偌些。我和他是吃了人多少唇舌，不由我感叹伤嗟！我、我、我，今日个母弃了儿，非是我心毒，是、是、是，更和这儿离了母如何的弃舍！哎！天也，天也！俺可便眼睁睁子母每各自分别，直恁般运拙。这冤家苦楚何时彻？谁能够暂时歇？若是我无你个孩儿伶俐些，那其间方得宁贴。（正旦云）我来到这荒郊野外，下着这般大雪，便怎下的丢了孩儿也！（唱）【隔尾】我这里牵肠割肚把你个孩儿舍，跌脚捶胸自叹嗟。望得无人，拾将这草料儿遮，将乳食来喂些，我与你且住者。儿也！就在这官道旁边，敢将你来冻煞也！（李嗣源领番卒子上，云）大小军卒，赶着这白兔儿。我有心待不赶来，可惜了我那枝艾叶金鈚箭去了。如今赶到这潞州长子县荒草坡前，不见了白兔，则见地下插着一枝箭。左右，与我拾将那枝箭来，插在我这撒袋中。（李嗣源做见正旦科，云）奇怪也！兀那道旁边一个妇女人，抱着一个小孩儿，将那孩儿放在地上，哭一回去了；他行数十步可又回来，抱起那孩儿来又啼哭。那妇女人数遭家恁的，其中必是暗昧。左右！你去唤将那妇人来，我试问他。（卒子做唤科，云）兀那婆婆儿，俺阿妈唤你哩。（正旦见科，云）官人万福。（李嗣源云）兀那妇人，你抱着这个小的，丢在地下去了，可又回来，数番不止，你必是暗昧。（正旦云）官人不嫌絮烦，听妾身口说一遍：我是这本处王屠的浑家，当日所生了这个孩儿，未及满月，不想王屠辞世，争奈无钱埋殡。妾身与赵太公家典身三年，就看管他的孩儿。不想赵太公将我那典身的文书，他改做了卖身的文契。当日他赵太公唤我，我抱着两个孩儿，太公见了，他说：\"偏你那孩儿便好，怎生饿损了我这孩儿？便将你那孩儿或是丢了或是人养了便罢，若不丢你那孩儿回来，我不道的饶了你！\"因此上来到这荒郊野外，丢我这孩儿来。（李嗣源云）嗨！好可怜人也。兀那妇人，比及你要丢在这荒郊野外呵，与了人可不好？（正旦云）妾身怕不待要与人，谁肯要？（李嗣源云）兀那妇人，这小的肯与人呵，与了我为子可不好？（正旦云）官人若不弃嫌，情愿将的去。敢问官人姓甚名谁？（李嗣源云）我是沙陀李克用之子李嗣源是也。久以后抬举的你这孩儿成人长大，我教他认你来。你将他那生时年月小名说与我者。（正旦云）官人，这孩儿是八月十五日半夜子时生，小名唤做王阿三。（李嗣源云）左右那里，好生抱着孩儿；这围场中那里有那纸笔，翻过那袄子上襟，写着孩儿的小名生时年月。你休烦恼，放心回去。（正旦唱）【贺新郎】富豪家安稳把孩儿好抬迭，这孩儿脱命逃生，媳妇儿感承多谢！（李嗣源云）我和你做个亲眷可不好？（正里唱）官人上怎敢为枝叶？教孩儿执帽擎鞭抱靴。（李嗣源云）你放心，这孩儿便是我亲生嫡养的一般。（正旦唱）听说罢我心内欢悦，便是你李富贵合是遇英杰。哎！你个赵太公弄巧翻成拙。儿也！你今日弃了你这个穷奶奶，哎，儿也！谁承望你认这富爹爹！（李嗣源云）兀那妇人，你放心，等你孩儿成人长大，我着你子母每好歹有厮见的日子哩。（正旦云）多谢了官人也。儿也，则被你痛杀我也！（唱）【尾声】怕孩儿有刚气自己着疼热，会武艺单单的执斧钺，俺孩儿一命也把自家怨恨绝。我若是打听的我孩儿在时节，若有些志节，把他来便撞者，将我这屈苦的冤仇，儿也！那其间报了也。（下）（李嗣源云）兀那众军卒听者：他这小的如今与我为了儿，我姓李，就唤他做李从珂，到家中不许一个人泄漏了；若是有一个泄漏了的，我不道的饶了您哩！我驱兵领将数十年，因追玉兔骤征马宛。忽见妇女嚎咷哭，我身一一问前缘。他愿将赤子与我为恩养，我教他习文演武领兵权。一朝长大成人后，久以后我着他子母再团圆。（下）第三折（外扮葛从周领卒子上，云）黄巢播乱立山河，聚集群盗起干戈。某全凭智谋驱军校，何用双锋石上磨？某姓葛名从周是也，乃濮州鄄城人氏。幼而颇习先王典教，后看韬略遁甲之书，学成文武兼济，智谋过人。某初佐黄巢麾下为帅，自起兵之后，所过城池望风而降。不期李克用家大破黄巢，自黄巢兵败，某今佐于梁元帅麾下为将。某今奉元帅将令，为与李克用家相持。他倚存孝之威，数年侵扰俺邻境。如今无了存孝，更待干罢。俺这里新收一员大将，乃是王彦章，此人使一条浑铁枪，有万夫不当之勇。他便是再长下的张车骑，重生下的唐敬德，此人好生英雄。某今差王彦章领十万雄兵，去搦李克用家名将出马。小校，与我请将王彦章来，有事商议。（卒子云）理会的。王彦章安在？（王彦章上，云）幼年曾习黄公略，中岁深通吕望书。天下英雄闻吾怕，我是那压尽春秋伍子胥。某乃大将王彦章是也，乃河北人氏。某文通三略。武解六韬，智勇双全。寸铁在手，万夫不当之勇；片甲遮身，千人难敌之威；铁枪轻举，战将亡魂；二马相交，敌兵丧魄。天下英雄，闻某之名，无有不惧。今有元帅呼唤，须索走一遭去。可早来到也。报复去，道有王彦章来了也。（卒子云）理会的。（报科，云）喏，报的元帅得知：有王彦章来了也。（葛从周云）着他过来。（卒子云）理会的。着你过去。（做见科，云）呼唤某有何将令？（葛从周云）王彦章，唤你来别无甚事，今有李克用，数年侵扰俺邻境，如今无了存孝也，你领十万雄兵，去搦李克用家名将出马。若得胜回还，俺梁元帅必然重赏加官也。（王彦章云）某今领了将令，点就十万雄兵，则今日拔寨起营。大小三军，听吾将令，与李克用家相持厮杀走一遭去！某驱兵领将显高强，全凭浑铁六沉枪。马如北海蛟出水，人似南山虎下岗。敌兵一见魂魄丧，赳赳威风把名扬。临军对阵活挟将，敢勇交锋战一场。（下）（葛从周云）小校，王彦章领兵与李克用家交战去了也？（卒子云）去了也。（葛从周云）凭着此人英勇，必然得胜也。俺梁元帅怎比黄巢？斩大将岂肯耽饶！十万兵当先敢勇，千员将施逞英豪。人人望封官赐赏，个个要重职名标。收军锣行营起寨，贺凯歌得胜旗摇。（下）（李嗣源领番卒子上，云）马吃和沙草，人磨带血刀。地寒毯帐冷，杀气阵云高。某乃李嗣源是也。今收捕草寇己回，颇奈梁元帅无礼，今差贼将王彦章，领十万军兵搦俺相持。他则知无了存孝，岂知还有俺五虎大将，量他何足道哉！某今领二十万雄兵，五员虎将，与梁兵交战去。小校，唤将李亚子、石敬瑭、孟知祥、刘知远、李从珂五员将军来者。（卒子云）理会的。众将安在？（李亚子上，云）幼小曾将武艺习，南征北讨要相持。临军望尘知胜败，对垒嗅土识兵机。某乃李亚子是也。今有俺嗣源哥哥呼唤，须索见哥哥去。可早来到也。小番报复去，道有李亚子来了也。（卒子云）理会的。报的阿妈得知：有李亚子来了也。（李嗣源云）着他过来。（卒子云）理会的。着你过去。（做见科，云）哥哥呼唤，有何事？（李嗣源云）亚子兄弟，唤您来别无事，今有梁将王彦章搦战，等五将来全了，支拨与您军马去。（李亚子云）理会的。（石敬瑭上，云）幼习韬略识兵机，旗开对垒敢迎敌。临军能射敌兵怕，大将军八面虎狼威。某乃石敬瑭是也。今有先锋将李嗣源呼唤，须索走一遭去。可早来到也。小番报复去，道有石敬瑭来了也。（卒子云）理会的。（报科，云）报的阿妈得知：有石敬瑭来了也。（李嗣源云）着他过来。（卒子云）理会的。着你过去者。（做见科，云）呼唤某那厢使用？（李嗣源云）石敬瑭，今唤您五将与王彦章相持去，等来全时支拨与您军马。（石敬瑭云）理会的。（孟知样上，云）学成三略和六韬。忘生舍死建功劳。赤心辅弼为良将。尽忠竭力保皇朝。某乃孟知祥是也。今有李嗣源呼唤，须索走一遭去。可早来到也。小番报复去，道有孟知祥来了也。（卒子云）报的阿妈得知：有孟知祥来了也。（李嗣源云）着他过来者。(卒子云）理会的。着你过去。（做见科，云）呼唤孟知祥，有何事商议？（李嗣源云）且一壁有者。（刘知远上，云）番将雄威摆阵齐，北风招飐皂雕旗。马前战士千般勇，百万军中敢战敌。某乃刘知远是也。正在教场中操兵练士，今有哥哥升帐呼唤，须索走一遭去。可早来到也。小番报复去，道有刘知远来了也。（卒子云）理会的。报的阿妈得知：有刘知远未了者。（李嗣源云）着他过来。(卒子云）理会的。着你过去。（刘知远见科，云）哥哥，呼唤你兄弟那厢使用？（李嗣源云）且一壁有者，等五将来全时，支拨与你军马。（刘知远云）理会的。（李从珂上，云）幼习黄公智略多，每回临阵定干戈。刀横宇宙三军丧，匹马当先战百合。某乃李从珂是也。正在教场中操练番兵，有阿妈呼唤，不知有甚事，须索走一遭去。可早来到也。小番报复去，道有李从珂来了也。（卒子云）理会的。报的阿妈得知：有李从珂来了也。（李嗣源云）着他过来。（卒子云）理会的。着你过去。（李从珂云）阿妈，呼唤您孩儿那厢使用？（李嗣源云）唤你来不为别，今有梁元帅命王彦章领十万雄兵，搦俺相持。某今统二十万人马，五哨行兵，擒拿王彦章去。李亚子，你领兵三千，军行左哨，看计行兵。（李亚子云）得令！某今领兵三千，军行左哨，与王彦章拒敌走一遭去。人又英雄马又奔，交锋今日定江山。两阵对圆旗相望，不提彦章永不还。（下）（李嗣源云）石敬瑭近前来，拨与你三千人马，你军行右哨，看计行兵。（石敬瑭云）得令！则今日领了三千人马，军行右哨。亲传将令逞威风，扯鼓夺旗有谁同？十万军中施英勇，生擒彦章建头功。（下）（李嗣源云）孟知祥，我拨与你三千精兵，你军行前哨，与王彦章对垒相持去，看计行兵。（孟知祥云）得令！某今领三千人马，军行前哨，擒拿王彦章去。今朝发奋统戈矛，义儿家将逞搊搜。皂雕旗磨番兵进，不擒彦章誓不休。（下）（李嗣源云）刘知远，拨与你三千雄兵，你军行中路，与王彦章交锋去，看计行兵。（刘知远云）得令！奉哥哥的将令，领本部下人马，与王彦章相持厮杀走一遭去。大小番兵，听吾将令！到来日：众番将敢勇当先，能相持战马盘旋。鼍皮鼓喊声震地，皂雕旗蔽日遮天。韵悠悠胡茄慢品，阿来来口打番言。遇敌处忘生舍死，方显俺五虎将武艺熟娴。（下）（李嗣源云）李从珂，我与你三千人马，你军行后哨，与王彦章交锋去，看计行兵。（李从珂云）得令！领了阿妈将令，领三千人马，军行后哨，与王彦章交战走一遭去。兵行将勇敢当先，塞北儿郎列数员。略施黄公三略智，生擒贼将在马前。（下）（李嗣源云）五员虎将去了也。某领大势雄兵，军行策应，擒拿王彦章易如翻掌。赳赳雄威杀气高，三军帅领显英豪。偎山靠水安营寨，扫荡贼兵建勋劳。（下）（王彦章跚马儿领卒子上，云）某乃王彦章是也。奉俺元帅将令统十万雄兵，与李克用家军兵相持厮杀。远远的尘土起处，敢是兵来了也。（李亚子跚马儿上，云）某乃李亚子是也。来者何人？（王彦章云）某乃梁将王彦章是也。你乃何人？（李亚子云）某乃李亚子是也。敢交锋么？操鼓来！（做战科）（石敬瑭跚马儿上，云）某乃石敬瑭是也。兀的不是王彦章！（战科）（孟知祥跚马儿上，云）某乃孟知祥是也。领本部下人马，截杀王彦章走一遭去。休着走了王彦章！（刘知远跚马儿上，云）某乃刘知远是也。兀的不是王彦章！（做战科）（李嗣源跚马儿上，云）休着走了王彦章！（李从珂跚马儿上，云）某乃李从珂。拿住王彦章者！（做混战科）（王彦章云）五员虎将战某一人，不中，我与你走、走、走！（下）（李嗣源云）王彦章败走了，更待干罢。无名的小将，有何惧哉！李亚子、石敬瑭、孟知祥、刘知远，跟某回大寨中去；留李从珂收后，恐怕王彦章复来，你再与他交锋。他怎生赢的俺军兵！俺回营中去来。得胜收军卷旌旗，行军起寨罢相持。众将鞭敲金镫响，班师齐唱凯歌回。（四将同下）（李从珂云）阿妈回兵去了也。某袭殿后，恐防贼兵。征云笼罩雾云收，杀气冲霄满地愁。群雁扑翻鵾鹏鹞，五虎战败锦毛彪。（下）（赵太公上，云）窗外日光弹指进，席间花影座间移。老汉赵太公是也。自从教那妇人丢了他那小的，则抬举着我的孩儿，经今十八年光景也，抬举的孩儿成人长大了也。近日我染其疾病，若我死之后，恐怕我那孩儿不知，教人寻我那孩儿来，我有几句言语分付他。孩儿那里？（净赵脖揪上，云）我做庄家快夸嘴，丢轮扯炮如流水。引着沙三去跚橇，伴着王留学调鬼。自家赵脖揪的便是。我父亲是赵太公，祖传七辈都是庄家出身，一生村鲁，不尚斯文。伴着的是王留、赵二、牛表、牛筋。锄刨过日，耕种绝伦。秋收已罢，赛社迎神。开筵在葫芦篷下，酒酿在瓦钵磁盆。茄子连皮咽，稍瓜带子吞。萝卜蘸生酱，村酒大碗敦。唱会〔花桑树〕，吃的醉醺醺。舞会〔村田乐〕，困来坐草墩。闲时磨豆腐，闷后跚面筋。醉了胡厮打，就去告老人。一顿黄桑棒，打的就发昏。预备和劝酒，永享太平春。我今日吃了几杯酒，有我爹爹在家染病，且回家看爹爹去。可早来到也，我自过去。（做见科，云）爹爹，你病体如何？我奶子那里去了？（赵太公云）孩儿，你不知道，他不是你奶子，他是咱家里买来的。当初觅他来做奶子来，他将那好奶与他养的孩儿吃，将那无乳的奶来与你吃，因此折倒的你这般瘦了。你从今以后休唤做奶子，则叫他王嫂。你趁我在日，朝打暮骂他，久后他也不敢管你。孩儿，你扶我后堂中去。（下）（净赵脖揪云）爹爹，你不说呵，我怎么知道？兀的不痛痛痛痛煞我也！我如今唤他出来。王嫂，你出来！（正旦上，云）过日月好疾也！自从将孩儿与了那官人去了，可早十八年光景也，未知孩儿有也是无？如今赵太公染病，他着孩儿唤我，须索见他去咱。(见科)（净赵脖揪云）兀那王嫂！（正旦云）你怎生唤我做王嫂？我是你奶奶哩！（净赵脖揪云）我可是你爹爹哩！想当初我父亲买你来与我家为奴，就着你做奶子。奶的我好！你将那好奶与你那孩儿吃，你将那无乳的奶与我吃，故意的把我饿瘦了。如今我不唤你做奶子了，我则叫你做王嫂。你与我饮牛去，休湿了那牛嘴儿；若湿了我那牛嘴儿呵，回家来五十黄桑棍！（下）（正旦云）似这般如之奈何？当初他本不知道，如今他既知道了，这烦恼从头儿受起也！我索井头边饮牛去咱。下着这般国家祥瑞，好冷天道也呵！（唱）【正宫】【端正好】风飕飕遍身麻，则我这笃籁籁连身战，冻钦钦手脚难拳。走的紧来到荒坡佃，觉我这可扑扑的心头战。【滚绣球】我这里立不定虚气喘，无筋力手腕软，瘦身躯急难动转。恰来到井口旁边，雪打的我眼怎开，风吹的我身倒偃，冻碌碌自嗟自怨，也是咱前世前缘。冻的我拿不的绳索拳挛着手，立不定身躯耸定肩，苦痛难言！（正旦云）我将这水桶摆在井边，放下这吊桶去。好冷天道也！（唱）【倘秀才】我这里立不定吁吁的气喘，我将这绳头儿呵的来觉软。一桶水提离井口边，寒参参手难拳，我可便应难动转。（正旦云）将这吊桶掉在这井里，我也不敢回家去，到家里又是打又是骂。罢、罢、罢，就在这里寻个自缢！（外扮李从珂跚马儿领番卒子上，云）几度相持在战场，沙陀将士显高强。破灭黄巢真良将，扶持阿妈保家邦。某乃大将李从珂是也。奉着阿妈的将令，差俺五虎将与王彦章交战去来，被俺五虎将困了王彦章，今日班师得胜回程。我父亲李嗣源与四个叔叔先回去了。某领三千军马后哨行将去，打这潞州长子县过，来到这村庄前。（做见旦科，云）奇怪也！兀那井口旁边一个妇人，守着一担水，树上挂着一条绳子，有那觅自缢的心，则管里啼天哭地的。左右那里，与我唤那妇人来，我问他。（卒子云）理会的。兀那妇人，俺大人唤你哩！（正旦云）哥哥唤我做甚么？（李从珂云）左右接了马者。（做下马科，云）将座儿来我坐。（正旦做见科，云）官人万福。（李从珂做猛起身科，云）好奇怪也！这个婆婆儿刚拜我一拜，恰似有人推起我来的一般。这婆婆儿的福气倒敢大似我么？兀那婆婆，你为甚么树上拴着这条套绳子要寻自缢？你说一遍，我试听咱。（正旦云）官人不知：老身在赵太公家居住，俺太公严恶，使我来这井上打水饮牛来。不想将吊桶掉在井里，不敢回家取三须钩去，因此上寻个自缢。（李从珂云）可怜也！这婆婆掉了桶在这井里，不敢回家中去，在此寻个自尽。嗨！可不道蝼蚁尚然食生，为人何不惜命？左右，拿着那揉钩枪，井中替他捞出那桶来。（卒子云）理会的。（做捞桶科，云）打捞出来了也。（李从珂云）将桶与那婆婆。（正旦云）多谢了官人！（做认科、云）看了这官人那中珠模样，好似我那王阿三孩儿也。（李从珂云）这个婆婆好无礼也，我好意的与你捞出桶来，你为何看着我啼哭？（正旦云）老身怎敢看着官人啼哭！老身当初也有个孩儿来，自小里与了个官人去了，如今有呵，也有这般大小年纪也。老身见了官人，想起我那孩儿来，因此烦恼。（李从珂云）兀那婆婆，你当初也有个孩儿来，与了一个官人去了。那官人姓甚名谁？穿着甚么衣服？骑着甚么鞍马？你从头至尾慢慢的说一遍咱。（正旦唱）【倘秀才】那官人系着条玉兔鹘连珠儿石碾，戴着顶白毡笠前檐儿漫卷。（李从珂云）他来你这里有甚么勾当？（正里唱）可是他赶玉兔因来到俺这地面，他兜玉辔，勒征马宛，斜挑着镫偏。（李从珂云）那官人他可怎生便问你要那孩儿来？（正旦唱）【呆骨朵】那官人笑吟吟，手捻着一枝雕翎箭，我可便把孩儿来与了那个官员。（李从珂云）曾有甚么信息来？（正旦唱）知他是富贵也那安然，知他是荣华也那稳便。（李从珂云）你这许多时不曾望你那孩儿一望？（正旦唱）要去呵应难去。（李从珂云）你曾见你那孩儿来么？（正旦唱）要见阿应难见。（李从珂云）你那孩儿小名唤做甚么？（正旦唱）知他是安在也那王阿三。（李从珂云）要了你那孩儿去的官人姓甚名谁？（正旦唱）你早则得福也李嗣源。（李从珂云）奇怪也！这婆婆叫着我阿妈的名字。左右，这世上，有几个李嗣源？（卒子云）止有阿妈一个是李嗣源。（李从珂云）兀那婆婆，我和李嗣源一张纸上画字，我到家中说了，若有你那孩儿时，我教他看你来。你那孩儿如今多大年纪？几月几日甚么时生？你说与我。（正旦云）俺孩儿是八月十五日半夜子时生，年十八岁也，小名唤做王阿三。（李从珂云）奇怪也！这婆婆说的那生时年纪，和我同年同月同日同时一般般的，则争一个名字差着，其中必有暗昧。我到家中呵，好歹着你孩儿来望你，你意下如何？（正旦云）官人是必着孩儿来看我一看。（唱）【啄木儿尾声】你是必传示与那李嗣源，道与俺那闵子骞，有时节教俺这子母每重相见。要相逢一面，则除是南柯梦里得团圆。（下）（李从珂云）奇怪也！这个婆婆说的他那孩儿，和我同年同月同日同时，则争着这一个小名差着：他是王阿三，我是李从珂；其中必有暗昧。我到家中问的明白，那其间来认，未为晚矣。听言说罢泪如梭，忽见受苦老婆婆。阿三小子谁名姓？多应敢是李从珂？（下）第四折（李嗣源引番卒子上，云）桃暗柳明终夏至，菊凋梅褪又春回。某乃李嗣源是也。过日月好疾也，自从在潞州长子县讨了那个孩儿来家，今经十八年光景也。孩儿十八岁也，学成十八般武艺，无有不拈，无有不会，寸铁在手有万夫不当之勇。孩儿唤做李从珂。今因王彦章下将战书来搦俺交锋，奉着俺老阿妈的将令，着某为帅，李亚子为先锋，石敬瑭为左哨，孟知祥为右哨，刘知远为中路，李从珂为合后，统领二十万大军，前去与王彦章交锋。被俺五虎将大破了王彦章，今已班师得胜回还。这一场相持厮杀，多亏了我孩儿李从珂。今俺四虎将先回，着李从珂孩儿后哨赶将来。阿妈阿者大喜；谢俺阿妈封俺五将为五侯，着俺老阿者设一宴，名唤做五侯宴，就要犒赏三军。阿者的将令，着我等的五将全了呵，来回阿者的言语。这早晚怎生不见五将来？（李亚子上，云）三十男儿鬓未斑，好将英勇展江山。马前自有封侯剑，何用区区笔砚间？某乃大将李亚子是也。奉阿妈的将令，着俺五虎将与王彦章交锋去来，今已得胜回营。比及见阿妈阿者，先见李嗣源哥哥去来；到也。兀那小番，与我报复去，道有李亚子来了也。（卒子云）理会的。（报科，云）报的阿妈得知：有李亚子来了。（李嗣源云）道有请。（卒子云）理会的。有请！（做见科）（李嗣源云）有请！将军来了也。（李亚子云）哥哥，您兄弟来了也。（李嗣源云）将军请坐！左右，门首觑者，看有甚么人来。（孟知祥上，云）三尺龙泉万卷书，皇天生我意何如？山东宰相山西将，彼丈夫兮我丈夫。某乃家将孟知祥是也。奉阿妈的将令，着俺五将收捕王彦章已回。有李嗣源哥哥令人请，须索走一遭去；可早来到也。兀那小番，与我报复去，道有孟知祥来了也。（卒子云）理会的。报的阿妈得知：有孟知祥来了。（李嗣源云）道有请。（卒子云）理会的。有请！（孟知祥做见科，云）哥哥，您兄弟来了也。（李嗣源云）将军来了也。有阿者的将今，等俺五虎将来全了，阿者要来犒赏俺哩！将军请坐。左右，门首看者，有众将来时，报复我知道。（石敬瑭上，云）雄威赳赳定边疆，皂袍乌铠黑缨枪。天下英雄闻吾怕，则我是敢勇当先石敬瑭。某乃家将石敬瑭是也。奉俺阿妈的将令，差俺五将收捕王彦章，去到那里，则一阵，被俺五将大破王彦章，今已得胜班师回营也。有李嗣源相请，须索走一遭去。兀那小番，与我报复去，道有石敬瑭来了也。（卒子云）理会的。报的阿妈得知：有石敬瑭来了。（李嗣源云）道有请。（卒子云）理会的。有请！（做相见科）（石敬瑭云）三位哥哥，您兄弟来了也。（李嗣源云）将军请坐！早间奉阿妈的将令，为俺五将有功，阿妈要封俺为五侯，明日阿者要设一宴，是五侯宴，阿者亲自犒赏三军哩。待五将来全，俺一同去。（刘知远上，云）要立功名显姓，不辞鞍马劳神。某乃刘知远是也。俺奉阿妈的将令，差俺五将收捕王彦章，今已得胜还营。比及见阿妈，先见李嗣源哥哥走一遭去；可早来到也。小番报复去，道有刘知远来了也。（卒子云）理会的。报的阿妈得知:有刘知远来了。(李嗣源云)道有请。（卒子云）理会的。有请！（刘知远见科，云）哥哥，刘知远得胜还营。（李嗣源云）将军请坐！今奉阿妈的将令，为俺五将有功，阿者要设一宴，是五侯宴，阿者亲自犒劳赏三军。还有谁不曾来哩？（李亚子云）有李从珂将军不曾来哩。（李嗣源云）左右，门首觑者，若来时，报复我知道。（李从珂上，云）英雄赳赳镇江河，志气昂昂整干戈。雄威凛凛人人怕，则我是敢勇当先李从珂。某乃李从珂是也。奉阿妈的将令，差俺五虎将收捕王彦章，今日得胜回营。比及见老阿妈，先见我阿妈走一遭去。兀那小番，你报复去，道有李从珂来了也。（卒子云）理会的。报的阿妈得知：有李从珂来了也。（李嗣源云）李从珂孩儿来了也。教孩儿过来。（卒子云）理会的。着你过去哩。（李从珂见科，云）阿妈，你孩儿来了也。（李嗣源云）从珂，你为何来迟？（李从珂云）阿妈，您孩儿来到潞州长子县赵家庄，遇见一个婆婆儿，树上拴着条绳子，有那觅自缢的心。您孩儿问其缘故，原来他掉了个吊桶在井里，他那主人家厉害，待取那三须钩去，怕打骂他，因此寻一个死处。您孩儿着左右人替那婆婆儿捞出那桶来与他，那婆婆儿看着您孩儿则管啼哭。您孩儿问其故，那婆婆儿言道：\"我也有一个孩儿来，十八年前与了一个官人将的去了。\"您孩儿问他那生时年纪，他道：他那孩儿是八月十五日半夜子时生，小名唤做王阿三，如今有呵十八岁也。我又问他：\"那将了你孩儿去的那个官人姓甚名谁？\"不想那婆婆儿说着父亲的名字，看起来他那孩儿和您孩儿同年同月同日同时，则争着一个名姓。我对那婆婆儿说道：\"我和那将的你孩儿去的那个官人一张纸上画字的人。\"那婆婆儿啼天哭地，跪着您儿哀告道：\"官人可怜见！若是回去见我那孩儿啊，是必着来看我一看儿。\"父亲，您儿想来：既然父亲有了您孩儿呵，要他那别人家儿女做甚么？父亲，如今那个人在那里？唤他出来，我见他一见，着他去见他那亲娘一见去，可不好？（李嗣源做惊科，云）住、住、住，孩儿，你不知道，我是讨了一?龊⒍础Ｒ缤矸棠恪Ｄ秦艘膊怀桑易潘怕砣ィ幌胨粝侣砝吹绷恕Ｈ缃衲抢镉心呛⒍矗磕阈莨芩魅瞻⒄呱枰惑垩纾俏搴钛纾桶澄搴盍āＤ闱倚⑷ィ魅赵缛ァ＃ɡ畲隅嬖疲┌⒙枵娓霾缓湍⒍担浚ɡ钏迷丛疲┧档牢蓿蚬芾镂剩。ɡ钛亲油谌丝疲疲┐隅妫愀盖资怯幸桓龊⒍矗怕砣サ绷艘病＃ɡ畲隅嬖疲┘热荒悸髯盼遥豢纤担铡铡眨页龅恼饷爬础＝袢斩疾幌驴纤担晃仪〔偶⒙韬退母鍪迨宥寄磕肯嚓铮渲斜厝话得痢Ｎ医袢涨也晃仕浚矫魅站葡淅习⒄吒埃么跻矢雒靼祝。ㄏ拢ɡ钏迷丛疲┐隅婧⒍チ艘玻浚ㄗ渥釉疲┤チ艘病＃ɡ钏迷丛疲┼耍∷母鲂值埽夂⒍乔啄咐矗羰撬懒撕牵屹即竽昙鸵玻稍跎呛茫浚ㄊ磋┰疲└绺纾环潦拢橙缃裣热ビ氚⒄咚抵耍蛩缆魃绷耍灰胨当懔艘病＃ɡ钏迷丛疲┬值埽愕赖氖恰１燃八ゼ习⒄撸巯热ゼ习⒄咦咭辉馊ァ２挥勺挡乱桑背跷抻型馊酥４隅嫒羧锨啄锶ィ冶闶翘宋蘩嵋采吮＃ㄍ拢ɡ钏迷赐慕缟希钏迷丛疲┙袢阵垩绨才帕艘玻矍肜习⒄呷ダ础０⒄撸⒍星搿＃ㄕ┌缌醴蛉松希疲├仙砹醴蛉耸且病Ｎ澄甯龊⒍笃屏罕檬せ鼗梗仙斫袢丈枰谎纾俏搴钛纾焕辞旌毓停搓秃⒍ｓ垩缍及才帕艘玻虻壤仙恚胨髯咭辉馊ァ＃ǔ?【商调】【集贤宾】我则见骨剌剌列开锦绣旗，笑吟吟齐贺着凯歌回。则听的扑冬冬鼍皮鼓擂，韵悠悠风管笛吹。第一来会俺这困彦章得胜的儿郎；第二来贺功劳做一个庆喜的筵席。我则见儿郎每笑吟吟摆在两下里，一个个赳赳雄威。他那里高擎着玉斝，满捧着香醪，他每都一齐的跪膝。（李嗣源、李亚子、石敬瑭、孟知祥、刘知远众将做跪下）（李嗣源递酒科，云）阿者满饮一杯！（正旦做接酒科，云）孩儿每请起来。（李嗣源云）量您孩儿每有甚功劳，着阿者如此用心！（正旦云）孩儿每请坐。（众云）孩儿每不敢也。（正旦唱）【逍遥乐】俺直吃的尽醉方归；转筹箸不得逃席。（李亚子做递酒科，云）将酒来，阿者满饮一杯！（正旦做接酒科，唱）住者，此盏罢；孩儿每你着他稳坐的，序长幼则论年纪。觥筹交错，李嗣源为头，各分您那坐位。（石敬瑭云）我与阿者递一杯。阿者满饮一杯！（正旦云）孩儿每，今日是甚么宴？（众云）今日是五侯宴。（正旦云）既是五侯宴，可怎生不见我那李从珂孩儿在那里？（李嗣源云）左右，那里？门首觑者，李从珂来时报复我知道。（李从珂上，云）便好道：事不关心，关心者焦。昨日问我阿妈那王阿三一事，我阿妈与众人左右隐讳不肯说。今日五侯宴上，若见了老阿者，我好歹要问个明白。来到也。报复去，道李从珂来了也。（卒子云）理会的。报的阿者得知：有李从珂来也。（正旦云）着孩儿过来。（卒子云）理会的，着你过去哩。（李从珂见正旦科）（正旦云）从珂孩儿来了也。（李从珂云）老阿者，您孩儿来了也。（做拜科）（正旦云）不枉了好儿也！从珂，你为何来迟也？（李从珂云）您孩儿往潞州长子县过来……（李嗣源做打拦科，云）从珂休胡说！则饮酒。（李从珂云）您孩儿往潞州长子县过来……（李嗣源打拦科，云）从珂！中说的便说，不中说的休说，则饮酒。（李从珂云）老阿者，您孩儿要说，阿妈两次三番则是拦挡，不知为何不要您孩儿说？我也不饮酒！（正旦云）李嗣源，着孩儿说，你休拦他！（李从珂云）老阿者，孩儿往潞州长子县过，见一个老婆婆儿，树上拴着条绳子，有那觅自缢的心。您孩儿问其故，他原来去井上打水，掉了桶在井里。他那主人家严恶，那婆婆儿怕打，也不敢家中取三须钩去，因此上觅个死。您孩儿令人替他捞起桶来，那婆婆儿看着您孩儿则管里啼哭。您孩儿言称道：\"你为何看着我则管里啼哭？\"那婆婆道：\"我怎敢看着官人啼哭！当初我有一个孩儿来，十八年前与了一个官人去了；如今有呵，也有官人这般大年纪。\"您孩儿问他那孩儿生时年月。那婆婆道：\"我孩儿是八月十五日半夜子时生，小名唤做王阿三。\"您孩儿又问：\"将的你孩儿去了的那个官人，他姓甚名谁？\"那婆婆儿叫阿妈的名字。您孩儿想来：那婆婆儿说他那孩儿的八字，和您孩儿同年同月同日同时，则争个名姓。您孩儿是李从珂，他可是王阿三。您孩儿昨日个问阿妈，坚意的不肯说。今日对着老阿者与众将在此，着王阿三出来，您孩儿见他一见，怕做甚么？（正旦看李嗣源，云）孩儿，他敢见他那母亲来么？（李嗣源云）谁说道见他那父亲来？阿者休和孩儿说。您孩儿偌大年纪也，则看着他一个儿，不争阿者对着他说了呵，则怕生分了孩儿么？（正旦云）从珂孩儿，你阿妈是有个孩儿来，放马去，跌杀了也。（李从珂云）老阿者，休瞒您孩儿，便和您孩儿说呵，怕做甚么？（正旦唱）【醋葫芦】那时节曾记得你有个弟弟，你阿妈乞将来不曾与些好衣食。你阿妈后来生下你，教那厮放牛羊过日，到如今多管一身亏。（孟知祥云）阿者，您孩儿不曾与阿者递一杯酒哩。阿者，您孩儿递一杯酒，请阿者行一个酒令。今日不同往日筵会，大家都要欢喜。将酒来！您孩儿递一杯。（正旦云）孩儿每，今日是个好日辰，都要欢喜饮酒，不许烦恼。（李嗣源云）阿者说的是，都听令，则要欢喜饮酒，不许烦恼。（李从珂云）住、住、住，老阿者，这桩事您孩儿务要个明白了呵便饮酒。老阿者，对您孩儿说了罢！（李嗣源做跪科，云）阿者休和孩儿说。（正旦云）李嗣源孩儿，（唱）【醋葫芦】我这里低声便唤你，你可便则管里、你那里干支剌的陪笑卖楂梨，不须咱道破他早知；那孩儿举头会意，咱不说他心下也猜疑。（李从珂云）阿妈，和您孩儿说了罢！（李嗣源云）你教我说甚么来？（李从珂云）老阿者，对您孩儿说了罢！（正旦云）你阿妈则生了你一个，你着我说甚么来？（李从珂云）住、住、住，既然老阿者和阿妈都不肯说，罢、罢、罢，要我这性命做甚么？我就这里拔剑自刎了罢！（正旦、李嗣源、众将做扳住手夺剑科）（李嗣源云）孩儿也，不争你有些好歹呵，着谁人侍养我也，儿也！（正旦云）罢、罢、罢，李嗣源孩儿，我说也。（李嗣源云）阿者，且休和孩儿说！（正旦云）我若说了呵，（唱）【后庭花】则俺这李嗣源别有谁？（李嗣源做悲科）（李从珂云）老阿者，如今王阿三在那里？（正旦云）孩儿也，十八年前你阿妈大雪里在那潞州长子县抱将你来。（李从珂云）老阿者，您孩儿可是谁？（正旦唱）哎，儿也！则这个王阿三可则便是你！（李从珂云）原来我便是王阿三，兀的不气杀我也！（做昏倒科）（众做救科）（李嗣源云）从珂儿也，精细着！（正旦云）从珂儿也，苏醒者！（李从珂做醒、悲科，云）哎哟，痛杀我也！（正旦云）孩儿，省烦恼！（李从珂云）老阿者，我的亲母见受着千般苦楚，我怎生不烦恼？（李嗣源云）阿者，恰才休和他说也罢，不争孩儿知道了，如今便要去认他那亲娘去，如之奈何？（正旦唱）不争咱这养育父将他相瞒昧，（正旦云）咱是他养育父母，他见了他亲娘受无限苦楚，不争你不要他去认呵，（唱）哎，儿也！则他那嫡亲娘可是图一个甚的？他如今受驱驰，他如今六十余岁，他身单寒腹内饥，他哭啼啼担着水；你将来瞒昧者。（李嗣源云）阿者，则是生分了孩儿也。（正旦云）孩儿，他这里怕不骑鞍压马，受用快活；他那亲娘与人家担水运浆，在那里吃打吃骂。孩儿，你寻思波，（唱）【双雁儿】他怎肯坐而不觉立而饥？母恩临怎忘的？你着他报了冤仇雪了冤气，你着他去认义，那其间来见你。（李从珂做悲科）（李嗣源做唤料，云）从珂！从珂！（李从珂不应科）（李嗣源云）我唤他从珂，他不应；我如今唤他那旧小名王阿三。（李从珂做应科，云）阿妈，您孩儿有！（李嗣源云）阿者，我恰才唤他从珂，他不应；我唤他王阿三，他才应。（李嗣源说鸡鸭论云）不因此事，感起一桩故事：昔日河南府武陵县有一王员外，家近黄河岸边，忽一日闲行到于芦苇坡中，见数十个鸭蛋在地，王员外言道：\"荒草坡中如何得这鸭蛋？\"王员外将鸭蛋拿到家中，不期有一雌鸡正是暖蛋之时，王员外将此鸭蛋与雌鸡伏抱数日，个个抱成鸭子。雌鸡终日引领众鸭趁食，个月期程，渐渐毛羽长成。雌鸡引小鸭来至黄河岸边，不期黄河中有数只苍鸭在水浮泛，小鸭在岸忽见，都入水中，与同众鸭游戏。雌鸡在岸回头，忽见鸭雏飞入水中，恐防损伤性命，雌鸡在岸飞腾叫唤。王员外偶然出户，猛见小鸭水中与大鸭游戏。王员外道：\"可怜，我道鸡母为何叫唤，原来见此鸭雏入水，认他各等生身之主。鸡母你如何叫唤？\"王员外言道：\"此一桩故事，如同世人养他人子一般，养杀也不亲，与此同论。\"后作鸡鸭论，与世人为戒。有诗为证，诗曰：鸭有子兮鸡中抱，抱成鸭兮相趁逐。一朝长大生毛羽，跟随鸡母岸边游。忽见水中苍鸭戏，小鸭入水任漂流。鸡在岸边相顾望，徘徊呼唤不回头。眼欲穿兮肠欲断，整毛敛翼志悠悠。王公见此鸭随母，小鸭群内戏波游。劝君莫养他人子，长大成人意不留。养育恩临全不报，这的是养别人儿女下场头。哎哟，儿也，兀的不痛煞我也（正旦云）孩儿，你省烦恼。（李嗣源云）阿者，您孩儿怎生不烦恼？（李从珂做辞正旦科，云）老阿者放心！是今日说破也，可怜见您孩儿怕不在这里一身荣华；我那亲娘在那里与人家担水运浆，吃打吃骂，千辛万苦，看着至死，不久身亡，你孩儿争忍在此不去认母也？我说罢也雨泪千行，恰便似刀搅我心肠。做娘的忍饥受饿，为子的富贵荣昌。可怜见看看至死，可来报答你这养育亲娘。〔正旦云〕从珂孩儿，你则今日领百十骑人马，去认你母亲去。孩儿，你则早些儿回来！（李嗣源云）儿也，我干抬举了你这十八年也！（李从珂云）阿妈休烦恼，您孩儿认了母亲，一同的便来也。（正旦、李嗣源做悲科，云）孩儿，你早些儿回来！（李从珂做拜辞科，云）你孩儿理会的。我出得这门来，则今日领着百十骑人马，直往潞州长子县认母亲走一遭去来。我恰才拜别尊堂两泪流，则为亲娘我无限忧。我今日领兵若到长子县，拿贼与母报冤仇。（下）（正旦云）嗣源，从珂孩儿去了也。（李嗣源云）从珂去了也。（正旦云）嗣源孩儿，你则今日随后领着人马，直至潞州长子县看孩儿去，就将他母亲一同取将来。你都小心在意者！（众应科）您孩儿理会的。（正旦唱）【尾声】快疾忙摆剑戟，众番官领兵器，将孩儿紧紧的厮追随。我则是可怜见他母亲无主依，你与我疾行动一会。他认了他嫡亲娘，你与我疾便的早些儿回。（下）（李嗣源云）则今日俺弟兄五人点就本部下人马，随孩儿直至潞州长子县取孩儿的亲娘走一遭去。大小三军，听吾将令：则今日便索行程，接应孩儿去。驱兵领将显高强，从珂去认嫡亲娘。若到潞州长子县，管教他子母早还乡。（同下）第五折（净扮赵脖揪上，云）自家老赵，终日眼跳。山人算我，说我死到。自家赵脖揪的便是。这两日有些眼跳。颇奈那婆子无札，我使他打水饮牛，见一日要一百五十桶水。今日这早晚不见来，快着人去拿将那婆子来！（正旦担水桶上，云）似这般苦楚，几时受彻也呵！（唱）【双调】【新水令】则听的叫一声\"拿过那贱人来\"，我见叫吖吖大惊小怪。狠心肠的歹大哥，欺侮俺无主意的老形骸！也是我运拙时乖，舍死的尽心儿奈。（正旦见净科）（净云）兀那婆子，你这一日在那里来？你死也！（正旦云）我在井边打水饮牛来。(净云）你去了这一日，打了多少水？你这贱人好生无礼！则这般和你说也不济事，你死也！将绳子来，吊起这婆子来，我直打死你便罢。你死也！（净做吊起正旦科）（正旦云）天也！可着谁人救我也？（李从珂领众卒子冲上云）某乃李从珂是也。大小三军来到这潞州长子县赵家庄也。众军围了这庄者！（众军做围了庄科了）（李从珂云）寻我奶奶在那里？（做入门科）（净云）爹爹！是甚么官人？唬杀我也！（净慌科）（正旦唱）【川拔棹】我则见闹垓垓、闹垓垓的军到来，一个个志气胸怀，马上胎孩；雄赳赳名扬四海，喜孜孜美满腮。（李从珂云）兀的吊着的不是我奶奶？小校快解了绳子，扶将来。（正旦唱）【七弟兄】我这里见来、料来，这个英才，入门来两步为一蓦，大踏步一伙上前来，低着头展脚舒腰拜。（李从珂做拜科，云）奶奶，你认的您孩儿么？（正旦唱）【梅花酒】他不住的唤奶奶，把泪眼揉开，走向前来，急慌忙扶策。众军卒一字摆，众官员两边排。俺孩儿是壮哉！可扑的跪在尘埃，可扑的跪在尘埃。（李从珂云）母亲，认的您孩儿王阿三么？（正旦云）谁是王阿三？（李从珂云）则我便是王阿三。（正旦与从珂做悲科）（正旦唱）【喜江南】儿也！今日个\"月明千里故人来\"，这一场好事奔人来。俺孩儿堂堂状貌有人材，畅好是气概！恰便似九重天飞下一纸赦书来。（正旦与从珂认住，悲科）（正旦云）孩儿，若不是你来呵，那得我这性命来！（李从珂云）母亲，那打你的、欺负你的安在？（正旦指净云）是这厮打我来。（李从珂云）原来是这厮欺负我母亲来！(净云)你是谁？（李从珂云）你问我是谁？这个是我的亲娘！（赵脖揪云）这个妇人原来是你的亲娘；这等呵，我死也！（李从珂云）把这厮与我执缚了者！(李嗣源同四将上）（李嗣源云）来到这潞州长子县赵家庄也。兀的不是从珂孩儿！（李从珂云）阿妈也来了也。母亲和阿妈厮见咱。（李嗣源云）兀那婆婆，你认的我么？（正旦做见嗣源科，云）索是多谢了官人！（李嗣源觑赵脖揪云）这厮是谁？（李从珂云）阿妈，这厮便是那赵太公的孩儿。（李嗣源云）兀那厮！你那赵太公那里去了？（赵脖揪云）大人可怜见！我父亲死了也。当初改了文契，是我父亲来；如今折倒他母亲，也是我来；朝打暮骂他母亲，也是我来。事到今日，饶便饶，不饶便哈剌了罢。（李嗣源云）这厮改毁文契，欺压贫民，推赴军前斩首施行！李从珂，与你母亲换了衣服，辆起车儿，同到京师拜见老阿者阿妈去来。（正旦唱）【沽美酒】今日个望京师云雾霭，朝帝阙胜蓬莱，共享荣华美事谐。受用了玄纁玉帛，俺一家儿尽豪迈。【太平令】稳情取香车麾盖，子母每终是英才。怡乐着升平景界，端的是雍熙无赛。呀！今日个喜哉、美哉、快哉！谢皇恩躬身礼拜。（李嗣源云）则今日敲牛宰马，做一个庆喜的筵席。则为这李从珂孝义为先，为母亲苦痛哀怜。因葬夫典身卖命，相抛弃数十余年。为打水备知详细，认义在井口旁边。今日个才得完聚，王阿三子母团圆。题目王阿三子母两团圆正名刘夫人庆赏五侯宴","dynasty":"元代","title":"杂剧·刘夫人庆赏五侯宴"}
{"author":"关汉卿","content":"蹴踘蹴踘场中，鸣珂巷里，南北驰名，寰中可意。夹缝堪夸，抛声尽喜。那换活，煞整齐。款侧金莲，微那玉体。唐裙轻荡，绣带斜飘，舞袖低垂。【紫花儿】打得个桶子膁特硬，合扇拐偏疾。有一千来搊拾。上下泛匀匀的，论道儿直。使得个插肩来可喜，板搂巢杂，足窝儿零利。【小桃红】装跷委实用心机，不枉了夸强会，女辈丛中最为贵。煞曾习，沾身那取着田地。赶起了白踢，诸余里快收拾。【调笑令】喷鼻，异香吹，罗袜长粘见色泥，天生艺性诸般儿会。折末你转花枝勘膁当对，鸳鸯叩体样如画的，到啜赚得校尉每疑惑。【秃厮儿】粉汗湿珍珠乱滴，宝髻偏鸦玉斜堆。虚蹬落实拾蹑起，侧身动，柳腰脆，丸惜。【圣药王】甚旖旎，解数儿希，左盘右折煞曾习。甚整齐，省气力，旁行侧脚步频移，来往似粉蝶儿飞。【尾】不离了花前柳影闲田地，斗白打官场小踢。竿网下世无双，全场儿占了第一。","dynasty":"元代","title":"【越调】斗鹌鹑_蹴踘"}
{"author":"关汉卿","content":"崔张十六事(十六首)普救姻缘西洛客说姻缘，普救寺寻方便。佳人才子，一见情牵。饿眼望将穿，馋口涎空咽。门掩梨花闲庭院，粉墙儿高似青天。颠不剌见了万千，似这般可喜娘罕见，引动人意马心猿。西厢寄寓娇滴滴小红娘，恶狠狠唐三藏。消磨灾障，眼抹张郎。便将小姐央，说起风流况。母亲呵怕女孩儿春心荡，百般巧计关防；倒赚他鸳鸯比翼，黄莺作对，粉蝶成双。酬和情诗玉宇净无尘，宝月圆如镜；风生翠袖，花落闲庭。五言诗句语清，两下里为媒证，遇着风流知音性，惺惺的偏惜惺惺。若得来心肝儿敬重，眼皮儿上供养，手掌儿里高擎。随分好事梵王宫月轮高，枯木堂香烟罩。法聪来报，好事通宵。似神仙离碧宵，可意种来清醮，猛见了倾国倾城貌。将一个发慈悲脸儿朦着，葫芦啼到晓。酩子里家去，只落得两下里获铎。封书退贼不念《法华经》，不理《梁皇忏》，贼人来至，情理何堪！法聪待向前，便把贼来探，险把佳人遭坑陷，消不得小书生一纸书缄。杜将军风威勇敢，张秀才能书妙染，孙飞虎好是羞惭。虚意谢诚东阁玳筵开，不强如西厢和月等。红娘来请：\"万福先生。\"\"请\"字儿未出声，\"去\"字儿连忙应。下功夫将额颅十分挣，酸溜溜螯得牙疼。茶饭未成，陈仓老米，满瓮蔓菁。母亲变卦若不是张解元识人多，怎生救咱全家祸？你则合有恩便报，倒教我拜做哥哥。母亲你忒虑过，怕我陪钱货，眼睁睁把比目鱼分破。知他是命福如何？我这里软摊做一垛，咫尺间如同间阔，其实都伸不起我这肩窝。隔墙听琴月明中，琴三弄，闲愁万种，自诉情衷。要知音耳朵，听得他芳心动。司马、文君情偏重，他每也曾理结丝桐。又不是《黄鹤醉翁》，又不是《泣麟悲风》，又不是《清夜闻钟》。开书染病寄简帖又无成，相思病今番甚。只为你倚门待月，侧耳听琴，便有那扁鹊来，委实难医恁。止把酸醋当归浸，这方儿到处难寻。要知是知母未寝，红娘心沁，使君子难禁。莺花配偶春意透酥胸，春色横眉黛，新婚燕尔，苦尽甘来。也不索将琴操弹，也不索西厢和月待，尽老今生同欢爱，恰便似刘阮天台。只恐怕母亲做猜，侍妾假乖，小姐难捱。花惜风情小娘子说因由，老夫人索穷究，我只道神针法灸，却原来燕侣鸾俦。红娘先自行，小姐权落后，我在这窗儿外几曾敢咳嗽，这殷勤着甚来由？夫人你得休便怵，也不索出乖弄丑，自古来女大难留。张生赴选碧云天，黄花地，西风紧，北雁南飞。恨相见难，又早别离易。久已后虽然成佳配，奈时间怎不悲啼！我则厮守得一时半刻，早松了金钏，减了香肌。旅馆梦魂为功名，伤离别，可怜见关山万里，独自跋涉。楚阳台朝暮云，杨柳岸朦胧月，冷清清怎地捱今夜？梦魂儿这场抛撇。人去也，去时节远也，远时节几日来也？喜得家书久客在京师，甚的是闲传示？心头眼底，横倘莺儿。趁西风折桂枝，已遂了青云志。盼得他一纸音书，却是断肠诗词。堪为字史，颜筋柳骨，献之羲之。远寄寒衣想张郎，空僝僽，缄书在手，写不尽绸缪。修时节和泪修，嘱咐休忘旧。寄去衣服牢收授，三般儿都有个因由：这袜儿管束你胡行乱走，这衫儿穿的着皮肉，这裹肚常系在心头。夫妇团圆为风流，成姻眷，恩情美满，夫妇团圆。却忘了间阻情，遂了平生愿。郑恒枉自胡来缠，空落得惹祸招愆。一个卖风流的志坚，一个逞娇姿的意坚，一个调风月的心坚。","dynasty":"元代","title":"【中吕】普天乐"}
{"author":"关汉卿","content":"闺怨晓来雨过山横秀，野水涨汀洲。阑干倚遍空回首。下危楼，一天风物暮伤秋。【六幺遍】乍凉时候，西风透。碧梧脱叶，余暑才收。香生凤口，帘垂玉钩，小院深闲清昼。清幽，听声声蝉噪柳梢头。【寄生草】为甚忧，为甚愁？为萧郎一去经今久。玉台宝鉴生尘垢，绿窗冷落闲针锈。岂知人玉腕钏儿松，岂知人两叶眉儿皱！【上京马】他何处，共谁人携手，小阁银瓶殢歌酒。早忘了咒，不记得，低低耨。【后庭花煞】掩袖暗含羞，开樽越酿愁。闷把苔墙画，慵将锦字修。最风流，真真恩爱，等闲分付等闲休。","dynasty":"元代","title":"【仙吕】翠裙腰_闺怨晓来雨"}
{"author":"关汉卿","content":"女校尉换步那踪，趋前退后，侧脚傍行，垂肩亸袖。若说过论茶头，膁答板搂，入来的掩，出去的兜。子要论道儿着人，不要无拽样顺纽。【紫花儿】打的个桶子膁特顺，暗足窝妆腰，不揪拐回头。不要那看的每侧面，子弟每凝眸。非是我胡诌，上下泛前后左右瞅，过从的圆就。三鲍敲失落，五花气从头。【天净沙】平生肥马轻裘，何须锦带吴钩？百岁光阴转首，休闲生受，叹功名似水上浮沤。【寨儿令】得自由，莫刚求。茶余饭饱邀故友，谢馆秦楼，散闷消愁，惟蹴踘最风流。演习得踢打温柔，施逞得解数滑熟。引脚蹑龙斩眼，担枪拐凤摇头。一左一右，折叠鹘胜游。【尾】锦缠腕、叶底桃、鸳鸯叩，入脚面带黄河逆流。斗白打赛官场，三场儿尽皆有。","dynasty":"元代","title":"【越调】斗鹌鹑"}
{"author":"赵桓","content":"历代恢文偃武，四方晏粲无虞。奸臣招致北匈奴。边境年年侵侮。一旦金汤失守，万邦不救銮舆。我今父子在穹庐。壮士忠臣何处。","dynasty":"宋代","title":"西江月"}
{"author":"赵桓","content":"宸传三百旧京华。仁孝自名家。一旦奸邪，倾天拆地，忍听琵琶。如今在外多萧索，迤逦近胡沙。家邦万里，伶仃父子，向晓霜花。","dynasty":"宋代","title":"眼儿媚"}
{"author":"赵桓","content":"塞雁嗈嗈南去，高飞难寄音书。只应宗社已丘墟。愿有真人为主。岭外云藏晓日，眼前路忆平芜。寒沙风紧泪盈裾。难望燕山归路。","dynasty":"宋代","title":"西江月其二"}
{"author":"赵桓","content":"塞雁南去，高飞难寄音书。祇应宗社已丘墟。愿有真人为主。岭外云藏晓日，眼前路忆平芜。寒沙风紧泪盈裾。难望燕山归路。","dynasty":"宋代","title":"西江月"}
{"author":"堵孙正","content":"九龙山下白日荒，九龙山上愁云黄。中有古坟几千百，泉为鸣咽鸢为翔。龙钟翁仲烟中卧，危崖瘦石苍苔裹。一片萧疏插素秋，白日黄狐看山坐。我来纵步深林行，苍山合沓间泉声。古木千寻不枝叶，土垒三尺堆荒荆。残碑藓蚀无名字，无蹄石马流清泪。墓门老鬼夜半哭，断桥磷火黄昏炽。斜倾老屋唤谁扶，病柏伛偻枝干疏。春深草色醉黄鸟，月白松涛咽鹧鸪。尘世沧桑不可料，百年驹隙双丸跳。不如无植亦无封，骚人无处兴凭吊。呜呼赤松子，黄石公，张良辟谷行相从，遥望三山东海东。","dynasty":"明代","title":"龙山古墓行"}
{"author":"郑思肖","content":"花开不并百花丛，独立疏篱趣未穷。宁可枝头抱香死，何曾吹落北风中。","dynasty":"宋代","tags":"古诗三百首，秋天，写花，菊花，言志","title":"寒菊/画菊"}
{"author":"郑思肖","content":"愁里高歌梁父吟，犹如金玉戛商音。十年勾践亡吴计，七日包胥哭楚心。秋送新鸿哀破国，昼行饥虎齧空林。胸中有誓深于海，肯使神州竟陆沉？","dynasty":"宋代","tags":"古诗三百首，爱国，励志","title":"二砺"}
{"author":"郑思肖","content":"年高雪满簪，唤渡浙江浔。花落一杯酒，月明千里心。凤凰身宇宙，麋鹿性山林。别后空回首，冥冥烟树深。","dynasty":"宋代","tags":"送别，友人，伤怀","title":"送友人归"}
{"author":"郑思肖","content":"力不胜于胆，逢人空泪垂。一心中国梦，万古下泉诗。日近望犹见，天高问岂知。朝朝向南拜，愿睹汉旌旗。","dynasty":"宋代","title":"德佑二年岁旦"}
{"author":"郑思肖","content":"万重围裹力脱氛，匹马勤王志不分。既抱忠贞仇敌国，莫於成改议将军。身前名照江南月，地下心衔塞北云。为痛英雄并消没，托诗为史笔传闻。","dynasty":"宋代","title":"哀刘将军"}
{"author":"郑思肖","content":"此君气节极伟特，令人爱之舍不得。遍造山水有竹处，不问主人识不识。朝朝暮暮看不足，感得碧光透双目。一旦心空忽归去，挺身特立化为玉。","dynasty":"宋代","title":"爱竹歌"}
{"author":"郑思肖","content":"黄道霾阴书蚀光，野浮冤气白冥茫。世尘圣主天应哭，时有忠臣国不亡。万刃攒身终莫变，一诚铭骨岂能忘。休嫌重复叨叨说，未奏肤公正断肠。","dynasty":"宋代","title":"八砺三首"}
{"author":"郑思肖","content":"愤气填膺奈若何，千生万死不消磨。夷齐道丧纲常坏，汤武兵兴叛逆多。天外游心穷碧落，风前注目寄苍波。此时此意那容说，环顾斜阳一浩歌。","dynasty":"宋代","title":"八砺三首"}
{"author":"郑思肖","content":"剖破浑沦一壳宽，二仙飞去已云端。须知橘裹封疆别，莫作凡间胜负看。","dynasty":"宋代","title":"巴山橘中图"}
{"author":"郑思肖","content":"紫塞风高直北秋，黄河水自向东流声。穆王御马还宫日，沲经内封疆只属周。","dynasty":"宋代","title":"北望"}
{"author":"郑思肖","content":"歌声送晚酒匆匆，颇快青霄志已通。灯火几年成旧业，文章今日试新功。九天宫阙春城晓，万国轮蹄辇路风。每念苍生受辛苦，愿为霖雨白云中。","dynasty":"宋代","title":"就泛省留别"}
{"author":"郑思肖","content":"岂独吴王事可怜，人生回首总凄然。空嗟落日犹如梦，不记东风几换年。宝驾迹消前古地，菱歌声断晚凉船。如今城郭都迁变，茅屋荒颓草积烟。","dynasty":"宋代","title":"夏驾湖晚步怀古"}
{"author":"郑思肖","content":"向年治乱屡兴怀，此日清闲独把杯。千古英雄人不见，一楼风雨梦初回。空中变化观龙见，世上凄凉误凤来。须入山林了生死，莫将心迹付尘埃。","dynasty":"宋代","title":"睡觉有怀寄王梅坞垓"}
{"author":"郑思肖","content":"歌断阳关奏暮笳，东风吹客向京华。三更舟度淞江月，一路春连上苑花。地逼星辰黄道近，山环宫殿紫云斜。兹游归计须宜早，莫遣相思梦绕家。","dynasty":"宋代","title":"送人之行在"}
{"author":"郑思肖","content":"飘零书剑十年吴，又见西风脱尽梧。万顷秋生杯后兴，数茎雪上镜中须。晴天空阔浮云尽，破屋荒凉俗梦无。惟有固穷心不改，左经右史足清娱。","dynasty":"宋代","title":"飘零"}
{"author":"郑思肖","content":"突兀高楼落照间，此身迥出俯人寰。客心不逐年华老，诗兴何曾月夜闲。峡水流归天际海，淮云飞度浙中山。杜鹃啼后归舟发，只有春愁满载还。","dynasty":"宋代","title":"怀归"}
{"author":"郑思肖","content":"凌空独立挺精神，节操森森骨不尘。半夜波涛惊鹤梦，几番风雨护龙身。心贞宁受岁寒变，气老常涵古意新。终见取为梁栋去，紫烟空锁碧磷𥒘。","dynasty":"宋代","title":"南山老松"}
{"author":"郑思肖","content":"河朔杯多席莫逃，碧筒制酒饮儿曹。雨馀地润南风爽，秋近宵凉北斗高。月下梦归吴苑路，天涯心绕浙江皋。灵均仙后无人怨，谁肯明时赋续骚。","dynasty":"宋代","title":"即事"}
{"author":"郑思肖","content":"堂堂男子不封侯，与命为仇死未休。陷虏有歌春梦断，哭天无地夜魂愁。九清风露极玄处，万古虚空自在游。痛恨莫能生报国，从今阴骘溥南州。","dynasty":"宋代","title":"自挽"}
{"author":"郑思肖","content":"一旦蒙尘朔漠行，杜鹃哭破旧冤声。金杯暂饮胡瓶酒，玉铉谁调御鼎羹。故国夜长天正晦，离宫春尽草初生。小臣有誓曾铭骨，不到神州不太平。","dynasty":"宋代","title":"一旦"}
{"author":"郑思肖","content":"剑气荧荧夜属天，忍观禾黍废苍烟。梦中亦问朝廷事，诗后唯书德祐年。花柳有愁春正苦，江山无主月空圆。如今好弃毛锥子，望北长驱马一鞭。","dynasty":"宋代","title":"偶成二首其一"}
{"author":"郑思肖","content":"曾受家传究典坟，自期不与俗人群。君臣位乱纲常在，父母恩深生死分。霁日行空镕积雪，长风吹晓净残云。坐令世上春光好，长使桃花笑脸醺。","dynasty":"宋代","title":"偶成二首其二"}
{"author":"郑思肖","content":"语声带咽吐新诗，彻骨衔冤痛不知。报国心惟忧汉贼，读书人肯学胡儿。剑携入手霜三尺，镜挂当胸月一规。终久难磨天理在，匪伊谈笑定时危。","dynasty":"宋代","title":"答"}
{"author":"郑思肖","content":"雁足冥冥未报归，此心裂碎有谁知。一怀愤闷心衔苦，两鬓䰐鬖发倒垂。醉后爱歌诸葛表，生来耻读李陵诗。喜吾筋力犹强健，愿为朝廷理乱丝。","dynasty":"宋代","title":"雁足"}
{"author":"郑思肖","content":"百岁光阴十过三，故山路梗梦中还。看来身在终为累，悟得心空始是閒。几度踏云归草屋，有时卧雨掩松关。人间转盼皆陈迹，何必长生久驻颜。","dynasty":"宋代","title":"次韵三首其一"}
{"author":"郑思肖","content":"活计烟波羡谢三，醉眠钓艇去仍还。为怜死者今何在，笑杀忙人不识閒。烛影欲残登夜榻，鼓声未绝启晨关。匆匆役役尘中走，一见青山一动颜。","dynasty":"宋代","title":"次韵三首其二"}
{"author":"郑思肖","content":"花前欢笑忆春三，何故东君尚未还。一寸心中千种事，百年世上几时閒。虏迁玉帛犹归市，马犯金汤即弃关。生怕朔风吹下雪，飞来点鬓妒红颜。","dynasty":"宋代","title":"次韵三首其三"}
{"author":"郑思肖","content":"古时明月碧霄间，曾照鸾舆幸蜀还。御座乍空三殿远，朝仪暂歇六更闲。马屯腥雾彤墀坏，莺哭冤春玉户关。苦是年年归旧燕，绕檐偷语问龙颜。","dynasty":"宋代","title":"古时"}
{"author":"郑思肖","content":"长夜漫漫发浩歌，生民涂炭果如何。中兴车马修攘在，变雅君臣废缺多。赤帜开明新日月，青毡恢拓旧山河。誓崇忠义诛奸逆，田海虽迁志不磨。","dynasty":"宋代","title":"自题大义集后"}
{"author":"郑思肖","content":"云禁江城昼色阴，可怜寂寞读书身。风霜虐命四五载，雨露润民三百春。雁落愁声唯送泪，马驰怨迹岂成尘。如今不独桐江上，新著羊裘又一人。","dynasty":"宋代","title":"郊行即事四首其四"}
{"author":"郑思肖","content":"大地疮痍痛正新，南归不避雪纷纷。柳边人忆一湖锦，松下僧闲九里云。熟路有缘家易到，空经无字世难闻。菖蒲涧水濯双足，雁荡山巅曝夕曛。","dynasty":"宋代","title":"送僧游西湖归永嘉"}
{"author":"郑思肖","content":"谁居此域作生涯，偏许刘伶毕卓家。屋影空空天渺漭，烛光闪闪地横斜。春红软玉颓衣树，秋碧流波漾缬花。接壤或通三岛路，任他苦海事如麻。","dynasty":"宋代","title":"醉乡十二首其六"}
{"author":"郑思肖","content":"万里和风眼底回，陶陶乐土隔飞埃。暖浮花思春初透，红涨霞纹潮正来。长驻童颜驱老去，不教玄鬓受愁催。举头阊阖手能摸，更欲乘风过九垓。","dynasty":"宋代","title":"醉乡十二首其七"}
{"author":"郑思肖","content":"愁海茫茫望不穷，黄茅白苇渺阴风。凤凰高遁层霄外，豺虎横行大道中。九庙倾颓郊祀废，四方祸乱国家空。于今建武重兴汉，谁是云台第一功。","dynasty":"宋代","title":"无题五首其四"}
{"author":"郑思肖","content":"鞠躬尽瘁吊无君，满耳冤声不忍闻。醉去忘形犹蜕骨，怒来嚼齿欲穿龈。腥风涴晓春应怨，痴雾霾空路莫分。荧惑星明圣人出，频频中夜验天文。","dynasty":"宋代","title":"无题五首其五"}
{"author":"郑思肖","content":"钧天梦冷紫宸春，臣子衔哀社稷屯。一缕血忱开白日，两篇心誓哭苍旻。渡江祖逖愿兴晋，蹈海仲连羞帝秦。回首故都宫阙恨，满山秋色正愁人。","dynasty":"宋代","title":"二砺二首其二"}
{"author":"郑思肖","content":"眼见今朝菊又黄，双扉渍泪唁凄凉。峥嵘岁月精神发，磅礴乾坤意气狂。新雁来时芳草死，归鸿尽处暮云长。后年箭主当回跸，始信山河再属唐。","dynasty":"宋代","title":"九日"}
{"author":"郑思肖","content":"南土新飞劫火灰，琼仙恋国暗惊猜。定应摄向天宫种，不忍陷于胡地开。花死青春禽鸟哭，城埋黑气鬼神哀。一朝枯蘖变高树，传得欢声沸似雷。","dynasty":"宋代","title":"吊扬州琼花"}
{"author":"郑思肖","content":"攀断龙髯哭不回，鼎湖仙去下民灾。一身肉痛愁销骨，两脸颜枯瘦入腮。誓以匹夫纾国难，艰于乱世取人才。屡曾算至难谋处，裂破肺肝天地哀。","dynasty":"宋代","title":"十二砺"}
{"author":"郑思肖","content":"法驾遥巡六载馀，农桑烟火顿萧疏。深山大泽精灵哭，赤县神州鸟兽居。天下黄金归朔漠，南中白骨蔽郊墟。漳泉数郡屡反正，剩有忠臣野史书。","dynasty":"宋代","title":"十四砺二首其一"}
{"author":"郑思肖","content":"六合漫空一网罗，驱徭椎剥极烦苛。星辰错乱历无准，天地阴寒气不和。汉室公卿周勃少，河梁朋友李陵多。蹴然发叹悲风过，渺渺吴淞捲白波。","dynasty":"宋代","title":"十四砺二首其二"}
{"author":"郑思肖","content":"双眼荒荒不寐时，冥搜俊杰慕夷齐。谶符铁券虏当灭，梦出玉清天亦低。城里月明闻虎过，人间夜久望鸡啼。深怜举国巅崖底，谁搆悬空万丈梯。","dynasty":"宋代","title":"十六砺"}
{"author":"郑思肖","content":"推上沧溟犯玉京，业龙鼓怒恣纵横。青天忽破鬼神走，黑雨骤来山岳倾。混沌重新开覆载，虚空顿觉发光明。如今清净浑无碍，一日南风万物荣。","dynasty":"宋代","title":"六月大雨后作"}
{"author":"郑思肖","content":"万重围里脱兵氛，匹马勤王志不分。既抱忠贞仇敌国，莫于成败议将军。身前名照江南月，地下心衔塞北云。为痛英雄并消没，托诗为史笔传闻。","dynasty":"宋代","title":"哀刘将军"}
{"author":"郑思肖","content":"江南丝尽入机房，欲此虚空彼富强。鞭挞别工皆学织，程量计日定成章。惊心蟠凤愁应死，泪手攀花痛不香。贫者只宜岩谷隐，草纫槲叶当衣裳。","dynasty":"宋代","title":"江南丝"}
{"author":"郑思肖","content":"天风吹古秋，独立殿寒馥。我父昔爱之，终身不忘菊。","dynasty":"宋代","title":"对菊四首其一"}
{"author":"郑思肖","content":"受命太极前，立身晚秋后。一朝扬清香，名动天下口。","dynasty":"宋代","title":"对菊四首其二"}
{"author":"郑思肖","content":"日月虽云逝，山中秋自香。平生抱正色，谁怕夜来霜。","dynasty":"宋代","title":"对菊四首其三"}
{"author":"郑思肖","content":"三径今非昔，多愁老此身。谁知陶靖节，只是晋朝人。","dynasty":"宋代","title":"对菊四首其四"}
{"author":"郑思肖","content":"郡国残民少，君王何日归。不知秋后雁，犹得向南飞。","dynasty":"宋代","title":"偶成"}
{"author":"郑思肖","content":"天水相涵万象清，咸池真乐妙无根。大音岂在九霄外，有意听时却不闻。","dynasty":"宋代","title":"黄帝洞庭张乐图"}
{"author":"郑思肖","content":"百姓相忘尧帝春，耕田凿井淡无情。只今正是何年月，日日月从东向生。","dynasty":"宋代","title":"尧民击壤图"}
{"author":"郑思肖","content":"万事喧喧杂响中，细参巢父意无穷。须还半掬溪边水，方始教君耳不聋。","dynasty":"宋代","title":"巢父洗耳图"}
{"author":"郑思肖","content":"天下摇头不肯为，恰如瓢挂老松枝。许由不在箕山在，千古高风属阿谁。","dynasty":"宋代","title":"许由弃瓢图"}
{"author":"郑思肖","content":"八十翁翁心尚孩，渭滨痴坐弄徘徊。当初若是逃名者，谁要文王上钓来。","dynasty":"宋代","title":"吕望垂钓图"}
{"author":"郑思肖","content":"扣马痴心谏不休，既拚一死百无忧。因何留得首阳在，只说商家不说周。","dynasty":"宋代","title":"夷齐西山图"}
{"author":"郑思肖","content":"紫气东来压万山，老聃吐舌笑开颜。青牛车外天风阔，摇动当年函谷关。","dynasty":"宋代","title":"老子度关图"}
{"author":"郑思肖","content":"从来绝艺欲超伦，何止弯弓用意深。觑破微尘微极处，忽开大地见红心。","dynasty":"宋代","title":"纪昌贯虱悟射图"}
{"author":"郑思肖","content":"一契高山流水心，形神空静两忘情。自非父母所生耳，听见伯牙声外声。","dynasty":"宋代","title":"钟子期听琴图"}
{"author":"郑思肖","content":"生死悠悠付老天，启期三乐亦超然。此身不得为男子，空活人间九十年。","dynasty":"宋代","title":"荣启期三乐图"}
{"author":"郑思肖","content":"素来梦觉两俱空，开眼还如阖眼同。蝶是庄周周是蝶，百花无口骂春风。","dynasty":"宋代","title":"庄子梦蝶图"}
{"author":"郑思肖","content":"轮扁释椎开口谏，国君据坐展书开。古人糟粕终枯淡，谁醉天然滋味来。","dynasty":"宋代","title":"轮扁谏读书图"}
{"author":"郑思肖","content":"大璞中函天地精，卞和抱出愈分明。一番刖足一番哭，哭杀世人无眼睛。","dynasty":"宋代","title":"卞和泣玉图"}
{"author":"郑思肖","content":"斯人岂是饭牛者，浩叹空怀扣角悲。说到漫漫长夜处，南山白石也攒眉。","dynasty":"宋代","title":"宁戚饭牛图"}
{"author":"郑思肖","content":"秋影澄澄湛碧波，濯缨人远意如何。临风歌罢飘然去，卖弄沧浪清处多。","dynasty":"宋代","title":"孺子濯缨图"}
{"author":"郑思肖","content":"神物难传变化时，叶公眼外泄天机。一从亲见真头角，满手风云雷电飞。","dynasty":"宋代","title":"叶公画龙图"}
{"author":"郑思肖","content":"狐白裘边事若难，孟尝门下亦何颜。若无意智翻身去，半夜焉能度此关。","dynasty":"宋代","title":"孟尝君度关图"}
{"author":"郑思肖","content":"楚人念念爱清湘，苦忆九歌频断肠。只道此中皆楚国，还于何处拜东皇。","dynasty":"宋代","title":"屈原九歌图"}
{"author":"郑思肖","content":"谁念三闾久陆沉，饱霜犹自傲秋深。年年吞吐说不得，一见黄花一苦心。","dynasty":"宋代","title":"屈原餐菊图"}
{"author":"郑思肖","content":"乌喙无情奈若何，功成只合理渔蓑。跃身吴越兴亡外，一舸江湖风月多。","dynasty":"宋代","title":"范蠡扁舟图"}
{"author":"郑思肖","content":"十九人中不数君，当机勇辩独超群。若非末后脱颖出，多得英风泼楚云。","dynasty":"宋代","title":"毛遂脱颖图"}
{"author":"郑思肖","content":"此心安分即逍遥，无欲何愁外境摇。才有秋毫失中正，一杯水亦不能消。","dynasty":"宋代","title":"鲁攲器图"}
{"author":"郑思肖","content":"宇宙茫茫尽坦途，莫将得失自相辜。胸中若有一些子，大地山河俱窃鈇。","dynasty":"宋代","title":"列子窃鈇图"}
{"author":"郑思肖","content":"郎归犹未到家中，艳语勾春妾面红。叵耐相逢不相识，梅花那肯恋东风。","dynasty":"宋代","title":"秋胡子图"}
{"author":"郑思肖","content":"荡尽吴王醉后春，化为颦笑艳精神。当胸一点痛得别，直是妖娆恼杀人。","dynasty":"宋代","title":"西施捧心图"}
{"author":"郑思肖","content":"欲化龟蛇生圣胎，骊山微意孰能猜。纯钢一块都磨尽，不信纤毫眼不开。","dynasty":"宋代","title":"骊山老姥磨铁杵欲作绣针图"}
{"author":"郑思肖","content":"弄玉飘飘仙女姿，凤凰低舞久相期。箫中应有别一曲，飞出青天影外吹。","dynasty":"宋代","title":"秦女吹箫图"}
{"author":"郑思肖","content":"雾质烟姿雪月心，凌波无迹似多情。试听谁在湘江上，彷佛秋风曲数声。","dynasty":"宋代","title":"湘灵鼓瑟图"}
{"author":"郑思肖","content":"六国倾城辇入秦，深花密柳锁青春。神仙自有长生路，岂是阿房宫里人。","dynasty":"宋代","title":"毛女图"}
{"author":"郑思肖","content":"仙药长生不易求，仙山可在海东头。祖龙灭尽诸侯后，徐福却来赢一筹。","dynasty":"宋代","title":"徐福采药图"}
{"author":"郑思肖","content":"百二山河势莫当，咸阳谁付与高皇。尽嫌嬴政鲍鱼臭，争慕邵平瓜圃香。","dynasty":"宋代","title":"青门种瓜图"}
{"author":"郑思肖","content":"先入关中得计多，彭城未是汉山河。不操擒纵英雄手，韩信何由肯倒戈。","dynasty":"宋代","title":"汉高祖将韩信图"}
{"author":"郑思肖","content":"三度桥边伺老仙，始将兵法尽相传。不知蹑足此一计，还出书中第几篇。","dynasty":"宋代","title":"张子房遇黄石公图"}
{"author":"郑思肖","content":"晔晔紫芝岩石隈，避秦有地似蓬莱。可怜白发坐不定，又被汉朝呼出来。","dynasty":"宋代","title":"四皓图"}
{"author":"郑思肖","content":"细柳营中作略殊，宁容直入骤先驱。不因一见入门诀，文帝何曾识亚夫。","dynasty":"宋代","title":"周亚夫细柳营图"}
{"author":"郑思肖","content":"怪石蹲身草芥中，错疑猛虎喷腥风。何消重费将军力，只在当头一箭功。","dynasty":"宋代","title":"李广射石虎图"}
{"author":"郑思肖","content":"西汉诸儒君最醇，无人见面意应深。三年尽力窥经史，一旦看花了古今。","dynasty":"宋代","title":"董仲舒不窥园图"}
{"author":"郑思肖","content":"十九年间堕渺茫，饥来齧雪齿生香。一心只梦飞归国，双眼何曾看见羊。","dynasty":"宋代","title":"苏武牧羊假寐图"}
{"author":"郑思肖","content":"同为武帝一时人，忠逆分违感慨深。早信子卿归汉去，泪痕滴滴滴黄金。","dynasty":"宋代","title":"苏李泣别图"}
{"author":"郑思肖","content":"初上升仙何慷慨，重来衣锦颇从容。男儿意气当如此，透过禹门方是龙。","dynasty":"宋代","title":"司马相如题柱图"}
{"author":"郑思肖","content":"牛女宫中事若何，亲身曾得上天河。逢人莫说支机石，漏泄苍苍意已多。","dynasty":"宋代","title":"张骞乘槎图"}
{"author":"郑思肖","content":"翟公冷语久逾新，汉世交情古亦今。不被死生贫贱转，此时方始见人心。","dynasty":"宋代","title":"翟公交情图"}
{"author":"郑思肖","content":"年当五十始荣华，覆水难收重叹嗟。岂信后来春色别，满柴担上尽开花。","dynasty":"宋代","title":"朱买臣卖柴图"}
{"author":"郑思肖","content":"昔日贤哉二大夫，东门祖帐耀通衢。太平时节独先去，阖国人知此意无。","dynasty":"宋代","title":"二疏东门祖帐图"}
{"author":"郑思肖","content":"多是垂帘自养神，仅能了日即安贫。不离忠孝谈玄妙，岂是寻常卖卜人。","dynasty":"宋代","title":"严君平垂帘卖卜图"}
{"author":"郑思肖","content":"兄弟参商四十春，金华山里问斜曛。相逢不是牧羊客，白石颟顸冷笑君。","dynasty":"宋代","title":"皇初平牧羊图"}
{"author":"郑思肖","content":"玄圃筵开物外春，万仙欢笑动精神。蟠桃种子今犹在，谁是三千年后人。","dynasty":"宋代","title":"西王母蟠桃宴图"}
{"author":"郑思肖","content":"新莽纷纷未有涯，桐江山水颇为嘉。无心偶向一丝上，钓得清风满汉家。","dynasty":"宋代","title":"严子陵垂钓图"}
{"author":"郑思肖","content":"飞玉堆寒二丈过，杜门僵卧养天和。不愁屋外六花大，但觉胸中清气多。","dynasty":"宋代","title":"袁安卧雪图"}
{"author":"郑思肖","content":"癖爱诗书苦未休，肯将俗事挂心头。等閒痛快语言外，那见雨来和麦流。","dynasty":"宋代","title":"高凤读书漂麦图"}
{"author":"郑思肖","content":"玉局曾经拜老君，子孙今尚宝玄文。要知龙虎山前意，但看空中数片云。","dynasty":"宋代","title":"张天师飞升图"}
{"author":"郑思肖","content":"鸦鹭争飞局局殊，便生国手亦难图。未曾落子有一著，王粲还能覆得无。","dynasty":"宋代","title":"王粲覆棋图"}
{"author":"郑思肖","content":"抱膝高吟梁父时，卧龙致雨未为迟。若无三顾草庐意，剖出心肝卖与谁。","dynasty":"宋代","title":"先主三顾草庐图"}
{"author":"郑思肖","content":"一身英气射光芒，北定中原事转长。落得两篇出师表，至今只是汉文章。","dynasty":"宋代","title":"孔明出师表图"}
{"author":"郑思肖","content":"孔明抱义耻偏安，不道中兴事业难。赖有石头知落处，任从人换八门看。","dynasty":"宋代","title":"孔明成都八阵图"}
{"author":"郑思肖","content":"母病杯羹意未谐，解衣竟欲卧冰开。有心直透清波下，安得无鱼跃出来。","dynasty":"宋代","title":"王祥卧冰图"}
{"author":"郑思肖","content":"口不言钱早不同，何须相试苦相攻。今朝叱去阿堵物，一室玲珑分外空。","dynasty":"宋代","title":"王衍举阿堵物图"}
{"author":"郑思肖","content":"清谈何补晋江山，谁与中原了岁寒。惟有白云三四片，飞来自向古琅玕。","dynasty":"宋代","title":"竹林七贤图"}
{"author":"郑思肖","content":"秋沁徽之骨亦清，翠光如水漾空明。只图一见此君面，谁更问人閒姓名。","dynasty":"宋代","title":"王子猷看竹图"}
{"author":"郑思肖","content":"雪夜怀人泛剡溪，造门而返是还非。不曾相见犹相见，满载清风独自归。","dynasty":"宋代","title":"王子猷访戴图"}
{"author":"郑思肖","content":"醉玉颓来欲化仙，一洼和气蔼芳妍。终宵自向华胥去，吏部何曾瓮下眠。","dynasty":"宋代","title":"毕卓瓮间图"}
{"author":"郑思肖","content":"避暑入古寺，暂尔遣骚屑。心静凉於秋，倏然适清悦。彼哉谁氏子，对弈气争杰。惜其二低手，彼此蔑奇着。帝观发冷笑，连呼错错错。救之不可及，流视入寥廓。","dynasty":"宋代","title":"避暑入古寺"}
{"author":"郑思肖","content":"大璞中函天地情，卞和抱出愈分明。一番刖足一番哭，哭杀世人无眼晴。","dynasty":"宋代","title":"卞和泣玉图"}
{"author":"郑思肖","content":"拍马又登程，余酣尚未醒。曙蟾消淡白，秋汉覆空青。江走游龙势，山蟠睡虎形。飘零毋感欢，天地亦浮萍。","dynasty":"宋代","title":"别故人"}
{"author":"郑思肖","content":"冀地群中不可留，如龙走地绝无俦。何劳伯乐一相顾，抹过西风数百州。","dynasty":"宋代","title":"伯乐相马图"}
{"author":"郑思肖","content":"雪压咸平处士家，冻云锁暝苦相遮。欲知天上春消息，只觅南枝第一花。","dynasty":"宋代","title":"逋仙探梅图"}
{"author":"郑思肖","content":"鸿雁流离梦亦惊，满怀凄怨足秋声。此身不死胡儿手，留与君王取太平。","dynasty":"宋代","title":"补梦中所作"}
{"author":"郑思肖","content":"道人四时花为粮，骨生灵气身吐香。闻到菊花大欢喜，拍手歌笑频颠狂。忆昔我为混沌王，洞见末劫寿不长。尽召群仙列殿下，敕宣餐菊长生方。我今化身游下土，一嚼清凉彻肺腑。顿令心地豁然开，迸出明珠耀今古。普入变化妙如意，能为一切主中主。尘尘刹刹黄金身，永救娑婆众生苦。","dynasty":"宋代","title":"餐菊花歌"}
{"author":"郑思肖","content":"杀气盘空白书阴，始终不变似精金。直疑碧落三更月，来作将军一片心。","dynasty":"宋代","title":"察使姜公"}
{"author":"郑思肖","content":"万事喧杂帝响中，细参巢父意无穷。须还半掬溪边水，方始教君耳不聋。","dynasty":"宋代","title":"巢父洗耳图"}
{"author":"郑思肖","content":"少妇当垆应怪人，陶陶一觉了残更。无情不作如花想，梦见醉乡生月明。","dynasty":"宋代","title":"阮籍醉眠酒家图"}
{"author":"郑思肖","content":"酒国韶光无际涯，大人境界绝朋侪。生来自有一方地，何待醉终才始埋。","dynasty":"宋代","title":"刘伶荷锸图"}
{"author":"郑思肖","content":"独抱洋洋太古心，王门何苦欲相寻。狂来宁可破琴去，不许俗人闻此音。","dynasty":"宋代","title":"戴安道破琴图"}
{"author":"郑思肖","content":"孙康苦志惜居诸，雪夜无灯兴有馀。冷地白光生破屋，自然开眼见诗书。","dynasty":"宋代","title":"孙康映雪读书图"}
{"author":"郑思肖","content":"名爵虽荣心最苦，莼鲈有味食无厌。后来京洛风尘暗，转觉吴淞江水甜。","dynasty":"宋代","title":"张翰思莼鲈图"}
{"author":"郑思肖","content":"孙楚匆匆误答时，说来颇与事相违。枕流漱石翻为妙，活弄胸中倒一机。","dynasty":"宋代","title":"孙楚枕流漱石图"}
{"author":"郑思肖","content":"老子情怀颇滑稽，登楼恰喜月明时。虽然于此兴不浅，要且诸人知不知。","dynasty":"宋代","title":"庾亮登南楼图"}
{"author":"郑思肖","content":"一朝周处奋英豪，三害皆除岂惮劳。若是不能降自己，纵屠龙虎不为高。","dynasty":"宋代","title":"周处除三害图"}
{"author":"郑思肖","content":"犹记兰亭三月三，流觞曲水畅清酣。分明一段永和意，好向羲之笔外参。","dynasty":"宋代","title":"王羲之兰亭图"}
{"author":"郑思肖","content":"倾盖相逢不问谁，知音那肯露心机。一声吹破清秋影，惊散闲云各自飞。","dynasty":"宋代","title":"桓伊三弄图"}
{"author":"郑思肖","content":"维人之生，所主者德。瞿瞿良士，蔼然温克。其天其游，养和于默。勿为气夺，迁其常则。尔敬尔身，天命难必。罔越乃行，终其永吉。","dynasty":"宋代","title":"醉乡箴"}
{"author":"郑思肖","content":"苍苍碧玉盘，乌兔东西跳。一气母群儿，各弄性情妙。雷动蛰龙飞，天老哀猿吊。俯首问洪濛，万古一长啸。","dynasty":"宋代","title":"古诗三首其三"}
{"author":"郑思肖","content":"万重围裹力脱氛，匹马勤王志不分。既抱忠贞仇敌国，莫於成改议将军。身前名照江南月，地下心衔塞北云。为痛英雄并消没，托诗为史笔传闻。","dynasty":"宋代","title":"哀刘将军"}
{"author":"郑思肖","content":"钧天梦冷紫宸春，臣子衔哀社稷屯。一缕血忱开白日，两篇心誓哭苍旻。渡江祖逖愿兴晋，蹈海仲连羞帝秦。回首故都宫阙恨，满山秋色正愁人。","dynasty":"宋代","title":"二砺二首其二"}
{"author":"郑思肖","content":"驻马回头眺碧空，河阳在望去匆匆。吾亲虽舍白云下，岂出梁公一念中。","dynasty":"宋代","title":"狄仁杰白云亲舍图"}
{"author":"郑思肖","content":"行李苦役役，相逢古润州。千金一夜醉，四海十年游。山静鬼行月，宵凉人梦秋。近闻边事急，畎亩得无忧。","dynasty":"宋代","title":"逢陈宜之"}
{"author":"郑思肖","content":"落照开空霁，明霞映水鲜。乾文悬造化，土脉润山川。白满重圆月，青还不翳天。定钟声更彻，通昔喜无眠。","dynasty":"宋代","title":"晚晴"}
{"author":"郑思肖","content":"弄玉飘飘仙女姿，凤凰低舞久相期。箫中应有别一曲，飞出青天影外吹。","dynasty":"宋代","title":"秦女吹箫图"}
{"author":"郑思肖","content":"太一真人妙出神，聊乘莲叶下南冥。若人欲识空凉境，但诵薰风一卷经。","dynasty":"宋代","title":"李伯时所画太一真人莲叶舟图"}
{"author":"郑思肖","content":"去年秋日作秋歌，今年春日奈春何。往春叠叠叠万古，来春冥冥春更多。青皇旌旆开天衢，三八二十四头苍龙车。大开东方宫殿坐，八荒之内交相贺。红紫茸茸烂如缬，回首柳花扑晴雪。造物弄人祗片时，弄死世人人不知。我心清泠湛无边，流光澒洞先天先。前身本在未铸日月前，黄面瞿昙，长耳老聃，乃吾无量劫后之孙。后身复现搦碎虚空后，当知所南先生为无量劫前之祖。人生精魄假合舞幻妄，纷如气丸跳尘土。偶然而来托为形，飘然而去若无主。今日之今，霍霍诩诩。少焉瞩之，已化为古。胡为堕影黄泗浦，独坐翛然看春雨。山苍苍，水茫茫，百岁劫劫太极长。我来濯形白云乡，大笑世上生颠狂。醉笔作歌字不讹，宛然苍蛟老蜃势相拿。","dynasty":"宋代","title":"春歌"}
{"author":"郑思肖","content":"黄道霾阴书蚀光，野浮冤气白冥茫。世尘圣主天应哭，时有忠臣国不亡。万刃攒身终莫变，一诚铭骨岂能忘。休嫌重复叨叨说，未奏肤公正断肠。","dynasty":"宋代","title":"八砺三首"}
{"author":"郑思肖","content":"布衣暖，菜羹香，诗书滋味长。","dynasty":"宋代","title":"隐居谣"}
{"author":"郑思肖","content":"德祐初年腊月二，逆臣叛我苏城地。城外荡荡为丘墟，积骸飘血弥田里。城中生灵气如蛰，与贼为徒廿六日。蚩蚩横目无所知，低面卖笑如相识。彼儒衣冠谁家子，靡然相从亦如此。不知平日读何书，失节抱虎反矜喜。有粟可食不下咽，有头可断容我言。不忍我家与国同休三百十六年，阅历凡几世，忠孝已相传。足大宋地，首大宋天。身大宋衣，口大宋田。今弃我三十五岁父母玉成之身，一旦为氓受虏廛。我忆我父教我者，日夜滴血哭成颠。我有老母病老病，相依为命生馀生。欲死不得为孝子，欲生不得为忠臣。痛哉擗胸叫大宋，青青在上宁无闻。自古帝王行仁政，唯有我朝天子圣。老天高眼不昏花，盍拯下土苍生命。忍令此贼恣杀气，颠倒上下乱纲纪。厥今帝怒行天刑，一怒天下净如洗。要荒仍归禹疆土，四海草木沾新雨。应容隐者入深密，岁收芋栗供母食。对人有口不肯开，面仰虚空双眼白。","dynasty":"宋代","title":"陷虏歌"}
{"author":"郑思肖","content":"先入关中得计多，彭城未是汉山河。不操擒纵英雄手，韩信何由肯倒戈。","dynasty":"宋代","title":"汉高祖将韩信图"}
{"author":"郑思肖","content":"霖霪厄晴光，胸臆堆倥偬。魍魉啸阴风，砭中肌骨痛。物象各忧囚，坤舆一澒洞。死禁朝阳升，私窃阴权弄。我剖一寸心，洒血声大恸。叫天开光明，昼夜永不霿。","dynasty":"宋代","title":"苦雨"}
{"author":"郑思肖","content":"飞玉堆寒二丈过，杜门僵卧养天和。不愁屋外六花大，但觉胸中清气多。","dynasty":"宋代","title":"袁安卧雪图"}
{"author":"郑思肖","content":"目断秋江欲暮时，天边落叶弄愁飞。翠华幸北平安信，只愿新鸿带得归。","dynasty":"宋代","title":"绝句十首其二"}
{"author":"郑思肖","content":"此君气节极伟特，令人爱之舍不得。遍造山水有竹处，不问主人识不识。朝朝暮暮看不足，感得碧光透双目。一旦心空忽归去，挺身特立化为玉。","dynasty":"宋代","title":"爱竹歌"}
{"author":"郑思肖","content":"此心安分即逍遥，无欲何愁外境摇。才有秋毫失中正，一杯水亦不能消。","dynasty":"宋代","title":"鲁攲器图"}
{"author":"郑思肖","content":"太和国土里，风味极清柔。意外竟忘世，胸中不梦秋。日蒸春气涌，地漾水光流。此即神仙窟，何须更十洲。","dynasty":"宋代","title":"醉乡十二首其四"}
{"author":"郑思肖","content":"神物难传变化时，叶公眼外泄天机。一从亲见真头角，满手风云雷电飞。","dynasty":"宋代","title":"叶公画龙图"}
{"author":"郑思肖","content":"凌空独立挺精神，节操森森骨不尘。半夜波涛惊鹤梦，几番风雨护龙身。心贞宁受岁寒变，气老常涵古意新。终见取为梁栋去，紫烟空锁碧磷𥒘。","dynasty":"宋代","title":"南山老松"}
{"author":"郑思肖","content":"紫塞风高直北秋，黄河水自向东流声。穆王御马还宫日，沲经内封疆只属周。","dynasty":"宋代","title":"北望"}
{"author":"郑思肖","content":"雁宇高高兔国斜，湿花飞露沁流霞。狂来清兴不可遏，吃尽寒梅一树花。","dynasty":"宋代","title":"己卯十一月朔又梦食梅花梦中作"}
{"author":"郑思肖","content":"屏气处逆阱，衡虑画奇谋。指日誓血语，高空开青愁。决志揭大法，一洗天地羞。永使臣子辈，耻列伪逆俦。美俗薰古德，至治昭皇猷。一统万万世，海宇咸蒙休。","dynasty":"宋代","title":"十砺"}
{"author":"郑思肖","content":"曾宴瑶池王母家，瞳方鬓黑脸凝霞。休将甲子来相问，知见蟠桃几度花。","dynasty":"宋代","title":"赠老王道人"}
{"author":"郑思肖","content":"宇宙茫茫尽坦途，莫将得失自相辜。胸中若有一些子，大地山河俱窃鈇。","dynasty":"宋代","title":"列子窃鈇图"}
{"author":"郑思肖","content":"壮怀宁久淹，藏六暂穷櫩。道病人相食，时危笔不铦。哭衰愁里命，笑粲醉中髯。清怪每如是，从教俗士嫌。","dynasty":"宋代","title":"四砺二首"}
{"author":"郑思肖","content":"苍蝇亦奇哉，腹内矢何物。黑者变为白，白者变为黑。不换人活眼，何以化流俗。我来阎浮提，却喜无此术。","dynasty":"宋代","title":"锦钱馀笑其十"}
{"author":"郑思肖","content":"叫卖没底有，有价不敢道。拾得一块泥，胜如万块宝。如此至鹘突，直是不老草。逢人但点头，好好好好好。","dynasty":"宋代","title":"锦钱馀笑其二十三"}
{"author":"郑思肖","content":"神物难传变化时，叶公眼外泄天机。一从亲见真头角，满手风云雷电飞。","dynasty":"宋代","title":"叶公画龙图"}
{"author":"郑思肖","content":"眼见今朝菊又黄，双扉渍泪唁凄凉。峥嵘岁月精神发，磅礴乾坤意气狂。新雁来时芳草死，归鸿尽处暮云长。后年箭主当回跸，始信山河再属唐。","dynasty":"宋代","title":"九日"}
{"author":"郑思肖","content":"又是江空岁晚时，痛思国事独行迟。青山无语青天远，吐出丹心把向谁。","dynasty":"宋代","title":"六砺三首其二"}
{"author":"郑思肖","content":"天水相涵万象清，咸池真乐妙无根。大音岂在九霄外，有意听时却不闻。","dynasty":"宋代","title":"黄帝洞庭张乐图"}
{"author":"郑思肖","content":"烂醉拥貂裘，挥鞭跨紫骝。客途寒色重，边地月华愁。旌旆开前道，江山指别州。相逢俄作别，沧海一虚舟。","dynasty":"宋代","title":"送人之官"}
{"author":"郑思肖","content":"火德续正统，东南气运昌。雒京都赤帝，鲁史笔天王。八极开清晓，群星避太阳。讴歌今有在，历数永无疆。","dynasty":"宋代","title":"火德"}
{"author":"郑思肖","content":"三径今非昔，多愁老此身。谁知陶靖节，只是晋朝人。","dynasty":"宋代","title":"对菊四首其四"}
{"author":"郑思肖","content":"无力可为用，登楼欲断魂。望西忧逆贼，指北说中原。粮运供淮饷，军行戍汉屯。何年遂所志，一统正乾坤。","dynasty":"宋代","title":"重题多景楼"}
{"author":"郑思肖","content":"孙康苦志惜居诸，雪夜无灯兴有馀。冷地白光生破屋，自然开眼见诗书。","dynasty":"宋代","title":"孙康映雪读书图"}
{"author":"郑思肖","content":"独笑或独哭，从人唤作颠。生惟嗜食菜，贫亦耻言钱。清兴游空外，孤愁抱日边。所忧无别念，雁又犯南天。","dynasty":"宋代","title":"遣兴二首其一"}
{"author":"郑思肖","content":"炎正遭中微，冠屦纷倒置。四壁皆楚歌，獯鬻何凶炽。万命堕荆棘，身与豺狼值。攒眼刺荼毒，地无隙可避。君子饿欲死，为时所唾詈。白昼行梦中，更相问憔悴。我蛰茅茨下，有生痛自愧。寒灯吊老影，恻恻不遑寐。忧抑并填膺，反覆论此事。嗣君尚幼冲，厉阶谁所致。权奸弄破国，珠玉乱走地。曾谓顷刻间，一蹶失神器。风沙犯天颜，生死一叶寄。势去若瓦解，哀告不可譬。太庙枥胡马，太学巢胡吏。殿阁奏秋凉，群群走魈魅。凄风吹宫花，春不肯明媚。哀笛破深愁，满目新亭泪。我朝圣明君，一一皆善治。涵育三百年，岂无忠义士。我读我父书，颇曾识大义。无以死恐我，死亦心不二。残生齧胆檗，气怒频裂眦。或时坐如死，突眼噤相视。先王泽未泯，中兴断可冀。仰呼吁不平，挺身摅大志。四方皆风动，德化成渐被。春秋生杀权，华夷有定位。后有董狐笔，当严于载记。爰以明人伦，永使勿颠坠。","dynasty":"宋代","title":"励志二首其一"}
{"author":"郑思肖","content":"有怀长不释，一语一酸辛。此地暂胡马，终身只宋民。读书成底事，报国是何人。耻见干戈里，荒城梅又春。","dynasty":"宋代","title":"德佑二年岁旦"}
{"author":"郑思肖","content":"屏气处逆阱，衡虑画奇谋。指日誓血语，高空开青愁。决志揭大法，一洗天地羞。永使臣子辈，耻列伪逆俦。美俗薰古德，至治昭皇猷。一统万万世，海宇咸蒙休。","dynasty":"宋代","title":"十砺"}
{"author":"郑思肖","content":"藓崖苍润雨初乾，石罅飞泉喷雪寒。啼断禽声山更静，青松影下倚栏干。","dynasty":"宋代","title":"湖上漫赋二首其一"}
{"author":"郑思肖","content":"无力可为用，登楼欲断魂。望西忧逆贼，指北说中原。粮运供淮饷，军行戍汉屯。何年遂所志，一统正乾坤。","dynasty":"宋代","title":"重题多景楼"}
{"author":"郑思肖","content":"愁海茫茫望不穷，黄茅白苇渺阴风。凤凰高遁层霄外，豺虎横行大道中。九庙倾颓郊祀废，四方祸乱国家空。于今建武重兴汉，谁是云台第一功。","dynasty":"宋代","title":"无题五首其四"}
{"author":"郑思肖","content":"钟得至清气，精神欲照人。抱香怀古意，恋国忆前身。空色微开晓，晴光淡弄春。凄凉如怨望，今日有遗民。","dynasty":"宋代","title":"墨兰"}
{"author":"郑思肖","content":"乌喙无情奈若何，功成只合理渔蓑。跃身吴越兴亡外，一舸江湖风月多。","dynasty":"宋代","title":"范蠡扁舟图"}
{"author":"郑思肖","content":"千载流芳禊事馀，鼠须笔法重璠玙。晋人多喜清虚话，不及兰亭一纸书。","dynasty":"宋代","title":"书兰亭帖后"}
{"author":"郑思肖","content":"我有真黄金，只作土价卖。陪笑遍示人，竟无一人买。日暮哭归来，反为众所怪。安得明眼人，与之语痛快。","dynasty":"宋代","title":"十七砺"}
{"author":"郑思肖","content":"自许志颇大，频歌慷慨辞。攒眉无说处，仰面独行时。豪杰心犹檗，生灵命若丝。当今欲平治，舍我则云谁。","dynasty":"宋代","title":"写愤三首其一"}
{"author":"郑思肖","content":"雁宇高高兔国斜，湿花飞露沁流霞。狂来清兴不可遏，吃尽寒梅一树花。","dynasty":"宋代","title":"己卯十一月朔又梦食梅花梦中作"}
{"author":"郑思肖","content":"叫笑舞荒唐，面上生雪霜。一味呵呵笑，赤脚走四方。明月忽见憎，憎我太枯清。我亦骂明月，骂月弄光明。","dynasty":"宋代","title":"锦钱馀笑其十五"}
{"author":"郑思肖","content":"汉朝远人来入使，当时公卿短奇计。紫清殿内一朵花，狂风妒春吹落地。命堕穷阴鬼为侣，回首玉皇紫清里。旧愁新愁东海深，黄鹂舌破伤春事。江南绝色天下誇，元贼尽虏归胡沙。或以嫁之鬻伪爵，于飞马背行天涯。年深乐与生子女，情热比翼忘咨嗟。果知礼义不忍去，亦有一死魂还家。德祐百官人稷契，腹饱理学纵横说。尚弃君父从背叛，乃教妻妾学贞烈。男儿或老不晓事，女子正少欲守节。天生至性教不得，时危罕见人中杰。能尽妇道能诲儿，王陵之母王凝妻。世间妇人谁及之，空恨昭君上马时。颜色日老单于死，万里魂归身不归。广寒嫦娥今尘土，应见青冢双泪垂。","dynasty":"宋代","title":"昭君叹"}
{"author":"郑思肖","content":"彭泽归来老岁华，东篱尽可了生涯。谁知秋意凋零后，最耐风霜有此花。","dynasty":"宋代","title":"陶渊明对菊图"}
{"author":"郑思肖","content":"举头云苍莽，何以喻吾怀。白眼世无偶，青天路可阶。湘兰终恋楚，吴橘不踰淮。龙卧未雷雨，池塘空沸蛙。","dynasty":"宋代","title":"即事八首其一"}
{"author":"郑思肖","content":"南阳遥望见舂陵，残雪初消霁日升。郁郁葱葱有佳气，汉家天子必中兴。","dynasty":"宋代","title":"南望"}
{"author":"郑思肖","content":"活计烟波羡谢三，醉眠钓艇去仍还。为怜死者今何在，笑杀忙人不识閒。烛影欲残登夜榻，鼓声未绝启晨关。匆匆役役尘中走，一见青山一动颜。","dynasty":"宋代","title":"次韵三首其二"}
{"author":"郑思肖","content":"说到死生处，令人羡出家。法身终不坏，浊世自无涯。梵夹金销字，经帘綵散花。拥炉待月上，溶雪煮春芽。","dynasty":"宋代","title":"僧房夜坐"}
{"author":"郑思肖","content":"飞玉堆寒二丈过，杜门僵卧养天和。不愁屋外六花大，但觉胸中清气多。","dynasty":"宋代","title":"袁安卧雪图"}
{"author":"郑思肖","content":"初上升仙何慷慨，重来衣锦颇从容。男儿意气当如此，透过禹门方是龙。","dynasty":"宋代","title":"司马相如题柱图"}
{"author":"郑思肖","content":"眼见今朝菊又黄，双扉渍泪唁凄凉。峥嵘岁月精神发，磅礴乾坤意气狂。新雁来时芳草死，归鸿尽处暮云长。后年箭主当回跸，始信山河再属唐。","dynasty":"宋代","title":"九日"}
{"author":"郑思肖","content":"玉辇愁经草地腥，酸风频捲马头尘。我朝三百年忠厚，不信山河属别人。","dynasty":"宋代","title":"绝句十首其三"}
{"author":"郑思肖","content":"石窦云封隐者家，一溪流水绕门斜。满山落叶无行路，树上寒猿剥藓花。","dynasty":"宋代","title":"访隐者"}
{"author":"郑思肖","content":"云满长空雨满山，凄凄风色变新寒。夜来白帝将秋去，万树淋漓哭不乾。","dynasty":"宋代","title":"秋雨"}
{"author":"郑思肖","content":"花开不并百花丛，独立疏篱趣未穷。宁可枝头抱香死，何曾吹落北风中。","dynasty":"宋代","tags":"古诗三百首，秋天，写花，菊花，言志","title":"寒菊/画菊"}
{"author":"郑思肖","content":"独笑或独哭，从人唤作颠。生惟嗜食菜，贫亦耻言钱。清兴游空外，孤愁抱日边。所忧无别念，雁又犯南天。","dynasty":"宋代","title":"遣兴二首其一"}
{"author":"郑思肖","content":"火德续正统，东南气运昌。雒京都赤帝，鲁史笔天王。八极开清晓，群星避太阳。讴歌今有在，历数永无疆。","dynasty":"宋代","title":"火德"}
{"author":"郑思肖","content":"谁居此域作生涯，偏许刘伶毕卓家。屋影空空天渺漭，烛光闪闪地横斜。春红软玉颓衣树，秋碧流波漾缬花。接壤或通三岛路，任他苦海事如麻。","dynasty":"宋代","title":"醉乡十二首其六"}
{"author":"郑思肖","content":"孔明抱义耻偏安，不道中兴事业难。赖有石头知落处，任从人换八门看。","dynasty":"宋代","title":"孔明成都八阵图"}
{"author":"郑思肖","content":"万事喧喧杂响中，细参巢父意无穷。须还半掬溪边水，方始教君耳不聋。","dynasty":"宋代","title":"巢父洗耳图"}
{"author":"郑思肖","content":"我有一卷书，仗之以为命。所言非奇辞，教人归于正。昭昭灵台间，生死明于镜。愿为大医王，普治众生病。","dynasty":"宋代","title":"十三砺十首其一"}
{"author":"郑思肖","content":"攀断龙髯哭不回，鼎湖仙去下民灾。一身肉痛愁销骨，两脸颜枯瘦入腮。誓以匹夫纾国难，艰于乱世取人才。屡曾算至难谋处，裂破肺肝天地哀。","dynasty":"宋代","title":"十二砺"}
{"author":"郑思肖","content":"传家曾受易，所得亦良深。今古岂二道，死生惟一心。颠风掀旷野，痴雪厄寒林。不改隐居操，扃门自鼓琴。","dynasty":"宋代","title":"遣兴二首其二"}
{"author":"郑思肖","content":"百岁光阴十过三，故山路梗梦中还。看来身在终为累，悟得心空始是閒。几度踏云归草屋，有时卧雨掩松关。人间转盼皆陈迹，何必长生久驻颜。","dynasty":"宋代","title":"次韵三首其一"}
{"author":"郑思肖","content":"昔者所读书，皆已束高阁。只有自是经，今亦俱忘却。时乎歌一拍，不知是谁作。慎勿错听之，也且用不著。","dynasty":"宋代","title":"锦钱馀笑其二十"}
{"author":"郑思肖","content":"壮怀宁久淹，藏六暂穷櫩。道病人相食，时危笔不铦。哭衰愁里命，笑粲醉中髯。清怪每如是，从教俗士嫌。","dynasty":"宋代","title":"四砺二首"}
{"author":"郑思肖","content":"三三即九九，数之何曾有。九九非三三，拈来不用参。满顶发䰐鬖，满面骨岩巉。不知死日至，只是弄痴憨。","dynasty":"宋代","title":"锦钱馀笑其十三"}
{"author":"郑思肖","content":"犹记兰亭三月三，流觞曲水畅清酣。分明一段永和意，好向羲之笔外参。","dynasty":"宋代","title":"王羲之兰亭图"}
{"author":"郑思肖","content":"少妇当垆应怪人，陶陶一觉了残更。无情不作如花想，梦见醉乡生月明。","dynasty":"宋代","title":"阮籍醉眠酒家图"}
{"author":"郑思肖","content":"治世衣冠盛，人才极典刑。开心呈日月，吐语走风霆。气象近三代，文章出六经。今焉不可得，四顾一冥冥。","dynasty":"宋代","title":"忆前辈二首其二"}
{"author":"郑思肖","content":"万事喧杂帝响中，细参巢父意无穷。须还半掬溪边水，方始教君耳不聋。","dynasty":"宋代","title":"巢父洗耳图"}
{"author":"郑思肖","content":"烂醉拥貂裘，挥鞭跨紫骝。客途寒色重，边地月华愁。旌旆开前道，江山指别州。相逢俄作别，沧海一虚舟。","dynasty":"宋代","title":"送人之官"}
{"author":"郑思肖","content":"开眼看不得，愁来只自颠。六年万忧苦，四海一腥膻。叹命巧相值，观时痛可怜。却惭深夜月，犹忍照胡天。","dynasty":"宋代","title":"写愤三首其二"}
{"author":"郑思肖","content":"大哉天地经，森然不可踰。圣人治天下，纲常安厥居。谁谓遭大变，干戈血模糊。天地忽破碎，虎狼穴吾庐。毒气孽万物，草木俱焦枯。我为国之臣，于义当捐躯。受死不为痛，国家终何如。念此迫我心，万剑裂肌肤。骨腐尚衔冤，且为国家图。鬼神果有知，闻之亦欷歔。","dynasty":"宋代","title":"励志二首其二"}
{"author":"郑思肖","content":"一刻积一日，因循忽七年。孰云天道迩，不鉴下民冤。海陆频征战，城池尽变迁。吾君幸何地，数祷紫微垣。","dynasty":"宋代","title":"同"}
{"author":"郑思肖","content":"屡问北来者，相传尽不同。三宫在何许，万姓堕愁中。春草活腥绿，雨花啼惨红。人间至微物，今亦怨天公。","dynasty":"宋代","title":"无题五首其一"}
{"author":"郑思肖","content":"愁里高歌梁父吟，犹如金玉戛商音。十年勾践亡吴计，七日包胥哭楚心。秋送新鸿哀破国，昼行饥虎齧空林。胸中有誓深于海，肯使神州竟陆沉？","dynasty":"宋代","tags":"古诗三百首，爱国，励志","title":"二砺"}
{"author":"郑思肖","content":"饭颗山前花正妍，饮愁为醉弄吟颠。突然骑过草堂去，梦拜杜鹃声外天。","dynasty":"宋代","title":"杜子美骑驴图"}
{"author":"郑思肖","content":"明主怜才若赐官，奔驰微禄负家山。狂吟搔首笑归去，满路秋光上醉颜。","dynasty":"宋代","title":"孟浩然归隐图"}
{"author":"郑思肖","content":"武子耽书不暂忘，练囊终夜照凄凉。读来读去东方白，笑杀流萤数点光。","dynasty":"宋代","title":"车武子聚萤读书图"}
{"author":"郑思肖","content":"英雄登眺处，一剑独来游。男子抱奇气，中原入远谋。江分淮浙土，天阔楚吴秋。试望斜阳外，谁宽西顾忧。","dynasty":"宋代","title":"题多景楼"}
{"author":"郑思肖","content":"行李苦役役，相逢古润州。千金一夜醉，四海十年游。山静鬼行月，宵凉人梦秋。近闻边事急，畎亩得无忧。","dynasty":"宋代","title":"逢陈宜之"}
{"author":"郑思肖","content":"飞来绝顶上，流盼入无垠。国土东南阔，山川今古新。高楼临白日，平地载青春。直欲蓬莱去，因风问大钧。","dynasty":"宋代","title":"越州飞翼楼"}
{"author":"郑思肖","content":"弓冶学不就，悠悠信所之。坐看浮世梦，吟白少年髭。树冷巢营鹊，山晴角解麋。睹兹岁又晚，而我独何为。","dynasty":"宋代","title":"书怀寄孟耐翁"}
{"author":"郑思肖","content":"凉夜坐岩石，飞来白鹤鸣。星流银弹过，月碾玉轮行。万里思不极，一天秋更清。欣然有所得，长啸度蓬瀛。","dynasty":"宋代","title":"山中闻鹤"}
{"author":"郑思肖","content":"天地一閒人，孤云自在身。去来心不碍，语默意俱深。山叠千层树，花连四望春。旧年同笑语，今日独登临。","dynasty":"宋代","title":"游观音山怀乡僧贵月溪"}
{"author":"郑思肖","content":"无力可为用，登楼欲断魂。望西忧逆贼，指北说中原。粮运供淮饷，军行戍汉屯。何年遂所志，一统正乾坤。","dynasty":"宋代","title":"重题多景楼"}
{"author":"郑思肖","content":"烂醉拥貂裘，挥鞭跨紫骝。客途寒色重，边地月华愁。旌旆开前道，江山指别州。相逢俄作别，沧海一虚舟。","dynasty":"宋代","title":"送人之官"}
{"author":"郑思肖","content":"说到死生处，令人羡出家。法身终不坏，浊世自无涯。梵夹金销字，经帘綵散花。拥炉待月上，溶雪煮春芽。","dynasty":"宋代","title":"僧房夜坐"}
{"author":"郑思肖","content":"滔滔流波澜，百川俱颓靡。竞羡吕望贵，独欠伯夷死。小恩尚思报，大义反忘耻。国家三百年，果何负于尔。","dynasty":"宋代","title":"苦怀六首其二"}
{"author":"郑思肖","content":"大哉春宇，温厚凝聚。靡有冱寒，暖于吹煦。厥俗孔洽，恬无憎妒。高阳之徒，历年熟路。惟楚屈平，欲来莫赴。我至是邦，妙莫能喻。至和滋形，神与天遇。载朗笑咏，金玉韶頀。至清之气，嘘呵风露。喜若悟道，默契玄趣。陋彼市朝，喧隘弗寤。愿我遐年，克寿厥寓。","dynasty":"宋代","title":"醉乡十二首其十"}
{"author":"郑思肖","content":"独闭衡门坐，无言意极长。赤心怀赵日，绿鬓染吴霜。火正当阳地，风来自午方。连宵验天象，心宿炳明堂。","dynasty":"宋代","title":"即事八首其八"}
{"author":"郑思肖","content":"不知今日是何年，忽然生白照无边。全体莹净妙无象，还我太极未分前。开口大笑说不得，一日一夜独自颠。与君同此光明域，有辞难铸玄中玄。醉吐大语吞六合，前古朽言无光鲜。浩然之气开虚空，举头渺渺皆青天。","dynasty":"宋代","title":"后雪歌"}
{"author":"郑思肖","content":"忘了堂堂六尺身，鬼花生艳幻微春。绝怜蚁窟无分晓，迷尽古今多少人。","dynasty":"宋代","title":"南柯蚁梦图"}
{"author":"郑思肖","content":"愤气填膺奈若何，千生万死不消磨。夷齐道丧纲常坏，汤武兵兴叛逆多。天外游心穷碧落，风前注目寄苍波。此时此意那容说，环顾斜阳一浩歌。","dynasty":"宋代","title":"八砺三首"}
{"author":"郑思肖","content":"玉局曾经拜老君，子孙今尚宝玄文。要知龙虎山前意，但看空中数片云。","dynasty":"宋代","title":"张天师飞升图"}
{"author":"郑思肖","content":"操得南音类楚囚，早期戮力复神州。须知铁铸忠臣骨，纵作微尘亦不休。","dynasty":"宋代","title":"六砺三首"}
{"author":"郑思肖","content":"大地疮痍痛正新，南归不避雪纷纷。柳边人忆一湖锦，松下僧闲九里云。熟路有缘家易到，空经无字世难闻。菖蒲涧水濯双足，雁荡山巅曝夕曛。","dynasty":"宋代","title":"送僧游西湖归永嘉"}
{"author":"郑思肖","content":"仙药长生不易求，仙山可在海东头。祖龙灭尽诸侯后，徐福却来赢一筹。","dynasty":"宋代","title":"徐福采药图"}
{"author":"郑思肖","content":"谁谓匪人贱，犹怀事贼羞。挺身持大义，正语叱狂酋。名在春逾艳，骨香花不愁。有灵知国事，地下笑王侯。","dynasty":"宋代","title":"追奖"}
{"author":"郑思肖","content":"举头云苍莽，何以喻吾怀。白眼世无偶，青天路可阶。湘兰终恋楚，吴橘不踰淮。龙卧未雷雨，池塘空沸蛙。","dynasty":"宋代","title":"即事八首其一"}
{"author":"郑思肖","content":"倾盖相逢不问谁，知音那肯露心机。一声吹破清秋影，惊散闲云各自飞。","dynasty":"宋代","title":"桓伊三弄图"}
{"author":"郑思肖","content":"晓路云埋拨未开，霜风空老栋梁材。平生不识悲秋事，今日白头何处来。","dynasty":"宋代","title":"逢故人"}
{"author":"郑思肖","content":"曾宴瑶池王母家，瞳方鬓黑脸凝霞。休将甲子来相问，知见蟠桃几度花。","dynasty":"宋代","title":"赠老王道人"}
{"author":"郑思肖","content":"太极之髓日之精，生出天地秋风身。万木摇落百草死，正色与秋争光明。背时独立抱寂寞，心香贞烈透寥廓。至死不变英气多，举头南山高嵯峨。","dynasty":"宋代","title":"菊花歌"}
{"author":"郑思肖","content":"高兴一丝在，清风万古长。不为周吕望，愿似汉严光。天下皆秋雨，山中自夕阳。后来有孺子，终久辨沧浪。","dynasty":"宋代","title":"独钓"}
{"author":"郑思肖","content":"淳祐初年同下生，已经三十七番春。此身虽堕胡尘里，只是三朝天子臣。","dynasty":"宋代","title":"寄同庚友"}
{"author":"郑思肖","content":"怪石蹲身草芥中，错疑猛虎喷腥风。何消重费将军力，只在当头一箭功。","dynasty":"宋代","title":"李广射石虎图"}
{"author":"郑思肖","content":"百岁光阴十过三，故山路梗梦中还。看来身在终为累，悟得心空始是閒。几度踏云归草屋，有时卧雨掩松关。人间转盼皆陈迹，何必长生久驻颜。","dynasty":"宋代","title":"次韵三首其一"}
{"author":"郑思肖","content":"今日樽前忽忆君，为怜秋事又平分。坐来凝睇西风久，过尽天边数片云。","dynasty":"宋代","title":"怀友"}
{"author":"郑思肖","content":"一变太平业，民生若失巢。乏牛耕瘠土，多马坏荒郊。花圃半栽菜，谷田今长茅。幡然欲深隐，远与世相抛。","dynasty":"宋代","title":"郊行即事四首其一"}
{"author":"郑思肖","content":"万事喧喧杂响中，细参巢父意无穷。须还半掬溪边水，方始教君耳不聋。","dynasty":"宋代","title":"巢父洗耳图"}
{"author":"郑思肖","content":"一听茶歌泪即流，更兼风叶响飕飕。不堪满地馀残照，并与新寒合作愁。","dynasty":"宋代","title":"六砺三首"}
{"author":"郑思肖","content":"吾拜鲁公帖，凛然气如生。终身大唐臣，千载名峥嵘。愧彼今之人，兽心蠹天经。","dynasty":"宋代","title":"观颜鲁公帖"}
{"author":"郑思肖","content":"我忆二王血泪垂，一丝正统悬颠危。士卒零落若霜叶，阵前将军今有谁。以舟为国大洋里，万死一生终安归。至痛无声叫不响，皇天皇天知不知。呜呼再歌兮歌孔悲，风雨骤至昼冥迷。","dynasty":"宋代","title":"和文丞相六歌其二"}
{"author":"郑思肖","content":"酒国韶光无际涯，大人境界绝朋侪。生来自有一方地，何待醉终才始埋。","dynasty":"宋代","title":"刘伶荷锸图"}
{"author":"郑思肖","content":"赤脚踏上万佛顶，全身坐断清净境。见大光明遍法界，不见三千大千影。一时八面俱玲珑，诸尘诸相本无踪。色不是色空不空，莹然塞破虚空中。怪见此番寒彻骨，无中弄得光芒出。蓦地省得大年朝，即是正月初一日。","dynasty":"宋代","title":"岁旦登万佛阁观雪"}
{"author":"郑思肖","content":"布衣暖，菜羹香，诗书滋味长。","dynasty":"宋代","title":"隐居谣"}
{"author":"郑思肖","content":"白昼平津涌似雷，尽惊灵物出尘埃。倒翻三尺挥空去，对舞双龙破浪来。","dynasty":"宋代","title":"延平跃剑图"}
{"author":"郑思肖","content":"巉巉岩谷中，尽谓是白石。一见一摩挲，老眼滴寒碧。绝无一点香，苍顶直坚立。当道横黄金，惜哉无人识。","dynasty":"宋代","title":"锦钱馀笑其十四"}
{"author":"郑思肖","content":"秋沁徽之骨亦清，翠光如水漾空明。只图一见此君面，谁更问人閒姓名。","dynasty":"宋代","title":"王子猷看竹图"}
{"author":"郑思肖","content":"此君气节极伟特，令人爱之舍不得。遍造山水有竹处，不问主人识不识。朝朝暮暮看不足，感得碧光透双目。一旦心空忽归去，挺身特立化为玉。","dynasty":"宋代","title":"爱竹歌"}
{"author":"郑思肖","content":"三度桥边伺老仙，始将兵法尽相传。不知蹑足此一计，还出书中第几篇。","dynasty":"宋代","title":"张子房遇黄石公图"}
{"author":"郑思肖","content":"万里和风眼底回，陶陶乐土隔飞埃。暖浮花思春初透，红涨霞纹潮正来。长驻童颜驱老去，不教玄鬓受愁催。举头阊阖手能摸，更欲乘风过九垓。","dynasty":"宋代","title":"醉乡十二首其七"}
{"author":"郑思肖","content":"宋鼎终难问，元酋莫死争。九州俱是泪，一刻不容生。舌在身当贵，心真愿必成。但思湖海上，谁可与斯盟。","dynasty":"宋代","title":"五砺"}
{"author":"郑思肖","content":"头戴烂纱巾，脚踏破鞋底。不知以何道，琮琤宇宙里。或恐是达人，毋乃是痴子。我亦欲问之，面冷似铁鬼。","dynasty":"宋代","title":"锦钱馀笑其七"}
{"author":"郑思肖","content":"五季干戈乱似麻，慵将醒眼阅年华。齁齁一觉华山里，谁问春开几度花。","dynasty":"宋代","title":"陈抟睡图"}
{"author":"郑思肖","content":"姬发誓孟津，集者八百国。当时尽弃商，喜受钜桥粟。独有首阳山，不生周草木。至今插天高，与商无终极。","dynasty":"宋代","title":"十一砺四首其三"}
{"author":"郑思肖","content":"一听茶歌泪即流，更兼风叶响飕飕。不堪满地馀残照，并与新寒合作愁。","dynasty":"宋代","title":"六砺三首"}
{"author":"郑思肖","content":"孙楚匆匆误答时，说来颇与事相违。枕流漱石翻为妙，活弄胸中倒一机。","dynasty":"宋代","title":"孙楚枕流漱石图"}
{"author":"郑思肖","content":"寒结痴阴惨物华，莫将憔悴听胡笳。明年无限风花在，夺得春回是此花。","dynasty":"宋代","title":"梅花"}
{"author":"郑思肖","content":"孙康苦志惜居诸，雪夜无灯兴有馀。冷地白光生破屋，自然开眼见诗书。","dynasty":"宋代","title":"孙康映雪读书图"}
{"author":"郑思肖","content":"盎然非世境，乐意渺无垠。暖骨通仙处，寒冬能幻春。眼空天亦小，心净月逾新。昔者李太白，于兹竟瘗身。","dynasty":"宋代","title":"醉乡十二首其三"}
{"author":"郑思肖","content":"不知今日月，但梦宋山川。","dynasty":"宋代","title":"句"}
{"author":"郑思肖","content":"雁声杳然来，壮心惕然跃。委身坐枯静，飞语讯冥漠。会学屠龙技，岂授龟手药。学成无所用，举世亦错愕。孰云方寸微，天地入笼络。春阔花无边，雨骤云不薄。不齐皋夔肩，当跨孤飞鹤。","dynasty":"宋代","title":"寄萧梅初二首其二"}
{"author":"郑思肖","content":"银汉斜倾玉漏残，钗虫熠熠照清寒。最怜今夜下弦月，一半娑婆树不完。","dynasty":"宋代","title":"绝句十首其七"}
{"author":"郑思肖","content":"赤脚踏上万佛顶，全身坐断清净境。见大光明遍法界，不见三千大千影。一时八面俱玲珑，诸尘诸相本无踪。色不是色空不空，莹然塞破虚空中。怪见此番寒彻骨，无中弄得光芒出。蓦地省得大年朝，即是正月初一日。","dynasty":"宋代","title":"岁旦登万佛阁观雪"}
{"author":"郑思肖","content":"万顷琅玕压碧云，清风幽兴渺无垠。当时首肯说不得，不意相知有此君。","dynasty":"宋代","title":"自题墨竹"}
{"author":"郑思肖","content":"杀气盘空白昼阴，始终不变似精金。直疑碧落三更月，来作将军一片心。","dynasty":"宋代","title":"五忠咏察使姜公"}
{"author":"郑思肖","content":"天地一閒人，孤云自在身。去来心不碍，语默意俱深。山叠千层树，花连四望春。旧年同笑语，今日独登临。","dynasty":"宋代","title":"游观音山怀乡僧贵月溪"}
{"author":"郑思肖","content":"少妇当垆应怪人，陶陶一觉了残更。无情不作如花想，梦见醉乡生月明。","dynasty":"宋代","title":"阮籍醉眠酒家图"}
{"author":"郑思肖","content":"河朔杯多席莫逃，碧筒制酒饮儿曹。雨馀地润南风爽，秋近宵凉北斗高。月下梦归吴苑路，天涯心绕浙江皋。灵均仙后无人怨，谁肯明时赋续骚。","dynasty":"宋代","title":"即事"}
{"author":"郑思肖","content":"语声带咽吐新诗，彻骨衔冤痛不知。报国心惟忧汉贼，读书人肯学胡儿。剑携入手霜三尺，镜挂当胸月一规。终久难磨天理在，匪伊谈笑定时危。","dynasty":"宋代","title":"答"}
{"author":"郑思肖","content":"我忆三宫幸朔方，天颜皴黑鬓发黄。鬼风尖尖割肌肉，惊沙扑损龙衣裳。群黎命死北魔手，世界缺陷苦断肠。小臣翅短飞未得，望破痴眼愁更长。呜呼一歌兮哀以伤，白日无光天荒荒。","dynasty":"宋代","title":"和文丞相六歌"}
{"author":"郑思肖","content":"嗟汝儿女曹，至蠢亦孔丑。面笑心摇摇，欲进乃却走。憨痴弄盲语，捧酒祝鬼寿。伤哉复伤哉，醒眼频搔首。","dynasty":"宋代","title":"十三砺十首其七"}
{"author":"郑思肖","content":"突然出身来，拨却青天转。击破古洪濛，碎作七八片。片片生春风，散作花柳面。面面冷眼笑，何处不相见。","dynasty":"宋代","title":"锦钱馀笑其二十一"}
{"author":"郑思肖","content":"此世但除君父外，不曾别受一人恩。禦寒不藉水为命，去国自同金铸心。","dynasty":"宋代","title":"句"}
{"author":"郑思肖","content":"我有一卷书，仗之以为命。所言非奇辞，教人归于正。昭昭灵台间，生死明于镜。愿为大医王，普治众生病。","dynasty":"宋代","title":"十三砺十首其一"}
{"author":"郑思肖","content":"十九年间堕渺茫，饥来齧雪齿生香。一心只梦飞归国，双眼何曾看见羊。","dynasty":"宋代","title":"苏武牧羊假寐图"}
{"author":"郑思肖","content":"居屋虽不大，终日心闲闲。口诵圣人书，立身仁义间。俯仰无愧怍，兹道诚为难。君子常进德，小人偷自安。","dynasty":"宋代","title":"咏怀三首其二"}
{"author":"郑思肖","content":"一砺二砺至万砺，盟执牛耳血为誓。灵台空莹白于秋，彻底不生乖戾气。眦裂齿碎志恳恳，貉之天性宁踰汶。我生一双霹雳手，终碎此虏为齑粉。天平地成风俗淳，一统永歌胡无人。","dynasty":"宋代","title":"三砺"}
{"author":"郑思肖","content":"五百年方开此山，寒光浮暖湿而乾。明明正是洪濛髓，只恐凡人不肯餐。","dynasty":"宋代","title":"王烈餐石髓图"}
{"author":"郑思肖","content":"斯人岂是饭牛者，浩叹空怀扣角悲。说到漫漫长夜处，南山白石也攒眉。","dynasty":"宋代","title":"宁戚饭牛图"}
{"author":"郑思肖","content":"画眉夫婿客游梁，独理瑶琴山水长。莫上翠楼凭几望，陌头无数碧垂杨。","dynasty":"宋代","title":"闺怨"}
{"author":"郑思肖","content":"谁居此域作生涯，偏许刘伶毕卓家。屋影空空天渺漭，烛光闪闪地横斜。春红软玉颓衣树，秋碧流波漾缬花。接壤或通三岛路，任他苦海事如麻。","dynasty":"宋代","title":"醉乡十二首其六"}
{"author":"郑思肖","content":"汉朝远人来入使，当时公卿短奇计。紫清殿内一朵花，狂风妒春吹落地。命堕穷阴鬼为侣，回首玉皇紫清里。旧愁新愁东海深，黄鹂舌破伤春事。江南绝色天下誇，元贼尽虏归胡沙。或以嫁之鬻伪爵，于飞马背行天涯。年深乐与生子女，情热比翼忘咨嗟。果知礼义不忍去，亦有一死魂还家。德祐百官人稷契，腹饱理学纵横说。尚弃君父从背叛，乃教妻妾学贞烈。男儿或老不晓事，女子正少欲守节。天生至性教不得，时危罕见人中杰。能尽妇道能诲儿，王陵之母王凝妻。世间妇人谁及之，空恨昭君上马时。颜色日老单于死，万里魂归身不归。广寒嫦娥今尘土，应见青冢双泪垂。","dynasty":"宋代","title":"昭君叹"}
{"author":"郑思肖","content":"一朝周处奋英豪，三害皆除岂惮劳。若是不能降自己，纵屠龙虎不为高。","dynasty":"宋代","title":"周处除三害图"}
{"author":"郑思肖","content":"雁足冥冥未报归，此心裂碎有谁知。一怀愤闷心衔苦，两鬓䰐鬖发倒垂。醉后爱歌诸葛表，生来耻读李陵诗。喜吾筋力犹强健，愿为朝廷理乱丝。","dynasty":"宋代","title":"雁足"}
{"author":"郑思肖","content":"嗟汝儿女曹，至蠢亦孔丑。面笑心摇摇，欲进乃却走。憨痴弄盲语，捧酒祝鬼寿。伤哉复伤哉，醒眼频搔首。","dynasty":"宋代","title":"十三砺十首其七"}
{"author":"郑思肖","content":"偶背文明时，万事暗苍莽。诏汝一世人，父亡子焉往。良心油然生，千载垂清响。与道同周流，光明塞穹壤。","dynasty":"宋代","title":"十三砺十首其八"}
{"author":"郑思肖","content":"此心安分即逍遥，无欲何愁外境摇。才有秋毫失中正，一杯水亦不能消。","dynasty":"宋代","title":"鲁攲器图"}
{"author":"郑思肖","content":"晓路云埋拨未开，霜风空老栋梁材。平生不识悲秋事，今日白头何处来。","dynasty":"宋代","title":"逢故人"}
{"author":"郑思肖","content":"举头云苍莽，何以喻吾怀。白眼世无偶，青天路可阶。湘兰终恋楚，吴橘不踰淮。龙卧未雷雨，池塘空沸蛙。","dynasty":"宋代","title":"即事八首其一"}
{"author":"郑思肖","content":"国家今板荡，旧物一微丝。至苦说不得，长怀病似痴。人心危陷阱，天理过蓍龟。赖有二盟在，宁无吐气时。","dynasty":"宋代","title":"十五砺二首其一"}
{"author":"郑思肖","content":"百二山河势莫当，咸阳谁付与高皇。尽嫌嬴政鲍鱼臭，争慕邵平瓜圃香。","dynasty":"宋代","title":"青门种瓜图"}
{"author":"郑思肖","content":"十九人中不数君，当机勇辩独超群。若非末后脱颖出，多得英风泼楚云。","dynasty":"宋代","title":"毛遂脱颖图"}
{"author":"郑思肖","content":"剖破浑沦一壳宽，二仙飞去已云端。须知橘裹封疆别，莫作凡间胜负看。","dynasty":"宋代","title":"巴山橘中图"}
{"author":"郑思肖","content":"郎归犹未到家中，艳语勾春妾面红。叵耐相逢不相识，梅花那肯恋东风。","dynasty":"宋代","title":"秋胡子图"}
{"author":"郑思肖","content":"名士天生磊落才，只耽痛饮罄樽罍。谁传一味解酲法，歌断离骚眼自开。","dynasty":"宋代","title":"王孝伯痛饮读离骚图"}
{"author":"郑思肖","content":"荡尽吴王醉后春，化为颦笑艳精神。当胸一点痛得别，直是妖娆恼杀人。","dynasty":"宋代","title":"西施捧心图"}
{"author":"郑思肖","content":"初上升仙何慷慨，重来衣锦颇从容。男儿意气当如此，透过禹门方是龙。","dynasty":"宋代","title":"司马相如题柱图"}
{"author":"郑思肖","content":"徉狂全性命，守死混樵渔。道否怀才老，心高涉世疏。掌中筹地理，灯下论兵书。愧我非诸葛，何人顾草庐。","dynasty":"宋代","title":"即事八首其四"}
{"author":"郑思肖","content":"突兀高楼落照间，此身迥出俯人寰。客心不逐年华老，诗兴何曾月夜闲。峡水流归天际海，淮云飞度浙中山。杜鹃啼后归舟发，只有春愁满载还。","dynasty":"宋代","title":"怀归"}
{"author":"郑思肖","content":"叫卖没底有，有价不敢道。拾得一块泥，胜如万块宝。如此至鹘突，直是不老草。逢人但点头，好好好好好。","dynasty":"宋代","title":"锦钱馀笑其二十三"}
{"author":"郑思肖","content":"拍马又登程，余酣尚未醒。曙蟾消淡白，秋汉覆空青。江走游龙势，山蟠睡虎形。飘零毋感欢，天地亦浮萍。","dynasty":"宋代","title":"别故人"}
{"author":"郑思肖","content":"太子奢华能几年，尽将春梦付荒烟。错听古调一两拍，空嗅斯文数百篇。","dynasty":"宋代","title":"文选阁图"}
{"author":"郑思肖","content":"天地腥膻社稷隳，万邦赤子病流离。几番曾共秋风语，说得虚空亦泪垂。","dynasty":"宋代","title":"春日偶成五绝其四"}
{"author":"郑思肖","content":"有时业一笑，清于万壑冰。有时吐一语，浊于三月春。所以天地閒，不著如是人。任之波波走，永劫长沉沦。","dynasty":"宋代","title":"锦钱馀笑其一"}
{"author":"郑思肖","content":"我有诗一编，率皆恳切辞。但写肺腑苦，不求言语奇。矢口吐愤气，焉知诗非诗。脆语剪风露，叨叨儿女痴。昂然大丈夫，以身佩安危。何时把杯酒，大笑信双眉。","dynasty":"宋代","title":"题拙作后"}
{"author":"郑思肖","content":"月团片片吐苍烟，破帽笼头手自煎。七椀不妨都吃了，恣开笑口骂群仙。","dynasty":"宋代","title":"卢仝煎茶图"}
{"author":"郑思肖","content":"吾独爱观雪，心与雪同色。清兴匝空朗，或语或时默。李白有狂才，飞笔写无极。惊倒天上人，世间晓不得。","dynasty":"宋代","title":"观雪"}
{"author":"郑思肖","content":"突兀高楼落照间，此身迥出俯人寰。客心不逐年华老，诗兴何曾月夜闲。峡水流归天际海，淮云飞度浙中山。杜鹃啼后归舟发，只有春愁满载还。","dynasty":"宋代","title":"怀归"}
{"author":"郑思肖","content":"老气苍寒松树活，閒情幽淡菊花开。一条古路无人走，还且与人相往来。","dynasty":"宋代","title":"陶渊明三径图"}
{"author":"郑思肖","content":"騣笠毡靴搭护衣，金牌骏马走如飞。十三门里秋光冷，谁梦朝天喝道归。","dynasty":"宋代","title":"绝句十首其八"}
{"author":"郑思肖","content":"素志欲隐去，蜕名辞笔耕。偶值恶劫来，眼界乱纵横。穷北洞窟底，窜出老魔精。被发走如风，四臂狞双睛。面窍喷毒火，直射日月盲。一海人髓酒，五石瓠为觥。鬼鼓遍空响，白气幻长鲸。夜叉发群机，炮炮打玉京。老仙战股立，手扶鳌极撑。昼弑盘古死，紫微贯搀枪。诸天落泪雨，终夜淋漓倾。灿人变丑相，螽目豺狼声。饿虎插翼飞，善类谁能撄。送命纳彼啖，游魂嘈冤情。血冻天下立，赭铁蛀玄虻。雨肥髑髅腥，生菌高于楹。独抱深痛蛰，数与死相争。读史见义事，意气如云生。图穷匕首见，今岂无荆卿。真孤匿山中，今岂无程婴。获得九尾龟，灼纹横庚庚。大宝子传子，垂统无毕程。高声叫乱世，聋瞽豁痼酲。速卸胡儿衫，仙带飘佩珩。身辞陷阴路，火邦即蓬瀛。我秉正直心，明比日更明。豪兴凌高秋，磊落人之英。决当勇于动，持平平不平。手劈虚空开，身提天地行。千妖百裂死，万古一掷赢。独出娑婆外，世界悬空擎。猛飞大山来，突立青峥嵘。劫初第一峰，鬼神不识名。树粲百宝花，石削五色琼。香霏月中髓，碧沁秋痕轻。天上辟新国，以正治八纮。大赦统乾运，平心持道衡。洪福溥无疆，一切命皆亨。下界齐拜舞，笑贺群相迎。愧昔染腥辱，悦今趋义荣。净脱夙骨臭，莹然澄秋泓。正性本不坏，生死通一诚。逆爽殄微尘，王气光太清。犀象怯汉战，草木助晋兵。周勃军左袒，杜甫诗北征。赵祀必不绝，宋礼吾足评。我土我百姓，永劫心不惊。天君坐灵台，誓行前后盟。念念死亦咒，愿宝期必成。口血宁有变，浩劫光晶晶。","dynasty":"宋代","title":"二十砺五百字"}
{"author":"郑思肖","content":"晓路云埋拨未开，霜风空老栋梁材。平生不识悲秋事，今日白头何处来。","dynasty":"宋代","title":"逢故人"}
{"author":"郑思肖","content":"一砺二砺至万砺，盟执牛耳血为誓。灵台空莹白于秋，彻底不生乖戾气。眦裂齿碎志恳恳，貉之天性宁踰汶。我生一双霹雳手，终碎此虏为齑粉。天平地成风俗淳，一统永歌胡无人。","dynasty":"宋代","title":"三砺"}
{"author":"郑思肖","content":"目断秋江欲暮时，天边落叶弄愁飞。翠华幸北平安信，只愿新鸿带得归。","dynasty":"宋代","title":"绝句十首其二"}
{"author":"郑思肖","content":"醉玉颓来欲化仙，一洼和气蔼芳妍。终宵自向华胥去，吏部何曾瓮下眠。","dynasty":"宋代","title":"毕卓瓮间图"}
{"author":"郑思肖","content":"洋洋盈耳间，一派水潺潺。意不随声尽，心应与物闲。宿云穿窦出，飞鸟御风还。却喜无人识，支颐看远山。","dynasty":"宋代","title":"听琴"}
{"author":"郑思肖","content":"御街暂分手，相忆两相望。生意随春动，新诗入梦香。九天饶雨露，一水贯苏杭。地控衣冠会，声名日日彰。","dynasty":"宋代","title":"寄友人"}
{"author":"郑思肖","content":"火德续正统，东南气运昌。雒京都赤帝，鲁史笔天王。八极开清晓，群星避太阳。讴歌今有在，历数永无疆。","dynasty":"宋代","title":"火德"}
{"author":"郑思肖","content":"有怀长不释，一语一酸辛。此地暂胡马，终身只宋民。读书成底事，报国是何人。耻见干戈里，荒城梅又春。","dynasty":"宋代","title":"德祐二年岁旦二首其二"}
{"author":"郑思肖","content":"我生逢叔世，凡事倍辛勤。汉鼎乱犹在，胡笳愁不闻。好花嫌朔雪，回雁避南云。无奈浩然气，临风歌古文。","dynasty":"宋代","title":"我生"}
{"author":"郑思肖","content":"春来频下雪，弥望涨痴阴。无地可容足，有天能见心。峨冠甘虏笠，正语化蛮音。何日得隐去，深山深更深。","dynasty":"宋代","title":"春雪中作寄萧梅初"}
{"author":"郑思肖","content":"天命尚属汉，大夫空美新。三宫犹万里，一念只孤臣。泪尽眼中血，心狂梦里身。勿云今已矣，举首即苍旻。","dynasty":"宋代","title":"写愤四首其一"}
{"author":"郑思肖","content":"未能归赵璧，我不厌干戈。万古青天在，三年白骨多。春风仍岁月，世界自山河。宁忍委国难，飞身入薜萝。","dynasty":"宋代","title":"写愤四首其二"}
{"author":"郑思肖","content":"北虏昔深入，东瓯亦未曾。江山能几战，风雨废诸陵。云尽喜天出，宵残愿日升。苍苍今悔祸，谶应两中兴。","dynasty":"宋代","title":"写愤四首其三"}
{"author":"郑思肖","content":"不信夜不晓，哀哀锁暗颦。铁城蹲败土，锦国涨腥尘。草泣荒宫雨，花羞哨地春。少焉开霁色，四望一时新。","dynasty":"宋代","title":"写愤四首其四"}
{"author":"郑思肖","content":"百二山河势莫当，咸阳谁付与高皇。尽嫌嬴政鲍鱼臭，争慕邵平瓜圃香。","dynasty":"宋代","title":"青门种瓜图"}
{"author":"郑思肖","content":"叫笑舞荒唐，面上生雪霜。一味呵呵笑，赤脚走四方。明月忽见憎，憎我太枯清。我亦骂明月，骂月弄光明。","dynasty":"宋代","title":"锦钱馀笑其十五"}
{"author":"郑思肖","content":"我有一卷书，仗之以为命。所言非奇辞，教人归于正。昭昭灵台间，生死明于镜。愿为大医王，普治众生病。","dynasty":"宋代","title":"十三砺十首其一"}
{"author":"郑思肖","content":"匈奴残破汉封疆，江北江南尽战场。若问生灵谁是主，如今天子又康王。","dynasty":"宋代","title":"匈奴"}
{"author":"郑思肖","content":"癖爱诗书苦未休，肯将俗事挂心头。等閒痛快语言外，那见雨来和麦流。","dynasty":"宋代","title":"高凤读书漂麦图"}
{"author":"郑思肖","content":"秋成田里自人烟，刁斗声中又一年。王莽货泉成底事，东都仍用五铢钱。","dynasty":"宋代","title":"秋成"}
{"author":"郑思肖","content":"赤脚踏上万佛顶，全身坐断清净境。见大光明遍法界，不见三千大千影。一时八面俱玲珑，诸尘诸相本无踪。色不是色空不空，莹然塞破虚空中。怪见此番寒彻骨，无中弄得光芒出。蓦地省得大年朝，即是正月初一日。","dynasty":"宋代","title":"岁旦登万佛阁观雪"}
{"author":"郑思肖","content":"长夜漫漫发浩歌，生民涂炭果如何。中兴车马修攘在，变雅君臣废缺多。赤帜开明新日月，青毡恢拓旧山河。誓崇忠义诛奸逆，田海虽迁志不磨。","dynasty":"宋代","title":"自题大义集后"}
{"author":"郑思肖","content":"有怀长不释，一语一酸辛。此地暂胡马，终身只宋民。读书成底事，报国是何人。耻见干戈里，荒城梅又春。","dynasty":"宋代","title":"德祐二年岁旦二首其二"}
{"author":"郑思肖","content":"朝廷罹祸乱，民物苦颠连。晋帝渡江谶，唐皇幸蜀年。剖云行白日，翻海洗青天。办得大事了，胸中即泰然。","dynasty":"宋代","title":"写愤三首其三"}
{"author":"郑思肖","content":"我所思兮文丞相，英风凛凛照穹壤。失身匍匐草莽间，屡迫以死弥忠壮。虚空可变心不变，吐语铿然金石响。想公骨朽化为土，生树开花亦南向。呜呼五歌兮并悽怆，望公不见愁泱漭。","dynasty":"宋代","title":"和文丞相六歌其五"}
{"author":"郑思肖","content":"东方九夷倭一尔，海水截界自区宇。地形广长数千里，风俗好佛颇富庶。土产甚夥并产马，舶来中国通商旅。徐福庙前秦月寒，犹怨旧时嬴政苦。厥今犬羊贪犹炽，瞠目东望心如虎。驱兵驾海气吞空，势力虽强天弗与。鬼吹黑潮播海翻，雹大于拳密于雨。七千巨舰百万兵，老龙怒取归水府。犬羊发怒与天敌，又谋竭力必于取。已刳江南民髓乾，又行并户抽丁语。凶燄烧眼口竟哑，志士闷闷病如蛊。虽传漳州气燄盛，又闻襄阳已大举。割据固足稍伸气，律以大义竟何补。纵遇圣明过尧舜，毕竟不是亲父母。千语万语只一语，还我大宋旧疆土。曾梦苏武开笑口，云牧羝羊今尽乳。仗节还汉欣欣然，须发尽白心如故。一念精烈无不通，天地为宾我为主。高悬白眼混沌前，那肯以命落尘土。翻身鼓掌一笑时，万古万古万万古。","dynasty":"宋代","title":"元鞑攻日本败北歌"}
{"author":"郑思肖","content":"链就玄玄一块金，朝磨暮写愈精神。先生此墨初无价，不识谁为买墨人。","dynasty":"宋代","title":"吕洞宾卖墨图"}
{"author":"郑思肖","content":"醉歌京华春，行迈心摇摇。孤云未致雨，随风南北飘。王国天地极，斡运四海遥。城中百万户，飞檐插紫霄。倾金买谀噱，仰面气宇骄。不重读书人，研苦坐寂寥。我欲封绿章，天门高岧峣。岂抱浩然气，长年而渔樵。","dynasty":"宋代","title":"古诗三首其二"}
{"author":"郑思肖","content":"攀断龙髯哭不回，鼎湖仙去下民灾。一身肉痛愁销骨，两脸颜枯瘦入腮。誓以匹夫纾国难，艰于乱世取人才。屡曾算至难谋处，裂破肺肝天地哀。","dynasty":"宋代","title":"十二砺"}
{"author":"郑思肖","content":"五百年方开此山，寒光浮暖湿而乾。明明正是洪濛髓，只恐凡人不肯餐。","dynasty":"宋代","title":"王烈餐石髓图"}
{"author":"郑思肖","content":"淳祐初年同下生，已经三十七番春。此身虽堕胡尘里，只是三朝天子臣。","dynasty":"宋代","title":"寄同庚友"}
{"author":"郑思肖","content":"丁丑戊寅岁，黄河两度清。但教大宋在，即是圣人生。亘古理不泯，中天日转明。这番戡定后，世世永休兵。","dynasty":"宋代","title":"黄河清"}
{"author":"郑思肖","content":"我忆母氏兮圣善，劳苦家事手生茧。母后父死十五年，教我育我恩不浅。我虽贫拙志不屈，清气棱棱秋莹骨。至今一粟一缕丝，皆是父母流传物。呜呼四歌兮痛恻恻，皇天后土无终极。","dynasty":"宋代","title":"和文丞相六歌其四"}
{"author":"郑思肖","content":"操得南音类楚囚，早期戮力复神州。须知铁铸忠臣骨，纵作微尘亦不休。","dynasty":"宋代","title":"六砺三首"}
{"author":"郑思肖","content":"澹然无所著，暂走世间尘。罗汉来东土，将军现后身。语香清净法，心苦乱离春。曾得拈花意，纵横变化新。","dynasty":"宋代","title":"赠僧"}
{"author":"郑思肖","content":"高兴一丝在，清风万古长。不为周吕望，愿似汉严光。天下皆秋雨，山中自夕阳。后来有孺子，终久辨沧浪。","dynasty":"宋代","title":"独钓"}
{"author":"郑思肖","content":"死亦乌可已，丹心阐大猷。恭承父母教，用剪国家仇。日破四洲夜，天开六幕秋。终当见行事，不与世同流。","dynasty":"宋代","title":"书前后臣子盟檄后"}
{"author":"郑思肖","content":"钟得至清气，精神欲照人。抱香怀古意，恋国忆前身。空色微开晓，晴光淡弄春。凄凉如怨望，今日有遗民。","dynasty":"宋代","title":"墨兰"}
{"author":"郑思肖","content":"雨晨辉朗霁，一碧湛无垠。草木新容净，林峦远意分。海生东出日，天散北飞云。却喜风犹竞，微凉透夏薰。","dynasty":"宋代","title":"晓晴"}
{"author":"郑思肖","content":"落照开空霁，明霞映水鲜。乾文悬造化，土脉润山川。白满重圆月，青还不翳天。定钟声更彻，通昔喜无眠。","dynasty":"宋代","title":"晚晴"}
{"author":"郑思肖","content":"此心期不变，曾洒血为盟。举世无人识，终年独自行。海中擎日出，天外唤风生。净尽去云雾，重开白昼明。","dynasty":"宋代","title":"此心"}
{"author":"郑思肖","content":"举头云苍莽，何以喻吾怀。白眼世无偶，青天路可阶。湘兰终恋楚，吴橘不踰淮。龙卧未雷雨，池塘空沸蛙。","dynasty":"宋代","title":"即事八首其一"}
{"author":"郑思肖","content":"栖迟破屋下，书史自徜徉。道不嫌清苦，人皆笑独狂。晚花亏雨露，老树惯风霜。莫望阖门北，愁云天外长。","dynasty":"宋代","title":"即事八首其二"}
{"author":"郑思肖","content":"一说乾坤事，无愁鬓亦斑。心飞空阔外，身堕乱离间。日落经何国，归云识故山。凭谁扣冥漠，天道几时还。","dynasty":"宋代","title":"即事八首其三"}
{"author":"郑思肖","content":"徉狂全性命，守死混樵渔。道否怀才老，心高涉世疏。掌中筹地理，灯下论兵书。愧我非诸葛，何人顾草庐。","dynasty":"宋代","title":"即事八首其四"}
{"author":"郑思肖","content":"山川不可望，荒草苦何深。故国英雄泪，终身父母心。清池函莹玉，落日堕圆金。休问愁多少，芳年雪上簪。","dynasty":"宋代","title":"即事八首其五"}
{"author":"郑思肖","content":"薰风吹不透，热恼苦无涯。时异生深恨，云飞动壮怀。醉谈天下事，清坐月中阶。此意有谁解，儿童自听蛙。","dynasty":"宋代","title":"即事八首其六"}
{"author":"郑思肖","content":"大地尽戎马，皇皇奚所之。此身犹梦里，无处问天涯。鸟影惊飞弹，蝉声避过旗。愿言仍旧贯，生死太平时。","dynasty":"宋代","title":"即事八首其七"}
{"author":"郑思肖","content":"独闭衡门坐，无言意极长。赤心怀赵日，绿鬓染吴霜。火正当阳地，风来自午方。连宵验天象，心宿炳明堂。","dynasty":"宋代","title":"即事八首其八"}
{"author":"郑思肖","content":"一襟清气足，此夜岂人寰。醉影松杉下，吟身风露间。秋悬当殿月，云宿近城山。明发骑鲸去，飘然不可攀。","dynasty":"宋代","title":"宿半塘寺"}
{"author":"郑思肖","content":"世道忽翻覆，愁来痛彻心。腥风行杀气，淫雨哭秋阴。虏睨朝廷玺，官空帑藏金。妃嫔今草地，宫髻泪中簪。","dynasty":"宋代","title":"对雨有怀"}
{"author":"郑思肖","content":"冥迷江树外，一鸟破云还。雨雪乾坤变，干戈笔砚闲。命于时不偶，心与道相关。终见二三月，花边展笑颜。","dynasty":"宋代","title":"次韵"}
{"author":"郑思肖","content":"丁丑戊寅岁，黄河两度清。但教大宋在，即是圣人生。亘古理不泯，中天日转明。这番戡定后，世世永休兵。","dynasty":"宋代","title":"黄河清"}
{"author":"郑思肖","content":"一变太平业，民生若失巢。乏牛耕瘠土，多马坏荒郊。花圃半栽菜，谷田今长茅。幡然欲深隐，远与世相抛。","dynasty":"宋代","title":"郊行即事四首其一"}
{"author":"郑思肖","content":"五年前事别，一说泪滂沱。帝业虽迁鼎，人心未倒戈。日光疑白昼，天影愧清波。背立官塘路，风前慷慨歌。","dynasty":"宋代","title":"郊行即事四首其二"}
{"author":"郑思肖","content":"痴立若忘归，欲言还又讷。时危恐戄多，国破繁华歇。黄叶辱吴山，绿芜欺魏阙。两峰流水声，偷哭汉宫月。","dynasty":"宋代","title":"郊行即事四首其三"}
{"author":"郑思肖","content":"独笑或独哭，从人唤作颠。生惟嗜食菜，贫亦耻言钱。清兴游空外，孤愁抱日边。所忧无别念，雁又犯南天。","dynasty":"宋代","title":"遣兴二首其一"}
{"author":"郑思肖","content":"传家曾受易，所得亦良深。今古岂二道，死生惟一心。颠风掀旷野，痴雪厄寒林。不改隐居操，扃门自鼓琴。","dynasty":"宋代","title":"遣兴二首其二"}
{"author":"郑思肖","content":"破得愁城了，仍还太古风。浑然无事国，不与世相通。地迈华胥外，天归混沌中。蠢哉蛮触氏，苦死角英雄。","dynasty":"宋代","title":"醉乡十二首其一"}
{"author":"郑思肖","content":"狂药蜕凡骨，疑来别一州。形骸闲若弃，风壤旷无忧。屡有圣人至，难同恶客游。所交惟陆谞，落魄老菟裘。","dynasty":"宋代","title":"醉乡十二首其二"}
{"author":"郑思肖","content":"盎然非世境，乐意渺无垠。暖骨通仙处，寒冬能幻春。眼空天亦小，心净月逾新。昔者李太白，于兹竟瘗身。","dynasty":"宋代","title":"醉乡十二首其三"}
{"author":"郑思肖","content":"太和国土里，风味极清柔。意外竟忘世，胸中不梦秋。日蒸春气涌，地漾水光流。此即神仙窟，何须更十洲。","dynasty":"宋代","title":"醉乡十二首其四"}
{"author":"郑思肖","content":"独到至乐处，于于自在行。身心全去碍，骨肉若通明。劫外冥天地，空中一死生。却观凡世界，眇尔幻沤轻。","dynasty":"宋代","title":"醉乡十二首其五"}
{"author":"郑思肖","content":"自许志颇大，频歌慷慨辞。攒眉无说处，仰面独行时。豪杰心犹檗，生灵命若丝。当今欲平治，舍我则云谁。","dynasty":"宋代","title":"写愤三首其一"}
{"author":"郑思肖","content":"开眼看不得，愁来只自颠。六年万忧苦，四海一腥膻。叹命巧相值，观时痛可怜。却惭深夜月，犹忍照胡天。","dynasty":"宋代","title":"写愤三首其二"}
{"author":"郑思肖","content":"朝廷罹祸乱，民物苦颠连。晋帝渡江谶，唐皇幸蜀年。剖云行白日，翻海洗青天。办得大事了，胸中即泰然。","dynasty":"宋代","title":"写愤三首其三"}
{"author":"郑思肖","content":"屡问北来者，相传尽不同。三宫在何许，万姓堕愁中。春草活腥绿，雨花啼惨红。人间至微物，今亦怨天公。","dynasty":"宋代","title":"无题五首其一"}
{"author":"郑思肖","content":"自古无兹难，我朝今遇之。小臣惭逆土，大事决成期。劫坏六龙死，天荒万象悲。时哉弗可失，奋发莫迟疑。","dynasty":"宋代","title":"无题五首其二"}
{"author":"郑思肖","content":"一天悽怆事，此恨极难裁。骨纵已成土，心终不肯灰。毒蛇嘘树死，怨鸟哭春哀。处处山东老，悬情汉诏来。","dynasty":"宋代","title":"无题五首其三"}
{"author":"郑思肖","content":"新秧遭水毁，岁事正关情。日没虎狼出，城荒荆棘生。清流不可污，古道竟谁行。阔步独归去，茅檐月自明。","dynasty":"宋代","title":"久雨后郊外独行"}
{"author":"郑思肖","content":"谁谓匪人贱，犹怀事贼羞。挺身持大义，正语叱狂酋。名在春逾艳，骨香花不愁。有灵知国事，地下笑王侯。","dynasty":"宋代","title":"追奖"}
{"author":"郑思肖","content":"愈久愈不变，一忱生死俱。独行天与语，枯坐石为徒。血污衣冠国，冤浮盗贼区。何当洗兵马，终古统炎图。","dynasty":"宋代","title":"一砺"}
{"author":"郑思肖","content":"昔在先皇帝，当阳四十年。文明照天下，俊杰立王前。一自胡兵入，俄惊汉鼎迁。致今人道乱，空谷遁遗贤。","dynasty":"宋代","title":"忆前辈二首其一"}
{"author":"郑思肖","content":"治世衣冠盛，人才极典刑。开心呈日月，吐语走风霆。气象近三代，文章出六经。今焉不可得，四顾一冥冥。","dynasty":"宋代","title":"忆前辈二首其二"}
{"author":"郑思肖","content":"壮怀宁久淹，藏六暂穷櫩。道病人相食，时危笔不铦。哭衰愁里命，笑粲醉中髯。清怪每如是，从教俗士嫌。","dynasty":"宋代","title":"四砺二首"}
{"author":"郑思肖","content":"说杀说不醒，世人良可叹。欣欣从北俗，往往弃南冠。毒露沾肤烂，尖风破骨寒。愿身化作剑，飞去斩楼兰。","dynasty":"宋代","title":"四砺二首其二"}
{"author":"郑思肖","content":"宋鼎终难问，元酋莫死争。九州俱是泪，一刻不容生。舌在身当贵，心真愿必成。但思湖海上，谁可与斯盟。","dynasty":"宋代","title":"五砺"}
{"author":"郑思肖","content":"天生忠义性，习俗岂能移。道在国常在，我知人不知。眼悬尧历象，心醉汉官仪。前日喃喃者，今谁语及斯。","dynasty":"宋代","title":"七砺"}
{"author":"郑思肖","content":"忍死以待旦，蹉跎岁又残。堕身囚陷阱，尽命哭衣冠。月死虚空黑，春枯草木寒。床头雄剑在，白气夜盘盘。","dynasty":"宋代","title":"九砺"}
{"author":"郑思肖","content":"大辱痛于死，含哀吊岁华。叫云声草檄，恋阙梦宣麻。地走人形兽，春开鬼面花。年年北去妇，马上哭琵琶。","dynasty":"宋代","title":"辛巳岁立春作"}
{"author":"郑思肖","content":"朝来一览镜，抱负颇峥嵘。貌古烟霞气，诗新金玉声。郊坰常哭鬼，风雨自鸡鸣。所喜不靴笠，巍冠敝屣行。","dynasty":"宋代","title":"览镜"}
{"author":"郑思肖","content":"一刻积一日，因循忽七年。孰云天道迩，不鉴下民冤。海陆频征战，城池尽变迁。吾君幸何地，数祷紫微垣。","dynasty":"宋代","title":"同"}
{"author":"郑思肖","content":"国家今板荡，旧物一微丝。至苦说不得，长怀病似痴。人心危陷阱，天理过蓍龟。赖有二盟在，宁无吐气时。","dynasty":"宋代","title":"十五砺二首其一"}
{"author":"郑思肖","content":"王畿三辅地，谁信捲风沙。南货北填市，北人南住家。乱招城聚虎，毒入土生蛇。说著未来事，战争宁有涯。","dynasty":"宋代","title":"十五砺二首其二"}
{"author":"郑谷","content":"移舟水溅差差绿，倚槛风摆柄柄香。(风摆一作：风摇)多谢浣纱人未折，雨中留得盖鸳鸯。","dynasty":"唐代","tags":"咏物，荷叶","title":"莲叶"}
{"author":"郑谷","content":"扬子江头杨柳春，杨花愁杀渡江人。数声风笛离亭晚，君向潇湘我向秦。","dynasty":"唐代","tags":"柳树，离别","title":"淮上与友人别"}
{"author":"郑谷","content":"暖戏烟芜锦翼齐，品流应得近山鸡。雨昏青草湖边过，花落黄陵庙里啼。游子乍闻征袖湿，佳人才唱翠眉低。相呼相应湘江阔，苦竹丛深日向西。","dynasty":"唐代","tags":"写鸟，思乡","title":"鹧鸪"}
{"author":"郑谷","content":"清香闻晓莲，水国雨馀天。天气正得所，客心刚悄然。乱兵何日息，故老几人全。此际难消遣，从来未学禅。","dynasty":"唐代","tags":"中秋，写景，抒情","title":"中秋"}
{"author":"郑谷","content":"王孙莫把比蓬蒿，九日枝枝近鬓毛。露湿秋香满池岸，由来不羡瓦松高。","dynasty":"唐代","tags":"咏物，菊花，抒怀","title":"菊"}
{"author":"郑谷","content":"白头波上白头翁，家逐船移浦浦风。(浦浦风一和：浦江风)一尺鲈鱼新钓得，儿孙吹火荻花中。","dynasty":"唐代","tags":"写人，垂钓，生活","title":"淮上渔者"}
{"author":"郑谷","content":"半烟半雨江桥畔，映杏映桃山路中。会得离人无限意，千丝万絮惹春风。","dynasty":"唐代","tags":"写景，抒情，思乡，早教古诗100首","title":"柳"}
{"author":"郑谷","content":"夕阳秋更好，敛敛蕙兰中。极浦明残雨，长天急远鸿。僧窗留半榻，渔舸透疏篷。莫恨清光尽，寒蟾即照空。","dynasty":"唐代","title":"夕阳"}
{"author":"郑谷","content":"闲立春塘烟淡淡，静眠寒苇雨飕飕。渔翁归后汀沙晚，飞下滩头更自由。","dynasty":"唐代","tags":"咏物，写鸟","title":"鹭鸶"}
{"author":"郑谷","content":"画堂帘卷张清宴，含香带雾情无限。春风爱惜未放开，柘枝鼓振红英绽。","dynasty":"唐代","title":"牡丹"}
{"author":"郑谷","content":"三转郎曹自勉旃，莎阶吟步想前贤。未如何逊无佳句，若比冯唐是壮年。捧制名题黄纸尾，约僧心在白云边。乳毛松雪春来好，直夜清闲且学禅。","dynasty":"唐代","title":"省中偶作"}
{"author":"郑谷","content":"凤策联华是国华，春来偶未上仙槎。乡连南渡思菰米，泪滴东风避杏花。吟聒暮莺归庙院，睡消迟日寄僧家。一般情绪应相信，门静莎深树影斜。","dynasty":"唐代","title":"同志顾云下第出京偶有寄勉"}
{"author":"郑谷","content":"日日池边载酒行，黄昏犹自绕黄英。重阳过后频来此，甚觉多情胜薄情。","dynasty":"唐代","title":"菊"}
{"author":"郑谷","content":"诗人公署如山舍，只向阶前便采薇。惊燕拂帘闲睡觉，落花沾砚会餐归。壁看旧记官多达，榜挂明文吏莫违。自说小池栽苇后，雨凉频见鹭鹚飞。","dynasty":"唐代","title":"题汝州从事厅"}
{"author":"郑谷","content":"含香复记言，清秩称当年。点笔非常笔，朝天最近天。家声三相后，公事一人前。诗句江郎伏，书踪甯氏传。风标欺鹭鹤，才力涌沙泉。居僻贫无虑，名高退更坚。渔舟思静泛，僧榻寄闲眠。消息当弥入，丝纶的粲然。依栖常接迹，属和旧盈编。开口人皆信，凄凉是谢毡。","dynasty":"唐代","title":"寄左省张起居"}
{"author":"郑谷","content":"寒步江村折得梅，孤香不肯待春催。满枝尽是愁人泪，莫殢朝来露湿来。","dynasty":"唐代","title":"折得梅"}
{"author":"郑谷","content":"闲披短褐杖山藤，头不是僧心是僧。坐睡觉来清夜半，芭蕉影动道场灯。","dynasty":"唐代","title":"短褐"}
{"author":"郑谷","content":"江天冬暖似花时，上国音尘杳未知。正被虫声喧老耳，今君又借薛能诗。","dynasty":"唐代","title":"借薛尚书集"}
{"author":"郑谷","content":"冷曹孤宦本相宜，山在墙南落照时。洗竹浇莎足公事，一来赢写一联诗。","dynasty":"唐代","title":"小北厅闲题"}
{"author":"郑谷","content":"柳丝牵水杏房红，烟岸人稀草色中。日暮一行高鸟处，依稀合是望春宫。","dynasty":"唐代","title":"乱后灞上"}
{"author":"郑谷","content":"竹巷溪桥天气凉，荷开稻熟村酒香。唯忧野叟相回避，莫道侬家是汉郎。","dynasty":"唐代","title":"郊野戏题"}
{"author":"郑谷","content":"宗人忽惠西山药，四味清新香助茶。爽得心神便骑鹤，何须烧得白朱砂。","dynasty":"唐代","title":"宗人惠四药"}
{"author":"郑谷","content":"远俗只凭淫祀切，多年平子固悠悠。江烟日午无箫鼓，直到如今咏四愁。","dynasty":"唐代","title":"题张衡庙"}
{"author":"郑谷","content":"惊飞失势粉墙高，好个声音好羽毛。小婢不须催柘弹，且从枝上吃樱桃。","dynasty":"唐代","title":"山鸟"}
{"author":"郑谷","content":"古柏间疏篁，清阴在印床。宿郊虔点馔，秋寺静监香。参集行多揖，风仪见即庄。伫闻横擘去，帷集谏书囊。","dynasty":"唐代","title":"寄察院李侍御文炬"}
{"author":"郑谷","content":"才拙道仍孤，无何舍钓徒。班虽沾玉笋，香不近金炉。雨露瞻双阙，烟波隔五湖。唯君应见念，曾共伏青蒲。","dynasty":"唐代","title":"偶怀寄台院孙端公棨"}
{"author":"郑谷","content":"寓直事非轻，宦孤忧且荣。制承黄纸重，词见紫垣清。晓霁庭松色，风和禁漏声。僧携新茗伴，吏扫落花迎。锁印诗心动，垂帘睡思生。粉廊曾试处，石柱昔贤名。来误宫窗燕，啼疑苑树莺。残阳应更好，归促恨严城。","dynasty":"唐代","title":"南宫寓直"}
{"author":"郑谷","content":"握兰将满岁，栽菊伴吟诗。老去慵趋世，朝回独绕篱。递香风细细，浇绿水瀰瀰。只共山僧赏，何当国士移。孤根深有托，微雨正相宜。更待金英发，凭君插一枝。","dynasty":"唐代","title":"恩门小谏雨中乞菊栽"}
{"author":"郑谷","content":"共待辉光夜，翻成黯澹秋。正宜清路望，潜起滴阶愁。棹倚袁宏渚，帘垂庾亮楼。桂无香实落，兰有露花休。玉漏添萧索，金尊阻献酬。明年佳景在，相约向神州。","dynasty":"唐代","title":"荆渚八月十五夜值雨寄同年李屿"}
{"author":"郑谷","content":"篇篇高且真，真为国风陈。澹薄虽师古，纵横得意新。翦裁成几箧，唱和是谁人。华岳题无敌，黄河句绝伦。吟残荔枝雨，咏彻海棠春。李白欺前辈，陶潜仰后尘。难忘嵩室下，不负蜀江滨。属思看山眼，冥搜倚树身。楷模劳梦想，讽诵爽精神。落笔空追怆，曾蒙借斧斤。","dynasty":"唐代","title":"读故许昌薛尚书诗集"}
{"author":"郑谷","content":"何逊兰休握，陶潜柳正垂。官清真塞诏，事简好吟诗。春漏怀丹阙，凉船泛碧伊。已虚西阁位，朝夕凤书追。","dynasty":"唐代","title":"送水部张郎中彦回宰洛阳"}
{"author":"郑谷","content":"可爱咸阳王主簿，穷经尽到昔贤心。登科未足酬多学，执卷犹闻惜寸阴。自与山妻舂斗粟，只凭邻叟典孤琴。我来赊酒相留宿，听我披衣看雪吟。","dynasty":"唐代","title":"赠咸阳王主簿"}
{"author":"郑谷","content":"强插黄花三两枝，还图一醉浸愁眉。半床斜月醉醒后，惆怅多于未醉时。","dynasty":"唐代","title":"重阳夜旅怀"}
{"author":"郑谷","content":"武德门前颢气新，雪融鸳瓦土膏春。夜来梦到宣麻处，草没龙墀不见人。","dynasty":"唐代","title":"壬戌西幸后"}
{"author":"郑谷","content":"多虞难住人稀处，近耗浑无战罢棋。向阙归山俱未得，且沽春酒且吟诗。","dynasty":"唐代","title":"多虞"}
{"author":"郑谷","content":"散赋冗书高且奇，百篇仍有百篇诗。江湖休洒春风泪，十轴香于一桂枝。时无韩柳道难穷，也觉天公不至公。看取年年金榜上，几人才气似扬雄。","dynasty":"唐代","title":"赠杨夔二首"}
{"author":"郑谷","content":"风神何蕴藉，张绪正当年。端简炉香里，濡毫洞案边。饰装无雨备，著述减春眠。旦夕应弥入，银台晓候宣。","dynasty":"唐代","title":"寄左省韦起居序（一作宇）"}
{"author":"郑谷","content":"枯桑河上村，寥落旧田园。少小曾来此，悲凉不可言。访邻多指冢，问路半移原。久歉家僮散，初晴野荠繁。客帆悬极浦，渔网晒危轩。苦涩诗盈箧，荒唐酒满尊。高枝霜果在，幽渚暝禽喧。远霭笼樵响，微烟起烧痕。哀荣孤族分，感激外兄恩。三宿忘归去，圭峰恰对门。","dynasty":"唐代","title":"访姨兄王斌渭口别墅（一本无王斌二字）"}
{"author":"郑谷","content":"王泽尚通津，恩波此日新。深疑一夜雨，宛似五湖春。泛滟翘振鹭，澄清跃紫鳞。翠低孤屿柳，香失半汀蘋。凤辇寻佳境，龙舟命近臣。桂花如入手，愿作从游人。","dynasty":"唐代","title":"乾符丙申岁奉试春涨曲江池"}
{"author":"郑谷","content":"多感京河李丈人，童蒙受教便书绅。文章至竟无功业，名宦由来致苦辛。皎日还应知守道，平生自信解甘贫。孤单所得皆逾分，归种敷溪一亩春。","dynasty":"唐代","title":"谷比（一作卯）岁受同年丈人故川守李侍郎教"}
{"author":"郑谷","content":"减瘦经多难，忧伤集晚年。吟高风过树，坐久夜凉天。旅退惭随众，孤飞怯向前。钓朋蓑叟在，药术衲僧传。鬓秃趋荣路，肠焦鄙盗泉。品徒诚有隔，推唱意何坚。寒地殊知感，秋灯耿不眠。从来甘默尔，自此倍怡然。兰为官须握，蒲因学更编。预愁摇落后，子美笑无毡。","dynasty":"唐代","title":"前寄左省张起居一百言寻蒙唱酬见誉过实却用"}
{"author":"郑谷","content":"传闻殊不定，銮辂几时还。俗易无常性，江清见老颜。夜船归草市，春步上茶山。寨将来相问，儿童竞启关。","dynasty":"唐代","title":"峡中寓止二首其二"}
{"author":"郑谷","content":"自闻东蜀病，唯我独关情。若近长江死，想君胜在生。瘴蒸丹旐湿，灯隔素帷清。冢树僧栽后，新蝉一两声。","dynasty":"唐代","title":"哭进士李洞二首其二"}
{"author":"郑谷","content":"巡礼诸方遍，湘南颇有缘。焚香老山寺，乞食向江船。纱碧笼名画，灯寒照净禅。我来能永日，莲漏滴阶前。","dynasty":"唐代","title":"信美寺岑上人"}
{"author":"郑谷","content":"展转攲孤枕，风帏信寂寥。涨江垂螮蝀，骤雨闹芭蕉。道阻归期晚，年加记性销。故人衰飒尽，相望在行朝。","dynasty":"唐代","title":"蜀中寓止夏日自贻"}
{"author":"郑谷","content":"上国休誇红杏𦫢，深溪自照绿苔矶。一枝低带流莺睡，数片狂和舞蝶飞。堪恨路长移不得，可无人与画将归。手中已有新春桂，多谢烟香更入衣。","dynasty":"唐代","title":"擢第后入蜀经罗村路见海棠盛开偶有题咏"}
{"author":"郑谷","content":"文君手里曙霞生，美号仍闻借蜀城。夺得始知袍更贵，著归方觉昼偏荣。宫花颜色开时丽，池雁毛衣浴后明。礼部郎官人所重，省中别占好窠名。","dynasty":"唐代","title":"锦二首其二"}
{"author":"郑谷","content":"昔年共照松溪影，松折溪荒僧已无。今日重思锦城事，雪销花谢梦何殊。乱离未定身俱老，骚雅全休道甚孤。我拜师门更南去，荔枝春熟向渝泸。","dynasty":"唐代","title":"将之泸郡旅次遂州遇裴晤员外谪居于此话旧凄凉因寄二首其二"}
{"author":"郑谷","content":"夜无多雨晓生尘，草色岚光日日新。蒙顶茶畦千点露，浣花笺纸一溪春。扬雄宅在唯乔木，杜甫台荒绝旧邻。却共海棠花有约，数年留滞不归人。","dynasty":"唐代","title":"蜀中三首其二"}
{"author":"郑谷","content":"渚远江清碧簟纹，小桃花绕薛涛坟。朱桥直指金门路，粉堞高连玉垒云。窗下斲琴翘凤足，波中濯锦散鸥群。子规夜夜啼巴树，不并吴乡楚国闻。","dynasty":"唐代","title":"蜀中三首其三"}
{"author":"郑谷","content":"一脉清泠何所之，萦莎漱藓入僧池。云边野客穷来处，石上寒猿见落时。聚沫绕崖残雪在，迸流穿树堕花随。烟春雨晚闲吟去，不复远寻皇子陂。","dynasty":"唐代","title":"石门山泉"}
{"author":"郑谷","content":"漠漠秦云澹澹天，新年景象入中年。情多最恨花无语，愁破方知酒有权。苔色满墙寻故第，雨声一夜忆春田。衰迟自喜添诗学，更把前题改数联。","dynasty":"唐代","title":"中年"}
{"author":"郑谷","content":"腊雪初晴共举杯，便期携手上春台。高情唯怕酒不满，长逝可悲花正开。晓奠莺啼残漏在，风帏燕觅旧巢来。杜陵芳草年年绿，醉魄吟魂无复回。","dynasty":"唐代","title":"吊故礼部韦员外序"}
{"author":"郑谷","content":"多感京河李丈人，童蒙受教便书绅。文章至竟无功业，名宦由来致苦辛。皎日还应知守道，平生自信解甘贫。孤单所得皆逾分，归种敷溪一亩春。","dynasty":"唐代","title":"谷比"}
{"author":"郑谷","content":"未尝青杏出长安，豪士应疑怕牡丹。秪有退耕耕不得，茫然村落水吹残。","dynasty":"唐代","title":"下第退居二首其二"}
{"author":"郑谷","content":"旧游前事半埃尘，多向林中结净因。一念一炉香火里，后身唯愿似师身。","dynasty":"唐代","title":"忍公小轩二首其二"}
{"author":"郑谷","content":"浓澹芳春满蜀乡，半随风雨断莺肠。浣花溪上堪惆怅，子美无心为发扬。","dynasty":"唐代","title":"蜀中赏海棠"}
{"author":"郑谷","content":"玉阶春冷未催班，暂拂尘衣就笏眠。孤立小心还自笑，梦魂潜绕御炉烟。","dynasty":"唐代","title":"早入谏院二首其一"}
{"author":"郑谷","content":"紫云重叠抱春城，廊下人稀唱漏声。偷得微吟斜倚柱，满衣花露听宫莺。","dynasty":"唐代","title":"早入谏院二首其二"}
{"author":"郑谷","content":"七岁侍行湖外去，岳阳楼上敢题诗。如今寒晚无功业，何以胜任国士知。","dynasty":"唐代","title":"卷末偶题三首其二"}
{"author":"郑谷","content":"一第由来是出身，垂名俱为国风陈。此生若不知骚雅，孤宦如何作近臣。","dynasty":"唐代","title":"卷末偶题三首其三"}
{"author":"郑谷","content":"风骚如线不胜悲，国步多艰即此时。爱日满阶看古集，秪应陶集是吾师。","dynasty":"唐代","title":"读前集二首其二"}
{"author":"郑谷","content":"攲枕高眠日午春，酒酣睡足最闲身。明朝会得穷通理，未必输他马上人。","dynasty":"唐代","title":"欹枕"}
{"author":"郑谷","content":"时无韩柳道难穷，也觉天公不至公。看取年年金榜上，几人才气似扬雄。","dynasty":"唐代","title":"赠杨夔二首其二"}
{"author":"郑谷","content":"高名向已求，古韵古无俦。风月抛兰省，江山复桂州。贤人知止足，中岁便归休。云鹤深相待，公卿不易留。满朝张祖席，半路上仙舟。箧重藏吴画，茶新换越瓯。郡迎红烛宴，寺宿翠岚楼。触目成幽兴，全家是胜游。篷声渔叟雨，苇色鹭鸶秋。久别郊园改，将归里巷修。桑麻胜禄食，节序免乡愁。阳朔花迎棹，崇贤叶满沟。席春欢促膝，檐日暖梳头。道畅应为蝶，时来必问牛。终须康庶品，未爽漱寒流。议在归群望，情难恋自由。小生诚浅拙，早岁便依投。夏课每垂奖，雪天常见忧。远招陪宿直，首荐向公侯。攀送偏挥洒，龙钟志未酬。","dynasty":"唐代","title":"送吏"}
{"author":"郑谷","content":"减瘦经多难，忧伤集晚年。吟高风过树，坐久夜凉天。旅退惭随众，孤飞怯向前。钓朋蓑叟在，药术衲僧传。鬓秃趋荣路，肠焦鄙盗泉。品徒诚有隔，推唱意何坚。寒地殊知感，秋灯耿不眠。从来甘默尔，自此倍怡然。兰为官须握，蒲因学更编。预愁摇落后，子美笑无毡。","dynasty":"唐代","title":"前寄左省张起居一百言寻蒙唱酬见誉过实却用旧韵重荅"}
{"author":"郑谷","content":"闲把罗衣泣凤皇，先朝曾教舞霓裳。春来却羡庭花落，得逐晴风出禁墙。","dynasty":"唐代","title":"相和歌辞长门怨二首其一"}
{"author":"郑谷","content":"流水君恩共不回，杏花争忍埽成堆。残春未必多烟雨，泪滴闲阶长绿苔。","dynasty":"唐代","title":"相和歌辞其二"}
{"author":"郑谷","content":"敷溪南岸掩柴荆，挂却朝衣爱净名。闲得林园栽树法，喜闻儿侄读书声。眠窗日暖添幽梦，步野风清散酒酲。谪去征还何扰扰，片云相伴看衰荣。","dynasty":"唐代","title":"敷溪高士"}
{"author":"郑谷","content":"令节争欢我独闲，荒台尽日向晴山。浑无酒泛金英菊，漫道官趋玉笋班。深愧青莎迎野步，不堪红叶照衰颜。羡君官重多吟兴，醉带南陂落照还。","dynasty":"唐代","title":"九日偶怀寄左省张起居"}
{"author":"郑谷","content":"锦帐名郎重锦科，清宵寓直纵吟哦。冰含玉镜春寒在，粉傅仙闱月色多。视草即应归属望，握兰知道暂经过。流莺百啭和残漏，犹把芳樽藉露莎。","dynasty":"唐代","title":"春夕伴同年礼部赵员外省直"}
{"author":"郑谷","content":"十年五年岐路中，千里万里西复东。匹马愁冲晚村雪，孤舟闷阻春江风。达士由来知道在，昔贤何必哭途穷。闲烹芦笋炊菰米，会向源乡作醉翁。","dynasty":"唐代","title":"倦客"}
{"author":"郑谷","content":"昔年吟醉绕江蓠，爱把渔竿伴鹭鹚。闻说小毫能纵逸，敢凭轻素写幽奇。涓涓浪溅残菱蔓，戛戛风搜折苇枝。得向晓窗闲挂玩，雪蓑烟艇恨无遗。","dynasty":"唐代","title":"温处士能画鹭鹚以四韵换之"}
{"author":"郑谷","content":"欹枕高眠日午春，酒酣睡足最闲身。明朝会得穷通理，未必输他马上人。","dynasty":"唐代","title":"欹枕"}
{"author":"郑谷","content":"承时偷喜负明神，务实那能得庇身。不会苍苍主何事，忍饥多是力耕人。","dynasty":"唐代","title":"偶书"}
{"author":"郑谷","content":"骚雅荒凉我未安，月和馀雪夜吟寒。相门相客应相笑，得句胜于得好官。","dynasty":"唐代","title":"静吟"}
{"author":"郑谷","content":"七子风骚寻失主，五君歌诵久无声。调和雅乐归时正，澄滤颓波到底清。才大始知寰宇窄，吟高何止鬼神惊。叶公好尚浑疏阔，忽见真龙几丧明。","dynasty":"唐代","title":"兵部卢郎中光济借示诗集，以四韵谢之"}
{"author":"郑谷","content":"初升谏署是真仙，浪透桃花恰五年。垂白郎官居座末，著绯人吏立阶前。百寮班列趋丹陛，两掖风清上碧天。从此追飞何处去，金鸾殿与玉堂连。","dynasty":"唐代","title":"贺左省新除韦拾遗"}
{"author":"郑谷","content":"小梅零落雪欺残，浩荡穷愁岂易宽。唯有朗吟偿晚景，且无浓醉厌春寒。高斋每喜追攀近，丽句先忧属和难。十五年前谙苦节，知心不独为同官。","dynasty":"唐代","title":"右省张补阙茂枢同在谏垣连居光德新春赋咏聊以寄怀"}
{"author":"郑谷","content":"何宋清名动粉闱，不才今日偶陈诗。考功岂敢闻题品，水部犹须系挈维。积雪巷深酬唱夜，落花墙隔笑言时。紫垣名士推扬切，为话心孤倍感知。","dynasty":"唐代","title":"右省补阙张茂枢同在谏垣邻居光德迭和篇什…因抒酬寄"}
{"author":"郑谷","content":"曾袖篇章谒长卿，今来附凤事何荣。星临南省陪仙步，春满东朝接珮声。谈笑不拘先后礼，岁寒仍契子孙情。龙墀仗下天街暖，共看圭峰并马行。","dynasty":"唐代","title":"寄职方李员外"}
{"author":"郑谷","content":"如此浮生更别离，可堪长恸送春归。潼江水上杨花雪，刚逐孤舟缭绕飞。","dynasty":"唐代","title":"东蜀春晚"}
{"author":"郑谷","content":"能消永日是摴蒱，坑堑由来似宦途。两掷未终楗橛内，座中何惜为呼卢。","dynasty":"唐代","title":"永日有怀"}
{"author":"郑谷","content":"寺在帝城阴，清虚胜二林。藓侵隋画暗，茶助越瓯深。巢鹤和钟唳，诗僧倚锡吟。烟莎后池水，前迹杳难寻。","dynasty":"唐代","title":"题兴善寺"}
{"author":"郑谷","content":"山半古招提，空林雪月迷。乱流分石上，斜汉在松西。云集寒庵宿，猿先晓磬啼。此心如了了，即此是曹溪。","dynasty":"唐代","title":"宿澄泉兰若"}
{"author":"郑谷","content":"细雨湿萋萋，人稀江日西。春愁肠已断，不在子规啼。","dynasty":"唐代","title":"嘉陵"}
{"author":"郑谷","content":"捧日整朝簪，千官一片心。班趋黄道急，殿接紫宸深。威凤回香扆，新莺啭上林。小松含瑞露，春翠易成阴。","dynasty":"唐代","title":"朝谒"}
{"author":"郑谷","content":"流落夜凄凄，春寒锦浦西。不甘花逐水，可惜雪成泥。病眼嫌灯近，离肠赖酒迷。凭君嘱鹎鵊，莫向五更啼。","dynasty":"唐代","title":"锦浦"}
{"author":"郑谷","content":"万仞白云端，经春雪未残。夏消江峡满，晴照蜀楼寒。造境知僧熟，归林认鹤难。会须朝阙去，只有画图看。","dynasty":"唐代","title":"峨嵋山"}
{"author":"郑谷","content":"孟子有良策，惜哉今已而。徒将心体国，不识道消时。折槛未为切，沈湘何足悲。苍苍无问处，烟雨遍江蓠。","dynasty":"唐代","title":"蜀江有吊"}
{"author":"郑谷","content":"草肥朝牧牛，桑绿晚鸣鸠。列岫檐前见，清泉碓下流。春蔬和雨割，社酒向花篘.引我南陂去，篱边有小舟。","dynasty":"唐代","title":"书村叟壁"}
{"author":"郑谷","content":"前山微有雨，永巷净无尘。牛卧篱阴晚，鸠鸣村意春。时浮应寡合，道在不嫌贫。后径临陂水，菰蒲是切邻。","dynasty":"唐代","title":"题进士王驾郊居"}
{"author":"郑谷","content":"半年奔走颇惊魂，来谒行宫泪眼昏。鸳鹭入朝同待漏，牛羊送日独归村。灞陵散失诗千首，太华凄凉酒一樽。兵革未休无异术，不知何以受君恩。","dynasty":"唐代","title":"奔问三峰寓止近墅"}
{"author":"郑谷","content":"朝直叨居省阁间，由来疏退校安闲。落花夜静宫中漏，微雨春寒廊下班。自扣玄门齐宠辱，从他荣路用机关。孤峰未得深归去，名画偏求水墨山。","dynasty":"唐代","title":"朝直"}
{"author":"郑谷","content":"乱来奔走巴江滨，愁客多于江徼人。朝醉暮醉雪开霁，一枝两枝梅探春。诏书罪己方哀痛，乡县征兵尚苦辛。鬓秃又惊逢献岁，眼前浑不见交亲。","dynasty":"唐代","title":"巴江（时僖宗省方南梁）"}
{"author":"郑谷","content":"都官虽未是名郎，践历曾闻薛许昌。复有李公陪雅躅，岂宜郑子忝馀光。荣为后进趋兰署，喜拂前题在粉墙。他日节旄如可继，不嫌曹冷在中行。","dynasty":"唐代","title":"故许昌薛尚书能尝为都官郎中后数岁故建州…遂赋自贺"}
{"author":"郑谷","content":"桑林摇落渭川西，蓼水瀰瀰接稻泥。幽槛静来渔唱远，暝天寒极雁行低。浊醪最称看山醉，冷句偏宜选竹题。中表人稀离乱后，花时莫惜重相携。","dynasty":"唐代","title":"访题表兄王藻渭上别业"}
{"author":"郑谷","content":"多感京河李丈人，童蒙受教便书绅。文章至竟无功业，名宦由来致苦辛。皎日还应知守道，平生自信解甘贫。孤单所得皆逾分，归种敷溪一亩春。","dynasty":"唐代","title":"谷比岁受同年丈人故川守李侍郎教谕衰晏龙钟益用…自贻"}
{"author":"郑谷","content":"韦曲樊川雨半晴，竹庄花院遍题名。画成烟景垂杨色，滴破春愁压酒声。满野红尘谁得路，连天紫阁独关情。渼陂水色澄于镜，何必沧浪始濯缨。","dynasty":"唐代","title":"郊墅"}
{"author":"郑谷","content":"和烟和雨遮敷水，映竹映村连灞桥。撩乱春风耐寒令，到头赢得杏花娇。","dynasty":"唐代","title":"小桃"}
{"author":"郑谷","content":"马头春向鹿头关，远树平芜一望闲。雪下文君沾酒市，云藏李白读书山。江楼客恨黄梅后，村落人歌紫芋间。堤月桥灯好时景，汉庭无事不征蛮。夜无多雨晓生尘，草色岚光日日新。蒙顶茶畦千点露，浣花笺纸一溪春。扬雄宅在唯乔木，杜甫台荒绝旧邻。却共海棠花有约，数年留滞不归人。渚远江清碧簟纹，小桃花绕薛涛坟。朱桥直指金门路，粉堞高连玉垒云。窗下斫琴翘凤足，波中濯锦散鸥群。子规夜夜啼巴树，不并吴乡楚国闻。","dynasty":"唐代","title":"蜀中三首"}
{"author":"郑谷","content":"石门萝径与天邻，雨桧风篁远近闻。饮涧鹿喧双派水，上楼僧蹋一梯云。孤烟薄暮关城没，远色初晴渭曲分。长欲然香来此宿，北林猿鹤旧同群。","dynasty":"唐代","title":"少华甘露寺"}
{"author":"郑谷","content":"往事悠悠添浩叹，劳生扰扰竟何能。故山岁晚不归去，高塔晴来独自登。林下听经秋苑鹿，江边扫叶夕阳僧。吟馀却起双峰念，曾看庵西瀑布冰。","dynasty":"唐代","title":"慈恩寺偶题"}
{"author":"郑谷","content":"一脉清冷何所之，萦莎漱藓入僧池。云边野客穷来处，石上寒猿见落时。聚沫绕崖残雪在，迸流穿树堕花随。烟春雨晚闲吟去，不复远寻皇子陂。","dynasty":"唐代","title":"石门山泉"}
{"author":"郑谷","content":"千重二华见皇州，望尽凝岚即此楼。细雨不藏秦树色，夕阳空照渭河流。后车宁见前车覆，今日难忘昨日忧。扰扰尘中犹未已，可能疏傅独能休。","dynasty":"唐代","title":"渭阳楼闲望"}
{"author":"郑谷","content":"九陌低迷谁问我，五湖流浪可悲君。著书笑破苏司业，赋咏思齐郑广文。理棹好携三百首，阻风须饮几千分。耒阳江口春山绿，恸哭应寻杜甫坟。","dynasty":"唐代","title":"送田光"}
{"author":"郑谷","content":"得意却思寻旧迹，新衔未切向兰台。吟看秋草出关去，逢见故人随计来。胜地昔年诗板在，清歌几处郡筵开。江湖易有淹留兴，莫待春风落庾梅。","dynasty":"唐代","title":"送进士吴延保及第后南游"}
{"author":"郑谷","content":"失意离愁春不知，到家时是落花时。孤单取事休言命，早晚逢人苦爱诗。度塞风沙归路远，傍河桑柘旧居移。应嗟我又巴江去，游子悠悠听子规。","dynasty":"唐代","title":"送进士王驾下第归蒲中（时行朝在西蜀）"}
{"author":"郑谷","content":"归去宜春春水深，麦秋梅雨过湘阴。乡园几度经狂寇，桑柘谁家有旧林。结绶位卑甘晚达，登龙心在且高吟。灞陵桥上杨花里，酒满芳樽泪满襟。","dynasty":"唐代","title":"作尉鄠郊送进士潘为下第南归"}
{"author":"郑谷","content":"丹霞照上三清路，瑞锦裁成五色毫。波浪不能随世态，鸾凰应得入吾曹。秋山晚水吟情远，雪竹风松醉格高。预想明年腾跃处，龙津春碧浸仙桃。","dynasty":"唐代","title":"送进士韦序赴举"}
{"author":"郑谷","content":"宜烟宜雨又宜风，拂水藏村复间松。移得萧骚从远寺，洗来疏净见前峰。侵阶藓拆春芽迸，绕径莎微夏荫浓。无赖杏花多意绪，数枝穿翠好相容。","dynasty":"唐代","tags":"写景","title":"竹"}
{"author":"郑谷","content":"春风用意匀颜色，销得携觞与赋诗。秾丽最宜新著雨，娇饶全在欲开时。莫愁粉黛临窗懒，梁广丹青点笔迟。朝醉暮吟看不足，羡他蝴蝶宿深枝。","dynasty":"唐代","title":"海棠"}
{"author":"郑谷","content":"下视垂杨拂路尘，双峰石上覆苔文。浓霜满径无红叶，晚日高枝有白云。春砌花飘僧旋扫，寒溪子落鹤先闻。那堪寂寞悲风起，千树深藏李白坟。","dynasty":"唐代","title":"松"}
{"author":"郑谷","content":"漠漠秦云淡淡天，新年景象入中年。情多最恨花无语，愁破方知酒有权。苔色满墙寻故第，雨声一夜忆春田。衰迟自喜添诗学，更把前题改数联。","dynasty":"唐代","tags":"春天，追忆，愁绪","title":"中年"}
{"author":"郑谷","content":"不学梅欺雪，轻红照碧池。小桃新谢后，双燕却来时。香属登龙客，烟笼宿蝶枝。临轩须貌取，风雨易离披。","dynasty":"唐代","title":"杏花"}
{"author":"郑谷","content":"平昔谁相爱，骊山遇贵妃。枉教生处远，愁见摘来稀。晚夺红霞色，晴欺瘴日威。南荒何所恋，为尔即忘归。","dynasty":"唐代","title":"荔枝"}
{"author":"郑谷","content":"池榭惬幽独，狂吟学解嘲。露荷香自在，风竹冷相敲。丧志嫌孤宦，忘机爱澹交。仙山如有分，必拟访三茅。","dynasty":"唐代","title":"池上"}
{"author":"郑谷","content":"江国正寒春信稳，岭头枝上雪飘飘。何言落处堪惆怅，直是开时也寂寥。素艳照尊桃莫比，孤香黏袖李须饶。离人南去肠应断，片片随鞭过楚桥。","dynasty":"唐代","title":"梅"}
{"author":"郑谷","content":"何事文星与酒星，一时钟在李先生。高吟大醉三千首，留著人间伴月明。","dynasty":"唐代","title":"读李白集"}
{"author":"郑谷","content":"仙漏迟迟出建章，宫帘不动透清光。金闱露白新裁诏，画阁春红正试妆。泪滴杯盘何所恨，烬飘兰麝暗和香。多情更有分明处，照得歌尘下燕梁。","dynasty":"唐代","title":"蜡烛"}
{"author":"郑谷","content":"逐胜偷闲向杜陵，爱僧不爱紫衣僧。身为醉客思吟客，官自中丞拜右丞。残月露垂朝阙盖，落花风动宿斋灯。孤单小谏渔舟在，心恋清潭去未能。","dynasty":"唐代","title":"寄献狄右丞"}
{"author":"郑谷","content":"予名初在德门前，屈指年来三十年。自贺孤危终际会，别将流涕感阶缘。止陪鸳鹭居清秩，滥应星辰浼上玄。平昔苦心何所恨，受恩多是旧诗篇。","dynasty":"唐代","title":"转正郎后寄献集贤相公"}
{"author":"郑谷","content":"永巷闲吟一径蒿，轻肥大笑事风骚。烟含紫禁花期近，雪满长安酒价高。失路渐惊前计错，逢僧更念此生劳。十年春泪催衰飒，羞向清流照鬓毛。","dynasty":"唐代","title":"辇下冬暮咏怀"}
{"author":"郑谷","content":"雨向莎阶滴未休，冷光孤恨两悠悠。船中闻雁洞庭宿，床下有蛩长信秋。背照翠帘新洒别，不挑红烬正含愁。萧骚寒竹南窗静，一局闲棋为尔留。","dynasty":"唐代","title":"灯"}
{"author":"郑谷","content":"非才偶忝直文昌，两鬓年深一镜霜。待漏敢辞称小吏，立班犹未出中行。孤吟马迹抛槐陌，远梦渔竿掷苇乡。丞相旧知为学苦，更教何处贡篇章。","dynasty":"唐代","title":"感怀投时相"}
{"author":"郑谷","content":"饮筵博席与心违，野眺春吟更是谁。琴有涧风声转淡，诗无僧字格还卑。恨抛水国荷蓑雨，贫过长安樱笋时。头角俊髦应指笑，权门踪迹独差池。","dynasty":"唐代","title":"自贻"}
{"author":"郑谷","content":"耻将官业竞前途，自爱篇章古不如。一炷香新开道院，数坊人聚避朝车。纵游藉草花垂酒，闲卧临窗燕拂书。唯有明公赏新句，秋风不敢忆鲈鱼。","dynasty":"唐代","title":"献大京兆薛常侍能"}
{"author":"郑谷","content":"平生诗誉更谁过，归老东吴命若何。知己凋零垂白发，故园寥落近沧波。酒醒藓砌花阴转，病起渔舟鹭迹多。深入富春人不见，闲门空掩半庭莎。","dynasty":"唐代","title":"寄赠孙路处士"}
{"author":"郑谷","content":"柳近清明翠缕长，多情右衮不相忘。开缄虽睹新篇丽，破鼻须闻冷酒香。时态懒随人上下，花心甘被蝶分张。朝稀且莫轻春赏，胜事由来在帝乡。","dynasty":"唐代","title":"次韵酬张补阙因寒食见寄之什"}
{"author":"郑谷","content":"喧卑从宦出喧卑，别画能琴又解棋。海上春耕因乱废，年来冬荐得官迟。风中夜犬惊槐巷，月下寒驴啮槿篱。孤散恨无推唱路，耿怀吟得赠君诗。","dynasty":"唐代","title":"赠宗人前公安宰君"}
{"author":"郑谷","content":"令终归故里，末岁道如初。旧友谁为志，清风岂易书。雨坟生野蕨，乡奠钓江鱼。独夜吟还泣，前年伴直庐。","dynasty":"唐代","title":"哭建州李员外频"}
{"author":"郑谷","content":"蔟蔟复悠悠，年年拂漫流。差池伴黄菊，冷淡过清秋。晚带鸣虫急，寒藏宿鹭愁。故溪归不得，凭仗系渔舟。","dynasty":"唐代","title":"蓼花"}
{"author":"郑谷","content":"华省称前任，何惭削一麾。沧洲失孤垒，白发出重围。苦节翻多难，空山自喜归。悠悠清汉上，渔者日相依。","dynasty":"唐代","title":"从叔郎中諴辍自秋曹分符安陆属群盗倡炽流毒…因有寄献"}
{"author":"郑谷","content":"柳丝牵水杏房红，烟岸人稀草色中。日暮一行高鸟处，依稀合是望春宫。","dynasty":"唐代","title":"乱后灞上"}
{"author":"郑谷","content":"减瘦经多难，忧伤集晚年。吟高风过树，坐久夜凉天。旅退惭随众，孤飞怯向前。钓朋蓑叟在，药术衲僧传。鬓秃趋荣路，肠焦鄙盗泉。品徒诚有隔，推唱意何坚。寒地殊知感，秋灯耿不眠。从来甘默尔，自此倍怡然。兰为官须握，蒲因学更编。预愁摇落后，子美笑无毡。","dynasty":"唐代","title":"前寄左省张起居一百言寻蒙唱酬见誉过实却用旧韵重答"}
{"author":"郑谷","content":"旧诗常得在高吟，不奈公心爱苦心。道自琐闱言下振，恩从仙殿对回深。流年渐觉霜欺鬓，至药能教土化金。自拂青萍知有地，斋诚旦夕望为霖。","dynasty":"唐代","title":"谷初忝谏垣今宪长薛公方在西阁知奖隆异以四韵代述荣感"}
{"author":"郑谷","content":"传闻殊不定，銮辂几时还。俗易无常性，江清见老颜。夜船归草市，春步上茶山。寨将来相问，儿童竞启关。","dynasty":"唐代","title":"峡中寓止二首其二"}
{"author":"郑谷","content":"平昔偏知我，司勋张外郎。昨来闻俶扰，忧甚欲颠狂。烟暝搔愁鬓，春阴赖酒乡。江楼倚不得，横笛数声长。","dynasty":"唐代","title":"寄司勋张员外学士"}
{"author":"郑谷","content":"步步景通真，门前众水分。柽萝诸洞合，钟磬上清闻。古木千寻雪，寒山万丈云。终期扫坛级，来事紫阳君。","dynasty":"唐代","title":"终南白鹤观"}
{"author":"郑谷","content":"曾袖篇章谒长卿，今来附凤事何荣。星临南省陪仙步，春满东朝接珮声。谈笑不拘先后礼，岁寒仍契子孙情。龙墀仗下天街暖，共看圭峰并马行。","dynasty":"唐代","title":"寄职方李员外"}
{"author":"郑谷","content":"寻艳复寻香，似闲还似忙。暖烟沈蕙径，微雨宿花房。书幌轻随梦，歌楼误采妆。王孙深属意，绣入舞衣裳。","dynasty":"唐代","title":"赵璘郎中席上赋蝴蝶"}
{"author":"郑谷","content":"暴乱免遗折，森罗贤达名。末郎何所取，叨继外门荣。","dynasty":"唐代","title":"中台五题。石柱（外祖在南宫，七转名曹，镌记皆在）"}
{"author":"郑谷","content":"宜烟宜雨又宜风，拂水藏村复间松。移得萧骚从远寺，洗来疏净见前峰。侵阶藓拆春芽迸，绕径莎微夏荫浓。无赖杏花多意绪，数枝穿翠好相容。","dynasty":"唐代","tags":"写景","title":"竹"}
{"author":"郑谷","content":"叶叶下高梧，端居失所图。乱离时辈少，风月夜吟孤。旧疾衰还有，穷愁醉暂无。秋光如水国，不语理霜须。","dynasty":"唐代","title":"端居"}
{"author":"郑谷","content":"日日池边载酒行，黄昏犹自绕黄英。重阳过后频来此，甚觉多情胜薄情。","dynasty":"唐代","title":"菊"}
{"author":"郑谷","content":"公堂潇洒有林泉，只隔苔墙是渚田。宗党相亲离乱世，春秋闲论战争年。远江惊鹭来池口，绝顶归云过竹边。风雨夜长同一宿，旧游多共忆樊川。","dynasty":"唐代","title":"宗人作尉唐昌官署幽胜而又博学精富得以言谈…留书屋壁"}
{"author":"郑谷","content":"半烟半雨江桥畔，映杏映桃山路中。会得离人无限意，千丝万絮惹春风。","dynasty":"唐代","tags":"写景，抒情，思乡，早教古诗100首","title":"柳"}
{"author":"郑谷","content":"湛湛清江叠叠山，白云白鸟在其间。渔翁醉睡又醒睡，谁道皇天最惜闲。","dynasty":"唐代","title":"浯溪"}
{"author":"郑谷","content":"江湖犹足事，食宿戍鼙喧。久客秋风起，孤舟夜浪翻。乡音离楚水，庙貌入湘源。岸阔凫鹥小，林垂橘柚繁。津官来有意，渔者笑无言。早晚酬僧约，中条有药园。","dynasty":"唐代","title":"远游"}
{"author":"郑谷","content":"夫子道何孤，青云未得途。诗书难舍鲁，山水暂游吴。野绿梅阴重，江春浪势粗。秣陵兵役后，旧业半成芜。","dynasty":"唐代","title":"送举子下第东归"}
{"author":"郑谷","content":"共待辉光夜，翻成黯澹秋。正宜清路望，潜起滴阶愁。棹倚袁宏渚，帘垂庾亮楼。桂无香实落，兰有露花休。玉漏添萧索，金尊阻献酬。明年佳景在，相约向神州。","dynasty":"唐代","title":"荆渚八月十五夜值雨寄同年李屿"}
{"author":"郑谷","content":"草肥朝牧牛，桑绿晚鸣鸠。列岫檐前见，清泉碓下流。春蔬和雨割，社酒向花篘.引我南陂去，篱边有小舟。","dynasty":"唐代","title":"书村叟壁"}
{"author":"郑谷","content":"泪湿孤鸾晓镜昏，近来方解惜青春。杏花杨柳年年好，不忍回看旧写真。","dynasty":"唐代","title":"为人题"}
{"author":"郑谷","content":"妖星沈雨露，和气满京关。上将忠勋立，明君法驾还。顺风调雅乐，夹道序群班。香泛传宣里，尘清指顾间。楼台新紫气，云物旧黄山。晓渭行朝肃，秋郊旷望闲。庙灵安国步，日角动天颜。浩浩升平曲，流歌彻百蛮。","dynasty":"唐代","title":"回銮"}
{"author":"郑谷","content":"乡人来话乱离情，泪滴残阳问楚荆。白社已应无故老，清江依旧绕空城。高秋军旅齐山树，昔日渔家是野营。牢落故居灰烬后，黄花紫蔓上墙生。","dynasty":"唐代","title":"渚宫乱后作"}
{"author":"郑谷","content":"仙步徐徐整羽衣，小仪澄澹转中仪。桦飘红烬趋朝路，兰纵清香宿省时。彩笔烟霞供不足，纶闱鸾凤讶来迟。自怜孤宦谁相念，祷祝空吟一首诗。","dynasty":"唐代","title":"寄同年礼部赵郎中"}
{"author":"郑谷","content":"多感京河李丈人，童蒙受教便书绅。文章至竟无功业，名宦由来致苦辛。皎日还应知守道，平生自信解甘贫。孤单所得皆逾分，归种敷溪一亩春。","dynasty":"唐代","title":"谷比"}
{"author":"郑谷","content":"多病久离索，相寻聊解颜。短墙通御水，疏树出南山。岁月何难老，园林未得还。无门共荣达，孤坐却如闲。","dynasty":"唐代","title":"访题进士孙秦延福南街居"}
{"author":"郑谷","content":"初尘芸阁辞禅阁，却访支郎是老郎。我趣转卑师趣静，数峰秋雪一炉香。","dynasty":"唐代","title":"重访黄神谷策禅者"}
{"author":"郑谷","content":"春亦怯边游，此行风正秋。别离逢雨夜，道路向云州。碛树藏城近，沙河漾日流。将军方破虏，莫惜献良筹。","dynasty":"唐代","title":"送人游边"}
{"author":"郑谷","content":"下视垂杨拂路尘，双峰石上覆苔文。浓霜满径无红叶，晚日高枝有白云。春砌花飘僧旋扫，寒溪子落鹤先闻。那堪寂寞悲风起，千树深藏李白坟。","dynasty":"唐代","title":"松"}
{"author":"郑谷","content":"平生苦节同，旦夕会原东。掩卷斜阳里，看山落木中。星霜今欲老，江海业全空。近日文场内，因君起古风。","dynasty":"唐代","title":"访题进士张乔延兴门外所居"}
{"author":"郑谷","content":"槿坠蓬疏池馆清，日光风绪淡无情。鲈鱼斫鲙输张翰，橘树呼奴羡李衡。十口漂零犹寄食，两川消息未休兵。黄花催促重阳近，何处登高望二京。","dynasty":"唐代","title":"漂泊"}
{"author":"郑谷","content":"展转攲孤枕，风帏信寂寥。涨江垂螮蝀，骤雨闹芭蕉。道阻归期晚，年加记性销。故人衰飒尽，相望在行朝。","dynasty":"唐代","title":"蜀中寓止夏日自贻"}
{"author":"郑谷","content":"宜烟宜雨又宜风，拂水藏村复间松。移得萧骚从远寺，洗来疏净见前峰。侵阶藓拆春芽迸，绕径莎微夏荫浓。无赖杏花多意绪，数枝穿翠好相容。","dynasty":"唐代","tags":"写景","title":"竹"}
{"author":"郑谷","content":"古柏间疏篁，清阴在印床。宿郊虔点馔，秋寺静监香。参集行多揖，风仪见即庄。伫闻横擘去，帷集谏书囊。","dynasty":"唐代","title":"寄察院李侍御文炬"}
{"author":"郑谷","content":"诗人公署如山舍，只向阶前便采薇。惊燕拂帘闲睡觉，落花沾砚会餐归。壁看旧记官多达，榜挂明文吏莫违。自说小池栽苇后，雨凉频见鹭鹚飞。","dynasty":"唐代","title":"题汝州从事厅"}
{"author":"郑谷","content":"昔年吟醉绕江蓠，爱把渔竿伴鹭鹚。闻说小毫能纵逸，敢凭轻素写幽奇。涓涓浪溅残菱蔓，戛戛风搜折苇枝。得向晓窗闲挂玩，雪蓑烟艇恨无遗。","dynasty":"唐代","title":"温处士能画鹭鹚以四韵换之"}
{"author":"郑谷","content":"不归何慰亲，归去旧风尘。洒泪惭关吏，无言对越人。远帆花月夜，微岸水天春。莫便随渔钓，平生已苦辛。","dynasty":"唐代","title":"送进士赵能卿下第南归"}
{"author":"郑谷","content":"暖戏烟芜锦翼齐，品流应得近山鸡。雨昏青草湖边过，花落黄陵庙里啼。游子乍闻征袖湿，佳人才唱翠眉低。相呼相应湘江阔，苦竹丛深日向西。","dynasty":"唐代","tags":"写鸟，思乡","title":"鹧鸪"}
{"author":"郑谷","content":"闲把罗衣泣凤凰，先朝曾教舞霓裳。春来却羡庭花落，得逐晴风出禁墙。流水君恩共不回，杏花争忍扫成堆。残春未必多烟雨，泪滴闲阶长绿苔。","dynasty":"唐代","title":"相和歌辞。长门怨二首"}
{"author":"郑谷","content":"虽近曲江居古寺，旧山终忆九华峰。春来老病厌迎送，剪却牡丹栽野松。","dynasty":"唐代","title":"题慈恩寺默公院"}
{"author":"郑谷","content":"布素豪家定不看，若无文彩入时难。红迷天子帆边日，紫夺星郎帐外兰。春水濯来云雁活，夜机挑处雨灯寒。舞衣转转求新样，不问流离桑柘残。文君手里曙霞生，美号仍闻借蜀城。夺得始知袍更贵，著归方觉昼偏荣。宫花颜色开时丽，池雁毛衣浴后明。礼部郎官人所重，省中别占好窠名。","dynasty":"唐代","title":"锦二首"}
{"author":"郑谷","content":"万仞白云端，经春雪未残。夏消江峡满，晴照蜀楼寒。造境知僧熟，归林认鹤难。会须朝阙去，只有画图看。","dynasty":"唐代","title":"峨嵋山"}
{"author":"郑谷","content":"捧日整朝簪，千官一片心。班趋黄道急，殿接紫宸深。威凤回香扆，新莺啭上林。小松含瑞露，春翠易成阴。","dynasty":"唐代","title":"朝谒"}
{"author":"郑谷","content":"御沟春水绕闲坊，信马归来傍短墙。幽榭名园临紫陌，晚风时带牡丹香。","dynasty":"唐代","title":"街西晚归"}
{"author":"郑谷","content":"香浮玉陛晓辞天，袍拂蒲茸称少年。郎署转曹虽久次，京河亚尹是优贤。纵游云水无公事，贵买琴书有俸钱。今日龙门看松雪，探春明日向平泉。","dynasty":"唐代","title":"驾部郑郎中三十八丈尹贰东周荣加金紫谷以末派…因贺送"}
{"author":"郑谷","content":"减瘦经多难，忧伤集晚年。吟高风过树，坐久夜凉天。旅退惭随众，孤飞怯向前。钓朋蓑叟在，药术衲僧传。鬓秃趋荣路，肠焦鄙盗泉。品徒诚有隔，推唱意何坚。寒地殊知感，秋灯耿不眠。从来甘默尔，自此倍怡然。兰为官须握，蒲因学更编。预愁摇落后，子美笑无毡。","dynasty":"唐代","title":"前寄左省张起居一百言寻蒙唱酬见誉过实却用旧韵重荅"}
{"author":"郑谷","content":"南游曾共游，相别倍相留。行色回灯晓，离声满竹秋。稳眠彭蠡浪，好醉岳阳楼。明日逢佳景，为君成白头。","dynasty":"唐代","title":"赠别"}
{"author":"郑谷","content":"松格一何高，何人号乳毛。霜天寓直夜，愧尔伴闲曹。","dynasty":"唐代","title":"中台五题。乳毛松"}
{"author":"郑谷","content":"三转郎曹自勉旃，莎阶吟步想前贤。未如何逊无佳句，若比冯唐是壮年。捧制名题黄纸尾，约僧心在白云边。乳毛松雪春来好，直夜清闲且学禅。","dynasty":"唐代","title":"省中偶作"}
{"author":"郑谷","content":"昔年吟醉绕江蓠，爱把渔竿伴鹭鹚。闻说小毫能纵逸，敢凭轻素写幽奇。涓涓浪溅残菱蔓，戛戛风搜折苇枝。得向晓窗闲挂玩，雪蓑烟艇恨无遗。","dynasty":"唐代","title":"温处士能画鹭鹚以四韵换之"}
{"author":"郑谷","content":"多虞难住人稀处，近耗浑无战罢棋。向阙归山俱未得，且沽春酒且吟诗。","dynasty":"唐代","title":"多虞"}
{"author":"郑谷","content":"何逊兰休握，陶潜柳正垂。官清真塞诏，事简好吟诗。春漏怀丹阙，凉船泛碧伊。已虚西阁位，朝夕凤书追。","dynasty":"唐代","title":"送水部张郎中彦回宰洛阳"}
{"author":"郑谷","content":"时无韩柳道难穷，也觉天公不至公。看取年年金榜上，几人才气似扬雄。","dynasty":"唐代","title":"赠杨夔二首其二"}
{"author":"郑谷","content":"推琴当酒度春阴，不解谋生只解吟。舞蝶歌莺莫相试，老郎心是老僧心。","dynasty":"唐代","title":"春阴"}
{"author":"郑谷","content":"唐昌树已荒，天意眷文昌。晓入微风起，春时雪满墙。","dynasty":"唐代","title":"中台五题。玉蕊（乱前唐昌观玉蕊最盛）"}
{"author":"郑谷","content":"老作含香客，贫无僦舍钱。神州容寄迹，大尹是同年。密迩都忘倦，乖慵益见怜。雪风花月好，中夜便招延。","dynasty":"唐代","title":"府中寓止寄赵大谏"}
{"author":"郑谷","content":"年去年来来去忙，春寒烟暝渡潇湘。低飞绿岸和梅雨，乱入红楼拣杏梁。闲几砚中窥水浅，落花径里得泥香。千言万语无人会，又逐流莺过短墙。","dynasty":"唐代","title":"燕"}
{"author":"郑谷","content":"江国正寒春信稳，岭头枝上雪飘飘。何言落处堪惆怅，直是开时也寂寥。素艳照尊桃莫比，孤香黏袖李须饶。离人南去肠应断，片片随鞭过楚桥。","dynasty":"唐代","title":"梅"}
{"author":"郑谷","content":"香浮玉陛晓辞天，袍拂蒲茸称少年。郎署转曹虽久次，京河亚尹是优贤。纵游云水无公事，贵买琴书有俸钱。今日龙门看松雪，探春明日向平泉。","dynasty":"唐代","title":"驾部郑郎中三十八丈尹贰东周荣加金紫谷以末派…因贺送"}
{"author":"郑谷","content":"叶叶下高梧，端居失所图。乱离时辈少，风月夜吟孤。旧疾衰还有，穷愁醉暂无。秋光如水国，不语理霜须。","dynasty":"唐代","title":"端居"}
{"author":"郑谷","content":"和烟和雨遮敷水，映竹映村连灞桥。撩乱春风耐寒令，到头赢得杏花娇。","dynasty":"唐代","title":"小桃"}
{"author":"郑谷","content":"敷溪南岸掩柴荆，挂却朝衣爱净名。闲得林园栽树法，喜闻儿侄读书声。眠窗日暖添幽梦，步野风清散酒酲。谪去征还何扰扰，片云相伴看衰荣。","dynasty":"唐代","title":"敷溪高士"}
{"author":"郑谷","content":"何逊兰休握，陶潜柳正垂。官清真塞诏，事简好吟诗。春漏怀丹阙，凉船泛碧伊。已虚西阁位，朝夕凤书追。","dynasty":"唐代","title":"送水部张郎中彦回宰洛阳"}
{"author":"郑谷","content":"紫陌奔驰不暂停，送迎终日在郊坰.年来鬓畔未垂白，雨后江头且蹋青。浮蚁满杯难暂舍，贯珠一曲莫辞听。春风只有九十日，可合花前半日醒。","dynasty":"唐代","title":"自适"}
{"author":"郑谷","content":"饮筵博席与心违，野眺春吟更是谁。琴有涧风声转淡，诗无僧字格还卑。恨抛水国荷蓑雨，贫过长安樱笋时。头角俊髦应指笑，权门踪迹独差池。","dynasty":"唐代","title":"自贻"}
{"author":"郑谷","content":"山半古招提，空林雪月迷。乱流分石上，斜汉在松西。云集寒庵宿，猿先晓磬啼。此心如了了，即此是曹溪。","dynasty":"唐代","title":"宿澄泉兰若"}
{"author":"郑谷","content":"武德门前颢气新，雪融鸳瓦土膏春。夜来梦到宣麻处，草没龙墀不见人。","dynasty":"唐代","title":"壬戌西幸后"}
{"author":"郑谷","content":"入门长恐先师在，香印纱灯似昔年，涧路萦回斋处远，松堂虚豁讲声圆。顷为弟子曾同社，今忝星郎更契缘。顾渚一瓯春有味，中林话旧亦潸然。","dynasty":"唐代","title":"宜春再访芳公言公幽斋写怀叙事，因赋长言"}
{"author":"郑谷","content":"凄凉怀古意，湘浦吊灵均。故国经新岁，扁舟寄病身。山城多晓瘴，泽国少晴春。渐远无相识，青梅独向人。","dynasty":"唐代","title":"南游"}
{"author":"郑谷","content":"漂泊病难任，逢人泪满襟。关东多事日，天末未归心。夜雨荆江涨，春云郢树深。殷勤听渔唱，渐次入吴音。","dynasty":"唐代","title":"江行"}
{"author":"郑谷","content":"乱前看不足，乱后眼偏明。却得蓬蒿力，遮藏见太平。","dynasty":"唐代","title":"中台五题。牡丹"}
{"author":"郑谷","content":"布素豪家定不看，若无文彩入时难。红迷天子帆边日，紫夺星郎帐外兰。春水濯来云雁活，夜机挑处雨灯寒。舞衣转转求新样，不问流离桑柘残。文君手里曙霞生，美号仍闻借蜀城。夺得始知袍更贵，著归方觉昼偏荣。宫花颜色开时丽，池雁毛衣浴后明。礼部郎官人所重，省中别占好窠名。","dynasty":"唐代","title":"锦二首"}
{"author":"郑谷","content":"松溪水色绿于松，每到松溪到暮钟。闲得心源只如此，问禅何必向双峰。旧游前事半埃尘，多向林中结净因。一念一炉香火里，后身唯愿似师身。","dynasty":"唐代","title":"忍公小轩二首"}
{"author":"郑谷","content":"都官虽未是名郎，践历曾闻薛许昌。复有李公陪雅躅，岂宜郑子忝馀光。荣为后进趋兰署，喜拂前题在粉墙。他日节旄如可继，不嫌曹冷在中行。","dynasty":"唐代","title":"故许昌薛尚书能尝为都官郎中后数岁故建州…遂赋自贺"}
{"author":"郑谷","content":"平芜漠漠失楼台，昔日游人乱后来。寥落墙匡春欲暮，烧残官树有花开。","dynasty":"唐代","title":"再经南阳"}
{"author":"郑谷","content":"野色入前轩，翛然琴与尊。画僧依寺壁，栽苇学江村。自酝花前酒，谁敲雪里门。不辞朝谒远，唯要近慈恩。","dynasty":"唐代","title":"题水部李羽员外招国里居"}
{"author":"郑谷","content":"露入庭芜恨已深，热时天下是知音。汗流浃背曾施力，气爽中宵便负心。一片山溪从蠹损，数行文字任尘侵。绿槐阴合清和后，不会何颜又见寻。","dynasty":"唐代","title":"代秋扇词"}
{"author":"郑谷","content":"结茅只约钓鱼台，溅水鸬鹚去又回。春卧瓮边听酒熟，露吟庭际待花开。三江胜景遨游遍，百氏群书讲贯来。国步未安风雅薄，可能高尚掞天才。","dynasty":"唐代","title":"寄赠杨夔处士"}
{"author":"郑谷","content":"喧卑从宦出喧卑，别画能琴又解棋。海上春耕因乱废，年来冬荐得官迟。风中夜犬惊槐巷，月下寒驴啮槿篱。孤散恨无推唱路，耿怀吟得赠君诗。","dynasty":"唐代","title":"赠宗人前公安宰君"}
{"author":"郑谷","content":"赋分多情却自嗟，萧衰未必为年华。睡轻可忍风敲竹，饮散那堪月在花。薄宦因循抛岘首，故人流落向天涯。莺春雁夜长如此，赖是幽居近酒家。","dynasty":"唐代","title":"多情"}
{"author":"郑谷","content":"夜来摇落悲，桑枣半空枝。故国无消息，流年有乱离。霜秦闻雁早，烟渭认帆迟。日暮寒鼙急，边军在雍岐。","dynasty":"唐代","title":"摇落"}
{"author":"郑谷","content":"初尘芸阁辞禅阁，却访支郎是老郎。我趣转卑师趣静，数峰秋雪一炉香。","dynasty":"唐代","title":"重访黄神谷策禅者"}
{"author":"郑谷","content":"多感京河李丈人，童蒙受教便书绅。文章至竟无功业，名宦由来致苦辛。皎日还应知守道，平生自信解甘贫。孤单所得皆逾分，归种敷溪一亩春。","dynasty":"唐代","title":"谷比岁受同年丈人故川守李侍郎教谕衰晏龙钟益用…自贻"}
{"author":"郑谷","content":"相寻喜可知，放锡便论诗。酷爱山兼水，唯应我与师。风雷吟不觉，猿鹤老为期。近辈推栖白，其如趣向卑。","dynasty":"唐代","title":"赠尚颜上人"}
{"author":"郑谷","content":"曾袖篇章谒长卿，今来附凤事何荣。星临南省陪仙步，春满东朝接珮声。谈笑不拘先后礼，岁寒仍契子孙情。龙墀仗下天街暖，共看圭峰并马行。","dynasty":"唐代","title":"寄职方李员外"}
{"author":"郑谷","content":"蓼水菊篱边，新晴有乱蝉。秋光终寂寞，晚醉自留连。野湿禾中露，村闲社后天。题诗满红叶，何必浣花笺。","dynasty":"唐代","title":"郊野"}
{"author":"郑谷","content":"海棠风外独沾巾，襟袖无端惹蜀尘。和暖又逢挑菜日，寂寥未是探花人。不嫌蚁酒冲愁肺，却忆渔蓑覆病身。何事晚来微雨后，锦江春学曲江春。","dynasty":"唐代","title":"蜀中春日"}
{"author":"郑谷","content":"高名向己求，古韵古无俦。风月抛兰省，江山复桂州。贤人知止足，中岁便归休。云鹤深相待，公卿不易留。满朝张祖席，半路上仙舟。箧重藏吴画，茶新换越瓯。郡迎红烛宴，寺宿翠岚楼。触目成幽兴，全家是胜游。篷声渔叟雨，苇色鹭鸶秋。久别郊园改，将归里巷修。桑麻胜禄食，节序免乡愁。阳朔花迎棹，崇贤叶满沟。席春欢促膝，檐日暖梳头。道畅应为蝶，时来必问牛。终须康庶品，未爽漱寒流。议在归群望，情难恋自由。小生诚浅拙，早岁便依投。夏课每垂奖，雪天常见忧。远招陪宿直，首荐向公侯。攀送偏挥洒，龙钟志未酬。","dynasty":"唐代","title":"送吏部曹郎中免官南归"}
{"author":"郑谷","content":"毵毵金蕊扑晴空，举子魂惊落照中。今日老郎犹有恨，昔年相虐十秋风。","dynasty":"唐代","title":"槐花"}
{"author":"郑谷","content":"乱飘僧舍茶烟湿，密洒歌楼酒力微。江上晚来堪画处，渔人披得一蓑归。","dynasty":"唐代","tags":"写雪，写人","title":"雪中偶题"}
{"author":"郑谷","content":"一自王乔放自由，俗人行处懒回头。睡轻旋觉松花堕，舞罢闲听涧水流。羽翼光明欺积雪，风神洒落占高秋。应嫌白鹭无仙骨，长伴渔翁宿苇洲。","dynasty":"唐代","title":"鹤"}
{"author":"郑谷","content":"年去年来来去忙，春寒烟暝渡潇湘。低飞绿岸和梅雨，乱入红楼拣杏梁。闲几砚中窥水浅，落花径里得泥香。千言万语无人会，又逐流莺过短墙。","dynasty":"唐代","title":"燕"}
{"author":"郑谷","content":"背霜南雁不到处，倚棹北人初听时。梅雨满江春草歇，一声声在荔枝枝。","dynasty":"唐代","title":"越鸟"}
{"author":"郑谷","content":"江郡人稀便是村，踏青天气欲黄昏。春愁不破还成醉，衣上泪痕和酒痕。","dynasty":"唐代","title":"寂寞"}
{"author":"郑谷","content":"昔岁曾投贽，关河在左冯。庾公垂顾遇，王粲许从容。首荐叨殊礼，全家寓近封。白楼陪写望，青眼感遭逢。顾念梁间燕，深怜涧底松。岚光莲岳逼，酒味菊花浓。寇难旋移国，漂离几听蛩。半生悲逆旅，二纪间门墉。蜀雪随僧蹋，荆烟逐雁冲。凋零归两鬓，举止失前踪。得事虽甘晚，陈诗未肯慵。迩来趋九仞，又伴赏三峰。栖托情何限，吹嘘意数重。自兹俦侣内，无复叹龙钟。","dynasty":"唐代","title":"叙事感恩上狄右丞"}
{"author":"郑谷","content":"峭仞耸巍巍，晴岚染近畿。孤高不可状，图写尽应非。绝顶神仙会，半空鸾鹤归。云台分远霭，树谷隐斜晖。坠石连村响，狂雷发庙威。气中寒渭阔，影外白楼微。云对莲花落，泉横露掌飞。乳悬危磴滑，樵彻上方稀。淡泊生真趣，逍遥息世机。野花明涧路，春藓涩松围。远洞时闻磬，群僧昼掩扉。他年洗尘骨，香火愿相依。","dynasty":"唐代","title":"华山"}
{"author":"郑谷","content":"南游曾共游，相别倍相留。行色回灯晓，离声满竹秋。稳眠彭蠡浪，好醉岳阳楼。明日逢佳景，为君成白头。","dynasty":"唐代","title":"赠别"}
{"author":"郑谷","content":"寻艳复寻香，似闲还似忙。暖烟沈蕙径，微雨宿花房。书幌轻随梦，歌楼误采妆。王孙深属意，绣入舞衣裳。","dynasty":"唐代","title":"赵璘郎中席上赋蝴蝶"}
{"author":"郑谷","content":"多病久离索，相寻聊解颜。短墙通御水，疏树出南山。岁月何难老，园林未得还。无门共荣达，孤坐却如闲。","dynasty":"唐代","title":"访题进士孙秦延福南街居"}
{"author":"郑谷","content":"寒极放朝天，欣闻半夜宣。时安逢密雪，日晏得高眠。拥褐同休假，吟诗贺有年。坐来幽兴在，松亚小窗前。","dynasty":"唐代","title":"放朝偶作"}
{"author":"郑谷","content":"举世何人肯自知，须逢精鉴定妍媸。若教嫫母临明镜，也道不劳红粉施。","dynasty":"唐代","title":"闲题"}
{"author":"郑谷","content":"松格一何高，何人号乳毛。霜天寓直夜，愧尔伴闲曹。","dynasty":"唐代","title":"中台五题。乳毛松"}
{"author":"郑谷","content":"多感京河李丈人，童蒙受教便书绅。文章至竟无功业，名宦由来致苦辛。皎日还应知守道，平生自信解甘贫。孤单所得皆逾分，归种敷溪一亩春。","dynasty":"唐代","title":"谷比"}
{"author":"郑谷","content":"才拙道仍孤，无何舍钓徒。班虽沾玉笋，香不近金炉。雨露瞻双阙，烟波隔五湖。唯君应见念，曾共伏青蒲。","dynasty":"唐代","title":"偶怀寄台院孙端公棨"}
{"author":"郑谷","content":"末路思前侣，犹为恋故巢。江山多胜境，宾主是贫交。饮舫闲依苇，琴堂雅结茅。夜清僧伴宿，水月在松梢。","dynasty":"唐代","title":"南康郡牧陆肱郎中辟许棠先辈为郡从事，因有寄赠"}
{"author":"郑谷","content":"渚远江清碧簟纹，小桃花绕薛涛坟。朱桥直指金门路，粉堞高连玉垒云。窗下斲琴翘凤足，波中濯锦散鸥群。子规夜夜啼巴树，不并吴乡楚国闻。","dynasty":"唐代","title":"蜀中三首其三"}
{"author":"郑谷","content":"巡礼诸方遍，湘南颇有缘。焚香老山寺，乞食向江船。纱碧笼名画，灯寒照净禅。我来能永日，莲漏滴阶前。","dynasty":"唐代","title":"信美寺岑上人"}
{"author":"郑谷","content":"无著复无求，平生不解愁。鬻蔬贫洁净，中酒病风流。旨趣陶山相，诗篇沈隐侯。小斋江色里，篱柱系渔舟。","dynasty":"唐代","title":"蔡处士"}
{"author":"郑谷","content":"湘水似伊水，湘人非故人。登临独无语，风柳自摇春。","dynasty":"唐代","title":"望湘亭"}
{"author":"郑谷","content":"公堂潇洒有林泉，只隔苔墙是渚田。宗党相亲离乱世，春秋闲论战争年。远江惊鹭来池口，绝顶归云过竹边。风雨夜长同一宿，旧游多共忆樊川。","dynasty":"唐代","title":"宗人作尉唐昌官署幽胜而又博学精富得以言谈…留书屋壁"}
{"author":"郑谷","content":"无著复无求，平生不解愁。鬻蔬贫洁净，中酒病风流。旨趣陶山相，诗篇沈隐侯。小斋江色里，篱柱系渔舟。","dynasty":"唐代","title":"蔡处士"}
{"author":"郑谷","content":"谢病别文昌，仙舟向越乡。贵为金马客，雅称水曹郎。白鹭同孤洁，清波共渺茫。相如词赋外，骚雅趣何长。","dynasty":"唐代","title":"寄前水部贾员外嵩"}
{"author":"郑谷","content":"春云薄薄日辉辉，宫树烟深隔水飞。应为能歌系仙籍，麻姑乞与女真衣。","dynasty":"唐代","title":"黄莺"}
{"author":"郑谷","content":"减瘦经多难，忧伤集晚年。吟高风过树，坐久夜凉天。旅退惭随众，孤飞怯向前。钓朋蓑叟在，药术衲僧传。鬓秃趋荣路，肠焦鄙盗泉。品徒诚有隔，推唱意何坚。寒地殊知感，秋灯耿不眠。从来甘默尔，自此倍怡然。兰为官须握，蒲因学更编。预愁摇落后，子美笑无毡。","dynasty":"唐代","title":"前寄左省张起居一百言寻蒙唱酬见誉过实却用旧韵重答"}
{"author":"郑谷","content":"散赋冗书高且奇，百篇仍有百篇诗。江湖休洒春风泪，十轴香于一桂枝。时无韩柳道难穷，也觉天公不至公。看取年年金榜上，几人才气似扬雄。","dynasty":"唐代","title":"赠杨夔二首"}
{"author":"郑谷","content":"小巧功成雨藓斑，轩车日日扣松关。峨嵋咫尺无人去，却向僧窗看假山。","dynasty":"唐代","title":"七祖院小山"}
{"author":"郑谷","content":"江清如洛汭，寺好似香山。劳倦孤舟里，登临半日间。树凉巢鹤健，岩响语僧闲。更共幽云约，秋随绛帐还。","dynasty":"唐代","title":"舟次通泉精舍"}
{"author":"郑谷","content":"万里念江海，浩然天地秋。风高群木落，夜久数星流。钟绝分宫漏，萤微隔御沟。遥思洞庭上，苇露滴渔舟。","dynasty":"唐代","title":"长安夜坐寄怀湖外嵇处士"}
{"author":"郑谷","content":"展转攲孤枕，风帏信寂寥。涨江垂螮蝀，骤雨闹芭蕉。道阻归期晚，年加记性销。故人衰飒尽，相望在行朝。","dynasty":"唐代","title":"蜀中寓止夏日自贻"}
{"author":"郑谷","content":"离夜闻横笛，可堪吹鹧鸪。雪冤知早晚，雨泣渡江湖。秋树吹黄叶，腊烟垂绿芜。虞翻归有日，莫便哭穷途。","dynasty":"唐代","title":"迁客"}
{"author":"郑谷","content":"上国休夸红杏艳，深溪自照绿苔矶。一枝低带流莺睡，数片狂和舞蝶飞。堪恨路长移不得，可无人与画将归。手中已有新春桂，多谢烟香更入衣。","dynasty":"唐代","title":"擢第后入蜀经罗村，路见海棠盛开偶有题咏"}
{"author":"郑谷","content":"直应归谏署，方肯别山村。勤苦常同业，孤单共感恩。醉披仙鹤氅，吟扣野僧门。梦见君高趣，天凉自灌园。","dynasty":"唐代","title":"次韵和王驾校书结绶见寄之什"}
{"author":"郑谷","content":"簪豸年何久，悬帆兴甚长。江流爱吴越，诗格愈齐梁。竹寺晴吟远，兰洲晚泊香。高闲徒自任，华省待为郎。","dynasty":"唐代","title":"李夷遇侍御久滞水乡因抒寄怀"}
{"author":"郑谷","content":"高名向己求，古韵古无俦。风月抛兰省，江山复桂州。贤人知止足，中岁便归休。云鹤深相待，公卿不易留。满朝张祖席，半路上仙舟。箧重藏吴画，茶新换越瓯。郡迎红烛宴，寺宿翠岚楼。触目成幽兴，全家是胜游。篷声渔叟雨，苇色鹭鸶秋。久别郊园改，将归里巷修。桑麻胜禄食，节序免乡愁。阳朔花迎棹，崇贤叶满沟。席春欢促膝，檐日暖梳头。道畅应为蝶，时来必问牛。终须康庶品，未爽漱寒流。议在归群望，情难恋自由。小生诚浅拙，早岁便依投。夏课每垂奖，雪天常见忧。远招陪宿直，首荐向公侯。攀送偏挥洒，龙钟志未酬。","dynasty":"唐代","title":"送吏部曹郎中免官南归"}
{"author":"郑谷","content":"归去宜春春水深，麦秋梅雨过湘阴。乡园几度经狂寇，桑柘谁家有旧林。结绶位卑甘晚达，登龙心在且高吟。灞陵桥上杨花里，酒满芳樽泪满襟。","dynasty":"唐代","title":"作尉鄠郊送进士潘为下第南归"}
{"author":"郑谷","content":"敷溪南岸掩柴荆，挂却朝衣爱净名。闲得林园栽树法，喜闻儿侄读书声。眠窗日暖添幽梦，步野风清散酒酲。谪去征还何扰扰，片云相伴看衰荣。","dynasty":"唐代","title":"敷溪高士"}
{"author":"郑谷","content":"八月悲风九月霜，蓼花红淡苇条黄。石头城下波摇影，星子湾西云间行。惊散渔家吹短笛，失群征戍锁残阳。故乡闻尔亦惆怅，何况扁舟非故乡。","dynasty":"唐代","title":"雁"}
{"author":"郑谷","content":"小谏升中谏，三年侍玉除。且言无所补，浩叹欲何如。宫阙飞灰烬，嫔嫱落里闾。蓝峰秋更碧，沾洒望銮舆。","dynasty":"唐代","title":"顺动后蓝田偶作（时丙辰初夏月）"}
{"author":"郑谷","content":"所立共寒苦，平生同与游。相看临远水，独自上孤舟。天淡沧浪晚，风悲兰杜秋。前程吟此景，为子上高楼。","dynasty":"唐代","title":"别同志"}
{"author":"郑谷","content":"槿坠蓬疏池馆清，日光风绪淡无情。鲈鱼斫鲙输张翰，橘树呼奴羡李衡。十口漂零犹寄食，两川消息未休兵。黄花催促重阳近，何处登高望二京。","dynasty":"唐代","title":"漂泊"}
{"author":"郑谷","content":"雪初开一径，师忽扣双扉。老大情相近，林泉约共归。忧荣栖省署，孤僻谢朝衣。他夜松堂宿，论诗更入微。","dynasty":"唐代","title":"喜秀上人相访"}
{"author":"郑谷","content":"往事悠悠添浩叹，劳生扰扰竟何能。故山岁晚不归去，高塔晴来独自登。林下听经秋苑鹿，江边扫叶夕阳僧。吟馀却起双峰念，曾看庵西瀑布冰。","dynasty":"唐代","title":"慈恩寺偶题"}
{"author":"郑谷","content":"竹巷溪桥天气凉，荷开稻熟村酒香。唯忧野叟相回避，莫道侬家是汉郎。","dynasty":"唐代","title":"郊野戏题"}
{"author":"郑谷","content":"枯桑河上村，寥落旧田园。少小曾来此，悲凉不可言。访邻多指冢，问路半移原。久歉家僮散，初晴野荠繁。客帆悬极浦，渔网晒危轩。苦涩诗盈箧，荒唐酒满尊。高枝霜果在，幽渚暝禽喧。远霭笼樵响，微烟起烧痕。哀荣孤族分，感激外兄恩。三宿忘归去，圭峰恰对门。","dynasty":"唐代","title":"访姨兄王斌渭口别墅"}
{"author":"郑谷","content":"多病久离索，相寻聊解颜。短墙通御水，疏树出南山。岁月何难老，园林未得还。无门共荣达，孤坐却如闲。","dynasty":"唐代","title":"访题进士孙秦延福南街居"}
{"author":"郑谷","content":"强健宦途何足谓，入微章句更难论。谁知野性真天性，不扣权门扣道门。窥砚晚莺临砌树，迸阶春笋隔篱根。朝回何处消长日，紫阁峰南有旧村。","dynasty":"唐代","title":"自遣"}
{"author":"郑谷","content":"海棠风外独沾巾，襟袖无端惹蜀尘。和暖又逢挑菜日，寂寥未是探花人。不嫌蚁酒冲愁肺，却忆渔蓑覆病身。何事晚来微雨后，锦江春学曲江春。","dynasty":"唐代","title":"蜀中春日"}
{"author":"郑谷","content":"危根瘦尽耸孤峰，珍重江僧好笔踪。得向游人多处画，却胜涧底作真松。","dynasty":"唐代","title":"传经院壁画松"}
{"author":"郑谷","content":"八韵与五字，俱为时所先。幽魂应自慰，李白墓相连。","dynasty":"唐代","title":"吊水部贾员外嵩"}
{"author":"郑谷","content":"退居潇洒寄禅关，高挂朝簪净室间。孤岛虽留双鹤歇，五云争放二龙闲。轻舟共泛花边水，野屐同登竹外山。仙署金闺虚位久，夜清应梦近天颜。","dynasty":"唐代","title":"为户部李郎中与令季端公寓止渠州江寺偶作寄献"}
{"author":"郑谷","content":"乱前看不足，乱后眼偏明。却得蓬蒿力，遮藏见太平。","dynasty":"唐代","title":"中台五题。牡丹"}
{"author":"郑谷","content":"武德门前颢气新，雪融鸳瓦土膏春。夜来梦到宣麻处，草没龙墀不见人。","dynasty":"唐代","title":"壬戌西幸后"}
{"author":"郑谷","content":"露入庭芜恨已深，热时天下是知音。汗流浃背曾施力，气爽中宵便负心。一片山溪从蠹损，数行文字任尘侵。绿槐阴合清和后，不会何颜又见寻。","dynasty":"唐代","title":"代秋扇词"}
{"author":"郑谷","content":"县官清且俭，深谷有人家。一径入寒竹，小桥穿野花。碓喧春涧满，梯倚绿桑斜。自说年来稔，前村酒可赊。","dynasty":"唐代","title":"张谷田舍"}
{"author":"郑谷","content":"日日池边载酒行，黄昏犹自绕黄英。重阳过后频来此，甚觉多情胜薄情。","dynasty":"唐代","title":"菊"}
{"author":"郑谷","content":"闲披短褐杖山藤，头不是僧心是僧。坐睡觉来清夜半，芭蕉影动道场灯。","dynasty":"唐代","title":"短褐"}
{"author":"郑谷","content":"为儒欣出守，上路亦戎装。旧制诗多讽，分忧俗必康。开怀江稻熟，寄信露橙香。郡阁清吟夜，寒星识望郎。","dynasty":"唐代","title":"送祠部曹郎中邺出守洋州"}
{"author":"郑谷","content":"玉阶春冷未催班，暂拂尘衣就笏眠。孤立小心还自笑，梦魂潜绕御炉烟。","dynasty":"唐代","title":"早入谏院二首其一"}
{"author":"郑谷","content":"苦辛垂二纪，擢第却沾裳。春榜到春晚，一家荣一乡。题名登塔喜，醵宴为花忙。好是东归日，高槐蕊半黄。","dynasty":"唐代","title":"贺进士骆用锡登第"}
{"author":"郑谷","content":"漂泊病难任，逢人泪满襟。关东多事日，天末未归心。夜雨荆江涨，春云郢树深。殷勤听渔唱，渐次入吴音。","dynasty":"唐代","title":"江行"}
{"author":"郑谷","content":"迂疏虽可欺，心路甚男儿。薄宦浑无味，平生粗有诗。淡交终不破，孤达晚相宜。直夜花前唤，朝寒雪里追。竹声输我听，茶格共僧知。景物还多感，情怀偶不卑。溪莺喧午寝，山蕨止春饥。险事销肠酒，清欢敌手棋。香锄抛药圃，烟艇忆莎陂。自许亨途在，儒纲复振时。","dynasty":"唐代","title":"咏怀"}
{"author":"郑谷","content":"春云薄薄日辉辉，宫树烟深隔水飞。应为能歌系仙籍，麻姑乞与女真衣。","dynasty":"唐代","title":"黄莺"}
{"author":"郑谷","content":"张生故国三千里，知者唯应杜紫微。君有君恩秋后叶，可能更羡谢玄晖。","dynasty":"唐代","title":"高蟾先辈以诗笔相示抒成寄酬"}
{"author":"郑谷","content":"二京曾见画图中，数本芳菲色不同。孤棹今来巴徼外，一枝烟雨思无穷。夜郎城近含香瘴，杜宇巢低起暝风。肠断渝泸霜霰薄，不教叶似灞陵红。","dynasty":"唐代","title":"荔枝树"}
{"author":"郑谷","content":"杳杳渔舟破暝烟，疏疏芦苇旧江天。那堪流落逢摇落，可得潸然是偶然。万顷白波迷宿鹭，一林黄叶送残蝉。兵车未息年华促，早晚闲吟向浐川。","dynasty":"唐代","title":"江际"}
{"author":"郑谷","content":"翠岚迎步兴何长，笑领渔翁入醉乡。日暮渚田微雨后，鹭鹚闲暇稻花香。","dynasty":"唐代","title":"野步"}
{"author":"郑谷","content":"搢绅奔避复沦亡，消息春来到水乡。屈指故人能几许，月明花好更悲凉。","dynasty":"唐代","title":"黯然"}
{"author":"郑谷","content":"遮莫江头柳色遮，日浓莺睡一枝斜。女郎折得殷勤看，道是春风及第花。","dynasty":"唐代","title":"曲江红杏"}
{"author":"郑谷","content":"减瘦经多难，忧伤集晚年。吟高风过树，坐久夜凉天。旅退惭随众，孤飞怯向前。钓朋蓑叟在，药术衲僧传。鬓秃趋荣路，肠焦鄙盗泉。品徒诚有隔，推唱意何坚。寒地殊知感，秋灯耿不眠。从来甘默尔，自此倍怡然。兰为官须握，蒲因学更编。预愁摇落后，子美笑无毡。","dynasty":"唐代","title":"前寄左省张起居一百言寻蒙唱酬见誉过实却用旧韵重答"}
{"author":"郑谷","content":"乖慵居竹里，凉冷卧池东。一霎芰荷雨，几回帘幕风。远僧来扣寂，小吏笑书空。衰鬓霜供白，愁颜酒借红。扇轻摇鹭羽，屏古画渔翁。自得无端趣，琴棋舫子中。","dynasty":"唐代","title":"乖慵"}
{"author":"郑谷","content":"夫子道何孤，青云未得途。诗书难舍鲁，山水暂游吴。野绿梅阴重，江春浪势粗。秣陵兵役后，旧业半成芜。","dynasty":"唐代","title":"送举子下第东归"}
{"author":"郑谷","content":"旧诗常得在高吟，不奈公心爱苦心。道自琐闱言下振，恩从仙殿对回深。流年渐觉霜欺鬓，至药能教土化金。自拂青萍知有地，斋诚旦夕望为霖。","dynasty":"唐代","title":"谷初忝谏垣今宪长薛公方在西阁知奖隆异以四韵代述荣感"}
{"author":"郑谷","content":"流水歌声共不回，去年天气旧亭台。梁尘寂寞燕归去，黄蜀葵花一朵开。","dynasty":"唐代","title":"和知己秋日伤怀"}
{"author":"郑谷","content":"谁解登高问上玄，谪仙何事谪诗仙，云遮列宿离华省，树荫澄江入野船。黄鸟晚啼愁瘴雨，青梅早落中蛮烟。不知几首南行曲，留与巴儿万古传。昔年共照松溪影，松折溪荒僧已无。今日重思锦城事，雪销花谢梦何殊。乱离未定身俱老，骚雅全休道甚孤。我拜师门更南去，荔枝春熟向渝泸。","dynasty":"唐代","title":"将之泸郡旅次遂州遇裴晤员外谪居于此话旧凄凉因寄二首"}
{"author":"郑谷","content":"所向明知是暗投，两行清泪语前流。云横新塞遮秦甸，花落空山入阆州。不忿黄鹂惊晓梦，唯应杜宇信春愁。梅黄麦绿无归处，可得漂漂爱浪游。","dynasty":"唐代","title":"游蜀（一作蜀中春暮）"}
{"author":"郑谷","content":"强健宦途何足谓，入微章句更难论。谁知野性真天性，不扣权门扣道门。窥砚晚莺临砌树，迸阶春笋隔篱根。朝回何处消长日，紫阁峰南有旧村。","dynasty":"唐代","title":"自遣"}
{"author":"郑谷","content":"八月悲风九月霜，蓼花红淡苇条黄。石头城下波摇影，星子湾西云间行。惊散渔家吹短笛，失群征戍锁残阳。故乡闻尔亦惆怅，何况扁舟非故乡。","dynasty":"唐代","title":"雁"}
{"author":"郑谷","content":"泪湿孤鸾晓镜昏，近来方解惜青春。杏花杨柳年年好，不忍回看旧写真。","dynasty":"唐代","title":"为人题"}
{"author":"郑谷","content":"平芜漠漠失楼台，昔日游人乱后来。寥落墙匡春欲暮，烧残官树有花开。","dynasty":"唐代","title":"再经南阳"}
{"author":"郑谷","content":"推琴当酒度春阴，不解谋生只解吟。舞蝶歌莺莫相试，老郎心是老僧心。","dynasty":"唐代","title":"春阴"}
{"author":"郑谷","content":"村落清明近，秋千稚女夸。春阴妨柳絮，月黑见梨花。白鸟窥鱼网，青帘认酒家。幽栖虽自适，交友在京华。","dynasty":"唐代","title":"旅寓洛南村舍"}
{"author":"郑谷","content":"赞善贤相后，家藏名画多。留心于绘素，得事在烟波。属兴同吟咏，成功更琢磨。爱予风雪句，幽绝写渔蓑。","dynasty":"唐代","title":"予尝有雪景一绝为人所讽吟段赞善小笔精微…诗谢之"}
{"author":"郑谷","content":"韦杜八九月，亭台高下风。独来新霁后，闲步澹烟中。荷密连池绿，柿繁和叶红。主人贪贵达，清境属邻翁。","dynasty":"唐代","title":"游贵侯城南林墅"}
{"author":"郑谷","content":"青衿离白社，朱绶始言归。此去应多羡，初心尽不违。江帆和日落，越鸟近乡飞。一路春风里，杨花雪满衣。","dynasty":"唐代","title":"送徐涣端公南归"}
{"author":"郑谷","content":"闲把罗衣泣凤凰，先朝曾教舞霓裳。春来却羡庭花落，得逐晴风出禁墙。流水君恩共不回，杏花争忍扫成堆。残春未必多烟雨，泪滴闲阶长绿苔。","dynasty":"唐代","title":"相和歌辞。长门怨二首"}
{"author":"郑谷","content":"湘水似伊水，湘人非故人。登临独无语，风柳自摇春。","dynasty":"唐代","title":"望湘亭"}
{"author":"郑谷","content":"落第春相困，无心惜落花。荆山归不得，归得亦无家。","dynasty":"唐代","title":"闷题"}
{"author":"郑谷","content":"灞岸草萋萋，离觞我独携。流年俱老大，失意又东西。晓楚山云满，春吴水树低。到家梅雨歇，犹有子规啼。","dynasty":"唐代","title":"送进士卢棨东归"}
{"author":"郑谷","content":"如何抛锦帐，莲府对莲峰。旧有云霞约，暂留鹓鹭踪。敷溪秋雪岸，树谷夕阳钟。尽入新吟境，归朝兴莫慵。","dynasty":"唐代","title":"送司封从叔员外徼赴华州裴尚书均辟"}
{"author":"郑谷","content":"县官清且俭，深谷有人家。一径入寒竹，小桥穿野花。碓喧春涧满，梯倚绿桑斜。自说年来稔，前村酒可赊。","dynasty":"唐代","title":"张谷田舍"}
{"author":"郑谷","content":"江城无宿雪，风物易为春。酒美消磨日，梅香著莫人。老吟穷景象，多难损精神。渐有还京望，绵州减战尘。","dynasty":"唐代","title":"梓潼岁暮"}
{"author":"郑谷","content":"相近复相寻，山僧与水禽。烟蓑春钓静，雪屋夜棋深。雅道谁开口，时风未醒心。溪光何以报，只有醉和吟。","dynasty":"唐代","title":"郊园"}
{"author":"郑谷","content":"花月楼台近九衢，清歌一曲倒金壶。座中亦有江南客，莫向春风唱鹧鸪。","dynasty":"唐代","title":"席上贻歌者"}
{"author":"郑谷","content":"奔避投人远，漂离易感恩。愁髯霜飒飒，病眼泪昏昏。孤馆秋声树，寒江落照村。更闻归路绝，新寨截荆门。","dynasty":"唐代","title":"奔避"}
{"author":"郑谷","content":"每思闻净话，雨夜对禅床。未得重相见，秋灯照影堂。孤云终负约，薄宦转堪伤。梦绕长松塔，遥焚一炷香。","dynasty":"唐代","title":"谷自乱离之后在西蜀半纪之馀多寓止精舍…四韵以吊之"}
{"author":"郑谷","content":"年来还未上丹梯，且著渔蓑谢故溪。落尽梨花春又了，破篱残雨晚莺啼。未尝青杏出长安，豪士应疑怕牡丹。只有退耕耕不得，茫然村落水吹残。","dynasty":"唐代","title":"下第退居二首"}
{"author":"郑谷","content":"水天春暗暮寒浓，船闭篷窗细雨中。闻道渔家酒初熟，晚来翻喜打头风。","dynasty":"唐代","title":"江上阻风"}
{"author":"郑谷","content":"小巧功成雨藓斑，轩车日日扣松关。峨嵋咫尺无人去，却向僧窗看假山。","dynasty":"唐代","title":"七祖院小山"}
{"author":"郑谷","content":"玉阶春冷未催班，暂拂尘衣就笏眠。孤立小心还自笑，梦魂潜绕御炉烟。紫云重叠抱春城，廊下人稀唱漏声。偷得微吟斜倚柱，满衣花露听宫莺。","dynasty":"唐代","title":"早入谏院二首"}
{"author":"郑谷","content":"浓淡芳春满蜀乡，半随风雨断莺肠。浣花溪上堪惆怅，子美无心为发扬。","dynasty":"唐代","title":"蜀中赏海棠"}
{"author":"郑谷","content":"竹院松廊分数派，不空清泚亦逶迤。落花相逐去何处，幽鹭独来无限时。洗钵老僧临岸久，钓鱼闲客卷纶迟。晚晴一片连莎绿，悔与沧浪有旧期。","dynasty":"唐代","title":"水（西蜀净众寺五题）"}
{"author":"郑谷","content":"布素豪家定不看，若无文彩入时难。红迷天子帆边日，紫夺星郎帐外兰。春水濯来云雁活，夜机挑处雨灯寒。舞衣转转求新样，不问流离桑柘残。文君手里曙霞生，美号仍闻借蜀城。夺得始知袍更贵，著归方觉昼偏荣。宫花颜色开时丽，池雁毛衣浴后明。礼部郎官人所重，省中别占好窠名。","dynasty":"唐代","title":"锦二首"}
{"author":"郑谷","content":"公堂潇洒有林泉，只隔苔墙是渚田。宗党相亲离乱世，春秋闲论战争年。远江惊鹭来池口，绝顶归云过竹边。风雨夜长同一宿，旧游多共忆樊川。","dynasty":"唐代","title":"宗人作尉唐昌官署幽胜而又博学精富得以言谈…留书屋壁"}
{"author":"郑谷","content":"江天梅雨湿江蓠，到处烟香是此时。苦竹岭无归去日，海棠花落旧栖枝。春宵思极兰灯暗，晓月啼多锦幕垂。唯有佳人忆南国，殷勤为尔唱愁词。","dynasty":"唐代","title":"侯家鹧鸪"}
{"author":"郑谷","content":"卢郎到处觉风生，蜀郡留连亚相情。乱后江山悲庾信，夜来烟月属袁宏。梦归兰省寒星动，吟向莎洲宿鹭惊。未脱白衣头半白，叨陪属和倍为荣。","dynasty":"唐代","title":"次韵和礼部卢侍郎江上秋夕寓怀"}
{"author":"郑谷","content":"一卷疏芜一百篇，名成未敢暂忘筌。何如海日生残夜，一句能令万古传。七岁侍行湖外去，岳阳楼上敢题诗。如今寒晚无功业，何以胜任国士知。一第由来是出身，垂名俱为国风陈。此生若不知骚雅，孤宦如何作近臣。","dynasty":"唐代","title":"卷末偶题三首"}
{"author":"郑谷","content":"露入庭芜恨已深，热时天下是知音。汗流浃背曾施力，气爽中宵便负心。一片山溪从蠹损，数行文字任尘侵。绿槐阴合清和后，不会何颜又见寻。","dynasty":"唐代","title":"代秋扇词"}
{"author":"郑谷","content":"为郡东吴只饮冰，琐闱频降凤书征。随行已有朱衣吏，伴直多招紫阁僧。窗下调琴鸣远水，帘前睡鹤背秋灯。苇陂竹坞情无限，闲话毗陵问杜陵。","dynasty":"唐代","title":"献制诰杨舍人"}
{"author":"郑谷","content":"官舍种莎僧对榻，生涯如在旧山贫。酒醒草檄闻残漏，花落移厨送晚春。水墨画松清睡眼，云霞仙氅挂吟身。霜台伏首思归切，莫把渔竿逐逸人。","dynasty":"唐代","title":"所知从事近藩偶有怀寄"}
{"author":"郑谷","content":"赋分多情却自嗟，萧衰未必为年华。睡轻可忍风敲竹，饮散那堪月在花。薄宦因循抛岘首，故人流落向天涯。莺春雁夜长如此，赖是幽居近酒家。","dynasty":"唐代","title":"多情"}
{"author":"郑谷","content":"蔟蔟新英摘露光，小江园里火煎尝。吴僧漫说鸦山好，蜀叟休夸鸟觜香。合座半瓯轻泛绿，开缄数片浅含黄。鹿门病客不归去，酒渴更知春味长。","dynasty":"唐代","title":"峡中尝茶"}
{"author":"郑谷","content":"旧斋松老别多年，香社人稀丧乱间。出寺只知趋内殿，闭门长似在深山。卧听秦树秋钟断，吟想荆江夕鸟还。唯恐兴来飞锡去，老郎无路更追攀。","dynasty":"唐代","title":"次韵和秀上人长安寺居言怀寄渚宫禅者"}
{"author":"郑谷","content":"海棠风外独沾巾，襟袖无端惹蜀尘。和暖又逢挑菜日，寂寥未是探花人。不嫌蚁酒冲愁肺，却忆渔蓑覆病身。何事晚来微雨后，锦江春学曲江春。","dynasty":"唐代","title":"蜀中春日"}
{"author":"郑谷","content":"石城昔为莫愁乡，莫愁魂散石城荒。江人依旧棹舴艋，江岸还飞双鸳鸯。帆去帆来风浩渺，花开花落春悲凉。烟浓草远望不尽，千古汉阳闲夕阳。","dynasty":"唐代","title":"石城"}
{"author":"郑谷","content":"九派迢迢九月残，舟人相语且相宽。村逢好处嫌风便，酒到醒来觉夜寒。蓼渚白波喧夏口，柿园红叶忆长安。季鹰可是思鲈鲙，引退知时自古难。","dynasty":"唐代","title":"舟行"}
{"author":"郑谷","content":"水绕荒坟县路斜，耕人讶我久咨嗟。重来兼恐无寻处，落日风吹鼓子花。","dynasty":"唐代","title":"长江县经贾岛墓"}
{"author":"郑谷","content":"秋深庭色好，红叶间青松。病客残无著，吾师甚见容。疏钟和细溜，高塔等遥峰。未省求名侣，频于此地逢。","dynasty":"唐代","title":"题庄严寺休公院"}
{"author":"郑谷","content":"香浮玉陛晓辞天，袍拂蒲茸称少年。郎署转曹虽久次，京河亚尹是优贤。纵游云水无公事，贵买琴书有俸钱。今日龙门看松雪，探春明日向平泉。","dynasty":"唐代","title":"驾部郑郎中三十八丈尹贰东周荣加金紫谷以末派…因贺送"}
{"author":"汪藻","content":"一春略无十日晴，处处浮云将雨行。野田春水碧于镜，人影渡傍鸥不惊。桃花嫣然出篱笑，似开未开最有情。茅茨烟暝客衣湿，破梦午鸡啼一声。","dynasty":"宋代","tags":"古诗三百首，咏物，写花，寓人","title":"春日"}
{"author":"汪藻","content":"新月娟娟，夜寒江静山衔斗。起来搔首，梅影横窗瘦。好个霜天，闲却传杯手。君知否？乱鸦啼后，归兴浓于酒。","dynasty":"宋代","tags":"宋词三百首，婉约，饮酒，写景，抒情","title":"点绛唇·新月娟娟"}
{"author":"汪藻","content":"高柳蝉嘶，采菱歌断秋风起。晚云如髻。湖上山横翠。帘卷西楼，过雨凉生袂。天如水。画楼十二。有个人同倚。","dynasty":"宋代","tags":"婉约，秋天，写景，怀人","title":"点绛唇·高柳蝉嘶"}
{"author":"汪藻","content":"月下潮生红蓼汀。浅霞都敛尽，四山青。柳梢风急堕流萤。随波处，点点乱寒星。别语寄丁宁。如今能间隔，几长亭。夜来秋气入银屏。梧桐雨，还恨不同听。","dynasty":"宋代","title":"小重山"}
{"author":"汪藻","content":"小舟帘隙。佳人半露梅妆额。绿云低映花如刻。恰似秋宵，一半银蟾白。结儿梢朵香红仂。钿蝉隐隐摇金碧。春山秋水浑无迹。不露墙头，些子真消息。","dynasty":"宋代","title":"醉落魄"}
{"author":"汪藻","content":"燕子将雏语夏深，绿槐庭院不多阴。西窗一雨无人见，展尽芭蕉数尺心。","dynasty":"宋代","title":"即事"}
{"author":"汪藻","content":"双鹭能忙翻白雪，平畴许远涨青波。钩帘百顷风烟上，卧看青云载雨过。","dynasty":"宋代","title":"即事"}
{"author":"汪藻","content":"晨起翛然曳杖行，一帘疏雨作秋清。老来岁月能多少，看得栽花结子成？","dynasty":"宋代","title":"漫兴"}
{"author":"汪藻","content":"燕子年年入户飞，向人无是亦无非。来春强健还相见，送汝将雏又一归。","dynasty":"宋代","title":"漫兴"}
{"author":"汪藻","content":"一脉泉随天地老，悠然洗尽半生心，欲令惠及生民远，须道仁同此水深。圣母慈灵昭住古，高题崇号重来今，登祠拜罢秋无际，目极西城万亩阴。","dynasty":"宋代","title":"题晋祠"}
{"author":"汪藻","content":"词源衮衮患材多，笔力骎骎跨永和。屡阅州符犹剖竹，盍归禁橐旧持荷。声华大似城南杜，勋业看如相国何。自笑萍踪久为客，那能绮丽尽馀波。","dynasty":"宋代","title":"用友人韵寄平江蒋侍郎"}
{"author":"汪藻","content":"过眼空花一晌休，坐狂犹得佐名州。虽遭泷吏嗤韩子，却喜溪神识柳侯。尽日野田行䆉稏，有时云峤听钩辀。会将新濯沧浪足，踏遍千岩万壑秋。","dynasty":"宋代","title":"书宁川驿壁"}
{"author":"汪藻","content":"年少岂知身世浮，心期同老故山秋。谁教玉树埋黄壤，不许鸰原到白头。鼎鼎百年皆梦幻，悠悠万事判穷愁。当时鸿雁书来处，今日飘然成独游。","dynasty":"宋代","title":"余去年寄前诗今再过其地而彦征已卒用前韵书驿壁"}
{"author":"汪藻","content":"他州异县复芳时，彊起寻梅把一枝。浊酒纵能于道近，苍髯终不与春宜。逢人欲作娵隅语，去国长为偻句欺。斟酒旅情谁会得，径须京兆出蛾眉。","dynasty":"宋代","title":"恼张子充"}
{"author":"汪藻","content":"早冠清朝玉笋班，忽乘归兴拂衣闲。聊将诗酒关心地，尽占江湖在眼山。人坐数州空翠下，月行万顷水云间。当时范蠡曾知此，那得扁舟去不还。","dynasty":"宋代","title":"横山堂二首其一"}
{"author":"汪藻","content":"分明圆峤与方壶，万壑千岩入坐隅。临赋竞传今日句，卧游安用昔人图。丹青霜叶秋明灭，水墨烟林暮有无。记取沧浪渔笛曲，他年要捋使君须。","dynasty":"宋代","title":"横山堂二首其二"}
{"author":"汪藻","content":"台殿崇崇冠冢颠，行人跪起白云边。山河霸业三千里，歌舞灵衣五百年。铁马威神通异域，衮龙书命降中天。偃王遗种班班在，好乞韩碑记邈绵。","dynasty":"宋代","title":"灵惠公庙"}
{"author":"汪藻","content":"畴昔追随翰墨场，功名今日愧刘郎。英姿合上凌烟阁，巧谮曾遭偃月堂。双桨又乘清夜去，一尊聊发少年狂。归来却共灯花语，骑省看成满镜霜。","dynasty":"宋代","title":"醉别刘季高侍郎"}
{"author":"汪藻","content":"朝来剥啄叩门谁，昨夜灯花已报知。腰下方悬新守印，眼中已见故人诗。十年且喜朋簪合，千里休言官牒随。问我抽书何日竟，病来编简网蛛丝。","dynasty":"宋代","title":"移守临川曾吉甫以诗见寄次韵答之时吉甫除闽漕未行"}
{"author":"汪藻","content":"城外长淮绿渺瀰，此行聊复雁门踦。边烽已息何妨醉，民讼全稀尚可诗。昭代声名方此振，中年离别未须悲。溧阳老尉还天幸，政自扳援得退之。","dynasty":"宋代","title":"送杜文仲微赴山阳倅"}
{"author":"汪藻","content":"病来谁复顾湘累，君独无忘宿昔时。人物喜逢三语掾，风骚远过四愁诗。尊前破涕方成笑，人事多乖又语离。莫道天涯无雁到，好风宁不寄相思。","dynasty":"宋代","title":"奉送张彦良司理"}
{"author":"汪藻","content":"那知重到旧溪边，两月青灯听雨眠。闲引瘦筇行落叶，复寻清磬度疏烟。宦游南北梦千里，人世短长痴百年。安得随君飞鸟去，盘陀相对共安禅。","dynasty":"宋代","title":"重送惟皓"}
{"author":"汪藻","content":"怪底青灯缀玉虫，忽传车马到溪东。鸟声应为故人好，梨雪欲将春事空。老去渊明三径在，病来弥勒一龛同。总持相见问生死，为报百忧如梦中。","dynasty":"宋代","title":"喜汪发之见访并简婺源江明府"}
{"author":"汪藻","content":"扰扰尘劳懒曳裾，此生终待老匡庐。两山分破吟难尽，一水飞来画不如。红杏成坛今彷佛，白莲结社漫踌躇。泮宫夫子能敦约，共采新闻广旧书。","dynasty":"宋代","title":"约教授游东林寺"}
{"author":"汪藻","content":"蛮县三年喜及瓜，归欤春思自无涯。朝阳岩上无残雪，庆朔堂前已乱花。归到儿曹应借问，为言颠发未全华。仲宣正得依投处，万里心安即是家。","dynasty":"宋代","title":"熊使君次韵见属次韵答之"}
{"author":"汪藻","content":"年来何事忆莼鲈，家近秋风万顷湖。五马曾同当日渡，二疏今见古人图。山灵尚勒移文否，田父时遭泥饮无。馀论不妨传四海，君家世世有潜夫。","dynasty":"宋代","title":"寄呈寿基致政左司二首其一"}
{"author":"汪藻","content":"拂衣归憩旧烟萝，钟鼎山林竟孰多。眼看空花皆是幻，心同古井肯重波。清谈三尺竹如意，宴坐一枝松养和。我亦行抛簪笏去，从君春日晒渔蓑。","dynasty":"宋代","title":"寄呈寿基致政左司二首其二"}
{"author":"汪藻","content":"尊酒相逢禊饮初，花飞柳暗忽春馀。不嗔太史牛马走，许醉郎官樱笋厨。幸有雪儿歌妙句，何妨云液载行车。只愁人误刀头约，新月娟娟已镜如。","dynasty":"宋代","title":"戏孙仲益暮春自尚书郎予告迎妇浙东留毗陵久之"}
{"author":"汪藻","content":"眼中烟水复云林，地胜身闲得细寻。沙暖凫鸥浑得意，日长桃李自成阴。风光欲尽今馀几，杯酒相逢莫厌深。报答春江无好语，浪陪诸彦恣窥临。","dynasty":"宋代","title":"次韵张闳道西池小集"}
{"author":"汪藻","content":"万卷长年坐一窗，肯论丘壑与岩廊。江头同过楝花节，夜半剧谈狮子床。异世风流相延祖，他年言语傅君房。菰蒲渺渺但烟雨，何意眼中逢此郎。","dynasty":"宋代","title":"次韵吴子书天宁夜集"}
{"author":"汪藻","content":"晓寻幽处一牛鸣，空雾依迷失化城。茗椀薰炉重问讯，竹溪松坞共经行。云昏洲渚雨还作，风入菰蒲潮欲生。此地相逢复相别，江天病眼向谁明。","dynasty":"宋代","title":"同辩良至荐福塔头"}
{"author":"汪藻","content":"樛枝偃盖蔚相扶，绝胜分封五大夫。天遣岁寒双干合，人言江左百城无。闻孙为表祠丛胜，好事争传宰树图。肯学并柯桃与李，四时佳色照黄垆。","dynasty":"宋代","title":"翁养源因先冢瑞松作亭求诗"}
{"author":"汪藻","content":"步历崔嵬数百寻，垂堂漫许戒千金。年来世事总如梦，老去儿曹长挂心。听雨不眠那夜永，行山未遍忽秋深。天寒更度宛陵水，霜月欲生风满林。","dynasty":"宋代","title":"过宁国小岭"}
{"author":"汪藻","content":"三载相依葛与瓜，一尊为别忽天涯。君先归路经回雁，我正幽栖似浣花。好去乘时追俊彦，莫嗔无力荐才华。城中若见渔樵客，须问浮溪老圃家。","dynasty":"宋代","title":"东安许明府同里之亲任满回家求诗为别即席赋此兼简熊使君"}
{"author":"汪藻","content":"蜻蜓斜日立帘钩，燕子新晴语柁楼。熠熠晚花随意得，茫茫春水此生浮。无官可缓三人带，有子能胜十具牛。老大拂衣归去好，莼鲈何必待清秋。","dynasty":"宋代","title":"汴中偶题"}
{"author":"汪藻","content":"六代兴亡迹愈陈，迹陈谁遣意如新。古今更欲悲何事，天地长留景似人。云压山低惟妒晚，雾蟠江阔更含春。固知到此无穷感，岂独区区我一身。","dynasty":"宋代","title":"过金陵"}
{"author":"汪藻","content":"经年坐久一蒲团，幽鸟时呼到曲栏。山色总兼溪色好，松声长学雨声寒。那将俗物关心事，只拟晴窗想鼻端。已作生涯蚕事老，故人谁肯报平安。","dynasty":"宋代","title":"傅冲益久不得书"}
{"author":"汪藻","content":"天教江海著潜郎，拟作他年柱下藏。未办壁书摹古漆，聊将阁本写官黄。苦心便拟耽成癖，病眼犹堪细作行。秖恐雌霓成误读，更须频访沈东阳。","dynasty":"宋代","title":"次韵孙国器喜予钞书精密"}
{"author":"汪藻","content":"谁专小学国朝初，籍籍甘泉数二徐。辈行虽居骑曹后，典刑全是峄山馀。柳家莫笑姜芽手，郑老方耽柿叶书。待得门前溪水黑，凭看合作定何如。","dynasty":"宋代","title":"还吴禹功徐帖"}
{"author":"汪藻","content":"苔渍岚侵几百秋，诗仙寄我海南州。携来应自滇池国，得处还因博望侯。吹烛会寻延阁老，挂钱肯学饮家流。杖兮莫便为龙去，扶取衰翁老故丘。","dynasty":"宋代","title":"朱新仲自韶州寄灵寿杖并诗次韵答之"}
{"author":"汪藻","content":"累栋层轩缥缈间，碧虚相照水精寒。纵横尽得江山胜，俯仰方知宇宙宽。千里风烟环广座，四时星斗转危栏。何须更画东平障，十万人家表里看。","dynasty":"宋代","title":"题四望亭"}
{"author":"汪藻","content":"寂寂闲庭少客过，翛然丈室一维摩。脑脂遮眼空豪在，药裹关心奈老何。雨后书连修竹翠，夜深床绕候虫歌。东邻似最知人意，合有新诗到薜萝。","dynasty":"宋代","title":"简蔡天任"}
{"author":"汪藻","content":"万石亭西半是苔，旧时官柳著行栽。使君为筑溪边屋，野老同倾月下杯。好在一廛从此记，休论三径有谁来。会须便作渔梁去，莫遣鸬鹚忽见猜。","dynasty":"宋代","title":"熊使君次韵"}
{"author":"汪藻","content":"晓看春水满方塘，静掩柴扉白日长。花意风光空烂漫，客愁山色对苍茫。扬州歌吹今何在，陶令田园亦就荒。试问南来米贵贱，欲随春浪过潇湘。","dynasty":"宋代","title":"和家叔春日"}
{"author":"汪藻","content":"闻挈囊衣指故林，上堂长跪涕沾襟。肯将断雁相望影，来慰惊波未定心。客路山川方积雪，吾庐桃李久成阴。归鞍底用匆匆发，更促杯盘语夜深。","dynasty":"宋代","title":"挽留二兄"}
{"author":"汪藻","content":"但知琼树斗清新，不道三彭捷有神。处仲未闻开阁事，维摩空对问禅人。封侯燕颔何妨瘦，伐性蛾眉却怕颦。从此空花扫除尽，定须嚼蜡向横陈。","dynasty":"宋代","title":"嘲人买妾而病二首其一"}
{"author":"汪藻","content":"何须天气水边新，便好尊前赋洛神。定自中年多作恶，非关尤物解移人。莫愁阿鹜烦君嫁，且学西施为我颦。争似农家无一事，从来婚嫁只朱陈。","dynasty":"宋代","title":"嘲人买妾而病二首其二"}
{"author":"汪藻","content":"解事无人似乐天，玉簪旧语世相传。打包就使从前话，弹指安能断后缘。寂寂空房惟法喜，茫茫何处问臞仙。冬之夜永宜长虑，百计真从若个边。","dynasty":"宋代","title":"德劭亲迎而归乃有打包辟谷之兴以诗见贻戏用其韵"}
{"author":"汪藻","content":"依倚西风不自持，葳蕤羽葆杂金规。繁开不负朝阳色，独步非关昊帝私。把酒可能追靖节，掇苗终欲慕天随。春红过尽聊经眼，赖有芬菲慰所思。","dynasty":"宋代","title":"咏菊"}
{"author":"汪藻","content":"此老胸中百万军，暂劳试手犬羊群。山头不复望廷尉，柱后何须用惠文。解带为城聊戏剧，卖刀买犊便耕耘。三山胜处开华屋，千载人传旧使君。","dynasty":"宋代","title":"题止戈堂二首其一"}
{"author":"汪藻","content":"千里闽山驿骑飞，天书趣解海边围。异军方逐苍头起，元帅徐将白羽挥。翻就铙歌春举酒，收还烽火夜开扉。向来万事关兵气，却作风光坐上归。","dynasty":"宋代","title":"题止戈堂二首其二"}
{"author":"汪藻","content":"琅舆深出未央门，十里圜坛气象尊。圭璧三千周典备，貔貅百万汉兵屯。青城浮霭连霜动，黄道微风带日温。不用灵光符圣武，从来精祲答乾坤。","dynasty":"宋代","title":"郊丘书事"}
{"author":"汪藻","content":"倚空危榭压城楼，千里风烟摄寸眸。二华忽从天外落，三河直入坐中流。何人解得为邦乐，有客难甘去国愁。投老复来江汉外，此生归计日悠悠。","dynasty":"宋代","title":"题至乐堂"}
{"author":"汪藻","content":"平生到处觅三椽，白首归来古刹颠。飞锡几逢花雨地，住山今得鸟窠禅。九霄鹏翼心虽在，万壑松风梦自圆。莫笑维摩方丈室，会看游戏著人天。","dynasty":"宋代","title":"题僧罄宜枝巢"}
{"author":"汪藻","content":"扃锁收传古圣师，飞扬不类虎头痴。槎枒老木垂云蔓，伛偻胡僧拖雪眉。丹墨已随岚霭尽，精神犹作电光驰。秖应梦乞归岩寺，要使邦人习气移。","dynasty":"宋代","title":"禅月罗汉"}
{"author":"汪藻","content":"传得清凉祖佛衣，来新震泽旧禅扉。几年香木成林种，一日孤云带雨归。别路片帆方荡漾，名山八部已光辉。夜窗时得伽陀句，会寄江城秋雁飞。","dynasty":"宋代","title":"送僧还山"}
{"author":"汪藻","content":"相从常恨十年迟，握手匆匆每自疑。风艇烟帆还此日，隙烟篱井定何时。试看子学犹难售，须信吾穷未易医。千里同风杜夫子，可能时寄弹丸诗。","dynasty":"宋代","title":"送廷藻兼呈楚州通守杜丈"}
{"author":"汪藻","content":"系船还共竹林居，忆昨杯行手挽蔬。满眼谁同春梦事，经年不枉故人书。木奴封户千头橘，雪片倾箱二寸鱼。信美湖湘异吾土，且寻烟艇意何如。","dynasty":"宋代","title":"过梅田追伤胡公立寄其侄仲平"}
{"author":"汪藻","content":"直道行藏世所难，拂衣谈笑便休官。逢时合上麒麟阁，执法先峨獬豸冠。两国旌旃交境外，三年帷幄侍朝端。庞眉未向清时老，万事浮云忽盖棺。","dynasty":"宋代","title":"致政王参政挽诗二首其一"}
{"author":"汪藻","content":"赐第崇宁一再春，建炎方识老成人。早为勇退山林士，晚作中兴社稷臣。手把青箱传后裔，日陪黄阁转洪钧。乡关间阔虽千里，松槚相望亦海滨。","dynasty":"宋代","title":"致政王参政挽诗二首其二"}
{"author":"汪藻","content":"诏跸南来首赐环，清名谁不仰高山。独操廷尉平反柄，徐步文昌侍从班。曾子哀矜情得后，皋陶明允罪疑间。中朝正赖公持议，那得超然便不还。","dynasty":"宋代","title":"挽刑部王侍郎诗二首其一"}
{"author":"汪藻","content":"满朝忠恕更谁知，家有西京小杜书。扬子清贫安甔石，于公阴德大门闾。虽嗟平进鶱腾晚，正值中兴选擢初。遗直至今谈未已，故知人不数曹蜍。","dynasty":"宋代","title":"挽刑部王侍郎诗二首其二"}
{"author":"汪藻","content":"胸次光风霁月明，论文衮衮九河倾。一辞天上金銮直，再见湘南竹马迎。梁相合图烟阁上，郑公忽去雪山轻。眼看过棹呱呱泣，谁谓衡州浪得名。","dynasty":"宋代","title":"湖南安抚刘龙图挽词二首其一"}
{"author":"汪藻","content":"前年旌节驻江湄，始向清扬识紫芝。名系南陬朱鸟影，官兼东观白云司。初惊楚俗招魂些，已见羊公堕泪碑。千古风流钟岭峤，湘人应配曲江祠。","dynasty":"宋代","title":"湖南安抚刘龙图挽词二首其二"}
{"author":"汪藻","content":"家有平津旧学传，人材嘉祐至和前。运筹惯倚将军树，画诺频分刺史天。字得钟王真楷法，心超粲可祖师禅。零陵宴寝公重到，父老追思静治年。","dynasty":"宋代","title":"张徽猷挽诗二首其一"}
{"author":"汪藻","content":"天与精忠伯仲间，功成公独拂衣闲。专城早应贤侯选，延阁荣联近侍班。去国久违龙尾道，思乡长梦鹿头关。谈经尽日抠衣处，学子相逢泪雨潸。","dynasty":"宋代","title":"张徽猷挽诗二首其二"}
{"author":"汪藻","content":"壸范闺风照里闾，来嫔文伯荐牢蔬。眼看再世登词掖，身得三朝锡命书。忽报孟轲陈后鼎，漫劳潘岳赋闲居。遥知京兆新阡上，千两争看会葬车。","dynasty":"宋代","title":"广川夫人挽诗二首"}
{"author":"汪藻","content":"秋风一夕霣庭萱，无复春归寿母门。修墓已将徵在合，渡江犹喜伯仁存。早为举案齐眉妇，晚见扶床坐膝孙。全福了无毫发恨，始知阴德自平反。","dynasty":"宋代","title":"广川夫人挽诗二首其二"}
{"author":"汪藻","content":"优恩不与外庭同，诏墨亲颁出九重。钟鼎承家能两大，诗书教子得三从。葭莩密接椒房庆，脂泽频增石窌封。千里归来鸣鹤野，湘江正绕墓前松。","dynasty":"宋代","title":"贾太夫人王氏挽诗二首"}
{"author":"汪藻","content":"忆昨容衣未祔姑，哀深反哺白头乌。佳城欲见千年日，旅殡先求五父衢。汲汲素冠蒙雾雨，翩翩丹旐历江湖。竟成窀穸干戈后，此事哀荣世所无。","dynasty":"宋代","title":"贾太夫人王氏挽诗二首其二"}
{"author":"汪藻","content":"五世传家德有徽，更嫔萧史慕灵妃。平生未足鱼轩乐，故里空伤羽翣归。雌剑忽先收夜气，寸荄犹欲报春晖。自惭不就磨笄志，尚在徒能泪满衣。","dynasty":"宋代","title":"挽靖安县君"}
{"author":"汪藻","content":"心如金石气如虹，整顿乾坤指顾中。挽去暂成调鼎事，归来还作钓璜翁。东山胜践今人见，西洛耆年几客同。圮上一编浑未用，赤松那得便从公。","dynasty":"宋代","title":"吕丞相自天台寄示退老堂诗卷赋此二首其一"}
{"author":"汪藻","content":"我公英爽笑臞仙，来占东南古洞天。几度倾身安社稷，一朝袖手向林泉。长劳海内簪缨望，小作山中杖屦缘。谩使吴儿生意气，凉台燠馆记他年。","dynasty":"宋代","title":"吕丞相自天台寄示退老堂诗卷赋此二首其二"}
{"author":"汪藻","content":"两纪中天侍冕旒，甘盘仍作济川舟。传家经术终黄阁，袖手功名未白头。身似留侯初出汉，葬如姬旦不忘周。千官祖奠城东陌，十里春风鼓吹忧。","dynasty":"宋代","title":"何郡王挽词二首其一"}
{"author":"汪藻","content":"名标南国洞中天，胄出西京鼎足贤。早扈六蜚依日月，晚辞三事作神仙。马蹄忽到縢公室，鸡梦那逢谢傅年。一品真王对异姓，功臣今日数凌烟。","dynasty":"宋代","title":"何郡王挽词二首其二"}
{"author":"汪藻","content":"渺渺孤程逐雁飞，茫茫平野见人稀。水纹萦石作虫篆，麦陇挂山如衲衣。日月尚留沧海照，山川盍护翠华归。春风自满江南岸，不管人间万事非。","dynasty":"宋代","title":"天台道中"}
{"author":"汪藻","content":"过境全疑道若穷，萦纡百转曲回通。人行山顶半天上，舟绕溪流乱石中。狱讼已无前世号，衣冠犹有古人风。才归又见争相庆，共听歌谣万室同。","dynasty":"宋代","title":"馀杭道中"}
{"author":"汪藻","content":"十样华樽照荜门，儿童歌舞彻比邻。他乡忽作青州梦，新岁初尝白堕春。敢谓五浆骇先馈，且欣一盏便醺人。扶衰却老皆公惠，肯学刘伶祀鬼神。","dynasty":"宋代","title":"谢端明遣骑送酒"}
{"author":"汪藻","content":"一见蝉联话不休，别来林壑又经秋。每思树杪闻清磬，几欲沙边具小舟。未办眼前茅一把，谁知身后橘千头。远公社里栽莲处，他日还能着我不。","dynasty":"宋代","title":"寄何山慧老"}
{"author":"汪藻","content":"溪山上下碧相寻，中有幽人妙陆沉。自古几人能转物，平生万事要刳心。清风不动竹阴直，白日有馀春意深。世论未宜轻小隐，可能朝市胜山林。","dynasty":"宋代","title":"题葆真阁"}
{"author":"汪藻","content":"千里云飘破浪开，使君知道荔枝来。未尝玉井醍醐味，先看金盘火齐堆。肯作浪题霜后橘，聊同驰寄陇头梅。到头应遣纤纤手，笑擘轻红喔酒杯。","dynasty":"宋代","title":"附舶船送荔子"}
{"author":"汪藻","content":"蜀道如天世路稀，那知五岭与云齐。登临直上凌霄去，仰视何妨稳步跻。仁杰思亲聊税驾，王尊念国欲鞭蹄。往还勿谓兹山险，更有无穷万丈溪。","dynasty":"宋代","title":"过五岭"}
{"author":"汪藻","content":"真是果安在，况今非故吾。个中惟醉好，莫忘黄公垆。","dynasty":"宋代","title":"知非斋"}
{"author":"汪藻","content":"竿木逢场处，何人肯自还。秖应韩吏部，能道不如闲。","dynasty":"宋代","title":"爱闲斋"}
{"author":"汪藻","content":"茂林修竹下，一水独萦回。时过赤栏去，风从蘋末来。","dynasty":"宋代","title":"光风桥"}
{"author":"汪藻","content":"相从龙具中，耕稼亦吾学。所求一饱同，安用莹蹄角。","dynasty":"宋代","title":"饭牛庵"}
{"author":"汪藻","content":"与物相忘久，于何寄此情。秖应逢胜会，不觉句还成。","dynasty":"宋代","title":"临赋阁"}
{"author":"汪藻","content":"平生梦往处，始到天南峰。风来荷气度，日转松阴重。","dynasty":"宋代","title":"次韵吴明叟集鹤林五首其一"}
{"author":"汪藻","content":"林间煮茗罢，谷口苍烟漫。行看草根露，已作珠玑团。","dynasty":"宋代","title":"次韵吴明叟集鹤林五首其二"}
{"author":"汪藻","content":"临分更携手，坐听烟钟声。斜阳有底急，不贷四窗明。","dynasty":"宋代","title":"次韵吴明叟集鹤林五首其三"}
{"author":"汪藻","content":"支头涧底石，濯足松下泉。吾生傥有此，无复东西缘。","dynasty":"宋代","title":"次韵吴明叟集鹤林五首其四"}
{"author":"汪藻","content":"冥冥近岭翠，浏浏长廊风。他年竹林社，记取山王同。","dynasty":"宋代","title":"次韵吴明叟集鹤林五首其五"}
{"author":"汪藻","content":"睡起无一事，怡然盼庭柯。绿阴微缺处，最得南飔多。","dynasty":"宋代","title":"北窗"}
{"author":"汪藻","content":"清霜摇落后，赖此慰诗翁。借有茱萸沜，风流可得同。","dynasty":"宋代","title":"题松竹图"}
{"author":"汪藻","content":"是心长不起，宴坐一团蒲。安得龙眠手，添成憩寂图。","dynasty":"宋代","title":"戏题寂庵"}
{"author":"汪藻","content":"趣收霜后实，供我洞庭春。未暇三百颗，作书怀故人。","dynasty":"宋代","title":"题商乐亭"}
{"author":"汪藻","content":"幽卧一禅榻，无人共白云。山泉与溪水，偏遣夜深闻。","dynasty":"宋代","title":"偶成"}
{"author":"汪藻","content":"昔人曾此结精庐，故老犹存井臼馀。今代子房来卜筑，要看圮上一编书。","dynasty":"宋代","title":"题张资政汝川图九首其一澹岩书堂"}
{"author":"汪藻","content":"湖潭千尺见脩鳞，倚杖时观镜里身。汝辈只堪笺尔雅，骑鲸那识谪仙人。","dynasty":"宋代","title":"题张资政汝川图九首其二泊湖潭"}
{"author":"汪藻","content":"发挥泉石有新图，西蜀蟆颐得尔无。暂作钓璜溪上客，溪神何必问贤愚。","dynasty":"宋代","title":"题张资政汝川图九首其三虾蟆石"}
{"author":"汪藻","content":"每寻疏磬访支郎，松竹交阴杖屦傍。丝履氎巾聊取用，风流不减赞公房。","dynasty":"宋代","title":"题张资政汝川图九首其四多宝院"}
{"author":"汪藻","content":"花光连接两台春，中有眠云跂石人。莫使鞭笞鸾凤去，时来重现宰官身。","dynasty":"宋代","title":"题张资政汝川图九首其五金石台"}
{"author":"汪藻","content":"年年春色报公知，不与天涯驿使期。我是平章风物主，可知东阁见君时。","dynasty":"宋代","title":"题张资政汝川图九首其六梅仙潭"}
{"author":"汪藻","content":"履綦行处日苍苔，鞶帨深藏月一开。已办此身同法喜，不应临感更难裁。","dynasty":"宋代","title":"题张资政汝川图九首其七怀贤庵"}
{"author":"汪藻","content":"直到孤峰最上头，下看双涧玉虹流。世间培塿何须数，且卧元龙百尺楼。","dynasty":"宋代","title":"题张资政汝川图九首其八积翠楼"}
{"author":"汪藻","content":"萧散香山与辋川，功名绿野及平泉。有田种秫供春醉，五柳先生似更贤。","dynasty":"宋代","title":"题张资政汝川图九首其九甘陂庄"}
{"author":"汪藻","content":"蝇头于我已无缘，拈问东家不直钱。乞与中庸胡伯始，免教堆屋篆蜗涎。","dynasty":"宋代","title":"次韵胡德辉乞予钞书之副六首其一"}
{"author":"汪藻","content":"尔来书史钝如锤，安用牙签万轴为。遣我床头周易去，凭君分取半生痴。","dynasty":"宋代","title":"次韵胡德辉乞予钞书之副六首其二"}
{"author":"汪藻","content":"欲钻故纸出何缘，大似儿啼业作钱。我已捐书觅三昧，怪君旧著野狐涎。","dynasty":"宋代","title":"次韵胡德辉乞予钞书之副六首其三"}
{"author":"汪藻","content":"长年朱墨明窗下，自笑膏肓不可为。卖菜区区苦求益，君房他日更应痴。","dynasty":"宋代","title":"次韵胡德辉乞予钞书之副六首其四"}
{"author":"汪藻","content":"祖龙门外神传璧，方士犹言仙可得。东行欲与羡门亲，咫尺蓬莱沧海隔。那知平地有青云，只属寻常避世人。关中日月空千古，花下山川长一身。中原别后无消息，闻说胡尘因感昔。谁教晋鼎判东西，却愧秦城限南北。人间万事愈堪怜，此地当时亦偶然。何事区区汉天子，种桃辛苦求长年。","dynasty":"宋代","title":"桃源行"}
{"author":"汪藻","content":"当时踏月此长亭，鬓似河堤柳色青。今日重来堤树老，一簪华发戴寒星。","dynasty":"宋代","title":"宿酂侯镇"}
{"author":"汪藻","content":"微凉初破候虫秋，露草萤光已不流。搔首与谁论往事，星河无语下城头。","dynasty":"宋代","title":"宿酂侯镇"}
{"author":"汪藻","content":"草草官军渡，悠悠敌骑旋。方尝勾践胆，已补女娲天。诸将争阴拱，苍生忍倒悬。乾坤满群盗，何日是归年！","dynasty":"宋代","title":"己酉乱后寄常州使君侄"}
{"author":"汪藻","content":"永日钩帘坐，乘流颇自怡。手邀飞絮住，目送远花移。官牒吾何有，邮签汝漫知。关心淹速事，无复少年时。","dynasty":"宋代","title":"汴中书事三首其一"}
{"author":"汪藻","content":"既雨堤仍注，无风浪更扬。麦登孤市沸，榆老半川凉。击汰吴侬勇，传掫楚戍荒。秖应今夜月，儿女话他乡。","dynasty":"宋代","title":"汴中书事三首其二"}
{"author":"汪藻","content":"晓日轻桡动，波光满座隅。岸遥双燕去，天霁百禽呼。衰白看明镜，飘零倒浊壶。长年作羁旅，三径有人无。","dynasty":"宋代","title":"汴中书事三首其三"}
{"author":"汪藻","content":"缥缈风烟上，谁栽柏满庭。诸郎浑玉雪，前哲想丹青。举国思人鉴，重泉掩德星。空馀千载事，寒露泣秋萤。","dynasty":"宋代","title":"题余氏幽光亭二首其一"}
{"author":"汪藻","content":"自夺幽人去，江山胜气无。秖今埋宿草，谁复奠生刍。满世儒冠宠，他年史笔诛。未应丘壑底，遗恨失金朱。","dynasty":"宋代","title":"题余氏幽光亭二首其二"}
{"author":"汪藻","content":"一雨四十日，羲和安在哉。路忧石头滑，云怕天心开。隔水唤舟渡，逢人骑马来。闻言江北好，一笑为传杯。","dynasty":"宋代","title":"常山道中闻诸将屡捷"}
{"author":"汪藻","content":"五车政自妨人乐，秖合镵供饷鬼钱。我有灵编端欲见，为君扫地注龙涎。","dynasty":"宋代","title":"次韵胡德辉乞予钞书之副六首其五"}
{"author":"汪藻","content":"长檠计出群儿下，两眼眵昏欲底为。凭语少年须著便，酒狂端合信书痴。","dynasty":"宋代","title":"次韵胡德辉乞予钞书之副六首其六"}
{"author":"汪藻","content":"尊前和雨唱阳关，红烛荧荧照夜阑。酒醒梦回山月小，水云无际雁声寒。","dynasty":"宋代","title":"醉书"}
{"author":"汪藻","content":"花姑溪上问归舟，谢守城边识小楼。两岸垂垂秋色老，渡头人更老于秋。","dynasty":"宋代","title":"将至郡城"}
{"author":"汪藻","content":"凭轩时见白云行，霜入长江万丈清。逐客今年缘底事，村村箫鼓报秋成。","dynasty":"宋代","title":"熊使君垂和漫兴诗次答"}
{"author":"汪藻","content":"新亭虽小亦翚飞，陡觉风烟与昨非。分得使君秋数顷，登山临水送将归。","dynasty":"宋代","title":"熊使君垂和漫兴诗次答其二"}
{"author":"汪藻","content":"闭门多睡少经行，随分匏尊泻独清。庭下若生书带草，前身即是郑康成。","dynasty":"宋代","title":"熊使君垂和漫兴诗次答其三"}
{"author":"汪藻","content":"儿时也羡刺天飞，投老方知绝百非。酬唱恰成刘与白，分司且住莫言归。","dynasty":"宋代","title":"熊使君垂和漫兴诗次答其四"}
{"author":"汪藻","content":"忽从林杪见朝晖，湿峤轻云半欲飞。何惜扁舟并画我，要从沙际望春归。","dynasty":"宋代","title":"题江南春晓图"}
{"author":"汪藻","content":"闻将衲子日寻幽，度水穿云处处游。遥想逃禅时一醉，人间春瓮与扶头。","dynasty":"宋代","title":"赠人二首其一"}
{"author":"汪藻","content":"平生到处觅三椽，白首归来古刹颠。飞锡几逢花雨地，住山今得鸟窠禅。九霄鹏翼心虽在，万壑松风梦自圆。莫笑维摩方丈室，会看游戏著人天。","dynasty":"宋代","title":"题僧罄宜枝巢"}
{"author":"汪藻","content":"扃锁收传古圣师，飞扬不类虎头痴。槎枒老木垂云蔓，伛偻胡僧拖雪眉。丹墨已随岚霭尽，精神犹作电光驰。秖应梦乞归岩寺，要使邦人习气移。","dynasty":"宋代","title":"禅月罗汉"}
{"author":"汪藻","content":"图治八王上，增光六圣馀。仁恩渐动植，文物掩诗书。未及金縢启，俄成玉帐虚。衣冠归故国，神已在化胥。","dynasty":"宋代","title":"徽宗皇帝灵驾发引挽词四首其一"}
{"author":"汪藻","content":"节物兼暄暑，川原半雨晴。雉场时一雊，蛙亩忽齐鸣。斗粟违高枕，囊衣度古城。读书成底事，投老失春耕。","dynasty":"宋代","title":"天长道中三首其三"}
{"author":"汪藻","content":"前年旌节驻江湄，始向清扬识紫芝。名系南陬朱鸟影，官兼东观白云司。初惊楚俗招魂些，已见羊公堕泪碑。千古风流钟岭峤，湘人应配曲江祠。","dynasty":"宋代","title":"湖南安抚刘龙图挽词二首其二"}
{"author":"汪藻","content":"向侯拄笏意千里，肯为俗弹头上冠。何时盛之青琐闼，妙语付以乌丝栏。日边人去雁行断，江上秋高枫叶寒。向来叔度傥公是，一见使我穷愁宽。","dynasty":"宋代","title":"次韵向君受感秋二首其二"}
{"author":"汪藻","content":"小隐严陵下，当年得孟光。里师为妇顺，子庆事亲长。洲橘应还熟，庭萱遂不芳。他年冠盖会，来看伏牛冈。","dynasty":"宋代","title":"詹令人挽词二首其一"}
{"author":"汪藻","content":"身老今何向，兵拿未肯休。经旬甘半菽，尽室委扁舟。台拆星犹熭，农饥麦未秋。日边无一使，儿女讵知愁。","dynasty":"宋代","title":"己酉乱后寄常州使君侄四首其三"}
{"author":"汪藻","content":"弃甲高于熊耳山，大弨挂壁更须弯。从今江北江南柳，莫遣行人取次攀。","dynasty":"宋代","title":"次韵周圣举四首其三"}
{"author":"汪藻","content":"意懒还须步，愁多不更嗔。萧萧寒著树，咄咄老侵人。未满穷愁愿，先分梦幻身。东风吹节换，送我泪痕新。","dynasty":"宋代","title":"悼往二首其二"}
{"author":"汪藻","content":"涉世真成百罅舟，漫教俗子相壶丘。投林老去三椽在，堕甑年来万事休。只欲携儿耕甫里，谁能著酒换凉州。绝怜扬子津头雨，管断江南庾信愁。","dynasty":"宋代","title":"次韵董禹川二首其二"}
{"author":"汪藻","content":"我家浮溪溪水头，一褐一裘聊玩世。谁教去踏晓鼓朝，也学儿童攻偶俪。忆身曾是掖垣客，岁晚犹期乐天似。两年漂泊万里馀，老矣始于鱼得计。欣逢贾傅古湘口，城郭虽非人物是。连台拗倒时一醉，醉后还为五禽戏。慇勤为我出新诗，金石因声泉涌思。年来处处饱葵苋，染鼎忽惊尝异味。荷花开已三四红，有酒无过行乐耳。与公同嚼三百杯，莫负便便五经笥。","dynasty":"宋代","title":"次韵贾仲远还浮溪猥藁之什"}
{"author":"汪藻","content":"过境全疑道若穷，萦纡百转曲回通。人行山顶半天上，舟绕溪流乱石中。狱讼已无前世号，衣冠犹有古人风。才归又见争相庆，共听歌谣万室同。","dynasty":"宋代","title":"馀杭道中"}
{"author":"汪藻","content":"蜻蜓斜日立帘钩，燕子新晴语柁楼。熠熠晚花随意得，茫茫春水此生浮。无官可缓三人带，有子能胜十具牛。老大拂衣归去好，莼鲈何必待清秋。","dynasty":"宋代","title":"汴中偶题"}
{"author":"汪藻","content":"身老今何向，兵拿未肯休。经旬甘半菽，尽室委扁舟。台拆星犹熭，农饥麦未秋。日边无一使，儿女讵知愁。","dynasty":"宋代","title":"己酉乱后寄常州使君侄四首其三"}
{"author":"汪藻","content":"曾经浩劫故依然，老寿方知木有仙。直干凌空裁百尺，虚心阅世已千年。深蟠泽国兴王地，独傲天公造物权。玉树庭花非不好，秖今谁占旧山川。","dynasty":"宋代","title":"湖州长兴县大雄寺陈霸先故宅天嘉中所植桧柯叶苍然其中空洞皮脉仅存而已"}
{"author":"汪藻","content":"萧散香山与辋川，功名绿野及平泉。有田种秫供春醉，五柳先生似更贤。","dynasty":"宋代","title":"题张资政汝川图九首其九甘陂庄"}
{"author":"汪藻","content":"儿辈病元亮，斗筲羁曼容。何时跨鸿鹄，食藕莲花峰。小槛再游历，轻寒裘未重。人家当卮黍，不愧千户封。愿因琴高生，傥见乔与松。从兹毁车马，永绝世味浓。岁晚复来此，清阴期箨龙。","dynasty":"宋代","title":"再过凌氏园复用前韵"}
{"author":"汪藻","content":"寂寂闲庭少客过，翛然丈室一维摩。脑脂遮眼空豪在，药裹关心奈老何。雨后书连修竹翠，夜深床绕候虫歌。东邻似最知人意，合有新诗到薜萝。","dynasty":"宋代","title":"简蔡天任"}
{"author":"汪藻","content":"扰扰尘劳懒曳裾，此生终待老匡庐。两山分破吟难尽，一水飞来画不如。红杏成坛今彷佛，白莲结社漫踌躇。泮宫夫子能敦约，共采新闻广旧书。","dynasty":"宋代","title":"约教授游东林寺"}
{"author":"汪藻","content":"玉为蟾蜍冰作滴，乌丝栏开宝鸦墨。天孙夜拾瑶草归，醉舞银毫斗春碧。","dynasty":"宋代","title":"银毫"}
{"author":"汪藻","content":"有子皆通籍，迎扶出万山。色难三釜外，眉寿百年间。帝渥书泥紫，儿嬉服綵班。空成潘岳赋，无复板舆还。","dynasty":"宋代","title":"詹令人挽词二首其二"}
{"author":"汪藻","content":"度险逢幽处，凭谁写壮怀。连甍栖绝壁，孤塔表长淮。地本吴枫接，山今禹绩皆。潮声遥入寺，竹影自翻阶。木杪朱栏出，城坳雪浪埋。乾坤迷枉渚，雾雨泄阴崖。丹叶经寒在，苍洲向晚佳。鱼龙宵听呗，猿鸟昼窥斋。月满蠙珠实，霜清磬石谐。僧盂收柏子，樵径埽松钗。左宦书无雁，南烹菜有鲑。风烟欺短发，云水信残骸。竟作何乡老，虚惭素尚乖。江湖今在眼，归合办青鞋。","dynasty":"宋代","title":"龟山上方"}
{"author":"汪藻","content":"词源衮衮患材多，笔力骎骎跨永和。屡阅州符犹剖竹，盍归禁橐旧持荷。声华大似城南杜，勋业看如相国何。自笑萍踪久为客，那能绮丽尽馀波。","dynasty":"宋代","title":"用友人韵寄平江蒋侍郎"}
{"author":"汪藻","content":"枕中鸿宝谩纷如，尺素题诗已月馀。何物弥明儿女语，刚云不解世间书。","dynasty":"宋代","title":"题贺水部书画五首其二"}
{"author":"汪藻","content":"过境全疑道若穷，萦纡百转曲回通。人行山顶半天上，舟绕溪流乱石中。狱讼已无前世号，衣冠犹有古人风。才归又见争相庆，共听歌谣万室同。","dynasty":"宋代","title":"馀杭道中"}
{"author":"汪藻","content":"放船出郭溪浑浑，乘潮夜到吾家门。潮头细卷落花雨，湿橹不惊春梦魂。君家难忘复易识，依然井径当丘樊。向来恶子下窥处，绕屋但见清阴繁。飘零怀抱少倾倒，一见故人如故园。嗟予何因得之子，旧事请自钟陵论。钟陵当日盛游集，往往前辈风流存。啸歌虽容阮籍逸，人物不数王融谖。我时三十君始壮，矫矫两鹤俱乘轩。大儿洪徐小儿向，此外馀子何劳吞。龙沙买酒醉秋月，倒床但听长江奔。秖今相去能几日，世事反复那胜言。一官得谪大如屋，五年乞米供朝昏。颇疑造物乃知我，欲使晚节穷弥敦。君看静躁不同者，王孙顾肯还为猿。饮酣起步青松根，共瞻佛宇诸峰尊。席边正喜泉漱壑，风外已复乌啼村。个中好著我辈人，寄与石上留洼樽。","dynasty":"宋代","title":"次韵过顾子美话旧因游惠山"}
{"author":"汪藻","content":"发挥泉石有新图，西蜀蟆颐得尔无。暂作钓璜溪上客，溪神何必问贤愚。","dynasty":"宋代","title":"题张资政汝川图九首其三虾蟆石"}
{"author":"汪藻","content":"参得汤休五字禅，一瓶一钵去飘然。定知游历名山遍，吟入江湖万顷天。","dynasty":"宋代","title":"万上人将游三吴袖杼山居士赠言见过戏成两绝送之其一"}
{"author":"汪藻","content":"犹带他山润，来依宴坐深。谁云秋露滴，能节海潮音。积数尘难尽，微穿蚁可寻。但随君语默，用舍我何心。","dynasty":"宋代","title":"水晶数珠诗"}
{"author":"汪藻","content":"少妇中宵闻马嘶，晓看黄色上脩眉。男儿一为功名死，肯向空山愁秭归。","dynasty":"宋代","title":"次韵周圣举四首其四"}
{"author":"汪藻","content":"霜后木奴香噀手，秋来云子滑流匙。","dynasty":"宋代","title":"句其五"}
{"author":"汪藻","content":"柳子当年亦好奇，衡阳丛桂手亲移。何如此地栽桃李，春到千岩万壑知。","dynasty":"宋代","title":"次零陵太守竞秀堂韵四首其二"}
{"author":"汪藻","content":"渺然于世不磷缁，手自栽花作四时。坐客听蛙聊复尔，呼卿闻雁汝为谁。眼中泉石论溪买，行处壶觞逐境移。早晚拈书来就读，别开三径与君期。","dynasty":"宋代","title":"韦氏独乐园"}
{"author":"汪藻","content":"年年春色报公知，不与天涯驿使期。我是平章风物主，可知东阁见君时。","dynasty":"宋代","title":"题张资政汝川图九首其六梅仙潭"}
{"author":"汪藻","content":"天与精忠伯仲间，功成公独拂衣闲。专城早应贤侯选，延阁荣联近侍班。去国久违龙尾道，思乡长梦鹿头关。谈经尽日抠衣处，学子相逢泪雨潸。","dynasty":"宋代","title":"张徽猷挽诗二首其二"}
{"author":"汪藻","content":"远屏郊园谁复过，支筇立到暮钟时。苦无啼鸟坐春去，时见好山缘竹低。行逢邻僧语一则，绝胜饮客呼三迟。人间万事不关我，以壳自遮如冻龟。","dynasty":"宋代","title":"次韵蔡天任二首其一"}
{"author":"汪藻","content":"依倚西风不自持，葳蕤羽葆杂金规。繁开不负朝阳色，独步非关昊帝私。把酒可能追靖节，掇苗终欲慕天随。春红过尽聊经眼，赖有芬菲慰所思。","dynasty":"宋代","title":"咏菊"}
{"author":"汪藻","content":"长簟北窗下，抛书任纵横。娟娟稚筱上，熠熠丛榴明。眷此感佳节，怊然怆平生。少年文翰场，结客俱擅名。瑶草俟采掇，云鸿肆遐征。如何二十载，日与忧患并。骨肉随逝水，儿童长柴荆。向来交臂人，接武霄汉行。姻亲岁时会，尊酒怀抱倾。兹余岂复愿，顾影良自惊。飞雨夜来急，涛翻江上城。田家梦亦好，想像秋稼成。新春了在眼，续我斋庖清。","dynasty":"宋代","title":"偶书"}
{"author":"汪藻","content":"胸次光风霁月明，论文衮衮九河倾。一辞天上金銮直，再见湘南竹马迎。梁相合图烟阁上，郑公忽去雪山轻。眼看过棹呱呱泣，谁谓衡州浪得名。","dynasty":"宋代","title":"湖南安抚刘龙图挽词二首其一"}
{"author":"汪藻","content":"我家浮溪溪水头，一褐一裘聊玩世。谁教去踏晓鼓朝，也学儿童攻偶俪。忆身曾是掖垣客，岁晚犹期乐天似。两年漂泊万里馀，老矣始于鱼得计。欣逢贾傅古湘口，城郭虽非人物是。连台拗倒时一醉，醉后还为五禽戏。慇勤为我出新诗，金石因声泉涌思。年来处处饱葵苋，染鼎忽惊尝异味。荷花开已三四红，有酒无过行乐耳。与公同嚼三百杯，莫负便便五经笥。","dynasty":"宋代","title":"次韵贾仲远还浮溪猥藁之什"}
{"author":"汪藻","content":"高城吹角罢，别浦载灯归。岁晚客犹去，水寒潮亦稀。一身将影屡，万事转头非。莫倚危樯望，清霜易满衣。","dynasty":"宋代","title":"舟行遣兴五首其三"}
{"author":"汪藻","content":"年年春色报公知，不与天涯驿使期。我是平章风物主，可知东阁见君时。","dynasty":"宋代","title":"题张资政汝川图九首其六梅仙潭"}
{"author":"汪藻","content":"相从龙具中，耕稼亦吾学。所求一饱同，安用莹蹄角。","dynasty":"宋代","title":"饭牛庵"}
{"author":"汪藻","content":"诏跸南来首赐环，清名谁不仰高山。独操廷尉平反柄，徐步文昌侍从班。曾子哀矜情得后，皋陶明允罪疑间。中朝正赖公持议，那得超然便不还。","dynasty":"宋代","title":"挽刑部王侍郎诗二首其一"}
{"author":"汪藻","content":"经术群公上，人材二纪间。屡持边使节，竟老近臣班。赐第叨同擢，趋朝忆共还。白头无力送，能隔几青山。","dynasty":"宋代","title":"起居方舍人挽诗二首其二"}
{"author":"汪藻","content":"长簟北窗下，抛书任纵横。娟娟稚筱上，熠熠丛榴明。眷此感佳节，怊然怆平生。少年文翰场，结客俱擅名。瑶草俟采掇，云鸿肆遐征。如何二十载，日与忧患并。骨肉随逝水，儿童长柴荆。向来交臂人，接武霄汉行。姻亲岁时会，尊酒怀抱倾。兹余岂复愿，顾影良自惊。飞雨夜来急，涛翻江上城。田家梦亦好，想像秋稼成。新春了在眼，续我斋庖清。","dynasty":"宋代","title":"偶书"}
{"author":"汪藻","content":"四纪归坤极，三朝赖母临。德齐先后懿，恩及圣君深。册宝追崇祀，衰麻欲报心。哀荣千古事，谁复嗣徽音。","dynasty":"宋代","title":"隆祐皇太后挽词三首其一"}
{"author":"汪藻","content":"名标南国洞中天，胄出西京鼎足贤。早扈六蜚依日月，晚辞三事作神仙。马蹄忽到縢公室，鸡梦那逢谢傅年。一品真王对异姓，功臣今日数凌烟。","dynasty":"宋代","title":"何郡王挽词二首其二"}
{"author":"汪藻","content":"三载相依葛与瓜，一尊为别忽天涯。君先归路经回雁，我正幽栖似浣花。好去乘时追俊彦，莫嗔无力荐才华。城中若见渔樵客，须问浮溪老圃家。","dynasty":"宋代","title":"东安许明府同里之亲任满回家求诗为别即席赋此兼简熊使君"}
{"author":"汪藻","content":"七圣迷途后，宫车遂不回。乘云知益远，濡露但增哀。日卜天宁近，山依冰固开。千岩应更秀，从此是轩台。","dynasty":"宋代","title":"徽宗皇帝灵驾发引挽词四首其四"}
{"author":"汪藻","content":"无心居大宝，有子传鸿钧。万里方终宴，千年忽上宾。地今纵禹葬，天不返虞巡。怆极皇情处，还观吉仗陈。","dynasty":"宋代","title":"徽宗皇帝灵驾发引挽词四首其三"}
{"author":"汪藻","content":"万石亭西半是苔，旧时官柳著行栽。使君为筑溪边屋，野老同倾月下杯。好在一廛从此记，休论三径有谁来。会须便作渔梁去，莫遣鸬鹚忽见猜。","dynasty":"宋代","title":"熊使君次韵"}
{"author":"汪藻","content":"随侬何物四经秋，只有江南万斛愁。客枕蛩亲闻最早，乡书雁少到无由。菊丛今岁还经眼，茅把何时得盖头。工部也应儿女隔，羡他相近水中鸥。","dynasty":"宋代","title":"次韵熊使君登楼感秋之作"}
{"author":"汪藻","content":"风雨鸣窗报客知，还孤月底探梅期。泉声犹自断还续，遥想栖禽无定枝。","dynasty":"宋代","title":"夜雨遣兴"}
{"author":"汪藻","content":"我生痛不辰，尘网苦相缚。壮岁赋归田，未占林泉福。夜警蚩尤旗，昼闻山崩谷。寇氛日又逼，东南尽茶毒。避乡非惜命，污秽不忍触。此身长逝矣，无玷喻白玉。","dynasty":"清代","title":"失题其一"}
{"author":"汪藻","content":"小隐严陵下，当年得孟光。里师为妇顺，子庆事亲长。洲橘应还熟，庭萱遂不芳。他年冠盖会，来看伏牛冈。","dynasty":"宋代","title":"詹令人挽词二首其一"}
{"author":"汪藻","content":"德盛周文母，仪尊喾正妃。山河隳地载，星宿掩轩晖。此日哀笳曲，他年大练衣。越冈宁久驻，会有灞陵归。","dynasty":"宋代","title":"隆祐皇太后挽词三首其三"}
{"author":"汪藻","content":"花姑溪上问归舟，谢守城边识小楼。两岸垂垂秋色老，渡头人更老于秋。","dynasty":"宋代","title":"将至郡城"}
{"author":"汪藻","content":"关西老将争捐躯，帐下健儿思草枯。谁能捐粟百万斛，乞与绕树南飞乌。","dynasty":"宋代","title":"次韵蔡天任十首其六"}
{"author":"汪藻","content":"一见蝉联话不休，别来林壑又经秋。每思树杪闻清磬，几欲沙边具小舟。未办眼前茅一把，谁知身后橘千头。远公社里栽莲处，他日还能着我不。","dynasty":"宋代","title":"寄何山慧老"}
{"author":"汪藻","content":"长乐七闽会，山川富登临。重城十万家，间以烟树林。何许肆遐瞩，城西最高岑。主人厌直归，与世相浮沈。三宿得胜地，八还见初心。明窗一蒲团，宴坐依横参。面面来远色，层层列清阴。闲翻贝叶书，静听频迦音。万法照了处，人居两幽深。嗟予晚闻道，况迫桑榆侵。如何结保社，去脱头上簪。从公刮眼膜，傥借篦千金。","dynasty":"宋代","title":"题叶尚书普光明庵"}
{"author":"汪藻","content":"词林根柢须人品，四海声名谁藉甚。金华真是第一流，好泛扁舟著宫锦。向来奋舌动天意，不怕惠文霜凛凛。忽然飘落九疑山，坐对秋风行两稔。手栽岩桂友群石，收拾清香供燕寝。笑随蛮俗且南冠，忍说乡关犹左衽。人间何事非戏剧，鹤有乘轩蛙给廪。功名入手谈笑间，谁谓收之如拾沈。况君风骨未渠艾，意气文章天所禀。我今头白奚所为，柏树谁知问从谂。虽云百里间何阔，同在邯郸一羁枕。遥知袖手正书空，读罢离骚还痛饮。","dynasty":"宋代","title":"何子应少卿作金华书院要老夫赋诗因成长句一首"}
{"author":"汪藻","content":"十年游历地，客子故难忘。下马寻遗老，开门对夕阳。一鸠鸣晻翳，数犊卧苍茫。更欲东南望，疏星近鸟行。","dynasty":"宋代","title":"天长道中三首其二"}
{"author":"汪藻","content":"前年旌节驻江湄，始向清扬识紫芝。名系南陬朱鸟影，官兼东观白云司。初惊楚俗招魂些，已见羊公堕泪碑。千古风流钟岭峤，湘人应配曲江祠。","dynasty":"宋代","title":"湖南安抚刘龙图挽词二首其二"}
{"author":"汪藻","content":"水似秋蛇巧作蟠，山如浓翠拥高鬟。清风明月元无主，乞我烟萝茅数间。","dynasty":"宋代","title":"霜馀溪上绝句"}
{"author":"汪藻","content":"当时踏月此长亭，鬓似河堤柳色青。今日重来堤树老，一簪华发戴寒星。","dynasty":"宋代","title":"宿酂侯镇"}
{"author":"汪藻","content":"久忆南烹好，今朝放箸空。短箱倾碎碧，纤指剥轻红。腰折宜赊死，须长不疗穷。吴儿方献纳，应与䱥鱼同。","dynasty":"宋代","title":"食虾"}
{"author":"汪藻","content":"风吹鸟迹落岩间，付与区中万古传。故遣诗人收拾得，要知身不是顽仙。","dynasty":"宋代","title":"题贺水部书画五首其五"}
{"author":"汪藻","content":"才大惊馀子，名高压四夷。雁书希世事，鵩赋暮年悲。习险从人在，杯圈旧事非。凄凉嘉树侧，无复板舆归。","dynasty":"宋代","title":"学士蒋公母挽词三首其三"}
{"author":"汪藻","content":"我生痛不辰，尘网苦相缚。壮岁赋归田，未占林泉福。夜警蚩尤旗，昼闻山崩谷。寇氛日又逼，东南尽茶毒。避乡非惜命，污秽不忍触。此身长逝矣，无玷喻白玉。","dynasty":"清代","title":"失题其一"}
{"author":"汪藻","content":"传得清凉祖佛衣，来新震泽旧禅扉。几年香木成林种，一日孤云带雨归。别路片帆方荡漾，名山八部已光辉。夜窗时得伽陀句，会寄江城秋雁飞。","dynasty":"宋代","title":"送僧还山"}
{"author":"汪藻","content":"微凉初破候虫秋，水露草萤光不流。搔首与谁论往事，星河无语下城头。","dynasty":"宋代","title":"宿酂侯镇二首其二"}
{"author":"汪藻","content":"敌帐梦回惊日处，都城心切望云时。","dynasty":"宋代","title":"句其一"}
{"author":"汪藻","content":"一春略无十日晴，处处浮云将雨行。野田春水碧于镜，人影渡傍鸥不惊。桃花嫣然出篱笑，似开未开最有情。茅茨烟暝客衣湿，破梦午鸡啼一声。","dynasty":"宋代","tags":"古诗三百首，咏物，写花，寓人","title":"春日"}
{"author":"汪藻","content":"忆昨遭戎马，同浮十里江。括囊聊遁世，怀宝岂迷邦。眼底云空过，眉间雪未厖。不因参嚼蜡，那得寸心降。","dynasty":"宋代","title":"次韵郑固道其二"}
{"author":"汪藻","content":"支头涧底石，濯足松下泉。吾生傥有此，无复东西缘。","dynasty":"宋代","title":"次韵吴明叟集鹤林五首其四"}
{"author":"汪藻","content":"德盛周文母，仪尊喾正妃。山河隳地载，星宿掩轩晖。此日哀笳曲，他年大练衣。越冈宁久驻，会有灞陵归。","dynasty":"宋代","title":"隆祐皇太后挽词三首其三"}
{"author":"汪藻","content":"休论臭腐与神奇，康乐还生谢客儿。我有浮溪农圃在，他年分付小樊迟。","dynasty":"宋代","title":"浴孙日熊叔雅有诗次其韵二首其一"}
{"author":"汪藻","content":"化人谒帝游清都，俯视宫室如积苏。那知神仙隐朝市，云窗雾阁在一壶。古来志士守环堵，宅弥万里乾坤俱。君今官冷百僚底，世人未识文于菟。故营容膝尺度足，卷藏风月吞江湖。客卿笔墨共游戏，维摩床坐同跏趺。钩帘终日屏尘事，卧听秋雨鸣菰蒲。伊余想像未得往，一读妙语清而腴。遥知坐稳肉生髀，满壁但挂归来图。功名富贵会相迫，恐此骨相山林无。平泉绿野看他日，莫忘筑室愚溪愚。","dynasty":"宋代","title":"题周彦约壶斋"}
{"author":"汪藻","content":"晓看春水满方塘，静掩柴扉白日长。花意风光空烂漫，客愁山色对苍茫。扬州歌吹今何在，陶令田园亦就荒。试问南来米贵贱，欲随春浪过潇湘。","dynasty":"宋代","title":"和家叔春日"}
{"author":"汪藻","content":"月下潮生红蓼汀。浅霞都敛尽，四山青。柳梢风急堕流萤。随波处，点点乱寒星。别语寄丁宁。如今能间隔，几长亭。夜来秋气入银屏。梧桐雨，还恨不同听。","dynasty":"宋代","title":"小重山"}
{"author":"汪藻","content":"此老胸中百万军，暂劳试手犬羊群。山头不复望廷尉，柱后何须用惠文。解带为城聊戏剧，卖刀买犊便耕耘。三山胜处开华屋，千载人传旧使君。","dynasty":"宋代","title":"题止戈堂二首其一"}
{"author":"汪藻","content":"拂衣归憩旧烟萝，钟鼎山林竟孰多。眼看空花皆是幻，心同古井肯重波。清谈三尺竹如意，宴坐一枝松养和。我亦行抛簪笏去，从君春日晒渔蓑。","dynasty":"宋代","title":"寄呈寿基致政左司二首其二"}
{"author":"汪藻","content":"分明圆峤与方壶，万壑千岩入坐隅。临赋竞传今日句，卧游安用昔人图。丹青霜叶秋明灭，水墨烟林暮有无。记取沧浪渔笛曲，他年要捋使君须。","dynasty":"宋代","title":"横山堂二首其二"}
{"author":"汪藻","content":"吴儿雅多姿，不肯藏白地。因君更增情，吹雨作春泪。三年师命留，千日中山醉。一闻高唐赋，令我有仙意。","dynasty":"宋代","title":"次韵周圣举过苏次元四首其四"}
{"author":"汪藻","content":"坐夺江山险，都忘带与襟。不应囚胆落，亦费庙谋深。剩作怀归雅，行参解愠琴。君王怜赤子，意岂在南金。","dynasty":"宋代","title":"次韵蔡少张遣兴四首其四"}
{"author":"汪藻","content":"蝇头于我已无缘，拈问东家不直钱。乞与中庸胡伯始，免教堆屋篆蜗涎。","dynasty":"宋代","title":"次韵胡德辉乞予钞书之副六首其一"}
{"author":"汪藻","content":"度险逢幽处，凭谁写壮怀。连甍栖绝壁，孤塔表长淮。地本吴枫接，山今禹绩皆。潮声遥入寺，竹影自翻阶。木杪朱栏出，城坳雪浪埋。乾坤迷枉渚，雾雨泄阴崖。丹叶经寒在，苍洲向晚佳。鱼龙宵听呗，猿鸟昼窥斋。月满蠙珠实，霜清磬石谐。僧盂收柏子，樵径埽松钗。左宦书无雁，南烹菜有鲑。风烟欺短发，云水信残骸。竟作何乡老，虚惭素尚乖。江湖今在眼，归合办青鞋。","dynasty":"宋代","title":"龟山上方"}
{"author":"汪藻","content":"前瞻西岭悬日光，回望东崖森两行。天公作事销底力，投壶一笑千家凉。初乘青驶度平野，稻花风露随人香。忽惊强弩过林杪，群山发尽烟复藏。宫厨蔗浆若可挹，炎官火伞那复张。夜寒更踏松桂影，马头新月明于霜。","dynasty":"宋代","title":"即事"}
{"author":"汪藻","content":"汾水游仍远，瑶池宴未归。航迁群庙主，矢及近臣衣。胡马窥天堑，边烽断日畿。百年淮海地，回首复成非。","dynasty":"宋代","title":"己酉乱后寄常州使君侄四首其一"}
{"author":"汪藻","content":"身老今何向，兵拿未肯休。经旬甘半菽，尽室委扁舟。台拆星犹熭，农饥麦未秋。日边无一使，儿女讵知愁。","dynasty":"宋代","title":"己酉乱后寄常州使君侄四首其三"}
{"author":"汪藻","content":"春到花仍笑，时危笛自哀。平城隆准去，瓜步佛狸来。地下皆冤肉，人间半劫灰。只今衰泪眼，那得向君开。","dynasty":"宋代","title":"己酉乱后寄常州使君侄四首其四"}
{"author":"汪藻","content":"方隅谋帅重，帝岂贾生疏。绝域须高枕，中朝辍引裾。边城雄鼓角，幕府省文书。暂作骖鸾去，群公叹不如。","dynasty":"宋代","title":"次韵桂林经略李尚书投赠之句三首其一"}
{"author":"汪藻","content":"东越更新组，南阳别旧庐。中原犹铁马，远使只铜鱼。荒俗宜深问，遗蛮勿重锄。归来正黄阁，将略自公馀。","dynasty":"宋代","title":"次韵桂林经略李尚书投赠之句三首其二"}
{"author":"汪藻","content":"闻道中兴帅，今除第一流。犬牙聊制敌，猿臂即封侯。把酒逢元亮，哦诗得子猷。何妨留此杰，相与复神州。","dynasty":"宋代","title":"次韵桂林经略李尚书投赠之句三首其三"}
{"author":"汪藻","content":"南纪安耕凿，平时不受兵。边陲忘宇覆，江汉忽尘生。潮卷妖星落，春归玉帐明。将军谈笑事，一笴定聊城。","dynasty":"宋代","title":"次韵蔡少张遣兴四首其一"}
{"author":"汪藻","content":"闻道官军入，吴侬尽倒戈。指挥移地轴，湔洗用天河。尚作苍头起，当如赤子何。汝曹宜面缚，环垒即恩波。","dynasty":"宋代","title":"次韵蔡少张遣兴四首其二"}
{"author":"汪藻","content":"欲吊沈冤处，春江只自深。锄耰元聚守，坞壁要先侵。吉语行看报，穷愁有底禁。檐花应好在，准拟报同襟。","dynasty":"宋代","title":"次韵蔡少张遣兴四首其三"}
{"author":"汪藻","content":"坐夺江山险，都忘带与襟。不应囚胆落，亦费庙谋深。剩作怀归雅，行参解愠琴。君王怜赤子，意岂在南金。","dynasty":"宋代","title":"次韵蔡少张遣兴四首其四"}
{"author":"汪藻","content":"雨痕狼藉龙挂虚，风林岑蔚枭哺雏。一川窈窕水云国，百家世世封樵渔。钟来木杪知有寺，杖藜起踏苍烟孤。溪山清明搀楚尾，台殿倾圮存唐馀。","dynasty":"宋代","title":"过定香寺"}
{"author":"汪藻","content":"释氏梦中亲抱送，人言价重百车渠。阮家新妇得雄帖，还有数行中令书。","dynasty":"宋代","title":"浴孙日熊叔雅有诗次其韵二首其二"}
{"author":"汪藻","content":"赐第崇宁一再春，建炎方识老成人。早为勇退山林士，晚作中兴社稷臣。手把青箱传后裔，日陪黄阁转洪钧。乡关间阔虽千里，松槚相望亦海滨。","dynasty":"宋代","title":"致政王参政挽诗二首其二"}
{"author":"汪藻","content":"有子升台衮，承颜况日长。鱼轩开大国，鹤发老高堂。忽报栽萱陨，空馀扇枕凉。他年黄阁地，谁举伯仁觞。","dynasty":"宋代","title":"鲁国太夫人杨氏挽诗三首"}
{"author":"汪藻","content":"祖龙门外神传璧，方士犹言仙可得。东行欲与羡门亲，咫尺蓬莱沧海隔。那知平地有青云，只属寻常避世人。关中日月空千古，花下山川长一身。中原别后无消息，闻说胡尘因感昔。谁教晋鼎判东西，却愧秦城限南北。人间万事愈堪怜，此地当时亦偶然。何事区区汉天子，种桃辛苦求长年。","dynasty":"宋代","title":"桃源行"}
{"author":"汪藻","content":"蜜蜂以蜜为生涯，为人采蜜安于花。霜蜂尝恐奇祸作，深崖大壑悬其家。生儿孚乳自毫末，幼成玉蛹肩相差。分房戢戢莲绽子，拥户娟娟兰茁芽。惊猜肯使樵牧近，千尾负毒争防遮。那知长安贵公子，酒酣咀尔不摇牙。登盘未辨翅与股，百金购买囊红纱。琴鱼漫传仙物美，桂蠹空取蛮方赊。吾闻厚味古所戒，暴及胎卵宁非奢。合围火攻无脱者，举族孥戮奚罪耶。厥包作贡自谁始，从今可吊不可誇。","dynasty":"宋代","title":"蜂儿行"}
{"author":"汪藻","content":"世事如大弩，人若材官然。乘势易发机，非时劳控弦。又如大水中，置彼万斛船。虽有帆与樯，亦须风动天。不见周公瑾，弱龄已飞鶱。不见师尚父，鹰扬在华颠。彼非生而材，此岂晚乃贤。镃基喻智慧，要必有待焉。叹息狂驰子，尝为愚者怜。","dynasty":"宋代","title":"咏古四首其二"}
{"author":"汪藻","content":"传得清凉祖佛衣，来新震泽旧禅扉。几年香木成林种，一日孤云带雨归。别路片帆方荡漾，名山八部已光辉。夜窗时得伽陀句，会寄江城秋雁飞。","dynasty":"宋代","title":"送僧还山"}
{"author":"汪藻","content":"千里云飘破浪开，使君知道荔枝来。未尝玉井醍醐味，先看金盘火齐堆。肯作浪题霜后橘，聊同驰寄陇头梅。到头应遣纤纤手，笑擘轻红喔酒杯。","dynasty":"宋代","title":"附舶船送荔子"}
{"author":"汪藻","content":"茂林修竹下，一水独萦回。时过赤栏去，风从蘋末来。","dynasty":"宋代","title":"光风桥"}
{"author":"汪藻","content":"山行逢浅夏，浓绿屡低巾。地冷犹衣裌，村香已食新。菰蒲浑欲老，鱼鸟自相亲。倚杖看孤月，悠悠何处人。","dynasty":"宋代","title":"天长道中三首其一"}
{"author":"汪藻","content":"犹带他山润，来依宴坐深。谁云秋露滴，能节海潮音。积数尘难尽，微穿蚁可寻。但随君语默，用舍我何心。","dynasty":"宋代","title":"水晶数珠诗"}
{"author":"汪藻","content":"方隅谋帅重，帝岂贾生疏。绝域须高枕，中朝辍引裾。边城雄鼓角，幕府省文书。暂作骖鸾去，群公叹不如。","dynasty":"宋代","title":"次韵桂林经略李尚书投赠之句三首其一"}
{"author":"汪藻","content":"儿辈病元亮，斗筲羁曼容。何时跨鸿鹄，食藕莲花峰。小槛再游历，轻寒裘未重。人家当卮黍，不愧千户封。愿因琴高生，傥见乔与松。从兹毁车马，永绝世味浓。岁晚复来此，清阴期箨龙。","dynasty":"宋代","title":"再过凌氏园复用前韵"}
{"author":"汪藻","content":"传得清凉祖佛衣，来新震泽旧禅扉。几年香木成林种，一日孤云带雨归。别路片帆方荡漾，名山八部已光辉。夜窗时得伽陀句，会寄江城秋雁飞。","dynasty":"宋代","title":"送僧还山"}
{"author":"汪藻","content":"为此升斗粟，来往如飞梭。桂林在何许，水险山嵯峨。骊驹偶未至，于焉少婆娑。幸陪英俊游，不觉日月过。今夕复何夕，朔风捲寒波。肴核虽草草，聊以供笑歌。子如不饮酒，视此庭前柯。浓绿光薿薿，所馀今几何。邻家酿新熟，颇闻旨且多。更当奋馀勇，往举金叵罗。","dynasty":"宋代","title":"十月二十六日会于北禅分韵赋诗应辰得多字吕治先酒熟亦欲会客故末意及之"}
{"author":"汪藻","content":"才大惊馀子，名高压四夷。雁书希世事，鵩赋暮年悲。习险从人在，杯圈旧事非。凄凉嘉树侧，无复板舆归。","dynasty":"宋代","title":"学士蒋公母挽词三首其三"}
{"author":"汪藻","content":"大瓠既成实，无用始欲剖。鲋鱼困车辙，求活赖升斗。我昔诵斯言，感叹铭座右。慎惜千金躯，未欲聊俯就。数子磊落人，好事真吾友。相期竹西游，晚岁并耕耦。如何窘穷途，狺狺吠群狗。平生笑俗士，反欲较妍丑。譬如恶影人，乃与影竞走。今复念边陲，未暇从田叟。弹冠宜汇征，子先我欲后。世间樗与栎，拳曲自难揉。","dynasty":"宋代","title":"次韵胡德广书怀"}
{"author":"汪藻","content":"直到孤峰最上头，下看双涧玉虹流。世间培塿何须数，且卧元龙百尺楼。","dynasty":"宋代","title":"题张资政汝川图九首其八积翠楼"}
{"author":"汪藻","content":"参得汤休五字禅，一瓶一钵去飘然。定知游历名山遍，吟入江湖万顷天。","dynasty":"宋代","title":"万上人将游三吴袖杼山居士赠言见过戏成两绝送之其一"}
{"author":"汪藻","content":"高城吹角罢，别浦载灯归。岁晚客犹去，水寒潮亦稀。一身将影屡，万事转头非。莫倚危樯望，清霜易满衣。","dynasty":"宋代","title":"舟行遣兴五首其三"}
{"author":"汪藻","content":"长乐七闽会，山川富登临。重城十万家，间以烟树林。何许肆遐瞩，城西最高岑。主人厌直归，与世相浮沈。三宿得胜地，八还见初心。明窗一蒲团，宴坐依横参。面面来远色，层层列清阴。闲翻贝叶书，静听频迦音。万法照了处，人居两幽深。嗟予晚闻道，况迫桑榆侵。如何结保社，去脱头上簪。从公刮眼膜，傥借篦千金。","dynasty":"宋代","title":"题叶尚书普光明庵"}
{"author":"汪藻","content":"新亭虽小亦翚飞，陡觉风烟与昨非。分得使君秋数顷，登山临水送将归。","dynasty":"宋代","title":"熊使君垂和漫兴诗次答其二"}
{"author":"汪藻","content":"与物相忘久，于何寄此情。秖应逢胜会，不觉句还成。","dynasty":"宋代","title":"临赋阁"}
{"author":"汪藻","content":"台殿崇崇冠冢颠，行人跪起白云边。山河霸业三千里，歌舞灵衣五百年。铁马威神通异域，衮龙书命降中天。偃王遗种班班在，好乞韩碑记邈绵。","dynasty":"宋代","title":"灵惠公庙"}
{"author":"汪藻","content":"方隅谋帅重，帝岂贾生疏。绝域须高枕，中朝辍引裾。边城雄鼓角，幕府省文书。暂作骖鸾去，群公叹不如。","dynasty":"宋代","title":"次韵桂林经略李尚书投赠之句三首其一"}
{"author":"汪藻","content":"临分更携手，坐听烟钟声。斜阳有底急，不贷四窗明。","dynasty":"宋代","title":"次韵吴明叟集鹤林五首其三"}
{"author":"汪藻","content":"步历崔嵬数百寻，垂堂漫许戒千金。年来世事总如梦，老去儿曹长挂心。听雨不眠那夜永，行山未遍忽秋深。天寒更度宛陵水，霜月欲生风满林。","dynasty":"宋代","title":"过宁国小岭"}
{"author":"汪藻","content":"大瓠既成实，无用始欲剖。鲋鱼困车辙，求活赖升斗。我昔诵斯言，感叹铭座右。慎惜千金躯，未欲聊俯就。数子磊落人，好事真吾友。相期竹西游，晚岁并耕耦。如何窘穷途，狺狺吠群狗。平生笑俗士，反欲较妍丑。譬如恶影人，乃与影竞走。今复念边陲，未暇从田叟。弹冠宜汇征，子先我欲后。世间樗与栎，拳曲自难揉。","dynasty":"宋代","title":"次韵胡德广书怀"}
{"author":"汪藻","content":"坐膝扶床处，人看七十稀。孤雏方反哺，双剑忽随飞。脂泽新封。","dynasty":"宋代","title":"学士蒋公母挽词三首其二"}
{"author":"汪藻","content":"犹带他山润，来依宴坐深。谁云秋露滴，能节海潮音。积数尘难尽，微穿蚁可寻。但随君语默，用舍我何心。","dynasty":"宋代","title":"水晶数珠诗"}
{"author":"汪藻","content":"茹芝商岭见时清，来望重瞳日月明。径去似知真主意，东游不为羡门生。","dynasty":"宋代","title":"题贺水部书画五首其一"}
{"author":"汪藻","content":"燕子年年入户飞，向人无是亦无非。来春强健还相见，送汝将雏又一归。","dynasty":"宋代","title":"漫兴"}
{"author":"汪藻","content":"揆日奉明诏，班春出孤城。和风递鼓鼙，细雨迷旆旌。渺渺度阡陌，溪山照人明。幽花不孤芳，好鸟相应鸣。陇麦已争秀，畦秧亦微萌。食新知有期，及我凋瘵氓。古寺依绝壁，林端列飞甍。残僧四五人，静若无所营。石室广百肘，嵌空自天成。泉甘与茶宜，就挹岩下清。伏槛肆遐瞩，归云入檐楹。数农前致辞，貌野意则诚。兹幸枉冠盖，使君岂无情。频年苦饥虚，奚用恤此生。守昔在闾里，先畴每躬耕。起家三绝馀，谬忝符竹荣。无术布宽大，低头愧鳏茕。愿言同抚绥，永绝愁叹声。","dynasty":"宋代","title":"徽州班春古岩寺呈诸僚友"}
{"author":"汪藻","content":"忽惊坐上江天渺，半幅鹅溪写霜晓。风低黄芦潮欲到，平沙无人喧宿鸟。而来著眼应万里，开卷尺馀那尽了。须知王孙寄笔力，平日气吞云梦小。故将点缀调儿辈，不待淋漓翻墨沼。滕王蛱蝶往谁并，曹霸骅骝今已少。坐令好事费百金，窗几短屏横轴绕。君家此本传几世，羁客见之先绝倒。江头历历旧行处，好在渔矶落寒潦。浮家泛宅归去来，还看飞鸿卧林杪。","dynasty":"宋代","title":"题大年小景"}
{"author":"汪藻","content":"往年我作新安民，人人能说刘使君。使君本一儒者耳，数十年来嗟未闻。我时屈指今州县，似此贤侯当识面。那知漂泊千里馀，画戟清香日陪宴。使君何以人不如，胸中正有万卷书。清真简淡乃天性，文章政事犹其馀。向来天子留君住，重与毗陵三万户。谁教一曲渭城歌，忽作梨花枝上雨。宦游南北安得同，抚循凋郡还须公。人生五马亦不恶，与民处处为春风。","dynasty":"宋代","title":"送毗陵太守刘君受代东归"}
{"author":"汪藻","content":"发挥泉石有新图，西蜀蟆颐得尔无。暂作钓璜溪上客，溪神何必问贤愚。","dynasty":"宋代","title":"题张资政汝川图九首其三虾蟆石"}
{"author":"汪藻","content":"趣收霜后实，供我洞庭春。未暇三百颗，作书怀故人。","dynasty":"宋代","title":"题商乐亭"}
{"author":"汪藻","content":"化行江汉域，人喜翟车还。色养方无阻，神游遽莫扳。月沉长乐殿，云绕庆都山。不奉旋京驾，千秋惨圣颜。","dynasty":"宋代","title":"隆祐皇太后挽词三首其二"}
{"author":"汪藻","content":"寒无蟹螯持，犹觉非故围。","dynasty":"宋代","title":"句其七"}
{"author":"汪藻","content":"睡起凉生岸，钩帘坐小窗。麦风能起柁，梅雨不鸣江。往事心长折，归涂影自双。依然蒲柳地，人老故先降。","dynasty":"宋代","title":"过临平二首其二"}
{"author":"汪藻","content":"解事无人似乐天，玉簪旧语世相传。打包就使从前话，弹指安能断后缘。寂寂空房惟法喜，茫茫何处问臞仙。冬之夜永宜长虑，百计真从若个边。","dynasty":"宋代","title":"德劭亲迎而归乃有打包辟谷之兴以诗见贻戏用其韵"}
{"author":"汪藻","content":"霜后木奴香噀手，秋来云子滑流匙。","dynasty":"宋代","title":"句其五"}
{"author":"汪藻","content":"凭轩时见白云行，霜入长江万丈清。逐客今年缘底事，村村箫鼓报秋成。","dynasty":"宋代","title":"熊使君垂和漫兴诗次答"}
{"author":"汪藻","content":"孤舟渺无根，夜历数村雨。今朝乱晴景，水镜写霜树。哀鸿念群声，正到客愁处。男儿有怀抱，何事亦关汝。苍烟接牛斗，惝恍迷归路。明发问吾侬，乘流去复住。","dynasty":"宋代","title":"泊召伯埭"}
{"author":"汪藻","content":"三君赫奕今谁在，百谪风流故自贤。","dynasty":"宋代","title":"句其八"}
{"author":"汪藻","content":"无心居大宝，有子传鸿钧。万里方终宴，千年忽上宾。地今纵禹葬，天不返虞巡。怆极皇情处，还观吉仗陈。","dynasty":"宋代","title":"徽宗皇帝灵驾发引挽词四首其三"}
{"author":"汪藻","content":"两纪中天侍冕旒，甘盘仍作济川舟。传家经术终黄阁，袖手功名未白头。身似留侯初出汉，葬如姬旦不忘周。千官祖奠城东陌，十里春风鼓吹忧。","dynasty":"宋代","title":"何郡王挽词二首其一"}
{"author":"汪藻","content":"江头山色旧所爱，倒影玉海空嶙峋。尔来处处作媚妩，似与世争眉黛新。","dynasty":"宋代","title":"次韵蔡天任十首其一"}
{"author":"汪藻","content":"摩诘画中平远，庾郎句里清新。有底江山面目，年来到处相亲。","dynasty":"宋代","title":"舟行三首其一"}
{"author":"汪藻","content":"幽卧不知觉，窗悬寒日初。矧伊夜来雨，溪声到吾庐。故人挽我出，忽枉天际书。跻险敢自休，青山转篮舆。相逢竹间寺，共撷园中蔬。残僧谁在亡，奄忽十载馀。茗果话畴昔，新晴报钟鱼。东雷亦已鸣，百草苕颖舒。奈何与之子，齿发日夜疏。眷此不能发，牵衣更踌蹰。明朝各回首，世事将焉如。","dynasty":"宋代","title":"同张昌时宿高明寺"}
{"author":"汪藻","content":"千岩雪齐消，烟日暧春事。端忧昧佳节，独宿松下寺。绕屋泉雨鸣，焚香户深闭。残僧荷锄出，幽鸟下庭戏。将期道心复，敢惬栖遁志。起望吾家云，风清雁成字。","dynasty":"宋代","title":"寄余仲诚"}
{"author":"汪藻","content":"关西老将争捐躯，帐下健儿思草枯。谁能捐粟百万斛，乞与绕树南飞乌。","dynasty":"宋代","title":"次韵蔡天任十首其六"}
{"author":"汪藻","content":"晓寻幽处一牛鸣，空雾依迷失化城。茗椀薰炉重问讯，竹溪松坞共经行。云昏洲渚雨还作，风入菰蒲潮欲生。此地相逢复相别，江天病眼向谁明。","dynasty":"宋代","title":"同辩良至荐福塔头"}
{"author":"汪藻","content":"藉甚河中守，宜簪近侍冠。九霄卿月堕，四海德星寒。桂籍新枝大，兰陂旧馥残。空馀莼鲫奠，乡泪满江干。","dynasty":"宋代","title":"河中使君莫少卿挽诗二首其二"}
{"author":"汪藻","content":"双睫不能熟，疏钟起初晓。危栏扶力上，层檐挂云表。群峰苍玉如，开帘四环绕。向来声利场，自今眼界小。两君天下士，一见意倾倒。有此风味佳，未受秋思恼。我昔溪上住，盟言寄鸥鸟。今年纵得来，官事间日少。樊笼更樊笼，归途天样杳。是处非不佳，千虑舒怀抱。浮云且东来，吾家隔林杪。境熟断难忘，终念今朝好。","dynasty":"宋代","title":"试闱同宋德操陈纯中登稽古阁晓望"}
{"author":"汪藻","content":"依倚西风不自持，葳蕤羽葆杂金规。繁开不负朝阳色，独步非关昊帝私。把酒可能追靖节，掇苗终欲慕天随。春红过尽聊经眼，赖有芬菲慰所思。","dynasty":"宋代","title":"咏菊"}
{"author":"汪藻","content":"雨痕狼藉龙挂虚，风林岑蔚枭哺雏。一川窈窕水云国，百家世世封樵渔。钟来木杪知有寺，杖藜起踏苍烟孤。溪山清明搀楚尾，台殿倾圮存唐馀。","dynasty":"宋代","title":"过定香寺"}
{"author":"汪藻","content":"扰扰尘劳懒曳裾，此生终待老匡庐。两山分破吟难尽，一水飞来画不如。红杏成坛今彷佛，白莲结社漫踌躇。泮宫夫子能敦约，共采新闻广旧书。","dynasty":"宋代","title":"约教授游东林寺"}
{"author":"汪藻","content":"藁砧何在复凋年，兴在孤鸿落照边。遮莫春光无处著，只蒋修竹共婵娟。","dynasty":"宋代","title":"题日暮倚修竹图"}
{"author":"汪藻","content":"一作班荆别，秋风几度凉。论文隔尊俎，得句梦池塘。岁晚思倾盖，情亲比陟冈。若为生羽翼，千里到君旁。","dynasty":"宋代","title":"次韵郑固道"}
{"author":"汪藻","content":"忆昨遭戎马，同浮十里江。括囊聊遁世，怀宝岂迷邦。眼底云空过，眉间雪未厖。不因参嚼蜡，那得寸心降。","dynasty":"宋代","title":"次韵郑固道其二"}
{"author":"汪藻","content":"拥衲无馀事，时闻起柁声。水烟犹作暝，霜鹊已嬉晴。淼淼人归路，悠悠岁晚情。秖应江海外，随处著馀生。","dynasty":"宋代","title":"舟行遣兴五首其一"}
{"author":"汪藻","content":"滔滔千里浪，秖解送人忙。看即成衰鬓，能堪几断肠。系船冰树动，炊黍水云香。惊怪陶彭泽，功名晚更忘。","dynasty":"宋代","title":"舟行遣兴五首其二"}
{"author":"汪藻","content":"高城吹角罢，别浦载灯归。岁晚客犹去，水寒潮亦稀。一身将影屡，万事转头非。莫倚危樯望，清霜易满衣。","dynasty":"宋代","title":"舟行遣兴五首其三"}
{"author":"汪藻","content":"霜敛初晴夜，江愁独望人。萧条全浦暝，错落数星陈。老觉癯儒冗，穷遭醉尉嗔。梅花行满眼，莫作后园春。","dynasty":"宋代","title":"舟行遣兴五首其四"}
{"author":"汪藻","content":"渺渺竟何向，滔滔难与论。雁书鸣笛野，雪缟过帆村。夜寂人谁语，江流月自存。莫令漂泊梦，千里到脩门。","dynasty":"宋代","title":"舟行遣兴五首其五"}
{"author":"汪藻","content":"一别九霄路，风烟长满衣。已成身老大，无复世轻肥。天阔鸟双下，山寒人独归。晓来何似雨，春水半岩扉。","dynasty":"宋代","title":"过临平二首其一"}
{"author":"汪藻","content":"睡起凉生岸，钩帘坐小窗。麦风能起柁，梅雨不鸣江。往事心长折，归涂影自双。依然蒲柳地，人老故先降。","dynasty":"宋代","title":"过临平二首其二"}
{"author":"汪藻","content":"山行逢浅夏，浓绿屡低巾。地冷犹衣裌，村香已食新。菰蒲浑欲老，鱼鸟自相亲。倚杖看孤月，悠悠何处人。","dynasty":"宋代","title":"天长道中三首其一"}
{"author":"汪藻","content":"十年游历地，客子故难忘。下马寻遗老，开门对夕阳。一鸠鸣晻翳，数犊卧苍茫。更欲东南望，疏星近鸟行。","dynasty":"宋代","title":"天长道中三首其二"}
{"author":"汪藻","content":"节物兼暄暑，川原半雨晴。雉场时一雊，蛙亩忽齐鸣。斗粟违高枕，囊衣度古城。读书成底事，投老失春耕。","dynasty":"宋代","title":"天长道中三首其三"}
{"author":"汪藻","content":"犹带他山润，来依宴坐深。谁云秋露滴，能节海潮音。积数尘难尽，微穿蚁可寻。但随君语默，用舍我何心。","dynasty":"宋代","title":"水晶数珠诗"}
{"author":"汪藻","content":"久忆南烹好，今朝放箸空。短箱倾碎碧，纤指剥轻红。腰折宜赊死，须长不疗穷。吴儿方献纳，应与䱥鱼同。","dynasty":"宋代","title":"食虾"}
{"author":"汪藻","content":"已怯惊潮渡，还忧复岭登。逢人多问数，投宿只寻僧。野饭农夫怪，山行稚子能。朝来那得尔，前路好飞腾。","dynasty":"宋代","title":"山奥寺"}
{"author":"汪藻","content":"宿草纵横绿，春归有底忙。百年知有尽，万感要难忘。欲语如他日，犹疑在我旁。人生今至此，不拟惜流光。","dynasty":"宋代","title":"悼往二首其一"}
{"author":"汪藻","content":"意懒还须步，愁多不更嗔。萧萧寒著树，咄咄老侵人。未满穷愁愿，先分梦幻身。东风吹节换，送我泪痕新。","dynasty":"宋代","title":"悼往二首其二"}
{"author":"汪藻","content":"汉殿胪传处，回头四十春。共嗟香案吏，归作钓台人。意气林泉老，名声日月新。贾生方拟召，鵩鸟在承尘。","dynasty":"宋代","title":"起居方舍人挽诗二首"}
{"author":"汪藻","content":"经术群公上，人材二纪间。屡持边使节，竟老近臣班。赐第叨同擢，趋朝忆共还。白头无力送，能隔几青山。","dynasty":"宋代","title":"起居方舍人挽诗二首其二"}
{"author":"汪藻","content":"表表今词伯，邕邕古德人。翱翔初画省，邂逅老朱轮。阅世深泾渭，传家得凤麟。悬知他日大，时望属平津。","dynasty":"宋代","title":"河中使君莫少卿挽诗二首"}
{"author":"汪藻","content":"藉甚河中守，宜簪近侍冠。九霄卿月堕，四海德星寒。桂籍新枝大，兰陂旧馥残。空馀莼鲫奠，乡泪满江干。","dynasty":"宋代","title":"河中使君莫少卿挽诗二首其二"}
{"author":"汪藻","content":"不信儒冠误，长年自濯薰。乡评推秀孝，墨客诵诗文。仕早收朝迹，材终壅上闻。晚全冰壑趣，造物似知君。","dynasty":"宋代","title":"挽毛奉议诗二首其一"}
{"author":"汪藻","content":"玉立簪缨底，平生耻自媒。次山初漫仕，元亮即归来。竟老金闺籍，虚缠蕙帐哀。盛名知不朽，妙语写琼瑰。","dynasty":"宋代","title":"挽毛奉议诗二首其二"}
{"author":"汪藻","content":"泽国今耆旧，于君见典刑。居乡乘款段，生子得宁馨。綵服供春酌，银章慰暮龄。谁知云雾里，忽失少微星。","dynasty":"宋代","title":"致政鲁奉议挽诗二首其一"}
{"author":"汪藻","content":"诏綍从君赐，经龛与佛同。早沾三釜禄，几作百年翁。阅世松成盖，传家桂满丛。素车千两送，荣绝九原中。","dynasty":"宋代","title":"致政鲁奉议挽诗二首其二"}
{"author":"汪藻","content":"有子升台衮，承颜况日长。鱼轩开大国，鹤发老高堂。忽报栽萱陨，空馀扇枕凉。他年黄阁地，谁举伯仁觞。","dynasty":"宋代","title":"鲁国太夫人杨氏挽诗三首"}
{"author":"汪藻","content":"白云终日望，方喜见庭闱。鼎食三牲养，貂冠五綵衣。回班仪未举，反哭事俄非。寂寞苕溪路，安舆去不归。","dynasty":"宋代","title":"鲁国太夫人杨氏挽诗三首其二"}
{"author":"汪藻","content":"承颜虽一子，扶膝有诸孙。寿祉膺难老，哀荣动至尊。秖今怀顾复，犹想对平反。天与牛眠地，何须返故园。","dynasty":"宋代","title":"鲁国太夫人杨氏挽诗三首其三"}
{"author":"汪藻","content":"庆源由魏国，奉祀及宣仁。盛德仪中壸，私恩绝外亲。长秋期不老，厚夜忽无晨。来岁柔桑绿，谁临茧馆春。","dynasty":"宋代","title":"隆祐太后挽词二首其一"}
{"author":"汪藻","content":"朔漠遐征后，南州俶扰时。人心忧社稷，天意属帘帷。拥佑千龄主，图回万世基。中兴能事毕，倏与帝乡期。","dynasty":"宋代","title":"隆祐太后挽词二首其二"}
{"author":"汪藻","content":"图治八王上，增光六圣馀。仁恩渐动植，文物掩诗书。未及金縢启，俄成玉帐虚。衣冠归故国，神已在化胥。","dynasty":"宋代","title":"徽宗皇帝灵驾发引挽词四首其一"}
{"author":"汪藻","content":"三雍无逸隽，四海屡丰年。嘉瑞标图谍，休功被管弦。鼎成龙即去，书远雁空传。多少承平老，遥悲杞国天。","dynasty":"宋代","title":"徽宗皇帝灵驾发引挽词四首其二"}
{"author":"汪藻","content":"无心居大宝，有子传鸿钧。万里方终宴，千年忽上宾。地今纵禹葬，天不返虞巡。怆极皇情处，还观吉仗陈。","dynasty":"宋代","title":"徽宗皇帝灵驾发引挽词四首其三"}
{"author":"汪藻","content":"七圣迷途后，宫车遂不回。乘云知益远，濡露但增哀。日卜天宁近，山依冰固开。千岩应更秀，从此是轩台。","dynasty":"宋代","title":"徽宗皇帝灵驾发引挽词四首其四"}
{"author":"汪藻","content":"四纪归坤极，三朝赖母临。德齐先后懿，恩及圣君深。册宝追崇祀，衰麻欲报心。哀荣千古事，谁复嗣徽音。","dynasty":"宋代","title":"隆祐皇太后挽词三首其一"}
{"author":"汪藻","content":"化行江汉域，人喜翟车还。色养方无阻，神游遽莫扳。月沉长乐殿，云绕庆都山。不奉旋京驾，千秋惨圣颜。","dynasty":"宋代","title":"隆祐皇太后挽词三首其二"}
{"author":"汪藻","content":"德盛周文母，仪尊喾正妃。山河隳地载，星宿掩轩晖。此日哀笳曲，他年大练衣。越冈宁久驻，会有灞陵归。","dynasty":"宋代","title":"隆祐皇太后挽词三首其三"}
{"author":"汪藻","content":"举酒频华族，高堂有白头。生儿胜武子，偕老得黔娄。未免平反笑，俄惊孺慕忧。他年如辍社，牛女有悲秋。","dynasty":"宋代","title":"学士蒋公母挽词三首其一"}
{"author":"汪藻","content":"才大惊馀子，名高压四夷。雁书希世事，鵩赋暮年悲。习险从人在，杯圈旧事非。凄凉嘉树侧，无复板舆归。","dynasty":"宋代","title":"学士蒋公母挽词三首其三"}
{"author":"汪藻","content":"小隐严陵下，当年得孟光。里师为妇顺，子庆事亲长。洲橘应还熟，庭萱遂不芳。他年冠盖会，来看伏牛冈。","dynasty":"宋代","title":"詹令人挽词二首其一"}
{"author":"汪藻","content":"有子皆通籍，迎扶出万山。色难三釜外，眉寿百年间。帝渥书泥紫，儿嬉服綵班。空成潘岳赋，无复板舆还。","dynasty":"宋代","title":"詹令人挽词二首其二"}
{"author":"汪藻","content":"好在松江水，丁年忆此过。垂垂梅子雨，细细曲尘波。花老千头橘，香闻数丈荷。百忧今已矣，搔首意如何。","dynasty":"宋代","title":"吴江"}
{"author":"汪藻","content":"问津渔子浦，休驾法王城。一雨夜来过，数峰烟际明。藤萝月不到，钟磬寒愈清。信美欲归去，村鹃如放声。","dynasty":"宋代","title":"宿上方院"}
{"author":"汪藻","content":"曾经浩劫故依然，老寿方知木有仙。直干凌空裁百尺，虚心阅世已千年。深蟠泽国兴王地，独傲天公造物权。玉树庭花非不好，秖今谁占旧山川。","dynasty":"宋代","title":"湖州长兴县大雄寺陈霸先故宅天嘉中所植桧柯叶苍然其中空洞皮脉仅存而已"}
{"author":"汪藻","content":"渺然于世不磷缁，手自栽花作四时。坐客听蛙聊复尔，呼卿闻雁汝为谁。眼中泉石论溪买，行处壶觞逐境移。早晚拈书来就读，别开三径与君期。","dynasty":"宋代","title":"韦氏独乐园"}
{"author":"汪藻","content":"谢公当日此徜徉，千载空馀一径荒。林壑久应无小草，石泉今即是甘棠。江山似恨功名误，花竹犹含笑语香。投老西州知不反，可堪垂涕笛筝傍。","dynasty":"宋代","title":"宿东山寺有谢公井存焉"}
{"author":"汪藻","content":"水宿山行十日归，李侯应恨尺书迟。遥知雨别风流后，直到秋高木落时。负郭生涯千亩竹，长年心事四愁诗。与君家世如兄弟，岁晚同为丘壑期。","dynasty":"宋代","title":"次韵李元亮"}
{"author":"汪藻","content":"几年东阁叹差池，忽见溪山照紫微。千里欢传旌节至，一城争看锦衣归。敢言刺史分符宠，幸遇诸生鼓瑟希。早晚九重宣诏急，紫阳山下驿尘飞。","dynasty":"宋代","title":"次汪相韵"}
{"author":"汪藻","content":"从渠儿辈错书獐，自写新诗细作行。门外满生书带草，林间知有德星堂。流匙已厌青精滑，蘸甲须尝白堕香。秖恐笑谈须此老，又教天下起冯唐。","dynasty":"宋代","title":"次韵张乐潜"}
{"author":"汪藻","content":"远屏郊园谁复过，支筇立到暮钟时。苦无啼鸟坐春去，时见好山缘竹低。行逢邻僧语一则，绝胜饮客呼三迟。人间万事不关我，以壳自遮如冻龟。","dynasty":"宋代","title":"次韵蔡天任二首其一"}
{"author":"汪藻","content":"一雨真成解人意，翻盆注野却晴时。五更城上鸟乌乐，十日街头樱笋低。江声即随潮信急，云气欲度山椒迟。吾徒饱饭眼中见，鍊息不应长学龟。","dynasty":"宋代","title":"次韵蔡天任二首其二"}
{"author":"汪藻","content":"江山怪我数能来，政坐刀斤赦不才。生理喜于鱼得计，交情羞似鸩为媒。烟尘回首烽三月，花柳关情酒一杯。日夜故园归梦好，忆冲细雨斸蒿莱。","dynasty":"宋代","title":"次韵董禹川二首其一"}
{"author":"汪藻","content":"涉世真成百罅舟，漫教俗子相壶丘。投林老去三椽在，堕甑年来万事休。只欲携儿耕甫里，谁能著酒换凉州。绝怜扬子津头雨，管断江南庾信愁。","dynasty":"宋代","title":"次韵董禹川二首其二"}
{"author":"汪藻","content":"文书到眼只眵昏，出郭寻山聊解纷。驱马去迎三丈日，与僧同卧一窗云。竹间挥麈风相及，松下烹茶手自分。回首微官堪底用，他年泉石是知闻。","dynasty":"宋代","title":"次韵洪驹父集东山"}
{"author":"汪藻","content":"风埽阳侯雪阵平，雨催摩诘画图成。气吞浦溆重林尽，秋著江湖去鸟明。厚禄故人无一字，长年三老伴馀生。会须满意开怀抱，到眼庐山不世情。","dynasty":"宋代","title":"晚发吴城山"}
{"author":"汪藻","content":"苔连深竹楚江干，分与幽人宴坐看。映得图书终日翠，凄成风雨未秋寒。渭川昔漫誇千亩，锦里今须种数竿。移取辟疆园畔去，免教童子报平安。","dynasty":"宋代","title":"题何子应竹君轩"}
{"author":"汪藻","content":"且欲相随苜蓿盘，不须多问沐猴冠。菊花有意浮杯酒，桐叶无声下井栏。千里江山渔笛晚，十年灯火客毡寒。男儿几许功名事，华发催人不少宽。","dynasty":"宋代","title":"次韵向君受感秋二首其一"}
{"author":"汪藻","content":"向侯拄笏意千里，肯为俗弹头上冠。何时盛之青琐闼，妙语付以乌丝栏。日边人去雁行断，江上秋高枫叶寒。向来叔度傥公是，一见使我穷愁宽。","dynasty":"宋代","title":"次韵向君受感秋二首其二"}
{"author":"汪藻","content":"随侬何物四经秋，只有江南万斛愁。客枕蛩亲闻最早，乡书雁少到无由。菊丛今岁还经眼，茅把何时得盖头。工部也应儿女隔，羡他相近水中鸥。","dynasty":"宋代","title":"次韵熊使君登楼感秋之作"}
{"author":"汪藻","content":"旅营茅屋破苍苔，隔水花多不用栽。开卷古今千万事，杜门清浊两三杯。故人昔尚风相及，客子今并雨不来。已办此身如木石，沙禽那得更惊猜。","dynasty":"宋代","title":"小"}
{"author":"韩琦","content":"池馆隳摧古榭荒，此延嘉客会重阳。虽惭老圃秋容淡，且看黄花晚节香。酒味已醇新过熟，蟹螯先实不须霜。年来饮兴衰难强，漫有高吟力尚狂。","dynasty":"宋代","tags":"重阳节，宴饮，赏花，赞美，品格","title":"九日水阁"}
{"author":"韩琦","content":"病起恹恹、画堂花谢添憔悴。乱红飘砌。滴尽胭脂泪。惆怅前春，谁向花前醉。愁无际。武陵回睇。人远波空翠。","dynasty":"宋代","tags":"怅惘，怀人","title":"点绛唇·病起恹恹"}
{"author":"韩琦","content":"安阳好，形势魏西州。曼衍山川环故国，升平歌吹沸高楼。和气镇飞浮。笼画陌，乔木几春秋。花外轩窗排远岫，竹间门巷带长流。风物更清幽。","dynasty":"宋代","title":"安阳好"}
{"author":"韩琦","content":"安阳好，戟户使君宫。白昼锦衣清宴处，铁楹丹榭画图中。壁记旧三公。棠讼悄，池馆北园通。夏夜泉声来枕簟，春来花气透帘栊。行乐兴何穷。","dynasty":"宋代","title":"安阳好"}
{"author":"韩琦","content":"二十四桥千步柳，春风十里上珠帘。","dynasty":"宋代","title":"维扬好"}
{"author":"韩琦","content":"维扬好，灵宇有琼花。千点真珠擎素蕊，一环明玉破香葩。芳艳信难加。如雪貌，绰约最堪夸。疑是八仙乘皓月，羽衣摇曳上云车。来会列仙家。","dynasty":"宋代","title":"望江南"}
{"author":"韩琦","content":"惯恼东风不定家，高楼长陌奈无涯。一春情绪空撩乱，不是天生稳重花。","dynasty":"宋代","title":"柳絮"}
{"author":"韩琦","content":"絮雪纷纷不自持，乱愁萦困满春晖。有时穿入花枝过，无限蜂儿作队飞。","dynasty":"宋代","title":"柳絮"}
{"author":"韩琦","content":"尽室林塘涤暑烦，旷然如不在尘寰。谁人敢议清风价？无乐能过百日闲。水鸟得鱼长自足，岭云含雨只空还。酒阑何物醒魂梦？万柄莲香一枕山。","dynasty":"宋代","title":"北塘避暑"}
{"author":"韩琦","content":"溶溶春水满方塘，栏槛风微落蕊香。尽日杨花飞又歇，有时林鸟见还藏。沉疴不为闲来减，流景知从静处长。欲战万愁无酒力，可堪三月去堂堂。","dynasty":"宋代","title":"郡圃春晚"}
{"author":"韩琦","content":"危榭厌颓基，登临事可悽。邱墟唐殿左，禾黍汉宫西。台古疑藏剑，峰遥不见圭。山川难尽识，赖有旧图携。","dynasty":"宋代","title":"登崔园城上亭"}
{"author":"韩琦","content":"龙首高源析，螭吭乱玉锵。带花春共远，和雨夜何长。冷撼青蛇影，平拖白练光。烦襟来自涤，可待濯沧浪。","dynasty":"宋代","title":"长安府舍十咏其一流泉"}
{"author":"韩琦","content":"忠闵规摹壮，耽然大厦开。无时佳燕在，正暑好风来。池面飞泉落，林端畏景回。谁知仙府路，琼室与瑶台。","dynasty":"宋代","title":"长安府舍十咏其二凉榭"}
{"author":"韩琦","content":"台榭生凉处，奫沦瞰北塘。松筠成夏荫，莲芰入秋香。疏雨交寒晕，轻云衬晓光。无心投钓饵，游鲤莫惊藏。","dynasty":"宋代","title":"长安府舍十咏其三北塘"}
{"author":"韩琦","content":"双石唐馀物，来兹孰记年。嵌空危砌下，怪丑好花前。名氏坳犹刻，藤萝穴任穿。最宜秋后看，班驳藓痕圆。","dynasty":"宋代","title":"长安府舍十咏其四双石"}
{"author":"韩琦","content":"待月西台早，移时凭曲栏。云端开玉叶，海面起金盘。燕席通宵雅，凉波入坐寒。香风来不断，清露裛红兰。","dynasty":"宋代","title":"长安府舍十咏其五月台"}
{"author":"韩琦","content":"亭出水中央，轻风四面凉。岸平飞略彴，波暖戏鸳鸯。静夜蟾蜍落，清秋菡萏芳。公馀时独坐，万虑默皆忘。","dynasty":"宋代","title":"长安府舍十咏其六池亭"}
{"author":"韩琦","content":"西北高楼上，南山日面栏。势笼秦地胜，阴落渭波寒。带雨新屏活，穿云古道难。仙扃如可造，便拟挂朝冠。","dynasty":"宋代","title":"长安府舍十咏其七山楼"}
{"author":"韩琦","content":"迢递穿花出，弯环作篆来。若非天上醴，不泛洞中杯。水鸟浮还没，仙航去复回。蓬瀛真境事，销得玉山颓。","dynasty":"宋代","title":"长安府舍十咏其八流杯"}
{"author":"韩琦","content":"丛石竞崭岩，当轩翠扑岚。疑峰何啻九，仙岛迥侔三。润极云犹抱，温多玉尚含。楼高慵引望，坐看小终南。","dynasty":"宋代","title":"长安府舍十咏其九石林"}
{"author":"韩琦","content":"北榭层基下，森森竹径幽。枝繁低拂盖，根密仅通流。劲节轻环粉，狂鞭怒走虬。风霜胡可动，松柏乃吾俦。","dynasty":"宋代","title":"长安府舍十咏其十竹径"}
{"author":"韩琦","content":"古寺跨山椒，虚明瞰泬寥。路危难进马，林密不容樵。飞瀑连云湿，凝岚带雨饶。崖穷徒一望，归步默无聊。","dynasty":"宋代","title":"游石瓮寺路险而返"}
{"author":"韩琦","content":"无臭含天德，资贫乃地珍。群阴徒肆暴，万室自融春。丰黍轻邹律，歌襦陋蜀民。何妨灰弃道，仁政不同秦。","dynasty":"宋代","title":"烧煤戏成"}
{"author":"韩琦","content":"明祀严先甲，喜辰历上丁。采芹因旧馆，释菜协前经。俎豆由斯学，粢盛信匪馨。欲知时祭重，百世仰仪刑。","dynasty":"宋代","title":"仲春释奠"}
{"author":"韩琦","content":"早谢枢衡贵，逍遥哂众愚。乐从黄卷得，游命赤松俱。风雅樽前事，云山世外娱。何妨紫虚下，散发伴樵苏。","dynasty":"宋代","title":"次韵答致政宫师张相公"}
{"author":"韩琦","content":"过虑先河备，轻舟造惬山。惊鸥情自动，流水意长闲。村落多丰外，寒温不定间。如何援民溺，搔首只空还。","dynasty":"宋代","title":"御河舟中"}
{"author":"韩琦","content":"万点送春飞，人悲未足悲。禅关无问理，溪曲过开时。钿委津阳路，风回洛水湄。流年来自去，醉莫论空枝。","dynasty":"宋代","title":"落花"}
{"author":"韩琦","content":"嘉客非期会，如因病守邀。静俱知道胜，隐不待文招。柳色堆瑶榭，荷香凑绮寮。几回杯兴逸，同欲御仙飙。","dynasty":"宋代","title":"次韵答张宗益工部喜陈荐龙图窦舜卿侍郎同至相台"}
{"author":"韩琦","content":"邪气潜攻隙，弥旬因伏床。恶寒知肉缓，难睡觉更长。谩讲添年药，终无应病方。几时辞厚禄，心泰百忧忘。","dynasty":"宋代","title":"属疾"}
{"author":"韩琦","content":"始骇经冬雪，时飞但敛尘。谁知高厚意，顿与发生春。已慰三农望，何妨万卉新。病翁聊一醉，欢喜过斯民。","dynasty":"宋代","title":"喜雪"}
{"author":"韩琦","content":"朝来残雪尽，春意满东郊。嫩绿开池面，深红点杏梢。山晴添远霭，鸦暖认危巢。正是芳时病，吟莺似见嘲。","dynasty":"宋代","title":"早春病起"}
{"author":"韩琦","content":"乡居新葺后，归兴邈难招。老去重离别，秋来添寂寥。云横初送雁，渡浅未成桥。千里犹思驾，封圻幸不遥。","dynasty":"宋代","title":"提举陈龙图迁居邢台二首其一"}
{"author":"韩琦","content":"亲茔来展祀，郊野未霜严。古道日低削，高山时仰瞻。寒花虽在目，短谷不加镰。多少幽闲趣，吾方事退潜。","dynasty":"宋代","title":"孟冬朔日祀坟二首其一"}
{"author":"韩琦","content":"辋川诚自好，人各爱吾园。欲纵家山乐，终縻吏事繁。鸿飞思避弋，羝触困羸籓。几日归陶径，方知践此言。","dynasty":"宋代","title":"次韵和文潞公题王右丞维辋川图"}
{"author":"韩琦","content":"升平胡可状，歌舞入樵苏。岁美人皆乐，朝和野共娱。心休无事扰，本固绝颠扶。我愿明时治，长如此画图。","dynasty":"宋代","title":"次韵和文潞公题韩晋公村田歌舞图"}
{"author":"韩琦","content":"一纪禆鸿化，千龄从列仙。至仁高协帝，厚德远参乾。验寡亲尝药，恩深欲报天。为殚臣庶泪，朝雨助潸然。","dynasty":"宋代","title":"章献明肃皇太后挽辞二首其一"}
{"author":"韩琦","content":"璿驾方修祀，金波忽坠空。悲歌传薤露，秘殿阒椒风。雾重昏轩曜，云悽泣舜瞳。仙舆邈何在，天外蕊珠宫。","dynasty":"宋代","title":"章献明肃皇太后挽辞二首其二"}
{"author":"韩琦","content":"外族传仙系，中闺著德容。瑞符衣覆玉，懿范史编彤。天阔云埋仗，秋高露泣松。宸心望归驾，沧海晦三峰。","dynasty":"宋代","title":"章懿皇太后挽辞二首其一"}
{"author":"韩琦","content":"梦日推祥旧，仪坤讲礼新。帝亲无及养，天意此何仁。宫寝延嵩月，袆褕寓洛尘。欲知仁主孝，泪血送龙輴。","dynasty":"宋代","title":"章懿皇太后挽辞二首其二"}
{"author":"韩琦","content":"椒掖遗芳在，龟台别信空。旧恩缘服重，新庙见慈同。残月无多夜，馀花一向风。徽音从此断，忍顾洛川东。","dynasty":"宋代","title":"章惠皇太后挽辞二首其一"}
{"author":"韩琦","content":"柔顺符坤德，兴居监女箴。笥衣裙有练，殿壁带无金。外族疏恩薄，中宸结爱深。宫娥齐饮泣，谁副祝延心。","dynasty":"宋代","title":"章惠皇太后挽辞二首其二"}
{"author":"韩琦","content":"道久民胥化，几先虑极深。勤邦循禹度，传圣得尧心。生德齐天地，仁声振古今。三山神药在，沧海信空沉。","dynasty":"宋代","title":"仁宗皇帝揭辞三首其一"}
{"author":"韩琦","content":"薄葬定邻边，民安即旧廛。大非空六马，深不锢三泉。忍逐宫车出，翻随玉辂旋。西都无限竹，泪色似湘川。","dynasty":"宋代","title":"仁宗皇帝揭辞三首其二"}
{"author":"韩琦","content":"圣治方无事，仙游遽不还。心休黄屋外，乡远白云间。笳鼓悽寒月，旌旗卷暮关。孤臣期得殉，黄鸟愿重删。","dynasty":"宋代","title":"仁宗皇帝揭辞三首其三"}
{"author":"韩琦","content":"遽委飞乾运，应开出震符。子方批凤尾，天已下龙胡。遏密思尧治，讴歌启舜图。只留勤俭德，千古亘三无。","dynasty":"宋代","title":"英宗皇帝挽辞三首其一"}
{"author":"韩琦","content":"此日天无色，輴车下禁宸。悲风随去仗，哀泪裛行尘。一闭皇堂夜，长閒御寝春。守陵来有几，萧索庆宁人。","dynasty":"宋代","title":"英宗皇帝挽辞三首其二"}
{"author":"韩琦","content":"蜃驾虽停洛，飙舆已溯天。空藏轩剑舄，不敢霸山川。挽揭秋声外，旌翻夕照前。老臣非从死，何路答知怜。","dynasty":"宋代","title":"英宗皇帝挽辞三首其三"}
{"author":"韩琦","content":"早退轻高位，孤风振昔贤。上思终不已，民望日依然。荣宠三增秩，优游十换年。请看良史旧，德孰似公全。","dynasty":"宋代","title":"司徒侍中杜公挽辞三首其一"}
{"author":"韩琦","content":"直道当年梗，清名万世师。身閒心在国，迹退德高时。警绝新诗雅，飞腾老笔奇。归休何所乐，持此造希夷。","dynasty":"宋代","title":"司徒侍中杜公挽辞三首其二"}
{"author":"韩琦","content":"哲人何永逝，天理此难忱。子谨新遗札，家无旧赐金。可传清白业，未足太平心。讣至悲尤动，忘年顾遇深。","dynasty":"宋代","title":"司徒侍中杜公挽辞三首其三"}
{"author":"韩琦","content":"早冠廉良选，寻专翰墨盟。上知唯直道，人爱是纯诚。枢极权无挠，台衡论必平。呜呼今已矣，天不为苍生。","dynasty":"宋代","title":"仆射王公挽辞三首其一"}
{"author":"韩琦","content":"公昔魁多士，予时托后尘。交因荷心照，义实过天伦。进始欣连茹，官终愧积薪。牙弦兹遂绝，不见赏音人。","dynasty":"宋代","title":"仆射王公挽辞三首其二"}
{"author":"韩琦","content":"相府陪高议，于时适共荣。开怀叙畴昔，协力冀登平。几日违言笑，何期隔死生。寝门长恸后，追怆不胜情。","dynasty":"宋代","title":"仆射王公挽辞三首其三"}
{"author":"韩琦","content":"昔与君游者，芝兰永更芳。高怀澄水月，和气燠春阳。陈迹川流远，嘉名岁景长。平生欧尹友，尝叹善人亡。","dynasty":"宋代","title":"张汝士寺丞挽辞二首其一"}
{"author":"韩琦","content":"满腹康时业，丁年未一伸。方从中洛掾，俄掩北邙尘。有子贤荀里，登科感孟邻。新阡伊阙下，长得塞门春。","dynasty":"宋代","title":"张汝士寺丞挽辞二首其二"}
{"author":"韩琦","content":"昔忝中山帅，君时佐郡条。协心图治俗，同榜喜为僚。方卜门容驷，俄惊坐赋鸮。新阡思一恸，西蜀奈迢遥。","dynasty":"宋代","title":"江西提点刑狱阎颙郎中挽辞一首"}
{"author":"韩琦","content":"公昔求还事，年犹未纵心。轩裳轻俗累，水月莹禅襟。乐任荒三径，閒时戏一禽。陶然踰五闰，已矣世同钦。","dynasty":"宋代","title":"致政王子融侍郎挽辞三首其一"}
{"author":"韩琦","content":"伯氏勋名永，繇公左右然。贤碑求帝篆，行录广时传。馀范光门法，遗文粲史编。欲知天报厚，五福赐君全。","dynasty":"宋代","title":"致政王子融侍郎挽辞三首其二"}
{"author":"韩琦","content":"昔贰淄川政，尝依太守贤。于门钦世德，阮巷忝亲联。仆始惭当轴，公方遂引年。音容俄永隔，抆泣望新阡。","dynasty":"宋代","title":"致政王子融侍郎挽辞三首其三"}
{"author":"韩琦","content":"科等魁髦彦，文章压缙绅。大权更将相，优宠极人臣。还事至一品，享年踰七旬。请看今与昔，谁可望公邻。","dynasty":"宋代","title":"太尉侍中宋公挽辞三首其一"}
{"author":"韩琦","content":"仁皇求治始，公出冠儒英。仕路知卿相，时名独弟兄。两朝推重德，当世服纯诚。身后传家者，群书但满籯。","dynasty":"宋代","title":"太尉侍中宋公挽辞三首其二"}
{"author":"韩琦","content":"注想尊元老，云亡叹哲人。恤章隆上衮，哀挽出中宸。史入经纶迹，文藏造化神。茄箫阳翟路，行者亦沾巾。","dynasty":"宋代","title":"太尉侍中宋公挽辞三首其三"}
{"author":"韩琦","content":"对未延宣室，文尝荐子虚。书方就绵蕝，奠已致生刍。故国悲云栈，英游负石渠。名儒升用晚，厚愧不先予。","dynasty":"宋代","title":"苏洵员外挽辞二首其一"}
{"author":"韩琦","content":"族本西州望，来为上国光。文章追典诰，议论极皇王。美德惊埋玉，环材痛坏梁。时名谁可嗣，父子尽贤良。","dynasty":"宋代","title":"苏洵员外挽辞二首其二"}
{"author":"韩琦","content":"韦平传庆裔，方召起隆名。塞上天声远，帷中庙算精。众期调玉铉，时忽丧金城。朝野悲何甚，邦家重老成。","dynasty":"宋代","title":"太尉吕公挽辞二首其一"}
{"author":"韩琦","content":"要剧更中外，几微照古今。嘉谋增国重，和气入人深。龙已须云起，星俄向垒沉。得名非得寿，天报此难忱。","dynasty":"宋代","title":"太尉吕公挽辞二首其二"}
{"author":"韩琦","content":"独树翘寒色，闲云淡落晖。新霜黄橘重，久雨翠梧稀。暝雀鸣还啄，高乌定更飞。敝貂犹故在，卒岁免无衣。","dynasty":"宋代","title":"初冬小园寓目"}
{"author":"韩琦","content":"蒙山崦里藏禅宫，朝苍暮翠岚光浓。枯松老柏竞丑怪，危峦峻岭相弥缝。剑峡路岐唯少栈，榆关气象全无烽。恩深报浅来未得，暂留金节开尘容。","dynasty":"宋代","title":"再赋"}
{"author":"韩琦","content":"雪霁春来极目心，远眉新黛破遥岑。风传花信值寒晚，烟染柳姿随日春。酒美好陪游骑斗，桃香谁待此门寻。欢期未集芳辰在，冤对慵翻简字金。","dynasty":"宋代","title":"次韵和春聊学士早春"}
{"author":"韩琦","content":"忠臣重此过邛崃，经计才优帝命谐。县弩清尘资远抚，史彤修职峻荣阶。蜀天星入人先候，剑路铭昏藓半埋。锦里万家迎使旆，壶浆应释去思怀。","dynasty":"宋代","title":"明镐学士领漕益州"}
{"author":"韩琦","content":"天幕沉沉淑气温，雨丝轻软坠云根。洗开春色无多润，染尽花光不见痕。寂寞画楼和梦锁，依微芳树过人昏。堂虚座密珠帘下，试问淳于醉几樽。","dynasty":"宋代","title":"次韵和子渊学士春雨"}
{"author":"韩琦","content":"庇身名邑得嘉禾，铜墨犹嗟滞俊科。前席未期宣室召，闻弦还继武城歌。酒旗穿柳春堤迥，鱼艇藏花夕唱和。对此不劳披县谱，且求新句解诗魔。","dynasty":"宋代","title":"周沆著作宰秀州嘉禾"}
{"author":"韩琦","content":"发策无双动紫宸，班条新贰两朱轮。窅窊仙桂天香重，蔽芾甘棠俗化醇。驷马同荣归蜀道，二龙齐跃出云津。前期丹禁徊翔地，凤沼波平药树春。","dynasty":"宋代","title":"张唐卿状元通判陜府"}
{"author":"韩琦","content":"丝竹沉声月泛波，警宵方喜罢谁何。楼深酒密客留易，路远香残人去多。寒烛倚莲犹结泪，澹云归陇不停歌。那知梦稳瀛洲上，正是钧天九奏和。","dynasty":"宋代","title":"和春卿学士上元罢灯"}
{"author":"韩琦","content":"晓来延阁步层梯，春色周围一望低。残雪半留珠殿北，非烟长护绮窗西。幽情自逐归鸿断，芳意还因远树迷。金匮有书犹未见，秘封香篆锁芝泥。","dynasty":"宋代","title":"和邃卿学士霁登秘阁"}
{"author":"韩琦","content":"天波新绿染成春，波面轻风起细鳞。隔岸鸟声低弄曲，出墙花艳远含嚬。柳经伤别还多绪，鸥为忘机不避人。三月偷游仙署友，肯思迢递走征轮。","dynasty":"宋代","title":"上巳前与同舍出郊过金明池"}
{"author":"韩琦","content":"乡郡分符兔刻银，彯缨清晓别枫宸。驷车归邸夸新绶，鹤表还家谢故人。度日客樽盈若酒，经春诗笔赋汀蘋。编民应久歌来暮，棠树成阴即旧邻。","dynasty":"宋代","title":"叶参兵部知湖州"}
{"author":"韩琦","content":"褐衣亲策对中宸，三道精求素业陈。履迹见穿期仕汉，璧瑕因指不留秦。云迷江树归艎促，翼退天阍客梦新。好俟乡人再推上，决科优等继平津。","dynasty":"宋代","title":"邵亢茂材南归"}
{"author":"韩琦","content":"官绶飞花使毂丹，腊天行色犯轻寒。持平久奉虞刑恤，宣泽新承汉诏宽。拥传想逢关吏叹，爱棠还接陜民欢。三堂风物应如旧，公退先寻记字看。","dynasty":"宋代","title":"陈洎太博知虢州"}
{"author":"韩琦","content":"西都为掾促征轮，南浦分携碧草春。卿寺试才方命秩，天衢飞步已逢辰。洛滨修禊浮觞散，水际看花第品新。樱酪有期谁其荐，曲江应记并游人。","dynasty":"宋代","title":"王砺寺丞河南知录"}
{"author":"韩琦","content":"翠影参差渐拂阶，清郎曾此占奇哉。辞君昔为莼羹去，恋尔今同菊径来。玉耸劲枝欺暮雪，绣残文箨委寒苔。虚心高节依然在，几见繁英落又开。","dynasty":"宋代","title":"次韵和方谨言郎中再观省中手值竹"}
{"author":"韩琦","content":"东南详谳得材臣，亲对天墀奉至仁。舜服暂平惟恤典，汉庭曾誉不冤民。圜扉鞠草提封静，高盖容门令德新。最好斋航初按部，柳汀花濑正逢春。","dynasty":"宋代","title":"马寻比部两浙提点刑狱"}
{"author":"韩琦","content":"叠鼓声喧下鹢舟，书山萧索别英游。青藜照字观奇废，朱雀分符锡命优。霞夹乌樯晴旆卷，星摇渔浦夜灯幽。莼风正孰帆无恙，一色江天望处秋。","dynasty":"宋代","title":"陈商学士知常州"}
{"author":"韩琦","content":"仙桧移来近紫坛，亭亭将见起亭端。纤枝未觉来风韵，劲节先知度岁寒。得地最宜儒馆种，结根须作栋材看。愿将轩竹陪苍翠，带雪闻樽助雅欢。","dynasty":"宋代","title":"得太清小桧植馆中"}
{"author":"韩琦","content":"讯察无冤善最闻，剸繁南邑遇盘根。还将决狱平反意，去作临民抚字恩。淮上月高生丽思，浦前春老醉离魂。知君阴德终阳报，容驷何妨大里门。","dynasty":"宋代","title":"宋任著作宰江宁溧水"}
{"author":"韩琦","content":"远道今逢祓禊辰，雨馀风物一番新。等闲临水还思旧，取次看花使当春。絮雪暖迷西苑路，车雷晴起曲江尘。台英正约寻芳会，谁是山阴作序人。","dynasty":"宋代","title":"上巳"}
{"author":"韩琦","content":"汉宫新蜡未开烟，寒食东郊跃骏天。人面映花谁感事，客心燃火独成篇。塞鸿归渚遥书字，营柳因风强破眠。赖有目前随分景，数村如树起鞦韆。","dynasty":"宋代","title":"寒食"}
{"author":"韩琦","content":"振野惊风拂面尘，赫曦流烁犯征轮。酒非逃暑虚成会，花未忘忧谩映人。绿水已伤春别旧，碧云长起暮愁新。朝来记得瀛洲梦，目断英游极怆神。","dynasty":"宋代","title":"途中暑热忆诸同舍"}
{"author":"韩琦","content":"古堞连云暝霭收，呜呜清调起边楼。雍琴垂泪虚情恨，羌笛残梅未胜愁。数曲伴风吹戍垒，几番侵梦入宾邮。听来便觉春心破，素发生多不待秋。","dynasty":"宋代","title":"闻角"}
{"author":"韩琦","content":"云压孤城势渐低，昏昏台榭雪霏霏。人游兔苑何妨醉，使适龙沙未得归。夜馆月明交素影，晓涂霜重借严威。风前似慰征轺意，先学杨花二月飞。","dynasty":"宋代","title":"雄州遇雪"}
{"author":"韩琦","content":"草白岗长暮驿赊，朔风终日起平沙。寒鞭易促鄣泥跃，冷袖难胜便面遮。迥岭卷回云族破，远天吹入雁行斜。土囊微乞缄馀怒，留送归程任摆花。","dynasty":"宋代","title":"紫濛遇风"}
{"author":"韩琦","content":"专对惭非出使才，拭圭申好敛旌回。礼烦偏苦元正拜，户大犹轻永寿杯。攲枕顿无归梦扰，据鞍潜觉旅怀开。明朝便是侵星去，不怕东风拂面来。","dynasty":"宋代","title":"使回戏成"}
{"author":"韩琦","content":"欲知藩境得嘉名，试策筇枝上此亭。江色照城平似练，岚光堆槛活如屏。好遨民阜充衢乐，出品花奇袭坐馨。使驲暂来闲寓目，几多高意在鸿冥。","dynasty":"宋代","title":"题嘉州嘉望亭"}
{"author":"韩琦","content":"去年巴蜀失秋成，西顾饥流恻睿情。尝忝乘轺宣渥命，更烦持节拯遐氓。夜亭微雨多侵梦，春峡繁花少记名。到日莫辞行部数，属城凋瘵望君生。","dynasty":"宋代","title":"韩渎学士领益漕"}
{"author":"韩琦","content":"霜威昨夜肃天区，平晓蒿兰一槩枯。一寤春仁入根本，只凭秋惨及皮肤。寒锋刺甲过矛戟，皓色禁人著鬓须。料得西风如未紧，且来枝上作明珠。","dynasty":"宋代","title":"霜"}
{"author":"韩琦","content":"不因疔适出中林，尘外高踪岂易寻。鸿在碧霄谁可慕，云归苍岛本无心。堤奁一鉴平湖满，寺枕千屏叠嶂深。知己重留多下榻，故栖猿鹤莫惊吟。","dynasty":"宋代","title":"张逸人归杭"}
{"author":"韩琦","content":"与君为郡不相遥，只隔瓜洲一信潮。诲字屡传来客素，治声常逐过江桡。词垣暂尔淹鸿笔，宴席何妨引巨蕉。诗句满筒烦借誉，爰居空自愧虞韶。","dynasty":"宋代","title":"答丹阳李公素学士"}
{"author":"韩琦","content":"高笼携得意何勤，玉树惭无可待君。只爱羽毛欺白雪，不知魂梦托青云。孤标直好和松画，清唳偏宜带月闻。自有三山归去路，莫辞时暂处鸡群。","dynasty":"宋代","title":"谢丹阳李公素学士惠鹤"}
{"author":"韩琦","content":"郁郁山头翠色攒，就中高格出林端。霜凌劲节难摧抑，石缠危根任屈盘。古鬣自随仙日老，孤风不入俗人看。时来匠者须回顾，且禀幽姿待岁寒。","dynasty":"宋代","title":"和润倅王太博林畔松"}
{"author":"韩琦","content":"当年都寺接贤初，屈指光阴一纪馀。自说三茆深处稳，不逢又鲤寄来书。隔江闻授诸生业，命驾因烦长者车。得见新诗与高论，积年劳吝已全祛。","dynasty":"宋代","title":"答湖恢推官"}
{"author":"韩琦","content":"常山画野直天街，寄重如何付不才。跃马敢辞奔命去，捍羌曾是奋身来。军中纪律劳人葺，林下樽罍得意开。引领恩轩无路到，几临风月独徘徊。","dynasty":"宋代","title":"移帅真定次韵答致政杜公"}
{"author":"韩琦","content":"旌旗乘晓出郊原，五马临风一慨然。山势似屏西限晋，地形如掌北擒燕。麦含丰泽催齐秀，蚕饱柔桑起大眠。守帅勉希廉与蔺，九重高枕不忧边。","dynasty":"宋代","title":"常山出郊马上口占"}
{"author":"韩琦","content":"一潭嘉景四时新，不得经年作主人。莲芰风前忘九夏，绮罗香里醉三春。勤劳疆场诚无避，妆点蓬瀛惜未真。多少胜游休结恋，报君须自立涓尘。","dynasty":"宋代","title":"别潭"}
{"author":"韩琦","content":"浅局虽难继大才，溪堂佳致亦添来。奇花并蒂宜新种，芳树连柯得旧栽。良执假途形咏叹，邻封为治惜淹徊。想君醉问歌人处，不向风前酹一杯。","dynasty":"宋代","title":"次韵和兖州王待制过汶上见寄"}
{"author":"韩琦","content":"穷边无处睹春荣，咫尺常山似洛城。会得主人将雅意，欲教邻境伏香名。全开正弄朝霞色，半谢犹含暮雨情。只上宾筵共一醉，也胜浑不见芳英。","dynasty":"宋代","title":"谢真定李密学惠牡丹"}
{"author":"韩琦","content":"蓬山曾许挹浮邱，踰纪光阴一瞬休。朔塞风霜人易老，申湖歌舞景长留。我临宾席频先醉，君对仙棋几自讴。千里诗来还感旧，不堪斜日凭边楼。","dynasty":"宋代","title":"答陜府春卿资政"}
{"author":"韩琦","content":"一从西北困边尘，瀛馆仙游更莫亲。只惯弯弧挥太白，几曾横槊赋青春。晴郊按猎长侵暮，夜橐飞邮不待晨。多羡某棠阒无讼，时将佳句恼粗人。","dynasty":"宋代","title":"再答"}
{"author":"韩琦","content":"周旋通显竭忠勤，勇退翩然得谢身。鸣玉乍辞天上贵，挥金长示里中仁。满床黄卷閒为伴，一枕清眠任过晨。六十九归今昔少，万年青史纪高人。","dynasty":"宋代","title":"次韵和致政王子融侍郎归休述怀二首其一"}
{"author":"韩琦","content":"礼称七十还君事，岂必如期许退身。臣子引年虽审分，朝廷图旧合推仁。晓登文石方延刻，暮挂危冠不待晨。窃惜圣神求治意，未宜轻去老成人。","dynasty":"宋代","title":"次韵和致政王子融侍郎归休述怀二首其二"}
{"author":"韩琦","content":"只恨无才济阻饥，北塘因尔失春期。民心方喜稻禾熟，秋色不关台榭隳。一派芰连输水鸟，几船烟雨卧风旗。佳辰赖有诗人觉，较得红芳又变衰。","dynasty":"宋代","title":"依韵和机宜陈荐请游城北池馆二首其一"}
{"author":"韩琦","content":"小桧新移近曲栏，养成隆栋亦非难。当轩不是怜苍翠，只要人知耐岁寒。","dynasty":"宋代","title":"小桧"}
{"author":"韩琦","content":"育德知何宅，逢辰或见灵。配乾虽有象，作解本无形。浃物周寰宇，遗功在杳冥。丹青如可状，试下叶公庭。","dynasty":"宋代","title":"龙"}
{"author":"韩琦","content":"破卵应难至，闻韶定有仪。去同君子道，来协圣人期。苑竹多成实，宫梧几换枝。何时天阁上，巢可俯而窥。","dynasty":"宋代","title":"凤"}
{"author":"韩琦","content":"繁声沉夕籁，香烛竞春葩。玉射楼前雪，雪惊陌上车。月闲花院掩，风软酒帘斜。莫驻城南骑，游人自有家。","dynasty":"宋代","title":"次韵酬子渊学士灯夕不出闻诸公继有游赏"}
{"author":"韩琦","content":"层阁郁嵯峨，登临逸意和。雨馀春物动，天阔夕阳多。棋布金杯第，环通璧沼波。泥中足车骑，应笑翟公罗。","dynasty":"宋代","title":"和春卿学士登广文阁观京阙之盛"}
{"author":"韩琦","content":"太极疏灵派，长河注远津。波明动星斗，气直贯秋旻。月满还知晦，云收不乱真。何妨借馀润，膏雨及生民。","dynasty":"宋代","title":"和曼卿学士明河"}
{"author":"韩琦","content":"握节背都门，春天景半温。柔鞭难驻马，芳草易销魂。远目和烟重，离怀助酒昏。好花无奈野，时复映遥村。","dynasty":"宋代","title":"离都"}
{"author":"韩琦","content":"拥传脩途倦，逢春旅思长。远烟含树色，细雨起尘香。陇麦成行绿，林莺并对黄。扬鞭聊自慰，举目见韶光。","dynasty":"宋代","title":"寓目"}
{"author":"韩琦","content":"脂辖行伤早，扬旌兴莫穷。水遥天色共，云细月波通。巧舌争啼晓，香牙尽入风。纵吟殊未已，初旭放晴红。","dynasty":"宋代","title":"早行"}
{"author":"韩琦","content":"郁郁疑非雾，融融散薄阴。油然天下泽，淡若岭头心。适意自舒卷，有容谁浅深。朝来殊未起，幽谷閟龙吟。","dynasty":"宋代","title":"云"}
{"author":"韩琦","content":"去岁饥流待抚循，日忧疲瘵苦伤神。细民沟壑方援手，别馆莺花任送春。举目山河生壮气，经时台榭极芳尘。秋来幸有丰年兆，还作偷安乐事人。","dynasty":"宋代","title":"依韵和机宜陈荐请游城北池馆二首其二"}
{"author":"韩琦","content":"无劳迁职此何名，只有惭羞敢自荣。抚俗未能宣上意，治边徒欲振天声。邱山莫副推恩重，铢两唯忧效死轻。高句不须期任旧，已求三载奏官成。","dynasty":"宋代","title":"次韵答致政宫保杜公"}
{"author":"韩琦","content":"不与皇家致太平，康宁时节便遗荣。寰中自乐乔彭寿，海内空流邴魏声。一品坐来恩固重，万钟抛去禄何轻。朝廷欲继姬周盛，会向磻溪问老成。","dynasty":"宋代","title":"依前韵再答"}
{"author":"韩琦","content":"晚雷驱雨协春雩，谁识天工用意殊。不许繁花私润泽，独教嘉谷足膏腴。群心有答方思报，寸草无求亦自苏。始信云龙施美利，岂劳功力费毫铢。","dynasty":"宋代","title":"喜雨"}
{"author":"韩琦","content":"叶叶轻云帐薄罗，坐看膏泽洒庭柯。风前芳杏红香减，烟外垂杨绿意多。声落檐牙飞短瀑，点匀池面起圆波。晴来西北凭栏望，拂黛遥峰濯万螺。","dynasty":"宋代","title":"北塘春雨"}
{"author":"韩琦","content":"青帝恩偏压众芳，独将奇色宠花王。已推天下无双艳，更占人间第一香。欲比世终难类取，待开心始觉春长。不教四季呈妖丽，造化如何是主张。","dynasty":"宋代","title":"牡丹二首其二"}
{"author":"韩琦","content":"一夕轻云卷怒雷，回塘经雨绝纤埃。莲房倒盏挥人饮，柳幄牵丝待席开。未必鸥飞知客意，莫嫌蝉噪是风来。歊烦尽涤宜无累，奈有诗情费剪裁。","dynasty":"宋代","title":"夏暑北塘"}
{"author":"韩琦","content":"区区西北十经春，强力今为老病身。白发丹心论底事，清风明月属闲人。千钧未免嗤鼷鼠，一篑犹思抑孟津。早晚粗酬忠国志，五湖烟水乐吾真。","dynasty":"宋代","title":"览刘易诗集感其游赏江山放怀自适"}
{"author":"韩琦","content":"西北云高拂女墙，危亭虚豁望中长。田间堤陌成新险，天外江山是旧疆。古道入秋漫黍稷，远坡乘晚下牛羊。凭栏多少无言恨，不在归鸿送夕阳。","dynasty":"宋代","title":"寄题广信军四望亭"}
{"author":"韩琦","content":"闰首邮音得到无，使来还喜发双鱼。却思塞上经时问，恰是吴中当日书。人邈江山神自照，道存忠义信从疏。昔年元白慈恩事，诗意虽同志未如。","dynasty":"宋代","title":"与馀杭希文资政经时两绝音问忽得讯正与近致书同日因以诗寄"}
{"author":"韩琦","content":"春意阴阴百五天，小池萧索会僚贤。孤芳映水花终淡，劲竹凌轩节自全。一阵森严林势合，万鱼跳落雨痕圆。当筵暂弭忧边虑，且伏诗魔驾酒船。","dynasty":"宋代","title":"永兴寒食后池"}
{"author":"韩琦","content":"早退轻高位，孤风振昔贤。上思终不已，民望日依然。荣宠三增秩，优游十换年。请看良史旧，德孰似公全。","dynasty":"宋代","title":"司徒侍中杜公挽辞三首其一"}
{"author":"韩琦","content":"中秋待月高楼上，浮云妒明逞顽黑。姮娥积贮一岁光，欲放天下不可得。今夕实系天下望，未必举世罹遮塞。欢明戚暗一时偏，人不咎天云所职。吾问云兮尔无心，胡为动与人相贼。岁旱不能含雨来，翻于此夜浓如墨。吾欲独仗倚天剑，上决重阴走奸慝。空中夺出黄金盘，万宇澄然同一色。","dynasty":"宋代","title":"甲午中秋夜不见月"}
{"author":"韩琦","content":"同赏利花过净坊，压沙幽阒面平冈。孤园不治黄金界，醉笔徒誇白雪香。风急几翻云影乱，殿深全掩玉毫光。朝来经雨低含泪，竞写真妃寂寞妆。","dynasty":"宋代","title":"会压沙寺观梨花"}
{"author":"韩琦","content":"惟人生多艰，康世岂易偶。服业罔不勤，乐事岂常有。朝家恩泽宽，宣布在封守。体民当有时，使得遂仁寿。时而无所适，是不守之咎。相署虽有园，狭陋日已久。州人岁节游，若度一筒口。至则无足观，叠迹但虚走。遂令欢赏心，归去成烦呕。有圃隔牙城，广袤半百亩。我来辟而通，高户敞轩牖。其中完废台，雄壮卑培塿。城野四望间，万景如在手。疏池育莲芰，表道植杨柳。粪壤悉反除，桃李换葱韭。成时寒食春，观者惟恐后。人一变壅阏，旷若在郊薮。或相携以歌，或相醉以酒。知为太平民，叹语竞聚首。曰非时之康，还得此乐不。予因揭是名，命意安敢苟。凡兹屏翰贤，一境实父母。必与众同乐，斯地肯藜莠。作诗告来者，庶可传不朽。","dynasty":"宋代","title":"康乐园"}
{"author":"韩琦","content":"修禊春塘上，谁知物趣深。万花开喜色，众乐出和心。雨意随人住，杯情逐胜斟。从兹穷塞地，佳节似山阴。","dynasty":"宋代","title":"上巳北塘席上"}
{"author":"韩琦","content":"如何天地举寒令，独将杀气凌边遐。公园跬步亦难往，试来举目成吁嗟。长空黯淡作愁色，日光似透云还遮。朔风刮面不吹雪，徒扰万窍掀黄沙。园中索寞不可状，唯视众木攒枯槎。有如汉将肃行阵，远涉大漠平番家。貔貅冻列树营壁，巨矛长戟何交加。老松一二柯叶在，外皮皴裂埋僵蛇。幽禽声好久绝听，孤城远近号饥鸦。斋中酒热忍自酌，几何贫户无纤麻。冥官持权因意恶，直欲万类歼阴邪。穷严极烈势未已，不知泉底生阳芽。","dynasty":"宋代","title":"后园寒步"}
{"author":"韩琦","content":"许公亭馆压通津，强率羸躯接会宾。万陇得苗经饱雨，满车馀粟有归民。退花杏小惊春晚，系马蔬柔辨食珍。风伯入谗憎乐事，怒号终日走埃尘。","dynasty":"宋代","title":"会食许公亭"}
{"author":"韩琦","content":"春寒入人骨，病肌尤见侵。芳园欲暂适，风恶不可禁。回身复拥炉，噤馀难发吟。几日阳和恩，一开愁悴心。","dynasty":"宋代","title":"春寒呈提举陈荐龙图"}
{"author":"韩琦","content":"八十康宁极品荣，神仙居处足颐生。风骚此日资高尚，事业当年有太平。酒量更从闲后长，禅心偏向静中明。自嗟不及飞来鹤，能伴公游称道情。","dynasty":"宋代","title":"致政宫师张相公远惠佳篇谨次元韵为答"}
{"author":"韩琦","content":"园池开拓费经筹，雅意奚专自宴休。好事庶逢贤守继，康时聊便里民游。一闻公暇闲无敌，顿激归心浩不收。早晚再容怀绶乐，赤松高趣遂希留。","dynasty":"宋代","title":"次韵和张宗益工部初到相台书事"}
{"author":"韩琦","content":"都人殚出集河湄，犹记从初放水时。三五已过修禊宴，浃旬行作送春诗。微波溅袜仙浮棹，曲岸当垆柳映旗。自笑遨头衰复病，也同欢俗恣追随。","dynasty":"宋代","title":"辛亥三月十八日游御河二首其一"}
{"author":"韩琦","content":"灵馆骊山下，开元迹尚遗。莲穿喷玉溜，字缺照人碑。古殿天姿晦，真工石像奇。羽衣沉旧曲，锦雁失前池。不见长生鹿，犹看连理枝。辞雄小杜句，意尽老陈诗。治乱由斯监，贤愚共一悲。时君自奢俭，绣岭此何知。","dynasty":"宋代","title":"灵泉览古"}
{"author":"韩琦","content":"暑初天未热，观阁进轻凉。果熟愁枝重，荷生觉渚香。","dynasty":"宋代","title":"早夏其二"}
{"author":"韩琦","content":"斯堂曾许占风光，须到重阳复命觞。坐上半非前岁客，杯中无改旧花香。初晴已过登高水，散虑宜趋自得场。唯有一时诗酒战，愿开强户振雄铓。","dynasty":"宋代","title":"辛亥重九会安正堂"}
{"author":"韩琦","content":"笳鼓齐喧泛御津，何妨同欲乐兹辰。中三节物初过五，八十春光未破旬。红旆厌风收电脚，绿波伤棹散鱼鳞。欲知治世升平象，请看熙熙两岸民。","dynasty":"宋代","title":"次韵和留守宋适推官游宴御河二首其一"}
{"author":"韩琦","content":"满岁穷边喜未还，飞尘犹拟助高山。一年愿借虽惭寇，万里思归却笑班。紫塞风烟长冷淡，赤松光景正安闲。何时少奉挥金宴，免役劳魂梦寐间。","dynasty":"宋代","title":"次韵答致政杜公以迁职惠诗"}
{"author":"韩琦","content":"天幕沉沉淑气温，雨丝轻软坠云根。洗开春色无多润，染尽花光不见痕。寂寞画楼和梦锁，依微芳树过人昏。堂虚座密珠帘下，试问淳于醉几樽。","dynasty":"宋代","title":"次韵和子渊学士春雨"}
{"author":"韩琦","content":"此夕何清旷，新秋乍夺炎。凉飙来似旧，熏暑逝如潜。露重翻香芰，疏云点素蟾。放怀殊不寤，箕斗转前檐。","dynasty":"宋代","title":"秋夕二首其二"}
{"author":"韩琦","content":"绝塞风霜正树威，不知韶律起从微。十千酒且迎春酌，五九寒须半腊归。破屐好山连日上，费诗娇雪著人飞。属封所过皆蒙惠，民吏应如挟纩衣。","dynasty":"宋代","title":"次韵和都运崔谏议寄示立春前一日宿岚谷山程"}
{"author":"韩琦","content":"椽笔亲挥善祝诗，老颜筋骨逸如飞。玉关尚抑动侯入，辽海先欣病鹤归。顾眄已知增气燄，梦魂犹想接容辉。宸襟一日怀忠荩，召节星驰出禁扉。","dynasty":"宋代","title":"次韵答安抚滕甫侍读诞日惠诗"}
{"author":"韩琦","content":"坏圃萧疏有废台，登高留客此徘徊。几年埋没荒榛满，今日崔巍宴席开。一境山川俱入眼，重阳风物尽宜杯。坐中不劝犹当醉，菊蕊浮香似拨醅。","dynasty":"宋代","title":"登抱螺台"}
{"author":"韩琦","content":"灵馆骊山下，开元迹尚遗。莲穿喷玉溜，字缺照人碑。古殿天姿晦，真工石像奇。羽衣沉旧曲，锦雁失前池。不见长生鹿，犹看连理枝。辞雄小杜句，意尽老陈诗。治乱由斯监，贤愚共一悲。时君自奢俭，绣岭此何知。","dynasty":"宋代","title":"灵泉览古"}
{"author":"韩琦","content":"辛夷吐高花，卫公曾手植。根洗今已非，不改旧时色。平泉几易主，况乃剌史宅。","dynasty":"宋代","title":"题辛夷花"}
{"author":"韩琦","content":"汉唐二傅推疏白，高退当时叹莫如。虽有清风传旧史，不闻优宠及安车。直缘贤迹光君辅，更约师模在帝储。何似诏公还庙席，万灵和乐浃堪舆。","dynasty":"宋代","title":"贺宫师杜公增秩"}
{"author":"韩琦","content":"压沙千亩敌侯封，珍果诚非众品同。自得嘉名过冰蜜，谁知精别有雌雄。常滋沆瀣充肌脆，不假燕脂上颊红。四海举皆推美味，任从潘赋纪张公。","dynasty":"宋代","title":"压沙寺梨"}
{"author":"韩琦","content":"晓跸声乾下九重，西郊岑寂款琳宫。骄阳尚作三春旱，多稼期沾一雨丰。恤物致虔归上德，应诚为答即神聪。从来圣感无旋日，不在商岩傅说功。","dynasty":"宋代","title":"驾幸西太一宫祈雨"}
{"author":"韩琦","content":"重阴初释六花残，试倚危栏一望看。魂爽顿如居物外，句新难得上毫端。酒收豪席珊瑚碎，风刮仙盘沆瀣乾。化就兜罗绵世界，鹫宫高插白云寒。","dynasty":"宋代","title":"望宸阁雪后"}
{"author":"韩琦","content":"梦日推祥旧，仪坤讲礼新。帝亲无及养，天意此何仁。宫寝延嵩月，袆褕寓洛尘。欲知仁主孝，泪血送龙輴。","dynasty":"宋代","title":"章懿皇太后挽辞二首其二"}
{"author":"韩琦","content":"多病襟怀易入忧，那堪惊别复惊秋。难追刘白樽前乐，尚约松乔世外游。花发东篱谁共酌，草荒南浦只生愁。从兹冷落欢吟地，昼锦荣归兴狎鸥。","dynasty":"宋代","title":"提举陈龙图迁居邢台二首其二"}
{"author":"韩琦","content":"絮雪纷纷不自持，乱愁萦困满春晖。有时穿入花枝过，无限蜂儿作队飞。","dynasty":"宋代","title":"柳絮"}
{"author":"韩琦","content":"百讽新篇百忘劳，直将渊旨质风骚。闲观景物辞终巧，意到安恬格自高。三代正声传雅乐，千年嘉味入蟠桃。谁知八十归休相，字体诗情日日豪。","dynasty":"宋代","title":"谢宫师杜公寄示诗编"}
{"author":"韩琦","content":"灯烛森森万象罗，彻宵车马罢谁何。追人好月婵娟满，带雪轻寒料峭多。佳节俯从河沴寝，群心俄逐诏音和。乘春自欲开民郁，不为樽前笑与歌。","dynasty":"宋代","title":"元宵席上"}
{"author":"韩琦","content":"真是群芳主，群芳更孰过。艳新知品少，开晚得春多。几日瑶姬梦，平生金缕歌。寒边今幸活，风雨莫相魔。","dynasty":"宋代","title":"牡丹二首其一"}
{"author":"韩琦","content":"天波新绿染成春，波面轻风起细鳞。隔岸鸟声低弄曲，出墙花艳远含嚬。柳经伤别还多绪，鸥为忘机不避人。三月偷游仙署友，肯思迢递走征轮。","dynasty":"宋代","title":"上巳前与同舍出郊过金明池"}
{"author":"韩琦","content":"重向高堂举宴杯，四年牵强北门回。故园风物都如旧，多病襟怀遂一开。白发耻夸金络骑，绿阴欣满铁梁台。因思前彦荣归者，未有三曾昼锦来。","dynasty":"宋代","title":"初会昼锦堂"}
{"author":"韩琦","content":"自古中秋月，风骚昨意难。几人亭醉笔，终夕凭危栏。海际掀鲸目，云端擢露盘。一年相别恨，并与此时看。","dynasty":"宋代","title":"中秋月二首其一"}
{"author":"韩琦","content":"妖艳凭谁主，春光去不停。离魂乱飞絮，生意逐浮萍。钱荚偷馀态，茵芜袭旧馨。年年芳信在，慎勿叹飘零。","dynasty":"宋代","title":"落花二首其一"}
{"author":"韩琦","content":"灵馆骊山下，开元迹尚遗。莲穿喷玉溜，字缺照人碑。古殿天姿晦，真工石像奇。羽衣沉旧曲，锦雁失前池。不见长生鹿，犹看连理枝。辞雄小杜句，意尽老陈诗。治乱由斯监，贤愚共一悲。时君自奢俭，绣岭此何知。","dynasty":"宋代","title":"灵泉览古"}
{"author":"韩琦","content":"因建新堂慕昔贤，本期归老此安然。轻阴竹满窗间月，倒影莲开水下天。自向酒中知有德，更于琴外晓无弦。霓裳百指非吾事，只学醺酣石上眠。","dynasty":"宋代","title":"初会醉白堂"}
{"author":"韩琦","content":"乍觉尘香动，风前细若缫。无声犹似雪，得润已如膏。美利存南亩，馀滋付小桃。谁知青皞德，意不为嬉遨。","dynasty":"宋代","title":"初雨"}
{"author":"韩琦","content":"看花关有分，分薄亦蹉跎。蜂蝶争无限，笙歌得几何。利名长自役，风雨不须多。趁取红香在，高吟卷醉螺。","dynasty":"宋代","title":"惜花"}
{"author":"韩琦","content":"信马隋城下，行春访旧传。楼台在何处，瓦砾半耕田。远籁悲笳咽，馀花坠靥圆。只留荒侈迹，千古监青编。","dynasty":"宋代","title":"过隋城"}
{"author":"韩琦","content":"炎天花尽歇，锦绣独成林。不入当时眼，其如向日心。宝钗知自弃，幽蝶或来寻。谁许清风下，芳醪对一斟。","dynasty":"宋代","title":"蜀葵"}
{"author":"韩琦","content":"自古中秋月，风骚昨意难。几人亭醉笔，终夕凭危栏。海际掀鲸目，云端擢露盘。一年相别恨，并与此时看。","dynasty":"宋代","title":"中秋月二首其一"}
{"author":"韩琦","content":"月满中秋夜，人人惜最明。悲欢徒自感，圆缺本无情。天外有相忆，世间多江平。嫦娥难借问，寂寞趁西倾。","dynasty":"宋代","title":"中秋月二首其二"}
{"author":"韩琦","content":"万卉趁枯死，香金斗晚葩。甘名应得露，野色岂如家。俗态惜迟暮，芳情谁怨嗟。重阳樽酒伴，不见牡丹花。","dynasty":"宋代","title":"菊"}
{"author":"韩琦","content":"古邑万山里，区区一尉行。高堂方待养，寸禄岂宜轻。身屈何伤道，才多少晦名。赠言如可取，荣路坦然平。","dynasty":"宋代","title":"黄通尉郧乡"}
{"author":"韩琦","content":"霁色破春昏，高楼日未曛。林稍零旧雨，山顶入残云。醉粉匀花颊，风罗绉水纹。踏青入误约，芳思几纷纷。","dynasty":"宋代","title":"春晴"}
{"author":"韩琦","content":"咫尺东郊路，春霖绝未通。销闲生弈思，醒睡费茶功。楼迥昏昏雾，窗寒霎霎风。待晴桑陌上，五马恣𤧚珑。","dynasty":"宋代","title":"春霖"}
{"author":"韩琦","content":"巨泽渺无际，斋船度日撑。渔人骇铙吹，水鸟背旗旌。蒲密遮如港，山遥势似彭。不知莲芰里，白昼苦蚊虻。","dynasty":"宋代","title":"过梁山泊"}
{"author":"韩琦","content":"蔼蔼西蓝阁，烦襟一望开。山川归盛德，奸杰委尘埃。城迥云连堞，烽闲草蔽台。谁知太守意，不为纳凉来。","dynasty":"宋代","title":"登西大悲阁"}
{"author":"韩琦","content":"灯夕何萧索，朝家恤殣灾。民心无奈郁，春意有谁开。明月舒云懒，游人怯漏回。堪嗤愚太守，独欲上熙台。","dynasty":"宋代","title":"上元罢灯"}
{"author":"韩琦","content":"极目知何胜，东西矗万岑。天虽限夷夏，人自失喉襟。远木已秋色，乱云犹夕阴。清风谁会我，太息抚霜镡。","dynasty":"宋代","title":"题览胜亭"}
{"author":"韩琦","content":"新葺公居北，虚亭号养真。所期清策虑，不是爱精神。满目林壑趣，一心忠义身。吏民还解否，吾岂苟安人。","dynasty":"宋代","title":"题养真亭"}
{"author":"韩琦","content":"大暑丧馀酷，凉秋袪众瘥。歊氛随雨断，素景入宵多。雁影穿池月，蛩声出砌莎。披襟予自快，楚泽任悲歌。","dynasty":"宋代","title":"秋夕二首其一"}
{"author":"韩琦","content":"此夕何清旷，新秋乍夺炎。凉飙来似旧，熏暑逝如潜。露重翻香芰，疏云点素蟾。放怀殊不寤，箕斗转前檐。","dynasty":"宋代","title":"秋夕二首其二"}
{"author":"韩琦","content":"疆野压雄边，乘秋行此田。万峰朝巨岳，多稼入平天。农饱忘饥后，童嬉逼社前。僚贤须共乐，举白尽歌筵。","dynasty":"宋代","title":"秋日出郊"}
{"author":"韩琦","content":"清商才过半，皓魄最宜圆。自是秋光好，非缘人意偏。一宵歌吹地，万里雪霜天。忍见西楼下，佳期又隔年。","dynasty":"宋代","title":"中秋月"}
{"author":"韩琦","content":"琴瑟烦更化，椒兰喜望邻。致仪惭蚁酬，申好忝莩亲。惜此登高节，难偕逐胜宾。遥知潭上酌，多少插花人。","dynasty":"宋代","title":"重九次韵答真定李密学"}
{"author":"韩琦","content":"此去参邦计，时才固异伦。富民知有道，言利不违仁。馀帐无情日，归途适意春。前期对清问，牺阁近槐宸。","dynasty":"宋代","title":"送省副崔刑部"}
{"author":"韩琦","content":"六花来应腊，望岁一开颜。歌舞喧侯第，风沙杂戍关。馀芳留草树，清兴入江山。后夜高楼月，萧然昆阆间。","dynasty":"宋代","title":"雪"}
{"author":"韩琦","content":"桃李知春意，阳和到嫩萌。风霜谁自困，莺蝶始多情。终入芳菲赏，休论早晚荣。穷边何所负，轰鼓醉金觥。","dynasty":"宋代","title":"晚步后园觉有春色"}
{"author":"韩琦","content":"塞上逢寒食，郊园此重临。一时行乐意，万室欲春心。节物随人好，风光得处深。只思民尽适，守鬓忘霜侵。","dynasty":"宋代","title":"寒食"}
{"author":"韩琦","content":"一来边障地，走马过三秋。万绪事常扰，九分春又休。莺花谁在目，霜雪只侵头。从得风光住，风光可奈忧。","dynasty":"宋代","title":"感事"}
{"author":"韩琦","content":"修禊春塘上，谁知物趣深。万花开喜色，众乐出和心。雨意随人住，杯情逐胜斟。从兹穷塞地，佳节似山阴。","dynasty":"宋代","title":"上巳北塘席上"}
{"author":"韩琦","content":"牡丹京洛艳，惠我见新邻。一与樽前赏，重生塞上春。衰荣存主意，深浅尽天真。却似登兰室，清香暗袭人。","dynasty":"宋代","title":"再谢真定李密学惠牡丹"}
{"author":"韩琦","content":"真是群芳主，群芳更孰过。艳新知品少，开晚得春多。几日瑶姬梦，平生金缕歌。寒边今幸活，风雨莫相魔。","dynasty":"宋代","title":"牡丹二首其一"}
{"author":"韩琦","content":"妖艳凭谁主，春光去不停。离魂乱飞絮，生意逐浮萍。钱荚偷馀态，茵芜袭旧馨。年年芳信在，慎勿叹飘零。","dynasty":"宋代","title":"落花二首其一"}
{"author":"韩琦","content":"池馆何无赖，青春几日回。酒随花谢减，心为水凉开。幽鸟闲鸣和，清风自往来。峰峦新在目，天与白云裁。","dynasty":"宋代","title":"郡甫初夏"}
{"author":"韩琦","content":"柳际一蝉鸣，停樽忽自惊。所伤非节物，未立是功名。默默悲时事，区区徇世情。不须争噪急，衰鬓旧霜茎。","dynasty":"宋代","title":"席上闻蝉"}
{"author":"韩琦","content":"时得不可失，时乎况得天。蔓图非易力，鸩毒是安眠。庙胜两楹决，壶浆一檄传。临关休发咏，归议主当然。","dynasty":"宋代","title":"次韵和国信赵内翰北口见寄"}
{"author":"韩琦","content":"一志事边徼，难甘景物催。流年花易落，久戍雁频回。细叶未成幄，飞蚊还聚雷。颠毛从自变，肯使壮心摧。","dynasty":"宋代","title":"一志"}
{"author":"韩琦","content":"池塘凉意早，秋色动边关。酷暑不终暴，清风来自闲。畏螳蝉屡起，辞幕燕将还。尽日当轩卧，看云归故山。","dynasty":"宋代","title":"初秋塘上"}
{"author":"韩琦","content":"池圃足高趣，公馀事少关。幽禽声自乐，流水意长闲。近竹花终俗，过栏草费删。心休谁似我，官府有青山。","dynasty":"宋代","title":"后园闲步"}
{"author":"韩琦","content":"大钧将首化，微物亦先知。草木色皆得，禽鱼意自怡。和风无不到，馀凛欲何为。会与斯民乐，熙台兴未迟。","dynasty":"宋代","title":"北塘探春"}
{"author":"韩琦","content":"舍奠修彝礼，斋诚致吉蠲。普天同日祀，圣道几人传。穷厄当时教，雅崇万世贤。蒙然如可寤，朝夕在拳拳。","dynasty":"宋代","title":"释奠庙中作"}
{"author":"韩琦","content":"十稔违谈燕，区区混浊流。经时无一信，度夕是三秋。友会此难约，君恩尚未酬。何人伴高兴，洛棹与嵩楼。","dynasty":"宋代","title":"次韵答留台春卿集贤侍郎见寄"}
{"author":"韩琦","content":"早发天威驿，深春尚薄寒。龙蛇盘道路，波浪卷峰峦。古人萌常晚，新流势未端。忠臣方叱驭，更险不辞难。","dynasty":"宋代","title":"离天威驿"}
{"author":"韩琦","content":"春入并州路，群芳夹故关。前驺驱弩过，别境荷戈还。古戍馀荒堞，新耕入乱山。时平民自适，白首乐农闲。","dynasty":"宋代","title":"过故关"}
{"author":"韩琦","content":"漫岭夭桃树，无人亦自开。云霞深隐洞，锦绣远成堆。生意惊樵斧，芳情谢宴杯。莫迷行客路，不似武陵回。","dynasty":"宋代","title":"百井路山桃盛开"}
{"author":"韩琦","content":"诘曲榆关道，终朝险复平。后旌缘磴下，前骑半天行。举目自山水，劳生徒利名。报君殊未效，何暇及归耕。","dynasty":"宋代","title":"黑砂岭路"}
{"author":"韩琦","content":"二月春光薄，川寒驿路长。虎蹲难动石，龙矫已刳桑。岭狭居多险，耕勤地少荒。山农骇车骑，儿女满庄墙。","dynasty":"宋代","title":"过侧石驿"}
{"author":"韩琦","content":"待晓出山口，溟濛雨乍晴。始知经尽险，终得坦然平。草树开春意，川原豁眼明。吏民当自信，竹马不须迎。","dynasty":"宋代","title":"出山口"}
{"author":"韩琦","content":"十载辞乡志，登科一旦伸。青纶归养客，白发倚门人。家酿难禁蟹，江鲈正得莼。之官如自立，吾馆有贤宾。","dynasty":"宋代","title":"送门人曾宏秘校登第南归"}
{"author":"韩琦","content":"柳出狻猊首，天然瘿赘高。枫瘤嗤鬼伏，松干让龙豪。根耸伸狞爪，丝轻被毳毛。三眠汉宫树，人状可同褒。","dynasty":"宋代","title":"狮子柳"}
{"author":"韩琦","content":"奇种定仙草，长生晋水蘋。采芳曾著咏，荐洁可供神。万卉衰何速，三冬色自新。大年如欲较，吾岂愧庄椿。","dynasty":"宋代","title":"长生蘋"}
{"author":"韩琦","content":"甘泉穿石磴，山腹启禅扉。自笑逃尘境，翻来触静机。花开松色淡，歌咽磬声微。十里蔷薇路，香风送马归。","dynasty":"宋代","title":"过甘泉寺"}
{"author":"韩琦","content":"九日陪嘉客，金英泛酒船。拨醅时上下，浮蚁自周旋。香逐榴花发，甘嗤柏叶先。坐中宜醉挹，仙录载延年。","dynasty":"宋代","title":"菊觞"}
{"author":"韩琦","content":"轻雨来秋晚，郊园对客樽。暂和春气味，将冷雪胚浑。声入关榆苦，阴缠塞岭昏。黄花应自笑，摇落独承恩。","dynasty":"宋代","title":"北园秋雨"}
{"author":"韩琦","content":"天地久闭塞，气和方一开。花从无象出，泽蕴太虚来。庆可万区浃，丰宜百瑞魁。病襟虽粗释，欢意阻宾罍。","dynasty":"宋代","title":"病中喜雪"}
{"author":"韩琦","content":"一纪三垂虑，中疲病早侵。人生何苦甚，世事愈思深。冬漏长难过，霜风峭不禁。几时抛组绶，芝朮老云林。","dynasty":"宋代","title":"属疾"}
{"author":"韩琦","content":"轺车勤按问，并部此先行。籴重伤农业，年丰报力耕。几时苏俗困，异日复民兵。公策方经远，提封可坐清。","dynasty":"宋代","title":"次韵答运使杨畋舍人"}
{"author":"韩琦","content":"春寒著人骨，病躯殊未堪。雁慵难溯北，花怯不开南。诗笔少新兴，战觥思旧酣。边垂何事乐，寂寞月将三。","dynasty":"宋代","title":"春寒"}
{"author":"韩琦","content":"并塞园林古，春来似不知。雨轻成冻易，树老发花迟。剧事随年倦，欢悰入病衰。芳时期强赏，宴鼓揭天搥。","dynasty":"宋代","title":"后园春日"}
{"author":"韩琦","content":"三月鞦韆节，西郊菡萏洲。塞寒春尚浅，俗乐政同优。赏惬杯忘算，歌妍饵失钩。黄昏垂柳岸，人意共迟留。","dynasty":"宋代","title":"乙未寒食西溪"}
{"author":"韩琦","content":"冒暑行宜早，修途不困人。远风清逐睡，微露湿低尘。好月看无尽，高吟意益新。未鸡知渐晓，天角下星辰。","dynasty":"宋代","title":"早行"}
{"author":"韩琦","content":"山路何曾倦，官程幸不赊。片云无定雨，香草逐时花。暑序秋天气，农居古室家。乡关勤一望，峰翠列高牙。","dynasty":"宋代","title":"山行"}
{"author":"韩琦","content":"崎岖微子道，行路始知难。峻岭万千叠，纡途百十盘。地硗民力薄，天旱谷苗乾。未寤苍苍意，平川雨泽宽。","dynasty":"宋代","title":"过微子领"}
{"author":"韩琦","content":"晓入吴儿谷，危涂信不虚。千峰疑绝路，一径俯容车。山鸟过云语，田夫半岭锄。时平尽周道，天险欲何如。","dynasty":"宋代","title":"过吴儿谷"}
{"author":"韩琦","content":"欲知为郡宠，昼锦入家村。自古拜松槚，几人如子孙。麾幢新俗观，牛酒饫乡尊。儒者荣斯甚，将何报国恩。","dynasty":"宋代","title":"拜坟"}
{"author":"韩琦","content":"丰岁观农穫，先畴路不遐。子多宜晚谷，生柪就新麻。荞麦方成龊，蔓菁未入桠。乡民愚自诧，太守是吾家。","dynasty":"宋代","title":"再出行田"}
{"author":"韩琦","content":"笳鼓拥貔貅，韩陵山下头。人心忘岱岳，鹰眼快离娄。兔逸兹穷虏，孤歼即贵酋。乡民谁会我，衣锦乐畋游。","dynasty":"宋代","title":"腊日出猎二首其一"}
{"author":"韩琦","content":"先陇比如何，新年重一过。风迎人意好，春入鸟声和。畎亩因时劝，松楸趁暖科。公馀私遂及，吾幸比为多。","dynasty":"宋代","title":"新岁拜坟二首其一"}
{"author":"韩琦","content":"宝阁三休地，琅函列圣文。天章横紫极，洛字覆青云。花拆惊雷起，龙腾骇浪分。宸毫知善断，更嗣禹邦勤。","dynasty":"宋代","title":"御制天章阁观三圣御书奉圣旨次韵"}
{"author":"韩琦","content":"槐耳笼前槛，云峰透曲棂。凉风即昆阆，烦思入沧溟。荷弱翻青盖，榴新倒绿瓶。晚来收骤雨，一枕梦魂醒。","dynasty":"宋代","title":"夏景即事"}
{"author":"韩琦","content":"黄金缀菊铃，兖地独驰名。细蕊浮杯雅，香筒贮露清。风休沉夜警，雨碎入寒声。自此传仙种，秋芳冠玉京。","dynasty":"宋代","title":"重九席上赋金铃菊"}
{"author":"韩琦","content":"去物轻遐邑，宸心与近均。宜将宽诏意，善恤远方民。寒驿凫先下，春郊雉自驯。白云休引望，馨膳有天伦。","dynasty":"宋代","title":"张吉甫殿丞宰资阳"}
{"author":"韩琦","content":"邃寂敞仙扃，心斋物外清。滂沲今应祷，肸蚃此通诚。月殿栖真境，风梧醒睡声。如何谢灵贶，至道本难名。","dynasty":"宋代","title":"甲辰景灵宿斋谢雨"}
{"author":"韩琦","content":"元巳开樽处，垂萝碧洞前。绮罗明浩渺，台榭插漪涟。曲水来如篆，轻桡去若仙。春寒芳意晚，未见柳飞绵。","dynasty":"宋代","title":"上巳会兴庆池二首其一"}
{"author":"魏学洢","content":"　　明有奇巧人曰王叔远，能以径寸之木，为宫室、器皿、人物，以至鸟兽、木石，罔不因势象形，各具情态。尝贻余核舟一，盖大苏泛赤壁云。　　舟首尾长约八分有奇，高可二黍许。中轩敞者为舱，箬篷覆之。旁开小窗，左右各四，共八扇。启窗而观，雕栏相望焉。闭之，则右刻“山高月小，水落石出”，左刻“清风徐来，水波不兴”，石青糁之。(箬篷一作：篛篷)　　船头坐三人，中峨冠而多髯者为东坡，佛印居右，鲁直居左。苏、黄共阅一手卷。东坡右手执卷端，左手抚鲁直背。鲁直左手执卷末，右手指卷，如有所语。东坡现右足，鲁直现左足，各微侧，其两膝相比者，各隐卷底衣褶中。佛印绝类弥勒，袒胸露乳，矫首昂视，神情与苏、黄不属。卧右膝，诎右臂支船，而竖其左膝，左臂挂念珠倚之——珠可历历数也。　　舟尾横卧一楫。楫左右舟子各一人。居右者椎髻仰面，左手倚一衡木，右手攀右趾，若啸呼状。居左者右手执蒲葵扇，左手抚炉，炉上有壶，其人视端容寂，若听茶声然。　　其船背稍夷，则题名其上，文曰“天启壬戌秋日，虞山王毅叔远甫刻”，细若蚊足，钩画了了，其色墨。又用篆章一，文曰“初平山人”，其色丹。　　通计一舟，为人五；为窗八；为箬篷，为楫，为炉，为壶，为手卷，为念珠各一；对联、题名并篆文，为字共三十有四；而计其长曾不盈寸。盖简桃核修狭者为之。嘻，技亦灵怪矣哉！","dynasty":"明代","tags":"初中文言文，咏物，赞美，技艺","title":"核舟记"}
{"author":"魏学洢","content":"只在尘寰内，居然径独迂。此君疏类我，石丈老于儒。候雨迎鸠妇，栽花薙鼠姑。客来深自慰，知有浊醪无。","dynasty":"明代","title":"茅檐杂诗其一"}
{"author":"魏学洢","content":"吾庐何所托，芳草蓼花西。幻岂渔郎路，悠然樵父溪。落英行处拾，佳句半无题。莎径时来往，苔深茆屋低。","dynasty":"明代","title":"茅檐杂诗其二"}
{"author":"魏学洢","content":"独坐不知夕，时闻栖鸟腾。閒情怀应物，淡语忆渊明。近借邻家棹，前移柳下罾。道逢田父返，相话豆花棚。","dynasty":"明代","title":"茅檐杂诗其三"}
{"author":"魏学洢","content":"来往曾何意，偏于淡处亲。山光疑旧梦，花影属分身。旷眼侵云脚，沉思傍水漘。平生最相识，强半白头人。","dynasty":"明代","title":"茅檐杂诗其四"}
{"author":"魏学洢","content":"独坐寒梅下，依依细草薰。耽奇追鸟迹，消懒学鹅群。诗入花间队，文成水上军。朝看司马赋，恍欲上云云。","dynasty":"明代","title":"茅檐杂诗其五"}
{"author":"魏学洢","content":"孰谓贫多暇，笺诗更解玄。业随当代后，痴到古人前。瓶满陶潜粟，囊馀杜甫钱。愿奢谁过此，老我只丹铅。","dynasty":"明代","title":"茅檐杂诗其六"}
{"author":"魏学洢","content":"曲曲穿幽径，花光映草鞋。水天何淡荡，烟月好沉埋。路转鸣琴处，依然画舫斋。閒林风景悦，使我易为怀。","dynasty":"明代","title":"幽径其一"}
{"author":"魏学洢","content":"焉得无人境，图书杂鸟鱼。蕉花酿雨露，桐叶谱居诸。旧伴携孤鹤，新诗挂蹇驴。眷兹浑欲舞，身履定何如。","dynasty":"明代","title":"幽径其二"}
{"author":"魏学洢","content":"短袷狎轻风，檐牙映日红。水流残雪外，家住鸟声中。柳怯颜宜笑，梅欹韵特工。故人春倍好，应访百花丛。","dynasty":"明代","title":"春晴"}
{"author":"魏学洢","content":"田父昔云壮，而今亦衰老。耕男荷锄行，语我莫起早。独眠鸟声集，启户日杲杲。檐瓦浮轻烟，久霪今乍好。","dynasty":"明代","title":"田父述其一"}
{"author":"魏学洢","content":"炊烟起前村，念我耕男饥。入门促妇馌，语罢还歔欷。稚子嘱邻家，勿濯菱花矶。陇头直南去，疾行还疾归。","dynasty":"明代","title":"田父述其二"}
{"author":"魏学洢","content":"槿下犬迎吠，遥识南村友。殷勤乳下孙，先我乱趋走。久别勿言去，恰熟新酿酒。解篱撷园葵，携壶向高柳。前宿君家时，共醉值邻叟。兹翁故矍铄，日来安好否。","dynasty":"明代","title":"田父述其三"}
{"author":"魏学洢","content":"纤草萎墙侧，微霜薄寒柯。有客来远方，群集酣且歌。匪我新酿好，语洽欢情多。病子不能偕，惆怅当如何。","dynasty":"明代","title":"病中喜沈子玄仲操兄弟见过其一"}
{"author":"魏学洢","content":"披帷见馀照，疑是明月光。感兹不能眠，揽衣独傍徨。索居思远人，邂逅不得当。从君乞谖草，使我心弥忘。","dynasty":"明代","title":"病中喜沈子玄仲操兄弟见过其二"}
{"author":"魏学洢","content":"日垂暮兮閒眺，下庭阶兮迟迟。揽秋芳兮可爱，抚黄菊兮彼陂。枝扶疏兮潇洒，纷英英兮陆离。菊逢我兮暇日，我逢菊兮茂时。澹相对兮逾好，兹逍遥兮无期。","dynasty":"明代","title":"日晚歌其一"}
{"author":"魏学洢","content":"月娟娟兮初生，日淡淡兮馀曜。当兹辰兮有怀，倚柴门兮永眺。彼渔父兮何为，支两膝兮垂钓。夕阳尽兮忘归，临清流兮自照。袭芳草兮相盼，余与子兮同调。欲有言兮无辞，览前林兮微笑。","dynasty":"明代","title":"日晚歌其二"}
{"author":"魏学洢","content":"大雪扑空下，兼之失轻舟。咫尺困沮洳，停云思悠悠。一朝曜春晖，欣欣动生意。鸟啼鸡亦鸣，堤杨发新翠。舟失不复归，沮洳已平地。三复杕杜章，浊醪愿同醉。","dynasty":"明代","title":"代简答友人问舟"}
{"author":"魏学洢","content":"昨夜足拳三尺铁，长安马上髯如雪。忽闻人从长安来，披衣不待柴门开。紫裘半醉别燕市，家君可有家书裁。吾知书中不得意，小凤霜折抟风翅。客囊羞涩布袍单，红签逐套平安字。写时雁渡湘江水，到时水落芙蓉死。便令历历道分明，往事蚤隔三千里。天长日短归不归，愁心乱逐孤篷飞。","dynasty":"明代","title":"讯京师归客"}
{"author":"魏学洢","content":"作客东门归，舍中稚子牵衣嬉，行行去去绕膝不相离。阿耶抱儿儿不愿，啖果与饵儿暂嬉。母傍耶开侧扉去，舍中稚子呱呱啼。啼出大门，啼入室帏。四望弗见，伏泣不能止。一日不归，三日儿病五日死。儿欲耶抱耶怒起，耶欲抱儿儿死矣。人生亦徒自，苦恶用尔尔。乱日荒郊漠漠，白骨一何离离。不知吾儿何处悲且啼。","dynasty":"明代","title":"作客东门行"}
{"author":"魏学洢","content":"惜哉云中鹤，矫矫乘风翔。亮音振天表，光洁凌秋霜。一朝堕凡想，误入鹅鹜行。敛翮独惆怅，羞闻称凤凰。","dynasty":"明代","title":"惜哉行其一"}
{"author":"魏学洢","content":"十年拭一剑，用尽华阴土。忽然被摧折，霜锋陷如龋。既璺不可合，既缺不可补。呼水再炉锤，寸心苦复苦。","dynasty":"明代","title":"惜哉行其二"}
{"author":"魏学洢","content":"茫茫廿年馀，一往图自快。今来始回首，逢人尽堪拜。拜罢还致辞，不知双泪滋。谁能药石我，没齿长相思。病夫寻扁鹊，片语容自绐。愿子垂谛听，一一陈其私。我病胆力薄，我病眼力卑。我病骨力脆，我病愿力雌。愿力苟不深，扁鹊无可为。明知还故纵，悠忽不自持。惰窳苟如此，堕落安足疑。感子惠我言，忽惊千钧锤。临风还再拜，千里如见之。","dynasty":"明代","title":"寄赠唐宜之兼呈知非道人"}
{"author":"魏学洢","content":"一病月馀久，坐失春风期。青青梧桐叶，阴阴桃李枝。感此方叹息，出门遘相知。短箑扫古木，兼之题新诗。古木苏家风，新诗漾轻漪。芒鞋遍山山，此去将安之。路若经海宁，为谒瓠园师。请诵隰桑篇，道我遥相思。","dynasty":"明代","title":"送程子长兼呈魏瓠园先生"}
{"author":"魏学洢","content":"故人卧穷巷，泠然护幽独。入门狭于舟，偃蹇数椽屋。梅雨夜来过，床趾秀苜蓿。残书四五卷，石枯毛颖秃。敝榻庋古画，淋漓潇湘竹。中有梅道人，斜枝拖半幅。迎风势掀舞，疑入筼筜谷。稚子发散乱，闽音解呼六。新从武夷来，生小武夷麓。问之了不领，频笑眉纹蹙。","dynasty":"明代","title":"同唐宜之过枫溪访卞子厚先生"}
{"author":"魏学洢","content":"妾家住长水，长水东西流。青青湖畔柳，迢迢湖上楼。十三学钗书，十四工箜篌。十五临窗绣，精妙世无俦。翩翩少年子，窈窕行相求。借问楼上女，可似罗敷不。里妪前致辞，愿君且淹留。美人好颜色，终日楼上头。兼之临窗绣，精妙世无俦。君子谬垂盼，闻言中心喜。语我长者行，同声谓应尔。郎君美风度，玉树蒹葭倚。十九渡长江，声名若江水。好花不独荣，天生合连理。行行随君去，默默思故里。牵帷几回唤，低眉羞欲死。临镜贴花钿，可怜体无比。纱窗春日午，脉脉情何已。忆我在家时，拈香绣大士。金刀剪素绫，莹莹白于纸。刺成莲花叶，彷佛香风吹。香风吹入梦，梦到莲花池。绣痕细难识，但觉生蛾眉。静玩坐逾久，忽忽心自疑。似曾亲见佛，不知身是谁。绫额尚馀尺，皑皑冰雪姿。淡濡碧玉毫，邀郎为题诗。郎书拟右军，妾心亦委婉。针锋与笔意，曲折随郎转。绣罢持似君，秀色堪舒卷。顾我每微笑，妾颜先自腼。落地为女子，可怜侧室难。陡然一回想，心事惨不欢。虽复蒙君怜，鲛绡恒不乾。大妇贵家女，妾身臧获看。上堂伺音声，下堂候颜色。含羞入空房，恻恻潜相忆。虽然潜相忆，无用长太息。诚得君子欢，不怨长离隔。大妇奄逝世，一家身独当。漂荡若浮萍，随君流四方。南都复北都，终岁长道傍。黄金散欲尽，不思归故乡。壮志在四海，妾心暗悲伤。君怯不胜衣，年来益憔悴。十日九卧病，奄奄滞旅次。妾首如飞蓬，并日忘食事。上无姑嫜亲，下无得力婢。旋出又旋入，常恐呼不至。忧劳填胸臆，刺刺肝肠碎。岁月渐消耗，妾身亦不支。带围日趋缓，空复存腰肢。事君垂十载，不一生男儿。羞佩宜男草，怅然心中悲。君尝两畜婢，中道旋弃之。妾身非不容，君自轻别离。暮春三月尽，束装谋南归。买舟廑如叶，帷幕不得施。长夜泊丰草，巨蚊攒冰肌。生小长闺阁，辛苦实难为。入秋弛行李，僦人楼上居。小姑家海滨，闻之亦来依。虽非久居计，气息聊得舒。良人忽生心，娶妇支门闾。随珠饰翠帏，黄金饰绮疏。红罗覆斗帐，宝马七香车。今日媒妁来，东邻有美姝。明日媒妁来，西家有西施。妾身匪木石，焉得不孤悽。对镜影如削，安敢生言辞。礼数任颉颃，难比先娘时。新人入门来，灼灼艳威仪。二九颇不足，二八颇有馀。女伴觑鸾帏，啧啧相嗟咨。君心爱幸绝，迥与旧人殊。非必颜色殊，新旧自相渝。新人哭亦妍，旧人笑不如。孤房过慰藉，眄睐聊斯须。情知心不存，词说空尔为。新昏浃旬日，忽作南都游。俗语莫空房，挽衣不能留。新人暂归宁，登车去由由。妾身姊为母，同君亦登舟。耳绾双明月，堕髻垂金瑬。飘飖荡湘裾，艳如安石榴。轻盈作纤步，翩若云端游。邻女相拥簇，朱颜自生羞。十年方得归，一喜还一愁。顾君色悽惨，何用心怮怮。莫非眷新昏，怀此离索忧。千唤不一答，默默自低头。舟行到长水，妾自还家里。亲戚往邀君，君固不肯起。诘朝云解维，舟中须盘桓。勿用再往返，各使中心安。恐君途上寒，幅巾裁合欢。恐君途上饥，烘栗盈朱盘。木落霜露急，勿使衣裳单。千语嘱奚儿，劝君幸加餐。平明奚儿至，颜色骤惊颤。向前往叩问，泪流先被面。郎君乞致辞，此生勿相见。十年恩爱深，谢卿重依恋。奈卿久专妒，会见中情变。不如痛割绝，免使肠轮转。妾身得闻之，狂顿摧心肝。天乎我何辜，天乎真无端。虽在梦魂中，不料遭弃捐。恨无晨风翼，迅驶追君船。泪珠十万斛，那得飞君前。牵衣一恸哭，身死妾亦甘。纵然被驱遣，曷不先一言。一去永决绝，何处鸣烦冤。自从入君门，历今垂十年。虽彼鸡与犬，亦当念周旋。如何铁石人，一绝弗复怜。椎胸胸血呕，委身赴清水。骨肉痛如割，僶勉相救止。姊恩父母深，我生不如死。尚冀南都还，重来过吾里。性行吾熟知，兹望殆已矣。昔年别两妾，我泪挥不止。谁料行及身，苦境苦如此。呜呼仓浪天，兹恨何日已。新人入我门，绣帷长日垂。依稀睹容貌，犹未通言词。临行详睇视，恰在登车时。蚤知生死隔，挥泪一致辞。念与小姑别，泪落如连珠。妾初进门来，小姑九岁馀。探怀索果饵，发乱呼我梳。今来已成妇，骨肉情依依。长别不一语，肠断当何如。我有两了鬟，事我五六年。大者发覆额，小者亦比肩。晨兴听呼唤，夜深候我眠。而今永隔别，涕泗纷潺湲。平时解思我，料尔当亦然。掩泪入房来，窗前见针帖。残丝与剩线，寸寸皆侬血。向日入君目，从今长断绝。委婉随郎心，郎心太曲折。忽见大士像，不觉泪滂沱。稽首乞慈悲，妾身竟如何。今生无罪过，宿生愆怨多。安得转君心，春风被女萝。君心终不回，不如赴长河。稽首乞慈悲，再拜涕涟洏。不望重聚首，但愿相见时。雨落不上天，一见知何期。妇人失夫心，百念无可为。但愿新人欢，为君生男儿。更念孱弱身，疾苦不相离。旧人识君性，新人安得知。十年守穷贱，心事多苦悲。愿君振高翮，及时凌风飞。妾身长已矣，相见知何期。一字一呜咽，行道皆酸悽。","dynasty":"明代","title":"长水怨"}
{"author":"魏学洢","content":"旧爱陶令静，近觉次山好。蔼如过村巷，篱下逢父老。语朴情逾深，古风动怀抱。三复不能已，念与君共讨。翩然携仲来，浊酒足倾倒。","dynasty":"明代","title":"招钱彦林仲芳兄弟饮"}
{"author":"魏学洢","content":"肃肃戒严装，恻恻将别离。凄凄朔风急，迢迢天一涯。欢颜好相慰，泪落不自知。羡彼东园鸟，依依家寒枝。留云道方远，别云心欲缓。出门申相问，此去何日返。木叶萧萧下，潸焉惊岁晚。为子长相思，为我加餐饭。","dynasty":"明代","title":"拟古仍古韵其一"}
{"author":"魏学洢","content":"十里跃青骢，垂鞭折杨柳。忽忆楼头人，含愁对窗牖。今日非相忘，当年漫分手。古镜若明月，寄赠闺中妇。皎皎契阔心，千年共相守。","dynasty":"明代","title":"拟古仍古韵其二"}
{"author":"魏学洢","content":"泉落不上山，泠泠响空石。谁能将此辞，寄语远游客。归来相宴乐，樽酒且勿薄。堂上邯郸倡，美者巫与洛。但苦杯行频，不解苦离索。华灯照道傍，车马填第宅。酒酣高歌发，长镵舞三尺。人生行乐尔，恶用相煎迫。","dynasty":"明代","title":"拟古仍古韵其三"}
{"author":"魏学洢","content":"箜篌且莫弹，箫鼓且莫陈。我有知心言，悽然伤尔神。飘忽逆旅客，何假亦何真。命俭意偏奢，戚戚不得申。朝为园中华，暮为陌上尘。斗酒非不足，安用争要津。请歌行路难，匍匐良苦辛。","dynasty":"明代","title":"拟古仍古韵其四"}
{"author":"魏学洢","content":"华山千馀仞，夹柏青云齐。枝枝遥相盖，馀阴覆琼阶。上有双鸳鸯，达曙酸且悲。行者问闾里，云是焦仲妻。前车勿驰驱，驻马且徘徊。援琴谱清曲，曲罢声转哀。可怜被逼迫，重伤相见稀。生前痛离别，死后徒双飞。","dynasty":"明代","title":"拟古仍古韵其五"}
{"author":"魏学洢","content":"未别视别轻，别时太草草。恨我非晨风，送君桑乾道。天长路曼曼，江空水浩浩。花落悲鸟啼，身与秋风老。","dynasty":"明代","title":"拟古仍古韵其六"}
{"author":"魏学洢","content":"昨暮共携手，明月射东壁。细语何喁喁，屈指犹历历。十五入君家，三见庭草易。朱楼足歌舞，匆匆逝焉适。慕彼侍中郎，薄天振高翮。男儿重荣名，故巷少行迹。青丝络马头，黄金饰车轭。怨君轻别离，怨君亦奚益。","dynasty":"明代","title":"拟古仍古韵其七"}
{"author":"魏学洢","content":"春风媚佳节，同游山之阿。何用相赠遗，下山摘女萝。女萝非有私，赠遗颇相宜。托根北山侧，施蔓南山陂。但存缠绵意，不怨相逢迟。怯怯爱春华，及时愿扬辉。既邀眄睐荣，甘同秋草萎。同床而各梦，缱绻空尔为。","dynasty":"明代","title":"拟古仍古韵其八"}
{"author":"魏学洢","content":"脉脉当户绣，不知双泪滋。人谓石莲苦，未解潜相思。莲成娇欲泣，泪落还渍之。持此长悠悠，芳菲复几时。","dynasty":"明代","title":"拟古仍古韵其九"}
{"author":"魏学洢","content":"静夜思妇泣，自言秦川女。岁晏凄无俦，寒砧伴机杼。荡子归不归，涟涟涕如雨。钩帘望明月，明月上几许。清光知我心，伫立无一语。","dynasty":"明代","title":"拟古仍古韵其十"}
{"author":"魏学洢","content":"游思随飘风，远历杜陵道。道傍合欢花，悉成断肠草。红颜不堪驻，妾愁君亦老。为乐逮良辰，归来何不早。人生数离别，百年非寿考。忙忙风尘中，荣名讵为宝。","dynasty":"明代","title":"拟古仍古韵其十一"}
{"author":"魏学洢","content":"洛阳多丽人，罗袂纷相属。道逢七香车，芳风漾微绿。夹毂愿借问，来迟去已速。幸我遇狭斜，目远路更促。彷佛见蛾眉，不用艳妆束。嫣然一流盼，朱颜美如玉。所思不可见，弹古相思曲。曲中竟何言，理短情自促。野卉非不香，采之徒踯躅。今日白头吟，昨日黄金屋。","dynasty":"明代","title":"拟古仍古韵其十二"}
{"author":"魏学洢","content":"行役出北门，怅然见新墓。朴樕集归乌，荒榛翳村路。生人尽黄土，有晨终有暮。死者梦已觉，生者懵未寤。落落初栽柏，泠泠泫残露。金帐苟不死，我亦图自固。百年饲蝼蚁，古来有长度。行乐惟富贵，先为行乐误。亮彼墓中人，当年曾纨裤。","dynasty":"明代","title":"拟古仍古韵其十三"}
{"author":"魏学洢","content":"化久谁复戚，年少相与亲。灼灼艳繁华，弃捐归荒坟。骸骼变旅谷，樵竖摧为薪。所幸身既死，不更愁杀人。感此凋朱颜，怊怅悲前因。","dynasty":"明代","title":"拟古仍古韵其十四"}
{"author":"魏学洢","content":"谁为不死人，怀此终日忧。来日当大难，今日且行游。行游须及时，古语恒如兹。口尔身不然，留为今人嗤。今古更相笑，逝者无还期。","dynasty":"明代","title":"拟古仍古韵其十五"}
{"author":"魏学洢","content":"飒飒寒气发，重以夜猿悲。居人歌北风，征人赋无衣。一别涉九秋，心知无久违。门前候征旆，遥遥睹容辉。归马驱倍疾，亲为授前绥。荷裯道相思，百年愿同归。梦君远行迈，送君出重闱。惊泪浃芳席，劝君莫分飞。须忆离别时，出入频相睎。从今脱车辐，勿复窥双扉。","dynasty":"明代","title":"拟古仍古韵其十六"}
{"author":"魏学洢","content":"薄暮远音至，戚戚心恐慄。向前视尺函，手书粲分列。妾颜三五月，夜夜清光缺。思君历秋冬，惠□□□□。","dynasty":"明代","title":"拟古仍古韵其十七"}
{"author":"魏学洢","content":"十月严霜飞，江空天在水。沙炮霣红箨，荒日下平地。大野旷肃杀，万物绝狐媚。独存汉宫秋，西风乱葱翠。孤村澹微晃，草湿泫寒泪。惊丝转危叶，片片枫林醉。荒磴蚀苔衣，窞黑阒幽邃。平畴忽波立，烟白失涯涘。潭深古龙吼，石滑蛟涎腻。客雁叫高旻，千行作人字。怒涛荡云色，参错骈岩峙。杳隔阛阓声，时见断蓬起。急趁半篙日，棹入茸萝里。苦蔓罥黄葛，树卵小垂紫。深林人有无，敲石煮丹髓。吴舠狭溪转，斜光照新穟。短篱晒残锦，芙蓉映缟帔。碧篁韵凄涩，欹濑枯枝坠。縠雯杂轻霭，栎径浸沈毖。归鸟飞影疾，帆落园扉閟。枯藤束方笈，病蠹避芸气。床头鱼肠剑，铜花射朱几。青鸟忆琼瑶，白凤含玄粹。堕发成蜗牛，笋迸北垣圮。耳热商歌发，苦调咽秋思。冷焰摇素壁，古庙笑木魅。长夜读天问，璧贱麸胡贵。肠轮几回直，心事飔风似。壮士破刺促，残编掷疑义。诡谲石鼓辞，鼎彝汉郊祀。聱牙故期期，不谙奚复耻。巨螯勍如铁，觞政苍鹰吏。欢集馀閒情，柔丝漾芳饵。嫩粉琅玕脆，肥绿银光纸。下阶荚钱薄，闭閤检陈事。懒谱难忘曲，羞裁雀台妓。三闾倘前身，数疑宓妃至。赋成六螭舞，万岫倒行次。风高山骨瘦，月小蛾眉悴。长天若鹅溪，一泼潇湘意。冻霞珊瑚赪，老鹘刀棱翅。草甜蒺藜硬，铁骑沙场戏。霜扑平城儿，愁绝昆崙使。王孙拥罗幕，葡萄闹横吹。夹屏金鸭煖，睡熟鲛绡渍。黛拂青虫簪，茜脱胭脂臂。此夕氍毹欢，几人酸肠刺。丈夫贵行乐，穷达聊自肆。归家弄锦孩，剪梅帖花子。","dynasty":"明代","title":"重过蒋氏莲雪居用昌谷韵"}
{"author":"魏学洢","content":"燕山飞骑白如练，羽林夜诏趋金殿。宫妆武妓唱铙歌，甲光雪照银花片。材官小臣拜稽首，肘后铜符金压纽。丈夫此举不足奇，虎头燕颔蚤有之。会须万里筑鲸鲵，忽然窗角射明月，布帏斜挂猩红血。","dynasty":"明代","title":"赋得客帐梦封侯"}
{"author":"魏学洢","content":"我本无心人，啁笑杂凌厉。我本有心人，临岐惜分袂。季也知我者，不言领深意。昵我坟典志，去我卒岁计。譬人慕青山，梦里皆诗思。及睹青山色，锦囊无一字。春风好相忆，一鼓莲花枻。","dynasty":"明代","title":"别蒋季"}
{"author":"魏学洢","content":"翩翩信陵君，夷门拔奇士。白手搏强秦，缓急莫堪使。一策虎符飞，再策铁锤起。杀气入邯郸，秦军无坚垒。此时夷门客，长笑送公子。头颅留谢人，事完身足死。","dynasty":"明代","title":"读史述其一侯生"}
{"author":"魏学洢","content":"秦王会渑池，邯郸出孤注。帐下千熊罴，笙筝乱如雨。提瑟藐万乘，耽耽视毚兔。一夫瞋目呼，虓虎不敢怒。残丝奏杀声，雪锋交五步。昔年柱前血，今日堪相污。壮哉蔺夫子，千载有馀慕。","dynasty":"明代","title":"读史述其二蔺相如"}
{"author":"魏学洢","content":"鄙夫争一身，身外匪所计。有如魏帝秦，何与鲁连事。先生独倜傥，慷慨决大义。五岳倒地轻，沧海连天沸。吐舌如吐刀，锋锋着人厉。白日走秦兵，先生天下士。","dynasty":"明代","title":"读史述其三鲁仲连"}
{"author":"魏学洢","content":"洛阳隽年少，投文吊沅湘。悯累堙郁志，讯累远自藏。谣诼虽蔽明，美人安可忘。苟能历九州，故都可徜徉。嘿嘿不忍去，抱此九回肠。骚人恨无限，千载为悲伤。","dynasty":"明代","title":"读史述其四屈平"}
{"author":"魏学洢","content":"楚臣报楚怨，楚人心胆寒。但当收谗夫，菹醢流馀脔。断棺笞故主，倒行剧无端。长蛇栖郢宫，举国发冲冠。秦庭七日哭，安得不悲酸。","dynasty":"明代","title":"读史述其五伍员"}
{"author":"魏学洢","content":"萧萧易水波，日晏客未至。十三死灰儿，勉强共大计。坐中击筑人，何不充秦使。田光死也饯，于期死也贽。空死一无酬，烈士丧英气。愿逐酒人游，哭尽不平事。","dynasty":"明代","title":"读史述其六荆轲"}
{"author":"魏学洢","content":"子房妇女容，冷致澹人意。鸿门撞玉斗，从容自游戏。想其眉宇间，消尽浪沙气。壮心未肯降，偶尔付刘季。万户亦何庸，赏功汉家事。谷城拾黄石，归来好閒睡。","dynasty":"明代","title":"读史述其七张良"}
{"author":"魏学洢","content":"苏武挺奇骨，矻然不可移。齧雪兼咽旃，掘鼠还牧羠。孤臣合穷死，不用青天知。区区惜朝露，故人真女儿。","dynasty":"明代","title":"读史述其八苏武"}
{"author":"魏学洢","content":"李陵飞将雏，千弩应弦倒。万里搏单于，匈奴不堪埽。箙中花箭尽，鼓死龙城道。名败志不成，身与毡帷老。日落望乡台，酸风嘶荒草。子卿不相理，十年恨盈抱。","dynasty":"明代","title":"读史述其九李陵"}
{"author":"魏学洢","content":"我乃踽凉人，好谭快心事。文季年十三，倜傥露奇气。睨璧绐少府，片言重把臂。公叔济长河，望风走污吏。读此浮大白，五斗不成醉。","dynasty":"明代","title":"读史述其十朱晖"}
{"author":"魏学洢","content":"文姬巾帼流，乃是女智囊。三子返闾里，怵然暗悲伤。鸢肩阚如虎，六尺危朝霜。十年酒家佣，一朝归故乡。姊弟相向哭，行道泪滂滂。","dynasty":"明代","title":"读史述其十一李文姬"}
{"author":"魏学洢","content":"当年竹林中，步兵尽高妙。登山赋英雄，恸哭兼长啸。却令两竖子，代我解人诮。此中深意存，醒人那能料。吾有数斗酒，垒块可堪浇。","dynasty":"明代","title":"读史述其十二阮籍"}
{"author":"魏学洢","content":"夜读刘虞传，胸坎生不平。无终有一士，烈烈千人英。栾布不足数，申胥难与京。吾将夙严装，万里从之行。谁为同心人，千载陶渊明。","dynasty":"明代","title":"读史述其十三田畴"}
{"author":"魏学洢","content":"庞翁襄阳人，不识襄阳县。躬耕有馀暇，支颐玩时变。鹿门漾春风，吹落桃花片。区区一角天，儿辈已足办。","dynasty":"明代","title":"读史述其十四庞德公"}
{"author":"魏学洢","content":"公瑾起江东，翩翩美年少。瞒兵百万来，风流剧谈笑。一箭火鸦发，糜烂连天徼。黑焰走江陵，飞光落刀鞘。奔涛沸鼙鼓，鲛舞鲸鱼跳。赋诗横槊人，惊魂腥孤峤。潮转紫旗回，江青发红照。","dynasty":"明代","title":"读史述其十五周瑜"}
{"author":"魏学洢","content":"受托诚不易，知人良独难。南阳虽子房，谁为酂与韩。将相兼簿书，心中多苦酸。十出九空归，一身亦凋残。为君歌梁父，中夜发长叹。","dynasty":"明代","title":"读史述其十六诸葛亮"}
{"author":"魏学洢","content":"北海孙宾石，沉烈有深意。道逢卖饼人，一呼魂魄悸。携手同车归，上堂拜昆季。门外正狼虎，闻声莫通气。事平相笑出，厄屯乍成字。问君复壁中，还有几名士。","dynasty":"明代","title":"读史述其十七孙嵩"}
{"author":"魏学洢","content":"越石志四海，中夜起长歌。万国遍戎马，泪落成江河。失路归无家，同心媾女萝。银罂血犹泚，转眼仍操戈。英雄功不成，慷慨呼奈何。","dynasty":"明代","title":"读史述其十八刘琨"}
{"author":"魏学洢","content":"英雄不得志，此事休问天。刘生幽院死，祖生亦可怜。击楫渡中流，激昂先着鞭。一夫搆内难，壮士功不全。浩歌唾壶缺，使我泪涟涟。","dynasty":"明代","title":"读史述其十九祖逖"}
{"author":"魏学洢","content":"荀家有娇女，艾年方十三。桑弓鸦翎箭，匕首霜花镡。月黑跳孤城，重围密如蚕。平明转战出，军中杀气酣。不假七日哭，蚤达尺八函。援兵走风雨，髣髴破章邯。借问骁将谁，发覆青虫簪。","dynasty":"明代","title":"读史述其二十荀崧女灌"}
{"author":"魏学洢","content":"㔨勒少雄桀，倚啸上东门。尔时正穷贱，猛志凌中原。杯酒较帝王，意气何轩轩。却笑王夷甫，白首工清言。劝人着柘黄，龊龊不足论。","dynasty":"明代","title":"读史述其二十一王衍"}
{"author":"魏学洢","content":"深源不出山，令名跨江东。虚声可坐镇，那足敌枭雄。角巾归乌衣，澹然流高风。悠悠行路口，理合深弥缝。才穷气先折，咄咄徒书空。","dynasty":"明代","title":"读史述其二十二殷浩"}
{"author":"魏学洢","content":"安石东山时，优游丝与竹。以此理世务，驯若山中鹿。当其会新亭，朝野尽蓄缩。从容谐笑间，不言使人服。临风每怀想，可人温如玉。","dynasty":"明代","title":"读史述其二十三谢安"}
{"author":"魏学洢","content":"茂弘经世才，安石更文雅。逸少故风流，岂是悠悠者。殷谢啖空名，人心同败瓦。好语不入耳，世事解人寡。作书换鹅群，山水秀而野。","dynasty":"明代","title":"读史述其二十四王羲之"}
{"author":"魏学洢","content":"景略敬仲匹，西北千群空。观其驭邓𦍑，大类隆准公。古来草创业，善作期善终。敌棋难尽杀，须让东南风。赌墅得胜著，残局收全功。方信敬仲奇，小白徒英雄。","dynasty":"明代","title":"读史述其二十五王猛"}
{"author":"魏学洢","content":"一夫驱千人，寄奴天下奇。新洲射长蛇，没羽血淋漓。青衣双𢷬药，一呼忽失之。鲍风腥帝剑，快事恒如兹。殿前一横盻，愁杀桓家儿。","dynasty":"明代","title":"读史述其二十六刘裕"}
{"author":"魏学洢","content":"颜彪酒之狂，俭德类知道。超然繁华外，落拓自为好。沉饮匪荒宴，春郊卧芳草。千秋两步兵，孤怀恣倾倒。谢家艳芙蕖，秋深竟枯槁。","dynasty":"明代","title":"读史述其二十七颜延之"}
{"author":"魏学洢","content":"淫风扇齐梁，遗事供唾骂。读至乐陵妃，忽然涕盈把。可怜乐陵别，握手泪潺潺。带玦割相赠，此去何时还。郎留壁花白，郎去池水殷。恨恨肠寸绝，玦莫留人间。天乎如有情，玦当化为环。","dynasty":"明代","title":"读史述其二十八乐陵王妃"}
{"author":"魏学洢","content":"丈夫营四海，守口当如㼶。漫掉三寸舌，焉保七尺躯。贺若大将才，功灭身亦俱。快锥刺儿舌，儿舌血模糊。快口刺人心，憯毒过矛殳。感兹酸楚言，三复还长吁。","dynasty":"明代","title":"读史述其二十九贺若敦"}
{"author":"魏学洢","content":"两吕虎负嵎，将相徒手搏。诱虎弃深窟，缚之若狐貉。飞诫闭殿门，驰节斩长乐。成败呼噏间，日出欃枪落。","dynasty":"明代","title":"读史杂述其一"}
{"author":"魏学洢","content":"英雄图退步，可嗤亦可怜。驰逐威八荒，日暮求三山。手植金光草，吸露还餐烟。悲哉秋风辞，茂陵乃无年。","dynasty":"明代","title":"读史杂述其二"}
{"author":"魏学洢","content":"审事贵审几，急湍迸石罅。东京横貂珰，群狼啖天下。但当歼其魁，何用苦不赦。日入慝相求，惊鸾飞下楼。徒令千载人，念之双泪流。","dynasty":"明代","title":"读史杂述其三"}
{"author":"魏学洢","content":"桓郎好奇筴，百发无遗矢。嗟彼佳人儿，置之若充耳。身弃千貔貅，独行不知止。病马忽腾槽，驽马栈下死。何代无㹠犊，郦兄不欺已。","dynasty":"明代","title":"读史杂述其四"}
{"author":"魏学洢","content":"烈烈南风恶，人传天下乐。浴尽簏帘香，铜驼立荆藿。当时生桓文，杨家作伊霍。伤心箭头书，吹向金墉郭。","dynasty":"明代","title":"读史杂述其五"}
{"author":"魏学洢","content":"海上拾凫毛，陆离三丈长。岂不洵文采，对之神色怆。繁华少年子，三五自成行。铜驼且流血，金谷且流觞。为我问广武，天道何茫茫。剑解穿壁飞，不解斩河阳。","dynasty":"明代","title":"读史杂述其六"}
{"author":"魏学洢","content":"番儿歌阿干，鲜卑山色寒。阿干歌声苦，鲜卑水酸楚。武皇虎豹威，猛力廓郊圻。骨肉快相啖，诸儿还日稀。秦川血没腕，六宫已灰飞。为歌阿干曲，曲终泪沾衣。","dynasty":"明代","title":"读史杂述其七"}
{"author":"魏学洢","content":"番儿花箭强，金簳狼牙脊。单枝折如朽，十九胜千百。兄弟相为依，一如箭在笮。敦弓交驩好，角弓刺乖隔。我作折箭吟，阿干第二拍。","dynasty":"明代","title":"读史杂述其八"}
{"author":"魏学洢","content":"时危保七尺，恬淡颇有馀。志扶大厦倾，那得屏人居。岌岌宋鼎折，扛者须贲诸。袁刘两骲箭，射堋安得除。青青石城月，夜夜石城闾。黄𧟌捧玉玺，乳妪竟何如。","dynasty":"明代","title":"读史杂述其九"}
{"author":"魏学洢","content":"吴翁初虎啸，顾盼生雄风。领军三十年，对之何梦梦。跛奴一朝至，探鷇还呼熊。昨日昭阳殿，今日单于宫。徒令韦衡州，热血喷长空。","dynasty":"明代","title":"读史杂述其十"}
{"author":"魏学洢","content":"女蜗五色石，用之堪补天。石破天柱折，明月落长安。龙子发未燥，奇绩凌齐桓。明月照四海，如何坐愁叹。短歌闷欲绝，敲碎黄金柈。","dynasty":"明代","title":"读史杂述其十一"}
{"author":"魏学洢","content":"天生普六茹，梓发周家庐。刺瓜遘厄会，惜哉剑术疏。一夫叩刀入，壮士皆次且。随王有樊哙，赵王无鱄诸。白日脱惊龙，弹指空踌躇。","dynasty":"明代","title":"读史杂述其十二"}
{"author":"魏学洢","content":"后庭歌玉树，为乐殊未央。金貂杂蛾眉，擘笺飞琼觞。天子好风流，六宫游冶场。欢娱不终日，隋兵来醉乡。千年燕支井，破月照荒凉。","dynasty":"明代","title":"读史杂述其十三"}
{"author":"魏学洢","content":"秋月皎皎秋风高，绮筵笑语心陶陶。画帘轻捲众罗拜，琉璃琥珀浮葡萄。勿用起舞翻鹭翿，勿用杂筦声嘈嘈。袖中有诗调颇劲，须令子晋吹洞箫。吹彻仙家柳枝曲，笑纹几折红琼瑶。再吹先生考槃乐，先生闻之转嗢噱。黄发鬖鬖白昼长，手中但持银不落。閒拈棋子记觥筹，常时失数添杯酌。檐外晴云擘絮轻，偶然目送浑忘却。入秋逸兴更遄飞，年年胜事供林壑。紫螯绣铁汾湖蟹，黄脂冻玉汾湖雀。儿郎团坐共酕醄，乳下孙孩解嘲谑。醲醲春酿送来频，量胜不嫌觞政虐。微酡就枕梦于于，朱颐忽解眉忽舒。陶家徒有五男子，但觅梨栗无诗书。眼前列坐斌斌者，对之不饮当何如。伯也有孙头角异，仲也笔落鲜霞腻。叔也畸想劈天荒，季也夙办凌风翅。更兼小阮跃奇姿，春波潋滟秋风媚。酒觞墨垒较雄雌，一家旗帜分行次。长离蜿蜿采毛长，将飞未飞声啾将。龙门万仞古桐碧，百鸟不敢相翓𦐄。上有神鹄翩翱翔，頫览九土知圜方。冲飙一举造旬始，仰吸沆瀣储糇粻。黄鹄高飞青凤语，身轻俨逐朝云举。回首平生春复春，艳风几度桃花雨。安期赠枣枣如瓜，银宫多少同心侣。自出三山仙历深，折铛石髓留谁煮。野渚优游尽室閒，道颜潇洒仍如许。倚杖门前秫稻香，东家鸡酒西家黍。绿杨深底缆渔舟，斜光村落归樵去。武陵源里避秦人，料得当年仅能尔。数竿红日照窗纱，未梳短发杯先至。金掌何须覆玉浆，趁流挹取方壶水。醉乡元接大蓬莱，自来中圣长如此。瓮头沙洛富如渑，黑甜半晌重酾起。一日小饮一百杯，百日小饮盈万杯。从今大饮三千载，酒波喧沸如奔雷。坐看桑田变沧海，糟丘酒池相转回。","dynasty":"明代","title":"寿叶绳毅先生"}
{"author":"魏学洢","content":"愈也具五穷，鼯也具五穷。子长之穷参有之，子长之穷将无穷。子长工作字，笔尖常带钟王意。子长善苦唫，藻思杂组曩与今。子长陡然逸兴剧，五指拂拂写竹石。老藤夭矫挺长虬，仰看青天仅盈尺。子长子长何多奇，观者咄咄争嗟咨。郭生风鸢亦尽好，那能调合富家儿。自画自题更自咏，饥时饱看徒尔为。黝云惨澹酸风急，葛巾吹折当窗立。五侯七贵漫相邀，字烂袖中终不入。熟朋作伴到门前，肘后推之转羞涩。穷人着处逢途穷，朅来住我东城东。浮图插天孤影直，铁隼摩厉穿长空。幽澜有泉自清泚，灶烟寂寂听晨钟。床头粳米并日涸，安望斗酒酣新丰。当今国风殊偪仄，觅一荡子不可得。浓人不入裘马场，淡人不受烟霞癖。闭门数箸析秋毫，纵能好书不好客。满堂尽是愬贫人，谁能一画疗贫策。安得弥天僻壤皆齐梁，十里一置田孟尝。又安得孟尝，筵前各置郭有道，不至误列君鸡鸣狗盗旁。吁嗟乎，为君作歌抒中肠，曲终拍绝空傍徨。","dynasty":"明代","title":"放歌赠程子长"}
{"author":"魏学洢","content":"西风峭急愁云结，镇日闭门春事劣。几回伫旭射窗纱，褰帘又诧红梅折。年年二月乱花香，今年尚堕前年雪。柴扉萧索客来稀，剧谭谁伴玲珑舌。步兵习懒爱沉酣，文园耽句成消渴。常闻外靖难内宁，随身小病何须绝。忽然长啸盼吴钩，离奇病骨非雄桀。平生壮志勒燕然，会须踏碎千山月。丈人刘览古人齐，间通弘景岐黄说。奚奴松下晒书回，连云剪药清泉冽。石铛曾否煮金樱，相诒乞在蒲觞节。","dynasty":"明代","title":"寄人"}
{"author":"魏学洢","content":"朅来松陵叩好友，到门恰值九月九。主人大笑携上船，船头载花腹载酒。舟子劝上姑苏台，众客首肯我独否。青山只作名句观，耳目熟烂妍亦丑。但问谁家富脩竹，我船便缆堤上柳。布帆直指吴山麓，石路荦确争猿猱。日脚射颊赤汗泚，伛曲不啻肩重负。诗翁却携乳下儿，七十又五健趋走。山僧烹茗饷梨栗，柿如火红大如缶。纸鸣渐觉寒飙生，起览奇迹竟何有。稻香未老农暂息，罗拜大士集村叟。奔上绝顶瞰湖光，帽欹花落风生肘。洞庭缥缈波云沉，彷佛顽沙卧千亩。梦想晴涛匹练飞，此来未足舒窈纠。临行爆竹响空谷，青烟一缕千峰吼。细雨斜侵湿布袍，放船倒出莲花溇。木兰短楫浪痕轻，随风容与烟波薮。上方树杪插浮图，金山小寺江心陡。浓浓岚气醒复醉，远山百簇频回首。治平前度磨盘山，朱旭炯炯光照牖。隔林笑指碧㠝岏，共约听歌到初酉。骤观山石埶颇仄，愁无平壤安杯瓿。斯须箫管咽流云，参差满地胭脂厚。吴王台沼旧风流，至今士女皆琅琇。逦迤妖云十二峰，铿锵艳曲三千部。当时争看碧油车，画船别驻清溪口。芦花隐见舞凉风，中有美人垂素手。缟衫红衬水仙妆，钩帘遥睇偏淹久。笙歌队里浪相猜，伊人莫是罗家妇。拂衣独起步山趾，夕阳晼晚清飔䬀。长春桥影鞭虹霓，老石粼粼水浏浏。忽然回望听歌处，五色斓斑恣践蹂。烂如彩帛剪缤纷，乱洒石间杂琼玖。又如粉塑绝鲜明，寸人豆马棼相耦。促坐但闻丝竹声，遥瞻奇丽浑莫剖。应如余昔点中间，黑衣亦作玄云黝。眼前声色春花秾，纵复病懒亦抖擞。同来伴侣大叫绝，私喜兹棹良不苟。暮霭羃羃山欲无，挽衣不行烦劝诱。馀响铿然落翠微，曷若趁此含清卣。哗呼跳船船欲崩，急索巨蟹浮大斗。五柳先生淡如菊，随俗尔尔亦其偶。强哦古句半已残，蕉叶且复倾瓦甊。酒甘不厌觞令酷，众人或辞我辄受。推窗更问曀与晴，皎月若出当坐守。有客不语只沉思，画船还傍芦花不。笑尔痴痴一日欢，逝梁久矣犹思笱。石湖淜湃撼船底，倩此万顷洒尘垢。乃知佳节游名山，须避佳节参前后。矍铄老翁诗兴剧，明朝独去登虎阜。","dynasty":"明代","title":"九日同严知章澹如兄弟游茶磨山和周颐和诗叟"}
{"author":"魏学洢","content":"几度移屋陋巷，兹来倍笑污洼。短槛蜗涎诎曲，颓檐蠹篆槎枒。门许故人题鸟，壁容稚弟涂鸦。饮酒谁共一斗，读书差羡五车。春月怀人薜荔，秋风吹梦蒹葭。无榻堪留孺子，有蔬颇类茅家。霜后老农饷蟹，雨前诗客携茶。矮菊浸浸彭泽，盆荷小小若耶。未得山栖聊尔，倘云市隐非邪。","dynasty":"明代","title":"题茅檐"}
{"author":"魏学洢","content":"日日还家日，如何日日违。西风嘶羸骑，朔雪点征衣。官路程难定，归途信自稀。百方聊慰解，心事乱云飞。","dynasty":"明代","title":"大人奉使代藩期逝未返以诗纪怀其一"}
{"author":"魏学洢","content":"期在仲冬末，过期犹远游。简图稽马邑，指日计苏州。客路南来近，离思北向愁。中途遇良友，傥此为淹留。","dynasty":"明代","title":"大人奉使代藩期逝未返以诗纪怀其二"}
{"author":"魏学洢","content":"薄宦本无味，徒牵离索情。觐颜知捧玉，纳手苦怀冰。古驿听严鼓，黄昏对短檠。何时卸尘韅，团坐话东征。","dynasty":"明代","title":"大人奉使代藩期逝未返以诗纪怀其三"}
{"author":"魏学洢","content":"马首苦风霜，遥知忆故乡。日高墙角煖，酿熟瓮头香。岁暮情相昵，初归味倍长。如何困修阻，劳我别离肠。","dynasty":"明代","title":"大人奉使代藩期逝未返以诗纪怀其四"}
{"author":"魏学洢","content":"岁晚天风急，啾啾细鸟繁。夕阳下归路，危叶集颓垣。感物思千缕，抒怀诗数言。征车应不远，阁笔倚柴门。","dynasty":"明代","title":"大人奉使代藩期逝未返以诗纪怀其五"}
{"author":"魏学洢","content":"持钱晨入市，欲往问君平。霜落开归计，冰深尚远征。对人多解譬，并我不分明。试看三吴分，何时返使星。","dynasty":"明代","title":"大人奉使代藩期逝未返以诗纪怀其六"}
{"author":"魏学洢","content":"漫说宦游好，那知作客难。晨昏惟逐队，僮仆共盘桓。旅病难形字，家书数自看。不堪离别况，渐欲憎长安。","dynasty":"明代","title":"大人奉使代藩期逝未返以诗纪怀其七"}
{"author":"魏学洢","content":"再将家报读，十月发京师。破惑真无计，宽愁但有蓍。始凭书限日，今恃筮为期。北雁南来尽，归帆莫更迟。","dynasty":"明代","title":"大人奉使代藩期逝未返以诗纪怀其八"}
{"author":"魏学洢","content":"外孙新学语，试问祖归不。对我每微笑，不言频点头。经旬皆恨别，半晌暂忘忧。婴慧偏多验，门前望客舟。","dynasty":"明代","title":"大人奉使代藩期逝未返以诗纪怀其九"}
{"author":"魏学洢","content":"匪我关心极，其如期逝何。日偏归路短，愁与客程多。稚弟几回望，亲朋数遍过。度来应咫尺，尊酒共婆娑。","dynasty":"明代","title":"大人奉使代藩期逝未返以诗纪怀其十"}
{"author":"魏学洢","content":"冬意绝萧瑟，楼头日日阴。愆期雪不至，无厌雨偏淫。展恨频看史，凝愁独拥衾。自知人性后，惆怅到于今。","dynasty":"明代","title":"散愁其一"}
{"author":"魏学洢","content":"得意固无伴，愁来谁可商。未呼桀溺隐，且学牧皮狂。枘凿从千态，牢骚付九章。渐疑蓬户内，亦不复黄唐。","dynasty":"明代","title":"散愁其二"}
{"author":"魏学洢","content":"长日茅檐下，轻风动短衫。菊花聊自植，蓬径不为芟。入俗刃初试，畏人枚可衔。只应深自戢，清影倚长镵。","dynasty":"明代","title":"散愁其三"}
{"author":"魏学洢","content":"超俗还谐俗，由来不可兼。黄齑今已熟，竹叶且微沾。见月思姬晋，临流忆谢瞻。泠然神欲往，风辗远村帘。","dynasty":"明代","title":"散愁其四"}
{"author":"魏学洢","content":"野鸽莫飞去，离群真可哀。重来劳梦想，临别苦徘徊。多此一时聚，翻令两地悲。未能遽留汝，问汝几时回。","dynasty":"明代","title":"野鸽其一"}
{"author":"魏学洢","content":"野鸽莫飞去，离群别恨多。故乡难遽割，彼此幸相过。瓮黑栖粳米，盆青贴芰荷。不妨时饮啄，问汝意如何。","dynasty":"明代","title":"野鸽其二"}
{"author":"魏学洢","content":"菊花当牖酒当帘，枫树当风动远帘。红叶有诗追白傅，素秋无事独陶潜。十年梦境留天壤，一夜溪声到草檐。此日登高赋秋兴，归来芦畔月纤纤。","dynasty":"明代","title":"秋兴"}
{"author":"魏学洢","content":"相对柴门月欲芽，秋风吹彻舞衣斜。閒披晋帖裁新叶，倦枕韦诗数落花。不向暮园怜蕙茝，每逢流水忆蒹葭。浩歌独拟沧浪去，蓼蕊芦枝别一家。","dynasty":"明代","title":"秋兴其二"}
{"author":"魏学洢","content":"天高着处可徜徉，日日优游日日忙。瘦菊倚风同客笑，短篁摇影共人长。旧疑西蜀诗无律，近信东皋醉有乡。薄暮凭阑清眺迥，水青云白淡秋妆。","dynasty":"明代","title":"秋兴其三"}
{"author":"魏学洢","content":"秋气萧疏秋思閒，出门跬步属尘寰。藏身未得名山胜，避俗独来高树间。闻道古人携鹤去，也应今日放歌还。幽怀不尽凌波兴，且抱渔竿水一湾。","dynasty":"明代","title":"秋兴其四"}
{"author":"魏学洢","content":"日出看山日入回，道逢曲径更徘徊。啾啾细翮攒枯木，袅袅游丝下绛苔。野菊偶开秋色里，奚儿莫报主人陪。茶铛好逐渔郎返，荡桨高歌归去来。","dynasty":"明代","title":"秋兴其五"}
{"author":"魏学洢","content":"片帆斜入荻花洲，笑指西溪话旧游。曲水楼前留我在，远云飞处有人不。村翁来往逢归径，稚子蹁跹上钓舟。兹日几山同眺望，登临遥忆洞庭秋。","dynasty":"明代","title":"秋兴其六"}
{"author":"魏学洢","content":"何日青钱买钓矶，秋江短棹任飞飞。好呼巢父为邻右，或伴尧夫上翠微。芒屩每逢佳石住，布袍常拂暮烟归。翛然此意谁能画，晴浪无声落叶稀。","dynasty":"明代","title":"秋兴其七"}
{"author":"魏学洢","content":"一夕西风到画栏，芙蓉消瘦不禁寒。身无同调人应笑，坐有新诗眼倦看。逐伴未能忘袒裼，闭门聊自爱衣冠。晚来斗酒长唫处，月小天高白露漙。","dynasty":"明代","title":"秋兴其八"}
{"author":"魏学洢","content":"野航去住浑难定，似向金陵烟雨中。凤老何天寻竹实，雁栖随地傍孤篷。浮踪三宿伊无恋，幽绪千层我较浓。半里梅花劳梦想，况堪山水隔重重。","dynasty":"明代","title":"简钱彦林谋阻唐宜之金陵之行其一"}
{"author":"魏学洢","content":"不惜相随日数回，武塘曾见几人来。君逢好友邀吾共，吾有奇怀向友开。此去倘离香树圃，何年同住藕花隈。天雄归骑行将近，留策应须细细裁。","dynasty":"明代","title":"简钱彦林谋阻唐宜之金陵之行其二"}
{"author":"魏学洢","content":"不堪寥落对秋风，来日登高若个同。云卧杳沉深谷里，月明还想小桥东。谩言交味禅中淡，偶触愁肠格外浓。别泪欲弹聊复已，无端飞出笑声中。","dynasty":"明代","title":"前重九一日送宜之之金陵其一"}
{"author":"魏学洢","content":"枫林霜落暮烟青，手折芙蓉赠远征。拟买野舠重话别，恐临岐路转伤情。片帆习习从今去，万壑深深何处行。悔我追随赢一载，误将文字友先生。","dynasty":"明代","title":"前重九一日送宜之之金陵其二"}
{"author":"魏学洢","content":"把手西风各怅然，强凭壮语破缠绵。莫言对酒多新恨，譬不逢君自旧年。此去好行秋色里，相思半在晚林前。醉中分袂休回首，日上梧梢客放船。","dynasty":"明代","title":"前重九一日送宜之之金陵其三"}
{"author":"魏学洢","content":"九日群开竹叶觞，茱萸传插动离肠。赋诗不少浣花叟，吹帽那寻从事郎。坐看孤鸿横别浦，遥怜匹马乱残阳。尊前已是蒹葭路，莫待临流叹渺茫。","dynasty":"明代","title":"又赋得遍插茱萸少一人送宜之"}
{"author":"魏学洢","content":"污父先生久作邻，未知污父是何人。茶垆时畜长生火，药裹常随不病身。短裤独锄三尺圃，角巾留挂十年尘。刺船忽向千峰去，何处烟波着钓纶。","dynasty":"明代","title":"送唐污父入四安山"}
{"author":"魏学洢","content":"时事纷纷不可诘，孤忠耿耿徒离忧。国人争愤柙中兕，之子却怜堂下牛。黄发廿年浪引领，青山万古仍含羞。弹章三上累胆落，夙志不遂差堪酬。","dynasty":"明代","title":"家书其一"}
{"author":"魏学洢","content":"尽言上苑多芳草，数去谁者蕙与兰。素性恰并鸥社狎，人间何意蚕丛难。天生一副岩林骨，赢作数年冷淡官。稚子候门日已久，老人归来且加餐。","dynasty":"明代","title":"家书其二"}
{"author":"魏学洢","content":"好葺柴关早下帷，贫家父子习毛诗。传经邀得康成在，订字须关叔重知。茅屋主人恒菜色，荜门好味只园葵。先生莫漫歌长铗，花老春深归去迟。","dynasty":"明代","title":"戏题家塾"}
{"author":"魏学洢","content":"肃肃归乌带夕阳，萧条寒色上垂杨。遥空泼墨侵云乱，树杪浮青泻影长。数亩荒烟山寺白，半竿残照短墙黄。故园择木知何处，客路闻啼秋思凉。","dynasty":"明代","title":"归鸦其一"}
{"author":"魏学洢","content":"日落钟鸣霜树红，悲鸦作队逐西风。萍踪散乱投青霭，野阵糊涂布远空。归路依稀官柳外，人家黯淡暮烟中。黄昏渐到枝头寂，露脚斜侵古木丛。","dynasty":"明代","title":"归鸦其二"}
{"author":"魏学洢","content":"日暮烟生五柳村，飞鸦阵阵晚来喧。西风峭急迷归浦，冷月荒凉忆旧园。老树半枝留远梦，枯藤千尺踏霜痕。岁寒踪迹元如此，雨宿冰餐不足论。","dynasty":"明代","title":"归鸦其三"}
{"author":"魏学洢","content":"触眼凄凄惹梦思，特怜乌鸟下来迟。凭将暮色云千里，借得青天月一枝。桐井不堪荒白影，柳堤非复淡黄时。倦飞语涩声难译，应是长林归去辞。","dynasty":"明代","title":"归鸦其四"}
{"author":"魏学洢","content":"城外林光照水清，城头击柝子乌鸣。危枝半折栖难稳，片叶孤飞梦屡惊。风雪终宵羁客况，烟霞作伴故人情。寒砧敲碎三更月，黑影参差荇藻明。","dynasty":"明代","title":"归鸦其五"}
{"author":"魏学洢","content":"天高木落万林衰，古柏啼乌忽满枝。可是墓田喧野鹊，依稀渔艇着鸬鹚。移株苦削风霜片，顾羽时飞烟雨丝。到处有山皆可托，傍徨游子暮何之。","dynasty":"明代","title":"归鸦其六"}
{"author":"魏学洢","content":"归鸟呜呜傍晚回，暮林萧瑟自徘徊。孤飞觅伴声偏急，缓调无腔意更哀。秦女停梭无限恨，何郎困狱可怜才。夜阑似谱乌栖曲，月白星稀冷画台。","dynasty":"明代","title":"归鸦其七"}
{"author":"魏学洢","content":"拟将秃笔露槎枒，一扫寒林百只鸦。哑哑悲声凄月色，苍苍疏影缀霜花。横铺乱簇难成字，冷水孤村着处家。枝重露浓清夜永，渐看檐角起朝霞。","dynasty":"明代","title":"归鸦其八"}
{"author":"魏学洢","content":"天地亦奇艳，纵横桃李花。人声响寥廓，云影渡村家。","dynasty":"明代","title":"野眺"}
{"author":"魏学洢","content":"奔流去不息，离愁方未央。江南望江北，烟里见垂杨。","dynasty":"明代","title":"乙卯春大人有文安之行送至京口大人用杨柳青青渡水人为韵赋七绝以别敬步原韵其一"}
{"author":"魏学洢","content":"平时不解欢，临别思聚首。无计系征帆，伤心道傍柳。","dynasty":"明代","title":"乙卯春大人有文安之行送至京口大人用杨柳青青渡水人为韵赋七绝以别敬步原韵其二"}
{"author":"魏学洢","content":"波白连天远，登高伤客情。来朝刍马处，西北暮云青。","dynasty":"明代","title":"乙卯春大人有文安之行送至京口大人用杨柳青青渡水人为韵赋七绝以别敬步原韵其三"}
{"author":"魏学洢","content":"分手经年别，难教离恨轻。秋鞭如可整，燕草尚馀青。","dynasty":"明代","title":"乙卯春大人有文安之行送至京口大人用杨柳青青渡水人为韵赋七绝以别敬步原韵其四"}
{"author":"魏学洢","content":"时序属春深，世序属岁暮。相将了蠹编，同访桃花渡。","dynasty":"明代","title":"乙卯春大人有文安之行送至京口大人用杨柳青青渡水人为韵赋七绝以别敬步原韵其五"}
{"author":"魏学洢","content":"渺渺万里涛，风疾乱帆驶。惆怅对金焦，愁心满江水。","dynasty":"明代","title":"乙卯春大人有文安之行送至京口大人用杨柳青青渡水人为韵赋七绝以别敬步原韵其六"}
{"author":"魏学洢","content":"岁岁饥驱出，惯于僮仆亲。幸闻帝都近，频有往来人。","dynasty":"明代","title":"乙卯春大人有文安之行送至京口大人用杨柳青青渡水人为韵赋七绝以别敬步原韵其七"}
{"author":"魏学洢","content":"偏得伊人意，吟携月下锄。稻香通竹坞，新句几踌躇。","dynasty":"明代","title":"赠子玄"}
{"author":"魏学洢","content":"从此西行去，春风处处花。沙弥留碣否，乱石拥残沙。","dynasty":"明代","title":"往枫溪看梅经梅花道人弟园址"}
{"author":"魏学洢","content":"匹马踏残阳，乾坤亦渺茫。海潮东去尽，行子但愁肠。","dynasty":"明代","title":"游秦驻山道上口占"}
{"author":"魏学洢","content":"野眺旷无际，泼空云万重。无心閒点染，港口出渔翁。","dynasty":"明代","title":"舟行其一"}
{"author":"魏学洢","content":"云沉波影暗，寺古鸟声集。平畴三尺青，风披见蓑笠。","dynasty":"明代","title":"舟行其二"}
{"author":"魏学洢","content":"夜半溪声到枕边，数行哀雁落青天。依稀酒醒残杨岸，冷月秋风系小船。","dynasty":"明代","title":"宿荻秋庵水阁其一"}
{"author":"魏学洢","content":"斜枕残书秋水边，数椽如欲傍青天。黎明惊唤斜塘去，隔浦渔家尽放船。","dynasty":"明代","title":"宿荻秋庵水阁其二"}
{"author":"魏学洢","content":"赴难趋燕市，潜身向范阳。日斜怀剧孟，风古遘羲皇。跂德投村坞，涓心拜草堂。道颜函浑噩，高谊薄穹苍。谅直衷无滓，端凝动有坊。格言森矩矱，朴性爱农桑。俊杰尊冰鉴，乡氓敬彦方。典刑黄发备，硕望白眉良。晔煜精神湛，绵延福祉昌。使君当日政，吴国到今扬。封事传金匮，遗碑匹汜乡。乌衣矜世胄，白帢故乡装。韵叶芝兰静，门流荇藻香。愉容齐醴酎，正骨贱膏粱。霈泽中为汇，鸿波衍愈长。赤驹喷汗血，紫燕曳晶光。介节惊阛阓，英声震庙廊。叩阶争内帑，仗剑出危疆。齿嚼谋逾厉，髯掀气自昂。矢弧誇饮羽，旌节诩悬狼。猛志匡中叶，雄心盖大荒。参云鋋棘白，照日旆旌黄。痛饮喧军倅，欢歌入建章。此心靡敢懈，多事许承襄。翁本千寻干，坚同百鍊刚。诒书休念父，努力只勤王。日月销兵气，星云耿夜芒。平生交砥淬，忠孝勉劻勷。雕鹗无凡鷇，长离又独翔。奇文卑藻缋，宝色炫琳琅。万国推冠冕，千群惮颉颃。异才辉燀赫，王父憺徜徉。炽盛追攸始，逡巡谢弗当。莳瓜循别墅，占黍候方塘。蔼蔼祗如旧，源源方未央。曾孙肩递亚，颖质璧成行。跨竹宁馨子，擎书窈窕郎。探怀寻枣栗，得饵问餦餭。倚膝身何软，牵须吻欲张。互嘲频咄咄，逸去更洋洋。乐趣兹为极，愁端总可忘。健躯兼矍铄，砂碛恣趋跄。骋马恒辞镫，关弓不避强。竖标真迥俗，作戏亦逢场。疏奕随清簟，高讴侑巨觥。东游期泰岱，南眺梦苏杭。卓荦谈名胜，飞扬羡裹粮。繇来垂宦橐，一意事田庄。负雪灵椿勍，临风玉树芳。旁观咸色动，语次却神伤。自叹衰颓日，常依慈母傍。视阴催食至，抚背讯衣凉。母子互相察，晨昏习以常。弄孩纷蹀躞，怡老巧相羊。五世驩焉聚，百龄稳可望。潘舆俄息驾，陶幕掩空房。境熟疑犹在，悲来悟已亡。含辛收拄杖，抆泪对匡床。声咽堪酸鼻，余闻更断肠。蒿忧谌罔极，蓂算讵为殇。怪事凭空降，吾亲罥世殃。触邪师廌角，搆祸起貂珰。缇骑奔腾出，槛车竭蹶忙。只身羁犴狴，酷暑困桁杨。大命危于线，严威灼若汤。九天终靳露，六月决飞霜。生子庸如犬，穷途状似獐。脚疲空踯躅，眦烂只傍徨。慈训潜相怵，戎心憯莫量。破巢忧殄灭，广柳速逃藏。草字模糊半，愁肠次第详。南行情怛怛，北望涕浪浪。儿已寻安宅，爷谁送水浆。无人与我信，有眼总如盲。魂荡浑难系，形枯迫欲僵。人生徒缩朒，惴死亦羞惶。长者兴怜悯，高言发慨慷。舆情争忿忿，天道岂茫茫。共谅身如璧，何愁舌有簧。螫深今且散，氛尽转成祥。解绊驰騕袅，开笼放凤凰。千年虚射塔，七日莫依墙。死孝从无济，艰贞刻自将。孙嵩欣寓赵，张禄怯逢穰。径僻稀行旅，帘开得左厢。拯危情激烈，排患语铿锵。幕雀人争鄙，池鱼众屡防。丈夫别有异，长笑谓何妨。架帙纷纷启，园葵款款尝。暂行呼厩马，重到授衾囊。见我缠凄楚，更端引悦康。铭恩何可报，拊臆不胜怆。老父娱家巷，先生泛野航。斯言诚获践，小子剧能狂。浊酒乘新舸，轻帆挂短樯。遍穿薜荔洞，乱舞芰荷裳。事过惊疑伏，时平志气飏。浩歌摧下里，苦调带秋商。燕叟英雄槩，吴山艳冶妆。哑然供一笑，跪进介眉觞。","dynasty":"明代","title":"呈鹿太公一百韵"}
{"author":"魏学洢","content":"北山有猛虎，不牝亦不牡。哀哀无辜人，吞噬十而九。猛虎且勿道，虱乃伏其尻。壮士困颠踬，虱喙纷相挠。愤语行路人，且复忍此虱。扑虱误惊虎，灭影苦无术。虎头置短枕，虎皮罩尘埃。猛虎有死日，虱乎何有哉。朝窥北山头，猛虎死耶非。暮窥北山脚，猛虎死耶非。猎户不见至，虎尾日鲜肥。虎尾偶一掉，虱失尻间窍。","dynasty":"明代","title":"猛虎行"}
{"author":"魏学洢","content":"庭菊无俗韵，好风徐拂之。澹然独自远，想见东篱时。吾骨本无媚，尔亦恒如兹。霜白花始黄，高卓良勿疑。对之冷人意，得酒欣相持。","dynasty":"明代","title":"和陶饮酒其一"}
{"author":"魏学洢","content":"偶步短檐下，淡云如远山。变幻斯须间，玩之欲忘言。柳青菊花黄，乐饥以长年。优游苟能尔，奚用百世传。","dynasty":"明代","title":"和陶饮酒其二"}
{"author":"魏学洢","content":"志士有奇怀，何为翳吾情。吾身如聚沫，所宝匪荣名。但问寓世间，奚以了一生。秋风陨枯叶，慄慄心自惊。时驶不我待，淹留欲何成。","dynasty":"明代","title":"和陶饮酒其三"}
{"author":"魏学洢","content":"夕阳在杨柳，黄叶依风飞。我心匪伤秋，不觉心独悲。慷慨向前行，动念多所依。长道眇无界，究竟将安归。中秋发长啸，一啸百念衰。但得此中乐，百年愿无违。","dynasty":"明代","title":"和陶饮酒其四"}
{"author":"魏学洢","content":"邻家有新竹，日夕百鸟喧。更有古梅花，植我西北偏。启窗与相向，幽幽同空山。朝看樵竖来，暮看樵竖还。似得古人趣，有意未敢言。","dynasty":"明代","title":"和陶饮酒其五"}
{"author":"魏学洢","content":"束装驾言迈，未知向谁是。此中有真辩，而不关誉毁。斯道大路然，驱车独行尔。冷煖还自知，今人自罗绮。","dynasty":"明代","title":"和陶饮酒其六"}
{"author":"魏学洢","content":"古哲有馀芳，我将餐其英。相遇残简中，欣欣如有情。父子理团蒲，得酒相与倾。小时解成句，今复聊自鸣。诗成无所为，下阶秋水生。","dynasty":"明代","title":"和陶饮酒其七"}
{"author":"魏学洢","content":"松性本孤介，落落有奇姿。万木凋西风，孑然耸高枝。何如茂林中，举俗忘其奇。披霜秀孤岭，松亦何乐为。叹昔风前花，狂荡不可羁。","dynasty":"明代","title":"和陶饮酒其八"}
{"author":"魏学洢","content":"枸杞生庭中，秋至花始开。衔杯与之对，悠然有远怀。轻云任往还，与心了无乖。有诗常高歌，无山亦高栖。天地亦云广，焉能随涂泥。流俗性所遌，还问心所谐。思路各有熟，习惯成行迷。吾行犹未远，吾驾尚可回。","dynasty":"明代","title":"和陶饮酒其九"}
{"author":"魏学洢","content":"忽忽有所思，乃在天一隅。岂敢惮阻修，去去登前途。騕袅犹不疾，挥鞭冀长驱。向谓万里长，万里更有馀。一朝寤驰逐，转盼归其居。","dynasty":"明代","title":"和陶饮酒其十"}
{"author":"魏学洢","content":"袅袅吹西风，秋草纷长道。幽人方著书，青山未应老。得句小窗前，书我自嬉稿。优游意无穷，每念独居好。不饮亦欣然，吾志以为宝。临风一长啸，馀声散天表。","dynasty":"明代","title":"和陶饮酒其十一"}
{"author":"魏学洢","content":"閒居何所乐，不语匡坐时。每遇点头处，有解无言辞。安得方寸中，息息常如兹。微光露馀隙，一动仍复疑。瞑眩疾乃瘳，古语不我欺。露尽放明月，旦暮或见之。","dynasty":"明代","title":"和陶饮酒其十二"}
{"author":"魏学洢","content":"读书荒寺隈，居止近人境。身在糟醨中，未敢傲独醒。矢志程先民，迩言或不领。至人能敛锷，余乃无馀颖。安得一豁然，明月与同炳。","dynasty":"明代","title":"和陶饮酒其十三"}
{"author":"魏学洢","content":"离索亦已久，好客相与至。浊醪饮前庭，主人独先醉。风日恬以愉，邻竹乱行次。每念佳会难，沉湎非所贵。礼肃意乃和，相对有馀味。","dynasty":"明代","title":"和陶饮酒其十四"}
{"author":"魏学洢","content":"秋风亦云厉，槁叶盈我宅。黄鸟无馀声，玄鸟有遗迹。嗟我何规规，敢惮千与百。秋深气微寒，秋尽雪将白。谁不悲流波，当前莫能惜。","dynasty":"明代","title":"和陶饮酒其十五"}
{"author":"魏学洢","content":"问余何所好，所好在六经。不作亦不述，好古未有成。笑彼百家言，戛戛纷所更。驱去弗复览，闭门书黄庭。滴露小窗前，好鸟向我鸣。此际意无限，处处深有情。","dynasty":"明代","title":"和陶饮酒其十六"}
{"author":"魏学洢","content":"斗室小有天，空庭小有风。绕榻置青箱，坐卧古籍中。一叶堕周易，知与前林通。萧疏秋树间，茨屋三五弓。","dynasty":"明代","title":"和陶饮酒其十七"}
{"author":"魏学洢","content":"瓶粟犹未罄，村酿或可得。安得陶渊明，就我解我惑。看我箧中诗，介然去茅塞。借廛醉乡中，同行归乐国。先生故寡言，余也愿偕默。","dynasty":"明代","title":"和陶饮酒其十八"}
{"author":"魏学洢","content":"顽隐耻泉石，鳏官耻荣仕。当余无事时，世纷孰缠已。胡为俯仰间，赧赧亦怀耻。溯风一登高，秋思几千里。天地一何旷，渺茫窅无纪。苟不与之然，堕落无底止。所耻其在兹，日月曷敢恃。","dynasty":"明代","title":"和陶饮酒其十九"}
{"author":"魏学洢","content":"时俗竞工巧，绘画丧乃真。自从解啼笑，浑沌失其淳。江河日趋下，衣冠日趋新。每逢桃花开，慨然思避秦。举世汨泥涂，否亦随飘尘。烈士怀苦志，自立良辛勤。陶令起晋季，乐与遗迹亲。饱历馁与寒，意中常津津。诗成倩友录，酒熟漉以巾。先生古遗朴，渺渺羲前人。","dynasty":"明代","title":"和陶饮酒其二十"}
{"author":"魏学洢","content":"有客有客何亭亭，翩翩辞我出我庭。举头视日日未暮，行行重行还复停。槃桓斯须故人好，匪有遗说相丁宁。城西渡头独归去，垂条万缕江天青。","dynasty":"明代","title":"有客"}
{"author":"于伯渊","content":"漏尽铜龙，香消金凤，花梢弄，斜月帘栊，唤醒相思梦。【混江龙】绣帏春重，趁东风培养出牡丹丛。流苏斗帐，龟甲屏风。七宝妆奁明彩钿，一帘香雾袅薰笼；慢卷起金花孔雀，锦屏开绿水芙蓉。鸦翅袒金蝉半妥，翠云偏朱凤斜松，眉儿扫杨柳双弯浅碧，口儿点樱桃一颗娇红；眼如珠光摇秋水，脸如连花笑春风。鸾钗插花枝蹀躞，凤翘悬珠翠玲珑；胭脂蜡红腻锦犀盒，蔷薇露滴注玻璃瓮。端详了艳质，出落着春工。【油葫芦】鸾镜光函百炼铜，端详了这玉容。似嫦娥出现广寒宫，衬桃腮巧注铅华莹，启朱唇呵暖兰膏冻。着粉呵则太白，施朱呵则太红。鬓蝉低娇怯香云重，端的是占断绮罗丛。【天下乐】半点儿花钿笑靥中，娇红，酒晕浓，天生下没褒弹的可意种。翰材才咏不成，丹青笔画不同，可知道汉宫画爱宠。【那吒令】露春纤玉葱，扫眉尖翠峰，清香含玉容。整花枝翠丛，插金钗玉虫。褪罗衣翠绒，缕金妆七宝环，玉簪挑双珠凤，比西施宜淡宜浓。【鹊踏枝】你是看翠玲珑，玉玎王東，一步一金莲，一笑一春风。梳洗罢风流有万种，殢人娇玉软香融。【寄生草】他生的倾城貌，绝代容，弄春情漏汇的秋波送，秋波送搬斗的春山纵，春山纵勾引的芳心动。鬓花腮粉可人怜，翠衾鸳枕和谁共。【幺】情尤重，意转浓，恰相逢似晋刘晨误入桃源洞，乍相逢似楚巫娥暂赴阳台梦，害相思似庾兰成愁赋香奁咏。你这般玉精神花模样赛过玉天仙，我待要锦缠头珠络索盖下一座花胡同。【金盏儿】脸霞红，眼波横。见人羞推整双头凤。柳情花意媚东风。钿窝儿里粘晓翠，腮斗儿上晕春红。包藏着风月约，出落着雨云踪。【后庭花】绣床铺绿剪绒，花房深红守宫。豆蔻蕊梢头嫩，绛纱香臂上封。恨匆匆，寻些儿闲空，美甘甘两意通，喜孜孜一笑中。【六幺序】几时得鸳帏里锦帐中，愿心儿折桂乘龙。怎能够鱼水相逢，琴瑟和同，五百年姻眷交通。顺毛儿扑撒上丹山凤，点春罗一点香娇，莺雏燕乳欢宠，莺花烂熳，云雨溟濛。【幺篇】云鬓鬅松，星眼朦胧，锦被重重，罗袜弓弓，粉汗溶溶。那些儿风流受用，兀的不两意浓。言行功容，四德三从，孟光合配梁鸿，怎教他齐眉举案劳尊重，俏书生别有家风。金荷烧尽良宵永，怜香惜玉，倚翠偎红。【赚煞】花月巧梳妆，脂粉娇调弄，没乱杀看花的眼睛，更那堪心有灵犀一点通，恼春光烂熳娇慵，莫不是蕊珠宫天上飞琼。走向瑶台月下逢。比及他彩灯照梦，且看咱隔墙儿窥宋，俊庞儿娇怯海棠风。","dynasty":"元代","title":"【仙吕】点绛唇_漏尽铜龙，"}
{"author":"彭止","content":"夜来小雨三更作。近水处、小桃开却。玉女向晓掀朱箔。似与花枝有约。绿池上、柳腰纤弱。燕子过、谁家院落。春衫试着香罗薄。无奈东风太恶。","dynasty":"宋代","title":"留春令"}
{"author":"彭止","content":"古之得道士，住世讵可期。吾观赤松子，宛在神农时。随飚欻上下，分职为雨师。炎皇女得仙，驭气常追随。帝降以逮王，嬴氏接苍姬。更革非一代，隐见不可知。赤精制六合，子房定王墓。功成应天道，挺身往从之。名列太玄童，玉女如婴儿。愿言踵高躅，寿命一如斯。","dynasty":"宋代","title":"四贤古风寿帅阃·赤松子"}
{"author":"彭止","content":"崆峒郁岧峣，直上万丈强。中有广成居，白石砌华房。抱神磨自役，室静蔼生光。岁丁千二百，来今讵可量。土德方在御，斋心造其旁。至道顾何在，愿一示其方。云飞不待族，木落不待黄。形功精则摇，于道未相当。失之下为士，得者上为皇。妙训閟玄局，为公发天藏。诚能守其一，智故兼相忘。往游无极乐，二仪久相长。","dynasty":"宋代","title":"四贤古风寿帅阃·广成子"}
{"author":"彭止","content":"煌煌王侯族，富贵甘如蜜。飘飘不仙侣，翅举自蓬荜。且如王子晋，玉笙吹已毕。白鹤忽来寻，乘虚气何逸。刘安振其后，飞腾闻举室。微如鸡犬类，云间讵相失。斯乃帝王孙，安在岩穴出。至今和安老，千载与相匹。沙土暨云阳，闻诸经所述。此地可长生，得之养形质。乃知朝市隐，胜彼山林日。和平能毓气，安静常抱一。号名岂虚假，是谓练形术。焉用采昌阳，宁须苕芝朮。从今列仙传，当续更生笔。","dynasty":"宋代","title":"四贤古风寿帅阃·和安老人"}
{"author":"彭止","content":"昔在羲皇前，遂有郁华子。苍姬握图籙，更出为柱史。应世抑何久，万有千余祀。一日将度关，崑崙且西指。短车驾青犊，上有紫云起。占风知圣人，再拜勤尹喜。授之五千言，试一撮玄旨。是身求不殆，其要在知止。万事皆倘来，轩冕直寄耳。乘云游太清，坐进长生理。","dynasty":"宋代","title":"四贤古风寿帅阃·老聃子"}
{"author":"彭止","content":"棋子声乾案接尘，午窗诗梦暖于春。清风不动阶前竹，谁道今朝有故人。","dynasty":"宋代","title":"题辛稼轩斋"}
{"author":"彭止","content":"月闰清秋，时逢诞节，画堂瑞气多多。遥瞻南极，瑞彩照盘坡。好是年才五十，身当贵、福比山河。无些事，方裙短揭，时复自高歌。欢娱，当此际，香燃宝鸭，酒酌金荷。恣柳腰樱口，左右森罗。纵有人人捧拥，争得似、正面嫦娥。思量取，朱颜未老，好事莫蹉跎。","dynasty":"宋代","title":"满庭芳（寿平交五十）"}
{"author":"莫仑","content":"镜寒香歇江城路，今度见春全懒。断云过雨，花前歌扇，梅边酒盏。离思相欺，万丝萦绕，一襟销黯。但年光暗换，人生易感，西归水、南飞雁。也拟与愁排遣。奈江山、遮拦不断。娇讹梦语，湿荧啼袖，迷心醉眼。绣毂华茵，锦屏罗荐，何时拘管。但良宵空有，亭亭霜月，作相思伴。","dynasty":"宋代","title":"水龙吟"}
{"author":"莫仑","content":"绿杨芳迳莺声小。帘幕烘香桃杏晓。余寒犹峭雨疏疏，好梦自惊人悄悄。恁君莫问情多少。门外江流罗带绕。直饶明日便相逢，已是一春闲过了。","dynasty":"宋代","title":"玉楼春"}
{"author":"莫仑","content":"三两信凉风，七八分圆月。愁绪到今年，又与前年别。衾单容易寒，烛暗相将灭。欲识此时情，听取鸣蛩说。","dynasty":"宋代","title":"生查子"}
{"author":"莫仑","content":"红底过丝明，绿外飞绵小。不道东风上海棠，白地春归了。月笛曲栏留，露舄芳池绕。争得闲情似旧时，偏索檐花笑。","dynasty":"宋代","title":"卜算子"}
{"author":"莫仑","content":"听春教、燕颦莺诉。朝朝花困风雨。六桥忘却清明后，碧尽柳丝千缕。蜂蝶侣。正闲觅闲花，闲草闲歌舞。最怜西子。尚薄薄云情，盈盈波泪，点点旧眉妩。流红记，空泛秋宫怨句。才色何处娇妒。落红无限随风絮。诗恨有谁曾遇。堪恨处。恨二十四番，花信催花去。东君暗苦。更多嘱多情，多愁杜宇，多诉断肠语。","dynasty":"宋代","title":"摸鱼儿"}
{"author":"陈祖仁","content":"身浮沤□草头露，实见卓立中流柱。世纲走逃如脱兔，菩提了了无他路。迷人捐躯大火聚，自灼自焚甘自苦。诸佛菩萨慈悯故，教以一舍无复取。显公超然知落处，功德销磨赀万数。一箪一钵朝昏度，佛事日富贫非虑。如是降心如是住，哎哕自蓄与虫蠹。风清松竹相尔汝，谁其嗣之需一悟。","dynasty":"宋代","title":"释宗显重修宝梵院"}
{"author":"李鸿章","content":"其一丈夫只手把吴钩，意气高于百尺楼。一万年来谁著史，三千里外欲封侯。定将捷足随途骥，那有闲情逐水鸥。笑指泸沟桥畔月，几人从此到瀛洲？其二频年伏枥困红尘，悔煞驹光二十春；马足出群休恋栈，燕辞故垒更图新。遍交海内知名士，去访京师有道人；即此可求文字益，胡为抑郁老吾身!其三黄河泰岱势连天，俯看中流一点烟；此地尽能开眼界，远行不为好山川。陆机入洛才名振，苏轼来游壮志坚；多谢咿唔穷达士，残年兀坐守遗编。其四回头往事竟成尘，我是东西南北身；白下沉酣三度梦，青衫沦落十年人。穷通有命无须卜，富贵何时乃济贫；角逐名场今已久，依然一幅旧儒巾。其五局促真如虱处裈，思乘春浪到龙门；许多同辈矜科第，已过年华付水源。两字功名添热血，半生知已有殊恩；壮怀枨触闻鸡夜，记取秋风拭泪痕。其六桑干河上白云横，惟冀双亲旅舍平；回首昔曾勤课读，负心今尚未成名。六年宦海持清节，千里家书促远行；直到明春花放日，人间乌鸟慰私情。其七一枕邯郸梦醒迟，蓬瀛虽远系人思；出山志在登鳌顶，何日身才入凤池?诗酒未除名士习，公卿须称少年时；碧鸡金马寻常事，总要生来福命宜。其八一肩行李又吟囊，检点诗书喜欲狂；帆影波痕淮浦月，马蹄草色蓟门霜。故人共赠王祥剑，荆女同持陆贾装；自愧长安居不易，翻教食指累高堂。其九骊歌缓缓度离筵，正与亲朋话别天；此去但教磨铁砚，再来唯望插金莲。即今馆阁需才日，是我文章报国年；览镜苍苍犹未改，不应身世久迍邅。其十一入都门便到家，征人北上日西斜；槐厅谬赴明经选，桂苑犹虚及第花。世路恩仇收短剑，人情冷暖验笼纱；倘无驷马高车日，誓不重回故里车。","dynasty":"清代","tags":"抒怀，壮志，追忆","title":"入都"}
{"author":"李鸿章","content":"劳劳车马未离鞍，临事方知一死难。三百年来伤国步，八千里外吊民残。秋风宝剑孤臣泪，落日征旗大将坛。海外尘氛纷未已，诸君莫作等闲看。","dynasty":"清代","tags":"抒情，爱国，忧国忧民","title":"临终诗"}
{"author":"李鸿章","content":"一月天何醉，四山云若痴。潮添积雨后，春到寒江迟。梦觉客衾薄，灯昏邻笛悲。流年孤艇送，不觉鬓丝丝。","dynasty":"清代","title":"舟夜苦雨"}
{"author":"李鸿章","content":"鹿去台空屋数椽，置身就在阆风巅。孤筇螟踏烟中路，万壑春藏洞里天。乱后诸生虚讲席，门前流水隔尘缘。低徊朱陆论心地，思使薪穷火不传。","dynasty":"清代","title":"游鹿洞归途感赋"}
{"author":"李鸿章","content":"桑乾河上白云横，惟祝双亲旅舍平。回首昔曾勤课读，负心今尚未成名。六年宦海持清节，千里家书促远行。直待春明花放日，人间乌鸟慰私情。","dynasty":"清代","title":"入都其五"}
{"author":"李鸿章","content":"一入都门已到家，征人北上日西斜。槐厅谬附明经选，桂苑犹虚及第花。世路恩仇收短剑，人情冷暖验笼纱。傥无驷马高车日，誓不重回故里车。","dynasty":"清代","title":"入都其七"}
{"author":"李鸿章","content":"黄河泰岱势连天，俯瞰中州一点烟。此地尽能开眼界，远行半为好山川。陆机入洛才名振，苏辙来游壮志坚。多谢咿唔穷巷士，残年兀坐守遗篇。","dynasty":"清代","title":"入都其八"}
{"author":"李鸿章","content":"秋风纵酒浔阳郭，夜月联吟赤壁舟。往事隔年如昨日，故人击楫又中流。万篙烟雨楼船静，六代江山画角愁。不见玄龙湖海气，卧闻凉吹撼汀洲。","dynasty":"清代","title":"龙潭阻风怀彭雪琴方伯"}
{"author":"李鸿章","content":"四年牛马走风尘，浩劫茫茫剩此身。杯酒藉浇胸磊块，枕戈试放胆轮囷。愁弹短铗成何事，力挽狂澜定有人。绿鬓渐凋旄节落，关河徙倚独伤神。","dynasty":"清代","title":"丙辰夏明光镇旅店题壁其一"}
{"author":"李鸿章","content":"巢湖看尽又洪湖，乐土东南此一隅。我是无家失群雁，谁能有屋稳栖乌。袖携淮海新诗卷，归访烟波旧钓徒。遍地槁苗待霖雨，闲云欲出又踟蹰。","dynasty":"清代","title":"丙辰夏明光镇旅店题壁其二"}
{"author":"李鸿章","content":"才过洛水流觞会，又近田家上冢辰。百五春宵金鸭睡，大千世界玉龙鳞。梨花雨落欺余艳，柳絮风来糁细尘。万绿丛中一蓑白，桐庐江畔老垂纶。","dynasty":"清代","title":"江州阻雪"}
{"author":"李鸿章","content":"元气鸿濛二百秋，潢池养寇孰贻忧。擎天才力云中翼，浮世功名水上沤。巢幕但闻嬉燕雀，农田那得劝鸤鸠。军前乞写监门画，呼吁民劳庶小休。","dynasty":"清代","title":"感事述怀呈涤生师用何廉舫太守除夕韵同次青仙屏弥之作其二"}
{"author":"李鸿章","content":"日盼灵台振旅归，羽书十道疾如飞。楼船夜月江涛咽，铸骑秋风塞草肥。列郡纵横纷窟穴，数番徵调厌旌旂。玉关徒有刀环约，虮虱年年满战衣。","dynasty":"清代","title":"感事述怀呈涤生师用何廉舫太守除夕韵同次青仙屏弥之作其三"}
{"author":"李鸿章","content":"六军饥怨竞嗷鸿，圣主临轩尚梦熊。独有夷吾霸江左，群思萧相运关中。海陵积粟沙量白，少府供钱铁铸红。征市榷酤无尽藏，弦高卜式有遗风。","dynasty":"清代","title":"感事述怀呈涤生师用何廉舫太守除夕韵同次青仙屏弥之作其四"}
{"author":"李鸿章","content":"七年飘泊节旄存，追怆同袍烈士魂。谏草商量捍吾圉，伏蒲涕泣感君恩。猿悲鹤怨来舒国，寒水萧风下蓟门。何事田横孤客在，摩挲故剑绣苔痕。","dynasty":"清代","title":"感事述怀呈涤生师用何廉舫太守除夕韵同次青仙屏弥之作其五"}
{"author":"李鸿章","content":"朱家大侠报恩长，寒谷谈兵夏有霜。洪泽投鞭威尚赫，白沙裹革骨犹香。丹烬蜕羽遗经卷，黑塞归魂指故乡。苦忆春郊偕纵马，山阳残笛听凄凉。","dynasty":"清代","title":"感事述怀呈涤生师用何廉舫太守除夕韵同次青仙屏弥之作其六"}
{"author":"李鸿章","content":"细柳将军百战经，儿童戴德姓名馨。曾攀槛角回天眷，重泣淮南霣将星。范老忧时头更白，郗生入幕眼常青。传烽今已连河朔，犹记豚鱼解效灵。","dynasty":"清代","title":"感事述怀呈涤生师用何廉舫太守除夕韵同次青仙屏弥之作其七"}
{"author":"李鸿章","content":"一角江城恨未消，长怀楚泽佩芳椒。中原旗鼓声先震，半壁金汤土竟焦。蜀郡祠堂村社祭，赵州人士酒杯浇。当时愧乏蚍蜉救，投阁何须解客嘲。","dynasty":"清代","title":"感事述怀呈涤生师用何廉舫太守除夕韵同次青仙屏弥之作其八"}
{"author":"李鸿章","content":"死者已矣存者散，故园惆怅不胜春。谏争袁盎新承召，坐啸孙登乐守贫。往事悠悠同逝水，诸公衮衮共扶轮。杜陵流落江湖久，老向人间逐后尘。","dynasty":"清代","title":"感事述怀呈涤生师用何廉舫太守除夕韵同次青仙屏弥之作其九"}
{"author":"李鸿章","content":"蓬莱弱水路三千，献赋《长杨》几见怜。骏足绝群羞豆栈，蛾眉倾国怨华年。空谈玉麈真多事，小试铅刀不值钱。广武登临无限意，愁看直北旧山川。","dynasty":"清代","title":"感事述怀呈涤生师用何廉舫太守除夕韵同次青仙屏弥之作其十"}
{"author":"李鸿章","content":"况瘁椿庭隔九泉，沈沈寒日坠虞渊。锦囊未敢忘三矢，荩箧何曾名一钱。江表伶俜悲弟妹，墓门荒寂剩园田。海枯石烂心难死，遗恨空将泪雨填。","dynasty":"清代","title":"感事述怀呈涤生师用何廉舫太守除夕韵同次青仙屏弥之作其十一"}
{"author":"李鸿章","content":"枢帅忠诚上格天，春明问字十年前。文章坛坫驱今古，气象沧溟罩万千。威憺江湘弥抑抑，腹藏兵甲亦便便。出师再表争形胜，知在龙蟠虎踞边。","dynasty":"清代","title":"感事述怀呈涤生师用何廉舫太守除夕韵同次青仙屏弥之作其十二"}
{"author":"李鸿章","content":"间关杖策夕阳红，录录平原十九中。春茧吐丝偏自缚，冻蝇钻纸总难通。筹边无术追王朴，从事多材尽马忠。旧雨开樽重聚首，未妨磨蝎命终穷。","dynasty":"清代","title":"感事述怀呈涤生师用何廉舫太守除夕韵同次青仙屏弥之作其十三"}
{"author":"李鸿章","content":"艨艟破浪用如神，天下安危寄此身。快马健儿争入手，票姚车骑岂无人。腐儒本欠封侯相，末座宜充较射宾。髀肉渐生豪气退，无家莫更厌清贫。","dynasty":"清代","title":"感事述怀呈涤生师用何廉舫太守除夕韵同次青仙屏弥之作其十四"}
{"author":"李鸿章","content":"何郎一纸报平安，冰雪诗篇背俗看。春草凄迷思北渚，秋坟哀艳唱南冠。匡时且制新亭泣，涉险悬知蜀道难。闻说江皋吊袁术，暗风吹雨打窗寒。","dynasty":"清代","title":"感事述怀呈涤生师用何廉舫太守除夕韵同次青仙屏弥之作其十五"}
{"author":"李鸿章","content":"方召桓桓轶盛周，壮游抵掌遍诸侯。南飞乌鹊争依树，东去蛟龙欲顺流。谋国裴公勤远略，庇人白传展长裘。投戈喜见升平日，虾菜烟波一舸收。","dynasty":"清代","title":"感事述怀呈涤生师用何廉舫太守除夕韵同次青仙屏弥之作其十六"}
{"author":"李鸿章","content":"山气濛濛带雨昏，江潮滚滚挟雷奔。估樯簇笋滩头聚，野市编茅劫后存。愁似云痕浓不减，寒凭酒力醉难温。却怜渔艇全家住，一叶凌波笑语喧。","dynasty":"清代","title":"晚江即事"}
{"author":"李鸿章","content":"峭风吹冻绿玻璃，浩浩平湖四望迷。雪压轻舠凉气重，云冲高岭远天低。菰蒲白战滩声乱，菜麦青埋野色凄。料得故园花事晚，玉缸春洒为谁携。","dynasty":"清代","title":"湖上遇雪卧病作"}
{"author":"李鸿章","content":"老去知无作赋才，马当那得好风来。宦情久与沙鸥狎，归梦潜随社燕回。远树黏天云一色，狂涛卷地雪千堆。茫茫彼岸登何日，愿借山灵觅路开。","dynasty":"清代","title":"鞋山阻风"}
{"author":"李鸿章","content":"岷峨东下数千里，吴楚中分此一拳。楼阁高低嵌竹外，湖山左右赴檐前。春风春雨妆台黯，江北江南画稿悬。绝顶俯临尘世小，便骑黄鹄挟飞仙。","dynasty":"清代","title":"登小姑山感怀其一"}
{"author":"李鸿章","content":"东南归路莽萧条，皖口千峰若为招。半局残棋存战舰，八年恨事付寒潮。灵风下水征帆疾，落日中原汗马骄。孤客不堪回首望，苍茫一片劫灰烧。","dynasty":"清代","title":"登小姑山感怀其二"}
{"author":"李鸿章","content":"河山表里本天成，寄语贤王建树宏。朝汉尉佗犹有志，帝秦新衍竟何名。雕题部落三关控，尝胆君臣奄虑生。垂老伏波犹矍铄，五溪南去不胜情。","dynasty":"清代","title":"寄越南王诗"}
{"author":"李鸿章","content":"雕弓玉节出天阊，士女如山拥绣裳。照海旌旗摇电影，切云戈槊耀荣光。佽飞禁旅严千帐，罗拜夷酋列几行。德协谦尊齐赞颂，力辞黄屋福威扬。","dynasty":"清代","title":"丙戌四月随醇邸巡海呈教其一"}
{"author":"李鸿章","content":"万千气象蜃楼高，忽地齐烟涌六鳌。慈佛护持看献瑞，仙舟共济敢辞劳。自怜坚壁心偏苦，却愧屯田诏屡褒。无限临歧依恋意，漫吟潭水答云璈。","dynasty":"清代","title":"丙戌四月随醇邸巡海呈教其二"}
{"author":"李鸿章","content":"黄河东抱乱山流，迢递征途又暮秋。愧我年华同邓禹，飘零书剑未封侯。","dynasty":"清代","title":"山东旅舍题壁其一"}
{"author":"李鸿章","content":"故园荆树隔三株，虎口知能脱得无。怕听荒鸡啼晓月，断人乡梦易模糊。","dynasty":"清代","title":"山东旅舍题壁其二"}
{"author":"李鸿章","content":"积雪沙堤似掌平，香泥浅趁马蹄轻。朔风来自阴崖畔，犹带枯林踏叶声。","dynasty":"清代","title":"雪霁登程将至宿松其一"}
{"author":"李鸿章","content":"三月寒逾九九深，炎凉历惯不惊心。菜花满地黄金色，憔悴相看半不禁。","dynasty":"清代","title":"雪霁登程将至宿松其二"}
{"author":"李鸿章","content":"出入承明四十年，忽来海外地行仙。华筵盛会娱丝竹，千岁镫花喜报传。","dynasty":"清代","title":"荷兰夜宴"}
{"author":"李鸿章","content":"莲房坠粉梦京华，戎马飘零何处家。无那江城传一纸，隔年又唱落梅花。","dynasty":"清代","title":"追悼侍姬冬梅八首其一"}
{"author":"李鸿章","content":"诗人寂寞欲归耕，为订樵青竹里盟。悔煞五年僧苦行，沾泥絮影尚多情。","dynasty":"清代","title":"追悼侍姬冬梅八首其二"}
{"author":"李鸿章","content":"柳营归骑指山庄，静夜添香待漏长。回首沧浪亭畔路，绿苔秋草黯斜阳。","dynasty":"清代","title":"追悼侍姬冬梅八首其三"}
{"author":"李鸿章","content":"浮家千里蓟门回，城角西风战鼓哀。娇女扶持同北徙，可怜辛苦贼中来。","dynasty":"清代","title":"追悼侍姬冬梅八首其四"}
{"author":"李鸿章","content":"袁江小聚嘿无言，落叶空房冷闭门。谁料匆匆成永诀，青衫空剩旧啼痕。","dynasty":"清代","title":"追悼侍姬冬梅八首其五"}
{"author":"李鸿章","content":"团扇秋风肯弃捐，别离终恐误婵娟。料知化石心如昨，不抱琵琶过别船。","dynasty":"清代","title":"追悼侍姬冬梅八首其六"}
{"author":"李鸿章","content":"生自湘西葬邗北，昙花一霎总因缘。魂归楚水应无路，夜夜春山叫杜鹃。","dynasty":"清代","title":"追悼侍姬冬梅八首其七"}
{"author":"李鸿章","content":"宦情孤似谋巢燕，羁思悽如抱树蝉。多愧淮南丹未熟，旧时鸡犬已升天。","dynasty":"清代","title":"追悼侍姬冬梅八首其八"}
{"author":"李鸿章","content":"九天阊阖叫能开，大地波澜挽得回。沟壑余生千里转，沙场战骨几人埋。风高劲草犹披拂，岁晚乔松待护培。怀旧苍茫尝独立，眼中多少出群材。","dynasty":"清代","title":"感事述怀呈涤生师用何廉舫太守除夕韵同次青仙屏弥之作其一"}
{"author":"曹元用","content":"沙碛秋高苑马肥，哀笳一曲塞云飞。南都儿辈应相念，过尽征鸿犹未归。","dynasty":"元代","tags":"秋天，边塞，思乡","title":"塞上忆汶水"}
{"author":"曹元用","content":"滦水桥边御道西，酒旗閒挂暮檐低。春从绿树阴中老，云补青山阙处齐。画戟遥临青琐闼，紫骝解惜锦障泥。鸾凰自为明时出，宜傍上林高处栖。","dynasty":"元代","title":"京都次马伯庸尚书"}
{"author":"曹元用","content":"柳簇金沟蘸碧波，云深玉阙瞰重坡。凤凰曲奏钧天乐，乌鹊桥通织女河。万井闾阎春浩荡，六街车马晚坡陁。山人素有林泉兴，奈此承明夜直何。","dynasty":"元代","title":"京都次马伯庸尚书其二"}
{"author":"曹元用","content":"席庐清昼列千袍，射策词场百战劳。明日京华春榜揭，蓬莱天近五云高。","dynasty":"元代","title":"丁卯校艺贡院作"}
{"author":"曹元用","content":"沙碛秋高宛马肥，哀笳一曲塞云飞。南都儿辈应相念，过尽征鸿犹未归。","dynasty":"元代","title":"秋怀"}
{"author":"曹元用","content":"沙鸟飞鸣晚未休，棹歌声在白蘋洲。题诗每恨无佳句，欲剪横塘一片秋。","dynasty":"元代","title":"题周曾秋塘图"}
{"author":"曹元用","content":"观光千里外，载笔五云边。计拙如工部，文雄愧谪仙。枕流思洗耳，怀禄敢垂涎。疾目昏如雾，衰髯白胜绵。当辞天禄阁，归种汶阳田。晓日登山屐，秋风下濑船。芝香云满地，龟鹤不知年。","dynasty":"元代","title":"上京次王继学韵"}
{"author":"曹元用","content":"光阴迅流矢，富贵等浮沤。昨日少年今白首，华构咫尺归荒丘。人生贵适意，栖栖欲何求？肘印累累大如斗，不及介春堂上一杯酒。可以消百虑，可以介眉寿。况有苍鸾白鹤翔坐隅，琼树照耀青芙渠。洞庭云璈奏和响，双成玉佩鸣清虚。玉仙人，真吾侣，便须日日陪尊俎。尽把西湖酿春酒，三万六千从此数。","dynasty":"元代","title":"介春堂"}
{"author":"曹元用","content":"太白一去不复留，任城上有崔嵬楼。楼头四望渺无际，草木黄落悲清秋。凫峄插天摩翠壁，汶泗迢迢展空碧。争奇献秀百年态，作意随人来几席。诸老高会秋云端，金璧照耀青琅玕。谈笑不为礼法窘，酒杯更比乾坤宽。饮酣意气横今古，玉山倾倒忘宾主。谪仙人去杳何许，异代同符吾与汝。谁能跨海为一呼？八表神游共豪举。","dynasty":"元代","title":"李白酒楼"}
{"author":"韦居安","content":"绕苕城、水平坡渺，双明遥睇无际。就中惟有鱼湾好，占得西关佳致。杨柳外、羡泛宅浮家，当日元真子。溪山信美。叹陈迹犹存，前贤已往，谁会景中意。萧闲甚，筑屋三间近水。汀洲香泛兰芷。清风明月知多少，肯滞软红尘里。垂钓饵。这春水生时，胜有桃花鳜。烦襟净洗。待办取轻蓑，来分半席，相对弄清泚。","dynasty":"宋代","title":"摸鱼儿"}
{"author":"韦居安","content":"视死如归不受污，今无彤管为伊书。仓皇父子终天诀，菱角塘边孔氏居。","dynasty":"宋代","title":"悼亡安"}
{"author":"韦居安","content":"一庄纯种菊，此地著诗仙。再世陶元亮，三生魏仲先。餐英知正味，饮水得长年。每见君吟稿，予怀亦洒然。","dynasty":"宋代","title":"寄魏菊庄庆之"}
{"author":"韦居安","content":"卜居求静处，喜傍碧溪湾。隔岸高低柳，当轩远近山。天开图画久，人共水云閒。闻说贾耘老，旧曾居此间。","dynasty":"宋代","title":"景定壬戌冬得数椽于城南慈感渡侧询之故老云"}
{"author":"龚帝臣","content":"雁岭层层拥翠微，一空烟雨漫山飞。前村踏到园林外，湿透花香近竹扉。","dynasty":"清代","title":"雁门烟雨"}
{"author":"暴焕章","content":"结社原因习字文，叨蒙垂爱惠阳春。将来得袭兰芬日，感德衔环以报君。","dynasty":"近代","title":"瑞甫王君等与余结字文舍及蒙指教"}
{"author":"暴焕章","content":"夜里乘凉懒去眠，手挥小扇咏诗篇。银河耿耿头频举，我在庭前月在天。","dynasty":"近代","title":"季夏中浣晚间乘凉"}
{"author":"暴焕章","content":"晚来别业去观花，满院芬芳艳色华。日落蜂花皆睡了，东方明月上窗纱。","dynasty":"近代","title":"日暮东院观花"}
{"author":"暴焕章","content":"烦闷吟诗汤饮茶，兴来习字困观花。有时偕友谈经典，立志潜修避世哗。","dynasty":"近代","title":"咏清闲自在"}
{"author":"暴焕章","content":"春耕夏种在田畴，植杖耔耘乐事稠。雨水调和秋有望，冬来衣食足无忧。","dynasty":"近代","title":"咏农人之乐其一"}
{"author":"暴焕章","content":"春种田苗夏耔耘，秋收大有民同欣。身著布衫胜罗绣，一日三餐伴细君。","dynasty":"近代","title":"咏农人之乐其二"}
{"author":"暴焕章","content":"十雨五风六七旬，青苗长得如烟云。天心若与人心合，今岁丰年却是真。","dynasty":"近代","title":"季夏与瑞甫君登岗远眺"}
{"author":"暴焕章","content":"冈陇同登望远空，白云绿树雨烟浓。请君画此新秋景，添上梧桐一叶风。","dynasty":"近代","title":"新秋同瑞甫君登岗望景"}
{"author":"暴焕章","content":"节近端阳吊屈平，龙舟竞渡动哀声。怨深千古今犹在，欲赋招魂句未成。","dynasty":"近代","title":"五日吊屈原"}
{"author":"暴焕章","content":"清和月去端阳来，门挂灵符可避灾。同饮菖蒲除疫酒，榴花照眼一时开。","dynasty":"近代","title":"端午"}
{"author":"暴焕章","content":"天旱今时稼怎成，接连河北起兵争。仰希军士且休战，尚望苍天大雨行。","dynasty":"近代","title":"咏天旱兵灾其一"}
{"author":"暴焕章","content":"天灾匪患怎能安，无故兵争为那端。不幸人民遭痛苦，青苗芟去战壕剜。","dynasty":"近代","title":"咏天旱兵灾其三"}
{"author":"暴焕章","content":"浓云密布遍天空，大雨淋漓化育功。砧杵急敲秋日到，忽然梧叶落庭中。","dynasty":"近代","title":"立秋遇雨"}
{"author":"暴焕章","content":"一年一度过重阳，惟有黄花晚节香。偕友登高无限乐，吟诗已罢又飞觞。","dynasty":"近代","title":"咏九日登高"}
{"author":"暴焕章","content":"鸿雁南征际九秋，重阳偕友步岑楼。玉杯满酌茱萸酒，艳艳黄花置案头。","dynasty":"近代","title":"咏九日登高其二"}
{"author":"德敏","content":"好山久不见，如与故人违。追写清宵梦，深扃破板扉。意随流水远，神逐白云飞。此地宜居我，沙头添钓矶。","dynasty":"清代","title":"题自画山水"}
{"author":"赵防","content":"凉风飒庭户，渐疑华发侵。已经杨柳谢，犹听蟪蛄吟。雨助滩声出，云连野色深。鶺鴒今在远，年酒共谁斟。","dynasty":"唐代","title":"秋日寄弟"}
{"author":"顾翎","content":"亚字红阑帘影绕。莫倚层楼，楼外垂杨道。极目天涯关塞杳。烟痕绿染江南草。风气如云窗影袅。无奈啼鹃，唤得春归早。残梦初醒寒料峭。闲将佳句调娇鸟。","dynasty":"清代","title":"蝶恋花"}
{"author":"顾翎","content":"露气团空春院晓。翠暖红香，半吐幽丛小。错绣朱帆随意造。隔帘影飐花枝杪。弹指韶华真草草。廿四番风，幽恨知多少。眉谱自描新样稿。春山只有愁难扫。","dynasty":"清代","title":"蝶恋花"}
{"author":"顾翎","content":"花影锁春眠。慵捲湘帘。墨痕浓染衍波笺。愁绪几番抛玉局，试卜金钱。袖惹水沉烟。小立风前。罗襦缓带瘦腰纤。楼畔垂杨空舞影，闲却秋千。","dynasty":"清代","title":"浪淘沙"}
{"author":"顾翎","content":"人间世，人间世。小谪廿年留。琪树折残沧海夜，瑶花吹碎碧城秋。天上有离愁。","dynasty":"清代","title":"法驾导引四首其一"}
{"author":"顾翎","content":"瑶池上，瑶池上。异味出天厨。阿母待餐青凤髓，麻姑手擘紫麟脯。游晏到方壶。","dynasty":"清代","title":"法驾导引其二"}
{"author":"顾翎","content":"清虚府，清虚府。宝镜影团圞。玉兔生依青桂树，金蟆爬上白云端。风骨最高寒。","dynasty":"清代","title":"法驾导引其三"}
{"author":"顾翎","content":"东华录，东华录。曾作散花来。凉月无尘鸾鹤梦，残香有恨凤凰台。劫后辨馀灰。","dynasty":"清代","title":"法驾导引其四"}
{"author":"顾翎","content":"烟萝淡卷水云轻。飞蝠拂帘旌。残夜在中庭。移立傍、梧阴竹阴。穿针楼畔，冰盘瓜果，往事记深盟。银汉浪纹生。那忍看、牛星女星。","dynasty":"清代","title":"太常引七夕"}
{"author":"顾翎","content":"椒阁春寒掩绮屏。晓云如墨静愔愔。幽兰憔悴惜馀阴。慵制红盐翻妙曲，奈教白博冷瑶琴。炉烟微袅一痕青。","dynasty":"清代","title":"浣溪沙"}
{"author":"顾翎","content":"碎虫零杵秋声搅，今夜西风。吹冷离鸿。为问珠江路万重。双环静掩秋衾薄，窗影微红。幽梦惺忪。人隔蛮烟瘴雨中。","dynasty":"清代","title":"采桑子"}
{"author":"顾翎","content":"朦胧帘影梨云薄，竹度风斜。月漾寒纱。冷逼雕梁燕子家。夜深窗外闻辘轳，露井啼鸦。残梦天涯。背壁秋灯坠碎花。","dynasty":"清代","title":"采桑子"}
{"author":"顾翎","content":"秋到梧桐小院凉。晚烟消尽立残阳。湔裙浅水上银塘。草梦冷迷青蛱蝶，花光暖覆紫鸳鸯。几多往事费思量。","dynasty":"清代","title":"浣溪纱"}
{"author":"顾翎","content":"兽镮鱼钥闭重门。夜冥冥。倍凄清。敲堕残花，秋晕落银灯。偏是琐窗迟月上，映深竹，两三星、逗冷萤。暗风入帘人又惊。倚绮屏，触绮琴。响也响也，响不住、一片凄音。呜咽铜虬，独自数残更。太觉迷离幽梦短，今夜里，背梧桐、断倩魂。","dynasty":"清代","title":"江城梅花引"}
{"author":"顾翎","content":"沙明秋浦，作微茫淡月，波心轻坠。罗袜凌波烟翠外，一种轻盈微步。素艳凝霜，淡妆簪玉，浩质禁风露。天然标格，那教青女相妒。问谁洛水移来，筠帘榧几，绿影摇窗户。独抱芳心尘不染，汲取秋泉重注。嫩茁灵芽，香敷仙蕊，作计银壶贮。伴子岁暮，冰魂冷到诗句。","dynasty":"清代","title":"念奴娇水仙"}
{"author":"顾翎","content":"促行装、征衫憔悴，醴陵赋就幽恨。牵衣诉到艰辛话，剪落小窗灯烬。朝雨冷、况赵北燕南，不是阳关近。离怀谁省。只古堠吟蝉，津亭烟树，人远暮愁迥。飘零苦。□叹团圞情景。分携况味初省。裁笺擘锦谁曾见，姊弟共联吟咏。行计定、恐淼淼波空，望断春帆影。归期预订。待蟹簖霜肥，鱼庄枫晚，作速理归艇。","dynasty":"清代","title":"迈陂塘送蕳塘弟之都"}
{"author":"顾翎","content":"寂寞青芜帘不卷，春来多病恹恹。画廊泼翠漾茶烟。断肠芳草路，分手落花天。团絮搓绵红袖冻，东风瘦影谁怜。可堪流水换华年。柳丝春似梦，扶影上秋千。","dynasty":"清代","title":"临江仙"}
{"author":"顾翎","content":"江南好，女伴斗芳丛。缓束湘裙春水软，薄梳蝉鬓绿云松。低压亚枝红。","dynasty":"清代","title":"望江南四首其一"}
{"author":"顾翎","content":"江南好，记得冶游朝。杨柳阴中骑细马，藕花香里泛兰桡。烟晚水平桥。","dynasty":"清代","title":"望江南其二"}
{"author":"顾翎","content":"江南好，最爱晚晴时。一缕断红收宿雨，半湖新绿漾菱丝。谱入竹枝词。","dynasty":"清代","title":"望江南其三"}
{"author":"顾翎","content":"蓉湖畔，楼阁是谁家。翠箔低窥银蒜露，红阑曲护绿窗斜。一树刺桐花。","dynasty":"清代","title":"望江南其四"}
{"author":"顾翎","content":"梧桐碧。满院秋声萧瑟。斜掩银屏灯暗泣。小炉香欲爇。窗外芭蕉露滴。欲上玉楼无力。倚栏只有玲珑月。天淡秋河直。","dynasty":"清代","title":"谒金门"}
{"author":"顾翎","content":"画堂春晓。缥绿屏山绕。窗外娃鬟声报早。一夜丁香开了。压云宝枕凝愁。伤春人怯登楼。零乱东风飞絮，任他扑上帘钩。","dynasty":"清代","title":"清平乐"}
{"author":"顾翎","content":"石阑红黦胭脂泪，珠幡绣成难护。一抹凉云，三分冷雨，催送春阴归去。欲留难住。恐转瞬韶华，粉消尘污。别有关心，瑶阶小立共花语。情绪最怜春暮。有几番香劫，燕脑莺妒。细点苔纹，轻依草梦，总被东风曾误。绮罗谁驻。问春纵归时，欲归何处。销尽香痕，绿阴深院宇。","dynasty":"清代","title":"台城路惜花"}
{"author":"顾翎","content":"绿发蟠云，看犀帘乍捲，约鬓芳馨。琼钗两行低卸，双亸蜻蜓。兰烟蕙露，染湘发、金粉星星。回头重、盘龙明镜鸾，顾影梳掠蝉翎。自向绿瑛瓶底，怅芳华欲坠，花瘦于人。赚伊鹅黄小蝶，绕住闲身。香凝宝钿，冷红薶、莫依瑶屏。春如梦、韶华小琯，满衣风露吹醒。","dynasty":"清代","title":"汉宫春簪花"}
{"author":"顾翎","content":"宝帷围香，雕阑贮玉，梨花双锁娇云。嫩寒初褪，妆成钿阁笼晴。裁鸳绮，绣星辰。倩护他、香雪缤纷。莫教那、残烟疏雨，狼藉散芳尘。韶华最易飘零。料也怯、廿番风信。珠泪莹莹。缃桃瘦损，不禁清露销魂。描凤牒，费泥金。写璚笺，谣寄蓉城。倩东君、玉箫声里，留住春阴。","dynasty":"清代","title":"夜合花护花"}
{"author":"顾翎","content":"素艳酣春，香魂醉露，宝阑低亚琼钿。朦胧凉魄，纤影傍秋千。一枕海棠浓睡，幽梦妥、蘸雨涵烟。谁相伴，有绿毛幺凤，曾对春眠。虾须帘角畔，盈盈粉魇，新泪初乾。看晕红、褪粉似怯春寒，零乱梨云乍醒，惊回后、谁向谁圆。销凝处，晓钟楼阁，残月又啼鹃。","dynasty":"清代","title":"满庭芳花梦"}
{"author":"顾翎","content":"紫玉钗斜，红棉粉冷，倩魂依约谁招。酹伊铅泪，檀晕沁鲛绡。愿挽韶光留住，向东风、杯酒空浇。胭脂雨，帘纹轻漾，花落梦无聊。烟痕微染处，蘼芜春影，绿上窗寮。想幽兰、憔悴最惜今朝。一片梨云堕白，唱秋坟、谱入银萧。伤心事，杜鹃凝血，鸳瓦碎青瑶。","dynasty":"清代","title":"满庭芳"}
{"author":"顾翎","content":"澹白笼烟，抱花纤蝶迷无影。晚凉庭院暗香浮，红鸭添银饼。幽咽蛩螀断井。又絮语、夜来相警。半枕云垂，一帘月漾，秋痕销凝。纨扇抛愁，年光负却双鱼赠。谁传锦字向秋河，依旧云波冷。欲睡瞢腾还醒。问归梦、恁时重准。银箭流壶，铜荷飘泪，清砧敲暝。","dynasty":"清代","title":"烛影摇红"}
{"author":"顾翎","content":"回塘数里，渐秋风剩绿，吹满凉意。潇洒闲园，临岸住、最称幽人游憩。竹阁来欧，荷亭延鹭，曲槛通流水。相招兰艇，还邀鱼弟同载。何殊泛宅龟蒙，笔床茶灶，寄赏尘嚣外。从此云波，幽绝处、好听渔歌欸乃。蓬影遮晴，秋灯碎雨，几度鲈乡醉。湖干烟月，料应染遍吟翠。","dynasty":"清代","title":"壶中天题莲趺先生芙蓉湖棹歌后"}
{"author":"顾翎","content":"身世浮鸥，尘区粟颗。圆中不似当初我。分明慧相海南来，妙莲一瓣轻飞过。贝帙清修，迦文香课。凭君到处参真果。萧然瓢笠水云中，更何意向禅关坐。","dynasty":"清代","title":"踏莎行题莲趺小影"}
{"author":"顾翎","content":"石阑曲护，看鱼鳞细浪，绿涌幽渚。簇簇蒲梢抽短剑，演漾满陂春水。吐沫浮花，香吹卷絮，没处圆纹起。藕边坠雨，满襟凉意如此。更有叶底微行，瓯边暗避，桥影闲来聚。撒食竞看浮水面，脱后犹争香饵。翠尾穿波，银腮噀玉，泼刺空潭里。池亭小立，波光明上眉际。","dynasty":"清代","title":"百字谣观鱼"}
{"author":"顾翎","content":"满架凉阴遮翠幄。松鼠行边，数点藤花落。一抹晚云垂树角。赭霞微衬湘痕绿。倦倚纱窗人睡足。小扇风轻，蛱蝶和烟扑。帘外忽闻声簌簌，雪猧戏惹秋千索。","dynasty":"清代","title":"凤栖梧"}
{"author":"顾翎","content":"墨染烟驱，有孝标姊妹，何论沈谢。五色蛮笺螺子黛，漫向夜深誊写。满幅银钩，几行鲛颗，愿作珊瑚架。金荃一卷，红珠掌上无价。总教新月疏桐，绿窗风细，倍把愁肠惹。箧里云山诗卷在，点入倪迂小画。招损蔷薇，划残竹粉，屐印苍苔罅。香憔脂悴，飘零多沙同社。","dynasty":"清代","title":"念奴娇题诵昭翠深小草集后"}
{"author":"顾翎","content":"泪浥红笺第几行。玉钗敲竹信茫茫。阑珊玉佩罢霓裳。天上人间俱怅望，篆烟残烛并回肠。慈云稽首返生香。","dynasty":"清代","title":"浣溪沙集饮水词题马诵光遗稿"}
{"author":"顾翎","content":"苦鹤瑶天泣。洒秋风、苍崖窅窅，冷薶残魄。果是忧昙才一见，已见冰霜高节。谁更写、愁红怨碧。剩得缠绵词一卷，唱秋坟、山鬼应啼血。黄鹄眼、泪潜滴。春容依约还如昔。爇心香、莲华供奉，庄严仙骨。情到十分原殉义，历遍粉灰香劫。抵多少、生天成佛。只我伤心缘甚事，断肠碑、怕检胭脂。华月冷、度帘隙。","dynasty":"清代","title":"金缕曲题马贞女诵光遗照"}
{"author":"顾翎","content":"紫桐廊畔春如画，分明碧城十二。刻玉蟠螭，泥金写凤，短短回文轻护。萦云宝炷。恰界破方花，书成梵字。古础苔衣，秋痕晕上几重翠。谁教珠袖频拂，怕桐花宵坠，吹遍清露。佛髻螺明，仙铢钿滑，宫样沉香小制。雪狸曾误。只顗觑庭阴，玲珑穿去。冷压柔枝，夜凉花欲语。","dynasty":"清代","title":"台城路阑干"}
{"author":"顾翎","content":"连环六尺珊瑚骨，遥通画眉深庑。宛转当阶，盘纡映槛，隐约帘波如水。文莲砌古。正凉雨湔泥，藓花凝紫。独伫东风，愁痕凝上玉钗股。檐牙一角低敞，看冰梅纹浅，红染秋字。刬袜行来，亸肩并处，微露鹊裙金缕。绿尘吹起。又暗网牵丝，冷拈喜子。小揭轻罗，曲屏双扇启。","dynasty":"清代","title":"台城路"}
{"author":"顾翎","content":"画楼几曲疑天上，天台落霞凝赤。碧滤屏□，绿沉窗拓，缕缕烟痕疏织。月华重拂。记擪到银箫，曼声轻拍。凉转芳阴，粉香飞过碧蝴蝶。愔愔小苑深绕，记三山台榭，七宝初饰。金叶雕兰，银泥圆菌，恰称内家标格。丽情堪忆。忆茜袖凭来，一般颜色。碎墨零星，石根斜点笔。","dynasty":"清代","title":"台城路"}
{"author":"顾翎","content":"流莺啼遍含桃叶，溟濛叶凉浓覆。嵌石红凹，补花绿罅，小缀金铃宝兽。古铜环锈。乍搭上帘衣，海绡冰绉。小坐临风，啼妆愁凝懒回首。无端花气吹冷，夕阳人倦倚，立近鸳甃。露擘兰啼，云分梨梦，六曲香檀寒透。绮亭深叩。拟百琲低穿，五纹细镂。芳径无人，半庭红影瘦。","dynasty":"清代","title":"台城路"}
{"author":"顾翎","content":"凉黯冰纱，冷抛玉局。轻摇絮梦飘幽绿。明帘烟影瘦风丝。依旧莺愁燕恨、可怜时。月约眉痕，笺裁兰韵。双鱼知是人归信。纤云如水渺天涯。低嘱啼鹃软语、莫惊花。","dynasty":"清代","title":"踏莎美人"}
{"author":"顾翎","content":"新绿飘烟约画叉。一丝凉雨冷苕华。浅芜幽暗隔窗纱。湘梦惊抛兰信袁，絮痕影挂柳风斜。双鱼依旧渺天涯。","dynasty":"清代","title":"浣溪沙忆琴清阁主"}
{"author":"顾翎","content":"展卷吟怀放。叹斯人、文章歌哭，古今同望。岂止才华倾八斗，应是闲愁无量。休更似、落梅凄怅。鹤背风高仙骨冷，剩人间、尘土诗魂葬。星欲坠，月痕荡。玉笙寒彻琼筵上。记当时、金徽按拍，狂吟情况。是否嫏嬛曾有约，归去琳宫无恙。听砧度、良宵深巷。静掩鲛纹秋梦瘦，冷西风、雪涴茱萸帐。谁击碎，珊瑚响。","dynasty":"清代","title":"金缕曲题黄仲则先生词稿后即和集中原韵"}
{"author":"顾翎","content":"秋窗畔，烟痕一痕青。夜月冷欺蝴蝶梦，西风峭断海棠魂。生怕近黄昏。","dynasty":"清代","title":"望江南秋闺三首其一"}
{"author":"顾翎","content":"阑干畔，拜月试新妆。四壁蛩吟秋影瘦，一灯花落夜更长。往事不堪伤。","dynasty":"清代","title":"望江南其二"}
{"author":"顾翎","content":"闲庭畔，风静约帘波。病骨怯眠愁梦断，秋蛾缘损为花多。弹泪背姮娥。","dynasty":"清代","title":"望江南其三"}
{"author":"顾翎","content":"鱼子衫轻无限娇。淡妆和泪湿红绡。起来无力整珠翘。铃阁翠分湘女竹，绣床香影美人蕉。冷风凄雨过花朝。","dynasty":"清代","title":"浣溪纱"}
{"author":"顾翎","content":"风影约帘波。摇漾纹罗。小红阑底按清歌。摘得一枝梅似豆，笑打鹦哥。燕惜落花多。衔衬香窠。梨云梦醒奈愁何。开尽海棠春又半，频敛双蛾。","dynasty":"清代","title":"浪淘沙二首其一"}
{"author":"顾翎","content":"何处杜鹃声。不耐愁听。珊瑚枕上解朝醒。吹落杨花飞作絮，又近清明。双燕拂帘旌。猩色围屏。辛夷花底闭门深。一缕茶烟人不到，慵炙鸾笙。","dynasty":"清代","title":"浪淘沙其二"}
{"author":"顾翎","content":"相思初解拈红豆。个侬偏替征人瘦。椒阁静愔愔。春归蝶退翎。绿窗寒意重。花底怜幺凤。帘影曲阑斜。茶烟笼碧纱。","dynasty":"清代","title":"菩萨蛮"}
{"author":"顾翎","content":"冰纱贴体凉如水。一庭竹影风敲碎。烟漾月横秋。娇波泪暗流。相思销玉貌。怕与愁人道。小楷界乌阑。银笺墨未干。","dynasty":"清代","title":"菩萨蛮"}
{"author":"顾翎","content":"伤心南浦江郎赋。鹧鸪省识离情苦。春草碧于烟。蓉湖送别天。长亭风景暮。帆指西泠路。今夜雨潇潇。枫江第一桥。","dynasty":"清代","title":"菩萨蛮送蕳塘大弟游浙"}
{"author":"顾翎","content":"桐阴淡映清于画。湘花瘦傍秋千架。秋月冷蘼芜。绿窗闻鹧鸪。停歌抛玉局。梦破西陵曲。昨夜雨如丝。离情忆柳枝。","dynasty":"清代","title":"菩萨蛮怀蕳塘"}
{"author":"顾翎","content":"湘花淡损红脂面。兽环双掩蘼芜槛。笺小画秋山，星娥翠袖闲。纤云凝夜紫。烟落迷廊处。桐阁冷抛书。琴窗月上时。","dynasty":"清代","title":"菩萨蛮"}
{"author":"顾翎","content":"寒烟依约残芜碧。夜凉小梦忙秋蝶。帘影漾疏星。纤云淡月痕。罢歌裁佩玉。远信湘潮绿。花晓曳冰魂。雨丝飘曲门。","dynasty":"清代","title":"菩萨蛮"}
{"author":"顾翎","content":"桐阴淡凝，试轻衫小坐，绿窗琴静。弹瘦湘花双袖薄，风约晴丝碧影。指冷调冰，弦清叩玉，眼底秋星近。茶烟扶梦，夜凉松雨催醒。倦轸乍抚还停，织抛幽素，可许知音听。我忆天涯人似玉，渺渺云波芳讯。襟浣疏香，眉残浅黛，鹤背声凄警。描将吟思，粉笺红泪微映。","dynasty":"清代","title":"百字令题琴清阁小影"}
{"author":"顾翎","content":"素影飘溪，暗琼浮笠，珊杖海月初挂。薄絮愁香，冰霞凝翠，瘦蝶怯寒欲化。凤箫韵远，叹珠阁、零红将谢。探取鹤巢消息，倦游曲巷嘶马。踏歌寻春来也。寄江潭、鱼书曾写。小凭疏窗如此，吟怀高雅。寒静绿迷帘下。怜落砌、脂痕半狼藉。尔许高情，傍篱绕舍。","dynasty":"清代","title":"天香探梅惠山石浪山偕浣香弟作"}
{"author":"顾翎","content":"寒风飘落林梢月，归来鹤声凄苦。短阁薶香，破篱碎玉，不是牵萝眉妩。酒醒何处。对碧涧烟断，苍崖雪古。瘦竹携将，江城吹入断肠谱。当时醉眠初倦，记胆瓶折取，簪上钗股。暖翠酣魂，痴云抱梦，愁听画廊鹦鹉。春痕谁主。怅苔老孤岑，萍荒遥浦。拂袖重寻，一襟凉似雨。","dynasty":"清代","title":"齐天乐残梅"}
{"author":"顾翎","content":"夕阳影外吟情古，湖堤几丝飘碧。轻染衫痕，纤描眉样，离恨已堪消得。天涯怨别。见罨雨寻鸦，拂晴弄蝶。尔许青阴，津桥初醒倦游客。宝钗楼畔行过，有嫩莺幽语，啼瘦湘月。擪笛红亭，抛笙香阁，怜我缟衣颜色。芳踪愁绝。待洗竹眠琴，补苔移石。折赠归人，画桡迟戴笠。","dynasty":"清代","title":"齐天乐新柳"}
{"author":"顾翎","content":"凉枝娇影过重门。是春痕。是愁痕。纤袖婵娟，桐阁正抛笙。欲种蘼芜芳苑改，飞红近，傍帘前、坠玉云。曲廊。背语。初睡醒。雾乍冥。雨乍冥。望也望也，望不尽、一片春阴。瘦到夭桃，短柳坐啼莺。惆怅珠尘容易隔，寻旧梦，有名香、难返魂。","dynasty":"清代","title":"江城梅花引"}
{"author":"顾翎","content":"记得琴清妆阁畔，小红阑角萦遮。关心梦不到天涯。暗拈红豆子，何处寄瑶华。瘦到柳丝烟影碧，呼鬟启了窗纱。伤春愁与病兼加。怪他莺语滑，啼碎玉梨花。","dynasty":"清代","title":"临江仙其一"}
{"author":"顾翎","content":"记得雏鬟窗外报，小亭开遍樱桃。绣幡无力未曾描。偎屏娇意懒，湘帙且须抛。窣窣帘波风似水，恹恹过了花朝。一痕新梦付芭蕉。怜他心卷处，愁重上眉梢。","dynasty":"清代","title":"临江仙其二"}
{"author":"顾翎","content":"记得小楼初捲绣，燕归曲院帘垂。绿迷烟影锁湘枝。苕凉明竹雨，云暗冷琴知。依约双鬟窗外报，海棠风断柔丝。裁笺抛局夜敲诗。孤花扶瘦梦，淡月倩新眉。","dynasty":"清代","title":"临江仙其三"}
{"author":"安凤","content":"一自离乡国，十年在咸秦。泣尽卞和血，不逢一故人。今日旧友别，羞此漂泊身。离情吟诗处，麻衣掩泪频。泪别各分袂，且及来年春。","dynasty":"唐代","title":"赠别徐侃"}
{"author":"方士繇","content":"溪流清浅路横斜，日暮牛羊自识家。梅叶阴阴桃李尽，春光已到白桐花。","dynasty":"宋代","title":"崇安分水道中"}
{"author":"方士繇","content":"天涯春色已平分，桃李阴阴昼掩门。黄素久无人问字，绿醽时有客来樽。栖迟未叹流光远，寂寞远令此道存。珍重故人勤问讯，暮年忧乐任乾坤。","dynasty":"宋代","title":"答故人"}
{"author":"方士繇","content":"丹崖石气凝高秋，碧溪上引天河流。金堂石室不可到，玉棺莓苔生古愁。仟人昔乘紫云去，白马摇鞭在何处。茫茫尘世那得知，幔亭空记当年事。君不见茂林松柏已萧疎，乾鱼犹祭同亭祠。","dynasty":"宋代","title":"丹崖"}
{"author":"方士繇","content":"苍崖凌绛霄，横席坐高迥。遥夜闻吹箫，山空月华冷。","dynasty":"宋代","title":"寒栖馆"}
{"author":"方士繇","content":"稻叶青青水满塍，夕阳林下赛田神。投身便入鸡豚社，老去人间懒问津。","dynasty":"宋代","title":"鸡豚社"}
{"author":"方士繇","content":"流连儿女意，香满曝衣楼。","dynasty":"宋代","title":"句"}
{"author":"方士繇","content":"肯向渊明拚一醉，何妨乘兴过篱东。","dynasty":"宋代","title":"句"}
{"author":"方士繇","content":"几酌碧筩陪笑咏。","dynasty":"宋代","title":"句"}
{"author":"方士繇","content":"不复云軿去自留，却凭飞鹊集中流。","dynasty":"宋代","title":"句"}
{"author":"方士繇","content":"北风日日闭柴门，落尽梅花雨暗村。虚阁留春宜夜永，寒炉拨火借春恩。舂知身外亲交少，老觉人间岁月奔。空负平生江海意，只今心事与谁论。","dynasty":"宋代","title":"偶成长句"}
{"author":"方士繇","content":"一径西风里，闲房客未归。砌苔侵野屐，林叶上秋衣。黄卷经心懒，青纶入梦稀。还书报妻子，莫厌故山薇。","dynasty":"宋代","title":"升山即事"}
{"author":"方士繇","content":"凤尾森森半已舒，玳文滴沥画难如。虚心不贮相思恨，还作风流向绮疏。","dynasty":"宋代","title":"竹"}
{"author":"方士繇","content":"几酌碧筒陪笑咏。","dynasty":"宋代","title":"句其二"}
{"author":"陈苌","content":"一路寒泉送客程，离亭回首隔山城。秋从黄叶声中老，人向青山缺处行。几片闲云供画本，一林落日待诗成。来时记得留题处，尚有残尊慰客情。","dynasty":"清代","title":"发南陵"}
{"author":"陈苌","content":"晚入承明数未奇，那知铸错不堪追。文章旧价欣方慰，辛苦初心悔已迟。遗恨一时头腹尾，空传三绝画书诗。生刍一束无从唁，独向西风泪暗垂。","dynasty":"清代","title":"挽姜西溟"}
{"author":"陈苌","content":"东流无复水重回，欲断危肠暗自摧。见燕引雏还堕泪，听鸠呼妇不胜哀。春风陇上新寒食，夜雨堂前旧镜台。子母重泉相见否？梦中还望寄声来。","dynasty":"清代","title":"梦中"}
{"author":"陈苌","content":"移病文园卧岁馀，同时真恨失相如。所忠枉遣求遗稿，不记当年《谏猎书》。","dynasty":"清代","title":"读相如传"}
{"author":"陈苌","content":"山行风暖落花轻，雨过田间野水鸣。自笑微官如布谷，年年三月劝春耕。","dynasty":"清代","title":"山行"}
{"author":"陈苌","content":"两曜无停机，委运固其理。修短良不齐，谁复能逃此。俗士恋其生，涕泣对妻子。达士轻其生，鸢蚁均一视。二者皆弃天，有识所深鄙。君子则不然，奉之以终始。生有所以生，死有所以死。吾闻诸曾子，至死而后已。","dynasty":"清代","title":"临终诗二首留别诸同志"}
{"author":"陈苌","content":"我有同心人，道义相友师。频年丧浙多，存者复别离。即今将去客，欲别无由辞。丈夫会有志，岂为儿女私。所恨在世日，孤负箴与规。临风一长叹，愿为诸君期。百里半九十，一篑功莫亏。鉴戒不在远，请君视此诗。","dynasty":"清代","title":"临终诗二首留别诸同志其二"}
{"author":"王褒2","content":"秋风吹木叶，还似洞庭波。常山临代郡，亭障绕黄河。心悲异方乐，肠断陇头歌。薄暮临征马，失道北山阿。","dynasty":"南北朝","tags":"羁旅，思乡，怀念","title":"渡河北"}
{"author":"周亮工","content":"双剑潆洄地，篮舆十万峰。云争桥上屋，水舞石边春。破壁蹲饥虎，残僧拜废钟。追呼亦肯到，何处劝为农？","dynasty":"清代","title":"自剑津发燕江次西溪"}
{"author":"周亮工","content":"碧玉绕青萝，依亲好共过。帆回山尽见，鸥起水仍波。秋迥邀归甚，樯危受雨多。北来何所事，满眼足干戈。","dynasty":"明代","title":"程慎先尔止侍尊人游粤"}
{"author":"周亮工","content":"老鹤鸣深夜，林孤五木残。蓬蒿前太守，尘土旧衣冠。蔓草锄瓜瘦，荒村索米难。梅花堂下雪，入望水漫漫。","dynasty":"明代","title":"过五木呈薛岁星先生时先生薙发称米和尚"}
{"author":"周亮工","content":"强项吾徒贱，群侯勿遽嗔。热官思已熟，冷灶耻相因。客泪霜前满，天心逮后真。刍尼朝有喜，一室已回春。","dynasty":"明代","title":"与林铁崖"}
{"author":"周亮工","content":"万累已全息，荒园足自怡。棋边今态好，酒外古心危。妙画殊无意，残书若有思。屑榆亦可饱，努力莫言衰。","dynasty":"明代","title":"龚半千半亩园"}
{"author":"周亮工","content":"措足知何地，能归尚此身。花怜岭外杂，酒是故园醇。飞絮茫无者，闲云亦有邻。去时城郭改，旧侣欲谁询。","dynasty":"明代","title":"送王长子返白门长子旧镇闽留滞十六载矣其一"}
{"author":"周亮工","content":"八载予三至，支离剩此身。谁怜单外客，又送故乡人。米说江南贱，烽传海上频。将军今亦厌，醉尉莫相嗔。","dynasty":"明代","title":"送王长子返白门长子旧镇闽留滞十六载矣其二"}
{"author":"周亮工","content":"维摩方丈室，纳纳此中宽。腐鼠人同吓，甘蕉方任弹。停云怀友密，背雨坐花残。独爱陶元亮，一卮意已安。","dynasty":"明代","title":"重九同冠五对菊次韵简芝麓其一"}
{"author":"周亮工","content":"服食方全好，东篱撷始英。酒难今夜醉，花识老人情。摧叶霜多力，鸣条月有声。祇应尘浊里，枮坐念无生。","dynasty":"明代","title":"重九同冠五对菊次韵简芝麓其二"}
{"author":"周亮工","content":"几日秦淮别，闻君四十辰。吮毫如有得，泼墨不知贫。水石恬愉意，烟云供养身。黄公传大耋，久与结为邻。","dynasty":"明代","title":"王石谷四十"}
{"author":"周亮工","content":"中丘老子好神仙，密注庄生栎社篇。自起叩宫青缥酒，留人抱月女萝弦。何期旧雨来残客，剩有春风吹大年。乱后故交零落尽，多公不信有桑田。","dynasty":"明代","title":"中丘赠乔磐石鸿胪庚辰与枨陆可三诸君饮磐石西园今并作古人矣"}
{"author":"周亮工","content":"梨花听熟临洺酒，老友关前抱旧醅。雪里鸿飞莱子国，雨中客梦赵王台。桑田略记三为海，岳柱曾传再作灰。劫后更生能几见，筚门肯为故人开。","dynasty":"明代","title":"临洺关李浦珠送酒抵邯郸赋此寄之其一"}
{"author":"周亮工","content":"星河云影澹相连，桃叶依然旧渡边。盲女琵琶天宝事，羁人词赋帝京篇。宁知此会为何夕，剩有新愁入去年。始信情根堪万劫，鹊桥今古不桑田。","dynasty":"明代","title":"临洺关李浦珠送酒抵邯郸赋此寄之其二"}
{"author":"周亮工","content":"更遣云门客渡潍，{氵夫}淇东下尽荒陂。秋风野水韩王坝，落日高台李相碑。石址空鞭山鬼骨，桑田乱垦海龙皮。当餐颇忆如瓜枣，幻渺仙人不可期。","dynasty":"明代","title":"东武怀古其一"}
{"author":"周亮工","content":"姑幕城头万木号，波光浩荡客心劳。群鸥欲往迎朝旭，独鹤闲来听晚涛。古寺知谁传伏湛，名山应只隐卢敖。能从海厂留三月，不得仙人亦自豪。","dynasty":"明代","title":"东武怀古其二"}
{"author":"周亮工","content":"波涛腾处亦飞尘，蜃吐奇怀丽瞩新。霸气纵横秋雨漫，仙风隐约野烟泯。峰穷碧落争趋海，客到天门欲问津。黔首旧传三万户，不知今剩几秦人。","dynasty":"明代","title":"东武怀古其三"}
{"author":"周亮工","content":"嵯峨岩壑苦跻攀，大海南遵第几湾。客况驼头东莞郡，归心雁背穆陵关。琅玡赤映方升日，泰岱青分未了山。老鬓羞惭霜雪满，长淮路近不知还。","dynasty":"明代","title":"东武怀古其四"}
{"author":"周亮工","content":"逐客江干夜寂寥，无端铁笛起中宵。深秋梁苑新沙碛，明月清溪旧板桥。万里梦回千嶂雨，一帆风动五更潮。草堂空有农书在，桑柘如今尽已凋。","dynasty":"明代","title":"江行杂感"}
{"author":"周亮工","content":"红儿家近古青溪，作意相寻路已迷。渡口桃花新燕语，门前杨柳旧乌啼。画船人过帘波动，翠幔歌轻扇影低。明月欲随流水去，箫声只在板桥西。","dynasty":"明代","title":"舟中与胡元润谈泰淮盛时事次元润韵"}
{"author":"周亮工","content":"南辕西向浊河边，叹息时违境屡迁。半绽桃花全待雨，平飞柳絮欲为烟。敝车羸马吹新火，古道荒林拜杜鹃。烽燧十年归未得，却愁明发渡旃然。","dynasty":"明代","title":"寒食后一日新乡道上示许傅岩"}
{"author":"周亮工","content":"今岁岭南不肯雪，年前花事已交残。怜公亲见寒梅落，又到黄河冷澹看。","dynasty":"明代","title":"题梅花再送道目"}
{"author":"周亮工","content":"仙霞岭外鹤飞还，著尽奇书但看山。不识尘沙何自至，劳劳客度穆陵关。","dynasty":"明代","title":"寄野鹤"}
{"author":"周亮工","content":"荒城兀坐对灯残，归计先愁百八滩。尔又远来余未去，高堂清泪几时干？","dynasty":"明代","title":"靖公弟至"}
{"author":"周亮工","content":"海水群飞百丈高，同君城上拥弓刀。战瘢莫共灯前看，恐惹霜华上鬓毛。","dynasty":"明代","title":"喜蒋用韬至自闽南"}
{"author":"周亮工","content":"天阶寻玉华，风急云叆叇。欻忽堕坎窞，踯躅鱼龙背。万石纵复横，意如敌所忾。颓然或自放，偃蹇亦无配。勉强锡嘉名，意到形斯在。古云结不流，溪声高处碎。一灯梦相扶，声光全愦愦。冥行更数武，跛踦不可耐。长揖谢游人，微衷多感慨。安得烦五丁，龙雷启其昧。划然天地开，尔我咸无碍。朝暾照八埏，阳和满一概。夕月映花酣，长风吹大块。松栝白石间，筱箬苍岩内。杳杳与冥冥，有余于进退。乃知五岳心，不肯自晻暧。悲哉阴翳儿，偏欲求其晦。","dynasty":"明代","title":"将乐玉华洞"}
{"author":"周亮工","content":"前从逮者闽海回，帆到扬州不肯开。趑趄一日复两日，欲待我客与俱来。我客不来书亦绝，搔首船头自呜咽。朝凭鹢尾引双眸，胡郎岸上足蹩𧿁。自言待公凡几时，君乃成行我何之。吁吁不定风帆疾，招招舟子泪洏洏。扶持登舟急遽拜，拂拭我面持我械。天乎人耶遂至此，摇首无声但睚眦。是时当空日大炎，胡郎正著葛衣纤。绤絺多孔不承泪，点点穿从肌上沾。伏日几时北风泼，胡郎葛衣不成脱。一丝两丝人不怜，马上肃霜马下毼。嗟夫我欲学为裘，奇服欲从句里裒。屈身成直良不易，近地远天何所谋。胡郎诗成句尽好，瓯窭污邪多所祷。徵书四出羽檄忙，莫谓大寒索不早。獾狼羊虎罴豹麛，紫凤元貂与青猊。不信白狐偏有腋，一寒恋恋故人绨。雉头集翠出何门，悬知此物定奇温。人言君欲为华耳，其心不肯哀王孙。饮章迫人身被絷，我有裼裘不自给。六月披来卖与人，十钱得五人犹涩。即今只余破羊皮，割半与君两不宜。君言尔在雪霜窖，脱复徵多分相遗。茫茫雪花大如掌，妄一男子东海上。知君立意学神仙，仿佛似者五恭𣰉。我客不来尔泥涂，重裘者子谁丈夫。开口告人岂吾徒，逝将去此登天都。食药金庭饭玉厨，云绡雾縠紫霞繻。荷衣蕙带明月絇，众嫭弄箫童和竽。左舞青龙凤右趋，青阳膏润色和愉。大秽无如禽兽郛，慎毋使近冰雪肤。","dynasty":"明代","title":"胡三元润徵裘歌"}
{"author":"周亮工","content":"许生崛强好画竹，整整斜斜风肃肃。向北忽不见此君，一心惟爱写枮木。南司夜夜北风多，呼酒不来可奈何。砚冻杯乾不肯睡，秃笔闲从冷炕呵。呵笔摇摇拂败纸，童童偃蹙无树理。灯下微窥龙虎姿，离离欲死不成死。雨鞭风挞老蛟饥，左攫已绝右拿离。心怜欲益好颜色，粉墨两看无所施。浅者屈霜深屈雪，白摧龙骨黑老铁。到底不能看作薪，此公虽苦有高节。半夜俄闻乌乱啼，棹棹轧轧明月低。菀树何曾集冷翼，不知飞向谁家栖。许生见鸦长太息，万巢突兀生胸臆。鸦尔来前尔鸦前，吾将巢子以奇墨。我树虽枯得大年，南枝不脆北枝坚。关河雪冷谋且息，畅飞畅舞好更迁。夜深鸦与群鸦语，上下四旁同一处。嘈嘈切切无留言，我歌尔和慎莫拒。朝从昭阳殿里来，千门万户一时开。鼚乎鼓之轩乎舞，亲见邹衍吹律回。鸠乐闲房鹊笑大，来遗我酒群相贺。吾徒岂不忆寒号，枯枝得坐且同坐。杨柳藏身忆白门。欲飞不飞恋黄昏。此心流水孤村外，此地难言好久存。苇屋风飘不成画，放笔与鸦为酸话。不知幅间与树间，更残月黑群鸦拜。许生画竹竹尽情，许生画鸦鸦有声。但是一点两点墨，何至遂与群鸦争。许生慎莫悲寒呴，会使墨光有奇吐。哕哕天上凤皇鸣，日写梧桐千万树。","dynasty":"明代","title":"群鸦寒话图歌"}
{"author":"谢枋得","content":"十年无梦得还家，独立青峰野水涯。天地寂寥山雨歇，几生修得到梅花？","dynasty":"宋代","tags":"古诗三百首，梅花，品格，言志","title":"武夷山中"}
{"author":"谢枋得","content":"子规啼彻四更时，起视蚕稠怕叶稀。不信楼头杨柳月，玉人歌舞未曾归。","dynasty":"宋代","tags":"妇女，生活","title":"蚕妇吟"}
{"author":"谢枋得","content":"人言此是海门关，海眼无涯骇众观。天地偶然留砥柱，江山有此障狂澜。坚如猛士敌场立，危似孤臣末世难。明日登峰须造极，渺观宇宙我心宽。","dynasty":"宋代","tags":"托物言志，爱国","title":"小孤山"}
{"author":"谢枋得","content":"寻得桃源好避秦，桃红又是一年春。花飞莫遣随流水，怕有渔郎来问津。","dynasty":"宋代","tags":"写花，生活，向往","title":"庆庵寺桃花"}
{"author":"谢枋得","content":"十五年来，逢寒食节，皆在天涯。叹雨濡露润，还思宰柏，风柔日媚，羞看飞花。麦饭纸钱，只鸡斗酒，几误林间噪喜鸦。天笑道，此不由乎我，也不由他。鼎中炼熟丹砂。把紫府清都作一家。想前人鹤驭，常游绛阙，浮生蝉蜕，岂恋黄沙。帝命守坟，王令修墓，男子正当如是邪。又何必，待过家上冢，书锦荣华。","dynasty":"宋代","tags":"寒食节，思乡，爱国","title":"沁园春·寒食郓州道中"}
{"author":"谢枋得","content":"杜鹃日日劝人归，一片归心谁得知。望帝有神如可问，谓予何日是归期。","dynasty":"宋代","tags":"思乡，怀人，伤怀","title":"春日闻杜宇"}
{"author":"谢枋得","content":"雪中松柏愈青青，扶植纲常在此行。天下久无龚胜洁，人间何独伯夷清。义高便觉生堪舍，礼重方知死甚轻。南八男儿终不屈，皇天上帝眼分明。","dynasty":"宋代","title":"北行别人"}
{"author":"谢枋得","content":"养口资身赖以桑，终成王道泽流长。吐丝不羡蜘蛛巧，饲叶频催织女忙。三起三眠时化运，一生一死命天常。待看献茧盆缫后，先与吾皇织衮裳。","dynasty":"宋代","title":"蚕"}
{"author":"谢枋得","content":"有石奇峭天琢成，有草夭夭冬夏青。人言菖蒲非一种，上品九节通仙灵。异根不带尘埃气，孤操爱结泉石盟。明窗净几有宿契，花林草砌无交情。夜深不嫌清露重，晨光疑有白云生。嫩如秦时童女登蓬瀛，手携绿玉杖徐行。瘦如天台山上圣贤僧，休粮绝粒孤鹤形。劲如五百义士从田横，英气凛凛磨青冥。清如三千弟子立孔庭，回琴点瑟天机鸣。堂前不入红粉意，席上常听诗书声。怪石篠簜皆充贡，此物舜庙当共登。神农知己入本草，灵均蔽贤遗骚经。幽人躯玩发仙兴，方士服饵延修龄。彩鸾紫凤琪花苑，赤虬玉麟芙蓉城。上界真人好清净，见此灵苗当大惊。我欲携之朝太清，瑶草不敢专芳馨。玉皇一笑留香案，锡与有道者长生。人间千花万草尽荣豔，未必敢与此草争高名。","dynasty":"宋代","title":"菖蒲歌"}
{"author":"谢枋得","content":"西汉有臣龚胜卒，闭口不食十四日。我今半月忍渴饥，求死不死更无术。精神常与天往来，不知饮食为何物。若非功行积未成，便是业债偿未毕。太清群仙宴会多，凤箫龙笛鸣瑶瑟。岂无道兄相提携，骑龙直上寥天一。","dynasty":"宋代","title":"崇真院绝粒偶书付儿熙之定之并呈张苍峰刘洞"}
{"author":"谢枋得","content":"云在青山自往还，鹤穿云外上青天。云来鹤去不相试，两个无心莫结缘。","dynasty":"宋代","title":"窗间戏题"}
{"author":"谢枋得","content":"平生爱读龚胜传，进退存亡断得明。范叔绨袍虽见意，大颠衣服莫留行。此时要看英雄样，好汉应无儿女情。只愿诸贤扶世教，饿夫含笑死犹生。","dynasty":"宋代","title":"辞洞斋华父二刘兄惠寒衣"}
{"author":"谢枋得","content":"东南官吏欠清风，五十年来世道穷。须信太平在今日，人间又有杜祁公。","dynasty":"宋代","title":"代上杜按察三首"}
{"author":"谢枋得","content":"庆历诸公开太平，选贤按察救生灵。当时只有一杜杞，岂若先生真福星。","dynasty":"宋代","title":"代上杜按察三首"}
{"author":"谢枋得","content":"万物宁无吐气时，平生爱诵杜陵诗。如今天下知元结，六百年间再见之。","dynasty":"宋代","title":"代上杜按察三首"}
{"author":"谢枋得","content":"中原自古多豪杰，晋国尤多贤大夫。学问断无虚议论，功名须有大规模。臂间弓矢真良将，舌底诗书笑腐儒。自恨两贤相识晚，不妨杯酒恣歌呼。","dynasty":"宋代","title":"代上张经历"}
{"author":"谢枋得","content":"乔松磊磊多奇节，冬无霜雪夏无热。根头更有千岁苓，知谁可语长生诀。","dynasty":"宋代","title":"赋松"}
{"author":"谢枋得","content":"世乱异人出，高者为神仙。方术皆救世，可知愚与贤。喜君风鉴别，妙处不可传。着眼看福人，要识太平年。","dynasty":"宋代","title":"古诗赠相士吴楚峰"}
{"author":"谢枋得","content":"玉皇殿下卸恩袍，羞见冥鸿惜羽毛。天地有心扶社稷，朝廷无意得英豪。早知骨鲠撄时忌，何似山林道迹高。次第秋风到兰菊，归家痛饮读离骚。","dynasty":"宋代","title":"挂冠"}
{"author":"谢枋得","content":"万古纲常担上肩，脊梁铁硬对皇天。人生芳秽有千载，世上荣枯无百年。此日识公知有道，何时与我咏游仙。不为苏武即龚胜，万一因行拜杜鹃。","dynasty":"宋代","title":"和曹东谷韵"}
{"author":"谢枋得","content":"明知儒道本同流，未了因缘不自由。紫府寥阳随念到，红尘辛苦几时休。精神尝与天来往，驱壳不知谁滞留，穹壤岂无陆修静，知君认得故吾不。","dynasty":"宋代","title":"和道士陈天隐"}
{"author":"谢枋得","content":"岂不逍遥自采真，世间何地可容身。碧潭秋月元无物，丽日祥风只爱春。天上尽多知己友，尘中安得见心人。赤虬一跃蓬莱近，又恐丹丘有宿因。","dynasty":"宋代","title":"和道士陈天隐"}
{"author":"谢枋得","content":"学道无魔道不成，神人得计是无名。光风自觉长潇洒，明月何曾有死生。早悟梅山难养性，何如福地别寻盟。梅花香里堪联句，莫笑人间石鼎鸣。","dynasty":"宋代","title":"和道士陈天隐"}
{"author":"谢枋得","content":"雨歇月明松，天碧光入竹。好怀一时开，乾坤清可掬。相携尘外游，此乐岂我独。扫开松上云，恐有鹤来宿。爽气逼斗牛，何待蜀仙卜。独怜天心劳，千岁几剥复。沧海有红尘，不见虚舟覆。问讯安期生，何年枣当熟。","dynasty":"宋代","title":"和李白浔阳紫极宫感秋"}
{"author":"谢枋得","content":"孟韩相慕久悬悬，恨不论诗早十年。吾道不行知有命，斯文将丧更由天。此生何恨为龚胜，来世谁能知少连。不信无人扶宇宙，是邦豪杰已林然。","dynasty":"宋代","title":"和毛静可韵"}
{"author":"谢枋得","content":"道逢患难正当行，礼食从来孰重轻。绿鬓行藏堪检点，白头去就要分明。了知死别如龚胜，未必生还似子卿。纬地经天文不丧，许君独擅大声名。","dynasty":"宋代","title":"和叶爱梅韵"}
{"author":"谢枋得","content":"死易程婴岂不知，十年死后未为非。文辞未必改秦甥，敲朴徒能抱御衣。无志何劳悲庙黍，得仁更不食山薇。儒冠有愧一厮养，何忍葵心对落晖。","dynasty":"宋代","title":"和游古意韵"}
{"author":"谢枋得","content":"八闽英杰盛如林，安得三忠存至今。旧俗风流千载事，精忠大义一般心。早知平陆风波恶，何心巅崖云雾深。此日脊梁非铁硬，小颜拳爪定相侵。","dynasty":"宋代","title":"和詹苍崖韵"}
{"author":"谢枋得","content":"红叶飘摇霜露清，去年今日正同行。夜来似与君相见，明月一窗梅影横。","dynasty":"宋代","title":"寄谢叔鲁三首"}
{"author":"谢枋得","content":"一岁思君君不来，君来我去欠徘徊。归时只见留诗在，何日相逢畅好怀。","dynasty":"宋代","title":"寄谢叔鲁三首"}
{"author":"谢枋得","content":"平生结客知心少，乱世逢人笑口难。近日老天频送喜，谁来对酒共清欢。","dynasty":"宋代","title":"寄谢叔鲁三首"}
{"author":"谢枋得","content":"墙东荒蹊抱村斜，荆棘狼籍盘根芽。何年丹杏此留种，小红濈濈争春华。野人惯见谩不省，独有诗客来咨嗟。天真不到铅粉笔，富豔自是宫闱花。曲池芳迳非宿昔，苍苔浊酒同天涯。京师惜花如惜玉，晓担卖彻东西家。杏花看红不看白，十日忙杀游春车。谁家园里有此树，郑重已着重帏遮。阿娇新宠贮金屋，明妃远嫁愁清笳。落花萦帘拂床席，亦有飘泊沾泥沙。天公无心物自物，得意未用相陵夸。黄昏人归花不语，惟有落月啼栖鸦。","dynasty":"宋代","title":"荆棘中杏花"}
{"author":"谢枋得","content":"真人何人结幽栖，累世奎光焕紫泥。日月高奔黄道近，衡庐傍出玉绳低。","dynasty":"宋代","title":"九宫山"}
{"author":"谢枋得","content":"渊明岂但隐逸人，渊明素怀诸葛志。清香不独占秋天，菊潭一滴三千岁。","dynasty":"宋代","title":"菊"}
{"author":"谢枋得","content":"要知今日谢枋得，便是当年许月卿。","dynasty":"宋代","title":"句"}
{"author":"谢枋得","content":"丹府金童善主家，百神听命静无哗。从今何必餐松柏，但吸日精吐月华。","dynasty":"宋代","title":"绝粒偶书二首"}
{"author":"谢枋得","content":"龟衔甘露争先到，凤吸醴泉随后来。投在太清仙酒瓮，道人日饮两三杯。","dynasty":"宋代","title":"绝粒偶书二首"}
{"author":"谢枋得","content":"茂绿林中三五家，短墙半露小桃花。客行马上多春日，特扣柴门觅一菜。","dynasty":"宋代","title":"觅茶"}
{"author":"谢枋得","content":"平生忍酸寒，鼻吸醋三斗。先民耻乞字，乞醯良可丑。卖鸡买鱼烹，鸡鱼谁舍取。将为水晶脍，聊悦苦吟口。主人曰无醯，调和只宜酒。一夜严霜寒，池冰坚可扣。谁知酒不冰，流澌鱼可走。旁观粲然笑，易牙知此否。始知五味和，咸酸必相有。提壶我有示，君瓮肯发瓿。宿诺惠未来，望梅渴已久。似闻君酿醯，巧心出杨柳。杨柳属他人，肠断香山叟。举瓢酌醯时，又忆玉纤手。一顾一心酸，泪珠满翠袖。此亦人至情，何不告朋友。古人有乞浆，得酒意愈厚。又恐酒俱来，太岁正在酉。","dynasty":"宋代","title":"乞醯"}
{"author":"谢枋得","content":"来避秦人万事休，鸟啼花落几春秋。洞门深锁无人到，山自青青水自流。","dynasty":"宋代","title":"秦人洞"}
{"author":"谢枋得","content":"避世知无地，危身只信天。宁持龚胜扇，不着挺之锦。养性真同道，知心有宿缘。纸衾加惠絮，晴日卧云边。","dynasty":"宋代","title":"求纸衾"}
{"author":"谢枋得","content":"一从孔氏去藏书，直至秦人不喜儒。柱下老仙今有后，安知文不在兹乎。","dynasty":"宋代","title":"儒富庄"}
{"author":"谢枋得","content":"东观群儒作好官，束书不许散人看。何时遂作西林友，读得韩文熟已难。","dynasty":"宋代","title":"儒富庄"}
{"author":"谢枋得","content":"蒲葵也解归掌握，纨素未应捐箧中。莫把暗尘涴明月，好驱大暑来清风。","dynasty":"宋代","title":"扇"}
{"author":"谢枋得","content":"兰佩蓉裳骨相寒，山中何日鼎成丹。春深富贵花如此，一笑尊前醉眼看。","dynasty":"宋代","title":"赏牡丹"}
{"author":"谢枋得","content":"洛阳园里草茵寒，梦想尧夫一寸丹。安得根头知上品，今人多是就花看。","dynasty":"宋代","title":"赏牡丹"}
{"author":"谢枋得","content":"门户兴衰不自由，乐天知命我无忧。大儿安得孔文举，生子何如孙仲谋。天上麒麟元有数，人间豚犬不须愁。养男不教父之过，莫视诗书如寇仇。","dynasty":"宋代","title":"示儿二首"}
{"author":"谢枋得","content":"千古兴亡我尽知，一家消息又何疑。古来圣哲少才子，世乱英雄多义儿。靖节少陵能自解，孔明王猛使人悲。只虞错改金根字，焉用城南劝学诗。","dynasty":"宋代","title":"示儿二首"}
{"author":"谢枋得","content":"巍巍文笔光书林，插空几地皆天成。尖斋不假云烟敛，圆健何劳雨露深。椽墨太阿窥小丑，书天不动龙蛇走。何用蒙恬制作工，五色光芒焕星斗。","dynasty":"宋代","title":"书林十景诗"}
{"author":"谢枋得","content":"元君吴老皆升真，民怀被德为斯亭。和烟芳草连天碧，笑日仙花满树春。前后古阴迎蓊郁，远近琅玕森玉立。祥风静定不见寒，凤尾婆娑暄暖日。","dynasty":"宋代","title":"书林十景诗"}
{"author":"谢枋得","content":"雄峰驰骤万马奔，浮空积翠如昆仑。中有一蛙清且瘦，天成不假鑽锄痕。神物深潜清彻底，霹雳电光生石齿。桃花飞雨三月红，汹涌湖水涨春水。","dynasty":"宋代","title":"书林十景诗"}
{"author":"谢枋得","content":"携锄凿破南山云，种来修竹凌青冥。参天引风挺苍玉，匝地印月筛黄金。清瘦何妨惟却俗，净扫胸中尘万斛。何当裁制十二个，吹作来仪凤凰曲。","dynasty":"宋代","title":"书林十景诗"}
{"author":"谢枋得","content":"岱嶂吞吐云烟迷，山川独胜东南奇。银河倒泻风雨急，玉龙交战冰霜飞。巨流溅石驾空谷，仰望斯须突起粟。西湖不羡冷泉亭，爽利可人清兴足。","dynasty":"宋代","title":"书林十景诗"}
{"author":"谢枋得","content":"路盘屈曲蛇行惊，岭危崒嵂龟纹真。俯窥毛悚超宇宙，仰扪手得探星辰。斜阳堕块硃砂魄，暮霞几缕胭脂色。来朝海气汎扶桑，拥出金轮光赫赫。","dynasty":"宋代","title":"书林十景诗"}
{"author":"谢枋得","content":"长虹跨陆登云衢，会同海宇皆车书。日斜市溃夜喧息，月来云静天无疵。水劫金蟇形不术，常生玉兔药常捣。可怜沧海几桑田，照耀古今人尽老。","dynasty":"宋代","title":"书林十景诗"}
{"author":"谢枋得","content":"仰山梵刹万竹间，巨鲸吼动天风寒。前声穿云出山久，后音待月挥槌难。长短轻重知多少，断续参差不奇偶。敲残一百余八声，树色糢糊落星。","dynasty":"宋代","title":"书林十景诗"}
{"author":"谢枋得","content":"古阴寂寂人踪稀，一泓凝碧环招提。洪音清韵系风雨，山鸣谷响声迟迟。昧爽初分天欲晓，岚气升腾迷木杪。金乌鼓翼海色红，烁醒林中正栖鸟。","dynasty":"宋代","title":"书林十景诗"}
{"author":"谢枋得","content":"朔风吹折寒梅枝，严凝冻合彤云痴。华峰几立亘今古，堆累积聚皆昏迷。杨花飞舞盈三尺，蜨翅交加呈六了。朝阳发焰照乾坤，万壑千崖消粉饰。","dynasty":"宋代","title":"书林十景诗"}
{"author":"谢枋得","content":"九十萱亲天下稀，十年甘旨误庭闱。临行有恳慈心喜，再睹衣冠儿便归。","dynasty":"宋代","title":"思亲五首"}
{"author":"谢枋得","content":"十二街头三尺雪，骏马健行如跛鳖。生怀故人厉半村，拂袖前行何勇决。叠山居士强欲吟，冻笔如椎砚欲裂。京国青衫十载交，欲言不言情哽咽。愿君勿作绕指柔，愿君勿作在鑛铁。甘雨幽遐冤草甦，清风宇宙贪泉竭。循良讵困圣明时，玉烛光华待调燮。","dynasty":"宋代","title":"送半村厉元吉出尉乌程"}
{"author":"谢枋得","content":"近日人传庾岭梅，南枝落尽北枝开。长安旧日元无此，尽是江南人送来。","dynasty":"宋代","title":"送程楚翁远游"}
{"author":"谢枋得","content":"冰玉古溪山，治中今士元。邦人敬文简，道化望曾孙。朱子书堂在，东莱讲席存。十年儒道晦，此日啼登门。","dynasty":"宋代","title":"送刘治中之信州"}
{"author":"谢枋得","content":"乱世读书少，前人教子难。青灯尝合席，红叶趱归鞍。梅自知春近，松应耐岁寒。楼高新月好，后夜与谁看。","dynasty":"宋代","title":"送张子高归延平"}
{"author":"谢枋得","content":"观外好看船往回，观中几度见桃开。常瞻紫气青牛去，又带白云黄鹤来。天地无情搔短发，古今多变付残杯。醉中尚有醒时眼，不信玉山人可推。","dynasty":"宋代","title":"题东观壁"}
{"author":"谢枋得","content":"老树犹能识道回，好怀长对碧天开。青山绿水何人管，明月清风要我来。少日曾闻黄石教，平生几掷左慈杯。道兄惯见人间事，快抱棋枰信手推。","dynasty":"宋代","title":"题东观壁"}
{"author":"谢枋得","content":"三十二峰峰最高，脚踏高处真人豪。远观灵山一{倍亻换山}嵝，俯视彭蠡无波涛。眼明始见沧海阔，心閒却怜人世劳。后百千年谁独立，万古一览皆秋毫。","dynasty":"宋代","title":"题龟峰"}
{"author":"谢枋得","content":"莲如君子甘离世，菊似逸民难出山。不信众芳□寂寞，天香流出满人间。","dynasty":"宋代","title":"题庆全庵"}
{"author":"谢枋得","content":"长松落落多奇节，冬无雪霜夏无热。根头更有千岁苓，知谁可语长生诀。","dynasty":"宋代","title":"题庆全庵"}
{"author":"谢枋得","content":"天台罗汉形模，也学丹霞划草。少年大振宗风，好个五山长老。","dynasty":"宋代","title":"吾友张四居士为僧敢献善颂"}
{"author":"谢枋得","content":"五纬煌煌聚在秦，项王称霸沛公臣。谁知四百年天下，已属宽仁大度人。","dynasty":"宋代","title":"五星"}
{"author":"谢枋得","content":"阮郎正好住天台，玉女多情忍放回。雨散云收一天碧，薰风吹梦到瑶台。","dynasty":"宋代","title":"戏道士阮太虚"}
{"author":"谢枋得","content":"秋日閒十日，面怀秋山空。烟霞固常态，败叶铺山红。平生五大夫，投老一秃翁。相看各萧索，事付不语中。二轮固代谢，四季弭初终。义霜素凄惨，温律复冲融。相期保岁寒，木末回春风。","dynasty":"宋代","title":"仙隐观"}
{"author":"谢枋得","content":"十兆九万拜，求道心如惔。毗卢顶上珠，直欲一手探。天厨送谁馔，众腹岂敢贫。君有维摩心，作茧怜吴蚕。八万四千供，只须丈室函。昔我闻晨钟，今载草堂柟。流年急如梭，长歌愧仙蓝。勇寻赵州关，何畏白发鬖。愿为护法轮，金甲持长锬。又恐囘道人，晚遇黄龙南。","dynasty":"宋代","title":"谢黄禅师华严会供食"}
{"author":"谢枋得","content":"堇荼易地味不甘，姜桂到老性愈辣。人言申椒能变化，我见苾芬终不灭。古来郊庙荐德馨，此物气味通神明。开口一笑露眼睛，望君点化佛先成。","dynasty":"宋代","title":"谢惠椒酱等物"}
{"author":"谢枋得","content":"孔子爱食蔬菜羹，羹中无酱必不食。先生执酱馈高年，此味珍羞岂易得。瓶中有粟岂过望，谁怜陶令分嘉饷。喜君不作无发人，免得东坡借擂酱。","dynasty":"宋代","title":"谢惠椒酱等物"}
{"author":"谢枋得","content":"嘉树种木绵，天何厚八闽。厥土不宜桑，蚕事殊艰辛。木绵收千株，八口不忧贫。江东易此种，亦可致富殷。奈何来瘴疠，或者畏苍旻。吾知饶信间，蚕月如岐邠。儿童皆衣帛，岂但奉老亲。妇女贱罗绮，卖丝买金银。角齿不兼与，天道期平均。所以木绵值利，不畀江东人。避秦衣木叶，矧肯羞悬鹑。天下有元德，孔融愿卜邻。绨袍望不及，共裘志自仁，物意皆可珍。洁白如雪积，丽密过绵纯。羔缝不足贵，狐腋难拟伦。絺纩皆作贡，此物不荐陈。岂非神禹意，隐匿遗小民。诗多草木名，笺疏欲谆谆。国家无楚越，欲识固无因。剪裁为大裘，穷冬胜三春。拜嘉重感激，触物尤酸辛。吁嗟彼寒谷，邹律今不神。三宫坐穹庐，雨雪或十旬。安得遗此惠，飞到君王身。塞上寒堕指，挟纩谁为温。人各赐两端，费银二万斤。大军四十万，谈笑却胡尘。感君道义交，何异骨肉亲。可与知者道，众人笑且嗔。玉案未能报，琼琚情则真。春秋二百年，币交几君臣。季札有赠限，","dynasty":"宋代","title":"谢刘纯父惠木绵布"}
{"author":"谢枋得","content":"丰年自古说来牟，四月麦熟胜秋收。天厨送食不待求，有麪馎饦吾何忧。安得化身为儿童，戏沙作麪可报答。授记或为阿育王，请铸八万四千塔。","dynasty":"宋代","title":"谢麪"}
{"author":"谢枋得","content":"阳复且闭关，万物畏坤含。双凫飞天外，鹜食何贪婪。儒道又一泰，十年乱愈餤。谁家读书堂，庭阶无青藫。此时谈时书，莲经提鱼篮。平生太玄文，知者无一谭。之子爱野鹜，骥驹舞两骖。厚颜酒食馔，不猎县鹑鹌。寒威甚毒矢，三杯胜七{左金右函}。烂碎寻梅花，登峰吾尚堪。","dynasty":"宋代","title":"谢人冬至送鸭酒"}
{"author":"谢枋得","content":"玉粒百谷王，有功满人寰。舂磨作琼屑，飞雷落九关。翕张化瑶线，弦直又可弯。汤镬海沸腾，玉龙自相扳。银涛滚雪浪，出没几洲澴。有味胜汤饼，饫歌不愁癏。包裹数十里，莹洁无点班。兴师远持糒，此物正可颁。千万一日饱，不费金数锾。长安权贵人，五鼎靳笑颜。玉食过九重，恨无土宇版。岂知有琼糜，天雨到市闤。愿献空峒帝，马迷龙难攀。","dynasty":"宋代","title":"谢人惠米线"}
{"author":"谢枋得","content":"南州久客困炎歊，汗浥春衫上白毛。细葛含风常着看，此情犹胜旧绨袍。","dynasty":"宋代","title":"谢送夏衣"}
{"author":"刘斌","content":"性与虽天纵，主世乃无由。何言泰山毁，空惊逝水流。及门思往烈，入室想前修。寂寞荒阶暮，摧残古木秋。遗风暧如此，聊以慰蒸求。","dynasty":"唐代","title":"和谒孔子庙（一作李百药诗）"}
{"author":"刘斌","content":"名臣不世出，百工之所求。况乃非常器，遭逢兴运秋。符彩照千里，铨衡综九流。经纶资百物，樽俎寄皇猷。韶濩倾复理，典礼紊还修。虽贞栋梁任，兼好艺文游。伫闻和鼎实，行当奉介丘。高衢翻税驾，阅水遽迁舟。传呼更何日，曳履闻无由。归魂藐修路，征棹舣邗沟。林薄长风惨，江上寒云愁。夜台终不曙，遗芳徒自留。","dynasty":"唐代","title":"和许给事伤牛尚书"}
{"author":"刘斌","content":"春林已自好，时鸟复和鸣。枝交难奋翼，谷静易流声。间关才得性，矰缴遽相惊。安知背飞远，拂雾独晨征。","dynasty":"唐代","title":"送刘散员同赋陈思王诗，得好鸟鸣高枝"}
{"author":"刘斌","content":"灵山峙千仞，蔽日且嵯峨。紫盖云阴远，香炉烟气多。石梁高鸟路，瀑水近天河。欲知闻道里，别自有仙歌。","dynasty":"唐代","title":"咏山"}
{"author":"刘斌","content":"皎洁三秋月，巍峨百丈楼。下分征客路，上有美人愁。帐卷芙蓉带，帘褰玳瑁钩。倚窗情渺渺，凭槛思悠悠。未得金波转，俄成玉箸流。不堪三五夕，夫婿在边州。","dynasty":"隋代","title":"登楼望月二首其二"}
{"author":"蔡渊","content":"揆予初度又今时，老桂吹香满翠微。回首六千馀里外，惊心四十九年非。闲寻旧藁黏吟卷，怕损团花理战衣。一饭君恩何以报，貔貅按堵马秋肥。","dynasty":"宋代","title":"初度谩成"}
{"author":"蔡渊","content":"甲子难周日与时，不句全阙是圆机，只将八字纵横看，祝福无差妙太虚。","dynasty":"宋代","title":"赠谈命余圆机"}
{"author":"蔡渊","content":"明月照席寒，生我愁百端。冉冉岁云徂，游子不顾还。相送荷花碧，相望枫叶丹。高楼日千回，散步东林隈。攀条复揽秀，日暮空徘徊。金杯白玉台，犹能对寒梅。寄书岂不早，三月千里道。敢怨归轩迟，但念堂中老。春风萱草生，更树堂前庭。","dynasty":"宋代","title":"仲弟未归岁晚有怀"}
{"author":"蔡渊","content":"屈指抠衣四十年，自怜须鬓已皤然。久知轩冕应无分，但觉西山若有缘。下学功夫惭未到，先天事业敢轻传。祗今已饱烟霞疾，更乞清溪着钓船。","dynasty":"宋代","title":"自咏"}
{"author":"房琯","content":"高流缠峻隅，城下缅丘墟。决渠信浩荡，潭岛成江湖。结宇依回渚，水中信可居。三伏气不蒸，四达暑自徂。同人千里驾，邻国五马车。月出共登舟，风生随所如。举麾指极浦，欲极更盘纡。缭绕各殊致，夜尽情有馀。遭乱意不开，即理还暂祛。安得长晤语，使我忧更除。","dynasty":"唐代","title":"题汉州西湖"}
{"author":"李宗勉","content":"经行塔下几春秋，每叹无缘到上头。今日登临方觉险，不如归去卧林丘。","dynasty":"宋代","title":"题秀江亭"}
{"author":"孙偓","content":"蜀国信难遇，楚乡心更愁。我行同范蠡，师举效浮丘。他日相逢处，多应在十洲。","dynasty":"唐代","title":"寄杜先生诗"}
{"author":"孙偓","content":"窠居过后更何人，传得如来法印真。昨日祝融峰下见，草衣便是雪山□。","dynasty":"唐代","title":"赠南岳僧全玭"}
{"author":"孙偓","content":"谬持文柄得时贤，粉署清华次第迁。昔岁策名皆健笔，今朝称职并同年。各怀器业宁推让，俱上青霄肯后先。何事老夫犹赋咏，欲将酬和永留传。","dynasty":"唐代","title":"答门生王涣李德邻赵光胤王拯长句（一作裴贽诗）"}
{"author":"孙偓","content":"好是步虚明月夜，瑞炉蜚下醮坛前。（见《玉堂闲话》）","dynasty":"唐代","title":"句"}
{"author":"辛弘智","content":"君为河边草，逢春心剩生。妾如台上镜，得照始分明。","dynasty":"唐代","title":"赋诗"}
{"author":"辛弘智","content":"自君之出矣，梁尘静不飞。思君如满月，夜夜减容晖。","dynasty":"唐代","title":"杂曲歌辞·自君之出矣"}
{"author":"史达祖","content":"做冷欺花，将烟困柳，千里偷催春暮。尽日冥迷，愁里欲飞还住。惊粉重、蝶宿西园，喜泥润、燕归南浦。最妨它、佳约风流，钿车不到杜陵路。沉沉江上望极，还被春潮晚急，难寻官渡。隐约遥峰，和泪谢娘眉妩。临断岸、新绿生时，是落红、带愁流处。记当日、门掩梨花，剪灯深夜语。","dynasty":"宋代","tags":"宋词三百首，婉约，咏物，写雨，怀人","title":"绮罗香·咏春雨"}
{"author":"史达祖","content":"过春社了，度帘幕中间，去年尘冷。差池欲住，试入旧巢相并。还相雕梁藻井。又软语、商量不定。飘然快拂花梢，翠尾分开红影。芳径。芹泥雨润。爱贴地争飞，竞夸轻俊。红楼归晚，看足柳昏花暝。应自栖香正稳。便忘了、天涯芳信。愁损翠黛双蛾，日日画阑独凭。","dynasty":"宋代","tags":"宋词三百首，婉约，咏物，写鸟","title":"双双燕·咏燕"}
{"author":"史达祖","content":"巧沁兰心，偷黏草甲，东风欲障新暖。谩凝碧瓦难留，信知暮寒轻浅。行天入镜，做弄出、轻松纤软。料故园、不卷重帘，误了乍来双燕。青未了、柳回白眼。红欲断、杏开素面。旧游忆著山阴，厚盟遂妨上苑。寒炉重暖，便放慢春衫针线。恐凤靴，挑菜归来，万一灞桥相见。","dynasty":"宋代","tags":"咏物，写雪，抒怀","title":"东风第一枝·咏春雪"}
{"author":"史达祖","content":"西风来劝凉云去，天东放开金镜。照野霜凝，入河桂湿，一一冰壶相映。殊方路永。更分破秋光，尽成悲镜。有客踌躇，古庭空自吊孤影。江南朋旧在许，也能怜天际，诗思谁领？梦断刀头，书开虿尾，别有相思随定。忧心耿耿。对风鹊残枝，露蛩荒井。斟酌姮娥，九秋宫殿冷。","dynasty":"宋代","tags":"中秋节，相思，友情","title":"齐天乐·中秋宿真定驿"}
{"author":"史达祖","content":"万水归阴，故潮信盈虚因月。偏只到、凉秋半破，斗成双绝。有物指磨金镜净，何人拏攫银河决？想子胥今夜见嫦娥，沉冤雪。光直下，蛟龙穴；声直上，蟾蜍窟。对望中天地，洞然如刷。激气已能驱粉黛，举杯便可吞吴越。待明朝说似与儿曹，心应折！","dynasty":"宋代","tags":"豪迈，中秋节，写水，月亮","title":"满江红·中秋夜潮"}
{"author":"史达祖","content":"江水苍苍，望倦柳愁荷，共感秋色。废阁先凉，古帘空暮，雁程最嫌风力。故园信息，爱渠入眼南山碧。念上国，谁是、脍鲈江汉未归客。还又岁晚，瘦骨临风，夜闻秋声，吹动岑寂。露蛩悲，青灯冷屋，翻书愁上鬓毛白。年少俊游浑断得，但可怜处，无奈苒苒魂惊，采香南浦，剪梅烟驿。","dynasty":"宋代","tags":"秋景，思归","title":"秋霁·江水苍苍"}
{"author":"史达祖","content":"烟光摇缥瓦，望晴檐多风，柳花如洒。锦瑟横床，想泪痕尘影，凤弦常下。倦出犀帷，频梦见、王孙骄马。讳道相思，偷理绡裙，自惊腰衩。惆怅南楼遥夜，记翠箔张灯，枕肩歌罢。又入铜驼，遍旧家门巷，首询声价。可惜东风，将恨与、闲花俱谢。记取崔徽模样，归来暗写。","dynasty":"宋代","tags":"悼忆，亡妓，艳词","title":"三姝媚·烟光摇缥瓦"}
{"author":"史达祖","content":"柳锁莺魂，花翻蝶梦，自知愁染潘郎。轻衫未揽，犹将泪点偷藏。忘前事，怯流光，早春窥、酥雨池塘。向消凝里，梅开半面，情满徐妆。风丝一寸柔肠，曾在歌边惹恨，烛底萦香。芳机瑞锦，如何未织鸳鸯。人扶醉，月依墙，是当初、谁敢疏狂！把闲言语，花房夜久，各自思量。","dynasty":"宋代","tags":"婉约，感慨，岁月，怀人","title":"夜合花·柳锁莺魂"}
{"author":"史达祖","content":"愁与西风应有约，年年同赴清秋。旧游帘幕记扬州。一灯人著梦，双燕月当楼。罗带鸳鸯尘暗澹，更须整顿风流。天涯万一见温柔。瘦应因此瘦，羞亦为郎羞。","dynasty":"宋代","tags":"婉约，孤独，怀人","title":"临江仙·闺思"}
{"author":"史达祖","content":"秋江带雨，寒沙萦水，人瞰画阁愁独。烟蓑散响惊诗思，还被乱鸥飞去，秀句难续。冷眼尽归图画上，认隔岸、微茫云屋。想半属、渔市樵村，欲暮竞然竹。须信风流未老，凭持酒、慰此凄凉心目。一鞭南陌，几篙官渡，赖有歌眉舒绿。只匆匆眺远，早觉闲愁挂乔木。应难奈，故人天际，望彻淮山，相思无雁足。","dynasty":"宋代","tags":"秋天，写景，感伤，思念","title":"八归·秋江带雨"}
{"author":"史达祖","content":"西月澹窥楼角，东风暗落檐牙。一灯初见影窗纱。又是重帘不下。幽思屡随芳草，闲愁多似杨花。杨花芳草遍天涯。绣被春寒夜夜。","dynasty":"宋代","title":"西江月其一闺思"}
{"author":"史达祖","content":"裙摺绿罗芳草，冠梁白玉芙蓉。次公筵上见山公。红绶欲衔双凤。已向冰奁约月，更来玉界乘风。凌波袜冷一尊同。莫负彩舟凉梦。","dynasty":"宋代","title":"西江月其四舟中赵子野有词见调，即意和之"}
{"author":"史达祖","content":"唐昌观里东风软。齐王宫外芳名远。桂子典刑边。梅花伯仲间。笼茸锼暖雪。琐细雕晴月。谁驾七香车。绿云飞玉沙。","dynasty":"宋代","title":"菩萨蛮其二赋玉蕊花"}
{"author":"史达祖","content":"同住西山下。是天地中间，爱酒能诗之社。船向少陵佳处放，尘世必无知者。暑不到、云宫风榭。楚竹忽然呼月上，被东西，几叶云萦惹。云散去，笑声罢。清尊莫为婵娟泻。为狂吟醉舞，毋失晋人风雅。踏碎桥边杨柳影，不听渔樵闲话。更欲举、空杯相谢。北斗以南如此几，想吾曹、便是神仙也，问今夜，是何夜。","dynasty":"宋代","title":"贺新郎其四六月十五日夜西湖月下"}
{"author":"史达祖","content":"杏烟娇湿鬓。过杜若汀洲，楚衣香润。回头翠楼近。指鸳鸯沙上，暗藏春恨。归鞭隐隐。便不念、芳盟未稳。自箫声、吹落云东，再数故园花信。谁问。听歌窗罅，倚月钩阑，旧家轻俊。芳心一寸。相思后，总灰尽。奈春风多事，吹花摇柳，也把幽情唤醒。对南溪、桃萼翻红，又成瘦损。","dynasty":"宋代","title":"瑞鹤仙其一"}
{"author":"史达祖","content":"山月随人，翠蘋分破秋山影。钓船归尽。桥外诗心迥。多少荷花，不盖鸳鸯冷。西风定。可怜潘鬓。偏浸秦台镜。","dynasty":"宋代","title":"点绛唇其二"}
{"author":"史达祖","content":"素馨柎萼太寒生。多剪春冰。夜深绿雾侵凉月，照晶晶、花叶分明。人卧碧纱幮净，香吹雪练衣轻。频伽衔得堕南薰。不受纤尘。若随荔子华清去，定空埋、身外芳名。借重玉炉沈炷，起予石鼎汤声。","dynasty":"宋代","title":"风入松其二茉莉花"}
{"author":"史达祖","content":"阔甚吴天，顿放得、江南离绪多少。一雨为秋，凉气小窗先到。轻梦听彻风蒲，又散入、楚空清晓。问世间、愁在何处，不离澹烟衰草。簟纹独浸芙蓉影，想凄凄、欠郎偎抱。即今卧得云衣冷，山月仍相照。方悔翠袖，易分难聚，有玉香花笑。待雁来、先寄新词归去，且教知道。","dynasty":"宋代","title":"玲珑四犯京口寄所思"}
{"author":"史达祖","content":"鸳鸯拂破蘋花影，低低趁凉飞去。画里移舟，诗边就梦，叶叶碧云分雨。芳游自许。过柳影闲波，水花平渚。见说西风，为人吹恨上瑶树。阑干斜照未满，杏墙应望断，春翠偷聚。浅约挼香，深盟捣月，谁是窗间青羽。孤筝几柱。问因甚参差，暂成离阻。夜色空庭，待归听俊语。","dynasty":"宋代","title":"燕归梁其四湖上即席分韵得羽字"}
{"author":"史达祖","content":"白璧旧带秦城梦，因谁拜下，杨柳楼心。正是夜分，鱼钥不动香深。时有露萤自照，占风裳、可喜影麸金。坐来久，都将凉意，尽付沈吟。残云事绪无人舍，恨匆匆、药娥归去难寻。缀取雾窗，会唱几拍清音。犹有老来印愁处，冷光应念雪翻簪。空独对、西风紧，弄一片桐阴。","dynasty":"宋代","title":"月当厅"}
{"author":"史达祖","content":"好领青衫，全不向、诗书中得。还也费、区区造物，许多心力。未暇买田清颍尾，尚须索米长安陌。有当时、黄卷满前头，多惭德。思往事，嗟儿剧。怜牛后，怀鸡肋。奈棱棱虎豹，九重九隔。三径就荒秋自好，一钱不直贫相逼。对黄花、常待不吟诗，诗成癖。","dynasty":"宋代","title":"恋绣衾其二书怀"}
{"author":"史达祖","content":"天风入扇吹苎衣。小红楼、夜气正微。有人在、冰弦外，水精帘、花影自移。阳台只是虚无梦，便不成、凉夜误伊。想闲了、流离簟，就一身、明月伴归。","dynasty":"宋代","title":"惜奴娇其二席上梦锡、汉章同赋"}
{"author":"史达祖","content":"睡袖无端几摺香。有人丹脸可占霜。半窗月印梅犹瘦，一律瓶笙夜正长。情艳艳，酒狂狂。小屏谁与画鸳鸯。解衣恰恨敲金钏，惊起春风傍枕囊。","dynasty":"宋代","title":"鹧鸪天其一"}
{"author":"史达祖","content":"搭柳阑干倚伫频。杏帘胡蝶绣床春。十年花骨东风泪，几点螺香素壁尘。箫外月，梦中云。秦楼楚殿可怜身。新愁换尽风流性，偏恨鸳鸯不念人。","dynasty":"宋代","title":"鹧鸪天其三"}
{"author":"史达祖","content":"神仙无膏泽。琼裾珠佩，卷下尘陌。秀骨依依，误向山中，得与相识。溪岸侧。倚高情、自锁烟翠，时点空碧。念香襟沾恨，酥手剪愁，今后梦魂隔。相思暗惊清吟客。想玉照堂前、树三百。雁翅霜轻，凤羽寒深，谁护春色。诗鬓白。总多因、水村携酒，烟墅留屐。更时带、明月同来，与花为表德。","dynasty":"宋代","title":"醉公子咏梅寄南湖先生"}
{"author":"史达祖","content":"剪柳章台，问梅东阁，醉中携手初归。逗香帘下，璀璨镂金衣。正依约、冰丝射眼，更荏苒、蟾玉西飞。轻尘外，双鸳细蹙，谁赋洛滨妃。霏霏。红雾绕，步摇共鬓影，吹入花围。管弦将散，人静烛笼稀。泥私语、香樱乍破，怕夜寒、罗袜先知。归来也，相偎未肯入重帏。","dynasty":"宋代","title":"步月"}
{"author":"史达祖","content":"江痕妥帖。日光熨动黄金叶。阑干直下愁相接。一朵红莲，飞上越人楫。鲤鱼波上丁宁切。诗筒如线不曾别。明年好个春风客。五鹗交飞，身在玉皇阙。","dynasty":"宋代","title":"醉落魄其二浙江送人，时子振之官越幕"}
{"author":"史达祖","content":"落花深，芳草暗，春到断肠处。金勒骄风，欲过天堤去。翠楼葛领西边，恰如曾约，画阑映、一枝琼树。正凝伫。芳意欺月矜春，浑欲便偷许。多少莺声，不敢寄愁与。谢郎日日西湖，如今归后，几时见、倚帘吹絮。","dynasty":"宋代","title":"祝英台近"}
{"author":"史达祖","content":"西月淡窥楼角，东风暗落檐牙。一灯初见影窗纱。又是重帘不下。幽思屡随芳草，闲愁多似杨花。杨花芳草遍天涯。绣被春寒夜夜。","dynasty":"宋代","title":"西江月（闺思）"}
{"author":"史达祖","content":"三十六宫月冷，百单八颗香悬。只宜结赠散花天。金粟分身显现。指嫩香随甲影，颈寒秋入云边。未忘灵鹫旧因缘。赢得今生圆转。","dynasty":"宋代","title":"西江月（赋木犀香数珠）"}
{"author":"史达祖","content":"玉树晓飞香，待倩它、和愁点破妆镜。轻嫩一天春，平白地、都护雨昏烟暝。幽花露湿，定应独把阑干凭。谢屐未蜡，安排共文鹓，重游芳径。年来梦里扬州，怕事随歌残，情趁云冷。娇眄隔东风，无人会、莺燕暗中心性。深盟纵约，尽同晴雨全无定。海棠梦在，相思过西园，秋千红影。","dynasty":"宋代","title":"南浦"}
{"author":"史达祖","content":"谢池晓。被酒滞春眠，诗萦芳草。正一阶梅粉，都未有人扫。细禽啼处东风软，嫩约关心早。未烧灯，怕有残寒，故园稀到。说道试妆了。也为我相思，占它怀抱。静数窗棂，最欢听鹊声好。半年白玉台边话，屡见钩小。指芳期，夜月花阴梦老。","dynasty":"宋代","title":"探芳信"}
{"author":"史达祖","content":"柳枝愁，桃叶恨，前事怕重记。红药开时，新梦又溱洧。此情老去须休，春风多事。便老去、越难回避。阻幽会。应念偷翦酴醿，柔条暗萦系。节物移人，春暮更憔悴。可堪竹院题诗，藓阶听雨，寸心外、安愁无地。","dynasty":"宋代","title":"祝英台近"}
{"author":"史达祖","content":"双鸳蹙月天津近。归后嫩情常剩。灯市一年愁凝。心共梅花冷。网尘洞户春沉静。衰尽冶游情性。羞见素娥娇影。明似愁鸾镜。","dynasty":"宋代","title":"桃源忆故人"}
{"author":"史达祖","content":"裙折绿罗芳草，冠梁白玉芙蓉。次公筵上见山公。红绶欲衔双凤。已向冰奁约月，更来玉界乘风。凌波袜冷一尊同。莫负彩舟凉梦。","dynasty":"宋代","title":"西江月（舟中赵子野有词见调，即意和之）"}
{"author":"史达祖","content":"唐昌观里东风软。齐王宫外芳名远。桂子典刑边。梅花伯仲间。笼茸锼暖雪。琐细雕晴月。谁驾七香车。绿云飞玉沙。","dynasty":"宋代","title":"菩萨蛮（赋玉蕊花）"}
{"author":"史达祖","content":"广寒夜捣玄霜细。玉龙睡重痴涎坠。斗合一团娇。偎人暖欲消。心情虽软弱。也要人抟搦。宝扇莫惊秋。班姬应更愁。","dynasty":"宋代","title":"菩萨蛮（赋软香）"}
{"author":"史达祖","content":"花落台池静。自春衫闲来，老了旧香荀令。酒既相违诗亦可，此外去沈梦冷。又催唤、官河兰艇。匝岸烟霏吹不断，望楼阴、欲带朱桥影。和草色，入轻暝。裙边竹叶多应剩。怪南溪见后，无个再来芳信。胡蝶一生花里活，难制窃香心性。便有段、新愁随定。落日年年宫树绿，堕新声、玉笛西风劲。谁伴我，月中听。","dynasty":"宋代","title":"贺新郎"}
{"author":"史达祖","content":"绿障南城树。有高楼衔城，楼下芰荷无数。客自倚阑鱼亦避，恐是持竿伴侣。对别浦、扁舟容与。杨柳影间风不到，倩诗情、飞过鸳鸯浦。人正在，断肠处。两山带着冥冥雨。想低帘短额，谁见恨时眉妩。别为清尊眠锦瑟，怕被歌留愁住。便欲趁、采莲归去。前度刘郎虽老矣，奈年来、犹道多情句。应笑煞，旧鸥鹭。","dynasty":"宋代","title":"贺新郎"}
{"author":"史达祖","content":"奖绿催红，仰一番膏雨，始张春色。未踏画桥烟，江南岸、应是草秾花密。尚忆溅裙苹溪，觉诗愁相觅。光风外，除是倩莺烦燕，谩通消息。梨花夜来白。相思梦、空兰一林。月深深柳枝巷陌，难重遇、弓弯两袖云碧。见说倦理秦筝，怯春葱无力。空遣恨，当时留字。秀句，苍苔蠹壁。","dynasty":"宋代","title":"金盏子"}
{"author":"史达祖","content":"古城官道花如霰。便恰限、花间再见。双眉最现愁深浅。隔雨春山两点。回头但、垂杨带苑。想今夜、铜驼梦远。行人去了莺声怨。此度关心未免。","dynasty":"宋代","title":"杏花天"}
{"author":"史达祖","content":"细风微月垂杨院。记年少、春愁一点。栖莺未觉花梢颤。踏损残红几片。长安共、日边近远。况老去、芳情渐减。屏山几夜春寒浅。却将因而梦见。","dynasty":"宋代","title":"杏花天"}
{"author":"史达祖","content":"扇香曾靠腮边粉。旧尘埋、月轮有晕。南风未似愁来近。前事临窗隐隐。凉花畔、云歌露饮。梦断了、终难再问。鸳鸯带上三生恨。将泪揩磨不尽。","dynasty":"宋代","title":"杏花天"}
{"author":"史达祖","content":"潘郎心老不成春。风味隔花尘。帘波浸笋，窗纱分柳，还过天津。近时无觅湘云处，不记是行人。楼高望远，应将秦镜，多照施颦。","dynasty":"宋代","title":"眼儿媚（寄赠）"}
{"author":"史达祖","content":"儿家七十二鸳鸯。珠佩锁瑶箱。期花等月，秦台吹玉，贾袖传香。十年白玉堂前见，直是翦柔肠。将愁去也，不成今世，终误王昌。","dynasty":"宋代","title":"眼儿媚（代答）"}
{"author":"史达祖","content":"娇月笼烟，下楚领、香分两朵湘云。花房渐密时，弄杏笺初会，歌里殷勤。沈沈夜久西窗，屡隔兰灯幔影昏。自彩鸾、飞入芳巢，绣屏罗荐粉光新。十年未始轻分。念此飞花，可怜柔脆销春。空余双泪眼，到旧家时郎谩染愁巾。袖止说道凌虚，一夜相思玉样人。但起来、梅发窗前，哽咽疑是君。","dynasty":"宋代","title":"忆瑶姬（骑省之悼也）"}
{"author":"史达祖","content":"两袖梅风，谢桥边、岸痕犹带阴雪。过了匆匆灯市，草根青发。燕子春愁未醒，误几处、芳音辽绝。烟＿上、采绿人归，定应愁沁花骨。非干厚情易歇。奈燕台句老，难道离别。小径吹衣，曾记故里风物。多少惊心旧事，第一是、侵阶罗袜。如今但、柳发＿春，夜来和露梳月。","dynasty":"宋代","title":"万年欢（春思）"}
{"author":"史达祖","content":"龙香吹袖白藤鞭。帽檐冲柳烟。一春几度画桥边。东风听管弦。花活计，酒因缘。从人嘲少年。真须吟就绿杨篇。湾头寄小怜。","dynasty":"宋代","title":"阮郎归"}
{"author":"史达祖","content":"草脚愁苏，花心梦醒，鞭香拂散牛土。旧歌空忆珠帘，彩笔倦题绣户。黏鸡贴燕，想立断、东风来处。暗惹起、一掬相思，乱若翠盘红楼。今夜觅、梦池秀句。明日动、探花芳绪。寄声沽酒人家，预约俊游伴侣。怜它梅柳，乍忍俊天街酥雨。待过了一月灯期，日日醉扶归去。","dynasty":"宋代","title":"东风第一枝（壬戌闰腊望，雨中立癸亥春，与高宾王各赋）"}
{"author":"史达祖","content":"游人等得春晴也。处处旗亭堪系马。雨前秾杏尚娉婷，风后残梅无顾藉。忌拈针线还逢社。斗草赢多裙欲卸。明朝双燕定归来，叮嘱重帘休放下。","dynasty":"宋代","title":"玉楼春（社前一日）"}
{"author":"史达祖","content":"不见东山月露香。姚家借得小芬芳。乱莺随趁过宫墙。香珀碾花娇有意，绿茸绣叶涩无光。御封春酒几时尝。","dynasty":"宋代","title":"浣溪沙"}
{"author":"史达祖","content":"秀肌丰靥，韵多香足，绿匀红注。翦取东风入金盘，断不买、临邛赋。宫锦机中春富裕。劝玉环休妒。等得明朝酒消时，是闲澹、雍容处。","dynasty":"宋代","title":"留春令（金林檎咏）"}
{"author":"史达祖","content":"红尘飞不到处。此地知无暑。乱竹分幽径，虚堂中、自回互。阴壑生暗雾。飞泉注。气入闲尊俎。快风度。齐宫楚榭，如今空锁烟树。何人伴我，梦赋雪车冰柱。惟有蝉声助冷语。惊寤。飞云来献凉雨。","dynasty":"宋代","title":"隔浦莲"}
{"author":"史达祖","content":"洛神一醉未醒。俯鉴窥红影。万绿森相卫，西风静、不放冷。侵晓鸥梦稳。非尘境。棹月香千顷。锦机靓。亭亭不语，多应嗔赋玉井。西湖游子，惯识雨愁烟恨。只恐吴娃暗折赠。耿耿。柔丝容易萦损。","dynasty":"宋代","title":"隔浦莲（荷花）"}
{"author":"史达祖","content":"晕粉就妆镜。掩金闺、彩丝未整。趁无人、学指鸳鸯颈。恨谁踏、藓花径。一梦蒲香葵冷。堕银瓶、脆绳挂井。扇底并团圆影。只此是、沈郎病。","dynasty":"宋代","title":"凤来朝（五日感事）"}
{"author":"史达祖","content":"风约帘波，锦机寒、难遮海棠烟雨。夜酒未苏，春枕犹＿，曾是误成歌舞。半褰薇帐云头散，奈愁味、不随香去。尽沈静、文园更渴，有人知否。懒记温柔旧处。偏只怕、临风见他桃树。绣户锁尘，锦瑟空弦，无复画眉心绪。待拈银管书春恨，被双燕、替人言语。意不尽，垂杨几千万里。","dynasty":"宋代","title":"花心动"}
{"author":"史达祖","content":"同住西山下。是天地中间，爱酒能诗之社。船向少陵佳处放，尘世必无知者。暑不到、雪宫风榭。楚竹忽然呼月上，被东西，几叶云萦惹。云散去，笑声罢。清尊莫为婵娟泻。为狂吟醉舞，毋失晋人风雅。踏碎桥边杨柳影，不听渔樵闲话。更欲举、空杯相谢。北斗以南如此几，想吾曹、便是神仙也，问今夜，是何夜。","dynasty":"宋代","title":"贺新郎（六月十五日夜西湖月下）"}
{"author":"史达祖","content":"冷截龙腰，偷＿鸾爪，楚山长锁秋云。梅华未落，年年怨入江城。千嶂碧，一声清。杜人间、儿女箫笙。共凄凉处，琵琶湓浦，长啸苏门。当时低度西邻。天淡阑干欲暮，曾赋高情。子期老矣，不堪带酒重听。纤手静，七星明。有新声、应更魂惊。梦回人世，寥寥夜月，空照天津。","dynasty":"宋代","title":"夜合花（赋笛）"}
{"author":"史达祖","content":"馆娃春睡起。为发妆酒暖，脸霞轻腻。冰霜一生里。厌从来冷澹，粉腮重洗。胭脂暗试。便无限、芳秾气味。向黄昏、竹外寒深，醉里为谁偷倚。娇媚。春风模样，霜月心肠，瘦来肌体。孤香细细。吹梦到，杏花底。被高楼横管，一声惊断，却对南枝洒泪。谩相思、桃叶桃根，旧家姊妹。","dynasty":"宋代","title":"瑞鹤仙（赋红梅）"}
{"author":"史达祖","content":"山月随人，翠苹分破秋山影。钓船归尽。桥外诗心迥。多少荷花，不盖鸳鸯冷。西风定。可怜潘鬓。偏浸秦台镜。","dynasty":"宋代","title":"点绛唇（六月十四日夜，与社友泛湖过西陵桥，已子夜矣。）"}
{"author":"史达祖","content":"独卧秋窗桂未香。怕雨点飘凉。玉人只在楚云傍。也著泪、过昏黄。西风今夜梧桐冷，断无梦、到鸳鸯。秋钲二十五声长。请各自，奈思量。","dynasty":"宋代","title":"燕归梁"}
{"author":"史达祖","content":"白壁旧带秦城梦，因谁拜下，杨柳楼心。正是夜分，鱼钥不动香深。时有露萤自照，占风裳、可喜影＿金。坐来久，都将凉意，尽付沈吟。残云事绪无人舍，恨匆匆、药娥归去难寻。缀取雾窗，会唱几拍清音。犹有老来印愁处，冷光应念雪翻簪。空独对、西风紧，弄一井桐阴。","dynasty":"宋代","title":"月当厅"}
{"author":"史达祖","content":"阑干只在鸥飞处，年年怕吟秋兴。断浦沉云，空山挂雨，中有诗愁千顷。波声未定。望舟尾拖凉，渡头笼暝。正好登临，有人歌罢翠帘冷。悠然魂堕故里，奈闲情未了，还被吹醒。拜月虚檐，听＿坏砌，谁复能怜娇俊。忧心耿耿。寄桐叶芳题，冷枫新咏。莫遣秋声，树头喧夜永。","dynasty":"宋代","title":"齐天乐（秋兴）"}
{"author":"史达祖","content":"犀纹隐隐莺黄嫩，篱落翠深偷见。细雨重移，新霜试摘，佳处一年秋晚。荆江未远。想橘友荒凉，木奴嗟怨。就说风流，草泥来趁蟹螯健。并刀寒映素手，醉魂沉夜饮，曾倩排遣。沆瀣含酸，金罂裹玉，蔌蔌吴盐轻点。瑶姬齿软。待惜取团圆，莫教分散。入手温存，帕罗香自满。","dynasty":"宋代","title":"齐天乐（赋橙）"}
{"author":"史达祖","content":"河深鹊冷，云高鸾远，水佩风裳缥缈。却推离恨下人间，第一个、黄昏过了。舟行有恨，愁来无限，去去长安渐杳。应将巧思入相思，觉泪比、银湾较少。","dynasty":"宋代","title":"鹊桥仙（七夕舟中）"}
{"author":"史达祖","content":"裁春衫寻芳。记金刀素手，同在晴窗。几度因风残絮，照花斜阳。谁念我，今无裳？自少年、消磨疏狂。但听雨挑灯，攲床病酒，多梦睡时妆。飞花去，良宵长。有丝阑旧曲，金谱新腔。最恨湘云人散，楚兰魂伤。身是客、愁为乡。算玉箫、犹逢韦郎。近寒食人家，相思未忘苹藻香。","dynasty":"宋代","tags":"春天，忆旧，悼亡","title":"寿楼春·寻春服感念"}
{"author":"史达祖","content":"不剪春衫愁意态。过收灯、有些寒在。小雨空帘，无人深巷，已早杏花先卖。白发潘郎宽沈带。怕看山、忆他眉黛。草色拖裙，烟光惹鬓，常记故园挑菜。","dynasty":"宋代","tags":"婉约，春天，怀人","title":"夜行船·正月十八日闻卖杏花有感"}
{"author":"史达祖","content":"鹊翅西风浅。乍疏云垂幔，近月银钩将卷。天上应闲支机石，前度芳盟谁践。便好织、回文锦献。乞得秾欢今夜里，算盈盈、一水曾何远。宁不会，暗相见。彩楼吹断闲针线。想幽情嫩约，别有藓庭花院。青鸟沈沈音尘绝，烟锁蓬莱宫殿。渐木杪、参旗西转。不怕天孙成间阻，怕人间、薄幸心肠变。又学得，易分散。","dynasty":"宋代","title":"贺新郎"}
{"author":"史达祖","content":"缓辔西风，叹三宿、迟迟行客。桑梓外，锄耰渐入，柳坊花陌。双阙远腾龙凤影，九门空锁鸳鸾翼。更无人擫笛傍宫墙，苔花碧。天相汉，民怀国。天厌虏，臣离德。趁建瓴一举，并收鳌极。老子岂无经世术，诗人不预平戎策。办一襟风月看升平，吟春色。","dynasty":"宋代","tags":"典故，抒怀","title":"满江红·九月二十一日出京怀古"}
{"author":"史达祖","content":"搭柳栏干倚伫频，杏帘胡蝶绣床春。十年花骨东风泪，几点螺香素壁尘。箫外月，梦中云，秦楼楚殿可怜身。新愁换尽风流性，偏恨鸳鸯不念人。","dynasty":"宋代","tags":"婉约，怀人","title":"鹧鸪天·搭柳栏干倚伫频"}
{"author":"史达祖","content":"晚雨未摧宫树，可怜闲叶，犹抱凉蝉。短景归秋，吟思又接愁边。漏初长、梦魂难禁，人渐老、风月俱寒。想幽欢。土花庭甃，虫网阑干。无端。啼蛄搅夜，恨随团扇，苦近秋莲。一笛当楼，谢娘悬泪立风前。故园晚、强留诗酒，新雁远、不致寒暄。隔苍烟。楚香罗袖，谁伴婵娟。","dynasty":"宋代","tags":"写景，悲秋，思乡，怀人","title":"玉蝴蝶·晚雨未摧宫树"}
{"author":"史达祖","content":"雁足无书古塞幽。一程烟草一程愁。帽檐尘重风吹野，帐角香销月满楼。情思乱，梦魂浮。缃裙多忆敝貂裘。官河水静阑干暖，徙倚斜阳怨晚秋。","dynasty":"宋代","tags":"宋词精选，羁旅，思乡","title":"鹧鸪天·卫县道中有怀其人"}
{"author":"史达祖","content":"故人溪上，挂愁无奈，烟梢月树。一涓春水点黄昏，便没顿、相思处。曾把芳心深相许。故梦劳诗苦。闻说东风亦多情，被竹外、香留住。","dynasty":"宋代","tags":"咏物，梅花，相思","title":"留春令·咏梅花"}
{"author":"史达祖","content":"人行花坞。衣沾香雾。有新词、逢春分付。屡欲传情，奈燕子、不曾飞去。倚珠帘、咏郎秀句。相思一度。秾愁一度。最难忘、遮灯私语。澹月梨花，借梦来、花边廊庑。指春衫、泪曾溅处。","dynasty":"宋代","tags":"写花，思念","title":"解佩令·人行花坞"}
{"author":"史达祖","content":"一片秋香世界，几层凉雨阑干。青天不惜烂银盘，借与先生为劝。酒唤诗来酒外，人言身在人间，如何得似碧云间。且共嫦娥相伴。","dynasty":"宋代","title":"西江月"}
{"author":"史达祖","content":"似红如白含芳意。锦宫外、烟轻雨细。燕子不知愁，惊堕黄昏泪。烛花偏在红帘底。想人怕、春寒正睡。梦著玉环娇，又被东风醉。","dynasty":"宋代","title":"海棠春令"}
{"author":"史达祖","content":"倦客如今老矣，旧时不奈春何。几曾湖上不经过。看花南陌醉，驻马翠楼歌。远眼愁随芳草，湘裙忆著春罗。枉教装得旧时多。向来箫鼓地，犹见柳婆娑。","dynasty":"宋代","tags":"追忆，抒情，感慨，时间","title":"临江仙·倦客如今老矣"}
{"author":"史达祖","content":"旧时明月旧时身。旧时梅萼新。旧时月底似梅人。梅春人不春。香入梦，粉成尘。情多多断魂。芙蓉孔雀夜温温。愁痕即泪痕。","dynasty":"宋代","title":"阮郎归（月下感事）"}
{"author":"史达祖","content":"梨花不碍东城月。月明照见空兰雪。雪底夜香微。褰帘拜月归。锦衾幽梦短。明日南堂宴。宴罢小楼台。春风来不来。","dynasty":"宋代","title":"菩萨蛮（夜景）"}
{"author":"史达祖","content":"睡袖无端几折香。有人丹脸可占霜。半窗月印梅犹瘦，一律瓶笙夜正长。情艳艳，酒狂狂。小屏谁与画鸳鸯。解衣恰恨敲金钏，惊起春风傍枕囊。","dynasty":"宋代","title":"鹧鸪天"}
{"author":"史达祖","content":"人若梅娇。正愁横断坞，梦绕溪桥。倚风融汉粉，坐月怨秦箫。相思因甚到纤腰。定知我今，无魂可销。佳期晚，谩几度、泪痕相照。人情。天眇眇。花外语香，时透郎怀抱。暗握荑苗，乍尝樱颗，犹恨侵阶芳草。天念王昌忒多情，换巢鸾凤教偕老。温柔乡，醉芙蓉、一帐春晓。","dynasty":"宋代","title":"换巢鸾凤（梅意花庵作春情）"}
{"author":"史达祖","content":"坠絮孳萍，狂鞭孕竹，偷移红紫池亭。余花未落，似供残蝶经营。赋得送春诗了，夏帷撺断绿阴成。桑麻外，乳鸠稚燕，别样芳情。荀令旧香易冷，叹俊游疏懒，枉自销凝。尘侵谢屐，幽径斑驳苔生。便觉寸心尚老，故人前度谩丁宁。空相误，祓兰曲水，挑菜东城。","dynasty":"宋代","title":"庆清朝"}
{"author":"史达祖","content":"月波疑滴。望玉壶天近，了无尘隔。翠眼圈花，冰丝织练，黄道宝光相直。自怜诗酒瘦，难应接、许多春色。最无赖，是随香趁烛，曾伴狂客。踪迹。谩记忆。老了杜郎，忍听东风笛。柳院灯疏，梅厅雪在，谁与细倾春碧。旧情拘未定，犹自学、当年游历。怕万一，误玉人、夜寒帘隙。","dynasty":"宋代","title":"喜迁莺"}
{"author":"史达祖","content":"秋是愁乡。自锦瑟断弦，有泪如江。平生花里活，奈旧梦难忘。蓝桥云树正绿，料抱月、几夜眠香。河汉阻，但凤音传恨，阑影敲凉。新妆。莲娇试晓，梅瘦破春，因甚却扇临窗。红巾衔翠翼，早弱水茫茫。柔指各自未翦，问此去、莫负王昌。芳信准，更敢寻、红杏西厢。","dynasty":"宋代","title":"玉簟凉"}
{"author":"史达祖","content":"暮草堆青云浸浦。记匆匆、倦篙曾驻。渔榔四起，沙鸥未落，怕愁沾诗句。碧袖一声歌，石城怨、西风随去。沧波荡晚，菰蒲弄秋，还重到、断魂处。酒易醒，思正苦。想空山、桂香悬树。三年梦冷，孤吟意短，屡烟钟津鼓。屐齿厌登临，移橙后、几番凉雨。潘郎渐老，风流顿减，闲居未赋。","dynasty":"宋代","title":"湘江静"}
{"author":"史达祖","content":"阔甚吴天，顿放得、江南离绪多少。一雨为秋，凉气小窗先到。轻梦听彻风蒲，又散入、楚空清晓。问世间、愁在何处，不离澹烟衰草。簟纹独浸芙蓉影，想凄凄、欠郎偎抱。即今卧得云衣冷，山月仍相照。方悔翠袖，易分难聚，有玉香花笑。待雁来、先寄新词归去，且教知道。","dynasty":"宋代","title":"玲珑四犯（京口寄所思）"}
{"author":"史达祖","content":"醉月小红楼。锦瑟箜篌。夜来风雨晓来收。几点落花饶柳絮，同为春愁。寄信问晴鸥。谁在芳洲。绿波宁处有兰舟。独对旧时携手地，情思悠悠。","dynasty":"宋代","title":"过龙门（春愁）"}
{"author":"史达祖","content":"好领青衫，全不向、诗书中得。还也费、区区造物，许多心力。未暇买田清颍尾，尚须索米长安陌。有当时、黄卷满前头，多渐德。思往事，嗟儿剧。怜牛后，怀鸡肋。奈棱棱虎豹，九重九隔。三径就荒秋自好，一钱不直贫相逼。对黄花、常待不吟诗，诗成癖。","dynasty":"宋代","title":"满江红（书怀）"}
{"author":"史达祖","content":"楚梦吹成树外云。乍雁影斜分。黄花心事一帘尘。但频忆、小腰身。今宵素壁冰弦冷，怕弹断、沈郎魂。秋衣因甚满愁痕。是干预、几黄昏。","dynasty":"宋代","title":"燕归梁"}
{"author":"史达祖","content":"杏烟娇湿鬓。过杜若汀洲，楚衣香润。回头翠楼近。指鸳鸯沙上，暗藏春恨。归鞭隐隐。便不念、芳盟未稳。自箫声、吹落云东，再数故园花信。谁问。听歌窗罅，倚月钩阑，旧家轻俊。芳心一寸。相思后，总灰尽。奈春风多事，吹花摇柳，也把幽情唤醒。对南溪、桃萼翻红，又成瘦损。","dynasty":"宋代","title":"瑞鹤仙"}
{"author":"史达祖","content":"明霞烘透春机杼。春在明霞多处。我是有诗渔父。一梦秦天古。柳枝巷陌深朱户。墙外风流一树。十五年来凝伫。弹尽胭脂雨。","dynasty":"宋代","title":"桃源忆故人（赋桃花）"}
{"author":"史达祖","content":"蕙花老尽离骚句。绿染遍、江头树。日午酒消听骤雨。青榆钱小，碧苔钱古。难买东君住。官河不碍遗鞭路。被芳草、将愁去。多定红楼帘影暮。兰灯初上，夜香初炷。犹自听鹦鹉。","dynasty":"宋代","title":"青玉案"}
{"author":"史达祖","content":"玉容寂寞谁为主。寒食心情愁几许。前身清澹似梅妆，遥夜依微留月佳。香迷胡蝶飞时路。雪在秋千来往处。黄昏著了素衣裳，深闭重门听夜雨。","dynasty":"宋代","title":"玉楼春（赋梨花）"}
{"author":"史达祖","content":"采绿随双桨，看山藉一筇。关南桃树几番红。昨夜诗情频在、雨声中。花径无云隔，苔垣只梦通。旧欢一饷可过从。试觅鸳鸯新杏、简春风。","dynasty":"宋代","title":"南歌子"}
{"author":"史达祖","content":"绮翼兼羽兼羽，问谁常借春陂。生愁近渚风微。紫山深，金殿暖，日暮同归。白头相守，情虽定、事却难期。带恨飞来，烟埋秦草，年年枉梦红衣。旧沙间，香颈冷，合是单栖。将终怨魂，何年化、连理芳枝。","dynasty":"宋代","title":"于飞乐（鸳鸯怨曲）"}
{"author":"史达祖","content":"绾流苏，垂锦绶。烟外红尘逗。莫倚莓墙，花气酽如酒。便愁醺醉青虬，蜿蜿无力，戏穿碎、一屏新绣。谩怀旧。如今姚魏俱无，风标较消瘦。露点摇香，前度翦花手。见郎和笑拖裙，匆匆欲去，蓦忽地、肯留芳袖。","dynasty":"宋代","title":"祝英台近（蔷薇）"}
{"author":"史达祖","content":"吴梅初试涧谷春。夜幽幽、江雁叫云。人正在、孤窗底，被秾愁、醺破醉魂。雨窗只剩残灯影，伴罗衣、无限泪痕。瘦骨怕、红绵冷，说午时、斗帐夜分。","dynasty":"宋代","title":"恋绣衾"}
{"author":"史达祖","content":"黄花惊破九日愁。正寒城、风雨怨秋。愁便是、秋心也，又随人、来到画楼。因缘幸自天安顿，更题红、不禁御沟。待写与、相思话，为怕奴、憔悴且休。","dynasty":"宋代","title":"恋绣衾"}
{"author":"史达祖","content":"天风入扇吹＿衣。小红楼、夜气正微。有人在、冰弦外，水精帘、花影自移。阳台只是虚无梦，便不成、凉夜误伊。想闲了、流离簟，就一身、明月伴归。","dynasty":"宋代","title":"恋绣衾（席上梦锡、汉章同赋）"}
{"author":"史达祖","content":"香剥酥痕，自昨夜、春愁醒。高情寄、冰桥雪岭。试约黄昏，便不误、黄昏信。人静。倩娇娥、留连秀影。吟鬓簪香，已断了、多情病。年年待、将春管领。镂月描云，不枉了、闲心性。谩听。谁敢把、红儿比并。","dynasty":"宋代","title":"惜奴娇"}
{"author":"史达祖","content":"夜寒幽梦飞来，小梅影下东风晓。蝶魂未冷，吾身良是，悠然一笑。竹杖敲苔，布鞋踏冻，岁常先到。傍苍林却恨，储风养月，须我辈、新诗吊。永以南枝为好。怕从今、逢花渐老。愁消秀句，寒回斗酒，春心多少。之子逃空，伊人遁世，又还惊觉。但归来对月，高情耿耿，寄白云杪。","dynasty":"宋代","title":"龙吟曲（问梅刘寺）"}
{"author":"史达祖","content":"梦回虚白初生，便凝冷月通窗户。不知夜久，都无人见，玉妃起舞。银界回天，琼田易地，晃然非故。想儿童健意，生愁霁色，情频在、窥帘处。一片樵林钓浦。是天教、王维画取。未如授简，先将高兴，收归妙句。江路梅愁，灞陵人老，又骑驴去。过章台，记得春风乍见，倚帘吹絮。","dynasty":"宋代","title":"龙吟曲（雪）"}
{"author":"史达祖","content":"道人越布单衣，兴高爱学苏门啸。有时也伴，四佳公子，五陵年少。歌里眠香，酒酣喝月，壮怀无挠。楚江南，每为神州未复，阑干静、慵登眺。今日征夫在道。敢辞劳、风沙短帽。休吟稷穗，休寻乔木，独怜遗老。同社诗囊，小窗针线，断肠秋早。看归来，几许吴霜染鬓，验愁多少。","dynasty":"宋代","title":"龙吟曲（陪节欲行留别社友）"}
{"author":"史达祖","content":"疏云萦碧岫。带晚日摇光，半江寒皱。越溪近远，空频向、过雁风边回首。酸心一缕。念水北、寻芳归后。轻醉醒、堤月笼沙，鞍松宝轮飞骤。秦楼屡约芳春，记扇背题诗，帕罗沾酒。瘦愁易就。因惊断、梦里桃源难又。临风话旧。想日暮、梅花孤瘦。还静倚、修竹相思，盈盈翠袖。","dynasty":"宋代","title":"玉烛新"}
{"author":"史达祖","content":"秦客当楼泣凤箫。宫衣香断，不见纤腰。隔年心事又今宵。折尽冰弦，何用鸾胶。些子轻魂几度销。兰骚蕙些，无计重招。东窗一段月华娇。也带春愁，飞上梅梢。","dynasty":"宋代","title":"一翦梅（追感）"}
{"author":"史达祖","content":"鸳鸯意惬。空分付、有情眉睫。齐家莲子黄金叶。争比秋苔，靴凤几番蹑。墙阴月白花重叠。匆匆软语屡惊怯。宫香锦字将盈箧。雨长新寒，今夜梦魂接。","dynasty":"宋代","title":"醉落魄"}
{"author":"史达祖","content":"江痕妥贴。日光熨动黄金叶。阑干直下愁相接。一朵红莲，飞上越人楫。鲤鱼波上丁宁切。诗筒如线不曾别。明年好个春风客。五鹗交飞，身在玉皇阙。","dynasty":"宋代","title":"醉落魄（浙江送人，时子振之官越幕）"}
{"author":"史达祖","content":"神仙无皋泽。琼裾珠佩，卷下尘陌。秀骨依依，误向山中，得与相识。溪岸侧。倚高情、自锁烟翠，时点空碧。念香襟沾恨，酥手翦愁，今后梦魂隔。相思暗惊清吟客。想玉照堂前、树三百。雁翅霜轻，凤羽寒深，谁护春色。诗鬓白。总多因、水村携酒，烟墅留屐。更时带、明月同来，与花为表德。","dynasty":"宋代","title":"醉公子（咏梅寄南湖先生）"}
{"author":"史达祖","content":"翦柳章台，问梅东阁，醉中携手初归。逗香帘下，璀璨镂金衣。正依约、冰丝射眼，更荏苒、蟾玉四飞。轻尘外，双鸳细蹙，谁赋洛滨妃。霏霏。红雾绕，步摇共鬓影，吹入花围。管弦将散，人静烛笼稀。泥私语、香樱乍破，怕夜寒、罗袜先知。归来也，相偎未肯入重帏。","dynasty":"宋代","title":"步月"}
{"author":"史达祖","content":"杏花烟，梨花月，谁与晕开春色。坊巷晓愔愔，东风断、旧火销处近寒食。少年踪迹。愁暗隔、水南山北。还是宝络雕鞍，被莺声、唤来香陌。记飞盖西园，寒犹凝结。惊醉耳、谁家夜笛。灯前重帘不挂，殢华裾、粉泪曾拭。如今故里信息。赖海燕、年时相识。奈芳草、正锁江南，梦春衫怨碧。","dynasty":"宋代","title":"阳春曲/阳春"}
{"author":"史达祖","content":"酒馆歌云，灯街舞绣，笑声喧似箫鼓。太平京国多欢，大酺绮罗几处。东风不动，照花影、一天春聚。耀翠光、金缕相交，苒苒细吹香雾。羞醉玉、少年丰度。怀艳雪、旧家伴侣。闭门明月关心，倚窗小梅索句。吟情欲断，念娇俊、知人无据。想袖寒、珠络藏香，夜久带愁归去。","dynasty":"宋代","title":"东风第一枝·酒馆歌云"}
{"author":"史达祖","content":"两袖梅风，谢桥边、岸痕犹带阴雪。过了匆匆灯市，草根青发。燕子春愁未醒，误几处、芳音辽绝。烟溪上、采绿人归，定应愁沁花骨。非干厚情易歇。奈燕台句老，难道离别。小径吹衣，曾记故里风物。多少惊心旧事，第一是、侵阶罗袜。如今但、柳发晞春，夜来和露梳月。","dynasty":"宋代","title":"万年欢春思"}
{"author":"史达祖","content":"红楼横落日，萧郎去、几度碧云飞。记窗眼递香，玉台妆罢，马蹄敲月，沙路人归。如今但，一莺通信息，双燕说相思。入耳旧歌，怕听琴缕，断肠新句，羞染乌丝。相逢南溪上，桃花嫩、娇样浅澹罗衣。恰是怨深腮赤，愁重声迟。怅东风巷陌，草迷春恨，软尘庭户，花误幽期。多少寄来芳字，都待还伊。","dynasty":"宋代","title":"风流子·红楼横落日"}
{"author":"史达祖","content":"飞琼神仙客，因游戏、误落古桃源。藉吟笺赋笔，试融春恨，舞裙歌扇，聊应尘缘。遣人怨，乱云天一角，弱水路三千。还因秀句，意流江外，便随轻梦，身堕愁边。风流休相误，寻芳纵来晚，尚有它年。只为赋情不浅，弹泪风前。想雾帐吹香，独怜奇俊，露杯分酒，谁伴婵娟。好在夜轩凉月，空自团圆。","dynasty":"宋代","title":"风流子·飞琼神仙客"}
{"author":"史达祖","content":"软波拖碧蒲芽短。画桥外、花晴柳暖。今年自是清明晚。便觉芳情较懒。春衫瘦、东风翦翦。过花坞、香吹醉面。归来立马斜阳岸。隔岸歌声一片。","dynasty":"宋代","title":"杏花天·软波拖碧蒲芽短"}
{"author":"史达祖","content":"细风微月垂杨院。记年少、春愁一点。栖莺未觉花梢颤。踏损残红几片。长安共、日边近远。况老去，芳情渐减。屏山几夜春寒浅。却将因而梦见。","dynasty":"宋代","title":"杏花天·细风微月垂杨院"}
{"author":"史达祖","content":"绮翼??，问谁常借春陂。生愁近渚风微。紫山深，金殿暖，日暮同归。白头相守，情虽定、事却难期。带恨飞来，烟埋秦草，年年枉梦红衣。旧沙间，香颈冷，合是单栖。将终怨魂，何年化、连理芳枝。","dynasty":"宋代","title":"于飞乐·绮翼"}
{"author":"史达祖","content":"春愁远。春梦乱。凤钗一股轻尘满。江烟白。江波碧。柳户清明，燕帘寒食。忆忆忆。莺声晓，箫声短。落花不许春拘管。新相识。休相失。翠陌吹衣，画楼横笛。得得得。","dynasty":"宋代","title":"钗头凤/撷芳词"}
{"author":"史达祖","content":"裙折绿罗芳草，冠梁白玉芙蓉。次公筵上见山公。红绶欲衔双凤。已向冰奁约月，更来玉界乘风。凌波袜冷一尊同。莫负彩舟凉梦。","dynasty":"宋代","title":"西江月·裙摺绿罗芳草"}
{"author":"史达祖","content":"唐昌观里东风软。齐王宫外芳名远。桂子典刑边。梅花伯仲间。笼茸锼暖雪。琐细雕晴月。谁驾七香车。绿云飞玉沙。","dynasty":"宋代","title":"菩萨蛮·唐昌观里东风软"}
{"author":"史达祖","content":"同住西山下。是天地中间，爱酒能诗之社。船向少陵佳处放，尘世必无知者。暑不到、云宫风榭。楚竹忽然呼月上，被东西，几叶云萦惹。云散去，笑声罢。清尊莫为婵娟泻。为狂吟醉舞，毋失晋人风雅。踏碎桥边杨柳影，不听渔樵闲话。更欲举、空杯相谢。北斗以南如此几，想吾曹、便是神仙也，问今夜，是何夜。","dynasty":"宋代","title":"贺新郎·同住西山下"}
{"author":"史达祖","content":"西子相思切。委萧萧、风裳水佩，照人清越。山染蛾眉波曼睩，聊可与之娱悦。便莫赋、湘妃罗袜。怕见绿荷相倚恨，恨白鸥、占了凉波阔。拣凉处，放船歇。道人不是尘埃物。纵狂吟魂魄，吹乱一巾凉发。不觉引杯浇肺渴，正要清歌骇发。更坐上、其人冰雪。截取断虹堪作钓，待玉奁、今夜来时节。也胜钓，石城月。","dynasty":"宋代","title":"贺新郎·西子相思切"}
{"author":"史达祖","content":"冷截龙腰，偷拿鸾爪，楚山长锁秋云。梅华未落，年年怨入江城。千嶂碧，一声清。杜人间、儿女箫笙。共凄凉处，琵琶湓浦，长啸苏门。当时低度西邻。天澹阑干欲暮，曾赋高情。子期老矣，不堪带酒重听。纤手静，七星明。有新声、应更魂惊。梦回人世，寥寥夜月，空照天津。","dynasty":"宋代","title":"夜合花·冷截龙腰"}
{"author":"史达祖","content":"杏烟娇湿鬓。过杜若汀洲，楚衣香润。回头翠楼近。指鸳鸯沙上，暗藏春恨。归鞭隐隐。便不念、芳盟未稳。自箫声、吹落云东，再数故园花信。谁问。听歌窗罅，倚月钩阑，旧家轻俊。芳心一寸。相思后，总灰尽。奈春风多事，吹花摇柳，也把幽情唤醒。对南溪、桃萼翻红，又成瘦损。","dynasty":"宋代","title":"瑞鹤仙·杏烟娇湿鬓"}
{"author":"史达祖","content":"花落苔香，断无人肯行鵷甃。晚风翻绣。吹醒东窗酒。犹卧氍毹，明月知人瘦。香消後。乱愁依旧。开□胡酥手。","dynasty":"宋代","title":"点绛唇·花落苔香"}
{"author":"史达祖","content":"二月东风吹客袂。苏小门前，杨柳如腰细。胡蝶识人游冶地。旧曾来处花开未。几夜湖山生梦寐。评泊寻芳，只怕春寒里。令岁清明逢上已。相思先到溅裙水。","dynasty":"宋代","title":"蝶恋花·二月东风吹客袂"}
{"author":"史达祖","content":"草脚青回细腻，柳梢绿转条苗。旧游重到合魂销。棹横春水渡，人凭赤阑桥。归梦有时曾见，新愁未肯相饶。酒香红被夜迢迢。莫交无用月，来照可怜宵。","dynasty":"宋代","title":"临江仙·草脚青回细腻"}
{"author":"史达祖","content":"花隔东垣，咏燕台秀句，结带谋欢。匆匆旧盟，有限飞梦重关。南塘夜月，照湘琴、别鹤孤鸾。天便遣、清愁易长，春衣常恁香寒。唐昌故宫何许，顿翦霞裁雾，摆落尘缘。一声步虚，婉婉云驻天坛。凄凉故里，想香车、不到人间。羞再见、东阳带眼，教人依旧思凡。","dynasty":"宋代","title":"汉宫春·花隔东垣"}
{"author":"史达祖","content":"汉江侧。月弄仙人佩色。含情久，摇曳楚衣，天水空濛染娇碧。文漪簟影织。凉骨时将粉饰。谁曾见，罗袜去时，点点波间冷云积。相思旧飞鷁。谩想像风裳，追恨瑶席。涉江几度和愁摘。记雪映双腕，刺萦丝缕，分开绿盖素袂湿。放新句吹入。寂寂。意犹昔。念净社因缘，天许相觅。飘萧羽扇摇团白。屡侧卧寻梦，倚阑无力。风标公子，欲下处、似认得。","dynasty":"宋代","title":"兰陵王·汉江侧"}
{"author":"史达祖","content":"素馨柎萼太寒生。多翦春冰。夜深绿雾侵凉月，照晶晶、花叶分明。人卧碧纱幮净，香吹雪练衣轻。频伽衔得堕南薰。不受纤尘。若随荔子华清去，定空埋、身外芳名。借重玉炉沈炷，起予石鼎汤声。","dynasty":"宋代","title":"风入松·素馨柎萼太寒生"}
{"author":"史达祖","content":"雨入愁边，翠树晚，无人风叶如翦。竹尾通凉，却怕小帘低卷。孤坐便怯诗悭，念後赏、旧曾题遍。更暗尘、偷锁鸾影，心事屡羞团扇。卖花门馆生秋草，怅弓弯、几时重见。前欢尽属风流梦，天共朱楼远。闻道秀骨病多，难自任、从来恩怨。料也和、前度金笼鹦鹉，说人情浅。","dynasty":"宋代","title":"玲珑四犯·雨入愁边"}
{"author":"史达祖","content":"阔甚吴天，顿放得、江南离绪多少。一雨为秋，凉气小窗先到。轻梦听彻风蒲，又散入、楚空清晓。问世间、愁在何处，不离澹烟衰草。簟纹独浸芙蓉影，想凄凄、欠郎偎抱。即今卧得云衣冷，山月仍相照。方悔翠袖，易分难聚，有玉香花笑。待雁来、先寄新词归去，且教知道。","dynasty":"宋代","title":"玲珑四犯·阔甚吴天"}
{"author":"史达祖","content":"一带古苔墙。多听寒螀。箧中针线早销香。燕尾宝刀窗下梦，谁翦秋裳。宫漏莫添长。空费思量。鸳鸯难得再成双。昨夜楚山花簟里，波影先凉。","dynasty":"宋代","title":"过龙门/浪淘沙令"}
{"author":"史达祖","content":"秋风早入潘郎鬓，斑斑遽惊如许。暖雪侵梳，晴丝拂领，栽满愁城深处。瑶簪谩妒。便羞插宫花，自怜衰暮。尚想春情，旧吟凄断茂陵女。人间公道惟此，叹朱颜也恁，容易堕去。涅了重缁，搔来更短，方悔风流相误。郎潜几缕。渐疏了铜驼，俊游俦侣。纵有黟黟，奈何诗思苦。","dynasty":"宋代","title":"齐天乐白发"}
{"author":"史达祖","content":"鸳鸯拂破苹花影，低低趁凉飞去。画里移舟，诗边就梦，叶叶碧云分雨。芳游自许。过柳影闲波，水花平渚。见说西风，为人吹恨上瑶树。阑干斜照未满，杏墙应望断，春翠偷聚。浅约挼香，深盟捣月，谁是窗间青羽。孤筝几柱。问因甚参差，暂成离阻。夜色空庭，待归听俊语。","dynasty":"宋代","title":"齐天乐·鸳鸯拂破苹花影"}
{"author":"史达祖","content":"独卧秋窗桂未香。怕雨点飘凉。玉人只在楚云傍。也著泪、过昏黄。西风今夜梧桐冷，断无梦、到鸳鸯。秋钲二十五声长。请各自，奈思量。","dynasty":"宋代","title":"燕归梁·独卧秋窗桂未香"}
{"author":"史达祖","content":"好领青衫，全不向、诗书中得。还也费、区区造物，许多心力。未暇买田清颍尾，尚须索米长安陌。有当时、黄卷满前头，多惭德。思往事，嗟儿剧。怜牛後，怀鸡肋。奈棱棱虎豹，九重九隔。三径就荒秋自好，一钱不直贫相逼。对黄花、常待不吟诗，诗成癖。","dynasty":"宋代","title":"满江红书怀"}
{"author":"史达祖","content":"天风入扇吹苎衣。小红楼、夜气正微。有人在、冰弦外，水精帘、花影自移。阳台只是虚无梦，便不成、凉夜误伊。想闲了、流离簟，就一身、明月伴归。","dynasty":"宋代","title":"恋绣衾"}
{"author":"史达祖","content":"御路东风拂醉衣。卖灯人散烛笼稀。不知月底梅花冷，只忆桥边步袜归。闲梦淡，旧游非。夜深谁在小帘帏。罘罳儿下围炉坐，明处将人立地时。","dynasty":"宋代","title":"鹧鸪天·御路东风拂醉衣"}
{"author":"史达祖","content":"涵秋寒渚。染霜丹树。尚依稀，是来时、梦中行路。时节正思家，远道仍怀古。更对著、满城风雨。黄花无数。碧云欲暮。美人兮，美人兮、未知何处。独自卷帘栊，谁为开尊俎。恨不得、御风归去。","dynasty":"宋代","title":"惜黄花·涵秋寒渚"}
{"author":"史达祖","content":"谁写梅溪字字香。沙边幽梦，常恁芬芳。不知花解伴昏黄。只怕东风，吹断人肠。小阁无灯月浸窗。香吹罗袖，酒映宫妆。如今竹外怕思量。谷里佳人，一片冰霜。","dynasty":"宋代","title":"一翦梅·谁写梅溪字字香"}
{"author":"史达祖","content":"江痕妥贴。日光熨动黄金叶。阑干直下愁相接。一朵红莲，飞上越人楫。鲤鱼波上丁宁切。诗筒如线不曾别。明年好个春风客。五鹗交飞，身在玉皇阙。","dynasty":"宋代","title":"醉落魄/一斛珠"}
{"author":"史达祖","content":"一百六朝花雨过，柳梢犹尔病春寒。晋官今日炊烟断，并著新晴看牡丹。","dynasty":"宋代","title":"清明"}
{"author":"史达祖","content":"宫烛分烟眩晓霞，惊心知又度年华。榆羹杏粥谁能办，自采庭前荠菜花。","dynasty":"宋代","title":"清明"}
{"author":"史达祖","content":"细风微月垂杨院。记年少、春愁一点。栖莺未觉花梢颤。踏损残红几片。长安共、日边近远。况老去，芳情渐减。屏山几夜春寒浅。却将因而梦见。","dynasty":"宋代","title":"寿楼春其三"}
{"author":"王琪","content":"江南月，清夜满西楼。云落开时冰吐鉴，浪花深处玉沉钩。圆缺几时休。星汉迥，风露入新秋。丹桂不知摇落恨，素娥应信别离愁。天上共悠悠。","dynasty":"宋代","tags":"宋词精选，咏物，月亮，寓理","title":"望江南·江南月"}
{"author":"王琪","content":"江南雨，风送满长川。碧瓦烟昏沈柳岸，红绡香润入梅天。飘洒正潇然。朝与暮，长在楚峰前。寒夜愁欹金带枕，暮江深闭木兰船。烟浪远相连。","dynasty":"宋代","title":"望江南（六·江景）"}
{"author":"王琪","content":"江南酒，何处味偏浓。醉卧春风深巷里，晓寻香旆小桥东。竹叶满金钟。檀板醉，人面粉生红。青杏黄梅朱阁上，鲥鱼苦笋玉盘中。酩酊任愁攻。","dynasty":"宋代","title":"望江南（二）"}
{"author":"王琪","content":"把酒花前欲问天。春来秋去苦茫然。风雨满枝花满地。何事。却教纤草占流年。试把钿筝重促柱。无绪。酒阑清泪滴朱弦。赖有玉人相顾好。轻笑。却疑春色在婵娟。","dynasty":"宋代","title":"定风波"}
{"author":"王琪","content":"江南水，江路转平沙。雨霁高烟收素练，风晴细浪吐寒花。迢递送星槎。名利客，飘泊未还家。西塞山前渔唱远，洞庭波上雁行斜。征棹宿天涯。","dynasty":"宋代","title":"望江南（七）"}
{"author":"王琪","content":"江南草，如种复如描。深映落花莺舌乱，绿迷南浦客魂销。日日斗青袍。风欲转，柔态不胜娇。远翠天涯经夜雨，冷痕沙上带昏潮。谁梦与兰苕。","dynasty":"宋代","title":"望江南（五）"}
{"author":"王琪","content":"江南雪，轻素剪云端。琼树忽惊春意早，梅花偏觉晓香寒。冷影褫清欢。蟾玉迥，清夜好重看。谢女联诗衾翠幕，子猷乘兴泛平澜。空惜舞英残。","dynasty":"宋代","title":"望江南（十）"}
{"author":"王琪","content":"可堪妒柳羞花，下床都懒，便瘦也教春知道。","dynasty":"宋代","title":"祝英台/祝英台近"}
{"author":"王琪","content":"江南岸，云树半晴阴。帆去帆来天亦老，潮生潮落日还沈。南北别离心。兴废事，千古一沾襟。山下孤烟渔市晓，柳边疏雨酒家深。行客莫登临。","dynasty":"宋代","title":"望江南/忆江南"}
{"author":"王琪","content":"红桥跨浪二千尺，桥上危亭在水心。六月火云烧万里，夜来风细似秋深。","dynasty":"宋代","title":"垂虹亭"}
{"author":"王琪","content":"班班疏雨寒无定，皎皎圆蟾望欲阑。应在浮云儘深处，更凭丝竹一催看。","dynasty":"宋代","title":"答永叔问"}
{"author":"王琪","content":"馆娃宫里旧精神，粉瘦琼寒露蕊新。园吏无端偷折去，凤城从此有双身。","dynasty":"宋代","title":"红梅"}
{"author":"王琪","content":"千里秦淮在玉壶，江山清丽壮吴都。昔人已化辽天鹤，旧画难寻卧雪图。冉冉流年去京国，萧萧华发老江湖。残蝉不会登临意，又噪西风入座隅。","dynasty":"宋代","title":"金陵赏心亭"}
{"author":"王琪","content":"越调隋家曲，当年亦九成。哀音已亡国，废诏尚留名。仪凤终沉影，鸣蛙祇沸声。凄凉不可问，落日背芜城。","dynasty":"宋代","title":"九曲池"}
{"author":"王琪","content":"春风吹孤云。","dynasty":"宋代","title":"句"}
{"author":"王琪","content":"万壑松声山雨过，一川花气水风生。","dynasty":"宋代","title":"句"}
{"author":"王琪","content":"陇雁半惊天在水，征人相顾月如霜。","dynasty":"宋代","title":"句"}
{"author":"王琪","content":"蜀江雪浪来天际，一派泉舂宝钗碎。","dynasty":"宋代","title":"句"}
{"author":"王琪","content":"结伴不禁鸳瓦冷，羞明常怯玉钩斜。","dynasty":"宋代","title":"句"}
{"author":"王琪","content":"张亢觸墙成八字。","dynasty":"宋代","title":"句"}
{"author":"王琪","content":"疾风甚雨青春老，瘦马疲牛绿野深。","dynasty":"宋代","title":"句"}
{"author":"王琪","content":"谁将水调歌秋雁，不遣君王待曲终。","dynasty":"宋代","title":"句"}
{"author":"王琪","content":"蚕寒冰趼瘦，蜂老露房欹。","dynasty":"宋代","title":"句"}
{"author":"王琪","content":"鱼寒不食清池钓，鹭静频惊小阁棋。","dynasty":"宋代","title":"句"}
{"author":"王琪","content":"露槿东西照，风荷向背愁。","dynasty":"宋代","title":"句"}
{"author":"王琪","content":"凉吹易成团扇恨，夕阳偏结小窗愁。","dynasty":"宋代","title":"句"}
{"author":"王琪","content":"山花冷隔何堪折，一曲红梅字字香。","dynasty":"宋代","title":"句"}
{"author":"王琪","content":"鱼上晚潮沙市合，鸦啼寒树石城昏。","dynasty":"宋代","title":"句"}
{"author":"王琪","content":"枫迷楚客伤春野，山晦荆王梦雨天。","dynasty":"宋代","title":"句"}
{"author":"王琪","content":"香溪春老误寻芳，只有愁云映夕阳。今日重来已如此，何须更问海生桑。","dynasty":"宋代","title":"绝句"}
{"author":"王琪","content":"正月初弦二月赊，小园春事已如麻。强誇力健因移石，不减公忙为种花。","dynasty":"宋代","title":"绝句"}
{"author":"王琪","content":"一丛梅粉褪残妆，涂抹新红上海棠。开到荼醾花事了，丝丝天棘出莓墙。","dynasty":"宋代","title":"暮春游小园"}
{"author":"王琪","content":"皇家四叶恢圣功，天临日烛清华戎。汉条静治洽柔教，老心稽古开神聪。有唐英主称好文，仙毫洒落驱风云。壮哉山水有奇字，焕乎八法存翠珉。自从弃置咸阳道，藓驳烟滋委宫草。天开神赞会休辰，甄收再作皇居宝。如何沦弃三百春，迎逢睿鉴来紫宸。奎鉤粲粲光华动，群玉森森气象新。丹御春妍瑞霭深，文梁藻栋结芳林。鸿翔凤翥径方丈，杯流泉湧蒙亲临。鲰臣荣幸从金舆，鉤婉魂惊拭目初。多惭揽笔非清藻，唯庆千龄际帝图。","dynasty":"宋代","title":"清辉殿观唐明皇山水石字歌"}
{"author":"王琪","content":"谈空一纪馀，重出访岩居。身是汾阳嗣，囊惟郭璞书。公侯倒屣后，泉石结茆初。山顶收榛栗，经秋信莫疏。","dynasty":"宋代","title":"送安公归顶山瑞石菴"}
{"author":"王琪","content":"苍崖何蟠回，尝为隐君宅。孰谓人琴亡，松风正萧瑟。花闲雪英舞，鹿去岩泉冽。经声草堂迥，天香中夜发。月落山气深，清猿啸亦绝。如何人外迹，轻为世纲别。","dynasty":"宋代","title":"题招隐寺"}
{"author":"王琪","content":"寂寞之淳音，其为乐至深。应嫌鼓腹者，独自抚弦琴。","dynasty":"宋代","title":"无弦琴"}
{"author":"王琪","content":"大泽穹天莽同色，碧瓦阊门晓花白。石岩左右断行人，洞庭一夜冰千尺。曾持汉节单于垒，北风如刀割人耳。知怜冻足苦双摧，一生不向遐方履。凭谁赠我紫衣裘，中吴风土清且柔。令严气正天地肃，长歌白苧临寒流。玉兰酒熟金醅溢，太白连云尚殊□。书窗半掩昼始开，几日红梅断消息。","dynasty":"宋代","title":"吴中晓寒曲"}
{"author":"王琪","content":"玉蕊生禁林，地崇姿亦贵。散漫阴谷中，蓬茨复何异。清芬信幽远，素彩非妖丽。苍烟蔽山日，琼瑶为之晦。岁久自扶疏，岩深愈凝邃。请观唐相吟，俗眼无轻视。","dynasty":"宋代","title":"咏玉蕊花"}
{"author":"王琪","content":"张亢触墙成八字。","dynasty":"宋代","title":"句其七"}
{"author":"王琪","content":"蚕寒冰茧瘦，蜂老露房攲。","dynasty":"宋代","title":"句其十"}
{"author":"王琪","content":"僻处因耽道，读书获我心。为嫌牵俗累，不厌入山深。野趣聊荒遁，才名岂陆沈。圣朝思梦卜，终忍卧园林。","dynasty":"清代","title":"和王季安作"}
{"author":"王琪","content":"江南柳，烟穗拂人轻。愁黛空长描不似，舞腰虽瘦学难成。天意与风情。攀折处，离恨几时平。已纵柔条萦客棹，更飞狂絮扑旗亭。三月乱莺声。","dynasty":"宋代","title":"望江南（柳）"}
{"author":"王琪","content":"江南燕，轻飏绣帘风。二月池塘新社过，六朝宫殿旧巢空。颉颃恣西东。王谢宅，曾入绮堂中。烟径掠花飞远远，晓窗惊梦语匆匆。偏占杏园红。","dynasty":"宋代","title":"望江南（三）"}
{"author":"王琪","content":"江南竹，清润绝纤埃。深径欲留双凤宿，后庭偏映小桃开。风月影徘徊。寒玉瘦，霜霰信相催。粉泪空流妆点在，羊车曾傍翠枝来。龙笛莫轻裁。","dynasty":"宋代","title":"望江南（四）"}
{"author":"曹庭枢","content":"两两溪边水鸟呼，渐看檐际湿模糊。凭栏花重红疑滴，隔座山横翠欲无。吟苦纵愁春冷淡，病多偏稳睡工夫。卷帘自爱虚无景，未要潇湘入画图。","dynasty":"清代","title":"春雨和钱屿沙编修韵"}
{"author":"曹庭枢","content":"鬖鬖细柳绿垂堤，二月东风送马蹄。君过岭南春正好，蛮花万树鹧鸪啼。","dynasty":"清代","title":"送王书臣佥宪之岭南"}
{"author":"曹庭枢","content":"谷雨新晴后，头纲驿递初。绿挼双掌细，香迸一旗舒。玉盎梅花喷，银瓶薤叶储。赐先黄阁老，波及大君余。竹里泉声沸，窗间午睡徐。当筵思笋蕨，奉母忆篮舆。旅食经年别，平安数寄书。缄题将远问，藉以慰门闾。","dynasty":"清代","title":"钱唐相国分饷上赐郑宅茶寄奉老母"}
{"author":"曹庭枢","content":"客梦唤不醒，晨鸡啼喔喔。仆夫戒征车，琅琅振霜铎。明星犹荧煌，轮蹄已纷错。山行忽迷道，曀气喷岚毒。窈郁遮树林，浸淫罩城郭。昏昏阴髳卷，荡荡云海浊。眯空吹若沙，湿衣细如霂。东方忽瞳昽，银山揭赪玉。须臾荡晴空，豁视爽心目。迤逦投前村，川原寄遐瞩。","dynasty":"清代","title":"大雾自东阿晓发"}
{"author":"曹庭枢","content":"天低泱漭云模糊，冻鸦哑哑城头呼。雪花纷落太于掌，凝矑激射清冰壶。梅花不见冒春雪，但见老树撑庭隅。碎琼细著苔点密，裂玉蟠作虬枝枯。泠然直洗肝胆洁，悄焉不觉形神孤。忆我别家九月九，至今三饮屠苏酒。前年风雪送兄归，冲寒愁折芦沟柳。南来飞雁犹呼偶，何日行随坐相守。思兄此日北堂前，独献春盘剪春韭。","dynasty":"清代","title":"立春日对雪独坐有怀大兄"}
{"author":"曹庭枢","content":"病夫高枕掩关卧，晨罢栉沐惟枯坐。有客投我诗一编，急起把读积懑破。砰訇振作钟镛声，错落咳成珠玉唾。十年人海奔堀堁，诗笔不留点尘污。吁嗟乎！山鬼笑人文不灵，素衣化缁衫犹青。小住为佳归亦得，扬舲南指垂虹亭。送君行，饮君酒。顾此身后名，期在勿速朽。台阁诸公自衮衮，富贵岂同金石寿。但令作述高等身，何必黄金印悬肘。君归林屋勤著书，肯学丈人山隐居。","dynasty":"清代","title":"张鸿勋惠读看云吟稿作长歌奉柬即送其南还"}
{"author":"李穆","content":"处处云山无尽时，桐庐南望转参差。舟人莫道新安近，欲上潺湲行自迟。","dynasty":"唐代","title":"寄妻父刘长卿（一作严维诗，题作发桐庐寄刘员外）"}
{"author":"李穆","content":"云根千尺倚苍旻，苔藓斓斑锦裹新。使节南来能掉舌，赵佗百拜远称臣。千年伟绩传编简，一片残碑卧棘榛。过客临风遥致敬，匆匆不及荐秋蘋。","dynasty":"元代","title":"陆大夫祠"}
{"author":"李穆","content":"达摩西归古昔闻，漫疑一足蹑云根。穷探绝顶搜遗迹，净拂苍苔见巨痕。野寺山藏岚气合，长松风度梵音喧。康州胜概应多览，归向金身得细论。","dynasty":"元代","title":"佛迹石"}
{"author":"李穆","content":"晋康佳致属三洲，山有奇岩水有湫。怪石嵌空垂玉乳，长江影月走金虬。星河冷浸三更露，天水光涵一色秋。久客怀归心欲折，好乘清兴夜行舟。","dynasty":"元代","title":"舟次三洲夜月"}
{"author":"李穆","content":"一年春景将过半，满目闲愁苦未开。北海孔融偏好客，长沙贾谊最多才。云移日影阶前转，风挟潮声枕畔来。独有可人招不得，酣歌倚树自徘徊。","dynasty":"元代","title":"复温兰岩寄韵"}
{"author":"李穆","content":"锦水无波画鹢开，刘郎年少负多才。袖中诗卷逢人看，江上梅花照客回。百粤雄藩兼两道，六符深处映三台。乾坤浩浩春如许，自有黄金百尺台。","dynasty":"元代","title":"送刘兵马天章"}
{"author":"李穆","content":"十年书剑客侯门，万里归来荷圣恩。晓日一庭诗礼计，西风三径菊松存。倚筇锦石暮山紫，濯足罗旁秋水浑。相望片云成契阔，好怀那得与君论。","dynasty":"元代","title":"初归寄郭希圣"}
{"author":"李穆","content":"迹远尘嚣地更偏，心游物外兴悠然。夕阳欲下鸟飞尽，喜有南山在目前。","dynasty":"元代","title":"樵云五景诗其一悠然佳趣"}
{"author":"李穆","content":"乱山深处结茅亭，暖日烟霞锁翠屏。松下茯苓秋可斸，投簪从此老岩扃。","dynasty":"元代","title":"樵云五景诗其二翠暖长春"}
{"author":"李穆","content":"轻岚作雾曙光微，翠湿高松露未晞。天畔倚栏人乍起，一声山鸟近檐飞。","dynasty":"元代","title":"樵云五景诗其三翠微清晓"}
{"author":"李穆","content":"桥下泠泠漱玉鸣，出山不似在山清。有人高枕云根卧，何必沧浪在濯缨。","dynasty":"元代","title":"樵云五景诗其四枕流琼响"}
{"author":"李穆","content":"生涯随分乐樵苏，弛担归来日未晡。松下清风宜少憩，终南捷径苦崎岖。","dynasty":"元代","title":"樵云五景诗其五息肩馀暇"}
{"author":"李穆","content":"香山秀耸千寻碧，绝顶去天不盈尺。达摩只履昔西归，蹑石犹疑留一迹。使君览胜游招提，胡不邀我同攀跻。凭高傲睨九州小，便欲乘此淩天梯。两人相对掀长髯，指顾万里舒双尖。昔年云气漫山麓，至今郡志传龙潜。朅来沧海已清浅，此地依然是重巘。摩挲为觅旧镌题，零落残碑卧苍藓。","dynasty":"元代","title":"香山乾明寺德庆"}
{"author":"莲花妓","content":"莲花为号玉为腮，珍重尚书遣妾来。处士不生巫峡梦，虚劳神女下阳台。","dynasty":"唐代","title":"献陈陶处士"}
{"author":"赵淇","content":"吟望直。春在阑干咫尺。山插玉壶花倒立。雪明天混碧。晓露丝琼滴。虚揭一帘云湿。犹有残梅黄半壁。香随流水急。","dynasty":"宋代","title":"谒金门"}
{"author":"班彪","content":"　　余遭世之颠覆兮，罹填塞之阨灾。旧室灭以丘墟兮，曾不得乎少留。遂奋袂以北征兮，超绝迹而远游。　　朝发轫于长都兮，夕宿瓠谷之玄宫。历云门而反顾，望通天之崇崇。乘陵岗以登降，息郇邠之邑乡。慕公刘之遗德，及行苇之不伤。彼何生之优渥，我独罹此百殃？故时会之变化兮，非天命之靡常。　　登赤须之长阪，入义渠之旧城。忿戎王之淫狡，秽宣后之失贞。嘉秦昭之讨贼，赫斯怒以北征。纷吾去此旧都兮，騑迟迟以历兹。　　遂舒节以远逝兮，指安定以为期。涉长路之绵绵兮，远纡回以樛流。过泥阳而太息兮，悲祖庙之不修。释余马于彭阳兮，且弭节而自思。日晻晻其将暮兮，睹牛羊之下来。寤旷怨之伤情兮，哀诗人之叹时。　　越安定以容与兮，遵长城之漫漫。剧蒙公之疲民兮，为强秦乎筑怨。舍高亥之切忧兮，事蛮狄之辽患。不耀德以绥远，顾厚固而缮藩。首身分而不寤兮，犹数功而辞鱤。何夫子之妄说兮，孰云地脉而生残。　　登鄣隧而遥望兮，聊须臾以婆娑。闵獯鬻之猾夏兮，吊尉漖于朝那。从圣文之克让兮，不劳师而币加。惠父兄于南越兮，黜帝号于尉他。降几杖于藩国兮，折吴濞之逆邪。惟太宗之荡荡兮，岂曩秦之所图。　　隮高平而周览，望山谷之嵯峨。野萧条以莽荡，迥千里而无家。风猋发以漂遥兮，谷水灌以扬波。飞云雾之杳杳，涉积雪之皑皑。雁邕邕以群翔兮，□鸡鸣以哜哜。　　游子悲其故乡，心怆悢以伤怀。抚长剑而慨息，泣涟落而沾衣。揽余涕以于邑兮，哀生民之多故。夫何阴曀之不阳兮，嗟久失其平度。谅时运之所为兮，永伊郁其谁愬？　　乱曰：夫子固穷游艺文兮，乐以忘忧惟圣贤兮？达人从事有仪则兮，行止屈申与时息兮？君子履信无不居兮，虽之蛮貊何忧惧兮？","dynasty":"两汉","tags":"辞赋精选，纪行","title":"北征赋"}
{"author":"郭受","content":"新诗海内流传久，旧德朝中属望劳。郡邑地卑饶雾雨，江湖天阔足风涛。松花酒熟傍看醉，莲叶舟轻自学操。春兴不知凡几首，衡阳纸价顿能高。","dynasty":"唐代","title":"寄杜员外（员外垂示诗，因作此寄上）"}
{"author":"项斯","content":"青枥林深亦有人，一渠流水数家分。山当日午回峰影，草带泥痕过鹿群。蒸茗气从茅舍出，缲丝声隔竹篱闻。行逢卖药归来客，不惜相随入岛云。","dynasty":"唐代","tags":"写景，山水，田园，抒情","title":"山行"}
{"author":"项斯","content":"日落江路黑，前村人语稀。几家深树里，一火夜渔归。","dynasty":"唐代","title":"江村夜泊"}
{"author":"项斯","content":"夜郎归未老，醉死此江边。葬阙官家礼，诗残乐府篇。游魂应到蜀，小碣岂旌贤。身没犹何罪，遗坟野火燃。","dynasty":"唐代","title":"经李白墓"}
{"author":"项斯","content":"似龙鳞又足，只是欠登门。月里腮犹湿，泥中目未昏。乞锄防蚁穴，望水写金盆。他日能为雨，公田报此恩。","dynasty":"唐代","title":"鲤鱼"}
{"author":"项斯","content":"禅禹逊尧聪，巍巍盛此中。四隅咸启圣，万古赖成功。道德去弥远，山河势不穷。停车一再拜，帝业即今同。","dynasty":"唐代","title":"舜城怀古"}
{"author":"项斯","content":"鱼在深泉鸟在云，从来只得影相亲。他时纵有逢君处，应作人间白发身。","dynasty":"唐代","title":"赠别"}
{"author":"项斯","content":"塞晚冲沙损眼明，归来养病住秦京。上高楼阁看星坐，著白衣裳把剑行。常说老身思斗将，最悲无力制蕃营。翠眉红脸和回鹘，惆怅中原不用兵。","dynasty":"唐代","title":"长安退将"}
{"author":"项斯","content":"青云有意力犹微，岂料低回得所依。幸念翅因风雨困，岂教身陷稻粱肥。曾游碧落宁无侣，见有清池不忍飞。纵使他年引仙驾，主人恩在亦应归。","dynasty":"唐代","title":"病鹤"}
{"author":"项斯","content":"昨宵魂梦到仙津，得见蓬山不死人。云叶许裁成野服，玉浆教吃润愁身。红楼近月宜寒水，绿杏摇风占古春。次第引看行未遍，浮光牵入世间尘。","dynasty":"唐代","title":"梦仙"}
{"author":"项斯","content":"边州独夜正思乡，君又弹琴在客堂。仿佛不离灯影外，似闻流水到潇湘。","dynasty":"唐代","title":"泾州听张处士弹琴"}
{"author":"项斯","content":"门不当官道，行人到亦稀。故从餐后出，方至夜深归。开箧拣书卷，扫床移褐衣。几时同买宅，相近有柴扉。","dynasty":"唐代","title":"早春题湖上顾氏新居二首其二"}
{"author":"项斯","content":"栗叶重重覆翠微，黄昏溪上语人稀。月明古寺客初到，风度闲门僧未归。山果经霜多自落，水萤穿竹不停飞。中宵能得几时睡，又被钟声催著衣。","dynasty":"唐代","title":"宿山寺"}
{"author":"项斯","content":"塞外冲沙损眼明，归来养病住秦京。上高楼阁看星坐，著白衣裳把剑行。常说老身思斗将，最悲无力制蕃营。翠眉红脸和回鹘，惆怅中原不用兵。","dynasty":"唐代","title":"长安退将"}
{"author":"项斯","content":"鹗在卿云冰在壶，代天才业本吁谟。荣同伊陟传朱户，秀比王商入画图。昨夜星辰回剑履，前年风月满江湖。不知机务时多暇，还许诗家属和无。","dynasty":"唐代","title":"献令狐相公时相公郊坛行事回"}
{"author":"项斯","content":"不遇修寺日，无钱入影堂。故来空礼拜，临去重添香。僧得名难近，灯传火已长。发心依止后，借住有邻房。","dynasty":"唐代","title":"题永忻寺影堂"}
{"author":"项斯","content":"昨日裁成夺夏威，忽逢秋节便相违。寒尘妒尽秦王女，凉殿恩随汉主妃。似月旧临红粉面，有风休动麝香衣。千年萧瑟关人事，莫语当时掩泪归。","dynasty":"唐代","title":"古扇"}
{"author":"项斯","content":"卷席贫抛壁下床，且铺他处对灯光。欲行千里从今夜，犹惜残春发故乡。蚊蚋已生团扇急，衣裳未了剪刀忙。谁知更有芙蓉浦，南去令人愁思长。","dynasty":"唐代","title":"遥装夜"}
{"author":"项斯","content":"相逢未得三回笑，风送离情入剪刀。客路最能销日月，梦魂空自畏波涛。独眠秋夜琴声急，未拜军城剑色高。去去缘多山与海，鹤身宁肯为飞劳。","dynasty":"唐代","title":"送苗七求职"}
{"author":"项斯","content":"相逢须强笑，人世别离频。去晓长侵月，归乡动隔春。见僧心暂静，从俗事多屯。宇宙诗名小，山河客路新。翠桐犹入爨，青镜未辞尘。逸足常思骥，随群且退鳞。宴乖红杏寺，愁在绿杨津。羞病难为药，开眉懒顾人。","dynasty":"唐代","title":"落第后归觐喜逢僧再阳"}
{"author":"项斯","content":"静中无伴侣，今亦独随缘。昨夜离空室，焚香净去船。","dynasty":"唐代","title":"送越僧元瑞"}
{"author":"项斯","content":"自出先皇玉殿中，衣裳不更染深红。宫钗折尽垂空鬓，内扇穿多减半风。桃熟亦曾君手赐，酒阑犹候妾歌终。如今还向城边住，御水东流意不通。","dynasty":"唐代","title":"旧宫人"}
{"author":"项斯","content":"梦游飞上天家楼，珠箔当风挂玉钩。鹦鹉隔帘呼再拜，水仙移镜懒梳头。丹霞不是人间晓，碧树仍逢岫外秋。将谓便长于此地，鸡声入耳所堪愁。","dynasty":"唐代","title":"梦游仙"}
{"author":"项斯","content":"愿随仙女董双成，王母前头作伴行。初戴玉冠多误拜，欲辞金殿别称名。将敲碧落新斋磬，却进昭阳旧赐筝。旦暮焚香绕坛上，步虚犹作按歌声。","dynasty":"唐代","title":"送宫人入道"}
{"author":"项斯","content":"鹗在卿云冰在壶，代天才业本訏谟。荣同伊陟传朱户，秀比王商入画图。昨夜星辰回剑履，前年风月满江湖。不知机务时多暇，还许诗家属和无。","dynasty":"唐代","title":"献令狐相公，时相公郊坛行事回（一作赵嘏诗）"}
{"author":"项斯","content":"古镇门前去，长安路在东。天寒明堠火，日晚裂旗风。塞馆皆无事，儒装亦有弓。防秋故乡卒，暂喜语音同。","dynasty":"唐代","title":"边游"}
{"author":"项斯","content":"湖亭东极望，远棹不须回。遍草新湖落，连天众雁来。芦洲残照尽，云障积烟开。更想鸱夷子，扁舟安在哉。","dynasty":"唐代","title":"彭蠡湖春望"}
{"author":"项斯","content":"闲阁雨吹尘，陶家揖上宾。湖山万叠翠，门树一行春。景遍归檐燕，歌喧已醉身。登临兴不足，喜有数来因。","dynasty":"唐代","title":"闻友人会裴明府县楼"}
{"author":"项斯","content":"江湖归不易，京邑计长贫。独夜有知己，论心无故人。一灯愁里梦，九陌病中春。为问清平日，无门致出身。","dynasty":"唐代","title":"长安书怀呈知己"}
{"author":"项斯","content":"渺渺浸天色，一边生晚光。阔浮萍思远，寒入雁愁长。北极连平地，东流即故乡。扁舟来宿处，仿佛似潇湘。","dynasty":"唐代","title":"远水"}
{"author":"项斯","content":"凌澌冲泪眼，重叠自西来。即夜寒应合，非春暖不开。岂无登陆计，宜弃济川材。愿寄浮天外，高风万里回。","dynasty":"唐代","title":"黄州暮愁"}
{"author":"项斯","content":"趋驰早晚休，一岁又残秋。若只如今日，何难至白头。沧波归处远，旅食尚边愁。赖见前贤说，穷通不自由。","dynasty":"唐代","title":"中秋夜怀"}
{"author":"项斯","content":"失意离城早，边城任见花。初为断酒客，旧识卖书家。寒寺稀无雪，春风亦有沙。思归频入梦，即路不言赊。","dynasty":"唐代","title":"宁州春思"}
{"author":"项斯","content":"云水绝归路，来时风送船。不言身后事，犹坐病中禅。深壁藏灯影，空窗出艾烟。已无乡土信，起塔寺门前。","dynasty":"唐代","title":"日东病僧"}
{"author":"项斯","content":"溪船泛渺瀰，渐觉灭炎辉。动水花连影，逢人鸟背飞。深犹见白石，凉好换生衣。未得多诗句，终须隔宿归。","dynasty":"唐代","title":"泛溪"}
{"author":"项斯","content":"作尉年犹少，无辞去路赊。渔舟县前泊，山吏日高衙。幽景临溪寺，秋蝉织杼家。行程须过越，先醉镜湖花。","dynasty":"唐代","title":"送顾少府（一作送顾逢尉永康）"}
{"author":"项斯","content":"古道自迢迢，咸阳离别桥。越人闻水处，秦树带霜朝。驻马言难尽，分程望易遥。秋前未相见，此意转萧条。","dynasty":"唐代","title":"咸阳别李处士"}
{"author":"项斯","content":"毒草不曾枯，长添客健无。雾开蛮市合，船散海城孤。象迹频藏齿，龙涎远蔽珠。家人秦地老，泣对日南图。","dynasty":"唐代","title":"寄流人"}
{"author":"项斯","content":"仙人掌中住，生有上天期。已废烧丹处，犹多种杏时。养龙于浅水，寄鹤在高枝。得道复无事，相逢尽日棋。","dynasty":"唐代","title":"华顶道者"}
{"author":"项斯","content":"梦罢更开户，寒泉声隔云。共谁寻最远，独自坐偏闻。岩际和风滴，溪中泛月分。岂知当此夜，流念到江濆。","dynasty":"唐代","title":"酬从叔听夜泉见寄"}
{"author":"项斯","content":"移来未换叶，已胜在空山。静对心标直，遥吟境助闲。影侵残雪际，声透小窗间。即耸凌空干，翛翛岂易攀。","dynasty":"唐代","title":"和李用夫栽小松"}
{"author":"项斯","content":"遥见南来使，江头哭问君。临终时有雪，旅葬处无云。官库空收剑，蛮僧共起坟。知名人尚少，谁为录遗文。","dynasty":"唐代","title":"哭南流人"}
{"author":"项斯","content":"相知皆是旧，每恨独游频。幸此同芳夕，宁辞倒醉身。灯光遥映烛，萼粉暗飘茵。明月分归骑，重来更几春。","dynasty":"唐代","title":"春夜樊川竹亭陪诸同年宴"}
{"author":"项斯","content":"灵山巡未遍，不作住持心。逢寺暂投宿，是山皆独寻。有时过静界，在处想空林。从小即行脚，出家来至今。","dynasty":"唐代","title":"送僧"}
{"author":"项斯","content":"南游何所为，一箧又空归。守道安清世，无心换白衣。深林蝉噪暮，绝顶客来稀。早晚重相见，论诗更及微。","dynasty":"唐代","title":"送苏处士归西山"}
{"author":"项斯","content":"步步出尘氛，溪山别是春。坛边时过鹤，棋处寂无人。访古碑多缺，探幽路不真。翻疑归去晚，清世累移晨。","dynasty":"唐代","title":"游烂柯山"}
{"author":"项斯","content":"长贫知不易，去计拟何逃。相对人愁别，经过几处劳。城连沙岫远，山断夏云高。犹想成诗处，秋灯半照涛。","dynasty":"唐代","title":"送友人之永嘉"}
{"author":"项斯","content":"劳思空积岁，偶会更无由。以分难相舍，将行且暂留。路岐何处极，江峡半猿愁。到此分南北，离怀岂易收。","dynasty":"唐代","title":"巴中逢故人"}
{"author":"项斯","content":"名高不俟召，收采献君门。偶屈应缘数，他人尽为冤。新春城外路，旧隐水边村。归去无劳久，知君更待论。","dynasty":"唐代","title":"送归江州友人初下第（一作送友人下第归）"}
{"author":"项斯","content":"尘污出华发，惭君青藓冠。此身闲未得，终日戴应难。好就松阴挂，宜当枕石看。会须寻道士，簪去绕霜坛。","dynasty":"唐代","title":"山友赠藓花冠"}
{"author":"项斯","content":"领得卖珠钱，还归铜柱边。看儿调小象，打鼓试新船。醉后眠神树，耕时语瘴烟。不逢寒便老，相问莫知年。","dynasty":"唐代","title":"蛮家"}
{"author":"项斯","content":"近得水云看，门长侵早开。到时微有雪，行处又无苔。劝酒客初醉，留茶僧未来。每逢晴暖日，唯见乞花栽。门不当官道，行人到亦稀。故从餐后出，方至夜深归。开箧拣书卷，扫床移褐衣。几时同买宅，相近有柴扉。","dynasty":"唐代","title":"早春题湖上顾氏新居二首"}
{"author":"项斯","content":"何年化作愁，漠漠便难收。数点山能远，平铺水不流。湿连湘竹暮，浓盖舜坟秋。亦有思归客，看来尽白头。","dynasty":"唐代","title":"苍梧云气"}
{"author":"项斯","content":"阴洞日光薄，花开不及时。当春无半树，经烧足空枝。疏与香风会，细将泉影移。此中人到少，开尽几人知。","dynasty":"唐代","title":"晚春花"}
{"author":"项斯","content":"独住水声里，有亭无热时。客来因月宿，床势向山移。鹤睡松枝定，萤归葛叶垂。寂寥犹欠伴，谁为报僧知。","dynasty":"唐代","title":"宿胡氏溪亭"}
{"author":"项斯","content":"往往到城市，得非征药钱。世人空识面，弟子莫知年。自说能医死，相期更学仙。近来移住处，毛女旧峰前。","dynasty":"唐代","title":"送华阴隐者"}
{"author":"项斯","content":"古巷槐阴合，愁多昼掩扉。独存过江马，强拂看花衣。送客心先醉，寻僧夜不归。龙钟易惆怅，莫遣寄书稀。","dynasty":"唐代","title":"落第后寄江南亲友"}
{"author":"项斯","content":"花时人欲别，每日醉樱桃。买酒金钱尽，弹筝玉指劳。归期无岁月，客路有风涛。锦缎裁衣赠，麒麟落剪刀。","dynasty":"唐代","title":"欲别"}
{"author":"项斯","content":"省中重拜别，兼领寄人书。已念此行远，不应相问疏。子城西并宅，御水北同渠。要取春前到，乘闲候起居。","dynasty":"唐代","title":"留别张水部籍"}
{"author":"项斯","content":"字已无人识，唯应记铸年。见来深似水，携去重于钱。鸾翅巢空月，菱花遍小天。宫中照黄帝，曾得化为仙。","dynasty":"唐代","title":"小古镜"}
{"author":"项斯","content":"高居在幽岭，人得见时稀。写箓扃虚白，寻僧到翠微。扫坛星下宿，收药雨中归。从服小还后，自疑身解飞。","dynasty":"唐代","title":"题太白山隐者"}
{"author":"项斯","content":"枕上用心静，唯应改旧诗。强行休去早，暂卧起还迟。因说来归处，却愁初病时。赤城山下寺，无计得相随。","dynasty":"唐代","title":"病中怀王展先辈在天台"}
{"author":"项斯","content":"游魂自相叫，宁复记前身。飞过人家月，声连客路春。梦边催晓急，愁外送风频。自有沾花血，相和泪滴新。","dynasty":"唐代","title":"子规（一作贾岛诗）"}
{"author":"项斯","content":"开门不成出，麦色遍前坡。自小诗名在，如今白发多。经年无越信，终日厌蕃歌。近寺居僧少，春来亦懒过。","dynasty":"唐代","title":"边州客舍"}
{"author":"项斯","content":"晏来知养气，度日语时稀。到处留丹井，终寒不絮衣。病乡多惠药，鬼俗有符威。自说身轻健，今年数梦飞。","dynasty":"唐代","title":"赠道者"}
{"author":"项斯","content":"逢师入山日，道在石桥边。别后何人见，秋来几处禅。溪中云隔寺，夜半雪添泉。生有天台约，知无却出缘。","dynasty":"唐代","title":"寄石桥僧"}
{"author":"项斯","content":"秦城几年住，犹著故乡衣。失意时相识，成名后独归。海秋蛮树黑，岭夜瘴禽飞。为学心难满，知君更掩扉。","dynasty":"唐代","title":"送欧阳衮归闽中"}
{"author":"项斯","content":"置观碑已折，看松年不分。洞中谁识药，门外日添坟。放去龟随水，呼来鹿怕薰。坛边见灰火，几烧祭星文。","dynasty":"唐代","title":"古观"}
{"author":"项斯","content":"白发已过半，无心离此溪。病尝山药遍，贫起草堂低。为月窗从破，因诗壁重泥。近来常夜坐，寂寞与僧齐。","dynasty":"唐代","title":"题令狐处士溪居"}
{"author":"项斯","content":"心知衡岳路，不怕去人稀。船里谁鸣磬，沙头自曝衣。有家从小别，是寺即言归。料得逢春住，当禅云满扉。","dynasty":"唐代","title":"送僧归南岳"}
{"author":"项斯","content":"平生醉与吟，谁是见君心。上国一归去，沧江闲至今。钟繁秋寺近，峰阔晚涛深。疏放长如此，何人长得寻。","dynasty":"唐代","title":"寄富春孙路处士"}
{"author":"项斯","content":"君家沧海外，一别见何因。风土虽知教，程途自致贫。浸天波色晚，横笛鸟行春。明发千樯下，应无更远人。","dynasty":"唐代","title":"送客归新罗"}
{"author":"项斯","content":"处处日驰销，凭轩夕似朝。渔翁闲鼓棹，沙鸟戏迎潮。树间津亭密，城连坞寺遥。因谁报隐者，向此得耕樵。","dynasty":"唐代","title":"杭州江亭留题登眺"}
{"author":"项斯","content":"山海两分岐，停舟偶似期。别来何限意，相见却无辞。坐永神凝梦，愁繁鬓欲丝。趋名易迟晚，此去莫经时。","dynasty":"唐代","title":"荆州夜与友亲相遇"}
{"author":"项斯","content":"方春到帝京，有恋有愁并。万里江海思，半年沙塞程。绿阴斜向驿，残照远侵城。自可资新课，还期振盛名。","dynasty":"唐代","title":"送友人游边"}
{"author":"项斯","content":"传骑一何催，山门昼未开。高人终避世，圣主不遗才。坐次欹临水，门中独举杯。谁为旦夕侣，深寺数僧来。","dynasty":"唐代","title":"题赠宣州亢拾遗"}
{"author":"项斯","content":"池馆饶嘉致，幽人惬所闲。筱风能动浪，岸树不遮山。啸槛鱼惊后，眠窗鹤语间。何须说庐阜，深处更跻攀。","dynasty":"唐代","title":"姚氏池亭"}
{"author":"项斯","content":"东南路苦辛，去路见无因。万里此相送，故交谁更亲。日浮汀草绿，烟霁海山春。握手无别赠，为予书札频。","dynasty":"唐代","title":"送友人之江南"}
{"author":"项斯","content":"行人见雪愁，初作帝乡游。旅店开偏早，乡帆去未收。灯残催卷席，手冷怕梳头。是物寒无色，汤泉正自流。","dynasty":"唐代","title":"晓发昭应"}
{"author":"项斯","content":"为郎名更重，领郡是蹉跎。官壁题诗尽，衙庭看鹤多。城池连草堑，篱落带椒坡。未觉旗幡贵，闲行触处过。","dynasty":"唐代","title":"赠金州姚合使君"}
{"author":"项斯","content":"话别无长夜，灯前闻曙鸦。已行难避雪，何处合逢花。野寺门多闭，羌楼酒不赊。还须见边将，谁拟静尘沙。","dynasty":"唐代","title":"送殷中丞游边"}
{"author":"项斯","content":"坐夏日偏长，知师在律堂。多因束带热，更忆剃头凉。苔色侵经架，松阴到簟床。还应炼诗句，借卧石池傍。","dynasty":"唐代","title":"寄坐夏僧"}
{"author":"项斯","content":"到处久南望，未知何日回。寄书频到海，得梦忽闻雷。岭日当秋暗，蛮花近腊开。白身居瘴疠，谁不惜君才。","dynasty":"唐代","title":"寄卢式"}
{"author":"项斯","content":"严君名不朽，道出二经中。归去精诚恳，还应梦寐通。池台镜定月，松桧雨馀风。想对灵玄忆，人间恋若空。","dynasty":"唐代","title":"送刘道士之成都严真观"}
{"author":"项斯","content":"此身西复东，何计此相逢。梦尽吴越水，恨深襄汉钟。积云开去路，曙雪叠前峰。谁即知非旧，怜君忽见容。","dynasty":"唐代","title":"汉南遇友人"}
{"author":"项斯","content":"高步陟崔嵬，吟闲路惜回。寺知何代有，僧见梵天来。暮霭连沙积，馀霞遍槛开。更期招静者，长啸上南台。","dynasty":"唐代","title":"游头陀寺上方"}
{"author":"项斯","content":"停车晓烛前，一语几潸然。路去干戈日，乡遥饥馑年。湖波晴见雁，槐驿晚无蝉。莫纵经时住，东南书信偏。","dynasty":"唐代","title":"送友人游河东"}
{"author":"项斯","content":"动叶复惊神，声声断续匀。坐来同听者，俱是未归人。一棹三湘浪，单车二蜀尘。伤秋各有日，千可念因循。","dynasty":"唐代","title":"闻蝉"}
{"author":"项斯","content":"霜晚复秋残，楼明近远山。满壶邀我醉，一榻为僧闲。树簇孤汀眇，帆欹积浪间。从容更南望，殊欲外人寰。","dynasty":"唐代","title":"李处士道院南楼"}
{"author":"项斯","content":"吟诗三十载，成此一名难。自有恩门入，全无帝里欢。湖光愁里碧，岩景梦中寒。到后松杉月，何人共晓看。","dynasty":"唐代","title":"送顾非熊及第归茅山"}
{"author":"项斯","content":"心知受恩地，到此亦裴回。上路移时立，中轩隔宿来。川光通沼沚，寺影带楼台。无限成蹊树，花多向客开。","dynasty":"唐代","title":"春日题李中丞樊川别墅"}
{"author":"项斯","content":"庭绿草纤纤，边州白露沾。别歌缘剑起，客泪是愁添。见月鹊啼树，避风云满帘。将军尽尊酒，楼上赋星占。","dynasty":"唐代","title":"龙州与韩将军夜会"}
{"author":"项斯","content":"长大有南北，山川各所之。相逢孤馆夜，共忆少年时。烂醉百花酒，狂题几首诗。来朝又分袂，后会鬓应丝。","dynasty":"唐代","title":"途中逢友人"}
{"author":"项斯","content":"失意已春残，归愁与别难。山分关路细，江绕夜城寒。草色连晴坂，鼍声离晓滩。差池是秋赋，何以暂怀安。","dynasty":"唐代","title":"送友人下第归襄阳"}
{"author":"项斯","content":"栗叶重重复翠微，黄昏溪上语人稀。月明古寺客初到，风度闲门僧未归。山果经霜多自落，水萤穿竹不停飞。中宵能得几时睡，又被钟声催著衣。","dynasty":"唐代","title":"宿山寺"}
{"author":"项斯","content":"献赋才何拙，经时不耻归。能知此意是，甘取众人非。遍陇耕无圃，缘溪钓有矶。此怀难自遣，期在振儒衣。","dynasty":"唐代","title":"归家山行"}
{"author":"项斯","content":"夜入楚家烟，烟中人未眠。望来淮岸尽，坐到酒楼前。灯影半临水，筝声多在船。乘流向东去，别此易经年。","dynasty":"唐代","title":"夜泊淮阴"}
{"author":"项斯","content":"行到鲈鱼乡里时，鲙盘如雪怕风吹。犹怜醉里江南路，马上垂鞭学钓时。","dynasty":"唐代","title":"对鲙"}
{"author":"项斯","content":"每忆闲眠处，朝阳最上峰。溪僧来自远，林路出无踪。败褐黏苔遍，新题出石重。霞光侵曙发，岚翠近秋浓。健羡机能破，安危道不逢。雪残猿到阁，庭午鹤离松。此地虚为别，人间久未容。何时无一事，却去养疏慵。","dynasty":"唐代","title":"忆朝阳峰前居"}
{"author":"项斯","content":"自古艰难地，孤舟旦暮程。独愁空托命，省已是轻生。有树皆相倚，无岩不倒倾。蛟螭波数怒，鬼怪火潜明。履道知无负，离心自要惊。何年面骨肉，细话苦辛行。","dynasty":"唐代","title":"暮上瞿唐峡"}
{"author":"项斯","content":"醉后情俱远，难忘素浐间。照花深处月，当户旧时山。事想同清话，欢期一破颜。风流还爱竹，此夜尚思闲。","dynasty":"唐代","title":"和李中丞醉中期王征君月夜同游浐水旧居"}
{"author":"项斯","content":"灵魄自沉浮，从来任浊流。愿从深处得，不向暗中投。圆月时堪惜，沧波路可求。沙寻龙窟远，泥访蚌津幽。是宝终知贵，唯恩且用酬。如能在公掌，的不负明眸。","dynasty":"唐代","title":"浊水求珠"}
{"author":"项斯","content":"佳人背江坐，眉际列烟树。（《庾楼燕》）。马蹄没青莎，船迹成空波。春风吹两意，何意更相值。（《古意》。以上并见张为《主客图》）更望会稽何处是，沙连竹箭白鹇群。（见《吟窗杂录》）。","dynasty":"唐代","title":"句"}
{"author":"项斯","content":"游魂自相叫，宁复记前身。飞过邻家月，声连野路春。梦边催晓急，愁处送风频。自有沾花血，相和雨滴新。","dynasty":"唐代","title":"子规"}
{"author":"王夫之","content":"归禽响暝，隔断南枝径。不管垂杨珠泪进，滴碎荷声千顷。随波赚杀鱼儿，浮萍乍满清池。谁信碧云深处，夕阳仍在天涯？","dynasty":"清代","tags":"婉约，写雨，感伤，哲理","title":"清平乐·咏雨"}
{"author":"王夫之","content":"斜月横，疏星炯。不道秋宵真永。声缓缓，滴泠泠。双眸未易扃。霜叶坠，幽虫絮，薄酒何曾得醉。天下事，少年心。分明点点深。","dynasty":"清代","tags":"婉约，秋天，写景，抒怀","title":"更漏子·本意"}
{"author":"王夫之","content":"新买茱萸半亩堂，苔侵床足月侵墙。天涯芳草迷归路，病叶还禁一夜霜。","dynasty":"清代","tags":"抒情，伤怀","title":"初度口占·辛丑"}
{"author":"王夫之","content":"娟娟片月涵秋影，低照银塘光不定。绿云冉冉粉初匀，玉露泠泠香自省。荻花风起秋波冷，独拥檀心窥晓镜。他时欲与问归魂，水碧天空清夜永。","dynasty":"清代","tags":"写花，坚贞","title":"玉楼春·白莲"}
{"author":"王夫之","content":"湘水经东安县东，有沉香塘，石壁隙插一株，云是沉水香，澄潭清冷，绿萝倒影。湘水自分漓水下。曲曲潺湲，千里飞哀泻。冰玉半湾尘不惹，停凝欲挽东流驾。百尺危崖谁羽化。一捻残香，拈插莓苔隙。忆自寻香人去也，寒原夕阳烧悲灺。","dynasty":"明代","tags":"写景，抒情","title":"蝶恋花·湘水自分漓水下"}
{"author":"王夫之","content":"莲花莲叶柳塘西，疏雨疏风斜照低。竹箨冠轻容雪鬓，桃枝杖滑困春泥。垂虹疑饮双溪水，砌草新添一寸荑。不拟孤山闲放鹤，鹁鸠恰恰向人啼。","dynasty":"清代","title":"雨余小步"}
{"author":"王夫之","content":"剪中流，白苹芳草，燕尾江分南浦。盈盈待学春花靥，人面年年如故。留春住，笑几许浮萍，旧梦迷残絮。棠桡无数。尽泛月莲舒，留仙裙在，载取春归去。佳丽地，仙院迢迢烟雾。湿香飞上丹户。醮坛珠斗疏灯映，共作一天花雨。君莫诉。君不见桃根已失江南渡。风狂雨妒，便万点落英，几湾流水，不是避秦路。","dynasty":"清代","title":"摸鱼儿·东洲桃浪，潇湘小八景词之三"}
{"author":"王夫之","content":"湖水阻青鞋，南游吊大崖。探书苍水绝，藏史血函埋。遗怨留鸿字，孤吟闭鹿柴。郎君勤慰藉，难遣老夫怀。","dynasty":"明代","title":"得嘉鱼李西华兄弟书追忆雨苍"}
{"author":"王夫之","content":"禾稻频相望，莺黄几日深。人间又秋色，垂老足閒心。夕照明归鸟，高林接暮阴。前峰初上月，约略半林侵。","dynasty":"明代","title":"偶题"}
{"author":"王夫之","content":"雪际带春生，池冰几夕轻。寒心犹缱绻，雨气半萧清。客至拈桃笑，禽归试柳晴。衰年宜缓缓，岁早自含惊。","dynasty":"明代","title":"岁早"}
{"author":"王夫之","content":"恨别非常度，相怜已有时。饥分羹芋饱，诚绝叟童欺。段尉惭无笏，王丞敢著诗。感兹昵我众，益笑党人痴。","dynasty":"明代","title":"月中晓发僧俗送者十三人皆攀泣良久子亦泪别"}
{"author":"王夫之","content":"出山仍不乐，未返故园时。林岫应相笑，苍天吾岂欺。简囊羞短剑，藏穴护新诗。有约归潮日，图存笔墨痴。","dynasty":"明代","title":"月中晓发僧俗送者十三人皆攀泣良久子亦泪别其二"}
{"author":"王夫之","content":"前游馀怆在，霜月况同时。世益麇麋骇，生为神鬼欺。九州浮一影，残梦续新诗。视彻馀生淡，悠悠吾岂痴。","dynasty":"明代","title":"玉门望狮子峰用旧作四韵"}
{"author":"王夫之","content":"屡望高难到，前冬一杖时。分明霜雪苦，偪侧虎狼欺。芒屦仍潭水，石函尚小诗。只今肠可断，翻笑昔情痴。","dynasty":"明代","title":"玉门望狮子峰用旧作四韵其二"}
{"author":"王夫之","content":"旷古登应少，问之石不知。此山初得主，千岳觉增奇。叶动鸣泉处，桥寒亭午时。有来争胜槩，切莫突西施。","dynasty":"明代","title":"涌几"}
{"author":"王夫之","content":"野水瑶光上小楼，关河寒色满楼头。韩城公子椎空折，楚国佳人橘过秋。淅淅雁风吹极浦，鳞鳞枫叶点江洲。霜华夜覆荒城月，独倚吴钩赋远游。","dynasty":"明代","title":"耒阳曹氏江楼迟旧游不至"}
{"author":"王夫之","content":"秋井拖阴柳色阑，疏云开碧整归鞍。梧桐新坠平津苑，鸂𪅙遥飞御史滩。愁里关山江北杳，尊前星汉粤天寒。棋枰应尽中原略，莫遣苍生属望难。","dynasty":"明代","title":"圆通庵初雨睡起闻朱兼五侍御从平西谒桐城阁老归病书戏赠"}
{"author":"王夫之","content":"涟水东流落月横，浮湘亭上似三生。汉庭旧节归华表，粤道旌旗乱早莺。酒侣垂杨悲墓合，世情蛱蝶到春惊。如君豪气矜淮海，恨到消沈泪亦倾。","dynasty":"明代","title":"李广生自黔阳生还归阙率尔吟赠并感洪一龙三阳太仆山公及郎君郑石诸逝者浮湘亭之游"}
{"author":"王夫之","content":"遥求勾漏寻灵饵，却背仙坛访上元。初服偶然抛竹箨，融情一倍感芳荃。云畦过雨怀红药，春泛消愁畏绿尊。千古英雄无死处，酒徒高唱感夷门。","dynasty":"明代","title":"答姚梦峡秀才见柬之作兼呈金道隐黄门李广生彭然石二小司马"}
{"author":"王夫之","content":"垂垂江上瘴云飞，也听莲舟挝鼓归。炎海蛟龙吞楚客，绿云烟水吊湘妃。故园蒲草空盈把，过岭笳声尚合围。哀些远凭清思抑，目前殊觉解人稀。","dynasty":"明代","title":"五日小饮兼五舟中寄人时两上书忤时相俟谴命故及之"}
{"author":"王夫之","content":"万花争尽垒东西，雪骨霜魂分不齐。金粟迎寒开月浦，絪缊香雾一双迷。","dynasty":"明代","title":"追和王百谷梅花绝句十首其五"}
{"author":"王夫之","content":"仇池九十泉，桃源千万树。古人丧乱中，自选林泉住。","dynasty":"明代","title":"避乱石鸡村同载谋小憩四首其四"}
{"author":"王夫之","content":"彀中游羿，莫漫惊、宠辱浪生规避。原自有、万里清空，可无影而藏，不飞而至。黑白两端，算都是龙泉轻试。但涂中曳尾，刃发新硎，全牛皆废。无涯有涯交累，唯饵香药作，不黏滋味。消彼此、百种聪明，向白日青天鼾𪖙熟睡。侧足焦原弄獶虎，不殊豚彘。笑弈秋着着争先，居然钝置。","dynasty":"明代","title":"玉连环其二"}
{"author":"王夫之","content":"稻露垂珠远望平，疏风疏雨葛衣轻。枫林摄摄消残暑，禅室登登待早晴。话到閒愁无一字，棋终残局笑双征。因君莞尔加餐饭，不问参苓托死生。","dynasty":"明代","title":"翠涛过草堂问病"}
{"author":"王夫之","content":"早觉秋清也，是年华通，闰露晶莹。也霏微香浅。处知月中金，粟遥飞英。也双星炯。也良宵、映人閒永。也祝其、人如玉颉，颃姑射在瑶京。也轻。也邺侯仙，骨凌虚上，御风泠也。梦鹤迥也。何知蚁，梦醒也。笑向来蛮触，交争何事，冷看閒看定也。尽海波、干度桑田，吾心静也。","dynasty":"明代","title":"瑞鹤仙寿李为好"}
{"author":"王夫之","content":"寒月出东岭，流光入浅廊。万心函片晌，一缕未消香。","dynasty":"明代","title":"怀入山来所栖伏林谷三百里中小有丘壑辄畅然欣感各述以小诗得二十九首其二十九观生居"}
{"author":"王夫之","content":"月上林间夜，烟含山际秋。蛙吹传静乐，尻马足仙游。抱瓮安园䔩，忘机定海鸥。馀生随大冶，沤沫委东流。","dynasty":"明代","title":"山居杂体县名"}
{"author":"王夫之","content":"昔昔秋犹在，劳劳老易侵。宝刀蚀虎气，孤镜吼龙吟。凉梦惊难续，閒愁病不任。江山留九辨，未许怨登临。","dynasty":"明代","title":"初秋其三"}
{"author":"王夫之","content":"低回怕得近帘钩，宝髻当心五瓣收。萼绿华传新样子，吴娃错道牡丹头。","dynasty":"明代","title":"和梅花百咏诗其二十八妆梅"}
{"author":"王夫之","content":"断臂教心何处安，佛头正好与簪冠。世人不信扳龙髯，吾道偏须食马肝。梦蝶偶然传锦瑟，弹莺消得与金丸。大分八字亭亭立，擎出秋香散菊团。","dynasty":"明代","title":"读甘蔗生遣兴诗次韵而和之七十六首其九"}
{"author":"王夫之","content":"斜晖欲下飐金飙，绿苞初开碎练飘。莫认天山飞雪早，江南饶有可怜宵。","dynasty":"明代","title":"题芦雁绝句十八首其十七"}
{"author":"王夫之","content":"累垂得得到江城，妆点琴囊衬酒鎗。棐几素屏充供养，闺中莫听卖花声。","dynasty":"明代","title":"和梅花百咏诗其八十七担上梅"}
{"author":"王夫之","content":"薝葡胎玉破新函，白发簪花老自惭。冲雨摘来安枕上，香熏华顶老图南。","dynasty":"明代","title":"鼾睡其三"}
{"author":"王夫之","content":"落叶绝行踪，随意披疏筱。龙气动乔木，空潭无猿鸟。","dynasty":"明代","title":"怀入山来所栖伏林谷三百里中小有丘壑辄畅然欣感各述以小诗得二十九首其六黄沙潭"}
{"author":"王夫之","content":"湘水经东安县东，有沉香塘，石壁隙插一株，云是沉水香，澄潭清冷，绿萝倒影。湘水自分漓水下。曲曲潺湲，千里飞哀泻。冰玉半湾尘不惹，停凝欲挽东流驾。百尺危崖谁羽化。一捻残香，拈插莓苔隙。忆自寻香人去也，寒原夕阳烧悲灺。","dynasty":"明代","tags":"写景，抒情","title":"蝶恋花·湘水自分漓水下"}
{"author":"王夫之","content":"寒月迥，旖旎一轮安。片影但惊孤叶坠，数峰无那晚烟残。略似梦中看。深伫立，清露沁肌寒。药灶松风初淅沥，竹窗梅影已阑珊。人老钓鱼湾。","dynasty":"明代","title":"忆江南寒月四首四"}
{"author":"王夫之","content":"置身云际观，何为而栖栖。延目千秋视，所据皆粉齑。目力既有穷，生年不久稽。吾心固可引，遥与霄汉齐。苟守规中见，安能无笑啼。","dynasty":"明代","title":"三门滩感兴三首其二"}
{"author":"王夫之","content":"片云堆雪，却无端、飞影欲掠斜阳。回首西风起处，几叶上轻黄。莫问藕花凋未，看蜻蜓、点点度银塘。有前时双鬓，而今似否，青镜自商量。极目神州杳杳，只归禽、无数点微茫。销尽残虹，半折短剑蚀清光。便遣吾庐三径，在他时、枫叶不禁霜。祝掠云双燕，好将归梦绕空梁。","dynasty":"明代","title":"南浦惊秋"}
{"author":"王夫之","content":"寒山不稳归飞鸟，锦字难传夜静鱼。闻说茂陵方病渴，莫修封禅数行书。","dynasty":"明代","title":"代书寄衡山戴晋元其二"}
{"author":"王夫之","content":"幽绪悄。欹枕梦回分晓。俯仰乾坤霜月皎。此际愁多少。欲洗长空天杳。袖里青虹光袅。相倩一挥云汉表。莫打閒之绕。","dynasty":"明代","title":"谒金门示意有授"}
{"author":"王夫之","content":"潇湘一曲，记前时相念，此地相逢。掀髯一笑中。问霜雪因甚，早上青松。多情自昔，阅桑田、沧海重重。有吴市、洞箫孤奏，碧天吹裂晴空。酌君酒，为君舞，怕长沙、袖短举手难工。把袂且从容。但五弦挥罢，目送归鸿。随时梅酒，又何有、今古英雄。莺花在、年年三月，绿杨柔亸春风。","dynasty":"明代","title":"潇湘逢故人慢赠李简尤初度简尤方五十髭髯如雪已十馀年矣"}
{"author":"王夫之","content":"春鸟过春不肯鸣，雨中仍听两三声。绿光影里还飞去，惊落残红一片轻。","dynasty":"明代","title":"鼾睡其五"}
{"author":"王夫之","content":"苍天哭杀西来意，争似天津看弄猴。述梦终愁多蹇涩，捋须自悔不搂{扌叜}。芩连难抑虚肠火，脂粉徒填色眼沟。誓把一镫烧栈道，蜀王无迹问金牛。","dynasty":"明代","title":"广遣兴五十八首其二十四"}
{"author":"王夫之","content":"云移隔岭摇绿草，雨过横塘绽白莲。大造无心谁解此，庄生浪说欲忘言。","dynasty":"明代","title":"和白沙其六"}
{"author":"王夫之","content":"颗颗梅珠，条条菖叶，不须更怨春归。垂杨风软，练鹊一双飞。自爱芳塘素影，与波光、上下争晖。閒日永，新来病浅，相赏莫相违。当年还似此，年华虽老，不道今非。问灵均，去后谁剪荷衣。日暮轻云凝绿，遥天回、笑揖湘妃。还应有，芙蓉出水，妆点钓鱼矶。","dynasty":"明代","title":"满庭芳初夏"}
{"author":"王夫之","content":"罗浮月下，豆蔻胎中，许结同心侣。渐启朱唇。含浅笑、不倩绿衣歌舞。暄风疏雨。红袖敛、芳心自吐。一双双、永不分离，何事还含醋。照影银塘低觑。向香泥玉藕，暗中增妒。彩禽欲唼。还应惜、自趁桃波飞去。绿阴深处。尽抛与、多情细数。不差池、三十六双，作宜男绣谱。","dynasty":"明代","title":"解语花鸳鸯梅"}
{"author":"王夫之","content":"曲逐峡田上，遥期松径终。凉风中岭合，西日一尖红。","dynasty":"明代","title":"怀入山来所栖伏林谷三百里中小有丘壑辄畅然欣感各述以小诗得二十九首其十七坞云庵"}
{"author":"王夫之","content":"不唱江门旧棹歌。人閒今古有藤蓑。况逢木落天空后，柰此风清月白何。穿衰柳，度残荷。一行白鸟掠清波。孤吹铁笛腾腾去，惊落残花罥女萝。","dynasty":"明代","title":"鹧鸪天其三"}
{"author":"王夫之","content":"总繇他、閒愁不管，才来又还催去。悠悠一派东流水，载得落花无数。人长住。却笑伊、来回奔走天涯路。凭阑无语。终不似黄莺，苦爱东风，百啭迎人絮。今古事，莫待怨谁相误。可但月来云妒。伤春未已伤秋赋，重倩吟螀寒诉。琼花舞。又早见、玉山瑶井填黄土。无为自苦。待人散月斜，日长山静，侬自有归处。","dynasty":"明代","title":"摸鱼儿辛幼安伤春词悲凉动今古惜其蛾眉买赋之句未忘身世为次其韵以广之"}
{"author":"王夫之","content":"循壁渡泉桥，知有幽人宅。山气动□馡，香獐夜来迹。","dynasty":"明代","title":"怀入山来所栖伏林谷三百里中小有丘壑辄畅然欣感各述以小诗得二十九首其十五西石门"}
{"author":"王夫之","content":"莲叶千茎乱，因风捲翠烟。飞来双白鸟，不省在谁边。","dynasty":"明代","title":"绝句八首其三"}
{"author":"王夫之","content":"溪月溪风太有情，不容尘土得分争。乾坤消受无多子，今古萧条第一名。梦里青山留我住，镜中白发为谁生。炉烟销尽空香满，脉脉幽心只自评。","dynasty":"明代","title":"次定山三首其三"}
{"author":"王夫之","content":"荆榛苍浅古城秋，脉脉蒸江碧玉钩。野旷天低飞鸟度，不知何处吊孙刘。","dynasty":"明代","title":"新秋同唐古遗须竹游钟武故城归坐小轩夜语四首其二"}
{"author":"王夫之","content":"乘春春去去何方，水曲山隈白昼长。绝代风流三峡水，旧家亭榭半斜阳。轻阴犹护当时蒂，细雨旋催别树芳。唯有幽魂消不得，破寒深醴土膏香。","dynasty":"明代","title":"补落花诗九首其一"}
{"author":"王夫之","content":"初识张公子，投琼气已横。匣中报恩剑，不为汝曹鸣。","dynasty":"明代","title":"结袜子"}
{"author":"王夫之","content":"瀁平塘、绿钱初展，正是乳鸦啼后。桃尖渐放朱霞晕，芳惹游鞭征袖。真如绣。点波纹、红绡青幛团绒皱。田田歌奏。问苦菂寻莲，萦丝觅藕，几许多情逗。莫浪语，西子湖头难又。锦屏十里香透。繁华满目江南梦，约略送愁时候。君莫嗅。君不见、清香销尽酸风瘦。秋容如旧。只莎草吟螀，蓼花飞𪅙，露冷金飙骤。","dynasty":"明代","title":"摸鱼儿其四"}
{"author":"王夫之","content":"石上流水，渐彼蒲英。涤根孤弱，植芳不倾。抚我平昔，居然既往。揽景无及，何用追赏。水无旋流，卉木有方。冬春屡易，天故不常。一善可师，万端方迷。授我坎坷，天故不齐。浩浩方隅，茫茫圆轨。有命艰贞，繄惟今始。愠不可长，逸不可终。含默难言，孤置我躬。乌元鹤白，其辨易知。分芒析微，何者忌疑。","dynasty":"明代","title":"石流篇"}
{"author":"王夫之","content":"老觉形容渐不真，镜中身似梦中身。凭君写取千茎雪，犹是先朝未死人。","dynasty":"明代","title":"走笔赠刘生思肯三首其三"}
{"author":"王夫之","content":"稻花风转接䍦吹，系辔萧条占桧枝。画扇红牙前夕酒，青山白雪几年诗。千秋华表留仙语，一曲沧浪鼓枻悲。为惜君愁须缓缓，相逢知有泪双垂。","dynasty":"明代","title":"期徐蔚子虎塘迟至余暑病先归蔚子独留万绿池"}
{"author":"王夫之","content":"神静物不撄，神动心以靡。不复知其他，禅元但测此。","dynasty":"明代","title":"和一峰虚中是神主五首其二"}
{"author":"王夫之","content":"西风落照，看渺渺沧洲，烟波无际。一段轻阴相趁转，不许兰桡惊碎。略带神鸦，时飘芦叶，曲映江枫紫。凭遮客鬓，怕教照见憔悴。有人独倚危楼，沙际迟回，疑是归舟系。已过轻鸥飞起处，不见旗悄燕尾。荡入中流，斜侵隔岸，依旧萦沙嘴。回头北渚，唯馀塔影孤峙。","dynasty":"明代","title":"念奴娇帆影"}
{"author":"王夫之","content":"江湖短剑。醉卧不知谁野店。笑傲刀兵。月落猿啼客梦惊。寒更历尽。孤雁孤飞栖不稳。为问青天。锦瑟谁人续断弦。","dynasty":"明代","title":"减字木兰花其二"}
{"author":"王夫之","content":"问天无意更枯蓍，不道忘情胜马龟。蒙叟梦中真蛱蝶，柴桑枕上自轩羲。汀洲杜若香原在，海上蓬莱路不疑。欲起江门向今日，藤蓑珍重钓珊枝。","dynasty":"明代","title":"和白沙其三"}
{"author":"王夫之","content":"西清开一曲，明绿半溪深。白鸟回峰碧，青林渡水阴。荷轻初露坠，风定暗香侵。隐几吾生事，萧然不自今。","dynasty":"明代","title":"夏夕其一"}
{"author":"王夫之","content":"娟娟片月涵秋影，低照银塘光不定。绿云冉冉粉初匀，玉露泠泠香自省。荻花风起秋波冷，独拥檀心窥晓镜。他时欲与问归魂，水碧天空清夜永。","dynasty":"清代","tags":"写花，坚贞","title":"玉楼春·白莲"}
{"author":"王夫之","content":"五杂俎，采野䔩。往复还，沿溪谷。不获巳，黄农伏。","dynasty":"明代","title":"山居杂体五杂俎"}
{"author":"王夫之","content":"待寻芳。懒寻芳。褪粉梨花背夕阳。清明未断霜。游丝长。柳丝长。欲绾春光春又忙。辛夷早绽香。","dynasty":"明代","title":"长相思其二"}
{"author":"王夫之","content":"不是桃源惘去津，知开知落也难真。南邻酒伴经旬饮，欲与商量恐过春。","dynasty":"明代","title":"和梅花百咏诗其十二问梅"}
{"author":"王夫之","content":"莫将旧价问千金，下砌萧萧败叶侵。万紫向来空识面，寸丹何地觅知音。梅魂不分春霪苦，荷怨难平晓露深。脉脉菱花别有意，青铜留照阅来今。","dynasty":"明代","title":"补落花诗九首其七"}
{"author":"王夫之","content":"乍可黄冠归宋，羞将白血殉元。蜜蘖不争甜苦，猿虫各有精魂。","dynasty":"明代","title":"咏史二十七首其二十七"}
{"author":"王夫之","content":"蟾馆飞英，随他月在秋长在。冻云如黛。幻出香严界。曾订青娥，有誓深如海。春光改。清芳缥缈。还与山矾赛。","dynasty":"明代","title":"点绛唇月桂"}
{"author":"王夫之","content":"任尔舌尖学语，谁知趺下生根。一线经分子午，双钩画破乾坤。逼窄墨台狭路，萧条原宪柴门。天下古今几许，梨花春雨黄昏。","dynasty":"明代","title":"见狂生诋康斋白沙者漫题"}
{"author":"王夫之","content":"恨别非常度，相怜已有时。饥分羹芋饱，诚绝叟童欺。段尉惭无笏，王丞敢著诗。感兹昵我众，益笑党人痴。","dynasty":"明代","title":"月中晓发僧俗送者十三人皆攀泣良久子亦泪别"}
{"author":"王夫之","content":"无数閒云出翠微，和风和雨夹山飞。孤烟一片如轻絮，自绕疏林款夕晖。","dynasty":"明代","title":"白云歌其一"}
{"author":"王夫之","content":"东峰忽散云，飞光射檐端。未解消冰雪，晶荧一倍寒。","dynasty":"明代","title":"辛酉日遣怀其二"}
{"author":"王夫之","content":"十年前此晓霜天，惊破晨钟梦亦仙。一断藕丝无续处，寒风落叶洒新阡。","dynasty":"明代","title":"悼亡四首其一"}
{"author":"王夫之","content":"檐帽风轻收早稻。半捲黄云，半拥绿烟岛。雪鲫如银膏满脑。爪肪切玉铺霜早。袅袅长竿争打枣。靺鞨珠圆，颗颗香甜饱。受用苍天今已老。掀髯一笑邯郸道。","dynasty":"明代","title":"蝶恋花秋感"}
{"author":"王夫之","content":"之绕打虚空，经营惨淡中。虫鱼多诘屈，龙马半昭聋。副墨传溪影，雌黄听落虹。天情骀宕里，消息一丝通。","dynasty":"明代","title":"后雁字十九首其一"}
{"author":"王夫之","content":"不道人閒，消得浓华如许色。有情无力。殢着人相识。阅尽兴亡，冷泪花前滴。真倾国。沈香亭北。此恨何时释。","dynasty":"明代","title":"点绛唇其二"}
{"author":"王夫之","content":"不是人閒，定然无个藏春处。和风和雨。抵死惊飞去。暖日晴风，犹自难留住。天涯路。金勒驹骄。踏作红尘土。","dynasty":"明代","title":"点绛唇飞花"}
{"author":"王夫之","content":"将军畦下久归来，狄相门前有未开。吾与尔夫分用舍，公无困我试风雷。黄冠紫陌千株菜，赵女南山一顷萁。拾取残英能几客，杏坛凋谢赴王骀。","dynasty":"明代","title":"续落花诗三十首其七"}
{"author":"王夫之","content":"南岳经声苦，东林眉宇嚬。似他添强笑，犹恐隔邻嗔。","dynasty":"明代","title":"为晋宁诸子说春秋口占自笑四首其三"}
{"author":"王夫之","content":"郗鉴生怜逆子，沈充死愧贤孙。桂蠹何伤芳树，兰芽不染滫根。","dynasty":"明代","title":"咏史二十七首其十九"}
{"author":"王夫之","content":"未了寻香又拂枰，冰绡遥映碧纱明。春前开亦随春落，先手何心百转争。","dynasty":"明代","title":"和梅花百咏诗其七十二棋墅梅"}
{"author":"王夫之","content":"孤月上，夕风微。忍得寒生玉粟肥。征雁千双空里过，可能带得向南飞。","dynasty":"明代","title":"捣练子咏霜"}
{"author":"王夫之","content":"不知浅素更轻红，遥望长疑烟霭中。除取梅花心自省，看花人隔小桥东。","dynasty":"明代","title":"梅花其二"}
{"author":"王夫之","content":"片叶听萧然，何妨素影翩。东窗千嶂外，玉镜一轮圆。空界原非妄，天心巳尽传。明宵随显晦，墟里上孤烟。","dynasty":"明代","title":"和白沙中秋"}
{"author":"王夫之","content":"岳阡初甃罢，君此拜姑嫜。地下容能聚，人间别已长。蝶飞三月雨，枫落一林霜。他日还凄绝，余魂半渺茫。","dynasty":"明代","title":"岳峰悼亡四首其四"}
{"author":"王夫之","content":"社日花朝总令辰，柳丝萍叶总宜人。巳催莺燕迎初日，未许风光试一春。紫电暗窥珠佩笑，轻雷不惜玉衡嗔。还思残腊新暄早，勾引江梅万树匀。","dynasty":"明代","title":"社前一日雪"}
{"author":"王夫之","content":"每见关中客，无心理筑哀。徵书昨夜到，不待曙光催。","dynasty":"明代","title":"为宋子主人送高渐离入秦"}
{"author":"王夫之","content":"郗鉴生怜逆子，沈充死愧贤孙。桂蠹何伤芳树，兰芽不染滫根。","dynasty":"明代","title":"咏史二十七首其十九"}
{"author":"王夫之","content":"插青天、俯临图画，一壁翠光欲滴。炎风吹断阳禽影，认得孤峰回翼。如相识。记寒声、萧萧咽尽霜华夕。望中何极。尽帘压千丝，窗飞一缕，垂幕笼轻碧。回首处，犹记当时踪迹。危亭斜倚南陌。满城春滑笙歌腻，消尽银缸夜色。君莫惜。君不见、黄沙汉使无消息。秦关坐隔。听沙岸残更，野塘晓阵，总似三生笛。","dynasty":"明代","title":"摸鱼儿潇湘小八景词其一"}
{"author":"王夫之","content":"香雾氤氲霭碧湾，流澌一夜送潺湲。低垂乱惹珠光溅，疑是疑非响佩环。","dynasty":"明代","title":"和梅花百咏诗其六溪梅"}
{"author":"王夫之","content":"梅花欲发雪撩之，不损清香一万枝。半点千钧春气力，看花人似海谁知。","dynasty":"明代","title":"和白沙梅花其一"}
{"author":"王夫之","content":"蒸水东流湘水北。一曲沧浪，映带青山色。旧是朱陵仙洞客。鹤归不向乌衣国。江树迷离潭影侧。画槛筠帘，梦断春消息。击鼓冯夷寻未得。馋龙怪舞云生墨。","dynasty":"明代","title":"蝶恋花其五"}
{"author":"王夫之","content":"落叶绝行踪，随意披疏筱。龙气动乔木，空潭无猿鸟。","dynasty":"明代","title":"怀入山来所栖伏林谷三百里中小有丘壑辄畅然欣感各述以小诗得二十九首其六黄沙潭"}
{"author":"王夫之","content":"今年五日尚馀寒，剪剪菖风摆露难。雨歇罩鱼垂柳径，人归贳酒白云端。丹心綵笔三湘事，霜鬓朱颜一镜看。彭泽无田供秫米，何须粔敉饱龙餐。","dynasty":"明代","title":"五日携攽儿同子直洎贤从哲仲小饮分得端字"}
{"author":"王夫之","content":"斜晖欲下飐金飙，绿苞初开碎练飘。莫认天山飞雪早，江南饶有可怜宵。","dynasty":"明代","title":"题芦雁绝句十八首其十七"}
{"author":"王夫之","content":"白发重梳落万茎，镫花镜影两湛惊。水金丹诀闻方士，土木蔘膏累友生。故国馀魂长缥渺，残镫绝笔尚峥嵘。悬知药力消冰雪，未拟垂杨听早莺。","dynasty":"明代","title":"病起连雨四首其三"}
{"author":"王夫之","content":"拾得寒山共一时，袁闳张俭不相知。棋填黑白唯馀罫，琴泛宫商别有雌。唤尽奈何邀笛步，问来不语影娥池。丹枫绛帐青莎馆，鞭挞吟蛩作导师。","dynasty":"明代","title":"读甘蔗生遣兴诗次韵而和之七十六首其七十五"}
{"author":"王夫之","content":"勾芒跣足苦争先，昨夜酸风雪满天。不见旗亭游冶客，春归才着土牛鞭。","dynasty":"明代","title":"忍俊九首其六"}
{"author":"王夫之","content":"舞廉纤、不知是雪，还是沙明波素。同云返映晶光凝，暝色遥笼烟树。双无据。颤寒空、微霄极浦相回互。芦洲古渡。有孤艇篷窗，挑镫酌酒，唱彻梁围句。知此夕，一派瑶峰玉宇。朦胧半函银兔。清晖的皪蛟冰瀁，疑是东方已曙。君莫觑。君不见、迥波难挽流澌住。珠摧玉仆。向帝女祠东，昭王潭北，直下长江去。","dynasty":"明代","title":"摸鱼儿潇湘大八景词其八"}
{"author":"王夫之","content":"夕吹喧风叶，初暾炫露条。涂阴新紫荐，大谷早英飘。留蝶寻香薄，迟莺忆梦遥。迎凉催晓色，倚雪抗清霄。恨讵青春谢，姿矜白日昭。洁纨悲汉扇，瑶馆驻秦箫。抱影空含碧，凝魂映泬寥。云痕将桂粟，湘怨亘兰苗。修月飞琼柹，凌空舞素潮。西乌歌正急，南树梦犹妖。瀚海寒偏耐，哀家韵未饶。一桐虚井砌，片叶点诗瓢。衔去元禽远，归来白雁邀。馀芳回羯鼓，幽约后星桥。江介芦花冷，扬州玉蕊凋。函情摇落日，芳信在山椒。","dynasty":"明代","title":"八月梨花"}
{"author":"王夫之","content":"大夫已见受秦封，君子还惊化鹤容。独抱冰心邀瑞叶，溪头三笑一相逢。","dynasty":"明代","title":"和梅花百咏诗其十七友梅"}
{"author":"王夫之","content":"书史笙歌尽未殊，林光江气各清迂。深知帝里春偏静，小爱閒官韵不拘。水有性情鸥鹭得，月函虚皛藻蘋孤。回舟群动皆空谧，隔岸笼灯半有无。","dynasty":"明代","title":"仿昭代诸家体三十八首三十二钟少参惺淮泛"}
{"author":"王夫之","content":"踏草情阑长绿苔，南园近日赏心灰。红牙倦理迎头拍，绿髓唯倾婪尾杯。茵聚凭将挥蜀锦，蜡封留取贮商罍。典刑犹在谁堪托，玉茗聊看隔岁胎。","dynasty":"明代","title":"广落花诗三十首其五"}
{"author":"王夫之","content":"信陵饮酒近内，步兵泣路驱车。赢得不知别苦，难忘聊复愁予。","dynasty":"明代","title":"咏史二十七首其七"}
{"author":"王夫之","content":"乾坤非短梦非长，花落聊纾粉蝶忙。莫遣酒星囚北海，偶逢伏日饱东方。蝇窗乍裂双眸阔，狐帽随拈彻骨香。唯有昭文琴外谱，不从夔旷问宫商。","dynasty":"明代","title":"仿昭代诸家体三十八首二十九袁吏部宏道放言"}
{"author":"王夫之","content":"白蘋红蓼秋江岸。早有蜻蜓斜睨。须褪蜂黄，乳含菽玉，恹恹倦起。乍历金风，谁知渐老，蜜房深闭。应只似、天宝鸡坊皂衣，人在空记得霓。裳事零零玉露，含愁漫、阁住泪珠难坠。无情忍见蹴碎，菱花啄残菰米。自惜残香，又逢劈破，辰离烟水。问多情、碧藕抽丝，可得经时重繫。","dynasty":"明代","title":"水龙吟其二"}
{"author":"王夫之","content":"彩云歘倏散还休，款款萦萦倍惹愁。嫩蝶攀援疑借蔻，狂蜂轻薄讵安榴。徒钻故纸唯糟粕，欲埽讹书苦挍雠。一洗青林烦夜雨，白蘋碧杜亦芳洲。","dynasty":"明代","title":"续落花诗三十首其十二"}
{"author":"王夫之","content":"晶辉蠕影萦一窝，澄之荡之夫如何。容裔积已成坚冽，鏦铮喧外绝烦苛。绿非荇藻发谁浦，光带露霜自昨波。惊鸿亦知无闻见，抱意长鸣凌嵯峨。","dynasty":"明代","title":"洞庭秋三十首其二十"}
{"author":"王夫之","content":"马当湖水北，南望杳潇湘。陆海英雄踬，船山烟草荒。客台留蠹简，谒者恋幽芳。片石延陵字，他年待报章。","dynasty":"明代","title":"送载谋归吴淞二首其二"}
{"author":"王夫之","content":"织锦无成上帝嗔，憨慵长夜望河津。何从更得蛛丝里，剩巧年年乞与人。","dynasty":"明代","title":"戏作七夕词三首其三"}
{"author":"王夫之","content":"不将落叶认秋凶，老泪慵垂笑眼中。他日夜台真昼锦，片时春赏暂冬烘。人间世且游若士，天下图其授马融。除却死生吾与汝，看谁白战是英雄。","dynasty":"明代","title":"广遣兴五十八首其三十二"}
{"author":"王夫之","content":"半生只伴閒愁住。如今却待驱愁去。归鸟没遥天。云横斜照边。乾坤看一笑。愁到何时了。抛掷与征鸿。霜宵唳晓空。","dynasty":"明代","title":"菩萨蛮遣愁"}
{"author":"王夫之","content":"炉影圆红烟尾曳。汤瓶渐送松声碎。不是村醪无米兑。难成醉。酸风昨夜新伤肺。青镜古今多少泪。无缘却向寒崖坠。明月在天霜满地。愁也未。两茎铁脊舒腰睡。","dynasty":"明代","title":"渔家傲翠涛作煨榾柮诗索和以词代之六首其一"}
{"author":"王夫之","content":"暮云笼山碧，绿树沉流影。中江瀑珠分，孤屿画檐整。团圞紫茸合，森萧翠光冷。秀挺既歆别，高涵亦危秉。烟浦极远天，槲香吹隔岭。凌晨溯两桨，即目饱幽境。万古苍梧愁，因兹慰孤耿。","dynasty":"明代","title":"苍梧舟中望系龙洲"}
{"author":"王夫之","content":"未肯负居诸，飘流不废书。长涂收史料，小正作经疏。赝迹徒相似，鸿儒亦借誉。鲲鹏聊志怪，终是不才樗。","dynasty":"明代","title":"后雁字十九首其十九"}
{"author":"王夫之","content":"寒月静不迥，中天白霭分。烟空含树色，星浅入冰纹。梦觉疑无定，凄清受已勤。遥情谁寄托，千里一氤氲。","dynasty":"明代","title":"十二月八夜看月"}
{"author":"王夫之","content":"春自无愁耳。笑无端、一枝浅绛，半林新翠。便拟东风相宠惜，暗约柳丝萦系。乔相赚、落霞片紫。斜日烟笼沈海底，早蛟风、乱剪云皴碎。鲛泪冷，弥天坠。寒凘渐结流觞滞。便拚得、兰亭休赏，龙门堪醉。糁径不遮春草绿，略染西峰螺髻。删不了、朗清天气。乍与碧桃争粉素，柰铅华、俄顷成流水。今视昔，应如是。","dynasty":"明代","title":"贺新郎上巳前一日雪"}
{"author":"王夫之","content":"颓岸清江隔晚烟，鳞鳞云起夕阳天。秋声已觉频喧夜，明月心知不易圆。桂阙参差疑羽客，芦中迷离访渔船。刀头飞镜终无准，今夕何年倍惘然。","dynasty":"明代","title":"石板滩中秋无月奉怀家兄"}
{"author":"王夫之","content":"端自莲花瓣里来，幻身真作冻蜂猜。世如棋弈辘轳劫，话到文章婪尾杯。三公叔夜龙鸾客，兀者郑侨斥鴳才。金销石泐寻常事，惭愧寒香一径梅。","dynasty":"明代","title":"冬尽过刘庶先夜话效时"}
{"author":"王夫之","content":"千古英雄此赤方，漓江南下正汤汤。情深北阙多艰后，兴寄东皋信美乡。进酒自吹松粒曲，裁诗恰赋芰荷裳。萧森天放湘累客，得倚商歌侍羽觞。","dynasty":"明代","title":"留守相公六帙仰同诸公共次方密之学士旧韵二首其一"}
{"author":"王夫之","content":"凉生恰恰桂江天，万里吴皋秋信传。月拟上轮分海晕，风初过岭霁蛮烟。雕戈数转三襄影，花坞凭留七月仙。莫讶维州争论亟，河山清晏自平泉。","dynasty":"明代","title":"留守相公六帙仰同诸公共次方密之学士旧韵二首其二"}
{"author":"王夫之","content":"绛节生须抱璧还，降笺谁捧尺封闲。沧波淮海东流水，风雨扬州北固山。鹃血春啼悲蜀鸟，鸡鸣夜乱度秦关。琼花堂上三生路，已滴燕台颈血殷。","dynasty":"明代","title":"读指南集二首"}
{"author":"王夫之","content":"扬州不死空坑死，出使皋亭事未央。鸣鴂春催三月雨，丹枫秋忍一林霜。䃃门鹤唳留朱序，文水鱼书待武阳。沧海金椎终寂寞，汗青犹在泪衣裳。","dynasty":"明代","title":"读指南集二首其二"}
{"author":"王夫之","content":"溪边林外转霏微，几处新莺禁不飞。即次青春欺白发，丁宁酒力试寒威。连天朔雪悲明月，昨日西清忆落晖。为报春光多蕴藉，来朝一倍报芳霏。","dynasty":"明代","title":"又雪同欧子直"}
{"author":"王夫之","content":"寒烟扑地湿云飞，犹记馀生雪窖归。泥浊水深天险道，北罗南鸟地危机。同心双骨埋荒草，有约三春就夕晖。檐溜渐疏鸡唱急，残灯炷落损征衣。","dynasty":"明代","title":"续哀雨诗四首"}
{"author":"王夫之","content":"晴月岚平北斗移，挑灯长话桂山时。峒云侵夜偏飞雨，宿鸟惊寒不拣枝。天吝孤臣唯一死，人拚病骨付三尸。阴晴旦暮寻常极，努力溯洄秋水湄。","dynasty":"明代","title":"续哀雨诗四首其二"}
{"author":"王夫之","content":"羊肠虎穴屡经过，老向孤峰对梦婆。他日凭收柴市骨，此生已厌漆园歌。藤花夜落寒塘影，雁字云低野水波。樾馆无人苔砌冷，桂山相较未愁多。","dynasty":"明代","title":"续哀雨诗四首其三"}
{"author":"王夫之","content":"下帷空闭仲舒园，入幔偏依写韵轩。硬拓云麾蝉翅薄，偷临天马袅蹄翻。回波斜展侵飞白，钗脚低垂带漏痕。闪霍纤腰频敛锷，祇应浑脱学公孙。","dynasty":"明代","title":"寄咏落花十首其五书品"}
{"author":"王夫之","content":"冷眼越裳觑海波，横江津吏奈公何。人归洪皓传边怨，客散田横阕挽歌。绛蜡无光依鬼火，宝刀失计漏天魔。参差记得前春梦，绣壁红丝系女萝。","dynasty":"明代","title":"读甘蔗生遣兴诗次韵而和之七十六首其十四"}
{"author":"王夫之","content":"得絮不云暖，此情君合知。主忧臣但尔，心死身何为。绿草华山带，高楼燕子枝。讵言身未嫁，可任东风吹。","dynasty":"明代","title":"寒甚下山访病儿存没道中逢夏仲力下小竹舁慄不能语哀我无衣授之以絮归山有咏志感也其二"}
{"author":"王夫之","content":"离筵及早酌屠苏，留看镫宵待得无。知有前期霜信后，小窗人奈雪侵须。","dynasty":"明代","title":"和梅花百咏诗其二十一别梅"}
{"author":"王夫之","content":"霞映晴空，惊晓梦、馀寒消尽。日影转、绿阴叠叠，碎痕红印。燕子归来憨不语，柳塘樾径都相认。尽从今、长日小楼空，无人问。浮萍叶，鱼难信。商陆子，鹃犹恨。怕黄梅雨浥，湿烟还困。记得年时游冶处，轻衫碧映荷钱嫩。奈柳丝、閒挂葛巾斜，窥霜鬓。","dynasty":"明代","title":"满江红初夏"}
{"author":"王夫之","content":"皑光晨射凝脂肥，海日轮孤腻不飞。红药隐尖疑月冷，梨花摇梦想春晖。池云压顶团鱼阵，松粉铺翎散鹤衣。遥想玉峰辰似此，清寒应悔学仙飞。","dynasty":"明代","title":"咏雪其三"}
{"author":"王夫之","content":"炉影圆红烟尾曳。汤瓶渐送松声碎。不是村醪无米兑。难成醉。酸风昨夜新伤肺。青镜古今多少泪。无缘却向寒崖坠。明月在天霜满地。愁也未。两茎铁脊舒腰睡。","dynasty":"明代","title":"渔家傲翠涛作煨榾柮诗索和以词代之六首其一"}
{"author":"王夫之","content":"洪炉滴水试烹煎，穷措生涯有火传。哀雁频分弦上怨，冻蜂长惜纸中天。知恩不浅难忘此，别调相看更冁然。旧识五湖霜月好，寒梅春在野塘边。","dynasty":"明代","title":"极丸老人书所示刘安礼诗垂寄情见乎词愚一往呐吃无以奉答聊次其韵述怀"}
{"author":"王夫之","content":"物遇日屡迁，流止暂不遗。浮云出丹巘，游鯈遵绿漪。心知既无滞，躯质匪有期。俯仰同久乍，令我奄宅兹。修竹丛尚稚，冈桐荫每移。云岫半明灭，霞嶂时参差。坐闻春鸟鸣，亦睹秋叶离。凌景延圆晖，迎寒却凉飔。回首舜帝峰，濯足舂水湄。芳草良未歇，佳期行可规。行道昔已靡，槁木今何居。俄顷已藉用，乘乘将焉之。","dynasty":"明代","title":"西庄源所居后岭前壑古木清沼凝阴返映念居此三载行将舍去因赋一诗"}
{"author":"王夫之","content":"旁午争迎社燕斜，参差月影乱啼鸦。新虹滥赐缠头锦，蛛网曾封系臂纱。自捉狂夫誇拂舞，不知迁客怨琵琶。定谁解作微尘观，细看双鱼蹴浪花。","dynasty":"明代","title":"续落花诗三十首其二十四"}
{"author":"王夫之","content":"覆窠无改伊风子，笭箵繇来元漫郎。窜亦黄能憎屈姊，卧犹韦虎傲萧娘。三茎鸡肋婴临济，百啭莺喉和帝江。欲剪鸳鸯双袖落，郎当鲍老臂原长。","dynasty":"明代","title":"广遣兴五十八首其四十八"}
{"author":"王夫之","content":"搏桑无落景，瑶水无逝波。千岁有问津，微生遂经过。偶零玉露浆，聊弄素女蛾。不知人间秋，落叶纷已多。进酒白玉觞，侑之缓声歌。长旦无凝云，毕景皆赪霞。俯睨星火流，停欢待伊何。","dynasty":"明代","title":"长歌行"}
{"author":"王夫之","content":"狡狯苍天可谥荒，抛红日掷万钱忙。小儿强汰閒情赋，颠史痴湔藻火裳。甲煎香倾熏夜帐，鱼镫蕊灺閟阴房。勾芒倘课春功最，罪过风流故态狂。","dynasty":"明代","title":"续落花诗三十首其十九"}
{"author":"王夫之","content":"双髻峰头千树缟。轻松钟乳玲珑罩。相聚团圞围土灶。愁欲倒。而今却忆愁时好。不怨融和春不早。春云怕障邯郸道。旧梦不成人愈老。流莺恼。凭谁唤醒粘天草。","dynasty":"明代","title":"渔家傲其三"}
{"author":"王夫之","content":"百里初见山，西晖客望闲。半峰明紫树，群岫倒苍湾。仙馆箫声歇，渔舟隔浦还。祝融知近远，清梦骛云间。","dynasty":"明代","title":"东台山"}
{"author":"王夫之","content":"离筵及早酌屠苏，留看镫宵待得无。知有前期霜信后，小窗人奈雪侵须。","dynasty":"明代","title":"和梅花百咏诗其二十一别梅"}
{"author":"王夫之","content":"枯木难消只赋心，散愁长欲寄知音。调孤雌霓休文句，哭碎灵床子敬琴。","dynasty":"明代","title":"哭欧阳三弟叔敬沈湘六首其四"}
{"author":"王夫之","content":"凤杳扬雄拾羽，龙乖谷永探鳞。奇字詅痴万卷，危言卖绽千春。","dynasty":"明代","title":"咏史二十七首其九"}
{"author":"王夫之","content":"云似梦，雨如尘。花泪红倾柳黛嚬。也算人閒春一度，明年莫更不还人。","dynasty":"明代","title":"捣练子晚春"}
{"author":"王夫之","content":"空有无垠铲径蹊，分明至极翻凄迷。远视不正非野马，客心已窘聊木鸡。帆蝶卖眼惊天末，樯乌亡赖啼日西。阴光夕灼动绿气，𢥠然鬼臂相牵携。","dynasty":"明代","title":"洞庭秋三十首其八"}
{"author":"王夫之","content":"奇章梦异淳于梦，王播寮非周朴寮。痁冷痎寒俱是疟，初三十八各乘潮。宋齐邱卖谭升药，沈亚之欺弄王箫。消受馀鲭有楼护，隔筵中垒漫劳招。","dynasty":"明代","title":"读甘蔗生遣兴诗次韵而和之七十六首其十二"}
{"author":"王夫之","content":"梅花欲发雪撩之，不损清香一万枝。半点千钧春气力，看花人似海谁知。","dynasty":"明代","title":"和白沙梅花其一"}
{"author":"王夫之","content":"崧台泊，漓江柝。剑吼匣中如昨。刘备垒，马殷坟。閒愁夜几分。灯烬灭。寒衾铁。只有归鸿悽切。檐溜雨，远鸡声。心知是五更。","dynasty":"明代","title":"更漏子其二"}
{"author":"王夫之","content":"丝断不复理，鸟鸣哀难止。三年九春绝，衰草凌霜靡。行行向隧道，邑邑歌蒿里。掩涕会有时，苍天终何已。","dynasty":"明代","title":"游子怨哭刘母四首其四"}
{"author":"王夫之","content":"一片绿云，千条寒玉，亭亭孤上，非想有情天。记得雨馀残照，趁啼禽即栗横肩。迎眸处，捎云垂露，袅娜芉眠。谁道别、经年怨湘妃不语，我见犹怜。鲸波吞岭，欲遣变桑田。魆地一声去也，挽不住、环佩珊然。空想像，纸窗清影，淡写之玄。","dynasty":"明代","title":"东风齐着力忆别峰修竹为冰雪摧折"}
{"author":"王夫之","content":"万斛春膏烂似糜，镇将黄叶恼婴儿。吴王洲上英雄泪，工部潭前客子悲。隙影早知同塞马，锦衣何用慕文牺。平泉过眼空苔石，竹𧚯还堪乐凤饥。","dynasty":"明代","title":"广落花诗三十首其二"}
{"author":"王夫之","content":"桂树萦晨霜，芳滋久不渝。采之无所赠，不忍置路隅。怀袖经岁年，中心良自殊。殷勤自畴昔，谁为爱斯须。","dynasty":"明代","title":"拟古诗十九首其九"}
{"author":"王夫之","content":"仇池九十泉，桃源千万树。古人丧乱中，自选林泉住。","dynasty":"明代","title":"避乱石鸡村同载谋小憩四首其四"}
{"author":"王夫之","content":"谁把灰堆一幅张，并刀误剪半淞江。梯山航海中流漩，绣岭花门倒影幢。大宅火争焚宝所，无家别即孕莲邦。石人双眼真胡越，玉箸犹输五百双。","dynasty":"明代","title":"广遣兴五十八首其十五"}
{"author":"王夫之","content":"应迹秾华早出泥，知音丈室净名妻。宝簪不上团花髻，锦片长随采药溪。凤翥有心依竹叶，蝶飞无色上棠梨。逸情交臂多相失，求兔何劳问旧蹄。","dynasty":"明代","title":"补落花诗九首其八"}
{"author":"王夫之","content":"妩媚檀栾共一时，鸭头新浴鹭飘丝。长疑剩粉归何处，密裹龙孙出箨枝。","dynasty":"明代","title":"和梅花百咏诗其三十五竹梅"}
{"author":"王夫之","content":"青豆相思意偶通，开时疑说并头红。无端赚杀林和靖，三十六双一梦中。","dynasty":"明代","title":"和梅花百咏诗其六十鸳鸯梅"}
{"author":"王夫之","content":"禦寇新来免十浆，海鸥争席只沧浪。齐王已足一千蹠，李相姑留五百羊。庆喜佞兄唯相好，丹霞烧木更威光。前身悔住青龙寺，博得穷涂一枣尝。","dynasty":"明代","title":"广遣兴五十八首其四十三"}
{"author":"王夫之","content":"谷口凝阴宿雪淹，槎枒望断白云尖。夜来野烧刚馀得，一树垂垂出短檐。","dynasty":"明代","title":"和梅花百咏诗其七十四樵径梅"}
{"author":"王夫之","content":"青幕白地清涎黏，浓淡分界唯微纤。未审天容亏半壁，定疑水气消馀炎。披襟不让云将御，理楫略挂羚羊尖。鏖空白战九十日，吸月餐风亦损廉。","dynasty":"明代","title":"洞庭秋三十首其二十九"}
{"author":"王夫之","content":"江边寒梅自着花，江上女儿自斗茶。浪向花前爇片脑，浪疑茶里点脂麻。","dynasty":"明代","title":"竹枝词十首其八"}
{"author":"王夫之","content":"陈抟驴背笑难禁，龚胜床头饿称心。雪搅九微香炬暗，未知除夕是晴阴。","dynasty":"明代","title":"初度日占六首其六"}
{"author":"王夫之","content":"松岚浓染黛横涂，一点当梢玉魄孤。细剖香魂邀篆尾，幽寻艳迹记花趺。晴云山色微分派，春水池痕巧合符。留境夺人充供养，云林先我写含糊。","dynasty":"明代","title":"读甘蔗生遣兴诗次韵而和之七十六首其四十九"}
{"author":"王夫之","content":"屡望高难到，前冬一杖时。分明霜雪苦，偪侧虎狼欺。芒屦仍潭水，石函尚小诗。只今肠可断，翻笑昔情痴。","dynasty":"明代","title":"玉门望狮子峰用旧作四韵其二"}
{"author":"王夫之","content":"蒿里谁家地，不在蒸江上。不在湘潭城，不在苍梧黄茅瘴。祝融为盖，白石为舆，安安缓缓驾輀车。挽人勿諠，听我唱言。魂归湛湛之青天，形返茸茸之墓田。鼓毋怒，笛毋悲，庸夫不骂鬼，世间何用庸夫为。以尔笑骂代痛哭，鸺鹠乾鹊齐上屋。主人弃屋返青山，庸夫他家觅酒肉。我有酒，不酬黄泉将润庸夫口。肥牛十脔醇醪三斗，辘辘轴轴狂鼓庸夫死奔走，黄泉之人应拍手。","dynasty":"明代","title":"管大兄弓伯挽歌二首其二"}
{"author":"王夫之","content":"启琳宫、㬉回溪畔，江南共道春早。桃花新雨溶溶后，谁把琼浆酿造。壸天老。正望中、茶烟几线萦僧橑。燕泥香扫。快翠泛铜瓶，膏凝玉盏，鱼眼调香脑。添胜迹，百道奔泉回抱。暗萦绿荇芳藻。泠泠碎玉夜声中，花院晨钟轻捣。君莫恼。君不见、玉矾落尽瑶京道。王孙芳草。纵百丈络丝，万条罗带，难繫春光好。","dynasty":"明代","title":"摸鱼儿其五"}
{"author":"王夫之","content":"秋井拖阴柳色阑，疏云开碧整归鞍。梧桐新坠平津苑，鸂𪅙遥飞御史滩。愁里关山江北杳，尊前星汉粤天寒。棋枰应尽中原略，莫遣苍生属望难。","dynasty":"明代","title":"圆通庵初雨睡起闻朱兼五侍御从平西谒桐城阁老归病书戏赠"}
{"author":"王夫之","content":"小雪无云宿暧赊，东窗日转半棂斜。清泉砚滴含馀绿，活火汤瓶涌细花。歌哭古今归午枕，江湖图画泛星槎。堂堂日月容相问，书卷留人几岁华。","dynasty":"明代","title":"冬山即事其三"}
{"author":"王夫之","content":"未了游丝债。莫被浮云碍。鸡声历历曙光微，在。在。在。月挂西楼，风轻柳岸，虹垂天外。但遣愁城坏。不怨霜荷败。情知腊尽雪须消，耐。耐。耐。未必他生，还如今日，长年禁害。","dynasty":"明代","title":"醉春风遣病"}
{"author":"王夫之","content":"回塘曲径偶相依，不拟春归尚未归。向后生缘随旦暮，当时心绪在霏微。珠胎含泪禁疏雨，玉骨凝寒傲夕晖。子夜轻冰聊邂逅，素心元不藉霜肥。","dynasty":"明代","title":"残雪其四"}
{"author":"王夫之","content":"胡不思身巳有身，桃花柳絮各当春。归除共算三辰日，截续无差上古人。拔地雷声惊笋梦，弥天雨色养花神。他时午夜青天月，恰好金波片影真。","dynasty":"明代","title":"和白沙其一"}
{"author":"王夫之","content":"油云在天，舒卷不齐。随风而东，歘尔还西。或飞甘雨，或散虹霓。君子攸行，不害先迷。经历纷纠，如取如携。比干殉殷，夷吾相齐。昏旦殊星，燕粤殊蹊。移之分寸，徙宅忘妻。哀哉群动，莫之能稽。百草陨芳，鶗鴂先啼。所以灵氛，告尔天倪。","dynasty":"明代","title":"读易赠熊体贞孙倩其二"}
{"author":"王夫之","content":"湛湛北辰表，沆瀣充寒门。安知光影微，不有众星繁。言穷至弥寡，心绝理已谖。容成置象外，羲和辍纷论。大地有疆畛，群生各本根。甫田空忉怛，念兹息心魂。","dynasty":"明代","title":"感遇十一首其三"}
{"author":"王夫之","content":"向来无病学呻吟，色色悲秋夜夜砧。扳柘且求轩后药，操舟姑免项王喑。王孙一饭辜淮肆，弟子三虚谢孔林。朔雪不摧曷旦羽，长随彩凤嚇飞禽。","dynasty":"明代","title":"广遣兴五十八首其三十五"}
{"author":"王夫之","content":"为锁湘流东下缓。两岸芦梢，片片蒲帆短。寒水茫茫渔火乱。唯应曲里春风㬉。万古沅湘秋思满。六六湾头，绾住愁无算。无那湖光都个管。鼍风吹浪连天捲。","dynasty":"明代","title":"蝶恋花其九"}
{"author":"王夫之","content":"等是殉春亦待勘，摽梅难比二桃甘。风流有主堪捐佩，雨涕无从得解骖。蓂荚两阶辞舜殿，芳兰九畹萎江潭。汤阴衣溅丹痕苦，僵李徒劳代亦惭。","dynasty":"明代","title":"广落花诗三十首其七"}
{"author":"王夫之","content":"崧台泊，漓江柝。剑吼匣中如昨。刘备垒，马殷坟。閒愁夜几分。灯烬灭。寒衾铁。只有归鸿悽切。檐溜雨，远鸡声。心知是五更。","dynasty":"明代","title":"更漏子其二"}
{"author":"王夫之","content":"情知不住若为留，顾我嫣然笑上头。春老无人随少府，风欺一倍感商州。寒禁荇藻凭鱼计，傲寄茱萸缓客愁。祖绿帝青添几色，新阴还得醉双眸。","dynasty":"明代","title":"广落花诗三十首其三"}
{"author":"王夫之","content":"春尽试新晴，高天起夕清。南飞双鸟白，西上一星明。润叶沾青露，凉萤傍紫萍。当年未萧瑟，曾此晚愁轻。","dynasty":"明代","title":"始晴"}
{"author":"王夫之","content":"苍烟黄日久迷离，犹有墙东片月窥。身外江山还似旧，梦中蜂蝶尽相疑。东流彻夜银涛急，平甸矜春碧草欺。不识瑞香花落后，几人还赋玉楼诗。","dynasty":"明代","title":"残雪其三"}
{"author":"王夫之","content":"终知无寄处，不欲昧前期。人世谁长目，天心自列眉。寒宵闻见外，皑雪炫荧时。岂为知音绝，停毫罢远思。","dynasty":"明代","title":"前雁字诗十九首其十二"}
{"author":"王夫之","content":"结璘耀东方，摇辉散庭戺。褰帷视玉衡，何为倏东指。汎爱惜流光，合旨抚逝水。鶗鴂天涯鸣，繁英怨游子。东园积落芳，安问桃与李。悲歌无与听，拊琴复中止。","dynasty":"明代","title":"杂诗四首其一"}
{"author":"王夫之","content":"消息心知在别峰，南参烟水尚重重。溪云乍捲流泉细，一点香飘带影逢。","dynasty":"明代","title":"和梅花百咏诗其十一寻梅"}
{"author":"王夫之","content":"秋光已尽。月也幽香褪。只有霜膏团紫晕。仙雾兰浆深酝。小窗读易初晴。药炉风软烟轻。莫遣先生午睡，凭教鼻观惺惺。","dynasty":"明代","title":"清平乐问刘存孺索香橙"}
{"author":"王夫之","content":"问古今，閒愁有几，长与秋来相惹。到月暗、梧桐疏影。木叶泠泠初下。便遣清宵，都无万感，犹自难消夜。偏旁砌、侧近西窗，冷絮閒叨，不管残镫花灺。从伊谁，问知幽恨，长在眉梢萦挂。似诉风凄，如悲露冷，斗转银河泻。莫念人幽悄，殷勤特相慰藉。不分明，伤心句里，听得又还争差。待拥孤衾，灭镫塞耳。可放离忧罢。未多时更被，荒鸡数声啼也。","dynasty":"明代","title":"十二时慢蟋蟀"}
{"author":"王夫之","content":"稻花风转接䍦吹，系辔萧条占桧枝。画扇红牙前夕酒，青山白雪几年诗。千秋华表留仙语，一曲沧浪鼓枻悲。为惜君愁须缓缓，相逢知有泪双垂。","dynasty":"明代","title":"期徐蔚子虎塘迟至余暑病先归蔚子独留万绿池"}
{"author":"王夫之","content":"秋色生空外，微晴始素晖。篱花深碧紫，风蔓小霏微。酒坐怀迎目，林轩怅启扉。故心犹宛尔，何事岁华违。","dynasty":"明代","title":"早起草堂寓目篱间牵牛花追忆懿庵"}
{"author":"王夫之","content":"嘉游成畴昔，企叹奄方今。金闺郁龙种，玉山宛鸾吟。迟向深秋兴，摇荡先春心。足知襟带敞，遂及松桧阴。大云峙霜萼，虚室函霄岑。缅彼鹤上客，所怀玉浆斟。声息坠人间，羁绁逮幽林。无乃大还诀，犹为陆海沈。宁含衣中珠，抚兹弦外琴。天问固难酬，孤心还自谌。愿言云关闭，勿惊雪发侵。","dynasty":"明代","title":"翠涛携诸子游瞻云阁有作见寄遥荅"}
{"author":"王夫之","content":"江南塞北总阑珊，幽谷嫣然一破颜。无数明玑垂屋角，牵萝何必卖珠还。","dynasty":"明代","title":"过涉园问季林疾遣作早梅诗四首其三"}
{"author":"王夫之","content":"暮云笼山碧，绿树沉流影。中江瀑珠分，孤屿画檐整。团圞紫茸合，森萧翠光冷。秀挺既歆别，高涵亦危秉。烟浦极远天，槲香吹隔岭。凌晨溯两桨，即目饱幽境。万古苍梧愁，因兹慰孤耿。","dynasty":"明代","title":"苍梧舟中望系龙洲"}
{"author":"王夫之","content":"被酒濡毫敌晓寒，淋漓狂扫万枝珊。禅心为笑花光老，借得妆楼绣谱看。","dynasty":"明代","title":"和梅花百咏诗其九十八画红梅"}
{"author":"王夫之","content":"层峦飞映，似缥渺神山，因风离合。簇簇青莲轻度过，却绕孤峰三匝。极目空明，遥天无际，瑶镜微笼匣。平沈远树，翠光略吐尖甲。曳仗閒倚亭皋，微飙下拂，便凉生一霎。荷芰半塘新绿暗，忽染素罗轻袷。回首吾庐，午烟遥接，一幅青绡裛。数竿修竹，凤梢还与低压。","dynasty":"明代","title":"念奴娇云影"}
{"author":"王夫之","content":"素绡幂岫浅黄通，倒影青冥一片浓。雁背皴含天阙景，鱼鳞云烈晚檐风。乾坤回合摇山泽，形魄孤清接混濛。回首少年心绪迥，冲寒狂折野梅红。","dynasty":"明代","title":"咏雪"}
{"author":"王夫之","content":"万心抛付孤心冷。镜花开落原无影。只有一丝牵。齐州万点烟。苍烟飞不起。花落随流水。石烂海还枯。孤心一点孤。","dynasty":"明代","title":"菩萨鬘述怀"}
{"author":"王夫之","content":"秋生处还，只恐佳、期无据俯。杳杳人、閒几点疏，镫乱流萤低度。莫有多情应似我，向蛛网、含愁轻诉。方信得经年，此夕带水，桥成堪渡。休误。荏苒凌波，迢迢西浦。费乌鹊高飞，心力倦奈，尘世荒鸡催曙。回首盈盈，青女下似，笑我凄凉庭户。算自有，银潢几许年华，玉颜非故。","dynasty":"明代","title":"二郎神七夕"}
{"author":"王夫之","content":"瀰瀰盈盈不借春，千萧万瑟屯嶙峋。水力未至溢浩淼，雄心仅可吞清贫。张乐鼓瑟凭慰藉，巫娥湘后惘逡巡。自然难释虚无恨，斜月流霜非有因。","dynasty":"明代","title":"洞庭秋三十首其十一"}
{"author":"王夫之","content":"有客反唇过古庙，驱寒四目送新傩。冠分莲叶红千浪，镜合菱花绿半窠。褪粉翩翩惊蛱蝶，扬灰阵阵趁香骡。桥头好记归时路，汤煮松风有孟婆。","dynasty":"明代","title":"读甘蔗生遣兴诗次韵而和之七十六首其五十八"}
{"author":"王夫之","content":"荷花有日绽金须，荷叶无心系水珠。浪打萍开从恼妾，萍留浪去恰怜渠。","dynasty":"明代","title":"竹枝词十首其七"}
{"author":"王夫之","content":"秦淮通北固，流月带潮来。郎今渡京口，日暮使人猜。","dynasty":"明代","title":"长干曲"}
{"author":"王夫之","content":"一年不遣病躯安，此事分明汝辈看。不为菜羹须汝出，人间第一菜羹难。","dynasty":"明代","title":"示两子其一"}
{"author":"王夫之","content":"此生相聚太从容，海徙山移梦后逢。急难情深矰缴缓，根株心许茑萝封。百年初识团圞相，双径从看偃盖松。拟煮丹砂回白首，年年吹笛上嵩峰。","dynasty":"明代","title":"刘若启为余兄弟排难已招泛虎塘叙其家乘会当六帙帨辰欢宴之下遂允贶室子敔儿"}
{"author":"王夫之","content":"绀发金毫此是真，父兮生我大年椿。胞胎十月从盘古，弧矢当年射戊申。瑶柱肌清存海蛤，肉尖软触笑麒麟。江梅饶有千钧力，截取霜华作小春。","dynasty":"明代","title":"读甘蔗生遣兴诗次韵而和之七十六首其八"}
{"author":"王夫之","content":"刮目经年别，惊非吴下蒙。四声终写入，六义不删风。耻逐蝌文乱，谁凭雉译通。斯文知未丧，几复畏虚弓。","dynasty":"明代","title":"后雁字十九首其十六"}
{"author":"王夫之","content":"光风何处好，樾径启朝阳。竹里天凝绿，梅村月旧黄。名花拚物玩，小品眷幽芳。蕉露分长润，苔茵荫午凉。学仙初羽化，字凤欲歌狂。茎脆空清八，阴圆碧霭张。欲言鹦咮曲，如舞蝶襟忙。紫晕飞初日，华吹结绀霜。凝丹猩褫血，浅素雪添香。不解邢憎尹，终谐鶠侣皇。分妍矜色色，薄袂共洋洋。蝾臂虽多妒，荑尖得上妆。素轮宜晚拍，义甲惜春藏。小触娇旋怒，多灵敛亦翔。清琴蛇腹古，丸药蔻胎康。瑞约宜男早，心同栀子长。闲居人自雒，至止客怀湘。相约秋光里，娟娟誓不忘。","dynasty":"明代","title":"恺六种凤仙花盈亩聊题长句"}
{"author":"王夫之","content":"绝巘岧峣接太清，登临极目羽翰轻。青徐海色侵牛斗，河朔云山拥凤城。汉树龙鳞秋色爽，秦碑屃赑暮烟横。探崖欲问长生诀，咫尺蓬壶万里情。","dynasty":"明代","title":"仿昭代诸家体三十八首十九李廉访攀龙登眺"}
{"author":"王夫之","content":"张超用得迷离雾，殷七须开顷刻花。棋馆儿孙千亿劫，渔村镫火两三家。拨残冷灶应逢豆，击碎油瓶且拾麻。旁午杏坛偷玉璧，殷勤鸡足擭袈裟。","dynasty":"明代","title":"读甘蔗生遣兴诗次韵而和之七十六首其三十"}
{"author":"王夫之","content":"螺萦万叠青难已，缕缕云来森自平。中有人煨山芋熟，破烟却喜杖来轻。","dynasty":"明代","title":"分寄方广避乱诸缁侣八首其七"}
{"author":"王夫之","content":"牧笛无心倚玉箫，青帘得意远兰桡。生憎杀景张功甫，浪与移栽向六桥。","dynasty":"明代","title":"和梅花百咏诗其八野梅"}
{"author":"王夫之","content":"蜀雪消迟水拍空，前时汀渚杳蘋风。今宵随分聊收翼，只在秋声一派中。","dynasty":"明代","title":"题芦雁绝句十八首其七"}
{"author":"王夫之","content":"纸窗无缝看青山，也觉秋容不放閒。瓶水影中莎草岸，菱花曲里白蘋湾。他时摇落含春思，昨夜萧清启月颜。识得金风消息好，逢场抖擞试痴顽。","dynasty":"明代","title":"咏怀次韵其三"}
{"author":"王夫之","content":"游魂非吉亦非凶，红烂骷髅白玉容。未𣦼且随生老病，悲秋不舍夏春冬。佛牙反碎羚羊角，瘦骨难留狮子虫。七尺肌疮痂脱尽，深惭无物饷刘邕。","dynasty":"明代","title":"广遣兴五十八首其十四"}
{"author":"王夫之","content":"坠叶满行衣，径草试霜色。何知山川想，足敌绝尘力。初暾峰紫摇，浮空夹苍植。似可就奇光，问之求羽翼。","dynasty":"明代","title":"霜度函口"}
{"author":"王夫之","content":"但哀无端眇淫淫，长啸不展狂歌瘖。欲与招魂迷南北，横令此愁亘古今。蛰雷残雨无所藉，金枢玉露亦难谌。日暮息棹殊未已，寒波倒射冉枫林。","dynasty":"明代","title":"洞庭秋三十首其二十七"}
{"author":"王夫之","content":"乡国原标大庾南，飘零偶籍百花潭。宗支的的吴门隐，指李荒唐笑老聃。","dynasty":"明代","title":"和梅花百咏诗其三十一谱梅"}
{"author":"王夫之","content":"东海无能钓玉璜，岳阴从昔咀金姜。刀圭鼎鼎千春臼，蓑笠悠悠一雨航。棋劫屡翻怜日永，琴心自寡到春忘。东方笑尔诙谐甚，滥借金门作隐乡。","dynasty":"明代","title":"春山漫兴七首其四"}
{"author":"王夫之","content":"苍跸将旋趱急差，程程透夜走金牌。夕飙苦奏三声角，雨点先催两部蛙。棘矢桃弧争荜路，丁香豆蔻总琼厓。溪流难润追阳渴，驿路春风轮可埋。","dynasty":"明代","title":"落花诨体十首其四"}
{"author":"王夫之","content":"镫影萧疏，身还在、为谁消受。拚尽了、月下吹笙，花前纵酒。寂寂仲华今已老，太阿知我还知否。向中宵、寒铁喷清光，雌龙吼。骨已白，黄泉友。魂已杳，黄头妇。便长吟梁父，溪山非旧。飞尽楝花天不管，韶华难得春风又。听啼鸦、啼彻五更心，栖衰柳。","dynasty":"明代","title":"满江红忆旧"}
{"author":"王夫之","content":"天物何归剩碧虚，霜飙难挽日南车。哀弦短剑留魂梦，雪鬓雾花空赘馀。蚕妾报收双瓮酒，故人诺借满床书。不知哀乐将谁得，恻恻寒心逼岁除。","dynasty":"明代","title":"冬夕其二"}
{"author":"王夫之","content":"情丝未剪不嫌痴，槌板留歌薤露辞。针劄古锥深见血，线分绒缕细成丝。踏残马足霜寒后，叫到鹃瘖月落时。元是百花尖上雨，春归凭此泫青枝。","dynasty":"明代","title":"读甘蔗生遣兴诗次韵而和之七十六首其二"}
{"author":"王夫之","content":"莫种树，树长青扶疏。朅来九子凤，故是白门乌。白门乌，柏台鸟，欲啼不啼天未晓。街鼓鼕鼕星欲稀，还向羽林门外飞。","dynasty":"明代","title":"莫种树戏代山阴相公赠怀宁朱侍御"}
{"author":"王夫之","content":"片叶听萧然，何妨素影翩。东窗千嶂外，玉镜一轮圆。空界原非妄，天心巳尽传。明宵随显晦，墟里上孤烟。","dynasty":"明代","title":"和白沙中秋"}
{"author":"王夫之","content":"寻针死计东洋海，失火生缘露地车。九曲径幽知路蚁，连城珠贱报恩蛇。魂随月下琴心立，眼透云中扇影遮。烈焰原头烧不尽，藏春依约绿些些。","dynasty":"明代","title":"读甘蔗生遣兴诗次韵而和之七十六首其六十"}
{"author":"王夫之","content":"日落天低湘岸杳。迎目茏葱，独立苍峰小。道是昭王南狩道。空潭流怨波光袅。绿影寒澄春放棹。记得当年，渌水歌年少。明月南枝乌鹊绕。登楼何处依刘表。","dynasty":"明代","title":"蝶恋花其七"}
{"author":"王夫之","content":"今古一相如，飘飖赋子虚。元文披带草，碧个仿林于。兰叶肥还瘦，银钩蹙已舒。稻粱非汝志，投笔莫欷歔。","dynasty":"明代","title":"前雁字诗十九首其八"}
{"author":"王夫之","content":"寒心肃肃拥孤清，断岸无心弄晚晴。旧恨半消随去雁，新欢难待到流莺。莎丛绿浅愁轻护，藓砌痕欹感易倾。夙昔南枝曾有约，不贪春早逐初英。","dynasty":"明代","title":"残雪"}
{"author":"王夫之","content":"桂山哀雨旧诗留，读向泉台忆得不。卞壸可容魂大笑，王章不为死含愁。丹枫到冷心元赤，黄鞠虽晴命亦秋。韶月年年春日㬉，倡条冶叶漫当头。","dynasty":"明代","title":"续哀雨诗四首其四"}
{"author":"王夫之","content":"今年五日尚馀寒，剪剪菖风摆露难。雨歇罩鱼垂柳径，人归贳酒白云端。丹心綵笔三湘事，霜鬓朱颜一镜看。彭泽无田供秫米，何须粔敉饱龙餐。","dynasty":"明代","title":"五日携攽儿同子直洎贤从哲仲小饮分得端字"}
{"author":"王夫之","content":"人日犹馀寅正腊，深阴不识月初弦。春光荏苒虚梅信，朔雪霏微乱柳烟。何处暄风催綵胜，谁将病骨祀华年。中宵欲待清霜霁，珠雨还飞玉粟田。","dynasty":"明代","title":"人日"}
{"author":"王夫之","content":"青门绿野两情忘，柳宅桃津一径长。四海交穷怜白发，双星夜永看珠光。梅香早透胧胧月，酒坐寒侵款款霜。咏史已惊开竹素，挑灯无事话沧桑。","dynasty":"明代","title":"即事有赠"}
{"author":"王夫之","content":"昨宵弦上晴天月，人日青开媚景烟。柳带小吹摇露颗，红芽纤出破苔钱。胜常难问求凰意，怀旧空吟落雁篇。为恼新莺惊午睡，不容梦蝶驻华年。","dynasty":"明代","title":"人日新晴"}
{"author":"王夫之","content":"秋阴何来飞雨淙，杜陵叹之后尧江。井桐已落不知数，水鸟无愁聊自双。游屐几曾过柳岸，青尊只少对兰缸。犹传锦字开幽独，湿月穿云上小窗。","dynasty":"明代","title":"秋雨同子直"}
{"author":"王夫之","content":"昨日馀暄黄稻天，轻雷斜过晚霞边。林光留日犹多碧，暝色侵云不耐烟。凌藉晚红欺菡萏，风光苔色长连钱。栖迟藋径经过少，几厌溪声柳外喧。","dynasty":"明代","title":"又雨"}
{"author":"王夫之","content":"始夜枫林初下叶，清秋弦月欲生华。凉凝露草流萤缓，云断西峰大火斜。藏壑馀生惊逝水，迷津天上惘星槎。兴亡聚散经心地，高柳萧森隐荻花。","dynasty":"明代","title":"夜"}
{"author":"王夫之","content":"今日何年复岁朝，晓窗新梦试逍遥。韶光流转谁消息，春赏殷勤久寂寥。竹径云深通绿霭，兰芽雨沁透红苗。高斋奕散前溪路，回望炊烟隔小桥。","dynasty":"明代","title":"元日过子直奕"}
{"author":"王夫之","content":"此生相聚太从容，海徙山移梦后逢。急难情深矰缴缓，根株心许茑萝封。百年初识团圞相，双径从看偃盖松。拟煮丹砂回白首，年年吹笛上嵩峰。","dynasty":"明代","title":"刘若启为余兄弟排难已招泛虎塘叙其家乘会当六帙帨辰欢宴之下遂允贶室子敔儿"}
{"author":"王夫之","content":"百尺丽谯俯暮原，黄河捲雪拥蛟门。朱仙祠庙青松冷，艮岳风霾白日昏。华表定留千载恨，灵旗难返九招魂。寒鸦斜照苍茫外，酹酒长怀国士恩。","dynasty":"明代","title":"仿昭代诸家体三十八首十四李副使梦阳怀古"}
{"author":"王夫之","content":"湘簟凝凉菡萏开，幽香冷触幻春回。因缘漫向痴人说，只作当先及第猜。","dynasty":"明代","title":"和梅花百咏诗其十梦梅"}
{"author":"王夫之","content":"将军畦下久归来，狄相门前有未开。吾与尔夫分用舍，公无困我试风雷。黄冠紫陌千株菜，赵女南山一顷萁。拾取残英能几客，杏坛凋谢赴王骀。","dynasty":"明代","title":"续落花诗三十首其七"}
{"author":"王夫之","content":"霰外闲飞几片轻，回瞻平甸巳盈盈。梅趺出色翻红栗，草甲栖心映绿晶。云幕空轮千影转，风回池縠万双迎。南塘曲岸谁相待，不惜明珠百斛倾。","dynasty":"明代","title":"咏雪其二"}
{"author":"王夫之","content":"天尊菩萨共胎泥，蔡瑁刘琦枉掇梯。楚峡黄牛迷象马，华清苍鼠诉狐狸。狂风那判樵风径，黑月谁分半月溪。一枕草茵吾自适，千枫万柏染霜齐。","dynasty":"明代","title":"读甘蔗生遣兴诗次韵而和之七十六首其四十七"}
{"author":"王夫之","content":"步障雄誇十里图，销镕日夜费洪垆。绛缠秦树王元宝，黄泻河流冯子都。罂粟红陈身化蝶，榆钱贯朽血归蚨。锦官辇载劳春驾，未必千金不死涂。","dynasty":"明代","title":"寄咏落花十首其十货殖"}
{"author":"王夫之","content":"野马从来未受羁，寒原衰草不须辞。残山残水谁相问，独笑独歌且浪为。日午睡连清旦睡，白沙诗更定山诗。青霄明月容迟上，一卷残书了更迟。","dynasty":"明代","title":"次定山三首其一"}
{"author":"王夫之","content":"隐几非畴昔，天游各徜徉。古槐珠蕊熟，曲岸蓼红香。晴稻收云白，秋瓜切粉黄。呼炊忘主客，撰屦巳斜阳。","dynasty":"明代","title":"过芋岩不值"}
{"author":"王夫之","content":"镇来回不审，何时是了，问天也难分晓。可惜一江绿净，半林红袅，都被轻狂消缴。年来双耳，长似蝉吟林表，那堪鼍吼还相嬲。便两鬓、几茎霜，也来萦绕。到长夏、又还幽悄。","dynasty":"明代","title":"凤凰阁咏风"}
{"author":"王夫之","content":"悄年华，偏是流光难掷。梦回时、分明眼底，离亭杨柳初折。浑相忘、金微路远，与扳留、青组珠勒。天涯何处，漫生芳草，归来珍重怕逢啼。鴂重思、省元来是，梦生死关河。隔今生，永迢迢良，夜如何拚。得祗当、年华镫影，里鸳鸯绣带轻。拆怨落、花浪随流，水消尽、西园旧春。色孤馆黄，昏雨丝云，片苍苔满地无人。迹问青、天何意留，住孤鸾只教。空辜负，当年无限，山海恩德。","dynasty":"明代","title":"多丽别恨"}
{"author":"王夫之","content":"静馆香成界，空林影结邻。道心难举似，清供不馀尘。仙种遥移月，浓芳偶借春。雨轻虹一色，霞近日重轮。偷药朱颜驻，凌云紫气臻。灵砂初破体，金粟化生身。南国霜殷橘，江皋日射蘋。忘忧添妙蔼，晚醉厌工颦。落照疏林映，彤云细缬匀。深沾湘瑟甲，乍启散花唇。宿火沈膏灺，兰镫锦罩新。珊枝撑玉魄，丹蕊炼金神。莲坠留房露，榴函尽妒津。商芝分煜煜，琴鲤想鳞鳞。彩雾通炉篆，幽芬上氎巾。赤旃檀荫合，谁道苾刍贫。","dynasty":"明代","title":"先开移丹桂一株于窗下作供为赋十六韵"}
{"author":"王夫之","content":"情丝未剪不嫌痴，槌板留歌薤露辞。针劄古锥深见血，线分绒缕细成丝。踏残马足霜寒后，叫到鹃瘖月落时。元是百花尖上雨，春归凭此泫青枝。","dynasty":"明代","title":"读甘蔗生遣兴诗次韵而和之七十六首其二"}
{"author":"王夫之","content":"我居双髻峰，峰云尝相护。云里忽逢君，不畏潭龙妒。荏苒十八年，梦巾时一遇。今昔非有殊，须发徒苍素。譬如云隙月，随处时偶露。不知东升乌，何有西沈兔。明明双眼孔，谁者为新故。薪易火居然，千秋为旦暮。同君宿郊庵，四目还相注。回看双髻云，南飞绕湘树。","dynasty":"明代","title":"戊戌岳后辱戴晋元见访今来复连榻旃檀口占五古一首"}
{"author":"王夫之","content":"晴空不易得，欲示下方难。黑月韦编绝，酸风蠹迹残。黄麻悲鹭序，白简笑鹰弹。独吹青燐火，传书乙夜寒。","dynasty":"明代","title":"前雁字诗十九首其十四"}
{"author":"王夫之","content":"扁舟下峤识春寒，五两随风度几滩。古渡铙吹侵月奏，孤城楼堞带云看。故园荔酒经春熟，过岭梅花度雪残。一曲沧浪牵客泪，羊城珠斗冷仙坛。","dynasty":"明代","title":"仿昭代诸家体三十八首八孙典籍蕡客思"}
{"author":"王夫之","content":"为问蒙庄，卮言枉吊，笑尔何知。既使我其然，焉能免此，如君之说，抑又奚为。幸未凋零，先为飘荡，究竟鱼还死水湄。早辜负，却桃花春水，杨柳秋堤。欲抛抛付伊谁。真避影、银镫只浪吹。便一枕蝶轻，还黏粉趐，三眠蚕稳，仍惹缫丝。去则难留，留原难却，一线纹生玩月犀。唯片晌，耐板桥霜迹，茅店荒鸡。","dynasty":"明代","title":"沁园春其四"}
{"author":"王夫之","content":"曲岸平塘小径通，山坳倚杖避回风。知谁扑速林间响，雀啄霜馀数子红。","dynasty":"明代","title":"杂咏其一"}
{"author":"王夫之","content":"佛宇不可知，云留高树里。日落钟磬声，随云度溪水。","dynasty":"明代","title":"怀入山来所栖伏林谷三百里中小有丘壑辄畅然欣感各述以小诗得二十九首其十九云台山"}
{"author":"王夫之","content":"为怀正在秋冬际，匠意难忘惨淡中。人我众生谁寿者，王侯委巷一雌风。愁唯遇雨怜桃梗，怒即占晴怪土龙。踏地唤天终偪侧，巫咸鸩鸟两无功。","dynasty":"明代","title":"广遣兴五十八首其四"}
{"author":"王夫之","content":"高树莺飞尽，流声能几闻。微晴通雨色，深绿过花熏。病浅心心在，欢遥曲曲分。定知双鬓谢，无复惜殷勤。","dynasty":"明代","title":"春尽三首其一"}
{"author":"王夫之","content":"龙胎密孕御园春，蔬署寻芳剥锦鳞。天诏正如裁玉版，臣心未敢拟霜筠。中宵酒醒香生颊，缓火羹清玉点唇。肉食承恩沾凤实，秋风忍忆故乡莼。","dynasty":"明代","title":"仿昭代诸家体三十八首二十六于阁学慎行纪赐"}
{"author":"王夫之","content":"故园枝叶记君家，兄弟风流竞笔花。汎宅五湖君自远，相逢犹幸在长沙。","dynasty":"明代","title":"走笔赠刘生思肯三首其一"}
{"author":"王夫之","content":"藤倚芦交两不关，星星石火迸斑斓。一时齐现∴三点，诸品无馀道入还。枯木何妨春色㬉，絮泥却遣柳枝鳏。牛头鸟散无消息，柏子庭前翠色閒。","dynasty":"明代","title":"寄咏落花十首其三禅宗"}
{"author":"王夫之","content":"妒花风雨在花前。开也堪怜，落复何言。愁魂斜亸泪珠悬，弱蒂难坚，红影难圆。何事迷香双蛱蝶。浪向东园，魂梦相牵。谁知不是养花天，试听啼鹃，春在谁边。","dynasty":"明代","title":"一剪梅春晚"}
{"author":"王夫之","content":"夜火榜人惊，江沙依舸平。落花逢昨日，潮月应初生。芳草空凝望，绿云讵有情。含凄愁梦杳，鱼柝警严城。","dynasty":"明代","title":"不寐"}
{"author":"王夫之","content":"苗叶梳风暑乍消，归禽掠日影逍遥。闲披绿草依孤树，喜看青衫渡小桥。密语偶窥康节梦，清狂未觉步兵骄。剪灯坐叹流光迥，他日何方觅老樵。","dynasty":"明代","title":"夏日喜何诣得见过"}
{"author":"王夫之","content":"山下秧争韭叶长，山中茶宝马兰香。逐队上山收晚茗，柰他布谷为人忙。","dynasty":"明代","title":"南岳摘茶词十首其九"}
{"author":"王夫之","content":"墨光之外喷秋光，夜永江寒楚塞长。记得苍梧多泪竹，缄愁无柰断衡阳。","dynasty":"明代","title":"题芦雁绝句十八首其十八"}
{"author":"王夫之","content":"相移不觉春前岁。相连不断风前泪。泪巳到今残。乾坤醉梦閒。紫山横白霭。幂历天如海。花月有时新。难留霜鬓人。","dynasty":"明代","title":"菩萨鬘除夕"}
{"author":"王夫之","content":"记向寒门彻骨迂，收书不惜典金珠。残帷断帐空留得，四海无家一腐儒。","dynasty":"明代","title":"悼亡四首其四"}
{"author":"王夫之","content":"拾得藤蓑挂破船。芦汀柳岸两悠然。曈昽海日生残夜，烂漫江春入旧年。霞散绮，绿飞烟。侬家何处不青天。星辰滥摘从人买，只索苔阴数颗钱。","dynasty":"明代","title":"鹧鸪天其二"}
{"author":"王夫之","content":"鼎鼎孤生在，迢迢百行非。皋鱼身世恨，鸿雁一双违。斗气埋长剑，霜风绽葛衣。惊闻墨影似，还欲惜残晖。","dynasty":"明代","title":"家兄观夫之抄槁云墨迹似先徵君垂示以诗哀定后敬和四韵"}
{"author":"王夫之","content":"竹户绿光迥，疏窗素影幽。曲通邀月径，直上摘星楼。片字非虚设，孤心自泳流。陈言皆此日，无往不天休。","dynasty":"明代","title":"和一峰读书楼"}
{"author":"王夫之","content":"归禽向暝。隔断南枝径。不管垂杨珠泪迸。滴碎荷声千顷。随波赚杀鱼儿。浮蘋乍满清池。谁信碧云深处，夕阳仍在天涯。","dynasty":"明代","title":"清平乐咏雨"}
{"author":"王夫之","content":"檐帽风轻收早稻。半捲黄云，半拥绿烟岛。雪鲫如银膏满脑。爪肪切玉铺霜早。袅袅长竿争打枣。靺鞨珠圆，颗颗香甜饱。受用苍天今已老。掀髯一笑邯郸道。","dynasty":"明代","title":"蝶恋花秋感"}
{"author":"王夫之","content":"挑镫契阔交双睫，画被纵横作十洲。秦水无鱼痴钓渭，瞿塘如马稳乘流。披麻斧劈皴皆可，点漆丹砂果自繇。一笑梦中还说梦，三更头上与安头。","dynasty":"明代","title":"广遣兴五十八首其二十二"}
{"author":"王夫之","content":"薄日渐消霜径粉。荷锄细把枯株认。惜取山𥖎休蹙损。春事近。香风遣透幽窗喷。橡斗藤花诛已尽。杜鹃无蕊盘根稳。斸得归来刚一畚。煨教烬。明年莫更啼春恨。","dynasty":"明代","title":"渔家傲其二"}
{"author":"王夫之","content":"蛛丝缚翅莫逡巡，一线乾坤九六真。莺燕蜩螗分主客，蔘苓乌附尽君臣。盲人眼外公孙述，哑女生前杜子春。一把针尖罗什口，九回肠里贯双缗。","dynasty":"明代","title":"广遣兴五十八首其十"}
{"author":"王夫之","content":"十月寒潭改，三年客艇过。画櫩星影近，甃草夜霜多。急难迷原隰，飘零废蓼莪。郴江无限水，不与挽流波。","dynasty":"明代","title":"永兴廖邓二君邀宿石角山僧阁是侍先君及仲兄䃘斋游处"}
{"author":"王夫之","content":"秋藕缫丝缀冷香，蓼花靺鞨染轻霜。月津巳转从云妒，星渚初离更夜长。临水登山悲郢客，守庚炼己老丹房。白蘋一罅清泉镜，风飐霜髭照影凉。","dynasty":"明代","title":"秋兴"}
{"author":"王夫之","content":"题字成元草，绿天幻绛纱。勿容贪载酒，何客可名芭。","dynasty":"明代","title":"敔筑土室授童子读题曰蕉畦口占示之四首其四"}
{"author":"王夫之","content":"湘山之高云山高，朱鸟回翮蟠云翱。群仙握符顾九寓，翩然来下挥旌旄。我闻石笈金扃在峰顶，绿苔不掩珠光炯。迩来六百四十六春秋，紫金液老三花鼎。鼎里刀圭人不识，悬待其人烹太极。静如止水㬉如云，即此金壶贮春色。我欲从之君许否，愿酌红泉为君寿。松云萝月数峰前，玉露凝香挹天酒。","dynasty":"明代","title":"大云山歌"}
{"author":"王夫之","content":"哀梨甜在故无柤，风雨陵飞朽骨娲。但惜粉香须枕臂，为贪𩛿味得胶牙。三千僧退孤留佛，八九乌生总类鸦。厨下新羹容易煮，魂消洗手但蒸沙。","dynasty":"明代","title":"读甘蔗生遣兴诗次韵而和之七十六首其五十九"}
{"author":"王夫之","content":"夏历留人日，春深净晓天。池冰轻破绿，初树浅含烟。百福宜他岁，孤心惜暮年。迢迢春赏意，还看野梅边。","dynasty":"明代","title":"人日"}
{"author":"王夫之","content":"大仪悬张覆釜幢，谁其至者弗心降。长天纤忽随泯泯，商飙骚屑入淙淙。浩瀚无馀一丝挂，清微欲将九鼎扛。安得沐日仍浴月，东赪西皎晶荧双。","dynasty":"明代","title":"洞庭秋三十首其三"}
{"author":"王夫之","content":"乾坤非短梦非长，花落聊纾粉蝶忙。莫遣酒星囚北海，偶逢伏日饱东方。蝇窗乍裂双眸阔，狐帽随拈彻骨香。唯有昭文琴外谱，不从夔旷问宫商。","dynasty":"明代","title":"仿昭代诸家体三十八首二十九袁吏部宏道放言"}
{"author":"王夫之","content":"缥渺芳情送画船，苏堤莫诧柳如烟。葑田捲尽琉璃现，此是开山白乐天。","dynasty":"明代","title":"和梅花百咏诗其六十三西湖梅"}
{"author":"王夫之","content":"昔我游汉水，遥与神女期。琅玕非所欢，玉佩空相贻。愿托双凤鸟，当时听者谁。不惜蘼芜死，将为蔓草欺。沟水自东下，繁星已西驰。幽谷返椒岑，琴心终自知。","dynasty":"明代","title":"杂诗四首其三"}
{"author":"王夫之","content":"野人爱菊亦偶尔，种菊满阑秋已清。但为爱君兄弟好，欹眠闲看绿光晴。","dynasty":"明代","title":"新秋同唐古遗须竹游钟武故城归坐小轩夜语四首其三"}
{"author":"王夫之","content":"瘖蝉浪欲恼啼莺，啭啭刁刁底不平。讽刺多情非小己，文言无字更繇庚。天高略与通消息，春尽聊为弄雨晴。把似破除都教尽，千年鹤肉伴鸡烹。","dynasty":"明代","title":"广遣兴五十八首其八"}
{"author":"王夫之","content":"来者之日还如昨，今我云胡而不乐。去者之日一如今，徘徊今昔伤忧心。东风吹柳鹅黄垂，千条映水摇修眉。一片轻飘坠秋水，叶叶零零飞不起。还丹空炼素银芽，老聃西度函关𣦼。𣦼生倏忽如朝霜，春日不长冬夜长。行人攀折莫长叹，豹𣦼留皮王彦章。","dynasty":"明代","title":"来者之日歌"}
{"author":"王夫之","content":"充耳还馀龙角幽，花趺不奈蝶须搂。鸺鹠苦咒孀妻土，卢雉偏明懒妇油。月令丹良羞白鸟，天情须女狎牵牛。相逢幸得方今日，荆轲无冠万发柔。","dynasty":"明代","title":"广遣兴五十八首其三十九"}
{"author":"王夫之","content":"莫种树，树长青扶疏。朅来九子凤，故是白门乌。白门乌，柏台鸟，欲啼不啼天未晓。街鼓鼕鼕星欲稀，还向羽林门外飞。","dynasty":"明代","title":"莫种树戏代山阴相公赠怀宁朱侍御"}
{"author":"王夫之","content":"短烛空烧柏，浊醪不荐椒。岁华知几日，人道是今朝。","dynasty":"明代","title":"辛酉日遣怀"}
{"author":"王夫之","content":"沈阴夕巳长，噩梦魂相挠。霜鬓失其真，童心来愈巧。身轻月离云，心闲日出卯。斗草康乐须，撒米麻姑爪。狂歌演末泥，舞袖试郭鲍。云冠莲叶捲，綵杖柳枝拗。寻花鼻巳醒，溯风咽屡饱。攓菱忘水溅，拾豆就烓煼。倏忽揽孤衾，凉飙袭双骹。故情虽不永，清欢幸巳稍。笼鸡既争聒，被虱复群咬。梦醒夫何为，无妨恣狂狡。","dynasty":"明代","title":"雨夕梦觉就枕戏效昌黎体近梦"}
{"author":"王夫之","content":"欱然敛精归元包，匀凝活汞停煎炮。穹窿舍此复何有，沆瀣相干故不交。稍觉丝缗牵静谧，非分玉笛喧淫咬。神光四映飞芒角，讵倚星月相杂殽。","dynasty":"明代","title":"洞庭秋三十首其十八"}
{"author":"王夫之","content":"微雨收难定，孤云远自归。晴丝轻相逐，燕子不停飞。回岭通群绿，清光绕四围。天情随意缓，珍重径莎肥。","dynasty":"明代","title":"初夏其一"}
{"author":"王夫之","content":"缓缓花随陌上去，娟娟月过故乡来。无人解识娘生面，外道疑怀圣者胎。活路无踪寻九折，死灰有燄射三能。天吴紫凤饶璀璨，剪取或堪供袜材。","dynasty":"明代","title":"读甘蔗生遣兴诗次韵而和之七十六首其三十九"}
{"author":"王夫之","content":"丁宁千遍，教绾住、一枝飞絮。柰伶仃、孤燕归来，黄昏自语。纵使长条堪系马，栖鸦风冷斜阳暮。问前时、流水绕桃花，今何处。沤已散，难重聚。镜已破，难重觑。听子规唤道，不如归去。他日天台花再发，人间自有刘郎遇。便痴迷、蝶梦不教醒，终无趣。","dynasty":"明代","title":"满江红家兄倾背后诸君见慰重叠恤其衰病有踰量之奖含泪作此答之"}
{"author":"王夫之","content":"惠风习习柳阴阴，只此閒愁警客心。昔以视今悲曲水，物犹如是奈江浔。素筝如怨歌珠断，玉斝疑催烛泪深。乱扑红颜都不省，待沾华发可知音。","dynasty":"明代","title":"广落花诗三十首其一"}
{"author":"王夫之","content":"一令单提千令合，不除狂醉只除醒。垂杨左肘飞花絮，腐草馀滋幻火萤。枳棘芝兰同土壤，国皇月孛一辰星。钟情我辈聊如此，瞥眼他生固不争。","dynasty":"明代","title":"广遣兴五十八首其四十九"}
{"author":"王夫之","content":"湛湛北辰表，沆瀣充寒门。安知光影微，不有众星繁。言穷至弥寡，心绝理已谖。容成置象外，羲和辍纷论。大地有疆畛，群生各本根。甫田空忉怛，念兹息心魂。","dynasty":"明代","title":"感遇十一首其三"}
{"author":"王夫之","content":"紫葆初含故叶稀，孤茎独秀绿茸肥。晴云润浥虬枝软，倒写溪光碧玉围。","dynasty":"明代","title":"和梅花百咏诗其三十二苔梅"}
{"author":"王夫之","content":"舞衣不浪费冰绡，仰笑垂杨衒楚腰。罗袜风生惊飏起，旋看缘带上头娇。","dynasty":"明代","title":"和梅花百咏诗其四十五矮梅"}
{"author":"王夫之","content":"不觉故心移，年华冉冉知。晴窗熏午睡，喧步爱芳吹。幸缓西园梦，还留朔雪悲。含情方几日，谁道鬓添丝。","dynasty":"明代","title":"早春三首其二"}
{"author":"王夫之","content":"沈阴夕巳长，噩梦魂相挠。霜鬓失其真，童心来愈巧。身轻月离云，心闲日出卯。斗草康乐须，撒米麻姑爪。狂歌演末泥，舞袖试郭鲍。云冠莲叶捲，綵杖柳枝拗。寻花鼻巳醒，溯风咽屡饱。攓菱忘水溅，拾豆就烓煼。倏忽揽孤衾，凉飙袭双骹。故情虽不永，清欢幸巳稍。笼鸡既争聒，被虱复群咬。梦醒夫何为，无妨恣狂狡。","dynasty":"明代","title":"雨夕梦觉就枕戏效昌黎体近梦"}
{"author":"王夫之","content":"止竟须飞悟得无，荣期春去亦童乌。寒催直北沙如雪，㬉浥江南雨似酥。画槛铪流讥乳鸟，青坰金涩恣骄驹。零红堆绣双寂寞，张单何为各守株。","dynasty":"明代","title":"广落花诗三十首其十四"}
{"author":"王夫之","content":"晨光留宿温，山霭动云叶。遥遥相送情，悢悢念寒涉。怜无金母术，为返桃花靥。弥天存鹤发，馀冬酬素业。壮心巳分属，微绪望孤接。清欢唯夕镫，高论寄灵笈。四海目可营，千秋志何摄。旋归亘不忘，物役情难协。温伯道默存，苏门啸双惬。梦聚相频仍，心旌固洽浃。旷怀杳涯际，冥合无钝捷。霜磬警昨清，缄之以重叠。","dynasty":"明代","title":"寒雨归自别峰庵寄同游诸子"}
{"author":"王夫之","content":"酌酒无多剪烛长，凌侵冰玉蹙寒塘。赠云有意寻宏景，赋雪无心付谢庄。玳瑁云痕开远碧，流莺柳色竞新黄。晴光倩送青鞋去，分取狂夫一半狂。","dynasty":"明代","title":"唐如心见过其二"}
{"author":"王夫之","content":"燕燕过春久，遥遥几日归。斜临波影转，閒啅柳花飞。小住游丝弱，横陈蛱蝶依。春光随缱绻，清赏入霏微。","dynasty":"明代","title":"燕"}
{"author":"王夫之","content":"林径晴风生，鸟雀喧夕树。策马何方来，遥遥驻光度。依依相慰深，转转将情愫。繇言既不轻，珍重托微谕。仰睇青云飞，光采殊新故。各有怀心端，孰为目击遇。耿耿非自韬，殷勤慎维擭。","dynasty":"明代","title":"门有车马客"}
{"author":"王夫之","content":"灵雨从云崖，回风结寒霙。萧条韶年始，摇荡芳春情。惊珠无留缀，碎玉有馀声。遥天益以邈，空宇含微晶。镫夕滞九微，梅月延孤清。缅彼苍江钓，应同瑶圃征。","dynasty":"明代","title":"和周履道对春雪"}
{"author":"王夫之","content":"疏雨定池光，荷风一袂凉。云峰双岫合，虹影半轮藏。日落风无定，天空望愈长。欲归双燕子，不肯睨横塘。","dynasty":"明代","title":"秋日杂咏六首其二"}
{"author":"王夫之","content":"微生一日一偷生，为惜鸿毛死亦轻。从此岐行还强饭，尽收云水答清平。","dynasty":"明代","title":"闻郑天虞先生收复宝邵别家兄下山而西将以腊杪往赴怆然而作"}
{"author":"王夫之","content":"不知身忽轻，巳度青茸表。疏雨何妨飞，林端露清晓。","dynasty":"明代","title":"避乱石鸡村同载谋小憩四首其三"}
{"author":"王夫之","content":"沙中奋一椎，飞影不知处。知非赌命场，不下千金注。蒲山电眼儿，约略知其趣。豪气未能降，长揖关朗去。","dynasty":"明代","title":"生查子其二"}
{"author":"王夫之","content":"湘水悠悠北去，章江渺渺东流。清光拂剑碧天秋。情寄一杯浊酒。落月倩谁留住，长江又送新愁。小孤潮阻散花洲。露冷长堤衰柳。","dynasty":"明代","title":"西江月本意二首其一"}
{"author":"王夫之","content":"昔闻沧波兴，挂席奖微向。荔棹戒晨征，葑田果迎望。山尽时远飘，川分故微漾。星河摇碧缀，天气复青荡。寄身良已孤，行吟空自壮。万端散纷诡，吾道有兴丧。无取笑支离，徒滋罥禽尚。繁虑本物先，冥欢辍想像。迟尔海鸿飞，明珠怀佳贶。","dynasty":"明代","title":"佛山"}
{"author":"王夫之","content":"步障雄誇十里图，销镕日夜费洪垆。绛缠秦树王元宝，黄泻河流冯子都。罂粟红陈身化蝶，榆钱贯朽血归蚨。锦官辇载劳春驾，未必千金不死涂。","dynasty":"明代","title":"寄咏落花十首其十货殖"}
{"author":"王夫之","content":"腊月桃花带雪妍，迎头早唱卖花喧。若教赊贩春千日，借问姚黄得几钱。","dynasty":"明代","title":"忍俊九首其三"}
{"author":"王夫之","content":"不是桃源惘去津，知开知落也难真。南邻酒伴经旬饮，欲与商量恐过春。","dynasty":"明代","title":"和梅花百咏诗其十二问梅"}
{"author":"王夫之","content":"荧泽宏演肝，伊川辛有泪。未知家则堂，云何宣此义。","dynasty":"明代","title":"为晋宁诸子说春秋口占自笑四首其四"}
{"author":"王夫之","content":"荷花忘却荷叶遮，鼓吹左纛新蛙车。鹅儿黄嫩微睍睆，鹄立红云捧夭斜。青蚨血乾诛阿母，蝤蛴队辇试莫耶。黄金榜射金人眼，欲问南商求沔茄。","dynasty":"明代","title":"读甘蔗生遣兴诗次韵而和之七十六首其七十"}
{"author":"王夫之","content":"郗鉴生怜逆子，沈充死愧贤孙。桂蠹何伤芳树，兰芽不染滫根。","dynasty":"明代","title":"咏史二十七首其十九"}
{"author":"王夫之","content":"井络西来，历坤维万叠，丹邱战垒。万折千回留不住，夭袅龙骧凤起。云海无涯，岚光孤峙，绾住潇湘水。何人能问，问天块磊何似。南望虞帝峰前，绿云寄恨，祇为多情死。雁字不酬湘竹泪，何况衡阳声止。山鬼迷离，东皇缥渺，烟锁藤花紫。云璈无据，翠屏万片空倚。","dynasty":"明代","title":"念奴娇南岳怀古"}
{"author":"王夫之","content":"三十年来认得真，吉凶无据自无情。鹊声纵好非归计，塞耳春风第一声。","dynasty":"明代","title":"题林良枯木寒鸦图图有李宾之题句四首其四"}
{"author":"王夫之","content":"书人欲倦曳波长，一幅皑皑侧理光。尽捲丹坟归竹素，不留之绕待雌黄。","dynasty":"明代","title":"题芦雁绝句十八首其十"}
{"author":"王夫之","content":"小东皋畔古榕边，飞鸟遗音到耳喧。为道攀龙邀七贵，更闻牵犬守三川。参差犹认分杯胆，点缀初分各灶烟。黄鹄当时矶上月，从来一枣醉孤仙。","dynasty":"明代","title":"广遣兴五十八首其三十四"}
{"author":"王夫之","content":"未了寻香又拂枰，冰绡遥映碧纱明。春前开亦随春落，先手何心百转争。","dynasty":"明代","title":"和梅花百咏诗其七十二棋墅梅"}
{"author":"王夫之","content":"炎光未谢，竞的卢飞跃，争先赤兔。才转危坡还注坂，横戟无心回顾。汗血追风，怒髯奋臂，总被流光误。暗中毂转，蚁磨几时停住。儿童莫笑来回，半针尖里，走英雄如鹜。终是虾跳难出斗，渐有荒鸡催曙。五夜光残，一丝气冷，敲罢边腔鼓。勋名半纸，无人重与偷觑。","dynasty":"明代","title":"念奴娇走马镫影"}
{"author":"王夫之","content":"织锦无成上帝嗔，憨慵长夜望河津。何从更得蛛丝里，剩巧年年乞与人。","dynasty":"明代","title":"戏作七夕词三首其三"}
{"author":"王夫之","content":"张超用得迷离雾，殷七须开顷刻花。棋馆儿孙千亿劫，渔村镫火两三家。拨残冷灶应逢豆，击碎油瓶且拾麻。旁午杏坛偷玉璧，殷勤鸡足擭袈裟。","dynasty":"明代","title":"读甘蔗生遣兴诗次韵而和之七十六首其三十"}
{"author":"王夫之","content":"曲沼依樾径，乌藤试往回。黄花钗股荇，文石锦钱苔。藕叶擎孤翠，榴珠启半腮。天情物未损，莫遣早霜催。","dynasty":"明代","title":"秋日杂咏六首其五"}
{"author":"王夫之","content":"居然穿雨际，的的炫轻盈。高阁今相望，遥心一倍生。元云光渐曙，浅水影微萦。经岁含情待，天涯已赠琼。","dynasty":"明代","title":"陈耳臣老矣新诗犹丽远寄题雪诸咏随意和之得四首其一初雪"}
{"author":"王夫之","content":"摊书腹内破彭亨，不忆愁从何处生。天地病深宜我病，须眉睁后更谁睁。醇醪聊借风光酿，仙药无劳雨露耕。正自坦然人尽觉，敢矜天马蹑空行。","dynasty":"明代","title":"次定山三首其二"}
{"author":"王夫之","content":"灵雨自南来，飞集东皋野。伊人遂欣畅，良怀寄遥写。群岫翳回风，垂虹散清洒。朱光萦药烟，念此拘拘者。","dynasty":"明代","title":"翠涛喜雨见怀病枕赋答"}
{"author":"王夫之","content":"也似带春愁，却倩何人说。更无半字与关心，吐出丁香舌。红烛影摇风，斜映朦胧月。铅华谁辨假中真，皮下无些血。","dynasty":"明代","title":"卜算子咏傀儡示从游诸子"}
{"author":"王夫之","content":"造次看花须看叶，分明夺眼不夺睛。丝丝香篆萦空湿，泼泼江流荡远晴。一剑杀生生在杀，五更惺梦梦元惺。空窠蜂子痴如醉，泥涧元蜦懒不矜。","dynasty":"明代","title":"广遣兴五十八首其五十"}
{"author":"王夫之","content":"春去天涯雨，南留客影单。梁园裁赋好，遥送杏花寒。","dynasty":"明代","title":"春尽从子敞寄山居雪咏绝句歘尔隔岁聊复和之二首"}
{"author":"王夫之","content":"绀宇虚堂敞肃阴，莲趺直下启孤音。霏微乐句香烟合，萧飒清喧坠叶侵。梦觉乍如星漏永，帘垂閒遣梵筵深。初机涂毒难酬得，定借惊鱼警夙心。","dynasty":"明代","title":"咏木鱼二首"}
{"author":"王夫之","content":"心心长不断湖天，满月孤星旧有缘。野烧三叉馀幸草，湘流九面惘胶船。寒深鹤带尧年雪，海阔龙分佛口涎。闻说当机唯一指，皈心欲扣逆流舷。","dynasty":"明代","title":"湖外遥怀些翁"}
{"author":"王夫之","content":"霜原寸草不留心，一线高秋入桂林。哭笑双遮∴字眼，宫商遥绝断纹琴。情知死地非长夜，屡卜游魂得返吟。唯有寻思归计好，黄金装额怕春深。","dynasty":"明代","title":"寄怀青原药翁"}
{"author":"王夫之","content":"稻花风转接䍦吹，系辔萧条占桧枝。画扇红牙前夕酒，青山白雪几年诗。千秋华表留仙语，一曲沧浪鼓枻悲。为惜君愁须缓缓，相逢知有泪双垂。","dynasty":"明代","title":"期徐蔚子虎塘迟至余暑病先归蔚子独留万绿池"}
{"author":"王夫之","content":"东篱花冷候虫惊，澬水连湘一雁征。霜色已凋隋岸柳，秋风遗意武昌城。传经鲁壁闻丝竹，述酒柴桑访秫粳。心迹元同难举似，云飞叶落两含情。","dynasty":"明代","title":"答黄度长"}
{"author":"王夫之","content":"垂垂雨足晓雷收，草阁凭崖似倚楼。上赤数莺吹几叠，之元一瀑写双钩。云生右史蟫餐润，花坠中丞蚁渡幽。已过清明瓜未种，憎人相拟到秦侯。","dynasty":"明代","title":"春日山居戏效松陵体六首"}
{"author":"王夫之","content":"小窗日卯破清酣，渐老帘帏上午岚。梵夹偶披唯以九，丹图横看亦函三。西峰月瓦从飘练，曲径苔裀稳卧蚕。千亩琅玕溪涨外，经旬玉版不曾参。","dynasty":"明代","title":"春日山居戏效松陵体六首"}
{"author":"王夫之","content":"即栗无多染沁泥，危桥不渡只前溪。杨花甲坼占风北，鷤䳏丁宁唤日西。漏白蘋开十字眼，路青蘅试五花蹄。行縢还惹空青湿，篝火垆边恰煮藜。","dynasty":"明代","title":"春日山居戏效松陵体六首其三"}
{"author":"王夫之","content":"夭桃十树柳千条，诅雨迎晴意两消。活影玻瓈沈曲沼，吹香靺鞨糁平桥。游龙依藓红鳞密，鱼虎分波翠晕摇。莫厌溪声喧午梦，乘流初好泛诗瓢。","dynasty":"明代","title":"春日山居戏效松陵体六首其四"}
{"author":"王夫之","content":"荠美先登谶岁饶，回塘及㬉浸长腰。圆餐韧雪舂猫耳，甂瓮盦香糁虌苗。带雨馌妻簪踯躅，催耕抟黍啄螵蛸。高斋寓目忘天暝，黄犊将鸠上小桥。","dynasty":"明代","title":"春日山居戏效松陵体六首其五"}
{"author":"王夫之","content":"垂杨擭径转依依，绿掩芉眠不置扉。茧室拟营桑叶少，虫书欲就柿林稀。閒栽生苄蒸寒药，拟架番松却暑威。新韭半畦钟乳长，无妨览镜诧新肥。","dynasty":"明代","title":"春日山居戏效松陵体六首其六"}
{"author":"王夫之","content":"煨芋喷香斟卯酒。扳萝不怕寒崖陡。黄叶飕飕麇鹿走。君知否。夜来野烧霜枯后。林外炊烟青一绺。斜阳又转苍溪口。莫怪逢仙柯已朽。眈棋久。人閒残局难丢手。","dynasty":"明代","title":"渔家傲樵歌二首其一"}
{"author":"王夫之","content":"野水，苍树。落红飞絮，芳草长堤。垂杨古渡，只是无人。解惜春归雁。欲传云里字将谁。寄拚与。閒愁死天远。水远山远何处。相逢梦魂中。","dynasty":"明代","title":"怨王孙送春"}
{"author":"王夫之","content":"艳深消雪冷，行密迓春酣。弱蒂东风试，繁枝细雨堪。大官谁复荐，啼鸟定先含。献岁摇新恨，群芳且未谙。","dynasty":"明代","title":"花咏八首"}
{"author":"王夫之","content":"悠悠重悠悠，送子冈陇头。乍可为陌上之秋草，繁霜一夕同荒邱。不能为磷磷之白石，相看逝水旋东流。与君别何所，庭前绿竹下。日夕君不来，春云覆平野。与君期何日，三五轮魄充。君归黄泉去，月轮故未空。君家旧住鹿门溪，君魂欲归道路迷。与君相逢入桂城，铁骑斥野飞箭鸣。旧愁疑在春梦惊，乃知君死而余生。生亦不可期，死亦不可悲。鸡鸣月落杉桥路，且与须臾哭别离。","dynasty":"明代","title":"哭内弟郑忝生"}
{"author":"王夫之","content":"涟水东流落月横，浮湘亭上似三生。汉庭旧节归华表，粤道旌旗乱早莺。酒侣垂杨悲墓合，世情蛱蝶到春惊。如君豪气矜淮海，恨到消沈泪亦倾。","dynasty":"明代","title":"李广生自黔阳生还归阙率尔吟赠并感洪一龙三阳太仆山公及郎君郑石诸逝者浮湘亭之游"}
{"author":"王夫之","content":"罂粟苗轻翠瓣娇，水仙胎满暗香飘。丁宁雪霰休凌藉，任打窗前败叶蕉。","dynasty":"明代","title":"杂咏其三"}
{"author":"王夫之","content":"旧梦巳不续，无如新梦惊。溪云沾竹尾，滴沥过三更。","dynasty":"明代","title":"怀入山来所栖伏林谷三百里中小有丘壑辄畅然欣感各述以小诗得二十九首其四续梦庵"}
{"author":"王夫之","content":"鸡声残月夜如何，水级危轮又一过。扯断藕丝无住处，弥天元不罥修罗。","dynasty":"明代","title":"偶闷自遣"}
{"author":"王夫之","content":"荆榛小径对春溪，月上芭蕉碧影迷。池馆山阳留不得，愁来唯伴野猿啼。","dynasty":"明代","title":"哭欧阳三弟叔敬沈湘六首其三"}
{"author":"王夫之","content":"弥望盈清回，还疑溪外踪。鸿飞昨日影，龙蛰几株松。曲曲忘前径，山山遂一容。扶筇谁早过，麇迹恰迎逢。","dynasty":"明代","title":"陈耳臣老矣新诗犹丽远寄题雪诸咏随意和之得四首其四访雪"}
{"author":"王夫之","content":"问病人稀樾径閒，朝飞孤鸟暮飞还。麇䴥避虎昨宵过，乱蹴泥黏碧藓斑。","dynasty":"明代","title":"杂咏其四"}
{"author":"王夫之","content":"扬州不死空坑死，出使皋亭事未央。鸣鴂春催三月雨，丹枫秋忍一林霜。䃃门鹤唳留朱序，文水鱼书待武阳。沧海金椎终寂寞，汗青犹在泪衣裳。","dynasty":"明代","title":"读指南集二首其二"}
{"author":"王夫之","content":"隐隐轻雷挂断虹，平田高下与溪通。溪外罩鱼人影，落波中。屐齿泥融双印直，葛衣风漾一襟松。回看西峰峰外，半青红。","dynasty":"明代","title":"摊破浣溪沙夏景"}
{"author":"王夫之","content":"屡望高难到，前冬一杖时。分明霜雪苦，偪侧虎狼欺。芒屦仍潭水，石函尚小诗。只今肠可断，翻笑昔情痴。","dynasty":"明代","title":"玉门望狮子峰用旧作四韵其二"}
{"author":"王夫之","content":"不知情在与无情，丈室挑灯魄自惊。海溅云飞千嶂断，烟笼雪压一枝轻。破船载月浮寒水，别路寻芳驻晚晴。自擭杨坟茎草绿，春归闲唱踏莎行。","dynasty":"明代","title":"宿雪竹山同茹蘖大师夜话"}
{"author":"王夫之","content":"悄年华，偏是流光难掷。梦回时、分明眼底，离亭杨柳初折。浑相忘、金微路远，与扳留、青组珠勒。天涯何处，漫生芳草，归来珍重怕逢啼。鴂重思、省元来是，梦生死关河。隔今生，永迢迢良，夜如何拚。得祗当、年华镫影，里鸳鸯绣带轻。拆怨落、花浪随流，水消尽、西园旧春。色孤馆黄，昏雨丝云，片苍苔满地无人。迹问青、天何意留，住孤鸾只教。空辜负，当年无限，山海恩德。","dynasty":"明代","title":"多丽别恨"}
{"author":"王夫之","content":"岳阴万片惹云肥，暑气犹留凝不飞。野径偶然成远望，江湖何地卜渔矶。","dynasty":"明代","title":"新秋同唐古遗须竹游钟武故城归坐小轩夜语四首"}
{"author":"王夫之","content":"昏昏昏晓忘春曙。几尺幽窗，半掩苍苔，一抹青山，平铺飞絮。似酒醒乍扶头，镫灺难留炷。沈沈天海濛濛，早把韶光，暗里消去。拚与。白鸟荡银波，清猿隐高树。芭蕉几叶，莫有绿肥，轻寒依然勒住。想流水小桥东，密筱浓阴处。应有怨老莺声，细把閒愁诉。","dynasty":"明代","title":"黄莺儿苦雨"}
{"author":"王夫之","content":"颗颗梅珠，条条菖叶，不须更怨春归。垂杨风软，练鹊一双飞。自爱芳塘素影，与波光、上下争晖。閒日永，新来病浅，相赏莫相违。当年还似此，年华虽老，不道今非。问灵均，去后谁剪荷衣。日暮轻云凝绿，遥天回、笑揖湘妃。还应有，芙蓉出水，妆点钓鱼矶。","dynasty":"明代","title":"满庭芳初夏"}
{"author":"王夫之","content":"晓日上窗红影转，暝烟透岭碧烟孤。六经总在虚无里，始信虚无不是无。","dynasty":"明代","title":"为白沙六经总在虚无里解嘲"}
{"author":"王夫之","content":"当窗妨绣凤头鞋，出閤惊捎小燕钗。拚取惜花情几许，并刀一割玉龙乖。","dynasty":"明代","title":"和梅花百咏诗其二十四剪梅"}
{"author":"王夫之","content":"波斯匿王不自知，恒河未改雪飘眉。流沙瀰瀰鱼虾少，惆怅滩头立鹭鸶。","dynasty":"明代","title":"忍俊九首其五"}
{"author":"王夫之","content":"膏腻孤镫花蕊褪。寒灰渐缩霜绞印。坐待一丝红影烬。眠不稳。梅花梦也无凭准。十九年来毡齧尽。归鸿望断长安信。莫叹苏卿霜染鬓。渠非困。多他一倍还添闰。","dynasty":"明代","title":"渔家傲其六"}
{"author":"王夫之","content":"羊肠虎穴屡经过，老向孤峰对梦婆。他日凭收柴市骨，此生已厌漆园歌。藤花夜落寒塘影，雁字云低野水波。樾馆无人苔砌冷，桂山相较未愁多。","dynasty":"明代","title":"续哀雨诗四首其三"}
{"author":"王夫之","content":"叶色通梢晓气醒，趺香浮干艳心扃。单于莫怪胭脂失，汉月昏黄冢自青。","dynasty":"明代","title":"和梅花百咏诗其六十一绿萼梅"}
{"author":"王夫之","content":"待寻芳。懒寻芳。褪粉梨花背夕阳。清明未断霜。游丝长。柳丝长。欲绾春光春又忙。辛夷早绽香。","dynasty":"明代","title":"长相思其二"}
{"author":"王夫之","content":"迢迢黄姑星，临河发光耀。织女扬熹微，脉脉如相炤。被以缠绵情，指彼佳期妙。高居无通理，下士纷疑料。鉴貌以测真，悱然贻姗笑。","dynasty":"明代","title":"感遇十一首其二"}
{"author":"王夫之","content":"如今风味，在东风微劣，片红初坠。早已知、疏柳垂丝，绾不住春光，斜阳烟际。漫倩游丝，邀取定巢燕子。更空梁泥落，竹影梢空，才栖还起。阑干带愁重倚，又蛱蝶粘衣，粉痕深渍。拨不开、也似难忘，柰暝色催人，孤镫结蕊。梦锁寒帷，数尽题愁锦字。当年酝就，万斛送春残泪。","dynasty":"明代","title":"望梅忆旧"}
{"author":"王夫之","content":"佛宇不可知，云留高树里。日落钟磬声，随云度溪水。","dynasty":"明代","title":"怀入山来所栖伏林谷三百里中小有丘壑辄畅然欣感各述以小诗得二十九首其十九云台山"}
{"author":"王夫之","content":"婵娟侵夜片云遮，逗漏三星影但赊。陇上健儿呜咽水，原头和尚武刚车。凭医死马兜铃草，好上危墙吉莫靴。鸟径关心如缕血，殷勤目送雁行斜。","dynasty":"明代","title":"读甘蔗生遣兴诗次韵而和之七十六首其二十九"}
{"author":"王夫之","content":"林径晴风生，鸟雀喧夕树。策马何方来，遥遥驻光度。依依相慰深，转转将情愫。繇言既不轻，珍重托微谕。仰睇青云飞，光采殊新故。各有怀心端，孰为目击遇。耿耿非自韬，殷勤慎维擭。","dynasty":"明代","title":"门有车马客"}
{"author":"王夫之","content":"寓言河汉迥，草线与灰蛇。应迹说随扫，文身开复遮。梵书疑以八，易象半交叉。飞舞茅龙趣，江门忆白沙。","dynasty":"明代","title":"后雁字十九首其二"}
{"author":"王夫之","content":"赤壁雄风百战酣，新安碧血洒江南。大观绰板先君歇，凄绝吴江老蘖庵。","dynasty":"明代","title":"得须竹鄂渚信知李雨苍长逝遥望鱼山哭之五首其四"}
{"author":"王夫之","content":"未肯负居诸，飘流不废书。长涂收史料，小正作经疏。赝迹徒相似，鸿儒亦借誉。鲲鹏聊志怪，终是不才樗。","dynasty":"明代","title":"后雁字十九首其十九"}
{"author":"王夫之","content":"寒月静不迥，中天白霭分。烟空含树色，星浅入冰纹。梦觉疑无定，凄清受已勤。遥情谁寄托，千里一氤氲。","dynasty":"明代","title":"十二月八夜看月"}
{"author":"王夫之","content":"松阴合绿雾，木末飞空光。幽烛既云密，遥情歘已长。首夏积翠鲜，亭午条风凉。烟容澄岳壑，水气辨蒸湘。圆宇目所镜，孤立心未央。寓形俄邂逅，仙游昔回翔。恻彼鸾鹤情，引兹邱海望。羽蜕固有待，仁乐讵无方。怀炎登天庭，悲忧陟首阳。缮性良有藉，终生胡弭忘。","dynasty":"明代","title":"云山妙峰庵云是申泰芝炼丹处"}
{"author":"王夫之","content":"云鏬斜晖剧可怜，惊飙一夕万峰喧。瓦松邂逅含晶密，水碧依微困影圆。销铄风光仍夜永，淹留寒色更春前。药畦红茁抽三寸，他日欲寻更惘然。","dynasty":"明代","title":"二十四日又雪"}
{"author":"王夫之","content":"泾阳先生不复作，泾阳遗编县高阁。彩虹垂天漫璀璨，大造徒尔鼓空橐。永陵之季狂澜惊，倒吹枯瓠为玉笙。平地跃起攫光影，失足犹漫誇轻清。先生两足不妄插，矗立欲撑银汉倾。鸟舌无从说鸟梦，人头定可作人鸣。毫发析作千万片，一丝独飞挂匹练。亭亭万岁终不欹，世人皆见莫能见。呜呼乎吾不知麟衰凤去将谁传，区区下界萦寒烟。秉烛对读过深夜，诘旦赤日生高天。","dynasty":"明代","title":"读泾阳先生虞山书院语录示唐须竹"}
{"author":"王夫之","content":"辛苦浈江水，晨潮接暮潮。飞来金碧影，劫火不曾烧。","dynasty":"明代","title":"浈峡谣五首其四飞来寺"}
{"author":"王夫之","content":"日南有归客，问讯珊瑚枝。海水深不测，飘零无反时。相见既无端，相忆无与知。唯持憔悴心，毕命以为期。","dynasty":"明代","title":"拟古诗十九首其六"}
{"author":"王夫之","content":"白月流素天，微霜满空际。开轩极远目，清霄何迢递。仲秋元鸟归，季秋阳雁至。染丝弄机杼，纵横成锦字。上有永别离，下有金石誓。不知将寄谁，绸缪结封识。经年藏宝箧，置之不忍视。","dynasty":"明代","title":"拟古诗十九首其十七"}
{"author":"王夫之","content":"老饕排设待煎酥，铁脚生吞气愈粗。白小祸枢延草木，飞鸿生趣在江湖。脱离蛛网文亡害，徼幸蜂王税可逋。犹有馀香飘一缕，怕留踪迹索倪迂。","dynasty":"明代","title":"续落花诗三十首其二十六"}
{"author":"王夫之","content":"孤游息魂营，凉泛叶形美。清晨理桂楫，薄言遵远水。遂欣斯望协，遗彼群象诡。微雨前峰来，清光错表里。胥飒歆飞雪，婉约弄明绮。下倚惊濑鸣，俄开新翠起。云倦偶失群，雷殷歘何止。金光界波流，大火循西指。飞鸟归有期，劳枻聊文舣。历忆众峰外，延秀纷可纪。人籁偶旁托，真赏归大始。","dynasty":"明代","title":"晨发昭平县飞雨过驴脊峡上泊甑滩会月上有作"}
{"author":"王夫之","content":"应迹秾华早出泥，知音丈室净名妻。宝簪不上团花髻，锦片长随采药溪。凤翥有心依竹叶，蝶飞无色上棠梨。逸情交臂多相失，求兔何劳问旧蹄。","dynasty":"明代","title":"补落花诗九首其八"}
{"author":"王夫之","content":"道傍荷锸笑劳劳，使速营邱泥似糟。身世无馀鸿过雪，人天莫问雨成刀。偶来震旦何人国，漫展云衣某甫皋。一笑自将船子棹，曲终不见杳春涛。","dynasty":"明代","title":"续落花诗三十首其十三"}
{"author":"王夫之","content":"睛风初暖溪光紫，杨柳风轻吹不起。迢迢璧月背云飞，摇荡春云映春水。春水涵空倒碧天，金波微定影初圆。花趺红敛垂珠露，叶底苔平缀玉钱。可怜月落留难住，可惜春光来复去。昨日梨花巳起风，何时柳絮还粘树。柳絮梨花早岁春，芳郊草软素光匀。绿窗竹叶飘鸾尾，白袷落英照锦鳞。当时不解留春在，月落月生春易改。胡蝶香迷梦不成，碧桃花褪芳谁采。采芳踏月当年客，双鬓银丝欺素魄。婵娟不解古今愁，斜转空山荡轻碧。","dynasty":"明代","title":"春月歌"}
{"author":"王夫之","content":"始知空阔里，无数妙诠偕。娓娓谈天衍，痕痕炼石娲。纸光从月砑，笔冢有云埋。仙笈传青鸟，空劳曼倩谐。","dynasty":"明代","title":"后雁字十九首其十八"}
{"author":"王夫之","content":"悠悠我生，去日巳长。怀我友朋，墓草芸黄。父兮生我，罔极昊苍。莫宝匪命，含柔含刚。乾龙坤马，历历肾肠。日用不知，虽哲而狂。不耕之农，蚀彼稻粱。崦嵫既迫，朽骨空藏。亦既邂逅，矧敢斁忘。荆棘是芟，庶显康庄。多言为尤，自疚不臧。惟抒我忱，荐其悚惶。","dynasty":"明代","title":"读易赠熊体贞孙倩其八"}
{"author":"王夫之","content":"听之无闻杳希夷，可左泛兮可右移。丹灶烟轻飞武火，明窗尘细弄婴儿。动而愈出弱频用，失亦若惊辱较宜。气母欲抟抟不得，流珠常惜去人时。","dynasty":"明代","title":"寄咏落花十首其一元理"}
{"author":"王夫之","content":"生缘何在，被无情、造化推移万态。纵尽力、难与分疏，更有何閒心，为之偢睬。百计思量，且交付天风吹籁。到鸿沟割后，楚汉局终，谁为疆界。长空一丝烟霭，任翩翩蝶翅，泠泠花外。笑万岁、顷刻成虚，将鸠鸴鲲鹏随机支配。回首江南看烂漫，春光如海。向人閒到处逍遥，沧桑不改。","dynasty":"明代","title":"玉连环述蒙庄大旨答问者二首其一"}
{"author":"王夫之","content":"丹霞白雨夹分霄，浴鹭栖鸦各自饶。夕爽清吹生水影，晴光片碧动山椒。青鞋蹑迹违珠露，紫笋依痕剥玉苗。假借春光安病客，天年恰恰在今朝。","dynasty":"明代","title":"春山漫兴七首其五"}
{"author":"王夫之","content":"向夜月迎人，空烟合望新。落梅轻去影，乳鸟乍啼晨。碧水涵苔暗，流光散露匀。良宵仍蕴藉，悽恻奈何春。","dynasty":"明代","title":"早春三首其三"}
{"author":"王夫之","content":"韶月飞金粟，春云降瑞霙。暄风别有约，芳草共含情。须浅容寻蝶，香过恰趁莺。仙軿来早暮，即此玉为京。","dynasty":"明代","title":"花咏八首其三山𥖎"}
{"author":"王夫之","content":"香魂近远，却早离枝上，暗黏芳草。为惜清姿全似水，幻作碧膏笼罩。侧坠蜂须，半凋珠颗，非被冰霜恼。侵阶零乱，素痕未许人埽。遥想萼绿仙姿，绣妆剪綵，那似晴光好。斜转回塘清浅里，脉脉相看微笑。冻蝶低飞，疑非疑是，无柰阴寒峭。暄风动后，浓阴任遣莺闹。","dynasty":"明代","title":"念奴娇梅影"}
{"author":"王夫之","content":"问病人稀樾径閒，朝飞孤鸟暮飞还。麇䴥避虎昨宵过，乱蹴泥黏碧藓斑。","dynasty":"明代","title":"杂咏其四"}
{"author":"王夫之","content":"寒月迥，旖旎一轮安。片影但惊孤叶坠，数峰无那晚烟残。略似梦中看。深伫立，清露沁肌寒。药灶松风初淅沥，竹窗梅影已阑珊。人老钓鱼湾。","dynasty":"明代","title":"忆江南寒月四首四"}
{"author":"王夫之","content":"莫剪当檐叶，凭传萧瑟音。岳峰窗外雨，滴碎汝翁心。","dynasty":"明代","title":"敔筑土室授童子读题曰蕉畦口占示之四首其三"}
{"author":"王夫之","content":"凉风西南来，吹此浮云兴。连蜷相异态，奄忽如有凭。日暮灵雨飞，消释如春冰。步上商南山，挥手谢太清。肝胆一胡越，百年非我生。明灭随须臾，吾心固不能。","dynasty":"明代","title":"拟阮步兵咏怀二十四首其三"}
{"author":"王夫之","content":"三十年来认得真，吉凶无据自无情。鹊声纵好非归计，塞耳春风第一声。","dynasty":"明代","title":"题林良枯木寒鸦图图有李宾之题句四首其四"}
{"author":"王夫之","content":"清霜坠叶月当宵，似我风流不易描。相好装成活卦影，文章哭杀死神尧。黄金肘露衾前雪，生铁牙消饭底焦。十里花飞千步锦，兰巢香满闹䳂鹩。","dynasty":"明代","title":"读甘蔗生遣兴诗次韵而和之七十六首其三十三"}
{"author":"王夫之","content":"当年事、也随风起，片帆一晌轻挂。云閒江树霏微处，早爱青山如画。停桡也。又却有、蘋花菰米香低亚。难消良夜。且月载金枢，波分素练，饱看银河泻。入佳境，茹蘖居然啖蔗。千金难酬春价。娟娟蛱蝶花閒戏，不怕黄莺絮骂。谁真假。已早似、光风霁月连床话。千蹊万岔。则堪信堪疑，欲歌欲泣，狂谱从人打。","dynasty":"明代","title":"摸鱼儿自述"}
{"author":"王夫之","content":"夕风楮叶有清喧，片紫西收碧未圆。河汉依微倾北户，流霜容与润高天。寥寥空界魂孤往，鼎鼎长宵梦小年。欲与禁寒邀白鹤，齐州不耐暝横烟。","dynasty":"明代","title":"冬夕其一"}
{"author":"王夫之","content":"偃蹇不相期，迟暮岂自持。昔为倚闾叹，今为绝命思。讵怨游子去，翻怜游子悲。啾啾孤鸟鸣，飏飏垂风丝。","dynasty":"明代","title":"游子怨哭刘母四首其三"}
{"author":"王夫之","content":"洪炉片雪陈公甫，独棹中流罗一峰。玉露金茎撑九陌，桃花流水度三冬。江门孤月元无影，太极丸春自有容。传与铁船凭泛海，棹歌声里尽相逢。","dynasty":"明代","title":"咏怀次韵其一"}
{"author":"王夫之","content":"万折历嵯峨，天输小邵窝。书声花影月，曲尾柳莺歌。看弈人无倦，临觞政不苛。清泉四十八，何处着风波。","dynasty":"明代","title":"二中园纪事为懿庵作其二"}
{"author":"王夫之","content":"年华骤。闪闪孤灯依旧。半盏春前村酝酒。病里还消受。一剑天风孤吼。千里暮云铺就。不惜镜中人易朽。只笑恒河皱。","dynasty":"明代","title":"谒金门小除夕"}
{"author":"王夫之","content":"石上流水，渐彼蒲英。涤根孤弱，植芳不倾。抚我平昔，居然既往。揽景无及，何用追赏。水无旋流，卉木有方。冬春屡易，天故不常。一善可师，万端方迷。授我坎坷，天故不齐。浩浩方隅，茫茫圆轨。有命艰贞，繄惟今始。愠不可长，逸不可终。含默难言，孤置我躬。乌元鹤白，其辨易知。分芒析微，何者忌疑。","dynasty":"明代","title":"石流篇"}
{"author":"王夫之","content":"横风斜雨掠荒邱，十五年来老楚囚。垂死病中魂一缕，迷离唯记汉家秋。","dynasty":"明代","title":"初度日占六首"}
{"author":"王夫之","content":"秋生处还，只恐佳、期无据俯。杳杳人、閒几点疏，镫乱流萤低度。莫有多情应似我，向蛛网、含愁轻诉。方信得经年，此夕带水，桥成堪渡。休误。荏苒凌波，迢迢西浦。费乌鹊高飞，心力倦奈，尘世荒鸡催曙。回首盈盈，青女下似，笑我凄凉庭户。算自有，银潢几许年华，玉颜非故。","dynasty":"明代","title":"二郎神七夕"}
{"author":"王夫之","content":"暄风绿草凤台新，金爵浮光射宝轮。云敛三山澄海气，日华双阙起江春。衣裳初识龙文阔，导唱遥欣黼座亲。还使故园归兴尽，鸣珂长日惜芳尘。","dynasty":"明代","title":"仿昭代诸家体三十八首七刘典签炳早朝"}
{"author":"王夫之","content":"涟水东流落月横，浮湘亭上似三生。汉庭旧节归华表，粤道旌旗乱早莺。酒侣垂杨悲墓合，世情蛱蝶到春惊。如君豪气矜淮海，恨到消沈泪亦倾。","dynasty":"明代","title":"李广生自黔阳生还归阙率尔吟赠并感洪一龙三阳太仆山公及郎君郑石诸逝者浮湘亭之游"}
{"author":"王夫之","content":"夙昔惊我怀，离合遂无端。结好在中涂，绸缪苦不安。飙风吹落叶，夕阴凄以寒。握手未及终，裴回歧路间。骇兽啼我前，离怨无与殚。焉得三青鸟，从之生羽翰。","dynasty":"明代","title":"拟阮步兵咏怀二十四首其二十四"}
{"author":"王夫之","content":"松级偶晨登，樾馆聊夕止。轻裾挟馀滋，溪烟宛方起。夫君碧云期，良会伫难委。凌霄岂有扪，步秀方可纪。流耳延雨声，惊华粲石理。架阁馺微霄，初英散新紫。云观权众木，神楼耸弱水。仙游亦在区，魏榭空云绮。淹宿有馀清，实归载留喜。","dynasty":"明代","title":"小霁过枫木岭至白云庵雨作观刘子参新亭纹石留五宿刘云亭下石门石座似端州醉石遂有次作二首其一"}
{"author":"王夫之","content":"星汉当檐挂素秋，元禽欲去复缄愁。江花笑拂荷衫袖，縠水回迎竹叶舟。行药定逢菖九节，忆梅遥爱月三洲。垂杨色色萦歌扇，未遣新筝怨雁楼。","dynasty":"明代","title":"仿昭代诸家体三十八首二十八汤遂昌显祖寄怀"}
{"author":"王夫之","content":"姜维宏演同肝胆，孙楚黔娄共枕衾。阮籍狂才闻凤啸，骆丞囚得伴蝉吟。祢衡寿等龚生夭，东野鸣传豫子瘖。井底史留坑外字，秦廷筑和雍门琴。","dynasty":"明代","title":"广遣兴五十八首其四十五"}
{"author":"王夫之","content":"海门孤月上。是人间、平分秋色，桂香新酿。一曲草堂东岭对，延尽碧天清爽。窗影照、吟虫幽响。鹭足倒拳衾似水，笑清狂、到此无能强。镫燄薄，摇孤幌。一丸冰玉含惆怅。付伊谁、划破青天，御风孤往。擒取妖蟆三足怪，铺满银魂千丈。问窃药、当年欺罔。玉宇能禁寒彻骨，但有情、不怕银河广。宝剑在，英雄掌。","dynasty":"明代","title":"贺新郎中秋大病不得与从游诸子觞月吟此慰之"}
{"author":"王夫之","content":"花萎香檀草自忧，凭将托钵笑宾头。门东但哭耶娘饭，天际非迷贾客舟。即遣金棺重露足，应知画饼不充喉。两堂漫为猫儿鬨，顶戴芒鞋代汝愁。","dynasty":"明代","title":"广遣兴五十八首其二十八"}
{"author":"王夫之","content":"炎光未谢，竞的卢飞跃，争先赤兔。才转危坡还注坂，横戟无心回顾。汗血追风，怒髯奋臂，总被流光误。暗中毂转，蚁磨几时停住。儿童莫笑来回，半针尖里，走英雄如鹜。终是虾跳难出斗，渐有荒鸡催曙。五夜光残，一丝气冷，敲罢边腔鼓。勋名半纸，无人重与偷觑。","dynasty":"明代","title":"念奴娇走马镫影"}
{"author":"王夫之","content":"紫雪桐花落，绿烟莎草凝。闲阶斜日转，薄箑绪风胜。消息中宵酒，过从大古僧。淹留春病减，君似一条冰。","dynasty":"明代","title":"过李为好山居信宿其一"}
{"author":"王夫之","content":"约约轻云敛，匀匀晚气凉。不教留鸟梦，何处有花香。绣幕鸳回翼，莲镫叶坠黄。窗摇三叠水，帘荡一波湘。宝鸭纤丝乱，笺鸾密宇藏。低回穿药槛，幽悄度兰房。结束舒袿带，萦纡绕紩囊。佩交情未许，芳袭妒何妨。却扇从花笑，飘裾趁草长。微温聊竹坞，无影到银塘。系臂蛛丝缠，当钗粉絮镶。蝶双愁易失，燕冷怯归忙。匀汗乾珠琲，回襟漾水光。停凝怜瀫浪，端重笑垂杨。暖阁扃金钥，鞦韆赛锦裳。暗尘禁冉冉，檐马错琅琅。藤合摇阴碧，菱开漏镜霜。迟归贪柳影，密语间松簧。绒缕穿针乱，花须斗草忘。闲情迷蕴藉，春思尽清狂。卯酒消微醉，云鬟乱夕妆。知谁千里怨，帆影望归航。","dynasty":"明代","title":"咏风戏作艳体"}
{"author":"王夫之","content":"雨歇轻阴苔满地。莺声引入云深际。谷口回风惊飏起。芫花碎。芒鞋点点红芳缀。满径山𥖎香蔼腻。杜鹃铺锦簪螺髻。掉首行歌歌不已。腰镰坠。枝枝不忍伤新翠。","dynasty":"明代","title":"渔家傲其二"}
{"author":"王夫之","content":"二仲浴清肌，三五养妙婴。相顾云已敛，待尔月将盈。化碧既乖期，伫鹤方含情。狞龙诚就辔，画虎何足烹。袅烟自离合，泛舟无回萦。念彼非心竞，释兹若羽轻。黄芽抽别颖，金蕊有冬荣。元笈君已授，勿为吝玉笙。","dynasty":"明代","title":"问芋岩疾"}
{"author":"王夫之","content":"嬴皇兀山辇金埋，千春粉黛消秦淮。芙蓉无数蚀宝剑，鸳鸯岂但坼金钗。三月通闰只紫莽，五色欲补谁皇娲。一声举棹唱年少，玉树歌终泣越娃。","dynasty":"明代","title":"广落花诗三十首其二十九"}
{"author":"王夫之","content":"龙汉密编何国纪，龟阴高筑岂畦台。时留虎迹三人笑，尽辇鱼肠一窖埋。肉店羊头须别拣，窗棂牛尾莫相咍。随他竹叶舟中去，移取琶蕉雪里来。","dynasty":"明代","title":"读甘蔗生遣兴诗次韵而和之七十六首其七十二"}
{"author":"王夫之","content":"芦展霜英，蓼开红粟，三分秋在堪怜。芙蓉木未，午压绛痕鲜。似欲将人共醉，何须问、谁健他年。吹不去，当头皂帽，直上有青天。飞仙曾授我，汝南真诀，壸里清元。已住云山，绝顶芸尽芝。田何处更寻高，巘累芒、鞋竹杖横。肩凝眸处，齐州数点，万里罩平烟。","dynasty":"明代","title":"满庭芳重九"}
{"author":"王夫之","content":"寒月出东岭，流光入浅廊。万心函片晌，一缕未消香。","dynasty":"明代","title":"怀入山来所栖伏林谷三百里中小有丘壑辄畅然欣感各述以小诗得二十九首其二十九观生居"}
{"author":"王夫之","content":"焦先空爇马昭庵，朱泚全添卢杞蓝。崔允下风输柳璨，刘歆上策笑周堪。宜中宋瑞眉高下，黄皓姜维意北南。张角巳消曹节恨，夏姬难饱孔宁馋。","dynasty":"明代","title":"读甘蔗生遣兴诗次韵而和之七十六首其二十一"}
{"author":"王夫之","content":"桃花流水紫云深。瑶京路易寻。人閒何事苦关心。匆匆下碧岑。才燕语，又螀吟。飞霜两鬓侵。玉壸鸳语信空沈。藤萝锁翠阴。","dynasty":"明代","title":"阮郎归本意二首其一"}
{"author":"王夫之","content":"江南忆，牛斗剑光横。跳壁将军飞似蝶，换桥万户语如莺。虹捲海天清。","dynasty":"明代","title":"望江南本意三"}
{"author":"王夫之","content":"擒守忠如捉鳖，奉嘉王亦建瓴。流汗帆风摇橹，埋头白昼囊萤。","dynasty":"明代","title":"咏史二十七首其二十三"}
{"author":"王夫之","content":"文王既没，文其在兹。赫赫明明，有彖有辞。志非所问，义著于蓍。日不可炀，天不可帷。宵人窃烛，不照须眉。周道茂草，别趋路歧。弄方如砌，画圆如规。星历相窜，巫觋是师。天化地产，玩如行棋。以谋羹炙，以询淫嬉。神所不告，覆讥其违。修吉悖凶，天鉴在斯。皇天弗尚，吾为尔危。","dynasty":"明代","title":"读易赠熊体贞孙倩其五"}
{"author":"王夫之","content":"南郭有心非槁木，东方果腹亦侏儒。金篦不刮鸬鹚眼，砮矢还留鸿雁书。临济老拳石勒饱，沩山苗稼宋人愚。鸥生鹜死区区外，别灼龟毛问卜居。","dynasty":"明代","title":"读甘蔗生遣兴诗次韵而和之七十六首其四"}
{"author":"王夫之","content":"龙凤是何年，人间瞒不得。空谷无人行，且喜似人迹。可怜松雪翁，不惜天水碧。马腹君自投，芳草嘶南陌。","dynasty":"明代","title":"生查子其六"}
{"author":"王夫之","content":"元载饥寒扫迹，苏秦车骑迎门。裹马装妻勾当，髑髅血肉乾坤。","dynasty":"明代","title":"咏史二十七首其十"}
{"author":"王夫之","content":"鸬鹚衔鱼只道饥，鵁鶄运目也孤飞。江花笑水郎不去，白浪掀天郎不归。","dynasty":"明代","title":"竹枝词十首其六"}
{"author":"王夫之","content":"居然缘慧业，亦自种情苗。始旦回鸾帖，清秋题鹊桥。弥天知泛宅，露地注逍遥。既證无师智，灵云瞥眼消。","dynasty":"明代","title":"前雁字诗十九首其十六"}
{"author":"王夫之","content":"担头旧卖雨霏微，错惹桃花扑岸飞。缩项鳊能师鳖智，食心螟不慰蝗饥。墦间鬼食乾糇德，牛口妻□伏卵悲。待夺耕夫黄犊子，一溪春草衬蓑衣。","dynasty":"明代","title":"广遣兴五十八首其三十三"}
{"author":"王夫之","content":"乍放浈江峡，疑连青草湖。星河摇古岸，渔火历蒋菰。霜后迷南雁，日斜忆庙乌。佳人多楚塞，谁解赠明珠。","dynasty":"明代","title":"清远城下忆湖湘旧泊"}
{"author":"王夫之","content":"棕笠溅飞珠，回头不知处。徙倚望前山，斜阳转高树。","dynasty":"明代","title":"怀入山来所栖伏林谷三百里中小有丘壑辄畅然欣感各述以小诗得二十九首其七溪波岩"}
{"author":"王夫之","content":"馋蛟风激怒涛腥，逝水东倾夜不扃。无望金山邀北岸，恰逢潮水落皋亭。乌衣夜色空迷燕，碧血中宵欲化萤。回首五云蟠御寝，断肠鹃哭向冬青。","dynasty":"明代","title":"仿昭代诸家体三十八首三十八顾秀才开雍恸哭"}
{"author":"王夫之","content":"青原题书寄南岳，经年霜雪中回还。夕阳秋雨各津涘，鸟道别峰许跻攀。西台江水流清泚，东林菡萏开斑斓。春鸿社燕皆旦夕，不碍幽忧长闭关。","dynasty":"明代","title":"得青原书"}
{"author":"王夫之","content":"昨日初收梅雨天，青空四幕碧光圆。微风引袂分溪草，断嶂当眉露岳莲。片石偶然留太古，同心无待问他年。斜晖已长青松影，尚惜苔茸映绿烟。","dynasty":"明代","title":"同唐须竹游馺阁岩"}
{"author":"王夫之","content":"尽觉当年不易谈，披云蹑石意犹贪。袖图有迹传河画，血字无心锢井函。白日只今原不损，青山向后定谁堪。知君欲访匡庐瀑，摘去莲花池上参。","dynasty":"明代","title":"昭阳庵同须竹夜话云乘木叶秋波探五老之胜因便送之"}
{"author":"王夫之","content":"枫阴荻岸晚烟开，鹤膝逡巡践碧苔。隔岁相看颜似旧，衰年无据漏仍催。清宵疏雨喧梧叶，草阁归云腻竹胎。薄遣新欢消夙昔，临觞聊罢筑声哀。","dynasty":"明代","title":"不揆五十齿满懿庵见过留同芋岩小酌"}
{"author":"王夫之","content":"平田无那素光何，稻叶娟娟浸碧波。白鸟试飞疑远浦，元云微断影高柯。墟烟小困双湾树，砌叶全低一径莎。不碍小窗消午睡，炉烟孤袅绪风和。","dynasty":"明代","title":"偶望"}
{"author":"王夫之","content":"洪炉滴水试烹煎，穷措生涯有火传。哀雁频分弦上怨，冻蜂长惜纸中天。知恩不浅难忘此，别调相看更冁然。旧识五湖霜月好，寒梅春在野塘边。","dynasty":"明代","title":"极丸老人书所示刘安礼诗垂寄情见乎词愚一往呐吃无以奉答聊次其韵述怀"}
{"author":"王夫之","content":"不知情在与无情，丈室挑灯魄自惊。海溅云飞千嶂断，烟笼雪压一枝轻。破船载月浮寒水，别路寻芳驻晚晴。自擭杨坟茎草绿，春归闲唱踏莎行。","dynasty":"明代","title":"宿雪竹山同茹蘖大师夜话"}
{"author":"王夫之","content":"未解平生因底事，华筵诗思不相通。逢君县弧聊莞笑，垂老临觞偶自容。竹塾午窗双总丱，梅花小阁一春风。童心几皱恒河水，何必襄城问小童。","dynasty":"明代","title":"刘庶仙五十初度即席同唐须竹"}
{"author":"王夫之","content":"半语逢人吞不得，于君烧烛耐春寒。年华毂运有如此，谱样翻新孰与看。但祝羲和留万转，长披黄袄到三竿。华山呼取坠驴客，共说当年行路难。","dynasty":"明代","title":"刘庶仙五十初度即席同唐须竹其二"}
{"author":"王夫之","content":"长夜悠悠二十年，流萤死焰烛高天。春浮梦里迷归鹤，败叶云中哭杜鹃。一线不留夕照影，孤虹应绕点苍烟。何人抱器归张楚，馀有南华内七篇。","dynasty":"明代","title":"闻极丸翁凶问不禁狂哭痛定辄吟二章其一"}
{"author":"王夫之","content":"横梢淅沥入船窗，低映棠桡乱雪淙。雁尽天南人未返，憎他带影一双双。","dynasty":"明代","title":"和梅花百咏诗其五江梅"}
{"author":"王夫之","content":"安世不藏父恶，南轩尽掩前羞。迁史直承尧典，紫阳曲学春秋。","dynasty":"明代","title":"咏史二十七首其四"}
{"author":"王夫之","content":"我生秉孱弱，不能任耕桑。居然消秫稻，何以酬旻苍。星尽晨鸡鸣，东方生炯光。良阴无踟踌，俄顷收斜阳。行行天地间，南北各有方。步履无定审，宇宙空茫茫。忮求但自辑，尚未足以臧。百端苟遏绝，暗触还自𢦤。身心取轻安，未免等秕糠。良珠固在握，胡乃忘吾藏。春暄熏百草，随类发芬芳。秋气净四极，一碧涵清刚。春秋皆在斯，何为空徬徨。积粟太仓盈，积步万里长。踸踔而凌越，竺氏与蒙庄。如彼鸟篆空，漫尔矜文章。辨说及组绣，慷慨登词场。如彼挟策子，与博偕亡羊。砭心不知痛，支体皆隳忘。何忍蹈此蹊，而更诧豪彊。关闽有津济，但自理舟航。鼓勇未为殊，绵绵功在常。一息不相续，前勤皆巳亡。与俗俱汨没，徒为造物伤。返念诚自惊，斯须分圣狂。","dynasty":"明代","title":"和龟山此日不再得"}
{"author":"王夫之","content":"相移不觉春前岁。相连不断风前泪。泪巳到今残。乾坤醉梦閒。紫山横白霭。幂历天如海。花月有时新。难留霜鬓人。","dynasty":"明代","title":"菩萨鬘除夕"}
{"author":"王夫之","content":"为讯南朝燕子飞，人间何处有乌衣。不是旧家庭院，也争归。低啄絮泥防易落，不知疏柳坠残晖。还与一双蝙蝠，傍檐飞。","dynasty":"明代","title":"摊破浣溪沙偶兴"}
{"author":"王夫之","content":"千秋铜雀台，肠断西陵妓。谁念故园空，豆蔻含胎死。清漳自东流，粉黛愁难洗。分得馀香归，骄杀邯郸子。","dynasty":"明代","title":"生查子其三"}
{"author":"王夫之","content":"着面维州黑子，还魂免役青蚨。皮砌只争燖揉，头倾忘却支吾。","dynasty":"明代","title":"咏史二十七首其二十"}
{"author":"王夫之","content":"险句矛头频淅米，老颜花下且摊裈。三年病饱禾花瘴，八口粮赊牛尾瘟。穷自讨天酬骏骨，饥难掘地种膻根。银蟾一显河山影，识得虾蟆不是冤。","dynasty":"明代","title":"广遣兴五十八首其二十"}
{"author":"王夫之","content":"丝断不复理，鸟鸣哀难止。三年九春绝，衰草凌霜靡。行行向隧道，邑邑歌蒿里。掩涕会有时，苍天终何已。","dynasty":"明代","title":"游子怨哭刘母四首其四"}
{"author":"王夫之","content":"一片轻飞岭上分，当时犹自惜离群。飞来飞去秋风里，今日青山无片云。","dynasty":"明代","title":"白云歌其二"}
{"author":"王夫之","content":"初破灵砂颗题肥。绿烟轻绕护霏微。晴烘休漫怕丹飞。结子他年千岁熟，如今刚半过春晖。莫教轻放阮郎归。","dynasty":"明代","title":"浣溪沙桃花二首其一"}
{"author":"王夫之","content":"病畏朔风寒，南窗背岭安。林风迟九夏，日影梦三竿。乞种谁家树，旋成几尺阑。死生还似此，倍觉有心难。","dynasty":"明代","title":"因林塘小曲筑草庵开南窗不知复几年晏坐漫成六首呈桃坞老人暨家兄石崖先生同作六首其五"}
{"author":"王夫之","content":"背我堂堂去，随他昔昔来。无情犹有恨，独上望春台。","dynasty":"明代","title":"哭"}
{"author":"王夫之","content":"晴鸠呼雨不呼泥，一艇流沙弱水西。周赧筑台深避债，鲁哀徙宅再忘妻。涂穷自我魂迷蝶，交绝烦谁死炙鸡。橄榄蔗浆双掷取，侬家滋味在楂梨。","dynasty":"明代","title":"广遣兴五十八首其二"}
{"author":"王夫之","content":"无数閒云出翠微，和风和雨夹山飞。孤烟一片如轻絮，自绕疏林款夕晖。","dynasty":"明代","title":"白云歌其一"}
{"author":"王夫之","content":"青门祖帐太荒淫，春已迷阳可陆沈。蹑险拟看没字碣，涉园聊对无弦琴。梅知解绂宜名福，华不挥金旧是歆。风御泠然踪迹远，但凭罔象试追寻。","dynasty":"明代","title":"续落花诗三十首其二"}
{"author":"王夫之","content":"江边寒梅自着花，江上女儿自斗茶。浪向花前爇片脑，浪疑茶里点脂麻。","dynasty":"明代","title":"竹枝词十首其八"}
{"author":"王夫之","content":"南山崔以嵬，上与浮云连。俯视何浩浩，飞鸟翔其间。延眺须臾中，心目凄以闲。置身如流波，旦夕空百端。焉能役心志，随物增忧烦。畴昔遨大梁，结交多英贤。千里不相弃，良书托归翰。宝玦白玉光，系以双金环。佩之四座惊，旁徨发长叹。所叹非偶尔，白璧当自完。","dynasty":"明代","title":"拟古诗十九首其十三"}
{"author":"王夫之","content":"扳枝已见绿催新，敛萼犹疑粉未匀。子夜霜鸡惊晓起，逢迎不早怕花瞋。","dynasty":"明代","title":"和梅花百咏诗其十三探梅"}
{"author":"王夫之","content":"生缘同在凅阴天，栗烈何因授记偏。为有临风观望客，迟迟春日拥黄绵。","dynasty":"明代","title":"和梅花百咏诗其五十一寒梅"}
{"author":"王夫之","content":"捲得垂帘试捲帘，元来犹剩一枝尖。逗红髣髴回塘远，坠玉参差曲岸添。泯泯春流愁画鹢，娟娟疏影妒银蟾。悬铃买槛皆畴昔，好擭香须远蝶嫌。","dynasty":"明代","title":"正落花诗十首其六"}
{"author":"王夫之","content":"暝烟欲捲任栖迟，断嶂云光射岭西。恰似半晴三月雨，林梢只少子规啼。","dynasty":"明代","title":"杂咏其二"}
{"author":"王夫之","content":"香国扬州锦阵豪，诗情偏向峭寒高。都官吟后输声价，倾盖白头只水曹。","dynasty":"明代","title":"和梅花百咏诗其六十四东阁梅"}
{"author":"王夫之","content":"蠕息皆吾侣，鲲鹏固不交。有时冰串释，歘尔泪珠浇。酬物唯三径，从天付一瓢。空林桂花发，何有小山招。","dynasty":"明代","title":"和白沙八首其五"}
{"author":"王夫之","content":"雕阑玉露凝珠屑。长只恐、芳魂折。日暮碧烟相护切。翠鬟低亸，胭脂淡染。了不愁孤怯。含情静解丁香结。浅笑偷窥清夜月。自惜断肠谁与说。金风蝶困，归云燕去。唯有寒蝉咽。","dynasty":"明代","title":"青玉案秋海棠"}
{"author":"王夫之","content":"前日冰花万树飞。晴风初解晓寒威。谁铺琼蕊更霏微。却怪乍来双燕子，涎涎尾掠素光肥。应如雪夜待人归。","dynasty":"明代","title":"浣溪沙李花二首其一"}
{"author":"王夫之","content":"晨光留宿温，山霭动云叶。遥遥相送情，悢悢念寒涉。怜无金母术，为返桃花靥。弥天存鹤发，馀冬酬素业。壮心巳分属，微绪望孤接。清欢唯夕镫，高论寄灵笈。四海目可营，千秋志何摄。旋归亘不忘，物役情难协。温伯道默存，苏门啸双惬。梦聚相频仍，心旌固洽浃。旷怀杳涯际，冥合无钝捷。霜磬警昨清，缄之以重叠。","dynasty":"明代","title":"寒雨归自别峰庵寄同游诸子"}
{"author":"王夫之","content":"旦气息微霜，流云起相聚。暄风动林叶，疏雨鸣高树。夕宇还昭鲜，物变何匆遽。寥寥下土人，邈彼高冥路。终始阅迁流，孰能测其故。今古归有涯，云何永依据。","dynasty":"明代","title":"冬日杂兴二首其一"}
{"author":"王夫之","content":"平田无那素光何，稻叶娟娟浸碧波。白鸟试飞疑远浦，元云微断影高柯。墟烟小困双湾树，砌叶全低一径莎。不碍小窗消午睡，炉烟孤袅绪风和。","dynasty":"明代","title":"偶望"}
{"author":"王夫之","content":"粟起镜中珠饱。光射窗中花扰。消遣一衰翁，鳊项缩来欲槁。休恼。休恼。昨夜春山先老。","dynasty":"明代","title":"如梦令春后寒雪不已"}
{"author":"王夫之","content":"昭州迁谪地，清冽道乡泉。过岭金风缓，当秋暑日悬。重开初度酒，莫诵四愁篇。萧艾吾何有，灵椿正大年。","dynasty":"明代","title":"刘端星学士昭州初度时初出诏狱"}
{"author":"王夫之","content":"一片青郊战马悲，牧童难认酒家旗。衣裳云想俄苍狗，剑佩星迎总雪狮。花史拟修濡秃笔，骊歌欲唱咏删诗。待拚烂醉忘离苦，乌有青州一漏卮。","dynasty":"明代","title":"落花诨体十首其五"}
{"author":"王夫之","content":"木落山空朔气吹，云消星白曙光疑。曈昽烟海天无际，天袅霜华月半规。今古闲愁孤枕尽，渔樵残梦晓钟知。春心他日将谁赠，辜负寒梅折几枝。","dynasty":"明代","title":"冬日书怀"}
{"author":"王夫之","content":"低回怕得近帘钩，宝髻当心五瓣收。萼绿华传新样子，吴娃错道牡丹头。","dynasty":"明代","title":"和梅花百咏诗其二十八妆梅"}
{"author":"王夫之","content":"为锁湘流东下缓。两岸芦梢，片片蒲帆短。寒水茫茫渔火乱。唯应曲里春风㬉。万古沅湘秋思满。六六湾头，绾住愁无算。无那湖光都个管。鼍风吹浪连天捲。","dynasty":"明代","title":"蝶恋花其九"}
{"author":"王夫之","content":"儿家门前杨柳枝，南来北往折残时。去去青骢都不返，郎行莫再挽青丝。","dynasty":"明代","title":"折杨柳"}
{"author":"王夫之","content":"记得开时事已非，迷香逞艳衒春肥。尽情扑翅欺蝴蝶，塞耳当头叫姊归。桃李畦争分咫尺，松杉云冷避芳菲。留春不稳销尘土，今日空沾客子衣。","dynasty":"明代","title":"补落花诗九首其五"}
{"author":"王夫之","content":"情知不住若为留，顾我嫣然笑上头。春老无人随少府，风欺一倍感商州。寒禁荇藻凭鱼计，傲寄茱萸缓客愁。祖绿帝青添几色，新阴还得醉双眸。","dynasty":"明代","title":"广落花诗三十首其三"}
{"author":"王夫之","content":"小径冰封碍往还，春心遥寄有无间。开窗欲觅香来处，犹隔当门一段山。","dynasty":"明代","title":"和梅花百咏诗其八十一前村梅"}
{"author":"王夫之","content":"向西园、花飞一片，早已伤心春去。残红落尽更如今，难把流光追数。留不住。征鸿影、黄沙紫塞秦关路。从谁寄语。道有人独对，雨打梨花，看黏泥飞絮。倩流水，欲觅芳踪还误。津头风雨深妒。凄凉庾信江南赋，难向无情天诉。为楚舞。流不尽、楚歌血溅阴陵土。寸心知苦。望万里荒烟，一蓑渔艇，渺渺无归处。","dynasty":"明代","title":"摸鱼儿辛词烟柳斜阳之句宜其悲也乃尤有甚于彼者复用韵写之"}
{"author":"王夫之","content":"藤捎蔓惹怕清狂，收拾闲心寸步香。向日迎风千笑合，来回无影过东墙。","dynasty":"明代","title":"和梅花百咏诗其二十九蟠梅"}
{"author":"王夫之","content":"海国有嘉卉，绍古兰蕙名。迢递致远道，绮靡发檐楹。悦彼情所合，矜兹芳有成。稷下宠琴客，梁园誇词英。物玩已亦劳，枝叶非天荣。","dynasty":"明代","title":"感遇十一首"}
{"author":"王夫之","content":"谢傅青山志，羊昙旧见招。千秋馀版椠，孤榭托云霄。弦望何时合，杜蘅今已凋。清浔二千里，遗恨在军谣。","dynasty":"明代","title":"二贤祠重读义兴相公诗感赋"}
{"author":"王夫之","content":"绿润不知冬，岳云第几峰。身轻随白鸟，裾冷夹青松。江近前时棹，碑留故国封。渔樵知近远，目赏己从容。","dynasty":"明代","title":"衡山晓发其二"}
{"author":"王夫之","content":"月似芦花烟似水，似如不似劳形容。喷雪凝寒犹清适，涵晖冷燄飞轻松。星汉相看交不昧，心魂欲之亦奚从。但觉晃煟透圆碧，不辨愁来忽已逢。","dynasty":"明代","title":"洞庭秋三十首其二"}
{"author":"王夫之","content":"偃蹇不相期，迟暮岂自持。昔为倚闾叹，今为绝命思。讵怨游子去，翻怜游子悲。啾啾孤鸟鸣，飏飏垂风丝。","dynasty":"明代","title":"游子怨哭刘母四首其三"}
{"author":"王夫之","content":"渔艇无踪樵径荒，平沙露冷月微茫。问师此景从谁得，莫是前身现雁王。","dynasty":"明代","title":"题芦雁绝句十八首其十二"}
{"author":"王夫之","content":"悟尽人间得未曾，食轮先转法轮僧。莫将负鼎嗤伊尹，草具匆匆杀范增。","dynasty":"明代","title":"忍俊九首其八"}
{"author":"王夫之","content":"灵雨从云崖，回风结寒霙。萧条韶年始，摇荡芳春情。惊珠无留缀，碎玉有馀声。遥天益以邈，空宇含微晶。镫夕滞九微，梅月延孤清。缅彼苍江钓，应同瑶圃征。","dynasty":"明代","title":"和周履道对春雪"}
{"author":"王夫之","content":"也似带春愁，却倩何人说。更无半字与关心，吐出丁香舌。红烛影摇风，斜映朦胧月。铅华谁辨假中真，皮下无些血。","dynasty":"明代","title":"卜算子咏傀儡示从游诸子"}
{"author":"王夫之","content":"瘖蝉浪欲恼啼莺，啭啭刁刁底不平。讽刺多情非小己，文言无字更繇庚。天高略与通消息，春尽聊为弄雨晴。把似破除都教尽，千年鹤肉伴鸡烹。","dynasty":"明代","title":"广遣兴五十八首其八"}
{"author":"王夫之","content":"金牛洞口春色，观生居畔秋声。彻底与君拈出，前山雨过云生。","dynasty":"明代","title":"书陈罗二先生诗后其二"}
{"author":"王夫之","content":"张超用得迷离雾，殷七须开顷刻花。棋馆儿孙千亿劫，渔村镫火两三家。拨残冷灶应逢豆，击碎油瓶且拾麻。旁午杏坛偷玉璧，殷勤鸡足擭袈裟。","dynasty":"明代","title":"读甘蔗生遣兴诗次韵而和之七十六首其三十"}
{"author":"王夫之","content":"到君生寒里，寒尽春边，惺惺还自分晓。烟水无涯，关河何处，长是梦魂飞绕。任不归来，也堪信宿，柰他幽悄。尽江南、草长鱼肥，难把寸心灰了。历尽墟烟晚照，更天低月暗，风凄云窅。脉脉自孤征，冷觑垂杨栖鸟。随处生缘，暂时留恋，只爱桃英娇小。问他日、万片秋声，谁领取江天缥渺。","dynasty":"明代","title":"望湘人归雁"}
{"author":"王夫之","content":"疏雨定池光，荷风一袂凉。云峰双岫合，虹影半轮藏。日落风无定，天空望愈长。欲归双燕子，不肯睨横塘。","dynasty":"明代","title":"秋日杂咏六首其二"}
{"author":"王夫之","content":"横风斜雨掠荒邱，十五年来老楚囚。垂死病中魂一缕，迷离唯记汉家秋。","dynasty":"明代","title":"初度日占六首"}
{"author":"王夫之","content":"泜水潍城垓下，陈仓子午褒斜。先手偏争后着，一羊不奈三叉。","dynasty":"明代","title":"咏史二十七首其十二"}
{"author":"王夫之","content":"惠风习习柳阴阴，只此閒愁警客心。昔以视今悲曲水，物犹如是奈江浔。素筝如怨歌珠断，玉斝疑催烛泪深。乱扑红颜都不省，待沾华发可知音。","dynasty":"明代","title":"广落花诗三十首其一"}
{"author":"王夫之","content":"轻梢无叶出空微，弱片多惊定影非。碧海胧胧烟似水，清晖略带一分肥。","dynasty":"明代","title":"和梅花百咏诗其三十七月梅"}
{"author":"王夫之","content":"不辨香何际，回塘有芰荷。风来巳良久，月上见微波。草气从凉净，星光在宇多。韶英吾识汝，枯竹有鸾歌。","dynasty":"明代","title":"露坐和白沙"}
{"author":"王夫之","content":"谁将今古作浮烟，人各为心亦自怜。饮泣当年闻国变，埋心遥夜但天全。青编无字酬双泪，赤县何时慰九泉。千计不如归尺土，飘零人在钓鱼船。","dynasty":"明代","title":"同须竹送芋岩归窆竟心艇溯湘转郡城有作二首其一"}
{"author":"王夫之","content":"霰外闲飞几片轻，回瞻平甸巳盈盈。梅趺出色翻红栗，草甲栖心映绿晶。云幕空轮千影转，风回池縠万双迎。南塘曲岸谁相待，不惜明珠百斛倾。","dynasty":"明代","title":"咏雪其二"}
{"author":"王夫之","content":"空明碧瀁粉离离，寒鹊寻香远不迷。野渡问津人共指，重来犹记折残枝。","dynasty":"明代","title":"和梅花百咏诗其四十孤梅"}
{"author":"王夫之","content":"有土不容双足入，冤亲寂寞得山僧。若为一衲寒钟底，却解人閒剑侠能。","dynasty":"明代","title":"分寄方广避乱诸缁侣八首其五"}
{"author":"王夫之","content":"百里初见山，西晖客望闲。半峰明紫树，群岫倒苍湾。仙馆箫声歇，渔舟隔浦还。祝融知近远，清梦骛云间。","dynasty":"明代","title":"东台山"}
{"author":"王夫之","content":"楼空山远湿烟蒸，返景长天暝色仍。千里湘皋归雁雨，九江春水钩鱼镫。马殷冢在生新草，陆逊营荒挂古藤。梦里白蘋洲上月，遥遥北渚接黄陵。","dynasty":"明代","title":"春兴其二"}
{"author":"王夫之","content":"蠕息皆吾侣，鲲鹏固不交。有时冰串释，歘尔泪珠浇。酬物唯三径，从天付一瓢。空林桂花发，何有小山招。","dynasty":"明代","title":"和白沙八首其五"}
{"author":"王夫之","content":"春草初生雪霰零，山山曾踏几茎青。居然天地成今古，何必云岚不典型。执戟汉亡谁载酒，尚书秦暴有传经。怜君问礼当深夜，急难原头念鹡鸰。","dynasty":"明代","title":"唐如心见过"}
{"author":"王夫之","content":"凤杳扬雄拾羽，龙乖谷永探鳞。奇字詅痴万卷，危言卖绽千春。","dynasty":"明代","title":"咏史二十七首其九"}
{"author":"王夫之","content":"真乐夫如何，我生天地间。言言而行行，无非体清元。春鸟鸣华林，秋水清寒渊。无功之功微，乘龙而御乾。","dynasty":"明代","title":"和白沙真乐吟效康节体"}
{"author":"王夫之","content":"今年五日尚馀寒，剪剪菖风摆露难。雨歇罩鱼垂柳径，人归贳酒白云端。丹心綵笔三湘事，霜鬓朱颜一镜看。彭泽无田供秫米，何须粔敉饱龙餐。","dynasty":"明代","title":"五日携攽儿同子直洎贤从哲仲小饮分得端字"}
{"author":"王夫之","content":"凤杳扬雄拾羽，龙乖谷永探鳞。奇字詅痴万卷，危言卖绽千春。","dynasty":"明代","title":"咏史二十七首其九"}
{"author":"王夫之","content":"翛然容与清泠都，何求不得须黄垆。函盖双枢合骀宕，明暗半丝分有无。潜蛟旅雁忘兴废，疏云片月矜昭苏。缩为椰子沁心肾，幻计无忝移山愚。","dynasty":"明代","title":"洞庭秋三十首其七"}
{"author":"王夫之","content":"自有三台曲，齐抛八宝簪。可怜秋色里，独唱望江南。","dynasty":"明代","title":"江南曲"}
{"author":"王夫之","content":"一从悲凤靡，长是问苍旻。南北招重叠，风霜挟苦辛。昔时人不见，归去柰何春。童子三生塔，还留慧命因。","dynasty":"明代","title":"前雁字诗十九首其十八"}
{"author":"王夫之","content":"郑伯区区惜佩兰，尔朱莽莽刈霜菅。咒人大费铜铃语，点鬼多于玉笋班。傀儡一丝牵白发，馒头半馅缺青山。千秋眨眼萤光里，双脊撑腰碧落閒。","dynasty":"明代","title":"读甘蔗生遣兴诗次韵而和之七十六首其三十五"}
{"author":"王夫之","content":"莲冠何碍切云游，鸠眼无端侧目愁。绣口久知压沈宋，梅羹向后任孙刘。白荼红蓼今承乏，燕麦龙葵旧有秋。乞我逍遥名亦辱，桑条裾惹断云羞。","dynasty":"明代","title":"续落花诗三十首其二十九"}
{"author":"王夫之","content":"见说随帆瞻九面。碧藕花开，朵朵波心现。晓日渐飞金碧颤。晶光返射湘江练。谁遣迷云生绝巘。苍水仙踪，雾锁灵文篆。帝女修眉愁不展。深深未许人间见。","dynasty":"明代","title":"蝶恋花其六"}
{"author":"王夫之","content":"燕燕过春久，遥遥几日归。斜临波影转，閒啅柳花飞。小住游丝弱，横陈蛱蝶依。春光随缱绻，清赏入霏微。","dynasty":"明代","title":"燕"}
{"author":"王夫之","content":"竹户绿光迥，疏窗素影幽。曲通邀月径，直上摘星楼。片字非虚设，孤心自泳流。陈言皆此日，无往不天休。","dynasty":"明代","title":"和一峰读书楼"}
{"author":"王夫之","content":"偶然成辙迹，古人意何取。伫立无与言，前峰正疏雨。","dynasty":"明代","title":"怀入山来所栖伏林谷三百里中小有丘壑辄畅然欣感各述以小诗得二十九首其九车辙亭"}
{"author":"王夫之","content":"微月流西岑，初萤明青圳。夕雨一以息，樾径珠露泫。窅尔释烦疴，泠然得静善。吾生岂不夙，物役固未浅。往昔从弃捐，今怀何缱绻。精灵寓天宇，昭涤随游衍。所思来者遥，孰俟心期展。脉脉霄汉閒，悠悠寄孤撰。","dynasty":"明代","title":"瓜圃夕凉"}
{"author":"王夫之","content":"豺祭羔豚獭祭鲜，不须欣享且争妍。王唐瞿薛当年盛，又束潘妃步步莲。","dynasty":"明代","title":"忍俊九首其四"}
{"author":"王夫之","content":"弱柳垂新润，春风款款中。濲波飘一晌，绿影过池东。","dynasty":"明代","title":"绝句三首其二"}
{"author":"王夫之","content":"奇章梦异淳于梦，王播寮非周朴寮。痁冷痎寒俱是疟，初三十八各乘潮。宋齐邱卖谭升药，沈亚之欺弄王箫。消受馀鲭有楼护，隔筵中垒漫劳招。","dynasty":"明代","title":"读甘蔗生遣兴诗次韵而和之七十六首其十二"}
{"author":"王夫之","content":"消息心知在别峰，南参烟水尚重重。溪云乍捲流泉细，一点香飘带影逢。","dynasty":"明代","title":"和梅花百咏诗其十一寻梅"}
{"author":"王夫之","content":"黄陵庙前班竹丛，巴邱湖上水连空。生受鹧鸪啼夜雨，生成江兔拜秋风。","dynasty":"明代","title":"竹枝词十首其五"}
{"author":"王夫之","content":"白日惺忪卖影新，人间原有黑甜春。梦中不识邯郸道，记得诚斋煞认真。","dynasty":"明代","title":"鼾睡其七"}
{"author":"王夫之","content":"天尊菩萨共胎泥，蔡瑁刘琦枉掇梯。楚峡黄牛迷象马，华清苍鼠诉狐狸。狂风那判樵风径，黑月谁分半月溪。一枕草茵吾自适，千枫万柏染霜齐。","dynasty":"明代","title":"读甘蔗生遣兴诗次韵而和之七十六首其四十七"}
{"author":"王夫之","content":"金钱且卖晓来红，笑杀优昙老冻脓。葵足偶然逃羿彀，蜂脾宁我负彭虫。河豚拚得杨花命，磨蝎生逢驿马宫。莫为舜华悲寿夭，草间活者白头翁。","dynasty":"明代","title":"落花诨体十首其九"}
{"author":"王夫之","content":"天涯天涯予安归，金门绣岭春事非。元鹤毳羽昔君子，班管晕痕旧帝妃。弥天无土葬香骨，过雨有人拾象玑。浪游沧海意不息，为倩东风击蝶衣。","dynasty":"明代","title":"广落花诗三十首其二十三"}
{"author":"王夫之","content":"逢人偏我缩蝤蛴，颊印深深涨紫泥。乞火就萤池上影，登高揖鳖砌閒梯。多情语雀怜佳婿，得计屠羊有富妻。乍可吐冰看蜥蜴，难禁玩月到灵犀。","dynasty":"明代","title":"广遣兴五十八首其六"}
{"author":"王夫之","content":"寒月迥，霜气护婵娟。眼晕乍临秋水镜，眉黄初学远山烟。不尽使人怜。清赏处，犹自忆华年。移几当轩添兽篆，捲帘呵手拂鸾笺，人在玉山前。","dynasty":"明代","title":"忆江南寒月四首一"}
{"author":"王夫之","content":"减取琼花一片开，五铢轻较六铢裁。亭亭小立雕楹外，白纻闲看舞袖回。","dynasty":"明代","title":"和梅花百咏诗其三十六雪梅"}
{"author":"王夫之","content":"閒堂剪烛夜如何，银汉疏风古树多。便把一竿随尔住，江门原有旧藤蓑。","dynasty":"明代","title":"新秋同唐古遗须竹游钟武故城归坐小轩夜语四首其四"}
{"author":"王夫之","content":"一片芳情悄自拘，未分明处不模糊。凭谁洗涤幽香魄，为倩绵山缟臆乌。","dynasty":"明代","title":"和梅花百咏诗其三十九烟梅"}
{"author":"王夫之","content":"绝巘岧峣接太清，登临极目羽翰轻。青徐海色侵牛斗，河朔云山拥凤城。汉树龙鳞秋色爽，秦碑屃赑暮烟横。探崖欲问长生诀，咫尺蓬壶万里情。","dynasty":"明代","title":"仿昭代诸家体三十八首十九李廉访攀龙登眺"}
{"author":"王夫之","content":"险句矛头频淅米，老颜花下且摊裈。三年病饱禾花瘴，八口粮赊牛尾瘟。穷自讨天酬骏骨，饥难掘地种膻根。银蟾一显河山影，识得虾蟆不是冤。","dynasty":"明代","title":"广遣兴五十八首其二十"}
{"author":"王夫之","content":"乘风莫草草，雨雪且舒邪。燕国迷苍素，鹃言染茹藘。六歌怀天水，尺一谢休屠。一线台城诏，难忘纸鹞书。","dynasty":"明代","title":"前雁字诗十九首其九"}
{"author":"王夫之","content":"雨敛平田一鹭轻，西峰新展半围晴。叶光浮上通云绿，天影低沈透水清。柔草待收园客茧，泠风欲和子乔笙。百年俄顷春情极，未羡商山摘紫英。","dynasty":"明代","title":"春山漫兴七首其三"}
{"author":"王夫之","content":"三年怀袖尺书深，文水东流隔楚浔。半岭斜阳双雪鬓，五湖烟水一霜林。远游留作他生赋，土室聊安后死心。恰恐相逢难下口，灵旗不杳寄空音。","dynasty":"明代","title":"闻极丸翁凶问不禁狂哭痛定辄吟二章其二"}
{"author":"王夫之","content":"秋风淫淫吹我衣，送君言归君欲归。不知天地消偪侧，已觉江山忘是非。疏星照水方昨夜，凉日当襟返翠微。青山料理勿取次，留之待我慰调饥。","dynasty":"明代","title":"送蒙圣功暂还故山"}
{"author":"王夫之","content":"夕风楮叶有清喧，片紫西收碧未圆。河汉依微倾北户，流霜容与润高天。寥寥空界魂孤往，鼎鼎长宵梦小年。欲与禁寒邀白鹤，齐州不耐暝横烟。","dynasty":"明代","title":"冬夕其一"}
{"author":"王夫之","content":"天物何归剩碧虚，霜飙难挽日南车。哀弦短剑留魂梦，雪鬓雾花空赘馀。蚕妾报收双瓮酒，故人诺借满床书。不知哀乐将谁得，恻恻寒心逼岁除。","dynasty":"明代","title":"冬夕其二"}
{"author":"王夫之","content":"江上红芽始试春，乳莺调语正迎人。人閒韶日还相识，花下喧风已试新。鹤杖恰逢苔径软，渔舟初绕碧波匀。乘乘生事馀年在，随处桃花可问津。","dynasty":"明代","title":"长沙旅兴"}
{"author":"王夫之","content":"素绡幂岫浅黄通，倒影青冥一片浓。雁背皴含天阙景，鱼鳞云烈晚檐风。乾坤回合摇山泽，形魄孤清接混濛。回首少年心绪迥，冲寒狂折野梅红。","dynasty":"明代","title":"咏雪"}
{"author":"王夫之","content":"霰外闲飞几片轻，回瞻平甸巳盈盈。梅趺出色翻红栗，草甲栖心映绿晶。云幕空轮千影转，风回池縠万双迎。南塘曲岸谁相待，不惜明珠百斛倾。","dynasty":"明代","title":"咏雪其二"}
{"author":"王夫之","content":"皑光晨射凝脂肥，海日轮孤腻不飞。红药隐尖疑月冷，梨花摇梦想春晖。池云压顶团鱼阵，松粉铺翎散鹤衣。遥想玉峰辰似此，清寒应悔学仙飞。","dynasty":"明代","title":"咏雪其三"}
{"author":"王夫之","content":"清空无际奈寒何，万岫参差捲白波。人在冰轮迷海岸，天回平野倒云窝。松风吹咽笙三叠，槠叶微留碧半柯。不信人间有春日，桃花红雨点青莎。","dynasty":"明代","title":"咏雪其四"}
{"author":"王夫之","content":"雨滞花残不解飞，此身无主更无依。乾坤何梦到清昼，生死难忘只翠微。捲幕棋终归燕缓，敲尊歌阕荐鱼肥。如君贫病真天上，莫惜清秋共钓矶。","dynasty":"明代","title":"郡归书怀寄懿庵"}
{"author":"王夫之","content":"野马从来未受羁，寒原衰草不须辞。残山残水谁相问，独笑独歌且浪为。日午睡连清旦睡，白沙诗更定山诗。青霄明月容迟上，一卷残书了更迟。","dynasty":"明代","title":"次定山三首其一"}
{"author":"王夫之","content":"弥天无处着衰颜，映水愁窥彻骨寒。雁影自宜霜月暗，镜光知向暮春残。江门蓑冷添藤笠，易水歌阑尚白冠。惭愧云林幽兴绝，还留画里一人看。","dynasty":"明代","title":"野史刘生惜十年之别来访山中为写衰容赋赠二首其二"}
{"author":"王夫之","content":"不怕古今担不起，黑风刀雨几人当。揕胸刮洗能医病，借面悲啼枉吊丧。小可垂帘私望月，大都瓦解在休粮。还他炭妇矶头雪，何用浓煎皂荚汤。","dynasty":"明代","title":"读甘蔗生遣兴诗次韵而和之七十六首其六十一"}
{"author":"王夫之","content":"斜月横，疏星炯。不道秋宵真永。声缓缓，滴泠泠。双眸未易扃。霜叶坠，幽虫絮，薄酒何曾得醉。天下事，少年心。分明点点深。","dynasty":"清代","tags":"婉约，秋天，写景，抒怀","title":"更漏子·本意"}
{"author":"王夫之","content":"晴云不采意如何，带雨掠云摘倍多。一色石姜叶笠子，不须绿箬衬青蓑。","dynasty":"明代","title":"南岳摘茶词十首其三"}
{"author":"王夫之","content":"鼻观分明到眼惊，他心通尽意身生。凭谁拈笑分宾主，水月空轮挂宝璎。","dynasty":"明代","title":"和梅花百咏诗其九十照镜梅"}
{"author":"王夫之","content":"清夕始澄，孤月出林。繁阴绎绎，今我乍歆。昔者驱车，适彼四野。求我友生，赠以瑶斝。昔者乘舟，顺彼中流。解我冲牙，以赠同仇。迢迢南山，崔崔峻峦。暮云群飞，谷风泻湍。阳雁差池，矧彼鹰鹯。余生不再，余命不双。短襟自寒，朔风摇缸。岁暮薇枯，饥谁与同。","dynasty":"明代","title":"杂诗"}
{"author":"王夫之","content":"求仙无诀问蓬壸，缥渺神山一片孤。溪水冰融随岸阔，天风霜起任桑枯。田畴死记庐龙塞，司马生惭瑞兽符。为问今宵寒夜月，照来还似旧时无。","dynasty":"明代","title":"遣怀"}
{"author":"王夫之","content":"捲残虹、隔岸芦梢，低挂一团赪玉。紫金光聚明霞闪，雪洗鹭飞鸥浴。江一曲。舞轻桡、橛头车子相随逐。荻湾六六。听短笛横吹，棹歌遥答，共趁沙汀宿。投竿处，牵动绡金波蹙。溅珠县洒红粟。暝空欲敛西清色，一派炊烟凝绿。君莫瞩。君不见、羲轮无繫西流速。云昏极目。听哀雁啼更，孤篷打雨，难拟明朝旭。","dynasty":"明代","title":"摸鱼儿其五"}
{"author":"王夫之","content":"连枝多事笑边鸾，蛇足黄荃夹羽翰。巧染一红修竹倚，閒添数蝶马蹄安。赤龙睛点欲飞去，并剪霜裁得半看。可是所南悲地坼，空中幻出国香残。","dynasty":"明代","title":"寄咏落花十首其六绘事"}
{"author":"王夫之","content":"辨言终自贼，寸心若电耀。使自溯源流，多端堪内笑。请即所笑端，捩转其枢要。孤月游霜空，寒林清猿叫。","dynasty":"明代","title":"旅警五首其五"}
{"author":"王夫之","content":"身随落叶高，足尽奇响力。同是一潺湲，泉端不可识。","dynasty":"明代","title":"繇恋响眺一奇石而上同夏叔直援石曲折遂得方址岿然可台"}
{"author":"王夫之","content":"向苍崖、蓬声吹裂，斜阳一片危岸。江流北泻雁南征，洞里春光无算。星灿烂。都应是、云中剑舞珠光按。花蹊棋馆。留满地苍苔，数峰烟树，掷与人间看。仙户启，石乳倒垂银蒜。空山翠杳天半。百花桥阻玉壶远，谁倩鸳鸯抵唤。君莫叹。君不见、彤云故锁三山断。罡风吹散。想华表鹤归，天台人返，怕见人民换。","dynasty":"明代","title":"摸鱼儿其七"}
{"author":"王夫之","content":"林塘春雨夙，小步爱微温。风定开池影，云收齐烧痕。青珠垂日给，绿绶绾天虋。慰藉韶光甚，新愁未许存。","dynasty":"明代","title":"小步"}
{"author":"王夫之","content":"青山秋缓缓，白发鬓匆匆。赋笔期霜雁，琴心款夜桐。藕丝侵水碧，鱼眼泣波红。莲唱歌年少，江南一梦中。","dynasty":"明代","title":"迎秋八首其五"}
{"author":"王夫之","content":"累垂得得到江城，妆点琴囊衬酒鎗。棐几素屏充供养，闺中莫听卖花声。","dynasty":"明代","title":"和梅花百咏诗其八十七担上梅"}
{"author":"王夫之","content":"蝶懒莺慵燕自谙，怪来春睡付朝酣。香烟专宠今无敌，屐齿欺红了不惭。九转丹飞殷七七，再来果莂后三三。含情留得真真影，蹑上吴王八茧蚕。","dynasty":"明代","title":"续落花诗三十首其十"}
{"author":"王夫之","content":"琼尖新炕凤毛毸，玉版兼蒸龙子胎。新化客迟六峒远，明朝相趁出城来。","dynasty":"明代","title":"南岳摘茶词十首其五"}
{"author":"王夫之","content":"宇旷清空回，残辉杖影斜。林疏云度曲，水释水澄沙。风绽丹砂子，霜滋锦缬芽。水仙香孕绿，珍重试初花。","dynasty":"明代","title":"遣闷其一"}
{"author":"王夫之","content":"蹑藓墙东带笑披，暄风还向手中吹。閒情贪授寻春客，不管高枝怨别离。","dynasty":"明代","title":"和梅花百咏诗其二十三折梅"}
{"author":"王夫之","content":"寒心肃肃拥孤清，断岸无心弄晚晴。旧恨半消随去雁，新欢难待到流莺。莎丛绿浅愁轻护，藓砌痕欹感易倾。夙昔南枝曾有约，不贪春早逐初英。","dynasty":"明代","title":"残雪"}
{"author":"王夫之","content":"珍重凋零劫后身，人间还遇可怜春。和霜和月犹前日，争柳争花非此辰。睥睨青天悲寂历，淹留丹巘赏嶙峋。双飞燕子来何暮，不见琼田万顷新。","dynasty":"明代","title":"残雪其二"}
{"author":"王夫之","content":"苍烟黄日久迷离，犹有墙东片月窥。身外江山还似旧，梦中蜂蝶尽相疑。东流彻夜银涛急，平甸矜春碧草欺。不识瑞香花落后，几人还赋玉楼诗。","dynasty":"明代","title":"残雪其三"}
{"author":"王夫之","content":"回塘曲径偶相依，不拟春归尚未归。向后生缘随旦暮，当时心绪在霏微。珠胎含泪禁疏雨，玉骨凝寒傲夕晖。子夜轻冰聊邂逅，素心元不藉霜肥。","dynasty":"明代","title":"残雪其四"}
{"author":"王夫之","content":"葛衣疏透雨珠閒，习习轻风宿暑阑。白练半飞分木末，丹虹双绾擭云关。笛声恰在桓伊步，饭颗初逢杜甫山。珍重碧烟开玉镜，明宵何夕照双颜。","dynasty":"明代","title":"出郭赴李缓山之约桓伊山下遇雨"}
{"author":"王夫之","content":"白头还作他乡客，不负青天只月明。自笑渔樵非泛宅，聊听鸿雁有新声。晶瓶浸魄一双影，玉镜当心无限情。莫为银蟾增怅恨，孤清直上即瑶京。","dynasty":"明代","title":"萍乡中秋同圣功对月"}
{"author":"王夫之","content":"草堂新筑延新月，夕望春烟散夕清。天地空轮原自昔，莺花流目不须惊。东风摇柳拖柔影，绿晕莎肥炫露明。莫拟华亭归鹤怨，湘山布谷未催耕。","dynasty":"明代","title":"春夕同章载谋看月"}
{"author":"王夫之","content":"西峰半影逼天青，闪闪斜阳紫焰明。木末一丝云影渡，稻畦千绿水痕平。麟洲梦觉馀香雪，鹤发身轻忆凤笙。菡萏梧桐双在眼，他时摇落不须惊。","dynasty":"明代","title":"先秋一日作"}
{"author":"王夫之","content":"碧树江烟小散愁，青鞋雪鬓又重游。朱甍如梦迷双岸，绿草当春覆一邱。纵酒华年凌石级，题诗夕雨认高楼。渔舟战鼓皆今日，惭愧乾坤一影浮。","dynasty":"明代","title":"重登回雁峰"}
{"author":"王夫之","content":"求仙无诀问蓬壸，缥渺神山一片孤。溪水冰融随岸阔，天风霜起任桑枯。田畴死记庐龙塞，司马生惭瑞兽符。为问今宵寒夜月，照来还似旧时无。","dynasty":"明代","title":"遣怀"}
{"author":"王夫之","content":"沙上鸿踪昔岁心，堞楼鹤语旧时林。已知罢钓能忘饵，何必登床更碎琴。月影偶留传雁字，秋声不断有蝉吟。閒愁杜口从君语，为受青原记莂深。","dynasty":"明代","title":"桐城余兼尊昔为青原侍者归素以来崎岖岭外相值见访为录前寄极丸老人诗仍次原韵赠之"}
{"author":"王夫之","content":"江城二月催寒雨，山客三更萝岭云。青镜分明知鹤发，宝刀畴昔掩龙文。援毫犹记趋南史，誓墓还谁起右军。飞鸟云边随去住，清猿无事忆离群。","dynasty":"明代","title":"小楼雨枕"}
{"author":"王夫之","content":"长镵斸术自生涯，短棹衡萍有独知。偶测天心容杖屦，不从人事整须眉。孤情琴外传昭氏，病眼花前待子规。閒坐小楼清澈极，垣衣绿润带烟垂。","dynasty":"明代","title":"小楼雨枕其二"}
{"author":"王夫之","content":"小圃桃花发几株，暂时潇洒且江湖。柳风乍得吹乌帽，燕垒莫惊长绿芜。符玺可容徐广泪，山河难授马融图。千秋历历凭青史，不信兵戈有腐儒。","dynasty":"明代","title":"小楼雨枕"}
{"author":"王夫之","content":"客窗倦雨晓朦胧，乍有晨光半纸红。江岸夜喧春水长，沙汀波漾燕泥融。乾坤即事容心广，老病随缘自德充。莫问渔津知处否，绿杨绕屋已阴浓。","dynasty":"明代","title":"小楼雨枕其四"}
{"author":"王夫之","content":"青山一曲古今谁，曾向藤萝挂接䍦。古树几逢新藓长，落花聊遣晓莺知。乾坤旧日容双鬓，战伐随时老一枝。拟上悬崖寻片石，苔函无字禹功碑。","dynasty":"明代","title":"春山漫兴七首其一"}
{"author":"王夫之","content":"碧磴朱樱始试花，定知红药孕丹芽。晶含斜日摇馀雪，縠长轻风皱浅沙。游屐未抛资药力，渔蓑欲捲过霜华。堂堂永昼相容得，卧看窗西映绮霞。","dynasty":"明代","title":"春山漫兴七首其二"}
{"author":"王夫之","content":"雨敛平田一鹭轻，西峰新展半围晴。叶光浮上通云绿，天影低沈透水清。柔草待收园客茧，泠风欲和子乔笙。百年俄顷春情极，未羡商山摘紫英。","dynasty":"明代","title":"春山漫兴七首其三"}
{"author":"王夫之","content":"东海无能钓玉璜，岳阴从昔咀金姜。刀圭鼎鼎千春臼，蓑笠悠悠一雨航。棋劫屡翻怜日永，琴心自寡到春忘。东方笑尔诙谐甚，滥借金门作隐乡。","dynasty":"明代","title":"春山漫兴七首其四"}
{"author":"王夫之","content":"丹霞白雨夹分霄，浴鹭栖鸦各自饶。夕爽清吹生水影，晴光片碧动山椒。青鞋蹑迹违珠露，紫笋依痕剥玉苗。假借春光安病客，天年恰恰在今朝。","dynasty":"明代","title":"春山漫兴七首其五"}
{"author":"王夫之","content":"南国春从积雨过，西清云柰夕先何。褰帷阴壁生青藓，倚杖空阶土绿莎。肺病久拚临下湿，心期不但畏风波。晴丝曙月容他日，几厌落英覆碧窝。","dynasty":"明代","title":"春山漫兴七首其六"}
{"author":"王夫之","content":"馀春春闰太从容，即次莺花老渐慵。送夕柳边斜照浅，留寒雨外湿云重。烹龟自惜千年表，放鹤先栽九里松。人事天情宜痼疾，草堂曲曲暮烟封。","dynasty":"明代","title":"春山漫兴七首其七"}
{"author":"王夫之","content":"谁将今古作浮烟，人各为心亦自怜。饮泣当年闻国变，埋心遥夜但天全。青编无字酬双泪，赤县何时慰九泉。千计不如归尺土，飘零人在钓鱼船。","dynasty":"明代","title":"同须竹送芋岩归窆竟心艇溯湘转郡城有作二首其一"}
{"author":"王夫之","content":"断云影里溯湘隈，回首荒阡半亩才。纵使君还生几岁，可容春去有重来。寒灰堕地皆千载，老病逢人但一哀。不是躬园相识久，孤山错拟万株梅。","dynasty":"明代","title":"同须竹送芋岩归窆竟心艇溯湘转郡城有作二首其二"}
{"author":"王夫之","content":"绀宇虚堂敞肃阴，莲趺直下启孤音。霏微乐句香烟合，萧飒清喧坠叶侵。梦觉乍如星漏永，帘垂閒遣梵筵深。初机涂毒难酬得，定借惊鱼警夙心。","dynasty":"明代","title":"咏木鱼二首"}
{"author":"王夫之","content":"崔嵬忘情受众吹，息机何用作鳞而。敲空别證生公义，弹指还拈宝月诗。驯鸽依檐春雨静，蒲牢息杵晓空知。新翻罢钓离钩句，从遣楗槌客尽疑。","dynasty":"明代","title":"咏木鱼二首其二"}
{"author":"王夫之","content":"望月竛竮出浅霞，背人约莫数年华。垂杨向夕惊新绿，蜡炬停风结小花。寂历影堂香篆静，萧清春径藓纹遮。南瞻欲问平安竹，好护刘瓛处士家。","dynasty":"明代","title":"元夕"}
{"author":"王夫之","content":"春草初生雪霰零，山山曾踏几茎青。居然天地成今古，何必云岚不典型。执戟汉亡谁载酒，尚书秦暴有传经。怜君问礼当深夜，急难原头念鹡鸰。","dynasty":"明代","title":"唐如心见过"}
{"author":"王夫之","content":"酌酒无多剪烛长，凌侵冰玉蹙寒塘。赠云有意寻宏景，赋雪无心付谢庄。玳瑁云痕开远碧，流莺柳色竞新黄。晴光倩送青鞋去，分取狂夫一半狂。","dynasty":"明代","title":"唐如心见过其二"}
{"author":"王夫之","content":"梅霪风困药垆烟，乳燕衔书坠枕前。梦里短衣看射虎，重来高柳怨鸣蝉。归舟知汎桃花水，荒径将寻箭筈天。莫问霜髭今几许，君家松柏五云边。","dynasty":"明代","title":"徐合素自南来抵郡城远讯船山代书答之尊世父闇公从海上卒于岭表廿馀年矣因寓我尚为人之叹"}
{"author":"王夫之","content":"嬉春迟暮老廉夫，长卧归休旧酒徒。不分传家三传在，从来亡国一身孤。玉钱月影窥双鬓，碧海云波认五湖。一尽龙钟供世笑，苍天还识老狂无。","dynasty":"明代","title":"春兴其一"}
{"author":"王夫之","content":"楼空山远湿烟蒸，返景长天暝色仍。千里湘皋归雁雨，九江春水钩鱼镫。马殷冢在生新草，陆逊营荒挂古藤。梦里白蘋洲上月，遥遥北渚接黄陵。","dynasty":"明代","title":"春兴其二"}
{"author":"王夫之","content":"春风仍上柳丝边，烂漫生涯醉暖烟。垂老田光无酒客，相知宁朔有龙渊。平皋漠漠飞新燕，涧道阴阴响细泉。荏苒栖心讯芳草，剧将嫩绿逞华年。","dynasty":"明代","title":"春兴其三"}
{"author":"王夫之","content":"榴花困雨不得红，溪荪浃露青烟丛。明朝谁续五丝缕，新月初弯一线弓。楚国神弦惜往誓，山中桂树思悲翁。纸窗晴日能相借，锦字凭开雾眼空。","dynasty":"明代","title":"五日前一夕唐如心以近诗见问病废夜读久矣即夕口占寄意"}
{"author":"王夫之","content":"空明片纸涵晶莹，微惹惊蛇一线灰。白社原同匡岭寺，青山不染米家堆。偶移浅碧腾腾合，小试光风灼灼来。疑是清江霜月好，孤山斜惹水边梅。","dynasty":"明代","title":"南天窝授竹影题用徐天池香烟韵七首其一"}
{"author":"王夫之","content":"月华欲上不得上，晴光一倍偿今朝。轻云疑尔还相掩，宿雾初蠲忽巳飘。低亚殢人相绰约，回波响远试逍遥。翻然欲把浮邱袂，冉冉云轻隔海潮。","dynasty":"明代","title":"南天窝授竹影题用徐天池香烟韵七首其二"}
{"author":"王夫之","content":"心通无地更询他，隔院风生乍染魔。垂手舞因轻带鸟，扶头醉且厌堆螺。微凉羽扇频摇曳，半睡仙裾自沓拖。安得千寻看月落，凭将澹远问东坡。","dynasty":"明代","title":"南天窝授竹影题用徐天池香烟韵七首其三"}
{"author":"王夫之","content":"几枝略点红垆雪，片晌聊依篆尾香。稍惜晴风吹不定，还愁落日去偏忙。露珠暗坠惊魂起，㬉晕斜轮数叶凉。清瘦自憎临绣幕，湘纹巧映竹方床。","dynasty":"明代","title":"南天窝授竹影题用徐天池香烟韵七首其四"}
{"author":"王夫之","content":"凭阑觌面不相知，邂逅晴窗瞥见时。浅黛斜分临晓镜，落花轻惹上蛛丝。萍开绿水鱼情得，叶坠幽光鸟梦奇。活色暗香难举似，浮沤目醉共清嬉。","dynasty":"明代","title":"南天窝授竹影题用徐天池香烟韵七首其五"}
{"author":"王夫之","content":"色借明缘还似幻，白生虚室不曾遮。老夫偶梦看成蝶，诸子忘弓莫问蛇。月满桂难亏玉魄，雷惊春已长花芽。何须玉版参离合，丈室天空散碧霞。","dynasty":"明代","title":"南天窝授竹影题用徐天池香烟韵七首其六"}
{"author":"王夫之","content":"返照一轮微，行行望不违。疏林迎缓步，薄影上轻衣。雪练空初合，云波静尚肥。閒心谋斗酒，未数草堂归。","dynasty":"明代","title":"中秋向夕自观生居同刘生小步归草堂月上二首其一"}
{"author":"王夫之","content":"秋清犹往昔，老去得从容。檐影分仙桂，珠光浥瓦松。葛巾飞鸟度，霜鬓玉蟾逢。他日酬今夕，云签在别峰。","dynasty":"明代","title":"中秋向夕自观生居同刘生小步归草堂月上二首其二"}
{"author":"王夫之","content":"病眼忘春赏，芳辰竞客游。折腰原早岁，欹枕自前秋。宿菜冰芽尽，寒膏炷影幽。歌声金石发，莫为子桑愁。","dynasty":"明代","title":"客至"}
{"author":"王夫之","content":"通闰秋期早，馀蒸宿雨停。流萤孤一照，乌鹊缓双星。蘋叶风初定，藤花露巳零。青蓑仍夙昔，萧瑟渐渔汀。","dynasty":"明代","title":"初秋其一"}
{"author":"王夫之","content":"夕绮摇虹影，疏云上碧波。中宵动雷雨，斜月半星河。世事残书耐，吾生睡眼过。青枫无限叶，珍重响危柯。","dynasty":"明代","title":"初秋其二"}
{"author":"王夫之","content":"昔昔秋犹在，劳劳老易侵。宝刀蚀虎气，孤镜吼龙吟。凉梦惊难续，閒愁病不任。江山留九辨，未许怨登临。","dynasty":"明代","title":"初秋其三"}
{"author":"王夫之","content":"望望还相待，悠悠问此心。禽归孤树夕，月上半峰阴。稻径迷迂折，荷香送浅深。琅然琴韵在，莫只动游鲟。","dynasty":"明代","title":"待于礼"}
{"author":"王夫之","content":"迫迫寒威甚，惺惺久病如。纸窗明半榻，炉火拥残书。法相沙踪雁，交情静夜鱼。天花飞万片，祗愧净名居。","dynasty":"明代","title":"先开过问病赠之"}
{"author":"王夫之","content":"微雨收难定，孤云远自归。晴丝轻相逐，燕子不停飞。回岭通群绿，清光绕四围。天情随意缓，珍重径莎肥。","dynasty":"明代","title":"初夏其一"}
{"author":"王夫之","content":"裛裛消春尽，匀匀看暑生。花期随梦往，病骨喜衣轻。药裹虫丝剔，茶烟柳絮迎。故人缣素在，装裹趁初晴。","dynasty":"明代","title":"初夏其二"}
{"author":"王夫之","content":"根窠休访午阴圆，斜上幽窗倍可怜。映字不妨遮粉本，谈经适尔点青毡。高秋巳瘦馀清泚，积雨欲消待往旋。晚照乍移莫怅望，还将凤尾舞婵娟。","dynasty":"明代","title":"南天窝授竹影题用徐天池香烟韵七首其七"}
{"author":"王夫之","content":"湘波一尺阻东西，湘草湘烟入望迷。碧海相看消镜雪，丹经何术炼银泥。归舟吴越迎歌扇，潭水沧浪废杖藜。问讯绥山桃几熟，飞花好寄五陵溪。","dynasty":"明代","title":"寄周令公"}
{"author":"王夫之","content":"洣水东流岳阜西，鱼书摇问浣花溪。千峰旧访孤轮月，双脚难拚一寸泥。大誓馀生闻虎啸，衰年独坐弄驴蹄。东山只履归何日，草软烟柔一杖藜。","dynasty":"明代","title":"代书答舌剑韬"}
{"author":"王夫之","content":"苍崖乳溜渍苔乾，阴壑埋光生夏寒。殷孽可怜添石㾦，飞鼯亡赖扑镫阑。何如藻井铺霞绮，自敞珠宫迓日丹。读易幽篁双径锁，当时悔不访仙坛。","dynasty":"明代","title":"宿明溪寺山僧导游珍珠岩"}
{"author":"王夫之","content":"炉烟平敛晚天清，病起閒愁也自轻。风定小容秋叶缓，月生微放雨窗明。江山他日仍如此，河汉经时巳早倾。荏苒嵯峨留瘦骨，黄橙丹柏看冬荣。","dynasty":"明代","title":"病起连雨四首其一"}
{"author":"王夫之","content":"荻花风乱扑人飞，夕鸟双峰一线归。暑病乍清怜雨气，寒衣姑缓待霜威。龙腥秋涩云藏岫，鹭影光寒水上矶。幸不登临悲往昔，遥天白霭翠微微。","dynasty":"明代","title":"病起连雨四首其二"}
{"author":"王夫之","content":"白发重梳落万茎，镫花镜影两湛惊。水金丹诀闻方士，土木蔘膏累友生。故国馀魂长缥渺，残镫绝笔尚峥嵘。悬知药力消冰雪，未拟垂杨听早莺。","dynasty":"明代","title":"病起连雨四首其三"}
{"author":"王夫之","content":"潜圣峰云碧万层，萧萧杉竹托山僧。辜恩垂死馀双泪，扶病今生梦一登。多日六经藏孔壁，何人十字志延陵。湖天秋水鱼书绝，寂寞孤阡挂古藤。","dynasty":"明代","title":"病起连雨四首其四"}
{"author":"王夫之","content":"秋藕缫丝缀冷香，蓼花靺鞨染轻霜。月津巳转从云妒，星渚初离更夜长。临水登山悲郢客，守庚炼己老丹房。白蘋一罅清泉镜，风飐霜髭照影凉。","dynasty":"明代","title":"秋兴"}
{"author":"王夫之","content":"昔梦閒情一枕蠲，閒愁过眼万心镌。湿云叶叶垂虹外，归鸟泠泠晚照边。涧草自分寻药径，湖天谁汎钓鱼船。西清斜月能消得，片玉轻松半影县。","dynasty":"明代","title":"昔梦"}
{"author":"王夫之","content":"奇章梦异淳于梦，王播寮非周朴寮。痁冷痎寒俱是疟，初三十八各乘潮。宋齐邱卖谭升药，沈亚之欺弄王箫。消受馀鲭有楼护，隔筵中垒漫劳招。","dynasty":"明代","title":"读甘蔗生遣兴诗次韵而和之七十六首其十二"}
{"author":"王夫之","content":"何须大叫帝阍闻，肸蚃通天黍米分。吴练凄迷亏老寿，汉封细碎到亭云。欲收元气无坚影，自笑顽躯亦片云。帝鬼痴灵皆一蚁，强将斋沐溷元君。","dynasty":"明代","title":"仿昭代诸家体三十八首三十四王佥事思任登岱"}
{"author":"王夫之","content":"为惜霜红昨日凋，续香补艳倩新条。一枝迎雪元多丽，何事王维更画蕉。","dynasty":"明代","title":"和梅花百咏诗其九十一十月梅"}
{"author":"王夫之","content":"春自无愁耳。笑无端、一枝浅绛，半林新翠。便拟东风相宠惜，暗约柳丝萦系。乔相赚、落霞片紫。斜日烟笼沈海底，早蛟风、乱剪云皴碎。鲛泪冷，弥天坠。寒凘渐结流觞滞。便拚得、兰亭休赏，龙门堪醉。糁径不遮春草绿，略染西峰螺髻。删不了、朗清天气。乍与碧桃争粉素，柰铅华、俄顷成流水。今视昔，应如是。","dynasty":"明代","title":"贺新郎上巳前一日雪"}
{"author":"王夫之","content":"忘却人閒事，始识书中字。识得书中字，自会人閒事。俗气如糨糊，封令心窍闭。俗气如岚疟，寒往热又至。俗气如炎蒸，而往依坑厕。俗气如游蜂，痴迷投窗纸。堂堂大丈夫，与古人何异。万里任翱翔，何肯缚双翅。盐米及鸡豚，琐屑计微利。市贾及村氓，与之争客气。以我千金躯，轻入茶酒肆。汗流浃衣裾，拿三而道四。既为儒者流，非胥亦非隶。高谈问讼狱，开口即赋税。议论官贪廉，张唇任讥刺。拙者任吾欺，贤者还生忌。摩肩观戏场，结友礼庙寺。半截织锦袜，几领厚绵絮。更仆数不穷，总是孽风吹。吾家自维扬，来此十三世。虽有文武殊，所向惟廉耻。不随浊水流，宗支幸不坠。传家一卷书，惟在尔立志。凤飞九千仞，燕雀独相视。不饮酸臭浆，閒看傍人醉。识字识得真，俗气自远避。人字两撇捺，原与禽字异。潇洒不沾泥，便与天无二。汝年正英少，高远何难企。医俗无别方，惟有读书是。","dynasty":"明代","title":"示侄孙生蕃"}
{"author":"王夫之","content":"潇湘北下巴江东，上蟠下际抟青空。天地忘忧消偪侧，凄清作意撩鸿濛。夔子孤城悬太白，三苗馀垒挂残虹。古今无那此俄顷，欹危歘尔生蘋风。","dynasty":"明代","title":"洞庭秋三十首其一"}
{"author":"王夫之","content":"邗沟棨戟插湘滨，骁骑云仍到尔身。戍削月垂千丈影，团圞松偃一庭春。青毡未损传家物，黄菊相期漉酒巾。好理残书贻子弟，乌衣燕识画梁新。","dynasty":"明代","title":"侄敏五十其一"}
{"author":"王夫之","content":"西清开一曲，明绿半溪深。白鸟回峰碧，青林渡水阴。荷轻初露坠，风定暗香侵。隐几吾生事，萧然不自今。","dynasty":"明代","title":"夏夕其一"}
{"author":"王夫之","content":"昔我游汉水，遥与神女期。琅玕非所欢，玉佩空相贻。愿托双凤鸟，当时听者谁。不惜蘼芜死，将为蔓草欺。沟水自东下，繁星已西驰。幽谷返椒岑，琴心终自知。","dynasty":"明代","title":"杂诗四首其三"}
{"author":"王夫之","content":"瘖蝉浪欲恼啼莺，啭啭刁刁底不平。讽刺多情非小己，文言无字更繇庚。天高略与通消息，春尽聊为弄雨晴。把似破除都教尽，千年鹤肉伴鸡烹。","dynasty":"明代","title":"广遣兴五十八首其八"}
{"author":"王夫之","content":"清韶陶始曙，凉润即新林。风定叶当影，云开岫出阴。遥禽如往日，近蝶有营心。四顾谁天损，行歌复自今。","dynasty":"明代","title":"晴步"}
{"author":"王夫之","content":"断岸欹危挂古藤，红泉瑞露饱何曾。清羸百鸟衔来易，将供日中一食僧。","dynasty":"明代","title":"和梅花百咏诗其四十八瘦梅"}
{"author":"王夫之","content":"碧笋惊雷拔地长，绿筠玉粉土膏香。连踵彻顶无涯畔，谁是胞胎秘息方。","dynasty":"明代","title":"读念庵诗次之其二"}
{"author":"王夫之","content":"笼中鸭，声唈唈。水中鸭，游濈濈。谓水中鸭，何妨分我以馀湿。越王尝吴溲，宫中皆含蕺。汉有张良楚项伯，泾清渭浊皆吞吸。凤凰餐竹花，桑扈啄场粒，嗟尔唼唼今何及。君不见枯鱼过河泣，胡不早淤浊水学鳅鳛。","dynasty":"明代","title":"枯鱼过河泣"}
{"author":"王夫之","content":"仇池九十泉，桃源千万树。古人丧乱中，自选林泉住。","dynasty":"明代","title":"避乱石鸡村同载谋小憩四首其四"}
{"author":"王夫之","content":"生不辜春死亦香，飞蓬坠箨漫轻狂。笑人云袂仍泥滓，奈此瑶肌夹雨凉。樾馆无心随上甃，仙舟有约屡依樯。江干鹤瘗千秋伴，共怨人间甲子忙。","dynasty":"明代","title":"补落花诗九首其三"}
{"author":"王夫之","content":"儿戏抟沙造化工，杨花飞雪舞来同。东晴西雨双虹断，海鲞江鲥四月通。有兴但抛棋一劫，无情凭唱曲三终。清风半港留难住，笑尔诙谐柰尔穷。","dynasty":"明代","title":"读甘蔗生遣兴诗次韵而和之七十六首其一"}
{"author":"王夫之","content":"燕燕过春久，遥遥几日归。斜临波影转，閒啅柳花飞。小住游丝弱，横陈蛱蝶依。春光随缱绻，清赏入霏微。","dynasty":"明代","title":"燕"}
{"author":"王夫之","content":"泾阳先生不复作，泾阳遗编县高阁。彩虹垂天漫璀璨，大造徒尔鼓空橐。永陵之季狂澜惊，倒吹枯瓠为玉笙。平地跃起攫光影，失足犹漫誇轻清。先生两足不妄插，矗立欲撑银汉倾。鸟舌无从说鸟梦，人头定可作人鸣。毫发析作千万片，一丝独飞挂匹练。亭亭万岁终不欹，世人皆见莫能见。呜呼乎吾不知麟衰凤去将谁传，区区下界萦寒烟。秉烛对读过深夜，诘旦赤日生高天。","dynasty":"明代","title":"读泾阳先生虞山书院语录示唐须竹"}
{"author":"王夫之","content":"偶然成辙迹，古人意何取。伫立无与言，前峰正疏雨。","dynasty":"明代","title":"怀入山来所栖伏林谷三百里中小有丘壑辄畅然欣感各述以小诗得二十九首其九车辙亭"}
{"author":"王夫之","content":"新买茱萸半亩堂，苔侵床足月侵墙。天涯芳草迷归路，病叶还禁一夜霜。","dynasty":"清代","tags":"抒情，伤怀","title":"初度口占·辛丑"}
{"author":"王夫之","content":"孝逸妆台授钺，崔生穹帐修文。临镜妖狐国史，擭阑鹦鹉将军。","dynasty":"明代","title":"咏史二十七首其十八"}
{"author":"王夫之","content":"昔我游日南，中道至合浦。池水碧以寒，叆叇莫能睹。得此径寸珠，云自鲛人所。缄以金泥封，藉之龙文组。中夜投君怀，当知寸心苦。","dynasty":"明代","title":"拟古诗十九首其十八"}
{"author":"王夫之","content":"珍重凋零劫后身，人间还遇可怜春。和霜和月犹前日，争柳争花非此辰。睥睨青天悲寂历，淹留丹巘赏嶙峋。双飞燕子来何暮，不见琼田万顷新。","dynasty":"明代","title":"残雪其二"}
{"author":"王夫之","content":"苍跸将旋趱急差，程程透夜走金牌。夕飙苦奏三声角，雨点先催两部蛙。棘矢桃弧争荜路，丁香豆蔻总琼厓。溪流难润追阳渴，驿路春风轮可埋。","dynasty":"明代","title":"落花诨体十首其四"}
{"author":"王夫之","content":"我梦听月楼巳久，不意今生登此楼。楼前湘水腻碧玉，细细纹波送远秋。我有狂歌知者谁，古人不作今人疑。夜阑酒熟相对笑，男儿不受双眸欺。我今归卧蒸南谷，黄菊将开酒将熟。烂醉三万六千年，柳生左肘石穿肩。君勿疑我不相就，听月无声月自圆。","dynasty":"明代","title":"听月楼倦客归山留别翠涛王孙"}
{"author":"王夫之","content":"几日新阴软碧莎，羽笙日日入莺歌。花如静女添春绣，月许游人画浅蛾。病减恰逢垂柳瘦，诗成长在野亭多。银笺欲寄催花句，却为情深未订讹。","dynasty":"明代","title":"仿昭代诸家体三十八首三十王太史衡春赏"}
{"author":"王夫之","content":"夜烧连山接暮云，牙旌高捲管弦闻。负恩自笑夷门客，魂断邯郸晋鄙军。","dynasty":"明代","title":"河田营中夜望"}
{"author":"王夫之","content":"真静应知动不消，冰霜雷雨总清霄。吹镫灭影形还在，炯炯三更伴寂寥。","dynasty":"明代","title":"读念庵诗次之其一"}
{"author":"王夫之","content":"百里初见山，西晖客望闲。半峰明紫树，群岫倒苍湾。仙馆箫声歇，渔舟隔浦还。祝融知近远，清梦骛云间。","dynasty":"明代","title":"东台山"}
{"author":"王夫之","content":"玉鳞遍覆软条青，合殿金铺尽日扃。唯有楼东人睡起，垆烟移远水晶瓶。","dynasty":"明代","title":"和梅花百咏诗其四十九宫梅"}
{"author":"王夫之","content":"黳元珀赤旧来松，轸玉徽金半死桐。向夕星稀飞顾兔，随时霜降葬丰隆。刚吹楚水三生笛，谁打姑苏半夜钟。一缕炊烟横晚照，下方人说白云封。","dynasty":"明代","title":"读甘蔗生遣兴诗次韵而和之七十六首其四十六"}
{"author":"王夫之","content":"置身云际观，何为而栖栖。延目千秋视，所据皆粉齑。目力既有穷，生年不久稽。吾心固可引，遥与霄汉齐。苟守规中见，安能无笑啼。","dynasty":"明代","title":"三门滩感兴三首其二"}
{"author":"王夫之","content":"等是殉春亦待勘，摽梅难比二桃甘。风流有主堪捐佩，雨涕无从得解骖。蓂荚两阶辞舜殿，芳兰九畹萎江潭。汤阴衣溅丹痕苦，僵李徒劳代亦惭。","dynasty":"明代","title":"广落花诗三十首其七"}
{"author":"王夫之","content":"当年回雁峰头住，雁影云开天际路。夫君缥渺雁峰心，遥寄湖南烟雨渡。谁知白雁杳寒沙，断使青峰遮日暮。日暮云迷雁阵哀，逢君千里雁书来。欲分宝瑟银筝怨，似向沙明水碧回。一水盈盈乌石戍，千秋渺渺楚云台。楚云台高芳草齐，湘干北望鹧鸪啼。虞卿著书亦何有，建阳卖卜还自迷。瘦影难双矰缴满，寒更欲警露霜凄。清霜白露飞不前，亭亭片月当高天。前身忆住青龙寺，血迹还埋古井边。遥飞尺帛君边去，沙上鸿踪隔暝烟。","dynasty":"明代","title":"孤雁行和李雨苍"}
{"author":"王夫之","content":"楼空山远湿烟蒸，返景长天暝色仍。千里湘皋归雁雨，九江春水钩鱼镫。马殷冢在生新草，陆逊营荒挂古藤。梦里白蘋洲上月，遥遥北渚接黄陵。","dynasty":"明代","title":"春兴其二"}
{"author":"王夫之","content":"歌亦无声哭亦狂，魂兮毋北夏飞霜。蛛丝罥迹迷千目，燕啄香消冷一房。世少杜陵怜李白，卬须唐珏葬姚黄。蓉城倘有华胥国，半枕留仙我欲杭。","dynasty":"明代","title":"正落花诗十首其九"}
{"author":"王夫之","content":"绵上飞乌恨。更龙蛇、追随四海，一时惊散。回首五云金粟地，不见玉骢珠汗。但扑地、苍烟撩乱。酒冷饧香休道也，梦石泉、槐火成虚幻。棠杜雨，离肠断。岳云回望莲花巘。尽凄凉、延陵十字，难酬幽愿。昨岁杯浆浇泪后，拚付寒螀莎馆。正夜雨、松杉绿满。一径苍苔行迹杳，想鸺鹠、夜哭鼯鼪窜。寸草尽，春晖短。","dynasty":"明代","title":"贺新郎寒食写怨"}
{"author":"王夫之","content":"莫将马角望燕丹，合用狼渊警范山。石虎肠原难洗涤，卢蒲发已向凋残。随拈赝璧都归赵，一乱真鸡且度关。几尺天低惊谢朓，三更雪败贺袁安。","dynasty":"明代","title":"广遣兴五十八首其三十"}
{"author":"王夫之","content":"荻芽沉绿影，汀际合晶光。摇识归鸿集，从知梦泽长。云移千点曙，风转一行将。凝立迷烟树，轻迁动夕阳。参差香尾乱，珍重羽衣凉。陈列龙沙白，书成太古苍。修眉涵镜曲，仙桂缀蟾光。沙起帘钩荡，洲平瑟柱张。涛惊聊静婉，野旷恣疏狂。酣寝云田腻，栖心蕙圃香。气矜三楚国，神带九秋霜。整翮聊烟水，回翔岂稻粱。浣纱人伫久，垂钓客情忘。悽怨依筠泪，闲愁托杜芳。经寒知柳色，访旧忆莲房。北望关云紫，西清落照黄。息机非倦止，清警正遥望。平展纹波縠，轻浮玉照肪。遥天开画苑，活谱写潇湘。","dynasty":"明代","title":"青草湖风泊同须竹与黄生看远汀落雁"}
{"author":"王夫之","content":"色借明缘还似幻，白生虚室不曾遮。老夫偶梦看成蝶，诸子忘弓莫问蛇。月满桂难亏玉魄，雷惊春已长花芽。何须玉版参离合，丈室天空散碧霞。","dynasty":"明代","title":"南天窝授竹影题用徐天池香烟韵七首其六"}
{"author":"王夫之","content":"一宵风雨。将小窗曙色，朦胧勒住。惊起数声啼鸟，多在碧烟深重处。肥绿欺人，瘦红欲尽，流水无情向南浦。红药多憨，翠胎未吐，还遣花期误。问春拟向何方去。怕芳草天涯，萋萋非故。记得年时踏青路。燕子重来，梦里楼高，望迷烟树。桃叶难凭，流莺不管，自绾柳丝低诉。","dynasty":"明代","title":"春云怨春雨"}
{"author":"王夫之","content":"生来傲骨不羞贫，何用钱刀卓姓人。撒手危崖无著处，红炉解脱是前因。","dynasty":"明代","title":"悼亡四首其三"}
{"author":"王夫之","content":"早岁先登秦女峰，腰垂绿发玉为容。不知甲子真多少，问取前溪偃盖松。","dynasty":"明代","title":"和梅花百咏诗其一古梅"}
{"author":"王夫之","content":"先机买隐君能早，后着投生我自痴。也共巡檐吟不了，耐他冷蕊共疏枝。","dynasty":"明代","title":"过涉园问季林疾遣作早梅诗四首其四"}
{"author":"王夫之","content":"真乐夫如何，我生天地间。言言而行行，无非体清元。春鸟鸣华林，秋水清寒渊。无功之功微，乘龙而御乾。","dynasty":"明代","title":"和白沙真乐吟效康节体"}
{"author":"王夫之","content":"居然缘慧业，亦自种情苗。始旦回鸾帖，清秋题鹊桥。弥天知泛宅，露地注逍遥。既證无师智，灵云瞥眼消。","dynasty":"明代","title":"前雁字诗十九首其十六"}
{"author":"王夫之","content":"娟娟片月涵秋影，低照银塘光不定。绿云冉冉粉初匀，玉露泠泠香自省。荻花风起秋波冷，独拥檀心窥晓镜。他时欲与问归魂，水碧天空清夜永。","dynasty":"清代","tags":"写花，坚贞","title":"玉楼春·白莲"}
{"author":"王夫之","content":"晶辉蠕影萦一窝，澄之荡之夫如何。容裔积已成坚冽，鏦铮喧外绝烦苛。绿非荇藻发谁浦，光带露霜自昨波。惊鸿亦知无闻见，抱意长鸣凌嵯峨。","dynasty":"明代","title":"洞庭秋三十首其二十"}
{"author":"王夫之","content":"迢迢开一径，双足尽登临。密至云无际，明生月有心。当前霜岸直，彻底碧潭深。神禹留金简，居然在岳岑。","dynasty":"明代","title":"和白沙八首其四"}
{"author":"王夫之","content":"霏霏屑屑。略上些儿色。敛尽翠眉刚半缬。应是春光不彻。未妨雨细寒轻。绿波浅映盈盈。更着一分螺黛，和烟绾住流莺。","dynasty":"明代","title":"清平乐嫩柳"}
{"author":"王夫之","content":"拾得藤蓑挂破船。芦汀柳岸两悠然。曈昽海日生残夜，烂漫江春入旧年。霞散绮，绿飞烟。侬家何处不青天。星辰滥摘从人买，只索苔阴数颗钱。","dynasty":"明代","title":"鹧鸪天其二"}
{"author":"王夫之","content":"夕吹喧风叶，初暾炫露条。涂阴新紫荐，大谷早英飘。留蝶寻香薄，迟莺忆梦遥。迎凉催晓色，倚雪抗清霄。恨讵青春谢，姿矜白日昭。洁纨悲汉扇，瑶馆驻秦箫。抱影空含碧，凝魂映泬寥。云痕将桂粟，湘怨亘兰苗。修月飞琼柹，凌空舞素潮。西乌歌正急，南树梦犹妖。瀚海寒偏耐，哀家韵未饶。一桐虚井砌，片叶点诗瓢。衔去元禽远，归来白雁邀。馀芳回羯鼓，幽约后星桥。江介芦花冷，扬州玉蕊凋。函情摇落日，芳信在山椒。","dynasty":"明代","title":"八月梨花"}
{"author":"王夫之","content":"忘却人閒事，始识书中字。识得书中字，自会人閒事。俗气如糨糊，封令心窍闭。俗气如岚疟，寒往热又至。俗气如炎蒸，而往依坑厕。俗气如游蜂，痴迷投窗纸。堂堂大丈夫，与古人何异。万里任翱翔，何肯缚双翅。盐米及鸡豚，琐屑计微利。市贾及村氓，与之争客气。以我千金躯，轻入茶酒肆。汗流浃衣裾，拿三而道四。既为儒者流，非胥亦非隶。高谈问讼狱，开口即赋税。议论官贪廉，张唇任讥刺。拙者任吾欺，贤者还生忌。摩肩观戏场，结友礼庙寺。半截织锦袜，几领厚绵絮。更仆数不穷，总是孽风吹。吾家自维扬，来此十三世。虽有文武殊，所向惟廉耻。不随浊水流，宗支幸不坠。传家一卷书，惟在尔立志。凤飞九千仞，燕雀独相视。不饮酸臭浆，閒看傍人醉。识字识得真，俗气自远避。人字两撇捺，原与禽字异。潇洒不沾泥，便与天无二。汝年正英少，高远何难企。医俗无别方，惟有读书是。","dynasty":"明代","title":"示侄孙生蕃"}
{"author":"王夫之","content":"舞廉纤、不知是雪，还是沙明波素。同云返映晶光凝，暝色遥笼烟树。双无据。颤寒空、微霄极浦相回互。芦洲古渡。有孤艇篷窗，挑镫酌酒，唱彻梁围句。知此夕，一派瑶峰玉宇。朦胧半函银兔。清晖的皪蛟冰瀁，疑是东方已曙。君莫觑。君不见、迥波难挽流澌住。珠摧玉仆。向帝女祠东，昭王潭北，直下长江去。","dynasty":"明代","title":"摸鱼儿潇湘大八景词其八"}
{"author":"王夫之","content":"寻向水边山外山，轻烟羃䍥有无閒。才过杨柳阴阴岸，又度茱萸曲曲湾。小憩愈愁前路杳，向来悔不隔墙攀。归迟怕被游人笑，摘得青条带叶还。","dynasty":"明代","title":"广落花诗三十首其十五"}
{"author":"王夫之","content":"古寺青溪路，东窗隔一峰。缘花忘柳径，驱酒试蘋风。墨冷袜材客，巾残垫角雄。馀生悲梦赋，不与勒新宫。","dynasty":"明代","title":"再哭季林兼追悼小勇匡社旧游"}
{"author":"王夫之","content":"牧笛无心倚玉箫，青帘得意远兰桡。生憎杀景张功甫，浪与移栽向六桥。","dynasty":"明代","title":"和梅花百咏诗其八野梅"}
{"author":"王夫之","content":"倚杖孰亭皋，寻行送望劳。霞章添旖旎，星采点萧骚。唯觉孤心合，难将远目韬。昏鸦空泼墨，何当一鸿毛。","dynasty":"明代","title":"前雁字诗十九首其十五"}
{"author":"王夫之","content":"藤倚芦交两不关，星星石火迸斑斓。一时齐现∴三点，诸品无馀道入还。枯木何妨春色㬉，絮泥却遣柳枝鳏。牛头鸟散无消息，柏子庭前翠色閒。","dynasty":"明代","title":"寄咏落花十首其三禅宗"}
{"author":"王夫之","content":"运殊不自今，物理难前测。陵谷生人心，波流骛凉德。琴书素业移，孝友先声息。白发对怀忧，中夜长闵默。","dynasty":"明代","title":"春初雨歇省家兄长夏庵□□□□□中惘然有作其五"}
{"author":"王夫之","content":"高树莺飞尽，流声能几闻。微晴通雨色，深绿过花熏。病浅心心在，欢遥曲曲分。定知双鬓谢，无复惜殷勤。","dynasty":"明代","title":"春尽三首其一"}
{"author":"王夫之","content":"籊籊江门旧钓竿。如今落手尽清閒。鳞鳞三六双双鲤，历历千重叠叠山。斜月落，晓霜残。藤蓑耐得一江寒。橛头信水亭亭去，鲸浪惊雷午梦安。","dynasty":"明代","title":"鹧鸪天藤蓑词○藤蓑白沙隐服五首其一"}
{"author":"王夫之","content":"曲岸平塘小径通，山坳倚杖避回风。知谁扑速林间响，雀啄霜馀数子红。","dynasty":"明代","title":"杂咏其一"}
{"author":"王夫之","content":"西风落照，看渺渺沧洲，烟波无际。一段轻阴相趁转，不许兰桡惊碎。略带神鸦，时飘芦叶，曲映江枫紫。凭遮客鬓，怕教照见憔悴。有人独倚危楼，沙际迟回，疑是归舟系。已过轻鸥飞起处，不见旗悄燕尾。荡入中流，斜侵隔岸，依旧萦沙嘴。回头北渚，唯馀塔影孤峙。","dynasty":"明代","title":"念奴娇帆影"}
{"author":"王夫之","content":"小圃桃花发几株，暂时潇洒且江湖。柳风乍得吹乌帽，燕垒莫惊长绿芜。符玺可容徐广泪，山河难授马融图。千秋历历凭青史，不信兵戈有腐儒。","dynasty":"明代","title":"小楼雨枕"}
{"author":"王夫之","content":"不唱江门旧棹歌。人閒今古有藤蓑。况逢木落天空后，柰此风清月白何。穿衰柳，度残荷。一行白鸟掠清波。孤吹铁笛腾腾去，惊落残花罥女萝。","dynasty":"明代","title":"鹧鸪天其三"}
{"author":"王夫之","content":"乍可黄冠归宋，羞将白血殉元。蜜蘖不争甜苦，猿虫各有精魂。","dynasty":"明代","title":"咏史二十七首其二十七"}
{"author":"王夫之","content":"西峰半影逼天青，闪闪斜阳紫焰明。木末一丝云影渡，稻畦千绿水痕平。麟洲梦觉馀香雪，鹤发身轻忆凤笙。菡萏梧桐双在眼，他时摇落不须惊。","dynasty":"明代","title":"先秋一日作"}
{"author":"王夫之","content":"柳阴谁竹外，几叶带疏黄。浴鹜动金绮，夕阳生暗塘。归人欢妇子，明发有风霜。居者忘情甚，萧条客感长。","dynasty":"明代","title":"上湘旅兴其四"}
{"author":"王夫之","content":"选芳宜隐秀，经岁得秋情。苗浅春滋弱，心微露贮轻。啼莺无醒梦，飞絮谢思萦。雨浃浮光上，吹暄逸态呈。蠹憎痕屡剔，丝繫玉防倾。爱惜消长日，从容养静萌。荷风熏晚绿，蕉雾洒孤荣。叶叶容迟上，亭亭有独擎。艰难出畏景，珍重享西清。紫葆光初透，珠胎润巳滢。竹枝留上番，梅影剪疏横。专气邀金液，丰仁长玉婴。星榆方历历，云朵遂盈盈。土德先推王，冰心亦保贞。有时浴紫水，终不炫丹猩。香外幽难似，薰馀静不撄。肃然登鼻观，嗒尔偃心旌。龙腊痴谁妒，薝葡逸未平。霄空霜一色，天迥月三更。倦赏愁寒夕，邀欢暂晚晴。袂辞歧路把，目厌满堂成。桂酿聊孤酌，莼丝小佐羹。催开辞羯鼓，过访待缑笙。巳事开三径，端居爱九名。同床犹各梦，顾影易魂惊。身后从冰雪，魂归返日精。摧芳宁问落，涤月不辞烹。君意如相念，殷勤访夕英。","dynasty":"明代","title":"咏菊答须竹"}
{"author":"王夫之","content":"天涯远，凝望迢递层阴，夕阳一线。几番拚不相思，曾种情苗，待谁割断。初相见，也似轻薄杨花，随风飘转。无聊且付閒心，灯下香前，自寻幽愿。漫道天台桃径，重逢刘阮，残红一片。又随流水飘零，凋残故苑。盈盈脉脉，烟锁芙蓉巘。劳想像、扇影低回，佩声缱绻。梦里啼莺，似把游人唤。又恐春期浅，辜负却、翩翩画梁双燕。此情谁欣，一帘春晚。","dynasty":"明代","title":"瑞龙吟别恨"}
{"author":"王夫之","content":"石陨睢阳都，夙昔为明星。顷刻不自信，哀乐异其情。韶风荣腐草，春霰摧初英。去日亦已往，来日自多惊。唯有王子乔，淩空吹玉笙。","dynasty":"明代","title":"拟阮步兵咏怀二十四首其四"}
{"author":"王夫之","content":"弱骨凌乘一线操，未凭长目送雄豪。通身冰血争融结，伸臂烟霄试抑搔。岂必人生方幻寄，足知厚载不功高。金风但鼓囊中籥，大费尖酸徒尔劳。","dynasty":"明代","title":"洞庭秋三十首其十九"}
{"author":"王夫之","content":"灵雨从云崖，回风结寒霙。萧条韶年始，摇荡芳春情。惊珠无留缀，碎玉有馀声。遥天益以邈，空宇含微晶。镫夕滞九微，梅月延孤清。缅彼苍江钓，应同瑶圃征。","dynasty":"明代","title":"和周履道对春雪"}
{"author":"王夫之","content":"平湖知落雁，曲砌巳吟蛩。短棹清波梦，幽窗坠叶风。生存今日事，秋老一林中。天问凭谁答，溪云掩断虹。","dynasty":"明代","title":"秋日杂咏六首其六"}
{"author":"王夫之","content":"荆榛小径对春溪，月上芭蕉碧影迷。池馆山阳留不得，愁来唯伴野猿啼。","dynasty":"明代","title":"哭欧阳三弟叔敬沈湘六首其三"}
{"author":"王夫之","content":"棕笠溅飞珠，回头不知处。徙倚望前山，斜阳转高树。","dynasty":"明代","title":"怀入山来所栖伏林谷三百里中小有丘壑辄畅然欣感各述以小诗得二十九首其七溪波岩"}
{"author":"王夫之","content":"断云影里溯湘隈，回首荒阡半亩才。纵使君还生几岁，可容春去有重来。寒灰堕地皆千载，老病逢人但一哀。不是躬园相识久，孤山错拟万株梅。","dynasty":"明代","title":"同须竹送芋岩归窆竟心艇溯湘转郡城有作二首其二"}
{"author":"王夫之","content":"禁得寒暄几度移，热时且趁笑垂垂。真成草偃迷南北，浪借风吹莽唱随。病里观涛为客起，酒醒谢妓怕天知。芙蓉漫道真君子，只恐奔车无伯夷。","dynasty":"明代","title":"落花诨体十首其八"}
{"author":"王夫之","content":"涂长不息空舍亭，道迷不随飞蓬征。飞蓬无去心，空亭多夕惊。寸心有端绪，歧路劳屏营。衔忧非死亡，膺福非华荣。危涂厉修筛，游衍悲俜零。","dynasty":"明代","title":"猛虎行"}
{"author":"王夫之","content":"我不敢轻于汝等，啼鹃血亦写春融。花留鹙子俄天女，剑在胡孙幻老公。形似舜瞳犹项籍，巧逃羿彀更逢蒙。也从金界亲阿逸，为赐铜山馁邓通。","dynasty":"明代","title":"读甘蔗生遣兴诗次韵而和之七十六首其四十五"}
{"author":"王夫之","content":"藤倚芦交两不关，星星石火迸斑斓。一时齐现∴三点，诸品无馀道入还。枯木何妨春色㬉，絮泥却遣柳枝鳏。牛头鸟散无消息，柏子庭前翠色閒。","dynasty":"明代","title":"寄咏落花十首其三禅宗"}
{"author":"王夫之","content":"宿鸟波流影，孤萤冷度溪。云留分一半，月在柳塘西。","dynasty":"明代","title":"绝句八首其六"}
{"author":"王夫之","content":"空明片纸涵晶莹，微惹惊蛇一线灰。白社原同匡岭寺，青山不染米家堆。偶移浅碧腾腾合，小试光风灼灼来。疑是清江霜月好，孤山斜惹水边梅。","dynasty":"明代","title":"南天窝授竹影题用徐天池香烟韵七首其一"}
{"author":"王夫之","content":"行役杳穷极，愁心积纷诡。薄暮晻霭宿，晨望霏微起。蜃气迎山云，苍流奔海水。桂开信天枢，南条迁物理。挥手谢寒烟，回头讶枫紫。溟游渐穷发，行歌聊匪兕。勾漏引丹砂，云何驻芳纪。","dynasty":"明代","title":"分界岭"}
{"author":"王夫之","content":"春尽试新晴，高天起夕清。南飞双鸟白，西上一星明。润叶沾青露，凉萤傍紫萍。当年未萧瑟，曾此晚愁轻。","dynasty":"明代","title":"始晴"}
{"author":"王夫之","content":"青衣抱玉觞，独向苍天哭。天有无情时，历乱双鹅扑。杜鹃啼不休，商陆子难熟。流泪一千年，血迹西台续。","dynasty":"明代","title":"生查子其四"}
{"author":"王夫之","content":"清空无际奈寒何，万岫参差捲白波。人在冰轮迷海岸，天回平野倒云窝。松风吹咽笙三叠，槠叶微留碧半柯。不信人间有春日，桃花红雨点青莎。","dynasty":"明代","title":"咏雪其四"}
{"author":"王夫之","content":"信陵饮酒近内，步兵泣路驱车。赢得不知别苦，难忘聊复愁予。","dynasty":"明代","title":"咏史二十七首其七"}
{"author":"王夫之","content":"南天元气合，始夜素烟围。薄霭孤星出，林风几叶飞。古今销永夕，书卷掩空扉。此夕关河迥，残镫一影微。","dynasty":"明代","title":"冬夕"}
{"author":"王夫之","content":"湿云飞不起，一半雪光欺。药裹犹畴昔，莺花笑几时。乌藤苔露坠，白袷柳风吹。知否韶华借，閒心早自疑。","dynasty":"明代","title":"早春馀雪属目偶成"}
{"author":"王夫之","content":"无穷消一泪，墨外渍痕汪。故国人今尽，先君道巳亡。蒙头降吏走，抱哭老兵狂。正可忘言说，将心告烈皇。","dynasty":"明代","title":"为家兄作传略巳示从子敞"}
{"author":"王夫之","content":"寒光烟际迥，极目乍相迎。落日殷勤照，霜空妩媚生。清波凝水碧，白影衬云轻。红豆谁持赠，南枝未早荣。","dynasty":"明代","title":"红叶"}
{"author":"王夫之","content":"幅幅江南画，苍山点绛纱。桃波疑候雁，鹦觜咒寒鸦。垂笑风难定，轻飞日易斜。朱颜矜老寿，谁是白云家。","dynasty":"明代","title":"红叶其二"}
{"author":"王夫之","content":"深碧绕峰峰，寒云酿自冬。草心栖宿雪，山溜隐宵钟。双泪初春尽，孤镫丈室封。梅花凭笑问，莫不许从容。","dynasty":"明代","title":"元夕独坐"}
{"author":"王夫之","content":"西清开一曲，明绿半溪深。白鸟回峰碧，青林渡水阴。荷轻初露坠，风定暗香侵。隐几吾生事，萧然不自今。","dynasty":"明代","title":"夏夕其一"}
{"author":"王夫之","content":"试暑方前日，重阴疑凛秋。云封双岭合，萤乱一星流。阅化知无尽，为生果似浮。不须多病后，始拟访丹邱。","dynasty":"明代","title":"夏夕其二"}
{"author":"王夫之","content":"初暄留宿雨，向夕尽归云。远树山镫晕，流萤湿雾熏。天情馀叆叇，春赏忆殷勤。莲叶无情甚，波光一半分。","dynasty":"明代","title":"晦夕"}
{"author":"王夫之","content":"莫更惜春光，条条爱景长。楝花三日雨，燕子一襟凉。鱼影深摇绿，梅腮巳上黄。韶华读史过，天地尽清狂。","dynasty":"明代","title":"四月一日"}
{"author":"王夫之","content":"岳阴万片惹云肥，暑气犹留凝不飞。野径偶然成远望，江湖何地卜渔矶。","dynasty":"明代","title":"新秋同唐古遗须竹游钟武故城归坐小轩夜语四首"}
{"author":"王夫之","content":"籊籊江门旧钓竿。如今落手尽清閒。鳞鳞三六双双鲤，历历千重叠叠山。斜月落，晓霜残。藤蓑耐得一江寒。橛头信水亭亭去，鲸浪惊雷午梦安。","dynasty":"明代","title":"鹧鸪天藤蓑词○藤蓑白沙隐服五首其一"}
{"author":"王夫之","content":"离愁远。恨漓水不逐湘流转。萧萧寒雨天涯，南雁一声惊断。閒悰无数。都付与、似水并刀剪。忍今生、死死生生，总难片语分判。追忆云暗苍梧。也则是、风光本色消遣。裸戏谷泉，雷电里莫，更有耶娘生面。今且向、垂杨暮雨。鹃啼处、咒残春一线。想依然、还我伤心，归舟天际相见。","dynasty":"明代","title":"尉迟杯闻丹霞谢世遥为一哭"}
{"author":"王夫之","content":"黳元珀赤旧来松，轸玉徽金半死桐。向夕星稀飞顾兔，随时霜降葬丰隆。刚吹楚水三生笛，谁打姑苏半夜钟。一缕炊烟横晚照，下方人说白云封。","dynasty":"明代","title":"读甘蔗生遣兴诗次韵而和之七十六首其四十六"}
{"author":"王夫之","content":"昨日之日，为今日先。荏苒来兹，仰今为缘。有象皆后，理亦无前。华山有叟，胎息密传。谓天为后，别有先天。秘相授受，玩弄清元。划破乾坤，符火争权。我无羽翰，乘风而仙。居天之后，奚用此焉。雒阳看花，天津闻鹃。归之气数，莫匪自然。人用以废，天枢不圆。采苓首阳，其尚舍旃。","dynasty":"明代","title":"读易赠熊体贞孙倩其六"}
{"author":"王夫之","content":"绀宇虚堂敞肃阴，莲趺直下启孤音。霏微乐句香烟合，萧飒清喧坠叶侵。梦觉乍如星漏永，帘垂閒遣梵筵深。初机涂毒难酬得，定借惊鱼警夙心。","dynasty":"明代","title":"咏木鱼二首"}
{"author":"王夫之","content":"旁午争迎社燕斜，参差月影乱啼鸦。新虹滥赐缠头锦，蛛网曾封系臂纱。自捉狂夫誇拂舞，不知迁客怨琵琶。定谁解作微尘观，细看双鱼蹴浪花。","dynasty":"明代","title":"续落花诗三十首其二十四"}
{"author":"王夫之","content":"瑶草难寻仙苑道。洞里春生，一霎韶光好。圆牖茏葱迎始照。天涯一点红轮小。无那云煓迷海峤。断送金乌，闷损飞光倒。纵有晶荧开霁昊。斜阳又被寒烟罩。","dynasty":"明代","title":"蝶恋花其三"}
{"author":"王夫之","content":"鸾鸟栖开明，玕琪映毛羽。西日不匿晖，永夕炫金缕。深心非世知，有时戴戈舞。览德无良期，裴回生愤怒。慈俭以全身，高深定何补。","dynasty":"明代","title":"拟阮步兵咏怀二十四首其六"}
{"author":"王夫之","content":"孟德何知泣穗帏，张巡差可听横吹。无情有恨莲终落，百啭千回燕怕归。鸩步偶同神禹迹，蜂腰狂学沈郎围。针尖笔颖参差是，更拣惊蛇一线灰。","dynasty":"明代","title":"读甘蔗生遣兴诗次韵而和之七十六首其五十一"}
{"author":"王夫之","content":"赌命奔尘掷一绯，千秋何有大椿围。争天晴雨邯郸帜，死地合离玉帐机。周易击蒙凶不吝，春秋雠战义无讥。朱殷十步秦台血，耻向青阳赋式微。","dynasty":"明代","title":"正落花诗十首其七"}
{"author":"王夫之","content":"东园桃李花，南国蛾眉女。灼灼相矜悦，遥遥动心语。清歌不再发，舞袖无双举。昔为弦上思，今为梦中聚。芳菲非我春，为欢复何许。","dynasty":"明代","title":"拟古诗十九首其二"}
{"author":"王夫之","content":"蒸蒸良稼，涤涤灵雨。滋湑以荣，炎威莫阻。君子不遐，如琴在抚。无念古人，空尔延伫。","dynasty":"明代","title":"和陶停云赠芋岩五十初度四首"}
{"author":"王夫之","content":"霜原寸草不留心，一线高秋入桂林。哭笑双遮∴字眼，宫商遥绝断纹琴。情知死地非长夜，屡卜游魂得返吟。唯有寻思归计好，黄金装额怕春深。","dynasty":"明代","title":"寄怀青原药翁"}
{"author":"王夫之","content":"万折历嵯峨，天输小邵窝。书声花影月，曲尾柳莺歌。看弈人无倦，临觞政不苛。清泉四十八，何处着风波。","dynasty":"明代","title":"二中园纪事为懿庵作其二"}
{"author":"王夫之","content":"空有无垠铲径蹊，分明至极翻凄迷。远视不正非野马，客心已窘聊木鸡。帆蝶卖眼惊天末，樯乌亡赖啼日西。阴光夕灼动绿气，𢥠然鬼臂相牵携。","dynasty":"明代","title":"洞庭秋三十首其八"}
{"author":"王夫之","content":"云鏬斜晖剧可怜，惊飙一夕万峰喧。瓦松邂逅含晶密，水碧依微困影圆。销铄风光仍夜永，淹留寒色更春前。药畦红茁抽三寸，他日欲寻更惘然。","dynasty":"明代","title":"二十四日又雪"}
{"author":"王夫之","content":"黄紬晨放锦官衙，队仗来回静不哗。开阁朱殷添画棨，拥堤香软擭平沙。双緌蝉翼飘轻带，百首鸡胸吐绶緺。蛱蝶胡孙劳庆吊，香车明日过谁家。","dynasty":"明代","title":"续落花诗三十首其二十二"}
{"author":"王夫之","content":"鹧鸪声断西日浮，君山未愁黄陵愁。白浪几何倾楚塞，金风既展讫神州。萧飒万个撼斑管，迢递千古疑胶舟。贾至张说尔何物，落拓欲牵万里忧。","dynasty":"明代","title":"洞庭秋三十首其二十六"}
{"author":"王夫之","content":"游魂非吉亦非凶，红烂骷髅白玉容。未𣦼且随生老病，悲秋不舍夏春冬。佛牙反碎羚羊角，瘦骨难留狮子虫。七尺肌疮痂脱尽，深惭无物饷刘邕。","dynasty":"明代","title":"广遣兴五十八首其十四"}
{"author":"王夫之","content":"水浅平田碧几丛。出胎初叶剪娇红。匀匀流柳半溪风。小雪去年门外影，如今还落少阳中。春光不道不从容。","dynasty":"明代","title":"浣溪沙病起春日小步"}
{"author":"王夫之","content":"毕竟还他，晓风残月，正好惺惺。看太白占星，显开玉色，黄钟应律，敲作金声。揖让筵终，征诛局罢，渠不增加汝不轻。堪爱处，为元龟受灼，枯槁皆灵。西园片片落英。也妆点、东风媚晚晴。任血洒虞兮，原非战罪，肠回康了，不碍文名。万石洪钟，一丝残纽，止此冰霜骨几茎。夫谁暇，怨华亭鹤唳，蜀道淋铃。","dynasty":"明代","title":"沁园春其三"}
{"author":"王夫之","content":"系马蟠根铁色粗，寒光飞练射昆吾。花前莫话封侯事，一树功成万木枯。","dynasty":"明代","title":"和梅花百咏诗其七十七柳营梅"}
{"author":"王夫之","content":"微生一日一偷生，为惜鸿毛死亦轻。从此岐行还强饭，尽收云水答清平。","dynasty":"明代","title":"闻郑天虞先生收复宝邵别家兄下山而西将以腊杪往赴怆然而作"}
{"author":"王夫之","content":"龟纹云展，逗月影、照人清善。徼幸春光，等閒换却，银海玉山万片。不道残梅，香尽似惜柳条绿浅。更念我一茎瘦骨，风丝欲剪缱绻。笑年年岁岁，长伴韶华转。野烧烘朱，疏星炫采，一点山镫光颤。良夜人閒似此，莫问琼壸近远。痴来自笑衰翁，受用东风消遣。","dynasty":"明代","title":"喜迁莺元夕"}
{"author":"王夫之","content":"脆绿怜弱干，勿为霜雪侵。春风动雷雨，须长一千寻。","dynasty":"明代","title":"敔筑土室授童子读题曰蕉畦口占示之四首其二"}
{"author":"王夫之","content":"和镫和影一双双。耐凄凉。尽凄凉。天也难教，病骨老来降。还欲其天争旖旎，空碧里，弄轻狂、竞飞霜。飞霜。飞霜。夜何长。有难忘。自难忘。梦也梦也，还认得、烟水微茫。待把疏星，斜月与分张。一叶暗飘风不定，飞去也，尽飘零、在回塘。","dynasty":"明代","title":"江城梅花引病中口占示刘生"}
{"author":"王夫之","content":"碧浪合逡巡，萧条接迹亲。三苍言外旨，七日句中春。避暑疑秦火，怀沙吊楚臣。云林添画笔，中土不无人。","dynasty":"明代","title":"前雁字诗十九首其二"}
{"author":"王夫之","content":"巫山欲出三峡中，狼山还隔海门东。何人不打开船鼓，何人解使斗帆风。","dynasty":"明代","title":"竹枝词十首其十"}
{"author":"王夫之","content":"来日大难，毛凋羽残。不知今者，谁为妙颜。醇酒肥牛，何用解忧。仙人王乔，足可遨游。黄金可作，尘世可度。鳅游浊水，龙上天角。没命黄泉，志存偓佺。遗物独往，杳若孤烟。轩辕乘龙，髣髣云中。天老操辔，髣髴云内。精魂相存，生死同门。千秋万岁，乐以忘言。","dynasty":"明代","title":"来日大难"}
{"author":"王夫之","content":"疏从掠势密侵边，一道斜飞绰欲仙。小径贪肥成聚五，南枝得意占长先。倾筐七子垂能几，买槛千金坠可怜。桐井正翻辘轳影，猧儿蹴损不成妍。","dynasty":"明代","title":"寄咏落花十首其七坐隐"}
{"author":"王夫之","content":"薝葡胎玉破新函，白发簪花老自惭。冲雨摘来安枕上，香熏华顶老图南。","dynasty":"明代","title":"鼾睡其三"}
{"author":"王夫之","content":"绿润不知冬，岳云第几峰。身轻随白鸟，裾冷夹青松。江近前时棹，碑留故国封。渔樵知近远，目赏己从容。","dynasty":"明代","title":"衡山晓发其二"}
{"author":"王夫之","content":"风剪芙蓉坠晚香。冲波难认旧鸳鸯。秋宵渐永尽思量。几度相逢唯梦里，疑非疑是不端详。鹭鸶空带满头霜。","dynasty":"明代","title":"浣溪沙秋感"}
{"author":"王夫之","content":"石陨睢阳都，夙昔为明星。顷刻不自信，哀乐异其情。韶风荣腐草，春霰摧初英。去日亦已往，来日自多惊。唯有王子乔，淩空吹玉笙。","dynasty":"明代","title":"拟阮步兵咏怀二十四首其四"}
{"author":"王夫之","content":"野马从来未受羁，寒原衰草不须辞。残山残水谁相问，独笑独歌且浪为。日午睡连清旦睡，白沙诗更定山诗。青霄明月容迟上，一卷残书了更迟。","dynasty":"明代","title":"次定山三首其一"}
{"author":"王夫之","content":"碧落无疑鹏背揩，入寥天一绝安排。邂逅不停增蹇产，虚空未破犹沈埋。略遣水光存芥蒂，想知天骨正厓柴。鲸鲤可骑终未称，吾生箬笠双青鞋。","dynasty":"明代","title":"洞庭秋三十首其九"}
{"author":"王夫之","content":"卖姜来也。谁是能酬价者。不须悭。老去丝尤密，酸来心愈丹。垂涎休自闷，有泪也须弹。最疗人閒病，乍炎寒。","dynasty":"明代","title":"女冠子卖姜词○余旧题茅堂日姜斋此更称卖姜翁非己能羡聊以补人之不足尔戏为之词且卖且歌之"}
{"author":"王夫之","content":"白发青林一径悭，羊裘不拣钓鱼湾。当年有誓潭龙窟，身后还悲吊鸟山。目送斜阳沈海岸，手栽修竹染霜斑。致身录在凭谁读，垆冷香消亦等閒。","dynasty":"明代","title":"寄题先兄祠屋其二"}
{"author":"王夫之","content":"彀中游羿，莫漫惊、宠辱浪生规避。原自有、万里清空，可无影而藏，不飞而至。黑白两端，算都是龙泉轻试。但涂中曳尾，刃发新硎，全牛皆废。无涯有涯交累，唯饵香药作，不黏滋味。消彼此、百种聪明，向白日青天鼾𪖙熟睡。侧足焦原弄獶虎，不殊豚彘。笑弈秋着着争先，居然钝置。","dynasty":"明代","title":"玉连环其二"}
{"author":"王夫之","content":"娟娟片月涵秋影，低照银塘光不定。绿云冉冉粉初匀，玉露泠泠香自省。荻花风起秋波冷，独拥檀心窥晓镜。他时欲与问归魂，水碧天空清夜永。","dynasty":"清代","tags":"写花，坚贞","title":"玉楼春·白莲"}
{"author":"王夫之","content":"寒池清浅影笼冰，雾上云鬟冷不胜。斜倚琅玕舒凤尾，翠帏深拥㬉香凝。","dynasty":"明代","title":"和梅花百咏诗其八十五冰竹梅"}
{"author":"王夫之","content":"浮槎无系巴邱城，缥渺之楼空若惊。微霜覆蓑失残梦，远火照帆悲他情。乘乘宇内既清澈，脉脉空际或经营。小范于此言忧乐，胸中无故横甲兵。","dynasty":"明代","title":"洞庭秋三十首其二十三"}
{"author":"王夫之","content":"绵上飞乌恨。更龙蛇、追随四海，一时惊散。回首五云金粟地，不见玉骢珠汗。但扑地、苍烟撩乱。酒冷饧香休道也，梦石泉、槐火成虚幻。棠杜雨，离肠断。岳云回望莲花巘。尽凄凉、延陵十字，难酬幽愿。昨岁杯浆浇泪后，拚付寒螀莎馆。正夜雨、松杉绿满。一径苍苔行迹杳，想鸺鹠、夜哭鼯鼪窜。寸草尽，春晖短。","dynasty":"明代","title":"贺新郎寒食写怨"}
{"author":"王夫之","content":"悲风动中夜，边马嘶且惊。壮士匣中刀，犹作风雨鸣。飞将不见期，萧条阴北征。关河空杳霭，烟草转纵横。披衣视良夜，河汉已西倾。国忧今未释，何用慰平生。","dynasty":"清代","title":"杂诗"}
{"author":"王夫之","content":"船山山半月垂湾，太白光连夕照间。白发故人愁不见，天西无数五溪山。","dynasty":"明代","title":"山月歌"}
{"author":"王夫之","content":"疏雨定池光，荷风一袂凉。云峰双岫合，虹影半轮藏。日落风无定，天空望愈长。欲归双燕子，不肯睨横塘。","dynasty":"明代","title":"秋日杂咏六首其二"}
{"author":"王夫之","content":"溪光空碧净秋容，灼灼斜阳蓼岸红。风日不欺樵径好，江山未换钓竿同。难分忧乐双行里，谁道穷通一梦中。不遣希夷酬上古，乾初一画海天雄。","dynasty":"明代","title":"溪上晚步次閒来无日不从容韵"}
{"author":"王夫之","content":"桃花红映春波水。盈盈只在沅江里。湘水下巴邱。湖西是鼎州。停桡相借问。咫尺花源近。三户复何人。长歌埽暴秦。","dynasty":"明代","title":"菩萨鬘桃源图"}
{"author":"王夫之","content":"秋生处还，只恐佳、期无据俯。杳杳人、閒几点疏，镫乱流萤低度。莫有多情应似我，向蛛网、含愁轻诉。方信得经年，此夕带水，桥成堪渡。休误。荏苒凌波，迢迢西浦。费乌鹊高飞，心力倦奈，尘世荒鸡催曙。回首盈盈，青女下似，笑我凄凉庭户。算自有，银潢几许年华，玉颜非故。","dynasty":"明代","title":"二郎神七夕"}
{"author":"王夫之","content":"息心寒夜永，无奈小窗何。恻恻情还定，胧胧影未讹。空涵西照合，月转北林多。坠玉惊幽响，知谁度薜萝。","dynasty":"明代","title":"陈耳臣老矣新诗犹丽远寄题雪诸咏随意和之得四首其二映雪"}
{"author":"王夫之","content":"天地既设位，人微何以参。分明有人主，天地不能堪。","dynasty":"明代","title":"和一峰虚中是神主五首其三"}
{"author":"王夫之","content":"绛节生须抱璧还，降笺谁捧尺封闲。沧波淮海东流水，风雨扬州北固山。鹃血春啼悲蜀鸟，鸡鸣夜乱度秦关。琼花堂上三生路，已滴燕台颈血殷。","dynasty":"明代","title":"读指南集二首"}
{"author":"王夫之","content":"暝烟欲捲任栖迟，断嶂云光射岭西。恰似半晴三月雨，林梢只少子规啼。","dynasty":"明代","title":"杂咏其二"}
{"author":"王夫之","content":"累垂得得到江城，妆点琴囊衬酒鎗。棐几素屏充供养，闺中莫听卖花声。","dynasty":"明代","title":"和梅花百咏诗其八十七担上梅"}
{"author":"王夫之","content":"白月流素天，微霜满空际。开轩极远目，清霄何迢递。仲秋元鸟归，季秋阳雁至。染丝弄机杼，纵横成锦字。上有永别离，下有金石誓。不知将寄谁，绸缪结封识。经年藏宝箧，置之不忍视。","dynasty":"明代","title":"拟古诗十九首其十七"}
{"author":"王夫之","content":"扬州不死空坑死，出使皋亭事未央。鸣鴂春催三月雨，丹枫秋忍一林霜。䃃门鹤唳留朱序，文水鱼书待武阳。沧海金椎终寂寞，汗青犹在泪衣裳。","dynasty":"明代","title":"读指南集二首其二"}
{"author":"王夫之","content":"等是殉春亦待勘，摽梅难比二桃甘。风流有主堪捐佩，雨涕无从得解骖。蓂荚两阶辞舜殿，芳兰九畹萎江潭。汤阴衣溅丹痕苦，僵李徒劳代亦惭。","dynasty":"明代","title":"广落花诗三十首其七"}
{"author":"王夫之","content":"琼尖新炕凤毛毸，玉版兼蒸龙子胎。新化客迟六峒远，明朝相趁出城来。","dynasty":"明代","title":"南岳摘茶词十首其五"}
{"author":"王夫之","content":"乍圆还缺相调弄。也是如春梦。有形毕竟有消时。只是较人差久、少人知。迟回閒恋花閒影。便道秋宵永。侬今何遽不风光。一晌清灵不散、万年长。","dynasty":"明代","title":"虞美人问月"}
{"author":"王夫之","content":"螺萦万叠青难已，缕缕云来森自平。中有人煨山芋熟，破烟却喜杖来轻。","dynasty":"明代","title":"分寄方广避乱诸缁侣八首其七"}
{"author":"王夫之","content":"凭阑觌面不相知，邂逅晴窗瞥见时。浅黛斜分临晓镜，落花轻惹上蛛丝。萍开绿水鱼情得，叶坠幽光鸟梦奇。活色暗香难举似，浮沤目醉共清嬉。","dynasty":"明代","title":"南天窝授竹影题用徐天池香烟韵七首其五"}
{"author":"王夫之","content":"韶月知为春，百卉欣及时。精英取不息，掠美悦其姿。元化遗糟粕，忻合无迟疑。芳华及零落，悲愉各在兹。商山有高歌，煜煜三英芝。","dynasty":"明代","title":"感遇十一首其四"}
{"author":"王夫之","content":"老去别堪惊。日暮长亭亦短亭。镜里朱颜，唯梦里惺惺。刺柏堂前一字行。此去更无凭。药饵谁扶瘦骨轻。望断岳阡，魂缥缈伶俜。万叠烟波两叶萍。","dynasty":"明代","title":"南乡子留别家兄"}
{"author":"王夫之","content":"一巘复千峰，参差万壑松。夕烟飞不定，落叶转相逢。古砦传银穴，仙坛记石封。金丹及铁马，吾意定奚从。","dynasty":"明代","title":"上湘旅兴其三"}
{"author":"王夫之","content":"谁倚磨崖题彩笔。记得中兴，仙李蟠根密。万里湘天开白日。晶光长射蛟龙室。欲汎扁舟寻往迹。路隔丹梯，水弱罡风疾。日暮湘灵空鼓瑟。猿声偏向苍湾出。","dynasty":"明代","title":"蝶恋花其四"}
{"author":"王夫之","content":"龋齿犹腾笑口高，无须注目孟劳劳。史迁诞亦疑巢许，阮籍狂宁骂懿操。小觑维摩须借饭，深雠蒯聩未分桃。何当细语赵宣子，桑下壸飧莫饲獒。","dynasty":"明代","title":"广遣兴五十八首其二十三"}
{"author":"王夫之","content":"公死天下知，不借青史字。携手江陵公，同归钟山侍。从来乱贼臣，未必安篡弑。迟回须臾间，俄顷千尺坠。追惟别公时，砌草承履綦。白镝已飞攒，辕门犹鼓吹。不复问苍天，微闻责偾师。冬雷层云裂，丹血飞霰沥。天恕自愤盈，公心如游戏。玉镜映练江，东皋荇藻地。清欢卜良夜，寸心托玄寄。后死非鄙心，全归夫何惴。孰知西台客，半响犬豕媚。道广固不谋，任物自醒醉。俯念奔行阙，孤洒忧天泪。声影不相即，荐剡已先至。遽上拂衣章，非敢为嫌避。去就容孤欹，欢好益曲遂。脉脉有幽期，清苦函莲薏。矢之以盖棺，犹恐深怍愧。白日虞山心，悬光照薜荔。","dynasty":"明代","title":"太傅瞿公式耜"}
{"author":"王夫之","content":"嘉游成畴昔，企叹奄方今。金闺郁龙种，玉山宛鸾吟。迟向深秋兴，摇荡先春心。足知襟带敞，遂及松桧阴。大云峙霜萼，虚室函霄岑。缅彼鹤上客，所怀玉浆斟。声息坠人间，羁绁逮幽林。无乃大还诀，犹为陆海沈。宁含衣中珠，抚兹弦外琴。天问固难酬，孤心还自谌。愿言云关闭，勿惊雪发侵。","dynasty":"明代","title":"翠涛携诸子游瞻云阁有作见寄遥荅"}
{"author":"王夫之","content":"夏历留人日，春深净晓天。池冰轻破绿，初树浅含烟。百福宜他岁，孤心惜暮年。迢迢春赏意，还看野梅边。","dynasty":"明代","title":"人日"}
{"author":"王夫之","content":"纸窗无缝看青山，也觉秋容不放閒。瓶水影中莎草岸，菱花曲里白蘋湾。他时摇落含春思，昨夜萧清启月颜。识得金风消息好，逢场抖擞试痴顽。","dynasty":"明代","title":"咏怀次韵其三"}
{"author":"王夫之","content":"白日閟寒云，辰夜复阴雨。夕萤流湿光，因风歘相聚。奔兽不违林，惊禽亦怀侣。下士情不深，目迎心己许。悲歌难自固，上蔡馀酸楚。失弓原郢客，逐日非夸父。要领诚不惜，孰为同草腐。","dynasty":"明代","title":"拟阮步兵咏怀二十四首其八"}
{"author":"王夫之","content":"东风亭午摆垂杨，丝丝日日长。吹落梅花无数，不解惜幽香。落霞紫，暮烟黄，送斜阳。无凭天气，一霎融和，蜂蝶空忙。","dynasty":"明代","title":"诉衷情令春景"}
{"author":"王夫之","content":"扳枝已见绿催新，敛萼犹疑粉未匀。子夜霜鸡惊晓起，逢迎不早怕花瞋。","dynasty":"明代","title":"和梅花百咏诗其十三探梅"}
{"author":"王夫之","content":"落叶绝行踪，随意披疏筱。龙气动乔木，空潭无猿鸟。","dynasty":"明代","title":"怀入山来所栖伏林谷三百里中小有丘壑辄畅然欣感各述以小诗得二十九首其六黄沙潭"}
{"author":"王夫之","content":"一枪才展二旗斜，万簇绿沈间五花。莫道风尘飞不到，鞠尖队队满洲靴。","dynasty":"明代","title":"南岳摘茶词十首其四"}
{"author":"王夫之","content":"梁燕先秋向海门，梨花欲落正黄昏。天心放我三竿睡，月晕偷谁五色文。扪颈连头疑赘肉，拦腮掴掌认精魂。相逢歧路鸱夷子，落魄须臾冥漠君。","dynasty":"明代","title":"读甘蔗生遣兴诗次韵而和之七十六首其三十七"}
{"author":"王夫之","content":"记向寒门彻骨迂，收书不惜典金珠。残帷断帐空留得，四海无家一腐儒。","dynasty":"明代","title":"悼亡四首其四"}
{"author":"王夫之","content":"恻恻保此名，踧踧擭此生。此生何以重，此名何以荣。无乃随影动，其根若浮萍。安得良宵中，齁睡而不惊。","dynasty":"明代","title":"旅警五首其二"}
{"author":"王夫之","content":"始知空阔里，无数妙诠偕。娓娓谈天衍，痕痕炼石娲。纸光从月砑，笔冢有云埋。仙笈传青鸟，空劳曼倩谐。","dynasty":"明代","title":"后雁字十九首其十八"}
{"author":"王夫之","content":"秋江淼淼月微明，飞雪纵横点翅轻。自学春莺穿柳絮，不知白羽赚苏卿。","dynasty":"明代","title":"题芦雁绝句十八首其五"}
{"author":"王夫之","content":"戏来真不惜惊鸳，浪打飞丸恼鸭魂。风箔一天金世界，藕丝几孔鬼乾坤。无端破瑟分清怨，未必闻琴亦夜奔。见说武皇春阵别，红裙撩乱蹴狂髡。","dynasty":"明代","title":"落花诨体十首其七"}
{"author":"王夫之","content":"竹户绿光迥，疏窗素影幽。曲通邀月径，直上摘星楼。片字非虚设，孤心自泳流。陈言皆此日，无往不天休。","dynasty":"明代","title":"和一峰读书楼"}
{"author":"王夫之","content":"邻院新栽叶未滋，窗前无分慰相思。逢人把过石桥去，借问攀从晓露时。","dynasty":"明代","title":"和梅花百咏诗其四十六远梅"}
{"author":"王夫之","content":"夕风楮叶有清喧，片紫西收碧未圆。河汉依微倾北户，流霜容与润高天。寥寥空界魂孤往，鼎鼎长宵梦小年。欲与禁寒邀白鹤，齐州不耐暝横烟。","dynasty":"明代","title":"冬夕其一"}
{"author":"王夫之","content":"石上流水，渐彼蒲英。涤根孤弱，植芳不倾。抚我平昔，居然既往。揽景无及，何用追赏。水无旋流，卉木有方。冬春屡易，天故不常。一善可师，万端方迷。授我坎坷，天故不齐。浩浩方隅，茫茫圆轨。有命艰贞，繄惟今始。愠不可长，逸不可终。含默难言，孤置我躬。乌元鹤白，其辨易知。分芒析微，何者忌疑。","dynasty":"明代","title":"石流篇"}
{"author":"王夫之","content":"遥求勾漏寻灵饵，却背仙坛访上元。初服偶然抛竹箨，融情一倍感芳荃。云畦过雨怀红药，春泛消愁畏绿尊。千古英雄无死处，酒徒高唱感夷门。","dynasty":"明代","title":"答姚梦峡秀才见柬之作兼呈金道隐黄门李广生彭然石二小司马"}
{"author":"王夫之","content":"秋光已尽。月也幽香褪。只有霜膏团紫晕。仙雾兰浆深酝。小窗读易初晴。药炉风软烟轻。莫遣先生午睡，凭教鼻观惺惺。","dynasty":"明代","title":"清平乐问刘存孺索香橙"}
{"author":"王夫之","content":"海天宽。暮烟残。才得团栾对面看。还沈山外山。人倚阑。鸟飞还。回首东风一碧寒。婵娟欲上难。","dynasty":"明代","title":"长相思落日"}
{"author":"王夫之","content":"不辨香何际，回塘有芰荷。风来巳良久，月上见微波。草气从凉净，星光在宇多。韶英吾识汝，枯竹有鸾歌。","dynasty":"明代","title":"露坐和白沙"}
{"author":"王夫之","content":"大夫已见受秦封，君子还惊化鹤容。独抱冰心邀瑞叶，溪头三笑一相逢。","dynasty":"明代","title":"和梅花百咏诗其十七友梅"}
{"author":"王夫之","content":"月上林间夜，烟含山际秋。蛙吹传静乐，尻马足仙游。抱瓮安园䔩，忘机定海鸥。馀生随大冶，沤沫委东流。","dynasty":"明代","title":"山居杂体县名"}
{"author":"王夫之","content":"山城犹百里，战伐不相知。禾黍经时毕，冠裳入望疑。微霜开驿路，落日返樵吹。回念巴邱北，银涛捲绣旗。","dynasty":"明代","title":"上湘旅兴其五"}
{"author":"王夫之","content":"暮云笼山碧，绿树沉流影。中江瀑珠分，孤屿画檐整。团圞紫茸合，森萧翠光冷。秀挺既歆别，高涵亦危秉。烟浦极远天，槲香吹隔岭。凌晨溯两桨，即目饱幽境。万古苍梧愁，因兹慰孤耿。","dynasty":"明代","title":"苍梧舟中望系龙洲"}
{"author":"王夫之","content":"残梦当年欲续，草庵一枕偷閒。无端幻出苦邯郸。禁杀骑驴腐汉。几度刀兵膋血，十年孤寡辛酸。潭龙𪖙睡太痴顽。欲续衰年已懒。","dynasty":"明代","title":"西江月重过续梦庵"}
{"author":"王夫之","content":"龟纹云展，逗月影、照人清善。徼幸春光，等閒换却，银海玉山万片。不道残梅，香尽似惜柳条绿浅。更念我一茎瘦骨，风丝欲剪缱绻。笑年年岁岁，长伴韶华转。野烧烘朱，疏星炫采，一点山镫光颤。良夜人閒似此，莫问琼壸近远。痴来自笑衰翁，受用东风消遣。","dynasty":"明代","title":"喜迁莺元夕"}
{"author":"王夫之","content":"雕阑玉露凝珠屑。长只恐、芳魂折。日暮碧烟相护切。翠鬟低亸，胭脂淡染。了不愁孤怯。含情静解丁香结。浅笑偷窥清夜月。自惜断肠谁与说。金风蝶困，归云燕去。唯有寒蝉咽。","dynasty":"明代","title":"青玉案秋海棠"}
{"author":"王夫之","content":"鹊渡已如梦，深秋始报章。偷临无乳燕，低诵有寒螀。落叶勤雠误，墟烟与秘藏。重来无粉本，随意写苍苍。","dynasty":"明代","title":"前雁字诗十九首其四"}
{"author":"王夫之","content":"始知空阔里，无数妙诠偕。娓娓谈天衍，痕痕炼石娲。纸光从月砑，笔冢有云埋。仙笈传青鸟，空劳曼倩谐。","dynasty":"明代","title":"后雁字十九首其十八"}
{"author":"王夫之","content":"泛宅非今日，清欢任偶携。滩光月影上，山色晚霞西。极目随移棹，生涯试杖藜。江洲无载酒，还似武陵溪。","dynasty":"明代","title":"湄水月泛同芋岩"}
{"author":"王夫之","content":"燕燕过春久，遥遥几日归。斜临波影转，閒啅柳花飞。小住游丝弱，横陈蛱蝶依。春光随缱绻，清赏入霏微。","dynasty":"明代","title":"燕"}
{"author":"王夫之","content":"夕风吹不彻，斜月数峰阴。云晕孤轮影，珠圆曲港音。凉云馀一照，碧汉巳双沈。历历秋光在，当时忆此心。","dynasty":"明代","title":"秋日杂咏六首其一"}
{"author":"王夫之","content":"疏雨定池光，荷风一袂凉。云峰双岫合，虹影半轮藏。日落风无定，天空望愈长。欲归双燕子，不肯睨横塘。","dynasty":"明代","title":"秋日杂咏六首其二"}
{"author":"王夫之","content":"清赏閒心即，馀年一日赊。稻收寻曲草，水落理鱼叉。选径违晨露，除棚看晚霞。木樨香近远，初试半林花。","dynasty":"明代","title":"秋日杂咏六首其三"}
{"author":"王夫之","content":"曲沼依樾径，乌藤试往回。黄花钗股荇，文石锦钱苔。藕叶擎孤翠，榴珠启半腮。天情物未损，莫遣早霜催。","dynasty":"明代","title":"秋日杂咏六首其五"}
{"author":"王夫之","content":"平湖知落雁，曲砌巳吟蛩。短棹清波梦，幽窗坠叶风。生存今日事，秋老一林中。天问凭谁答，溪云掩断虹。","dynasty":"明代","title":"秋日杂咏六首其六"}
{"author":"王夫之","content":"落日隐归樵，回峰骋望遥。平波云影静，素练晚烟飘。春气惊先入，年华果易消。溪梅无意绪，绿润上新条。","dynasty":"明代","title":"落日"}
{"author":"王夫之","content":"宇旷清空回，残辉杖影斜。林疏云度曲，水释水澄沙。风绽丹砂子，霜滋锦缬芽。水仙香孕绿，珍重试初花。","dynasty":"明代","title":"遣闷其一"}
{"author":"王夫之","content":"朔吹喧平野，微暄酿一坳。晴光分竹晕，霜液坠藤梢。地锦颠当网，云帷巧妇巢。无人从载酒，不受草元嘲。","dynasty":"明代","title":"遣闷其二"}
{"author":"王夫之","content":"不辨香何际，回塘有芰荷。风来巳良久，月上见微波。草气从凉净，星光在宇多。韶英吾识汝，枯竹有鸾歌。","dynasty":"明代","title":"露坐和白沙"}
{"author":"王夫之","content":"相逢及送别，都在落花时。霜雪添双鬓，兵戈共一枝。江湖空在望，天地尽堪疑。顾陆烦凭吊，吾生未有期。","dynasty":"明代","title":"送载谋归吴淞二首"}
{"author":"王夫之","content":"三十年来认得真，吉凶无据自无情。鹊声纵好非归计，塞耳春风第一声。","dynasty":"明代","title":"题林良枯木寒鸦图图有李宾之题句四首其四"}
{"author":"王夫之","content":"林径晴风生，鸟雀喧夕树。策马何方来，遥遥驻光度。依依相慰深，转转将情愫。繇言既不轻，珍重托微谕。仰睇青云飞，光采殊新故。各有怀心端，孰为目击遇。耿耿非自韬，殷勤慎维擭。","dynasty":"明代","title":"门有车马客"}
{"author":"王夫之","content":"南郭有心非槁木，东方果腹亦侏儒。金篦不刮鸬鹚眼，砮矢还留鸿雁书。临济老拳石勒饱，沩山苗稼宋人愚。鸥生鹜死区区外，别灼龟毛问卜居。","dynasty":"明代","title":"读甘蔗生遣兴诗次韵而和之七十六首其四"}
{"author":"王夫之","content":"尽敛千眉入酢罂，眉尖有事也分明。东陵鸡漫催人起，阳羡鹅容载我行。乍喜青天遮两眼，唤谁白日打三更。南邻酒伴差相识，鹤颈截来短亦鸣。","dynasty":"明代","title":"广遣兴五十八首其三十六"}
{"author":"王夫之","content":"翠屏遥、眉横七二，空青一派如洒。闲登危榭凭阑眄，垂幂同云覆野。银河泻。道飞来、杨花玉树都疑假。望迷鸳瓦。问酒拥销金，茶烹凤乳，若个偿春价。赏心事，不在酒旗歌社。梅痕暗偷萼赭。冻髭笑指祝融君，故骑火龙未下。君莫惹。君不见、胡沙似雪催征马。笳声怨也。把塞北冰天，江南春色，都付渔樵话。","dynasty":"明代","title":"摸鱼儿其六"}
{"author":"王夫之","content":"湿云不起万峰连，云里闻他笑语喧。一似洞庭烟月夜，南湖北浦钓鱼船。","dynasty":"明代","title":"南岳摘茶词十首其二"}
{"author":"王夫之","content":"终古石自碧，深春花欲红。澄潭凝一碧，云末出双虹。","dynasty":"明代","title":"昭山二首其二"}
{"author":"王夫之","content":"赤壁雄风百战酣，新安碧血洒江南。大观绰板先君歇，凄绝吴江老蘖庵。","dynasty":"明代","title":"得须竹鄂渚信知李雨苍长逝遥望鱼山哭之五首其四"}
{"author":"王夫之","content":"晶辉蠕影萦一窝，澄之荡之夫如何。容裔积已成坚冽，鏦铮喧外绝烦苛。绿非荇藻发谁浦，光带露霜自昨波。惊鸿亦知无闻见，抱意长鸣凌嵯峨。","dynasty":"明代","title":"洞庭秋三十首其二十"}
{"author":"王夫之","content":"寓言河汉迥，草线与灰蛇。应迹说随扫，文身开复遮。梵书疑以八，易象半交叉。飞舞茅龙趣，江门忆白沙。","dynasty":"明代","title":"后雁字十九首其二"}
{"author":"王夫之","content":"千林潇洒试金风，万里秋清一夕中。正好腰镰收玉粒，不妨停辔看霜红。层层剥笋方逢肉，缕缕穿针未损绒。欲遣平皋新雨透，先将利剑断雌虹。","dynasty":"明代","title":"示从游诸子三首其二"}
{"author":"王夫之","content":"湖光千顷敞祠宫，雪捲长堤缀蓼红。血迹梦残凋燕垒，灵旗云闪起蛟风。局争成败天难主，情到华夷感亦同。古鼎香烟飘碧篆，丝丝飞绕六陵东。","dynasty":"明代","title":"仿昭代诸家体三十八首二十七徐秀才渭怀古"}
{"author":"王夫之","content":"清泉细点石硫黄，留得荀公几日香。蜡蒂涓涓升宿润，犹疑疏雨过银塘。","dynasty":"明代","title":"和梅花百咏诗其二十六浸梅"}
{"author":"王夫之","content":"不作少年心，凭消白昼阴。黄梅何日熟，橄榄再来寻。追蠡县无几，龙渊老易沈。他时闻吹笛，莫遣忆孤音。","dynasty":"明代","title":"示刘李二生"}
{"author":"王夫之","content":"无数閒云出翠微，和风和雨夹山飞。孤烟一片如轻絮，自绕疏林款夕晖。","dynasty":"明代","title":"白云歌其一"}
{"author":"王夫之","content":"归鸦度何所，夕照移西岑。荫入蔚蓝色，萧萧松桧阴。","dynasty":"明代","title":"怀入山来所栖伏林谷三百里中小有丘壑辄畅然欣感各述以小诗得二十九首其二十三昭阳庵"}
{"author":"王夫之","content":"碧莎蹊，菖叶渡，寂寞寻芳处。梅雨无凭，更把残红误。清池几片荷钱，浮萍相乱，留不住、泪珠如雨。空凝伫，柳枝低亸夕阳，犹作旧时舞。也自无聊，怕惹香泥污。问双飞乳燕何心，閒情閒绪，向枝上、娇憨对语。","dynasty":"明代","title":"祝英台近初夏"}
{"author":"王夫之","content":"寒池清浅影笼冰，雾上云鬟冷不胜。斜倚琅玕舒凤尾，翠帏深拥㬉香凝。","dynasty":"明代","title":"和梅花百咏诗其八十五冰竹梅"}
{"author":"王夫之","content":"香雾氤氲霭碧湾，流澌一夜送潺湲。低垂乱惹珠光溅，疑是疑非响佩环。","dynasty":"明代","title":"和梅花百咏诗其六溪梅"}
{"author":"王夫之","content":"方壶与圆峤，相去无黍米。星河流其间，日月荡其里。孤游忘岁月，奇璨争纷诡。调良驾河车，六龙就方轨。补天西北倾，奠地东南委。清虚非久居，沈沦安足纪。","dynasty":"明代","title":"拟阮步兵咏怀二十四首其二十三"}
{"author":"王夫之","content":"着面维州黑子，还魂免役青蚨。皮砌只争燖揉，头倾忘却支吾。","dynasty":"明代","title":"咏史二十七首其二十"}
{"author":"王夫之","content":"惠风习习柳阴阴，只此閒愁警客心。昔以视今悲曲水，物犹如是奈江浔。素筝如怨歌珠断，玉斝疑催烛泪深。乱扑红颜都不省，待沾华发可知音。","dynasty":"明代","title":"广落花诗三十首其一"}
{"author":"王夫之","content":"檐牙折向纸镫龛，数蕊巡香漏已三。误捡秦风求故实，终南原只有条楠。","dynasty":"明代","title":"和梅花百咏诗其七十书窗梅"}
{"author":"王夫之","content":"到来犹自喜，髣髴近檐除。小圃忙挑菜，閒窗笑读书。忽惊身尚在，莫是客凌虚。楚些吾能唱，魂兮其媵余。","dynasty":"明代","title":"岳峰悼亡四首其二"}
{"author":"王夫之","content":"堂堂背春日，悠悠送落英。春日无返暄，落英无固情。遥知当决绝，中心澹不惊。济水穿河梁，河水无为清。女萝萦枯枝，缠绵待新荣。荣谢意亦尽，移言怨孀贞。","dynasty":"明代","title":"古意"}
{"author":"王夫之","content":"崚嶒何来凛气增，舍此空轮无与胜。吴天海色遥迎送，楚霜蜀冻交消凝。荡涤赤日曳素练，消息银汉络珠绳。从知白帝威权甚，万象泻影涵倾崩。","dynasty":"明代","title":"洞庭秋三十首其二十五"}
{"author":"王夫之","content":"浅白平铺万绿稠，苍翎碧水素沙洲。色如非色云何摄，一味分明墨气收。","dynasty":"明代","title":"题芦雁绝句十八首其十一"}
{"author":"王夫之","content":"湘水悠悠北去，章江渺渺东流。清光拂剑碧天秋。情寄一杯浊酒。落月倩谁留住，长江又送新愁。小孤潮阻散花洲。露冷长堤衰柳。","dynasty":"明代","title":"西江月本意二首其一"}
{"author":"王夫之","content":"冷眼越裳觑海波，横江津吏奈公何。人归洪皓传边怨，客散田横阕挽歌。绛蜡无光依鬼火，宝刀失计漏天魔。参差记得前春梦，绣壁红丝系女萝。","dynasty":"明代","title":"读甘蔗生遣兴诗次韵而和之七十六首其十四"}
{"author":"王夫之","content":"娟娟片月涵秋影，低照银塘光不定。绿云冉冉粉初匀，玉露泠泠香自省。荻花风起秋波冷，独拥檀心窥晓镜。他时欲与问归魂，水碧天空清夜永。","dynasty":"清代","tags":"写花，坚贞","title":"玉楼春·白莲"}
{"author":"王夫之","content":"不觉生处高，上有万壑争。潺湲如可即，欲问芦蒋声。","dynasty":"明代","title":"黑山访址二首"}
{"author":"王夫之","content":"乱拥绿云可奈何，不知人世有春波。凡心洗尽留香影，娇小冰肌玉一梭。","dynasty":"明代","title":"水仙"}
{"author":"王夫之","content":"波斯匿王不自知，恒河未改雪飘眉。流沙瀰瀰鱼虾少，惆怅滩头立鹭鸶。","dynasty":"明代","title":"忍俊九首其五"}
{"author":"王夫之","content":"悄年华，偏是流光难掷。梦回时、分明眼底，离亭杨柳初折。浑相忘、金微路远，与扳留、青组珠勒。天涯何处，漫生芳草，归来珍重怕逢啼。鴂重思、省元来是，梦生死关河。隔今生，永迢迢良，夜如何拚。得祗当、年华镫影，里鸳鸯绣带轻。拆怨落、花浪随流，水消尽、西园旧春。色孤馆黄，昏雨丝云，片苍苔满地无人。迹问青、天何意留，住孤鸾只教。空辜负，当年无限，山海恩德。","dynasty":"明代","title":"多丽别恨"}
{"author":"王夫之","content":"韎𩏌穿窗人，钱钱缩影高。人间酣睡客，几处梦樱桃。","dynasty":"明代","title":"绝句八首其七"}
{"author":"王夫之","content":"嬉春迟暮老廉夫，长卧归休旧酒徒。不分传家三传在，从来亡国一身孤。玉钱月影窥双鬓，碧海云波认五湖。一尽龙钟供世笑，苍天还识老狂无。","dynasty":"明代","title":"春兴其一"}
{"author":"王夫之","content":"春草初生雪霰零，山山曾踏几茎青。居然天地成今古，何必云岚不典型。执戟汉亡谁载酒，尚书秦暴有传经。怜君问礼当深夜，急难原头念鹡鸰。","dynasty":"明代","title":"唐如心见过"}
{"author":"王夫之","content":"覆窠无改伊风子，笭箵繇来元漫郎。窜亦黄能憎屈姊，卧犹韦虎傲萧娘。三茎鸡肋婴临济，百啭莺喉和帝江。欲剪鸳鸯双袖落，郎当鲍老臂原长。","dynasty":"明代","title":"广遣兴五十八首其四十八"}
{"author":"王夫之","content":"十载每添新鬼哭，泪如江水亦乾流。青髭无伴难除雪，白发多情苦恋头。","dynasty":"明代","title":"初度日占六首其五"}
{"author":"王夫之","content":"重逢无暇问前游，老去并刀割旧愁。风定鳞鳞萍在水，云横脉脉雁当楼。频年苦觅蔘苓倦，俭岁无多芋栗收。良夜对君霜月迥，还教飞梦泛沧洲。","dynasty":"明代","title":"野史刘生惜十年之别来访山中为写衰容赋赠二首"}
{"author":"王夫之","content":"晴月岚平北斗移，挑灯长话桂山时。峒云侵夜偏飞雨，宿鸟惊寒不拣枝。天吝孤臣唯一死，人拚病骨付三尸。阴晴旦暮寻常极，努力溯洄秋水湄。","dynasty":"明代","title":"续哀雨诗四首其二"}
{"author":"王夫之","content":"寒烟扑地湿云飞，犹记馀生雪窖归。泥浊水深天险道，北罗南鸟地危机。同心双骨埋荒草，有约三春就夕晖。檐溜渐疏鸡唱急，残灯炷落损征衣。","dynasty":"明代","title":"续哀雨诗四首"}
{"author":"王夫之","content":"灵雨从云崖，回风结寒霙。萧条韶年始，摇荡芳春情。惊珠无留缀，碎玉有馀声。遥天益以邈，空宇含微晶。镫夕滞九微，梅月延孤清。缅彼苍江钓，应同瑶圃征。","dynasty":"明代","title":"和周履道对春雪"}
{"author":"王夫之","content":"瞿昙共命偏调达，盛宪长年送孔融。为遣汾阳营李白，徒教梦得诮桃红。山头鹰眼留匡术，郿坞人膏染蔡邕。宰噽病原依伍员，文渊傲不怨梁松。","dynasty":"明代","title":"广遣兴五十八首其三十七"}
{"author":"王夫之","content":"杨梅塞前杨梅熟，草覆溪流绕南麓。雷声昨夜破疏星，片片馀云留岳足。云留云去争新晴，蕉叶回风绿倒倾。吹灯相照两含情，良宵不负新凉生。我不能饮君不歌，华月出云光奈何。电漾金液雷颤牖，浮云上头悬北斗。放棹唯寻杜景贤，倚藤长爱支离叟。就君销夏借君闲，无归之客身阑珊。稻脚将圆子鱼长，高枕无心谋往还。","dynasty":"明代","title":"避暑王恺六山庄会夕雨放歌"}
{"author":"王夫之","content":"曲沼依樾径，乌藤试往回。黄花钗股荇，文石锦钱苔。藕叶擎孤翠，榴珠启半腮。天情物未损，莫遣早霜催。","dynasty":"明代","title":"秋日杂咏六首其五"}
{"author":"王夫之","content":"捷径无心假息机，豹林谁买玉田肥。人閒好句传高启，驱遣袁安卧翠微。","dynasty":"明代","title":"和梅花百咏诗其八十三山中梅"}
{"author":"王夫之","content":"长相思，永离别，地坼天乖清泪竭。油卜罢春灯，寒砧谢秋节。宝带裂同心，他生就君结。","dynasty":"明代","title":"长相思二首其二"}
{"author":"王夫之","content":"不是人閒，定然无个藏春处。和风和雨。抵死惊飞去。暖日晴风，犹自难留住。天涯路。金勒驹骄。踏作红尘土。","dynasty":"明代","title":"点绛唇飞花"}
{"author":"王夫之","content":"昏昏昏晓忘春曙。几尺幽窗，半掩苍苔，一抹青山，平铺飞絮。似酒醒乍扶头，镫灺难留炷。沈沈天海濛濛，早把韶光，暗里消去。拚与。白鸟荡银波，清猿隐高树。芭蕉几叶，莫有绿肥，轻寒依然勒住。想流水小桥东，密筱浓阴处。应有怨老莺声，细把閒愁诉。","dynasty":"明代","title":"黄莺儿苦雨"}
{"author":"王夫之","content":"膏腻孤镫花蕊褪。寒灰渐缩霜绞印。坐待一丝红影烬。眠不稳。梅花梦也无凭准。十九年来毡齧尽。归鸿望断长安信。莫叹苏卿霜染鬓。渠非困。多他一倍还添闰。","dynasty":"明代","title":"渔家傲其六"}
{"author":"王夫之","content":"败叶留不扫，鏦铮扣哀弦。虫吟凄切外，秋色倍清喧。","dynasty":"明代","title":"怀入山来所栖伏林谷三百里中小有丘壑辄畅然欣感各述以小诗得二十九首其二十八败叶庐"}
{"author":"王夫之","content":"闻有补衲名，学之跏趺坐。蒻叶摇森森，竹鼠穿裙过。","dynasty":"明代","title":"怀入山来所栖伏林谷三百里中小有丘壑辄畅然欣感各述以小诗得二十九首其十二补衲台"}
{"author":"王夫之","content":"月华欲上不得上，晴光一倍偿今朝。轻云疑尔还相掩，宿雾初蠲忽巳飘。低亚殢人相绰约，回波响远试逍遥。翻然欲把浮邱袂，冉冉云轻隔海潮。","dynasty":"明代","title":"南天窝授竹影题用徐天池香烟韵七首其二"}
{"author":"王夫之","content":"拚却无情，更谁厮惹，西风檐角萧萧。留看人閒，斜阳一晌光摇。蘋花应笑归期误，又争知、孤绪无聊。被殢人，轻蝶憨憨，片影相撩。天涯一梦迢迢，任露侵衰草，月冷危桥。便随尘土，离魂不倩人招。前时难忆藏鸦处，有归飞、孤雁低邀。望谁为，并刀一剪，剪断情苗。","dynasty":"明代","title":"高阳台蛛丝落叶"}
{"author":"王夫之","content":"姜桓彭虫溷寺貂，独孤香饭迎女猫。大呼巫觋沈邺豹，烂煮轩辕赐土枭。林荫夸父已得日，河分王亥不如鳐。唐珏无翼衔燕土，鲍焦有齿累蠡瓢。","dynasty":"明代","title":"读甘蔗生遣兴诗次韵而和之七十六首其七十一"}
{"author":"王夫之","content":"莫将马角望燕丹，合用狼渊警范山。石虎肠原难洗涤，卢蒲发已向凋残。随拈赝璧都归赵，一乱真鸡且度关。几尺天低惊谢朓，三更雪败贺袁安。","dynasty":"明代","title":"广遣兴五十八首其三十"}
{"author":"王夫之","content":"天涯迟暮岁寒心，浅着铅华远罩阴。消渴文园相待久，黄金为买白头吟。","dynasty":"明代","title":"和梅花百咏诗其四十三老梅"}
{"author":"王夫之","content":"垂杨擭径转依依，绿掩芉眠不置扉。茧室拟营桑叶少，虫书欲就柿林稀。閒栽生苄蒸寒药，拟架番松却暑威。新韭半畦钟乳长，无妨览镜诧新肥。","dynasty":"明代","title":"春日山居戏效松陵体六首其六"}
{"author":"王夫之","content":"淡墨布层层，痴肥自不胜。回文低落月，影本暗渔镫。险句从空搆，秋思与上兴。悬题天阙迥，为尔费冰兢。","dynasty":"明代","title":"后雁字十九首其十七"}
{"author":"王夫之","content":"馀春矜断雨，将夕敛重阴。谷口延西爽，云光敞半林。樵归依曲曲，鸟宿渐深深。药市虚城郭，归人阻碧岑。","dynasty":"明代","title":"将夕"}
{"author":"王夫之","content":"弱柳垂新润，春风款款中。濲波飘一晌，绿影过池东。","dynasty":"明代","title":"绝句三首其二"}
{"author":"王夫之","content":"旧日青山，霜风吹后谁为主。招魂何处。棠杜春皋雨。杜宇声中，休怨芳年暮。凝眸去。萋萋无数。仍满天涯路。","dynasty":"明代","title":"点绛唇和林和靖韵咏草"}
{"author":"王夫之","content":"子厚县崖题壁，昌黎华岳投书。小人可使有勇，君子其蔽也愚。","dynasty":"明代","title":"咏史二十七首其二十二"}
{"author":"王夫之","content":"剪发粤雏年十四，闻人说有霜雪字。正月梅残度岭来，桃花郴水春流腻。经年绝望望南天，落叶黄云栖瞑烟。飘空冉冉光摇目，疑絮疑花两不然。心知是雪情难决，借问方知寒雨结。此生今日乍相逢，掬玉寻香向谁说。可怜觌面未相亲，故是阳台梦里云。垂杨风细梧桐月，总道龟毛重九斤。","dynasty":"明代","title":"粤奴初识雪歌"}
{"author":"王夫之","content":"夕风吹不彻，斜月数峰阴。云晕孤轮影，珠圆曲港音。凉云馀一照，碧汉巳双沈。历历秋光在，当时忆此心。","dynasty":"明代","title":"秋日杂咏六首其一"}
{"author":"王夫之","content":"金牛洞口春色，观生居畔秋声。彻底与君拈出，前山雨过云生。","dynasty":"明代","title":"书陈罗二先生诗后其二"}
{"author":"王夫之","content":"南国春从积雨过，西清云柰夕先何。褰帷阴壁生青藓，倚杖空阶土绿莎。肺病久拚临下湿，心期不但畏风波。晴丝曙月容他日，几厌落英覆碧窝。","dynasty":"明代","title":"春山漫兴七首其六"}
{"author":"王夫之","content":"方壶与圆峤，相去无黍米。星河流其间，日月荡其里。孤游忘岁月，奇璨争纷诡。调良驾河车，六龙就方轨。补天西北倾，奠地东南委。清虚非久居，沈沦安足纪。","dynasty":"明代","title":"拟阮步兵咏怀二十四首其二十三"}
{"author":"王夫之","content":"公主盘飧赌命，上卿片唾输头。偏是羁孤臣妾，贪他菌蟪春秋。","dynasty":"明代","title":"咏史二十七首其五"}
{"author":"王夫之","content":"依依欲待人帘栊。怕回风。怨回风。一霎惊飞、吹过小桥东。梅信未来枫叶尽，谁款款，与从容。前溪流水忒匆匆。拚孤踪。碧波溶。冷淡魂消、旧恨有无中。不似柳绵归计晚，人只解，惜残红。","dynasty":"明代","title":"江城子咏雪二首其一"}
{"author":"王夫之","content":"酸风恶。寒梅不管丹枫落。丹枫落。当年也似，梅含朱萼。侵窗云暗晴珠夺。压肌衣重腰弓弱。腰弓弱。曾闻衰老，而今方觉。","dynasty":"明代","title":"忆秦娥其二"}
{"author":"王夫之","content":"江南塞北总阑珊，幽谷嫣然一破颜。无数明玑垂屋角，牵萝何必卖珠还。","dynasty":"明代","title":"过涉园问季林疾遣作早梅诗四首其三"}
{"author":"王夫之","content":"夜阑风雨搅离心，啼鸟荒鸡梦可寻。春草漫生莺不醒，碧天无际月空沈。刘晨再到难求药，扁鹊当时忆下针。镫火楼台三妇艳，棠梨邱垄二桃吟。","dynasty":"明代","title":"读甘蔗生遣兴诗次韵而和之七十六首其二十"}
{"author":"王夫之","content":"闻有补衲名，学之跏趺坐。蒻叶摇森森，竹鼠穿裙过。","dynasty":"明代","title":"怀入山来所栖伏林谷三百里中小有丘壑辄畅然欣感各述以小诗得二十九首其十二补衲台"}
{"author":"王夫之","content":"唐宋以前无辙迹，龙头删角未为蛇。邻人乞醋兼输瓮，客鬼移头已载车。埋到九泉同蚁语，悭留一范禁蝉赊。儿童自笑乡音改，除取机心听尔揶。","dynasty":"明代","title":"读甘蔗生遣兴诗次韵而和之七十六首其十六"}
{"author":"王夫之","content":"一池寒水清如露，影取千山桕叶丹。画鬼易工愁狗马，分龙莫问渴鲂鳏。石田滞穗埋头拾，长夏新梅入梦寒。书史不灵天亦杳，惺惺一掐印痴顽。","dynasty":"明代","title":"广遣兴五十八首其十一"}
{"author":"王夫之","content":"结士苦不早，黄金何足言。远闻悲歌士，屠狗近居燕。揽衣欲就之，时命忽我迁。蟠泥中道困，蛟龙无羽翰。归休南山下，日月如流丸。弃置平生心，荒忽如秋烟。","dynasty":"明代","title":"拟阮步兵咏怀二十四首其五"}
{"author":"王夫之","content":"真乐夫如何，我生天地间。言言而行行，无非体清元。春鸟鸣华林，秋水清寒渊。无功之功微，乘龙而御乾。","dynasty":"明代","title":"和白沙真乐吟效康节体"}
{"author":"王夫之","content":"双髻峰头千树缟。轻松钟乳玲珑罩。相聚团圞围土灶。愁欲倒。而今却忆愁时好。不怨融和春不早。春云怕障邯郸道。旧梦不成人愈老。流莺恼。凭谁唤醒粘天草。","dynasty":"明代","title":"渔家傲其三"}
{"author":"王夫之","content":"展平湖、一片玻瓈，何处天围四野。金风轻捲千波雪，阵阵落晖低亚。真潇洒。渐西晶、连天接住东光射。冰轮上也。见镜吸空明，练飞霜影，一荡清无罅。凭槛处，百尺丽谯飞榭。玉楼闪冉光乍。清魂摇曳浑无定，灵肉欲随羽化。君莫诧。君不见、南来猿鹤悲清夜。天孤月寡。叹吹笛王孙，朗吟仙客，倦理云軿驾。","dynasty":"明代","title":"摸鱼儿其二"}
{"author":"王夫之","content":"莲叶千茎乱，因风捲翠烟。飞来双白鸟，不省在谁边。","dynasty":"明代","title":"绝句八首其三"}
{"author":"王夫之","content":"红蓝染髓换霜肤，血滴灵芸凝玉壶。莫讶施朱教太赤，入时学得牡丹图。","dynasty":"明代","title":"和梅花百咏诗其六十二胭脂梅"}
{"author":"王夫之","content":"藕花艳银塘，玉露凋零尽。素蝶不知愁，波影弄金粉。飞飞飞不去，日暮西风紧。为惜白蘋香，怕受微霜损。","dynasty":"明代","title":"生查子秋感"}
{"author":"王夫之","content":"今夕何夕春云徂，子规啼月宵欲孤。银烛一夜烧易尽，珊鞭诘旦踏巳无。后日青枝献生子，当时綵胜浇屠苏。榆钱虹锦买不住，何况十万铜青蚨。","dynasty":"明代","title":"广落花诗三十首其二十一"}
{"author":"王夫之","content":"铁墙拗头绿凤栖，就君踏花蹂香泥。君今僦宇当湘西，阳禽回翼空悽迷。人生即久如蹑梯，骎骎不舍相攀携。我旬过五君始跻，欲呼苍天问端倪。谁为龙翁配虎妻，活汞煎之如婴啼。东兔藏金西木鸡，战酣四壁休鼓鼙。得之圜中一刀圭，与君分吞如糖䬾。倒骑白卫驰丹霓，俯听蟪蛄声益低。长笑尔曹延蝤蛴，睨高欲就终无稽。我摘月华沁心脐，君胸洞开消日镌。斫麟为脯尧非臡，团星作饼甘露醯。命鸾歌啭如黄鹂，羿妻婉娈出金闺。疑贞疑谑相嘲诋，然后与君归湘溪。岳为部娄湘成蹊，三皇五帝重摄提。如此与君终不睽，乃称丈夫心交缔。非炎索箑寒就烓，短歌隆隆苍虬嘶。千春万朔留品题。","dynasty":"明代","title":"效柏梁体寿王恺六"}
{"author":"王夫之","content":"峭寒生倚老拳狂，残月如探赤弹忙。白打翻腾矜鹞翅，红妆绰约罩梨鎗。排场别样飞绳技，黄阁微酡效拍张。朱影半星挥雪练，一丝血缕染轻霜。","dynasty":"明代","title":"寄咏落花十首其九剑技"}
{"author":"王夫之","content":"锋端有蜜也争甜，淡菜生忘彻骨盐。鲎壳作帆迷缆索，蛛丝为线腻针尖。近阑萤过皆疑月，邻院花开只下帘。野老向人求骨董，平词匾鼓泪中拈。","dynasty":"明代","title":"读甘蔗生遣兴诗次韵而和之七十六首其二十二"}
{"author":"王夫之","content":"攀条不耐冶游馋，绝世幽情早自缄。莺绿尊前除卯酒，猩红桥上谢春衫。南枝先挂西归履，一叶轻飞万里帆。闭死玉棺嗤叶令，蜕香何似碧天函。","dynasty":"明代","title":"续落花诗三十首其三十"}
{"author":"王夫之","content":"约约轻云敛，匀匀晚气凉。不教留鸟梦，何处有花香。绣幕鸳回翼，莲镫叶坠黄。窗摇三叠水，帘荡一波湘。宝鸭纤丝乱，笺鸾密宇藏。低回穿药槛，幽悄度兰房。结束舒袿带，萦纡绕紩囊。佩交情未许，芳袭妒何妨。却扇从花笑，飘裾趁草长。微温聊竹坞，无影到银塘。系臂蛛丝缠，当钗粉絮镶。蝶双愁易失，燕冷怯归忙。匀汗乾珠琲，回襟漾水光。停凝怜瀫浪，端重笑垂杨。暖阁扃金钥，鞦韆赛锦裳。暗尘禁冉冉，檐马错琅琅。藤合摇阴碧，菱开漏镜霜。迟归贪柳影，密语间松簧。绒缕穿针乱，花须斗草忘。闲情迷蕴藉，春思尽清狂。卯酒消微醉，云鬟乱夕妆。知谁千里怨，帆影望归航。","dynasty":"明代","title":"咏风戏作艳体"}
{"author":"王夫之","content":"河水流，蛟龙游，我闻昔夹神禹舟。斥以蝘蜓爪角弭，后启云维神禹子。驾之骖驔渡河水，非不欲公效其美。公非夏后与子孙，胡为与之争吸吞。天风有静波有驯，公虽欲渡姑逡巡。","dynasty":"明代","title":"箜篌引"}
{"author":"王夫之","content":"清风吹华镫，明星启东方。起步中庭间，形影相旁徨。夙昔志远游，迟暮迷津梁。灭烛从假寐，欲罢固难忘。浩叹以彻旦，不知泪沾裳。","dynasty":"明代","title":"拟古诗十九首其十九"}
{"author":"王夫之","content":"烧灯照双影，两心在影中。影随灯去留，此心满虚空。","dynasty":"明代","title":"暑过友人新斋六首其一"}
{"author":"王夫之","content":"长日倦何曾，棋枰早不胜。杨枝愁少府，杜若老吴兴。星影微侵幌，萤光几背灯。西风才一夕，先与客愁应。","dynasty":"明代","title":"迎秋八首其三"}
{"author":"王夫之","content":"问阳禽、北发天山，尺帛为谁长繫。当年不作关山怨，但爱江南佳丽。秋无际。拥长汀、银膏玉屑堆光腻。横空如砌。宛一抹修眉，千行淡墨，欲坠还容曳。菰米熟，千顷元珠丰脆。何须更寻归计。丹枫染紫蘋花白，飞舞一江清霁。君莫睇。君不见、三更月落催哀唳。春光无蒂。蚤炎焰燔空，狂涛拍岸，羽驾何方税。","dynasty":"明代","title":"摸鱼儿其三"}
{"author":"王夫之","content":"瓣香洒血气奔雷，采葛歌残击筑哀。十四年来争一死，英雄消受野棠开。","dynasty":"明代","title":"哭欧阳三弟叔敬沈湘六首其五"}
{"author":"王夫之","content":"一雪才消一雪飞，不留馀白映霏微。何当贳与严陵寿，建武初年守钓矶。","dynasty":"明代","title":"又雪"}
{"author":"王夫之","content":"万花争尽垒东西，雪骨霜魂分不齐。金粟迎寒开月浦，絪缊香雾一双迷。","dynasty":"明代","title":"追和王百谷梅花绝句十首其五"}
{"author":"王夫之","content":"轻梢无叶出空微，弱片多惊定影非。碧海胧胧烟似水，清晖略带一分肥。","dynasty":"明代","title":"和梅花百咏诗其三十七月梅"}
{"author":"王夫之","content":"幽筱晚风迟，披襟待月痴。亭亭有独坐，夕夕得清嬉。休夏闻西竺，衰周栖仲尼。藕丝非系缚，灰槁亦奚为。","dynasty":"明代","title":"月坐和白沙"}
{"author":"王夫之","content":"片叶听萧然，何妨素影翩。东窗千嶂外，玉镜一轮圆。空界原非妄，天心巳尽传。明宵随显晦，墟里上孤烟。","dynasty":"明代","title":"和白沙中秋"}
{"author":"王夫之","content":"随折一枝好，清香破雾新。盈盈此天地，恰恰正芳春。白发不相负，青阳始试旬。殷勤明看汝，朵朵玉华真。","dynasty":"明代","title":"元日折梅次定山韵"}
{"author":"王夫之","content":"天地机方息，此花不暂閒。斜阳熏橤破，冻蝶饱香还。浅水寻犹远，高枝折未难。壸天麟髓浃，何必问神山。","dynasty":"明代","title":"和白沙梅花其三"}
{"author":"王夫之","content":"道牖无开阖，天阊在寸心。琅然丝竹启，不但有清琴。孝友春云沃，中和海岳深。金枢才一转，九折任幽寻。","dynasty":"明代","title":"和一峰入道门"}
{"author":"王夫之","content":"竹户绿光迥，疏窗素影幽。曲通邀月径，直上摘星楼。片字非虚设，孤心自泳流。陈言皆此日，无往不天休。","dynasty":"明代","title":"和一峰读书楼"}
{"author":"王夫之","content":"世故争欲暮，吾生始试春。居然从古哲，莞尔笑时人。月转群山曙，莺啼一苑新。老来知此意，即次认天真。","dynasty":"明代","title":"和一峰扇和岩"}
{"author":"王夫之","content":"生余当此日，涤目埽昏烟。掘幸前贤在，高居未有边。道香原在鼻，银气漫熏天。颜孔乐何事，閒游岂自然。","dynasty":"明代","title":"和一峰一览亭"}
{"author":"王夫之","content":"伏羲枕上皇，靖节不荒唐。浇酒巾犹湿，当篱菊巳香。云飞从鸟倦，苗长记农祥。天地悠悠里，春风正未央。","dynasty":"明代","title":"和白沙怀古"}
{"author":"王夫之","content":"俄顷仍千岁，天心常转移。六龙飞不息，三极各乘时。有画皆成象，无声不是希。谁将华顶睡，迢递赠庖羲。","dynasty":"明代","title":"次康节韵质之"}
{"author":"王夫之","content":"轻盈无问少年时，脱卸𤫩珑老更奇。鹅鹳鱼丽随羽扇，朱干玉戚转旌麾。惭惶剪綵寻行墨，杜撰空花拟合离。无数春风拘不得，掀翻萟圃更凭谁。","dynasty":"明代","title":"续落花诗三十首其六"}
{"author":"王夫之","content":"迟暮閒情看一围，衿沾疏雨晾斜晖。聊过柳径邀轻絮，共趁鞦韆竞舞衣。芡叶几留耽宛转，桃饧欲惹滞霏微。相逢歧路莫相妒，曾共西园听秭归。","dynasty":"明代","title":"续落花诗三十首其十七"}
{"author":"王夫之","content":"江门一空际，万卷且幽寻。龙马谁之迹，星河尽此心。萍月开池影，松风合涧音。万端无彼是，中有指南针。","dynasty":"明代","title":"和白沙八首其八"}
{"author":"王夫之","content":"蒸云暄日尽淫威，小槛低檐判不肥。丰草但荣时则可，啼禽空絮是耶非。枝枝叶叶苏君在，燕燕飞飞戴女归。昨梦不成仙径杳，盈盈一曲问津稀。","dynasty":"明代","title":"正落花诗十首其三"}
{"author":"王夫之","content":"嫩柳梢头挂一分，玉痕松浅绿烟轻。空里流霜荡漾，逼天清。瘦影徘徊还似梦，朦胧雪鬓未惺惺。却恼人间菱镜，太分明。","dynasty":"明代","title":"摊破浣溪沙始春新月"}
{"author":"王夫之","content":"纨衣试暖，乍圆印苔钱，旋添花晕。药径日高风力软，细逐落花低陨。微掩香须，别裁黄袂，金粉应初褪。雕阑重叠，玉阶未遣全认。小院午睡方醒，扇罗乍觑，似扑芳魂损。侧转忽如秋叶舞，又向碧纱窗隐。垂柳参差，红芽掩映，梦也无凭准。殢人凭槛，凝眸无那娇困。","dynasty":"明代","title":"念奴娇蝶影"}
{"author":"王夫之","content":"玉魄昏黄罩素魂，縠波潋滟吸香痕。分身自在双涵得，总被空青一镜吞。","dynasty":"明代","title":"和梅花百咏诗其八十六水月梅"}
{"author":"王夫之","content":"瀑布良可观，临之喧不清。水帘垂一尺，微送佩环声。","dynasty":"明代","title":"怀入山来所栖伏林谷三百里中小有丘壑辄畅然欣感各述以小诗得二十九首其十三洗衲池"}
{"author":"王夫之","content":"屡逢虎迹如牛掌，晴日鸣风森晚潭。自喜林敲山石碎，百灵能识我无惭。","dynasty":"明代","title":"分寄方广避乱诸缁侣八首其二"}
{"author":"王夫之","content":"为问西风因底怨。百转千回，苦要情丝断。叶叶飘零都不管。回塘早似天涯远。阵阵寒鸦飞影乱。总趁斜阳，谁肯还留恋。梦里鹅黄拖锦线。春光难借寒蝉唤。","dynasty":"明代","title":"蝶恋花衰柳"}
{"author":"王夫之","content":"长莫长，冬夜寒，明霜流空天宇宽。朱镫明，思未阑，昔日之日未足叹，今日之日百忧攒。古人不可问，流俗空漫漫，吾何归，归何叹。明星烂，晨鸡喧，抱孤心，临万端。","dynasty":"明代","title":"夜坐吟"}
{"author":"王夫之","content":"湘水悠悠北去，章江渺渺东流。清光拂剑碧天秋。情寄一杯浊酒。落月倩谁留住，长江又送新愁。小孤潮阻散花洲。露冷长堤衰柳。","dynasty":"明代","title":"西江月本意二首其一"}
{"author":"王夫之","content":"海国有嘉卉，绍古兰蕙名。迢递致远道，绮靡发檐楹。悦彼情所合，矜兹芳有成。稷下宠琴客，梁园誇词英。物玩已亦劳，枝叶非天荣。","dynasty":"明代","title":"感遇十一首"}
{"author":"王夫之","content":"归禽向暝。隔断南枝径。不管垂杨珠泪迸。滴碎荷声千顷。随波赚杀鱼儿。浮蘋乍满清池。谁信碧云深处，夕阳仍在天涯。","dynasty":"明代","title":"清平乐咏雨"}
{"author":"王夫之","content":"落日群峰外，青空邀晚红。晴山添雪色，远树缓霜鸿。心放闲愁后，生凭大化中。天年聊物理，楚国想遗风。","dynasty":"明代","title":"落日遣愁"}
{"author":"王夫之","content":"悠悠重悠悠，送子冈陇头。乍可为陌上之秋草，繁霜一夕同荒邱。不能为磷磷之白石，相看逝水旋东流。与君别何所，庭前绿竹下。日夕君不来，春云覆平野。与君期何日，三五轮魄充。君归黄泉去，月轮故未空。君家旧住鹿门溪，君魂欲归道路迷。与君相逢入桂城，铁骑斥野飞箭鸣。旧愁疑在春梦惊，乃知君死而余生。生亦不可期，死亦不可悲。鸡鸣月落杉桥路，且与须臾哭别离。","dynasty":"明代","title":"哭内弟郑忝生"}
{"author":"王夫之","content":"松阴合绿雾，木末飞空光。幽烛既云密，遥情歘已长。首夏积翠鲜，亭午条风凉。烟容澄岳壑，水气辨蒸湘。圆宇目所镜，孤立心未央。寓形俄邂逅，仙游昔回翔。恻彼鸾鹤情，引兹邱海望。羽蜕固有待，仁乐讵无方。怀炎登天庭，悲忧陟首阳。缮性良有藉，终生胡弭忘。","dynasty":"明代","title":"云山妙峰庵云是申泰芝炼丹处"}
{"author":"王夫之","content":"春色去堂堂，清和损岁芳。夕烟青带远，晴树绿浮光。秋稻江乡雨，琅玕竹径香。定情裁古怨，迟晚意偏长。","dynasty":"明代","title":"晦日二首其一"}
{"author":"王夫之","content":"素云方西飞，归鸟仍南征。迁流无止势，蠕动况有情。天宇敞寥廓，虚牖延孤清。竹素涵前古，静对终吾生。故交惠尺书，整襟拜投琼。奖以息吹万，因之返素精。寓形良有涯，勿为化所惊。","dynasty":"明代","title":"庶仙片纸见讯云年过七十未为非幸无容局促萦心既佩良规因之自广"}
{"author":"王夫之","content":"月华欲上不得上，晴光一倍偿今朝。轻云疑尔还相掩，宿雾初蠲忽巳飘。低亚殢人相绰约，回波响远试逍遥。翻然欲把浮邱袂，冉冉云轻隔海潮。","dynasty":"明代","title":"南天窝授竹影题用徐天池香烟韵七首其二"}
{"author":"王夫之","content":"乡国原标大庾南，飘零偶籍百花潭。宗支的的吴门隐，指李荒唐笑老聃。","dynasty":"明代","title":"和梅花百咏诗其三十一谱梅"}
{"author":"王夫之","content":"迢递缓当天，浮光始出弦。桂丛含雾隐，梅影弄霜妍。分镜知谁照，寒蟾苦欲仙。明珠期有赠，还恐雪侵年。","dynasty":"明代","title":"初九夜再赋"}
{"author":"王夫之","content":"先机买隐君能早，后着投生我自痴。也共巡檐吟不了，耐他冷蕊共疏枝。","dynasty":"明代","title":"过涉园问季林疾遣作早梅诗四首其四"}
{"author":"王夫之","content":"昨日之日，为今日先。荏苒来兹，仰今为缘。有象皆后，理亦无前。华山有叟，胎息密传。谓天为后，别有先天。秘相授受，玩弄清元。划破乾坤，符火争权。我无羽翰，乘风而仙。居天之后，奚用此焉。雒阳看花，天津闻鹃。归之气数，莫匪自然。人用以废，天枢不圆。采苓首阳，其尚舍旃。","dynasty":"明代","title":"读易赠熊体贞孙倩其六"}
{"author":"王夫之","content":"弹子矶空峙，翻风燕不迷。朝天台已筑，何处着丸泥。","dynasty":"明代","title":"浈峡谣五首"}
{"author":"王夫之","content":"悲风动中夜，边马嘶且惊。壮士匣中刀，犹作风雨鸣。飞将不见期，萧条阴北征。关河空杳霭，烟草转纵横。披衣视良夜，河汉已西倾。国忧今未释，何用慰平生。","dynasty":"清代","title":"杂诗"}
{"author":"王夫之","content":"江湖短剑。醉卧不知谁野店。笑傲刀兵。月落猿啼客梦惊。寒更历尽。孤雁孤飞栖不稳。为问青天。锦瑟谁人续断弦。","dynasty":"明代","title":"减字木兰花其二"}
{"author":"王夫之","content":"宝刀分。宝钗分。绣带分开坠画裙。馀香犹自温。锦鸳群。野鸳群。三十六双认得真。旁人莫漫嗔。","dynasty":"明代","title":"长相思本意二首其一"}
{"author":"王夫之","content":"插青天、俯临图画，一壁翠光欲滴。炎风吹断阳禽影，认得孤峰回翼。如相识。记寒声、萧萧咽尽霜华夕。望中何极。尽帘压千丝，窗飞一缕，垂幕笼轻碧。回首处，犹记当时踪迹。危亭斜倚南陌。满城春滑笙歌腻，消尽银缸夜色。君莫惜。君不见、黄沙汉使无消息。秦关坐隔。听沙岸残更，野塘晓阵，总似三生笛。","dynasty":"明代","title":"摸鱼儿潇湘小八景词其一"}
{"author":"王夫之","content":"梁燕先秋向海门，梨花欲落正黄昏。天心放我三竿睡，月晕偷谁五色文。扪颈连头疑赘肉，拦腮掴掌认精魂。相逢歧路鸱夷子，落魄须臾冥漠君。","dynasty":"明代","title":"读甘蔗生遣兴诗次韵而和之七十六首其三十七"}
{"author":"王夫之","content":"馀春矜断雨，将夕敛重阴。谷口延西爽，云光敞半林。樵归依曲曲，鸟宿渐深深。药市虚城郭，归人阻碧岑。","dynasty":"明代","title":"将夕"}
{"author":"王夫之","content":"消息心知在别峰，南参烟水尚重重。溪云乍捲流泉细，一点香飘带影逢。","dynasty":"明代","title":"和梅花百咏诗其十一寻梅"}
{"author":"王夫之","content":"游魂非吉亦非凶，红烂骷髅白玉容。未𣦼且随生老病，悲秋不舍夏春冬。佛牙反碎羚羊角，瘦骨难留狮子虫。七尺肌疮痂脱尽，深惭无物饷刘邕。","dynasty":"明代","title":"广遣兴五十八首其十四"}
{"author":"王夫之","content":"生余当此日，涤目埽昏烟。掘幸前贤在，高居未有边。道香原在鼻，银气漫熏天。颜孔乐何事，閒游岂自然。","dynasty":"明代","title":"和一峰一览亭"}
{"author":"王夫之","content":"西风落照，看渺渺沧洲，烟波无际。一段轻阴相趁转，不许兰桡惊碎。略带神鸦，时飘芦叶，曲映江枫紫。凭遮客鬓，怕教照见憔悴。有人独倚危楼，沙际迟回，疑是归舟系。已过轻鸥飞起处，不见旗悄燕尾。荡入中流，斜侵隔岸，依旧萦沙嘴。回头北渚，唯馀塔影孤峙。","dynasty":"明代","title":"念奴娇帆影"}
{"author":"王夫之","content":"芦花谁覆钓鱼船。宝玦藏腰未敢言。落叶惊乌月上弦。夜如年。春梦无人与再圆。","dynasty":"明代","title":"忆王孙本意"}
{"author":"王夫之","content":"病眼遥天认不真。一双双影未全分。空花摇曳乱春云。香篆欲消拖蔂尾，平波初皱起鱼鳞。乌丝阑染素笺纹。","dynasty":"明代","title":"浣溪沙望归雁"}
{"author":"王夫之","content":"未肯负居诸，飘流不废书。长涂收史料，小正作经疏。赝迹徒相似，鸿儒亦借誉。鲲鹏聊志怪，终是不才樗。","dynasty":"明代","title":"后雁字十九首其十九"}
{"author":"王夫之","content":"息心寒夜永，无奈小窗何。恻恻情还定，胧胧影未讹。空涵西照合，月转北林多。坠玉惊幽响，知谁度薜萝。","dynasty":"明代","title":"陈耳臣老矣新诗犹丽远寄题雪诸咏随意和之得四首其二映雪"}
{"author":"王夫之","content":"稍觉逢春客思催，江春无奈促花开。一枝横水寒潭月，几点回风雪砌苔。啼鸟易惊归客梦，陇云空寄故园哀。东风已遣芳心尽，谁与垂杨衒楚台。","dynasty":"明代","title":"仿昭代诸家体三十八首六高太史启梅花"}
{"author":"王夫之","content":"岳阴万片惹云肥，暑气犹留凝不飞。野径偶然成远望，江湖何地卜渔矶。","dynasty":"明代","title":"新秋同唐古遗须竹游钟武故城归坐小轩夜语四首"}
{"author":"王夫之","content":"弹子矶空峙，翻风燕不迷。朝天台已筑，何处着丸泥。","dynasty":"明代","title":"浈峡谣五首"}
{"author":"王夫之","content":"儿戏抟沙造化工，杨花飞雪舞来同。东晴西雨双虹断，海鲞江鲥四月通。有兴但抛棋一劫，无情凭唱曲三终。清风半港留难住，笑尔诙谐柰尔穷。","dynasty":"明代","title":"读甘蔗生遣兴诗次韵而和之七十六首其一"}
{"author":"王夫之","content":"南郭有心非槁木，东方果腹亦侏儒。金篦不刮鸬鹚眼，砮矢还留鸿雁书。临济老拳石勒饱，沩山苗稼宋人愚。鸥生鹜死区区外，别灼龟毛问卜居。","dynasty":"明代","title":"读甘蔗生遣兴诗次韵而和之七十六首其四"}
{"author":"王夫之","content":"花萎香檀草自忧，凭将托钵笑宾头。门东但哭耶娘饭，天际非迷贾客舟。即遣金棺重露足，应知画饼不充喉。两堂漫为猫儿鬨，顶戴芒鞋代汝愁。","dynasty":"明代","title":"广遣兴五十八首其二十八"}
{"author":"王夫之","content":"未了寻香又拂枰，冰绡遥映碧纱明。春前开亦随春落，先手何心百转争。","dynasty":"明代","title":"和梅花百咏诗其七十二棋墅梅"}
{"author":"王夫之","content":"运殊不自今，物理难前测。陵谷生人心，波流骛凉德。琴书素业移，孝友先声息。白发对怀忧，中夜长闵默。","dynasty":"明代","title":"春初雨歇省家兄长夏庵□□□□□中惘然有作其五"}
{"author":"王夫之","content":"青幕白地清涎黏，浓淡分界唯微纤。未审天容亏半壁，定疑水气消馀炎。披襟不让云将御，理楫略挂羚羊尖。鏖空白战九十日，吸月餐风亦损廉。","dynasty":"明代","title":"洞庭秋三十首其二十九"}
{"author":"王夫之","content":"落叶绝行踪，随意披疏筱。龙气动乔木，空潭无猿鸟。","dynasty":"明代","title":"怀入山来所栖伏林谷三百里中小有丘壑辄畅然欣感各述以小诗得二十九首其六黄沙潭"}
{"author":"王夫之","content":"远行之感剧登山，壑断湍哀梦亦悭。戍火祠烟荡精切，长天白雨怙痴顽。天涯交臂早无绍，去景凝眸暂不閒。难与此怀觅止竟，征鸿一缕空飞还。","dynasty":"明代","title":"洞庭秋三十首其十五"}
{"author":"王夫之","content":"几日新阴软碧莎，羽笙日日入莺歌。花如静女添春绣，月许游人画浅蛾。病减恰逢垂柳瘦，诗成长在野亭多。银笺欲寄催花句，却为情深未订讹。","dynasty":"明代","title":"仿昭代诸家体三十八首三十王太史衡春赏"}
{"author":"王夫之","content":"苍烟黄日久迷离，犹有墙东片月窥。身外江山还似旧，梦中蜂蝶尽相疑。东流彻夜银涛急，平甸矜春碧草欺。不识瑞香花落后，几人还赋玉楼诗。","dynasty":"明代","title":"残雪其三"}
{"author":"王夫之","content":"閒不得。閒得也应相即。除却镜中霜鬓识。更谁通消息。多病年来无力。翠嶂层层相隔。珍重杨花风起日。觅浮萍踪迹。","dynasty":"明代","title":"谒金门待须竹"}
{"author":"王夫之","content":"物候天涯改，秋心闭户知。露垂窗影乱，云薄曙光欺。密字微吟缓，疏藤上纸迟。蘋风相假借，小住得支頣。","dynasty":"明代","title":"秋日杂咏六首其四"}
{"author":"王夫之","content":"湖水阻青鞋，南游吊大崖。探书苍水绝，藏史血函埋。遗怨留鸿字，孤吟闭鹿柴。郎君勤慰藉，难遣老夫怀。","dynasty":"明代","title":"得嘉鱼李西华兄弟书追忆雨苍"}
{"author":"王夫之","content":"湘水千里来，东下巴邱湖。迢递连广野，青山閟幽墟。云气浮远白，西南接苍梧。落日登迥冈，飞鸟去巳孤。暝色没高树，墟烟下平芜。俯仰求寸心，不知意所俱。姣女多情向，烈士无旁趋。皎日照此怀，行歌一欷歔。","dynasty":"明代","title":"拟阮步兵咏怀二十四首其十六"}
{"author":"王夫之","content":"莲花莲叶柳塘西，疏雨疏风斜照低。竹箨冠轻容雪鬓，桃枝杖滑困春泥。垂虹疑饮双溪水，砌草新添一寸荑。不拟孤山闲放鹤，鹁鸠恰恰向人啼。","dynasty":"清代","title":"雨余小步"}
{"author":"王夫之","content":"便得春风也是枯，藤萝不挂尽萧疏。遥知练鹊过新绿，只似河阳掷果图。","dynasty":"明代","title":"题林良枯木寒鸦图图有李宾之题句四首其二"}
{"author":"王夫之","content":"飞萤弭清昼，熠熠流暗空。炫影从彼异，匿光背所同。胡不怀应求，殊德乐为攻。忾然念吾生，晶宇共昭融。捐情不矜己，云日相雍容。嗟哉猖狂子，何为悲道穷。","dynasty":"明代","title":"感遇十一首其六"}
{"author":"王夫之","content":"微雨收难定，孤云远自归。晴丝轻相逐，燕子不停飞。回岭通群绿，清光绕四围。天情随意缓，珍重径莎肥。","dynasty":"明代","title":"初夏其一"}
{"author":"王夫之","content":"紫雪桐花落，绿烟莎草凝。闲阶斜日转，薄箑绪风胜。消息中宵酒，过从大古僧。淹留春病减，君似一条冰。","dynasty":"明代","title":"过李为好山居信宿其一"}
{"author":"王夫之","content":"尽觉当年不易谈，披云蹑石意犹贪。袖图有迹传河画，血字无心锢井函。白日只今原不损，青山向后定谁堪。知君欲访匡庐瀑，摘去莲花池上参。","dynasty":"明代","title":"昭阳庵同须竹夜话云乘木叶秋波探五老之胜因便送之"}
{"author":"王夫之","content":"来时苦大难，寒雨飞瀼瀼。今者复何日，秋原称叶黄。遵路行以悲，飘风吹我裳。流目心自喻，剧结车轮肠。人生苦经历，精爽定往还。踟蹰行俟之，轻烟霭容颜。飞鸟过我前，流泉鸣其閒。欲语不得接，浮云云何攀。迢迢荒原路，曲曲粤楚甸。匪羊亦匪牛，穷日历郊箐。蘖苦梅复酸，宛转遂所绻。凛矣秋霜心，哀哉白日变。","dynasty":"明代","title":"来时路"}
{"author":"王夫之","content":"春草初生雪霰零，山山曾踏几茎青。居然天地成今古，何必云岚不典型。执戟汉亡谁载酒，尚书秦暴有传经。怜君问礼当深夜，急难原头念鹡鸰。","dynasty":"明代","title":"唐如心见过"}
{"author":"王夫之","content":"但哀无端眇淫淫，长啸不展狂歌瘖。欲与招魂迷南北，横令此愁亘古今。蛰雷残雨无所藉，金枢玉露亦难谌。日暮息棹殊未已，寒波倒射冉枫林。","dynasty":"明代","title":"洞庭秋三十首其二十七"}
{"author":"王夫之","content":"潇湘一曲，记前时相念，此地相逢。掀髯一笑中。问霜雪因甚，早上青松。多情自昔，阅桑田、沧海重重。有吴市、洞箫孤奏，碧天吹裂晴空。酌君酒，为君舞，怕长沙、袖短举手难工。把袂且从容。但五弦挥罢，目送归鸿。随时梅酒，又何有、今古英雄。莺花在、年年三月，绿杨柔亸春风。","dynasty":"明代","title":"潇湘逢故人慢赠李简尤初度简尤方五十髭髯如雪已十馀年矣"}
{"author":"王夫之","content":"擎云缥渺，有五鬣仙姿，凭谁细数。半顷黄茸茵藉软，移上素琴冰柱。缕缕丝丝，断纹交映，细写双清谱。疏光逗漏，幽香几许暗度。一霎云散西清，迟迟送上，到回峦高处。垂霭霏微深黛转，似把归禽低擭。雾冷山空，一枝斜闪，犹在寻香路。夕阳易没，轻阴且趁归去。","dynasty":"明代","title":"念奴娇松影"}
{"author":"王夫之","content":"相移不觉春前岁。相连不断风前泪。泪巳到今残。乾坤醉梦閒。紫山横白霭。幂历天如海。花月有时新。难留霜鬓人。","dynasty":"明代","title":"菩萨鬘除夕"}
{"author":"王夫之","content":"凤杳扬雄拾羽，龙乖谷永探鳞。奇字詅痴万卷，危言卖绽千春。","dynasty":"明代","title":"咏史二十七首其九"}
{"author":"王夫之","content":"乡国原标大庾南，飘零偶籍百花潭。宗支的的吴门隐，指李荒唐笑老聃。","dynasty":"明代","title":"和梅花百咏诗其三十一谱梅"}
{"author":"王夫之","content":"轻盈无问少年时，脱卸𤫩珑老更奇。鹅鹳鱼丽随羽扇，朱干玉戚转旌麾。惭惶剪綵寻行墨，杜撰空花拟合离。无数春风拘不得，掀翻萟圃更凭谁。","dynasty":"明代","title":"续落花诗三十首其六"}
{"author":"王夫之","content":"乍可黄冠归宋，羞将白血殉元。蜜蘖不争甜苦，猿虫各有精魂。","dynasty":"明代","title":"咏史二十七首其二十七"}
{"author":"王夫之","content":"静馆香成界，空林影结邻。道心难举似，清供不馀尘。仙种遥移月，浓芳偶借春。雨轻虹一色，霞近日重轮。偷药朱颜驻，凌云紫气臻。灵砂初破体，金粟化生身。南国霜殷橘，江皋日射蘋。忘忧添妙蔼，晚醉厌工颦。落照疏林映，彤云细缬匀。深沾湘瑟甲，乍启散花唇。宿火沈膏灺，兰镫锦罩新。珊枝撑玉魄，丹蕊炼金神。莲坠留房露，榴函尽妒津。商芝分煜煜，琴鲤想鳞鳞。彩雾通炉篆，幽芬上氎巾。赤旃檀荫合，谁道苾刍贫。","dynasty":"明代","title":"先开移丹桂一株于窗下作供为赋十六韵"}
{"author":"王夫之","content":"方春两眼不曾饥，饱拣花枝到柳枝。哀乐无端生杀外，河山有样去来时。狂夫顾笑难消汝，哑女当歌拟倩谁。何事延陵观乐客，强删苗黍下泉诗。","dynasty":"明代","title":"广遣兴五十八首其五十八"}
{"author":"王夫之","content":"孟德何知泣穗帏，张巡差可听横吹。无情有恨莲终落，百啭千回燕怕归。鸩步偶同神禹迹，蜂腰狂学沈郎围。针尖笔颖参差是，更拣惊蛇一线灰。","dynasty":"明代","title":"读甘蔗生遣兴诗次韵而和之七十六首其五十一"}
{"author":"王夫之","content":"隔院投梭作意憨，当筵脱裤太无惭。中流惊剪支腮赤，黄阁愁逢满颊蓝。棠棣有兄皆四海，金钱疑鬼耗双南。堪哀堪笑都如此，谱入悲田细与勘。","dynasty":"明代","title":"落花诨体十首其二"}
{"author":"王夫之","content":"心颜诚自我，云容悲素苍。耿耿霜月霁，长啸惊八荒。青天有鸣鸿，孤飞不成行。闻其哀噭音，疑尔悲稻粱。所志在鸴鸠，枋榆亦可翔。","dynasty":"明代","title":"拟阮步兵咏怀二十四首其二十一"}
{"author":"王夫之","content":"但南无北。费尽丁宁舌。说与天涯行不得。也似欲啼清血。空山烟雨霏微。离披败叶低飞。乳燕莫誇轻俊，人间何处乌衣。","dynasty":"明代","title":"清平乐鹧鸪"}
{"author":"王夫之","content":"洪炉片雪陈公甫，独棹中流罗一峰。玉露金茎撑九陌，桃花流水度三冬。江门孤月元无影，太极丸春自有容。传与铁船凭泛海，棹歌声里尽相逢。","dynasty":"明代","title":"咏怀次韵其一"}
{"author":"王夫之","content":"蜀雪消迟水拍空，前时汀渚杳蘋风。今宵随分聊收翼，只在秋声一派中。","dynasty":"明代","title":"题芦雁绝句十八首其七"}
{"author":"王夫之","content":"白云送望转霏微。别径人间去不违。好逐桃花一片飞。阮郎归。莫问天台路是非。","dynasty":"明代","title":"忆王孙蜂投窗纸掇遣飞去戏祝之寓意"}
{"author":"王夫之","content":"我居双髻峰，峰云尝相护。云里忽逢君，不畏潭龙妒。荏苒十八年，梦巾时一遇。今昔非有殊，须发徒苍素。譬如云隙月，随处时偶露。不知东升乌，何有西沈兔。明明双眼孔，谁者为新故。薪易火居然，千秋为旦暮。同君宿郊庵，四目还相注。回看双髻云，南飞绕湘树。","dynasty":"明代","title":"戊戌岳后辱戴晋元见访今来复连榻旃檀口占五古一首"}
{"author":"王夫之","content":"缚饥篾用千寻竹，补衲毛看一寸龟。无处扪天求口耳，有时向佛索须眉。寸丝脱尽云为茧，叠浪横行水有皮。幸剪丰干如鸲鹆，闾邱无路得相知。","dynasty":"明代","title":"广遣兴五十八首其四十一"}
{"author":"王夫之","content":"我闻庄定山，其心如寒铁。去我二百载，清琴音已绝。船山半亩池，一泓贮香雪。濯发夕风微，长歌弄明月。","dynasty":"明代","title":"和白沙八首其三"}
{"author":"王夫之","content":"蒸江漱玉绕苍汀，玳瑁霜云拥翠屏。归向湘山高顶望，应曕南极老人星。","dynasty":"明代","title":"送刘生辑夏归省重庆"}
{"author":"王夫之","content":"瀑布良可观，临之喧不清。水帘垂一尺，微送佩环声。","dynasty":"明代","title":"怀入山来所栖伏林谷三百里中小有丘壑辄畅然欣感各述以小诗得二十九首其十三洗衲池"}
{"author":"王夫之","content":"清风吹华镫，明星启东方。起步中庭间，形影相旁徨。夙昔志远游，迟暮迷津梁。灭烛从假寐，欲罢固难忘。浩叹以彻旦，不知泪沾裳。","dynasty":"明代","title":"拟古诗十九首其十九"}
{"author":"王夫之","content":"着面维州黑子，还魂免役青蚨。皮砌只争燖揉，头倾忘却支吾。","dynasty":"明代","title":"咏史二十七首其二十"}
{"author":"王夫之","content":"荷花忘却荷叶遮，鼓吹左纛新蛙车。鹅儿黄嫩微睍睆，鹄立红云捧夭斜。青蚨血乾诛阿母，蝤蛴队辇试莫耶。黄金榜射金人眼，欲问南商求沔茄。","dynasty":"明代","title":"读甘蔗生遣兴诗次韵而和之七十六首其七十"}
{"author":"王夫之","content":"昨夜月初明，青枫引露清。稻香三日雨，虹影一溪晴。落照低犹赤，蘋风晚更轻。定情凡几日，银汉映阶平。","dynasty":"明代","title":"迎秋八首"}
{"author":"王夫之","content":"佛宇不可知，云留高树里。日落钟磬声，随云度溪水。","dynasty":"明代","title":"怀入山来所栖伏林谷三百里中小有丘壑辄畅然欣感各述以小诗得二十九首其十九云台山"}
{"author":"王夫之","content":"山行径云摇，遥山隐绝巘。巘绝群岫分，旷览得平善。云阴逐参差，鸟没迷近远。微睇望巳盈，延观秀自衍。登陟俨昔游，契阔仍今展。今昔无合离，流峙终缱绻。长毂轨不迁，贞观阅巳万。天宇信若玆，子怀何歆羡。","dynasty":"明代","title":"西冈望南岳"}
{"author":"王夫之","content":"山城犹百里，战伐不相知。禾黍经时毕，冠裳入望疑。微霜开驿路，落日返樵吹。回念巴邱北，银涛捲绣旗。","dynasty":"明代","title":"上湘旅兴其五"}
{"author":"王夫之","content":"花外春光有此梅，江城断岸尽催开。寒蜂冻蝶谁驱汝，度叶穿花得得来。","dynasty":"明代","title":"和白沙梅花其二"}
{"author":"王夫之","content":"灵药成虚旧恨空，征衣无那楝花风。丝丝春雨垂帘下，又向天涯识塞鸿。","dynasty":"明代","title":"桂林偶怨"}
{"author":"王夫之","content":"淡墨布层层，痴肥自不胜。回文低落月，影本暗渔镫。险句从空搆，秋思与上兴。悬题天阙迥，为尔费冰兢。","dynasty":"明代","title":"后雁字十九首其十七"}
{"author":"王夫之","content":"冬葵滑熟菠薐脆，云子抄香凤乳花。惭愧千金无报处，三生客在自蒸砂。","dynasty":"明代","title":"过西明寺追怀怡一上人示苍枝慈智二首其二"}
{"author":"王夫之","content":"秋清犹往昔，老去得从容。檐影分仙桂，珠光浥瓦松。葛巾飞鸟度，霜鬓玉蟾逢。他日酬今夕，云签在别峰。","dynasty":"明代","title":"中秋向夕自观生居同刘生小步归草堂月上二首其二"}
{"author":"王夫之","content":"阪月漾初暄，桃李耻未开。既欣新绪荣，亦畏霜雪摧。迟疑志不决，东风徒增哀。两者谁为佳，旁人难与裁。静女远逢迎，置彼良愿乖。巫咸已上天，鸩鸟非吾媒。欢怨物自劳，于我何嫌猜。","dynasty":"明代","title":"感遇十一首其十"}
{"author":"王夫之","content":"风定小窗明，半睡初阑，双眉乍展。追数馀寒，浪过春半。花有恨、一枝不稳，柳如人、三眠巳倦。莫更惜几日韶光，催取玉矾香满。还愁轻暖处，更一丝云茧。横掠山腰，虽则暂时消散。怕黄昏、玉绳低挂，又参差、碧绡斜捲。青天如梦，倩取百啭啼莺唤。","dynasty":"明代","title":"碧芙蓉阙题"}
{"author":"王夫之","content":"缕缕渐深深，当天一片心。书云占朔色，縆瑟谱商音。尺帛无劳系，南楼未易寻。暝烟生极浦，长夜付浮沈。","dynasty":"明代","title":"前雁字诗十九首其一"}
{"author":"王夫之","content":"碧浪合逡巡，萧条接迹亲。三苍言外旨，七日句中春。避暑疑秦火，怀沙吊楚臣。云林添画笔，中土不无人。","dynasty":"明代","title":"前雁字诗十九首其二"}
{"author":"王夫之","content":"活谱赋秋声，音容共一清。空顽难转语，天老未忘情。羽调悲寒水，行吟倦汨征。芦干悽怨急，绝笔意谁平。","dynasty":"明代","title":"前雁字诗十九首其三"}
{"author":"王夫之","content":"鹊渡已如梦，深秋始报章。偷临无乳燕，低诵有寒螀。落叶勤雠误，墟烟与秘藏。重来无粉本，随意写苍苍。","dynasty":"明代","title":"前雁字诗十九首其四"}
{"author":"王夫之","content":"纪艳非吾义，惊春去色匆。分飞南北史，历乱桧曹风。天问凭条答，空言未道穷。何须藏鲁壁，丝竹奏清融。","dynasty":"明代","title":"前雁字诗十九首其五"}
{"author":"王夫之","content":"无待月中听，哀吟意已形。同文从鸟纪，驰檄指龙庭。旁午悲边雪，零丁寄汗青。清泉涵片影，井底血函经。","dynasty":"明代","title":"前雁字诗十九首其六"}
{"author":"王夫之","content":"冉冉漾轻柔，关河只此愁。鹰鹯疑谤诅，鸠鸴漫咨诹。水月三人影，霜霄一抹秋。江山日日改，挟策亦奚游。","dynasty":"明代","title":"前雁字诗十九首其七"}
{"author":"王夫之","content":"今古一相如，飘飖赋子虚。元文披带草，碧个仿林于。兰叶肥还瘦，银钩蹙已舒。稻粱非汝志，投笔莫欷歔。","dynasty":"明代","title":"前雁字诗十九首其八"}
{"author":"王夫之","content":"乘风莫草草，雨雪且舒邪。燕国迷苍素，鹃言染茹藘。六歌怀天水，尺一谢休屠。一线台城诏，难忘纸鹞书。","dynasty":"明代","title":"前雁字诗十九首其九"}
{"author":"王夫之","content":"此字无人识，空劳历九州。分明扶日月，因革自春秋。鸩篆删妖步，莺歌耻佞喉。冥飞谁弋篡，不坠草元楼。","dynasty":"明代","title":"前雁字诗十九首其十"}
{"author":"王夫之","content":"手折琼瑶枝，欲以赠远者。姑射冰雪姿，乘云不来下。","dynasty":"明代","title":"辛酉日遣怀其四"}
{"author":"王夫之","content":"绾绾西塘柳，垂丝荡春色。天情亦容曳，元化无悁亟。骀宕不损贞，萧森非尚力。昭质岂枯槁，乐天消偪侧。迟迟舂日心，悠然庶相识。","dynasty":"明代","title":"感遇十一首其七"}
{"author":"王夫之","content":"累垂得得到江城，妆点琴囊衬酒鎗。棐几素屏充供养，闺中莫听卖花声。","dynasty":"明代","title":"和梅花百咏诗其八十七担上梅"}
{"author":"王夫之","content":"白日及闲年，寻常山色妍。古松香满径，修竹叶参天。紫菀朝霞雨，黄连夕照烟。柴桑寄生理，不受督邮怜。","dynasty":"明代","title":"山居杂体药名"}
{"author":"王夫之","content":"春去天涯雨，南留客影单。梁园裁赋好，遥送杏花寒。","dynasty":"明代","title":"春尽从子敞寄山居雪咏绝句歘尔隔岁聊复和之二首"}
{"author":"王夫之","content":"山涤净西清，层云仍南飞。夕光相宛约，霜气乍依违。深紫明峰色，馀绿滋垣衣。仰瞻零叶坠，时有寒禽归。绪心同群动，敛息无馀机。收照光自炯，敷荣道巳非。晴日容相借，行将陟翠微。","dynasty":"明代","title":"冬日晚照书怀"}
{"author":"王夫之","content":"古寺青溪路，东窗隔一峰。缘花忘柳径，驱酒试蘋风。墨冷袜材客，巾残垫角雄。馀生悲梦赋，不与勒新宫。","dynasty":"明代","title":"再哭季林兼追悼小勇匡社旧游"}
{"author":"王夫之","content":"每见关中客，无心理筑哀。徵书昨夜到，不待曙光催。","dynasty":"明代","title":"为宋子主人送高渐离入秦"}
{"author":"王夫之","content":"清夕始澄，孤月出林。繁阴绎绎，今我乍歆。昔者驱车，适彼四野。求我友生，赠以瑶斝。昔者乘舟，顺彼中流。解我冲牙，以赠同仇。迢迢南山，崔崔峻峦。暮云群飞，谷风泻湍。阳雁差池，矧彼鹰鹯。余生不再，余命不双。短襟自寒，朔风摇缸。岁暮薇枯，饥谁与同。","dynasty":"明代","title":"杂诗"}
{"author":"王夫之","content":"抗坠引清微，灵心挟肉飞。蜗银真白俗，鲗墨莽钟肥。主乙疑无定，偏傍竟不违。方春湘水上，拓得禹碑归。","dynasty":"明代","title":"后雁字十九首其三"}
{"author":"王夫之","content":"僧归绕曲涧，回首望林端。遥知爱啼鸟，也向树梢看。","dynasty":"明代","title":"怀入山来所栖伏林谷三百里中小有丘壑辄畅然欣感各述以小诗得二十九首其十六松纹石亭"}
{"author":"王夫之","content":"千古英雄此赤方，漓江南下正汤汤。情深北阙多艰后，兴寄东皋信美乡。进酒自吹松粒曲，裁诗恰赋芰荷裳。萧森天放湘累客，得倚商歌侍羽觞。","dynasty":"明代","title":"留守相公六帙仰同诸公共次方密之学士旧韵二首其一"}
{"author":"王夫之","content":"徂夏气未澄，涤暑期久误。西爽歘浮云，落晖难再驻。轻霄泊霏微，星影见回互。疏雨润晨光，馀霭亘日暮。冷吹不更惜，昭融逝何遽。惊兹四序改，迁此百年遇。天物无宿留，吾生阅已屡。藏舟壑谁在，流丸迹匪故。大力非我知，瓯臾亦何措。但此欣萧清，迟回惬幽素。","dynasty":"明代","title":"秋阴"}
{"author":"王夫之","content":"早岁好词赋，文酒相追随。引誉动当时，将为名在兹。抚剑游广都，悲歌归山涯。元冥共白日，何者不吾欺。驱马上高冈，咫尺生崟欹。乃知杨公叹，非缘道多歧。","dynasty":"明代","title":"拟阮步兵咏怀二十四首其十五"}
{"author":"王夫之","content":"墙阴小步试欹危，未厌晴风袅鬓丝。槠实乍惊飞鸟过，苔阴渐放素光移。绀珠千颗垂藤子，丹叶孤飘绕故枝。寂历经过聊缓颊，重来千载更伊谁。","dynasty":"明代","title":"冬山即事其四"}
{"author":"王夫之","content":"孤雁哀吟带泪飞，南询雁岫钓鱼矶。寻常雁塔称兄弟，鱼稻汀洲各捒肥。","dynasty":"明代","title":"得须竹鄂渚信知李雨苍长逝遥望鱼山哭之五首其一"}
{"author":"王夫之","content":"未解平生因底事，华筵诗思不相通。逢君县弧聊莞笑，垂老临觞偶自容。竹塾午窗双总丱，梅花小阁一春风。童心几皱恒河水，何必襄城问小童。","dynasty":"明代","title":"刘庶仙五十初度即席同唐须竹"}
{"author":"王夫之","content":"长相思，永离别，地坼天乖清泪竭。油卜罢春灯，寒砧谢秋节。宝带裂同心，他生就君结。","dynasty":"明代","title":"长相思二首其二"}
{"author":"王夫之","content":"独坐不知秋日短，行年唯有鬓霜新。病过柳市愁京兆，梦记番禺狎海人。泡影勋名消易得，牢骚日月阅来亲。乌藤拄杖明朝事，怕见丹枫映水滨。","dynasty":"明代","title":"仿昭代诸家体三十八首十二祝京兆允明悲秋"}
{"author":"王夫之","content":"出岫试娟娟，光侵落照天。昨宵深困雨，初夜未亏圆。透碧融霜气，凝晖款夕烟。梅香来近远，稍觉送微暄。","dynasty":"明代","title":"正月十六夜重赋"}
{"author":"王夫之","content":"卖姜来也。谁是能酬价者。不须悭。老去丝尤密，酸来心愈丹。垂涎休自闷，有泪也须弹。最疗人閒病，乍炎寒。","dynasty":"明代","title":"女冠子卖姜词○余旧题茅堂日姜斋此更称卖姜翁非己能羡聊以补人之不足尔戏为之词且卖且歌之"}
{"author":"王夫之","content":"将军畦下久归来，狄相门前有未开。吾与尔夫分用舍，公无困我试风雷。黄冠紫陌千株菜，赵女南山一顷萁。拾取残英能几客，杏坛凋谢赴王骀。","dynasty":"明代","title":"续落花诗三十首其七"}
{"author":"王夫之","content":"寓言河汉迥，草线与灰蛇。应迹说随扫，文身开复遮。梵书疑以八，易象半交叉。飞舞茅龙趣，江门忆白沙。","dynasty":"明代","title":"后雁字十九首其二"}
{"author":"王夫之","content":"断岭知谁旧种来，藤萝无限妒花开。蓬蒿初剪清魂洗，旧尉三生也姓梅。","dynasty":"明代","title":"追和王百谷梅花绝句十首其八"}
{"author":"王夫之","content":"青门绿野两情忘，柳宅桃津一径长。四海交穷怜白发，双星夜永看珠光。梅香早透胧胧月，酒坐寒侵款款霜。咏史已惊开竹素，挑灯无事话沧桑。","dynasty":"明代","title":"即事有赠"}
{"author":"王夫之","content":"书人欲倦曳波长，一幅皑皑侧理光。尽捲丹坟归竹素，不留之绕待雌黄。","dynasty":"明代","title":"题芦雁绝句十八首其十"}
{"author":"王夫之","content":"岳云三尺雪一尺，烂木枯根焰不生。曾记冻僵双足重，诸师许我入山深。","dynasty":"明代","title":"分寄方广避乱诸缁侣八首"}
{"author":"王夫之","content":"老犹惭，愁不死。燕子衔来，无限伤心字。春色三分还似此。和雨和烟，了却韶光事。有如痴，仍似醉。短剑光销，红蜡倾珠泪。一片潇湘东下水。谁遣无情，长惹飞花坠。","dynasty":"明代","title":"苏幕遮翠涛以新诗见怀作此答之"}
{"author":"王夫之","content":"不唱江门旧棹歌。人閒今古有藤蓑。况逢木落天空后，柰此风清月白何。穿衰柳，度残荷。一行白鸟掠清波。孤吹铁笛腾腾去，惊落残花罥女萝。","dynasty":"明代","title":"鹧鸪天其三"}
{"author":"王夫之","content":"安世不藏父恶，南轩尽掩前羞。迁史直承尧典，紫阳曲学春秋。","dynasty":"明代","title":"咏史二十七首其四"}
{"author":"王夫之","content":"夕绮摇虹影，疏云上碧波。中宵动雷雨，斜月半星河。世事残书耐，吾生睡眼过。青枫无限叶，珍重响危柯。","dynasty":"明代","title":"初秋其二"}
{"author":"王夫之","content":"冬葵滑熟菠薐脆，云子抄香凤乳花。惭愧千金无报处，三生客在自蒸砂。","dynasty":"明代","title":"过西明寺追怀怡一上人示苍枝慈智二首其二"}
{"author":"王夫之","content":"未从方广游，知为方广路。定有夕烟霏，天光露晴树。","dynasty":"明代","title":"怀入山来所栖伏林谷三百里中小有丘壑辄畅然欣感各述以小诗得二十九首其十方广路"}
{"author":"王夫之","content":"湿云不起万峰连，云里闻他笑语喧。一似洞庭烟月夜，南湖北浦钓鱼船。","dynasty":"明代","title":"南岳摘茶词十首其二"}
{"author":"王夫之","content":"当暑病犹轻，离魂几日阴。羽笙天上曲，沟水路傍吟。渡鹊无聊事，归禽有限心。炎光劳缱绻，回首怨寒砧。","dynasty":"明代","title":"迎秋八首其六"}
{"author":"王夫之","content":"浮云起东南，悠然骛西北。驶影无淹留，凝望滋迷惑。前者既萧散，后来空闵默。岂为仰观者，伫迹从察识。稚鸟空翔飞，冯风鼓羽翼。达人知其微，驰驱无轨则。蘋末生轻风，孤心自相得。","dynasty":"明代","title":"拟阮步兵咏怀二十四首其十八"}
{"author":"王夫之","content":"一巘复千峰，参差万壑松。夕烟飞不定，落叶转相逢。古砦传银穴，仙坛记石封。金丹及铁马，吾意定奚从。","dynasty":"明代","title":"上湘旅兴其三"}
{"author":"王夫之","content":"炉影圆红烟尾曳。汤瓶渐送松声碎。不是村醪无米兑。难成醉。酸风昨夜新伤肺。青镜古今多少泪。无缘却向寒崖坠。明月在天霜满地。愁也未。两茎铁脊舒腰睡。","dynasty":"明代","title":"渔家傲翠涛作煨榾柮诗索和以词代之六首其一"}
{"author":"王夫之","content":"无待月中听，哀吟意已形。同文从鸟纪，驰檄指龙庭。旁午悲边雪，零丁寄汗青。清泉涵片影，井底血函经。","dynasty":"明代","title":"前雁字诗十九首其六"}
{"author":"王夫之","content":"昔我游日南，中道至合浦。池水碧以寒，叆叇莫能睹。得此径寸珠，云自鲛人所。缄以金泥封，藉之龙文组。中夜投君怀，当知寸心苦。","dynasty":"明代","title":"拟古诗十九首其十八"}
{"author":"王夫之","content":"闪霍仿公孙，垂垂引漏痕。装潢悬玉宇，授受付金昆。带雨流鹑火，衔芦赋大言。灵文人未测，只倩记寒温。","dynasty":"明代","title":"后雁字十九首其五"}
{"author":"王夫之","content":"昭州迁谪地，清冽道乡泉。过岭金风缓，当秋暑日悬。重开初度酒，莫诵四愁篇。萧艾吾何有，灵椿正大年。","dynasty":"明代","title":"刘端星学士昭州初度时初出诏狱"}
{"author":"王夫之","content":"瓜架穿萤白，藤梢点露青。牵牛花巳发，天上候双星。","dynasty":"明代","title":"绝句八首其四"}
{"author":"王夫之","content":"㬉酿云封香不扃，半拖帘影出郊亭。一江酣熟宜中圣，万岁春阑且劝星。病叶懒飞相枕藉，晕潮新上舞娉婷。梅霪消尽石榴后，罍耻还倾酢百瓶。","dynasty":"明代","title":"寄咏落花十首其八觞政"}
{"author":"王夫之","content":"为怀正在秋冬际，匠意难忘惨淡中。人我众生谁寿者，王侯委巷一雌风。愁唯遇雨怜桃梗，怒即占晴怪土龙。踏地唤天终偪侧，巫咸鸩鸟两无功。","dynasty":"明代","title":"广遣兴五十八首其四"}
{"author":"王夫之","content":"闻道韶光色色新。青骢骄玉勒、踏芳尘。河桥嫩柳折殷勤。全不管、叶叶翠眉嚬。莺语咒含嗔。子规催不转、未归人。东皇若肯惜馀春。红药在、重染茜香匀。","dynasty":"明代","title":"小重山讯游人"}
{"author":"王夫之","content":"捲得垂帘试捲帘，元来犹剩一枝尖。逗红髣髴回塘远，坠玉参差曲岸添。泯泯春流愁画鹢，娟娟疏影妒银蟾。悬铃买槛皆畴昔，好擭香须远蝶嫌。","dynasty":"明代","title":"正落花诗十首其六"}
{"author":"王夫之","content":"未了寻香又拂枰，冰绡遥映碧纱明。春前开亦随春落，先手何心百转争。","dynasty":"明代","title":"和梅花百咏诗其七十二棋墅梅"}
{"author":"王夫之","content":"不道春光消不得，风风雨雨落红积。馀芳一片尚嫣然，倡条冶叶谁相识。幽情还自惜，向他时，断虹残雨，留取韶华迹。游丝袅袅娇无力，难凭远觅春消息。也知春只在天涯，杜鹃莫诉春归急。柳带烟如织，从容绾住东流疾。任桃花路杳，天台不道仙源隔。","dynasty":"明代","title":"归朝欢春晚"}
{"author":"王夫之","content":"浮云本不恋山巅，木叶随风更可怜。欲得归林归不得，蛛丝县挂矮檐边。","dynasty":"明代","title":"白云歌其五"}
{"author":"王夫之","content":"香国扬州锦阵豪，诗情偏向峭寒高。都官吟后输声价，倾盖白头只水曹。","dynasty":"明代","title":"和梅花百咏诗其六十四东阁梅"}
{"author":"王夫之","content":"荻花风乱扑人飞，夕鸟双峰一线归。暑病乍清怜雨气，寒衣姑缓待霜威。龙腥秋涩云藏岫，鹭影光寒水上矶。幸不登临悲往昔，遥天白霭翠微微。","dynasty":"明代","title":"病起连雨四首其二"}
{"author":"王夫之","content":"逢人偏我缩蝤蛴，颊印深深涨紫泥。乞火就萤池上影，登高揖鳖砌閒梯。多情语雀怜佳婿，得计屠羊有富妻。乍可吐冰看蜥蜴，难禁玩月到灵犀。","dynasty":"明代","title":"广遣兴五十八首其六"}
{"author":"王夫之","content":"初暄留宿雨，向夕尽归云。远树山镫晕，流萤湿雾熏。天情馀叆叇，春赏忆殷勤。莲叶无情甚，波光一半分。","dynasty":"明代","title":"晦夕"}
{"author":"王夫之","content":"支祁降横流，十日恣炎焚。英灵相委顺，千载无秋春。刀圭讵偶尔，灵液起沈伦。凤笙非世响，十载将上宾。自信匪无功，勤立丹台勋。","dynasty":"明代","title":"拟阮步兵咏怀二十四首其二十二"}
{"author":"王夫之","content":"今古一相如，飘飖赋子虚。元文披带草，碧个仿林于。兰叶肥还瘦，银钩蹙已舒。稻粱非汝志，投笔莫欷歔。","dynasty":"明代","title":"前雁字诗十九首其八"}
{"author":"王夫之","content":"并门闭目奈愁生，幔捲帘垂两不平。百岁回头三月雨，万端到耳一声莺。贯休死爱香风吹，和靖难忘疏影横。删抹艳根须有此，荷丝虽铩也相萦。","dynasty":"明代","title":"广落花诗三十首其九"}
{"author":"王夫之","content":"听之无闻杳希夷，可左泛兮可右移。丹灶烟轻飞武火，明窗尘细弄婴儿。动而愈出弱频用，失亦若惊辱较宜。气母欲抟抟不得，流珠常惜去人时。","dynasty":"明代","title":"寄咏落花十首其一元理"}
{"author":"王夫之","content":"当其为人不知虎，何妨疑虎能生羽。罗刹刀兵诸天花，此土强名之为雨。山非山，湖非湖，无弦之琴知音孤。凭空结，架飞楼，琼岛八千仞，东海之西疑有无。肃慎之矢其长咫，公孙见鸡有三耳。清波不犯自垂纶，何但胸中五岳起。东藏郓欢龟阴之田，西虞芮倒影晶天无表里。有虞之媦吮毫腐，九疑云霾十疑补。非公拄杖划破苍梧烟，下士痴将修眉黛茎数。我不出门登公堂，公勿谓我精神荒。别峰凝紫鸟道碧，从门入者徒徬徨。","dynasty":"明代","title":"些翁补山堂诗和者数十人今春始枉寄次韵奉和并敩翁体"}
{"author":"王夫之","content":"云无数。遮断春光来处。更着廉纤千嶂雨。罩住和烟树。社燕佳期已误。他日归来应诉。旧识垂杨芳草路。总被深寒妒。","dynasty":"明代","title":"谒金门春怨"}
{"author":"王夫之","content":"幸天与我知，幸世与我忧。知知而忧忧，人将为我忧。不知而不忧，吾将为我愁。岂不有我哉，云胡不自求。","dynasty":"明代","title":"旅警五首其三"}
{"author":"王夫之","content":"一片青郊战马悲，牧童难认酒家旗。衣裳云想俄苍狗，剑佩星迎总雪狮。花史拟修濡秃笔，骊歌欲唱咏删诗。待拚烂醉忘离苦，乌有青州一漏卮。","dynasty":"明代","title":"落花诨体十首其五"}
{"author":"王夫之","content":"万折历嵯峨，天输小邵窝。书声花影月，曲尾柳莺歌。看弈人无倦，临觞政不苛。清泉四十八，何处着风波。","dynasty":"明代","title":"二中园纪事为懿庵作其二"}
{"author":"王夫之","content":"竹篦夺却拳堪用，皓齿凋残舌在无。肉骨分离天不管，龟龙埋没地皆图。雨云有梦虚神女，香火无郎是小姑。一任东邻烹大武，但除白牯与狸奴。","dynasty":"明代","title":"读甘蔗生遣兴诗次韵而和之七十六首其四十"}
{"author":"王夫之","content":"凤杳扬雄拾羽，龙乖谷永探鳞。奇字詅痴万卷，危言卖绽千春。","dynasty":"明代","title":"咏史二十七首其九"}
{"author":"王夫之","content":"从捐螺黛洗鸦黄，金母熏成姹女妆。色坏为铅难似此，凌风九转更欺霜。","dynasty":"明代","title":"和梅花百咏诗其五十五粉梅"}
{"author":"王夫之","content":"耕钓传先志，人知德不堪。钏声原宿业，崖蜜自先甘。寓目团栾浅，初心冷暖谙。鸿踪沙外雪，聊谢盖棺惭。","dynasty":"明代","title":"因林塘小曲筑草庵开南窗不知复几年晏坐漫成六首呈桃坞老人暨家兄石崖先生同作六首其四"}
{"author":"王夫之","content":"远行之感剧登山，壑断湍哀梦亦悭。戍火祠烟荡精切，长天白雨怙痴顽。天涯交臂早无绍，去景凝眸暂不閒。难与此怀觅止竟，征鸿一缕空飞还。","dynasty":"明代","title":"洞庭秋三十首其十五"}
{"author":"王夫之","content":"不知身忽轻，巳度青茸表。疏雨何妨飞，林端露清晓。","dynasty":"明代","title":"避乱石鸡村同载谋小憩四首其三"}
{"author":"王夫之","content":"花外春光有此梅，江城断岸尽催开。寒蜂冻蝶谁驱汝，度叶穿花得得来。","dynasty":"明代","title":"和白沙梅花其二"}
{"author":"王夫之","content":"情知无计奈春何，水涘山椒玉一波。密筱藏阴香几瓣，还愁微霰祝暄和。","dynasty":"明代","title":"和梅花百咏诗其二十二惜梅"}
{"author":"王夫之","content":"寒池清浅影笼冰，雾上云鬟冷不胜。斜倚琅玕舒凤尾，翠帏深拥㬉香凝。","dynasty":"明代","title":"和梅花百咏诗其八十五冰竹梅"}
{"author":"王夫之","content":"念我心所欢，远在玉山岑。戴胜冠崔嵬，文鸾奏知音。妙药青麟脂，薰风生瑶琴。日夕延伫之，绵邈心淫淫。三五明月满，光晖发云林。神爽一相接，携手连讴吟。企望亦不遐，悲哉年岁侵。","dynasty":"明代","title":"拟阮步兵咏怀二十四首其十九"}
{"author":"王夫之","content":"夕风吹不彻，斜月数峰阴。云晕孤轮影，珠圆曲港音。凉云馀一照，碧汉巳双沈。历历秋光在，当时忆此心。","dynasty":"明代","title":"秋日杂咏六首其一"}
{"author":"王夫之","content":"白日惺忪卖影新，人间原有黑甜春。梦中不识邯郸道，记得诚斋煞认真。","dynasty":"明代","title":"鼾睡其七"}
{"author":"王夫之","content":"采缬轻红药，丹痕竞紫榴。仙归十里幄，云指九重楼。晴雾笼深晕，平塘炫碧流。如何蜀鸟恨，夜月未消愁。","dynasty":"明代","title":"花咏八首其五杜鹃"}
{"author":"王夫之","content":"寻针死计东洋海，失火生缘露地车。九曲径幽知路蚁，连城珠贱报恩蛇。魂随月下琴心立，眼透云中扇影遮。烈焰原头烧不尽，藏春依约绿些些。","dynasty":"明代","title":"读甘蔗生遣兴诗次韵而和之七十六首其六十"}
{"author":"王夫之","content":"夕风楮叶有清喧，片紫西收碧未圆。河汉依微倾北户，流霜容与润高天。寥寥空界魂孤往，鼎鼎长宵梦小年。欲与禁寒邀白鹤，齐州不耐暝横烟。","dynasty":"明代","title":"冬夕其一"}
{"author":"王夫之","content":"乐天知命夫何忧，不道身如不系舟。万折山随平野尽，一轮月涌大江流。","dynasty":"明代","title":"读文中子其一"}
{"author":"王夫之","content":"选芳宜隐秀，经岁得秋情。苗浅春滋弱，心微露贮轻。啼莺无醒梦，飞絮谢思萦。雨浃浮光上，吹暄逸态呈。蠹憎痕屡剔，丝繫玉防倾。爱惜消长日，从容养静萌。荷风熏晚绿，蕉雾洒孤荣。叶叶容迟上，亭亭有独擎。艰难出畏景，珍重享西清。紫葆光初透，珠胎润巳滢。竹枝留上番，梅影剪疏横。专气邀金液，丰仁长玉婴。星榆方历历，云朵遂盈盈。土德先推王，冰心亦保贞。有时浴紫水，终不炫丹猩。香外幽难似，薰馀静不撄。肃然登鼻观，嗒尔偃心旌。龙腊痴谁妒，薝葡逸未平。霄空霜一色，天迥月三更。倦赏愁寒夕，邀欢暂晚晴。袂辞歧路把，目厌满堂成。桂酿聊孤酌，莼丝小佐羹。催开辞羯鼓，过访待缑笙。巳事开三径，端居爱九名。同床犹各梦，顾影易魂惊。身后从冰雪，魂归返日精。摧芳宁问落，涤月不辞烹。君意如相念，殷勤访夕英。","dynasty":"明代","title":"咏菊答须竹"}
{"author":"王夫之","content":"夕风乍定。冉冉穿芳径。曲沼欲寻鸳侣并。却是伶俜孤影。来回柳岸苔阴。不知露冷更深。几点残星未落，一弯斜月初沈。","dynasty":"明代","title":"清平乐咏萤"}
{"author":"王夫之","content":"皑光晨射凝脂肥，海日轮孤腻不飞。红药隐尖疑月冷，梨花摇梦想春晖。池云压顶团鱼阵，松粉铺翎散鹤衣。遥想玉峰辰似此，清寒应悔学仙飞。","dynasty":"明代","title":"咏雪其三"}
{"author":"王夫之","content":"病畏朔风寒，南窗背岭安。林风迟九夏，日影梦三竿。乞种谁家树，旋成几尺阑。死生还似此，倍觉有心难。","dynasty":"明代","title":"因林塘小曲筑草庵开南窗不知复几年晏坐漫成六首呈桃坞老人暨家兄石崖先生同作六首其五"}
{"author":"王夫之","content":"嘉游成畴昔，企叹奄方今。金闺郁龙种，玉山宛鸾吟。迟向深秋兴，摇荡先春心。足知襟带敞，遂及松桧阴。大云峙霜萼，虚室函霄岑。缅彼鹤上客，所怀玉浆斟。声息坠人间，羁绁逮幽林。无乃大还诀，犹为陆海沈。宁含衣中珠，抚兹弦外琴。天问固难酬，孤心还自谌。愿言云关闭，勿惊雪发侵。","dynasty":"明代","title":"翠涛携诸子游瞻云阁有作见寄遥荅"}
{"author":"王夫之","content":"出门何所适，极目延云容。白月照广川，绿圳生清风。飞鸟去天末，萧条无馀踪。置意良独难，归来扣哀桐。","dynasty":"明代","title":"拟阮步兵咏怀二十四首其一"}
{"author":"王夫之","content":"春王推戴诧魁功，生杀乘权速转蓬。落魄早知亏月满，取精应悔竭春忠。杨梅孔雀丹心别，金谷河阳白首同。新绿可知霜刃在，尽情还与逼残红。","dynasty":"明代","title":"广落花诗三十首其六"}
{"author":"王夫之","content":"初暄留宿雨，向夕尽归云。远树山镫晕，流萤湿雾熏。天情馀叆叇，春赏忆殷勤。莲叶无情甚，波光一半分。","dynasty":"明代","title":"晦夕"}
{"author":"王夫之","content":"十一年前一死迟，臣忠妇节两参差。北枝落尽南枝老，辜负催归有子规。","dynasty":"明代","title":"初度日占六首其三"}
{"author":"王夫之","content":"道傍荷锸笑劳劳，使速营邱泥似糟。身世无馀鸿过雪，人天莫问雨成刀。偶来震旦何人国，漫展云衣某甫皋。一笑自将船子棹，曲终不见杳春涛。","dynasty":"明代","title":"续落花诗三十首其十三"}
{"author":"王夫之","content":"幽魂咽。蜀天泪洒春江血。春江血。东下湘灵，哀弦夜月。春归还诉春前别。天荒地老情无歇。情无歇。唤不归来，他生此劫。","dynasty":"明代","title":"忆秦娥子规"}
{"author":"王夫之","content":"白日难欺，青天不爽，只此骷髅。到排场戏毕，尽停边鼓，熏炉烟散，却剩香篝。无想有天，也须扣算，放自当年到此收。终不道，泛秋波一叶，随处芳洲。思量惭愧难酬。曾顶戴、春霖起白沤。忆香蒸云子，从伊饱满，轻裁霞绮，护汝温柔。莫倚无知，瞒他有眼，总付梧桐一片秋。应认取，者下回分解，别有风流。","dynasty":"明代","title":"沁园春梅花道人题骷髅图澹归嗤其鄙陋为别作七首乃词异而所见亦不相远反其意作四阕正之其一"}
{"author":"王夫之","content":"临觞不辞，当歌不悲。明月迟空，天汉离离。南有玉衡，北有营室。明明两间，达者自逸。鸿雁惊霜，飞必有乡。鴳雀栖迟，东西回翔。登山善疑，临水善忆。古人有心，千秋不测。东望碣石，大海环之。横波施楫，谁能代持。陈馀绝交，冯衍悲老。佩玦千金，轻丧其宝。剖臆出心，与天而游。回风在御，何用繁忧。","dynasty":"明代","title":"短歌行"}
{"author":"王夫之","content":"淡墨布层层，痴肥自不胜。回文低落月，影本暗渔镫。险句从空搆，秋思与上兴。悬题天阙迥，为尔费冰兢。","dynasty":"明代","title":"后雁字十九首其十七"}
{"author":"王夫之","content":"千秋铜雀台，肠断西陵妓。谁念故园空，豆蔻含胎死。清漳自东流，粉黛愁难洗。分得馀香归，骄杀邯郸子。","dynasty":"明代","title":"生查子其三"}
{"author":"王夫之","content":"夕气澄若浓，星光敛清炯。林外露悬灯，未知何峰顶。","dynasty":"明代","title":"怀入山来所栖伏林谷三百里中小有丘壑辄畅然欣感各述以小诗得二十九首其二十二小云山"}
{"author":"王夫之","content":"大夫已见受秦封，君子还惊化鹤容。独抱冰心邀瑞叶，溪头三笑一相逢。","dynasty":"明代","title":"和梅花百咏诗其十七友梅"}
{"author":"王夫之","content":"晴月岚平北斗移，挑灯长话桂山时。峒云侵夜偏飞雨，宿鸟惊寒不拣枝。天吝孤臣唯一死，人拚病骨付三尸。阴晴旦暮寻常极，努力溯洄秋水湄。","dynasty":"明代","title":"续哀雨诗四首其二"}
{"author":"王夫之","content":"千古英雄此赤方，漓江南下正汤汤。情深北阙多艰后，兴寄东皋信美乡。进酒自吹松粒曲，裁诗恰赋芰荷裳。萧森天放湘累客，得倚商歌侍羽觞。","dynasty":"明代","title":"留守相公六帙仰同诸公共次方密之学士旧韵二首其一"}
{"author":"王夫之","content":"龙汉密编何国纪，龟阴高筑岂畦台。时留虎迹三人笑，尽辇鱼肠一窖埋。肉店羊头须别拣，窗棂牛尾莫相咍。随他竹叶舟中去，移取琶蕉雪里来。","dynasty":"明代","title":"读甘蔗生遣兴诗次韵而和之七十六首其七十二"}
{"author":"王夫之","content":"天涯天涯予安归，金门绣岭春事非。元鹤毳羽昔君子，班管晕痕旧帝妃。弥天无土葬香骨，过雨有人拾象玑。浪游沧海意不息，为倩东风击蝶衣。","dynasty":"明代","title":"广落花诗三十首其二十三"}
{"author":"王夫之","content":"野水漾初春，苔涵绿字新。烟云都不染，风雨故如神。软影翰非弱，馀寒手不龟。凤兮衰已久，还现素臣身。","dynasty":"明代","title":"前雁字诗十九首其十一"}
{"author":"王夫之","content":"终知无寄处，不欲昧前期。人世谁长目，天心自列眉。寒宵闻见外，皑雪炫荧时。岂为知音绝，停毫罢远思。","dynasty":"明代","title":"前雁字诗十九首其十二"}
{"author":"王夫之","content":"脉脉有心期，行行且浪嬉。大人狂客传，小雅遗民诗。解就名鸿烈，书成授意而。关门邀紫气，聊与著雄雌。","dynasty":"明代","title":"前雁字诗十九首其十三"}
{"author":"王夫之","content":"晴空不易得，欲示下方难。黑月韦编绝，酸风蠹迹残。黄麻悲鹭序，白简笑鹰弹。独吹青燐火，传书乙夜寒。","dynasty":"明代","title":"前雁字诗十九首其十四"}
{"author":"王夫之","content":"倚杖孰亭皋，寻行送望劳。霞章添旖旎，星采点萧骚。唯觉孤心合，难将远目韬。昏鸦空泼墨，何当一鸿毛。","dynasty":"明代","title":"前雁字诗十九首其十五"}
{"author":"王夫之","content":"居然缘慧业，亦自种情苗。始旦回鸾帖，清秋题鹊桥。弥天知泛宅，露地注逍遥。既證无师智，灵云瞥眼消。","dynasty":"明代","title":"前雁字诗十九首其十六"}
{"author":"王夫之","content":"痴蝇钻故纸，窗隙溷云容。天外劳一笑，书中谁万钟。童乌何足与，燕颔止为佣。小过占哀俭，飞离不恤凶。","dynasty":"明代","title":"前雁字诗十九首其十七"}
{"author":"王夫之","content":"一从悲凤靡，长是问苍旻。南北招重叠，风霜挟苦辛。昔时人不见，归去柰何春。童子三生塔，还留慧命因。","dynasty":"明代","title":"前雁字诗十九首其十八"}
{"author":"王夫之","content":"青女授灵符，全身入画图。血潮勒款识，毛鸷化酸迂。天变人终定，云生道不孤。无心持换米，生计有雕胡。","dynasty":"明代","title":"前雁字诗十九首其十九"}
{"author":"王夫之","content":"之绕打虚空，经营惨淡中。虫鱼多诘屈，龙马半昭聋。副墨传溪影，雌黄听落虹。天情骀宕里，消息一丝通。","dynasty":"明代","title":"后雁字十九首其一"}
{"author":"王夫之","content":"平田无那素光何，稻叶娟娟浸碧波。白鸟试飞疑远浦，元云微断影高柯。墟烟小困双湾树，砌叶全低一径莎。不碍小窗消午睡，炉烟孤袅绪风和。","dynasty":"明代","title":"偶望"}
{"author":"王夫之","content":"先春不得待春阑，渺渺西洲欲见难。唯有梨花赊剩粉，黄昏烟雨殢人看。","dynasty":"明代","title":"和梅花百咏诗其九忆梅"}
{"author":"王夫之","content":"万折历嵯峨，天输小邵窝。书声花影月，曲尾柳莺歌。看弈人无倦，临觞政不苛。清泉四十八，何处着风波。","dynasty":"明代","title":"二中园纪事为懿庵作其二"}
{"author":"王夫之","content":"古树何年种，归禽来一双。茅斋读易罢，摇影入閒窗。","dynasty":"明代","title":"怀入山来所栖伏林谷三百里中小有丘壑辄畅然欣感各述以小诗得二十九首其二十西庄源"}
{"author":"王夫之","content":"鸣鸠报雨当农急，蟋蟀吟秋听暑迟。郑綮登庸佥侧陋，东施许嫁不嫌𡟎。当头一棒毒涂鼓，婪尾三台突厥词。饶舌新莺催柳色，从来此曲尽人知。","dynasty":"明代","title":"读甘蔗生遣兴诗次韵而和之七十六首其四十四"}
{"author":"王夫之","content":"幽兰自著花，菖蒲自成节。激流难久生，溪风易吹折。夙昔兰闺英，金韬送远道。历历视明星，悠悠思春草。春草生有时，黄尘飞不已。白玉忍蒙沙，清流怨何驶。上有龙标月，下有沅江水。沅水自东流，梧云向南开。蒲花生石上，芳节待归来。","dynasty":"明代","title":"胡安人挽诗"}
{"author":"王夫之","content":"晴即前岫樵，峰分方未返。路乱笼绿罗，云晕涌愈远。","dynasty":"明代","title":"山居杂体吃口诗"}
{"author":"王夫之","content":"零露润枯桑，运回辞故枝。栖禽深婉昵，欲与终因依。竟夕不相保，何况延晨吹。晶宇垂玉绳，瑶光空陆离。幂历千万里，含心当语谁。顾影追畴昔，韶风漾芳时。下映清江渌，上承灵雨飞。时哉不再觌，群情自纷疑。讵知幽悄怀，时为梦中期。佳序还在目，荣光亘葳蕤。","dynasty":"明代","title":"冬日杂兴二首其二"}
{"author":"王夫之","content":"古寺青溪路，东窗隔一峰。缘花忘柳径，驱酒试蘋风。墨冷袜材客，巾残垫角雄。馀生悲梦赋，不与勒新宫。","dynasty":"明代","title":"再哭季林兼追悼小勇匡社旧游"}
{"author":"王夫之","content":"鼎烹鼎食在逡巡，谁遣酸寒入梦真。滋味何如末下豉，秋风招隐啜湘莼。","dynasty":"明代","title":"和梅花百咏诗其五十八盐梅"}
{"author":"王夫之","content":"约约轻云敛，匀匀晚气凉。不教留鸟梦，何处有花香。绣幕鸳回翼，莲镫叶坠黄。窗摇三叠水，帘荡一波湘。宝鸭纤丝乱，笺鸾密宇藏。低回穿药槛，幽悄度兰房。结束舒袿带，萦纡绕紩囊。佩交情未许，芳袭妒何妨。却扇从花笑，飘裾趁草长。微温聊竹坞，无影到银塘。系臂蛛丝缠，当钗粉絮镶。蝶双愁易失，燕冷怯归忙。匀汗乾珠琲，回襟漾水光。停凝怜瀫浪，端重笑垂杨。暖阁扃金钥，鞦韆赛锦裳。暗尘禁冉冉，檐马错琅琅。藤合摇阴碧，菱开漏镜霜。迟归贪柳影，密语间松簧。绒缕穿针乱，花须斗草忘。闲情迷蕴藉，春思尽清狂。卯酒消微醉，云鬟乱夕妆。知谁千里怨，帆影望归航。","dynasty":"明代","title":"咏风戏作艳体"}
{"author":"王夫之","content":"昔昔秋犹在，劳劳老易侵。宝刀蚀虎气，孤镜吼龙吟。凉梦惊难续，閒愁病不任。江山留九辨，未许怨登临。","dynasty":"明代","title":"初秋其三"}
{"author":"王夫之","content":"故园枝叶记君家，兄弟风流竞笔花。汎宅五湖君自远，相逢犹幸在长沙。","dynasty":"明代","title":"走笔赠刘生思肯三首其一"}
{"author":"王夫之","content":"选芳宜隐秀，经岁得秋情。苗浅春滋弱，心微露贮轻。啼莺无醒梦，飞絮谢思萦。雨浃浮光上，吹暄逸态呈。蠹憎痕屡剔，丝繫玉防倾。爱惜消长日，从容养静萌。荷风熏晚绿，蕉雾洒孤荣。叶叶容迟上，亭亭有独擎。艰难出畏景，珍重享西清。紫葆光初透，珠胎润巳滢。竹枝留上番，梅影剪疏横。专气邀金液，丰仁长玉婴。星榆方历历，云朵遂盈盈。土德先推王，冰心亦保贞。有时浴紫水，终不炫丹猩。香外幽难似，薰馀静不撄。肃然登鼻观，嗒尔偃心旌。龙腊痴谁妒，薝葡逸未平。霄空霜一色，天迥月三更。倦赏愁寒夕，邀欢暂晚晴。袂辞歧路把，目厌满堂成。桂酿聊孤酌，莼丝小佐羹。催开辞羯鼓，过访待缑笙。巳事开三径，端居爱九名。同床犹各梦，顾影易魂惊。身后从冰雪，魂归返日精。摧芳宁问落，涤月不辞烹。君意如相念，殷勤访夕英。","dynasty":"明代","title":"咏菊答须竹"}
{"author":"王夫之","content":"习气齐邱说法，门头唐主参禅。圆顶方袍天子，黄扉紫阁神仙。","dynasty":"明代","title":"咏史二十七首其二十四"}
{"author":"王夫之","content":"静馆香成界，空林影结邻。道心难举似，清供不馀尘。仙种遥移月，浓芳偶借春。雨轻虹一色，霞近日重轮。偷药朱颜驻，凌云紫气臻。灵砂初破体，金粟化生身。南国霜殷橘，江皋日射蘋。忘忧添妙蔼，晚醉厌工颦。落照疏林映，彤云细缬匀。深沾湘瑟甲，乍启散花唇。宿火沈膏灺，兰镫锦罩新。珊枝撑玉魄，丹蕊炼金神。莲坠留房露，榴函尽妒津。商芝分煜煜，琴鲤想鳞鳞。彩雾通炉篆，幽芬上氎巾。赤旃檀荫合，谁道苾刍贫。","dynasty":"明代","title":"先开移丹桂一株于窗下作供为赋十六韵"}
{"author":"王夫之","content":"灵壑有冬荣，幽人时晏出。天物无孤清，闲情自相匹。徘徊度飞鸟，乘凌俯落日。虚旷断不穷，丹碧绚非一。夕宿抱馀爽，各言纷欲悉。岂无濠上情，言眺双径逸。神晤遗形区，于焉记良昵。","dynasty":"明代","title":"欧子直自南岳返讯之"}
{"author":"王夫之","content":"情知不住若为留，顾我嫣然笑上头。春老无人随少府，风欺一倍感商州。寒禁荇藻凭鱼计，傲寄茱萸缓客愁。祖绿帝青添几色，新阴还得醉双眸。","dynasty":"明代","title":"广落花诗三十首其三"}
{"author":"王夫之","content":"日落登崇冈，顾望青天高。四维何茫茫，浮云但萧骚。群动既非一，吾身若秋毫。自非精诚彻，蠕动徒巳劳。精魄无固存，奄忽成焄蒿。及今百年内，何者终吾操。","dynasty":"明代","title":"拟古诗十九首"}
{"author":"王夫之","content":"昨夜梅边约，春情悄不禁。刀环光阵阵，佛火照心心。箕颍徐生拙，江湖魏子深。南阳凭羽翼，恩泽放山林。","dynasty":"明代","title":"癸已元日左素公邹大系期同刘子参过白云庵茶话二首其二"}
{"author":"王夫之","content":"云裾雪袂故心空，剪綵镂金莫恼公。瓦雀学成双影转，来禽分得半腮红。夜深镫谢收兰烬，曙月光残捲桂丛。留取扶疏邀沆瀣，胶青一色写春融。","dynasty":"明代","title":"续落花诗三十首其二十八"}
{"author":"王夫之","content":"隐几非畴昔，天游各徜徉。古槐珠蕊熟，曲岸蓼红香。晴稻收云白，秋瓜切粉黄。呼炊忘主客，撰屦巳斜阳。","dynasty":"明代","title":"过芋岩不值"}
{"author":"王夫之","content":"减取琼花一片开，五铢轻较六铢裁。亭亭小立雕楹外，白纻闲看舞袖回。","dynasty":"明代","title":"和梅花百咏诗其三十六雪梅"}
{"author":"王夫之","content":"坏木无再荣，令绪唯须臾。如彼虞渊日，即次非东隅。百里望岳阡，将为茂草墟。良惟身事闇，岂云天运殊。","dynasty":"明代","title":"春初雨歇省家兄长夏庵□□□□□中惘然有作其四"}
{"author":"王夫之","content":"晴空不易得，欲示下方难。黑月韦编绝，酸风蠹迹残。黄麻悲鹭序，白简笑鹰弹。独吹青燐火，传书乙夜寒。","dynasty":"明代","title":"前雁字诗十九首其十四"}
{"author":"王夫之","content":"星华浅映御池冰，栖鹊寒喧树影层。独对画垣围藻井，遥知香雾达觚棱。钟人屡扣流霜杵，羽骑长依带月灯。应有五云迎凤葆，晓风已觉透青绫。","dynasty":"明代","title":"仿昭代诸家体三十八首十六文待诏徵明斋宿"}
{"author":"王夫之","content":"独坐不知秋日短，行年唯有鬓霜新。病过柳市愁京兆，梦记番禺狎海人。泡影勋名消易得，牢骚日月阅来亲。乌藤拄杖明朝事，怕见丹枫映水滨。","dynasty":"明代","title":"仿昭代诸家体三十八首十二祝京兆允明悲秋"}
{"author":"王夫之","content":"崚嶒何来凛气增，舍此空轮无与胜。吴天海色遥迎送，楚霜蜀冻交消凝。荡涤赤日曳素练，消息银汉络珠绳。从知白帝威权甚，万象泻影涵倾崩。","dynasty":"明代","title":"洞庭秋三十首其二十五"}
{"author":"王夫之","content":"蝶懒莺慵燕自谙，怪来春睡付朝酣。香烟专宠今无敌，屐齿欺红了不惭。九转丹飞殷七七，再来果莂后三三。含情留得真真影，蹑上吴王八茧蚕。","dynasty":"明代","title":"续落花诗三十首其十"}
{"author":"王夫之","content":"辛苦浈江水，晨潮接暮潮。飞来金碧影，劫火不曾烧。","dynasty":"明代","title":"浈峡谣五首其四飞来寺"}
{"author":"王夫之","content":"山下秧争韭叶长，山中茶宝马兰香。逐队上山收晚茗，柰他布谷为人忙。","dynasty":"明代","title":"南岳摘茶词十首其九"}
{"author":"王夫之","content":"病眼遥天认不真。一双双影未全分。空花摇曳乱春云。香篆欲消拖蔂尾，平波初皱起鱼鳞。乌丝阑染素笺纹。","dynasty":"明代","title":"浣溪沙望归雁"}
{"author":"王夫之","content":"松岚浓染黛横涂，一点当梢玉魄孤。细剖香魂邀篆尾，幽寻艳迹记花趺。晴云山色微分派，春水池痕巧合符。留境夺人充供养，云林先我写含糊。","dynasty":"明代","title":"读甘蔗生遣兴诗次韵而和之七十六首其四十九"}
{"author":"王夫之","content":"前夕雪花飞，晶光飐素晖。半峰黄叶小，孤树暗禽归。生理随霜鬓，寒更梦舞衣。庚申慈氏说，寿酒素瓷肥。","dynasty":"明代","title":"腊月一日寒雪有作"}
{"author":"王夫之","content":"孤游息魂营，凉泛叶形美。清晨理桂楫，薄言遵远水。遂欣斯望协，遗彼群象诡。微雨前峰来，清光错表里。胥飒歆飞雪，婉约弄明绮。下倚惊濑鸣，俄开新翠起。云倦偶失群，雷殷歘何止。金光界波流，大火循西指。飞鸟归有期，劳枻聊文舣。历忆众峰外，延秀纷可纪。人籁偶旁托，真赏归大始。","dynasty":"明代","title":"晨发昭平县飞雨过驴脊峡上泊甑滩会月上有作"}
{"author":"王夫之","content":"燕垒粉垣香坠，螀馆蓼花红碎。行人莫唱水东流，水西流。柳外画船箫鼓，帘外梅龙烟雨。当年原倩遣閒愁，惹閒愁。","dynasty":"明代","title":"添字昭君怨友人刘懿庵营虎塘颇胜没后鞠为茂草赋此寄叹"}
{"author":"王夫之","content":"嬴皇兀山辇金埋，千春粉黛消秦淮。芙蓉无数蚀宝剑，鸳鸯岂但坼金钗。三月通闰只紫莽，五色欲补谁皇娲。一声举棹唱年少，玉树歌终泣越娃。","dynasty":"明代","title":"广落花诗三十首其二十九"}
{"author":"王夫之","content":"小角阴垂槲径遮，浅檐风转搅横斜。佳人何必牵萝补，百琲明珠缀若邪。","dynasty":"明代","title":"和梅花百咏诗其七十九茅舍梅"}
{"author":"王夫之","content":"韎𩏌穿窗人，钱钱缩影高。人间酣睡客，几处梦樱桃。","dynasty":"明代","title":"绝句八首其七"}
{"author":"王夫之","content":"溪月溪风太有情，不容尘土得分争。乾坤消受无多子，今古萧条第一名。梦里青山留我住，镜中白发为谁生。炉烟销尽空香满，脉脉幽心只自评。","dynasty":"明代","title":"次定山三首其三"}
{"author":"王夫之","content":"清梵木鱼暂放松，园园锯齿绿阴浓。揉香挼翠三更后，刚打乌啼半夜钟。","dynasty":"明代","title":"南岳摘茶词十首其八"}
{"author":"王夫之","content":"碧潭清浅，又早被、蘋风吹动。惊鬓影参差，归来欲倦，试向菱铜閒弄。何处相逢似曾相，识一面、閒愁偷送。多情甚白祫，朱颜直至，而今相共。还恐。尘生碧海，元云暗涌。也似我年来，桃花春水，咫尺烟迷秦洞。总不分明，犹应记得，笑语当时恩重。谁忍见、半规流落人间，别邀新宠。","dynasty":"明代","title":"二郎神咏镜"}
{"author":"王夫之","content":"平湖春水。日落扁舟舣。话到伤心深处，双泪落、青樽里。天不。留愁绪。拚遣愁人死。刚有一丝春怨，又花落、鹃声止。","dynasty":"明代","title":"霜天晓角怀旧"}
{"author":"王夫之","content":"碧磴朱樱始试花，定知红药孕丹芽。晶含斜日摇馀雪，縠长轻风皱浅沙。游屐未抛资药力，渔蓑欲捲过霜华。堂堂永昼相容得，卧看窗西映绮霞。","dynasty":"明代","title":"春山漫兴七首其二"}
{"author":"王夫之","content":"桃花春水湘江渡。纵一艇、迢迢去。落日赪光摇远浦。风中飞絮，云边归雁。尽指天涯路。故人知我年华暮。唱彻灞陵回首句。花落风狂春不住。如今更老，佳期逾杳。谁倩啼鹃诉。","dynasty":"明代","title":"青玉案忆旧"}
{"author":"王夫之","content":"山涤净西清，层云仍南飞。夕光相宛约，霜气乍依违。深紫明峰色，馀绿滋垣衣。仰瞻零叶坠，时有寒禽归。绪心同群动，敛息无馀机。收照光自炯，敷荣道巳非。晴日容相借，行将陟翠微。","dynasty":"明代","title":"冬日晚照书怀"}
{"author":"王夫之","content":"赊春无已索春添，簇簇新齐闹不嫌。狂瘦痴肥从肉眼，神清无事卖廉纤。","dynasty":"明代","title":"和梅花百咏诗其五十九千叶梅"}
{"author":"王夫之","content":"鸣鸢为风徵，鸣鹳为雨徵。畏风或苦雨，勃然而怒兴。天适欲风雨，吾力亦奚能。吾适患风雨，天心亦奚凭。况彼区区者，俄然为化乘。不知方寸内，风雨皆渊冰。","dynasty":"明代","title":"三门滩感兴三首其三"}
{"author":"王夫之","content":"㬉气幸霜馀，留寒酿春雪。药力不峥嵘，眉间蹙千缬。","dynasty":"明代","title":"辛酉日遣怀其三"}
{"author":"王夫之","content":"罂粟苗轻翠瓣娇，水仙胎满暗香飘。丁宁雪霰休凌藉，任打窗前败叶蕉。","dynasty":"明代","title":"杂咏其三"}
{"author":"王夫之","content":"长莫长，冬夜寒，明霜流空天宇宽。朱镫明，思未阑，昔日之日未足叹，今日之日百忧攒。古人不可问，流俗空漫漫，吾何归，归何叹。明星烂，晨鸡喧，抱孤心，临万端。","dynasty":"明代","title":"夜坐吟"}
{"author":"王夫之","content":"有客反唇过古庙，驱寒四目送新傩。冠分莲叶红千浪，镜合菱花绿半窠。褪粉翩翩惊蛱蝶，扬灰阵阵趁香骡。桥头好记归时路，汤煮松风有孟婆。","dynasty":"明代","title":"读甘蔗生遣兴诗次韵而和之七十六首其五十八"}
{"author":"王夫之","content":"活谱赋秋声，音容共一清。空顽难转语，天老未忘情。羽调悲寒水，行吟倦汨征。芦干悽怨急，绝笔意谁平。","dynasty":"明代","title":"前雁字诗十九首其三"}
{"author":"王夫之","content":"乘风莫草草，雨雪且舒邪。燕国迷苍素，鹃言染茹藘。六歌怀天水，尺一谢休屠。一线台城诏，难忘纸鹞书。","dynasty":"明代","title":"前雁字诗十九首其九"}
{"author":"王夫之","content":"昔日家园春始阑，祫衣爱点丹鳞蜿。软尘从踏青门道，绀雪频侵霜剑寒。渐老巳拚消槁木，送愁无那翻红湍。寒潮暄晕青皋路，干梦如泥不耐看。","dynasty":"明代","title":"广落花诗三十首其三十"}
{"author":"王夫之","content":"重逢无暇问前游，老去并刀割旧愁。风定鳞鳞萍在水，云横脉脉雁当楼。频年苦觅蔘苓倦，俭岁无多芋栗收。良夜对君霜月迥，还教飞梦泛沧洲。","dynasty":"明代","title":"野史刘生惜十年之别来访山中为写衰容赋赠二首"}
{"author":"王夫之","content":"屡望高难到，前冬一杖时。分明霜雪苦，偪侧虎狼欺。芒屦仍潭水，石函尚小诗。只今肠可断，翻笑昔情痴。","dynasty":"明代","title":"玉门望狮子峰用旧作四韵其二"}
{"author":"王夫之","content":"看山正好北风吹，寒在峰头最上枝。莫漫放松筇竹杖，诘朝晴好野翁知。","dynasty":"明代","title":"即事"}
{"author":"王夫之","content":"云鏬斜晖剧可怜，惊飙一夕万峰喧。瓦松邂逅含晶密，水碧依微困影圆。销铄风光仍夜永，淹留寒色更春前。药畦红茁抽三寸，他日欲寻更惘然。","dynasty":"明代","title":"二十四日又雪"}
{"author":"王夫之","content":"梅花撩乱莺先后，魔力争天挽日车。俗客晒裈聊尔尔，比邱休夏自如如。春醪唯滴陈咸土，月令閒修守敬书。七夕金乌深妩媚，临河为赠夜光珠。","dynasty":"明代","title":"读甘蔗生遣兴诗次韵而和之七十六首其四十一"}
{"author":"王夫之","content":"千心一病总消除，随处中原且卜居。馀草舜根堪药裹，安流禹治付苍书。枕函带梦花阴徙，钓竹过春筱尾舒。雾眼能留临曲沼，桃花虽谢长芙蕖。","dynasty":"明代","title":"春山漫兴"}
{"author":"王夫之","content":"青幕白地清涎黏，浓淡分界唯微纤。未审天容亏半壁，定疑水气消馀炎。披襟不让云将御，理楫略挂羚羊尖。鏖空白战九十日，吸月餐风亦损廉。","dynasty":"明代","title":"洞庭秋三十首其二十九"}
{"author":"王夫之","content":"稻亩绿茸茸，平田接回坞。桥下流水声，龙湫昨夜雨。","dynasty":"明代","title":"怀入山来所栖伏林谷三百里中小有丘壑辄畅然欣感各述以小诗得二十九首"}
{"author":"王夫之","content":"寒心肃肃拥孤清，断岸无心弄晚晴。旧恨半消随去雁，新欢难待到流莺。莎丛绿浅愁轻护，藓砌痕欹感易倾。夙昔南枝曾有约，不贪春早逐初英。","dynasty":"明代","title":"残雪"}
{"author":"王夫之","content":"惊心矰𥐊晓饥馀，何有壸浆一艇渔。莫道相酬无宝剑，明年先寄报恩书。","dynasty":"明代","title":"题芦雁绝句十八首其十三"}
{"author":"王夫之","content":"桎梏荀卿性恶，逍遥王衍无为。指鹿不迷物则，问蛙方證希夷。","dynasty":"明代","title":"咏史二十七首其三"}
{"author":"王夫之","content":"大圆不息翻河车，闪烁万顷吹银芽。化汁一色混潇皛，青气双合通荒遐。无质可抟犹沐浴，有见不盈奚开遮。何得丧耦此孤坐，谁邀明月觅芦花。","dynasty":"明代","title":"洞庭秋三十首其二十一"}
{"author":"王夫之","content":"曲曲见昭山，孤青不相舍。湘水送千帆，凝眸几人也。","dynasty":"明代","title":"昭山二首"}
{"author":"王夫之","content":"雨初收，春已尽。多幸婵娟，还照烟霄暝。弱柳摇波波不定。绿影层层，蹙损金枢晕。尽閒愁，谁借问。花落花开，难向今宵认。犹有馀香吹陈阵。珍重清辉，莫映残云隐。","dynasty":"明代","title":"苏幕遮暮春月夕"}
{"author":"王夫之","content":"不是好山看不得，西湖游只许白苏。出缁人素人惊犬，洗髓伐毛我丧吾。雪色一天屯冻猬，秋声万顷讯寒蛄。谁知落月金风里，荡漾予魂脱影逋。","dynasty":"明代","title":"读甘蔗生遣兴诗次韵而和之七十六首其五"}
{"author":"王夫之","content":"笑啼俱假，但绰约风流，依稀还似。半壁粉墙低映月，卖弄佳人才子。情丝牵引，清光回照，漫道伤心死。猛然觑破，原来情薄一纸。应是缥渺飞仙，当年窃药，落在银蟾里。半面人閒高处望，传与霓裳歌吹。有意留仙，难禁夜短，还怕镫花坠。迷楼吐燄，倩谁挽住香袂。","dynasty":"明代","title":"念奴娇影戏影"}
{"author":"王夫之","content":"故山元有主，新宠讵难忘。犹恐孙郎妒，相邀弄夕阳。","dynasty":"明代","title":"浈峡谣五首其五归猿洞"}
{"author":"王夫之","content":"秋风淫淫吹我衣，送君言归君欲归。不知天地消偪侧，已觉江山忘是非。疏星照水方昨夜，凉日当襟返翠微。青山料理勿取次，留之待我慰调饥。","dynasty":"明代","title":"送蒙圣功暂还故山"}
{"author":"王夫之","content":"伤心事。今日从何说起。剑光冷，血溅潭龙，落叶风高云际寺。宾鸿传锦字。向道。海云孤峙。天涯远，欲托传情，不怕关河阻迢递。露坠芙蓉死。问秋藕可能，将丝重系。吹箫人老吴阊市。向夜阑人静，閒提半语，也怕吟虫相调戏。拥孤衾独睡。凭梦。将愁寄。更天海悠悠，望断烟水。纵然有梦成差异。难寻觅酒伴，同垂珠泪。想天□□，□也了，无惭愧。","dynasty":"明代","title":"兰陵王秋感"}
{"author":"王夫之","content":"镇来回不审，何时是了，问天也难分晓。可惜一江绿净，半林红袅，都被轻狂消缴。年来双耳，长似蝉吟林表，那堪鼍吼还相嬲。便两鬓、几茎霜，也来萦绕。到长夏、又还幽悄。","dynasty":"明代","title":"凤凰阁咏风"}
{"author":"王夫之","content":"天酒玉童斟送。秋水小鬟低诵。今日与他生，一径琼壶花动。非梦。非梦。波动月原不动。","dynasty":"明代","title":"如梦令其二"}
{"author":"王夫之","content":"锦阵风雌夺葆幢，万群茶火怯宵摐。烧残梁殿缃千帙，击碎鸿门玉一双。十里荷香消汴梦，三山芳草送吴降。扬州婪尾春犹在，小住何妨眷此邦。","dynasty":"明代","title":"正落花诗十首其二"}
{"author":"王夫之","content":"如今风味，在东风微劣，片红初坠。早已知、疏柳垂丝，绾不住春光，斜阳烟际。漫倩游丝，邀取定巢燕子。更空梁泥落，竹影梢空，才栖还起。阑干带愁重倚，又蛱蝶粘衣，粉痕深渍。拨不开、也似难忘，柰暝色催人，孤镫结蕊。梦锁寒帷，数尽题愁锦字。当年酝就，万斛送春残泪。","dynasty":"明代","title":"望梅忆旧"}
{"author":"王夫之","content":"秦关楚水天涯路。唯有归鸿知住处。经时巳换蓼花洲，依旧难忘芳草渡。南天回首苍烟暮。寄语元禽归也误。垂杨千树乱啼鸦，谁听呢喃清昼语。","dynasty":"明代","title":"玉楼春归雁"}
{"author":"王夫之","content":"映水低垂带影双，情来奔影委流淙。浮浮终隔相思浦，去去空沿解佩江。轻薄自矜云想袂，閒愁无那客临窗。怀贞唯忆东篱伴，青女相邀死不降。","dynasty":"明代","title":"续落花诗三十首其一"}
{"author":"王夫之","content":"半塘春水，早光透玻瓈，绿鬟倒亸。曲岸苔平铺径净，还惹晴风轻簸。叶叶衣凉，垂垂佩委，碎剪绿阴破。柔情不定，翠眉偏映双锁。为问庭院沈沈，画垣几曲，却放春愁过。巷陌斜阳偷送出，款款碧烟萦里。乱点征衫，横拖玉勒，似惜垂鞭堕。犹愁未稳，黄鹂更着一个。","dynasty":"明代","title":"念奴娇柳影"}
{"author":"王夫之","content":"龙凤是何年，人间瞒不得。空谷无人行，且喜似人迹。可怜松雪翁，不惜天水碧。马腹君自投，芳草嘶南陌。","dynasty":"明代","title":"生查子其六"}
{"author":"王夫之","content":"当暑病犹轻，离魂几日阴。羽笙天上曲，沟水路傍吟。渡鹊无聊事，归禽有限心。炎光劳缱绻，回首怨寒砧。","dynasty":"明代","title":"迎秋八首其六"}
{"author":"王夫之","content":"五位一丝七日复，六爻全用九三乾。江门不卖閒风月，月白风清总未然。","dynasty":"明代","title":"和白沙其七"}
{"author":"王夫之","content":"纨衣试暖，乍圆印苔钱，旋添花晕。药径日高风力软，细逐落花低陨。微掩香须，别裁黄袂，金粉应初褪。雕阑重叠，玉阶未遣全认。小院午睡方醒，扇罗乍觑，似扑芳魂损。侧转忽如秋叶舞，又向碧纱窗隐。垂柳参差，红芽掩映，梦也无凭准。殢人凭槛，凝眸无那娇困。","dynasty":"明代","title":"念奴娇蝶影"}
{"author":"王夫之","content":"锋端有蜜也争甜，淡菜生忘彻骨盐。鲎壳作帆迷缆索，蛛丝为线腻针尖。近阑萤过皆疑月，邻院花开只下帘。野老向人求骨董，平词匾鼓泪中拈。","dynasty":"明代","title":"读甘蔗生遣兴诗次韵而和之七十六首其二十二"}
{"author":"王夫之","content":"百尺峰头泛铁船，情知到我却无缘。遥飞青鸟知难致，当顶金乌不易迁。一线自循芳草路，双趺直上蜃楼巅。劳劳终日心閒极，池上琴尊笑乐天。","dynasty":"明代","title":"和白沙其四"}
{"author":"王夫之","content":"为怀正在秋冬际，匠意难忘惨淡中。人我众生谁寿者，王侯委巷一雌风。愁唯遇雨怜桃梗，怒即占晴怪土龙。踏地唤天终偪侧，巫咸鸩鸟两无功。","dynasty":"明代","title":"广遣兴五十八首其四"}
{"author":"王夫之","content":"彩云歘倏散还休，款款萦萦倍惹愁。嫩蝶攀援疑借蔻，狂蜂轻薄讵安榴。徒钻故纸唯糟粕，欲埽讹书苦挍雠。一洗青林烦夜雨，白蘋碧杜亦芳洲。","dynasty":"明代","title":"续落花诗三十首其十二"}
{"author":"王夫之","content":"燕南赵北樵者山，西牛东胜渔父湾。中间如砺不得合，两头随打暂偷閒。六眼龟消三觉睡，半张钞买九还丹。今我不乐缘底事，谢豹如啼行路难。","dynasty":"明代","title":"读甘蔗生遣兴诗次韵而和之七十六首其五十四"}
{"author":"王夫之","content":"前日浮云飞出山，山前为雨不曾还。云收雨散无消息，何似青山一碧閒。","dynasty":"明代","title":"白云歌其四"}
{"author":"王夫之","content":"嬴皇兀山辇金埋，千春粉黛消秦淮。芙蓉无数蚀宝剑，鸳鸯岂但坼金钗。三月通闰只紫莽，五色欲补谁皇娲。一声举棹唱年少，玉树歌终泣越娃。","dynasty":"明代","title":"广落花诗三十首其二十九"}
{"author":"王夫之","content":"月华欲上不得上，晴光一倍偿今朝。轻云疑尔还相掩，宿雾初蠲忽巳飘。低亚殢人相绰约，回波响远试逍遥。翻然欲把浮邱袂，冉冉云轻隔海潮。","dynasty":"明代","title":"南天窝授竹影题用徐天池香烟韵七首其二"}
{"author":"王夫之","content":"记向寒门彻骨迂，收书不惜典金珠。残帷断帐空留得，四海无家一腐儒。","dynasty":"明代","title":"悼亡四首其四"}
{"author":"王夫之","content":"几日新阴软碧莎，羽笙日日入莺歌。花如静女添春绣，月许游人画浅蛾。病减恰逢垂柳瘦，诗成长在野亭多。银笺欲寄催花句，却为情深未订讹。","dynasty":"明代","title":"仿昭代诸家体三十八首三十王太史衡春赏"}
{"author":"王夫之","content":"彩云歘倏散还休，款款萦萦倍惹愁。嫩蝶攀援疑借蔻，狂蜂轻薄讵安榴。徒钻故纸唯糟粕，欲埽讹书苦挍雠。一洗青林烦夜雨，白蘋碧杜亦芳洲。","dynasty":"明代","title":"续落花诗三十首其十二"}
{"author":"王夫之","content":"扁舟下峤识春寒，五两随风度几滩。古渡铙吹侵月奏，孤城楼堞带云看。故园荔酒经春熟，过岭梅花度雪残。一曲沧浪牵客泪，羊城珠斗冷仙坛。","dynasty":"明代","title":"仿昭代诸家体三十八首八孙典籍蕡客思"}
{"author":"王夫之","content":"乍可黄冠归宋，羞将白血殉元。蜜蘖不争甜苦，猿虫各有精魂。","dynasty":"明代","title":"咏史二十七首其二十七"}
{"author":"王夫之","content":"出山仍不乐，未返故园时。林岫应相笑，苍天吾岂欺。简囊羞短剑，藏穴护新诗。有约归潮日，图存笔墨痴。","dynasty":"明代","title":"月中晓发僧俗送者十三人皆攀泣良久子亦泪别其二"}
{"author":"王夫之","content":"念我心所欢，远在玉山岑。戴胜冠崔嵬，文鸾奏知音。妙药青麟脂，薰风生瑶琴。日夕延伫之，绵邈心淫淫。三五明月满，光晖发云林。神爽一相接，携手连讴吟。企望亦不遐，悲哉年岁侵。","dynasty":"明代","title":"拟阮步兵咏怀二十四首其十九"}
{"author":"王夫之","content":"寓言河汉迥，草线与灰蛇。应迹说随扫，文身开复遮。梵书疑以八，易象半交叉。飞舞茅龙趣，江门忆白沙。","dynasty":"明代","title":"后雁字十九首其二"}
{"author":"王夫之","content":"抗坠引清微，灵心挟肉飞。蜗银真白俗，鲗墨莽钟肥。主乙疑无定，偏傍竟不违。方春湘水上，拓得禹碑归。","dynasty":"明代","title":"后雁字十九首其三"}
{"author":"王夫之","content":"尘气不馀纤，凭虚一缕黏。分歧垂远势，透露簇微尖。曳脚神还整，藏锋力自铦。臣书真逸品，凤藻得无嫌。","dynasty":"明代","title":"后雁字十九首其四"}
{"author":"王夫之","content":"闪霍仿公孙，垂垂引漏痕。装潢悬玉宇，授受付金昆。带雨流鹑火，衔芦赋大言。灵文人未测，只倩记寒温。","dynasty":"明代","title":"后雁字十九首其五"}
{"author":"王夫之","content":"密迹簇春蚕，青编削蔚蓝。阙文唯夏五，足用及冬三。元鸟谁徵宋，金天旧问郯。笔花欲有授，鸟梦柰沈酣。","dynasty":"明代","title":"后雁字十九首其六"}
{"author":"王夫之","content":"湘岸临潭帖，天山拓汉铭。为谁修楚史，自解注禽经。语雀羞刑牍，言鹦笑说铃。挥毫千里泻，腕脱不曾停。","dynasty":"明代","title":"后雁字十九首其七"}
{"author":"王夫之","content":"耻化顽仙羽，新宫待尔题。河山双划断，物论片言齐。脉望徒吞字，蟾蜍未映迷。寒陵劳坐卧，极目去踪低。","dynasty":"明代","title":"后雁字十九首其八"}
{"author":"王夫之","content":"霁雪曙南天，孤萦倍可怜。蛾眉流晓镜，香尾篆垆烟。幽意蝇头密，连丝茧绪牵。灵纹惊易没，移入断云边。","dynasty":"明代","title":"后雁字十九首其九"}
{"author":"王夫之","content":"秋思本无多，千行自不讹。清姿从倒薤，壮志欲眠戈。散队连行草，遥天任擘窠。催花看尽发，谁与换群鹅。","dynasty":"明代","title":"后雁字十九首其十"}
{"author":"王夫之","content":"涤砚袅元云，潇湘写练裙。龙蛇双腕竞，鱼燕尾梢分。出像传毛颖，题帧仿墨君。夫人学已熟，谁复笑羊欣。","dynasty":"明代","title":"后雁字十九首其十一"}
{"author":"王夫之","content":"镫影萧疏，身还在、为谁消受。拚尽了、月下吹笙，花前纵酒。寂寂仲华今已老，太阿知我还知否。向中宵、寒铁喷清光，雌龙吼。骨已白，黄泉友。魂已杳，黄头妇。便长吟梁父，溪山非旧。飞尽楝花天不管，韶华难得春风又。听啼鸦、啼彻五更心，栖衰柳。","dynasty":"明代","title":"满江红忆旧"}
{"author":"王夫之","content":"落日群峰外，青空邀晚红。晴山添雪色，远树缓霜鸿。心放闲愁后，生凭大化中。天年聊物理，楚国想遗风。","dynasty":"明代","title":"落日遣愁"}
{"author":"王夫之","content":"湘岸临潭帖，天山拓汉铭。为谁修楚史，自解注禽经。语雀羞刑牍，言鹦笑说铃。挥毫千里泻，腕脱不曾停。","dynasty":"明代","title":"后雁字十九首其七"}
{"author":"王夫之","content":"为惜霜红昨日凋，续香补艳倩新条。一枝迎雪元多丽，何事王维更画蕉。","dynasty":"明代","title":"和梅花百咏诗其九十一十月梅"}
{"author":"王夫之","content":"悠悠青天高，不知生所终。巫咸巳上天，欲诉将奚从。但见大壑间，日暮生清风。惊鱼跳渌水，秋蛩吟兰丛。怀我心所钦，邂逅相迎逢。","dynasty":"明代","title":"拟阮步兵咏怀二十四首其十七"}
{"author":"王夫之","content":"棘罥苔缄蟢网封，还披密筱问遗踪。三山空在云千里，九处堪疑翠几重。菡萏魂留霜粉腻，蔷薇髓滴露香浓。楚宫梦巳无寻处，祇对巫阳暮雨峰。","dynasty":"明代","title":"广落花诗三十首其十六"}
{"author":"王夫之","content":"云自垂垂水自流。藤蓑晴晒钓鱼舟。蓼花双映迎红粟，鹭影斜拖颤玉钩。从阐缓，尽搂搜。丹枫叶落不关愁。閒愁只为多愁客，镜里狂寻头上头。","dynasty":"明代","title":"鹧鸪天其四"}
{"author":"王夫之","content":"儿戏抟沙造化工，杨花飞雪舞来同。东晴西雨双虹断，海鲞江鲥四月通。有兴但抛棋一劫，无情凭唱曲三终。清风半港留难住，笑尔诙谐柰尔穷。","dynasty":"明代","title":"读甘蔗生遣兴诗次韵而和之七十六首其一"}
{"author":"王夫之","content":"昔日家园春始阑，祫衣爱点丹鳞蜿。软尘从踏青门道，绀雪频侵霜剑寒。渐老巳拚消槁木，送愁无那翻红湍。寒潮暄晕青皋路，干梦如泥不耐看。","dynasty":"明代","title":"广落花诗三十首其三十"}
{"author":"王夫之","content":"若人以色以声求，捏目空中乐主楼。安养霎时清旦雨，双林依旧夜星流。狮王乱击红颜定，鹙子难忘芳饵钩。为问灵云能再见，刹竿正倒不须愁。","dynasty":"明代","title":"寄咏落花十首其四禅宗"}
{"author":"王夫之","content":"黄鸟衔青虫，径飞入深箐。蛱蝶绕墙飞，相逢不相见。","dynasty":"明代","title":"绝句"}
{"author":"王夫之","content":"迫迫寒威甚，惺惺久病如。纸窗明半榻，炉火拥残书。法相沙踪雁，交情静夜鱼。天花飞万片，祗愧净名居。","dynasty":"明代","title":"先开过问病赠之"}
{"author":"王夫之","content":"入阁几重重，双开曲径通。穿风分柳径，随藓度兰风。鱼服双绯盛，花阶九锡崇。居然成绿野，何必蔡州功。","dynasty":"明代","title":"二中园纪事为懿庵作"}
{"author":"王夫之","content":"鸣鸢为风徵，鸣鹳为雨徵。畏风或苦雨，勃然而怒兴。天适欲风雨，吾力亦奚能。吾适患风雨，天心亦奚凭。况彼区区者，俄然为化乘。不知方寸内，风雨皆渊冰。","dynasty":"明代","title":"三门滩感兴三首其三"}
{"author":"王夫之","content":"燕台多高风，易水扬洪波。白日照绮疏，冠盖相经过。踔厉古今间，感慨何其多。望诸无返驾，洹上计复讹。黄金台己芜，北望空山阿。宋子迹云远，谁为绍悲歌。","dynasty":"明代","title":"拟阮步兵咏怀二十四首其十一"}
{"author":"王夫之","content":"毕竟还他，晓风残月，正好惺惺。看太白占星，显开玉色，黄钟应律，敲作金声。揖让筵终，征诛局罢，渠不增加汝不轻。堪爱处，为元龟受灼，枯槁皆灵。西园片片落英。也妆点、东风媚晚晴。任血洒虞兮，原非战罪，肠回康了，不碍文名。万石洪钟，一丝残纽，止此冰霜骨几茎。夫谁暇，怨华亭鹤唳，蜀道淋铃。","dynasty":"明代","title":"沁园春其三"}
{"author":"王夫之","content":"百尺丽谯俯暮原，黄河捲雪拥蛟门。朱仙祠庙青松冷，艮岳风霾白日昏。华表定留千载恨，灵旗难返九招魂。寒鸦斜照苍茫外，酹酒长怀国士恩。","dynasty":"明代","title":"仿昭代诸家体三十八首十四李副使梦阳怀古"}
{"author":"王夫之","content":"鸣鸠乳燕欢晴酣，清晓蹑屐补春探。半塘影失谓萍乱，曲岸香添疑鸟含。回头冷蕊开无赖，拂袖狂红委不堪。小阁莞尔语蚕妾，唯汝柔桑独蔚蓝。","dynasty":"明代","title":"广落花诗三十首其二十四"}
{"author":"王夫之","content":"昔我游日南，中道至合浦。池水碧以寒，叆叇莫能睹。得此径寸珠，云自鲛人所。缄以金泥封，藉之龙文组。中夜投君怀，当知寸心苦。","dynasty":"明代","title":"拟古诗十九首其十八"}
{"author":"王夫之","content":"情知不住若为留，顾我嫣然笑上头。春老无人随少府，风欺一倍感商州。寒禁荇藻凭鱼计，傲寄茱萸缓客愁。祖绿帝青添几色，新阴还得醉双眸。","dynasty":"明代","title":"广落花诗三十首其三"}
{"author":"王夫之","content":"疏从掠势密侵边，一道斜飞绰欲仙。小径贪肥成聚五，南枝得意占长先。倾筐七子垂能几，买槛千金坠可怜。桐井正翻辘轳影，猧儿蹴损不成妍。","dynasty":"明代","title":"寄咏落花十首其七坐隐"}
{"author":"王夫之","content":"九首天吴扶不起，生怜尺木怕龙倾。葛花疗醉穷千日，樱饱吟蚊闹五更。岸帻有头讥子羽，迷楼无酒酹张衡。鰆鸮翡翠同条活，莫溷兰苕共咒鹰。","dynasty":"明代","title":"读甘蔗生遣兴诗次韵而和之七十六首其六十二"}
{"author":"王夫之","content":"萧萧夕吹外，云敛一痕青。杖履随天地，山川见典型。借棋迟画纸，酿酒巳登瓶。但觉闲情损，归舟忆洞庭。","dynasty":"明代","title":"深秋望欧子直"}
{"author":"王夫之","content":"百里初见山，西晖客望闲。半峰明紫树，群岫倒苍湾。仙馆箫声歇，渔舟隔浦还。祝融知近远，清梦骛云间。","dynasty":"明代","title":"东台山"}
{"author":"王夫之","content":"晴鸟曙山天，林光捲宿烟。壑阴藏雪润，麦露泫珠圆。江树南开早，唐松东向偏。殷勤悬有待，请组旧行边。","dynasty":"明代","title":"癸已元日左素公邹大系期同刘子参过白云庵茶话二首"}
{"author":"王夫之","content":"且听冰霜冷万家，冻禽赢得吃梅花。春风随手成红锦，朗月当头到碧纱。虾岛鲸城疑海客，黄连白蜜信齐牙。香飘第二月中桂，惭愧张骞问汉槎。","dynasty":"明代","title":"广遣兴五十八首其五十四"}
{"author":"王夫之","content":"金钱且卖晓来红，笑杀优昙老冻脓。葵足偶然逃羿彀，蜂脾宁我负彭虫。河豚拚得杨花命，磨蝎生逢驿马宫。莫为舜华悲寿夭，草间活者白头翁。","dynasty":"明代","title":"落花诨体十首其九"}
{"author":"王夫之","content":"惊风吹霰雪中还，万里黄云一线关。回首江南此风景，唯将呜咽写潺湲。","dynasty":"明代","title":"题芦雁绝句十八首其一"}
{"author":"王夫之","content":"旧日青山，霜风吹后谁为主。招魂何处。棠杜春皋雨。杜宇声中，休怨芳年暮。凝眸去。萋萋无数。仍满天涯路。","dynasty":"明代","title":"点绛唇和林和靖韵咏草"}
{"author":"王夫之","content":"缥渺云丝展碧空。孤峰峰影影孤松。天南天北雁来风。极目江山无止竟，伤心日月太从容。霜枫依旧半林红。","dynasty":"明代","title":"浣溪沙冬望"}
{"author":"王夫之","content":"根窠休访午阴圆，斜上幽窗倍可怜。映字不妨遮粉本，谈经适尔点青毡。高秋巳瘦馀清泚，积雨欲消待往旋。晚照乍移莫怅望，还将凤尾舞婵娟。","dynasty":"明代","title":"南天窝授竹影题用徐天池香烟韵七首其七"}
{"author":"王夫之","content":"不觉故心移，年华冉冉知。晴窗熏午睡，喧步爱芳吹。幸缓西园梦，还留朔雪悲。含情方几日，谁道鬓添丝。","dynasty":"明代","title":"早春三首其二"}
{"author":"王夫之","content":"曾倩归飞双燕子。换取宾鸿，来渡潇湘水。云绵乌丝阑画纸。素绡好写关河字。斜日寒鸦飞接翅。为底迷留，白草黄沙地。搔首问天天似醉。南楼霜冷丹枫坠。","dynasty":"明代","title":"蝶恋花候雁不至"}
{"author":"王夫之","content":"妩媚檀栾共一时，鸭头新浴鹭飘丝。长疑剩粉归何处，密裹龙孙出箨枝。","dynasty":"明代","title":"和梅花百咏诗其三十五竹梅"}
{"author":"王夫之","content":"牧笛无心倚玉箫，青帘得意远兰桡。生憎杀景张功甫，浪与移栽向六桥。","dynasty":"明代","title":"和梅花百咏诗其八野梅"}
{"author":"王夫之","content":"閒堂剪烛夜如何，银汉疏风古树多。便把一竿随尔住，江门原有旧藤蓑。","dynasty":"明代","title":"新秋同唐古遗须竹游钟武故城归坐小轩夜语四首其四"}
{"author":"王夫之","content":"方寸止知老母，始终唯报韩王。家鹜尽供玉馔，元禽长寄雕梁。","dynasty":"明代","title":"咏史二十七首其十六"}
{"author":"王夫之","content":"九岭参差无定影。泪竹阴森，回合青溪冷。一片绿烟天际迥。迷离千里寒宵暝。香雨飞来添碧凝。认是当年，望断苍梧恨。东下黄陵知远近。西崦落日回波映。","dynasty":"明代","title":"蝶恋花潇湘十景词其一"}
{"author":"王夫之","content":"荠美先登谶岁饶，回塘及㬉浸长腰。圆餐韧雪舂猫耳，甂瓮盦香糁虌苗。带雨馌妻簪踯躅，催耕抟黍啄螵蛸。高斋寓目忘天暝，黄犊将鸠上小桥。","dynasty":"明代","title":"春日山居戏效松陵体六首其五"}
{"author":"王夫之","content":"独坐不知秋日短，行年唯有鬓霜新。病过柳市愁京兆，梦记番禺狎海人。泡影勋名消易得，牢骚日月阅来亲。乌藤拄杖明朝事，怕见丹枫映水滨。","dynasty":"明代","title":"仿昭代诸家体三十八首十二祝京兆允明悲秋"}
{"author":"王夫之","content":"小角阴垂槲径遮，浅檐风转搅横斜。佳人何必牵萝补，百琲明珠缀若邪。","dynasty":"明代","title":"和梅花百咏诗其七十九茅舍梅"}
{"author":"王夫之","content":"浑敦帝鸿开，谁云子不才。国门悬月令，南极转三能。下士称微者，雄风咏快哉。匆匆春早驾，荐福畏惊雷。","dynasty":"明代","title":"后雁字十九首其十三"}
{"author":"王夫之","content":"清风起蘋末，吹荡兰与芷。迨其明灭间，歘然迷端委。相望不相见，幽动无能纪。万岁亦匪他，今者为我始。条绪皆芬芳，勿为叹逝水。","dynasty":"明代","title":"感遇十一首其十一"}
{"author":"王夫之","content":"蛛丝缚翅莫逡巡，一线乾坤九六真。莺燕蜩螗分主客，蔘苓乌附尽君臣。盲人眼外公孙述，哑女生前杜子春。一把针尖罗什口，九回肠里贯双缗。","dynasty":"明代","title":"广遣兴五十八首其十"}
{"author":"王夫之","content":"不道春光消不得，风风雨雨落红积。馀芳一片尚嫣然，倡条冶叶谁相识。幽情还自惜，向他时，断虹残雨，留取韶华迹。游丝袅袅娇无力，难凭远觅春消息。也知春只在天涯，杜鹃莫诉春归急。柳带烟如织，从容绾住东流疾。任桃花路杳，天台不道仙源隔。","dynasty":"明代","title":"归朝欢春晚"}
{"author":"王夫之","content":"终知无寄处，不欲昧前期。人世谁长目，天心自列眉。寒宵闻见外，皑雪炫荧时。岂为知音绝，停毫罢远思。","dynasty":"明代","title":"前雁字诗十九首其十二"}
{"author":"王夫之","content":"沙上鸿踪昔岁心，堞楼鹤语旧时林。已知罢钓能忘饵，何必登床更碎琴。月影偶留传雁字，秋声不断有蝉吟。閒愁杜口从君语，为受青原记莂深。","dynasty":"明代","title":"桐城余兼尊昔为青原侍者归素以来崎岖岭外相值见访为录前寄极丸老人诗仍次原韵赠之"}
{"author":"王夫之","content":"文王既没，文其在兹。赫赫明明，有彖有辞。志非所问，义著于蓍。日不可炀，天不可帷。宵人窃烛，不照须眉。周道茂草，别趋路歧。弄方如砌，画圆如规。星历相窜，巫觋是师。天化地产，玩如行棋。以谋羹炙，以询淫嬉。神所不告，覆讥其违。修吉悖凶，天鉴在斯。皇天弗尚，吾为尔危。","dynasty":"明代","title":"读易赠熊体贞孙倩其五"}
{"author":"王夫之","content":"脉脉从看为解颐，阳和一茧细抽丝。捐情似水容相见，不许香车宝马窥。","dynasty":"明代","title":"和梅花百咏诗其十五观梅"}
{"author":"王夫之","content":"蒸水东流湘水北。一曲沧浪，映带青山色。旧是朱陵仙洞客。鹤归不向乌衣国。江树迷离潭影侧。画槛筠帘，梦断春消息。击鼓冯夷寻未得。馋龙怪舞云生墨。","dynasty":"明代","title":"蝶恋花其五"}
{"author":"王夫之","content":"当暑病犹轻，离魂几日阴。羽笙天上曲，沟水路傍吟。渡鹊无聊事，归禽有限心。炎光劳缱绻，回首怨寒砧。","dynasty":"明代","title":"迎秋八首其六"}
{"author":"王夫之","content":"飞萤弭清昼，熠熠流暗空。炫影从彼异，匿光背所同。胡不怀应求，殊德乐为攻。忾然念吾生，晶宇共昭融。捐情不矜己，云日相雍容。嗟哉猖狂子，何为悲道穷。","dynasty":"明代","title":"感遇十一首其六"}
{"author":"王夫之","content":"弱骨凌乘一线操，未凭长目送雄豪。通身冰血争融结，伸臂烟霄试抑搔。岂必人生方幻寄，足知厚载不功高。金风但鼓囊中籥，大费尖酸徒尔劳。","dynasty":"明代","title":"洞庭秋三十首其十九"}
{"author":"王夫之","content":"白云飞也自寻常，不道青山不久长。看尽云飞天阙迥，清空一碧映潇湘。","dynasty":"明代","title":"白云歌其三"}
{"author":"王夫之","content":"千秋铜雀台，肠断西陵妓。谁念故园空，豆蔻含胎死。清漳自东流，粉黛愁难洗。分得馀香归，骄杀邯郸子。","dynasty":"明代","title":"生查子其三"}
{"author":"王夫之","content":"任尔舌尖学语，谁知趺下生根。一线经分子午，双钩画破乾坤。逼窄墨台狭路，萧条原宪柴门。天下古今几许，梨花春雨黄昏。","dynasty":"明代","title":"见狂生诋康斋白沙者漫题"}
{"author":"王夫之","content":"谁将今古作浮烟，人各为心亦自怜。饮泣当年闻国变，埋心遥夜但天全。青编无字酬双泪，赤县何时慰九泉。千计不如归尺土，飘零人在钓鱼船。","dynasty":"明代","title":"同须竹送芋岩归窆竟心艇溯湘转郡城有作二首其一"}
{"author":"王夫之","content":"早岁先登秦女峰，腰垂绿发玉为容。不知甲子真多少，问取前溪偃盖松。","dynasty":"明代","title":"和梅花百咏诗其一古梅"}
{"author":"王夫之","content":"绛节生须抱璧还，降笺谁捧尺封闲。沧波淮海东流水，风雨扬州北固山。鹃血春啼悲蜀鸟，鸡鸣夜乱度秦关。琼花堂上三生路，已滴燕台颈血殷。","dynasty":"明代","title":"读指南集二首"}
{"author":"王夫之","content":"荷花忘却荷叶遮，鼓吹左纛新蛙车。鹅儿黄嫩微睍睆，鹄立红云捧夭斜。青蚨血乾诛阿母，蝤蛴队辇试莫耶。黄金榜射金人眼，欲问南商求沔茄。","dynasty":"明代","title":"读甘蔗生遣兴诗次韵而和之七十六首其七十"}
{"author":"王夫之","content":"儿戏抟沙造化工，杨花飞雪舞来同。东晴西雨双虹断，海鲞江鲥四月通。有兴但抛棋一劫，无情凭唱曲三终。清风半港留难住，笑尔诙谐柰尔穷。","dynasty":"明代","title":"读甘蔗生遣兴诗次韵而和之七十六首其一"}
{"author":"王夫之","content":"稻露垂珠远望平，疏风疏雨葛衣轻。枫林摄摄消残暑，禅室登登待早晴。话到閒愁无一字，棋终残局笑双征。因君莞尔加餐饭，不问参苓托死生。","dynasty":"明代","title":"翠涛过草堂问病"}
{"author":"王夫之","content":"十月寒潭改，三年客艇过。画櫩星影近，甃草夜霜多。急难迷原隰，飘零废蓼莪。郴江无限水，不与挽流波。","dynasty":"明代","title":"永兴廖邓二君邀宿石角山僧阁是侍先君及仲兄䃘斋游处"}
{"author":"王夫之","content":"芦展霜英，蓼开红粟，三分秋在堪怜。芙蓉木未，午压绛痕鲜。似欲将人共醉，何须问、谁健他年。吹不去，当头皂帽，直上有青天。飞仙曾授我，汝南真诀，壸里清元。已住云山，绝顶芸尽芝。田何处更寻高，巘累芒、鞋竹杖横。肩凝眸处，齐州数点，万里罩平烟。","dynasty":"明代","title":"满庭芳重九"}
{"author":"王夫之","content":"月斜空碧合，河汉几时生。杳霭岳莲出，萧条露叶横。归云飞带雨，凉雁过留声。祇讶西峰上，清宵有奏笙。","dynasty":"明代","title":"月斜"}
{"author":"王夫之","content":"石陨睢阳都，夙昔为明星。顷刻不自信，哀乐异其情。韶风荣腐草，春霰摧初英。去日亦已往，来日自多惊。唯有王子乔，淩空吹玉笙。","dynasty":"明代","title":"拟阮步兵咏怀二十四首其四"}
{"author":"王夫之","content":"黄鸟衔青虫，径飞入深箐。蛱蝶绕墙飞，相逢不相见。","dynasty":"明代","title":"绝句"}
{"author":"王夫之","content":"拚却无情，更谁厮惹，西风檐角萧萧。留看人閒，斜阳一晌光摇。蘋花应笑归期误，又争知、孤绪无聊。被殢人，轻蝶憨憨，片影相撩。天涯一梦迢迢，任露侵衰草，月冷危桥。便随尘土，离魂不倩人招。前时难忆藏鸦处，有归飞、孤雁低邀。望谁为，并刀一剪，剪断情苗。","dynasty":"明代","title":"高阳台蛛丝落叶"}
{"author":"王夫之","content":"两杖携归意暗交，铿然岳石许晴敲。时艰未靖羞神力，风雨何当补一巢。","dynasty":"明代","title":"分寄方广避乱诸缁侣八首其六"}
{"author":"王夫之","content":"先春不得待春阑，渺渺西洲欲见难。唯有梨花赊剩粉，黄昏烟雨殢人看。","dynasty":"明代","title":"和梅花百咏诗其九忆梅"}
{"author":"王夫之","content":"挑镫契阔交双睫，画被纵横作十洲。秦水无鱼痴钓渭，瞿塘如马稳乘流。披麻斧劈皴皆可，点漆丹砂果自繇。一笑梦中还说梦，三更头上与安头。","dynasty":"明代","title":"广遣兴五十八首其二十二"}
{"author":"王夫之","content":"结璘耀东方，摇辉散庭戺。褰帷视玉衡，何为倏东指。汎爱惜流光，合旨抚逝水。鶗鴂天涯鸣，繁英怨游子。东园积落芳，安问桃与李。悲歌无与听，拊琴复中止。","dynasty":"明代","title":"杂诗四首其一"}
{"author":"王夫之","content":"老犹惭，愁不死。燕子衔来，无限伤心字。春色三分还似此。和雨和烟，了却韶光事。有如痴，仍似醉。短剑光销，红蜡倾珠泪。一片潇湘东下水。谁遣无情，长惹飞花坠。","dynasty":"明代","title":"苏幕遮翠涛以新诗见怀作此答之"}
{"author":"王夫之","content":"幽绪悄。欹枕梦回分晓。俯仰乾坤霜月皎。此际愁多少。欲洗长空天杳。袖里青虹光袅。相倩一挥云汉表。莫打閒之绕。","dynasty":"明代","title":"谒金门示意有授"}
{"author":"王夫之","content":"万顷春膏凝玉酥，晓霜残月足踟蹰。须须叶叶无中有，一幅先天五老图。","dynasty":"明代","title":"和梅花百咏诗其九十三未开梅"}
{"author":"王夫之","content":"当年回雁峰头住，雁影云开天际路。夫君缥渺雁峰心，遥寄湖南烟雨渡。谁知白雁杳寒沙，断使青峰遮日暮。日暮云迷雁阵哀，逢君千里雁书来。欲分宝瑟银筝怨，似向沙明水碧回。一水盈盈乌石戍，千秋渺渺楚云台。楚云台高芳草齐，湘干北望鹧鸪啼。虞卿著书亦何有，建阳卖卜还自迷。瘦影难双矰缴满，寒更欲警露霜凄。清霜白露飞不前，亭亭片月当高天。前身忆住青龙寺，血迹还埋古井边。遥飞尺帛君边去，沙上鸿踪隔暝烟。","dynasty":"明代","title":"孤雁行和李雨苍"}
{"author":"王夫之","content":"酌酒无多剪烛长，凌侵冰玉蹙寒塘。赠云有意寻宏景，赋雪无心付谢庄。玳瑁云痕开远碧，流莺柳色竞新黄。晴光倩送青鞋去，分取狂夫一半狂。","dynasty":"明代","title":"唐如心见过其二"}
{"author":"王夫之","content":"百里初见山，西晖客望闲。半峰明紫树，群岫倒苍湾。仙馆箫声歇，渔舟隔浦还。祝融知近远，清梦骛云间。","dynasty":"明代","title":"东台山"}
{"author":"王夫之","content":"闻说犹疑耳亦贪，终年不食更何堪。轻松脆软清泉味，池底夺将雪藕甘。","dynasty":"明代","title":"和梅花百咏诗其五十二咀梅"}
{"author":"王夫之","content":"老夫无藉处，问今古、更有几人知。把红霞揉碎，挼成火枣，玉露团合，酿就冰梨。饱餐罢、擎篮盛夜月，添炭煮冰凘。一掐中天，星随指落，还从残腊，花促春归。秋风落叶里，扪碧霄、敲响玻瓈。大笑天翁白雀，输我偷骑。金弹惊开，幽窗啼鸟，玉笙唤起，茅店荒鸡。且殷勤属望，绝调钟期。","dynasty":"明代","title":"风流子自笑"}
{"author":"王夫之","content":"主言不出吾何死，客难徒云世所嗔。七国有碑唯诅楚，六经灭迹待亡秦。忘忧但记徐无鬼，结舌谁知虞有人。馋𣦼不餐千亩竹，斫来滥写一溪春。","dynasty":"明代","title":"广遣兴五十八首其九"}
{"author":"王夫之","content":"惊风淅沥渐无声。恰泠泠。早盈盈。促拍悲丝、转入凤笙清。唤醒梅花月下梦，看咫尺，有瑶京。人閒何用久留情。晓风轻。晓烟晴。流水斜阳、莫惜玉山倾。解释消沈千种恨，明镜里，鬓丝横。","dynasty":"明代","title":"江城子其二"}
{"author":"王夫之","content":"山涤净西清，层云仍南飞。夕光相宛约，霜气乍依违。深紫明峰色，馀绿滋垣衣。仰瞻零叶坠，时有寒禽归。绪心同群动，敛息无馀机。收照光自炯，敷荣道巳非。晴日容相借，行将陟翠微。","dynasty":"明代","title":"冬日晚照书怀"}
{"author":"王夫之","content":"湿云飞不起，一半雪光欺。药裹犹畴昔，莺花笑几时。乌藤苔露坠，白袷柳风吹。知否韶华借，閒心早自疑。","dynasty":"明代","title":"早春馀雪属目偶成"}
{"author":"王夫之","content":"脆绿怜弱干，勿为霜雪侵。春风动雷雨，须长一千寻。","dynasty":"明代","title":"敔筑土室授童子读题曰蕉畦口占示之四首其二"}
{"author":"王夫之","content":"又见扶桑一度凋，閒愁无奈只春宵。珊枝沈海初无叶，梦草游仙旧有苗。敲髓何方寻白獭，留香不久驻虹桥。似闻旌节开天上，望里云关谢豹骄。","dynasty":"明代","title":"补落花诗九首其四"}
{"author":"王夫之","content":"残梦当年欲续，草庵一枕偷閒。无端幻出苦邯郸。禁杀骑驴腐汉。几度刀兵膋血，十年孤寡辛酸。潭龙𪖙睡太痴顽。欲续衰年已懒。","dynasty":"明代","title":"西江月重过续梦庵"}
{"author":"王夫之","content":"所思不可见，所怨不可移。忽如飘风集，贸贸何所之。平生交与好，长逝相追随。中野飞燐光，白日为之迷。函意以永世，千载将谁知。","dynasty":"明代","title":"拟古诗十九首其十二"}
{"author":"王夫之","content":"湘水经东安县东，有沉香塘，石壁隙插一株，云是沉水香，澄潭清冷，绿萝倒影。湘水自分漓水下。曲曲潺湲，千里飞哀泻。冰玉半湾尘不惹，停凝欲挽东流驾。百尺危崖谁羽化。一捻残香，拈插莓苔隙。忆自寻香人去也，寒原夕阳烧悲灺。","dynasty":"明代","tags":"写景，抒情","title":"蝶恋花·湘水自分漓水下"}
{"author":"王夫之","content":"天涯远，凝望迢递层阴，夕阳一线。几番拚不相思，曾种情苗，待谁割断。初相见，也似轻薄杨花，随风飘转。无聊且付閒心，灯下香前，自寻幽愿。漫道天台桃径，重逢刘阮，残红一片。又随流水飘零，凋残故苑。盈盈脉脉，烟锁芙蓉巘。劳想像、扇影低回，佩声缱绻。梦里啼莺，似把游人唤。又恐春期浅，辜负却、翩翩画梁双燕。此情谁欣，一帘春晚。","dynasty":"明代","title":"瑞龙吟别恨"}
{"author":"王夫之","content":"稻花风转接䍦吹，系辔萧条占桧枝。画扇红牙前夕酒，青山白雪几年诗。千秋华表留仙语，一曲沧浪鼓枻悲。为惜君愁须缓缓，相逢知有泪双垂。","dynasty":"明代","title":"期徐蔚子虎塘迟至余暑病先归蔚子独留万绿池"}
{"author":"王夫之","content":"缥渺诸天缟雪飞，垆烟初㶿湿云衣。重来春水迷苍翠，凄绝苏闉画板归。","dynasty":"明代","title":"过西明寺追怀怡一上人示苍枝慈智二首"}
{"author":"王夫之","content":"荒山百里，想残雪初晴，应同消受。莫还似我，祇共寒垆相守。重叠山河冷泪。更梦对、团圞春昼。读书帷里华镫，献寿堂前椒酒。辜负。当年人说。道仙苑芝英，一时三秀。山移海涸，别是人间花柳。还听金鸡玉漏。怕天也、妒人长久。但念今夕相怜，莫问明年健否。","dynasty":"明代","title":"双双燕除夕忆家兄"}
{"author":"王夫之","content":"月明是水是芦花，逗漏清空片影斜。沙上有踪谁见得，侬家曾泛逆流槎。","dynasty":"明代","title":"题芦雁绝句十八首其三"}
{"author":"王夫之","content":"河间酒垆前，常愁欢见绝。絮杀采桑人，同心若为结。","dynasty":"明代","title":"哕"}
{"author":"王夫之","content":"乱拥绿云可奈何，不知人世有春波。凡心洗尽留香影，娇小冰肌玉一梭。","dynasty":"明代","title":"水仙"}
{"author":"王夫之","content":"孟德何知泣穗帏，张巡差可听横吹。无情有恨莲终落，百啭千回燕怕归。鸩步偶同神禹迹，蜂腰狂学沈郎围。针尖笔颖参差是，更拣惊蛇一线灰。","dynasty":"明代","title":"读甘蔗生遣兴诗次韵而和之七十六首其五十一"}
{"author":"王夫之","content":"归鸦度何所，夕照移西岑。荫入蔚蓝色，萧萧松桧阴。","dynasty":"明代","title":"怀入山来所栖伏林谷三百里中小有丘壑辄畅然欣感各述以小诗得二十九首其二十三昭阳庵"}
{"author":"王夫之","content":"寒池清浅影笼冰，雾上云鬟冷不胜。斜倚琅玕舒凤尾，翠帏深拥㬉香凝。","dynasty":"明代","title":"和梅花百咏诗其八十五冰竹梅"}
{"author":"王夫之","content":"春光又到也，全不惜、霜鬓不禁愁。问归飞双雁，江南塞北，冰融风软，何处堪留？莫轻弃、鱼波翻縠皱，鹭影挂银钩。但爱风高，黄沙眯目，为贪月冷，白草含秋。垂杨摇荡处，绾不住、绿水去悠悠。饶有荇牵翠带，难系浮沤。看彻踏青，眉皆黛蹙，相逢折柳，泪总珠偷。叹千金春价，一刻难酬。","dynasty":"明代","title":"风流子春感"}
{"author":"王夫之","content":"素宇无留墨，平沙印别痕。暗书还自省，未到意先吞。映雪功弥苦，依天道已尊。八纮开义海，潇洒动乾坤。","dynasty":"明代","title":"后雁字十九首其十二"}
{"author":"王夫之","content":"浑敦帝鸿开，谁云子不才。国门悬月令，南极转三能。下士称微者，雄风咏快哉。匆匆春早驾，荐福畏惊雷。","dynasty":"明代","title":"后雁字十九首其十三"}
{"author":"王夫之","content":"沙雪笺银暗，芦锋笔阵降。惊飙催就急，虚白人钩双。发细萦空镜，晴波上晓窗。研朱和露滴，枫冷落吴江。","dynasty":"明代","title":"后雁字十九首其十四"}
{"author":"王夫之","content":"有句兼无句，羚羊偶挂尖。吹毛传密谛，带影悟廉纤。化迹空三藏，迷人顶一砭。献花岩畔鸟，半偈不曾拈。","dynasty":"明代","title":"后雁字十九首其十五"}
{"author":"王夫之","content":"刮目经年别，惊非吴下蒙。四声终写入，六义不删风。耻逐蝌文乱，谁凭雉译通。斯文知未丧，几复畏虚弓。","dynasty":"明代","title":"后雁字十九首其十六"}
{"author":"王夫之","content":"淡墨布层层，痴肥自不胜。回文低落月，影本暗渔镫。险句从空搆，秋思与上兴。悬题天阙迥，为尔费冰兢。","dynasty":"明代","title":"后雁字十九首其十七"}
{"author":"王夫之","content":"始知空阔里，无数妙诠偕。娓娓谈天衍，痕痕炼石娲。纸光从月砑，笔冢有云埋。仙笈传青鸟，空劳曼倩谐。","dynasty":"明代","title":"后雁字十九首其十八"}
{"author":"王夫之","content":"未肯负居诸，飘流不废书。长涂收史料，小正作经疏。赝迹徒相似，鸿儒亦借誉。鲲鹏聊志怪，终是不才樗。","dynasty":"明代","title":"后雁字十九首其十九"}
{"author":"王夫之","content":"应自友朋恩，知深谢不言。无衣度霜雪，多难际乾坤。泥重芒鞋涩，云浓湿帽昏。更愁从此去，托足向何门。","dynasty":"明代","title":"寒甚下山访病儿存没道中逢夏仲力下小竹舁慄不能语哀我无衣授之以絮归山有咏志感也"}
{"author":"王夫之","content":"得絮不云暖，此情君合知。主忧臣但尔，心死身何为。绿草华山带，高楼燕子枝。讵言身未嫁，可任东风吹。","dynasty":"明代","title":"寒甚下山访病儿存没道中逢夏仲力下小竹舁慄不能语哀我无衣授之以絮归山有咏志感也其二"}
{"author":"王夫之","content":"镇来回不审，何时是了，问天也难分晓。可惜一江绿净，半林红袅，都被轻狂消缴。年来双耳，长似蝉吟林表，那堪鼍吼还相嬲。便两鬓、几茎霜，也来萦绕。到长夏、又还幽悄。","dynasty":"明代","title":"凤凰阁咏风"}
{"author":"王夫之","content":"情与非情法喜图，清欢禅悦有中无。不容迦叶称初祖，微许林逋作故夫。春有秋心消蚁梦，跃含潜理戏骊珠。知音近托虞僧孺，溪上閒吟影共癯。","dynasty":"明代","title":"续落花诗三十首其十四"}
{"author":"王夫之","content":"迢迢开一径，双足尽登临。密至云无际，明生月有心。当前霜岸直，彻底碧潭深。神禹留金简，居然在岳岑。","dynasty":"明代","title":"和白沙八首其四"}
{"author":"王夫之","content":"有客反唇过古庙，驱寒四目送新傩。冠分莲叶红千浪，镜合菱花绿半窠。褪粉翩翩惊蛱蝶，扬灰阵阵趁香骡。桥头好记归时路，汤煮松风有孟婆。","dynasty":"明代","title":"读甘蔗生遣兴诗次韵而和之七十六首其五十八"}
{"author":"王夫之","content":"半生只伴閒愁住。如今却待驱愁去。归鸟没遥天。云横斜照边。乾坤看一笑。愁到何时了。抛掷与征鸿。霜宵唳晓空。","dynasty":"明代","title":"菩萨蛮遣愁"}
{"author":"王夫之","content":"海天宽。暮烟残。才得团栾对面看。还沈山外山。人倚阑。鸟飞还。回首东风一碧寒。婵娟欲上难。","dynasty":"明代","title":"长相思落日"}
{"author":"王夫之","content":"步碧萝湾，寻紫芝英，寿翠涛翁。忽逢赤松子，赴青女约，染千树绿，作小春红。微启朱唇笑余白，发黍米丹砂岂未逢。若会得，则翠涛偕尔，稳住绛云。中蔚蓝天色清，空但净洗黄，尘即阆蓬。看漫天黑瘴，徒然黮𪒡，当头皂帽，自许从容。素书宵授元文密，印彤云原自擭雏龙。凭寄语，展双眉黛锁，霜老苍松。","dynasty":"明代","title":"沁园春翠涛六□每句戏用彩色字"}
{"author":"王夫之","content":"午日尚曈昽，紫光衬元叶。暄气上台阴，香风吹冻蝶。","dynasty":"明代","title":"怀入山来所栖伏林谷三百里中小有丘壑辄畅然欣感各述以小诗得二十九首其十一啸台"}
{"author":"王夫之","content":"微吟即遣暗虫惊，齐语繇来挞不成。旧学刑书墨剕劓，新悬乐笋怒飞鸣。法筵道得犹三棒，地狱难消在一茎。略向东风赊妩媚，还逢百舌禁流莺。","dynasty":"明代","title":"广遣兴五十八首其五十七"}
{"author":"王夫之","content":"吾方授室尔悬弧，一幅当年燕喜图。脉脉回头成梦鹿，悠悠屈指数金乌。黄云初捲收香粒，赪枣重蒸酿软酥。幸有老夫霜鬓在，东皋遥劝倒村酤。","dynasty":"明代","title":"侄敏五十其二"}
{"author":"王夫之","content":"阿姨骂不瞋，为怕鹦哥骂。猫儿杀鹦哥，才卜归魂卦。堂堂灵隐僧，桂子香清夜。五字万年碑，竟是谁天下。","dynasty":"明代","title":"生查子其五"}
{"author":"王夫之","content":"古崧台，双阙杳无踪。忆潮平、细浪溶溶。龙舟渡马，依然先帝玉花骢。冲冠发指，旗挥星落，血斩蛟红。怨苍梧，班管泪，沈白日，瘴云中。更背飞，孤影飘蓬。今生过也，魂归朱邸旧离宫。苔残碧瓦，鸳鸯碎，蔓草春风。","dynasty":"明代","title":"金人捧露盘和曾纯甫春晚感旧韵"}
{"author":"王夫之","content":"物候天涯改，秋心闭户知。露垂窗影乱，云薄曙光欺。密字微吟缓，疏藤上纸迟。蘋风相假借，小住得支頣。","dynasty":"明代","title":"秋日杂咏六首其四"}
{"author":"王夫之","content":"公死天下知，不借青史字。携手江陵公，同归钟山侍。从来乱贼臣，未必安篡弑。迟回须臾间，俄顷千尺坠。追惟别公时，砌草承履綦。白镝已飞攒，辕门犹鼓吹。不复问苍天，微闻责偾师。冬雷层云裂，丹血飞霰沥。天恕自愤盈，公心如游戏。玉镜映练江，东皋荇藻地。清欢卜良夜，寸心托玄寄。后死非鄙心，全归夫何惴。孰知西台客，半响犬豕媚。道广固不谋，任物自醒醉。俯念奔行阙，孤洒忧天泪。声影不相即，荐剡已先至。遽上拂衣章，非敢为嫌避。去就容孤欹，欢好益曲遂。脉脉有幽期，清苦函莲薏。矢之以盖棺，犹恐深怍愧。白日虞山心，悬光照薜荔。","dynasty":"明代","title":"太傅瞿公式耜"}
{"author":"王夫之","content":"敛束檀心吐半丝。迟回妆靓暗香吹。绿窗独倚珠千泪，团扇斜窥玉一规。清露浅，碧烟微。閒心自照镜光知。鹿门漫作无情句，月冷风清欲坠时。","dynasty":"明代","title":"鹧鸪天白莲"}
{"author":"王夫之","content":"藏春有坞贮轻融，直上千寻故御风。平甸下看烟漠漠，孤擎宝露出清空。","dynasty":"明代","title":"和梅花百咏诗其七岭梅"}
{"author":"王夫之","content":"大仪悬张覆釜幢，谁其至者弗心降。长天纤忽随泯泯，商飙骚屑入淙淙。浩瀚无馀一丝挂，清微欲将九鼎扛。安得沐日仍浴月，东赪西皎晶荧双。","dynasty":"明代","title":"洞庭秋三十首其三"}
{"author":"王夫之","content":"扬州不死空坑死，出使皋亭事未央。鸣鴂春催三月雨，丹枫秋忍一林霜。䃃门鹤唳留朱序，文水鱼书待武阳。沧海金椎终寂寞，汗青犹在泪衣裳。","dynasty":"明代","title":"读指南集二首其二"}
{"author":"王夫之","content":"织锦无成上帝嗔，憨慵长夜望河津。何从更得蛛丝里，剩巧年年乞与人。","dynasty":"明代","title":"戏作七夕词三首其三"}
{"author":"王夫之","content":"通眉旧是玉楼仙，昌谷春消野竹烟。誓倒奚囊传好句，人间差有外兄贤。","dynasty":"明代","title":"哭欧阳三弟叔敬沈湘六首其二"}
{"author":"王夫之","content":"芦展霜英，蓼开红粟，三分秋在堪怜。芙蓉木未，午压绛痕鲜。似欲将人共醉，何须问、谁健他年。吹不去，当头皂帽，直上有青天。飞仙曾授我，汝南真诀，壸里清元。已住云山，绝顶芸尽芝。田何处更寻高，巘累芒、鞋竹杖横。肩凝眸处，齐州数点，万里罩平烟。","dynasty":"明代","title":"满庭芳重九"}
{"author":"王夫之","content":"苗叶梳风暑乍消，归禽掠日影逍遥。闲披绿草依孤树，喜看青衫渡小桥。密语偶窥康节梦，清狂未觉步兵骄。剪灯坐叹流光迥，他日何方觅老樵。","dynasty":"明代","title":"夏日喜何诣得见过"}
{"author":"王夫之","content":"狐皮织葛苧编裘，莫笑狂夫计不稠。采蕺馀香熏茂苑，裂缯全锦付河洲。醉眠芳草还沽酒，险摘星辰更上楼。大扺乾坤消一拗，达多死认镜巾头。","dynasty":"明代","title":"读甘蔗生遣兴诗次韵而和之七十六首其十九"}
{"author":"王夫之","content":"傀儡居然牵得动，千波万折亦何凭。骈枝偶举庞公女，折臂新摧二祖肱。浊水月昏菱刺手，寒灰春湿菌成蒸。何时期满桐棺假，还汝晶瓶一片冰。","dynasty":"明代","title":"广遣兴五十八首其三"}
{"author":"王夫之","content":"九首天吴扶不起，生怜尺木怕龙倾。葛花疗醉穷千日，樱饱吟蚊闹五更。岸帻有头讥子羽，迷楼无酒酹张衡。鰆鸮翡翠同条活，莫溷兰苕共咒鹰。","dynasty":"明代","title":"读甘蔗生遣兴诗次韵而和之七十六首其六十二"}
{"author":"王夫之","content":"长夏新桐洗绿茎，乳莺历乱啄朱樱。不知微雨遮青嶂，即次流珠溅紫萍。閒整丹经香篆歇，小临鹤径碧苔生。棋枰已敛湘帘捲，稍觉银钩挂岭横。","dynasty":"明代","title":"仿昭代诸家体三十八首三倪处士瓒园居"}
{"author":"王夫之","content":"崔嵬忘情受众吹，息机何用作鳞而。敲空别證生公义，弹指还拈宝月诗。驯鸽依檐春雨静，蒲牢息杵晓空知。新翻罢钓离钩句，从遣楗槌客尽疑。","dynasty":"明代","title":"咏木鱼二首其二"}
{"author":"王夫之","content":"高楼清瑟送离群，欲逐杨花怨夕曛。绣袷春寒三月雨，牙樯风急一江云。狂歌戏马台前客，回首钟山移后文。浩荡长淮分咫尺，扬州红药属夫君。","dynasty":"明代","title":"仿昭代诸家体三十八首二十三屠大仪隆送别"}
{"author":"王夫之","content":"鼎烹鼎食在逡巡，谁遣酸寒入梦真。滋味何如末下豉，秋风招隐啜湘莼。","dynasty":"明代","title":"和梅花百咏诗其五十八盐梅"}
{"author":"王夫之","content":"箕子生传淇范，刘歆死击谷梁。叛父祇求媚莽，称天原是存商。","dynasty":"明代","title":"咏史二十七首其一"}
{"author":"王夫之","content":"雨敛平田一鹭轻，西峰新展半围晴。叶光浮上通云绿，天影低沈透水清。柔草待收园客茧，泠风欲和子乔笙。百年俄顷春情极，未羡商山摘紫英。","dynasty":"明代","title":"春山漫兴七首其三"}
{"author":"王夫之","content":"耕钓传先志，人知德不堪。钏声原宿业，崖蜜自先甘。寓目团栾浅，初心冷暖谙。鸿踪沙外雪，聊谢盖棺惭。","dynasty":"明代","title":"因林塘小曲筑草庵开南窗不知复几年晏坐漫成六首呈桃坞老人暨家兄石崖先生同作六首其四"}
{"author":"王夫之","content":"覆窠无改伊风子，笭箵繇来元漫郎。窜亦黄能憎屈姊，卧犹韦虎傲萧娘。三茎鸡肋婴临济，百啭莺喉和帝江。欲剪鸳鸯双袖落，郎当鲍老臂原长。","dynasty":"明代","title":"广遣兴五十八首其四十八"}
{"author":"王夫之","content":"陈抟驴背笑难禁，龚胜床头饿称心。雪搅九微香炬暗，未知除夕是晴阴。","dynasty":"明代","title":"初度日占六首其六"}
{"author":"王夫之","content":"稍稍墟烟度，归禽尚一双。喧风柔落木，珠雨缓流淙。夕气先孤幌，云阴上半窗。县心清赏极，酒力未须降。","dynasty":"明代","title":"陈耳臣老矣新诗犹丽远寄题雪诸咏随意和之得四首其三欲雪"}
{"author":"王夫之","content":"鲩眼红如鲤尾红，吹沙蚀岸尽春风。任公无用钓缗处，毕竟鱼还死水中。","dynasty":"明代","title":"忍俊九首其二"}
{"author":"王夫之","content":"空有无垠铲径蹊，分明至极翻凄迷。远视不正非野马，客心已窘聊木鸡。帆蝶卖眼惊天末，樯乌亡赖啼日西。阴光夕灼动绿气，𢥠然鬼臂相牵携。","dynasty":"明代","title":"洞庭秋三十首其八"}
{"author":"王夫之","content":"青幕白地清涎黏，浓淡分界唯微纤。未审天容亏半壁，定疑水气消馀炎。披襟不让云将御，理楫略挂羚羊尖。鏖空白战九十日，吸月餐风亦损廉。","dynasty":"明代","title":"洞庭秋三十首其二十九"}
{"author":"王夫之","content":"长平十万人，一夜秦坑杀。鱼死浊流中，不祭乘时獭。死坑未是愁，唯有生坑恶。眢井埋蟾蜍，欲跳只三脚。","dynasty":"明代","title":"生查子咏史六首其一"}
{"author":"王夫之","content":"昔昔回头艳已轻，苔情欲薄藓相迎。香遮蚁径迷柯郡，雨浥莺声唱渭城。旁砌可能别有主，依萍取次但怀清。陌桑曲柳空相识，我自非卿卿自卿。","dynasty":"明代","title":"正落花诗十首其五"}
{"author":"王夫之","content":"鸬鹚衔鱼只道饥，鵁鶄运目也孤飞。江花笑水郎不去，白浪掀天郎不归。","dynasty":"明代","title":"竹枝词十首其六"}
{"author":"王夫之","content":"雨敛平田一鹭轻，西峰新展半围晴。叶光浮上通云绿，天影低沈透水清。柔草待收园客茧，泠风欲和子乔笙。百年俄顷春情极，未羡商山摘紫英。","dynasty":"明代","title":"春山漫兴七首其三"}
{"author":"王夫之","content":"火里遂雄萧相国，高山还戴穆提婆。雀儿有檄传参政，鬼母无言听祝鮀。鳖项不伸蚊浪嘬，蜣丸日辇蚻欢歌。肺肠剜尽还乡客，殊费人间万斛𪙉。","dynasty":"明代","title":"广遣兴五十八首其十六"}
{"author":"王夫之","content":"蒸蒸良稼，涤涤灵雨。滋湑以荣，炎威莫阻。君子不遐，如琴在抚。无念古人，空尔延伫。","dynasty":"明代","title":"和陶停云赠芋岩五十初度四首"}
{"author":"王夫之","content":"俄顷仍千岁，天心常转移。六龙飞不息，三极各乘时。有画皆成象，无声不是希。谁将华顶睡，迢递赠庖羲。","dynasty":"明代","title":"次康节韵质之"}
{"author":"王夫之","content":"应自友朋恩，知深谢不言。无衣度霜雪，多难际乾坤。泥重芒鞋涩，云浓湿帽昏。更愁从此去，托足向何门。","dynasty":"明代","title":"寒甚下山访病儿存没道中逢夏仲力下小竹舁慄不能语哀我无衣授之以絮归山有咏志感也"}
{"author":"王夫之","content":"深山三月雪花飞，折笋禁桃乳雀饥。昨日刚传过谷雨，紫茸的的赛春肥。","dynasty":"明代","title":"南岳摘茶词十首"}
{"author":"王夫之","content":"生气纷去来，屈伸无能挠。腐儒分梦醒，离析恣智巧。画鸡厌元旦，冶铜铸刚卯。辟火养鸊鹈，驱疟挂蟹爪。庚申囚彭倨，己丑讣陈鲍。趁火萤尻张，垂涎瓠项拗。染指易为瞋，老拳竞相饱。疗妒仓庚烹，咒鬼鸺留煼。唾星酿流光，占吉灼羊骹。渐老尝已熟，观物觉已稍。石女孕自生，铁牛蚊漫咬。因之参寥游，不畏苍天狡。","dynasty":"明代","title":"吟巳犹不得曙再次前韵广之"}
{"author":"王夫之","content":"竹籞密排落叶蠲，寻芽访蕊试新年。黄精苗绝蘼芜𣦼，略报东风一点暄。","dynasty":"明代","title":"和梅花百咏诗其八十药畦梅"}
{"author":"王夫之","content":"居然缘慧业，亦自种情苗。始旦回鸾帖，清秋题鹊桥。弥天知泛宅，露地注逍遥。既證无师智，灵云瞥眼消。","dynasty":"明代","title":"前雁字诗十九首其十六"}
{"author":"王夫之","content":"湘西开竹馆，绿净清溪源。垂钓不在鱼，读书欲忘言。欲从不能心自飞，白云奈尔轻霏微。","dynasty":"明代","title":"寄题翠涛新斋"}
{"author":"王夫之","content":"春草初生雪霰零，山山曾踏几茎青。居然天地成今古，何必云岚不典型。执戟汉亡谁载酒，尚书秦暴有传经。怜君问礼当深夜，急难原头念鹡鸰。","dynasty":"明代","title":"唐如心见过"}
{"author":"王夫之","content":"独坐不知秋日短，行年唯有鬓霜新。病过柳市愁京兆，梦记番禺狎海人。泡影勋名消易得，牢骚日月阅来亲。乌藤拄杖明朝事，怕见丹枫映水滨。","dynasty":"明代","title":"仿昭代诸家体三十八首十二祝京兆允明悲秋"}
{"author":"王夫之","content":"冷晕圆拖碯碗浆，古香浓喷豹皮囊。分圈硬用中峰笔，百首诗情此较长。","dynasty":"明代","title":"和梅花百咏诗其九十七水墨梅"}
{"author":"王夫之","content":"悲风动中夜，边马嘶且惊。壮士匣中刀，犹作风雨鸣。飞将不见期，萧条阴北征。关河空杳霭，烟草转纵横。披衣视良夜，河汉已西倾。国忧今未释，何用慰平生。","dynasty":"清代","title":"杂诗"}
{"author":"王夫之","content":"忘物仍忧乱，孤游托耦耕。年华皆昨梦，风俗到今惊。闭户生涯得，挑灯笑语清。欹眠安枕簟，恰有曙光晴。","dynasty":"明代","title":"过李为好山居信宿其二"}
{"author":"王夫之","content":"残膏少。零红难待春宵晓。春宵晓。灰飞无迹，更谁弄巧。朦胧睡眼微萦绕。疑无疑有幽光小。幽光小。破镜寒辉，死萤残照。","dynasty":"明代","title":"忆秦娥其二"}
{"author":"王夫之","content":"潇湘一曲，记前时相念，此地相逢。掀髯一笑中。问霜雪因甚，早上青松。多情自昔，阅桑田、沧海重重。有吴市、洞箫孤奏，碧天吹裂晴空。酌君酒，为君舞，怕长沙、袖短举手难工。把袂且从容。但五弦挥罢，目送归鸿。随时梅酒，又何有、今古英雄。莺花在、年年三月，绿杨柔亸春风。","dynasty":"明代","title":"潇湘逢故人慢赠李简尤初度简尤方五十髭髯如雪已十馀年矣"}
{"author":"王夫之","content":"缑山月榭梦中秋，疏雨湘波一寄愁。老大乾坤添戏局，萧条风月识中流。维摩香饭聊长饱，鲁壁哀弦未易酬。为访华山酣睡客，可容长笑指神州。","dynasty":"明代","title":"寄怀陈耳臣兼怀安福陈二止"}
{"author":"王夫之","content":"劈破须眉剩脊梁，閒心不耐更商量。朦胧稍见东峰上，一片云飞暮雨香。","dynasty":"明代","title":"鼾睡其二"}
{"author":"王夫之","content":"有梅有梅，霜裛其荣。人恤尔寒，尔怡予情。不愆日迈，不负月征。维仁引年，以保尔生。","dynasty":"明代","title":"和陶停云赠芋岩五十初度四首其三"}
{"author":"王夫之","content":"随折一枝好，清香破雾新。盈盈此天地，恰恰正芳春。白发不相负，青阳始试旬。殷勤明看汝，朵朵玉华真。","dynasty":"明代","title":"元日折梅次定山韵"}
{"author":"王夫之","content":"不作少年心，凭消白昼阴。黄梅何日熟，橄榄再来寻。追蠡县无几，龙渊老易沈。他时闻吹笛，莫遣忆孤音。","dynasty":"明代","title":"示刘李二生"}
{"author":"王夫之","content":"败叶留不扫，鏦铮扣哀弦。虫吟凄切外，秋色倍清喧。","dynasty":"明代","title":"怀入山来所栖伏林谷三百里中小有丘壑辄畅然欣感各述以小诗得二十九首其二十八败叶庐"}
{"author":"王夫之","content":"晴江春晓，但摇曳落花，溶溶东下。谁送素绫千皱褶，直上画檐鸳瓦。镜面回镫，月轮浮雪，一色飞光下。游丝婀娜，吹来似欲相惹。一霎汞走珠流，应有渔舟，兰棹纵横把。迸散一天星斗乱，不觉银河西泻。惊碎还圆，轻匀稍淡，移向荼蘼架。日高风静，潇湘依旧如画。","dynasty":"明代","title":"念奴娇波影"}
{"author":"王夫之","content":"登径惊林泉，知有高人址。昨宵话霜月，寒河固盈耳。星光问吟啸，松根想屐齿。是日青天高，一石映绿峙。朝暾不敢惜，白光满蘋芷。夏子发笑言，循池累径此。似有神护蔽，珍重以需子。遥秀岂敢蒙，道孤无出美。勉以答古人，双影恋流水。","dynasty":"明代","title":"晓同叔直出寺拂读朱菊水所携谭友夏岳记"}
{"author":"王夫之","content":"高田小麦凋穗黄，君胡𨇾蹀理征裳。春江劳劳客易散，秋渚迢迢夜未央。绠断银瓶空井底，瑟分玉柱愁高张。海山家在莺啼处，无计日归空黯伤。","dynasty":"明代","title":"广落花诗三十首其二十七"}
{"author":"王夫之","content":"拾得藤蓑挂破船。芦汀柳岸两悠然。曈昽海日生残夜，烂漫江春入旧年。霞散绮，绿飞烟。侬家何处不青天。星辰滥摘从人买，只索苔阴数颗钱。","dynasty":"明代","title":"鹧鸪天其二"}
{"author":"王夫之","content":"离亭人散，折不了、柳丝垂绿。尽桃花、飞尽故枝，缘终难续。雁影更沈湘岸月，鹍弦谁奏燕台筑。只空山、剩得老青蓑，掘黄独。汗青照，文山福。紫芝采，商山禄。但荒草侵阶，脩藤覆屋。井底血函空郑重，知音谁与挑镫读。问杜鹃、何日血啼乾，商陆熟。","dynasty":"明代","title":"满江红写怨"}
{"author":"王夫之","content":"日㬉风微柳匝溪，分明莎径未须迷。莺声过涧还如近，蝶翅因花亦屡低。心迹同原聊共赏，乾坤双歇恰单提。芒鞋是处寻春好，不拣苍苔与沁泥。","dynasty":"明代","title":"仿昭代诸家体三十八首十一陈简讨献章晚酌"}
{"author":"王夫之","content":"漫天撇地莫相嘲，谁向春风得系匏。入幕髡留依画烛，同尘颐指听吟鞘。梅交隙末损三友，果筮离群剥上爻。和露倚云争早晚，芳兰何事把琼茅。","dynasty":"明代","title":"续落花诗三十首其二十三"}
{"author":"王夫之","content":"林塘春雨夙，小步爱微温。风定开池影，云收齐烧痕。青珠垂日给，绿绶绾天虋。慰藉韶光甚，新愁未许存。","dynasty":"明代","title":"小步"}
{"author":"王夫之","content":"暮雨朝云神女峰，三朝三暮黄牛踪。入峡来回看不厌，出峡对面不相逢。","dynasty":"明代","title":"竹枝词十首其二"}
{"author":"王夫之","content":"求仙无诀问蓬壸，缥渺神山一片孤。溪水冰融随岸阔，天风霜起任桑枯。田畴死记庐龙塞，司马生惭瑞兽符。为问今宵寒夜月，照来还似旧时无。","dynasty":"明代","title":"遣怀"}
{"author":"王夫之","content":"一池寒水清如露，影取千山桕叶丹。画鬼易工愁狗马，分龙莫问渴鲂鳏。石田滞穗埋头拾，长夏新梅入梦寒。书史不灵天亦杳，惺惺一掐印痴顽。","dynasty":"明代","title":"广遣兴五十八首其十一"}
{"author":"王夫之","content":"藕花艳银塘，玉露凋零尽。素蝶不知愁，波影弄金粉。飞飞飞不去，日暮西风紧。为惜白蘋香，怕受微霜损。","dynasty":"明代","title":"生查子秋感"}
{"author":"王夫之","content":"遥山清露条，木末素月上。佳人不违此，适尔成元奖。先彼凉云阴，心知畏景往。静气欣相移，天机继以长。夙昔扶清刚，独唱閟幽响。周道信逶迤，睘行生惚恍。炯炯河鼓星，迢迢天汉广。津梁诚有待，良会仍多爽。云何衰景及，遘此西清朗。百年如九秋，一意谐双赏。我闻绥山桃，酝彼灵胎养。餐之踰万春，握之在孤掌。下士原大笑，上士成独享。君其遂方今，缥渺慰云想。","dynasty":"明代","title":"熊男公过访"}
{"author":"王夫之","content":"蕊珠宫。碧霞封。风裂云痕一线空。繁星数点逢。素绡重。隔帘栊。丹荔新餐玉液浓。杨妃病齿红。","dynasty":"明代","title":"长相思石榴"}
{"author":"王夫之","content":"大夫已见受秦封，君子还惊化鹤容。独抱冰心邀瑞叶，溪头三笑一相逢。","dynasty":"明代","title":"和梅花百咏诗其十七友梅"}
{"author":"王夫之","content":"读书帷底夜闻鸡，茶灶松声月影西。閒福易销成旧憾，单衾愁绝晓禽啼。","dynasty":"明代","title":"悼亡四首其二"}
{"author":"王夫之","content":"桂树萦晨霜，芳滋久不渝。采之无所赠，不忍置路隅。怀袖经岁年，中心良自殊。殷勤自畴昔，谁为爱斯须。","dynasty":"明代","title":"拟古诗十九首其九"}
{"author":"王夫之","content":"微生一日一偷生，为惜鸿毛死亦轻。从此岐行还强饭，尽收云水答清平。","dynasty":"明代","title":"闻郑天虞先生收复宝邵别家兄下山而西将以腊杪往赴怆然而作"}
{"author":"王夫之","content":"楼空山远湿烟蒸，返景长天暝色仍。千里湘皋归雁雨，九江春水钩鱼镫。马殷冢在生新草，陆逊营荒挂古藤。梦里白蘋洲上月，遥遥北渚接黄陵。","dynasty":"明代","title":"春兴其二"}
{"author":"王夫之","content":"江边寒梅自着花，江上女儿自斗茶。浪向花前爇片脑，浪疑茶里点脂麻。","dynasty":"明代","title":"竹枝词十首其八"}
{"author":"王夫之","content":"湖光千顷敞祠宫，雪捲长堤缀蓼红。血迹梦残凋燕垒，灵旗云闪起蛟风。局争成败天难主，情到华夷感亦同。古鼎香烟飘碧篆，丝丝飞绕六陵东。","dynasty":"明代","title":"仿昭代诸家体三十八首二十七徐秀才渭怀古"}
{"author":"王夫之","content":"九春初歇雨，花屐不相期。踏藓亦何适，临风久系思。秋毫分九级，火电掣双眉。不与通消息，含情更待谁。","dynasty":"明代","title":"与唐须竹夜话二首"}
{"author":"王夫之","content":"无穷消一泪，墨外渍痕汪。故国人今尽，先君道巳亡。蒙头降吏走，抱哭老兵狂。正可忘言说，将心告烈皇。","dynasty":"明代","title":"为家兄作传略巳示从子敞"}
{"author":"王夫之","content":"旦气息微霜，流云起相聚。暄风动林叶，疏雨鸣高树。夕宇还昭鲜，物变何匆遽。寥寥下土人，邈彼高冥路。终始阅迁流，孰能测其故。今古归有涯，云何永依据。","dynasty":"明代","title":"冬日杂兴二首其一"}
{"author":"王夫之","content":"缕缕渐深深，当天一片心。书云占朔色，縆瑟谱商音。尺帛无劳系，南楼未易寻。暝烟生极浦，长夜付浮沈。","dynasty":"明代","title":"前雁字诗十九首其一"}
{"author":"王夫之","content":"田丰死争官渡，鸱夷不谏夫椒。未到水穷山尽，难回坠石狂潮。","dynasty":"明代","title":"咏史二十七首其八"}
{"author":"王夫之","content":"弥天无处着衰颜，映水愁窥彻骨寒。雁影自宜霜月暗，镜光知向暮春残。江门蓑冷添藤笠，易水歌阑尚白冠。惭愧云林幽兴绝，还留画里一人看。","dynasty":"明代","title":"野史刘生惜十年之别来访山中为写衰容赋赠二首其二"}
{"author":"王夫之","content":"晴云不采意如何，带雨掠云摘倍多。一色石姜叶笠子，不须绿箬衬青蓑。","dynasty":"明代","title":"南岳摘茶词十首其三"}
{"author":"王夫之","content":"素宇无留墨，平沙印别痕。暗书还自省，未到意先吞。映雪功弥苦，依天道已尊。八纮开义海，潇洒动乾坤。","dynasty":"明代","title":"后雁字十九首其十二"}
{"author":"王夫之","content":"不是人閒，定然无个藏春处。和风和雨。抵死惊飞去。暖日晴风，犹自难留住。天涯路。金勒驹骄。踏作红尘土。","dynasty":"明代","title":"点绛唇飞花"}
{"author":"王夫之","content":"堂堂背春日，悠悠送落英。春日无返暄，落英无固情。遥知当决绝，中心澹不惊。济水穿河梁，河水无为清。女萝萦枯枝，缠绵待新荣。荣谢意亦尽，移言怨孀贞。","dynasty":"明代","title":"古意"}
{"author":"王夫之","content":"寒山犹半绿，浅日动浮光。习习江南暖，淫淫小雪长。杖藜随鸟度，涉涧有花香。不信间愁在，千峰一徜徉。","dynasty":"明代","title":"上湘旅兴"}
{"author":"王夫之","content":"曲曲屏山翠幕垂。啼禽不拣浅深枝。逗人斜转竹林西。绿玉竿柔愁露浥，翠烟叶密耐风欺。溪光一半染玻瓈。","dynasty":"明代","title":"浣溪沙山行"}
{"author":"王夫之","content":"岳力偏幽最，平遥眼一新。得从烟月望，拟作钓江人。","dynasty":"明代","title":"黑山访址二首其二"}
{"author":"王夫之","content":"手折琼瑶枝，欲以赠远者。姑射冰雪姿，乘云不来下。","dynasty":"明代","title":"辛酉日遣怀其四"}
{"author":"王夫之","content":"系马蟠根铁色粗，寒光飞练射昆吾。花前莫话封侯事，一树功成万木枯。","dynasty":"明代","title":"和梅花百咏诗其七十七柳营梅"}
{"author":"曾布","content":"江南客，家有宁馨儿。三世文章称大手，一门兄弟独良眉。藉甚众多推。千里足，来自渥洼池。莫倚善题鹦鹉赋，青山须待健时归。不似傲当时。","dynasty":"宋代","title":"江南好"}
{"author":"曾布","content":"●排遍第一魏豪有凭燕，年少客幽并。击球斗鸡为戏，游侠久知名。因避仇、来东郡。元戎留属中军。直气凌貔虎，须臾叱咤风云。凛凛坐中生。偶乘佳兴。轻裘锦带，东风跃马，往来寻访幽胜。游冶出东城。堤上莺花撩乱，香车宝马纵横。草软平沙稳。高楼两岸春风，语笑隔帘声。","dynasty":"宋代","title":"水调歌头"}
{"author":"曾布","content":"袖笼鞭敲登。无语独闲行。绿杨下、人初静。烟澹夕阳明。窈窕佳人，独立瑶阶，掷果潘郎，瞥见红颜横波盻，不胜娇软倚银屏。曳红裳，频推朱户，半开还掩，似欲倚、咿哑声里，细说深情。因遣林间青鸟，为言彼此心期，的的深相许，窃香解佩，绸缪相顾不胜情。","dynasty":"宋代","title":"排遍第二"}
{"author":"曾布","content":"一夕还家醉，开户起相迎。为郎引裾相庇，低首略潜形。情深无隐。欲郎乘间起佳兵。授青萍。茫然抚欢，不忍欺心。尔能负心于彼，于我必无情。熟视花钿不足，刚肠终不能平。假手迎天意，一挥霜刃。窗间粉颈断瑶琼。","dynasty":"宋代","title":"排遍第四"}
{"author":"曾布","content":"凤凰钗、宝玉凋零。惨然怅，娇魂怨，饮泣吞声。还被凌波呼唤，相将金谷同游，想见逢迎处，揶揄羞面，妆脸泪盈盈。醉眠人、醒来晨起，血凝螓首，但惊喧，白邻里、骇我卒难明。思败幽囚推究，覆盆无计哀鸣。丹笔终诬服，闤门驱拥，衔冤垂首欲临刑。","dynasty":"宋代","title":"排遍第五"}
{"author":"曾布","content":"向红尘里，有喧呼攘臂，转声辟众，莫遣人冤滥、杀张室，忍偷生。僚吏惊呼呵叱，狂辞不变如初，投身属吏，慷慨吐丹诚。仿佛缧绁，自疑梦中，闻者皆惊欢，为不平。割爱无心，泣对虞姬，手戳倾城宠，翻然起死，不教仇怨负冤声。","dynasty":"宋代","title":"排遍第六（带花遍）"}
{"author":"曾布","content":"羲城元靖贤相国，喜慕英雄士，赐金缯。闻斯事，频叹赏，封章归印。请赎冯燕罪，日边紫泥封诏，阖境赦深刑。万古三河风义在，青简上、众知名。河东注，任流水滔滔，水涸名难泯。至今乐府歌咏。流入管弦声。","dynasty":"宋代","title":"排遍第七（撷花十八）"}
{"author":"曾布","content":"说良人滑将张婴。从来嗜酒，还家镇长酩酊狂酲。屋上鸣鸠空斗，梁间客燕相惊。谁与花为主，兰房从此，朝云夕雨两牵萦。似游丝飘荡，随风无定。奈何岁华荏苒，欢计苦难凭。唯见新恩缱绻，连枝并翼，香闺日日为郎，谁知松萝托蔓，一比一毫轻。","dynasty":"宋代","title":"水调歌头·说良人滑将张婴"}
{"author":"曾布","content":"凤凰钗、宝玉凋零。惨然怅，娇魂怨，饮泣吞声。还被凌波呼唤，相将金谷同游，想见逢迎处，揶揄羞面，妆脸泪盈盈。醉眠人、醒来晨起，血凝螓首，但惊喧，白邻里、骇我卒难明。思败幽囚推究，覆盆无计哀鸣。丹笔终诬服，闤门驱拥，衔冤垂首欲临刑。","dynasty":"宋代","title":"水调歌头·凤凰钗"}
{"author":"曾布","content":"义城元靖贤相国，喜慕英雄士，赐金缯。闻斯事，频叹赏，封章归印。请赎冯燕罪，日边紫泥封诏，阖境赦深刑。万古三河风义在，青简上、众知名。河东注，任流水滔滔，水涸名难泯。至今乐府歌咏。流入管弦声。","dynasty":"宋代","title":"水调歌头·义城元靖贤相国"}
{"author":"曾布","content":"二月春华已半归，江天况值雨垂垂。山梅倏忽花经眼，园杏须臾子满枝。","dynasty":"宋代","title":"二月"}
{"author":"曾布","content":"晓出东郊信马蹄，青梅墙角两三枝。竹鸡啼罢雨来急，杜宇声乾月落迟。山店煮烟缫丝日，野田锄水插秧时。农桑劝课非无力，为报新安太守知。","dynasty":"宋代","title":"诗一首"}
{"author":"曾布","content":"表海风流旧所闻，青冥飞观一番新。山河十二名空在，簪履三千迹已陈。极目烟岚九霄近，满州楼阁万家春。由来兴废南柯梦，且喜登临属后人。","dynasty":"宋代","title":"表海亭"}
{"author":"曾布","content":"楼台丹碧照天涯，塞北江南未足誇。十里烟波新种柳，万株桃李未开花。一麾同下西清路，两镇高迎上将牙。回首林塘莫留恋，风光还属阿连家。","dynasty":"宋代","title":"布作高阳台众乐园成被命与金陵易地兄弟待罪侍从对更方面实为私门之庆走笔记子开弟"}
{"author":"曾布","content":"一掬寒泉照眼明，冰霜凛凛坐中清。生刍想见当时客，华屋空留后世名。晓日净涵金碧影，秋风暗动佩环声。他年卜筑南山下，白首何人共濯缨。","dynasty":"宋代","title":"灵泉寺"}
{"author":"曾布","content":"从事区区厌独贤，寻幽深入翠微间。旋开榛莽东郊路，偶得神仙旧隐山。都峤三天临瘴水，灵岩十里接溪蛮。何如咫尺邻风穴，杖履时时一往还。","dynasty":"宋代","title":"和陈倩游曾公岩韵"}
{"author":"曾布","content":"神仙遗像出天真，造化胚浑岂易言。访古寻幽空有意，白头轩冕感君恩。","dynasty":"宋代","title":"和刘谊留题融州老君岩其一"}
{"author":"曾布","content":"鹿龙高蹑九霄难，共驾仙车去不还。遗迹至今空有桧，不知蝉蜕此山间。","dynasty":"宋代","title":"和刘谊留题融州老君岩其二"}
{"author":"曾布","content":"军山流泉初滥觞，缭绕东山为盱江。峰峦隐映渊源长，地灵物秀雄吾邦。麻源三谷神仙乡，高林远岫长相望。岿然飞观临沧浪，凝岚净练罗轩窗。","dynasty":"宋代","title":"盱江"}
{"author":"曾布","content":"魏豪有冯燕，年少客幽并。击球斗鸡为戏，游侠久知名。因避仇、来东郡。元戎留属中军。直气凌貔虎，须臾叱咤风云。凛凛坐中生。偶乘佳兴。轻裘锦带，东风跃马，往来寻访幽胜。游冶出东城。堤上莺花撩乱，香车宝马纵横。草软平沙稳。高楼两岸春风，语笑隔帘声。","dynasty":"宋代","title":"水调歌头排遍第一"}
{"author":"曾布","content":"袖笼鞭敲镫。无语独闲行。绿杨下、人初静。烟澹夕阳明。窈窕佳人，独立瑶阶，掷果潘郎，瞥见红颜横波盼，不胜娇软倚银屏。曳红裳，频推朱户，半开还掩，似欲倚、咿哑声里，细说深情。因遣林间青鸟，为言彼此心期，的的深相许，窃香解佩，绸缪相顾不胜情。","dynasty":"宋代","title":"水调歌头排遍第二"}
{"author":"曾布","content":"凤凰钗、宝玉凋零。惨然怅，娇魂怨，饮泣吞声。还被凌波呼唤，相将金谷同游，想见逢迎处，揶揄羞面，妆脸泪盈盈。醉眠人、醒来晨起，血凝螓首，但惊喧，白邻里、骇我卒难明。思败幽囚推究，覆盆无计哀鸣。丹笔终诬服，圜门驱拥，衔冤垂首欲临刑。","dynasty":"宋代","title":"水调歌头排遍第五"}
{"author":"曾布","content":"惊嗟怪怪文人奇，缟衣蓝缕冰断肌。莓苔雪片冻不飞，玉饰其末玑衡攲。藐姑之仙下缥缈，苍虬为驾羽荷希。","dynasty":"宋代","title":"句其一"}
{"author":"曾布","content":"海边憔悴多情客，想见一枝寒玉色。愿君攀折赠馀香，勿使随风自狼籍。","dynasty":"宋代","title":"句其二"}
{"author":"曾布","content":"天际林峦压寿邱，夹江旁瞰两三州。","dynasty":"宋代","title":"句其三"}
{"author":"曾布","content":"海门西北起崇邱，极目参差见五州。","dynasty":"宋代","title":"句其四"}
{"author":"曾布","content":"自惭太守非何武，得向河阳见两龚。","dynasty":"宋代","title":"句其五"}
{"author":"曾布","content":"家住城南千石泉。","dynasty":"宋代","title":"句其六"}
{"author":"李嘉祐","content":"傲吏身闲笑五侯，西江取竹起高楼。南风不用蒲葵扇，纱帽闲眠对水鸥。","dynasty":"唐代","tags":"写物，赞美，抒情，隐居，闲适","title":"寄王舍人竹楼"}
{"author":"李嘉祐","content":"细草绿汀洲，王孙耐薄游。年华初冠带，文体旧弓裘。野渡花争发，春塘水乱流。使君怜小阮，应念倚门愁。","dynasty":"唐代","tags":"春天，送别，惜别","title":"送王牧往吉州谒王使君叔"}
{"author":"李嘉祐","content":"雪满前庭月色闲，主人留客未能还。预愁明日相思处，匹马千山与万山。","dynasty":"唐代","tags":"冬天，月夜，离别","title":"夜宴南陵留别"}
{"author":"李嘉祐","content":"独坐南楼佳兴新，青山绿水共为邻。爽气遥分隔浦岫，斜光偏照渡江人。心闲鸥鸟时相近，事简鱼竿私自亲。只忆帝京不可到，秋琴一弄欲沾巾。","dynasty":"唐代","title":"晚登江楼有怀"}
{"author":"李嘉祐","content":"移家避寇逐行舟，厌见南徐江水流。吴越征徭非旧日，秣陵凋弊不宜秋。千家闭户无砧杵，七夕何人望斗牛。只有同时骢马客，偏宜尺牍问穷愁。","dynasty":"唐代","tags":"七夕节","title":"早秋京口旅泊章侍御寄书相问因以赠之时七夕"}
{"author":"李嘉祐","content":"江南渌水多，顾影逗轻波。落日秦云里，山高奈若何。","dynasty":"唐代","title":"白鹭"}
{"author":"李嘉祐","content":"映水光难定，凌虚体自轻。夜风吹不灭，秋露洗还明。向烛仍分焰，投书更有情。犹将流乱影，来此傍檐楹。","dynasty":"唐代","title":"咏萤"}
{"author":"李嘉祐","content":"南方淫祀古风俗，楚妪解唱迎神曲。锵锵铜鼓芦叶深，寂寂琼筵江水绿。雨过风清洲渚闲，椒浆醉尽迎神还。帝女凌空下湘岸，番君隔浦向尧山。月隐回塘犹自舞，一门依倚神之祜。韩康灵药不复求，扁鹊医方曾莫睹。逐客临江空自悲，月明流水无已时。听此迎神送神曲，携觞欲吊屈原祠。","dynasty":"唐代","title":"夜闻江南人家赛神，因题即事"}
{"author":"李嘉祐","content":"处处空篱落，江村不忍看。无人花色惨，多雨鸟声寒。黄霸初临郡，陶潜未罢官。乘春务征伐，谁肯问凋残。","dynasty":"唐代","title":"自常州还江阴途中作"}
{"author":"李嘉祐","content":"西望香炉雪，千峰晚色新。白头悲作吏，黄纸苦催人。多负登山屐，深藏漉酒巾。伤心公府内，手板日相亲。","dynasty":"唐代","title":"登湓城浦望庐山初晴，直省赍敕催赴江阴"}
{"author":"李嘉祐","content":"江上澹澹芙蓉花，江口蛾眉独浣纱。可怜应是阳台女，坐对鸬鹚娇不语。掩面羞看北地人，回首忽作空山雨。苍梧秋色不堪论，千载依依帝子魂。君看峰上斑斑竹，尽是湘妃泣泪痕。","dynasty":"唐代","title":"杂曲歌辞。江上曲"}
{"author":"李嘉祐","content":"江心澹澹芙蓉花，江口蛾眉独浣纱。可怜应是阳台女，对坐鹭鸶娇不语。掩面羞看北地人，回身忽作空山语。苍梧秋色不堪论，千载依依帝子魂。君看峰上斑斑竹，尽是湘妃泣泪痕。","dynasty":"唐代","title":"江上曲"}
{"author":"李嘉祐","content":"馆娃宫中春已归，阖闾城头莺已飞。复见花开人又老，横塘寂寂柳依依。忆昔吴王在宫阙，馆娃满眼看花发。舞袖朝欺陌上春，歌声夜怨江边月。古来人事亦犹今，莫厌清觞与绿琴。独向西山聊一笑，白云芳草自知心。","dynasty":"唐代","title":"伤吴中"}
{"author":"李嘉祐","content":"十五小家女，双鬟人不如。蛾眉暂一见，可直千金馀。自从得向蓬莱里，出入金舆乘玉趾。梧桐树上春鸦鸣，晓伴君王犹未起。莫道君恩长不休，婕妤团扇苦悲秋。君看魏帝邺都里，惟有铜台漳水流。","dynasty":"唐代","title":"古兴"}
{"author":"李嘉祐","content":"花间昔日黄鹂啭，妾向青楼已生怨。花落黄鹂不复来，妾老君心亦应变。君心比妾心，妾意旧来深。一别十年无尺素，归时莫赠路傍金。","dynasty":"唐代","title":"杂兴"}
{"author":"李嘉祐","content":"祈门官罢后，负笈向桃源。万卷长开帙，千峰不闭门。绿杨垂野渡，黄鸟傍山村。念尔能高枕，丹墀会一论。","dynasty":"唐代","title":"送韦邕少府归钟山"}
{"author":"李嘉祐","content":"为郎复典郡，锦帐映朱轮。露冕随龙节，停桡得水人。早霜芦叶变，寒雨石榴新。莫怪谙风土，三年作逐臣。","dynasty":"唐代","title":"送卢员外往饶州"}
{"author":"李嘉祐","content":"君罢江西日，家贫为一官。还归五陵去，只向远峰看。暮色催人别，秋风待雨寒。遥知到三径，唯有菊花残。","dynasty":"唐代","title":"送裴五归京口"}
{"author":"李嘉祐","content":"艰难只用武，归向浙河东。松雪千山暮，林泉一水通。乡心缘绿草，野思看青枫。春日偏相忆，裁书寄剡中。","dynasty":"唐代","title":"送严维归越州"}
{"author":"李嘉祐","content":"水流过海稀，尔去换春衣。泪向槟榔尽，身随鸿雁归。草思晴后发，花怨雨中飞。想到金陵渚，酣歌对落晖。","dynasty":"唐代","title":"送裴宣城上元所居"}
{"author":"李嘉祐","content":"久作涔阳令，丹墀忽再还。凄凉辞泽国，离乱到乡山。北固滩声满，南徐草色闲。知心从此别，相忆鬓毛斑。","dynasty":"唐代","title":"留别毗陵诸公"}
{"author":"李嘉祐","content":"行春日已晓，桂楫逐寒烟。转曲遥峰出，看涛极浦连。入京当献赋，封事更闻天。日日趋黄阁，应忘云海边。","dynasty":"唐代","title":"送独孤拾遗先辈先赴上都"}
{"author":"李嘉祐","content":"主人冯轼贵，送客泛舟稀。逼岸随芳草，回桡背落晖。映花双节驻，临水伯劳飞。醉与群公狎，春塘露冕归。","dynasty":"唐代","title":"常州韦郎中泛舟见饯"}
{"author":"李嘉祐","content":"十年犹执宪，万里独归春。旧国逢芳草，青云见故人。潘郎今发白，陶令本家贫。相送临京口，停桡泪满巾。","dynasty":"唐代","title":"送崔侍御入朝"}
{"author":"李嘉祐","content":"岳阳天水外，念尔一帆过。野墅人烟迥，山城雁影多。有时巫峡色，终日洞庭波。丞相今为郡，应无劳者歌。","dynasty":"唐代","title":"送岳州司马弟之任"}
{"author":"李嘉祐","content":"骚人夸竹杖，赠我意何深。万点湘妃泪，三年贾谊心。愿持终白首，谁道贵黄金。他日归愚谷，偏宜绿绮琴。","dynasty":"唐代","title":"裴侍御见赠斑竹杖"}
{"author":"李嘉祐","content":"羡尔湘东去，烟花尚可亲。绿芳深映鸟，远岫递迎人。饥狖啼初日，残莺惜暮春。遥怜谢客兴，佳句又应新。","dynasty":"唐代","title":"送张观归袁州"}
{"author":"李嘉祐","content":"丞相过邦牧，清弦送羽觞。高情同客醉，子夜为人长。斜汉初过斗，寒云正护霜。新安江自绿，明主待惟良。","dynasty":"唐代","title":"冬夜饶州使堂饯相公五叔赴歙州"}
{"author":"李嘉祐","content":"山殿秋云里，香烟出翠微。客寻朝磬至，僧背夕阳归。下界千门在，前朝万事非。看心兼送目，葭菼自依依。","dynasty":"唐代","title":"蒋山开善寺（一作崔峒诗）"}
{"author":"李嘉祐","content":"惆怅遥江路，萧条落日过。蝉鸣独树急，鸦向古城多。转曲随青嶂，因高见白波。潘生秋径草，严子意如何。","dynasty":"唐代","title":"晚发江宁道中呈严维"}
{"author":"李嘉祐","content":"句曲千峰暮，归人向远烟。风摇近水叶，云护欲晴天。夕照留山馆，秋光落草田。征途傍斜日，一骑独翩翩。","dynasty":"唐代","title":"句容县东青阳馆作"}
{"author":"李嘉祐","content":"茅檐闲寂寂，无事觉人和。井近时浇圃，城低下见河。兴缘芳草积，情向远峰多。别日归吴地，停桡更一过。","dynasty":"唐代","title":"晚春宴无锡蔡明府西亭"}
{"author":"李嘉祐","content":"君承明主意，日日上丹墀。东阁论兵后，南宫草奏期。人稀傍河处，槐暗入关时。独遣吴州客，平陵结梦思。","dynasty":"唐代","title":"送王端赴朝"}
{"author":"李嘉祐","content":"欲究先儒教，还过支遁居。山阶闲听法，竹径独看书。向日荷新卷，迎秋柳半疏。风流有佳句，不似带经锄。","dynasty":"唐代","title":"送王正字山寺读书"}
{"author":"李嘉祐","content":"君为万里宰，恩及五湖人。未满先求退，归闲不厌贫。远峰晴更近，残柳雨还新。要自趋丹陛，明年鸡树亲。","dynasty":"唐代","title":"送房明府罢长宁令湖州客舍"}
{"author":"李嘉祐","content":"射策名先著，论兵气自雄。能全季布诺，不道鲁连功。流水蒹葭外，诸山睥睨中。别君秋日晚，回首夕阳空。","dynasty":"唐代","title":"送李中丞、杨判官"}
{"author":"李嘉祐","content":"迁客投於越，临江泪满衣。独随流水远，转觉故人稀。万木迎秋序，千峰驻晚晖。行舟犹未已，惆怅暮潮归。","dynasty":"唐代","title":"至七里滩作"}
{"author":"李嘉祐","content":"寂寞横塘路，新篁覆水低。东风潮信满，时雨稻粳齐。寡妇共租税，渔人逐鼓鼙。惭无卓鲁术，解印谢黔黎。","dynasty":"唐代","title":"南浦渡口"}
{"author":"李嘉祐","content":"宋玉怨三秋，张衡复四愁。思乡雁北至，欲别水东流。倚树看黄叶，逢人诉白头。佳期不可失，落日自登楼。","dynasty":"唐代","title":"暮秋迁客增思寄京华"}
{"author":"李嘉祐","content":"爱尔无羁束，云山恣意过。一身随远岫，孤棹任轻波。世事关心少，渔家寄宿多。芦花泊舟处，江月奈人何。","dynasty":"唐代","title":"送苏修往上饶"}
{"author":"李嘉祐","content":"满庭多种药，入里作山家。终日能留客，凌寒亦对花。海鸥过竹屿，门柳拂江沙。知尔卑栖意，题诗美白华。","dynasty":"唐代","title":"题王十九茆堂"}
{"author":"李嘉祐","content":"山林唯幽静，行住不妨禅。高月穿松径，残阳过水田。诗从宿世悟，法为本师传。能使南人敬，修持香火缘。","dynasty":"唐代","title":"送弘志上人归湖州"}
{"author":"李嘉祐","content":"阳羡兰陵近，高城带水闲。浅流通野寺，绿茗盖春山。长吏多愁罢，游人讵肯还。知君日清净，无事掩重关。","dynasty":"唐代","title":"送陆士伦宰义兴"}
{"author":"李嘉祐","content":"汉主留才子，春城直紫微。对花阊阖静，过竹吏人稀。裁诏催添烛，将朝欲更衣。玉堂宜岁久，且莫厌彤闱。","dynasty":"唐代","title":"和张舍人中书宿直"}
{"author":"李嘉祐","content":"怜尔因同舍，看书似外家。出关逢落叶，傍水见寒花。送远添秋思，将衰恋岁华。清淮倍相忆，回首莫令赊。","dynasty":"唐代","title":"司勋王郎中宅送韦九郎中往濠州"}
{"author":"李嘉祐","content":"诗人饶楚思，淮上及春归。旧浦菱花发，闲门柳絮飞。高名乡曲重，少事道流稀。定向渔家醉，残阳卧钓矶。","dynasty":"唐代","title":"晚春送吉校书归楚州（吉中孚曾为道士）"}
{"author":"李嘉祐","content":"隳官就宾荐，时辈讵争先。盛业推儒行，高科独少年。迎秋见衰叶，馀照逐鸣蝉。旧里三峰下，开门古县前。","dynasty":"唐代","title":"送严二擢第东归"}
{"author":"李嘉祐","content":"高第由佳句，诸生似者稀。长安带酒别，建业候潮归。稚子欢迎棹，邻人为扫扉。含情过旧浦，鸥鸟亦依依。","dynasty":"唐代","title":"送冷朝阳及第东归江宁"}
{"author":"李嘉祐","content":"但能一官适，莫羡五侯尊。山色垂趋府，潮声自到门。缘塘剡溪路，映竹五湖村。王谢登临处，依依今尚存。","dynasty":"唐代","title":"送越州辛法曹之任"}
{"author":"李嘉祐","content":"塞鸿归欲尽，北客始辞春。零桂虽逢竹，湘川少见人。江花铺浅水，山木暗残春。修刺辕门里，多怜尔为亲。","dynasty":"唐代","title":"送樊兵曹潭州谒韦大夫"}
{"author":"李嘉祐","content":"惭君从弱岁，顾我比诸昆。同事元戎久，俱承国士恩。随莺过淮水，看柳向辕门。草色金陵岸，思心那可论。","dynasty":"唐代","title":"送杜御史还广陵"}
{"author":"李嘉祐","content":"停车邀别乘，促轸奏胡笳。若见楚山暮，因愁浙水赊。河堤经浅草，村径历繁花。更有堪悲处，梁城春日斜。","dynasty":"唐代","title":"送兖州杜别驾之任"}
{"author":"李嘉祐","content":"平津旧东阁，深巷见南山。卷箔岚烟润，遮窗竹影闲。倾茶兼落帽，恋客不开关。斜照窥帘外，川禽时往还。","dynasty":"唐代","title":"题裴十六少卿东亭"}
{"author":"李嘉祐","content":"虚室独焚香，林空静磬长。闲窥数竿竹，老在一绳床。啜茗翻真偈，然灯继夕阳。人归远相送，步履出回廊。","dynasty":"唐代","title":"同皇甫侍御题荐福寺一公房"}
{"author":"李嘉祐","content":"虏近人行少，怜君独出城。故关逢落叶，寒日逐徂征。闻笛添归思，看山惬野情。皇华今绝少，龙额也相迎。","dynasty":"唐代","title":"送从侄端之东都"}
{"author":"李嘉祐","content":"时称谢康乐，别事汉平津。衰柳寒关道，高车左掖臣。背河见北雁，到洛问东人。忆昔游金谷，相看华发新。","dynasty":"唐代","title":"送王谏议充东都留守判官"}
{"author":"李嘉祐","content":"多雨南宫夜，仙郎寓直时。漏长丹凤阙，秋冷白云司。萤影侵阶乱，鸿声出苑迟。萧条人吏散，小谢有新诗。","dynasty":"唐代","title":"和都官苗员外秋夜省直对雨简诸知己"}
{"author":"李嘉祐","content":"故乡那可到，令弟独能归。诸将矜旄节，何人重布衣。空城流水在，荒泽旧村稀。秋日平原路，虫鸣桑叶飞。","dynasty":"唐代","title":"送从弟归河朔"}
{"author":"李嘉祐","content":"君过湟中去，寻源未是赊。经春逢白草，尽日度黄沙。双节行为伴，孤烽到似家。和戎非用武，不学李轻车。","dynasty":"唐代","title":"送崔夷甫员外和蕃"}
{"author":"李嘉祐","content":"春愁能浩荡，送别又如何。人向吴台远，莺飞汉苑多。见花羞白发，因尔忆沧波。好是神仙尉，前贤亦未过。","dynasty":"唐代","title":"春日长安送从弟尉吴县"}
{"author":"李嘉祐","content":"伏奏随廉使，周行外冗员。白髭空受岁，丹陛不朝天。秉烛千官去，垂帘一室眠。羡君青琐里，并冕入炉烟。","dynasty":"唐代","title":"元日无衣冠入朝，寄皇甫拾遗冉、从弟补阙纾"}
{"author":"李嘉祐","content":"雪深扬子岸，看柳尽成梅。山色潜知近，潮声只听来。夜禽惊晓散，春物受寒催。粉署生新兴，瑶华寄上才。","dynasty":"唐代","title":"和韩郎中扬子津玩雪寄严维"}
{"author":"李嘉祐","content":"袖中多丽句，未遣世人闻。醉夜眠江月，闲时逐海云。荻花寒漫漫，鸥鸟暮群群。若到长沙苑，渔家更待君。","dynasty":"唐代","title":"送夏侯审参军游江东"}
{"author":"李嘉祐","content":"淇上春风涨，鸳鸯逐浪飞。清明桑叶小，度雨杏花稀。卫女红妆薄，王孙白马肥。相将踏青去，不解惜罗衣。","dynasty":"唐代","title":"春日淇上作（一作汉口春）"}
{"author":"李嘉祐","content":"清秀过终童，携书访老翁。以吾为世旧，怜尔继家风。淮岸经霜柳，关城带月鸿。春归定得意，花送到东中。","dynasty":"唐代","title":"送张惟俭秀才入举"}
{"author":"李嘉祐","content":"文若为全德，留侯是重名。论公长不宰，因病得无生。大梦依禅定，高坟共化城。自应怜寂灭，人世但伤情。共美持衡日，皆言折槛时。蜀侯供庙略，汉主缺台司。车马行仍止，笳箫咽又悲。今年杜陵陌，殄瘁百花迟。","dynasty":"唐代","title":"故燕国相公挽歌二首"}
{"author":"李嘉祐","content":"两年谪宦在江西，举目云山要自迷。今日始知风土异，浔阳南去鹧鸪啼。","dynasty":"唐代","title":"题前溪馆"}
{"author":"李嘉祐","content":"吴门别后蹈沧州，帝里相逢俱白头。自叹马卿常带病，还嗟李广未封侯。棠梨宫里瞻龙衮，细柳营前著豹裘。想到滑台桑叶落，黄河东注荻花秋。","dynasty":"唐代","title":"送马将军奏事毕归滑州使幕"}
{"author":"李嘉祐","content":"亦知死是人间事，年老闻之心自疑。黄卷清琴总为累，落花流水共添悲。愿将从药看真诀，又欲休官就本师。儿女眼前难喜舍，弥怜双鬓渐如丝。","dynasty":"唐代","title":"闻逝者自惊"}
{"author":"李嘉祐","content":"怜君辞满卧沧洲，一旦云亡万事休。慈母断肠妻独泣，寒云惨色水空流。江村故老长怀惠，山路孤猿亦共愁。寂寞荒坟近渔浦，野松孤月即千秋。","dynasty":"唐代","title":"伤歙州陈二使君"}
{"author":"李嘉祐","content":"山阳郭里无潮，野水自向新桥。鱼网平铺荷叶，鹭鸶闲步稻苗。秣陵归人惆怅，楚地连山寂寥。却忆士龙宾阁，清琴绿竹萧萧。","dynasty":"唐代","title":"白田西忆楚州使君弟"}
{"author":"李嘉祐","content":"南浦菰蒋覆白蘋，东吴黎庶逐黄巾。野棠自发空临水，江燕初归不见人。远岫依依如送客，平田渺渺独伤春。那堪回首长洲苑，烽火年年报虏尘。","dynasty":"唐代","title":"自苏台至望亭驿人家尽空春物增思怅然有作因寄从弟纾"}
{"author":"李嘉祐","content":"水田飞白鹭，夏木啭黄鹂。（李肇称嘉祐有此句，王右丞取以为七言，今集中无之）白马撼金珂，纷纷侍从多。身居骠骑幕，家住滹沱河。（《少年行》，《诗式》）溪北映初星。（《海录碎事》）","dynasty":"唐代","title":"句"}
{"author":"李嘉祐","content":"主人冯轼贵，送客汎舟稀。逼岸随芳草，回桡背落晖。映花双节驻，临水伯劳飞。醉与群公狎，春塘露冕归。","dynasty":"唐代","title":"常州韦郎中汎舟见饯"}
{"author":"李嘉祐","content":"骚人誇竹杖，赠我意何深。万点湘妃泪，三年贾谊心。愿持终白首，谁道贵黄金。他日归愚谷，偏宜绿绮琴。","dynasty":"唐代","title":"裴侍御见赠斑竹杖"}
{"author":"李嘉祐","content":"伏奏随廉使，周行外冗员。白髭空受岁，丹陛不朝天。秉烛千官去，垂帘一室眠。羡君青琐里，并冕入炉烟。","dynasty":"唐代","title":"元日无衣冠入朝寄皇甫拾遗冉从弟补阙纾"}
{"author":"李嘉祐","content":"十里山村道，千峰栎树林。霜浓竹枝亚，岁晚荻花深。草市多樵客，渔家足水禽。幽居虽可羡，无那子牟心。","dynasty":"唐代","title":"登楚州城望驿路十馀里山村竹林相次交映"}
{"author":"李嘉祐","content":"文若为全德，留侯是重名。论公长不宰，因病得无生。大梦依禅定，高坟共化城。自应怜寂灭，人世但伤情。","dynasty":"唐代","title":"故燕国相公挽歌二首其一"}
{"author":"李嘉祐","content":"共美持衡日，皆言折槛时。蜀侯供庙略，汉主缺台司。车马行仍止，笳箫咽又悲。今年杜陵陌，殄瘁百花迟。","dynasty":"唐代","title":"故燕国相公挽歌二首其二"}
{"author":"李嘉祐","content":"社里东城接，松阡北地开。闻笳春色惨，执绋故人哀。终日南山对，何时渭水回。仁兄与恩旧，相望泣泉台。","dynasty":"唐代","title":"故吏部郎中赠给事中韦公挽歌二首其二"}
{"author":"李嘉祐","content":"石壁江城后，篮舆晚暂登。古龛千塔佛，秋树一山僧。清磬和虚籁，香泉吐暗藤。愿将身洒扫，求官复作能。","dynasty":"唐代","title":"五言登郡北佛龛一首"}
{"author":"李嘉祐","content":"竹窗松户有佳期，美酒香茶慰所思。辅嗣外生还解易，惠连群从总能诗。檐前花落春深后，谷里莺啼日暮时。去路归程仍待月，垂缰不控马行迟。","dynasty":"唐代","title":"与从弟正字从兄兵曹宴集林园"}
{"author":"李嘉祐","content":"开士相逢暮饮茶，高楼并坐望三巴。碧嶂不知何劫石，清江流尽几恒沙。炉烟处处香慈竹，溪雨朝朝润觉花。道胜自然长法喜，应令迁客小沩华。","dynasty":"唐代","title":"七言登北山寺西阁楼冯禅师茶酌赠崔少府一首"}
{"author":"李嘉祐","content":"竹林青青山寺幽，老僧禅坐对江流。长尘廉襜寂不语，能令过客小低头。黄昏钟竟香烟起，行舟去去心何已。回看石壁莲花宫，纱灯一点蒙笼里。","dynasty":"唐代","title":"七言谒涪城县南香积寺老师一首"}
{"author":"李嘉祐","content":"巴峡猿声催客泪，铜梁山翠入江楼。千峰鸟路含梅雨，五月蝉声送麦秋。","dynasty":"唐代","title":"句"}
{"author":"李嘉祐","content":"江上年年小雪迟，年光独报海榴知。寂寂山城风日暖，谢公含笑向南枝。","dynasty":"唐代","title":"韦润州后亭海榴"}
{"author":"李嘉祐","content":"潘郎美貌谢公诗，银印花骢年少时。楚地江皋一为别，晋山沙水独相思。","dynasty":"唐代","title":"送崔十一弟归北京"}
{"author":"李嘉祐","content":"图画风流似长康，文词体格效陈王。蓬莱对去归常晚，丛竹闲飞满夕阳。","dynasty":"唐代","title":"访韩司空不遇"}
{"author":"李嘉祐","content":"诗思禅心共竹闲，任他流水向人间。手持如意高窗里，斜日沿江千万山。","dynasty":"唐代","title":"题道虔上人竹房"}
{"author":"李嘉祐","content":"京华不啻三千里，客泪如今一万双。若个最为相忆处，青枫黄竹入袁江。","dynasty":"唐代","title":"袁江口忆王司勋、王吏部二郎中、起居十七弟"}
{"author":"李嘉祐","content":"欲强登高无力去，篱边黄菊为谁开。共知不是浔阳郡，那得王弘送酒来。","dynasty":"唐代","title":"答泉州薛播使君重阳日赠酒"}
{"author":"李嘉祐","content":"空山杳杳鸾凤飞，神仙门户开翠微。主人白发雪霞衣，松间留我谈玄机。","dynasty":"唐代","title":"题张公洞"}
{"author":"李嘉祐","content":"四年谪宦滞江城，未厌门前鄱水清。谁言宰邑化黎庶，欲别云山如弟兄。双鸥为底无心狎，白发从他绕鬓生。惆怅闲眠临极浦，夕阳秋草不胜情。","dynasty":"唐代","title":"承恩量移宰江邑，临鄱江怅然之作"}
{"author":"李嘉祐","content":"处处征胡人渐稀，山村寥落暮烟微。门临莽苍经年闭，身逐嫖姚几日归。贫妻白发输残税，馀寇黄河未解围。天子如今能用武，只应岁晚息兵机。","dynasty":"唐代","title":"题灵台县东山村主人"}
{"author":"李嘉祐","content":"高阁朱栏不厌游，蒹葭白水绕长洲。孤云独鸟川光暮，万井千山海色秋。清梵林中人转静，夕阳城上角偏愁。谁怜远作秦吴别，离恨归心双泪流。","dynasty":"唐代","title":"同皇甫冉登重玄阁"}
{"author":"李嘉祐","content":"梁宋人稀鸟自啼，登舻一望倍含凄。白骨半随河水去，黄云犹傍郡城低。平陂战地花空落，旧苑春田草未齐。明主频移虎符守，几时行县向黔黎。","dynasty":"唐代","title":"宋州东登望题武陵驿"}
{"author":"李嘉祐","content":"自缘迟暮忆沧洲，翻爱南河浊水流。初过重阳惜残菊，行看旧浦识群鸥。朝霞映日同归处，暝柳摇风欲别秋。长恨相逢即分首，含情掩泪独回头。","dynasty":"唐代","title":"游徐城河忽见清淮，因寄赵八"}
{"author":"李嘉祐","content":"仙冠轻举竟何之，薜荔缘阶竹映祠。甲子不知风驭日，朝昏唯见雨来时。霓旌翠盖终难遇，流水青山空所思。逐客自怜双鬓改，焚香多负白云期。","dynasty":"唐代","title":"题游仙阁白公庙"}
{"author":"李嘉祐","content":"锦字相催鸟急飞，郎君暂脱老莱衣。遥想双眉待人画，行看五马送潮归。望夫山上花犹发，新妇江边莺未稀。令秩和鸣真可羡，此行谁道负春辉。","dynasty":"唐代","title":"送郑正则汉阳迎妇"}
{"author":"李嘉祐","content":"江皋尽日唯烟水，君向白田何日归。楚地蒹葭连海迥，隋朝杨柳映堤稀。津楼故市无行客，山馆荒城闭落晖。若问行人与征战，使君双泪定沾衣。","dynasty":"唐代","title":"送皇甫冉往安宜"}
{"author":"李嘉祐","content":"征战初休草又衰，咸阳晚眺泪堪垂。去路全无千里客，秋田不见五陵儿。秦家故事随流水，汉代高坟对石碑。回首青山独不语，羡君谈笑万年枝。","dynasty":"唐代","title":"晚发咸阳，寄同院遗补"}
{"author":"李嘉祐","content":"瓜步寒潮送客，杨花暮雨沾衣。故乡南望何处，春水连天独归。","dynasty":"唐代","title":"送陆澧还吴中（一作刘长卿诗）"}
{"author":"李嘉祐","content":"自觉劳乡梦，无人见客心。空馀庭草色，日日伴愁襟。","dynasty":"唐代","title":"春日忆家（一作春日归山）"}
{"author":"李嘉祐","content":"疏钟何处来，度竹兼拂水。渐逐微风声，依依犹在耳。","dynasty":"唐代","title":"远寺钟"}
{"author":"李嘉祐","content":"万畦新稻傍山村，数里深松到寺门。幸有香茶留稚子，不堪秋草送王孙。烟尘怨别唯愁隔，井邑萧条谁忍论。莫怪临歧独垂泪，魏舒偏念外家恩。","dynasty":"唐代","title":"秋晓招隐寺东峰茶宴，送内弟阎伯均归江州"}
{"author":"李嘉祐","content":"竹窗松户有佳期，美酒香茶慰所思。辅嗣外生还解易，惠连群从总能诗。檐前花落春深后，谷里莺啼日暮时。去路归程仍待月，垂缰不控马行迟。","dynasty":"唐代","title":"与从弟正字、从兄兵曹宴集林园"}
{"author":"李嘉祐","content":"自顾衰容累玉除，忽承优诏赴铜鱼。江头鸟避青旄节，城里人迎露网车。长沙地近悲才子，古郡山多忆旧庐。更枉新诗思何苦，离骚愁处亦无如。","dynasty":"唐代","title":"酬皇甫十六侍御曾见寄（此公时贬舒州司马）"}
{"author":"李嘉祐","content":"子规夜夜啼槠叶，远道逢春半是愁。芳草伴人还易老，落花随水亦东流。山临睥睨恒多雨，地接潇湘畏及秋。唯羡君为周柱史，手持黄纸到沧洲。","dynasty":"唐代","title":"暮春宜阳郡斋愁坐，忽枉刘七侍御新诗，因以酬答"}
{"author":"李嘉祐","content":"诸谢偏推永嘉守，三何独许水曹郎。老兄鄙思难俦匹，令弟清词堪比量。叠嶂入云藏古寺，高秋背月转南湘。定知马上多新句，早寄袁溪当八行。","dynasty":"唐代","title":"送舍弟"}
{"author":"李嘉祐","content":"一官万里向千溪，水宿山行鱼浦西。日晚长烟高岸近，天寒积雪远峰低。芦花渚里鸿相叫，苦竹丛边猿暗啼。闻道慈亲倚门待，到时兰叶正萋萋。","dynasty":"唐代","title":"送从弟永任饶州录事参军"}
{"author":"李嘉祐","content":"雨过青山猿叫时，愁人泪点石榴枝。无端王事还相系，肠断蒹葭君不知。","dynasty":"唐代","title":"过乌公山寄钱起员外"}
{"author":"李嘉祐","content":"神理今何在，斯人竟若斯。颜渊徒有德，伯道且无儿。白发今非老，青云数有奇。谁言夕郎拜，翻向夜台悲。社里东城接，松阡北地开。闻笳春色惨，执绋故人哀。终日南山对，何时渭水回。仁兄与恩旧，相望泣泉台。","dynasty":"唐代","title":"故吏部郎中赠给事中韦公挽歌二首"}
{"author":"李嘉祐","content":"受律仙郎贵，长驱下会稽。鸣笳山月晓，摇旆野云低。翦寇人皆贺，回军马自嘶。地闲春草绿，城静夜乌啼。破竹清闽岭，看花入剡溪。元戎催献捷，莫道事攀跻。","dynasty":"唐代","title":"和袁郎中破贼后经剡县山水上太尉"}
{"author":"李嘉祐","content":"白露沾蕙草，王孙转忆归。蔡州新战罢，郢路去人稀。谒帝不辞远，怀亲空有违。孤舟看落叶，平楚逐斜晖。北阙见端冕，南台当绣衣。唯余播迁客，只伴鹧鸪飞。","dynasty":"唐代","title":"送评事十九叔入秦"}
{"author":"李嘉祐","content":"丹地偏相逐，清江若有期。腰金才子贵，剖竹老人迟。桂楫闲迎客，茶瓯对说诗。渚田分邑里，山桂树罘罳.心静无华发，人和似古时。别君远山去，幽独更应悲。","dynasty":"唐代","title":"赠王八衢"}
{"author":"李嘉祐","content":"北阙忤明主，南方随白云。沿洄滩草色，应接海鸥群。建德潮已尽，新安江又分。回看严子濑，朗咏谢安文。雨过暮山碧，猿吟秋日曛。吴洲不可到，刷鬓为思君。","dynasty":"唐代","title":"入睦州分水路忆刘长卿"}
{"author":"李嘉祐","content":"意有空门乐，居无甲第奢。经过容法侣，雕饰让侯家。隐树重檐肃，开园一径斜。据梧听好鸟，行药寄名花。梦蝶留清簟，垂貂坐绛纱。当山不掩户，映日自倾茶。雅望归安石，深知在叔牙。还成吉甫颂，赠答比瑶华。","dynasty":"唐代","title":"奉和杜相公长兴新宅即事呈元相公"}
{"author":"李嘉祐","content":"趋陪禁掖雁行随，迁向江潭鹤发垂。素浪遥疑八溪水，清枫忽似万年枝。嵩南春遍伤魂梦，壶口云深隔路歧。共望汉朝多霈泽，苍蝇早晚得先知。","dynasty":"唐代","title":"江湖秋思"}
{"author":"李嘉祐","content":"孤城郭外送王孙，越水吴洲共尔论。野寺山边斜有径，渔家竹里半开门。青枫独映摇前浦，白鹭闲飞过远村。若到西陵征战处，不堪秋草自伤魂。","dynasty":"唐代","title":"送朱中舍游江东"}
{"author":"李嘉祐","content":"自叹未沾黄纸诏，那堪远送赤墀人。老为侨客偏相恋，素是诗家倍益亲。妻儿共载无羁思，鸳鹭同行不负身。凭尔将书通令弟，唯论华发愧头巾。","dynasty":"唐代","title":"送窦拾遗赴朝因寄中书十七弟（窦拾遗叔向其弟窦舒也）"}
{"author":"李嘉祐","content":"执宪随征虏，逢秋出故关。雨多愁郢路，叶下识衡山。地远从军乐，兵强分野闲。皇家不易将，此去未应还。","dynasty":"唐代","title":"送韦侍御湖南幕府"}
{"author":"李嘉祐","content":"法许庐山远，诗传休上人。独归双树宿，静与百花亲。对物虽留兴，观空已悟身。能令折腰客，遥赏竹房春。","dynasty":"唐代","title":"同皇甫冉赴官，留别灵一上人"}
{"author":"李嘉祐","content":"草色随骢马，悠悠共出秦。水传云梦晓，山接洞庭春。帆影连三峡，猿声在四邻。青门一分首，难见杜陵人。","dynasty":"唐代","title":"送客游荆州"}
{"author":"李嘉祐","content":"东门垂柳长，回首独心伤。日暖临芳草，天晴忆故乡。映花莺上下，过水蝶悠飏.借问同行客，今朝泪几行。","dynasty":"唐代","title":"与郑锡游春"}
{"author":"李嘉祐","content":"自小从游惯，多由戏笑偏。常时矜礼数，渐老荷优怜。见主承休命，为郎贵晚年。伯喈文与篆，虚作汉家贤。","dynasty":"唐代","title":"送从叔阳冰祇召赴都"}
{"author":"李嘉祐","content":"闻说湘川路，年年苦雨多。猿啼巫峡雨，月照洞庭波。穷海人还去，孤城雁共过。青山不可极，来往自蹉跎。","dynasty":"唐代","title":"送友人入湘"}
{"author":"李嘉祐","content":"公务江南远，留驩幕下荣。枫林缘楚塞，水驿到湓城。岸草知春晚，沙禽好夜惊。风帆几度泊，处处暮潮声。","dynasty":"唐代","title":"送裴员外往江南"}
{"author":"李嘉祐","content":"南登秦岭头，回望始堪愁。汉阙青门远，高山蓝水流。三湘迁客去，九陌故人游。从此辞乡泪，双垂不复收。","dynasty":"唐代","title":"登秦岭"}
{"author":"李嘉祐","content":"圣主临前殿，殷忧遣使臣。气迎天诏喜，恩发土膏春。草色催归棹，莺声为送人。龙沙多道里，流水自相亲。","dynasty":"唐代","title":"送袁员外宣慰劝农毕赴洪州使院"}
{"author":"李嘉祐","content":"淮南频送别，临水惜残春。攀折隋宫柳，淹留秦地人。含情归上国，论旧见平津。更接天津近，馀花映绶新。","dynasty":"唐代","title":"送侍御史四叔归朝"}
{"author":"李嘉祐","content":"十里山村道，千峰栎树林。霜浓竹枝亚，岁晚荻花深。草市多樵客，渔家足水禽。幽居虽可羡，无那子牟心。","dynasty":"唐代","title":"登楚州城望驿路，十馀里山村竹林相次交映"}
{"author":"李嘉祐","content":"野寺江城近，双旌五马过。禅心超忍辱，梵语问多罗。松竹闲僧老，云烟晚日和。寒塘归路转，清磬隔微波。","dynasty":"唐代","title":"奉陪韦润州游鹤林寺"}
{"author":"李嘉祐","content":"一门同秘省，万里作长城。问绢莲花府，扬旗细柳营。词锋偏却敌，草奏直论兵。何幸新诗赠，真输小谢名。","dynasty":"唐代","title":"奉酬路五郎中院长新除工部员外见简"}
{"author":"李嘉祐","content":"不耻青袍故，尤宜白发新。心朝玉皇帝，貌似紫阳人。湘浦眠销日，桃源醉度春。能文兼证道，庄叟是前身。","dynasty":"唐代","title":"送韦司直西行（此公深入道门）"}
{"author":"李嘉祐","content":"莫向黔中路，令人到欲迷。水声巫峡里，山色夜郎西。树隔朝云合，猿窥晓月啼。南方饶翠羽，知尔饮清溪。","dynasty":"唐代","title":"送上官侍御赴黔中"}
{"author":"李嘉祐","content":"迢递荆州路，山多水又分。霜林澹寒日，朔雁蔽南云。八座由持节，三湘亦置军。自当行直指，应不为功勋。","dynasty":"唐代","title":"送元侍御还荆南幕府"}
{"author":"李嘉祐","content":"惆怅重阳日，空山野菊新。蒹葭百战地，江海十年人。叹老堪衰柳，伤秋对白蘋.孤楼闻夕磬，塘路向城闉。","dynasty":"唐代","title":"九日"}
{"author":"李嘉祐","content":"晴景应重阳，高台怆远乡。水澄千室倒，雾卷四山长。受节人逾老，惊寒菊半黄。席前愁此别，未别已沾裳。","dynasty":"唐代","title":"九日送人"}
{"author":"李嘉祐","content":"沴气清金虎，兵威壮铁冠。扬旌川色暗，吹角水风寒。人对辎輧醉，花垂睥睨残。羡归丞相阁，空望旧门栏。","dynasty":"唐代","title":"润州杨别驾宅送蒋九侍御收兵归扬州"}
{"author":"李嘉祐","content":"万室边江次，孤城对海安。朝霞晴作雨，湿气晚生寒。苔色侵衣桁，潮痕上井栏。题诗招茂宰，思尔欲辞官。","dynasty":"唐代","title":"仲夏江阴官舍寄裴明府"}
{"author":"李嘉祐","content":"清政过前哲，香名达至尊。明通汉家籍，重识府公恩。春景生云物，风潮敛雪痕。长吟策羸马，青楚入关门。","dynasty":"唐代","title":"广陵送林宰"}
{"author":"李嘉祐","content":"吏曹难茂宰，主意念疲人。更事文犀节，还过白马津。云间辞北阙，树里出西秦。为报陶明府，裁书莫厌贫。","dynasty":"唐代","title":"赠卫南长官赴任"}
{"author":"崔闲","content":"每与本坡心印传，雪堂终日悟琅然。七弦高挂挥无用，明月当天一点圆。","dynasty":"宋代","title":"颂"}
{"author":"程瑞","content":"博浪沙中力士，望仙桥下军人。古来忠胆一概，至今裂视二秦。","dynasty":"宋代","title":"咏古"}
{"author":"程瑞","content":"清浅溪桥水，高低篱外枝。这些风骨异，瘦尽古今诗。","dynasty":"宋代","title":"咏梅"}
{"author":"仓景愉","content":"周子示我《筤谷图》，命我试作《筤谷歌》。开卷琳琅照四壁，先辈名篇尽阴何。亦欲续貂勉题句，苦吟愿驻鲁阳戈。筤谷先生古循史，治无操切有渐磨。长厌食肉令人俗，渭川千亩胸中罗。何可一日居无竹，绕屋扶疏绿云峨。劲节岂与时低昂，生平结契在岩阿。魏塘卜筑开灵境，谁欤图者执笔呵。东海徐君精绘事，胸有成竹写无讹。能以书法兼画理，遒古犹如隶与蝌。森森老树栖鸾凤，郁郁长桥驾鼋鼍。叠嶂中有竹数丛，乱者为叶交者柯。源泉在左淇水右，千竿万竿密如梭。幽人坐啸幽篁里，从容自得咏委蛇。图以人传夸纸贵，云烟过眼几羲娥。恨多生晚不及见，江汉何从导潜沱。披图想像高标致，刚健而说决而和。先生种德如种竹，孙枝联翩擢巍科。扬历中外各著绩，人人磊落复英多。手泽什袭佰余年，宝贵有逾独峰驼。忆昔获见农部公，长孝许我屡经过。为我挥毫作细楷，摘写格言相切磋。鸿爪雪泥忽孙迹，屈指流光感逝波。卓哉方伯两昆弟，昶顗双珠无偏颇。明德之后有达人，渊源家学良匪他。盘根错节别利器，挺然直干肯媕娿。暇日宴客出此图，满座传观争摩挲。宝意小词覃溪句，使人不厌百回哦。吾师椒叟有真迹，妙墨不数右军鹅。还君此画为君祝，世德允宜受福那。乃者暂息垂天翼，养晦何须怅轗轲。国家需才今孔急，洗兵甫见挽天河。会当凌霄承雨露，经纶待展休蹉跎。","dynasty":"清代","title":"题周青在先生筤谷图用昌黎石鼓歌韵"}
{"author":"冯兰因","content":"为问侬愁愁有几。道江水深犹未就，剪断莲丝剖绿薏。心上也难抛弃。眉上也难回避。相思看得何轻易。受尽酸辛味。待验取、痴情真与伪。衾枕也千行泪，衣袖也千行泪。","dynasty":"清代","title":"酷相思怀归佩珊"}
{"author":"冯兰因","content":"风透窗纱冷。兰釭独伴凄其影。瑶阶云翳月朦胧，今宵天气，恰与侬怀称。恹煎不是伤秋病。只有痴难醒。眉儿浅淡不藏愁，解事霜娥，掩却相思镜。","dynasty":"清代","title":"凉州令"}
{"author":"冯兰因","content":"西风成阵云生障。做出几般凄楚况。黄昏雨更断人肠，点点在、秋棠叶上。新寒忽地生罗帐。好梦难寻空注想。来朝晴否总携觞，须慰问、黄花无恙。","dynasty":"清代","title":"木兰花"}
{"author":"冯兰因","content":"雨久寒重，敝裘似铁，穿窗风利如刀。翻书指冷，索酒瓶空，殢人镇日无聊。瑟瑟萧萧。更彤云霭霭，雪洒梅梢。明月影难邀。掩清光、偏在今宵。况岑寂孤怀，黄昏枯坐，一灯黯淡慵挑。无端牵惹起，万千愁、剥茧抽蕉。梦短魂劳。芳信杳、天边雁骄。苦关情、深怜目断人遥。","dynasty":"清代","title":"长相思慢"}
{"author":"高方","content":"无心帖括求高第，复上梁王却聘书。祇为耽间成疾疢，非关傲世托耕锄。酒逢嘉会疏狂在，秋满长安寂寞余。自是不归归亦得，北来南去任樵渔。","dynasty":"清代","title":"秋闱首日八王允辞荐即事漫赋"}
{"author":"高方","content":"花开艳说上林姿，二月街头未卖时。不是折来头上插，曲江春色有谁知。","dynasty":"清代","title":"杏花绝句呈太仓王颛庵相国"}
{"author":"孔夷","content":"风悲画角，听单于、三弄落谯门。投宿骎骎征骑，飞雪满孤村。酒市渐闲灯火，正敲窗、乱叶舞纷纷。送数声惊雁，下离烟水，嘹唳度寒云。好在半胧溪月，到如今、无处不销魂。故国梅花归梦，愁损绿罗裙。为问暗香闲艳，也相思、万点付啼痕。算翠屏应是，两眉馀恨倚黄昏。","dynasty":"宋代","tags":"宋词精选，婉约，写景，旅人，思归","title":"南浦·旅怀"}
{"author":"孔夷","content":"弄月馀花，团风轻絮，露湿池塘春草。莺莺恋友，燕燕将雏，惆怅睡残清晓。还似初相见时，携手旗亭，酒香梅小。向登临长是，伤春滋味，泪弹多少。因甚却、轻许风流，终非长久，又说分飞烦恼。罗衣瘦损，绣被香消，那更乱红如扫。门外无穷路岐，天若有情，和天须老。念高唐归梦，凄凉何处，水流云绕。","dynasty":"宋代","title":"惜馀春慢（情景）"}
{"author":"孔夷","content":"吴越声飞二十年，缁衣空复叹遗编。紫芝眉宇风尘外，太白文章锦绣前。可是石渠方载笔，未应水国要归田。他时雪里相逢处，能记骑驴孟浩然。","dynasty":"宋代","title":"赠关渊圣学士"}
{"author":"孔夷","content":"世路难行肯效尤，蒲萄斗酒换凉州。春风不到仲文树，野水犹沈梦得舟。珍重故家青玉案，徜徉乡社翠云裘。淮南十里莺花老，月照关山笛里愁。","dynasty":"宋代","title":"寄高邮王定国"}
{"author":"孔夷","content":"霜风吹老菊离离，水外秋云送雁飞。来伴谪仙闲杖屦，满林丹叶衬斜晖。","dynasty":"宋代","title":"陪李端叔游颖昌西湖三首其一"}
{"author":"孔夷","content":"楼影摇波到碧空，拒霜无数隔堤红。只应明夜关山月，怜我相思不寐中。","dynasty":"宋代","title":"陪李端叔游颖昌西湖三首其二"}
{"author":"孔夷","content":"与世相疏行路难，不禁尘土便思山。山中独念故人远，雪舞清声窗竹闲。","dynasty":"宋代","title":"陪李端叔游颖昌西湖三首其三"}
{"author":"孔夷","content":"微雨鹭翘艇，夕阳人倚楼。","dynasty":"宋代","title":"句其一"}
{"author":"孔夷","content":"雨晴梨花春有光。","dynasty":"宋代","title":"梨花其二"}
{"author":"孔夷","content":"砌下梨花一堆雪。","dynasty":"宋代","title":"句其三"}
{"author":"孔夷","content":"岁穷风雪飘零，望迷万里云垂冻。红绡碎翦，凝酥繁缀，烟深霜重。疏影沉波，暗香和月，横斜浮动。怅别来，欲把芳菲寄远，远羌管、吹三弄。寂寞玉人睡起，污残妆、不胜姣凤。盈盈山馆，纷纷客路，相思谁共。才与风流，赋称清艳，多情唯宋。算襄王，枉被梨花瘦损，又成春梦。","dynasty":"宋代","title":"水龙吟"}
{"author":"封大受","content":"乍返珠江棹，新排诗卷成。江山写清晓，珠玉发光晶。句为思亲苦，愁从忆弟生。蓼莪真欲废，掩泪对孤檠。","dynasty":"清代","title":"铁冶亭师惠示涉江集敬书一律"}
{"author":"方云翼","content":"暂脱尘闉马足埃，僧窗高卧白云堆。青山影里春酲解，黄鸟声边午梦回。坐懒且推书册去，吟清时唤茗瓯来。要知门外无车辙，十日新生一迳苔。","dynasty":"宋代","title":"题宝积寺"}
{"author":"刘过","content":"安远楼小集，侑觞歌板之姬黄其姓者，乞词于龙洲道人，为赋此《唐多令》。同柳阜之、刘去非、石民瞻、周嘉仲、陈孟参、孟容。时八月五日也。芦叶满汀洲，寒沙带浅流。二十年重过南楼。柳下系船犹未稳，能几日，又中秋。黄鹤断矶头，故人今在否？旧江山浑是新愁。欲买桂花同载酒，终不似，少年游。(在否一作：在不)","dynasty":"宋代","tags":"宋词三百首，婉约，写景，抒怀，爱国","title":"唐多令·芦叶满汀洲"}
{"author":"刘过","content":"泛菊杯深，吹梅角远，同在京城。聚散匆匆，云边孤雁，水上浮萍。教人怎不伤情。觉几度、魂飞梦惊。后夜相思，尘随马去，月逐舟行。","dynasty":"宋代","tags":"离别，思念","title":"柳梢青·送卢梅坡"}
{"author":"刘过","content":"寄辛承旨。时承旨招，不赴。斗酒彘肩，风雨渡江，岂不快哉！被香山居士，约林和靖，与坡仙老，驾勒吾回。坡谓西湖，正如西子，浓抹淡妆临镜台。二公者，皆掉头不顾，只管衔杯。白云天竺去来，图画里、峥嵘楼观开。爱东西双涧，纵横水绕；两峰南北，高下云堆。逋曰不然，暗香浮动，争似孤山先探梅。须晴去，访稼轩未晚，且此徘徊。","dynasty":"宋代","tags":"友情","title":"沁园春·斗酒彘肩"}
{"author":"刘过","content":"老去相如倦。向文君、说似而今，怎生消遣？衣袂京尘曾染处，空有香红尚软。料彼此、魂消肠断。一枕新凉眠客舍，听梧桐疏雨秋风颤。灯晕冷，记初见。楼低不放珠帘卷。晚妆残，翠蛾狼藉，泪痕凝脸。人道愁来须殢酒，无奈愁深酒浅。但托意焦琴纨扇。莫鼓琵琶江上曲，怕荻花枫叶俱凄怨。云万叠，寸心远。","dynasty":"宋代","tags":"艳遇","title":"贺新郎·老去相如倦"}
{"author":"刘过","content":"堂上谋臣尊俎，边头将士干戈。天时地利与人和，“燕可伐欤？”曰：“可”。今日楼台鼎鼐，明年带砺山河。大家齐唱《大风歌》，不日四方来贺。","dynasty":"宋代","tags":"宋词三百首，典故，祝寿","title":"西江月·堂上谋臣尊俎"}
{"author":"刘过","content":"情深意真。眉长鬓青。小楼明月调筝。写春风数声。思君忆君。魂牵梦萦。翠销香暖云屏。更那堪酒醒。","dynasty":"宋代","tags":"婉约，女子，相思","title":"四字令·情深意真"}
{"author":"刘过","content":"寄辛承旨。时承旨招，不赴。斗酒彘肩，风雨渡江，岂不快哉！被香山居士，约林和靖，与坡仙老，驾勒吾回。坡谓西湖，正如西子，浓抹淡妆临镜台。二公者，皆掉头不顾，只管衔杯。白云天竺去来，图画里、峥嵘楼观开。爱东西双涧，纵横水绕；两峰南北，高下云堆。逋曰不然，暗香浮动，争似孤山先探梅。须晴去，访稼轩未晚，且此徘徊。","dynasty":"宋代","tags":"豪放","title":"六州歌头·寄稼轩承旨"}
{"author":"刘过","content":"力学如力耕，勤惰尔自知。但使书种多，会有岁稔时。","dynasty":"宋代","tags":"学习","title":"书院"}
{"author":"刘过","content":"万马不嘶，一声寒角，令行柳营。见秋原如掌，枪刀突出，星驰铁骑，阵势纵横。人在油幢，戎韬总制，羽扇从容裘带轻。君知否，是山西将种，曾系诗盟。龙蛇纸上飞腾。看落笔四筵风雨惊。便尘沙出塞，封侯万里，印金如斗，未惬平生。拂拭腰间，吹毛剑在，不斩楼兰心不平。归来晚，听随军鼓吹，已带边声。","dynasty":"宋代","tags":"秋天，演习，写人，爱国","title":"沁园春·张路分秋阅"}
{"author":"刘过","content":"弹铗西来路。记匆匆、经行十日，几番风雨。梦里寻秋秋不见，秋在平芜远树。雁信落、家山何处。万里西风吹客鬓，把菱花、自笑人如许。留不住，少年去。男儿事业无凭据。记当年、悲歌击楫，酒酣箕踞。腰下光茫三尺剑，时解挑灯夜语。谁更识、此时情绪。唤起杜陵风月手，写不东渭北相思句。歌此恨，慰羁旅。","dynasty":"宋代","title":"贺新郎"}
{"author":"刘过","content":"虎头燕含足奇谋，玉帐兵形象水流。此去关河应不远，上方拟筑望英楼。","dynasty":"宋代","title":"代吴守与赵侯为寿"}
{"author":"刘过","content":"文伟当年记鄂城，崎岖蜀道播英声。何如衣锦粉榆社，卧护元戎十万兵。","dynasty":"宋代","title":"代吴守与赵侯为寿"}
{"author":"刘过","content":"夜上南楼望玉京，将星光底寿星明。不须便即骑黄鹤，且为皇家致太平。","dynasty":"宋代","title":"代吴守与赵侯为寿"}
{"author":"刘过","content":"雨罢新晴怯宿寒，一帘秋色满阑干。欲穷大地三千界，须上高峰八百盘。累世避人秦妇子，一时惊客汉衣冠，尘寰元有清吟处，便作三山蓬岛看。","dynasty":"宋代","title":"登白云绝顶"}
{"author":"刘过","content":"去春曾与客，携手过桥来。寺阴松极美，坞深桃不开。红尘万里去，白首一年回。净洗旷轩眼，雪天间看梅。","dynasty":"宋代","title":"登旷轩"}
{"author":"刘过","content":"摄衣更上一层楼，才到层霄最上头。方识乾坤真转毂，好知身世付虚舟。九秋草木岚烟湿，万里山川海气浮。更欲杖藜穷望眼，眼中何处认神州。","dynasty":"宋代","title":"登凌云高处"}
{"author":"刘过","content":"江南江北许多山，到处登临得凭栏。老木渐丹青有信，怒涛冲岸水生寒。倦游半世乌三匝，往事千年指一弹。落日正西催上马，依依回首问长安。","dynasty":"宋代","title":"登清凉台寺"}
{"author":"刘过","content":"脚力倦矣曷少休，侵晨更作升元游。眼中已不见二百四十尺兀之高楼，但见炊烟万灶宿貔貅。上有啼雅噪鹊如泣诉，下有藤蔓老树根据枝相虬。想其结缔初，匠石巧与造物侔。桷榱枅栱不知几大木，一木牵挽回万牛。山川退听左右受约束，日月马兔早暮东西流。阿房之旗矗立矮如上星期，临春绮望仙三阁俱下头。杯埦块潜培塿而已矣，足涔洞庭芥为舟。拄撑霄汉弹压大千界，下历梁唐秦隋晋汉周。一朝世故有翻覆，祝结祝融回禄与郁攸。灰飞障天烟焰炽，一火三月烂不收。遂使觚棱花草莽，丹雘成墟丘。吾闻至人侈俭初何心，有芭一把盖头便可留。何必穷极土木事妖怪，朘削赤子膏血敛以裒。是故子刘子，不仙不佛亦不侯。视鸾台凤阁为蘧庐，百万买宅梦幻泡影沤。江西岂无家，白沙翠竹泉石幽。茅桅曝日搔背痒，篱缺墙破手葺修。如以天地为室庐，日月行住坐卧得自由。不为朱门是，不作白屋羞。有时骑鲸千里游汗漫，有时蛤蜊遽食龟壳秋。彼升元阁者亟成而复坏，肠亦不能为这断，心亦不能为之忧。造物何足云，此身自赘疣。誉尧毁桀未必是非，丘跖两窖蚁与蝼。日斜诸公急下山，我有斗酒归去来兮相与劝酬。","dynasty":"宋代","title":"登升元阁故基"}
{"author":"刘过","content":"百尽难量大丈夫，问他出处意何发。乾坤已付刘文叔，从此先生归钓鱼。","dynasty":"宋代","title":"钓台"}
{"author":"刘过","content":"杖藜随步到琼宫，满目幽奇景莫穷。山锁九层虽阴远，洞庭五处自相通。侵云天柱笼朝雾，傍水清阴弄晚风。可惜春禽啼晓月，又催行李过江东。","dynasty":"宋代","title":"洞霄宫"}
{"author":"刘过","content":"幸白东南好，西归未可忙。茶添橄榄味，酒借蛤蜊香。绝品宜春醉，新烹趁日长。倒囊烦厚载，归遣北人尝。","dynasty":"宋代","title":"都中留随州李判官"}
{"author":"刘过","content":"重寻读书盟，笑砚已荆棘。只堪把锄在，趁此尚有力。世途风婆恶，躬履见险侧。敢云卖文活，一钱知不直。","dynasty":"宋代","title":"读书"}
{"author":"刘过","content":"匣中雷吼一长剑，溪上月明多少舟。无贼可平间李愬，有人不访倦王猷。银杯缟带从渠便，瑶树琼林得自由。衣敝独嫌灰絮料，帘高想见月垂钩。","dynasty":"宋代","title":"对雪效乐天"}
{"author":"刘过","content":"宝气亭前首问途，清飚日日送籧篨。丹枫无处不愁客，白路有情如导吾。青竹间垂任子钓，紫鳞时掣季鹰鱼。烟波渺渺江天晚，水宿又听溪乌呼。","dynasty":"宋代","title":"发舟"}
{"author":"刘过","content":"鹤骨风前瘦，龙姿雨后鲜。锋棱四面峻，节操一生坚。荷蓧行随适，看山倚最便。从教方有碍，终不效规圆。","dynasty":"宋代","title":"方竹杖"}
{"author":"刘过","content":"林雾霏霏晓意凉，野栀才放已传香。幸哉世事日相远，怪底时情老更狂。腊蚁三杯浮重碧，春膏一幅砑轻黄。何如放浪形骸外，尽乞江湖作醉乡。","dynasty":"宋代","title":"放翁坐上"}
{"author":"刘过","content":"拔毫已付管城子，烂胃曾封关内侯。死后不知身外物，也随樽俎伴风流。","dynasty":"宋代","title":"赋羊腰肾羹"}
{"author":"刘过","content":"罗结同心柳带青，碧桃香里记将迎。春风重到凭栏处，肠断江楼不忍登。","dynasty":"宋代","title":"感旧"}
{"author":"刘过","content":"不知此是何人宅，杨柳虽低屋却高。见说图书皆长物，六经之外有离骚。","dynasty":"宋代","title":"龚山长栖阁"}
{"author":"刘过","content":"柳径参差小叶蓝，不知世有府潭潭。扬雄宅就巢枝一，去病家寒绕树三。从臾诸公时烂漫，劝酬终日酒醺酣。出门万里江边去，尘满征衫我甚惭。","dynasty":"宋代","title":"龚山长棲阁"}
{"author":"刘过","content":"严城夜出鼓冬冬，画鷁三更不见踪。何必披云寻乐广，真成避雨识茅容。藓花似雪玲珑白，腊酒如春琥珀浓。若使世间无我辈，老夫保处不穷冬。","dynasty":"宋代","title":"姑苏送王武冈不值访汪仲冕席上口占"}
{"author":"刘过","content":"凉生见砚窗未糊，秋风射入如相呼。床头吴钩作龙吼，便欲乘此捣穹庐。丈夫诗胆如斗大，摩挲笑与歌楚些。生平柔肠作铁坚，挑尽寒灯拥襟坐。撞钟打鼓天欲明，鸦未知晓鸡先惊。夜来有雨不须问，听取窗前蕉叶声。老僧惯间定较可，山色朦胧半烟销，玉簪委地怕禁持，消息雨中弹指过。前回十日得一晴，远山松桧如泼青。痴云冉冉自辟易，半江滚滚金龙生。桂花毕竟终燥薄。强出婵娟懒梳掠。正缘久不见去生，事半苏中扫萧索。人言快意难得时，世间乐事须生悲。转头泼墨天地黑，依然雨脚如丝垂。山翁岂识神龙志，特地霖淫阻游意。不知金鸭香篆长，拥鼻犹可看文戏。重重叠叠添青苍，谁谓浓翠绕丛篁。草木过湿有香意，衣笼笃褥篝龙汤。峭岩万丈苔斑驳，日固甚佳雨不恶。晴明晦冥俱可观，刍拳有时荐藜藿。爱山之痴如爱诗，或日或雨皆足奇。君不见若把西湖比西子，淡妆浓抹总相宜。","dynasty":"宋代","title":"古诗"}
{"author":"刘过","content":"桃李多芳妍，开落如春风。吒身终自天，花不百日红。残月望朝日，各自相西东。为君整仪容。照水不照镜。为君进甘旨，君视肉有堇。悲歌欲感君，声若君不闻。金玉徒结君，君看若浮云。父母长叹息，谓儿好容德。脂泽固不妍，珠翠亦无色。娉婷艳阳春，自丑不自惜。君心河汉流，为雨不复收。妾心东流水，赴海终不止。","dynasty":"宋代","title":"古意蒿上为徐子宜侍郎赋"}
{"author":"刘过","content":"今年城保寨，明年城瓜州。寇来不能御，贼去欲自囚。伟哉淮南镇，禹贡之扬州。念昔蕞尔虏，马棰轻江流。翠华离金陵，人有李郭不。幸被账下儿，一箭毙其酋。帝把羓有遗臭，鲜血粘髑髅。败军惨无主，蛇豕散莫收。势当截归路，尽与俘馘休。甲兵洗黄河，境土尽白沟。天予弃不取，区区乃人谋。金帛输东南，礼事昆夷优。参差女墙月，深夜照敌楼。泊船运河口，颇为执事羞。","dynasty":"宋代","title":"瓜州歌"}
{"author":"刘过","content":"十年南北走东西，豪气峥嵘老不衰。快斩妖魔三尺剑，郎吟风月五言诗。山无福地吾焉往，神有灵丹世不知。却恐松窝知此意，一丝挂搭去何疑。","dynasty":"宋代","title":"挂搭松窝"}
{"author":"刘过","content":"一声雷鼓兵风威，顷刻冲涛没钓矶。行客骇看银汉落，阳侯惊起玉山飞。蛟龙便尔争先化，鸥路荒然失所依。安得长竿入吾手，翩然东海钓鳌归。","dynasty":"宋代","title":"观白鹭洲风涛"}
{"author":"刘过","content":"五老峰北嵯峨颠，龙泉三叠来自天。只因开辟便有此，山云蔽护经岁年。一朝何事失扃鐍，樵者得之人传。欲往从之人惮远，险溪绝壑穷攀缘。初疑霜崩涌天谷，翻若云奔不岩宿，散为飞风颺轻烟，垂似银丝贯珠玉，随风变态难尽名，观者洞骇心与目。清寒侵袂心益爽，清甘熨齿手屡掬，我欲揽之作玉虹。似开九丈锦屏风，有若插碧金芙蓉。笑骑挥斥凌太空，穷源直到天河东。","dynasty":"宋代","title":"观三叠泉"}
{"author":"刘过","content":"学弄笔头儿戏事，风流眼底亦无之。汪孙已往周洪没，本分作家今是谁。","dynasty":"宋代","title":"官舍阻雨十日涌出闷成五绝呈徐判部"}
{"author":"刘过","content":"竹隐先生名满世，自为举子已诗声。春风若入五花判，莫遣紫微红药惊。","dynasty":"宋代","title":"官舍阻雨十日涌出闷成五绝呈徐判部"}
{"author":"刘过","content":"秋霜烈日生前操，流水行云意外诗。未必中兴四君子，於斯二者更兼之。","dynasty":"宋代","title":"官舍阻雨十日涌出闷成五绝呈徐判部"}
{"author":"刘过","content":"潦倒傍门羞骑马，倦游老欲寄昆山。留将造请嗫嚅口，慷慨狂歌泉石间。","dynasty":"宋代","title":"官舍阻雨十日涌出闷成五绝呈徐判部"}
{"author":"刘过","content":"世间别有人才在，台阁招徕恐未多。半老江湖半岩穴，为公一赋草庐歌。","dynasty":"宋代","title":"官舍阻雨十日涌出闷成五绝呈徐判部"}
{"author":"刘过","content":"途穷百无成，或许营菟裘。依然大板宫，蚁穴梦封侯。人生眠饭耳，物外亦赘疣。科名付诸公，老矣吾归休。","dynasty":"宋代","title":"归耕"}
{"author":"刘过","content":"书生穷无食肉相，老不能官犹崛强。一杯紫蕨江西羹，万户封侯犹未当。主人幕下三千士，谈王说伯如蜂起。日日椎鲜与击肥，厌饫腥膻饱而已。此生只愿吃此羹，坐看将军勋业成。金山乞取一片山，要看濈濈儿拳短，穷人更是知田汉。","dynasty":"宋代","title":"郭帅遗蕨羹"}
{"author":"刘过","content":"林塘漠漠乱花飞，门掩苍苔过客稀。蝴蝶与身俱是梦，杜鹃怜我几时归。徐行便当篮舆称，清话何妨羽扇挥。四十九年蘧伯玉，此生毕竟是邪非。","dynasty":"宋代","title":"过泰和宫"}
{"author":"刘过","content":"峦树棲禽暖不飞，不如弓缴有危机。季鹰若悟蓴鲈好，应悔江东不蚤归。","dynasty":"宋代","title":"过无锡见李元德祭酒"}
{"author":"刘过","content":"高门扫日鸣珂里，吹竹弹丝暖响中。寂寞一区如此宅，世间却有两扬雄。","dynasty":"宋代","title":"过无锡见李元德祭酒"}
{"author":"刘过","content":"新变文章学未成，青云无路致吾身。应逢垫角诸生笑，欲效林宗却整巾。","dynasty":"宋代","title":"过无锡见李元德祭酒"}
{"author":"刘过","content":"奔涛汹涌欲骑鲸，船去钱塘棹不停。何日子胥鞭楚墓，伤时周顗泣新亭。蚊虻过耳蛮音恶，虾虻薰人海气腥。吴下阿蒙非昔日，眼高相对有谁青。","dynasty":"宋代","title":"过西兴"}
{"author":"刘过","content":"步障蜀州锦，重重碧罗襦。娇多不胜春，十五未嫔夫。我欲金屋之，贮以贡上都。窈窕飞世间，穠李侍绿珠。冶容致人疑，讵知非妖狐。雉扇开绿绮，君王丽华俱。后庭非无花，有宠争得无。八姨淡手抹，试妆不施朱。不如玉环翠，睡起姿态殊。人言花倾国，况乃下蔡乎。","dynasty":"宋代","title":"海棠得无字"}
{"author":"刘过","content":"松深烟锁迳，月冷水明楼。日涨沧溟窄，山阴古木秋。琴书超物表，气宇识神游。突兀东南壮，乾坤第一流。","dynasty":"宋代","title":"和大参相公"}
{"author":"刘过","content":"气压三千界，云横百尺楼。地灵绝兴替，木老阅春秋。杖屦逍遥步，琴书汗漫游。利名空役役，回首愧禅流。","dynasty":"宋代","title":"和大参相公"}
{"author":"刘过","content":"山邃龙蟠屈，江昏蜃吐楼。撞钟千百指，阅世八千秋。僧笑衣冠累，天容杖屦游。松梢清影碎，薄月带沙流。","dynasty":"宋代","title":"和大参相公"}
{"author":"刘过","content":"孝子声名旧白眉，客窗相款话心时。相犹忘我吾无法，骨已换仙君有诗。蓴菜羹香春冉冉，鹿游台上草离离。一樽吊古平章看，未羡君王郡牧麾。","dynasty":"宋代","title":"和都干并柬允道"}
{"author":"刘过","content":"娉娉嫋嫋洛阳花，合在瑶池阿母家。乞与老人浑不爱，白髯相对毵乌纱。","dynasty":"宋代","title":"和送牡丹韵"}
{"author":"刘过","content":"先生场屋文之虎，气慑狐狸自不知。老去莫嫌官尚冷，灞桥风朋要新诗。","dynasty":"宋代","title":"和危府教"}
{"author":"刘过","content":"天上群仙台望居，芹宫未是辱泥途。莫邪变化须臾事，一点一熔金在炉。","dynasty":"宋代","title":"和危府教"}
{"author":"刘过","content":"行脚诸方履历深，似禅和子寄丛从。试拈朝报一转语，以道观之无损心。","dynasty":"宋代","title":"和危府教"}
{"author":"刘过","content":"得得寻芳听自由，名花先占八分秋。鹭鸶折股晚风冷，姑射遗簪胜地幽。霜叶皱痕罗扇薄，香苞破处雪衣柔。一瓶一钵休岑寂，骑鹤腰钱岂易谋。","dynasty":"宋代","title":"和凶监寺玉簪花"}
{"author":"刘过","content":"桥下水如箭，惊奔万古号。溪毛翻碧带，石藓衬银涛。天外千层秀，云低数尺高。垂垂兴偏恶，蓬鬓为诗搔。","dynasty":"宋代","title":"和子纯韵"}
{"author":"刘过","content":"桃花为曲杏为蘖，酒酝仙方得新法。大槽迸裂猩血流，小槽夜雨真珠滴。岘山之北古襄阳，春风烂漫草花香。乘轺谁为部使者，金闺通籍尚书郎。儿样爱民真父母，十万人家感恩厚。鹅儿不酌宜城黄，流霞造此江南酒。轮蹄日日行乐同，琥珀潋滟琉璃钟。珊瑚枝下贵公子，人面日色相争红。栏杆十二开帘幔，腰鼓轰雷奏仙乐。翠翘金凤大堤倡，玉织捧劝罗衣薄。人生百岁能几何，海棠花开春较多。有貂可解换一{左豆右斗}，醉到夫晓待作麽。","dynasty":"宋代","title":"红酒歌呈京西漕刘郎中立义"}
{"author":"刘过","content":"万里无人独自行，得君逆旅尉东征。聊同骑马相先后，共作诗词迭唱赓。仆向洞庭和雪渡，船从湖口带冰撑。明年袍绿荆州去，遇有西人好寄声。","dynasty":"宋代","title":"湖口邂逅张伯丰同行"}
{"author":"刘过","content":"正笑行役倦，登临心眼开。舒蕲千里见，蜀赣两江业。老觉树如此，凉生风快哉。主人方好客，不算酒行杯。","dynasty":"宋代","title":"湖口宰任伯厚挹清亭"}
{"author":"刘过","content":"冒雪冲霜已十程，狂风乃敢厄吾行。无人说向江神道，莫待明年却世情。","dynasty":"宋代","title":"湖口阻风"}
{"author":"刘过","content":"五行撩我到钱塘，花底题诗句亦香。莫惜高吟三十韵，敢烦诗伯为平章。","dynasty":"宋代","title":"湖上"}
{"author":"刘过","content":"失学老无成，宁不心自慊。子聊生吾后，逸俟眼未见。委身入罏锤，顾此金百炼。有如顽钝质，岂可便磨划。看君说经旨，不异瓴水建。小诗虽有技，风味亦不浅。我途未易穷。本自安眠饭。俯仰道德光。耳目自濡染。凉风忽秋思，一夜窗纸飐。平生湖海梦，高兴动淮沔。追思狂踪迹，失处不可掩。醉搥黄鹤楼，一掷财百万。只今觉衰甚，四海游已倦。所馀习气在，未了一第欠。师友贵隆亲，古学当自反。小夫事机械，心甚山川险，半生客吴粤，生死交情见。谁知尘土中，得君初识面。何时束装来，草草衾裘辨。密迩恋轩诚，功名期岁晚。","dynasty":"宋代","title":"湖学别苏召叟"}
{"author":"刘过","content":"言理不可求，吾将讯苍苍。草木被春华，松柏遭摧伤。才高未为福，名大或不祥。煌煌太史公，逸气横八方。瑞麟出非时，巷伯终见戕。晏婴不可作，鲍叔遥相望。发愤著春秋，掩夺日月光。文章诚可传，毁辱庸何伤。","dynasty":"宋代","title":"怀古四首为知己魏倅元长赋兼呈王永叔宗承载"}
{"author":"刘过","content":"高高黄金台，燕赵争趋风。后来得荆卿，恩礼尽鞠躬。丈夫易感激，况在穷厄中。缟衣登素车，函谷照已空。吕政当野死，燕丹无奇功。侠骨化为铁，血变海水红。英愤气不磨，今为亘天虹。","dynasty":"宋代","title":"怀古四首为知己魏倅元长赋兼呈王永叔宗承载"}
{"author":"刘过","content":"天地有大经，圣贤实先觉。一身万世则，激厣为忠朴。周勃真少文，汲黯信无学。岿然社稷臣，汉脉终有吒。微臣有扬雄，百拜美新作。男儿无英标，焉用读书博。","dynasty":"宋代","title":"怀古四首为知己魏倅元长赋兼呈王永叔宗承载"}
{"author":"刘过","content":"嗣宗党司马，徒尔餔其糟。叔夜屹玉山，落落昆仑高。神仙之可求，蓬岛何迢遥。汤武非圣人，况识师与昭。一死继结缨，孤竹争清标。荡阴一杯血，彩凤无凡毛。鸱鸢嗜腐鼠，竟绝终身父。","dynasty":"宋代","title":"怀古四首为知己魏倅元长赋兼呈王永叔宗承载"}
{"author":"刘过","content":"往事游边忆少年，未尝携刺五侯门。春风跃马汉南道，落日椎牛淮上村。科举未为暮年计，穷途不忍向人言。男儿慷慨头当断，未有人施可报恩。","dynasty":"宋代","title":"寄程鹏飞"}
{"author":"刘过","content":"圣门力学钱公辅，盛世能书蔡伯喈。出处有时安义命，笑谈无我见襟怀。桂花香满山堂闹，秋气清连石洞偕。只好放教椽笔健，留将大字写磨崖。","dynasty":"宋代","title":"寄郭伯瞻"}
{"author":"刘过","content":"玉弟金昆共七人，典刑惟有此公存。一区未尽扬雄宅，满座常倾北海樽。人品细看真第一，诗篇远寄不辞频。笋舆归路无人管，风雨潇湘行暗村。","dynasty":"宋代","title":"寄郭德顺"}
{"author":"刘过","content":"桑枯村村烟树浓，新秧刺水麦梳风。舟行苕霅双溪上，人在苏杭两郡中。彭角丽声相旦暮，旌旗小队问青红。主人夙有视仙骨，合住水晶天上宫。","dynasty":"宋代","title":"寄湖州赵侍郎"}
{"author":"刘过","content":"未照玉堂金炬莲，地官董正职尤专。常经要足邦中赋，胜算犹烦马上鞭。黄阁少须持紫橐，黑头早已继青毡。方今讲论肥民策，不数横流地上钱。","dynasty":"宋代","title":"寄李侍郎"}
{"author":"刘过","content":"清时萧散坐才疏，收拾穷愁却著事。诗笑有神通梦寐，丰标不俗更清癯。黄花细雨图江路，落日西风处士庐。抖擞尘埃旧时帽，不妨觅句倒骑驴。","dynasty":"宋代","title":"寄吕英父"}
{"author":"刘过","content":"秋到家山冷不知，但惊风露入新诗。低头欲拜无东野，满耳惟闻说项斯。骨格昂藏云鹤瘦，吟哦凄断雪猿悲。文章已得真消息，三十科名未是迟。","dynasty":"宋代","title":"寄吕英父"}
{"author":"刘过","content":"不随千骑过维扬，夜泫关山却一航。臭味偶同贫更好，功名有志老何伤。自甘商皓来东阁，敢怨陈登卧上床。俗击单于知力倦，归来且理旧诗囊。","dynasty":"宋代","title":"寄潘文叔"}
{"author":"刘过","content":"借马石庄去，天寒晓出门。乱岗行兔窟，数点入鸦村。欲醉酒力薄，如迷海气昏。客游无限事，端的向谁言。","dynasty":"宋代","title":"寄如皋叶尉"}
{"author":"刘过","content":"十年铅椠鬓丝秋，独抱成书四海游。三国诸人应梦里，一番公案又从头。","dynasty":"宋代","title":"寄沈仲居进三国志"}
{"author":"刘过","content":"万死中原百战争，流芳遗臭各垂名。思量陈寿已饶舌，又费先生一管城。","dynasty":"宋代","title":"寄沈仲居进三国志"}
{"author":"刘过","content":"路入严州去，桐庐得暂过。盘餐汤饼贱，机杼绮罗多。令尹哦诗治，居民酌酒歌。吏人公事少，门雀可张罗。","dynasty":"宋代","title":"寄桐庐程宰"}
{"author":"刘过","content":"朋从纷如云，愈觉居索甚。肺肝百忧集，五夜不安枕。长恐铁石心，化作萋其锦。日暮怀佳人，霜风悄寒凛。","dynasty":"宋代","title":"寄王巽伯"}
{"author":"刘过","content":"曾是乘轩客，飘零老更穷，棹船秋叶浦，策杖桂枝丛。往事都如梦，新诗不用工。草庐消得几，不许卧隆中。","dynasty":"宋代","title":"寄吴子云"}
{"author":"刘过","content":"见山堂上山如画，二十年前曾客来。风絮满城归不得，江南老却贺方回。","dynasty":"宋代","title":"寄张东之"}
{"author":"刘过","content":"紫骝借得将军马，垂柳西湖第一桥。欲傍酒家做寒食，腐儒何日有狐貂。","dynasty":"宋代","title":"寄张东之"}
{"author":"刘过","content":"林深叶密绿阴繁，荷渐生芽蒲有根。心事嗟跎过岁月，故人落寞共乾坤。舟行蓴菜水云浦，路入杨梅烟雨村。何日扣门寻子去，一樽聊对话黄昏。","dynasty":"宋代","title":"寄张都干蒙正"}
{"author":"刘过","content":"猥贱诗难化，讙嚣语不齐。长途难短堠，小雨易深泥。逐利如争鹿，伤人类割鸡。心虽怀益国，梦亦畏江西。","dynasty":"宋代","title":"寄周益公"}
{"author":"刘过","content":"竹湖人之英，剧县勇自试。三年川桃李，遣爱及僮稚。咸欲父母之，谓吾公之子。独有督邮嫌，见谓不事事。瑕疵催科细，欲以三尺治。八月苗僦楼，半年縻隐市。小窗天日晴，洒落自胸次。抖擞旧尘埃，楮札左右置。寄傲点画间，挥染当游戏。人贤世所希，嗜好人共贵。车马闹填门，载酒日纷至。大书极豪放，小草亦姿媚。敛藏经纶业，进此第一义。玉板抄歌诗，石碑刻图记。人家锦为轴，高壁垂至地。袭藏较工拙，临写费同异。争如老刘子，落魄一狂士。半生不读书，颇能会其意。寒泉骥马饮，平陆蛟龙起。得非久幽愤，於以发奇气。故使钟鼎疏。自足名一世。毛锥久见绝，一见尚能喜。酒边袖予诗，不誉亦不忌。有时夺之去，箱箧馀故纸。如持将军诰，屡博姑苏醉。","dynasty":"宋代","title":"寄竹隐先生孙应时"}
{"author":"刘过","content":"苏州酒滴如真珠，公能醉之酒百壶。得间政恐不来尔，来则倒屣相与俱。江山绕楼诗句好，奔走万变同驰驱。大书小草各有能，雷雹震耀莺花姝。当其半醉尚醒在，宛若处女未嫁夫。杯行到手湖海歇，翻覆云雨来须臾。义这屈使坐北面，命骚如役仆与奴。角巾斜飘鬓毛出，笔墨颠倒衫袖乌。回旋左右如有碍，归路不记长须扶。宾侪指摘士窃笑，亦有好事描为图。或云先生郁於用，浮深欲以酒自娱。实非能饮姑好客，不时斗酒由人须。若予乃是真饮者，糟丘日日乡无何。敛藏穷达付之酒，不以礼法自束拘。情归一真举无伪，滑稽玩世为通儒。饮与不饮无不可，醉醒醒醉同一区。痴人之前莫说梦，梦中说梦愈阔迂。客来辄饮饮辄醉，此其所以为竹胡。不然他人岂无酒，欲去此脚自懒趋。计公之客日百数，结束冠带纷座隅。欲言喉牙物如梗，中怀腹非外示愚。不如鄙性好诚实，退无取议进不谀。欧公自爱曼卿放，昌黎亦喜刘叉粗。满城风雨重阳近，黄共篱落金英敷。山高凛风吹客倒，公楼虽小主者殊。狂当相就取一醉，有酒饮我无酒酤。此即虽狂亦可喜，我去俗子畴当呼。世无人兮亦已久，公不容我谁容乎。","dynasty":"宋代","title":"寄竹隐先生孙应时"}
{"author":"刘过","content":"结束战袍骑战马，冠军将军宛如画。前呵小驻来美堂，箭去弓鸣飞鸟下。青林路转入岧峣，湖亭海观争为高。谁知凤舞龙飞外，虽有楼阁横云霄。回旋左右皆游历，人物江山两英特。风流标致梅岭梅，磊落胸襟石林石。侧身更上天上行，好风吹下笑谈声。山神川后领要束，遁走虎豹藏蛟鲸。摩挲苔藓题诗去，万鼓声中白题舞。众宾捧酒寿主人，将军自是擎天柱。看山看水时一来，钱塘吴越何小哉。指点中原百城在，功名逼人有机会。","dynasty":"宋代","title":"嘉泰开乐日殿岩泾原郭季端邀游凤山自来美堂"}
{"author":"刘过","content":"山径无人鸟篆沙，杖藜间看摘新茶。锦级委地笋翻箨，黄玉满林松带花。","dynasty":"宋代","title":"间步"}
{"author":"刘过","content":"借宅西头对短檠，一灯相对纸窗横。煨炉火活蹲鸱熟，沸鼎茶香蚯蚓鸣。万卷读书空老大，诸生盖世尽功名。依稀草木还乡去，便向夜深闻雨声。","dynasty":"宋代","title":"监官借沈氏屋"}
{"author":"刘过","content":"人生百岁等叹悲，已判行藏任所之。笔砚重寻惊梦觉，课程聊复伴儿嬉。荒原傍海多间趣，闭户观书有倦时。破帽尘埃今已矣，不妨更借蹇驴骑。","dynasty":"宋代","title":"监官权学"}
{"author":"刘过","content":"淮北山南幕府开，江淮谁念有遗才。出门万里长安道，乞我於潜驭马来。","dynasty":"宋代","title":"柬胡卫道"}
{"author":"刘过","content":"结束弓刀鞍马间，粗神矍铄我犹顽。褒衣博带休相笑，前带头巾金帽环。","dynasty":"宋代","title":"柬胡卫道"}
{"author":"刘过","content":"衰鬓萧骚半欲丝，尚能随队作儿嬉。棋无杀意从人活，琴有仁声却自悲。落魄陈平归汉日，中伤张禄入秦时。诸公莫作狂夫看，恐是英雄未可知。","dynasty":"宋代","title":"简季文"}
{"author":"刘过","content":"幻身到处等空虚，习气依然未扫除。柏树子边寻祖意，栴檀林下伴僧居。三千世界初无碍，十二时辰得自如。牛粪火堆煨芋熟，时时拾得懒残馀。","dynasty":"宋代","title":"简能仁礼老"}
{"author":"刘过","content":"高楼百尺久摧颓，轮奂重新亦壮哉。彻夜笙歌催腊尽，聒天箫鼓挽春回。都人杂沓挥千镒，我辈登临谩一杯。京国繁华欣再睹，老来醉眼更堪开。","dynasty":"宋代","title":"建业酒楼落成预点灯"}
{"author":"刘过","content":"东州二三子，相送黄鹤矶。渭北烟树合，江南春水肥。波宽鱼意足，沙浅乌痕微。我亦欲东去，斜风雨湿衣。","dynasty":"宋代","title":"江头送赵教即席同赋"}
{"author":"刘过","content":"风幻寒威夜扑人，晓看云脚四垂阴。牧羝塞上功名泪，骑马蓝关竄逐心。冷面不春愁菀结，冻须如铁恐萧森。书炉醉拨灰为子，不为间思暖帐金。","dynasty":"宋代","title":"金陵雪中"}
{"author":"刘过","content":"一山如龙来，起伏力不胜。老夫跨其脊，半空欲飞腾。尚念同游人，一二东南朋。税驾为小留，木末朱栏凭。远水天共阔，秋风响饥鹰。城郭千万家，营壨相依凭。年年重阳节，高处尽可登。南楼与北榭，游览昔所曾。插花楚观上，醉舞仅所能。惊倒地上人，白日看上升。","dynasty":"宋代","title":"九日鄂渚登高楚观分得能字"}
{"author":"刘过","content":"白发江湖暗，青灯几席凉。病身几千百，佳节又重阳。命也吾何奈，天乎孰可量。元龙楼百尺，犹得慰行藏。","dynasty":"宋代","title":"九日寄陈君举舍人"}
{"author":"刘过","content":"夜上青楼去，如迷沿府深。枝歌千调曲，客杂五方音。藕白玲珑玉，柑黄磊落金。酣歌恣萧散，无复越中吟。","dynasty":"宋代","title":"酒楼"}
{"author":"刘过","content":"东风扶日上共枝，恰恰幽禽弄暖时。百啭忽惊春梦破，间关石上话相思。","dynasty":"宋代","title":"开莺"}
{"author":"刘过","content":"十年曾记此来游，有策中原一战收。蒲柳易凋嫌势去，金汤无用卒和休。非风仿佛鸣刁斗，缺月参差照敌楼。庙食封侯何日事，不堪老马又滁州。","dynasty":"宋代","title":"六合道中"}
{"author":"刘过","content":"凉满蒲萄磊落枝，倦游来此亦忘归。沟渠水活龙蛇动，树木月明乌鹊飞。欣减黄粱新米价，愁生白苎旧征衣。风流却扇轩圞坐，一夜谈兵玉尘挥。","dynasty":"宋代","title":"吕氏山堂喜雨"}
{"author":"刘过","content":"夜听南窗金屈支，水花凉果似秋时。人言爱酒陶元亭，坐有能诗无本帅。颠倒六经鸜鹆舞，澜翻一曲鹧鸪词。同游那得轻相笑，恐是长庚未可知。","dynasty":"宋代","title":"毛积夫席上口占"}
{"author":"刘过","content":"人间不尽春来意，恰则一枝梅更疏。待得和羹几时在，祗今风月上新除。","dynasty":"宋代","title":"梅花"}
{"author":"刘过","content":"香气恼人休不得，荒林月里夜相过。花应笑客有底急，客若不来花奈何。","dynasty":"宋代","title":"梅花"}
{"author":"刘过","content":"中兴诸将，谁是万人英。身草莽，人虽死，气填膺。尚如生。年少起河朔，弓两石，剑三尺，定襄汉，开虢洛，洗洞庭。北望帝京。狡兔依然在，良犬先烹。过旧时营垒，荆鄂有遗民。忆故将军。泪如倾。说当年事，知恨苦，不奉诏，伪耶真。臣有罪，陛下圣，可鉴临。一片心。万古分茅土，终不到，旧奸臣。人世夜，白日照，忽开明。衮佩冕圭百拜，九泉下、荣感君恩。看年年三月，满地野花春。卤簿迎神。","dynasty":"宋代","title":"六州歌头（题岳鄂王庙）"}
{"author":"刘过","content":"镇长淮，一都会，古扬州。升平日，珠帘十里春风、小红楼。谁知艰难去，边尘暗，胡马扰，笙歌散，衣冠渡，使人愁。屈指细思，血战成何事，万户封侯。但琼花无恙，开落几经秋。故垒荒丘。似含羞。怅望金陵宅，丹阳郡，山不断绸缪。兴亡梦，荣枯泪，水东流。甚时休。野灶炊烟里，依然是，宿貔貅。叹灯火，今萧索，尚淹留。莫上醉翁亭，看＿＿雨、杨柳丝柔。笑书生无用，富贵拙身谋。骑鹤东游。","dynasty":"宋代","title":"六州歌头"}
{"author":"刘过","content":"黄鹤楼前识楚卿。彩云重叠拥娉婷。席间谈笑觉风生。标格胜如张好好，情怀浓似薛琼琼。半帘花月听弹筝。","dynasty":"宋代","title":"浣溪沙（赠妓徐楚楚）"}
{"author":"刘过","content":"海棠风韵玉梅春。小腰身。晓妆新。长是花时，犹系茜罗裙。一撮精神娇欲滴，说不似，画难真。楼前江柳又江云。隔音尘。泪沾巾。一点征帆，烟浪渺无津。万斛相思红豆子，凭寄与个中人。","dynasty":"宋代","title":"江城子"}
{"author":"刘过","content":"弓剑出榆塞，铜椠上蓬山。得之浑不费力，失亦匹如闲。未必古人皆是，未必今人俱错。世事沐猴冠。老子不分别，内外与中间。酒须饮，诗可作，铗休弹。人生行乐，何自催得鬓毛斑。达则牙旗金甲，穷则蹇驴破帽，莫作两般看。世事只如此，自有识鸮鸾。","dynasty":"宋代","title":"水调歌头"}
{"author":"刘过","content":"万里湖南，江山历历，皆吾旧游。看飞凫仙子，张帆直上，周郎赤壁，鹦鹉汀洲。吸尽西江，醉中横笛，人在岳阳楼上头。波涛静，泛洞庭青草，重整兰舟。长沙会府风流。有万户娉婷帘玉钩。恨楚城春晚，岸花樯燕，还将客送，不与人留。且唤阳城，更招元结，摩抚之余歌咏休。心期处，算世间真有，骑鹤扬州。","dynasty":"宋代","title":"六州歌头（送王玉良）"}
{"author":"刘过","content":"一剑横空，飞过洞庭，又为此来。有汝阳璡者，唱名殿陛，玉川公子，开宴尊罍。四举无成，十年不调，大宋神仙刘秀才。如何好，将百千万事，付两三杯。未尝戚戚于怀。问自古英雄安在哉。任钱塘江上，潮生潮落，姑苏台畔，花谢花开。盗号书生，强名举子，未老雪从头上催。谁羡汝，拥三千珠履，十二金钗。","dynasty":"宋代","tags":"讽刺，悲愤，豪迈","title":"沁园春·卢蒲江席上时有新第宗室"}
{"author":"刘过","content":"玉带猩袍，遥望翠华，马去似龙。拥貂蝉争出，千官鳞集，貔貅不断，万骑云从。细柳营开，团花袍窄，人指汾阳郭令公。山西将，算韬钤有种，五世元戎。旌旗蔽满寒空。鱼阵整、从容虎帐中。想刀明似雪，纵横脱鞘，箭飞如雨，霹雳鸣弓。威撼边城，气吞胡虏，惨淡尘沙吹北风。中兴事，看君王神武，驾驭英雄。","dynasty":"宋代","title":"沁园春（御阅还上郭殿帅）"}
{"author":"刘过","content":"古岂无人，可以似吾，稼轩者谁。拥七州都督，虽然陶侃，机明神鉴，未必能诗。常衮何如，羊公聊尔，千骑东方侯会稽。中原事，纵匈奴未灭，毕竟男儿。平生出处天知。算整顿干坤终有时。问湖南宾客，侵寻老矣，江西户口，流落何之。尽日楼台，四边屏幛，目断江山魂欲飞。长安道，奈世无刘表，王粲畴依。","dynasty":"宋代","title":"六州歌头（寄辛稼轩）"}
{"author":"刘过","content":"知音者少，算乾坤许大，著身何处。直待功成方肯退，何日可寻归路。多景楼前，垂虹亭下，一枕眠秋雨。虚名相误，十年枉费辛苦。不是奏赋明光，上书北阙，无惊人之语。我自匆忙天未许，赢得衣裾尘土。白璧追欢，黄金买笑，付与君为主。莼鲈江上，浩然明日归去。","dynasty":"宋代","title":"念奴娇（留别辛稼轩）"}
{"author":"刘过","content":"冻云垂垂雪欲落，雨涩风悭如此寒。分折南枝与君着，老夫自要北枝年","dynasty":"宋代","title":"梅花"}
{"author":"刘过","content":"高门拂日琼为树，呼我不来那肯过。不知此花有何好，寒乡日日用亡何。","dynasty":"宋代","title":"梅花"}
{"author":"刘过","content":"寂无人语断回程，日落未落孤山横。平湖水阔何许去，傍竹边松自好行。","dynasty":"宋代","title":"梅花"}
{"author":"刘过","content":"梦回斜日转花阴，时有黄鹂送好半。高卧草庐人不识，东风啼乌独知心。","dynasty":"宋代","title":"梦觉"}
{"author":"刘过","content":"书生灯窗困毛锥，说著刀剑何时持。忽闻殷殷金鼓震，惊起块坐筋骸衰。国朝右武重秋狝，列郡敢不张其威。万家骈首遮道看，我亦役逐人后随。武夫橐鞬陈整整，虎豹拏攫旌旗麾。人言吴儿尽脆弱，身发文断勇未知。不见拔山昔项羽，何必燕赵士始奇。军容灿灿生光辉，悲风惨淡杀气怒，对此忽作边头思。熊罴不哗晓争出，万骑驰突寒打围。纷纷血毛腥原野，箭竹正堕惊鸿飞。将军仰笑兵军贺，金帛填委深沟池。十年文穷坐百拙，感慨一赋从军诗。","dynasty":"宋代","title":"明州观大阅"}
{"author":"刘过","content":"楼外烟波渺去鸿，楼头庐阜翠摩空。故知造物铺张巧，不费丹青点染工。赤壁江山横夜月，辋川庭馆卧秋风。祗今满地无图画，尽在西湾杳霭中。","dynasty":"宋代","title":"南康天开图画楼"}
{"author":"刘过","content":"一节西来已骇传，不堪归去便湘川。舟行彭蠡轻文种，酒到当阳醉乐天。台谏久无公议论，朝廷新有骤除迁。臣心毕竟终忧国，不敢瞻乌涕泫然。","dynasty":"宋代","title":"南康邂逅江西吴运判"}
{"author":"刘过","content":"万里西征一叶舟，谁怜天地此生浮。初征秋浦雁飞处，又泊江南相叶洲。贫困尽从归后见，雄豪半为病来休。十年心事闲搔首，荻雨芦风总是愁。","dynasty":"宋代","title":"南康邂逅江西吴运判"}
{"author":"刘过","content":"冠盖如云许后陪，酒红医老上吾腮。转旋舞影乾坤窄，摇撼歌声风雨来。鱼纲撒池莲叶老，龙涎熏坐桂花开。群娥捧劝同文字，商略西风更百杯。","dynasty":"宋代","title":"陪赵丞饮东轩"}
{"author":"刘过","content":"如箭阴风劈面吹，雪花斜夹雨垂垂。胸中自有平戎策，路入蕲州冷不知。","dynasty":"宋代","title":"蕲州道中"}
{"author":"刘过","content":"竹湖人之英，剧县勇自试。三年川桃李，遣爱及僮稚。咸欲父母之，谓吾公之子。独有督邮嫌，见谓不事事。瑕疵催科细，欲以三尺治。八月苗僦楼，半年縻隐市。小窗天日晴，洒落自胸次。抖擞旧尘埃，楮札左右置。寄傲点画间，挥染当游戏。人贤世所希，嗜好人共贵。车马闹填门，载酒日纷至。大书极豪放，小草亦姿媚。敛藏经纶业，进此第一义。玉板抄歌诗，石碑刻图记。人家锦为轴，高壁垂至地。袭藏较工拙，临写费同异。争如老刘子，落魄一狂士。半生不读书，颇能会其意。寒泉骥马饮，平陆蛟龙起。得非久幽愤，於以发奇气。故使钟鼎疏。自足名一世。毛锥久见绝，一见尚能喜。酒边袖予诗，不誉亦不忌。有时夺之去，箱箧馀故纸。如持将军诰，屡博姑苏醉。","dynasty":"宋代","title":"寄竹隐先生孙应时"}
{"author":"刘过","content":"信步作幽讨，有庵如此深。佛灯明老屋，秋日淡疏林。柏树祖师意，松揪老子心。十年弃坟墓，洒泪一悲吟。","dynasty":"宋代","title":"游古山"}
{"author":"刘过","content":"雨后斜阳未见晴，晓看红日报空明。笋舆十里宣溪路，划地浓云脚里行。","dynasty":"宋代","title":"自宣溪过早禾渡"}
{"author":"刘过","content":"行尽淮南日日东，自携只影入吴松。人生五马方知贵，客老诸侯叹未逢。适意秋风宁为鱠，惊心半夜忽闻钟。十年无计离场屋，说著功名气拂胸。","dynasty":"宋代","title":"上袁文昌知平江五首"}
{"author":"刘过","content":"纳锡曾看上九江，又闻詹事奉储皇。巢成荷上窥仙景，在顾溪中赐印章。","dynasty":"宋代","title":"上益公十绝为寿·宝龟"}
{"author":"刘过","content":"夜上南楼望玉京，将星光底寿星明。不须便即骑黄鹤，且为皇家致太平。","dynasty":"宋代","title":"代吴守与赵侯为寿"}
{"author":"刘过","content":"古文不可卖，未觉卖药非。侵晨荷锄往，暮得芝术归。","dynasty":"宋代","title":"游郭希吕石洞二十咏·药圃"}
{"author":"刘过","content":"别酒醺醺容易醉。回过头来三十里。马儿只管去如飞，牵一会。坐一会。断送杀人山共水。是则青衫终可喜。不道恩情拼得未。雪迷村店酒旗斜，去也是。住也是。烦恼自家烦恼你。","dynasty":"宋代","title":"天仙子其一初赴省别妾"}
{"author":"刘过","content":"圣门力学钱公辅，盛世能书蔡伯喈。出处有时安义命，笑谈无我见襟怀。桂花香满山堂闹，秋气清连石洞偕。只好放教椽笔健，留将大字写磨崖。","dynasty":"宋代","title":"寄郭伯瞻"}
{"author":"刘过","content":"解缆蓼花湾。好风吹去帆。二十年、重过新滩。洛浦凌波人去后，空梦绕、翠屏间。飞雾湿征衫。苍苍烟树寒。望星河、低处长安。绮陌红楼应笑我，为梅事、过江南。","dynasty":"宋代","title":"糖多令"}
{"author":"刘过","content":"缓辔徐驱，儿童聚观，神仙画图。正芹塘雨过，泥融路软，金莲自策，小小篮舆。傍柳题诗，穿花劝酒，嗅蕊攀条得自如。经行处，有苍松夹道，不用传呼。清泉怪石盘纡。信风景江淮各异殊。记东坡赋就，纱笼素壁，西山句好，帘卷晴珠。白玉堂深，黄金印大，无此文君载后车。挥毫罢，看淋漓雪壁，真草行书。","dynasty":"宋代","title":"沁园春（题黄尚书夫人书壁后）"}
{"author":"刘过","content":"行尽淮南日日东，自携只影入吴松。人生五马方知贵，客老诸侯叹未逢。适意秋风宁为鱠，惊心半夜忽闻钟。十年无计离场屋，说著功名气拂胸。","dynasty":"宋代","title":"上袁文昌知平江五首"}
{"author":"刘过","content":"万死中原百战争，流芳遗臭各垂名。思量陈寿已饶舌，又费先生一管城。","dynasty":"宋代","title":"寄沈仲居进三国志"}
{"author":"刘过","content":"路入严州去，桐庐得暂过。盘餐汤饼贱，机杼绮罗多。令尹哦诗治，居民酌酒歌。吏人公事少，门雀可张罗。","dynasty":"宋代","title":"寄桐庐程宰"}
{"author":"刘过","content":"杜宇几声烟霭外，相思只在蜀山阴。间愁不共花飞尽，赢得伤春一片心。","dynasty":"宋代","title":"闻杜宇"}
{"author":"刘过","content":"绿杨染水浓如画，天气欲晴风自和。二月杏花犹未放，一春分外觉寒多。","dynasty":"宋代","title":"书僧舍壁"}
{"author":"刘过","content":"笋舆咿哑来，路转此歇脚。长内挟秋下，深意满万壑。","dynasty":"宋代","title":"游郭希吕石洞二十咏其一清旷"}
{"author":"刘过","content":"庆流阅古无穷，相门又见生名世。致君事业，全如忠献，经天纬地。十二年间，挺身为国，勋庸知几。便书之竹帛，铭之彝鼎，勤劳意、竟谁记。一自平章庶政，觉人心、顿然兴起。朝庭既正，乾坤交泰，华夷欢喜。行定中原，锦衣归相，分茅□□。看貂蝉绿鬓，中书上考，过三千岁。","dynasty":"宋代","title":"水龙吟·庆流阅古无穷"}
{"author":"刘过","content":"一声雷鼓兵风威，顷刻冲涛没钓矶。行客骇看银汉落，阳侯惊起玉山飞。蛟龙便尔争先化，鸥路荒然失所依。安得长竿入吾手，翩然东海钓鳌归。","dynasty":"宋代","title":"观白鹭洲风涛"}
{"author":"刘过","content":"车马城中早上忙，子城内里看星郎。十州已茂圜扉草，一炷初凝画戟香。铜剖虎符新雨露，玉持使节旧风霜。明年樱笋成时候，不在乌台即玉堂。","dynasty":"宋代","title":"上袁文昌知平江五首"}
{"author":"刘过","content":"东风镇日倚阑干，浅红深绿取次攀。麦陇浪翻袍色绿，花钿风卷锦纹斑。依林僧寺青山绕，倚竹人家绿水环。趁取春光未狼藉，不嫌日日到花间。","dynasty":"宋代","title":"春游"}
{"author":"刘过","content":"闭门翘足观山睡，松桧郁然云气高。说梦向人应不信，碧油幢下有旌旄。","dynasty":"宋代","title":"呈辛稼轩"}
{"author":"刘过","content":"旄头欃枪锐冲击，杀气隆隆半天黑。千家悲哀万家哭，唐邓征魂招不得。北斗移杓向西指，八月风高塞尘起，大军忠义赴襄阳，飞鸟潜鱼未知死。黔称殷忧痛无策，愿得空中降韩白。呜呼何代无奇才，世间未有黄金台。","dynasty":"宋代","title":"呈陈总领五首"}
{"author":"刘过","content":"淮民穷到骨，忍复搥其肌。不知铁钱禁，作俑者为谁。行商断来路，清野多流离。主人日边来，四牡驱以驰。或云易之是，或云收之宜。几人困往返，遂逐文书移。救焚卒无策，燎火久益滋。缅怀征搉初，山海煮摘时。虽云便公家，亦复挠其私心。今者纵虎豹，而使渴与饥。萧萧芦苇林，日夜边风吹。悲哉淮南民，持此将安之。","dynasty":"宋代","title":"悲淮南"}
{"author":"刘过","content":"夜上青楼去，如迷沿府深。枝歌千调曲，客杂五方音。藕白玲珑玉，柑黄磊落金。酣歌恣萧散，无复越中吟。","dynasty":"宋代","title":"酒楼"}
{"author":"刘过","content":"冰条雪叶节高坚，台宪风生凉凉然。可羡堪为栋梁用，至唐千载尚三千。","dynasty":"宋代","title":"上益公十绝为寿·古柏"}
{"author":"刘过","content":"晓印霜花步。梦半醒、扶上雕鞍，马嘶人去。岚湿青丝双辔冷，缓鞚野梅江路。听画角，吹残更鼓。悲壮寒声撩客恨，甚貂裘、重拥愁无数。霜月白，照离绪。青楼回首家何处。早山遥、水阔天低，断肠烟树。谁念天涯牢落况，轻负暖烟浓雨。记酒醒、香销时语。客里归鞯须早发，怕天寒、风急相思苦。应为我，翠眉聚。","dynasty":"宋代","title":"贺新郎·晓印霜花步"}
{"author":"刘过","content":"群公列屋居，官贵辄鼎台。艳妆照珠翠，寒谷嘘春回。书生穷蹇甚，一笑百祸胎。何时业债尽，面目还本来。","dynasty":"宋代","title":"自叹"}
{"author":"刘过","content":"自傅庭前正解船，梦中忽已过番川。红尘冉冉行天上，黄道骎骎近日边。石洞歙溪俱可砚，山肥徽路总堪田。把茅便欲侨居去，奈此功名未了缘。","dynasty":"宋代","title":"入徽州"}
{"author":"刘过","content":"君不见七十二子从夫子，儒雅强半鲁国士。二十八宿佐中兴，英雄多是僰阳人。丈夫生有四方志，东欲入海西入秦。安能龌龊守一隅，白头章句浙与闽。醉游太白呼峨岷，奇材剑客结楚荆。不随举子纸上学六韬，不学腐儒穿鉴注五经。天长路远何时到，侧身望兮涕沾巾。","dynasty":"宋代","title":"多景楼醉歌"}
{"author":"刘过","content":"画鹢凌风，红旗翻雪，灵鼍震雷。叹沈湘去国，怀沙吊古，江山凝恨，父老兴哀。正直难留，灵修已化，三户真能存楚哉。空江上，但烟波渺渺，岁月洄洄。持杯。西眺徘徊。些千载忠魂来不来。谩争标夺胜，鱼龙喷薄，呼声贾勇，地裂山摧。香黍缠丝，宝符插艾，犹有樽前儿女怀。兴亡事，付浮云一笑，身在天涯。","dynasty":"宋代","title":"沁园春其一观竞渡"}
{"author":"刘过","content":"去去山转深，树下益凄冷。时有月乌飞，间碎梧桐影。","dynasty":"宋代","title":"游郭希吕石洞二十咏其八倾月"}
{"author":"刘过","content":"霜树啼鸦，梅欲放、小春清晓。庆初度、佩环风外，笑声云表。一柱独擎梁栋重，十年整顿乾坤了。种春风、桃李满人间，知多少。功甚大，心常小。居廊庙，思耕钓。奈华夷休戚，系王颦笑。盟府山河书带砺，成周师何须周召。看貂蝉、绿鬓本天人，真难老。","dynasty":"宋代","title":"满江红其三寿"}
{"author":"刘过","content":"帘幕闻声歌已妙。一曲尊前，真个梅花早。眉黛两山谁为扫。风流京兆江南调。醉得白须人易老。老去侯鲭，旧也曾年少。后夜短篷霜月晓。梦魂依约云山绕。","dynasty":"宋代","title":"蝶恋花（赠张守宠姬）"}
{"author":"刘过","content":"白发江湖暗，青灯几席凉。病身几千百，佳节又重阳。命也吾何奈，天乎孰可量。元龙楼百尺，犹得慰行藏。","dynasty":"宋代","title":"九日寄陈君举舍人"}
{"author":"刘过","content":"堂扁朱书字，何人可得之。三衙新统帅，六馆老宗师。文武无穷意，江山不尽诗。亲恩如可报，会有报君时。","dynasty":"宋代","title":"题禾川飞英疏荣阁"}
{"author":"刘过","content":"墙外濛濛雨湿烟。参差小树绿阴圆。残春中酒落花前。海燕成巢终是客，鳏鱼入夜几曾眠。人间一段恶因缘。","dynasty":"宋代","title":"浣溪沙（春晚书情）"}
{"author":"刘过","content":"桃李多芳妍，开落如春风。托身终自天，花不百日红。残月望朝日，各自相西东。为君整仪容，照水不照镜。为君进甘旨，君视肉有堇。悲歌欲感君，声若君不闻。金玉徒结君，君看若浮云。父母长叹息，谓儿好容德。脂泽固不妍，珠翠亦无色。娉婷艳阳春，自丑不自惜。君心河汉流，为雨不复收。妾心东流水，赴海终不止。","dynasty":"宋代","title":"古意席上为徐子宜侍郎赋"}
{"author":"刘过","content":"当年今日误承恩，自倚容华吒至尊。门外游丝难驻目，依然青草暗长门。","dynasty":"宋代","title":"呈徐侍郎兼寄辛幼安"}
{"author":"刘过","content":"白蘋风里步清秋，来作灵岩古洞游。笑倚飞云访仙迹，夕阳无语伴人愁。","dynasty":"宋代","title":"游古仙岩"}
{"author":"刘过","content":"绫衾厌入承明直，却把一麾江上来。云气隔天迷望眼，不堪花落几宫槐。","dynasty":"宋代","title":"投诚斋其五"}
{"author":"刘过","content":"敌面风轻，一两点、海棠微雨。春总在、英雄元帅，晓来游处。楼阁万家帘幕卷，江郊十里旌旗驻。有黄鹂、百舌啭新声，垂杨舞。寒食近，喧箫鼓。车马闹，铜鞮路。尽不妨沈醉，与花为主。风韵可将图画比，笑谈尽是惊人语。问何如、邹湛岘山头，陪羊祜。","dynasty":"宋代","title":"满江红其二高帅席上"}
{"author":"刘过","content":"谪仙狂客何如，看来毕竟归田好。玉堂无比，三山海上，虚无缥缈。读罢《离骚》，酒香犹在，觉人间小。任工菜花葵麦，刘郎去后，桃开处、春多少。一夜雪迷兰棹。傍寒溪、欲寻安道。而今纵有，新诗冰柱，有知音否。想见鸾飞，如椽健笔，檄书亲草。算平生、白传风流，未可向、香山老。","dynasty":"宋代","title":"水龙吟寄陆放翁"}
{"author":"刘过","content":"对面沧浪可濯缨，不思泛舸出春城。浮沈枌社何人重，府仰茅檐是事轻。玉蕊连屏寒徙倚，蒲萄上架月纵横。江湖老矣无他愿，只俗清阴便得成。","dynasty":"宋代","title":"幽居"}
{"author":"刘过","content":"冰条雪叶节高坚，台宪风生凉凉然。可羡堪为栋梁用，至唐千载尚三千。","dynasty":"宋代","title":"上益公十绝为寿·古柏"}
{"author":"刘过","content":"早被儒冠误，依稀老更侵。科名数行泪，岐路一生心。自惜亡猿木，谁怜跃冶金。使无钟鼎志，何地可山林。","dynasty":"宋代","title":"上周少保其二"}
{"author":"刘过","content":"庐陵儒万人，颇亦出青紫。老子三不归，未省乡里士。暮年罕交游，仅识子周子。风流属当行，岂止谈天尔。夜从青楼饮，一醉几欲死。","dynasty":"宋代","title":"赠乡人周从龙谈命"}
{"author":"刘过","content":"杖藜随步到琼宫，满目幽奇景莫穷。山锁九层虽阴远，洞庭五处自相通。侵云天柱笼朝雾，傍水清阴弄晚风。可惜春禽啼晓月，又催行李过江东。","dynasty":"宋代","title":"洞霄宫"}
{"author":"刘过","content":"醉枕醒来夜未央，倦身殿转厌藜床。映窗色皎犹疑月，刮骨寒知不是霜。","dynasty":"宋代","title":"雪"}
{"author":"刘过","content":"弹铗西来路。记匆匆、经行十日，几番风雨。梦里寻秋秋不见，秋在平芜远树。雁信落、家山何处。万里西风吹客鬓，把菱花、自笑人如许。留不住，少年去。男儿事业无凭据。记当年、悲歌击楫，酒酣箕踞。腰下光茫三尺剑，时解挑灯夜语。谁更识、此时情绪。唤起杜陵风月手，写不东渭北相思句。歌此恨，慰羁旅。","dynasty":"宋代","title":"贺新郎"}
{"author":"刘过","content":"娉娉袅袅洛阳花，合在瑶池阿母家。乞与老人浑不爱，白髯相对毵乌纱。","dynasty":"宋代","title":"和送牡丹韵"}
{"author":"刘过","content":"送客山阴路，春风散马蹄。纵观神禹穴，深入子猷溪。嫩草绿於染，珍禽娇已啼。去程千万里，步步有云梯。","dynasty":"宋代","title":"送客剡溪"}
{"author":"刘过","content":"一榻留人去便垂，自惭非友亦非师。初无伎俩惟贪酒，遇有工夫或赋诗。晒日枣林红磊落，响风桐叶碧参差。人家正故鲈鱼鱠，老子秋来却自悲。","dynasty":"宋代","title":"自惭"}
{"author":"刘过","content":"摄衣更上一层楼，才到层霄最上头。方识乾坤真转毂，好知身世付虚舟。九秋草木岚烟湿，万里山川海气浮。更欲杖藜穷望眼，眼中何处认神州。","dynasty":"宋代","title":"登凌云高处"}
{"author":"刘过","content":"睡觉莺啼晓。醉西湖、两峰日日，买花簪帽。去尽酒徒无人问，唯有玉山自倒。任拍手、儿童争笑。一舸乘风翩然去，避鱼龙、不见波声悄。歌韵歇，唤苏小。神仙路远蓬莱岛。紫云深、参差禁树，有烟花绕。人世红尘西障日，百计不如归好。付乐事、与他年少。费尽柳金梨雪句，问沈香亭北何时召。心未惬，鬓先老。","dynasty":"宋代","title":"贺新郎（游西湖）"}
{"author":"刘过","content":"半雨半晴模样，乍寒乍热天时。榴花香逐湿风飞。绿云翻翠浪，水急转前溪。谁识清凉意思，珊瑚枕冷先知。秋光预若借些儿。剩催金粟闹，纱魄好扬辉。","dynasty":"宋代","title":"临江仙（四景）"}
{"author":"刘过","content":"辨得茅庐我便归，玉堂何处有梅枝。岁寒老树虽荒寂，会有腊残春到时。","dynasty":"宋代","title":"呈王山父"}
{"author":"刘过","content":"圣门力学钱公辅，盛世能书蔡伯喈。出处有时安义命，笑谈无我见襟怀。桂花香满山堂闹，秋气清连石洞偕。只好放教椽笔健，留将大字写磨崖。","dynasty":"宋代","title":"寄郭伯瞻"}
{"author":"刘过","content":"雨罢新晴怯宿寒，一帘秋色满阑干。欲穷大地三千界，须上高峰八百盘。累世避人秦妇子，一时惊客汉衣冠，尘寰元有清吟处，便作三山蓬岛看。","dynasty":"宋代","title":"登白云绝顶"}
{"author":"刘过","content":"小院蒲萄月架东，舞腰忙趁鼓声雄。诗成彩笔分题后，人在金钗财令中。秋叶冷吟风浩荡，晚林烘透日玲珑。腰间若佩滁州印，定有人呼作醉翁。","dynasty":"宋代","title":"醉中偶成"}
{"author":"刘过","content":"销薄春冰，碾轻寒玉，渐长渐弯。见凤鞋泥污，偎人强剔，龙涎香断，拨火轻翻。学抚瑶琴，时时欲翦，更掬水鱼鳞波底寒。纤柔处，试摘花香满，镂枣成班。时将粉泪偷弹。记绾玉曾教柳傅看。算恩情相著，搔便玉体，归期暗数，画遍阑干。每到相思，沈吟静处，斜倚朱唇皓齿间。风流甚，把仙郎暗掐，莫放春闲。","dynasty":"宋代","title":"六州歌头（美人指甲）"}
{"author":"刘过","content":"一声雷鼓挟风威，顷刻冲涛没钓矶。行客骇看银汉落，阳侯惊起玉山飞。蛟龙便尔争先化，鸥鹭茫然失所依。安得长竿入吾手，翩然东海钓鳌归。","dynasty":"宋代","title":"观白鹭洲风涛"}
{"author":"刘过","content":"天上群仙台望居，芹宫未是辱泥途。莫邪变化须臾事，一点一熔金在炉。","dynasty":"宋代","title":"和危府教"}
{"author":"刘过","content":"畴昔经行路，黄山更一过。天涯知己少，岁晚客愁多。路断车生角，冰坚水不波。使君森画戟，闻此盍如何。","dynasty":"宋代","title":"上范秘监"}
{"author":"刘过","content":"水殿风凉，赐环归、正是梦熊华旦。叠雪罗轻，称云章题扇。西清侍宴。望黄伞、日华笼辇。金券三王，玉堂四世，帝恩偏眷。临安记、龙飞凤舞，信神明有后，竹梧阴满。笑折花看，橐荷香红润。功名岁晚。带河与、砺山长远。麟脯杯行，狨鞯坐稳，内家宣劝。","dynasty":"宋代","title":"四犯剪梅花上建康钱大郎寿"}
{"author":"刘过","content":"行脚诸方履历深，似禅和子寄丛从。试拈朝报一转语，以道观之无损心。","dynasty":"宋代","title":"和危府教"}
{"author":"刘过","content":"数叠小山亭馆静，落花红雨园林。画楼风月想重临。琵琶金凤语，长笛水龙吟。青眼已伤前遇少，白头孤负知音。苔墙藓井夜沉沉。无聊成独坐，有恨即沾襟。","dynasty":"宋代","title":"临江仙"}
{"author":"刘过","content":"山径无人鸟篆沙，杖藜间看摘新茶。锦级委地笋翻箨，黄玉满林松带花。","dynasty":"宋代","title":"间步"}
{"author":"刘过","content":"欲上姑苏望虎丘，小邦宁有此风流。山川形势今三辅，人物英雄古列侯。华屋鳞鳞冠盖里，画桥曲曲管弦楼。金陵蜀郡俱疏远，除却皇都第一州。","dynasty":"宋代","title":"上袁文昌知平江五首"}
{"author":"刘过","content":"一剑横空，飞过洞庭，又为此来。有汝阳琎者，唱名殿陛；玉川公子，开宴尊罍。四举无成，十年不调，大宋神仙刘秀才。如何好？将百千万事，付两三杯。未尝戚戚于怀。问自古英雄安在哉？任钱塘江上，潮生潮落；姑苏台畔，花谢花开。盗号书生，强名举子，未老雪从头上催。谁羡汝、拥三千珠履，十二金钗！","dynasty":"宋代","title":"沁园春·一剑横空"}
{"author":"刘过","content":"娉娉嫋嫋洛阳花，合在瑶池阿母家。乞与老人浑不爱，白髯相对毵乌纱。","dynasty":"宋代","title":"和送牡丹韵"}
{"author":"刘过","content":"智愚上下尔自异，尺寸不差公短长。毕竟昌黎仍旧好，何曾人说段文昌。","dynasty":"宋代","title":"投诚斋其四"}
{"author":"刘过","content":"敲面风轻，一两点、海棠微雨。春总在、英雄元帅，晓来游处。楼阁万家帘幕卷，江郊十里旌驻。有黄鹂、百舌啭新声，垂杨舞。寒食近，喧箫鼓。车马闹，铜鞮路。尽不妨沈醉，与花为主。风韵可将图画比，笑谈尽是惊人语。问何如、邹湛岘山头，陪羊祜。","dynasty":"宋代","title":"满江红（高帅席上）"}
{"author":"刘过","content":"缓辔徐驱，儿童聚观，神仙画图。正芹塘雨过，泥融路软，金莲自策，小小篮舆。傍柳题诗，穿花劝酒，嗅蕊攀条得自如。经行处，有苍松夹道，不用传呼。清泉怪石盘纡。信风景江淮各异殊。记东坡赋就，纱笼素壁，西山句好，帘卷晴珠。白玉堂深，黄金印大，无此文君载后车。挥毫罢，看淋漓雪壁，真草行书。","dynasty":"宋代","title":"沁园春（题黄尚书夫人书壁后）"}
{"author":"刘过","content":"虎头燕颔足奇谋，玉帐兵形象水流。此去关河应不远，上方拟筑望英楼。","dynasty":"宋代","title":"代吴守与赵侯为寿其三"}
{"author":"刘过","content":"十年着脚走四方，胡不归一兮襄阳。襄阳真是用武国，上下吴蜀天中央。铜鞮坊里弓作市，八邑田熟麦当粮。一条路入秦陇去，落日仿佛见太行。土风沉浑士奇杰，呜呜酒后歌声发。歌曰人定兮胜天，半壁久无胡日月。买剑倾家赀，市马吒生死。科举非不好，行都兮万里。人言边人尽粗材，卧龙高卧不肯来。杜甫诗成米芾写，二三子亦英雄哉。","dynasty":"宋代","title":"襄阳歌"}
{"author":"刘过","content":"青事梅边动，荒江信马行。久穷知远举，多瘦怯衣轻。今日龙华寺，昔时黄姥城。废兴吾已解，一醉万缘清。","dynasty":"宋代","title":"题龙华寺壁"}
{"author":"刘过","content":"画鹢凌风，红旗翻雪，灵鼍震雷。叹沈湘去国，怀沙吊古，江山凝恨，父老兴哀。正直难留，灵修已化，三户真能存楚哉。空江上，但烟波渺渺，岁月洄洄。持杯。西眺徘徊。些千载忠魂来不来。谩争标夺胜，鱼龙喷薄，呼声贾勇，地裂山摧。香黍缠丝，宝符插艾，犹有樽前儿女怀。兴亡事，付浮云一笑，身在天涯。","dynasty":"宋代","title":"沁园春其一观竞渡"}
{"author":"刘过","content":"一剑横空，飞过洞庭，又为此来。有汝阳璡者，唱名殿陛，玉川公子，开宴尊罍。四举无成，十年不调，大宋神仙刘秀才。如何好，将百千万事，付两三杯。未尝戚戚于怀。问自古英雄安在哉。任钱塘江上，潮生潮落，姑苏台畔，花谢花开。盗号书生，强名举子，未老雪从头上催。谁羡汝，拥三千珠履，十二金钗。","dynasty":"宋代","tags":"讽刺，悲愤，豪迈","title":"沁园春·卢蒲江席上时有新第宗室"}
{"author":"刘过","content":"万里西征一叶舟，谁怜天地此生浮。初征秋浦雁飞处，又泊江南相叶洲。贫困尽从归后见，雄豪半为病来休。十年心事闲搔首，荻雨芦风总是愁。","dynasty":"宋代","title":"南康邂逅江西吴运判"}
{"author":"刘过","content":"先生修廉隅，日日自惊畏。老夫寄杯酒，狂亦非所讳。酸咸虽不同，各自有正味。切莫对痴人，说梦其词费。","dynasty":"宋代","title":"答曹元章"}
{"author":"刘过","content":"帝所森瑞寂不喧，九关虎豹守天门。何人奏事含风殿，日晏鸣珂下紫垣。","dynasty":"宋代","title":"游清潭吕资益蟠谷绝·漱玉"}
{"author":"刘过","content":"脚力倦矣曷少休，侵晨更作升元游。眼中已不见二百四十尺兀之高楼，但见炊烟万灶宿貔貅。上有啼雅噪鹊如泣诉，下有藤蔓老树根据枝相虬。想其结缔初，匠石巧与造物侔。桷榱枅栱不知几大木，一木牵挽回万牛。山川退听左右受约束，日月马兔早暮东西流。阿房之旗矗立矮如上星期，临春绮望仙三阁俱下头。杯埦块潜培塿而已矣，足涔洞庭芥为舟。拄撑霄汉弹压大千界，下历梁唐秦隋晋汉周。一朝世故有翻覆，祝结祝融回禄与郁攸。灰飞障天烟焰炽，一火三月烂不收。遂使觚棱花草莽，丹雘成墟丘。吾闻至人侈俭初何心，有芭一把盖头便可留。何必穷极土木事妖怪，朘削赤子膏血敛以裒。是故子刘子，不仙不佛亦不侯。视鸾台凤阁为蘧庐，百万买宅梦幻泡影沤。江西岂无家，白沙翠竹泉石幽。茅桅曝日搔背痒，篱缺墙破手葺修。如以天地为室庐，日月行住坐卧得自由。不为朱门是，不作白屋羞。有时骑鲸千里游汗漫，有时蛤蜊遽食龟壳秋。彼升元阁者亟成而复坏，肠亦不能为这断，心亦不能为之忧。造物何足云，此身自赘疣。誉尧毁桀未必是非，丘跖两窖蚁与蝼。日斜诸公急下山，我有斗酒归去来兮相与劝酬。","dynasty":"宋代","title":"登升元阁故基"}
{"author":"刘过","content":"水殿风凉，赐环归、正是梦熊华旦。叠雪罗轻，称云章题扇。西清侍宴。望黄伞、日华笼辇。金券三王，玉堂四世，帝恩偏眷。临安记、龙飞凤舞，信神明有後，竹梧阴满。笑折花看，橐荷香红润。功名岁晚。带河与、砺山长远。麟脯杯行，狨鞯坐稳，内家宣劝。","dynasty":"宋代","title":"四犯翦梅花"}
{"author":"刘过","content":"春事能几许，密叶著青梅。日高花困，海棠风暖想都开。不惜春衣典尽，只怕春光归去，片片点苍苔。能得几时好，追赏莫徘徊。雨飘红，风换翠，苦相催。人生行乐，且须痛饮莫辞杯。坐则高谈风月，醉则恣眠芳草，醒后亦佳哉。湖上新亭好，何事不曾来。","dynasty":"宋代","title":"水调歌头其一"}
{"author":"刘过","content":"堂上谋臣尊俎，边头将士干戈。天时地利与人和。燕可伐欤曰可。今日楼台鼎鼐，明年带砺山河。大家齐唱大风歌。不日四方来贺。","dynasty":"宋代","title":"西江月"}
{"author":"刘过","content":"旄头欃枪锐冲击，杀气隆隆半天黑。千家悲哀万家哭，唐邓征魂招不得。北斗移杓向西指，八月风高塞尘起，大军忠义赴襄阳，飞鸟潜鱼未知死。黔称殷忧痛无策，愿得空中降韩白。呜呼何代无奇才，世间未有黄金台。","dynasty":"宋代","title":"呈陈总领五首"}
{"author":"刘过","content":"晚入纱窗静。戏弄菱花镜。翠袖轻匀，玉纤弹去，少妆红粉。画行人、愁外两青山，与尊前离恨。宿酒醺难醒。笑记香肩并。暖借莲腮，碧云微透，晕眉斜印。最多情、生怕外人猜，拭香津微＿。","dynasty":"宋代","title":"小桃红（在襄州作）"}
{"author":"刘过","content":"山径无人鸟篆沙，杖藜间看摘新茶。锦级委地笋翻箨，黄玉满林松带花。","dynasty":"宋代","title":"间步"}
{"author":"刘过","content":"幸自东南好，西归未可忙。茶添橄榄味，酒借蛤蜊香。绝品宜春醉，新烹趁日长。倒囊烦厚载，归遣北人尝。","dynasty":"宋代","title":"都中留随州李判官"}
{"author":"刘过","content":"自注铜瓶，作梅花供，尊前数枝。说边头旧话，人生消得，几番行役，问我何之。小队红旗，黄金大印，直待封侯知几时。杯行处，且淋漓一醉，明日东西。如椽健笔鸾飞。还为写春风陌上词。便平生豪气，销靡酒里，依然此乐，儿辈争知。霜重貂裘，夜寒如水，饮到月斜犹未归。仙山路，有笙簧度曲，声到琴丝。","dynasty":"宋代","title":"六州歌头（赠王禹锡）"}
{"author":"刘过","content":"帘幕闻声歌已妙。一曲尊前，真个梅花早。眉黛两山谁为扫。风流京兆江南调。醉得白须人易老。老去侯鲭，旧也曾年少。后夜短篷霜月晓。梦魂依约云山绕。","dynasty":"宋代","title":"蝶恋花（赠张守宠姬）"}
{"author":"刘过","content":"宝鉴年来微有晕。懒照容华，人远天涯近。昨夜灯花还失信。无心更唱江城引。行过短墙回首认。醉撼花梢，红雨飞成阵。拌了为郎憔悴损。庞儿恰似江梅韵。","dynasty":"宋代","title":"霜天晓角"}
{"author":"刘过","content":"长短驿亭南北路，蒙茸醉拥驼裘。雪天行计欠人留。严风催酒醒，微雨替梅愁。自作小词呵冻写，冷金淡衬银钩。此恨知得几时休。寒云迷洛浦，残梦绕秦楼。","dynasty":"宋代","title":"临江仙"}
{"author":"刘过","content":"着意寻芳已自迟。可堪容易送春归。酒阑无奈思依依。杨柳小桥人远别，梨花深巷月斜辉，此情惟我与君知。","dynasty":"宋代","title":"浣溪沙（留别）"}
{"author":"刘过","content":"院宇重重掩。醉沈沈、亭阴转午，绣帘高卷。金鸭香浓喷宝篆，惊起雕梁语燕。正一架、酴醿开遍。嫩萼梢头舒素脸。似月娥、初试宫妆浅。风力嫩，异香软。佳人无意拈针线。绕朱阑、六曲徘徊，为他留恋。试把花心轻轻数，暗卜归期近远，奈数了、依然重怨。把酒问春不管。枉教人、只恁空肠断。肠断处，怎消遣。","dynasty":"宋代","title":"贺新郎（春思）"}
{"author":"刘过","content":"霜天晓角。梦回滋味恶。酒醒不禁寒力，纱窗外、月华薄。拥衾思旧约。无情风透幕。惟有梅花相伴，不成是、也吹落。","dynasty":"宋代","title":"霜天晓角"}
{"author":"刘过","content":"彩笔恹恹慵赋咏。斗草闲来寻小迳。西园春事只供愁，当好景。成孤另。春又那知人欲病。洗尽残妆临晚镜。淡玉一团浆水莹。强持檀板近芳樽，云遏定。君须听。低唱月来花弄影。","dynasty":"宋代","title":"天仙子"}
{"author":"刘过","content":"素面偏宜酒晕，晓妆净洗啼痕。只疑身是玉梅魂。长为春风瘦损。冉冉烟生兰渚，娟娟月挂愁村。落花飞絮耿黄昏。又是一番新恨。","dynasty":"宋代","title":"西江月"}
{"author":"刘过","content":"销薄春冰，碾轻寒玉，渐长渐弯。见凤鞋泥污，偎人强剔，龙涎香断，拨火轻翻。学抚瑶琴，时时欲翦，更掬水鱼鳞波底寒。纤柔处，试摘花香满，镂枣成班。时将粉泪偷弹。记绾玉曾教柳傅看。算恩情相著，搔便玉体，归期暗数，画遍阑干。每到相思，沈吟静处，斜倚朱唇皓齿间。风流甚，把仙郎暗掐，莫放春闲。","dynasty":"宋代","title":"六州歌头（美人指甲）"}
{"author":"刘过","content":"商蚷驰河河可凭，精卫填海海可平。物情大忌不量力，立志亦复加专精。忆昨痛器丽正门，白袍墨帽如游魂。中书堂留草茅疏，不赐诛戮光宗恩。暮年志气耻雕丧，广长阳中吊名将。愿持上方三雨铁，细剖赤心告今上。","dynasty":"宋代","title":"呈陈总领五首"}
{"author":"刘过","content":"著屋图书里，四山楼观重。蓴添张翰思，橘当李侯封。湖水自平淡，花枝多冶容。兴来诗已就，只可酒千钟。","dynasty":"宋代","title":"题黄文叔燕堂"}
{"author":"刘过","content":"豪杰书生懒散仙，小庵藏迹得安间。禅曾勘破诸公去，诗在推敲一字间。夜雨滴残梧叶老，夕阳行处水花悭。买舟便欲乘风去，孤绝同游海鸟山。","dynasty":"宋代","title":"招义铭育王见佛照"}
{"author":"刘过","content":"娉娉袅袅洛阳花，合在瑶池阿母家。乞与老人浑不爱，白髯相对毵乌纱。","dynasty":"宋代","title":"和送牡丹韵"}
{"author":"刘过","content":"恋树栖禽暖不飞，不如弓缴有危机。季鹰若悟莼鲈好，应悔江东不蚤归。","dynasty":"宋代","title":"过无锡见李元德祭酒其一"}
{"author":"刘过","content":"竹舆哑轧晓烟收，苍玉岩巉万里秋。路转羊肠回草径，溪分燕尾绕沙洲。爱山有癖须还债，觅句无工是不休。晴得几时尤更好，桂花蓓雷作针头。","dynasty":"宋代","title":"大簏道中"}
{"author":"刘过","content":"古文不可卖，未觉卖药非。侵晨荷锄往，暮得芝术归。","dynasty":"宋代","title":"游郭希吕石洞二十咏·药圃"}
{"author":"刘过","content":"画戟门边春书长，鼎新横范宿淮阳。吏人傒眼报公事，一瓣浓薰班马香。","dynasty":"宋代","title":"役诚斋"}
{"author":"刘过","content":"元帅东阳主，令君吾故人。可怜九华客，犹是一穷民。古者狂狷士，人间自在身。化工都不管，何地有阳春。","dynasty":"宋代","title":"寓东阳其一"}
{"author":"刘过","content":"雁汊泊船去，岩头间访僧。故人留少驻，俗子见何曾。佛屋警天柱，心光续命灯。任渠狂到死，吾老慢腾腾。","dynasty":"宋代","title":"题雁汊峰东林寺"}
{"author":"刘过","content":"青事梅边动，荒江信马行。久穷知远举，多瘦怯衣轻。今日龙华寺，昔时黄姥城。废兴吾已解，一醉万缘清。","dynasty":"宋代","title":"题龙华寺壁"}
{"author":"刘过","content":"车徐行，马后驰，天寒游子来盱眙。功名邂逅未可知。生身毕竟要何为。既不起草黄金闺，又不侍宴白玉墀。何不夜投将军飞，劝上征伐鞭四夷。沧海可填山可移，男儿志气当如斯。安能生死困毛锥，八韵作赋五字诗。金牌郎君黄头儿，有眼不忍重见之。志大才疏浩无期，逢人举似人笑嬉。谓之痴人未必痴，唤作奇士何能奇。","dynasty":"宋代","title":"盱眙行"}
{"author":"刘过","content":"言理不可求，吾将讯苍苍。草木被春华，松柏遭摧伤。才高未为福，名大或不祥。煌煌太史公，逸气横八方。瑞麟出非时，巷伯终见戕。晏婴不可作，鲍叔遥相望。发愤著春秋，掩夺日月光。文章诚可传，毁辱庸何伤。","dynasty":"宋代","title":"怀古四首为知己魏倅元长赋兼呈王永叔宗丞戴少望其一"}
{"author":"刘过","content":"故家凋丧后，初识澹庵孙。玉树明庭角，冰澌吐话言。荆州得上幕。楚壤带中原。多欲附舟去，白鱼朱橘繁。","dynasty":"宋代","title":"送金陵胡抚干仲芳"}
{"author":"刘过","content":"雪屋弹琴泛作声，寂无人语纸窗明。倦游识破诸缘妄，心与梅花一处清。","dynasty":"宋代","title":"初入平低书院"}
{"author":"刘过","content":"楼外烟波渺去鸿，楼头庐阜翠摩空。故知造物铺张巧，不费丹青点染工。赤壁江山横夜月，辋川庭馆卧秋风。祗今满地无图画，尽在西湾杳霭中。","dynasty":"宋代","title":"南康天开图画楼"}
{"author":"刘过","content":"倦行老矣偏东南，最后青原识正庵。无法更求身外说。有祥应向意中参。春风绕寺雨花坠，石鼎烹花泉味甘。暂痈尘嚣聊税驾，与君相对款清谈。","dynasty":"宋代","title":"与青原正庵老"}
{"author":"刘过","content":"茅苇连天昨已非，二年重到最堪悲。芹宫尚有肩吾在，花县犹存子建知。踯躅南飞三绕树，凄凉北望四愁诗。东风若不均披拂，荐福仍然又断碑。","dynasty":"宋代","title":"赠乡人曹倅待聘为通州静海宰及施博士"}
{"author":"刘过","content":"莫笑林宗折角巾，雨师坚壁助愁城。菰蒲乍冷横烟淡，鸥路惊秋立水轻。山势欲穷犹有路，溪流似断又闻声。好怀聊拟携筇去，政惬农夫荷笠耕。","dynasty":"宋代","title":"雨作妨登山"}
{"author":"刘过","content":"重寻读书盟，笑砚已荆棘。只堪把锄在，趁此尚有力。世途风婆恶，躬履见险侧。敢云卖文活，一钱知不直。","dynasty":"宋代","title":"读书"}
{"author":"刘过","content":"几度归程入梦间，秋鸿社燕两为难。西湖半夜风雨急，交泗一床心胆寒。落第我为中酒味，圜桥子亟洗儒酸。臂弓秣马长淮去，莫笑狂夫老据鞍。","dynasty":"宋代","title":"西湖别舍弟润之"}
{"author":"刘过","content":"天地有大经，圣贤实先觉。一身万世则，激厣为忠朴。周勃真少文，汲黯信无学。岿然社稷臣，汉脉终有吒。微臣有扬雄，百拜美新作。男儿无英标，焉用读书博。","dynasty":"宋代","title":"怀古四首为知己魏倅元长赋兼呈王永叔宗承载"}
{"author":"刘过","content":"白苹风里步清秋，来作灵岩古洞游。笑倚飞云访仙迹，夕阳无语伴人愁。","dynasty":"宋代","title":"游古仙岩"}
{"author":"刘过","content":"风露凄然八月秋，瘦藤扶我到山头。僧居突兀飞鸿上，人迹依稀任鹿游。旧事已空流水在，闲情都付落花休。越王未是真尝胆，计出婵娟事可羞。","dynasty":"宋代","title":"游灵岩"}
{"author":"刘过","content":"失学老无成，宁不心自慊。子聊生吾后，逸俟眼未见。委身入罏锤，顾此金百炼。有如顽钝质，岂可便磨划。看君说经旨，不异瓴水建。小诗虽有技，风味亦不浅。我途未易穷。本自安眠饭。俯仰道德光。耳目自濡染。凉风忽秋思，一夜窗纸飐。平生湖海梦，高兴动淮沔。追思狂踪迹，失处不可掩。醉搥黄鹤楼，一掷财百万。只今觉衰甚，四海游已倦。所馀习气在，未了一第欠。师友贵隆亲，古学当自反。小夫事机械，心甚山川险，半生客吴粤，生死交情见。谁知尘土中，得君初识面。何时束装来，草草衾裘辨。密迩恋轩诚，功名期岁晚。","dynasty":"宋代","title":"湖学别苏召叟"}
{"author":"刘过","content":"琼树枝新梅蕊迸，与君携手清溪问。旧时狎客歌舞场，何似诗人风雪迳。溪边杰阁高崚层，左右华屋连飞甍。依稀王谢鸣珂里，仿佛秦筝云母屏。古来繁华各衰歇，只有不磨惟璧月。小船何处载愁来，哀怨一声吹笛裂。","dynasty":"宋代","title":"清溪阁交胡仲蓄芳韵"}
{"author":"刘过","content":"细雨黄梅初熟，微风燕子交飞。手拈团扇写新题。心事恹恹难寄。片月只堪供恨，双星却有重期。石榴裙子正芬菲。知为何人慵系。","dynasty":"宋代","title":"西江月·细雨黄梅初熟"}
{"author":"刘过","content":"水殿风凉，赐环归、正是梦熊华旦。叠雪罗轻，称云章题扇。西清侍宴。望黄伞、日华笼辇。金券三王，玉堂四世，帝恩偏眷。临安记、龙飞凤舞，信神明有后，竹梧阴满。笑折花看，橐荷香红润。功名岁晚。带河与、砺山长远。麟脯杯行，狨鞯坐稳，内家宣劝。","dynasty":"宋代","title":"四犯剪梅花上建康钱大郎寿"}
{"author":"刘过","content":"匏大从来速售难，依人高戴误儒冠。江南又客诸侯去，梅子愁人四月寒。半世光阴旋蚁磨，百年举子上鱼竿。世间多少不平事，盍向庐山静处看。","dynasty":"宋代","title":"送友人得馆游南康"}
{"author":"刘过","content":"万死中原百战争，流芳遗臭各垂名。思量陈寿已饶舌，又费先生一管城。","dynasty":"宋代","title":"寄沈仲居进三国志"}
{"author":"刘过","content":"夜上南楼望玉京，将星光底寿星明。不须便即骑黄鹤，且为皇家致太平。","dynasty":"宋代","title":"代吴守与赵侯为寿其五"}
{"author":"刘过","content":"畏暑倦杯酌，修廊散步行。寺深藏古意，蝉老带秋声。去就诸缘薄，穷通一念轻。更寻水清处，为我濯尘缨。","dynasty":"宋代","title":"同曹元章游新安寺"}
{"author":"刘过","content":"潭潭新府列名卿，玉带金鱼喜气横。能广万间庇寒士，定容驷马向高闳。午桥庄上江山秀，独乐园中花草荣。才作美哉轮奂颁，清台又秦相星明。","dynasty":"宋代","title":"庆周益公新府"}
{"author":"刘过","content":"丘公镇金陵，辛老治就口。君王神武欲筹边，九江更使何人守。九江太守今谯侯，谯侯德量容九州。诗书礼乐晋元帅，意度间远和而谋。清尊对客温如玉，同上庾楼望西北。胡尘万里气压之，容有白头何碌碌。出门烟水空茫茫，西为汉沔南衡湘。指点式昌在何许，买船又谒吴侯去。","dynasty":"宋代","title":"上谯江州"}
{"author":"刘过","content":"水殿风凉，赐环归、正是梦熊华旦。叠雪罗轻，称云章题扇。西清侍宴。望黄伞、日华笼辇。金券三王，玉堂四世，帝恩偏眷。临安记、龙飞凤舞，信神明有後，竹梧阴满。笑折花看，橐荷香红润。功名岁晚。带河与、砺山长远。麟脯杯行，狨鞯坐稳，内家宣劝。","dynasty":"宋代","title":"四犯翦梅花"}
{"author":"刘过","content":"峦树棲禽暖不飞，不如弓缴有危机。季鹰若悟蓴鲈好，应悔江东不蚤归。","dynasty":"宋代","title":"过无锡见李元德祭酒"}
{"author":"刘过","content":"客里浮枕又一年，春风北墅故依然。路边花有香相引，涧下松无色可怜。仙鹤舞随人击筑，神鸦飞傍客归船。何须故扫霜前叶，却趁东风学晓烟。","dynasty":"宋代","title":"游北野"}
{"author":"刘过","content":"画戟门边春昼长，鼎新模范宿淮阳。吏人傒眼报公事，一瓣浓薰班马香。","dynasty":"宋代","title":"投诚斋其三"}
{"author":"刘过","content":"寄辛承旨。时承旨招，不赴。斗酒彘肩，风雨渡江，岂不快哉！被香山居士，约林和靖，与坡仙老，驾勒吾回。坡谓西湖，正如西子，浓抹淡妆临镜台。二公者，皆掉头不顾，只管衔杯。白云天竺去来，图画里、峥嵘楼观开。爱东西双涧，纵横水绕；两峰南北，高下云堆。逋曰不然，暗香浮动，争似孤山先探梅。须晴去，访稼轩未晚，且此徘徊。","dynasty":"宋代","tags":"友情","title":"沁园春·斗酒彘肩"}
{"author":"刘过","content":"两崖限东西，里有一带天。老蟾更多事，驾月下潺湲。","dynasty":"宋代","title":"游郭希吕石洞二十咏其五月峡"}
{"author":"刘过","content":"竹隐先生名满世，自为举子已诗声。春风若入五花判，莫遣紫微红药惊。","dynasty":"宋代","title":"官舍阻雨十日涌出闷成五绝呈徐判部"}
{"author":"刘过","content":"一潭清净水无泥，潭岸无泥石更奇。拟待月明垂钓去，前溪雨足怕龙归。","dynasty":"宋代","title":"游清潭吕资益蟠谷十绝其一清潭"}
{"author":"刘过","content":"脚力倦矣曷少休，侵晨更作升元游。眼中已不见二百四十尺兀之高楼，但见炊烟万灶宿貔貅。上有啼雅噪鹊如泣诉，下有藤蔓老树根据枝相虬。想其结缔初，匠石巧与造物侔。桷榱枅栱不知几大木，一木牵挽回万牛。山川退听左右受约束，日月马兔早暮东西流。阿房之旗矗立矮如上星期，临春绮望仙三阁俱下头。杯埦块潜培塿而已矣，足涔洞庭芥为舟。拄撑霄汉弹压大千界，下历梁唐秦隋晋汉周。一朝世故有翻覆，祝结祝融回禄与郁攸。灰飞障天烟焰炽，一火三月烂不收。遂使觚棱花草莽，丹雘成墟丘。吾闻至人侈俭初何心，有芭一把盖头便可留。何必穷极土木事妖怪，朘削赤子膏血敛以裒。是故子刘子，不仙不佛亦不侯。视鸾台凤阁为蘧庐，百万买宅梦幻泡影沤。江西岂无家，白沙翠竹泉石幽。茅桅曝日搔背痒，篱缺墙破手葺修。如以天地为室庐，日月行住坐卧得自由。不为朱门是，不作白屋羞。有时骑鲸千里游汗漫，有时蛤蜊遽食龟壳秋。彼升元阁者亟成而复坏，肠亦不能为这断，心亦不能为之忧。造物何足云，此身自赘疣。誉尧毁桀未必是非，丘跖两窖蚁与蝼。日斜诸公急下山，我有斗酒归去来兮相与劝酬。","dynasty":"宋代","title":"登升元阁故基"}
{"author":"刘过","content":"位号钧枢等，元勋阀阅传。九理新洗日，一柱独擎天。战守筹帷外，迁除化笔边。衣冠图盛事，不记几貂蝉。","dynasty":"宋代","title":"代上韩开府"}
{"author":"刘过","content":"尚忆龙蟠国，城西作客时。有山皆载酒，无日不赓诗。风雨交游散，江湖泪眼悲。百年心事在，只有凤雏知。","dynasty":"宋代","title":"挽拙庵杨居士"}
{"author":"刘过","content":"十年铅椠鬓丝秋，独抱成书四海游。三国诸人应梦里，一番公案又从头。","dynasty":"宋代","title":"寄沈仲居进三国志"}
{"author":"刘过","content":"江南江北许多山，到处登临得凭栏。老木渐丹青有信，怒涛冲岸水生寒。倦游半世乌三匝，往事千年指一弹。落日正西催上马，依依回首问长安。","dynasty":"宋代","title":"登清凉台寺"}
{"author":"刘过","content":"寄辛承旨。时承旨招，不赴。斗酒彘肩，风雨渡江，岂不快哉！被香山居士，约林和靖，与坡仙老，驾勒吾回。坡谓西湖，正如西子，浓抹淡妆临镜台。二公者，皆掉头不顾，只管衔杯。白云天竺去来，图画里、峥嵘楼观开。爱东西双涧，纵横水绕；两峰南北，高下云堆。逋曰不然，暗香浮动，争似孤山先探梅。须晴去，访稼轩未晚，且此徘徊。","dynasty":"宋代","tags":"豪放","title":"六州歌头·寄稼轩承旨"}
{"author":"刘过","content":"暑风快处岸乌巾，去去扁舟远帝城。过眼溪山含雾重，多情草木逗烟轻。琴书正要疏人事，禽鸟跫然听履声。莫恨漏天霖雨恶，鸡窗好好笔为耕。","dynasty":"宋代","title":"雨作妨登山其二"}
{"author":"刘过","content":"木末俯清轩，独立久延伫。何人骑鹤来，仿佛吹笙侣。","dynasty":"宋代","title":"游郭希吕石洞二十咏·笙鹤"}
{"author":"刘过","content":"寿客尤宜在寿乡，钿花的皪傲新霜。更歌华寿今归去，尚有渊明野趣香。","dynasty":"宋代","title":"上益公十绝为寿·佳菊"}
{"author":"刘过","content":"先生修廉隅，日日自惊畏。老夫寄杯酒，狂亦非所讳。酸咸虽不同，各自有正味。切莫对痴人，说梦其词费。","dynasty":"宋代","title":"答曹元章"}
{"author":"刘过","content":"书生不愿黄金印，十万提兵去战场。只欲稼轩一题品，春风侯骨死犹香。","dynasty":"宋代","title":"呈辛稼轩"}
{"author":"刘过","content":"画鹢凌风，红旗翻雪，灵鼍震雷。叹沈湘去国，怀沙吊古，江山凝恨，父老兴哀。正直难留，灵修已化，三户真能存楚哉。空江上，但烟波渺渺，岁月洄洄。持杯。西眺徘徊。些千载忠魂来不来。谩争标夺胜，鱼龙喷薄，呼声贾勇，地裂山摧。香黍缠丝，宝符插艾，犹有樽前儿女怀。兴亡事，付浮云一笑，身在天涯。","dynasty":"宋代","title":"沁园春其一观竞渡"}
{"author":"刘过","content":"已办行都欲去船，个中因得少留连。长安在望空悲日，刺史谁知别有天。鼓吹后车喧水际，旌旗前骑簇花边。书生不愿悬金印，只觅扬州骑鹤钱。","dynasty":"宋代","title":"上袁文昌其五"}
{"author":"刘过","content":"说襄阳、旧事重省。记铜驼巷陌、醉还醒。笑莺花别后，刘郎憔悴萍梗。倦客天涯，还买个、西风轻艇。便欲访，骑马山翁，问岘首、那时风景。楚王城里，知几度经过，摩挲故宫柳癭。漫吊景。冷烟衰草凄迷，伤心兴废，赖有阳春古郢。乾坤谁望，陆百里路中原，空老尽英雄，肠断剑锋冷。","dynasty":"宋代","title":"西吴曲（怀襄阳）"}
{"author":"刘过","content":"凉生几砚窗未糊，秋风射入如相呼。床头吴钩作龙吼，便欲乘此捣穹庐。丈夫诗胆如斗大，摩挲笑与歌楚些。生平柔肠作铁坚，挑尽寒灯拥襟坐。撞钟打鼓天欲明，鸦未知晓鸡先惊。夜来有雨不须问，听取窗前蕉叶声。老僧惯閒定较可，山色朦胧半烟锁。玉簪委地怕禁持，消息雨中弹指过。前回十日得一晴，远山松桧如泼青。痴云冉冉自辟易，半江滚滚金龙生。桂花毕竟终燥薄，强出婵娟懒梳掠。正缘久不见云生，事半功倍扫萧索。人言快意难得时，世间乐事须生悲。转头泼墨天地黑，依然雨脚如丝垂。山翁岂识神龙志，特地霖淫阻游意。不知金鸭香篆长，拥鼻犹可看文戏。重重叠叠添青苍，谁谓浓翠绕丛篁。草木过湿有香意，衣笼笃褥篝笼汤。峭岩万丈苔斑驳，日固甚佳雨不恶。晴明晦冥俱可观，刍豢有时荐藜藿。爱山之痴如爱诗，或日或雨皆足奇。君不见若把西湖比西子，淡妆浓抹总相宜。","dynasty":"宋代","title":"古诗"}
{"author":"刘过","content":"气连由来有盛衰，循环久已见天机。黄山云散无尘滓，上将腾光入紫微。","dynasty":"宋代","title":"代吴守与赵侯为寿"}
{"author":"刘过","content":"不随千骑过维扬，夜泫关山却一航。臭味偶同贫更好，功名有志老何伤。自甘商皓来东阁，敢怨陈登卧上床。俗击单于知力倦，归来且理旧诗囊。","dynasty":"宋代","title":"寄潘文叔"}
{"author":"刘过","content":"水浴芙蓉净。护浓香、迟开半敛，靓妆临镜。长忆耶溪薰风里，年少红颜照映。夜露冷、酒随香醒。回首当时同舟侣，为相思、怕折琼瑶柄。千万缕，意难罄。玻璃三万六千顷。洗精神、尘埃尽绝，敻然端整。浪蕊年来都慵问，爱此浓情淡性。待移种、灵根玉井。太一真人今何在，取高花、十丈供烟艇。来伴我，泛清影。","dynasty":"宋代","title":"贺新郎"}
{"author":"刘过","content":"水流自何许，远欲穷其源。石梯苔藓层，微有屐齿痕。","dynasty":"宋代","title":"游郭希吕石洞二十咏·谷口"}
{"author":"刘过","content":"世间别有人才在，台阁招徕恐未多。半老江湖半岩穴，为公一赋草庐歌。","dynasty":"宋代","title":"官舍阻雨十日涌出闷成五绝呈徐判部"}
{"author":"刘过","content":"林深路转午鸡啼，知有人家住隔溪。一坞闹红春欲动，酒帘正在杏花西。","dynasty":"宋代","title":"村店"}
{"author":"刘过","content":"精神凋耗鬓毛衰，劫火光中第几回。无可奈何教老去，有时猛省忽愁来。师崇道学原非伪，客寄苏州却类呆。明日重阳又佳节，得钱且醉菊花杯。","dynasty":"宋代","title":"自述其二"}
{"author":"刘过","content":"老去相如倦。向文君、说似而今，怎生消遣？衣袂京尘曾染处，空有香红尚软。料彼此、魂消肠断。一枕新凉眠客舍，听梧桐疏雨秋风颤。灯晕冷，记初见。楼低不放珠帘卷。晚妆残，翠蛾狼藉，泪痕凝脸。人道愁来须殢酒，无奈愁深酒浅。但托意焦琴纨扇。莫鼓琵琶江上曲，怕荻花枫叶俱凄怨。云万叠，寸心远。","dynasty":"宋代","tags":"艳遇","title":"贺新郎·老去相如倦"}
{"author":"刘过","content":"扁舟去时风怒恶，舟入深溪雪花落。我行无事有底忙，且向荻花深处著，邻船乞火炮蛤蜊，樽中浊醪把一卮。陶陶万事不复理，冻口且味寒酸时。","dynasty":"宋代","title":"舟中"}
{"author":"刘过","content":"解缆蓼花湾。好风吹去帆。二十年、重过新滩。洛浦凌波人去后，空梦绕、翠屏间。飞雾湿征衫。苍苍烟树寒。望星河、低处长安。绮陌红楼应笑我，为梅事、过江南。","dynasty":"宋代","title":"糖多令"}
{"author":"刘过","content":"罗结同心柳带青，碧桃香里记将迎。春风重到凭栏处，肠断江楼不忍登。","dynasty":"宋代","title":"感旧"}
{"author":"刘过","content":"百尺难量大丈夫，问他出处意何如。乾坤已付刘文叔，从此先生归钓渔。","dynasty":"宋代","title":"钓台"}
{"author":"刘过","content":"睡觉莺啼晓。醉西湖、两峰日日，买花簪帽。去尽酒徒无人问，唯有玉山自倒。任拍手、儿童争笑。一舸乘风翩然去，避鱼龙、不见波声悄。歌韵歇，唤苏小。神仙路远蓬莱岛。紫云深、参差禁树，有烟花绕。人世红尘西障日，百计不如归好。付乐事、与他年少。费尽柳金梨雪句，问沈香亭北何时召。心未惬，鬓先老。","dynasty":"宋代","title":"贺新郎（游西湖）"}
{"author":"刘过","content":"途穷百无成，或许营菟裘。依然大板宫，蚁穴梦封侯。人生眠饭耳，物外亦赘疣。科名付诸公，老矣吾归休。","dynasty":"宋代","title":"归耕"}
{"author":"刘过","content":"桃花为曲杏为蘖，酒酝仙方得新法。大槽迸裂猩血流，小槽夜雨真珠滴。岘山之北古襄阳，春风烂漫草花香。乘轺谁为部使者，金闺通籍尚书郎。儿样爱民真父母，十万人家感恩厚。鹅儿不酌宜城黄，流霞造此江南酒。轮蹄日日行乐同，琥珀潋滟琉璃钟。珊瑚枝下贵公子，人面日色相争红。栏杆十二开帘幔，腰鼓轰雷奏仙乐。翠翘金凤大堤倡，玉织捧劝罗衣薄。人生百岁能几何，海棠花开春较多。有貂可解换一{左豆右斗}，醉到夫晓待作麽。","dynasty":"宋代","title":"红酒歌呈京西漕刘郎中立义"}
{"author":"刘过","content":"智愚上下尔自异，尽寸不差公短长。毕竟昌黎仍旧好，何曾人说段文昌。","dynasty":"宋代","title":"役诚斋"}
{"author":"刘过","content":"知音者少，算乾坤许大，著身何处。直待功成方肯退，何日可寻归路。多景楼前，垂虹亭下，一枕眠秋雨。虚名相误，十年枉费辛苦。不是奏赋明光，上书北阙，无惊人之语。我自匆忙天未许，赢得衣裾尘土。白璧追欢，黄金买笑，付与君为主。莼鲈江上，浩然明日归去。","dynasty":"宋代","title":"念奴娇（留别辛稼轩）"}
{"author":"刘过","content":"幸自东南好，西归未可忙。茶添橄榄味，酒借蛤蜊香。绝品宜春醉，新烹趁日长。倒囊烦厚载，归遣北人尝。","dynasty":"宋代","title":"都中留随州李判官"}
{"author":"刘过","content":"书生穷无食肉相，老不能官犹崛强。一杯紫蕨江西羹，万户封侯犹未当。主人幕下三千士，谈王说伯如蜂起。日日椎鲜与击肥，厌饫腥膻饱而已。此生只愿吃此羹，坐看将军勋业成。金山乞取一片山，要看濈濈儿拳短，穷人更是知田汉。","dynasty":"宋代","title":"郭帅遗蕨羹"}
{"author":"刘过","content":"危楼年少记登临，老矣重来力不禁。风月欲谈嫌许事，山种不险似人心。淡烟衰草乡关远，细雨黄花节序深。虽有小诗行乐处，世无知己为谁吟。","dynasty":"宋代","title":"谒京口张守"}
{"author":"刘过","content":"展转牛衣冷不禁，著人无奈晓寒侵。由来十月清霜重，况乃荒村白露深。有客分金来橘社，何人涂血染枫林。不堪青女来料理，折尽衰翁一片心。","dynasty":"宋代","title":"霜寒舟中"}
{"author":"刘过","content":"太宗造唐划随乱，仁义结民过炎汉。胡雏负恩逆天纪，忠义回天四方起。嗟哉主将失纪律，百万秦人半为鬼。浮云改变异今古，不谓前车眼中睹。尝时潼关说歌舒，今日襄阳说皇甫。","dynasty":"宋代","title":"呈陈总领五首"}
{"author":"刘过","content":"当年欧富与韩范，戮力同心佐汉庭。今日故家浑似旧，醉翁之后独雕零。","dynasty":"宋代","title":"代鸥阳丞上韩平章"}
{"author":"刘过","content":"秋无恶。愁怯罗衾风弱。雨线垂垂晴又落。轻烟笼翠箔。休道旅怀萧索。生怕香浓灰薄。桂子莫教孤酒约。诗情浑落魄。","dynasty":"宋代","title":"谒金门"}
{"author":"刘过","content":"万重山水万重云，岁负江南客此身。在末西风晚来急，数行飞下一汀苹。","dynasty":"宋代","title":"雁"}
{"author":"刘过","content":"一冬无此寒，十日不得出。闭门坐如钩，老去万感入。治游亦余事，况乃灯火毕。独怜镜湖春，一一各秀发。枝条掇芳蕤，惨悴变仓卒。凡草何足云，谁吊梅柳屈。东城有佳士，词笑最华逸。持此往问之，雨溅袍袍湿。蛮笺定送似，来时诗意涩。醉里作蛇鸦，行划倩苏十。","dynasty":"宋代","title":"雨寒寄姜尧草"}
{"author":"刘过","content":"细雨黄梅初熟，微风燕子交飞。手拈团扇写新题。心事恹恹难寄。片月只堪供恨，双星却有重期。石榴裙子正芬菲。知为何人慵系。","dynasty":"宋代","title":"西江月"}
{"author":"刘过","content":"问讯竹湖，竹如之何，如何未归。道吴山越水，无非佳处，来无定止，去亦何之。莫是秋来，未能忘耳，心与孤云相伴飞。愁无奈，但北窗寄傲，南涧题诗。人生万事成痴。算世上久无公是非。恨云台突兀，无君子者，雪堂寥落，有美人兮。疏雨梧桐，微云河汉，钟鼎山林无限悲。阳山县，是昌黎误汝，汝误昌黎。","dynasty":"宋代","title":"六州歌头（寄孙竹湖）"}
{"author":"刘过","content":"竹隐先生名满世，自为举子已诗声。春风若入五花判，莫遣紫微红药惊。","dynasty":"宋代","title":"官舍阻雨十日涌出闷成五绝呈徐判部"}
{"author":"刘过","content":"当年欧富与韩范，戮力同心佐汉庭。今日故家浑似旧，醉翁之后独雕零。","dynasty":"宋代","title":"代欧阳丞上韩平章其一"}
{"author":"刘过","content":"智愚上下尔自异，尽寸不差公短长。毕竟昌黎仍旧好，何曾人说段文昌。","dynasty":"宋代","title":"役诚斋"}
{"author":"刘过","content":"阿耘无田食破砚，奉亲日籴供朝饭。有田正恐拙把犂，何得更为图画看。汝父名汝汝当知，有田无田未可期。有田不耕汝懒病，无田画田真画饼。画田之外乃画牛，捕捉风影何时休。头上安头入诗轴，全家不应犹食粥。","dynasty":"宋代","title":"题一犁春雨图后"}
{"author":"刘过","content":"秋风渐渐正吹凉，似报归期未欲忙。寻路竹间深入寺，泊船沙外远依庄。小槽压酒珠红滴，新饭炊粳雪白香。更听夜来思远浦，军声十万似钱塘。","dynasty":"宋代","title":"寓公坊"}
{"author":"刘过","content":"使君人物旧乌台，天听虽高力挽回。湖水欲平江为退，秋田未旱雨朱来。云随黄鹤游何许，风满南楼亦快哉。凉意入秋清可画，月岩知有桂花开。","dynasty":"宋代","title":"喜雨呈吴按察"}
{"author":"刘过","content":"尘埃破帽倦骑驴，一雨穷途快有馀。盆盎自天倾怪瓦，龙蛇平地起阶渠。冷侵絺綌觉太甚，声满梧桐殊不疏。口业未偿诗有债，夜深灯大小窗虚。","dynasty":"宋代","title":"呈李漕"}
{"author":"刘过","content":"秋无恶。愁怯罗衾风弱。雨线垂垂晴又落。轻烟笼翠箔。休道旅怀萧索。生怕香浓灰薄。桂子莫教孤酒约。诗情浑落魄。","dynasty":"宋代","title":"谒金门"}
{"author":"刘过","content":"镇长淮，一都会，古扬州。升平日，珠帘十里春风、小红楼。谁知艰难去，边尘暗，胡马扰，笙歌散，衣冠渡，使人愁。屈指细思，血战成何事，万户封侯。但琼花无恙，开落几经秋。故垒荒丘。似含羞。怅望金陵宅，丹阳郡，山不断绸缪。兴亡梦，荣枯泪，水东流。甚时休。野灶炊烟里，依然是，宿貔貅。叹灯火，今萧索，尚淹留。莫上醉翁亭，看＿＿雨、杨柳丝柔。笑书生无用，富贵拙身谋。骑鹤东游。","dynasty":"宋代","title":"六州歌头"}
{"author":"刘过","content":"百尺难量大丈夫，问他出处意何如。乾坤已付刘文叔，从此先生归钓渔。","dynasty":"宋代","title":"钓台"}
{"author":"刘过","content":"梦回斜日转花阴，时有黄鹂送好半。高卧草庐人不识，东风啼乌独知心。","dynasty":"宋代","title":"梦觉"}
{"author":"刘过","content":"僧房矮占一窗幽，不见当年叠浪浮。湖已为田知幻化，律更以教示精修。白莲何日还同社，顽石无时不点头。可惜能诗张孟辈，却无一字此间留。","dynasty":"宋代","title":"题叠浪轩"}
{"author":"刘过","content":"石砾沙沃尽，悠悠潭影斜。尘襟不忍濯，为惜无玷瑕。","dynasty":"宋代","title":"游郭希吕石洞二十咏·玉泉"}
{"author":"刘过","content":"商蚷驰河河可凭，精卫填海海可平。物情大忌不量力，立志亦复加专精。忆昨痛器丽正门，白袍墨帽如游魂。中书堂留草茅疏，不赐诛戮光宗恩。暮年志气耻雕丧，广长阳中吊名将。愿持上方三雨铁，细剖赤心告今上。","dynasty":"宋代","title":"呈陈总领五首"}
{"author":"刘过","content":"丛丛万横枝，罗生杂松篁。不以岩穴幽，岁晚政自香。","dynasty":"宋代","title":"游郭希吕石洞二十咏·桂壑"}
{"author":"刘过","content":"洛浦凌波，为谁微步，轻尘暗生。记踏花芳径，乱红不损，步苔幽砌，嫩绿无痕。衬玉罗慳，销金样窄，载不起、盈盈一段春。嬉游倦，笑教人款捻，微褪些跟。有时自度歌声。悄不觉、微尖点拍频。忆金莲移换，文鸳得侣，绣茵催衮，舞凤轻分。懊恨深遮，牵情半露，出没风前烟缕裙。知何似，似一钩新月，唛碧笼云。","dynasty":"宋代","title":"六州歌头（美人足）"}
{"author":"刘过","content":"问讯竹湖，竹如之何，如何未归。道吴山越水，无非佳处，来无定止，去亦何之。莫是秋来，未能忘耳，心与孤云相伴飞。愁无奈，但北窗寄傲，南涧题诗。人生万事成痴。算世上久无公是非。恨云台突兀，无君子者，雪堂寥落，有美人兮。疏雨梧桐，微云河汉，钟鼎山林无限悲。阳山县，是昌黎误汝，汝误昌黎。","dynasty":"宋代","title":"六州歌头（寄孙竹湖）"}
{"author":"刘过","content":"玉带金鱼，绿鬓朱颜，神仙画图。把擎天柱石，空留绿野，济川舟楫，闲舣西湖。天欲安刘，公归重赵，许大元勋谁得如。平章处，看人如伊吕，世似唐虞。不须别样规模。但收揽人才多用儒。况自昔军中，胆能寒虏，而今胸次，气欲吞胡。紫府真人，黑头元宰，收敛神功寂似无。归来好，正芝香枣熟，鹤瘦松臞。","dynasty":"宋代","title":"六州歌头（寿）"}
{"author":"刘过","content":"柳思花情，湖山应怪，先生又来。想旧时谈舌，依然解使，六丁奔走，驱斥风雷。翠袖传觞，金貂换酒，痛饮何妨三百杯。人间世，算谪仙去后，谁是天才。碧窗画鼓船斋。胸次与乾坤一样开。试云间招手，下呼余子，逡巡去矣，但觉尘埃。若是花时，无风无雨，一日须来一百回。教人道。看玉山自倒，不用相推。","dynasty":"宋代","title":"六州歌头"}
{"author":"刘过","content":"归不去。船泊早春梅渚。试听玉人歌白＿。行云无觅处。翦烛写诗无语。漠漠寒生窗户。明日短篷眠夜雨。宝钗留半股。","dynasty":"宋代","title":"谒金门（次京口赋）"}
{"author":"刘过","content":"中原邈邈路何长，文物衣冠天一方。独有孤臣流血泪，更无奇杰叫天阊。关河夜月冰霜重，宫殿春风草木荒。犹耿孤忠思报主，插天剑气夜光芒。","dynasty":"宋代","title":"夜思中原"}
{"author":"刘过","content":"使君人物旧乌台，天听虽高力挽回。湖水欲平江为退，秋田未旱雨朱来。云随黄鹤游何许，风满南楼亦快哉。凉意入秋清可画，月岩知有桂花开。","dynasty":"宋代","title":"喜雨呈吴按察"}
{"author":"刘过","content":"黄鹤山前雨乍过，城南草市乐如何。千金估客倡楼醉，一笛牧童年背歌。江夏水生归未得，武昌鱼美价无多。掉船亦欲徜佯去，古井而今淡不波。","dynasty":"宋代","title":"喜雨呈吴按察"}
{"author":"刘过","content":"背水未成韩信阵，明星已陨武侯军。平生一点不平气，化作祝融峰上云。","dynasty":"宋代","title":"挽张魏公"}
{"author":"刘过","content":"淮民穷到骨，忍复搥其肌。不知铁钱禁，作俑者为谁。行商断来路，清野多流离。主人日边来，四牡驱以驰。或云易之是，或云收之宜。几人困往返，遂逐文书移。救焚卒无策，燎火久益滋。缅怀征搉初，山海煮摘时。虽云便公家，亦复挠其私心。今者纵虎豹，而使渴与饥。萧萧芦苇林，日夜边风吹。悲哉淮南民，持此将安之。","dynasty":"宋代","title":"悲淮南"}
{"author":"刘过","content":"气连由来有盛衰，循环久已见天机。黄山云散无尘滓，上将腾光入紫微。","dynasty":"宋代","title":"代吴守与赵侯为寿"}
{"author":"刘过","content":"一剑横空，飞过洞庭，又为此来。有汝阳琎者，唱名殿陛；玉川公子，开宴尊罍。四举无成，十年不调，大宋神仙刘秀才。如何好？将百千万事，付两三杯。未尝戚戚于怀。问自古英雄安在哉？任钱塘江上，潮生潮落；姑苏台畔，花谢花开。盗号书生，强名举子，未老雪从头上催。谁羡汝、拥三千珠履，十二金钗！","dynasty":"宋代","title":"沁园春·一剑横空"}
{"author":"刘过","content":"智愚上下尔自异，尽寸不差公短长。毕竟昌黎仍旧好，何曾人说段文昌。","dynasty":"宋代","title":"役诚斋"}
{"author":"刘过","content":"正笑行役倦，登临心眼开。舒蕲千里见，蜀赣两江业。老觉树如此，凉生风快哉。主人方好客，不算酒行杯。","dynasty":"宋代","title":"湖口宰任伯厚挹清亭"}
{"author":"刘过","content":"郑公怀在仙何恨，刘毅家寒泪一挥。穷达莫言乡义重，此行毕竟是耶非。","dynasty":"宋代","title":"送胡仲方"}
{"author":"刘过","content":"寒意湿烟草，浮生吹浪花，绕台皆峻岭，陈迹一飞霞。子醉辞吐凤，吾狂字落鸦。儿童应笑客，风飐角巾斜。","dynasty":"宋代","title":"雨华台次胡仲芳韵"}
{"author":"刘过","content":"雪汁融融溪棹回，此山林竹亦佳哉。看残未了槐岩在，笋蕨反时又一来。","dynasty":"宋代","title":"书僧舍壁"}
{"author":"刘过","content":"轻烟薄雾任渠行，幽壑深崖款我生。变化不知天地阔，行藏只要日星明。肯同苍狗移常熟，每为鸣鸠放好情。便趁风雷助滂沛，人间匕筹不须惊。","dynasty":"宋代","title":"次史良夫寄题云岫"}
{"author":"刘过","content":"当年今日误承恩，自倚容华吒至尊。门外游丝难驻目，依然青草暗长门。","dynasty":"宋代","title":"呈徐侍郎兼寄辛幼安"}
{"author":"刘过","content":"少壮堂奏捷功。浮香仙籍继继家风。年年占得中元景，一颗冰轮照九穹。","dynasty":"宋代","title":"上益公十绝为寿·丹桂"}
{"author":"刘过","content":"天上群仙台望居，芹宫未是辱泥途。莫邪变化须臾事，一点一熔金在炉。","dynasty":"宋代","title":"和危府教"}
{"author":"刘过","content":"严城夜出鼓冬冬，画鷁三更不见踪。何必披云寻乐广，真成避雨识茅容。藓花似雪玲珑白，腊酒如春琥珀浓。若使世间无我辈，老夫保处不穷冬。","dynasty":"宋代","title":"姑苏送王武冈不值访汪仲冕席上口占"}
{"author":"刘过","content":"金山焦山相对起，挹尽东流大江水。一楼坐断水中央，收拾淮南数千里。西风把酒闲来游，木叶渐脱人间秋。烟尘茫茫路渺渺，神京不见双泪流。君不见王勃才名今盖世，当时未遇庸人尔。琴书落魄豫章城，腾王阁中悲帝子。又不见李白才思真天然，时人未省为谪仙。一朝放浪金陵去，凤凰台上望长安。我今四海行将遍，东历苏杭西汉沔。第一江山最上头，天下无人独登览。楼高思远愁绪多，楼乎楼乎奈汝何。安得李白与王勃，名与此楼长突兀。","dynasty":"宋代","title":"题润州多景楼"}
{"author":"刘过","content":"暑风快处岩乌巾，去去扁舟远帝城。过眼溪山含雾重，多情草木逗烟轻。琴书正要疏人事，禽乌跫然听履声。莫恨漏天霖雨恶，鸡窗好好笔为耕。","dynasty":"宋代","title":"雨作妨登山"}
{"author":"刘过","content":"前辈晨星似，如公抑又希。榆边游已倦，菊径晚方归。听雨兄同老，冲天子欲飞。伤心弹旨顷，一梦故人非。","dynasty":"宋代","title":"挽拙庵杨居士"}
{"author":"刘过","content":"水殿风凉，赐环归、正是梦熊华旦。叠雪罗轻，称云章题扇。西清侍宴。望黄伞、日华笼辇。金券三王，玉堂四世，帝恩偏眷。临安记、龙飞凤舞，信神明有后，竹梧阴满。笑折花看，橐荷香红润。功名岁晚。带河与、砺山长远。麟脯杯行，狨鞯坐稳，内家宣劝。","dynasty":"宋代","title":"四犯翦梅花（上建康钱大郎寿）"}
{"author":"刘过","content":"雪淡星疏月有光，广寒仙府岁偏长。多应自制延年药，振古长同桂子香。","dynasty":"宋代","title":"上益公十绝为寿·玉兔"}
{"author":"刘过","content":"秋霜烈日生前操，流水行云意外诗。未必中兴四君子，於斯二者更兼之。","dynasty":"宋代","title":"官舍阻雨十日涌出闷成五绝呈徐判部"}
{"author":"刘过","content":"猿臂将军战不休，当时部曲已封侯。夜深忽梦燕山月，犹幸君王晚更收。","dynasty":"宋代","title":"呈徐侍郎兼寄辛幼安"}
{"author":"刘过","content":"举杯邀月到幽塘，八月波心碎夜光。倒影帘花翻翠色，飞梭锦段织红芳。是中有客供千首，此外无尘染六郎。昨夕主人间立久，一身风露带天香。","dynasty":"宋代","title":"次吕簿池亭韵"}
{"author":"刘过","content":"情深意真。眉长鬓青。小楼明月调筝。写春风数声。思君忆君。魂牵梦萦。翠销香暖云屏。更那堪酒醒。","dynasty":"宋代","tags":"婉约，女子，相思","title":"四字令·情深意真"}
{"author":"刘过","content":"春事梅边动，荒江信马行。久穷知远举，多瘦怯衣轻。今日龙华寺，昔时黄姥城。废兴吾已解，一醉万缘清。","dynasty":"宋代","title":"题龙华寺壁"}
{"author":"刘过","content":"殿转牛衣冷不禁，著人无奈晓寒侵。由来十月清霜重，况乃荒村白露深。有客分金来橘社，何人涂血染枫林。不堪青女来料理，折尽衰翁一片心。","dynasty":"宋代","title":"霜寒舟中"}
{"author":"刘过","content":"见说卢夫子，诗成手自书。雪便金帐暖，云荫玉山居。椒叶储名酒，萍虀荐野蔬。夜寒裩犊鼻，应念马相如。","dynasty":"宋代","title":"除夜寄卢菊磵"}
{"author":"刘过","content":"说襄阳、旧事重省。记铜驼巷陌、醉还醒。笑莺花别后，刘郎憔悴萍梗。倦客天涯，还买个、西风轻艇。便欲访，骑马山翁，问岘首、那时风景。楚王城里，知几度经过，摩挲故宫柳癭。漫吊景。冷烟衰草凄迷，伤心兴废，赖有阳春古郢。乾坤谁望，陆百里路中原，空老尽英雄，肠断剑锋冷。","dynasty":"宋代","title":"西吴曲（怀襄阳）"}
{"author":"刘过","content":"文伟当年记鄂城，崎岖蜀道播英声。何如衣锦粉榆社，卧护元戎十万兵。","dynasty":"宋代","title":"代吴守与赵侯为寿"}
{"author":"刘过","content":"高门拂日琼为树，呼我不来那肯过。不知此花有何好，寒乡日日用亡何。","dynasty":"宋代","title":"梅花"}
{"author":"刘过","content":"郡大庐陵古，分符得秘郎。息争民珥笔，课最米连樯。水隔蓬山远，风凝画戟香。少须官事了，归去玉为堂。","dynasty":"宋代","title":"初伏阙上书得旨还乡上杨守秘书"}
{"author":"刘过","content":"问紫岩去後汉公卿，不知几貂蝉。谁能借留侯箸，著祖生鞭。依旧尘沙万里，河洛染腥膻。谁识道山客，衣钵曾传。共记玉堂对策，欲先明大义，次第筹边。况重湖八桂，袖手已多年。望中原驱驰去也，拥十州、牙纛正翩翩。春风早，看东南王气，飞绕星躔。","dynasty":"宋代","title":"八声甘州·问紫岩去後汉公卿"}
{"author":"刘过","content":"畴昔张旃过相时，相人争睹汉官仪。未能劖刻燕然石，不忍摩挲书锦碑。慷慨欲平千载恨，经营已叹十年迟。要令阅古诗篇伟，好读车攻复古诗。","dynasty":"宋代","title":"代寿韩平原"}
{"author":"刘过","content":"扁舟去时风怒恶，舟入深溪雪花落。我行无事有底忙，且向荻花深处著，邻船乞火炮蛤蜊，樽中浊醪把一卮。陶陶万事不复理，冻口且味寒酸时。","dynasty":"宋代","title":"舟中"}
{"author":"刘过","content":"年永曾闻葛稚川，玉京何处锦纹鲜。赏花应制嘉宾宴，小雅当为第一篇。","dynasty":"宋代","title":"上益公十绝为寿·寿鹿"}
{"author":"刘过","content":"树倒群公尚不飞，先生於此独知几。杀身无益事成败。闭口不言心是非。吴渚蓴鲈张翰去，鉴湖风月贺章归。从教血染长安市，一舸清风眠钓矶。","dynasty":"宋代","title":"送刘允叔还浙东"}
{"author":"刘过","content":"丛丛万横枝，罗生杂松篁。不以岩穴幽，岁晚政自香。","dynasty":"宋代","title":"游郭希吕石洞二十咏·桂壑"}
{"author":"刘过","content":"国付平章众正开，凌烟录尽到云台。鸳鸿充序皆桃李，羔雁成群及草莱。强国断无逾此策，随车未必尽直材。更须妙斡垂纶手，看取灵鳌上手来。","dynasty":"宋代","title":"代寿韩平原"}
{"author":"刘过","content":"楼上佳人楚楚，天边皓月徐徐。呼童忙为卷虾须。试问中情几句。圆少却因底事，缺多毕竟何如。嫦娥无语谩踌躇。飞过画栏西去。","dynasty":"宋代","title":"西江月其三武昌妓徐楚楚号问月索题"}
{"author":"刘过","content":"未有还家策，故乡吾太和。龙洲沙石健，快阁水云多。场屋科名累，江湖岁月磨。茅柴一杯酒，相对奈愁何。","dynasty":"宋代","title":"阙景初进纳长安相值於西采石话及家事因与对"}
{"author":"刘过","content":"敌面风轻，一两点、海棠微雨。春总在、英雄元帅，晓来游处。楼阁万家帘幕卷，江郊十里旌旗驻。有黄鹂、百舌啭新声，垂杨舞。寒食近，喧箫鼓。车马闹，铜鞮路。尽不妨沈醉，与花为主。风韵可将图画比，笑谈尽是惊人语。问何如、邹湛岘山头，陪羊祜。","dynasty":"宋代","title":"满江红其二高帅席上"}
{"author":"刘过","content":"石板桥东阁，轩窗如此华。碧虚澄水鉴，红影侵霜花。似串歌云驻，如泥醉帽斜。但惊风露冷，飘落怕还家。","dynasty":"宋代","title":"吴尉东阁西亭"}
{"author":"刘过","content":"去去山转深，树下益凄冷。时有月乌飞，间碎梧桐影。","dynasty":"宋代","title":"游郭希吕石洞二十咏其八倾月"}
{"author":"刘过","content":"山邃龙蟠屈，江昏蜃吐楼。撞钟千百指，阅世八千秋。僧笑衣冠累，天容杖屦游。松梢清影碎，薄月带沙流。","dynasty":"宋代","title":"和大参相公"}
{"author":"刘过","content":"画戟门边春书长，鼎新横范宿淮阳。吏人傒眼报公事，一瓣浓薰班马香。","dynasty":"宋代","title":"役诚斋"}
{"author":"刘过","content":"多病刘郎瘦。最伤心、天寒岁晚，客他乡久。大舸翩翩何许至，元是高阳旧友。便一笑、相欢携手。为问武昌城下月，定何如、扬子江头柳。追往事，两眉皱。烛花细翦明於昼。唤青娥、小红楼上，殷勤劝酒。昵昵琵琶恩怨语，春笋轻笼翠袖。看舞彻、金钗微溜。若见故乡吾父老，道长安、市上狂如旧。重会面，几时又。","dynasty":"宋代","title":"贺新郎·多病刘郎瘦"}
{"author":"刘过","content":"略无一物将人意，更逐行轩去似飞。胜把清吟供惠远，聊半远出当依归。","dynasty":"宋代","title":"送胡仲方"}
{"author":"刘过","content":"俗子有钱村亦乐，秋田米熟歌牛角。三家村墅无官方，夜半呼卢笑声谑。寻思我辈不如君，平生读书徒苦辛。遭时丧乱未得志，长策短藁无由伸。不如卖剑买牛去，也学此翁村里住。只愁夜半月明时，得意无人和诗句。","dynasty":"宋代","title":"村墅"}
{"author":"刘过","content":"林塘漠漠乱花飞，门掩苍苔过客稀。蝴蝶与身俱是梦，杜鹃怜我几时归。徐行便当篮舆称，清话何妨羽扇挥。四十九年蘧伯玉，此生毕竟是邪非。","dynasty":"宋代","title":"过泰和宫"}
{"author":"刘过","content":"苍髯万松宫，窈窕一径开。请回俗士驾，切莫呵殿来。","dynasty":"宋代","title":"游郭希吕石洞二十咏·深秀"}
{"author":"刘过","content":"桃李多芳妍，开落如春风。托身终自天，花不百日红。残月望朝日，各自相西东。为君整仪容，照水不照镜。为君进甘旨，君视肉有堇。悲歌欲感君，声若君不闻。金玉徒结君，君看若浮云。父母长叹息，谓儿好容德。脂泽固不妍，珠翠亦无色。娉婷艳阳春，自丑不自惜。君心河汉流，为雨不复收。妾心东流水，赴海终不止。","dynasty":"宋代","title":"古意席上为徐子宜侍郎赋"}
{"author":"刘过","content":"天地有大经，圣贤实先觉。一身万世则，激厉为忠朴。周勃真少文，汲黯信无学。岿然社稷臣，汉脉终有托。微臣有扬雄，百拜美新作。男儿无英标，焉用读书博。","dynasty":"宋代","title":"怀古四首为知己魏倅元长赋兼呈王永叔宗丞戴少望其三"}
{"author":"刘过","content":"去春曾与客，携手过桥来。寺阴松极美，坞深桃不开。红尘万里去，白首一年回。净洗旷轩眼，雪天间看梅。","dynasty":"宋代","title":"登旷轩"}
{"author":"刘过","content":"使君人物旧乌台，天听虽高力挽回。湖水欲平江为退，秋田未旱雨朱来。云随黄鹤游何许，风满南楼亦快哉。凉意入秋清可画，月岩知有桂花开。","dynasty":"宋代","title":"喜雨呈吴按察"}
{"author":"刘过","content":"智愚上下尔自异，尺寸不差公短长。毕竟昌黎仍旧好，何曾人说段文昌。","dynasty":"宋代","title":"投诚斋其四"}
{"author":"刘过","content":"已办行都欲去船，个中因得少留连。长安在望空悲日，刺史谁知别有天。鼓吹后车喧水际，旌旗前骑簇花边。书生不愿悬金印，只觅扬州骑鹤钱。","dynasty":"宋代","title":"上袁文昌其五"}
{"author":"刘过","content":"庐陵儒万人，颇亦出青紫。老子三不归，未省乡里士。暮年罕交游，仅识子周子。风流属当行，岂止谈天尔。夜从青楼饮，一醉几欲死。","dynasty":"宋代","title":"赠乡人周从龙谈命"}
{"author":"刘过","content":"文伟当年记鄂城，崎岖蜀道播英声。何如衣锦粉榆社，卧护元戎十万兵。","dynasty":"宋代","title":"代吴守与赵侯为寿"}
{"author":"刘过","content":"宇宙之间物物春，戚疏曾不间陶钧。裔分裴皞东西眷，谊笃嗣宗南北邻。中令诸孙难遍识，栖筠俗子老堪亲。试捐内举拘挛迹，无异平原十九人。","dynasty":"宋代","title":"代寿韩平原"}
{"author":"刘过","content":"水殿风凉，赐环归、正是梦熊华旦。叠雪罗轻，称云章题扇。西清侍宴。望黄伞、日华笼辇。金券三王，玉堂四世，帝恩偏眷。临安记、龙飞凤舞，信神明有後，竹梧阴满。笑折花看，橐荷香红润。功名岁晚。带河与、砺山长远。麟脯杯行，狨鞯坐稳，内家宣劝。","dynasty":"宋代","title":"四犯翦梅花"}
{"author":"刘过","content":"弓剑出榆塞，铜椠上蓬山。得之浑不费力，失亦匹如闲。未必古人皆是，未必今人俱错。世事沐猴冠。老子不分别，内外与中间。酒须饮，诗可作，铗休弹。人生行乐，何自催得鬓毛斑。达则牙旗金甲，穷则蹇驴破帽，莫作两般看。世事只如此，自有识鸮鸾。","dynasty":"宋代","title":"水调歌头"}
{"author":"刘过","content":"荡荡天门叫不应，起寻归路叹南行。新亭未必非周顗，宣室终须召贾生。振海潮声春汹涌，插天剑气夜峥嵘。伤心故国三千里，才是馀杭第一程。","dynasty":"宋代","title":"下第"}
{"author":"刘过","content":"十年南北走东西，豪气峥嵘老不衰。快斩妖魔三尺剑，郎吟风月五言诗。山无福地吾焉往，神有灵丹世不知。却恐松窝知此意，一丝挂搭去何疑。","dynasty":"宋代","title":"挂搭松窝"}
{"author":"刘过","content":"杖藜随步到琼宫，满目幽奇景莫穷。山锁九层虽阴远，洞庭五处自相通。侵云天柱笼朝雾，傍水清阴弄晚风。可惜春禽啼晓月，又催行李过江东。","dynasty":"宋代","title":"洞霄宫"}
{"author":"刘过","content":"千岩万壑天台路，一日分为两日程。事可语人酬对易，面无惭色去留轻。放开笔下间风月，收敛胸中旧甲兵。世事看来忙不得，百年到手是功名。","dynasty":"宋代","title":"送王东乡归天台"}
{"author":"刘过","content":"何人将我此来游，白鹭那知客有愁。如子矜持山玉立，似予迂阔水肋洲。尘襟抖擞风云入，石刻摩挲岁月流。惆怅谪仙鸾驭远，离离别恨黯滩头。","dynasty":"宋代","title":"赏心亭"}
{"author":"刘过","content":"细雨黄梅初熟，微风燕子交飞。手拈团扇写新题。心事恹恹难寄。片月只堪供恨，双星却有重期。石榴裙子正芬菲。知为何人慵系。","dynasty":"宋代","title":"西江月"}
{"author":"刘过","content":"古文不可卖，未觉卖药非。侵晨荷锄往，暮得芝术归。","dynasty":"宋代","title":"游郭希吕石洞二十咏·药圃"}
{"author":"刘过","content":"精神此老健于虎，红颊白须双眼青。未可瓢泉便归去，要将九鼎重朝廷。","dynasty":"宋代","title":"呈辛稼轩"}
{"author":"刘过","content":"捍不求知色自然，朝来何许雪华鲜。如行佛国参知识，未嫁仙姿益净娟。梅子已黄犹夜雨，客游方倦作春眠。地卑山近征衣润，不费熏炉一炷烟。","dynasty":"宋代","title":"咏余商卿栀子花"}
{"author":"刘过","content":"荡荡天门叫不应，起寻归路叹南行。新亭未必非周顗，宣室终须召贾生。振海潮声春汹涌，插天剑气夜峥嵘。伤心故国三千里，才是馀杭第一程。","dynasty":"宋代","title":"下第"}
{"author":"刘过","content":"霜树啼鸦，梅欲放、小春清晓。庆初度、佩环风外，笑声云表。一柱独擎梁栋重，十年整顿乾坤了。种春风、桃李满人间，知多少。功甚大，心常小。居廊庙，思耕钓。奈华夷休戚，系王颦笑。盟府山河书带砺，成周师保须周召。看貂蝉、绿鬓本天人，真难老。","dynasty":"宋代","title":"满江红·霜树啼鸦"}
{"author":"刘过","content":"蓬莱东观是亨衢，经国文章要钜儒。顿著五花犹不判，却于注易下工夫。","dynasty":"宋代","title":"役诚斋"}
{"author":"刘过","content":"桑柘村村烟树浓，新秧刺水麦梳风。舟行苕霅双溪上，人在苏杭两郡中。鼓角丽声相旦暮，旌旗小队间青红。主人夙有神仙骨，合住水晶天上宫。","dynasty":"宋代","title":"寄湖州赵侍郎"}
{"author":"刘过","content":"不学老无似，艰难却饱谙。还从陶靖节，来访杜征南。意到羔蓴适，贫犹食荠甘。惜无庐可卧。尚绕鹊枝三。","dynasty":"宋代","title":"寓东阳"}
{"author":"刘过","content":"素面偏宜酒晕，晓妆净洗啼痕。只疑身是玉梅魂。长为春风瘦损。冉冉烟生兰渚，娟娟月挂愁村。落花飞絮耿黄昏。又是一番新恨。","dynasty":"宋代","title":"西江月"}
{"author":"刘过","content":"溪边犹棹酒船回，冷水湾头雨意开。一路有诗吟不稳，当初悔不共君来。","dynasty":"宋代","title":"村店"}
{"author":"刘过","content":"书生穷无食肉相，老不能官犹崛强。一杯紫蕨江西羹，万户封侯犹未当。主人幕下三千士，谈王说伯如蜂起。日日椎鲜与击肥，厌饫腥膻饱而已。此生只愿吃此羹，坐看将军勋业成。金山乞取一片山，要看濈濈儿拳短，穷人更是知田汉。","dynasty":"宋代","title":"郭帅遗蕨羹"}
{"author":"刘过","content":"拔毫已付管城子，烂胃曾封关内侯。死后不知身外物，也随樽俎伴风流。","dynasty":"宋代","title":"赋羊腰肾羹"}
{"author":"刘过","content":"地蟠江汉节岿然，劲气扶舆几倍年。白玉丹砂浩无数，夜光随处见山川。","dynasty":"宋代","title":"代吴守与赵侯为寿"}
{"author":"刘过","content":"高楼百尺久摧颓，轮奂重新亦壮哉。彻夜笙歌催腊尽，聒天箫鼓挽春回。都人杂沓挥千镒，我辈登临谩一杯。京国繁华欣再睹，老来醉眼更堪开。","dynasty":"宋代","title":"建业酒楼落成预点灯"}
{"author":"刘过","content":"银床绕周遭，一规寒浸水。试敲拄杖看，恐触蛟龙起。","dynasty":"宋代","title":"游郭希吕石洞二十咏其十一石井"}
{"author":"刘过","content":"扁舟送客出姑苏，晚泊吴江夜雨馀。波浪稍平风力定，青黄相间橘楚主。匆忙旅馆催行酒，草率杯盘旋买鱼。与我壁间书岁月，无人为作小王书。","dynasty":"宋代","title":"自述"}
{"author":"刘过","content":"青城游遍蜀中山，归看公卿饱已谙。杰惊稍能儿德祖，举亡何阙百曹参，诸公富贵纸上语，满座风雷终日淡。我似北人君记取，偶然留滞在东南。","dynasty":"宋代","title":"赠永嘉张相士"}
{"author":"刘过","content":"萦纡一径试幽寻，花竹禅房未是深。野水不波清欲冻，崇冈有竹翠成阴。琵琶昵昵怨儿语，兰桂温温和水沈。诗句欲追前辈后，谁呼粉黛污清吟。","dynasty":"宋代","title":"长干寺用荆公韵"}
{"author":"刘过","content":"早被儒冠误，依稀老更侵。科名数行泪，岐路一生心。自惜亡猿木，谁怜跃冶金。使无钟鼎志，何地可山林。","dynasty":"宋代","title":"上周少保其二"}
{"author":"刘过","content":"老子垂垂秋露下，九月空山天气寒。黄花剩开且勿剪，留得一秋烟雨看。","dynasty":"宋代","title":"游清潭吕资益蟠谷绝·初秋"}
{"author":"刘过","content":"竹舆哑轧晓烟收，苍玉岩巉万里秋。路转羊肠回草径，溪分燕尾绕沙洲。爱山有癖须还债，觅句无工是不休。晴得几时尤更好，桂花蓓雷作针头。","dynasty":"宋代","title":"大簏道中"}
{"author":"刘过","content":"堂扁朱书字，何人可得之。三衙新统帅，六馆老宗师。文武无穷意，江山不尽诗。亲恩如可报，会有报君时。","dynasty":"宋代","title":"题禾川飞英疏荣阁"}
{"author":"刘过","content":"公子飘然有俊才，此台翻觉在尘埃。江淮浩渺洲渚没，凤鸟寂寥鸿雁来。时事不言惟拄笏，书生无用且衔杯。生平自厌胸中窄，万里霜天一日开。","dynasty":"宋代","title":"题凤凰台"}
{"author":"刘过","content":"初政寰区望太平，黎民乐业喜更生。裴公用舍无轻重，天下从兹有重轻。","dynasty":"宋代","title":"役诚斋"}
{"author":"刘过","content":"谁借长鞭策懒能，黄梅水涨舳舻通。不知君子忧雨切，常在桑麻稼樯中。","dynasty":"宋代","title":"喜雨"}
{"author":"刘过","content":"并肩楼上，小阑干、犹记年时凭处。百岁光阴弹指过，消得几番寒暑。鹊去桥空，燕飞钗在，不见穿针女。老怀凄断，夜凉知共谁诉。不管天上人间，秋期月影，两处相思苦。闲揭纱窗人未寝，泪眼不曾晴雨。花落莲汀，叶喧梧井，孤雁应为侣。浩歌而已，一杯长记时序。","dynasty":"宋代","title":"念奴娇·并肩楼上"}
{"author":"刘过","content":"竹舆哑轧晓烟收，苍玉岩巉万里秋。路转羊肠回草径，溪分燕尾绕沙洲。爱山有癖须还债，觅句无工是不休。晴得几时尤更好，桂花蓓雷作针头。","dynasty":"宋代","title":"大簏道中"}
{"author":"刘过","content":"问紫岩去後汉公卿，不知几貂蝉。谁能借留侯箸，著祖生鞭。依旧尘沙万里，河洛染腥膻。谁识道山客，衣钵曾传。共记玉堂对策，欲先明大义，次第筹边。况重湖八桂，袖手已多年。望中原驱驰去也，拥十州、牙纛正翩翩。春风早，看东南王气，飞绕星躔。","dynasty":"宋代","title":"八声甘州·问紫岩去後汉公卿"}
{"author":"刘过","content":"君不见七十二子从夫子，儒雅强半鲁国士。二十八宿佐中兴，英雄多是僰阳人。丈夫生有四方志，东欲入海西入秦。安能龌龊守一隅，白头章句浙与闽。醉游太白呼峨岷，奇材剑客结楚荆。不随举子纸上学六韬，不学腐儒穿鉴注五经。天长路远何时到，侧身望兮涕沾巾。","dynasty":"宋代","title":"多景楼醉歌"}
{"author":"刘过","content":"弓剑出榆塞，铜椠上蓬山。得之浑不费力，失亦匹如闲。未必古人皆是，未必今人俱错。世事沐猴冠。老子不分别，内外与中间。酒须饮，诗可作，铗休弹。人生行乐，何自催得鬓毛斑。达则牙旗金甲，穷则蹇驴破帽，莫作两般看。世事只如此，自有识鸮鸾。","dynasty":"宋代","title":"水调歌头"}
{"author":"刘过","content":"车徐行，马后驰，天寒游子来盱眙。功名邂逅未可知。生身毕竟要何为。既不起草黄金闺，又不侍宴白玉墀。何不夜投将军飞，劝上征伐鞭四夷。沧海可填山可移，男儿志气当如斯。安能生死困毛锥，八韵作赋五字诗。金牌郎君黄头儿，有眼不忍重见之。志大才疏浩无期，逢人举似人笑嬉。谓之痴人未必痴，唤作奇士何能奇。","dynasty":"宋代","title":"盱眙行"}
{"author":"刘过","content":"殿转牛衣冷不禁，著人无奈晓寒侵。由来十月清霜重，况乃荒村白露深。有客分金来橘社，何人涂血染枫林。不堪青女来料理，折尽衰翁一片心。","dynasty":"宋代","title":"霜寒舟中"}
{"author":"刘过","content":"弓剑出榆塞，铅椠上蓬山。得之浑不费力，失亦匹如闲。未必古人皆是，未必今人俱错，世事沐猴冠。老子不分别，内外与中间。酒须饮，诗可作，铗休弹。人生行乐，何自催得鬓毛斑。达则牙旗金甲，穷则蹇驴破帽，莫作两般看。世事只如此，自有识鴞鸾。","dynasty":"宋代","title":"水调歌头·弓剑出榆塞"}
{"author":"刘过","content":"山末疏红尾尾霞，晚烟丛薄是人家。移船更喜吹香好，枸橘药开媚浅沙。","dynasty":"宋代","title":"山末"}
{"author":"刘过","content":"冻云垂垂雪欲落，雨涩风悭如此寒。分折南枝与君着，老夫自要北枝年","dynasty":"宋代","title":"梅花"}
{"author":"刘过","content":"孝子声名旧白眉，客窗相款话心时。相犹忘我吾无法，骨已换仙君有诗。蓴菜羹香春冉冉，鹿游台上草离离。一樽吊古平章看，未羡君王郡牧麾。","dynasty":"宋代","title":"和都干并柬允道"}
{"author":"刘过","content":"草树连塘岸，人家半橘洲。暖寒寻酒去，觉懒罢诗休。逆境年年梦，劳生处处愁。天涯倦行客，明日又苏州。","dynasty":"宋代","title":"泊船吴江县"}
{"author":"刘过","content":"萦纡一径试幽寻，花竹禅房未是深。野水不波清欲冻，崇冈有竹翠成阴。琵琶昵昵怨儿语，兰桂温温和水沈。诗句欲追前辈后，谁呼粉黛污清吟。","dynasty":"宋代","title":"长干寺用荆公韵"}
{"author":"刘过","content":"旄头欃枪锐冲击，杀气隆隆半天黑。千家悲哀万家哭，唐邓征魂招不得。北斗移杓向西指，八月风高塞尘起，大军忠义赴襄阳，飞鸟潜鱼未知死。黔称殷忧痛无策，愿得空中降韩白。呜呼何代无奇才，世间未有黄金台。","dynasty":"宋代","title":"呈陈总领五首"}
{"author":"刘过","content":"太宗造唐划随乱，仁义结民过炎汉。胡雏负恩逆天纪，忠义回天四方起。嗟哉主将失纪律，百万秦人半为鬼。浮云改变异今古，不谓前车眼中睹。尝时潼关说歌舒，今日襄阳说皇甫。","dynasty":"宋代","title":"呈陈总领五首"}
{"author":"刘过","content":"先生文章擅经纬，战法渊源如孔子。当时蜒獠沸溪洞，一扫蛮风净如水。胸中气压万人将，亿万貔貅资餽饷。汉家火德接天弦，秘计奇谋堪任相。愿公飞章告天子，敌疾如风走如鬼。","dynasty":"宋代","title":"呈陈总领五首"}
{"author":"刘过","content":"商蚷驰河河可凭，精卫填海海可平。物情大忌不量力，立志亦复加专精。忆昨痛器丽正门，白袍墨帽如游魂。中书堂留草茅疏，不赐诛戮光宗恩。暮年志气耻雕丧，广长阳中吊名将。愿持上方三雨铁，细剖赤心告今上。","dynasty":"宋代","title":"呈陈总领五首"}
{"author":"刘过","content":"今上聪明过尧汤，师王忠纯如魏王。君上戮力殄分虏，六月戈甲飞冰霜。泗州已复汉正朔，议饰初庙修洛阳，草茅蝼蚁百无用，山林岂复中原梦。敬须洗眼候河清，读公浯水中兴颂。","dynasty":"宋代","title":"呈陈总领五首"}
{"author":"刘过","content":"老病颠狂药不医，粗豪骂坐欲何为。前生纵使希真是，已死尚存忠简知。颠倒六经鸜鹆舞，澜翻一曲竹枝词。虽然结袜王生僭，人以此贤张释之。","dynasty":"宋代","title":"呈胡季解"}
{"author":"刘过","content":"默祷神仙政隐忧，天心人意已周流。旱苗已杭七八月，甘雨如期十五州。风月冷吹云梦晚，水花新浸武昌秋。异时白粲输官处，知有丰年万斛收。","dynasty":"宋代","title":"呈李漕"}
{"author":"刘过","content":"尘埃破帽倦骑驴，一雨穷途快有馀。盆盎自天倾怪瓦，龙蛇平地起阶渠。冷侵絺綌觉太甚，声满梧桐殊不疏。口业未偿诗有债，夜深灯大小窗虚。","dynasty":"宋代","title":"呈李漕"}
{"author":"刘过","content":"扁舟去时风怒恶，舟入深溪雪花落。我行无事有底忙，且向荻花深处著，邻船乞火炮蛤蜊，樽中浊醪把一卮。陶陶万事不复理，冻口且味寒酸时。","dynasty":"宋代","title":"舟中"}
{"author":"刘过","content":"草树连塘岸，人家半橘洲。暖寒寻酒去，觉懒罢诗休。逆境年年梦，劳生处处愁。天涯倦行客，明日又苏州。","dynasty":"宋代","title":"泊船吴江县"}
{"author":"刘过","content":"正笑行役倦，登临心眼开。舒蕲千里见，蜀赣两江业。老觉树如此，凉生风快哉。主人方好客，不算酒行杯。","dynasty":"宋代","title":"湖口宰任伯厚挹清亭"}
{"author":"刘过","content":"睡觉莺啼晓。醉西湖、两峰日日，买花簪帽。去尽酒徒无人问，唯有玉山自倒。任拍手、儿童争笑。一舸乘风翩然去，避鱼龙、不见波声悄。歌韵歇，唤苏小。神仙路远蓬莱岛。紫云深、参差禁树，有烟花绕。人世红尘西障日，百计不如归好。付乐事、与他年少。费尽柳金梨雪句，问沈香亭北何时召。心未惬，鬓先老。","dynasty":"宋代","title":"贺新郎（游西湖）"}
{"author":"刘过","content":"寿客尤宜在寿乡，钿花的皪傲新霜。更歌华寿今归去，尚有渊明野趣香。","dynasty":"宋代","title":"上益公十绝为寿·佳菊"}
{"author":"刘过","content":"去去山转深，树下益凄冷。时有月乌飞，间碎梧桐影。","dynasty":"宋代","title":"游郭希吕石洞二十咏其八倾月"}
{"author":"刘过","content":"销薄春冰，碾轻寒玉，渐长渐弯。见凤鞋泥污，偎人强剔，龙涎香断，拨火轻翻。学抚瑶琴，时时欲翦，更掬水鱼鳞波底寒。纤柔处，试摘花香满，镂枣成班。时将粉泪偷弹。记绾玉曾教柳傅看。算恩情相著，搔便玉体，归期暗数，画遍阑干。每到相思，沈吟静处，斜倚朱唇皓齿间。风流甚，把仙郎暗掐，莫放春闲。","dynasty":"宋代","title":"六州歌头（美人指甲）"}
{"author":"刘过","content":"荡荡天门叫不应，起寻归路叹南行。新亭未必非周顗，宣室终须召贾生。振海潮声春汹涌，插天剑气夜峥嵘。伤心故国三千里，才是馀杭第一程。","dynasty":"宋代","title":"下第"}
{"author":"刘过","content":"知音者少，算乾坤许大，著身何处。直待功成方肯退，何日可寻归路。多景楼前，垂虹亭下，一枕眠秋雨。虚名相误，十年枉费辛苦。不是奏赋明光，上书北阙，无惊人之语。我自匆忙天未许，赢得衣裾尘土。白璧追欢，黄金买笑，付与君为主。莼鲈江上，浩然明日归去。","dynasty":"宋代","title":"念奴娇（留别辛稼轩）"}
{"author":"刘过","content":"纳锡曾看上九江，又闻詹事奉储皇。巢成荷上窥仙景，在顾溪中赐印章。","dynasty":"宋代","title":"上益公十绝为寿·宝龟"}
{"author":"刘过","content":"仙宫已降敕，雅有新迁除。乞为此阁使，云物屡卷舒。","dynasty":"宋代","title":"游郭希吕石洞二十咏·必云"}
{"author":"刘过","content":"细雨黄梅初熟，微风燕子交飞。手拈团扇写新题。心事恹恹难寄。片月只堪供恨，双星却有重期。石榴裙子正芬菲。知为何人慵系。","dynasty":"宋代","title":"西江月·细雨黄梅初熟"}
{"author":"刘过","content":"旧说西湖好，春来更一游。林逋山际宅，苏小水边楼。行密柳堤闹，树多花影稠。天堂从此去，真个说杭州。","dynasty":"宋代","title":"西湖次弟润之韵"}
{"author":"刘过","content":"白发江湖暗，青灯几席凉。病身几千百，佳节又重阳。命也吾何奈，天乎孰可量。元龙楼百尺，犹得慰行藏。","dynasty":"宋代","title":"九日寄陈君举舍人"}
{"author":"刘过","content":"寂无人语断回程，日落未落孤山横。平湖水阔何许去，傍竹边松自好行。","dynasty":"宋代","title":"梅花"}
{"author":"刘过","content":"楼上佳人楚楚，天边皓月徐徐。呼童忙为卷暇须。试问中情几句。圆少却因底事，缺多毕竟何如。嫦娥无语谩踌躇。飞过画栏西去。","dynasty":"宋代","title":"西江月（武昌妓徐楚楚号问月索题）"}
{"author":"刘过","content":"真仙元是昔于湖，今在高楼何处居。非玉不容陪伟论，拨灰犹为作行书。云霞缥缈来旌节，琼玖玲珑闻佩琚。幽显殊途人世隔，冷风吹雨关回车。","dynasty":"宋代","title":"上张紫微真仙"}
{"author":"刘过","content":"仕宦不惬意，有家胡不归。林栖乌反哺，梁语燕于飞。鸥鹭忘之久，貂蝉贵者稀。但存慈母健，日日舞斑衣。","dynasty":"宋代","title":"题黄文叔燕堂其一"}
{"author":"刘过","content":"楼外烟波渺去鸿，楼头庐阜翠摩空。故知造物铺张巧，不费丹青点染工。赤壁江山横夜月，辋川庭馆卧秋风。祗今满地无图画，尽在西湾杳霭中。","dynasty":"宋代","title":"南康天开图画楼"}
{"author":"刘过","content":"文伟当年记鄂城，崎岖蜀道播英声。何如衣锦粉榆社，卧护元戎十万兵。","dynasty":"宋代","title":"代吴守与赵侯为寿"}
{"author":"刘过","content":"已死奸老谀舐牛，非才讵可镇西州。豺狼逐去群狐惧，鸷鸟虽多一鹗秋。天下孤寒有生意，诸蕃元师为清修。太平更有当年事，未可廉织只麽休。","dynasty":"宋代","title":"谒易司谏"}
{"author":"刘过","content":"嗣宗党司马，徒尔餔其糟。叔夜屹玉山，落落昆仑高。神仙之可求，蓬岛何迢遥。汤武非圣人，况识师与昭。一死继结缨，孤竹争清标。荡阴一杯血，彩凤无凡毛。鸱鸢嗜腐鼠，竟绝终身父。","dynasty":"宋代","title":"怀古四首为知己魏倅元长赋兼呈王永叔宗承载"}
{"author":"刘过","content":"结束弓刀鞍马间，粗神矍铄我犹顽。褒衣博带休相笑，前带头巾金帽环。","dynasty":"宋代","title":"柬胡卫道"}
{"author":"刘过","content":"流年转眼一飞梭，如此头颅奈老何。狼籍落花春不老，竹鸡滂处雨声多。","dynasty":"宋代","title":"书越州能仁寺壁"}
{"author":"刘过","content":"香不求知色正青，青于九畹见飘零。山中若有离骚伴，痛饮吾知胜独醒。","dynasty":"宋代","title":"游清潭吕资益蟠谷绝·啜羹"}
{"author":"刘过","content":"宇宙之间物物春，戚疏曾不间陶钧。裔分裴皞东西眷，谊笃嗣宗南北邻。中令诸孙难遍识，栖筠俗子老堪亲。试捐内举拘挛迹，无异平原十九人。","dynasty":"宋代","title":"代寿韩平原"}
{"author":"刘过","content":"和州昔有贤从事，今作东阳父母官。百里望风皆畏易，四郊得雨及时难。秋成有望米价减，水满不争民业安。诗句定多公事少，不妨间写寄人看。","dynasty":"宋代","title":"春雨寄徐东阳"}
{"author":"刘过","content":"去去山转深，树下益凄冷。时有月乌飞，间碎梧桐影。","dynasty":"宋代","title":"游郭希吕石洞二十咏·倾月"}
{"author":"刘过","content":"夜听南窗金屈支，水花凉果似秋时。人言爱酒陶元亭，坐有能诗无本帅。颠倒六经鸜鹆舞，澜翻一曲鹧鸪词。同游那得轻相笑，恐是长庚未可知。","dynasty":"宋代","title":"毛积夫席上口占"}
{"author":"刘过","content":"画戟门边春昼长，鼎新模范宿淮阳。吏人傒眼报公事，一瓣浓薰班马香。","dynasty":"宋代","title":"投诚斋其三"}
{"author":"刘过","content":"缓辔徐驱，儿童聚欢，神仙画图。正芹塘雨过，泥融路软，金莲自策，小小蓝舆。傍柳题诗，穿花劝酒，嗅蕊攀条得自如。经行处，有苍松夹道，不用传呼。清泉怪石盘纡。信风景江淮各异殊。记东坡赋就，沙笼素壁，西山句好，帘卷晴珠。白玉堂深，黄金印大，无此文君载後车。挥毫罢，看淋漓雪壁，真草行书。","dynasty":"宋代","title":"沁园春·缓辔徐驱"}
{"author":"刘过","content":"我昔南游武昌夏口之山川，赤壁吊古齐安边。又尝北抵鹤唳风声地，八公山前望淝水。谁令舣舟牛渚矶，楼船蔽江忆当时。周郎未战曹瞒走，谢安一笑苻坚危。黄云如屯夜月白，箭痕刀痕满枯骨。健儿饭饱饮马来，意气犹雄歌尚烈。只今采石还戍兵，诸将奄奄泉下人。饭囊盛饭酒瓮酒，位去三衙称好手。","dynasty":"宋代","title":"舣舟采石"}
{"author":"刘过","content":"洛浦凌波，为谁微步，轻尘暗生。记踏花芳径，乱红不损，步苔幽砌，嫩绿无痕。衬玉罗慳，销金样窄，载不起、盈盈一段春。嬉游倦，笑教人款捻，微褪些跟。有时自度歌声。悄不觉、微尖点拍频。忆金莲移换，文鸳得侣，绣茵催衮，舞凤轻分。懊恨深遮，牵情半露，出没风前烟缕裙。知何似，似一钩新月，唛碧笼云。","dynasty":"宋代","title":"六州歌头（美人足）"}
{"author":"刘过","content":"举杯邀月到幽塘，八月波心碎夜光。倒影帘花翻翠色，飞梭锦段织红芳。是中有客供千首，此外无尘染六郎。昨夕主人间立久，一身风露带天香。","dynasty":"宋代","title":"次吕簿池亭韵"}
{"author":"刘过","content":"袭桂行香径，朱栏稍转西。水风飕石冷，云月堕檐低。棋败深杯罚，诗豪健笔题。舞忙钗鬓乱，更为捧柔荑。","dynasty":"宋代","title":"吴尉东阁西亭"}
{"author":"刘过","content":"绛蜡攒花夜气横，樽前更著许风情。却将江上风涛手，来听纱窗侧阮声。","dynasty":"宋代","title":"听阮"}
{"author":"刘过","content":"借马石庄去，天寒晓出门。乱岗行兔窟，数点入鸦村。欲醉酒力薄，如迷海气昏。客游无限事，端的向谁言。","dynasty":"宋代","title":"寄如皋叶尉"}
{"author":"刘过","content":"太宗造唐划随乱，仁义结民过炎汉。胡雏负恩逆天纪，忠义回天四方起。嗟哉主将失纪律，百万秦人半为鬼。浮云改变异今古，不谓前车眼中睹。尝时潼关说歌舒，今日襄阳说皇甫。","dynasty":"宋代","title":"呈陈总领五首"}
{"author":"刘过","content":"犯暑日午来，坐到日落归。松桂全团团，竹光净晖晖。乳窦成濯缨，绿染身上衣。却倾所携酒，对酌老石矶。幽鸟当歌者，荐以首山薇。敛藏大千界，游戏尘尾挥。寺门长安道，结束驷马肥。醉乡访腥荤，屏风肉红围。我亭不关锁，何人款柴扉。掉臂樵担行，藤萝自烟霏。古所谓迂阔，若此二子稀。既非携娉婷，又乏玉鞍飞。不知有何好，林泉少焉依。境胜更著语，鬼神暗呵讥。但知笑他人，不觉自己非。","dynasty":"宋代","title":"同许从道游涵亭"}
{"author":"刘过","content":"谁斫碧琅轩，影撼半庭风月。尚有岁寒心在，留得数茎华发。龙孙戏弄碧波涛，随手清风发。滚到浪花深处，起一窝香雪。","dynasty":"宋代","title":"好事近·谁斫碧琅轩"}
{"author":"刘过","content":"匏大从来速售难，依人高戴误儒冠。江南又客诸侯去，梅子愁人四月寒。半世光阴旋蚁磨，百年举子上鱼竿。世间多少不平事，盍向庐山静处看。","dynasty":"宋代","title":"送友人得馆游南康"}
{"author":"刘过","content":"桃李多芳妍，开落如春风。吒身终自天，花不百日红。残月望朝日，各自相西东。为君整仪容。照水不照镜。为君进甘旨，君视肉有堇。悲歌欲感君，声若君不闻。金玉徒结君，君看若浮云。父母长叹息，谓儿好容德。脂泽固不妍，珠翠亦无色。娉婷艳阳春，自丑不自惜。君心河汉流，为雨不复收。妾心东流水，赴海终不止。","dynasty":"宋代","title":"古意蒿上为徐子宜侍郎赋"}
{"author":"刘过","content":"恋树栖禽暖不飞，不如弓缴有危机。季鹰若悟莼鲈好，应悔江东不蚤归。","dynasty":"宋代","title":"过无锡见李元德祭酒其一"}
{"author":"刘过","content":"白傅庭前正解船，梦中忽已过番川。红尘冉冉行天上，黄道骎骎近日边。石洞歙溪俱可砚，山肥徽路总堪田。把茅便欲侨居去，奈此功名未了缘。","dynasty":"宋代","title":"入徽州"}
{"author":"刘过","content":"镇长淮，一都会，古扬州。升平日，珠帘十里春风、小红楼。谁知艰难去，边尘暗，胡马扰，笙歌散，衣冠渡，使人愁。屈指细思，血战成何事，万户封侯。但琼花无恙，开落几经秋。故垒荒丘。似含羞。怅望金陵宅，丹阳郡，山不断绸缪。兴亡梦，荣枯泪，水东流。甚时休。野灶炊烟里，依然是，宿貔貅。叹灯火，今萧索，尚淹留。莫上醉翁亭，看＿＿雨、杨柳丝柔。笑书生无用，富贵拙身谋。骑鹤东游。","dynasty":"宋代","title":"六州歌头"}
{"author":"刘过","content":"天下少奇士，况乎吾一州。逢人问姓字，知子有源流。兰砌多黄口，蓬山半白头。诚斋知未可，唤作小坡休。","dynasty":"宋代","title":"送杨伯子"}
{"author":"刘过","content":"阿耘无田食破砚，奉亲日籴供朝饭。有田正恐拙把犂，何得更为图画看。汝父名汝汝当知，有田无田未可期。有田不耕汝懒病，无田画田真画饼。画田之外乃画牛，捕捉风影何时休。头上安头入诗轴，全家不应犹食粥。","dynasty":"宋代","title":"题一犁春雨图后"}
{"author":"刘过","content":"幸白东南好，西归未可忙。茶添橄榄味，酒借蛤蜊香。绝品宜春醉，新烹趁日长。倒囊烦厚载，归遣北人尝。","dynasty":"宋代","title":"都中留随州李判官"}
{"author":"刘过","content":"既无文彩又颠狂，五十馀年梦一场。错认我为林子晦，也教人唤贺知章。樽前鹤翅从谁舞，老去槐花尚自忙。船解酒醒人不见，长江万里水茫茫。","dynasty":"宋代","title":"舟次富池寄九江诸公"}
{"author":"刘过","content":"人树俱不堪，岁月驹隙过。老怀泪如洗，欲唱谁当和。洛阳今少年，弊事劳力破。精神经百炼，锋锐坚不挫。陶名滋惟旧，欹席快一坐。气焰九霄虹，磊落万玉货。平生休上下，楼辄让子卧。诸公吮疽尔，不去良可唾。洞庭清风熟，肄业情勿惰。有时寄来者，工拙吾能课。","dynasty":"宋代","title":"俞太古尝叩阍上书有名天下予甚敬之相会於姑"}
{"author":"刘过","content":"衰鬓萧骚半欲丝，尚能随队作儿嬉。棋无杀意从人活，琴有仁声却自悲。落魄陈平归汉日，中伤张禄入秦时。诸公莫作狂夫看，恐是英雄未可知。","dynasty":"宋代","title":"简季文"}
{"author":"刘过","content":"和州昔有贤从事，今作东阳父母官。百里望风皆畏易，四郊得雨及时难。秋成有望米价减，水满不争民业安。诗句定多公事少，不妨间写寄人看。","dynasty":"宋代","title":"春雨寄徐东阳"}
{"author":"刘过","content":"仙梯难上尘缘重，俗驾勒回仙有灵。烟霭模糊雨昏黑，数峰疑在眼中青。","dynasty":"宋代","title":"俗游合阜山"}
{"author":"刘过","content":"松深烟锁迳，月冷水明楼。日涨沧溟窄，山阴古木秋。琴书超物表，气宇识神游。突兀东南壮，乾坤第一流。","dynasty":"宋代","title":"和大参相公"}
{"author":"刘过","content":"中兴诸将，谁是万人英。身草莽，人虽死，气填膺。尚如生。年少起河朔，弓两石，剑三尺，定襄汉，开虢洛，洗洞庭。北望帝京。狡兔依然在，良犬先烹。过旧时营垒，荆鄂有遗民。忆故将军。泪如倾。说当年事，知恨苦，不奉诏，伪耶真。臣有罪，陛下圣，可鉴临。一片心。万古分茅土，终不到，旧奸臣。人世夜，白日照，忽开明。衮佩冕圭百拜，九泉下、荣感君恩。看年年三月，满地野花春。卤簿迎神。","dynasty":"宋代","title":"六州歌头（题岳鄂王庙）"}
{"author":"刘过","content":"缑山橘井与青田，驱策风云友列仙。名号横空心万里，九皋声动九重天。","dynasty":"宋代","title":"上益公十绝为寿·玄鹤"}
{"author":"刘过","content":"既无文彩又颠狂，五十馀年梦一场。错认我为林子晦，也教人唤贺知章。樽前鹤翅从谁舞，老去槐花尚自忙。船解酒醒人不见，长江万里水茫茫。","dynasty":"宋代","title":"舟次富池寄九江诸公"}
{"author":"刘过","content":"脚力倦矣曷少休，侵晨更作升元游。眼中已不见二百四十尺兀之高楼，但见炊烟万灶宿貔貅。上有啼雅噪鹊如泣诉，下有藤蔓老树根据枝相虬。想其结缔初，匠石巧与造物侔。桷榱枅栱不知几大木，一木牵挽回万牛。山川退听左右受约束，日月马兔早暮东西流。阿房之旗矗立矮如上星期，临春绮望仙三阁俱下头。杯埦块潜培塿而已矣，足涔洞庭芥为舟。拄撑霄汉弹压大千界，下历梁唐秦隋晋汉周。一朝世故有翻覆，祝结祝融回禄与郁攸。灰飞障天烟焰炽，一火三月烂不收。遂使觚棱花草莽，丹雘成墟丘。吾闻至人侈俭初何心，有芭一把盖头便可留。何必穷极土木事妖怪，朘削赤子膏血敛以裒。是故子刘子，不仙不佛亦不侯。视鸾台凤阁为蘧庐，百万买宅梦幻泡影沤。江西岂无家，白沙翠竹泉石幽。茅桅曝日搔背痒，篱缺墙破手葺修。如以天地为室庐，日月行住坐卧得自由。不为朱门是，不作白屋羞。有时骑鲸千里游汗漫，有时蛤蜊遽食龟壳秋。彼升元阁者亟成而复坏，肠亦不能为这断，心亦不能为之忧。造物何足云，此身自赘疣。誉尧毁桀未必是非，丘跖两窖蚁与蝼。日斜诸公急下山，我有斗酒归去来兮相与劝酬。","dynasty":"宋代","title":"登升元阁故基"}
{"author":"刘过","content":"十年铅椠鬓丝秋，独抱成书四海游。三国诸人应梦里，一番公案又从头。","dynasty":"宋代","title":"寄沈仲居进三国志"}
{"author":"刘过","content":"穹庐架屋石崚嶒，香火西风只一僧。日晚课经犹未了，闭门先点佛前灯。","dynasty":"宋代","title":"游清潭吕资益蟠谷绝·谷庵"}
{"author":"刘过","content":"疏烟淡淡树重重，略得西南有路通。钟板不鸣山寺静，闭门人在月明中。","dynasty":"宋代","title":"呈王山父"}
{"author":"刘过","content":"辨得茅庐我便归，玉堂何处有梅枝。岁寒老树虽荒寂，会有腊残春到时。","dynasty":"宋代","title":"呈王山父"}
{"author":"刘过","content":"精神此老健于虎，红颊白须双眼青。未可瓢泉便归去，要将九鼎重朝廷。","dynasty":"宋代","title":"呈辛稼轩"}
{"author":"刘过","content":"闭门翘足观山睡，松桧郁然云气高。说梦向人应不信，碧油幢下有旌旄。","dynasty":"宋代","title":"呈辛稼轩"}
{"author":"刘过","content":"书来赐以兰溪酒，下视潘葑奴仆之。吾老尚能三百盏，一杯水不值吾诗。","dynasty":"宋代","title":"呈辛稼轩"}
{"author":"刘过","content":"卧庐人昔如龙起，鼎足魏吴如等是。若结梅花为保社，林逋只会住孤山。","dynasty":"宋代","title":"呈辛稼轩"}
{"author":"刘过","content":"书生不愿黄金印，十万提兵去战场。只欲稼轩一题品，春风侯骨死犹香。","dynasty":"宋代","title":"呈辛稼轩"}
{"author":"刘过","content":"当年今日误承恩，自倚容华吒至尊。门外游丝难驻目，依然青草暗长门。","dynasty":"宋代","title":"呈徐侍郎兼寄辛幼安"}
{"author":"刘过","content":"猿臂将军战不休，当时部曲已封侯。夜深忽梦燕山月，犹幸君王晚更收。","dynasty":"宋代","title":"呈徐侍郎兼寄辛幼安"}
{"author":"刘过","content":"郡大庐陵古，分符得秘郎。息争民珥笔，课最米连樯。水隔蓬山远，风凝画戟香。少须官事了，归去玉为堂。","dynasty":"宋代","title":"初伏阙上书得旨还乡上杨守秘书"}
{"author":"刘过","content":"百计归无策，谁知祸有胎。江河周顗泣，城郭令威来。访旧须俱白，过家心欲摧。故乡非不好，不是锦衣回。","dynasty":"宋代","title":"初伏阙上书得旨还乡上杨守秘书"}
{"author":"刘过","content":"雪屋弹琴泛作声，寂无人语纸窗明。倦游识破诸缘妄，心与梅花一处清。","dynasty":"宋代","title":"初入平低书院"}
{"author":"刘过","content":"见说卢夫子，诗成手自书。雪便金帐暖，云荫玉山居。椒叶储名酒，萍虀荐野蔬。夜寒裩犊鼻，应念马相如。","dynasty":"宋代","title":"除夜寄卢菊磵"}
{"author":"刘过","content":"久客无人问所须，小窗翻得逐痴愚。黄昏以后酒三盏。白日之间饭两盂。谷雨笋茶俱俊美，条风杞菊竞甘腴。先贤且谓可行乐，况是平生山泽癯。","dynasty":"宋代","title":"春日即事"}
{"author":"刘过","content":"出门虽是欠陶朱，便使关门亦可居。物价甚廉常食肉，傭赀极省易钞书。已安栎社如无用，若此丛从似有馀。归与未归天上事。只消如此看何如。","dynasty":"宋代","title":"春日即事"}
{"author":"刘过","content":"薄雪笼日护初晴，沙岸湖来春水生。间傍柳堤骑马去，一鞭春色柳风轻。","dynasty":"宋代","title":"春日书事"}
{"author":"刘过","content":"和州昔有贤从事，今作东阳父母官。百里望风皆畏易，四郊得雨及时难。秋成有望米价减，水满不争民业安。诗句定多公事少，不妨间写寄人看。","dynasty":"宋代","title":"春雨寄徐东阳"}
{"author":"刘过","content":"一曲归欤浩浩歌，世间无地不风婆。人从贫贱识者少，事向艰难省处多。紫塞将军秋佩印，玉掌学士夜鸣珂。太平宰相不收拾，老死山林无奈何。","dynasty":"宋代","title":"辞周益公"}
{"author":"刘过","content":"豪结交游三十年，暮年识子海霜边。江西析派诗同社，鸿宝传家子已仙。无用白须甘我老，有才青眼望谁怜。譬如飘泊湓城下，篁竹萧疏无管弦。","dynasty":"宋代","title":"次刘启之韵"}
{"author":"刘过","content":"举杯邀月到幽塘，八月波心碎夜光。倒影帘花翻翠色，飞梭锦段织红芳。是中有客供千首，此外无尘染六郎。昨夕主人间立久，一身风露带天香。","dynasty":"宋代","title":"次吕簿池亭韵"}
{"author":"刘过","content":"轻烟薄雾任渠行，幽壑深崖款我生。变化不知天地阔，行藏只要日星明。肯同苍狗移常熟，每为鸣鸠放好情。便趁风雷助滂沛，人间匕筹不须惊。","dynasty":"宋代","title":"次史良夫寄题云岫"}
{"author":"刘过","content":"不碍溪流水不平，主人平处王鸥盟。两峰呈秀出天造，双涧同流到地清。尚忆经过曾对酒，欲来登览恨无名。仙凡咫尺红尘隔，草草题诗亦浪评。","dynasty":"宋代","title":"次张昌化合溪新亭韵"}
{"author":"刘过","content":"燕尾溪流上下分，中馀里许地翻平。林疏邑屋高低见，水涨航船来往轻。坡老已仙谁杰作，诗人为县得重评。唐山见说双溪馆，今见双溪亭又成。","dynasty":"宋代","title":"次张昌化合溪新亭韵"}
{"author":"刘过","content":"蛟龙宝剑鸊鹈刀，黄金络马花盘袍。臂弓腰矢出门去，百战未怕皋兰鏖。酒酣纵猎自足快，诗成横槊人称豪。但期处死得其所，一死政自轻鸿毛。将军三箭定天山，丞相五月入不毛。生前封侯死庙食，云台突兀秋山高。书生如鱼蠹书册，辛苦雕篆真徒劳。儿时鼓箧走京国，渐老一第犹未叨。自嗟赋命如纸薄，始信从军古云乐。","dynasty":"宋代","title":"从军乐"}
{"author":"刘过","content":"溪边犹棹酒船回，冷水湾头雨意开。一路有诗吟不稳，当初悔不共君来。","dynasty":"宋代","title":"村店"}
{"author":"刘过","content":"俗子有钱村亦乐，秋田米熟歌牛角。三家村墅无官方，夜半呼卢笑声谑。寻思我辈不如君，平生读书徒苦辛。遭时丧乱未得志，长策短藁无由伸。不如卖剑买牛去，也学此翁村里住。只愁夜半月明时，得意无人和诗句。","dynasty":"宋代","title":"村墅"}
{"author":"刘过","content":"先生修廉隅，日日自惊畏。老夫寄杯酒，狂亦非所讳。酸咸虽不同，各自有正味。切莫对痴人，说梦其词费。","dynasty":"宋代","title":"答曹元章"}
{"author":"刘过","content":"竹舆哑轧晓烟收，苍玉岩巉万里秋。路转羊肠回草径，溪分燕尾绕沙洲。爱山有癖须还债，觅句无工是不休。晴得几时尤更好，桂花蓓雷作针头。","dynasty":"宋代","title":"大簏道中"}
{"author":"刘过","content":"北风吹雪天尽头，苏州未了来越州。越人夜乘剡溪舟，乌喙还念棲山不。吴人哉酒登虎丘，窈窕万舞杂沮讴。迤俪茂苑来长洲，不顾麋鹿苏台游。我独忍冻城上楼，欲擒元济入蔡州。铁骑突出风飕飕，越人惊倒吴人愁。","dynasty":"宋代","title":"大雪登越州城楼"}
{"author":"刘过","content":"当年欧富与韩范，戮力同心佐汉庭。今日故家浑似旧，醉翁之后独雕零。","dynasty":"宋代","title":"代鸥阳丞上韩平章"}
{"author":"刘过","content":"玉立堂堂社稷臣，人言忠献是前身。三生书锦堂前梦，莫忘当年作记人。","dynasty":"宋代","title":"代鸥阳丞上韩平章"}
{"author":"刘过","content":"位号钧枢等，元勋阀阅传。九理新洗日，一柱独擎天。战守筹帷外，迁除化笔边。衣冠图盛事，不记几貂蝉。","dynasty":"宋代","title":"代上韩开府"}
{"author":"刘过","content":"叮咛天语听传呼，吒咤雷霆压万夫。泽国使临殊玉节，彤墀香近惹金炉。庆逢龙跃风云阔，职有蝉聊父子俱。援手坠渊馀事耳，故人有子在泥途。","dynasty":"宋代","title":"代上谯太尉"}
{"author":"刘过","content":"衣钵登庸复旧毡，文王尚父赵平原。自从庆历到今日，只说开禧初改元。朝辟东斋广东阁，夜看南极照南园。九霞觞举先旬浃。却领千官寿帝垣。","dynasty":"宋代","title":"代寿韩平原"}
{"author":"刘过","content":"际会风云振古难，十年初手且旁观。要令邻敌尊裴度，必向东山起谢安。一品千龄灵寿杖，五公四世进贤冠。功成裂地封留了，却趁赤松盟未寒。","dynasty":"宋代","title":"代寿韩平原"}
{"author":"刘过","content":"畴昔张旃过相时，相人争睹汉官仪。未能劖刻燕然石，不忍摩挲书锦碑。慷慨欲平千载恨，经营已叹十年迟。要令阅古诗篇伟，好读车攻复古诗。","dynasty":"宋代","title":"代寿韩平原"}
{"author":"刘过","content":"国付平章众正开，凌烟录尽到云台。鸳鸿充序皆桃李，羔雁成群及草莱。强国断无逾此策，随车未必尽直材。更须妙斡垂纶手，看取灵鳌上手来。","dynasty":"宋代","title":"代寿韩平原"}
{"author":"刘过","content":"宇宙之间物物春，戚疏曾不间陶钧。裔分裴皞东西眷，谊笃嗣宗南北邻。中令诸孙难遍识，栖筠俗子老堪亲。试捐内举拘挛迹，无异平原十九人。","dynasty":"宋代","title":"代寿韩平原"}
{"author":"刘过","content":"地蟠江汉节岿然，劲气扶舆几倍年。白玉丹砂浩无数，夜光随处见山川。","dynasty":"宋代","title":"代吴守与赵侯为寿"}
{"author":"刘过","content":"气连由来有盛衰，循环久已见天机。黄山云散无尘滓，上将腾光入紫微。","dynasty":"宋代","title":"代吴守与赵侯为寿"}
{"author":"蔡书升","content":"东邻愁冷食，稚子叩柴门。旧俗分新火，在家共一村。草深眠鹿子，庄老出鸡孙。细雨看荒冢，梨花开正繁。","dynasty":"清代","title":"横塘道中时清明日"}
{"author":"费念慈","content":"栖鸦点墨柳丝黄，瑟瑟寒流泻石梁。帆影在天秋在树，至今离恨满斜阳。","dynasty":"清代","title":"为鹤逸题画其一"}
{"author":"费念慈","content":"淡月微茫芦荻秋，风流回首未全休。重温二百年前梦，为写当时送客舟。","dynasty":"清代","title":"为鹤逸题画其二"}
{"author":"费念慈","content":"菖蒲潭西冷香冱，千树万树梅花开。招邀胜侣惬元赏，座中宾主皆仙才。是时湖山正全盛，倡酬诗海倾金罍。深山大泽发光怪，眼底祸起红尘胎。黑蜧翻空吹海立，黄狐吐火鸣篝隤。猰貐磨牙豕人立，关河萧瑟江南哀。圣赫斯怒奋厥武，鹰扬将帅多奇瑰。横腰大弓射明月，脱手飞旝奔惊雷。将军仗节壮士死，仅乃战克名城恢。剪除榛莽到林麓，酾酒重上姑苏台。斯时此卷落何处，蛮烟瘴雨侵煤炱。潮州太守古循吏，一檄能走鳄与鲐。政平讼理民气乐，搜奇获向文书堆。家山在眼嗟久客，忽忆三径埋蒿莱。压装重比郁林石，鲈鱼正美归去来。翛闲堂前盛宾客，论文话旧相追陪。石泉泼乳试苦茗，地炉暖火开新醅。公武图书几上列，天随杞菊阶前栽。人生百年贵行乐，忘忧惟有常衔杯。桑田沧海几迁贸，麻姑三见生黄埃。呜呼和靖不可作，使我瞻望心徘徊。零丁一岛弃瓯脱，泥沙万斛输边财。鲜卑重译语格磔，侏离短后声喧豗。奇鸧九头当户叫，社鼠五技凭城猜。景教流行大道晦，祛庐左上群经灾。浮云扫空烛龙曜，尧天舜日照九垓。江湖一卧几裘箑，键开且复甘驽骀。春风人日一壶酒，草堂久闭滋莓苔。山僧报我雪成海，款扉一纸劳相催。朝来折简与君约，拿舟同访山之隈。","dynasty":"清代","title":"邓尉探梅图卷吴丈翛闲属题"}
{"author":"费念慈","content":"一冬苦无雪，赤日照屋檐。忧时愿丰岁，望泽愁穷阎。颇听老农说，絮语如病痁。汲深井泉浑，突冷米价添。草桔卖却牛，水涸拾得鲇。东家羊兆卜，西邻鸡骨占。偶见飞霰集，旋吐骄阳暹。待兹土膏动，所恐良苗歼。我闻一长叹，忽忽意不忺。故人诵清芬，一卷珍匹缣。示我乐府吟，敬获先德觇。伤时兼悯俗，大言何炎炎。情深语多讽，意重律更严。安得輶轩采，用作美疢砭。昨夜春风来，濛濛雨廉纤。好作三日霖，犹及四野沾。欢呼满闾巷，作苦勤黎黔。吾侪乐康衢，饮酒亦不嫌。寒香一万树，开遍东西崦。相约扁舟游，聊复险韵拈。屐齿判高下，诗心斗叉尖。胸撑汉柏古，口读邾钟钳。重结山水缘，况有翰墨兼。飘然意独往，已在前村帘。","dynasty":"清代","title":"吴丈又出棣华先生诗卷索题时久晴望雨甚切"}
{"author":"费念慈","content":"重阳苦风雨，难得今岁晴。凌晨出北郭，天高日初晶。小子撰杖履，山静箯舆轻。款扉过赵叟，一笑掀髯迎。图书敞小楼，花竹当前楹。古墨烂在几，照我双矑明。酌涧煮凤团，饱饭烹鱼羹。西风昨夜来，策策秋叶鸣。霜气满岩壑，紫翠纷纵横。颇闻田家言，秀野摇香粳。爱此云子白，念彼鲂尾赪。扶筇入深谷，梵阙辉丹甍。苔壁画螔蝓，松梢窜鼯鼪。采药僧未归，隔屋闻棋声。老人健腰脚，纵步叶家坪。郁郁青松阡，毅魄埋忠贞。重修卞壶墓，遐想仲路缨。肃拜重𩥉仰，对此羞嫈嫇，摄衣贾馀勇，峰势罗峥嵘。剑门郁盘折，直上扪长庚。石面小斧劈，崖腹孤藤粳。凭高一纵眺，极目凌沧瀛。桑田拾螺蚌，恶浪愁鲛鲸。下有蘼芜泉，泉水冽且清。可怜红豆花，不见啼春莺。栖尘与过驷，珍此歾世名。严家有祠宇，傍岩结柴荆。菊铃隐槿篱，瓜蔓垂松棚。芙蓉濯娟娟，临水生远情。小憩返旧居，茅舍炊烟生。疏钟响林薄，新月衔高城。裁笺博莞尔，野性惭麚麖。","dynasty":"清代","title":"重九侍松禅师剑门登高"}
{"author":"冯琦","content":"壮士常慷慨，懦夫多局促。男儿志万里，取别无踯躅。念从去年秋，虏骑公南牧。关门日以开，胡行一何速。鼓声郁不发，将士并杀戮。莽莽洮河间，系虏相随属。朝为汉边民，暮为胡地仆。生者长不归，死者填谿谷。氛祲高逾陇，声势远窥蜀。至尊日忧劳，臣子幸不辱。大臣亲行边，主将新分竹。比闻捷书来，破虏河湟曲。貔貅气始振，豺狼怒犹蓄。古来忌小胜，兵事多反覆。凯歌未盈耳，疮痍尚在目。军有三日粮，民无五月谷。中原疲转输，吾意忧心腹。天子命近臣，分道临荒服。兹行实特简，何以效芹曝。君看和亲事，利害如转毂。即令边衅开，安知不为福。要挟伐虏谋，掎角联番族。朝议省牵制，文法罢羁束。匈奴断右臂，汉将窥左足。岂无金城略，当如贾生哭。国耻犹未雪，长歌仍击筑。","dynasty":"明代","title":"送张伯任都谏阅视固原"}
{"author":"冯琦","content":"晨发青琐闱，暮出居庸道。长风吹大漠，万里白浩浩。维时上谷塞，未有匈奴扰。庙略屈群策，边事藉三表。金缯岁出塞，玄黄日在皂。我宁求宛马，虏遂厌吴缟。岂不练士卒，岂不筑城堡。甲胄不御冬，樵苏难宿饱。尖丁及养马，饮泣无昏晓。请观郭西田，颇亦宜粳稻。幕府锸如云，私田迹如扫。胡雏岂甥舅，汉女为妻嫂。嫁女与汉人，不如与胡好。胡人饶赐予，汉人色枯槁。古来限华夷，为禁苦不蚤。关西顷澒洞，朝议思征讨。王师久不出，此事难草草。蜂虿亦有毒，长木无不摽。汉过固不先，虏情信难保。武事有声容，边吏工文藻。群飞高刺大，两目视众鸟。简书伊可畏，官事未易了。之子匡世姿，风采实矫矫。归来报明主，一一陈所抱。如有英雄人，无使行间老。","dynasty":"明代","title":"送钟淑濂给谏阅视上谷"}
{"author":"冯琦","content":"世事亦何常，惨舒递相荡。今日非昨日，回首一惆怅。圣人久在宥，君子始用壮。漫同贾生哭，实恃汉文量。日月岂不照，雷霆未敢抗。其日风尘昏，黄云自飞飏。侍臣尽改服，缇骑纷持杖。矫矫山阴公，尺牍还内降。庭蓄留侯策，帝厌王陵戆。赤舄将去国，白麻别命相。省垣及选部，一时尽屏放。就中谁最贤，钟张尤倜傥。两生躯干小，气欲排峦嶂。新从上谷来，胆落临边将。豺狼尽已屏，藜藿谁敢傍。古来直节士，大半投炎瘴。至尊多优容，忍使居一障。视汝舌尚在，幸汝身无恙。莫忘国士遇，宁同庶人谤。所惜正士去，满朝气凋丧。从兹天厩马，静立含元仗。居然言路塞，兼虞祸机酿。傅言半疑信，蓄意多观望。稽首辞九庙，尚欲徼灵贶。国本苟不摇，宁使臣言妄。謇予非诤臣，执经侍帷帐。吏隐类方朔，谏说慕袁盎。威颜尚不接，肝胆终难谅。知无匡世资，三山行将访。","dynasty":"明代","title":"壬辰书事赠别钟淑濂张伯任"}
{"author":"冯琦","content":"元化一何速，汝年遂半百。余最小弱弟，头颅亦已白。身世忽欲老，日月弥堪惜。往时阶下树，历落数十尺。以兹生感叹，岂更堪离析。忆昔入词林，及汝共朝夕。欢言如醇酒，终不废药石。中夜尚杯酌，盛夏咸袒裼。惊心问疾病，握手论干鬲。一朝忽分携，万事俱陈迹。南浦送客处，俨然遽为客。往时我送人，衣冠竟长席。今日君送我，双骑长安陌。昔如满树花，万点临阶赤。今如一片叶，万里随流碧。欢敢望当年，别亦非畴昔。音徽虽已远，往事颇历历。曾公陟宫端，王郎为冏伯。勋业当及时，努力相鞭策。垂天忆大鹏，避风感六鶂。出处不同行，意固各有适。寄言凤池侣，无羡林间翮。","dynasty":"明代","title":"世用索五十诗感时念别言咏斯章并寄直卿伯桢"}
{"author":"冯琦","content":"帝握千秋历，天开万国欢。莺花周正月，灯火汉长安。长安正月旋玑正，万户阳春布天令。新岁风光属上元，中原物力方全盛。五都万宝集燕台，航海梯山人贡回。白环银瓮殊方至，翡翠明珠万里来。薄暮千门凝瑞霭，当天片月流光彩。十二楼台天不夜，三千世界春如海。万岁山前望翠华，九光灯里簇明霞。六宫尽罢鱼龙戏，千炬争开菡萏花。六宫千炬纷相似，星桥直接银河起。赤帝真乘火德符，玉皇端拱红云里。灯烟散入五侯家，炊金馔玉斗骄奢。桂烬兰膏九微火，珠帘绣幌七香车。长安少年喜宾客，驰骛东城复南陌。百万纵博输不辞，十千沽酒贫何惜。夜深纵酒复征歌，归路曾无醉尉诃。六街明月吹笙管，十里香风散绮罗。绮罗笙管春如绣，穷檐蔀屋寒如旧。谁家朝突静无烟，谁家夜色明于画。夜夜都城望月新，年年郡国告灾频。愿将圣主光明烛，普照冰天桂海人。","dynasty":"明代","title":"观灯篇"}
{"author":"冯琦","content":"南为鹞，北为鹰，侧目下视烟光凝。梁间燕雀何足问，鹏雏不敢当风棱。一夜春风春草绿，纵化为鸠犹带目。九霄翮铩气不折，独敛霜拳向空谷。炙手自热君自寒，批鳞容易骑虎难。山中猛虎犹自可，江上短狐射杀我。","dynasty":"明代","title":"古意"}
{"author":"冯琦","content":"呜呼！结交难结心，无论廊庙及山林。下里浮沉世事浅，中朝出入人情深。二十年来与公厚，倒屐倾筐无不有。亹亹清谈曲席前，沉沉夜酌疏钟后。有时联骑游郊衢，谁相从者葛与朱。侯生亦自有侠骨，酒酣击缶歌呜呜。远从京华望丘壑，迥如樊笯思寥阔。一朝客散长安邸，千林万点从风落。朱君窜，葛君死，贵阳老将亦归里。齐鲁天青两少微，并驱中原与公耳。尚书舄学士鱼，岁云暮矣公何如。安得朝廷新事少，渐看社稷旧人疏。公别长安能几载，故侣心期复谁在。里中何人与同调，公近岱宗仆近海。丈夫岂必长垂绅，羡公有笔如获麟。城边黄石应知我，海上青山不负人。问余山中何所有，冶湖一曲竹十亩。有山有水复有酒，公能命驾一来否？","dynasty":"明代","title":"结交行怀于穀山年伯兼讯侯将军"}
{"author":"冯琦","content":"石粼粼，草斑斑，边城五月如秋寒。渺渺平沙几千里，天风吹暗燕然山。燕然山下临大虏，旁有两人相对语，握手长叹泪如雨。一人自言出门时，床头妻子牵衣啼。桁上无襦釜无糜，君今早出何时归？且复牴泪一慰之，投剑仰天自叹欷。朝役镇城南，暮抵镇城下。闻说派尖丁，复道散夷马。已知饥寒弃原野，仓皇骨肉忍相舍。一人欲语还嗫嚅，回头看有行人无。一从互市不备胡，但备将军营内呼。营内呼，何时已，君亦大从容，复欲念妻子。奔走无小休，何暇问生死。中夜归来且自喜，宁知明日复尔尔。丈夫生死会有时，恨不一死骄胡垒。仓卒有语难具陈，不敢久立当通津。夜来同望关山月，应照关前洒泪人。","dynasty":"明代","title":"燕然行"}
{"author":"冯琦","content":"灞水遥伤别，燕山独送行。弹珠元自误，抱玉竟谁明。抚己虚疑梦，逢人怯问名。报书稀不到，沾洒望神京。¤","dynasty":"明代","title":"送见素业师南还二首"}
{"author":"冯琦","content":"别离无复道，天地意如何。愁入征云暮，心惊飞鸟过。忧来千虑少，归去一身多。行止皆无策，相宽一放歌。","dynasty":"明代","title":"送见素业师南还二首"}
{"author":"冯琦","content":"天宇澄秋序，凉风夜色微。为怜明月好，不掩白云扉。远火孤村径，邻灯寒女机。砧声欲愁绝，几处赋《无衣》。","dynasty":"明代","title":"秋夜"}
{"author":"冯琦","content":"地重能相借，时危敢自安。不辞良会少，渐觉盛名难。对月论肝胆，临风惜羽翰。由来赠策意，非是为弹冠。","dynasty":"明代","title":"送操江张中丞二首"}
{"author":"冯琦","content":"今日良宴会，情深更起愁。追欢还卜夜，恋别不禁秋。萤火含风冷，灯花近雨收。休言尊酒尽，归及细君谋。","dynasty":"明代","title":"立秋前一日载酒过懋忠"}
{"author":"冯琦","content":"相知苦不早，相送已沾襟。雨后初秋色，灯前欲别心。青山经洛远，紫气入关深。良会知何日，瑶华好嗣音。","dynasty":"明代","title":"送懋忠使秦"}
{"author":"冯琦","content":"鸡肋官仍薄，羊肠路转难。可怜秦逐客，更远楚江干。事去空谈剑，忧来尽指冠。潮阳碑尚在，寂寞待君看。","dynasty":"明代","title":"送周尚宝以宁夏事谪潮阳尉"}
{"author":"冯琦","content":"分袂俱千里，同袍尚几人。非关劳侍从，讵合走风尘。天尽刀州路，云迷剑水津。莫辞今夕醉，犹对汉宫春。","dynasty":"明代","title":"送杨楚亭太史王柱山侍御外转闽蜀藩臬"}
{"author":"冯琦","content":"报国当何日，辞家又一年。薄游宁足问，微向久茫然。万事古人后，孤灯新岁前。明朝开左个，假寐待朝天。","dynasty":"明代","title":"除夕"}
{"author":"冯琦","content":"欲问盈庭议，惟当决胜才。愿呼骠骑将，早破赫连台。四野胡笳合，孤城羌笛哀。夜深惊起坐，曾否驿书来。","dynasty":"明代","title":"闻宁夏边报二首"}
{"author":"冯琦","content":"拙宦终无补，浮荣空自怜。承明难谒帝，中夜苦忧天。受赏何颜色，蒙恩忆岁年。将辞燕市月，归向汶阳田。","dynasty":"明代","title":"读杨太宰诗有感二首"}
{"author":"冯琦","content":"常侍菟裘地，停车试一过。草凄幽砌冷，云白远山多。过午移花影，因风听鸟歌。小塘春水满，犹是旧恩波。","dynasty":"明代","title":"观暨侍中园"}
{"author":"冯琦","content":"今夕是何夕，双星已渡河。人间悲织素，天上怅停梭。春色帘栊隔，秋风枕席多。恐君疑妾妒，未敢问修蛾。¤","dynasty":"明代","title":"婉儿怨戏柬敬承五首"}
{"author":"冯琦","content":"不寐惊秋早，无言坐夜分。已拚成弃妾，未忍便忘君。形影窗前月，悲欢梦里云。如能念畴昔，看取旧湘裙。","dynasty":"明代","title":"婉儿怨戏柬敬承五首"}
{"author":"冯琦","content":"南省卿云近紫微，明光晓奏劝宵衣。自从剑佩归沧海，不见鸾舆出禁闱。一曲春湖明主赐，十年芳草故人违。莫教绮季山中老，且为皇储定是非。","dynasty":"明代","title":"寿于宗伯穀峰先生"}
{"author":"冯琦","content":"氍毹春暖锁芙蓉，争羡胡姬拜汉封。绕膝锦晙珠勒马，当胸宝袜绣盘龙。","dynasty":"明代","title":"题三娘子画像三首"}
{"author":"冯琦","content":"塞北佳人亦自饶，白题胡舞为谁娇。青霜已尽边城草，一片梨花冷不销。","dynasty":"明代","title":"题三娘子画像三首"}
{"author":"冯琦","content":"红妆一队阴山下，乱点驼酥醉朔野。塞外争传娘子军，边头不牧乌孙马。","dynasty":"明代","title":"题三娘子画像三首"}
{"author":"冯琦","content":"银汉清秋万里遥，月开妆镜桂云消。可怜精卫空填海，不及天孙鹊驾桥。","dynasty":"明代","title":"七夕四首"}
{"author":"冯琦","content":"天空露下夜如何，漫道双星已渡河。见说人间方恤纬，可知天上欲停梭。","dynasty":"明代","title":"七夕四首"}
{"author":"冯琦","content":"一水盈盈会转稀，敢从天汉问支机。弹冠吾欲趋朝省，闻道君王已曝衣。","dynasty":"明代","title":"七夕四首"}
{"author":"冯琦","content":"月明秋淡曙河微，脉脉新愁理旧机。为问七襄何日就，西征吾欲赋《无衣》。","dynasty":"明代","title":"七夕四首"}
{"author":"冯琦","content":"万里苍烟海气通，欲从何处望东蒙。斜风细雨长安道，赖得分携是醉中。","dynasty":"明代","title":"送公孝与下第东归三首"}
{"author":"冯琦","content":"素衣不禁帝京尘，出郭看春已暮春。我自倦游君未遇，杨花如雪送归人。南浦春波照酒卮，谩将离恨托前期。如何命驾能千里，不为临歧住少时。","dynasty":"明代","title":"送公孝与下第东归三首"}
{"author":"冯琦","content":"灞水遥伤别，燕山独送行。弹珠元自误，抱玉竟谁明。抚己虚疑梦，逢人怯问名。报书稀不到，沾洒望神京。","dynasty":"明代","title":"送见素业师南还二首其一"}
{"author":"冯琦","content":"别离无复道，天地意如何。愁入征云暮，心惊飞鸟过。忧来千虑少，归去一身多。行止皆无策，相宽一放歌。","dynasty":"明代","title":"送见素业师南还二首其二"}
{"author":"冯琦","content":"幕府前旌去，王程后命催。六师同击楫，千队肃衔枚。练甲含江动，雕戈挽日回。莫将今日事，更待异时才。","dynasty":"明代","title":"送操江张中丞二首其一"}
{"author":"冯琦","content":"未战先行赏，君恩信是多。何时诛仆固，终日忆廉颇。朝士空持橐，边人自枕戈。争传万里外，有诏下西河。","dynasty":"明代","title":"闻宁夏边报二首其一"}
{"author":"冯琦","content":"近得尚书信，殷勤问圣躬。愧为香案吏，未觐建章宫。寤寐思明主，安危寄令公。皇储何日定，应待采芝翁。","dynasty":"明代","title":"读杨太宰诗有感二首其一"}
{"author":"冯琦","content":"昨日开金屋，君恩别处新。难将织锦意，去比浣纱人。只自怜中妇，谁当念下陈。嫁郎何太早，不敢怨前薪。","dynasty":"明代","title":"婉儿怨戏柬敬承五首其一"}
{"author":"冯琦","content":"今夕是何夕，双星已渡河。人间悲织素，天上怅停梭。春色帘栊隔，秋风枕席多。恐君疑妾妒，未敢问修蛾。","dynasty":"明代","title":"婉儿怨戏柬敬承五首其二"}
{"author":"冯琦","content":"见说新人好，君心岂旧欢。离愁随月满，信誓近秋寒。缣素宁堪问，苕华半已残。妆成郎未起，寂寞镜中看。","dynasty":"明代","title":"婉儿怨戏柬敬承五首其三"}
{"author":"冯琦","content":"故剑谁相问，前鱼祇自悲。转因辞宠日，私忆合欢时。隔牖歌桃叶，因风泣柳枝。啼痕还自掩，羞遣侍儿知。","dynasty":"明代","title":"婉儿怨戏柬敬承五首其四"}
{"author":"冯琦","content":"韦曲名园好，习池胜事繁。午风披蕙带，秋色上苔痕。密树云成幄，疏篱水绕门。不烦除客径，吾欲藉兰荪。","dynasty":"明代","title":"兰"}
{"author":"冯琦","content":"坐对芙蓉沼，行歌棠棣吟。相依香漠漠，独立影沉沉。人自怜芳艳，谁当识苦心。秋风渐萧索，结子已如今。","dynasty":"明代","title":"秋莲"}
{"author":"冯琦","content":"晻暧繁阴覆绿苔，藤枝萝蔓共萦回。自随博望仙槎后，诏许甘泉别殿栽。的的紫房含雨润，疏疏翠幄向风开。词臣消渴沾新酿，不羡金茎露一杯。","dynasty":"明代","title":"葡萄"}
{"author":"冯琦","content":"一架扶疏碧水浔，午凉不散绿云深。芳香未让醍醐美，秀色全滋薜荔阴。紫玉含风秋液冷，玄珠入夜月华侵。莫言西域传来晚，犹及相如赋上林。","dynasty":"明代","title":"葡萄架"}
{"author":"冯琦","content":"百宝阑干护晓寒，沈香亭畔若为看。春来谁作韶华主，总领群芳是牡丹。","dynasty":"明代","title":"牡丹其一"}
{"author":"冯琦","content":"数朵红云静不飞，含香含态醉春晖。东皇雨露知多少，昨夜风前已赐绯。","dynasty":"明代","title":"牡丹其二"}
{"author":"冯琦","content":"瑶华脉脉殿春残，姑射仙人画里看。月下敢矜容似玉，年来真有臭如兰。","dynasty":"明代","title":"牡丹其三"}
{"author":"冯琦","content":"艳蕊连翩映彩霞，独将倾国殿春华。虚疑五色文通华，散作平章万树花。","dynasty":"明代","title":"牡丹其四"}
{"author":"冯琦","content":"非烟非雾倚雕栏，珍重天香雨后看。愿以美人锦绣叚，高张翠幕护春寒。","dynasty":"明代","title":"牡丹其五"}
{"author":"冯琦","content":"秋色遽如许，客心郁未安。微微日影薄，肃肃天宇宽。高风下木叶，零露被崇兰。四气自斡运，谁为衰盛端。朱华曾几何，素萼忽已残。楚楚松柏姿，凌风以自完。愿言附高节，与君同岁寒。","dynasty":"明代","title":"秋夜简敬承公亮"}
{"author":"冯琦","content":"无棣城边春欲暮，卧龙冈上花如雾。年年醉彻武陵烟，至今记得桃源路。桃源遍地桃花水，翠屏高傍层城起。宁可馀姿点绿芜，𡧓将浮艳誇秾李。始看一径盘空曲，渐入千枝散朝旭。满树残霞烂不收，一天香雨飞红玉。白云深锁扬子居，青山自爱陶公庐。平芜十里閒看鸟，春水一竿不羡鱼。大隐何须分出处，赏心岂必长林莽。桃李浓滋华省阴，公门自是韶华主。绥山一颗忆仙家，绝胜河阳万树花。岁岁愿公悬水镜，长将秋实代春华。","dynasty":"明代","title":"缺题"}
{"author":"冯琦","content":"竹外瑶华千顷，更与素梅掩映。双雀噪寒枝，蹴落飞花无影。相并，相并，明月惊栖不定。","dynasty":"明代","title":"如梦令"}
{"author":"李致远","content":"梦断陈王罗袜，情伤学士琵琶。又见西风换年华。数杯添泪酒，几点送秋花。行人天一涯。","dynasty":"元代","tags":"送别，抒情，悲伤","title":"红绣鞋·晚秋"}
{"author":"李致远","content":"破镜重圆，分钗合钿，重寻绣户珠箔。说与从前，不是我情薄。都缘利役名牵，飘蓬无经，翻成轻负。别后情怀，有万千牢落。经时最苦分携，都为伊、甘心寂寞。纵满眼、闲花媚柳，终是强欢不乐。待凭鳞羽，说与相思，水远天长又难托。而今幸已再逢，把轻离断却。","dynasty":"宋代","title":"碧牡丹"}
{"author":"李致远","content":"斜阳外，春雨足，风吹皱一池寒玉。画楼中有人情正苦，杜鹃声莫啼归去。","dynasty":"元代","title":"落梅风·斜阳外"}
{"author":"李致远","content":"梵宫、晚钟。落日蝉声送。半规凉月半帘风，骚客情尤重。何处楼台，笛声悲动？二毛斑秋夜永。楚峰，几重？遮不断相思梦。","dynasty":"元代","tags":"秋天，抒情，相思，愁绪，孤寂","title":"朝天子·秋夜吟"}
{"author":"李致远","content":"敲风修竹珊珊，润花小雨斑斑，有恨心情懒懒。一声长叹，临鸾不画眉山。　春闺情　　画楼徙倚阑干，粉云吹做修鬟，璧月低悬玉弯。落花□慢，罗衣特地春寒。　初夏即事　　晓来烟断香篝，春归绿遍芳洲，影乱风梳弱柳。迟迟清画，竹深时唤勾。","dynasty":"元代","title":"【越调】天净沙　离愁"}
{"author":"李致远","content":"云消皎月筛帘影，梦破惊乌绕树声，挑灯起诵《太玄经》。竹轩风定，桂窗人静，快诗人一襟清兴。","dynasty":"元代","title":"【中吕】卖花声　月夜"}
{"author":"李致远","content":"吹落红，楝花风，深院垂杨轻雾中。小窗闲，停绣工。帘幕重重，不锁相思梦。","dynasty":"元代","title":"【中吕】迎仙客　暮春"}
{"author":"李致远","content":"杨柳深深小院，夕阳淡淡啼鹃，巷陌东风卖饧天。才社日停针线，又寒食戏秋千，一春幽恨远。　春闺情　　红日嫩风摇翠柳，绿窗深烟暖香篝，怪来朝雨妒风流。二分春色去，一半杏花休，归期何太久？","dynasty":"元代","title":"【中吕】红绣鞋　晚春"}
{"author":"李致远","content":"白云留故山，晓月流清涧。西风吹渭水，落叶满长安。龙虎痴顽，正要别真赝，都来方寸间。内丹成未饮刀圭，宦情远不登仕版。　　【梁州】无中有娇儿姹女，有中无火枣金丹。温温铅鼎清光烂。一泓水静，一片云闲。一轮月满，一点神安。断七情宝剑光寒，避三尸午夜更残。秘天真离坎交驰，纵玄旨乙庚配绾，炼希夷金木间关。药阑，岁晚，黄精满地和烟拣，安排净蚌珠灿。耿耿灵台照夜阑，去蕙留兰。　　【尾声】辨清浊不在青白眼，夸悬解何劳道上肝。银海澄澄洞诸幻，快还，九山，满地松风洞天晚。　孤闷　　花梢消杜宇魂，藕丝系鸳鸯足。春风丹凤只，夜月翠鸾孤。对景萧疏，空忆如簧语，最添心上苦。冷清清沉水香残，昏惨惨灯花穗吐。　　【梁州】东墙女空窥宋玉，西厢月却就崔姝。便休题月下老姻缘薄。风流偏阻，好事多辜。蓝田隐璧，沧海遗珠。桃源洞山谷崎岖，阳台路云雨模糊。书斋中勉强韩香，兰房中生疏郑五，泾河边不寄龙书。怨苦，自取。世间情知他是甚娘般物，自嗟叹静思虑。直教柳下惠开门不秉烛，薄命寒儒。　　【尾】一天愁寻杀裴生杵。千点泪啼斑湘女竹。一轮皓月当空正隐在云雾。量半幅，素楮，诉不尽燕燕莺莺半分语。","dynasty":"元代","title":"【南吕】一枝花　送人入道"}
{"author":"李致远","content":"佩解螭文玉，衾闲鸳序锦，钗折凤头金。夜雨留荷泪，西风吼树音，秋月弄桐阴，梅花谢别来到今。","dynasty":"元代","title":"【商调】梧叶儿_佩解螭文玉"}
{"author":"李致远","content":"柳阴深黄鸟绵蛮，勤惜韶华，似罢红悭。绣草花飞，分香蝶闹，感旧人闲。奇兵破愁城酒盏，离情纟全恨锁眉山。沉水烧残，绣被熏兰，只是春寒。　山居　　枕琴书睡足柴门，时有清风，为扫红尘。林鸟呼名，山猿逐妇，野兽窥人，唤稚子涤壶洗樽，致邻僧贳酒论文。全我天真，休问白鱼，且醉白云。　读史　　慨西风壮志阑珊，莫泣途穷，便可身闲。贾谊南迁，冯唐老去，关羽西还。但愿生还玉关，不将剑斩楼兰。转首苍颜，好觅菟裘，休问天山。　秋景　　秋声先到梧桐，挂雨雌霓，拂槛雄风。几点青山，一泓素月，满地丹枫。肠缕断情欺醉容，漏声迟霜满愁红。长笛声中，罨画楼东，泪洒征鸿。","dynasty":"元代","title":"【双调】折桂令　春闺"}
{"author":"李致远","content":"柔条不奈晓风流，乱织新丝绿。瘦倚春寒灞陵路，影扶疏，梨花未肯飘香玉。黄金半吐，翠烟微妒，相伴月儿孤。　碧桃　　华不喜污天真，玉瘦东风困。汉阙佳人足风韵，唾成痕，翠裙剪剪琼肌嫩。高情厌春，玉容含恨，不赚武陵人。","dynasty":"元代","title":"【越调】小桃红　新柳"}
{"author":"李致远","content":"瓮头春色是长生，枕上华胥当解酲。常将造物合心镜，后庭闲留月明，得工夫休写《黄庭》。怕萧郎夫妇，茅家弟兄，邂逅瑶京。","dynasty":"元代","title":"【双调】水仙子　道情"}
{"author":"李致远","content":"立峰峦，脱簪冠，夕阳倒影松阴乱。太液澄虚月影宽，海风汗漫云霞断，醉眠时小童休唤。","dynasty":"元代","title":"【双调】拨不断　夏宿山亭"}
{"author":"李致远","content":"荼コ香散一帘风，杜宇声干满树红。南轩一枕梨云梦。离魂千里同，日斜花影重重。萱草发无情秀，榴花开有恨，断送得愁浓。","dynasty":"元代","title":"【双调】水仙子　春暮"}
{"author":"李致远","content":"离鸾别凤又经年，一番春一番新怨。青琐畔，绣帏前，少个婵娟，酬不了少年愿。　　【雁儿落】常想西湖舣画船，北苑开春宴。一声金缕令，七换梁州遍。　　【德胜令】今日小亭轩，羞到杏花边。黯黯愁成阵，厌厌日胜年。嫣然，一笑春风面；无缘，灯前云髻偏。　　【雁儿落】春衫和泪穿，犹认伊针线。玉箫深夜品，多是君愁怨。　　【水仙子】别来几见月儿圆，每为嫦娥惜少年。画堂深隔断归来燕，玉钩闲帘未卷，一天情着个谁传？想一饷心间事，写一幅肠断篇，等一个孤雁回旋。　　【雁儿落】艳阳三月天，寿酒筵前劝。可怜张解元，不赴蟠桃宴。　　【挂玉钩】爱杀槎头缩项鳊，皆上金盘荐；笑杀池中并蒂莲，未许东风见。援紫毫，磨端砚。屈曲银钩，细草鸾笺。　　【尾】沉沉烟锁垂杨院，迟迟月上桃花扇。罗帕新词，聊寄情缘。唱道张京兆心专，周琼姬苦意坚。怕几阵东风吹落残花片，恁时绿暗红嫣，兀谁管春山翠眉浅。","dynasty":"元代","title":"【双调】新水令　离别"}
{"author":"李致远","content":"画楼徙倚栏杆，粉云吹做修鬟，璧月低悬玉弯。落花懒慢，罗衣特地春寒。","dynasty":"元代","title":"天净沙·画楼徙倚栏杆"}
{"author":"李致远","content":"画楼徙倚栏杆，粉云吹做修鬟，璧月低悬玉弯。落花懒慢，罗衣特地春寒。","dynasty":"元代","title":"天净沙"}
{"author":"李致远","content":"断云含雨峰千朵，钓艇披烟玉一蓑，藕花香气小亭多。凉意可，开宴款娥。月将花影移帘幕，风怒松声卷翠涛，呼童涤器煮茶苗。惊睡鹤，长啸仰天高。","dynasty":"元代","title":"【中吕】喜春来　秋夜"}
{"author":"李致远","content":"碧云欲低香雾阻，回首多情处。梨花二月初，柳絮三春暮，今宵月明何处宿？樽前有人颜似玉，笑索多情句。歌残林叶飞，舞罢庭花妒，冰弦一霎秋夜雨。东风又来供暮愁，吹上蛾眉皱。应知弄玉心，相道东阳瘦，花落燕飞人病酒。","dynasty":"元代","title":"【双调】清江引　即席赠妓"}
{"author":"李致远","content":"归去来兮！笑人生苦贪名利，我岂肯陷迷途惆怅独悲。假若做公卿，居宰辅，地心劳形役。量这些来小去官职，枉消磨了浩然之气。　　【醉春风】想聚散若浮云，叹光阴如过隙。不如闻早赋归欤，畅是一个美，美。弃职归农，杜门修道，早则死心搭地。　　【红绣鞋】泛远水舟遥遥以轻，送征帆风飘飘而吹衣，望烟水平芜把我去程迷。问征夫询远近，瞻衡日熹微，盼柴桑归兴急。　　【满庭芳】再休想折腰为米，落得个心闲似水，酒醉如泥。乐并不管家和计，都分付与稚子山妻。栽五柳闲居隐迹，抚孤松小院徘徊。问因宜把功名弃？岂不见张良范蠡，这两个多大得便宜。　　【上小楼】我则待逐朝每日，无拘无系。我则待从事西畴，寄傲南窗，把酒东篱。三径就荒，松菊犹存，规模不废，策扶老尚堪流憩。　　【幺】引壶觞以自酌，眄庭柯以自怡。有酒盈樽，门设常关，景幽人寂。或命巾车，或棹孤舟，从容游戏，比着个彭泽县较淡中有味。　　【耍孩儿】溪泉流出涓涓细，木向阳欣欣弄碧。登东皋舒啸对斜晖，有两般儿景物希奇。觑无心出岫云如画，见有意投林鸟倦飞。草堂小堪容膝，说亲戚之情话，乐琴书以忘机。　　【幺】或寻丘壑观清致，或自临清流品题。我为甚绝交游待与世相违，须是我傲羲皇本性难移。想人间富贵非吾愿，望帝里迢遥不可期。已往事都休记，度晚景乐夫天命，其余更复奚疑。　　【尾声】辞功名则待远是非，守田园是我有见识。闲悠悠无半点为官意，一任驷马高车聘不起。","dynasty":"元代","title":"【中吕】粉蝶儿　拟渊明"}
{"author":"刘埙","content":"酸风泠泠。哀笳吹数声。碎雨冥冥。泣瑶英。花心路，芙蓉城。相思几回魂惊。肠断坟草青。","dynasty":"宋代","title":"湘灵瑟（故妓周懿葬桥南）"}
{"author":"刘埙","content":"汀柳初黄。送流车出陌，别酒浮觞。乱山迷去路，空阁带余香。人渐远，意凄凉。更暮雨淋浪。悔不办，窄衫细马，两两交相。春梁语燕犹双。叹晓窗新月，独照刘郎。寄笺频误约，临镜想慵妆。知几梦，恼愁肠。任更驻何妨。但只怜，绿阴匝匝，过了韶光。","dynasty":"宋代","title":"意难忘（咸淳癸酉用清真韵）"}
{"author":"刘埙","content":"帘卷疏棂，楼平危堞，几回笋玉凭阑。觅花呼酒，更共理哀弹。暖日柔风好景，行云绕、莺燕翩翩。谁知道，冶游重到，已赋解连环。乘云，行处去，花深隔院，应恨春闲。但紫骝嘶度，时望重关。长恨江楼柳老，女郎腰、又负眠三。东城路，一回一感，愁见月儿弯。","dynasty":"宋代","title":"满庭芳（春日过城东旧游）"}
{"author":"刘埙","content":"雨秀风明，烟柔雾滑，魏家初试娇紫。翠羽低云，檀心晕粉，独冠洛京新谱。沈香醉墨，曾赋与、昭阳仙侣。尘世几经朝暮，花神岂知今古。愁听流莺自语，叹唐宫、草青如许。空有天边皓月，见霓裳舞。更后百年人换，又谁记、今番看花处。流水夕阳，断魂钟鼓。","dynasty":"宋代","title":"天香（次韵赋牡丹）"}
{"author":"刘埙","content":"院落黄昏，残霞收尽廉纤雨。天香富贵洛阳城，巧费春工作。自笑平生吟苦。写不尽、此花风度。玉堂银烛，翠幄画阑，万红争妒。那更深宵，寒光幻出清都府。嫦娥跨影下人间，来按红鸾舞。连夜杯行休驻。生怕化、彩云飞去。酒阑人静，月淡尘清，晓风轻露。","dynasty":"宋代","title":"烛影摇红（月下牡丹）"}
{"author":"刘埙","content":"雾隔平林，风欺败褐，十分秋满黄华。荒庭人静，声惨寒蛩，惊回羁思如麻。庾信多愁，有中宵清梦，迢递还家。楚水绕天涯。黯销魂、几度栖鸦。对绿橘黄橙，故园在念，怅望归路犹赊。此情吟不尽，被西风、吹入胡笳。目极黄云，飞渡处、临流自嗟。又斜阳，征鸿影断，夜来空信灯花。","dynasty":"宋代","title":"长相思（客中景定壬戌秋）"}
{"author":"刘埙","content":"暝霭迷红，水天笼晓，帆去野潮声急。离鸾独倚，巧燕双飞，忍向东风飘拆。尘销紫曲阑干，筝雁成声，顿成孤臆。叹舟回人远，钿花芗泽，悄无痕踪。憔悴损，俊赏杜郎，多情荀令，欲写别愁无力。闽星南转，江月西沈，空拟梦来今夕。古驿荒村，谁怜腻粉风侵，松蝉云湿。但断魂烟浪，痴看桥西落日。","dynasty":"宋代","title":"选冠子（送歌者入闽，用月巢韵）"}
{"author":"刘埙","content":"玉勒丝鞭，彩旗红索，总向愁中休了。偏怜景媚，为甚愁浓，都为雨多晴少。桃杏开到梨花，红印香印，绿平幽沼。也无饶、红药殿春，更作薄寒清峭。尘梦里、暗换年华，东风能几，又把一番春老。莺花过眼，蚕麦当头，朝日浓阴笼晓。休恨烟林杜鹃，只恨啼鸠，呼云声杳。到如今，暖霭烘晴，满地绿阴芳草。","dynasty":"宋代","title":"惜余春慢（春雨）"}
{"author":"刘埙","content":"暮云沈、凄凄花陌，荒苔青润鸳甃。娇红一捻不胜春，苦雨酸雨僝僽。从别后。但暗忆娉婷，几把垂杨蹂。香销韩袖。念莺燕悲吟，凤鸾仙去，空负摘花手。铜铺掩，窥见文窗依旧。筝琶尘暗弦绉。欲圆春梦今犹未，怪得西飞太骤。凝伫久。拟待倩、鸿都羽客寻仙偶。青衫湿透。叹玉骨沈埋，芳魂缥缈，何处酹尊酒。","dynasty":"宋代","title":"买陂塘（与沈润宇、邓元实同赋）"}
{"author":"刘埙","content":"倚楼西、西风惊鬓，吹回尘思萧瑟。碧桃花下骖鸾梦，十载雨沈云隔。空自忆。漫红蜡香笺，难写旧凄恻。烟村水国。欲闲却琴心，蠹残箧面，老尽看花客。河桥侧。曾试雕鞍玉勒。如今已忘南北。人间纵有垂杨在，欲挽一丝无力。君莫拍。浑不似、年时爱听酒边笛。湘帘巷陌。但斜照断烟，谈萤衰草，零落旧春色。","dynasty":"宋代","title":"买陂塘（兵后过旧游）"}
{"author":"刘埙","content":"莫笑刘郎老。老刘郎平生，不是山林怀抱。梦里风云翻海岳，觉后狂歌坠帽。叹几度、荒鸡误晓。天际晴云开五色，纵今年、意气犹年少。机事远，有时到。凯歌檄笔凭谁道。对村中、一溪流水，半林斜照。赖有可人堪话旧，时共掀髯绝倒。也来问、衮衣茸帽。聊且问天占百岁，看乾坤、此事如何了。肠断处，春城草。","dynasty":"宋代","title":"贺新郎（答赵清远见寄韵）"}
{"author":"刘埙","content":"朔雪驱将残腊去，东风放出新晴。绣衣瑞彩照岩城。江天收宿霭，湖水动春声。要净狐嗥并鳝舞，未烦鹤怨猿惊。元龙老气正峥嵘。毫端肤寸润，野烧绿痕生。","dynasty":"宋代","title":"临江仙·朔雪驱将残腊去"}
{"author":"刘埙","content":"江村烟雨暗萧萧。涨寒潮。送春桡。目断京尘，何日听鸾箫。金雀觚棱千里外，指天际，碧云深，魂欲飘。薰炉炷愁烟尽销。酒孤斟、谁与招。满怀情思，任吟笺、赋笔难描。惆怅山风、吹梦老秋宵。绿漾湖心波影阔，终待到，借垂杨、月半桥。","dynasty":"宋代","title":"西湖明月引/江城梅花引"}
{"author":"刘埙","content":"晓来寒角，吹起愁相触。乱云黯淡江渚，疏柳双鸦宿。锦瑟银屏何处，花雾翻香曲。柔红娇绿。魂消往梦，羞向孤梅说幽独。燕支曾印素袂，绛艳收残馥。频问讯，道新来闷损纤腰束。多谢芳心惓恋，罗结文鸳蹴。前欢谁卜。云笺封蜡，就寄相思恨盈匊。","dynasty":"宋代","title":"六么令·晓来寒角"}
{"author":"刘埙","content":"莫笑刘郎老。老刘郎平生，不是山林怀抱。梦里风云翻海岳，觉后狂歌坠帽。叹几度、荒鸡误晓。天际晴云开五色，纵今年、意气犹年少。机事远，有时到。凯歌檄笔凭谁道。对村中、一溪流水，半林斜照。赖有可人堪话旧，时共掀髯绝倒。也来问、衮衣茸帽。聊且问天占百岁，看乾坤、此事如何了。肠断处，春城草。","dynasty":"宋代","title":"贺新郎·莫笑刘郎老"}
{"author":"刘埙","content":"醉里江南路。问梅花、经年冷落，几番烟雨。玉骨冰肌终是别，犹带孤山瑞露。想蕴藉、和羹风度。万紫千红羡妒早，羡仙标、岂比人间侣。聊玩弄，六花舞。云寒木落山城暮。忽飘来、暗香万斛，春浮江浦。茅舍竹篱词客老，拟傍东风千树。看好月、亭亭当午。流水村中清浅处，称横斜疏影相容与。时索笑，想应许。","dynasty":"宋代","title":"贺新郎·醉里江南路"}
{"author":"刘埙","content":"眼中尘中政昏昏，华盖风高翠入云。一代风流超晋宋，百年礼乐寄河汾。波宽好看鱼龙化，天远空怜雁鹜群。亦有平生观海意，出门万里独惭君。","dynasty":"宋代","title":"送黄脩永之武夷杜清碧学"}
{"author":"刘埙","content":"延颈池边照影池，花明柳净思依依。年深色重丹砂顶，日暖光浮白雪衣。晴月梦回三岛去，看云思上九霄飞。玉箫声断秋宵冷，应有仙人忆未归。","dynasty":"宋代","title":"鹤"}
{"author":"刘埙","content":"万里来从海外村，定巢时听语频频。帘风半卷重门晓，社雨初晴二月春。尾上系诗成往事，掌中学舞是前身。华堂茅屋依然坐，几处相逢旧主人。","dynasty":"宋代","title":"燕"}
{"author":"刘埙","content":"神器宁容小智窥，黄河河上集王师。六龙南面皇威壮，万里西征凯奏驰。穹壤有灵扶宝祚，风霜无地著金枝。太平有象天颜喜，大霈看看下玉墀。","dynasty":"宋代","title":"西捷"}
{"author":"刘埙","content":"崖挟飞泉响佩环，云涵空翠锁幽关。斜阳影恋残碑外，遗像尘昏古寺间。汉苑梦回流水在，越陵风急此山閒。悲怀岂但元丰老，望断天南月一弯。","dynasty":"宋代","title":"拜南丰先生墓"}
{"author":"刘埙","content":"星斗文章焕九天，萧萧松槚暗荒阡。久无世冑崇祠像，赖有山僧守墓田。俎豆春回修废典，佩衿云合礼前贤。此行莫作嬉游看，回首元丰重怆然。","dynasty":"宋代","title":"率诸友祭南丰先生墓"}
{"author":"刘埙","content":"三百馀年历数更，东南万里看升平。黄金台上麒麟阁，混一元勋是贾生。","dynasty":"宋代","title":"贾似道"}
{"author":"刘埙","content":"乔木长千年，终不到霄汉。怒涛涨千尺，终亦有畔岸。倘非分限本截然，波吞天地枝插天。位极三公殊未惬，粟积千仓犹道乏。黄金满匮尚求多，华屋连云常苦狭。人心无足时，天道有止法。","dynasty":"宋代","title":"止法"}
{"author":"刘埙","content":"三已甘退休，十连起迟暮。伊谁急求子，流落乃不怒。黑云来如山，杀气震平楚。恭惟君父命，封疆以身护。阖门义不辱，呼卒汝善处。飞魂随剑光，自已投火去。天泣鬼神愁，地摇山岳仆。吾非莒柱厉，敢以死丑主。正自常事耳，命义逃安所。冲远谁与俦，睢阳有张许。","dynasty":"宋代","title":"补史十忠诗"}
{"author":"刘埙","content":"时平辄弃置，事迫甘前驱。呜呼忠义臣，匪直科目儒。江寒朔吹急，列城同一趋。岂不寄便安，纲常乃当扶。移檄倡诸镇，奋袂躬援枹。川决莫我回，万险栖海隅。天乎复不济，道穷竟成俘。一死事乃了，吾头任模糊。悠悠讥好名，责人无已夫。三衢有魁相，投老作尚书。","dynasty":"宋代","title":"补史十忠诗其三丞相都督信国公文公"}
{"author":"刘埙","content":"士有守节死，岂以责武夫。武夫尚能奇，消得银管书。何许熊虎英，铁面美髯须。护寒久枕戈，赴难甘捐躯。金山定活著，志愿嗟违初。江心集群策，炎精回一嘘。间关障海滨，万死存赵孤。时也可奈何，北风散樯乌。漂漂竟何之，无乃膏鲸鱼。渭滨多贵将，反笑斯人迂。","dynasty":"宋代","title":"补史十忠诗其九少傅枢密使张公"}
{"author":"刘埙","content":"坤维拓提封，形胜古天府。血战五十秋，零落馀八柱。江南传箭急，谁暇此回顾。落日古渝城，杖钺乃甚武。天东甑虽堕，吾自强支拄。渡泸躬讨逆，归来战弥苦。萧条下夔门，机阱伏中路。咄咄快敌仇，谁欤掩抔土。哀哉关西雄，国亡犹不负。同时督军将，腰金插双虎。","dynasty":"宋代","title":"补史十忠诗"}
{"author":"刘埙","content":"轻风吹雾月满廊。芙蕖香、飘入隔窗。记旧月、闲庭院，擘碎红、蒙幂晓妆。如今两鬓秋凄恻，负凌波、万顷凄凉。花若惜、刘郎老，倩藕丝、牵住夕阳。","dynasty":"宋代","title":"恋绣衾城南净凉亭赋"}
{"author":"刘埙","content":"江村烟雨暗萧萧。涨寒潮。送春桡。目断京尘，何日听鸾箫。金雀觚棱千里外，指天际，碧云深，魂欲飘。薰炉炷愁烟尽销。酒孤斟、谁与招。满怀情思，任吟笺、赋笔难描。惆怅山风、吹梦老秋宵。绿漾湖心波影阔，终待到，借垂杨、月半桥。","dynasty":"宋代","title":"西湖明月引/江城梅花引用白云翁韵送客游行都"}
{"author":"刘埙","content":"办著春游费。奈狂风吹寒，禁定满城花事。天暝云深时度雨。院落秦筝未试。倩谁趱、杏娇桃媚。韶色三停今过一，只淡黄杨柳装愁思。芳径滑，绣窗闭。玉炉闷炷香温被。忆去年、匆匆胜赏，梦沈烟水。遥望秋千新彩索，难把旧痕重系。待暖入、香红十里。别拥双鸾迎素月，教明年、不恨今憔悴。莺共燕，汝知未。","dynasty":"宋代","title":"贺新郎其一催花呈赵云舍"}
{"author":"刘埙","content":"莫笑刘郎老。老刘郎平生，不是山林怀抱。梦里风云翻海岳，觉后狂歌坠帽。叹几度、荒鸡误晓。天际晴云开五色，纵今年、意气犹年少。机事远，有时到。凯歌檄笔凭谁道。对村中、一溪流水，半林斜照。赖有可人堪话旧，时共掀髯绝倒。也来问、衮衣茸帽。聊且问天占百岁，看乾坤、此事如何了。肠断处，春城草。","dynasty":"宋代","title":"贺新郎其二答赵清远见寄韵"}
{"author":"刘埙","content":"琼楼几间。瑶徽几弹。觅花声绕回阑。悄微闻佩环。帘栊昼闲。炉薰昼残。午风摇曳屏山。露裙红一班。","dynasty":"宋代","title":"醉思仙（黄南山县寄所寓）"}
{"author":"刘埙","content":"风卷游云，梨云梦冷人何处。一溪烟雨。遮断垂杨路。恨入琴心，能写当时语。愁无绪。泪痕红蠹。犹带香如故。","dynasty":"宋代","title":"点绛唇"}
{"author":"刘埙","content":"已断因缘莫更寻。寻时烦恼不如心。从今休听世间音。鸾梦渐随秋水远，鹤情甘伴野云深。隔楼花月自阴阴。","dynasty":"宋代","title":"浣溪沙（道情）"}
{"author":"刘埙","content":"长亭望断来时路。楼台杳霭迷花雾。山雨隔窗声。思君魂梦惊。泪痕侵褥锦。闲却鸳鸯枕。有泪不须垂。金鞍明月归。","dynasty":"宋代","title":"菩萨蛮（题山馆）"}
{"author":"刘埙","content":"故园青草依然绿。故宫废址空乔木。狐兔穴岩城。悠悠万感生。胡笳吹汉月。北语南人说。红紫闹东风。湖山一梦中。","dynasty":"宋代","title":"菩萨蛮（和詹天游）"}
{"author":"刘埙","content":"云薄薄。人静黄梅院落。细数花期并柳约。新愁沾一握。梦醒从前多错。寄恨画檐灵鹊。明月欲西天寂寞。魂销连晓角。","dynasty":"宋代","title":"谒金门（题建昌城楼）"}
{"author":"刘埙","content":"花雾暖。红逗海棠开半。毡坐谈经春四换。今朝官正满。好上鳌坡虎观。好近御屏香案。休笑吾侬行色缓。待君来作伴。","dynasty":"宋代","title":"谒金门（庆彭教任满）"}
{"author":"刘埙","content":"至“刘郎正是当年少。更那堪、天教赋与，许多才调”之句，笑谓余曰：古曲名今日恰好使得。予因以此意作小词题壁，明日遂行。后二年再访之，壁间醉墨尚存，而人已他适矣。然旧词多有见之者，姑录于此。眉月小。红烛画楼歌绕。唱到刘郎频笑道。古词今恰好。深夜银屏香袅。明日雕鞍尘杳。一饷春风容易晓。三生思不了。","dynasty":"宋代","title":"谒金门"}
{"author":"刘埙","content":"春正媚。闲步武陵源里。千树霞蒸红散绮。一枝高插髻。飞过洞庭烟水。酩酊莫教花坠。铅鼎温温神竭帝。何曾真是醉。","dynasty":"宋代","title":"谒金门（题吕真人醉桃源像）"}
{"author":"刘埙","content":"铿金戛玉。弹就神仙曲。铁拨鶤弦清更熟。新腔浑胜俗。教坊尽道名师。声华都处俱知。指日内前宣唤，云韶独步丹墀。","dynasty":"宋代","title":"清平乐（赠教坊乐师）"}
{"author":"刘埙","content":"甘棠春色满南丰。春好处、在黉宫。宫柳映墙红。对墙柳、常思耐翁。文章太守，词华哲匠，人与易居东。攀恋计无从。判行省、重临旧封。","dynasty":"宋代","title":"太常引（送丁使君）"}
{"author":"刘埙","content":"青鸟西沈，彩鸾北去，月冷河桥。梦事荒凉，垂杨暗老，几度魂销。云边音信迢迢。把楚些、凭谁为招。万叠清愁，西风横笛，吹落寒潮。","dynasty":"宋代","title":"柳梢青（哀二歌者，邓元实同赋）"}
{"author":"刘埙","content":"轻风吹雾月满廓。芙蕖香、飘入隔窗。记旧月、闲庭院，擘碎红、蒙幂晓妆。如今两鬓秋凄恻，负凌波、万倾凄凉。花若惜、刘郎老，倩藕丝、牵住夕阳。","dynasty":"宋代","title":"恋绣衾（城南净凉亭赋）"}
{"author":"刘埙","content":"津亭折柳，正秋光如画。绕路黄花拥朝马。叹市槐景淡，池藻波寒，分明是、三载春风难舍。军峰天际碧，云隔空同，无奈相思月明夜。薇药早催人，应占先春，休如我、醉卧水边林下。待来岁、今时庆除书，绣锦映宫花，玉京随驾。","dynasty":"宋代","title":"洞仙歌（大德壬寅秋送刘春谷学正）"}
{"author":"刘埙","content":"江村烟雨暗萧萧。涨寒潮。送春桡。目断京尘，何日听鸾箫。金雀觚棱千里外，指天际，碧云深，魂欲飘。薰炉炷愁烟尽销。酒孤斟、谁与招。满怀情思，任吟笺、赋笔难描。惆怅山风、吹梦老秋宵。绿漾湖心波影阔，终待到，借垂杨、月半桥。","dynasty":"宋代","title":"西湖明月引（用白云翁韵送客游行都）"}
{"author":"宗臣","content":"　　数千里外，得长者时赐一书，以慰长想，即亦甚幸矣；何至更辱馈遗，则不才益将何以报焉？书中情意甚殷，即长者之不忘老父，知老父之念长者深也。　　至以「上下相孚，才德称位」语不才，则不才有深感焉。夫才德不称，固自知之矣；至於不孚之病，则尤不才为甚。　　且今之所谓孚者，何哉？日夕策马，候权者之门。门者故不入，则甘言媚词，作妇人状，袖金以私之。即门者持刺入，而主人又不即出见；立厩中仆马之间，恶气袭衣袖，即饥寒毒热不可忍，不去也。抵暮，则前所受赠金者，出报客曰：「相公倦，谢客矣！客请明日来！」即明日，又不敢不来。夜披衣坐，闻鸡鸣，即起盥栉，走马抵门；门者怒曰：「为谁？」则曰：「昨日之客来。」则又怒曰：「何客之勤也？岂有相公此时出见客乎？」客心耻之，强忍而与言曰：「亡奈何矣，姑容我入！」门者又得所赠金，则起而入之；又立向所立厩中。幸主者出，南面召见，则惊走匍匐阶下。主者曰：「进！」则再拜，故迟不起；起则上所上寿金。主者故不受，则固请。主者故固不受，则又固请，然後命吏纳之。则又再拜，又故迟不起；起则五六揖始出。出揖门者曰：「官人幸顾我，他日来，幸无阻我也！」门者答揖。大喜奔出，马上遇所交识，即扬鞭语曰：「适自相公家来，相公厚我，厚我！」且虚言状。即所交识，亦心畏相公厚之矣。相公又稍稍语人曰：「某也贤！某也贤！」闻者亦心许交赞之。　　此世所谓上下相孚也，长者谓仆能之乎？前所谓权门者，自岁时伏腊，一刺之外，即经年不往也。闲道经其门，则亦掩耳闭目，跃马疾走过之，若有所追逐者，斯则仆之褊衷，以此长不见怡於长吏，仆则愈益不顾也。每大言曰：「人生有命，吾惟有命，吾惟守分而已。」长者闻之，得无厌其为迂乎？　　乡园多故，不能不动客子之愁。至于长者之抱才而困，则又令我怆然有感。天之与先生者甚厚，亡论长者不欲轻弃之，即天意亦不欲长者之轻弃之也，幸宁心哉！","dynasty":"明代","tags":"古文观止，议论，劝慰，书信","title":"报刘一丈书"}
{"author":"宗臣","content":"一枕何能得，长愁至不禁。鱼龙残夜笛，风雨急秋砧。天入萧森气，人兼去住心。湖南有新雁，作意送悲音。","dynasty":"明代","title":"闻雁"}
{"author":"宗臣","content":"榻有何人下，君能此夜过。寒蝉吴客赋，衰凤楚狂歌。雨气千江入，秋声万木多。明朝寒浦望，摇落有渔蓑。","dynasty":"明代","title":"雨夜沈二丈至"}
{"author":"宗臣","content":"少别已残暑，相看失旧容。秋衣下风露，夕草乱芙蓉。世故尊前尽，乡愁雨后重。徘徊望北斗，明月照千峰。","dynasty":"明代","title":"秋夜顾二丈来集"}
{"author":"宗臣","content":"朔雪千门拥骑过，西风摇落罢鸣珂。愁边鸿雁中原去，眼底龙蛇畏路多。关塞岂无胡马策，江湖真负楚渔歌。衣裳岁暮吾将换，好与青山长薜萝。","dynasty":"明代","title":"除前钱惟重夜至"}
{"author":"宗臣","content":"司马提兵夜渡河，羽林诸将拥雕戈。青山一战残鼙鼓，落日千家泣绮罗。盗贼似闻能汉语，东南何地不夷歌。浮生转觉江湖窄，难把衣裳任芰荷。","dynasty":"明代","title":"春兴"}
{"author":"宗臣","content":"并马出春城，摇鞭一相语。杨柳遍西湖，应从何处去。","dynasty":"明代","title":"郊行"}
{"author":"宗臣","content":"秋雨千峰散，寒云万里开。不知天际雁，几日故园来。","dynasty":"明代","title":"闻雁忆弟子培"}
{"author":"宗臣","content":"大伾山头花满烟，春来竟日酒垆眠。不知妻子关何事，乞取囊中卖赋钱。","dynasty":"明代","title":"寄卢少楩"}
{"author":"宗臣","content":"伏枕花频改，登楼月乍圆。宦情疏病后，世事得愁先。才已金门隐，名非白雪传。新诗酬偃蹇，三叹暮云前。","dynasty":"明代","title":"寄怀乡园游好五首"}
{"author":"宗臣","content":"同心久相失，羁思近何如。星出窥龙剑，天长阻雁书。满江纷甲鼓，落日泣樵渔。祛住情兼苦，奚方定卜居。","dynasty":"明代","title":"寄子与明卿元美三子二首其一"}
{"author":"宗臣","content":"岂乏青云侣，其如白雪盟。一分燕楚阔，三见柳梅生。眼底簪袍计，身前词赋名。放歌当落日，的的为谁明。","dynasty":"明代","title":"寄子与明卿元美三子二首其二"}
{"author":"宗臣","content":"世路惊投璧，君才类握珠。谈经深岁月，垂钓任江湖。落日千峰紫，长天一剑孤。凌风有羽翼，与尔立相须。","dynasty":"明代","title":"寄真州张子二首其一"}
{"author":"宗臣","content":"一望隋堤草，孤吟楚岸花。赋成似班马，身在只烟霞。夜月怀湘瑟，秋风起汉槎。斗间垂气色，吾欲问张华。","dynasty":"明代","title":"寄真州张子二首其二"}
{"author":"宗臣","content":"君来何节钺，秋到正江湖。斗窒群星聚，天门二曜孤。古人穷抱玉，吾道忌投珠。岁晚鱼龙寂，临流未可呼。","dynasty":"明代","title":"元美访我百花洲上夜集四首其一"}
{"author":"宗臣","content":"终日不得醉，相看独柰何。狂心知尔甚，青眼向人多。席已移星月，衣犹挂薜萝。兴来歌楚调，雪色满江河。","dynasty":"明代","title":"元美访我百花洲上夜集四首其二"}
{"author":"宗臣","content":"坐对百花落，孤登万里楼。醉开吴楚色，狂失凤鳞愁。握手青灯少，论心白日浮。相思曾往昔，泪逐大江流。","dynasty":"明代","title":"元美访我百花洲上夜集四首其三"}
{"author":"宗臣","content":"双眼人何白，孤怀尔独长。相看鸿鹄志，不厌芰荷裳。黄菊纷垂露，丹枫莽下霜。湖南泛明月，髣髴对潇湘。","dynasty":"明代","title":"元美访我百花洲上夜集四首其四"}
{"author":"宗臣","content":"不分黄尘色，稍惊白雁音。传书燕塞远，落日楚江深。戎马乾坤泪，豺狼道路心。闻君持汉节，松下拟抽簪。","dynasty":"明代","title":"得徐子与书"}
{"author":"宗臣","content":"问君何处去，一骑大湖边。久客青春暮，多愁白发先。征衣裁薜荔，长剑倚风烟。江上波涛急，新诗莫浪传。","dynasty":"明代","title":"送徐山人还吴二首其一"}
{"author":"宗臣","content":"去住悲生事，乾坤总畏途。梅开春到楚，柳折晓归吴。倚棹江云乱，传书海月孤。知君饶雅思，早晚着潜夫。","dynasty":"明代","title":"送徐山人还吴二首其二"}
{"author":"宗臣","content":"遥怜沧海上，独对白鸥群。客自殊方到，秋看此夜分。凌风孤骑远，扫径一鸿闻。明月湖南早，君无待暮云。","dynasty":"明代","title":"中秋遣骑迎沈二丈北庄"}
{"author":"宗臣","content":"一径阴阴入，孤烟去去斜。江亭频载酒，岩桂正逢花。吹笛惊黄鸟，持竿散赤霞。看君灵气甚，早晚问仙槎。","dynasty":"明代","title":"秋夜顾二丈来集二首其二"}
{"author":"宗臣","content":"高沙回白鹭，远水到青天。棹恐群星乱，杯惊孤月圆。秋声来薜荔，夜色净婵娟。玉笛君能把，吾将弄紫烟。","dynasty":"明代","title":"秋夜同李伯章高子明徐养浩泛湖"}
{"author":"宗臣","content":"岁月仍吾病，风尘柰尔何。青天应自问，白雪向谁歌。夜立残砧杵，园行久薜萝。相逢恨咫尺，况乃隔江河。","dynasty":"明代","title":"简陆子和二首其一"}
{"author":"宗臣","content":"握手朱明过，惊心白露漙。江平低雁翼，潮落进渔竿。野色蘼芜净，秋声蟋蟀寒。相思对新月，疑在异乡看。","dynasty":"明代","title":"简陆子和二首其二"}
{"author":"宗臣","content":"日散千峰紫，烟收万树青。高云去莽莽，孤月寒冥冥。岁序已新雁，江沙空乱萤。餐霞真愧汝，徒复问黄庭。","dynasty":"明代","title":"黄山人夜坐"}
{"author":"宗臣","content":"翩翩携杖至，爱此河中洲。不见关山月，空分天地秋。鱼龙潭水黑，松桂石门幽。瑶瑟何人抱，湘灵未易求。","dynasty":"明代","title":"中秋无月呈席上诸公二首其一"}
{"author":"宗臣","content":"寂寞自松径，苍茫任草庐。高云莽不止，明月竟何如。席上频窥酒，盘中仅辨蔬。天风如可驭，吾欲摘蟾蜍。","dynasty":"明代","title":"中秋无月呈席上诸公二首其二"}
{"author":"宗臣","content":"可怪清秋月，难看永夜辉。蟾蜍高不落，乌鹊暗能飞。迷径频呼烛，惊寒骤问衣。群公未应去，云色渐霏微。","dynasty":"明代","title":"无月"}
{"author":"宗臣","content":"岁暮青山远，天空白雁残。孤舟凌夜发，长剑共谁看。鼓角高城急，星辰大地寒。中宵起遥思，仓卒负渔竿。","dynasty":"明代","title":"客夜"}
{"author":"宗臣","content":"频来春骑远，最苦夜杯传。深语江河在，雄心日月前。千秋难自定，万事竟谁先。岂作巴渝客，常骄白雪篇。","dynasty":"明代","title":"过明卿"}
{"author":"宗臣","content":"阊阖门重启，星辰地一隅。寂寥群籁动，惨淡百灵趋。剑佩当风乱，松楸上月孤。他年神武气，或恐未荒芜。","dynasty":"明代","title":"陪祀山陵二首其一"}
{"author":"宗臣","content":"石马鸣何日，金凫起别宫。关山不改色，天地自相雄。惆怅君臣礼，凄凉岁序同。泰陵千古泪，一洒翠华东。","dynasty":"明代","title":"陪祀山陵二首其二"}
{"author":"宗臣","content":"忽是青春别，难堪白日移。江山一弟远，鸿雁尺书迟。湖上又芳草，淮南多桂枝。池塘尊酒夜，知尔重相思。","dynasty":"明代","title":"忆弟"}
{"author":"宗臣","content":"处处春云色，相逢上翠微。枌榆向人发，鸿雁背天飞。列骑松为盖，群峰雾作衣。岁华空浩荡，难问故山薇。","dynasty":"明代","title":"山陵道中四首其一"}
{"author":"宗臣","content":"吾爱天门近，何妨日驭斜。愁边归燕子，忧外避龙蛇。不辨层崖树，难逢三月花。向来胡骑入，满路散悲笳。","dynasty":"明代","title":"山陵道中四首其二"}
{"author":"宗臣","content":"路迷人屡问，路险骑常停。折柳新能绿，看山近失青。峰高天兀兀，泉细日泠泠。何处无春色，吾今爱地灵。","dynasty":"明代","title":"山陵道中四首其三"}
{"author":"宗臣","content":"马迟榆柳径，人指鹭鹓班。群帝留弓剑，千官肃佩环。风云回紫塞，日月满青山。王气中天在，朝朝护汉关。","dynasty":"明代","title":"山陵道中四首其四"}
{"author":"宗臣","content":"持我百年意，看君一日情。人间麟趾少，池上凤毛生。桂发燕山色，珠来合浦明。他时弄环语，应令楚妃惊。","dynasty":"明代","title":"吴舍人得子"}
{"author":"宗臣","content":"重来击筑饮，偏忆和歌人。明月漳河夕，梅花碣石春。愁难千里破，情到尺书真。谁不疑斯道，君当爱此身。","dynasty":"明代","title":"得于鳞书二首其一"}
{"author":"宗臣","content":"旧侣淹漳水，新诗寄汉关。凤麟千古色，鹓鹭众人班。易侧乾坤目，宁开案牍颜。蹇帷犹有赋，落日太行山。","dynasty":"明代","title":"得于鳞书二首其二"}
{"author":"宗臣","content":"当日梁鸿去，青山弄紫烟。形容疑好在，消息是谁传。鹘鸟岂来舍，龙蛇或值年。仓皇不可问，陨涕五噫篇。","dynasty":"明代","title":"哭梁公实十首其一"}
{"author":"宗臣","content":"使者春江到，传君隔岁书。开函生气色，数字慰踌躇。日月孤吟失，山河一病虚。皇一深忌汝，竟不免樵渔。","dynasty":"明代","title":"哭梁公实十首其二"}
{"author":"宗臣","content":"徘徊南斗下，历历少微星。一夜因风殒，高人遂不醒。孤云垂惨淡，万象骤沉冥。莫问西樵桂，千秋空复青。","dynasty":"明代","title":"哭梁公实十首其三"}
{"author":"宗臣","content":"罗浮不可望，镇日紫霞封。尔把金光草，行吟第一峰。惊飙残薜荔，骤雨泣芙蓉。恐逐仙人去，青天跨白龙。","dynasty":"明代","title":"哭梁公实十首其四"}
{"author":"宗臣","content":"汝去亦何速，人生良已浮。苍梧一洒泪，赤石万峰愁。才或云霞妒，名非剑佩收。知无封禅草，汉使不须求。","dynasty":"明代","title":"哭梁公实十首其五"}
{"author":"宗臣","content":"五子中原得，千秋仅一麾。壮心何遽折，吾道益堪悲。大海东南去，天风日夜吹。独留龙剑在，紫气斗间垂。","dynasty":"明代","title":"哭梁公实十首其六"}
{"author":"宗臣","content":"长安曾落日，为尔抱瑶琴。一鼓秋云白，潇湘寒色深。斯人遂不见，是物可无音。坐忆龙门曲，潸然泪满襟。","dynasty":"明代","title":"哭梁公实十首其七"}
{"author":"宗臣","content":"少别即成古，相逢岂在今。黄河难北注，白日似东沉。天地冥鸿志，文章逐鹿心。悲风吹大壑，夜夜助萧森。","dynasty":"明代","title":"哭梁公实十首其八"}
{"author":"宗臣","content":"汉省空题柱，文园早闭关。生难看白发，死岂负青山。天柱浮云色，茫茫去不还。肯思黄石侣，万一到人间。","dynasty":"明代","title":"哭梁公实十首其九"}
{"author":"宗臣","content":"浮世谁能免，如君独可哀。荒榛满天地，玉树莽尘埃。裘马偏穷路，江山不尽才。更怜击筑者，萧索蓟门台。","dynasty":"明代","title":"哭梁公实十首其十"}
{"author":"宗臣","content":"尘途忽到此，世事顿相违。月色轻随马，松枝乱拂衣。相逢青满眼，并对绿成围。便作幽栖得，何须问钓矶。","dynasty":"明代","title":"初夏夜同明卿元美游张氏园亭五首其一"}
{"author":"宗臣","content":"倏尔过山雨，萧然对石栏。双衣絺绤薄，五月薜萝寒。高竹翠难把，新松秀可餐。吴歌况在耳，真作故园看。","dynasty":"明代","title":"初夏夜同明卿元美游张氏园亭五首其二"}
{"author":"宗臣","content":"一径杳然入，参差绝可怜。古台荒自出，石磴曲相悬。林密难窥月，枝高易破天。谁能吹玉笛，吾欲弄苍烟。","dynasty":"明代","title":"初夏夜同明卿元美游张氏园亭五首其三"}
{"author":"宗臣","content":"太虚何必问，一壑坐相收。橘柚山形古，藤萝石壁幽。杯疑天外把，人似月中游。莫作霓裳曲，翩翩不可留。","dynasty":"明代","title":"初夏夜同明卿元美游张氏园亭五首其四"}
{"author":"宗臣","content":"夜色乱相射，幽人那可禁。天流孤月白，庭落大槐阴。忽起千秋思，能空万里心。长吟一汗漫，纤露下衣襟。","dynasty":"明代","title":"初夏夜同明卿元美游张氏园亭五首其五"}
{"author":"宗臣","content":"兵已苍生苦，书仍赤羽愁。风吹远海立，潮压太湖流。鼓角天应裂，鲸鲵日不收。桃花藏战色，慎莫问渔舟。","dynasty":"明代","title":"闻岛夷将逼湖州寄怀子与二首其一"}
{"author":"宗臣","content":"汝在登天目，春来似绿林。荆榛黄钺入，烽燧白云深。百战江山色，千家陇亩心。当年一七首，应或作龙吟。","dynasty":"明代","title":"闻岛夷将逼湖州寄怀子与二首其二"}
{"author":"宗臣","content":"为爱林塘好，频从驷马来。仅成三日别，复作一尊开。桥忆牵衣草，庭思待月梅。昔心还卤莽，此夜重徘徊。","dynasty":"明代","title":"同余德甫吴明卿王元美再游张园其一"}
{"author":"宗臣","content":"畏客双尊在，留人一榻迁。浮云去万里，明月更婵娟。细柳风藏碧，新榴夜失妍。无能永兹夕，心折薜萝前。","dynasty":"明代","title":"同余德甫吴明卿王元美再游张园其二"}
{"author":"宗臣","content":"不尽山灵僻，难持幽思翻。星辰莽相照，鸟雀一何喧。竹叶传金瓮，松花落石门。危峰一长啸，髣髴是昆仑。","dynasty":"明代","title":"同余德甫吴明卿王元美再游张园其三"}
{"author":"宗臣","content":"何处阳春调，来同此夕歌。地能燕市有，人得楚狂多。把盏青天坠，题诗紫石磨。一呼去魍魉，词组即江河。","dynasty":"明代","title":"同余德甫吴明卿王元美再游张园其四"}
{"author":"宗臣","content":"零露隔金掌，长天转玉绳。夜惊群象远，狂得寸心凭。高树歌能立，危岩暗可登。何当谢尘网，日日白云层。","dynasty":"明代","title":"同余德甫吴明卿王元美再游张园其五"}
{"author":"宗臣","content":"浩荡俱燕市，萧条为马卿。茂陵拾瑶草，消渴望金茎。夕鬓裁诗短，秋云伏枕生。南楼今夜月，故向客愁明。","dynasty":"明代","title":"问余德甫病二首其一"}
{"author":"宗臣","content":"独怜青桂侣，高卧白云楼。见尔能称病，何人肯倦游。星河双杵夕，风雨七陵秋。且莫歌芝曲，商山不易求。","dynasty":"明代","title":"问余德甫病二首其二"}
{"author":"宗臣","content":"翩翩傲世者，马上落青枫。把酒长安月，残秋碣石鸿。玄芝纷下蔡，白羽急西戎。向夜寒声起，衣然入汉宫。","dynasty":"明代","title":"明卿宅分得宫字"}
{"author":"宗臣","content":"尘心不自好，岁序莽相催。风起千门乱，秋随二客来。絺衣云共白，纨扇月同开。且莫悲摇落，吾惭作赋才。","dynasty":"明代","title":"立秋夜明卿元美来集二首其一"}
{"author":"宗臣","content":"酒至期晨漏，风来破夕阴。星辰垂户小，蟋蟀语庭深。白眼千年思，青天一夜心。并随秋色动，四顾起萧森。","dynasty":"明代","title":"立秋夜明卿元美来集二首其二"}
{"author":"宗臣","content":"借问此何夕，秋高冀北台。浮云万里去，明月几时来。莫惜黄金尽，其如绿发摧。相逢不成醉，鼓角道途哀。","dynasty":"明代","title":"德甫明卿元美肖甫夜过时肖甫将有使命矣得来字"}
{"author":"宗臣","content":"世事凭谁问，浮生得尔同。有心俱欲折，无路不归穷。战伐乾坤色，安危将相功。君看鸣玉者，楚楚日华东。","dynasty":"明代","title":"荅明卿给事二首其一"}
{"author":"宗臣","content":"萧然双鬓短，莽矣百忧新。白雪孤调世，黄金巧识人。势应骇积羽，心或急批鳞。遂恐风尘色，难图萝薜身。","dynasty":"明代","title":"荅明卿给事二首其二"}
{"author":"宗臣","content":"怜汝不得意，上书今又回。秋风江色暮，愁见菊花开。抱玉时堪泣，投珠夜更哀。蓟门看白雁，曾否故园来。","dynasty":"明代","title":"闻子培下第赋此寄之"}
{"author":"宗臣","content":"二月破云根，千行碧玉新。湘痕知有日，孟泣岂兹辰。酒对殊方夕，盘留故国春。吾将付风雨，片片作龙鳞。","dynasty":"明代","title":"明卿宅同元美分赋得席上笋"}
{"author":"宗臣","content":"颇怪雷仍起，还惊雪乍飞。阴阳曾世变，顺逆总天威。白马纷传檄，黄龙正合围。北风休更急，汉卒夜无衣。","dynasty":"明代","title":"九月骤寒二首其一"}
{"author":"宗臣","content":"摇落一何甚，西风起大荒。黄霾吹欲立，白雁急分行。倚槛深看雨，悬灯数问觞。流离满天地，兹夜不堪长。","dynasty":"明代","title":"九月骤寒二首其二"}
{"author":"宗臣","content":"一枝吾在把，不必向篱东。秋色近相媚，寒香夜可终。酒来疑泛白，烛灭似愁红。好为携怀袖，玄霜下远空。","dynasty":"明代","title":"赋得席上菊"}
{"author":"宗臣","content":"伏枕寒仍立，传杯深可停。雪吹天地白，山掩薜萝青。耳目予今病，浮沉尔昨醒。客言能鼓瑟，或恐是湘灵。","dynasty":"明代","title":"雪夜访明卿病时有客因简元美其一"}
{"author":"宗臣","content":"夜色流燕树，寒霾失蓟门。予难歌白雪，尔岂妒涓尊。日月凭双眼，乾坤阻片言。坐来心万里，忽欲问昆仑。","dynasty":"明代","title":"雪夜访明卿病时有客因简元美其二"}
{"author":"宗臣","content":"九日吾家会，遥怜骨肉欢。一身怀橘负，群弟把萸难。蜀道向愁险，楚江今更寒。白云空荏苒，可得故园看。","dynasty":"明代","title":"九日"}
{"author":"宗臣","content":"秋风吹万里，一夜过扶桑。落叶碎难扫，孤鸿高自翔。登楼来朔雨，倚剑下胡霜。闻道喻关使，飞书入建章。","dynasty":"明代","title":"秋风"}
{"author":"宗臣","content":"避世亦何甚，空山一钓台。幽人瑶瑟至，稚子石门开。白发照秋水，青天落夜杯。近云常五色，或恐汉麻来。","dynasty":"明代","title":"东皋隐居为子与尊人赋"}
{"author":"宗臣","content":"使者发湖千，千山摇岁寒。渔樵心或负，烽燧鬓应残。青雀凌风上，黄河落木看。貂裘须早御，朔雪满长安。","dynasty":"明代","title":"得子与离家消息"}
{"author":"宗臣","content":"一径斜临水，长汀曲抱沙。古来鸿鹄侣，霅上白云家。种橘开新溜，寻芝数落霞。武陵溪不远，石壁有桃花。","dynasty":"明代","title":"东皋隐居为子与尊人赋其一"}
{"author":"宗臣","content":"天目三千尺，高楼第一峰。瀑来飞万马，石削起双龙。白日江华细，朱霞海色封。行歌秋更好，散发弄芙蓉。","dynasty":"明代","title":"东皋隐居为子与尊人赋其二"}
{"author":"宗臣","content":"亦抱杞人念，其如苕水幽。手携青玉杖，坐老白蘋洲。万象秋如滴，群峰日乱流。太湖三百顷，处处不惊鸥。","dynasty":"明代","title":"东皋隐居为子与尊人赋其三"}
{"author":"宗臣","content":"故园栖隐处，何得尔为群。握手先朝雨，论心到暮云。江湖双鬓短，日月两秋分。岂有同心者，令予不念君。","dynasty":"明代","title":"怀李伯章"}
{"author":"宗臣","content":"父老书频至，疮痍叹未醒。长怀闽日白，难照楚山青。野兕稍离室，河鱼更入庭。怨歌满天地，不遣仗君听。","dynasty":"明代","title":"简陈使君"}
{"author":"宗臣","content":"春色何堪问，开尊是别筵。中原送二子，北斗散高天。蓟日愁难缓，吴歌泪与传。千山分马首，那忍遂扬鞭。","dynasty":"明代","title":"同明卿子与送别于鳞元美席上得天字"}
{"author":"宗臣","content":"使者春何往，吾徒日转孤。屡书心尽折，一字眼堪枯。未测皇天意，其如壮士图。自知寒色甚，不敢怨明珠。","dynasty":"明代","title":"得元美书"}
{"author":"宗臣","content":"寄尔金山赋，登天莫自歌。恐惊明月去，其柰白云何。夜棹鲸波急，秋衣蜃气多。凭谁慰摇落，满目是江河。","dynasty":"明代","title":"既赋金山篇寄子与复系之此诗"}
{"author":"宗臣","content":"以我天涯泪，酒君庭下松。寸心燕市筑，双鬓蓟门钟。明月还依马，浮云欲作龙。相思如有赠，慎莫问芙蓉。","dynasty":"明代","title":"同峻伯夜过助甫得钟箫二字"}
{"author":"宗臣","content":"万柳催吾别，孤槎去国遥。主恩还剑佩，春色岂兰苕。白雪宁谁妒，黄金任尔骄。美人从此隔，忍听广陵箫。","dynasty":"明代","title":"同峻伯夜过助甫得钟箫二字"}
{"author":"宗臣","content":"十载侍青琐，残春出蓟门。浮沉原宦计，远近揔君恩。芳草愁边绿，燕花泪共繁。孤心似列宿，常傍太微垣。","dynasty":"明代","title":"发京"}
{"author":"宗臣","content":"一别不自意，茫然空复愁。孤舟仍盗贼，多病已春秋。明月一江远，故人何处楼。风尘双泪眼，为我寄沧洲。","dynasty":"明代","title":"长庚纯一舜隆既别忆之"}
{"author":"宗臣","content":"秋风高不极，破浪片帆轻。鸿雁冲沙起，蛟龙傍槛鸣。愁人芳草远，落日一江明。十载风波事，茫然空复情。","dynasty":"明代","title":"渡江"}
{"author":"宗臣","content":"亦有华阳在，谁其汗漫游。书传天目雨，客到秣陵秋。江远芙蓉细，山低蟋蟀幽。此怀吾不浅，直欲醉丹丘。","dynasty":"明代","title":"渡江得子与书"}
{"author":"宗臣","content":"七夕凭谁问，双星柰尔何。劫来行暮雨，早已失天河。不见停梭去，宁知乞巧多。盈盈一水者，人世更磋砣。","dynasty":"明代","title":"句曲七夕大雨不得子与消息怪之"}
{"author":"宗臣","content":"解佩挂萝薜，翩翩凌紫氛。乾坤双眼尽，南北一江分。麋鹿散秋草，牛羊下夕云。瑶华如可拾，即此好遗君。","dynasty":"明代","title":"燕子矶"}
{"author":"宗臣","content":"复得南康信，匡芦遂尔狂。诗仍官长骂，名或簿书强。暮雨湘潭近，秋风楚塞长。江流如可返，为我到浔阳。","dynasty":"明代","title":"江上闻明卿量移南康二首其一"}
{"author":"宗臣","content":"西望楚天碧，茫然空暮霞。寸心隔江海，双泪满蒹葭。白鹿谁为客，青山尔即家。武陵溪尚在，不必种桃花。","dynasty":"明代","title":"江上闻明卿量移南康二首其二"}
{"author":"宗臣","content":"蓟门摇落朔云秋，尔去千山落日愁。白发行藏孤剑在，青枫舟楫丈江流。楚人昔有怀沙怨，湘水今还鼓瑟留。念我好传鸿雁曲，月明应醉庾公楼。","dynasty":"明代","title":"送人还楚"}
{"author":"宗臣","content":"别来音书何太稀，塞南日日秋鸿飞。青山一去谁消息，白发双垂今是非。岁月祗穷词客路，薜萝难负楚人衣。故园剩有沧浪水，寒雨江枫吾赋归。","dynasty":"明代","title":"寄赵山人"}
{"author":"宗臣","content":"朝来鸣佩散长安，汉树千花覆石栏。把酒逢君歌北雁，上书有客泣南冠。万家芳草悲春暮，三月高松过雨残。欲寄愁心与白日，浮云满目不胜寒。","dynasty":"明代","title":"省楼春集"}
{"author":"宗臣","content":"蓟门芳草逐人来，午日新蒲对酒开。沉陆揔为方朔侣，怀沙独惜楚臣才。人间魍魉雷堪走，海上蛟龙雨不回。夜半浮云难去女，更堪孤角凤城哀。","dynasty":"明代","title":"午日同于鳞子与集公实时值雷雨"}
{"author":"宗臣","content":"清风何处问吾庐，落日他乡泪满裾。胡马频年为客计，塞鸿八月故人书。白蘋江上共谁把，紫蕨山中好自锄。只恐凌云称赋者，汉家久矣待相如。","dynasty":"明代","title":"秋日寄袁二丈"}
{"author":"宗臣","content":"马上秋风吹客缨，送君千里越中行。芙蓉落日凭谁语，杨柳寒江非世情。群盗羽书仍北向，频年将相议南征。白云茂宰今看女，莫问飞凫向帝京。","dynasty":"明代","title":"送施明府之萧山"}
{"author":"宗臣","content":"声名历下共羊何，海岱秋云几度过。燕市黄金图骏少，齐人白石饭牛多。山中夜赋深风雨，醉后春衣泣薜萝。圣世才贤俱近幸，碧池芳草待鸣珂。","dynasty":"明代","title":"寄许殿卿"}
{"author":"宗臣","content":"长髯短鬓近何如，湖北湖南定卜居。琴里潇湘中散曲，池边风雨石军书。秋来双径谁看菊，月下清尊自摘蔬。旧日纶竽还好在，岂能终负楚江渔。","dynasty":"明代","title":"寄沈二丈"}
{"author":"宗臣","content":"二月春华满凤城，万家杨柳共愁生。烽高紫塞愁都护，诏下甘泉议北征。昨日羁縻胡市马，西风萧瑟汉臣缨。琼衣玉札殊恩泽，早把勋劳荅圣明。","dynasty":"明代","title":"二月三首其一"}
{"author":"宗臣","content":"忆尔辞燕甸，逢人赋楚骚。芙蓉千水暮，薜荔万峰高。秋月惊纨扇，寒云落布袍。愁心不可问，孤雁滞江皋。","dynasty":"明代","title":"有寄"}
{"author":"宗臣","content":"浮云日万里，空复滞燕台。朋好宁相负，音书自不来。吾惭歌凤侣，君等卧龙才。怅望青山里，蔷薇几度开。","dynasty":"明代","title":"寄怀乡园游好五首其一"}
{"author":"宗臣","content":"最忆论心者，乾坤作草庐。开尊销夜烛，听雨长春蔬。作客殊寒暑，戚谁共起居。翩翩北来雁，似有故人书。","dynasty":"明代","title":"寄怀乡园游好五首其二"}
{"author":"宗臣","content":"那堪千日别，直使寸心违。望极频藜杖，情深自布衣。偶看长路草，髣髴故山薇。客思将江水，春来满钓矶。","dynasty":"明代","title":"寄怀乡园游好五首其三"}
{"author":"宗臣","content":"即有鸿书去，其如鸟道长。春来杨柳径，日忆芰荷裳。鸥鹭应无色，田园岂尽荒。难将尊酒意，一听楚歌狂。","dynasty":"明代","title":"寄怀乡园游好五首其四"}
{"author":"宗臣","content":"一病秋能抱，孤吟夜可残。采芝吾未得，视草尔其难。瑶瑟人间思，金茎露下看。广陵涛足赋，江色不胜寒。","dynasty":"明代","title":"寄怀乡园游好五首病中答吴明卿见赠二首其五"}
{"author":"宗臣","content":"问尔何年至，还能几日留。尊开朱雁夕，心折紫萸秋。岁月余孤鬓，关山任敝裘。鱼竿如可饬，迟我狎江鸥。","dynasty":"明代","title":"赠别吴子"}
{"author":"宗臣","content":"自古悲行路，于今更畏途。才名收倚马，宦计失飞凫。白日晴开越，青山乱入吴。传经稍欲慰，咫尺对西湖。","dynasty":"明代","title":"送张明府谪教湖州"}
{"author":"宗臣","content":"秋风何处起，兹夕倍堪嗟。不见碧云色，难禁孤月华。客愁惊蟋蟀，乡思忽蒹葭。谁谓天河远，翩翩汉使槎。","dynasty":"明代","title":"与钱惟重步月下"}
{"author":"宗臣","content":"谁识冠缨者，常投水石间。春风吹大道，紫气照西山。松径荒难度，杨枝乱可攀。相逢勿遽返，世路正摧颜。","dynasty":"明代","title":"同于鳞子与元美郊行二首其一"}
{"author":"宗臣","content":"蓟门芳草满长衢，是处黄金不可无。西入羽书三辅急，北方龙气七陵孤。天王按剑思临塞，大将观兵岂备胡。报主忧时今更切，敢将心事问江湖。","dynasty":"明代","title":"二月三首其二"}
{"author":"宗臣","content":"闻道元戎出帝畿，即看远道耀军威。汉金百万朝通使，胡骑三千夜解围。塞上烽烟何日定，山中麋鹿计全非。由来天意高难问，徒自燕云滞客衣。","dynasty":"明代","title":"二月三首其三"}
{"author":"宗臣","content":"故园春草日依依，别后池塘今是非。明月江风频忆弟，清秋塞雁一沾衣。病多客枕余芝术，书去名山问蕨薇。闻道沧洲新水阔，可怜鸥鹭满渔矶。","dynasty":"明代","title":"寄怀子培舍弟"}
{"author":"宗臣","content":"向夕停珂省阁幽，吏人犹自进春裘。蓬莱双阙金茎远，阊阖千门紫气流。明月在天难命驾，白云垂户好登楼。明朝献赋甘泉者，汉畤秦祠非昔游。","dynasty":"明代","title":"省中斋居贻于鳞子与公实元美四比部"}
{"author":"宗臣","content":"羡尔新分剌史符，南方千骑乱平芜。潇湘天阔春归楚，震泽风高晓入吴。父老几年忧战伐，使君到日问樵苏。蓟门旧侣能相忆，八月双鸿起太湖。","dynasty":"明代","title":"送熊守之太仓因便省觐"}
{"author":"宗臣","content":"陌上黄金侠者游，蓟门春草暮堪留。一尊破尔青山梦，万里怀人落日愁。鹦鹉昔悲湘客赋，鹔鹴初典汉家裘。酒阑忽听孤笳起，肠断胡云出塞秋。","dynasty":"明代","title":"送明卿席上有赋"}
{"author":"宗臣","content":"华发萧然寄一官，于今蜀道更艰难。北来戎马应看剑，南去莼鲈好挂冠。杨柳岂堪巫峡暮，薜萝空对锦江寒。东山旧日饶书札，夜夜灯前拭泪看。","dynasty":"明代","title":"望蜀"}
{"author":"宗臣","content":"匹马天风听暮笳，南归尚醉故园花。尺书在袖逢江雁，万里扬帆似汉槎。帐下谈经余首蓿，湖中对客半兼葭。钱塘岁岁春堪卧，莫忆渔竿返玉华。","dynasty":"明代","title":"送冒明府谪教杭州"}
{"author":"宗臣","content":"仙吏朱衣下紫霄，天书亲捧翠微遥。梅花一夜飞羌笛，明月千山护使轺。鲁甸王程逢雁尽，剑门乡思听猿销。送君双泪悲游子，白发清江正寂寥。","dynasty":"明代","title":"送方行人使鲁还蜀"}
{"author":"宗臣","content":"昨日传书到汉京，几年为客向江城。怀人夜雨孤尊在，闻尔秋霜两鬓生。半世行藏频倚剑，各天消息一沾缨。何时共逐华阳侣，手把芙蓉对月明。","dynasty":"明代","title":"得黄山人书"}
{"author":"宗臣","content":"司马提兵夜渡河，羽林诸将拥雕戈。青山一战残鼙鼓，落日千家泣绮罗。盗贼似闻能汉语，东南何地不夷歌。浮生转觉江湖窄，难把衣裳任芰荷。","dynasty":"明代","title":"春兴"}
{"author":"宗臣","content":"蜀道之难自古今，岂令华发独能任。思家多少玄猿泪，解绶徘徊赤子心。秋落舟航巫峡险，人言风雪锦江深。坐来万里谁消息，明月关山处处砧。","dynasty":"明代","title":"蜀道"}
{"author":"宗臣","content":"风起万林寒，月出千峰白。门外苍松影，疑是卧龙迹。","dynasty":"明代","title":"湖上杂言二十首其十七"}
{"author":"宗臣","content":"持我百年意，看君一日情。人间麟趾少，池上凤毛生。桂发燕山色，珠来合浦明。他时弄环语，应令楚妃惊。","dynasty":"明代","title":"吴舍人得子"}
{"author":"宗臣","content":"西来秋色满燕山，昨夜平胡使者还。白羽书传辽左捷，黄金诏赐殿中班。竟何汉卒屯清海，难信班生老玉关。闻说单于频出猎，相逢马上看刀环。","dynasty":"明代","title":"西来"}
{"author":"宗臣","content":"青皇日与青春狎，酒星夜劝青皇洽。斜抱金乌日观歌，倒骑玉鳌天柱压。下视九合一何狭，斗柄为锄箕为锸，杨柳万树天河插。风吹新叶落人间，织女为我裁春祫。着来与尔上崆峒，何人不讶苍龙甲。","dynasty":"明代","title":"新春二日同助甫过峻伯夜酌共赋洽字"}
{"author":"宗臣","content":"君从何处来，遗我明月珠。明珠亦何为，可以照光仪。光仪君不顾，照之令心悲。君从何处来，遗我绿绮琴。琴声亦何为，可以扬芳音。芳音君不听，弹之伤我心。君从何处来，遗我紫鸶笙。鸶笙亦何为，可以扬清声。清声君不聆，吹之感我情。","dynasty":"明代","title":"白头吟"}
{"author":"宗臣","content":"客子骑明月，主人开石屋。银河即尔家，岂待成都卜。","dynasty":"明代","title":"白伯伦仪部移居夜阶助甫司封访之席上赋得卜居赤甲迁居新两见巫山楚水春十四韵其一"}
{"author":"宗臣","content":"长安买花者，数株十万钱。道傍有饥者，一钱不相捐。","dynasty":"明代","title":"卖花曲"}
{"author":"宗臣","content":"飞来明月挂千林，满地霜华吹客心。故国鱼龙何处卧，白云愁杀楚江深。","dynasty":"明代","title":"明月曲同峻伯助甫席上赋得深字"}
{"author":"宗臣","content":"采石矶头秋雨晴，芜湖城外暮潮生。美人只在江波上，十里芙蓉愁月明。","dynasty":"明代","title":"闻张山人在芜湖不得见怀之"}
{"author":"宗臣","content":"白发持竿者，江华坐晨日。垂钩勿太深，恐落蛟龙窟。","dynasty":"明代","title":"湖上杂言二十首其三"}
{"author":"宗臣","content":"得尔逃名者，今辰又少林。山高杨柳细，路险薜萝深。古塔已凋翠，祗园曾布金。谈经群鸟下，听法一龙吟。舍利光难灭，菩提迹岂沉。空虚能悟性，情净不依心。云竹窥禅相，风皇度梵音。僧来看果结，酒至对蒲斟。世事形骸苦，浮生日夜侵。慈航如可渡，同此谢朝簪。","dynasty":"明代","title":"午日同李于鳞游天宁寺"}
{"author":"宗臣","content":"清夜良燕会，零霜下前除。堂上罗酒浆，堂下荐嘉鱼。鸣琴杂清商，音响一何舒。酒中客起言，责我愚且疏。主人前谢客，兹夕且欢娱。金石昔所敦，兰芷昔所贻。中心既以谐，岂为形迹拘。古来重结交，终始贵不渝。垂绅戒朝夕，君言宜重书。","dynasty":"明代","title":"赠施司封三首其三"}
{"author":"宗臣","content":"高柳与新松，郁郁满前渡。故园春不见，见此故园树。","dynasty":"明代","title":"郊行六首其六"}
{"author":"宗臣","content":"大江中断是金山，山上瑶华尔独攀。明月天高秋万里，何人不作弄珠还。","dynasty":"明代","title":"送王比部元美使江南六首其六"}
{"author":"宗臣","content":"九日山陵木叶丹，北来秋色抱长安。天开紫极群龙起，月照苍梧万骑寒。绝壁正当胡马路，西风不落汉臣冠。青萸黄菊年年事，谁拟今从北斗看。","dynasty":"明代","title":"九日陪祀山陵二首其一"}
{"author":"宗臣","content":"长安十丈雪，寒色满荆榛。唯吾咫尺地，留得故园春。","dynasty":"明代","title":"寒夜同助甫访子畏见盆草有岁寒之感焉遂人赋之五首其一"}
{"author":"宗臣","content":"自与美人期，芳草日转碧。今日凌寒者，岂独松与柏。","dynasty":"明代","title":"寒夜同助甫访子畏见盆草有岁寒之感焉遂人赋之五首其四"}
{"author":"宗臣","content":"大江南去片帆轻，江上浮云日夜征。回首帝乡春色远，万家杨柳为谁生。","dynasty":"明代","title":"席上留别高伯宗四首分韵其三"}
{"author":"宗臣","content":"自幼能采莲，兰楫荡前渚。如何莲子心，于今更觉苦。","dynasty":"明代","title":"子夜吴歌九解赠李顺德于鳞五解其五"}
{"author":"宗臣","content":"玉露清秋啼夜乌，高空明月万山孤。婵娟忽坠珊瑚影，处处幽人寻白榆。","dynasty":"明代","title":"华阳明月曲同子与赋六首其五"}
{"author":"宗臣","content":"秋云落尽潇湘曲，更有何人抱寒玉。堂前银烛岂黄尘，相逢不肯开君目。","dynasty":"明代","title":"夜召明卿报言病目畏灯火走笔戏简二绝其一"}
{"author":"宗臣","content":"借问此何夕，秋高冀北台。浮云万里去，明月几时来。莫惜黄金尽，其如绿发摧。相逢不成醉，鼓角道途哀。","dynasty":"明代","title":"德甫明卿元美肖甫夜过时肖甫将有使命矣得来字"}
{"author":"宗臣","content":"客久春如失，愁深夜不开。眼看鸿雁去，书对白云裁。丛桂迷淮甸，长杨识汉才。江东秋色好，消息几时来。","dynasty":"明代","title":"怀顾二丈"}
{"author":"宗臣","content":"罗浮不可望，镇日紫霞封。尔把金光草，行吟第一峰。惊飙残薜荔，骤雨泣芙蓉。恐逐仙人去，青天跨白龙。","dynasty":"明代","title":"哭梁公实十首其四"}
{"author":"宗臣","content":"今夕何夕兮，星稀月明。今夕何夕兮，得与美人同行。蟋蟀在床兮，凄凄则鸣。江水浩荡兮，泠泠其声。何接美人之殷勤兮，乃使我惆怅而怆情。","dynasty":"明代","title":"今夕歌其一"}
{"author":"宗臣","content":"南斗日夜敲太白，化为五老八万尺。并跨古螭下九江，猛风吹作倚天壁。手悬石镜照天门，日月东西乱相射。香炉之峰插其南，星辰烧作珊瑚赤。青天忽坠金芙蓉，九十九峰破江碧。峰头白鹿衔紫云，紫云片片大如席。石梁瀑布天上来，百折寒涛泻琥珀。玉虹双夹孤电翔，急雷长斗银河坼。佛手岩前石鼓高，有时击鼓天乌号。三五仙人惊且起，东方先生骑紫鳌。帝前大醉黄姑醪，复向瑶池窃三桃。手把琼枝云中翱，下视八荒如秋毫。帝也闻之恶其豪，一朝谪下庐山去。九华之冠赤霜袍，腰间杂佩金错刀。彩霞卷地飘组练，苍烟控马排旌旄。直上峰头叫五老，五老却立呼其曹。客来餐之白凤膏，醉持龙角如持螫。江间古龙声嘈嘈，倒鞭白鹿满山走。白鹿夜夜哭且吼，赤松不敢与之游。黄石不敢与之友，树杪九江如一线。织女抽来纫吾绶，东折扶桑煮天潢。白露金茎日五斗，西方之彗摘为帚。扫尽阊阖万古之，浮云揽尽满湘万。里之秋色一一挂，之千杨柳我欲白。日借羽翰寻尔彭，蠡之左鄱阳之右。不然尔跨白鹿来，北极又恐封狐啸。君前雄虺跳君后，我亦竟不去尔亦。竟不来袖中彩绳，十万里直系庐山。入酒杯奇峰峻岭，收崔嵬白鹿暂卧。玄圃台与尔共醉，三万六千日池上。蟠桃十度开五老，随之日日哀长跽。求归日百回然后，放尔庐山大江去。东方先生还蓬莱，共驾烛龙遍九垓。他日倘过庐山侧，江头拳石何有哉。","dynasty":"明代","title":"庐山歌寄赠吴明卿时以黄门谪豫章从事"}
{"author":"宗臣","content":"何处星槎使者回，孤城寒吹共登台。湖间明月双珠出，雨后青山万井开。炼石尔徒天目到，观涛谁更广陵来。越吟楚曲俱摇落，江左新惊鼓角哀。","dynasty":"明代","title":"同子与使君登文游台台在高邮"}
{"author":"宗臣","content":"山前汉使尺书飞，山外胡儿匹马稀。击鼓吹笳醉边月，今年无事着戎衣。","dynasty":"明代","title":"塞上歌十首送王侍郎赴蓟镇其十"}
{"author":"宗臣","content":"萧然双鬓短，莽矣百忧新。白雪孤调世，黄金巧识人。势应骇积羽，心或急批鳞。遂恐风尘色，难图萝薜身。","dynasty":"明代","title":"荅明卿给事二首其二"}
{"author":"宗臣","content":"塞上音书胡不传，迟君明月几婵娟。袖中芳草寒相负，马首梅花春自怜。孤角千家沧海戌，故人双鬓蓟门烟。褰惟莫讶星辰乱，知我行吟入斗边。","dynasty":"明代","title":"待元美不至同吴峻伯席上赋"}
{"author":"宗臣","content":"七夕凭谁问，双星柰尔何。劫来行暮雨，早已失天河。不见停梭去，宁知乞巧多。盈盈一水者，人世更磋砣。","dynasty":"明代","title":"句曲七夕大雨不得子与消息怪之"}
{"author":"宗臣","content":"霜雪不堪暮，阴阳莽自过。泪偏儿女尽，情为岁华多。留滞非吾意，凄凉柰尔何。寸心无可折，落日满庭柯。","dynasty":"明代","title":"岁暮"}
{"author":"宗臣","content":"楚客如看昔，燕歌遂至今。群情宜卤莽，斯意转萧森。狂甚怜吾在，愁来独尔寻。双珠明月动，一酌暮钟沉。天地逢人少，冠裳避世深。穷途惟白雪，失计自黄金。词赋偏生色，风尘易折心。不知王子晋，何处夜抽簪。","dynasty":"明代","title":"夜过明卿迟元美不至得今字"}
{"author":"宗臣","content":"如何避世者，对此蓟门烟。贾谊浮湘日，长卿授简年。畏途殊惨淡，末路遂迍邅。双鬓莽垂白，孤悰惟问玄。逍遥疑悟道，清净类逃禅。迹岂渔樵隐，名将鹿豕全。紫霞随意好，明月向人员。不得从君去，羁愁倍可怜。","dynasty":"明代","title":"送宗四王相南归"}
{"author":"宗臣","content":"游子频年栖汉庭，又看春事落阶蓂。乾坤双眼逢人日，江海孤槎是客星。病起鬓毛知汝白，愁边杨柳为谁青。风烟况复音书隔，向夕征鸿不可听。","dynasty":"明代","title":"人日东杨子"}
{"author":"宗臣","content":"秦塞君校笔，章台妾倚栏。雁书何寂寞，龙剑有艰难。烽燧春华暮，琵琶晓泪寒。自知容色落，不忍对花看。","dynasty":"明代","title":"寄远曲二首其一"}
{"author":"宗臣","content":"不尽山灵僻，难持幽思翻。星辰莽相照，鸟雀一何喧。竹叶传金瓮，松花落石门。危峰一长啸，髣髴是昆仑。","dynasty":"明代","title":"同余德甫吴明卿王元美再游张园其三"}
{"author":"宗臣","content":"汝在登天目，春来似绿林。荆榛黄钺入，烽燧白云深。百战江山色，千家陇亩心。当年一七首，应或作龙吟。","dynasty":"明代","title":"闻岛夷将逼湖州寄怀子与二首其二"}
{"author":"宗臣","content":"华阳风雨昼冥冥，一日登山秋满亭。洞口高松垂地暗，尊前古壁插天青。千岩积雪照吾酒，万片浮云吹客醒。莫怪烟霞莽摇落，峰头今夜卧双星。","dynasty":"明代","title":"积翠亭子与晚酌"}
{"author":"宗臣","content":"分襟即此地，握手更何年。辞赋吾甘后，烟霞尔最先。世情频按剑，生事欲逃禅。今夜南楼月，凄凉空自圆。","dynasty":"明代","title":"天宁寺同于鳞子与元美饯别公实各赋二首其二"}
{"author":"宗臣","content":"离思忽超越，逍遥事行游。散步过华池，芙蓉夹芳流。悲哉蟪蛄鸣，凄切动我愁。凝霜莽零落，明月澹飞楼。感此岁华暮，耿耿生百忧。居者不可去，行者不可留。去留两不惬，何以慰绸缪。","dynasty":"明代","title":"杨氏园亭饯别谢榛二首其二"}
{"author":"宗臣","content":"十年裘马蓟门烟，一日逢君北斗边。念我遥传秋夜曲，开函年是白云篇。岁寒兰芷首堪结，雪后琅玕倍可怜。闻说词臣俱近幸，杨雄何日赋甘泉。","dynasty":"明代","title":"荅方懋藩见赠"}
{"author":"宗臣","content":"孤槎昨夜叩吾关，天风吹度茱萸湾。人生聚散忽如雨，更开斗酒秋云间。山中细草绿于发，江上惊波高似山。使人对此愁朱颜，劝君何事不早还。君不见赤城明月白可扫，夜夜仙人吹佩环。况有瑶草可同攀，君胡自令双鬓斑。","dynasty":"明代","title":"吴关吟"}
{"author":"宗臣","content":"摇落西风旧汉冠，当年奏草并琅玕。朝辞燕甸胡霜阔，春到龙门朔雪残。行省紫薇群吏夕，严关赤燧万峰寒。使君频拥旌旄出，多少疮痍夹道看。","dynasty":"明代","title":"送唐参政之山西"}
{"author":"宗臣","content":"秋云落尽潇湘曲，更有何人抱寒玉。堂前银烛岂黄尘，相逢不肯开君目。","dynasty":"明代","title":"夜召明卿报言病目畏灯火走笔戏简二绝其一"}
{"author":"宗臣","content":"行藏新白发，岁月旧青袍。又向江门去，秋风薜荔高。","dynasty":"明代","title":"送人还江南"}
{"author":"宗臣","content":"西风朝散汉臣班，万里江村一夜还。题柱声名空画省，采芝岁月有青山。烟开曲水频垂钓，日卧苍梧不掩关。直欲天台拾瑶草，何人迟我白云间。","dynasty":"明代","title":"江村"}
{"author":"宗臣","content":"熠熠草间萤，穿杨复入柳。谁取向山房，星辰四壁走。","dynasty":"明代","title":"湖上杂言二十首其七"}
{"author":"宗臣","content":"别君金马门，逢君大河阳。相看动惆怅，涕泪沾衣裳。斗酒且为乐，清歌夜未央。念子远行役，道路一何长。严冬万木落，白露为玄霜。摇落怆中怀，起视明月光。携手复行行，南北各一方。风波不自保，天地遥相望。念此伤我心，对酒不尽觞。愿为双黄鹄，与子共翱翔。","dynasty":"明代","title":"湖上送徐子与使君"}
{"author":"宗臣","content":"雪霁燕山北，梅残汉苑东。客星开夕燕，人日听春鸿。绿鬓愁堪短，青云计未工。年华双鸟去，岁事一尊同。湖海烽烟里，乾坤聚散中。金花遥对月，玉树迥含风。笔共江淹俊，途俱阮藉穷。中原携数子，去矣上崆峒。","dynasty":"明代","title":"人日谢茂秦李于鳞徐子与梁公实王元美偕集席上口占得风字"}
{"author":"宗臣","content":"萱草芬芬兮，山之侧。对芳芷兮，远丛棘。嗟彼秋风兮，还以仆。俾其枝日偃蹇而不可起兮，何以慰此心之叹息。","dynasty":"明代","title":"萱草词四章为伊母夫人赋其三"}
{"author":"宗臣","content":"使者衣冠凌紫氛，五陵春色坐纷纭。中原独酒蒹葭泪，落日相逢猿鹤群。永夜列星垂蓟野，西方千骑乱胡云。太行咫尺愁风雨，何处晴虹可赠君。","dynasty":"明代","title":"同子与明卿元美席上赋别于鳞得云字"}
{"author":"宗臣","content":"胡云片片乱胡霜，匹马东吹明月光。何处美人期不至，汉家歌舞在平阳。","dynasty":"明代","title":"峻伯夜过迟助甫不至各赋嘲之"}
{"author":"宗臣","content":"停车无限楚山青，芳草春云接洞庭。纵有瑶琴君莫鼓，万家风雨失湘灵。","dynasty":"明代","title":"送叶令之蒲圻二首其二"}
{"author":"宗臣","content":"秣陵佳气即蓬莱，湖上孤帆几日开。谢草常生康乐赋，吴云重见士龙才。鹔鹴新翼江风起，鸿雁天书秋色来。万里风烟频极目，迟君匹马郭生台。","dynasty":"明代","title":"寄赠子培赴试"}
{"author":"宗臣","content":"秋云落尽潇湘曲，更有何人抱寒玉。堂前银烛岂黄尘，相逢不肯开君目。","dynasty":"明代","title":"夜召明卿报言病目畏灯火走笔戏简二绝其一"}
{"author":"宗臣","content":"秋高摇落蓟门城，万里相思对月明。人在蒹葭歌白苎，病中风雨望金茎。关山尺素时堪寄，南北孤鸿暮不征。闻说子云能献赋，长杨羽猎古今名。","dynasty":"明代","title":"再寄袁二丈"}
{"author":"宗臣","content":"荷芰满横塘，出水一何长。风雨莫太骤，吾欲制吾裳。","dynasty":"明代","title":"湖上杂言二十首其六"}
{"author":"宗臣","content":"醉尔华阳馆，如登昆仑巅。白云一长啸，青山日夜迁。","dynasty":"明代","title":"白伯伦仪部移居夜阶助甫司封访之席上赋得卜居赤甲迁居新两见巫山楚水春十四韵其五"}
{"author":"宗臣","content":"使者自南来，投书报江渚。把读沧波上，蛟龙作人语。","dynasty":"明代","title":"得余德甫书二首其一"}
{"author":"宗臣","content":"相国提兵驱紫氛，年来羽檄罢纷纭。千峰夜戟吹胡雪，万里秋笳断蓟云。骠骑长呼辽左戌，单于三折漠南军。麒麟错落尚书省，青鬓归来奉圣君。","dynasty":"明代","title":"寄赠王侍郎时总戎蓟镇"}
{"author":"宗臣","content":"少别即成古，相逢岂在今。黄河难北注，白日似东沉。天地冥鸿志，文章逐鹿心。悲风吹大壑，夜夜助萧森。","dynasty":"明代","title":"哭梁公实十首其八"}
{"author":"宗臣","content":"楚水秋风薜荔高，千帆明月大江涛。娥眉亭下芙蓉色，犹似当年宫锦袍。","dynasty":"明代","title":"过采石怀李白十首其三"}
{"author":"宗臣","content":"艾如张，张而罗。罗在山，鸟则罹之。罗在地，鸿则罹之。翩翩者凤，万里一去，千年来过。艾如张，张而罗，柰此凤者何。","dynasty":"明代","title":"艾如张"}
{"author":"宗臣","content":"使者金羁佩紫貂，高杨系马寒无条。劝君为我且停杯，朔云满地西风骄。与君结交非一朝，君方绿鬓予垂髫。父子两世共兰芷，英雄二十犹渔樵。山中萝薜日携酒，江上芙蓉夜放桡。愧予已上长杨奏，今君亦结河阳绶。浮云回首有穷通，丈夫得志无先后。只今南北讲戈鍪，至使疮痍盈宇宙。东吴未见净江氛，中原且复忧山寇。知君久抱青云志，乘时即把苍生救。忆君先子大夫才，每每逢予青眼开。冀忠声名昔无比，剑南父老今犹哀。青天白日同崔嵬，君之往矣何愧哉。富贵祗如天外云，功名应比庭中槐。循良汉诏下蓬莱，迟君跃马黄金台。","dynasty":"明代","title":"送王君之裕州别驾"}
{"author":"宗臣","content":"岂乏青云侣，其如白雪盟。一分燕楚阔，三见柳梅生。眼底簪袍计，身前词赋名。放歌当落日，的的为谁明。","dynasty":"明代","title":"寄子与明卿元美三子二首其二"}
{"author":"宗臣","content":"雨过林塘花正飞，高松细石俯渔矶。扁舟明月堪长往，万里沧江胡不归。猿鸟经秋分客泪，薜萝他日只吾衣。相逢未可轻相负，一到红尘事事违。","dynasty":"明代","title":"韦氏池亭四首同于鳞子与元美赋其二"}
{"author":"宗臣","content":"日散千峰紫，烟收万树青。高云去莽莽，孤月寒冥冥。岁序已新雁，江沙空乱萤。餐霞真愧汝，徒复问黄庭。","dynasty":"明代","title":"黄山人夜坐"}
{"author":"宗臣","content":"秋色满天地，悲风动高台。浮云惨不舒，白日忽已摧。远念客游子，鼓楫潇湘回。北顾金马门，东望沧海隈。不念旧所欢，弃置如尘埃。传我尺素书，抽翰空徘徊。历历天上榆，冉冉庭前梅。相思难重陈，叹息生余哀。","dynasty":"明代","title":"又得明卿书"}
{"author":"宗臣","content":"山前摘松子，山头拾桂花。月明闻玉笛，秋色在谁家。","dynasty":"明代","title":"湖上杂言二十首其十一"}
{"author":"宗臣","content":"驱车上崇冈，紫阳何崔嵬。石壁倚万尺，悲风日夕来。吹彼兰蕙花，馨香莽以摧。哲人昔遁世，结茅兹山隈。微言破万象，精灵遍九垓。山鬼夜不至，天门白日开。玄风忽已邈，流光照高台。不见松与梓，唯见蒿与莱。浮云黯以寂，泠泠山泉回。俯仰长太息，千载有余哀。寄谢山中人，漱石扫莓苔。他日息吾轸，晞发信悠哉。","dynasty":"明代","title":"紫阳山"}
{"author":"宗臣","content":"客子向何方，车马朝日驰。执手野彷徨，送君清江湄。江水一何长，悠悠系我思。出门有岐路，世情多崄巇。黄尘摧人颜，玄霜切人饥。去去勿复陈，愿君爱光仪。","dynasty":"明代","title":"送客"}
{"author":"宗臣","content":"惊飙动高林，荆榛迷路岐。中有愁思妇，哀叹一何悲。借问悲何为，乃为良人思。良人一以逝，十载守空帷。十载何足言，千秋常若斯。风波一朝起，骨肉以相疑。生者不可拒，死者不可追。宁使妾身捐，岂使妾行亏。痛哭回白日，惨黯黄云垂。青山一愤绝，重泉以为期。寄谢朱颜者，贪生良足嗤。","dynasty":"明代","title":"七哀诗为伊氏作"}
{"author":"宗臣","content":"一谪人间四九年，青山万里隔苍烟。我今更去华阳洞，千树桃花待举鞭。","dynasty":"明代","title":"临岐自叙诗其二"}
{"author":"宗臣","content":"高杨乱石把雕弧，有客频过问壮图。落日中原停万骑，悲风万里下三吴。台前麋鹿秋相泣，海上鲸鲵夜自呼。闻道中丞新授命，急将戎马救姑苏。","dynasty":"明代","title":"春兴八首其七"}
{"author":"宗臣","content":"忆与吾师别，乾坤各泛萍。可怜双鬓绿，仅对一毡青。云落仙人洞，天寒吏隐亭。相思若江水，日夜向南溟。","dynasty":"明代","title":"寄黄先生二首其一"}
{"author":"宗臣","content":"绿窗春鸟声，思君泪如雨。人来泪不收，却道思家苦。","dynasty":"明代","title":"江南曲四首其三"}
{"author":"宗臣","content":"去去城南路，我马忽以停。知尔不行意，春原芳草青。","dynasty":"明代","title":"郊行六首其二"}
{"author":"宗臣","content":"客子远役兮，驷马驰。驾言长往兮，适郊圻。念我同心兮，怅有违。送君河桥兮，牵君衣。问君去兮，何时归。恨无羽翼兮，同君飞。岁暮不归兮，当谁依。","dynasty":"明代","title":"送将归"}
{"author":"宗臣","content":"塞南塞北尽烽烟，胡骑纵横二十年。报道今秋须远徙，汉庭司马日行边。","dynasty":"明代","title":"塞上歌十首送王侍郎赴蓟镇其二"}
{"author":"宗臣","content":"并骑华阳踏紫氛，振衣今日谒茅君。石门曲闭仙人掌，天柱高留帝女云。万里江湖秋不断，二仪风雨昼难分。山中瑶草如堪问，吾欲常随鹿豕群。","dynasty":"明代","title":"与子与登茅山绝顶风雨骤至"}
{"author":"宗臣","content":"我闻西极之精忽堕地，化为巨石如天长。孤根倒插黄河底，奇峰直耸天门旁。天门牛女不敢渡，斗域羲龙那得翔。上帝闻之恶其彊，擘为二华遥相望。太者在西少者东，千崖万岭盘晴虹。东来不得数泰岱，西去那复夸崆峒。中有紫髯白晰三五公，手持绿玉披芙蓉。有时踏天跨白鹿，镇日鞭石挥青龙。零露不断仙人掌，古雪常吹玉女峰。忽见悲风万里来，苍螭赤蛟何雄哉。金鳞乍开似飞电，怒角并斗如奔雷。惊沙飘忽天柱动，狂飙迅急坤轴摧。玉女散发乱峡走，仙人赤脚沧海回。地颤山愁千万里，奇峰片片下沉水。黄河直上峰头坐，忽散人家室屋里，往往屋上游赤鲤。千门万户半作鬼，广厦高宫尽成土。白日不闻父老哭，青天唯见魍魉舞，二华二华谁能主。我闻李侯佩玄珠，截日飞霜天下无。侯今跃马函关去，礼隆招摇为前驱。千峰明月乱相逐，万里白云惊且呼。侯之往矣何为乎，为我停车华山隅。手挈蛟螭山下趍，仗剑一一数其辜。山之摧者叱其立，黄河在手如持盂。山上芙蓉色不枯，仙人玉女复来吹玉竽。侯也与之长相须，千秋万载同欢娱。侯向二华去，听予二华歌。二华未到歌先到，石走龙吟侯柰何。","dynasty":"明代","title":"二华篇"}
{"author":"宗臣","content":"归来乎山中，他乡莫久滞。君莫虑无衣，山中有萝薜。归来乎山中，他乡莫久系。君岂虑无舟，山中有兰桂。归来乎山中，他乡莫久延。君岂虑无饮，山中有甘泉。归来乎山中，他乡莫久羁。君岂虑无玲，山中有紫芝。","dynasty":"明代","title":"招隐词"}
{"author":"宗臣","content":"九月寒花照客杯，故人何处独登台。霜华好与青枫落，秋色能堪白雁催。鼓角孤城犹自急，干戈双眼共谁开。知君近有江南赋，千占深知庾信哀。","dynasty":"明代","title":"寄袁二丈二首其二"}
{"author":"宗臣","content":"鄞郸美女颜似玉。翠袖朱弦理新曲。寒月泠泠江水绿。江水绿，江云停。谁为此，湘妃灵。","dynasty":"明代","title":"赵瑟曲"}
{"author":"宗臣","content":"冉冉山上梅，皎皎山中月。月下摘梅花，幽香满肌骨。","dynasty":"明代","title":"湖上杂言二十首其十九"}
{"author":"宗臣","content":"当日梁鸿去，青山弄紫烟。形容疑好在，消息是谁传。鹘鸟岂来舍，龙蛇或值年。仓皇不可问，陨涕五噫篇。","dynasty":"明代","title":"哭梁公实十首其一"}
{"author":"宗臣","content":"江云万片落胡床，斗酒高吟明月光。一自逢君出玄草，满天霜色似华阳。","dynasty":"明代","title":"芜湖遇陈山人鹤席上分韵三首赠之其一"}
{"author":"宗臣","content":"去去春萝好，行行朝雨寒。路迷频勒马，尘起一弹冠。宛转溪园出，依稀江路看。所嗟情不惬，无处问渔竿。","dynasty":"明代","title":"同于鳞子与元美郊行二首其二"}
{"author":"宗臣","content":"霜雪不堪暮，阴阳莽自过。泪偏儿女尽，情为岁华多。留滞非吾意，凄凉柰尔何。寸心无可折，落日满庭柯。","dynasty":"明代","title":"岁暮"}
{"author":"宗臣","content":"可叹日为别，兼之岁欲残。青袍今作吏，白发已盈冠。鸿雁千门夕，梅花一骑寒。风尘好自爱，行路古来难。","dynasty":"明代","title":"送王判"}
{"author":"宗臣","content":"今夜为谁永，清尊只自持。岁华明日异，旅思故人知。坐待青春色，行传白雪词。梅花空复好，愁绝楚江枝。","dynasty":"明代","title":"除夕答谢茂秦徐子与见赠"}
{"author":"宗臣","content":"送君燕市北，作客楚江西。日月千山阔，星辰一剑低。马蹄仍远道，凤翼且卑栖。芳草天涯绿，相思祗杖藜。","dynasty":"明代","title":"送张簿之上饶"}
{"author":"宗臣","content":"何时重把袂，兹意有消巾。春去悲游子，书来见故人。风尘虚倚剑，日月负垂纶。一别清江上，年华几白蘋。","dynasty":"明代","title":"寄陆子"}
{"author":"宗臣","content":"有寺焚香在，何人结驷来。露花如雨落，贝叶不春开。听法龙依水，窥禅鸟下台。尘心忽到此，那得遽如灰。","dynasty":"明代","title":"同李司封苏文选游圣禅寺一首"}
{"author":"宗臣","content":"倦游吾未敢，抱病尔何心。万里蘼芜色，秋风一夜深。长啸岂不得，悲歌直至今。茂陵消渴日，还听白头吟。","dynasty":"明代","title":"问元美病二首其一"}
{"author":"宗臣","content":"尔已青云薄，谁其白眼偏。一身诗作僻，万事酒相捐。枕簟疏秋雨，江山隔暮烟。登楼知有赋，莫向众人传。","dynasty":"明代","title":"问元美病二首其二"}
{"author":"宗臣","content":"彩笔时难见，青毡尔自尊。一官聊日月，双鬓自乾坤。雪后西山赋，风前北海樽。因君寄乡思，好去过江门。","dynasty":"明代","title":"送周先生之海宁"}
{"author":"宗臣","content":"秋风天外声，明月江中影。幽人把桂枝，露下衣裳冷。","dynasty":"明代","title":"夜立"}
{"author":"宗臣","content":"作客清江远，传书白雁迟。山中有芳草，迟尔把春卮。","dynasty":"明代","title":"怀高子明"}
{"author":"宗臣","content":"华发萧然寄一官，于今蜀道更艰难。北来戎马应看剑，南去莼鲈好挂冠。杨柳岂堪巫峡暮，薜萝空对锦江寒。东山旧日饶书札，夜夜灯前拭泪看。","dynasty":"明代","title":"望蜀"}
{"author":"宗臣","content":"黄云压地秋离离，西风摇落千杨枝。白蘋已老暮汀远，满目丹枫胡雁悲。孤舟一夜相思发，寒江明月吹参差。天末佳人犹未归，江头解佩欲遗谁。","dynasty":"明代","title":"江上访朱氏"}
{"author":"宗臣","content":"玉树抽新条，炎炎困赤土。日望天上云，不得阶前雨。","dynasty":"明代","title":"子夜吴歌九解赠李顺德于鳞七解其七"}
{"author":"宗臣","content":"与君生别离，仨年参与商。谁谓三年久，不如兹夜长。","dynasty":"明代","title":"子夜吴歌九解赠李顺德于鳞二解其二"}
{"author":"宗臣","content":"请郡当年意若何，使君犹自滞关河。客游五马黄金妒，书去卢龙白雪多。千堞战烽迷碣石，万山落木下滹沱。建章迟尔朝天者，芳草春云听玉珂。","dynasty":"明代","title":"寄于鳞"}
{"author":"宗臣","content":"莲花比妾貌，妾貌花不如。莲子比妾心，妾心应更苦。","dynasty":"明代","title":"采莲曲"}
{"author":"宗臣","content":"凤书天上至，龙节日边催。两越乘槎使，三都作赋才。路人傍树断，心逐暮江回。绿水樵人宅，青蘋钓客台。山寒金粟落，岩静玉华开。月照方穷谷，春深已劫灰。观风寻禹穴，题石面天台。多少长安侣，看君奏草来。","dynasty":"明代","title":"送朱郎中使浙"}
{"author":"宗臣","content":"思悲翁，悲何极。朝相思，暮相忆。今者华，昔者黑。白日难东，黄河难北。思悲翁，悲何极。","dynasty":"明代","title":"思悲翁"}
{"author":"宗臣","content":"蓟门芳草逐人来，午日新蒲对酒开。沉陆揔为方朔侣，怀沙独惜楚臣才。人间魍魉雷堪走，海上蛟龙雨不回。夜半浮云难去女，更堪孤角凤城哀。","dynasty":"明代","title":"午日同于鳞子与集公实时值雷雨"}
{"author":"宗臣","content":"别君已是三载余，岁岁梅花空泪予。千江盗贼偶停骑，六月鼓鼙还寄书。穷途青眼忆阮藉，茂陵病肺愁相如。天时人事且杯酒，他年迟尔承明庐。","dynasty":"明代","title":"又得袁三子敬书"}
{"author":"宗臣","content":"寂寞自松径，苍茫任草庐。高云莽不止，明月竟何如。席上频窥酒，盘中仅辨蔬。天风如可驭，吾欲摘蟾蜍。","dynasty":"明代","title":"中秋无月呈席上诸公二首其二"}
{"author":"宗臣","content":"龙剑削芙蓉，十载闭其匣。壮士为尔开，满地走鳞甲。","dynasty":"明代","title":"白伯伦仪部移居夜阶助甫司封访之席上赋得卜居赤甲迁居新两见巫山楚水春十四韵其四"}
{"author":"宗臣","content":"秋风何处起，兹夕倍堪嗟。不见碧云色，难禁孤月华。客愁惊蟋蟀，乡思忽蒹葭。谁谓天河远，翩翩汉使槎。","dynasty":"明代","title":"与钱惟重步月下"}
{"author":"宗臣","content":"逐客音书久不闻，天风吹断楚江云。相思惟有长安月，拾得婵娟难寄君。","dynasty":"明代","title":"夜月怀明卿二首其一"}
{"author":"宗臣","content":"白云有樵者，携酒至山家。春风好同来，为吾扫落花。","dynasty":"明代","title":"湖上杂言二十首其四"}
{"author":"宗臣","content":"鄞郸美女颜似玉。翠袖朱弦理新曲。寒月泠泠江水绿。江水绿，江云停。谁为此，湘妃灵。","dynasty":"明代","title":"赵瑟曲"}
{"author":"宗臣","content":"采石矶头坐白云，归来瑶草乱纷纷。夜深吹笛江亭上，明月窥人恐是君。","dynasty":"明代","title":"过采石怀李白十首其七"}
{"author":"宗臣","content":"采莲莫采蒂，莲蒂丝难吐。采莲莫采子，莲子心中苦。","dynasty":"明代","title":"采莲曲"}
{"author":"宗臣","content":"一尉尔何有，孤槎路最便。关山寒食后，风雨暮茄前。入夜江看月，行春路拂烟。青莲幕下客，来往日翩翩。","dynasty":"明代","title":"送冯尉"}
{"author":"宗臣","content":"千门羽檄正纷纭，摇落西风此送君。匹马关山秋色里，胡笳吹断万峰云。","dynasty":"明代","title":"送王比部元美使江南六首其二"}
{"author":"宗臣","content":"主人结屋楚江曲，身披薜荔坐空谷，青天双眼望鸿鹄。春风一夜开石门，万里蘼芜散新绿。","dynasty":"明代","title":"胡上幽栖四章为沈二丈赋其一"}
{"author":"宗臣","content":"海南巨浪抱群星，海上愁云日夜停。岂谓芙蓉春不度，短箫吹破万峰青。","dynasty":"明代","title":"新春赠李司封子藩用助甫韵五首其四"}
{"author":"宗臣","content":"石门斗酒开夕筵，桂花欲开秋萝鲜。昆仑片碣插眼底，沧溟勺水流尊前。落日千江送蜃气，高楼百尺摇寒烟。今夜共醉广陵月，明朝又上丹阳船。人生聚散若萍梗，相思寄我停云篇。","dynasty":"明代","title":"白氏园亭别袁户部"}
{"author":"宗臣","content":"春风二月到瞿塘，白帝城边春草长。不必桃花满十树，他年人亦比河阳。","dynasty":"明代","title":"送袁令之夔州二首其二"}
{"author":"宗臣","content":"走马归来稍自宽，愁边萧索汉庭冠。葵榴不落千枝净，风雨频生六月寒。客到庭阶惊自出，书传兄弟泪难看。两乡白发关河阻，日日江鸿愧羽翰。","dynasty":"明代","title":"雨中得家书"}
{"author":"宗臣","content":"客到孤城暮，亭开万水边。晴虹标野渡，岩雪动平川。吾爱沧浪曲，谁听白石篇。群鸥惊落木，孤雁下新烟。楚泽樵渔在，吴云涕泪偏。一尊聊永夕，双鬓任摧年。春入寒衣后，歌停夜漏前。出门看岭月，任尔妒婵娟。","dynasty":"明代","title":"冬夜沈李陆禹卢潘诸文学同徐山人集芙蕖馆分得前字"}
{"author":"宗臣","content":"昨者娶新妇，布裙上两褶。租吏呼典衣，妇在窗前泣。","dynasty":"明代","title":"楚阳曲"}
{"author":"宗臣","content":"自我遣明月，终夜照君屋。婵娟未解情，只在阶前宿。","dynasty":"明代","title":"赠吴张二子其二"}
{"author":"宗臣","content":"马上秋风吹客缨，送君千里越中行。芙蓉落日凭谁语，杨柳寒江非世情。群盗羽书仍北向，频年将相议南征。白云茂宰今看女，莫问飞凫向帝京。","dynasty":"明代","title":"送施明府之萧山"}
{"author":"宗臣","content":"露下金茎吾自歌，与君终夜踏天河。可怜一片长安月，曾向江门照薜萝。","dynasty":"明代","title":"得歌字"}
{"author":"宗臣","content":"归来乎山中，他乡莫久滞。君莫虑无衣，山中有萝薜。归来乎山中，他乡莫久系。君岂虑无舟，山中有兰桂。归来乎山中，他乡莫久延。君岂虑无饮，山中有甘泉。归来乎山中，他乡莫久羁。君岂虑无玲，山中有紫芝。","dynasty":"明代","title":"招隐词"}
{"author":"宗臣","content":"阊阖门重启，星辰地一隅。寂寥群籁动，惨淡百灵趋。剑佩当风乱，松楸上月孤。他年神武气，或恐未荒芜。","dynasty":"明代","title":"陪祀山陵二首其一"}
{"author":"宗臣","content":"夜夜银河倒不流，长虹西挂彩云愁。醉来江底抱明月，惊落天门万片秋。","dynasty":"明代","title":"过采石怀李白十首其四"}
{"author":"宗臣","content":"忆昔同登冀北台，黄金识尔入燕才。三□消息胡云断，十月音书楚使来。落日中原犹作□，□舟沧海负停杯。秋风莽莽孤鸿暮，□□□□□重回。","dynasty":"明代","title":"得方山人书"}
{"author":"宗臣","content":"一尊晨散帝城游，万里江云拥去舟。楚国芳荃难汝别，蓟门朝雨为谁留。万家熢燧胡缨夕，八月蒹葭海戌秋。使者无须频北顾，浮云何处不堪愁。","dynasty":"明代","title":"送李虞部之杭州"}
{"author":"宗臣","content":"车遥遥兮，马骎骎。送君行兮，河之阴。望而不见兮，伤我心。车遥遥兮，马萧萧。送君行兮，河之桥。望而不见兮，俾魂消。车遥遥兮，马翩翩。送君行兮，山之巅。望而不见兮，涕留连。车遥遥兮，马騑騑。送君行兮，江之矶。望而不见兮，泪沾衣。","dynasty":"明代","title":"车遥遥篇"}
{"author":"宗臣","content":"飞来明月挂千林，满地霜华吹客心。故国鱼龙何处卧，白云愁杀楚江深。","dynasty":"明代","title":"明月曲同峻伯助甫席上赋得深字"}
{"author":"宗臣","content":"湖北湖南落日斜，谁来题竹野人家。自言海上多秦石，始信河边有汉槎。斗酒共听今夜雨，江梅曾对十年花。别来玄草今何似，容易秋风老岁华。","dynasty":"明代","title":"袁二丈夜访山馆刘一丈偕集二首其一"}
{"author":"宗臣","content":"采石矶头秋雨晴，芜湖城外暮潮生。美人只在江波上，十里芙蓉愁月明。","dynasty":"明代","title":"闻张山人在芜湖不得见怀之"}
{"author":"宗臣","content":"旧侣淹漳水，新诗寄汉关。凤麟千古色，鹓鹭众人班。易侧乾坤目，宁开案牍颜。蹇帷犹有赋，落日太行山。","dynasty":"明代","title":"得于鳞书二首其二"}
{"author":"宗臣","content":"征人夜度辽，寒衣今去洛。妾恐如寒衣，春来不堪着。","dynasty":"明代","title":"寄衣曲"}
{"author":"宗臣","content":"驾言俯长河，行行至南浦。荆棘一何深，没我旧时渡。三年滞行旅，今日返其素。阶上兰蕙花，是我昔所树。摇落萧艾旁，芬香日以故。洲渚郁苍苍，瞻彼鸥与鹭。若或见其俦，翩翩翔且顾。往者不可追，来者犹可悟。行矣事者耕，秉耒躬晨雾。寄谢逍遥子，与尔谐中路。","dynasty":"明代","title":"还至别业五首其五"}
{"author":"宗臣","content":"少别即成古，相逢岂在今。黄河难北注，白日似东沉。天地冥鸿志，文章逐鹿心。悲风吹大壑，夜夜助萧森。","dynasty":"明代","title":"哭梁公实十首其八"}
{"author":"宗臣","content":"伏枕花频改，登楼月乍圆。宦情疏病后，世事得愁先。才已金门隐，名非白雪传。新诗酬偃蹇，三叹暮云前。","dynasty":"明代","title":"寄怀乡园游好五首"}
{"author":"宗臣","content":"出门驻马饮平川，为尔徘徊下夕烟。捐佩不堪芳草暮，沾衣吾得紫霞篇。渔阳戍鼓东何急，易水悲歌昔所怜。更欲开尊待新月，浮云容易妒婵娟。","dynasty":"明代","title":"韦氏池亭四首同于鳞子与元美赋其四"}
{"author":"宗臣","content":"烱烱晨星稀复稀，明月满天垂紫薇。灵瑟风生帝女至，金茎露冷仙人归。汉庭朱雁去已远，昆池碧鸡竟谁依。仰天长啸好自去，十年吾负山中衣。","dynasty":"明代","title":"秋夜吟"}
{"author":"宗臣","content":"南去孤帆逐塞鸿，一尊寒雨蓟门东。曳裾邹客明珠在，作赋梁园白雪工。日落潇湘寻太岳，秋高荆楚过新丰。长沙不必嗟留滞，贾传声名自汉宫。","dynasty":"明代","title":"送许先生之楚藩"}
{"author":"宗臣","content":"蓟门秋草万山青，送尔天风下渤溟。紫气从今蔽南斗，何人更识使臣星。","dynasty":"明代","title":"送王比部元美使江南六首其一"}
{"author":"宗臣","content":"世变忽如此，天心那可知。蛟螭江欲裂，戎地马堪支。当日销金甲，斯人遂赤眉。群奴把芦管，应向阖闾吹。","dynasty":"明代","title":"吴中兵乱海上征援感事赋怀因寄元美其一"}
{"author":"宗臣","content":"昨日传书到汉京，几年为客向江城。怀人夜雨孤尊在，闻尔秋霜两鬓生。半世行藏频倚剑，各天消息一沾缨。何时共逐华阳侣，手把芙蓉对月明。","dynasty":"明代","title":"得黄山人书"}
{"author":"宗臣","content":"朔雪千门拥骑过，西风摇落罢鸣珂。愁边鸿雁中原去，眼底龙蛇畏路多。关塞岂无胡马策，江湖真负楚渔歌。衣裳岁暮吾将换，好与青山长薜萝。","dynasty":"明代","title":"除前钱惟重夜至"}
{"author":"宗臣","content":"谁识冠缨者，常投水石间。春风吹大道，紫气照西山。松径荒难度，杨枝乱可攀。相逢勿遽返，世路正摧颜。","dynasty":"明代","title":"同于鳞子与元美郊行二首其一"}
{"author":"宗臣","content":"秋风天外声，明月江中影。幽人把桂枝，露下衣裳冷。","dynasty":"明代","title":"夜立"}
{"author":"宗臣","content":"阊阖天门夜不关，酒星何日谪人间。为君五斗金茎露，醉杀江南千万山。","dynasty":"明代","title":"过采石怀李白十首其一"}
{"author":"宗臣","content":"使者持节潇湘回，三吴消息愈堪哀。蛟螭盖饮太湖水，麋鹿又上姑苏台。组练征兵已百战，艰危报主须群才。君看眼底纷纷者，跃马卧龙安在哉。","dynasty":"明代","title":"寄钱惟重时以使事还吴"}
{"author":"宗臣","content":"尘途忽到此，世事顿相违。月色轻随马，松枝乱拂衣。相逢青满眼，并对绿成围。便作幽栖得，何须问钓矶。","dynasty":"明代","title":"初夏夜同明卿元美游张氏园亭五首其一"}
{"author":"宗臣","content":"西来秋色满燕山，昨夜平胡使者还。白羽书传辽左捷，黄金诏赐殿中班。竟何汉卒屯清海，难信班生老玉关。闻说单于频出猎，相逢马上看刀环。","dynasty":"明代","title":"西来"}
{"author":"宗臣","content":"去年握别楚江流，一夜新霜拥去舟。人隔蒹葭沧海暮，书来风雨白蘋愁。茂陵消渴还称赋，明月听砧独倚楼。知尔词华千气象，于今莫厌鹿门游。","dynasty":"明代","title":"寄袁三子敬"}
{"author":"宗臣","content":"昔与汝相思，仱与汝相见。相见已秋鸿，相思入春燕。","dynasty":"明代","title":"长相思"}
{"author":"宗臣","content":"高台此日眺中原，台上空惊夜色繁。人在千峰明月表，天垂列宿紫微尊。秋衣薜荔真君计，早岁渔樵亦主恩。即拟寻仙向五岳，烽烟犹自滞江门。","dynasty":"明代","title":"拱极台"}
{"author":"宗臣","content":"湖上菱花落复开。兰舟桂楫去复来。妖童艳女行相催。行相催，不可住。罗衣寒，碧水绿。","dynasty":"明代","title":"采菱曲"}
{"author":"宗臣","content":"自君之出矣，消息阻风烟。桂岭花频落，榆关月自圆。","dynasty":"明代","title":"自君之出矣五言二首其一"}
{"author":"宗臣","content":"岁华何荏苒，芳草又参差。云断关河色，烽连杨柳枝。羽书千里急，鼓角万山悲。紫陌纷相问，黄尘失所之。羯胡频聚散，大将总安危。多少关心事，空将涕泗垂。","dynasty":"明代","title":"伤春四首其一"}
{"author":"宗臣","content":"冥冥沙上鸥，洁洁云间鹤。秋风厉羽飞，空山惊寂寞。","dynasty":"明代","title":"题画四首其三"}
{"author":"宗臣","content":"自君去矣湖之滨，日夜湖南生白蘋。江雨千家任伏枕，潭云百尺堪垂纶。书传孤雁正明月，病起空山愁暮春。桃花流水堪避世，武陵樵者今何人。","dynasty":"明代","title":"寄顾纯一时客于扬"}
{"author":"宗臣","content":"昔君别我兮，春草萋萋。我今思君兮，秋雨霏霏。春秋既已改序兮，君胡为兮不归。昔君别我兮，江月阴阴。今我思君兮，海日深深。日月忽其不停兮，君胡为兮无音。","dynasty":"明代","title":"昔君别"}
{"author":"宗臣","content":"别已三年久，情堪万里余。常劳燕塞雁，不到蜀江鱼。浩荡心中事，迟回纸上书。白头还好在，一泪满朝裾。","dynasty":"明代","title":"寄书"}
{"author":"宗臣","content":"楚日吴家到，吴门使者来。书才片纸读，泪已万行摧。佩有兰堪赠，衣知薜共裁。梅花江路满，一酌向谁开。","dynasty":"明代","title":"再得元美书"}
{"author":"宗臣","content":"白发持竿者，江华坐晨日。垂钩勿太深，恐落蛟龙窟。","dynasty":"明代","title":"湖上杂言二十首其三"}
{"author":"宗臣","content":"相逢春草忽萋萋，何限离情落大堤。楚客朝来歌白雪，胡奴星下问青骊。一尊明月愁环佩，孤棹晴云入鼓鼙。纵有武夷秋可寄，天风不到蓟门西。","dynasty":"明代","title":"况吉夫席上留别高伯宗吴峻伯汪正叔李伯承张子畏诸君得西字"}
{"author":"宗臣","content":"碧草萋萋笼紫烟。兰桡桂楫清江边。吴歌越吹太可怜。太可怜，复可妒。飘深红，曳轻素。","dynasty":"明代","title":"江南曲"}
{"author":"宗臣","content":"陌上黄金侠者游，蓟门春草暮堪留。一尊破尔青山梦，万里怀人落日愁。鹦鹉昔悲湘客赋，鹔鹴初典汉家裘。酒阑忽听孤笳起，肠断胡云出塞秋。","dynasty":"明代","title":"送明卿席上有赋"}
{"author":"宗臣","content":"中原落日怨离群，万里关山路又分。乱后谁为骠骑使，征南吾忆伏波军。湘妃班竹行秋雨，帝者苍梧起暮云。铜柱高标犹在眼，好将勋业荅明君。","dynasty":"明代","title":"送王参军之横州"}
{"author":"宗臣","content":"清风何处问吾庐，落日他乡泪满裾。胡马频年为客计，塞鸿八月故人书。白蘋江上共谁把，紫蕨山中好自锄。只恐凌云称赋者，汉家久矣待相如。","dynasty":"明代","title":"秋日寄袁二丈"}
{"author":"宗臣","content":"醉尔华阳馆，如登昆仑巅。白云一长啸，青山日夜迁。","dynasty":"明代","title":"白伯伦仪部移居夜阶助甫司封访之席上赋得卜居赤甲迁居新两见巫山楚水春十四韵其五"}
{"author":"宗臣","content":"谢生隐者流，偃蹇来京国。朝游燕山东，暮游燕山北。悲歌慨以慷，惊飙奋孤翼。兴词日百篇，一一作者则。嗟彼雕虫子，不得施颜色。韦褐以掩形，藜藿不充食。荣华烨人世，匪其心所惑。卢生罹世网，救之一何力。卒能脱其患，言者长叹息。非吾策高踪，斯义久荆棘。","dynasty":"明代","title":"五子诗其一谢山人榛"}
{"author":"宗臣","content":"得尔漳南信，愁予冀北天。嗟咜春事晚，懒慢世情捐。日落黄河远，秋惊白发先。狂歌对明月，莫受众人怜。","dynasty":"明代","title":"夜集怀茂秦二首其一"}
{"author":"宗臣","content":"山上雪如梅，山下梅如雪。寂寞对空山，幽香共谁折。","dynasty":"明代","title":"梅雪曲"}
{"author":"宗臣","content":"吾忆同游日，君今独往悲。朱华聿云暮，绿酒不堪持。双剑看星动，孤槎卧雨迟。才名青琐客，吏隐白云司。凤去仙台古，龙蟠帝宇垂。三山天浩荡，六代草参差。思昔张衡赋，澄江谢眺词。芳兰如可所，千里慰相思。","dynasty":"明代","title":"送胡比部之留都"}
{"author":"宗臣","content":"西来秋色满燕山，昨夜平胡使者还。白羽书传辽左捷，黄金诏赐殿中班。竟何汉卒屯清海，难信班生老玉关。闻说单于频出猎，相逢马上看刀环。","dynasty":"明代","title":"西来"}
{"author":"宗臣","content":"百卉皆零落，如何尔独存。岂无冰雪苦，一意迟王孙。","dynasty":"明代","title":"寒夜同助甫访子畏见盆草有岁寒之感焉遂人赋之五首其三"}
{"author":"宗臣","content":"风起万林寒，月出千峰白。门外苍松影，疑是卧龙迹。","dynasty":"明代","title":"湖上杂言二十首其十七"}
{"author":"宗臣","content":"主人出家醅，千酌葡萄紫。不问江南人，知是江南水。","dynasty":"明代","title":"白伯伦仪部移居夜阶助甫司封访之席上赋得卜居赤甲迁居新两见巫山楚水春十四韵其十三"}
{"author":"宗臣","content":"驱车上河梁，顾瞻旧乡国。仓卒骨肉亲，彷徨动颜色。子亦竟以南，予亦竟以北。本是双龙居，胡为乖羽翼。送子从此归，涕下不能食。子其从远猷，慰我长相忆。","dynasty":"明代","title":"留别子培舍弟七首其一"}
{"author":"宗臣","content":"一望隋堤草，孤吟楚岸花。赋成似班马，身在只烟霞。夜月怀湘瑟，秋风起汉槎。斗间垂气色，吾欲问张华。","dynasty":"明代","title":"寄真州张子二首其二"}
{"author":"宗臣","content":"锦水曾传茂宰名，分符又向武昌城。潇湘春色随君到，千里蘼芜一夜生。","dynasty":"明代","title":"送叶令之蒲圻二首其一"}
{"author":"宗臣","content":"如何一别淮南桂，竟日淹留冀北花。九塞烽烟仍抱病，三年京洛屡移家。人间岁事催黄鸟，江上春衣阻赤霞。骨肉音书常不断，白云依旧是天涯。","dynasty":"明代","title":"客舍新迁有赋"}
{"author":"宗臣","content":"二十年前读子虚，茂陵今得谒相如。秋来萸菊频携酒，病起江山独著书。四海苍生忧战伐，中原高士困樵渔。武夷有约休相负，岁晚芙蓉日夜疏。","dynasty":"明代","title":"过泾访王九江二首其一"}
{"author":"宗臣","content":"雁荡千峰插斗墟，彩云终夜护丹书。月华万片寒相逐，拾得天人白玉裾。","dynasty":"明代","title":"赠余德甫奉使两浙四首其四"}
{"author":"宗臣","content":"帝城杨柳何阴阴，送客城南伤客心。片帆斜挂九江碧，明月一眺三楚深。叔度西游竟何意，梁甫日暮空苦吟。高原忽忆美人远，愁见满山枫树林。","dynasty":"明代","title":"送黄先生之江西"}
{"author":"宗臣","content":"重来韦曲解春襦，碣石华阳望不孤。万里天风吹短发，千家凉雨飒高梧。青山祗负渔樵问，玄鸟深知日月徂。一醉矶边濯吾足，却疑身世即江湖。","dynasty":"明代","title":"韦氏池亭四首同于鳞子与元美赋其三"}
{"author":"宗臣","content":"尘路一知己，浮名遂此生。岭南天共远，冀北日为情。苜宿春堪长，芙蓉夜与清。尺书那不寄，白雁满江城。","dynasty":"明代","title":"寄黄先生二首其二"}
{"author":"宗臣","content":"细雨林塘花气流，长安片碣即丹丘。群公解佩山云起，七夕开尊桂树幽。玉杵声残河汉语，紫箫吹落蓟门秋。乾坤此会谁能负，吴楚兵戈日日愁。","dynasty":"明代","title":"张肖甫初至七夕同诸子酌之张园"}
{"author":"宗臣","content":"父老书频至，疮痍叹未醒。长怀闽日白，难照楚山青。野兕稍离室，河鱼更入庭。怨歌满天地，不遣仗君听。","dynasty":"明代","title":"简陈使君"}
{"author":"宗臣","content":"使君西问玉关游，关吏应知紫气流。三晋莫云停汉节，七陵斜日揽吴钩。马回塞北青枫老，人到湘南紫橘秋。一醉洞庭明月里，可能不动蓟门愁。","dynasty":"明代","title":"送刘武库使云中便道还楚"}
{"author":"宗臣","content":"二月破云根，千行碧玉新。湘痕知有日，孟泣岂兹辰。酒对殊方夕，盘留故国春。吾将付风雨，片片作龙鳞。","dynasty":"明代","title":"明卿宅同元美分赋得席上笋"}
{"author":"宗臣","content":"夜色流燕树，寒霾失蓟门。予难歌白雪，尔岂妒涓尊。日月凭双眼，乾坤阻片言。坐来心万里，忽欲问昆仑。","dynasty":"明代","title":"雪夜访明卿病时有客因简元美其二"}
{"author":"宗臣","content":"亦有华阳在，谁其汗漫游。书传天目雨，客到秣陵秋。江远芙蓉细，山低蟋蟀幽。此怀吾不浅，直欲醉丹丘。","dynasty":"明代","title":"渡江得子与书"}
{"author":"宗臣","content":"别思将春起，乡心与日摧。已经三载别，犹有一书来。我愧思鲈者，君诚倚马才。黄金似芳草，又满郭生台。","dynasty":"明代","title":"荅袁子"}
{"author":"宗臣","content":"归期不可问，客思坐纷纭。白发两乡隔，青猿何处闻。日摧蜀道险，云逐楚江分。尺素看鸿雁，高秋或一群。","dynasty":"明代","title":"远思"}
{"author":"宗臣","content":"一尊那忍负，永夜坐堪酬。凤岂吹箫落，人疑鼓瑟游。江湖青桂暮，关塞白榆秋。明月无南北，泠然万里愁。","dynasty":"明代","title":"同李于鳞徐子与梁公实夜过王元美"}
{"author":"宗臣","content":"纤月稍稍起，寒霾细细分。穷途惟白雪，畏路是青云。岂作鹓鸿侣，难期鹿豕群。平生霄汉思，汨没向时氛。","dynasty":"明代","title":"夜叹"}
{"author":"宗臣","content":"三月忽云暮，一年空见春。不堪垂柳色，似与客愁新。惨淡时名弃，迂疏长吏嗔。青江有鸥鸟，怪尔未归人。","dynasty":"明代","title":"三月"}
{"author":"宗臣","content":"岁暮岂不苦，离愁那可销。仅辞燕市酒，已犯浙江潮。明月帝乡满，梅花客路遥。岂能因五斗，楚泽负渔樵。","dynasty":"明代","title":"送人"}
{"author":"宗臣","content":"君自何方至，怜才意久违。朔云停暮屐，汉月照春衣。江左时名重，人间雪调稀。灯前出瑶草，坐客不能归。","dynasty":"明代","title":"皇甫别驾初至夜集得归字"}
{"author":"宗臣","content":"孤臣辞上国，匹马自祗园。树影僧窥日，钟声客到门。江湖难寓目，天地易销魂。行念中心约，相思且勿论。","dynasty":"明代","title":"天宁寺同于鳞子与元美饯别公实各赋二首其一"}
{"author":"宗臣","content":"分襟即此地，握手更何年。辞赋吾甘后，烟霞尔最先。世情频按剑，生事欲逃禅。今夜南楼月，凄凉空自圆。","dynasty":"明代","title":"天宁寺同于鳞子与元美饯别公实各赋二首其二"}
{"author":"宗臣","content":"已厌时人目，翻生古道悲。洲中鹦鹉赋，台上凤凰诗。风雨客多病，江湖鬓有丝。长途且万里，无梦寄相思。","dynasty":"明代","title":"寄黄山人"}
{"author":"宗臣","content":"云敛波还净，云开影自随。绿萍与青荇，相傍桂花枝。","dynasty":"明代","title":"水中月四首其三"}
{"author":"宗臣","content":"日落寒江上，尊开北斗前。高秋中夜减，孤月两乡圆。人隔黄河远，书无白雁传。谢庄应有赋，何得问婵娟。","dynasty":"明代","title":"中秋有怀茂秦"}
{"author":"宗臣","content":"青海传烽燧，黄沙入鼓鼙。单于屯塞北，大将出辽西。落日胡笳惨，悲风汉马迷。燕将有奇石，勒笔待君题。","dynasty":"明代","title":"出塞"}
{"author":"宗臣","content":"灼灼园中葵，结根高树林。绿叶甤紫芬，芳华人所钦。白日岂不照，高林蔽其阴。中怀抱赤素，谁为见予心。予心何足惜，惜此日西颓。白日如可待，高林有时摧。","dynasty":"明代","title":"杂诗二首其二"}
{"author":"宗臣","content":"万里西风吹急湍，茆堂幽事起凭栏。客寻玄草频捐佩，醉倚青松不着冠。渔父暮归双艇急，鲛人夜语一江寒。闻君已作餐霞侣，石上摇华只自看。","dynasty":"明代","title":"诸子夜集因寄长庚"}
{"author":"宗臣","content":"不尽山灵僻，难持幽思翻。星辰莽相照，鸟雀一何喧。竹叶传金瓮，松花落石门。危峰一长啸，髣髴是昆仑。","dynasty":"明代","title":"同余德甫吴明卿王元美再游张园其三"}
{"author":"宗臣","content":"方言发北郊，芳草萋已碧。晨风叩石门，眷此栖霞客。翩翩倚杖迎，嗟哉发何白。携手入中洲，四顾感畴昔。君着东郭履，我着东山屐。行采山上芝，坐倚山中石。客有一尊酒，相藉终日夕。醉来自尽觞，君其勿相迫。","dynasty":"明代","title":"出郊访黄山人"}
{"author":"宗臣","content":"驱车出郭门，远望陌与阡。四顾以彷徨，我马忽不前。别家仅俯仰，所历何推迁。高台或为池，崇冈或为田。墟里千百家，萧条无人烟。壮者日以衰，老者长相捐。纷纷少年子，白马鸣华鞭。旦夕成老丑，短褐不被肩。昔者人所钦，今者太可怜。见之感我心，泪下如流泉。","dynasty":"明代","title":"还至别业五首其四"}
{"author":"宗臣","content":"蓟门春望春冥冥，黄鹂交坐啼不醒。尊前杨柳洒人绿，江上蘼芜愁自青。楚人瑶瑟怨湘雨，汉室渔竿垂客星。谁其采药向沧溟，迟我岩前紫石屏。","dynasty":"明代","title":"蓟门春望"}
{"author":"宗臣","content":"白云忽向黄河送，黄河至今不敢涷。尽道河中走蜀龙，只今席上行秦凤。","dynasty":"明代","title":"酬助甫得送字"}
{"author":"宗臣","content":"长安落日照胡缨，君去才高从事名。匹马关山冲蓟雪，五羊人吏识江旌。署中夜啸芙蓉暮，海上春衣翡翠明。驿使广陵如可到，梅花今满粤王城。","dynasty":"明代","title":"送卞从事之广东"}
{"author":"宗臣","content":"自古悲行路，于今更畏途。才名收倚马，宦计失飞凫。白日晴开越，青山乱入吴。传经稍欲慰，咫尺对西湖。","dynasty":"明代","title":"送张明府谪教湖州"}
{"author":"宗臣","content":"天风吹落千杨柳，晴虹万丈垂鹢首。水中乱石怒且待，大者虬螭小蝌蚪。六尺榜人双胡髯，直挂孤帆石上走。长风破浪势若舞，昆仑碣石系两肘。何当驾此去八溟，直至蓬莱酌南斗。","dynasty":"明代","title":"新安道中"}
{"author":"宗臣","content":"君试探玄草，吾能把素书。问奇频载酒，真作子云居。","dynasty":"明代","title":"白伯伦仪部移居夜阶助甫司封访之席上赋得卜居赤甲迁居新两见巫山楚水春十四韵其六"}
{"author":"宗臣","content":"朔风乱扫江云飞，山人为予开石扉。一斗胡麻煮未熟，散发千峰歌采薇。吴江枫落客已远，楚塞秋深鸿未归。明月堕地白如水，湿尔岩头萝薜衣。","dynasty":"明代","title":"山中夜坐"}
{"author":"宗臣","content":"秋风吹万里，一夜过扶桑。落叶碎难扫，孤鸿高自翔。登楼来朔雨，倚剑下胡霜。闻道喻关使，飞书入建章。","dynasty":"明代","title":"秋风"}
{"author":"宗臣","content":"战城南，望城北。城北阵云红，城南阵云黑。生当封侯，死当庙食。一战天门青，再战天门赤。挥金戈，拥雕戟。马走缰，人失魄。百万熊罴一时仆。归来麟阁名，观者坐太息。战城南，望城北。","dynasty":"明代","title":"战城南"}
{"author":"宗臣","content":"别君金马门，逢君大河阳。相看动惆怅，涕泪沾衣裳。斗酒且为乐，清歌夜未央。念子远行役，道路一何长。严冬万木落，白露为玄霜。摇落怆中怀，起视明月光。携手复行行，南北各一方。风波不自保，天地遥相望。念此伤我心，对酒不尽觞。愿为双黄鹄，与子共翱翔。","dynasty":"明代","title":"湖上送徐子与使君"}
{"author":"宗臣","content":"涉江见芳草，春华被远岑。薄言采其华，将以贻所钦。顾念客游子，分符越江浔。江水东南流，波浪阻且深。凉飙摧百卉，孤芳孰能任。置之在怀袖，无令岁寒侵。日月忽以遒，馨香纷至今。非君垂末顾，谁能识予心。","dynasty":"明代","title":"赠施司封三首其一"}
{"author":"宗臣","content":"暮雨浮天去，寒云归峡迟。青山饶远色，紫菊把新枝。何处风前笛，频停月下卮。关河已摇落，故向客愁吹。","dynasty":"明代","title":"夜月闻笛"}
{"author":"宗臣","content":"华枕为谁施，华衾为谁卷。妾肠非道路，日夜车轮转。","dynasty":"明代","title":"春闺曲"}
{"author":"宗臣","content":"一尊晨散帝城游，万里江云拥去舟。楚国芳荃难汝别，蓟门朝雨为谁留。万家熢燧胡缨夕，八月蒹葭海戌秋。使者无须频北顾，浮云何处不堪愁。","dynasty":"明代","title":"送李虞部之杭州"}
{"author":"宗臣","content":"岁华何荏苒，芳草又参差。云断关河色，烽连杨柳枝。羽书千里急，鼓角万山悲。紫陌纷相问，黄尘失所之。羯胡频聚散，大将总安危。多少关心事，空将涕泗垂。","dynasty":"明代","title":"伤春四首其一"}
{"author":"宗臣","content":"十月孤城鼓角哀，悲风摇落此登台。山形西转千虹立，涛色东驱万电开。日下白云钟阜起，江南紫气汉陵来。临流怪尔鲛人语，一夜乘潮能百回。","dynasty":"明代","title":"直州"}
{"author":"宗臣","content":"夜夜银河倒不流，长虹西挂彩云愁。醉来江底抱明月，惊落天门万片秋。","dynasty":"明代","title":"过采石怀李白十首其四"}
{"author":"宗臣","content":"到处孤槎秋万重，沧江终夜卧鱼龙。天风驱尽潇湘色，祗为仙人破醉容。","dynasty":"明代","title":"过采石怀李白十首其五"}
{"author":"宗臣","content":"高天落日照中原，匹马凌风出蓟门。赤羽频年荒稼穑，苍生何处问鸡豚。七闽雨雪王程急，百粤楼船帝使尊。长孺不妨仍矫诏，宽租曾识汉庭恩。","dynasty":"明代","title":"送张肖甫奉命督租闽粤二首其一"}
{"author":"宗臣","content":"建业城南江草碧，杨子渡头江雨白。青山双屐晓逢君，明月孤帆夜催客。英雄四十困樵渔，于今谒帝承明庐。燕市黄金大如斗，袖中一片贾生书。","dynasty":"明代","title":"江上送别胡国子北上"}
{"author":"宗臣","content":"翠鬟玉佩游春风。百花拂袖来湖东。朱颜灼灼惊飞鸿。惊飞鸿，耀明月。人不见，心如结。","dynasty":"明代","title":"游女曲"}
{"author":"宗臣","content":"帝城杨柳何阴阴，送客城南伤客心。片帆斜挂九江碧，明月一眺三楚深。叔度西游竟何意，梁甫日暮空苦吟。高原忽忆美人远，愁见满山枫树林。","dynasty":"明代","title":"送黄先生之江西"}
{"author":"宗臣","content":"两月文园病，千门落叶声。客能携杖至，谁复倒衣迎。日月朱颜失，行藏短发生。芙蓉消渴采，蟋蟀向愁鸣。几上分芝木，江间忆杜蘅。青编妨吏事，白雪损时名。久卧知朋好，何才荅圣明。未应沧海路，终负野鸥盟。","dynasty":"明代","title":"病中茂秦见过"}
{"author":"宗臣","content":"燕子一去沧江滨，燕子之矶石磷磷。满江波浪近愁客，永日蛟龙常傍人。白云对酒不知晚，高萝盈砌今几春。洲边芳杜还忆走，洞口桃花未识秦。吾将买尔矶头一片石，岁岁孤奇垂钓纶。","dynasty":"明代","title":"燕子矶"}
{"author":"宗臣","content":"春风千队簇芙蓉，白马长驱似白龙。君到榆关歌出塞，万家明月泣胡烽。","dynasty":"明代","title":"再送王元美四绝其三"}
{"author":"宗臣","content":"朔雪不肯去，客衣何处新。尊前歌绿草，僽杀蓟门春。","dynasty":"明代","title":"白伯伦仪部移居夜阶助甫司封访之席上赋得卜居赤甲迁居新两见巫山楚水春十四韵其七"}
{"author":"宗臣","content":"帝遣春风来蓟门，吹作蘼芜绿遍野。我本商山采薇客，遇尔潇湘佩兰者。鞭龙直上碣石宫，披云高卧昆仑下。袖里瑶华寒不开，洞口新松翠可把。一酌沧江破几筵，词组青山堕杯斝。君不见长安意气五陵豪，笑杀文园病司马。","dynasty":"明代","title":"春日姚园同德甫明卿元美燕集分赋下字"}
{"author":"宗臣","content":"北阙平临汉，西山迥接秦。风尘偏作吏，梅柳畏逢春。盗贼沧江起，征输赤县频。生涯俱浩荡，世路正艰辛。日月余愁鬓，乾坤有病身。何能遂倚剑，祗自失垂纶。","dynasty":"明代","title":"伤春四首其三"}
{"author":"宗臣","content":"柳色千门照别裾，片帆西去是匡庐。洞中白鹿知谁待，醉后青云任尔疏。落日蒹葭三楚客，高秋风雨九江书。汉庭多少夔龙在，独有文园负子虚。","dynasty":"明代","title":"席上同子与德甫伯伦送别明卿给事赴谪豫章得书字"}
{"author":"宗臣","content":"共持瑶草下天关，万里秋风吹别颜。马上白云晴不散，知君到处问青山。","dynasty":"明代","title":"华阳道中奉别子与二首其二"}
{"author":"宗臣","content":"闻道春可怜，春今竟何许。石竹万家烟，海棠三月雨。","dynasty":"明代","title":"春望"}
{"author":"宗臣","content":"主人出家醅，千酌葡萄紫。不问江南人，知是江南水。","dynasty":"明代","title":"白伯伦仪部移居夜阶助甫司封访之席上赋得卜居赤甲迁居新两见巫山楚水春十四韵其十三"}
{"author":"宗臣","content":"客有羌中笛，十月吹杨柳。杨柳不可见，春色在君手。","dynasty":"明代","title":"听笛"}
{"author":"宗臣","content":"蓟门摇落朔云秋，尔去千山落日愁。白发行藏孤剑在，青枫舟楫丈江流。楚人昔有怀沙怨，湘水今还鼓瑟留。念我好传鸿雁曲，月明应醉庾公楼。","dynasty":"明代","title":"送人还楚"}
{"author":"宗臣","content":"冥冥沙上鸥，洁洁云间鹤。秋风厉羽飞，空山惊寂寞。","dynasty":"明代","title":"题画四首其三"}
{"author":"宗臣","content":"秋雷一动蛟龙走，王生夜半寻五斗。把酒向天天忽开，星辰错落乱吾手。","dynasty":"明代","title":"王子夜半来过席间有赠走笔相荅"}
{"author":"宗臣","content":"忽是青春别，难堪白日移。江山一弟远，鸿雁尺书迟。湖上又芳草，淮南多桂枝。池塘尊酒夜，知尔重相思。","dynasty":"明代","title":"忆弟"}
{"author":"宗臣","content":"华阳洞前秋如霰，华阳洞里光走电。闻道寒云深复深，石壁一窍细如线。吾来大叫石壁开，绿眼仙人夜相见。留之三日不出门，咽尽桃花千万片。","dynasty":"明代","title":"酌洞口"}
{"author":"宗臣","content":"美人隔江洲，咫尺不得渡。不畏石上霜，但畏草间露。","dynasty":"明代","title":"古意简伯章"}
{"author":"宗臣","content":"官府一开仓，含青向儿女。公者犹可迟，私者不可已。","dynasty":"明代","title":"楚阳曲其一"}
{"author":"宗臣","content":"明月下大川，孤鸿依浅浦。不见舟中人，但闻舟中语。","dynasty":"明代","title":"湖上杂言二十首其十四"}
{"author":"宗臣","content":"高台此日眺中原，台上空惊夜色繁。人在千峰明月表，天垂列宿紫微尊。秋衣薜荔真君计，早岁渔樵亦主恩。即拟寻仙向五岳，烽烟犹自滞江门。","dynasty":"明代","title":"拱极台"}
{"author":"宗臣","content":"北去楼船向紫垣，长途芳草日开樽。汉庭秋问仙人掌，方朔才高金马门。群盗兵戈无上策，苍生憔悴满中原。安危将相须公等，宵旱于今独至尊。","dynasty":"明代","title":"送太史李公还朝二首其二"}
{"author":"宗臣","content":"父老闻我旋，走书来相存。长者毡貂貐，幼者奉衣巾。盘飧多礼膳，络绎在吾门。仓皇出肃客，俱我平生亲。长揖失次第，各各叙寒温。坐中起相劳，行路多风尘。如何客子颜，反若生阳春。自汝远行游，乡国难具陈。豺虎满路衢，白日愁行人。朝餐藜与藿，夕卧无安衾。饥寒且不保，骨肉含苦辛。父老重起词，方与子所云。子其勿语人，恐令长吏嗔。","dynasty":"明代","title":"还至别业五首其二"}
{"author":"宗臣","content":"归期不可问，客思坐纷纭。白发两乡隔，青猿何处闻。日摧蜀道险，云逐楚江分。尺素看鸿雁，高秋或一群。","dynasty":"明代","title":"远思"}
{"author":"宗臣","content":"何时重把袂，兹意有消巾。春去悲游子，书来见故人。风尘虚倚剑，日月负垂纶。一别清江上，年华几白蘋。","dynasty":"明代","title":"寄陆子"}
{"author":"宗臣","content":"匹马翩翩不可留，垂杨醉色满神州。千年词赋人游洛，十月关山雪满裘。翠壁天开中岳色，黄龙日抱大河流。知君万里中原思，不到长安旧酒楼。","dynasty":"明代","title":"送人之河南"}
{"author":"宗臣","content":"湖南湖北云阴阴，石开晓开千树林。日月双摧绿发短，江湖独与青春深。杨柳垂丝为谁结，蘼芜千里伤予心。落花流水去不返，武陵桃源何处寻。道路只今乱赤羽，乾坤何处非黄金。日暮聊为楚泽吟，慷慨流涕沾衣襟。","dynasty":"明代","title":"湖上行"}
{"author":"宗臣","content":"月满空山青不流，仙人来赠紫云裘。一尊高卧藤萝上，醉杀华阳万里秋。","dynasty":"明代","title":"华阳明月曲同子与赋六首其一"}
{"author":"宗臣","content":"别君金马门，逢君大河阳。相看动惆怅，涕泪沾衣裳。斗酒且为乐，清歌夜未央。念子远行役，道路一何长。严冬万木落，白露为玄霜。摇落怆中怀，起视明月光。携手复行行，南北各一方。风波不自保，天地遥相望。念此伤我心，对酒不尽觞。愿为双黄鹄，与子共翱翔。","dynasty":"明代","title":"湖上送徐子与使君"}
{"author":"宗臣","content":"忽是青春别，难堪白日移。江山一弟远，鸿雁尺书迟。湖上又芳草，淮南多桂枝。池塘尊酒夜，知尔重相思。","dynasty":"明代","title":"忆弟"}
{"author":"宗臣","content":"中原五子送将归，十二峰头拾紫薇。别后何人鹦鹉笔，书来念我薜萝衣。邗沟明月行将问，鸿鹄天风高自飞。南北岐途两无赖，江门烽火照渔矶。","dynasty":"明代","title":"春兴八首其六"}
{"author":"宗臣","content":"万里江花拂石桥，孤槎去弄广陵潮。云中倘遇昆仑子，寄尔秦时碧玉箫。","dynasty":"明代","title":"席上留别高伯宗四首分韵其二"}
{"author":"宗臣","content":"短筇踏破楚山青，日日苍梧醉洞庭。何事淹留姑孰水，千秋风雨怨湘灵。","dynasty":"明代","title":"过采石怀李白十首其九"}
{"author":"宗臣","content":"请郡当年意若何，使君犹自滞关河。客游五马黄金妒，书去卢龙白雪多。千堞战烽迷碣石，万山落木下滹沱。建章迟尔朝天者，芳草春云听玉珂。","dynasty":"明代","title":"寄于鳞"}
{"author":"宗臣","content":"与君秋别蓟门钟，每见秋云不可从。杂佩相贻仍蕙芷，美人一水隔芙蓉。月明江上歌梁甫，病卧山中拟蜀龙。尽道漳河成独往，十年高味在青松。","dynasty":"明代","title":"寄茂秦"}
{"author":"宗臣","content":"雁荡千峰插斗墟，彩云终夜护丹书。月华万片寒相逐，拾得天人白玉裾。","dynasty":"明代","title":"赠余德甫奉使两浙四首其四"}
{"author":"宗臣","content":"君到沧江上，桃花乱马蹄。相思知有路，明月蓟门西。","dynasty":"明代","title":"席上送朱主客得萧春青西四字"}
{"author":"宗臣","content":"楚江南折是天门，江上蛟龙日夜喧。为尔片帆开暮雨，至今秋色锁云根。","dynasty":"明代","title":"过采石怀李白十首其八"}
{"author":"宗臣","content":"蒹葭苍苍兮，露为霜。秋风飒飒兮，明月光。四顾天地兮，何微茫。美人不见兮，使心伤。安得与美人相将兮，折桂枝而徜徉。","dynasty":"明代","title":"池上歌二首寄诸子其二"}
{"author":"宗臣","content":"清晨发东郊，兰蕙何灼灼。采之遗我友，我友在京洛。道路邈以修，羽翼谁能托。但恐霜露垂，馨香日零落。","dynasty":"明代","title":"寄子与"}
{"author":"宗臣","content":"马上秋风吹客缨，送君千里越中行。芙蓉落日凭谁语，杨柳寒江非世情。群盗羽书仍北向，频年将相议南征。白云茂宰今看女，莫问飞凫向帝京。","dynasty":"明代","title":"送施明府之萧山"}
{"author":"宗臣","content":"自君去矣湖之滨，日夜湖南生白蘋。江雨千家任伏枕，潭云百尺堪垂纶。书传孤雁正明月，病起空山愁暮春。桃花流水堪避世，武陵樵者今何人。","dynasty":"明代","title":"寄顾纯一时客于扬"}
{"author":"宗臣","content":"万里西风吹急湍，茆堂幽事起凭栏。客寻玄草频捐佩，醉倚青松不着冠。渔父暮归双艇急，鲛人夜语一江寒。闻君已作餐霞侣，石上摇华只自看。","dynasty":"明代","title":"诸子夜集因寄长庚"}
{"author":"宗臣","content":"秋风高不极，破浪片帆轻。鸿雁冲沙起，蛟龙傍槛鸣。愁人芳草远，落日一江明。十载风波事，茫然空复情。","dynasty":"明代","title":"渡江"}
{"author":"宗臣","content":"中原落日怨离群，万里关山路又分。乱后谁为骠骑使，征南吾忆伏波军。湘妃班竹行秋雨，帝者苍梧起暮云。铜柱高标犹在眼，好将勋业荅明君。","dynasty":"明代","title":"送王参军之横州"}
{"author":"宗臣","content":"长髯短鬓近何如，湖北湖南定卜居。琴里潇湘中散曲，池边风雨石军书。秋来双径谁看菊，月下清尊自摘蔬。旧日纶竽还好在，岂能终负楚江渔。","dynasty":"明代","title":"寄沈二丈"}
{"author":"宗臣","content":"岂亦沉沦者，频来问钓矶。青天双鸟去，白发一渔归。忽雨新枫橘，如云长蕨薇。山花似留客，随处傍人衣。","dynasty":"明代","title":"有客"}
{"author":"宗臣","content":"烱烱晨星稀复稀，明月满天垂紫薇。灵瑟风生帝女至，金茎露冷仙人归。汉庭朱雁去已远，昆池碧鸡竟谁依。仰天长啸好自去，十年吾负山中衣。","dynasty":"明代","title":"秋夜吟"}
{"author":"宗臣","content":"槛外春云控紫骝，腰间明月冷吴钩。酒酣把赠天风起，吹作湘江白鹭秋。","dynasty":"明代","title":"席上酬助甫"}
{"author":"宗臣","content":"既喜明月来，复惜明月去。吾欲破青云，坐尔月行处。","dynasty":"明代","title":"腊月十七夜月同峻伯助甫席上赋其四得去字"}
{"author":"宗臣","content":"昔君别我兮，春草萋萋。我今思君兮，秋雨霏霏。春秋既已改序兮，君胡为兮不归。昔君别我兮，江月阴阴。今我思君兮，海日深深。日月忽其不停兮，君胡为兮无音。","dynasty":"明代","title":"昔君别"}
{"author":"宗臣","content":"壮士怀慷慨，高义贯长虹。甘心报国雠，挟矢忘厥躬。远望边尘起，万里扬悲风。拔剑出门去，驱驰远从戎。昔为千人英，今为万夫雄。单于来接战，杀气冲苍穹。黄尘不可见，白日忽以蒙。一战雁塞清，再战龙庭空。归来报天子，献捷甘泉宫。","dynasty":"明代","title":"出塞曲"}
{"author":"宗臣","content":"莫向桃花又问津，只今已是武陵人。经旬芝术还歌枕，细雨林塘不住春。一入青山疏故旧，千秋素业在沉沦。湖边似有渔舟路，急与秋风长绿蘋。","dynasty":"明代","title":"暮春"}
{"author":"宗臣","content":"朱云缥缈来立霄。人间天上俱迢遥。欲来不来巫山高。巫山高，高无极。梦相见，昼相忆。","dynasty":"明代","title":"朝云曲"}
{"author":"宗臣","content":"阊阖天门夜不关，酒星何日谪人间。为君五斗金茎露，醉杀江南千万山。","dynasty":"明代","title":"过采石怀李白十首其一"}
{"author":"宗臣","content":"芳草五骅骝，熠熠朝元者。不分黄金鞭，出入依君马。","dynasty":"明代","title":"子夜吴歌九解赠李顺德于鳞四解其四"}
{"author":"宗臣","content":"春华灿灼春月明。侏唇玉颊扬哀声。凄凄切切动君情。动君情，得君悦。流青云，飞白雪。","dynasty":"明代","title":"阳春曲"}
{"author":"宗臣","content":"城上春山并骑来，曲池芳草好停杯。鸬鹚水净窥人立，燕雀风高逐岸回。客计独留玄草在，帝京三见紫薇开。吾将遂拟郊居赋，怪尔临岐候吏催。","dynasty":"明代","title":"韦氏池亭四首同于鳞子与元美赋其一"}
{"author":"宗臣","content":"孤灯深入坐，稚子远相看。月动前江白，星垂大泽寒。鱼枯终有铗，鹖敝不辞冠。嗟尔屠龙者，清时只钓竿。","dynasty":"明代","title":"出郊过陆子和草堂同太史李公文学顾丈其三"}
{"author":"宗臣","content":"握手殊不尽，论心日转纡。更谁怜凤鸟，为尔系骊驹。明月惨相照，浮云寒不徂。客涂从浩荡，帝里只须臾。岂为苍生出，宁言壮士图。安危群贵在，去住二人俱。君莫嗟齐瑟，吾将卜楚巫。椒兰徒自结，魍魉作人趍。渔父何方去，灵均未可呼。宦情余棘莽，生计久菰蒲。黑发从今变，黄金自昔孤。敝裘辞北斗，短棹入西湖。倘遇寻秋色，悲歌问玉壶。","dynasty":"明代","title":"将发京夜别峻伯得湖字席上赋"}
{"author":"宗臣","content":"山上雪如梅，山下梅如雪。寂寞对空山，幽香共谁折。","dynasty":"明代","title":"梅雪曲"}
{"author":"宗臣","content":"行藏新白发，岁月旧青袍。又向江门去，秋风薜荔高。","dynasty":"明代","title":"送人还江南"}
{"author":"宗臣","content":"使者春江到，传君隔岁书。开函生气色，数字慰踌躇。日月孤吟失，山河一病虚。皇一深忌汝，竟不免樵渔。","dynasty":"明代","title":"哭梁公实十首其二"}
{"author":"宗臣","content":"白鹭三洲远，青山万树低。相思惟梦到，夜夜凤台西。","dynasty":"明代","title":"寄陆子"}
{"author":"宗臣","content":"去年握别楚江流，一夜新霜拥去舟。人隔蒹葭沧海暮，书来风雨白蘋愁。茂陵消渴还称赋，明月听砧独倚楼。知尔词华千气象，于今莫厌鹿门游。","dynasty":"明代","title":"寄袁三子敬"}
{"author":"宗臣","content":"胡飙乱卷星如雨，予归淮南君去楚。明月浸冷广陵船，绿蘋愁绝潇湘渚。尺书在袖数雁鸿，美人中夜怨砧杵。乾坤日远欲问谁，阊阖天高重遇女。一笑浮云坠青天，五平金茎听白苎。万片龙鳞江上来，为尔直取天河煮。共向天门骑白螭，肯向人间问腐鼠。醉来高卧北斗旁，无数松篁月下语。","dynasty":"明代","title":"明卿夜过各赋长句"}
{"author":"宗臣","content":"鸣佩朝来散紫宫，相逢意气为谁雄。一尊醉忆江湖上，三月春残风雨中。消渴文园卧司马，题书碣石问冥鸿。青山南北吾将往，肯向人间泣路穷。","dynasty":"明代","title":"诸子夜集"}
{"author":"宗臣","content":"春台冉冉围青竹，春夜沉沉秉华烛。鹦鹉杯未停，琵琶声已续。君当为曲海上歌，妾当独唱江南曲。江南曲，声未足。池中鸳鸯两两飞，江头凫鸭双双绿。劝君莫待鬓边华，劝君莫负杯中醁。君不见紫罗山上月如珠，锦石屏前人似玉。人生年少须尽欢，莫待形骸空结束。慢磋砣，青山碧草容易过，白发茫茫君柰河。","dynasty":"明代","title":"惜春歌"}
{"author":"宗臣","content":"紫薇朝散署，玉佩夜分曹。明月天河白，晴云汉阙高。春知催蓂荚，寒未却衣袍。羽檄心恒折，关河首重搔。世途趋水火，兵气散蓬蒿。流血沧江满，燃眉赤县劳。谁人甘马辈，诸将岂龙韬。嗟尔平夷略，空予赋楚骚。","dynasty":"明代","title":"省中夜直"}
{"author":"宗臣","content":"湖南湖北云阴阴，石开晓开千树林。日月双摧绿发短，江湖独与青春深。杨柳垂丝为谁结，蘼芜千里伤予心。落花流水去不返，武陵桃源何处寻。道路只今乱赤羽，乾坤何处非黄金。日暮聊为楚泽吟，慷慨流涕沾衣襟。","dynasty":"明代","title":"湖上行"}
{"author":"宗臣","content":"高天落日照中原，匹马凌风出蓟门。赤羽频年荒稼穑，苍生何处问鸡豚。七闽雨雪王程急，百粤楼船帝使尊。长孺不妨仍矫诏，宽租曾识汉庭恩。","dynasty":"明代","title":"送张肖甫奉命督租闽粤二首其一"}
{"author":"宗臣","content":"今夕复何夕，相看又此亭。金樽堕明月，银汉倒繁星。吾已甘多病，君今幸不醒。胡笳中夜起，凄恻若为听。","dynasty":"明代","title":"于鳞子与元美夜过时元美将有江南之役矣二首其一"}
{"author":"宗臣","content":"亭花新乍落，砌竹远生阴。砧杵秋城急，烟霞故国深。不堪惆怅色，兼入别离心。去住伤萍梗，兹期未易寻。","dynasty":"明代","title":"于鳞子与元美夜过时元美将有江南之役矣二首其二"}
{"author":"宗臣","content":"白发久为客，青春忽与归。马冲燕雪尽，心逐塞云飞。天地飘蓬甚，河桥折柳违。离情堪涕泪，此际倍沾衣。","dynasty":"明代","title":"追送谢山人不及"}
{"author":"宗臣","content":"暮雨浮天去，寒云归峡迟。青山饶远色，紫菊把新枝。何处风前笛，频停月下卮。关河已摇落，故向客愁吹。","dynasty":"明代","title":"夜月闻笛"}
{"author":"宗臣","content":"客久春如失，愁深夜不开。眼看鸿雁去，书对白云裁。丛桂迷淮甸，长杨识汉才。江东秋色好，消息几时来。","dynasty":"明代","title":"怀顾二丈"}
{"author":"宗臣","content":"别已三年久，情堪万里余。常劳燕塞雁，不到蜀江鱼。浩荡心中事，迟回纸上书。白头还好在，一泪满朝裾。","dynasty":"明代","title":"寄书"}
{"author":"宗臣","content":"念尔行摇落，何心堪寂寥。凌风双鬓短，畏路一身遥。薜荔乱江雨，鱼龙犯夜潮。广陵明月好，曾听玉人箫。","dynasty":"明代","title":"寄元美二首其一"}
{"author":"宗臣","content":"客久非吾意，愁来独尔思。寸心今已折，尺素忍教迟。风雨相如病，江山宋玉悲。淮南行落日，惆怅桂枝词。","dynasty":"明代","title":"寄元美二首其二"}
{"author":"宗臣","content":"暮雪一何急，玄云莽欲垂。谁为黄竹咏，千载有余悲。鸿雁稍疑羽，关何骤失岐。蓟梅寒入酒，曾共故人持。","dynasty":"明代","title":"对雪有怀于鳞子与明卿元美四子"}
{"author":"宗臣","content":"得尔漳南信，愁予冀北天。嗟咜春事晚，懒慢世情捐。日落黄河远，秋惊白发先。狂歌对明月，莫受众人怜。","dynasty":"明代","title":"夜集怀茂秦二首其一"}
{"author":"宗臣","content":"不分黄尘色，稍惊白雁音。传书燕塞远，落日楚江深。戎马乾坤泪，豺狼道路心。闻君持汉节，松下拟抽簪。","dynasty":"明代","title":"得徐子与书"}
{"author":"宗臣","content":"杨子江头春雨残，广陵城外暮潮寒。美人不见空捐佩，极浦逢春谁采兰。山中碧草有何意，江上梅花只自看。一片孤帆挂河汉，直须寻尔洞庭湾。","dynasty":"明代","title":"江上行"}
{"author":"宗臣","content":"何处星槎使者回，孤城寒吹共登台。湖间明月双珠出，雨后青山万井开。炼石尔徒天目到，观涛谁更广陵来。越吟楚曲俱摇落，江左新惊鼓角哀。","dynasty":"明代","title":"同子与使君登文游台台在高邮"}
{"author":"宗臣","content":"残春匹马辞建章，天南冀北遥相望。游子衣裳滞江雨，故人剑佩锵胡霜。王程忽讶芳草暮，客心有似浮云长。安得双鸿起天末，相思寄尔明月珰。","dynasty":"明代","title":"寄怀长安旧游"}
{"author":"宗臣","content":"莲花比妾貌，妾貌花不如。莲子比妾心，妾心应更苦。","dynasty":"明代","title":"采莲曲"}
{"author":"宗臣","content":"散步至西园，草莽充庭际。稚子好为除，恐有草中蕙。","dynasty":"明代","title":"湖上杂言二十首其五"}
{"author":"宗臣","content":"冉冉山上梅，皎皎山中月。月下摘梅花，幽香满肌骨。","dynasty":"明代","title":"湖上杂言二十首其十九"}
{"author":"宗臣","content":"何时重把袂，兹意有消巾。春去悲游子，书来见故人。风尘虚倚剑，日月负垂纶。一别清江上，年华几白蘋。","dynasty":"明代","title":"寄陆子"}
{"author":"宗臣","content":"山中高卧六十霜，青云为佩霞为裳。南溟六月赤虹起，群仙跨之来翱翔。","dynasty":"明代","title":"寄赠方隐君六首其四"}
{"author":"宗臣","content":"五子中原得，千秋仅一麾。壮心何遽折，吾道益堪悲。大海东南去，天风日夜吹。独留龙剑在，紫气斗间垂。","dynasty":"明代","title":"哭梁公实十首其六"}
{"author":"宗臣","content":"三月三日开春盘，入门解佩声珊珊。晋人曲水空芳草，楚客征衣自泽兰。明月万家沉鼓角，银河千尺堕阑干。酒酣莫遣离歌起，满目江湖风雨寒。","dynasty":"明代","title":"上巳夜汪正叔宅留别诸君得寒字"}
{"author":"宗臣","content":"我闻李白游江海，西爱匡庐东九华。九十九峰江上青，五老香炉飞紫霞。今君家在九华住，时与仙人数落花。一日拂袖起为吏，复得庐山对官衙。人生出处贵遆意，区区冠盖何足夸。唯得名山共朝暮，翠屏锦障天之涯。豫章之牍纷如麻，君其理之勿怨嗟。只今海中之寇数百万，日日江门喧鼓笳。西望豫章仅千里，一朝可以飞浮槎。紫薇群贵芙蓉夕，君其豫言勿复惜，九华匡庐动颜色。","dynasty":"明代","title":"送施子之豫章"}
{"author":"宗臣","content":"霜雪不堪暮，阴阳莽自过。泪偏儿女尽，情为岁华多。留滞非吾意，凄凉柰尔何。寸心无可折，落日满庭柯。","dynasty":"明代","title":"岁暮"}
{"author":"宗臣","content":"与君结交心，世人非所窥。如何金石谋，忽忽生别离。孉娱不可再，沉思令心悲。君还处金闺，予将天一涯。江湖渺浩荡，会面茫无期。行人从此去，彷徨亦何为。君其爱玉体，慰我长渴饥。","dynasty":"明代","title":"留别京洛诸游三首其二"}
{"author":"宗臣","content":"岩岩京洛间，天门俨九重。中有缨弁客，翼翼从飞龙。朝听比里竽，夕听南邻钟。嗟哉杨马才，斯人不见容。偃蹇以薄游，朝餐夕不供。抽翰灿春华，扬藻凌高峰。昔为一时重，今为万世宗。作者岂无传，谁能撄其锋。寄谢同心人，斯理谅可从。","dynasty":"明代","title":"简吴明卿舍人"}
{"author":"宗臣","content":"雨过林塘花正飞，高松细石俯渔矶。扁舟明月堪长往，万里沧江胡不归。猿鸟经秋分客泪，薜萝他日只吾衣。相逢未可轻相负，一到红尘事事违。","dynasty":"明代","title":"韦氏池亭四首同于鳞子与元美赋其二"}
{"author":"宗臣","content":"溪上有双桥，一一龙鳞石。白发倚春风，愧尔樵人色。","dynasty":"明代","title":"郊行六首其五"}
{"author":"宗臣","content":"短筇匹马迎天风，千山万山江之东。秋愁一夜起大壑，白云无数吹晴空。幽人石路赠瑶草，楚色江上愁青枫。高歌明月听湘瑟，斗酒胡霜飞塞鸿。王孙何事不归去，摇落淮南芳桂丛。","dynasty":"明代","title":"登方山"}
{"author":"宗臣","content":"玉露清秋啼夜乌，高空明月万山孤。婵娟忽坠珊瑚影，处处幽人寻白榆。","dynasty":"明代","title":"华阳明月曲同子与赋六首其五"}
{"author":"宗臣","content":"华阳洞前秋如霰，华阳洞里光走电。闻道寒云深复深，石壁一窍细如线。吾来大叫石壁开，绿眼仙人夜相见。留之三日不出门，咽尽桃花千万片。","dynasty":"明代","title":"酌洞口"}
{"author":"宗臣","content":"夜色流燕树，寒霾失蓟门。予难歌白雪，尔岂妒涓尊。日月凭双眼，乾坤阻片言。坐来心万里，忽欲问昆仑。","dynasty":"明代","title":"雪夜访明卿病时有客因简元美其二"}
{"author":"宗臣","content":"蓟门芳草逐人来，午日新蒲对酒开。沉陆揔为方朔侣，怀沙独惜楚臣才。人间魍魉雷堪走，海上蛟龙雨不回。夜半浮云难去女，更堪孤角凤城哀。","dynasty":"明代","title":"午日同于鳞子与集公实时值雷雨"}
{"author":"宗臣","content":"　　数千里外，得长者时赐一书，以慰长想，即亦甚幸矣；何至更辱馈遗，则不才益将何以报焉？书中情意甚殷，即长者之不忘老父，知老父之念长者深也。　　至以「上下相孚，才德称位」语不才，则不才有深感焉。夫才德不称，固自知之矣；至於不孚之病，则尤不才为甚。　　且今之所谓孚者，何哉？日夕策马，候权者之门。门者故不入，则甘言媚词，作妇人状，袖金以私之。即门者持刺入，而主人又不即出见；立厩中仆马之间，恶气袭衣袖，即饥寒毒热不可忍，不去也。抵暮，则前所受赠金者，出报客曰：「相公倦，谢客矣！客请明日来！」即明日，又不敢不来。夜披衣坐，闻鸡鸣，即起盥栉，走马抵门；门者怒曰：「为谁？」则曰：「昨日之客来。」则又怒曰：「何客之勤也？岂有相公此时出见客乎？」客心耻之，强忍而与言曰：「亡奈何矣，姑容我入！」门者又得所赠金，则起而入之；又立向所立厩中。幸主者出，南面召见，则惊走匍匐阶下。主者曰：「进！」则再拜，故迟不起；起则上所上寿金。主者故不受，则固请。主者故固不受，则又固请，然後命吏纳之。则又再拜，又故迟不起；起则五六揖始出。出揖门者曰：「官人幸顾我，他日来，幸无阻我也！」门者答揖。大喜奔出，马上遇所交识，即扬鞭语曰：「适自相公家来，相公厚我，厚我！」且虚言状。即所交识，亦心畏相公厚之矣。相公又稍稍语人曰：「某也贤！某也贤！」闻者亦心许交赞之。　　此世所谓上下相孚也，长者谓仆能之乎？前所谓权门者，自岁时伏腊，一刺之外，即经年不往也。闲道经其门，则亦掩耳闭目，跃马疾走过之，若有所追逐者，斯则仆之褊衷，以此长不见怡於长吏，仆则愈益不顾也。每大言曰：「人生有命，吾惟有命，吾惟守分而已。」长者闻之，得无厌其为迂乎？　　乡园多故，不能不动客子之愁。至于长者之抱才而困，则又令我怆然有感。天之与先生者甚厚，亡论长者不欲轻弃之，即天意亦不欲长者之轻弃之也，幸宁心哉！","dynasty":"明代","tags":"古文观止，议论，劝慰，书信","title":"报刘一丈书"}
{"author":"宗臣","content":"秣陵佳气即蓬莱，湖上孤帆几日开。谢草常生康乐赋，吴云重见士龙才。鹔鹴新翼江风起，鸿雁天书秋色来。万里风烟频极目，迟君匹马郭生台。","dynasty":"明代","title":"寄赠子培赴试"}
{"author":"宗臣","content":"君昔驱龙下三楚，湘妃汉女愁江渚。岂有高歌散白云，至今老树作人语。","dynasty":"明代","title":"酬助甫二首得楚圻二字其一"}
{"author":"宗臣","content":"寄尔金山赋，登天莫自歌。恐惊明月去，其柰白云何。夜棹鲸波急，秋衣蜃气多。凭谁慰摇落，满目是江河。","dynasty":"明代","title":"既赋金山篇寄子与复系之此诗"}
{"author":"宗臣","content":"霜雪不堪暮，阴阳莽自过。泪偏儿女尽，情为岁华多。留滞非吾意，凄凉柰尔何。寸心无可折，落日满庭柯。","dynasty":"明代","title":"岁暮"}
{"author":"宗臣","content":"三月三日开春盘，入门解佩声珊珊。晋人曲水空芳草，楚客征衣自泽兰。明月万家沉鼓角，银河千尺堕阑干。酒酣莫遣离歌起，满目江湖风雨寒。","dynasty":"明代","title":"上巳夜汪正叔宅留别诸君得寒字"}
{"author":"宗臣","content":"别君已是三载余，岁岁梅花空泪予。千江盗贼偶停骑，六月鼓鼙还寄书。穷途青眼忆阮藉，茂陵病肺愁相如。天时人事且杯酒，他年迟尔承明庐。","dynasty":"明代","title":"又得袁三子敬书"}
{"author":"宗臣","content":"楚水秋风薜荔高，千帆明月大江涛。娥眉亭下芙蓉色，犹似当年宫锦袍。","dynasty":"明代","title":"过采石怀李白十首其三"}
{"author":"宗臣","content":"送君燕市北，作客楚江西。日月千山阔，星辰一剑低。马蹄仍远道，凤翼且卑栖。芳草天涯绿，相思祗杖藜。","dynasty":"明代","title":"送张簿之上饶"}
{"author":"宗臣","content":"相逢春草忽萋萋，何限离情落大堤。楚客朝来歌白雪，胡奴星下问青骊。一尊明月愁环佩，孤棹晴云入鼓鼙。纵有武夷秋可寄，天风不到蓟门西。","dynasty":"明代","title":"况吉夫席上留别高伯宗吴峻伯汪正叔李伯承张子畏诸君得西字"}
{"author":"宗臣","content":"司马提兵夜渡河，羽林诸将拥雕戈。青山一战残鼙鼓，落日千家泣绮罗。盗贼似闻能汉语，东南何地不夷歌。浮生转觉江湖窄，难把衣裳任芰荷。","dynasty":"明代","title":"春兴"}
{"author":"宗臣","content":"别来音书何太稀，塞南日日秋鸿飞。青山一去谁消息，白发双垂今是非。岁月祗穷词客路，薜萝难负楚人衣。故园剩有沧浪水，寒雨江枫吾赋归。","dynasty":"明代","title":"寄赵山人"}
{"author":"宗臣","content":"秋江一夜雨，鲈鱼处处多。渔人走相约，晨日理青蓑。","dynasty":"明代","title":"湖上杂言二十首其十五"}
{"author":"宗臣","content":"高天落日照中原，匹马凌风出蓟门。赤羽频年荒稼穑，苍生何处问鸡豚。七闽雨雪王程急，百粤楼船帝使尊。长孺不妨仍矫诏，宽租曾识汉庭恩。","dynasty":"明代","title":"送张肖甫奉命督租闽粤二首其一"}
{"author":"宗臣","content":"秋雷一动蛟龙走，王生夜半寻五斗。把酒向天天忽开，星辰错落乱吾手。","dynasty":"明代","title":"王子夜半来过席间有赠走笔相荅"}
{"author":"宗臣","content":"去路惟杨柳，吾衣况薜萝。如何明月夜，不作片帆过。紫气星辰动，青天吴楚多。莼鲈秋正好，知尔醉渔蓑。","dynasty":"明代","title":"元美有江上之约未得遽赴怅然有思其二"}
{"author":"宗臣","content":"有所思，乃在大海南。海路一何长，海水一何寒。迢遥千万里，上有蓬莱山。山中有真人，颜色如渥丹。青霞为君衣，紫霞为君餐。桂枝夹道旁，上长青琅玕。群仙三五人，游戏青云端。赤螭为前驱，苍龙护其关。月下散瑶步，玉声何珊珊。我欲往从之，道路阻且难。中心怅有违，慷慨起长叹。","dynasty":"明代","title":"有所思"}
{"author":"宗臣","content":"城上春山并骑来，曲池芳草好停杯。鸬鹚水净窥人立，燕雀风高逐岸回。客计独留玄草在，帝京三见紫薇开。吾将遂拟郊居赋，怪尔临岐候吏催。","dynasty":"明代","title":"韦氏池亭四首同于鳞子与元美赋其一"}
{"author":"宗臣","content":"登高心易折，望远思难穷。万柳风新碧，千花雨较红。乱山吹夕燧，绝壁堕晴虹。蜀道西南入，荆门滟滪通。独将华发意，长叹锦江中。抱玉频甘拙，辞金久失工。宦情摧白眼，归思满青枫。早晚音书到，关心碣石鸿。","dynasty":"明代","title":"楼中闲望家君报已赴蜀矣即怅然有赋焉"}
{"author":"宗臣","content":"归来乎山中，他乡莫久滞。君莫虑无衣，山中有萝薜。归来乎山中，他乡莫久系。君岂虑无舟，山中有兰桂。归来乎山中，他乡莫久延。君岂虑无饮，山中有甘泉。归来乎山中，他乡莫久羁。君岂虑无玲，山中有紫芝。","dynasty":"明代","title":"招隐词"}
{"author":"宗臣","content":"仙吏朱衣下紫霄，天书亲捧翠微遥。梅花一夜飞羌笛，明月千山护使轺。鲁甸王程逢雁尽，剑门乡思听猿销。送君双泪悲游子，白发清江正寂寥。","dynasty":"明代","title":"送方行人使鲁还蜀"}
{"author":"宗臣","content":"故园春草日依依，别后池塘今是非。明月江风频忆弟，清秋塞雁一沾衣。病多客枕余芝术，书去名山问蕨薇。闻道沧洲新水阔，可怜鸥鹭满渔矶。","dynasty":"明代","title":"寄怀子培舍弟"}
{"author":"宗臣","content":"天风吹落千杨柳，晴虹万丈垂鹢首。水中乱石怒且待，大者虬螭小蝌蚪。六尺榜人双胡髯，直挂孤帆石上走。长风破浪势若舞，昆仑碣石系两肘。何当驾此去八溟，直至蓬莱酌南斗。","dynasty":"明代","title":"新安道中"}
{"author":"宗臣","content":"长安买花者，数株十万钱。道傍有饥者，一钱不相捐。","dynasty":"明代","title":"卖花曲"}
{"author":"宗臣","content":"九日山陵木叶丹，北来秋色抱长安。天开紫极群龙起，月照苍梧万骑寒。绝壁正当胡马路，西风不落汉臣冠。青萸黄菊年年事，谁拟今从北斗看。","dynasty":"明代","title":"九日陪祀山陵二首其一"}
{"author":"宗臣","content":"往岁含春紫禁东，千官环佩散天风。茂陵病逐樵人去，淮海春残桂树丛。宦计云霄惟敝舄，主恩日月在冥鸿。简书使者江亭满，可得相逢问汉宫。","dynasty":"明代","title":"春兴八首其一"}
{"author":"宗臣","content":"秋风天外声，明月江中影。幽人把桂枝，露下衣裳冷。","dynasty":"明代","title":"夜立"}
{"author":"宗臣","content":"怜尔频年任道涂，又携双屐下江湖。向人白发时时短，作客青山夜夜孤。赋里秋云回雁荡，愁边明月失龙珠。燃藜起草声名在，未许严陵问钓徒。","dynasty":"明代","title":"送严慱之浙"}
{"author":"宗臣","content":"楚水秋风薜荔高，千帆明月大江涛。娥眉亭下芙蓉色，犹似当年宫锦袍。","dynasty":"明代","title":"过采石怀李白十首其三"}
{"author":"宗臣","content":"闻君遥住三茅峰，峰上传书遗白龙。携得江南春色到，开函飞出紫芙蓉。","dynasty":"明代","title":"得子与书寄赠四首时子与驻节句曲其一"}
{"author":"宗臣","content":"射阳湖上春水多，射阳湖北长青萝。君归莫向湖中卧，恐有蛟龙不得过。","dynasty":"明代","title":"酬朱丈得萝字"}
{"author":"宗臣","content":"那堪千日别，直使寸心违。望极频藜杖，情深自布衣。偶看长路草，髣髴故山薇。客思将江水，春来满钓矶。","dynasty":"明代","title":"寄怀乡园游好五首其三"}
{"author":"宗臣","content":"长安十丈雪，寒色满荆榛。唯吾咫尺地，留得故园春。","dynasty":"明代","title":"寒夜同助甫访子畏见盆草有岁寒之感焉遂人赋之五首其一"}
{"author":"宗臣","content":"忆君乘月下金陵，何处吴山不夜登。一曲潇湘秋万里，至今疑在白云层。","dynasty":"明代","title":"过采石怀李白十首其二"}
{"author":"宗臣","content":"高枫摇落蓟门游，把酒青天夜倒流。世路百年孤凤曲，霜华十月满貂裘。去燕宁为黄金尽，过赵谁能白璧留。君到故园春草暮，姑苏麋鹿正堪愁。","dynasty":"明代","title":"送玄阳山人归吴"}
{"author":"宗臣","content":"吕梁之水青石矶，中天寒月何霏微。梅花寂寞有谁赋，芳草飘零胡不归。江海故人忽入梦，英雄白首空沾衣。明朝怀袖有尺素，安得双鸿云际飞。","dynasty":"明代","title":"舟夜梦顾一丈"}
{"author":"宗臣","content":"山头日白云英英，千峰倒插千江明。手把芙蓉步石壁，苍翠乱射猿鸟惊。谁其云外吹紫笙，欲来不来空复情。天风吹我佩箫瑟，恍疑身在昆仑行。","dynasty":"明代","title":"登江门诸山"}
{"author":"宗臣","content":"思其兰佩三十秋，华发萧然卧沧洲。晴云常护钓者石，明月买断长江流。白露泠泠下梧楸，美人不来生我愁。一曲樵歌起天末，白云摇落万山头。","dynasty":"明代","title":"期黄山人不至"}
{"author":"宗臣","content":"春风千队簇芙蓉，白马长驱似白龙。君到榆关歌出塞，万家明月泣胡烽。","dynasty":"明代","title":"再送王元美四绝其三"}
{"author":"宗臣","content":"树色迷寒渚，江流没石梁。惊风孤雁下，听雨一灯长。蟋蟀夜堪赋，薜萝秋可裳。相看爱容鬓，时序有新霜。","dynasty":"明代","title":"雨夜沈二丈至二首其二"}
{"author":"宗臣","content":"为郎依北斗，作赋重西京。云里金茎诏，愁边沧海行。星文开凤节，秋色动羊城。桂叶双旋转，梅花列戟迎。按章孤岛入，揽辔曲江平。紫气朝看剑，苍梧夜勒兵。回风五岭振，飞雨百蛮惊。潮起鱼龙偃，珠来日月明。罗浮高可立，溟渤远能清。吴楚千戈泪，乾坤竹帛名。纵横粤王垒，慷慨汉臣缨。万里还相忆，寥寥今古情。","dynasty":"明代","title":"送万彦和佥宪之广东"}
{"author":"宗臣","content":"吾忆同游日，君今独往悲。朱华聿云暮，绿酒不堪持。双剑看星动，孤槎卧雨迟。才名青琐客，吏隐白云司。凤去仙台古，龙蟠帝宇垂。三山天浩荡，六代草参差。思昔张衡赋，澄江谢眺词。芳兰如可所，千里慰相思。","dynasty":"明代","title":"送胡比部之留都"}
{"author":"宗臣","content":"仙人好乘白鹿车，相逢要我饭胡麻。石壁千寻扫落花，落花万片下人世，一一凝结为紫霞。只今已到赤松家，山头瑶草如蒹葭。采之两袖白如雪，须臾五色生天葩。滚滚床头走白沙，为我种枣大如瓜。银河千尺堕几席，取之石鼎烹为茶。门外蛟龙时一吟，愧若春江听鸣蛙。醉来直走万山顶，吸尽瑶天明月华，与尔天汉凌仙槎。","dynasty":"明代","title":"上宫夜燕放歌"}
{"author":"宗臣","content":"严州城南秋雨繁，严州城外波涛喧。两岸人家住枫橘，千门秋色分兰荪。楚臣正爱薜荔佩，秦人莫爱桃花源。相逢今夜开斗酌，千山苍翠流空樽。醉来高卧明月里，犹有白云来候门。","dynasty":"明代","title":"月夜"}
{"author":"宗臣","content":"为惜美人去，看梅到晓窗。明河忽倒地，疑已入沧江。","dynasty":"明代","title":"张助甫席上同吴峻伯白伯伦再饯朱主客南还赋得江飞兢渡日草见踏青心十韵其一"}
{"author":"宗臣","content":"斗室梅花玉笛愁，相逢疑在赤城头。何当掷尔潇湘去，处处鲛人惊白鸥。","dynasty":"明代","title":"助甫宅见盆梅同子藩赋之得东愁二字"}
{"author":"宗臣","content":"茫茫飘素发，曲曲到寒扉。乱石蘼芜径，残春薜荔衣。一尊青鸟去，双袖白云归。九十犹能赋，如君世更稀。","dynasty":"明代","title":"席上赠东麓山人"}
{"author":"宗臣","content":"秋风夜渡仙人石，百尺奇峰扫天碧。我欲扪萝枕石眠，明月偏醉广陵客。","dynasty":"明代","title":"仙人石"}
{"author":"宗臣","content":"北风吹折西山巅，长安有酒斗十干。下马逢君辄成醉，北斗倒插栏干前。主人为我开瑶编，读之一一山中篇。满地茏苁走白石，四壁纷纭行紫烟。天目之峰几千万，忽然并挂金华笺。泠泠屋上鸣飞泉，滚滚杯中注百川，使我对此心茫然。当时我有百花洲，垂杨十里沧江边。织女为我栽白榆，太乙为我栽青莲。狂时上抱明月舞，醉来忽枕浮云眠。有时赤脚踏龙渊，蛟龙窟宅时时迁。只今一别三四年，风尘车马徒相牵。梅花岁岁怨其主，芳草日日私自怜。欲归不归谁之愆，何时与君同上江门船。二十四桥歌婵娟，直从白浪寻青天，千秋万载凌飞仙。","dynasty":"明代","title":"寒夜偶过吴峻伯读其山中诸篇分得天字"}
{"author":"宗臣","content":"雪后登山落木繁，朱霞犹自出天根。奇峰断石频停马，绝壁枯枝乱挂猿。桂树千秋怀旧国，浮云何处望中原。蓬莱东去未为远，吾欲簌风叩日门。","dynasty":"明代","title":"登景山落霞亭二首其一"}
{"author":"宗臣","content":"今夕何夕兮，日居月诸。今夕何夕兮，得与美人同车。前有溪兮，溪有鱼。后有园兮，园有蔬。何接美人之佩环兮，乃使我气结而欷歔。","dynasty":"明代","title":"今夕歌其三"}
{"author":"宗臣","content":"七日之春春可呼，相逢斗酒醉屠苏。却疑金胜天门堕，把向阶前成白榆。","dynasty":"明代","title":"人日大雪峻伯助甫来过赋得榆愁门阳四字四首其一"}
{"author":"宗臣","content":"亭花新乍落，砌竹远生阴。砧杵秋城急，烟霞故国深。不堪惆怅色，兼入别离心。去住伤萍梗，兹期未易寻。","dynasty":"明代","title":"于鳞子与元美夜过时元美将有江南之役矣二首其二"}
{"author":"宗臣","content":"别君已是三载余，岁岁梅花空泪予。千江盗贼偶停骑，六月鼓鼙还寄书。穷途青眼忆阮藉，茂陵病肺愁相如。天时人事且杯酒，他年迟尔承明庐。","dynasty":"明代","title":"又得袁三子敬书"}
{"author":"宗臣","content":"太行斜压万峰低，北斗天门咫尺迷。尔去高歌逢五马，白虹双挂石梁西。","dynasty":"明代","title":"再送王元美四绝其四"}
{"author":"宗臣","content":"春风走马玉华东，腰下明珠浸碧空。疑是罗浮山上月，为君终日控长虹。","dynasty":"明代","title":"新春赠李司封子藩用助甫韵五首其五"}
{"author":"宗臣","content":"尘途忽到此，世事顿相违。月色轻随马，松枝乱拂衣。相逢青满眼，并对绿成围。便作幽栖得，何须问钓矶。","dynasty":"明代","title":"初夏夜同明卿元美游张氏园亭五首其一"}
{"author":"宗臣","content":"扬旌出塞击楼兰，把剑胡天万里寒。紫气凭陵边月色，两军惊傍斗牛看。","dynasty":"明代","title":"塞上歌十首送王侍郎赴蓟镇其五"}
{"author":"宗臣","content":"紫薇朝散署，玉佩夜分曹。明月天河白，晴云汉阙高。春知催蓂荚，寒未却衣袍。羽檄心恒折，关河首重搔。世途趋水火，兵气散蓬蒿。流血沧江满，燃眉赤县劳。谁人甘马辈，诸将岂龙韬。嗟尔平夷略，空予赋楚骚。","dynasty":"明代","title":"省中夜直"}
{"author":"宗臣","content":"七日之春春可呼，相逢斗酒醉屠苏。却疑金胜天门堕，把向阶前成白榆。","dynasty":"明代","title":"人日大雪峻伯助甫来过赋得榆愁门阳四字四首其一"}
{"author":"宗臣","content":"结发游艺林，翩翩二三子。闻我返田庐，亦复来相视。峨峨切云冠，跄跄东郭履。入门将我衣，叹息伤情理。长跽前谢客，故人心乃尔。昔者远行迈，悠悠三千里。寒暑忽以流，眷念桑与梓。况我同心者，怆凄何能已。客请勿复叹，主人聊唯唯。堂上列旨酒，堂下荐嘉鲤。今日乐且乐，欢娱从此始。","dynasty":"明代","title":"还至别业五首其三"}
{"author":"宗臣","content":"今夕何夕兮，日居月诸。今夕何夕兮，得与美人同车。前有溪兮，溪有鱼。后有园兮，园有蔬。何接美人之佩环兮，乃使我气结而欷歔。","dynasty":"明代","title":"今夕歌其三"}
{"author":"宗臣","content":"一径阴阴入，孤烟去去斜。江亭频载酒，岩桂正逢花。吹笛惊黄鸟，持竿散赤霞。看君灵气甚，早晚问仙槎。","dynasty":"明代","title":"秋夜顾二丈来集二首其二"}
{"author":"宗臣","content":"频年客泪满蓬蒿，是处生涯半羽旄。汉诏比来戎马急，楚江南去阵云高。三军岁晚悲芦角，诸将秋深损战袍。百计艰危君莫问，宵衣此日圣躬劳。","dynasty":"明代","title":"频年"}
{"author":"宗臣","content":"赤堇使者昆吾子，碧眼烱烱虬髯紫。手持双剑下山麓，上有蛟龙缺其齿。道上相逢忽相赠，怪云悲风生席几。胡僧为制珊瑚鞘，南海琅玕袭其里。佩之朝夕不离身，北游燕赵南江圮。江上秋风倚剑行，波涛上沸如山峙。老鲸毒螭数千尺，金甲火鬣巾流起。剌来一一烹其髓，鲛人终夜泣瑜珥。况复山中豹与兕，又况人间鹿与豕。自吾佩此二十年，处处江山半戎垒。明时不得抱鼓旗，腐儒空复谈簠簋。国雠未报壮士耻，永夜高歌常拊髀。剑乎剑乎吾负汝，吾今有友吴郡生，紫豸朱缨乘騄駬。青天开府泰山巅，落日饮马蓬莱址。吾解一剑赠生去，星辰乱落莽不止。生乎生乎吾语汝，左挟图书右弓矢。豺貇只在大道傍，魍魉岂必深山里。生乎此剑一在握，上天入地任君使。只恐风雷日日生，海上千关尽掩耳。天吴海若俱远徙，真宰闻之或不喜。呜呼古来神物有离合，斗间紫气无终始。他日中原倘相遇，双剑雌雄各相砥。与汝并驱千万里，世上风尘空复尔。","dynasty":"明代","title":"古剑篇"}
{"author":"宗臣","content":"南望黄河亦壮哉，吕梁之水如奔雷。飞流万里昆仑下，急峡千峰日夜摧。汉署君为沧水使，徐方人识济川才。登临莫作观涛赋，恐有鱼龙处处哀。","dynasty":"明代","title":"送王比部之吕梁"}
{"author":"宗臣","content":"已讶雪中在，况逢灯下看。酒阑相把赠，疑是翠琅玕。","dynasty":"明代","title":"寒夜同助甫访子畏见盆草有岁寒之感焉遂人赋之五首其五"}
{"author":"宗臣","content":"岩岩京洛间，天门俨九重。中有缨弁客，翼翼从飞龙。朝听比里竽，夕听南邻钟。嗟哉杨马才，斯人不见容。偃蹇以薄游，朝餐夕不供。抽翰灿春华，扬藻凌高峰。昔为一时重，今为万世宗。作者岂无传，谁能撄其锋。寄谢同心人，斯理谅可从。","dynasty":"明代","title":"简吴明卿舍人"}
{"author":"宗臣","content":"使者发湖千，千山摇岁寒。渔樵心或负，烽燧鬓应残。青雀凌风上，黄河落木看。貂裘须早御，朔雪满长安。","dynasty":"明代","title":"得子与离家消息"}
{"author":"宗臣","content":"朝来鸣佩散长安，汉树千花覆石栏。把酒逢君歌北雁，上书有客泣南冠。万家芳草悲春暮，三月高松过雨残。欲寄愁心与白日，浮云满目不胜寒。","dynasty":"明代","title":"省楼春集"}
{"author":"宗臣","content":"蓟门朔雪乱天风，风落千家走白虹。马上月明挥不去，知吾夜夜醉新丰。","dynasty":"明代","title":"得虹字"}
{"author":"宗臣","content":"莲花比妾貌，妾貌花不如。莲子比妾心，妾心应更苦。","dynasty":"明代","title":"采莲曲"}
{"author":"宗臣","content":"处处春云色，相逢上翠微。枌榆向人发，鸿雁背天飞。列骑松为盖，群峰雾作衣。岁华空浩荡，难问故山薇。","dynasty":"明代","title":"山陵道中四首其一"}
{"author":"宗臣","content":"长安曾落日，为尔抱瑶琴。一鼓秋云白，潇湘寒色深。斯人遂不见，是物可无音。坐忆龙门曲，潸然泪满襟。","dynasty":"明代","title":"哭梁公实十首其七"}
{"author":"宗臣","content":"一尉尔何有，孤槎路最便。关山寒食后，风雨暮茄前。入夜江看月，行春路拂烟。青莲幕下客，来往日翩翩。","dynasty":"明代","title":"送冯尉"}
{"author":"宗臣","content":"一酌寒仍绿，千峰夜失青。逢君能几日，摘尽蓟门星。","dynasty":"明代","title":"张助甫席上同吴峻伯白伯伦再饯朱主客南还赋得江飞兢渡日草见踏青心十韵其九"}
{"author":"宗臣","content":"今夜为谁永，清尊只自持。岁华明日异，旅思故人知。坐待青春色，行传白雪词。梅花空复好，愁绝楚江枝。","dynasty":"明代","title":"除夕答谢茂秦徐子与见赠"}
{"author":"宗臣","content":"那堪千日别，直使寸心违。望极频藜杖，情深自布衣。偶看长路草，髣髴故山薇。客思将江水，春来满钓矶。","dynasty":"明代","title":"寄怀乡园游好五首其三"}
{"author":"宗臣","content":"听雨诗仍在，开尊事已遥。以予愁剑佩，叹尔得渔樵。兹意浮生失，何时客泪消。淮南行结隐，不待楚词招。","dynasty":"明代","title":"夜集怀茂秦二首其二"}
{"author":"宗臣","content":"楚日吴家到，吴门使者来。书才片纸读，泪已万行摧。佩有兰堪赠，衣知薜共裁。梅花江路满，一酌向谁开。","dynasty":"明代","title":"再得元美书"}
{"author":"宗臣","content":"忆与吾师别，乾坤各泛萍。可怜双鬓绿，仅对一毡青。云落仙人洞，天寒吏隐亭。相思若江水，日夜向南溟。","dynasty":"明代","title":"寄黄先生二首其一"}
{"author":"宗臣","content":"尘路一知己，浮名遂此生。岭南天共远，冀北日为情。苜宿春堪长，芙蓉夜与清。尺书那不寄，白雁满江城。","dynasty":"明代","title":"寄黄先生二首其二"}
{"author":"宗臣","content":"羡尔逃名者，萧然卧远皋。丝纶江艇阔，萝薜石门高。白已残双鬓，青犹恋一袍。一堪摇落后，重读楚人骚。","dynasty":"明代","title":"赠黄山人"}
{"author":"宗臣","content":"清夜岂堪别，长愁欲盖消。梅花春未折，丛桂赋还招。白鹭暗惊棹，青藜危度桥。月华散芦荻，寒思莽萧萧。","dynasty":"明代","title":"出郊过陆子和草堂同太史李公文学顾丈"}
{"author":"宗臣","content":"向客春鸿起，逢僧夜磬前。慈云垂大地，慧日暗诸天。酒至堪浮白，吾来独问玄。孤亭入微雨，似欲长青莲。","dynasty":"明代","title":"过时寺访袁三子敬"}
{"author":"宗臣","content":"进艇吾能远，携尊客许同。青天开万象，白浪失千鸿。蓂荚细堪数，蘼芜寒几丛。渔歌稍稍起，知在石湖东。","dynasty":"明代","title":"出郊过陆子和草堂同太史李公文学顾丈其一"}
{"author":"宗臣","content":"并入无新好，相逢况故园。看山频紫翠，在野易黄昏。柳折风前笛，兰开月下樽。起来望北斗，历历见天门。","dynasty":"明代","title":"出郊过陆子和草堂同太史李公文学顾丈其二"}
{"author":"宗臣","content":"孤灯深入坐，稚子远相看。月动前江白，星垂大泽寒。鱼枯终有铗，鹖敝不辞冠。嗟尔屠龙者，清时只钓竿。","dynasty":"明代","title":"出郊过陆子和草堂同太史李公文学顾丈其三"}
{"author":"宗臣","content":"一枕何能得，长愁至不禁。鱼龙残夜笛，风雨急秋砧。天入萧森气，人兼去住心。湖南有新雁，作意送悲音。","dynasty":"明代","title":"闻雁"}
{"author":"宗臣","content":"十年裘马蓟门烟，一日逢君北斗边。念我遥传秋夜曲，开函年是白云篇。岁寒兰芷首堪结，雪后琅玕倍可怜。闻说词臣俱近幸，杨雄何日赋甘泉。","dynasty":"明代","title":"荅方懋藩见赠"}
{"author":"宗臣","content":"忆尔狂歌满帝京，春来紫绶寄专城。汉庭诏下二千石，良吏人传卓鲁名。日落卢龙寒朔骑，风高涿鹿断胡缨。褰惟定有江门思，碣石青天是旧盟。","dynasty":"明代","title":"寄李顺德于鳞"}
{"author":"宗臣","content":"思悲翁，悲何极。朝相思，暮相忆。今者华，昔者黑。白日难东，黄河难北。思悲翁，悲何极。","dynasty":"明代","title":"思悲翁"}
{"author":"宗臣","content":"千里关山拥帝京，万村烽火照连营。天高玉塞朝催战，日落黄河夜敕兵。","dynasty":"明代","title":"塞上歌十首送王侍郎赴蓟镇其三"}
{"author":"宗臣","content":"长安花落柰春何，夜夜春亭载酒过。骏去难逢燕市骨，凤衰重听楚狂歌。青天短鬓垂今古，明月孤笳散薜萝。醉后莫言归骑晚，浮云犹自满关河。","dynasty":"明代","title":"同余德甫王元美夜集明卿得何字"}
{"author":"宗臣","content":"忆与吾师别，乾坤各泛萍。可怜双鬓绿，仅对一毡青。云落仙人洞，天寒吏隐亭。相思若江水，日夜向南溟。","dynasty":"明代","title":"寄黄先生二首其一"}
{"author":"宗臣","content":"逐臣西去楚云长，犹有音书到帝乡。莫讶开函龙气满，知君六月过濠梁。","dynasty":"明代","title":"得明卿书却寄二首其一"}
{"author":"宗臣","content":"鸣环踏月拾婵娟，双剑惊逢北斗前。紫气朝来垂马首，何人不作五陵烟。","dynasty":"明代","title":"新春赠李司封子藩用助甫韵五首其三"}
{"author":"宗臣","content":"中原落日怨离群，万里关山路又分。乱后谁为骠骑使，征南吾忆伏波军。湘妃班竹行秋雨，帝者苍梧起暮云。铜柱高标犹在眼，好将勋业荅明君。","dynasty":"明代","title":"送王参军之横州"}
{"author":"宗臣","content":"树色迷寒渚，江流没石梁。惊风孤雁下，听雨一灯长。蟋蟀夜堪赋，薜萝秋可裳。相看爱容鬓，时序有新霜。","dynasty":"明代","title":"雨夜沈二丈至二首其二"}
{"author":"宗臣","content":"二月春华满凤城，万家杨柳共愁生。烽高紫塞愁都护，诏下甘泉议北征。昨日羁縻胡市马，西风萧瑟汉臣缨。琼衣玉札殊恩泽，早把勋劳荅圣明。","dynasty":"明代","title":"二月三首其一"}
{"author":"宗臣","content":"问君何处去，一骑大湖边。久客青春暮，多愁白发先。征衣裁薜荔，长剑倚风烟。江上波涛急，新诗莫浪传。","dynasty":"明代","title":"送徐山人还吴二首其一"}
{"author":"宗臣","content":"一别不自意，茫然空复愁。孤舟仍盗贼，多病已春秋。明月一江远，故人何处楼。风尘双泪眼，为我寄沧洲。","dynasty":"明代","title":"长庚纯一舜隆既别忆之"}
{"author":"宗臣","content":"谁识冠缨者，常投水石间。春风吹大道，紫气照西山。松径荒难度，杨枝乱可攀。相逢勿遽返，世路正摧颜。","dynasty":"明代","title":"同于鳞子与元美郊行二首其一"}
{"author":"宗臣","content":"长安买花者，数株十万钱。道傍有饥者，一钱不相捐。","dynasty":"明代","title":"卖花曲"}
{"author":"宗臣","content":"百卉皆零落，如何尔独存。岂无冰雪苦，一意迟王孙。","dynasty":"明代","title":"寒夜同助甫访子畏见盆草有岁寒之感焉遂人赋之五首其三"}
{"author":"宗臣","content":"春日春风太可怜，忧怀别绪俱茫然。江南涕泪望松梓，冀北花鸟空云烟。鸳鹭暂解仙子佩，蓼莪应废门人篇。袖中尺素向谁寄，不见双鸿飞暮天。","dynasty":"明代","title":"寄陈使君"}
{"author":"宗臣","content":"仙人好乘白鹿车，相逢要我饭胡麻。石壁千寻扫落花，落花万片下人世，一一凝结为紫霞。只今已到赤松家，山头瑶草如蒹葭。采之两袖白如雪，须臾五色生天葩。滚滚床头走白沙，为我种枣大如瓜。银河千尺堕几席，取之石鼎烹为茶。门外蛟龙时一吟，愧若春江听鸣蛙。醉来直走万山顶，吸尽瑶天明月华，与尔天汉凌仙槎。","dynasty":"明代","title":"上宫夜燕放歌"}
{"author":"宗臣","content":"清风何处问吾庐，落日他乡泪满裾。胡马频年为客计，塞鸿八月故人书。白蘋江上共谁把，紫蕨山中好自锄。只恐凌云称赋者，汉家久矣待相如。","dynasty":"明代","title":"秋日寄袁二丈"}
{"author":"宗臣","content":"自与美人期，芳草日转碧。今日凌寒者，岂独松与柏。","dynasty":"明代","title":"寒夜同助甫访子畏见盆草有岁寒之感焉遂人赋之五首其四"}
{"author":"宗臣","content":"蓟门芳草逐人来，午日新蒲对酒开。沉陆揔为方朔侣，怀沙独惜楚臣才。人间魍魉雷堪走，海上蛟龙雨不回。夜半浮云难去女，更堪孤角凤城哀。","dynasty":"明代","title":"午日同于鳞子与集公实时值雷雨"}
{"author":"宗臣","content":"莫向桃花又问津，只今已是武陵人。经旬芝术还歌枕，细雨林塘不住春。一入青山疏故旧，千秋素业在沉沦。湖边似有渔舟路，急与秋风长绿蘋。","dynasty":"明代","title":"暮春"}
{"author":"宗臣","content":"短筇匹马迎天风，千山万山江之东。秋愁一夜起大壑，白云无数吹晴空。幽人石路赠瑶草，楚色江上愁青枫。高歌明月听湘瑟，斗酒胡霜飞塞鸿。王孙何事不归去，摇落淮南芳桂丛。","dynasty":"明代","title":"登方山"}
{"author":"宗臣","content":"洞箫吹破岭云高，玉女峰前采碧桃。三十六天风露冷，临行解赠赤霜袍。","dynasty":"明代","title":"寄赠方隐君六首其六"}
{"author":"宗臣","content":"三日高峰坐碧梧，西风明发问骊驹。袖中一片华阳月，赠尔扬帆过太湖。","dynasty":"明代","title":"华阳道中奉别子与二首其一"}
{"author":"宗臣","content":"频来春骑远，最苦夜杯传。深语江河在，雄心日月前。千秋难自定，万事竟谁先。岂作巴渝客，常骄白雪篇。","dynasty":"明代","title":"过明卿"}
{"author":"宗臣","content":"世路惊投璧，君才类握珠。谈经深岁月，垂钓任江湖。落日千峰紫，长天一剑孤。凌风有羽翼，与尔立相须。","dynasty":"明代","title":"寄真州张子二首其一"}
{"author":"宗臣","content":"阊阖天高急暮笳，一尊芳草又天涯。短衣孤剑且辞国，驻马听鸿日忆家。淮浦当年曾桂树，楚江三月正桃花。君归好拟长杨赋，岂向西风问钓槎。","dynasty":"明代","title":"送赵子隆下第南归"}
{"author":"宗臣","content":"岩岩京洛间，天门俨九重。中有缨弁客，翼翼从飞龙。朝听比里竽，夕听南邻钟。嗟哉杨马才，斯人不见容。偃蹇以薄游，朝餐夕不供。抽翰灿春华，扬藻凌高峰。昔为一时重，今为万世宗。作者岂无传，谁能撄其锋。寄谢同心人，斯理谅可从。","dynasty":"明代","title":"简吴明卿舍人"}
{"author":"宗臣","content":"离思忽超越，逍遥事行游。散步过华池，芙蓉夹芳流。悲哉蟪蛄鸣，凄切动我愁。凝霜莽零落，明月澹飞楼。感此岁华暮，耿耿生百忧。居者不可去，行者不可留。去留两不惬，何以慰绸缪。","dynasty":"明代","title":"杨氏园亭饯别谢榛二首其二"}
{"author":"宗臣","content":"溪上有双桥，一一龙鳞石。白发倚春风，愧尔樵人色。","dynasty":"明代","title":"郊行六首其五"}
{"author":"宗臣","content":"暮雨浮天去，寒云归峡迟。青山饶远色，紫菊把新枝。何处风前笛，频停月下卮。关河已摇落，故向客愁吹。","dynasty":"明代","title":"夜月闻笛"}
{"author":"宗臣","content":"相思曾汉苑，相见此江城。杨柳春山细，蘼芜夜雨生。凤题今日字，龙卧昔人名。世事孤心在，霜华两鬓惊。艰危吾抱病，流落尔何情。作赋看霞坠，开尊对月明。双鸿聛聣暮，尺牍广陵行。莫忘沧浪水，红尘满客缨。","dynasty":"明代","title":"通州顾子顾我山中临别成篇"}
{"author":"宗臣","content":"碧石高成削，江流直浸园。鸬鹚犹渚宿，鸟雀已枝喧。北斗青天坠，东溟白日翻。秋声起橘柚，晓色出鸡豚。玉露凄松径，高霞落石门。渔舟忽停棹，髣髴是桃源。","dynasty":"明代","title":"湖上晨起"}
{"author":"宗臣","content":"一望隋堤草，孤吟楚岸花。赋成似班马，身在只烟霞。夜月怀湘瑟，秋风起汉槎。斗间垂气色，吾欲问张华。","dynasty":"明代","title":"寄真州张子二首其二"}
{"author":"宗臣","content":"冉冉江上兰，灿灿江中芷。我友远行投，驾言遆江汜。江汜波浪深，叹息从中起。昔别眷卉敷，今思暮飙紫。游子不旋归，浮云日千里。","dynasty":"明代","title":"拟古二首其一"}
{"author":"宗臣","content":"洛阳城北春云稠，洛阳城南伊水流。伊水泠泠去不返，千山万山明月愁。","dynasty":"明代","title":"得顾洛阳书却寄四首其三"}
{"author":"宗臣","content":"去住悲生事，乾坤总畏途。梅开春到楚，柳折晓归吴。倚棹江云乱，传书海月孤。知君饶雅思，早晚着潜夫。","dynasty":"明代","title":"送徐山人还吴二首其二"}
{"author":"宗臣","content":"胡霜日夜骄，吹破蓟门月。月色几时圆，待尔照春发。","dynasty":"明代","title":"腊月十七夜月同峻伯助甫席上赋其一得月字"}
{"author":"宗臣","content":"急雪冥冥至，玄云黯黯垂。青山亦白发，莫怪鬓成丝。","dynasty":"明代","title":"雪山"}
{"author":"宗臣","content":"湖北湖南落日斜，谁来题竹野人家。自言海上多秦石，始信河边有汉槎。斗酒共听今夜雨，江梅曾对十年花。别来玄草今何似，容易秋风老岁华。","dynasty":"明代","title":"袁二丈夜访山馆刘一丈偕集二首其一"}
{"author":"宗臣","content":"月下吹紫箫，云间整玉佩。顾见鸳鸯鸟，一一自成对。","dynasty":"明代","title":"月下曲"}
{"author":"宗臣","content":"浮云压地乌夜啼，家家人听作天鸡。王孙何事复远游，江南芳草春萋萋。陶令亦有五柳宅，秦人常忆桃花蹊。英雄偃蹇何不可，颜色肯为时人低。君看眼底相逢者，谁似江流不肯西。","dynasty":"明代","title":"江上行"}
{"author":"宗臣","content":"忆君乘月下金陵，何处吴山不夜登。一曲潇湘秋万里，至今疑在白云层。","dynasty":"明代","title":"过采石怀李白十首其二"}
{"author":"宗臣","content":"千里关山拥帝京，万村烽火照连营。天高玉塞朝催战，日落黄河夜敕兵。","dynasty":"明代","title":"塞上歌十首送王侍郎赴蓟镇其三"}
{"author":"宗臣","content":"少别已残暑，相看失旧容。秋衣下风露，夕草乱芙蓉。世故尊前尽，乡愁雨后重。徘徊望北斗，明月照千峰。","dynasty":"明代","title":"秋夜顾二丈来集"}
{"author":"宗臣","content":"扁舟忆尔阻江涛，江上凭谁问楚骚。碣石空摧双鬓短，武夷曾忆片云高。芙蓉岁暮堪垂绶，魍魉山深有佩刀。闻说烽烟今满眼，可能一慰圣躬劳。","dynasty":"明代","title":"荅子与见赠二首其二"}
{"author":"宗臣","content":"客计年来尚卜居，楚江渔父意何如。茂陵肺病长卿赋，汉帝心知贾谊书。天地一身惟报主，烽烟双眼正愁予。秋风万里吹南国，丛桂花开满故庐。","dynasty":"明代","title":"旅怀二首其二"}
{"author":"宗臣","content":"严州城南秋雨繁，严州城外波涛喧。两岸人家住枫橘，千门秋色分兰荪。楚臣正爱薜荔佩，秦人莫爱桃花源。相逢今夜开斗酌，千山苍翠流空樽。醉来高卧明月里，犹有白云来候门。","dynasty":"明代","title":"月夜"}
{"author":"宗臣","content":"往岁含春紫禁东，千官环佩散天风。茂陵病逐樵人去，淮海春残桂树丛。宦计云霄惟敝舄，主恩日月在冥鸿。简书使者江亭满，可得相逢问汉宫。","dynasty":"明代","title":"春兴八首其一"}
{"author":"宗臣","content":"惊风吹破明月光，琉璃片片成胡霜。胡霜落地几千尺，白虹乱走冻且僵。今夕何夕登高堂，入眼拳石裂昆冈。摇星勺水流潇湘，相逢意气何飞扬。为君呼明月坐君，床叱白虹饮君觞。床头魍魉不敢哭，杯中江海波颠狂。三五仙人歌春阳，欲下不下愁霓裳。忽然夜半叫鹦鹉，恍疑天外趍凤凰。明珠乍落三石梁，奔龙飞电鸣干将。明月不肯住，白虹且欲藏。吾将直跨白虹去，倩天手抱明月翔。他时访我天河旁，与汝散发抽扶桑。","dynasty":"明代","title":"寒夜偕助甫集方懋藩邸中各赋放歌分得阳字"}
{"author":"宗臣","content":"华夏翻连寇，江淮遂苦兵。鲸鲵杨子渡，日月棘门营。侠气荆卿剑，雄心汉吏缨。尔曹何足虑，流涕此苍生。","dynasty":"明代","title":"即事六首其五"}
{"author":"宗臣","content":"昔君别我兮，春草萋萋。我今思君兮，秋雨霏霏。春秋既已改序兮，君胡为兮不归。昔君别我兮，江月阴阴。今我思君兮，海日深深。日月忽其不停兮，君胡为兮无音。","dynasty":"明代","title":"昔君别"}
{"author":"宗臣","content":"向夕停珂省阁幽，吏人犹自进春裘。蓬莱双阙金茎远，阊阖千门紫气流。明月在天难命驾，白云垂户好登楼。明朝献赋甘泉者，汉畤秦祠非昔游。","dynasty":"明代","title":"省中斋居贻于鳞子与公实元美四比部"}
{"author":"宗臣","content":"岁华何荏苒，芳草又参差。云断关河色，烽连杨柳枝。羽书千里急，鼓角万山悲。紫陌纷相问，黄尘失所之。羯胡频聚散，大将总安危。多少关心事，空将涕泗垂。","dynasty":"明代","title":"伤春四首其一"}
{"author":"宗臣","content":"可怪清秋月，难看永夜辉。蟾蜍高不落，乌鹊暗能飞。迷径频呼烛，惊寒骤问衣。群公未应去，云色渐霏微。","dynasty":"明代","title":"无月"}
{"author":"宗臣","content":"赤城霞起是天台，明月箫声落早梅。昔日胡麻君莫问，桃花不放石门开。","dynasty":"明代","title":"赠余德甫奉使两浙四首其二"}
{"author":"宗臣","content":"仙人鞭石过沧溟，片碣千秋落此亭。昨夜白龙驱不去，天风吹出武夷青。","dynasty":"明代","title":"题方懋藩邸中小石"}
{"author":"宗臣","content":"莲花比妾貌，妾貌花不如。莲子比妾心，妾心应更苦。","dynasty":"明代","title":"采莲曲"}
{"author":"宗臣","content":"为郎依北斗，作赋重西京。云里金茎诏，愁边沧海行。星文开凤节，秋色动羊城。桂叶双旋转，梅花列戟迎。按章孤岛入，揽辔曲江平。紫气朝看剑，苍梧夜勒兵。回风五岭振，飞雨百蛮惊。潮起鱼龙偃，珠来日月明。罗浮高可立，溟渤远能清。吴楚千戈泪，乾坤竹帛名。纵横粤王垒，慷慨汉臣缨。万里还相忆，寥寥今古情。","dynasty":"明代","title":"送万彦和佥宪之广东"}
{"author":"宗臣","content":"黄菊故人杯，青山游子路。匹马向垂杨，回首燕云暮。","dynasty":"明代","title":"送吴山人"}
{"author":"宗臣","content":"车遥遥兮，马骎骎。送君行兮，河之阴。望而不见兮，伤我心。车遥遥兮，马萧萧。送君行兮，河之桥。望而不见兮，俾魂消。车遥遥兮，马翩翩。送君行兮，山之巅。望而不见兮，涕留连。车遥遥兮，马騑騑。送君行兮，江之矶。望而不见兮，泪沾衣。","dynasty":"明代","title":"车遥遥篇"}
{"author":"宗臣","content":"白苎闻歌好，沧波进艇迟。暮云残薜荔，秋水失鸬鹚。日落中原紫，天高北斗垂。梅花已零乱，玉笛莫频吹。","dynasty":"明代","title":"进艇"}
{"author":"宗臣","content":"高柳与新松，郁郁满前渡。故园春不见，见此故园树。","dynasty":"明代","title":"郊行六首其六"}
{"author":"宗臣","content":"匹马千峰晓度关，相逢俱是紫宸班。帝宫阊阖开今日，天柱华夷见此山。万里鸿归沧海路，七陵龙护白云间。汉家原庙松楸古，夜夜西风吹佩环。","dynasty":"明代","title":"登天寿山一首"}
{"author":"宗臣","content":"送子上河梁，悲风下天荒。右顾渺太华，左顾迷扶桑。振衣千仞巅，风尘杳微茫。尔独事远役，驾言返帝乡。对酒不能饮，慷慨情内伤。送君日以遥，思君日以长。安淂凌风翼，与子共翱翔。","dynasty":"明代","title":"赠王元美二首其一"}
{"author":"宗臣","content":"醉尔华阳馆，如登昆仑巅。白云一长啸，青山日夜迁。","dynasty":"明代","title":"白伯伦仪部移居夜阶助甫司封访之席上赋得卜居赤甲迁居新两见巫山楚水春十四韵其五"}
{"author":"宗臣","content":"垂杨孤骑出江门，西望钟山帝极尊。万里浮云摧短剑，千峰秋色起中原。及时风雨一何急，入夜蛟龙任自翻。不分南州徐孺子，华阳三日独开樽。","dynasty":"明代","title":"句曲道中值雨时赴子与之约二首其一"}
{"author":"宗臣","content":"尘途忽到此，世事顿相违。月色轻随马，松枝乱拂衣。相逢青满眼，并对绿成围。便作幽栖得，何须问钓矶。","dynasty":"明代","title":"初夏夜同明卿元美游张氏园亭五首其一"}
{"author":"宗臣","content":"寄尔金山赋，登天莫自歌。恐惊明月去，其柰白云何。夜棹鲸波急，秋衣蜃气多。凭谁慰摇落，满目是江河。","dynasty":"明代","title":"既赋金山篇寄子与复系之此诗"}
{"author":"宗臣","content":"白发久为客，青春忽与归。马冲燕雪尽，心逐塞云飞。天地飘蓬甚，河桥折柳违。离情堪涕泪，此际倍沾衣。","dynasty":"明代","title":"追送谢山人不及"}
{"author":"宗臣","content":"一谪人间四九年，青山万里隔苍烟。我今更去华阳洞，千树桃花待举鞭。","dynasty":"明代","title":"临岐自叙诗其二"}
{"author":"宗臣","content":"有寺焚香在，何人结驷来。露花如雨落，贝叶不春开。听法龙依水，窥禅鸟下台。尘心忽到此，那得遽如灰。","dynasty":"明代","title":"同李司封苏文选游圣禅寺一首"}
{"author":"宗臣","content":"短笛长箫何处船，草堂只在大湖边。蒹葭十里吹晴雪，芦荻千村生紫烟。世路关心群盗在，茂陵多病一尊前。子云自有长杨赋，肯向青山独草玄。","dynasty":"明代","title":"与徐养浩湖泛二首其二"}
{"author":"宗臣","content":"临高台，高台何崔嵬。南望罗浮，东望蓬莱。恒岳与泰华，飒飒雄风来。一顾青云飞，再顾白日摧，三顾天门忽以开。仙人三五辈，冉冉霓宫回。仙人向我言，君胡来，君胡来。","dynasty":"明代","title":"临高台"}
{"author":"宗臣","content":"今夕何夕兮，飞鸟鸣禽。今夕何夕兮，得与美人同斟。奉清醴兮，弹素琴。荐上珍兮，扬华音。何接美人之周旋兮，乃使我情结而沾襟。","dynasty":"明代","title":"今夕歌其四"}
{"author":"宗臣","content":"春风千队簇芙蓉，白马长驱似白龙。君到榆关歌出塞，万家明月泣胡烽。","dynasty":"明代","title":"再送王元美四绝其三"}
{"author":"宗臣","content":"清夜事行游，去上西山址。百卉何腓腓，荆榛被广路。明月照我怀，浮云莽不止。对此感我思，嗟彼远游子。远游在何方，乃在潇湘里。道路阻且修，相去万余里。顾瞻双飞鸿，眷言未能已。","dynasty":"明代","title":"闻钱惟重使楚寄赠"}
{"author":"宗臣","content":"湖上菱花落复开。兰舟桂楫去复来。妖童艳女行相催。行相催，不可住。罗衣寒，碧水绿。","dynasty":"明代","title":"采菱曲"}
{"author":"宗臣","content":"仙人好乘白鹿车，相逢要我饭胡麻。石壁千寻扫落花，落花万片下人世，一一凝结为紫霞。只今已到赤松家，山头瑶草如蒹葭。采之两袖白如雪，须臾五色生天葩。滚滚床头走白沙，为我种枣大如瓜。银河千尺堕几席，取之石鼎烹为茶。门外蛟龙时一吟，愧若春江听鸣蛙。醉来直走万山顶，吸尽瑶天明月华，与尔天汉凌仙槎。","dynasty":"明代","title":"上宫夜燕放歌"}
{"author":"宗臣","content":"谁识忘机者，当年削迹人。羊裘宁负汉，龙剑不游秦。明月青藜杖，秋风白鹭巾。江华能自主，世故久相宾。玄发三千丈，浮生六十春。少微久寂寞，今复在垂纶。","dynasty":"明代","title":"寄魏山人"}
{"author":"宗臣","content":"华枕为谁施，华衾为谁卷。妾肠非道路，日夜车轮转。","dynasty":"明代","title":"春闺曲"}
{"author":"宗臣","content":"华发萧然寄一官，于今蜀道更艰难。北来戎马应看剑，南去莼鲈好挂冠。杨柳岂堪巫峡暮，薜萝空对锦江寒。东山旧日饶书札，夜夜灯前拭泪看。","dynasty":"明代","title":"望蜀"}
{"author":"宗臣","content":"风起万林寒，月出千峰白。门外苍松影，疑是卧龙迹。","dynasty":"明代","title":"湖上杂言二十首其十七"}
{"author":"宗臣","content":"春云控马入华阳，千尺晴虹跨石梁。倘遇赤松歌夜月，知君十日醉玄霜。","dynasty":"明代","title":"得子与书寄赠四首时子与驻节句曲其二"}
{"author":"宗臣","content":"冉冉山上梅，皎皎山中月。月下摘梅花，幽香满肌骨。","dynasty":"明代","title":"湖上杂言二十首其十九"}
{"author":"宗臣","content":"童子摘松枝，敲冰煮白石。万里天风来，吹作珊瑚赤。","dynasty":"明代","title":"白伯伦仪部移居夜阶助甫司封访之席上赋得卜居赤甲迁居新两见巫山楚水春十四韵其三"}
{"author":"宗臣","content":"作客清江远，传书白雁迟。山中有芳草，迟尔把春卮。","dynasty":"明代","title":"怀高子明"}
{"author":"宗臣","content":"岂乏青云侣，其如白雪盟。一分燕楚阔，三见柳梅生。眼底簪袍计，身前词赋名。放歌当落日，的的为谁明。","dynasty":"明代","title":"寄子与明卿元美三子二首其二"}
{"author":"宗臣","content":"翩翩携杖至，爱此河中洲。不见关山月，空分天地秋。鱼龙潭水黑，松桂石门幽。瑶瑟何人抱，湘灵未易求。","dynasty":"明代","title":"中秋无月呈席上诸公二首其一"}
{"author":"宗臣","content":"采石矶头坐白云，归来瑶草乱纷纷。夜深吹笛江亭上，明月窥人恐是君。","dynasty":"明代","title":"过采石怀李白十首其七"}
{"author":"宗臣","content":"高柳与新松，郁郁满前渡。故园春不见，见此故园树。","dynasty":"明代","title":"郊行六首其六"}
{"author":"宗臣","content":"青山直渡大河津，河上传经煮白鳞。回道午峰桃李色，知君愁杀武陵春。","dynasty":"明代","title":"得顾洛阳书却寄四首其四"}
{"author":"宗臣","content":"听雨诗仍在，开尊事已遥。以予愁剑佩，叹尔得渔樵。兹意浮生失，何时客泪消。淮南行结隐，不待楚词招。","dynasty":"明代","title":"夜集怀茂秦二首其二"}
{"author":"宗臣","content":"马迟榆柳径，人指鹭鹓班。群帝留弓剑，千官肃佩环。风云回紫塞，日月满青山。王气中天在，朝朝护汉关。","dynasty":"明代","title":"山陵道中四首其四"}
{"author":"宗臣","content":"一病秋能抱，孤吟夜可残。采芝吾未得，视草尔其难。瑶瑟人间思，金茎露下看。广陵涛足赋，江色不胜寒。","dynasty":"明代","title":"寄怀乡园游好五首病中答吴明卿见赠二首其五"}
{"author":"宗臣","content":"当日相携十二桥，寒江东接广陵潮。青云客计龙门策，明月谁家凤女箫。久别书来愁雁鹜，故园秋尽忆兰苕。长安新柳黄金色，迟尔看花匹马骄。","dynasty":"明代","title":"寄怀赵子隆"}
{"author":"宗臣","content":"湖上行吟落日边，高秋萧索倍凄然。芜城旧识参军赋，玉树空传帝者篇。隋苑云残杨柳色，邗江夜断荻芦烟。可怜白舫青蓑者，尚有渔歌似昔年。","dynasty":"明代","title":"过杨州二首其一"}
{"author":"宗臣","content":"闻君佩玄珠，明月终夜朗。莫作江湖游，白日愁罔两。","dynasty":"明代","title":"白伯伦仪部移居夜阶助甫司封访之席上赋得卜居赤甲迁居新两见巫山楚水春十四韵其八"}
{"author":"宗臣","content":"相望一江暮，难期对月明。青山移病远，白雁系书轻。天地看乔舄，兵戈阻汉缨。秋风散麋鹿，忆尔阖闾城。","dynasty":"明代","title":"荅周明府"}
{"author":"宗臣","content":"瞑色戎戎乱，春阴惨惨生。孤村流水夜，一酌故人情。雪积天愈白，江寒月较明。纶竿吾欲把，颇怪楚渔惊。","dynasty":"明代","title":"春夕同舒子房子子培访陆长庚别业"}
{"author":"宗臣","content":"避世诚何意，为园信有才。阴晴三月暮，远近百花开。春讶林塘遍，时愁风雨来。酒杯吾共女，日日好登台。","dynasty":"明代","title":"小园花开悠然独酌"}
{"author":"宗臣","content":"岂亦沉沦者，频来问钓矶。青天双鸟去，白发一渔归。忽雨新枫橘，如云长蕨薇。山花似留客，随处傍人衣。","dynasty":"明代","title":"有客"}
{"author":"宗臣","content":"亦自悲春暮，居然负所期。金山一柱立，沧海万波随。征雁群群急，浮云日日吹。淹留吾有待，吾爱桂花枝。","dynasty":"明代","title":"元美有江上之约未得遽赴怅然有思其一"}
{"author":"宗臣","content":"去路惟杨柳，吾衣况薜萝。如何明月夜，不作片帆过。紫气星辰动，青天吴楚多。莼鲈秋正好，知尔醉渔蓑。","dynasty":"明代","title":"元美有江上之约未得遽赴怅然有思其二"}
{"author":"宗臣","content":"宛宛春潮入，纷纷上客从。湖今荡白马，棹恐碍游龙。折柳晴相媚，携尊日可重。君看千水外，已自长芙蓉。","dynasty":"明代","title":"白马湖泛舟三首其一"}
{"author":"宗臣","content":"何限人同在，心知我独来。孤峰云不薄，万象日频开。稼穑山中计，鸬鹚水上杯。桃花忽如雨，髣髴到天台。","dynasty":"明代","title":"白马湖泛舟三首其二"}
{"author":"宗臣","content":"青萝堪作服，白鹿遂为群。江树低从密，溪流曲更分。停杯生桂月，扫石起松云。徙倚悲歌去，翩翩向紫氛。","dynasty":"明代","title":"白马湖泛舟三首其三"}
{"author":"宗臣","content":"不尽梅花路，其如桂树丛。天高片云紫，木落万山空。砧杵自秋簟，关河有塞鸿。何人抱瑶瑟，今夜月明中。","dynasty":"明代","title":"不尽"}
{"author":"宗臣","content":"长安曾落日，为尔抱瑶琴。一鼓秋云白，潇湘寒色深。斯人遂不见，是物可无音。坐忆龙门曲，潸然泪满襟。","dynasty":"明代","title":"哭梁公实十首其七"}
{"author":"宗臣","content":"白云莽莽行山阿，北窗疏簟高枕多，赤日红尘将奈何。天风忽送千江雨，为尔岩头洗薜萝。","dynasty":"明代","title":"胡上幽栖四章为沈二丈赋其二"}
{"author":"宗臣","content":"高台此日眺中原，台上空惊夜色繁。人在千峰明月表，天垂列宿紫微尊。秋衣薜荔真君计，早岁渔樵亦主恩。即拟寻仙向五岳，烽烟犹自滞江门。","dynasty":"明代","title":"拱极台"}
{"author":"宗臣","content":"谢生隐者流，偃蹇来京国。朝游燕山东，暮游燕山北。悲歌慨以慷，惊飙奋孤翼。兴词日百篇，一一作者则。嗟彼雕虫子，不得施颜色。韦褐以掩形，藜藿不充食。荣华烨人世，匪其心所惑。卢生罹世网，救之一何力。卒能脱其患，言者长叹息。非吾策高踪，斯义久荆棘。","dynasty":"明代","title":"五子诗其一谢山人榛"}
{"author":"宗臣","content":"夜色乱相射，幽人那可禁。天流孤月白，庭落大槐阴。忽起千秋思，能空万里心。长吟一汗漫，纤露下衣襟。","dynasty":"明代","title":"初夏夜同明卿元美游张氏园亭五首其五"}
{"author":"宗臣","content":"客久非吾意，愁来独尔思。寸心今已折，尺素忍教迟。风雨相如病，江山宋玉悲。淮南行落日，惆怅桂枝词。","dynasty":"明代","title":"寄元美二首其二"}
{"author":"宗臣","content":"山前汉使尺书飞，山外胡儿匹马稀。击鼓吹笳醉边月，今年无事着戎衣。","dynasty":"明代","title":"塞上歌十首送王侍郎赴蓟镇其十"}
{"author":"宗臣","content":"华夏翻连寇，江淮遂苦兵。鲸鲵杨子渡，日月棘门营。侠气荆卿剑，雄心汉吏缨。尔曹何足虑，流涕此苍生。","dynasty":"明代","title":"即事六首其五"}
{"author":"宗臣","content":"谁识冠缨者，常投水石间。春风吹大道，紫气照西山。松径荒难度，杨枝乱可攀。相逢勿遽返，世路正摧颜。","dynasty":"明代","title":"同于鳞子与元美郊行二首其一"}
{"author":"宗臣","content":"西来秋色满燕山，昨夜平胡使者还。白羽书传辽左捷，黄金诏赐殿中班。竟何汉卒屯清海，难信班生老玉关。闻说单于频出猎，相逢马上看刀环。","dynasty":"明代","title":"西来"}
{"author":"宗臣","content":"湖上菱花落复开。兰舟桂楫去复来。妖童艳女行相催。行相催，不可住。罗衣寒，碧水绿。","dynasty":"明代","title":"采菱曲"}
{"author":"宗臣","content":"白雪满湖村，夜深仍出门。湖边千树林，一一玉龙蹲。","dynasty":"明代","title":"湖上杂言二十首其二十"}
{"author":"宗臣","content":"洞箫吹破岭云高，玉女峰前采碧桃。三十六天风露冷，临行解赠赤霜袍。","dynasty":"明代","title":"寄赠方隐君六首其六"}
{"author":"宗臣","content":"遥传塞上又征兵，使者飞书入汉京。边马不归青海戌，朔云常断玉关缨。七陵松柏今开府，三辅河山夜勒营。自是群公能策虏，即看赤羽莫深惊。","dynasty":"明代","title":"春兴八首其三"}
{"author":"宗臣","content":"秋日事行游，游此清江湄。俯视青鸟翻，仰见白日驰。人生寄一世，风尘岂足羁。贫贱安其常，富贵令身危。浮云起西北，帝乡不可期。甘此茂陵渴，愧彼首阳饥。商山有同调，行行歌紫芝。","dynasty":"明代","title":"山中与陆长庚"}
{"author":"宗臣","content":"柳色千门照别裾，片帆西去是匡庐。洞中白鹿知谁待，醉后青云任尔疏。落日蒹葭三楚客，高秋风雨九江书。汉庭多少夔龙在，独有文园负子虚。","dynasty":"明代","title":"席上同子与德甫伯伦送别明卿给事赴谪豫章得书字"}
{"author":"宗臣","content":"送君春雨后，把袂暮云前。绿鬓同禁日，青袍共住年。人言能拾紫，吾意在谈玄。汉苑长杨赋，吴门折柳篇。才名时辈重，世俗宦情偏。梓里今垂绶，花岩昔问禅。桥从乌鹊入，台是凤凰传。早晚贻瑶草，双鸿迟北燕。","dynasty":"明代","title":"送沈仪部子文之留都"}
{"author":"宗臣","content":"旧侣淹漳水，新诗寄汉关。凤麟千古色，鹓鹭众人班。易侧乾坤目，宁开案牍颜。蹇帷犹有赋，落日太行山。","dynasty":"明代","title":"得于鳞书二首其二"}
{"author":"宗臣","content":"去去城南路，我马忽以停。知尔不行意，春原芳草青。","dynasty":"明代","title":"郊行六首其二"}
{"author":"宗臣","content":"白纻好裁衣，长短与身称。岂无旧所著，贵自故人赠。","dynasty":"明代","title":"得余德甫书二首其二"}
{"author":"宗臣","content":"听雨诗仍在，开尊事已遥。以予愁剑佩，叹尔得渔樵。兹意浮生失，何时客泪消。淮南行结隐，不待楚词招。","dynasty":"明代","title":"夜集怀茂秦二首其二"}
{"author":"宗臣","content":"君从何处来，遗我明月珠。明珠亦何为，可以照光仪。光仪君不顾，照之令心悲。君从何处来，遗我绿绮琴。琴声亦何为，可以扬芳音。芳音君不听，弹之伤我心。君从何处来，遗我紫鸶笙。鸶笙亦何为，可以扬清声。清声君不聆，吹之感我情。","dynasty":"明代","title":"白头吟"}
{"author":"宗臣","content":"一别不自意，茫然空复愁。孤舟仍盗贼，多病已春秋。明月一江远，故人何处楼。风尘双泪眼，为我寄沧洲。","dynasty":"明代","title":"长庚纯一舜隆既别忆之"}
{"author":"宗臣","content":"问君何所爱，庭户满西山。夜夜仙人至，时时拾佩环。","dynasty":"明代","title":"白伯伦仪部移居夜阶助甫司封访之席上赋得卜居赤甲迁居新两见巫山楚水春十四韵其十二"}
{"author":"宗臣","content":"摇落西风旧汉冠，当年奏草并琅玕。朝辞燕甸胡霜阔，春到龙门朔雪残。行省紫薇群吏夕，严关赤燧万峰寒。使君频拥旌旄出，多少疮痍夹道看。","dynasty":"明代","title":"送唐参政之山西"}
{"author":"宗臣","content":"桃源城头万木秋，桃源渡口黄河流。黄河一去不复返，天风万里吹古愁。荒郊莽荡走狐兔，石栋曲屈盘龙虬。天下英雄曹与刘，虎臣矫矫何所谋。中原未复壮士去，至今精灵耿耿光神州。千秋桃花不复发，卧龙何处声啾啾。秦人到此不须住，野磷夜夜吹枯树。","dynasty":"明代","title":"桃源古城"}
{"author":"宗臣","content":"岂乏青云侣，其如白雪盟。一分燕楚阔，三见柳梅生。眼底簪袍计，身前词赋名。放歌当落日，的的为谁明。","dynasty":"明代","title":"寄子与明卿元美三子二首其二"}
{"author":"宗臣","content":"朝来鸣佩散长安，汉树千花覆石栏。把酒逢君歌北雁，上书有客泣南冠。万家芳草悲春暮，三月高松过雨残。欲寄愁心与白日，浮云满目不胜寒。","dynasty":"明代","title":"省楼春集"}
{"author":"宗臣","content":"天风吹落九塞寒，使者高标切云冠。夜半骑马如跨龙，白玉之鞭黄金鞍，马首明珠声珊珊。赤髯绿眼光走电，提戈百万俱材官。忽然紫气逼长安，闻君已到使君滩。望而不见空长叹，朝趍碣石暮邯郸。何当白日生羽翰，寻尔直上青云端。云中吹箫弄紫鸾，仙人授我金液丹。洗之天河吹波澜，波澜一洗天河干。支机之石日夜残，纵有女娲不得完。手持明月如弄丸，下照人间千琅玕。人间天上长交欢，永无离别摧心肝。君不见双剑精露千万丈，至今人向斗牛看。","dynasty":"明代","title":"元美将之青州书来约会已乃径去怅然动怀爰命同心展笔志恨得寒字"}
{"author":"宗臣","content":"九月寒花照客杯，故人何处独登台。霜华好与青枫落，秋色能堪白雁催。鼓角孤城犹自急，干戈双眼共谁开。知君近有江南赋，千占深知庾信哀。","dynasty":"明代","title":"寄袁二丈二首其二"}
{"author":"宗臣","content":"白羽亲成露布文，满天愁色结寒云。三军尽赏葡萄酒，九塞传歌虎豹群。","dynasty":"明代","title":"塞上歌十首送王侍郎赴蓟镇其九"}
{"author":"宗臣","content":"亦有华阳在，谁其汗漫游。书传天目雨，客到秣陵秋。江远芙蓉细，山低蟋蟀幽。此怀吾不浅，直欲醉丹丘。","dynasty":"明代","title":"渡江得子与书"}
{"author":"宗臣","content":"昔闻南溪名，今识南溪路。去城不十里，今我来何暮。","dynasty":"明代","title":"郊行六首其四"}
{"author":"宗臣","content":"紫箫吹散夜乌栖，万户春星隰马蹄。玉女霓裳知有曲，春风莫到帝城西。","dynasty":"明代","title":"正月十二日夜同助甫过李子藩赋二首得湖西二字其二"}
{"author":"宗臣","content":"使者金羁控紫骝，月明瑶瑟共登楼。酒酣一鼓湘灵曲，天外星辰忽倒流。","dynasty":"明代","title":"送王比部元美使江南六首其四"}
{"author":"宗臣","content":"瞻彼双飞鸿，羽翼何参差。哀鸣下前庭，素书忽见贻。开函长跪读，一一故人词。相违日已远，犹能忆吾私。忽思畴昔容，惆怅使心悲。受君双交绮，报君双桂枝。此物未为贵，聊结山中期。","dynasty":"明代","title":"得吴明卿书"}
{"author":"宗臣","content":"何处阳春调，来同此夕歌。地能燕市有，人得楚狂多。把盏青天坠，题诗紫石磨。一呼去魍魉，词组即江河。","dynasty":"明代","title":"同余德甫吴明卿王元美再游张园其四"}
{"author":"宗臣","content":"二月春华满凤城，万家杨柳共愁生。烽高紫塞愁都护，诏下甘泉议北征。昨日羁縻胡市马，西风萧瑟汉臣缨。琼衣玉札殊恩泽，早把勋劳荅圣明。","dynasty":"明代","title":"二月三首其一"}
{"author":"宗臣","content":"孤舟东望淮水浔，长空摇落千树林。关塞萧条紫极远，鱼龙浩荡黄河深。中流羯鼓起遐色，万里天风吹夕阴。怀抱郁郁复为客，白石沧江违寸心。","dynasty":"明代","title":"渡河"}
{"author":"宗臣","content":"二月破云根，千行碧玉新。湘痕知有日，孟泣岂兹辰。酒对殊方夕，盘留故国春。吾将付风雨，片片作龙鳞。","dynasty":"明代","title":"明卿宅同元美分赋得席上笋"}
{"author":"宗臣","content":"武夷西望即罗浮，南斗双垂寒不收。使者佩环青桂色，山家钟磬赤霞流。投鞭沧海龙堪起，扫石天门鹿并游。知汝未能深结隐，乾坤烽燧使人愁。","dynasty":"明代","title":"送张肖甫奉命督租闽粤二首其二"}
{"author":"宗臣","content":"孤灯深入坐，稚子远相看。月动前江白，星垂大泽寒。鱼枯终有铗，鹖敝不辞冠。嗟尔屠龙者，清时只钓竿。","dynasty":"明代","title":"出郊过陆子和草堂同太史李公文学顾丈其三"}
{"author":"宗臣","content":"忆为秋风满敝裘，计程应醉百花洲。如何径作潇湘去，洲上芙蓉日夜愁。","dynasty":"明代","title":"得明卿书却寄二首其二"}
{"author":"宗臣","content":"孤舟东望淮水浔，长空摇落千树林。关塞萧条紫极远，鱼龙浩荡黄河深。中流羯鼓起遐色，万里天风吹夕阴。怀抱郁郁复为客，白石沧江违寸心。","dynasty":"明代","title":"渡河"}
{"author":"宗臣","content":"青皇日与青春狎，酒星夜劝青皇洽。斜抱金乌日观歌，倒骑玉鳌天柱压。下视九合一何狭，斗柄为锄箕为锸，杨柳万树天河插。风吹新叶落人间，织女为我裁春祫。着来与尔上崆峒，何人不讶苍龙甲。","dynasty":"明代","title":"新春二日同助甫过峻伯夜酌共赋洽字"}
{"author":"宗臣","content":"天风吹落九塞寒，使者高标切云冠。夜半骑马如跨龙，白玉之鞭黄金鞍，马首明珠声珊珊。赤髯绿眼光走电，提戈百万俱材官。忽然紫气逼长安，闻君已到使君滩。望而不见空长叹，朝趍碣石暮邯郸。何当白日生羽翰，寻尔直上青云端。云中吹箫弄紫鸾，仙人授我金液丹。洗之天河吹波澜，波澜一洗天河干。支机之石日夜残，纵有女娲不得完。手持明月如弄丸，下照人间千琅玕。人间天上长交欢，永无离别摧心肝。君不见双剑精露千万丈，至今人向斗牛看。","dynasty":"明代","title":"元美将之青州书来约会已乃径去怅然动怀爰命同心展笔志恨得寒字"}
{"author":"宗臣","content":"沧海何年落南浦，芳草碧尽绿苔古。俄携春色帝城来，共驾长虹击鼍鼓。青山拂袖玄猿呼，白波摇空怪龙舞。黑云一片落吾杯，马上行人怨风雨。","dynasty":"明代","title":"水头遇雨"}
{"author":"宗臣","content":"忆尔辞燕甸，逢人赋楚骚。芙蓉千水暮，薜荔万峰高。秋月惊纨扇，寒云落布袍。愁心不可问，孤雁滞江皋。","dynasty":"明代","title":"有寄"}
{"author":"宗臣","content":"行藏新白发，岁月旧青袍。又向江门去，秋风薜荔高。","dynasty":"明代","title":"送人还江南"}
{"author":"宗臣","content":"华阳十日醉不醒，华阳一别天冥冥。眼底烟云失万象，向来风雨迷千灵。扪萝到处坐石壁，走马忽然开翠屏。江国美人去已远，谁与玩此芳草青。","dynasty":"明代","title":"既别子与忆之"}
{"author":"宗臣","content":"怜汝不得意，上书今又回。秋风江色暮，愁见菊花开。抱玉时堪泣，投珠夜更哀。蓟门看白雁，曾否故园来。","dynasty":"明代","title":"闻子培下第赋此寄之"}
{"author":"宗臣","content":"岁月仍吾病，风尘柰尔何。青天应自问，白雪向谁歌。夜立残砧杵，园行久薜萝。相逢恨咫尺，况乃隔江河。","dynasty":"明代","title":"简陆子和二首其一"}
{"author":"宗臣","content":"不分黄尘色，稍惊白雁音。传书燕塞远，落日楚江深。戎马乾坤泪，豺狼道路心。闻君持汉节，松下拟抽簪。","dynasty":"明代","title":"得徐子与书"}
{"author":"宗臣","content":"瑶天露白彩云没，细扫青松烹紫蕨，中夜星华湿秋发。波间古龙忽啾啾，人在沧江弄明月。","dynasty":"明代","title":"胡上幽栖四章为沈二丈赋其三"}
{"author":"宗臣","content":"塞南塞北尽烽烟，胡骑纵横二十年。报道今秋须远徙，汉庭司马日行边。","dynasty":"明代","title":"塞上歌十首送王侍郎赴蓟镇其二"}
{"author":"宗臣","content":"今夕何夕兮，飞鸟鸣禽。今夕何夕兮，得与美人同斟。奉清醴兮，弹素琴。荐上珍兮，扬华音。何接美人之周旋兮，乃使我情结而沾襟。","dynasty":"明代","title":"今夕歌其四"}
{"author":"宗臣","content":"忆为秋风满敝裘，计程应醉百花洲。如何径作潇湘去，洲上芙蓉日夜愁。","dynasty":"明代","title":"得明卿书却寄二首其二"}
{"author":"宗臣","content":"壮士怀慷慨，高义贯长虹。甘心报国雠，挟矢忘厥躬。远望边尘起，万里扬悲风。拔剑出门去，驱驰远从戎。昔为千人英，今为万夫雄。单于来接战，杀气冲苍穹。黄尘不可见，白日忽以蒙。一战雁塞清，再战龙庭空。归来报天子，献捷甘泉宫。","dynasty":"明代","title":"出塞曲"}
{"author":"宗臣","content":"并马出春城，摇鞭一相语。杨柳遍西湖，应从何处去。","dynasty":"明代","title":"郊行"}
{"author":"宗臣","content":"二月春华满凤城，万家杨柳共愁生。烽高紫塞愁都护，诏下甘泉议北征。昨日羁縻胡市马，西风萧瑟汉臣缨。琼衣玉札殊恩泽，早把勋劳荅圣明。","dynasty":"明代","title":"二月三首其一"}
{"author":"宗臣","content":"瞑色戎戎乱，春阴惨惨生。孤村流水夜，一酌故人情。雪积天愈白，江寒月较明。纶竿吾欲把，颇怪楚渔惊。","dynasty":"明代","title":"春夕同舒子房子子培访陆长庚别业"}
{"author":"宗臣","content":"帝城秋色逐人来，吴楚东南首重回。风起大江龙抱石，日高天柱客登台。一尊芳草晴相媚，十里芙蓉秋未开。酒罢忽歌湘水曲，浮云何处不堪哀。","dynasty":"明代","title":"登俯江亭"}
{"author":"宗臣","content":"寒飙暗夕林，中夜忽以朗。晨起开石门，雪花如大掌。","dynasty":"明代","title":"湖上杂言二十首其十八"}
{"author":"宗臣","content":"傲吏当年罢节旄，西风卧病广陵涛。空亭独对开名酒，落日相看赠佩刀。彭泽千秋樵径在，匡庐昨夜客星高。尔家最近潇湘渚，莫为时人着楚骚。","dynasty":"明代","title":"寄赠姜使君二首其二"}
{"author":"宗臣","content":"汝去亦何速，人生良已浮。苍梧一洒泪，赤石万峰愁。才或云霞妒，名非剑佩收。知无封禅草，汉使不须求。","dynasty":"明代","title":"哭梁公实十首其五"}
{"author":"宗臣","content":"走马归来稍自宽，愁边萧索汉庭冠。葵榴不落千枝净，风雨频生六月寒。客到庭阶惊自出，书传兄弟泪难看。两乡白发关河阻，日日江鸿愧羽翰。","dynasty":"明代","title":"雨中得家书"}
{"author":"宗臣","content":"湖上行吟落日边，高秋萧索倍凄然。芜城旧识参军赋，玉树空传帝者篇。隋苑云残杨柳色，邗江夜断荻芦烟。可怜白舫青蓑者，尚有渔歌似昔年。","dynasty":"明代","title":"过杨州二首其一"}
{"author":"宗臣","content":"解佩挂萝薜，翩翩凌紫氛。乾坤双眼尽，南北一江分。麋鹿散秋草，牛羊下夕云。瑶华如可拾，即此好遗君。","dynasty":"明代","title":"燕子矶"}
{"author":"宗臣","content":"月华万片散天门，拾得清光满客尊。醉起白云如可驾，吾将乘此去昆仑。","dynasty":"明代","title":"华阳明月曲同子与赋六首其六"}
{"author":"宗臣","content":"双眼人何白，孤怀尔独长。相看鸿鹄志，不厌芰荷裳。黄菊纷垂露，丹枫莽下霜。湖南泛明月，髣髴对潇湘。","dynasty":"明代","title":"元美访我百花洲上夜集四首其四"}
{"author":"宗臣","content":"华阳十日醉不醒，华阳一别天冥冥。眼底烟云失万象，向来风雨迷千灵。扪萝到处坐石壁，走马忽然开翠屏。江国美人去已远，谁与玩此芳草青。","dynasty":"明代","title":"既别子与忆之"}
{"author":"宗臣","content":"浮世岂非昔，长愁直至今。风尘游子病，药草故人心。白日销危坐，青山入苦吟。帘窥新竹细，台惜落花深。畏路甘名隐，浮生肯陆沉。独将酬主念，久矣负投簪。","dynasty":"明代","title":"病中二首其一"}
{"author":"宗臣","content":"鸣佩朝来散紫宫，相逢意气为谁雄。一尊醉忆江湖上，三月春残风雨中。消渴文园卧司马，题书碣石问冥鸿。青山南北吾将往，肯向人间泣路穷。","dynasty":"明代","title":"诸子夜集"}
{"author":"宗臣","content":"浮云日万里，空复滞燕台。朋好宁相负，音书自不来。吾惭歌凤侣，君等卧龙才。怅望青山里，蔷薇几度开。","dynasty":"明代","title":"寄怀乡园游好五首其一"}
{"author":"宗臣","content":"白苎闻歌好，沧波进艇迟。暮云残薜荔，秋水失鸬鹚。日落中原紫，天高北斗垂。梅花已零乱，玉笛莫频吹。","dynasty":"明代","title":"进艇"}
{"author":"宗臣","content":"岁暮岂不苦，离愁那可销。仅辞燕市酒，已犯浙江潮。明月帝乡满，梅花客路遥。岂能因五斗，楚泽负渔樵。","dynasty":"明代","title":"送人"}
{"author":"宗臣","content":"二月破云根，千行碧玉新。湘痕知有日，孟泣岂兹辰。酒对殊方夕，盘留故国春。吾将付风雨，片片作龙鳞。","dynasty":"明代","title":"明卿宅同元美分赋得席上笋"}
{"author":"宗臣","content":"短筇踏破楚山青，日日苍梧醉洞庭。何事淹留姑孰水，千秋风雨怨湘灵。","dynasty":"明代","title":"过采石怀李白十首其九"}
{"author":"宗臣","content":"高天落日照中原，匹马凌风出蓟门。赤羽频年荒稼穑，苍生何处问鸡豚。七闽雨雪王程急，百粤楼船帝使尊。长孺不妨仍矫诏，宽租曾识汉庭恩。","dynasty":"明代","title":"送张肖甫奉命督租闽粤二首其一"}
{"author":"宗臣","content":"今年春事何太迟，二月五日寒如丝。细雨忽见芳草色，晴云犹护梅花枝。鼓吹长江日夜急，羽书匹马东西驰。天时人事且如此，忍向青山歌紫芝。","dynasty":"明代","title":"二月五日"}
{"author":"宗臣","content":"北去楼船向紫垣，长途芳草日开樽。汉庭秋问仙人掌，方朔才高金马门。群盗兵戈无上策，苍生憔悴满中原。安危将相须公等，宵旱于今独至尊。","dynasty":"明代","title":"送太史李公还朝二首其二"}
{"author":"宗臣","content":"萱草萋萋兮，山之隅。杂玄芝兮，间绿芜。嗟彼秋风兮，遽以枯。俾其根日萧索而不可保兮，何以慰此心之踟蹰。","dynasty":"明代","title":"萱草词四章为伊母夫人赋其四"}
{"author":"宗臣","content":"作客清江远，传书白雁迟。山中有芳草，迟尔把春卮。","dynasty":"明代","title":"怀高子明"}
{"author":"宗臣","content":"昨日传书到汉京，几年为客向江城。怀人夜雨孤尊在，闻尔秋霜两鬓生。半世行藏频倚剑，各天消息一沾缨。何时共逐华阳侣，手把芙蓉对月明。","dynasty":"明代","title":"得黄山人书"}
{"author":"宗臣","content":"即有鸿书去，其如鸟道长。春来杨柳径，日忆芰荷裳。鸥鹭应无色，田园岂尽荒。难将尊酒意，一听楚歌狂。","dynasty":"明代","title":"寄怀乡园游好五首其四"}
{"author":"宗臣","content":"短筇匹马迎天风，千山万山江之东。秋愁一夜起大壑，白云无数吹晴空。幽人石路赠瑶草，楚色江上愁青枫。高歌明月听湘瑟，斗酒胡霜飞塞鸿。王孙何事不归去，摇落淮南芳桂丛。","dynasty":"明代","title":"登方山"}
{"author":"宗臣","content":"寒飙荡月华，桂树渐无叶。一叶落人间，变作阶前荚。","dynasty":"明代","title":"腊月十七夜月同峻伯助甫席上赋其三得叶字"}
{"author":"宗臣","content":"春日春风太可怜，忧怀别绪俱茫然。江南涕泪望松梓，冀北花鸟空云烟。鸳鹭暂解仙子佩，蓼莪应废门人篇。袖中尺素向谁寄，不见双鸿飞暮天。","dynasty":"明代","title":"寄陈使君"}
{"author":"宗臣","content":"官府一开仓，含青向儿女。公者犹可迟，私者不可已。","dynasty":"明代","title":"楚阳曲其一"}
{"author":"宗臣","content":"酒至期晨漏，风来破夕阴。星辰垂户小，蟋蟀语庭深。白眼千年思，青天一夜心。并随秋色动，四顾起萧森。","dynasty":"明代","title":"立秋夜明卿元美来集二首其二"}
{"author":"宗臣","content":"世变忽如此，天心那可知。蛟螭江欲裂，戎地马堪支。当日销金甲，斯人遂赤眉。群奴把芦管，应向阖闾吹。","dynasty":"明代","title":"吴中兵乱海上征援感事赋怀因寄元美其一"}
{"author":"宗臣","content":"独吟心欲折，南望首频搔。鼓角鲸如立，楼船蜃自高。青天失战马，落日惨征袍。稍幸王开府，临戎有佩刀。","dynasty":"明代","title":"吴中兵乱海上征援感事赋怀因寄元美其二"}
{"author":"宗臣","content":"传檄纷天地，征兵到薜萝。愁来失俯仰，书去畏江河。痛哭千村暮，横行万骑多。沧洲狂客在，应悔罢鸣珂。","dynasty":"明代","title":"吴中兵乱海上征援感事赋怀因寄元美其三"}
{"author":"宗臣","content":"不尽黄尘起，重惊赤羽驰。无书问消息，有泪到疮痍。家国愁兼入，签藏事可疑。浮生同远近，斟酌向鸬鹚。","dynasty":"明代","title":"吴中兵乱海上征援感事赋怀因寄元美其四"}
{"author":"宗臣","content":"日落寒江上，尊开北斗前。高秋中夜减，孤月两乡圆。人隔黄河远，书无白雁传。谢庄应有赋，何得问婵娟。","dynasty":"明代","title":"中秋有怀茂秦"}
{"author":"宗臣","content":"树色迷寒渚，江流没石梁。惊风孤雁下，听雨一灯长。蟋蟀夜堪赋，薜萝秋可裳。相看爱容鬓，时序有新霜。","dynasty":"明代","title":"雨夜沈二丈至二首其二"}
{"author":"宗臣","content":"白苎闻歌好，沧波进艇迟。暮云残薜荔，秋水失鸬鹚。日落中原紫，天高北斗垂。梅花已零乱，玉笛莫频吹。","dynasty":"明代","title":"进艇"}
{"author":"宗臣","content":"明月有如此，况从湖上看。惊芦秋雁起，把酒暮钟残。杨柳垂垂暗，龙蛇去去寒。夜来新水阔，吾欲饬渔竿。","dynasty":"明代","title":"夜"}
{"author":"宗臣","content":"尺素不相寄，孤雁那可听。潇湘秋水曲，何处白云停。沧海又人日，金门自岁星。凤凰池上草，应只为君青。","dynasty":"明代","title":"人日寄吴明卿舍人"}
{"author":"宗臣","content":"戎马暗江国，君从何处来。门惊芳草遍，尊对早梅开。雨雪春衣短，鱼龙夜笛哀。中宵抚长剑，惜尔陆云才。","dynasty":"明代","title":"陆长庚夜至"}
{"author":"宗臣","content":"茫茫飘素发，曲曲到寒扉。乱石蘼芜径，残春薜荔衣。一尊青鸟去，双袖白云归。九十犹能赋，如君世更稀。","dynasty":"明代","title":"席上赠东麓山人"}
{"author":"宗臣","content":"一尉尔何有，孤槎路最便。关山寒食后，风雨暮茄前。入夜江看月，行春路拂烟。青莲幕下客，来往日翩翩。","dynasty":"明代","title":"送冯尉"}
{"author":"宗臣","content":"久应郎官宿，犹乘使客槎。宦情摧郡县，足路莽龙蛇。海外珠含日，天南梅玉花。壮游千万里，且莫问烟霞。","dynasty":"明代","title":"别袁使君二首其一"}
{"author":"宗臣","content":"系鹢殊方路，听猿故国情。关河同泪远，杨柳共愁生。揽辔江云暮，停车岭月明。泠泠雁湖水，人比使君清。","dynasty":"明代","title":"别袁使君二首其二"}
{"author":"宗臣","content":"讵知烽火色，亦到海门东。九市旌旄立，千家杼轴空。渔樵新授甲，都护骤从戎。寂寞江天上，惊看一剑雄。","dynasty":"明代","title":"即事六首其一"}
{"author":"宗臣","content":"自日频搔首，青山一杖藜。星辰千骑入，风雨万家迷。有路难舟楫，中天急鼓鼙。愁心与芳草，江上共萋萋。","dynasty":"明代","title":"即事六首其二"}
{"author":"宗臣","content":"赤羽遥传越，黄霾近接吴。夷歌分鼓吹，野哭散蘼芜。日落江流急，天高海气孤。中原有廉颇，尔辈敢长驱。","dynasty":"明代","title":"即事六首其三"}
{"author":"宗臣","content":"虏骑纵横甚，将军转斗频。两间迷白昼，万象失黄尘。江海遂流血，弓裘岂着身。招魂谁与赋，酒泪寄青蘋。","dynasty":"明代","title":"即事六首其四"}
{"author":"宗臣","content":"华夏翻连寇，江淮遂苦兵。鲸鲵杨子渡，日月棘门营。侠气荆卿剑，雄心汉吏缨。尔曹何足虑，流涕此苍生。","dynasty":"明代","title":"即事六首其五"}
{"author":"宗臣","content":"坐叹兵机失，兼忧国计存。干戈在淮海，消息已乾坤。授钺曾诸将，宵衣独至尊。定知哀痛诏，早晚下江门。","dynasty":"明代","title":"即事六首其六"}
{"author":"曹子方","content":"面前山好无人识，定是飞来小鹫峰。","dynasty":"宋代","title":"句"}
{"author":"慧霖","content":"禅边风味客边愁，馈我清光又满楼。一月可曾闲几日，百年难得闰中秋。菊花信待重阳久，桂子香闻上界留。遮莫圆明似前度，不知谁续广寒游。","dynasty":"清代","tags":"中秋节","title":"闰中秋玩月"}
{"author":"慧霖","content":"卓然空倚傍，高放出云头。吴、楚分中界，金、焦截下流。荡摇空水国，孤秀矗僧楼。来往风帆利，何人据上游。","dynasty":"清代","title":"小孤山"}
{"author":"慧霖","content":"我本无为者，端居一室中。孤镫空照雨，四壁冷栖风。交以性情合，禅因文字通。法云何广大，弥布十年功。","dynasty":"清代","title":"冬夜独坐"}
{"author":"慧霖","content":"五老云中唤不应，名山从未要人称。虎头写出庄严相，舍利光分大小乘。三峡波涛惊过客，一龛风雨定诗僧。昔贤跨鹿来栖止，深夜摊书借佛镫。","dynasty":"清代","title":"栖贤寺"}
{"author":"慧霖","content":"僧家随地置蒲团，雪夜遥知忆懒残。孤鹤梦归双脚冷，野梅花孕一身寒。穷年真觉读书好，连日应歌《行路难》。我未出山频打坐，笑将饶舌敩丰干。","dynasty":"清代","title":"次砚生雪夜见怀韵"}
{"author":"慧霖","content":"自著羊裘老富春，画工辛苦绘功臣。先生到处堪高隐，天上宵来卧故人。七里江声终不断，四围水鸟亦相亲。利名淘尽尘中事，留得乾坤一钓纶。","dynasty":"清代","title":"严滩过子陵钓台"}
{"author":"慧霖","content":"一叶蒲帆挂向东，旗亭西望忆诸公。新愁似水浮天外，旧梦如云到客中。太白才名因酒重，杜陵老病坐诗穷。夜来湖上才摇笔，便有鱼龙唤雨风。","dynasty":"清代","title":"舟中感怀叠前韵其一"}
{"author":"慧霖","content":"纤拽篙撑各自谋，舟师努力向滩头。江山对面迎残客，花鸟多情劝小留。上水太难下太易，顺风何喜逆何愁。此行堪把邮程计，卅六湾过到信州。","dynasty":"清代","title":"舟中感怀叠前韵其二"}
{"author":"慧霖","content":"云自高飞水自流，清风拂拂拟仙游。寸丝不挂真行脚，长物全无且掉头。未到百年空万想，能超一劫已千秋。前因后果分明在，欲唤山猿与唱酬。","dynasty":"清代","title":"遗怀"}
{"author":"慧霖","content":"阴晴莫定花朝去，风雨飘萧社令来。人是陶公还乞食，世无鲍叔肯通财。古今商略书千卷，天地苍茫酒一杯。春在江南谁问讯，莺飞草长任徘徊。","dynasty":"清代","title":"翼日坐雨"}
{"author":"慧霖","content":"一剑光寒山外山，半空星挂斗牛閒。江分九派东南去，云在双孤大小间。风雪更番传岁暮，梅花消息动乡关。石钟曾有髯翁记，可为参寥选韵还。","dynasty":"清代","title":"嘉平月十九日寄怀竹庄观察"}
{"author":"慧霖","content":"笑语东风解冻迟，立春翻在试镫时。老年无伴惟亲火，佳节能閒且赋诗。乞米书多因酒券，买花钱半是香资。诸天雨洒莲台净，开到寒梅第几枝。","dynasty":"清代","title":"庚申正月十三夜立春其一"}
{"author":"慧霖","content":"痴未能除早绝贪，此生端合住茅庵。岂无松竹梅三友，祇有诗书画一龛。瑞现昙花都是幻，味寻谏果要回甘。今宵谁共谈风月，默数星辰看斗南。","dynasty":"清代","title":"庚申正月十三夜立春其二"}
{"author":"慧霖","content":"一官筹画百重城，锦里犹来早著名。骑鹤未缠腰万贯，听猿先下泪三声。且将酒醉端阳节，难得诗传蜀道行。傥是淮南遥问讯，为言我辈独钟情。","dynasty":"清代","title":"端阳前一日送官城太守之蜀仍步前韵"}
{"author":"慧霖","content":"契合形殊坐品贤，临风感事亦欣然。一春流水怀今日，万古人生骋少年。有管无弦幽静室，左兰右竹盛阴天。清游长在初修地，此外林亭况已迁。","dynasty":"清代","title":"庚午三月三日招诸大雅松云精舍修禊集兰亭字"}
{"author":"慧霖","content":"曩闻西湖景，奇胜甲天下。今年六月始来游，所闻不及所见者。西湖山，如画图，楼台缥缈开蓬壶。西湖水，清见底，净碧荷花香卅里。若将西湖比贤士，光风霁月何清美。若将西湖比西子，澹妆浓抹洵如此。白公苏公两仙才，为政风流先后来。酒魂诗魄在何处，夜深飘渺云车回。表忠旧迹祠宇在，苏小坟头春似海。英雄事业儿女情，俯仰千秋发深慨。金牛之湖尚可游，销金之窝安得留。吁嗟乎！人生到此亦快意，何必五岳名山一一穷搜求。","dynasty":"清代","title":"西湖放歌"}
{"author":"慧霖","content":"平远楼台据蜀冈，三峰起伏万松苍。风流太守开公宴，江上诸山到此堂。曾制荷觞倾碧酿，似甘棠。醉翁之意髯翁得，同爇文忠一瓣香。","dynasty":"清代","title":"平山堂"}
{"author":"慧霖","content":"桂石已无山，松云尚有屋。君还玉照堂，不羡王官谷。索笑春寻梅，撷芳秋摘菊。离怀托篇什，共向篱根读。送酒劳白衣，敲诗剪红烛。更偷半日閒，相劝一杯足。公等文字豪，我惭笔花秃。愿随江月行，扣舷和清曲。","dynasty":"清代","title":"砚生太史将入都同人于重阳于三日就菊设饯以屋小于舟人澹如菊分韵得屋字"}
{"author":"慧霖","content":"北风江上来，寒月照野屋。荐士有昌黎，爱僧如郑谷。拟上北阙书，还对南山菊。花不受人怜，诗成招我读。临别重论文，夜游期炳烛。于意究云何，幽情畅未足。傥逢笑口开，无碍吟髭秃。行行重行行，为君歌一曲。","dynasty":"清代","title":"太史倚装待发连日枉顾话别恳恳无已叠韵奉简"}
{"author":"慧霖","content":"修竹心虚坚有节，老梅骨瘦硬如铁。乾坤清气得来难，一卧空山休漏曳。是空是色年复年，空中幻出云霞烟。不恨生在千年后，但恨生不千年前。有诗可吟酒可醉，菩提即是逃禅处。一朵梅花一首诗，万个吟身万梅树。李侯生有冰雪姿，倾心为我题长句。李侯李侯歌漫夸，请将此笔凌云霞。不然署作护花使，愿与仙人扫落花。君不见仙骨珊珊身落落，举头一拔红尘脚，定有清风振河岳。","dynasty":"清代","title":"李莲生茂才以长句为题小草依韵奉谢"}
{"author":"慧霖","content":"半生多愧一无能，况是云堂退院僧。花径得閒仍自扫，诗坛相望几人登。但教心地明如月，何碍头衔冷似冰。曾制荷觞邀竹醉，名山风雨话传镫。面壁能参文字禅，一花一石总清妍。法云珍重开初地，香火终须赖后贤。自有洞天藏白鹿，本来居士属青莲。投桃报李吾何敢，且结三生未了缘。","dynasty":"清代","title":"答和李晴川宗伯见赠原韵"}
{"author":"慧霖","content":"少年上人号云谷，不独修慧还修福。四大床参明月禅，一团瓢借梅花宿。梅花之气清且幽，无端思入罗浮游。罗浮有约不能到，佛在心头莫远求。精蓝曾是将军宅，何不种梅伴老柏。暗香浮动影横斜，梦魂一觉东方白。","dynasty":"清代","title":"题云谷上人梅花帐额有罗浮清梦四字"}
{"author":"耿湋","content":"国使翻翻随旆旌，陇西岐路足荒城。毡裘牧马胡雏小，日暮蕃歌三两声。","dynasty":"唐代","title":"凉州词"}
{"author":"耿湋","content":"久客心常醉，高楼日渐低。黄河经海内，华岳镇关西。去远千帆小，来迟独鸟迷。终年不得意，空觉负东溪。","dynasty":"唐代","title":"登鹳雀楼"}
{"author":"耿湋","content":"反照入闾巷，忧来与谁语。古道无人行，秋风动禾黍。","dynasty":"唐代","tags":"咏史，怀古，写景","title":"秋日"}
{"author":"耿湋","content":"高秋夜分后，远客雁来时。寂寞重门掩，无人问所思。","dynasty":"唐代","title":"秋夜"}
{"author":"耿湋","content":"漠漠重云暗，萧萧密雨垂。为霖淹古道，积日满荒陂。五稼何时获，孤村几户炊。乱流发通圃，腐叶著秋枝。暮爨新樵湿，晨渔旧浦移。空馀去年菊，花发在东篱。","dynasty":"唐代","title":"秋中雨田园即事"}
{"author":"耿湋","content":"旅行虽别路，日暮各思归。欲下今朝泪，知君亦湿衣。","dynasty":"唐代","title":"客行赠人"}
{"author":"耿湋","content":"国使翩翩随旆旌，陇西岐路足荒城。毡裘牧马胡雏小，日暮蕃歌三两声。","dynasty":"唐代","title":"杂曲歌辞。凉州词"}
{"author":"耿湋","content":"世上许刘桢，洋洋风雅声。客来空改岁，归去未成名。远近天初暮，关河雪半晴。空怀谏书在，回首恋承明。","dynasty":"唐代","title":"送李端"}
{"author":"耿湋","content":"月高鸡犬静，门掩向寒塘。夜竹深茅宇，秋庭冷石床。住山年已远，服药寿偏长。虚弃如吾者，逢君益自伤。","dynasty":"唐代","title":"夜寻卢处士"}
{"author":"耿湋","content":"游飏下晴空，寻芳到菊丛。带声来蕊上，连影在香中。去住沾馀雾，高低顺过风。终惭异蝴蝶，不与梦魂通。","dynasty":"唐代","title":"寒蜂采菊蕊"}
{"author":"耿湋","content":"钟陵春日好，春水满南塘。竹宇分朱阁，桐花间绿杨。蹉跎看鬓色，留滞惜年芳。欲问羁愁发，秦关道路长。","dynasty":"唐代","title":"春日洪州即事"}
{"author":"耿湋","content":"宿君湖上宅，琴韵静参差。夜雪入秋浦，孤城连贵池。流年看共老，衔酒发中悲。良会应难再，晨鸡自有期。","dynasty":"唐代","title":"雪后宿王纯池州草堂"}
{"author":"耿湋","content":"我行过汉畤，寥落见孤城。邑里经多难，儿童识五兵。广川桑遍绿，丛薄雉连鸣。惆怅萧关道，终军愿请缨。","dynasty":"唐代","title":"旅次汉故畤"}
{"author":"耿湋","content":"冉冉青衫客，悠悠白发人。乱山孤驿暮，长路百花新。终岁行他县，全家望此身。更思君去就，早晚问平津。","dynasty":"唐代","title":"过三郊驿却寄杨评事时此子郭令公欲有表荐"}
{"author":"耿湋","content":"因君知北事，流浪已忘机。客久多人识，年高众病归。连云湖色远，度雪雁声稀。又说家林尽，凄伤泪满衣。","dynasty":"唐代","title":"巴陵逢洛阳邻舍（一作书情逢故人）"}
{"author":"耿湋","content":"落日过重霞，轻烟上远沙。移舟冲荇蔓，转浦入芦花。断岸迂来客，连波漾去槎。故乡何处在，更道向天涯。","dynasty":"唐代","title":"晚投江泽浦即事呈柳兵曹泥"}
{"author":"耿湋","content":"东皋占薄田，耕种过馀年。护药栽山刺，浇蔬引竹泉。晚雷期稔岁，重雾报晴天。若问幽人意，思齐沮溺贤。","dynasty":"唐代","title":"东郊别业"}
{"author":"耿湋","content":"钟鼓馀声里，千官向紫微。冒寒人语少，乘月烛来稀。清漏闻驰道，轻霞映琐闱。犹看嘶马处，未启掖垣扉。","dynasty":"唐代","title":"早朝"}
{"author":"耿湋","content":"百年心不料，一卷日相知。乘兴偏难改，忧家是强为。县城寒寂寞，峰树远参差。自笑无谋者，只应道在斯。","dynasty":"唐代","title":"屏居盩厔"}
{"author":"耿湋","content":"岂悟因罗者，迎霜献紫微。夕阳分素臆，秋色上花衣。举翅云天近，回眸燕雀稀。应随明主意，百中有光辉。","dynasty":"唐代","title":"进秋隼"}
{"author":"耿湋","content":"寂寂闭层城，悠悠此夜情。早凉过鬓发，秋思入柴荆。严子多高趣，卢公有盛名。还如杜陵下，暂拂蒋元卿。","dynasty":"唐代","title":"秋夜喜卢司直严少府访宿"}
{"author":"耿湋","content":"良宵复杪秋，把酒说羁游。落木东西别，寒萍远近流。萧条旅馆月，寂历曙更筹。不是仇梅至，何人问百忧。","dynasty":"唐代","title":"下邽客舍喜叔孙主簿郑少府见过"}
{"author":"耿湋","content":"寥寂荒垒下，客舍雨微微。门见苔生满，心惭吏到稀。篱花看未发，海燕欲先归。无限堪惆怅，谁家复捣衣。","dynasty":"唐代","title":"盩厔客舍"}
{"author":"耿湋","content":"传经韦相后，赐笔汉家郎。幽阁诸生会，寒宵几刻长。座中灯泛酒，檐外月如霜。人事多飘忽，邀欢讵可忘。","dynasty":"唐代","title":"宿韦员外宅"}
{"author":"耿湋","content":"沃州初望海，携手尽时髦。小暑开鹏翼，新蓂长鹭涛。月如芳草远，身比夕阳高。羊祜伤风景，谁云异我曹。","dynasty":"唐代","title":"登沃州山"}
{"author":"耿湋","content":"暝色休群动，秋斋远客情。细风和雨气，寒竹度帘声。日觉蹉跎近，天教懒慢成。谁能谒卿相，朝夕算浮荣。","dynasty":"唐代","title":"宿岐山姜明府厅"}
{"author":"耿湋","content":"共来修禊事，内顾一悲翁。玉鬓风尘下，花林丝管中。故山离水石，旧侣失鹓鸿。不及游鱼乐，裴回莲叶东。","dynasty":"唐代","title":"上巳日"}
{"author":"耿湋","content":"终岁山川路，生涯总几何。艰难为客惯，贫贱受恩多。暮角寒山色，秋风远水波。无人见惆怅，垂鞚入烟萝。","dynasty":"唐代","title":"邠州留别"}
{"author":"耿湋","content":"寥落军城暮，重门返照间。鼓鼙经雨暗，士马过秋闲。惯守临边郡，曾营近海山。关西旧业在，夜夜梦中还。","dynasty":"唐代","title":"赠张将军（一作开府）"}
{"author":"耿湋","content":"世间无近远，定里遍曾过。东海经长在，南朝寺最多。暮年聊化俗，初地即摧魔。今日忘尘虑，看心义若何。","dynasty":"唐代","title":"赠隐公（一作赠隐上人）"}
{"author":"耿湋","content":"子真能自在，江海意何如。门掩疏尘吏，心闲阅道书。古城寒欲雪，远客暮无车。杳杳思前路，谁堪千里馀。","dynasty":"唐代","title":"赠别安邑韩少府"}
{"author":"耿湋","content":"古树汾阴道，悠悠东去长。位卑仍解印，身老又还乡。河水平秋岸，关门向夕阳。音书须数附，莫学晋嵇康。","dynasty":"唐代","title":"送胡校书秩满归河中"}
{"author":"耿湋","content":"北风长至远，四牡向幽并。衰木新田路，寒芜故绛城。遥听边上信，远计朔南程。料变当临事，遥知外国情。","dynasty":"唐代","title":"送河中张胄曹往太原计会回"}
{"author":"耿湋","content":"济江篇已出，书府俸犹贫。积雪商山道，全家楚塞人。大堤逢落日，广汉望通津。却别渔潭下，惊鸥那可亲。","dynasty":"唐代","title":"送郭正字归郢上"}
{"author":"耿湋","content":"野情专易外，一室向青山。业就三编绝，心通万事闲。莺稀春木上，草遍暮阶间。莫道归繻在，来时弃故关。","dynasty":"唐代","title":"题李孝廉书房"}
{"author":"耿湋","content":"同游漆沮后，已是十年馀。几度曾相梦，何时定得书。月高城影尽，霜重柳条疏。且对尊中酒，千般想未如。","dynasty":"唐代","title":"酬畅当"}
{"author":"耿湋","content":"闲人州县厌，贱士友朋讥。朔雪逢初下，秦关独暮归。寒茅下原浅，残雪过风微。一路何相慰，唯君能政稀。","dynasty":"唐代","title":"留别解县韩明府（一作别解明府）"}
{"author":"耿湋","content":"系舟仙宅下，清磬落春风。雨数芝田长，云开石路重。古房清磴接，深殿紫烟浓。鹤驾何时去，游人自不逢。","dynasty":"唐代","title":"游钟山紫芝观"}
{"author":"耿湋","content":"县属并州北近胡，悠悠此别宦仍孤。应知史笔思循吏，莫料辕门笑鲁儒。古塞草青宜牧马，春城月暗好啼乌。雕残贵有亲仁术，梅福何须去隐吴。","dynasty":"唐代","title":"送大谷高少府"}
{"author":"耿湋","content":"二毛羁旅尚迷津，万井莺花雨后春。宫阙参差当晚日，山河迤逦静纤尘。和风醉里承恩客，芳草归时失意人。南北东西各自去，年年依旧物华新。","dynasty":"唐代","title":"同李端春望"}
{"author":"耿湋","content":"枯松老柏仙山下，白帝祠堂枕古逵。迁客无辜祝史告，神明有喜女巫知。遥思桂浦人空去，远过衡阳雁不随。度岭梅花翻向北，回看不见树南枝。","dynasty":"唐代","title":"岳祠送薛近贬官"}
{"author":"耿湋","content":"远别悠悠白发新，江潭何处是通津，潮声偏惧初来客，海味唯甘久住人。漠漠烟光前浦晚，青青草色定山春。汀洲更有南回雁，乱起联翩北向秦。","dynasty":"唐代","title":"送友人游江南"}
{"author":"耿湋","content":"闻道昭阳宴，嚬蛾落叶中。清歌逐寒月，遥夜入深宫。","dynasty":"唐代","title":"长门怨"}
{"author":"耿湋","content":"双林花已尽，叶色占残芳。若问同游客，高年最断肠。","dynasty":"唐代","title":"慈恩寺残春"}
{"author":"耿湋","content":"匹马晓路归，悠悠渭川道。晴山向孤城，秋日满白草。","dynasty":"唐代","title":"早次眉县界"}
{"author":"耿湋","content":"石马双双当古树，不知何代公侯墓。墓前靡靡春草深，唯有行人看碑路。","dynasty":"唐代","title":"路傍墓"}
{"author":"耿湋","content":"佣赁难堪一老身，皤皤力役在青春。林园手种唯吾事，桃李成阴归别人。","dynasty":"唐代","title":"代园中老人"}
{"author":"耿湋","content":"虽言千骑上头居，一世生离恨有馀。叶下绮窗银烛冷，含啼自草锦中书。","dynasty":"唐代","title":"古意"}
{"author":"耿湋","content":"白首独一身，青山为四邻。虽行故乡陌，不见故乡人。","dynasty":"唐代","title":"赠山老人"}
{"author":"耿湋","content":"孔融过五十，海内故人稀。相府恩犹在，知君未拂衣。","dynasty":"唐代","title":"赠胡居士"}
{"author":"耿湋","content":"送客攀花后，寻僧坐竹时。明朝莫回望，青草马行迟。","dynasty":"唐代","title":"荐福寺送元伟"}
{"author":"耿湋","content":"虽过老人宅，不解老人心。何事斜阳里，栽松欲待阴。","dynasty":"唐代","title":"观邻老栽松"}
{"author":"耿湋","content":"忆昨秋风起，君曾叹逐臣。何言芳草日，自作九泉人。","dynasty":"唐代","title":"哭麹象（一作司空曙诗）"}
{"author":"耿湋","content":"旧友无由见，孤坟草欲长。月斜邻笛尽，车马出山阳。","dynasty":"唐代","title":"哭苗垂"}
{"author":"耿湋","content":"质明斋祭北风微，驺驭千群拥庙扉。玉帛才敷云淡淡，笙镛未撤雨霏霏。路边五稼添膏长，河上双旌带湿归。若出敬亭山下作，何人敢和谢玄晖。","dynasty":"唐代","title":"贺李观察祷河神降雨"}
{"author":"耿湋","content":"萧关扫定犬羊群，闭阁层城白日曛。枥上骅骝嘶鼓角，门前老将识风云。旌旗四面寒山映，丝管千家静夜闻。谁道古来多简册，功臣唯有卫将军。","dynasty":"唐代","title":"上将行（一作上裴行军中丞）"}
{"author":"耿湋","content":"谪宦军城老更悲，近来频夜梦丹墀。银杯乍灭心中火，金镊唯多鬓上丝。绕院绿苔闻雁处，满庭黄叶闭门时。故人高步云衢上，肯念前程杳未期。","dynasty":"唐代","title":"许下书情寄张韩二舍人"}
{"author":"耿湋","content":"老人独坐倚官树，欲语潸然泪便垂。陌上归心无产业，城边战骨有亲知。馀生尚在艰难日，长路多逢轻薄儿。绿水青山虽似旧，如今贫后复何为。","dynasty":"唐代","title":"路旁老人"}
{"author":"耿湋","content":"清如寒玉直如丝，世故多虞事莫期。建德津亭人别夜，新安江水月明时。为文易老皆知苦，谪宦无名倍足悲。不学朱云能折槛，空羞献纳在丹墀。","dynasty":"唐代","title":"赠别刘员外长卿"}
{"author":"耿湋","content":"晓随樵客到青冥，因礼山僧宿化城。钟梵已休初入定。有无皆离本难名。云开半夜千林静，月上中峰万壑明。为报故人雷处士，尘心终日自劳生。","dynasty":"唐代","title":"宿万固寺因寄严补阙"}
{"author":"耿湋","content":"逸妻稚子应沟壑，归路茫茫东去遥。凉叶下时心悄悄，空斋梦里雨萧萧。星霜渐见侵华发，生长虚闻在圣朝。知己只今何处在，故山无事别渔樵。","dynasty":"唐代","title":"岐阳客舍呈张明府"}
{"author":"耿湋","content":"城上高楼飞鸟齐，从公一遂蹑丹梯。黄河曲尽流天外，白日轮轻落海西。玉树九重长在梦，云衢一望杳如迷。何心更和阳春奏，况复秋风闻战鼙。","dynasty":"唐代","title":"奉和李观察登河中白楼"}
{"author":"耿湋","content":"孤舟北去暮心伤，细雨东风春草长。杳杳短亭分水陆，隆隆远鼓集渔商。千丛野竹连湘浦，一派寒江下吉阳。欲问长安今远近，初年塞雁有归行。","dynasty":"唐代","title":"发绵津驿"}
{"author":"耿湋","content":"茂德为邦久，丰貂旧相尊。发生传雨露，均养助乾坤。晓肆登楼目，春销恋阙魂。女墙分吏事，远道启津门。湓浦潮声尽，钟陵暮色繁。夕阳移梦土，芳草接湘源。封内群甿复，兵间百赋存。童牛耕废亩，壕木绕新村。野步渔声溢，荒祠鼓舞喧。高斋成五字，远岫发孤猿。一顾承英达，多荣及子孙。家贫仍受赐，身老未酬恩。属和瑶华曲，堪将系组纶。","dynasty":"唐代","title":"奉和第五相公登鄱阳郡城西楼"}
{"author":"耿湋","content":"柳巷向陂斜，回阳噪乱鸦。农桑子云业，书籍蔡邕家。暮叶初翻砌，寒池转露沙。如何守儒行，寂寞过年华。","dynasty":"唐代","title":"题杨著别业"}
{"author":"耿湋","content":"远过桃林塞，休年自昔闻。曲河随暮草，重阜接闲云。造父为周御，詹嘉守晋军。应多怀古思，落叶又纷纷。","dynasty":"唐代","title":"送太仆寺李丞赴都到桃林塞"}
{"author":"耿湋","content":"衡阳多道里，弱羽复哀音。还塞知何日，惊弦乱此心。夜阴前侣远，秋冷后湖深。独立汀洲意，宁知霜霰侵。","dynasty":"唐代","title":"赋得沙上雁"}
{"author":"耿湋","content":"副相威名重，春卿礼乐崇。锡珪仍拜下，分命遂居东。高旆翻秋日，清铙引细风。蝉稀金谷树，草遍德阳宫。教用儒门俭，兵依武库雄。谁云千载后，周召独为公。","dynasty":"唐代","title":"奉送蒋尚书兼御史大夫东都留守"}
{"author":"耿湋","content":"东城独屏居，有客到吾庐。发廪因舂黍，开畦复剪蔬。许酣令乞酒，辞窭任无鱼。遍出新成句，更通未悟书。藤丝秋不长，竹粉雨仍馀。谁为须张烛，凉空有望舒。","dynasty":"唐代","title":"喜侯十七校书见访"}
{"author":"耿湋","content":"都门连骑出，东野柳如丝。秦苑看山处，王孙逐草时。欢游难再得，衰老是前期。林静莺啼远，春深日过迟。落花今夕思，秉烛古人诗。对酒当为乐，双杯未可辞。","dynasty":"唐代","title":"晚春青门林亭燕集"}
{"author":"耿湋","content":"步出青门去，疏钟隔上林。四郊多难日，千里独归心。暮鸟声偏苦，秋云色易阴。乱坟松柏少，野径草茅深。灞涘袁安履，汾南宓贱琴。何由听白雪，只益泪沾襟。","dynasty":"唐代","title":"晚秋东游寄猗氏第五明府解县韩明府"}
{"author":"耿湋","content":"白玉郎仍少，羊车上路平。秋风摇远草，旧业起高情。乱树通秦苑，重原接杜城。溪云随暮淡，野水带寒清。广树留峰翠，闲门响叶声。近樵应已烧，多稼又新成。解佩从休沐，承家岂退耕。恭侯有遗躅，何事学泉明。","dynasty":"唐代","title":"奉和元承杪秋忆终南旧居"}
{"author":"耿湋","content":"何须学从宦，其奈本无机。蕙草芳菲歇，青山早晚归。广庭馀落照，高枕对闲扉。树色迎秋老，蝉声过雨稀。艰难逢事异，去就与时违。遥忆衡门外，苍苍三径微。","dynasty":"唐代","title":"晚夏即事临南居"}
{"author":"耿湋","content":"是日重泉下，言探径寸珠。龙鳞今不逆，鱼目也应殊。掌上星初满，盘中月正孤。酬恩光莫及，照乘色难逾。欲问投人否，先论按剑无。傥怜希代价，敢对此冰壶。","dynasty":"唐代","title":"省试骊珠诗"}
{"author":"耿湋","content":"九陌朝臣满，三朝候鼓赊。远珂时接韵，攒炬偶成花。紫贝为高阙，黄龙建大牙。参差万戟合，左右八貂斜。羽扇纷朱槛，金炉隔翠华。微风传曙漏，晓日上春霞。环珮声重叠，蛮夷服等差。乐和天易感，山固寿无涯。渥泽千年圣，车书四海家。盛明多在位，谁得守蓬麻。","dynasty":"唐代","title":"元日早朝"}
{"author":"耿湋","content":"远国通王化，儒林得使臣。六君成典册，万里奉丝纶。云水连孤棹，恩私在一身。悠悠龙节去，渺渺蜃楼新。望里行还暮，波中岁又春。昏明看日御，灵怪问舟人。城邑分华夏，衣裳拟缙绅。他时礼命毕，归路勿迷津。","dynasty":"唐代","title":"送归中丞使新罗（一本题下有册立吊祭四字）"}
{"author":"耿湋","content":"海内兵犹在，关西赋未均。仍劳持斧使，尚宰茂陵人。遥夜重城掩，清宵片月新。绿琴听古调，白屋被深仁。迹与儒生合，心惟静者亲。深情先结契，薄宦早趋尘。贫病休何日，艰难过此身。悠悠行远道，冉冉过良辰。明主知封事，长沮笑问津。栖遑忽相见，欲语泪沾巾。","dynasty":"唐代","title":"赠兴平郑明府"}
{"author":"耿湋","content":"谢公亲校武，草碧露漫漫。落叶停高驾，空林满从官。迎筹皆叠鼓，挥箭或移竿。名借三军勇，功推百中难。主皮山郡晚，饮算柳营寒。明日开铃阁，新诗双玉盘。","dynasty":"唐代","title":"和王怀州观西营秋射（得寒字）"}
{"author":"耿湋","content":"绳床茅屋下，独坐味闲安。苦行无童子，忘机避宰官。是非齐已久，夏腊比应难。更悟真如性，尘心稍自宽。","dynasty":"唐代","title":"题惟幹上人房"}
{"author":"耿湋","content":"远过张正见，诗兴自依依。西府军城暮，南庭吏事稀。草檐宜日过，花圃任烟归。更料重关外，群僚候启扉。","dynasty":"唐代","title":"会凤翔张少尹南亭"}
{"author":"耿湋","content":"且宽沈簿领，应赖酒如渑。春夜霜犹下，东城月未升。清言饶醉客，乱舞避寒灯。名字书仙籍，诸生病未能。","dynasty":"唐代","title":"早春宴高陵滑少府（得升字）"}
{"author":"耿湋","content":"春灰今变候，密雪又霏霏。坐客同心满，流年此会稀。风成空处乱，素积夜来飞。且共衔杯酒，陶潜不得归。","dynasty":"唐代","title":"立春日宴高陵任明府宅"}
{"author":"耿湋","content":"浮世今何事，空门此谛真。死生俱是梦，哀乐讵关身。远草光连水，春篁色离尘。当从庾中庶，诗客更何人。","dynasty":"唐代","title":"春日游慈恩寺寄畅当"}
{"author":"耿湋","content":"九江迷去住，群吏且因依。高木秋垂露，寒城暮掩扉。随云心自远，看草伴应稀。肯信同年友，相望青琐闱。","dynasty":"唐代","title":"晚秋过苏少府"}
{"author":"耿湋","content":"谢公为楚郡，坐客是瑶林。文府重门奥，儒源积浪深。壶觞邀薄醉，笙磬发高音。末至才仍短，难随白雪吟。","dynasty":"唐代","title":"陪宴湖州公堂"}
{"author":"耿湋","content":"少年尝昧道，无事日悠悠。及至悟生死，寻僧已白头。云回庐瀑雨，树落给园秋。为我谢宗许，尘中难久留。","dynasty":"唐代","title":"寻觉公因寄李二端司空十四曙"}
{"author":"耿湋","content":"乡赋鹿鸣篇，君为贡士先。新经梦笔夜，才比弃繻年。海雨沾隋柳，江潮赴楚船。相看南去雁，离恨倍潸然。","dynasty":"唐代","title":"送郭秀才赴举"}
{"author":"耿湋","content":"相送临汉水，怆然望故关。江芜连梦泽，楚雪入商山。语我他年旧，看君此日还。因将自悲泪，一洒别离间。","dynasty":"唐代","title":"送王闰"}
{"author":"耿湋","content":"万峰深积翠，路向此中难。欲暮多羁思，因高莫远看。卓家人寂寞，扬子业荒残。唯见岷山水，悠悠带月寒。","dynasty":"唐代","title":"送蜀客还"}
{"author":"耿湋","content":"之官逢计吏，风土问如何。海口朝阳近，青州春气多。郊原鹏影到，楼阁蜃云和。损益关从事，期听劳者歌。","dynasty":"唐代","title":"送海州卢录事"}
{"author":"耿湋","content":"匹马宜春路，萧条背馆心。涧花寒夕雨，潭水黑朝林。野市鱼盐隘，江村竹苇深。子规何处发，青树满高岑。","dynasty":"唐代","title":"登钟山馆"}
{"author":"耿湋","content":"照耀天山外，飞鸦几共过。微红拂秋汉，片白透长波。影促寒汀薄，光残古木多。金霞与云气，散漫复相和。","dynasty":"唐代","title":"秋日（一作落照）"}
{"author":"耿湋","content":"为郎日赋诗，小谢少年时。业继儒门后，心多道者期。晚回长乐殿，新出夜明祠。行乐西园暮，春风动柳丝。","dynasty":"唐代","title":"赠苗员外"}
{"author":"耿湋","content":"此身知是妄，远远诣支公。何法住持后，能逃生死中。秋苔经古径，萚叶满疏丛。方便如开诱，南宗与北宗。","dynasty":"唐代","title":"诣顺公问道"}
{"author":"耿湋","content":"黄叶前朝寺，无僧寒殿开。池晴龟出暴，松暝鹤飞回。古井碑横草，阴廊画杂苔。禅宫亦销歇，尘世转堪哀。","dynasty":"唐代","title":"废庆宝寺（一作司空曙诗）"}
{"author":"耿湋","content":"淳风今变俗，末学误为文。幸免投湘浦，那辞近汝坟。山遮魏阙路，日隐洛阳云。谁念联翩翼，烟中独失群。","dynasty":"唐代","title":"赴许州留别洛中亲故"}
{"author":"耿湋","content":"风驭南行远，长山与夜江。群祆离分野，五岳拜旌幢。石髓调金鼎，云浆实玉缸。cB々吠声晓，洞府有仙厖。","dynasty":"唐代","title":"送叶尊师归处州"}
{"author":"耿湋","content":"鼎气孕河汾，英英济旧勋。刘生曾任侠，张率自能文。官佐征西府，名齐将上军。秋山遥出浦，野鹤暮离群。远恨边笳起，劳歌骑吏闻。废关人不到，荒戍日空曛。草木凉初变，阴晴景半分。叠蝉临积水，乱燕入过云。丽藻终思我，衰髯亦为君。闲吟寡和曲，庭叶渐纷纷。","dynasty":"唐代","title":"酬张少尹秋日凤翔西郊见寄"}
{"author":"耿湋","content":"数岁平津邸，诸生出门时。羁孤力行早，疏贱托身迟。芳草看无厌，青山到未期。贫居悲老大，春日上茅茨。卫玠琼瑶色，玄成鼎鼐姿。友朋汉相府，兄弟谢家诗。律合声虽应，劳歌调自悲。流年不可住，惆怅镜中丝。","dynasty":"唐代","title":"春日书情寄元校书伯和相国元子"}
{"author":"耿湋","content":"万里华戎隔，风沙道路秋。新恩明主启，旧好使臣修。旌节随边草，关山见戍楼。俗殊人左衽，地远水西流。日暮冰先合，春深雪未休。无论善长对，博望自封侯。","dynasty":"唐代","title":"奉送崔侍御和蕃"}
{"author":"耿湋","content":"芳菲那变易，年鬓自蹉跎。室与千峰对，门唯二仲过。宦情知己少，生事托人多。草色微风长，莺声细雨和。几时犹滞拙，终日望恩波。纵欲论相报，无如漂母何。","dynasty":"唐代","title":"春日即事"}
{"author":"耿湋","content":"深溪人不到，杖策独缘源。花落寻无径，鸡鸣觉近村。数翁皆藉草，对弈复倾尊。看毕初为局，归逢几世孙。云迷入洞处，水引出山门。惆怅归城郭，樵柯迹尚存。","dynasty":"唐代","title":"仙山行"}
{"author":"耿湋","content":"谁语恓惶客，偏承顾盼私。应逾骨肉分，敢忘死生期。山县唯荒垒，云屯尽老师。庖人宁自代，食檗谬相推。黄绶名空罢，青春鬓又衰。还来扫门处，犹未报恩时。独立花飞满，无言月下迟。不知丞相意，更欲遣何之。","dynasty":"唐代","title":"得替后书怀上第五相公"}
{"author":"耿湋","content":"十年相见少，一岁又还乡。去住人惆怅，东西路渺茫。古陂无茂草，高树有残阳。委弃秋来稻，雕疏采后桑。月轮生舜庙，河水出关墙。明日过闾里，光辉芸阁郎。","dynasty":"唐代","title":"送姚校书因归河中"}
{"author":"耿湋","content":"章溪与贡水，何事会波澜。万里归人少，孤舟行路难。春光浮曲浪，暮色隔连滩。花发从南早，江流向北宽。故交参盛府，新角耸危冠。楚剑期终割，隋珠惜未弹。酒醒愁转极，别远泪初干。愿保乔松质，青青过大寒。","dynasty":"唐代","title":"晚登虔州即事寄李侍御"}
{"author":"耿湋","content":"百战无军食，孤城陷虏尘。为伤多易子，翻吊浅为臣。漫漫东流水，悠悠南陌人。空思前事往，向晓泪沾巾。","dynasty":"唐代","title":"宋中"}
{"author":"耿湋","content":"栖遑偏降志，疵贱倍修身。近觉多衰鬓，深知独故人。天垂五夜月，霜覆九衢尘。不待逢沮溺，而今恶问津。","dynasty":"唐代","title":"冬夜寻李永因书事赠之"}
{"author":"耿湋","content":"园庙何年废，登临有故丘。孤村连日静，多雨及霖休。常与秦山对，曾经汉主游。岂知千载后，万事水东流。","dynasty":"唐代","title":"登乐游原"}
{"author":"耿湋","content":"儒墨兼宗道，云泉隐旧庐。盂城今寂寞，辋水自纡馀。内学销多累，西林易故居。深房春竹老，细雨夜钟疏。陈迹留金地，遗文在石渠。不知登座客，谁得蔡邕书。","dynasty":"唐代","title":"题清源寺（即王右丞故宅）"}
{"author":"耿湋","content":"异井甘如醴，深仁远未涯。气寒堪破暑，源净自蠲邪。修绠悬冰甃，新桐荫玉沙。带星凝晓露，拂雾涌秋华。绿溢涵千仞，清泠饮万家。何能葛洪宅，终日闭烟霞。","dynasty":"唐代","title":"甘泉诗"}
{"author":"耿湋","content":"惯习干戈事鞍马，初从少小在边城。身微久属千夫长，家远多亲五郡兵。懒说疆场曾大获，且悲年鬓老长征。塞鸿过尽残阳里，楼上凄凄暮角声。","dynasty":"唐代","title":"塞上曲"}
{"author":"耿湋","content":"侍臣鸣珮出西曹，鸾殿分阶翊彩旄。瑞气迥浮青玉案，日华遥上赤霜袍。花间焰焰云旗合，鸟外亭亭露掌高。肯念万年芳树里，随风一叶在蓬蒿。","dynasty":"唐代","title":"朝下寄韩舍人"}
{"author":"耿湋","content":"重阳寒寺满秋梧，客在南楼顾老夫。步蹇强登游藻井，发稀那更插茱萸。横空过雨千峰出，大野新霜万叶枯。更望尊中菊花酒，殷勤能得几回沽。","dynasty":"唐代","title":"九日"}
{"author":"耿湋","content":"仲言多丽藻，晚水独芙蓉。梁苑仍秋过，仁祠又夜逢。回林通暗竹，去雨带寒钟。原向空门里，修持比昼龙。","dynasty":"唐代","title":"晚秋宿裴员外寺院（得逢字）"}
{"author":"耿湋","content":"津亭一望乡，淮海晚茫茫。草没栖洲鹭，天连映浦樯。往来通楚越，旦暮易渔商。惆怅缄书毕，何人向洛阳。","dynasty":"唐代","title":"津亭有怀"}
{"author":"耿湋","content":"寒竹惭虚受，纤毫任几重。影端缘守直，心劲懒藏锋。落纸惊风起，摇空见露浓。丹青与文事，舍此复何从。","dynasty":"唐代","title":"咏宣州笔"}
{"author":"耿湋","content":"早岁能文客，中年与世违。有家孀妇少，无子吊人稀。繐帐尘空暗，铭旌雨不飞。依然旧乡路，寂寞几回归。","dynasty":"唐代","title":"哭张融"}
{"author":"耿湋","content":"侧弁向清漪，门中夕照移。异源生暗石，叠响落秋池。叶拥沙痕没，流回草蔓随。泠泠无限意，不独远公知。","dynasty":"唐代","title":"题清萝翁双泉"}
{"author":"耿湋","content":"蝉鸣兮夕曛，声和兮夏云。白日兮将短，秋意兮已满。乍悲鸣兮欲长。犹嘶涩兮多断。风萧萧兮转清，韵嘒嘒兮初成。依婆娑之古树，思辽落之荒城。闲院支颐，深林倚策，犹惆怅而无语，鬓星星而已白。","dynasty":"唐代","title":"听早蝉歌"}
{"author":"耿湋","content":"白发匆匆色，青山草草心。远公仍下世，从此别东林。","dynasty":"唐代","title":"题云际寺故僧院"}
{"author":"耿湋","content":"九日强游登藻井，发稀那敢插茱萸。横空过雨千峰出，大野新霜万壑铺。更望尊中菊花酒，殷勤能得几回沽。","dynasty":"唐代","title":"九日"}
{"author":"耿湋","content":"落照长杨苑，秋天渭水滨。初飞万木叶，又长一年人。贫病仍为客，艰虞更问津。多惭惠然意，今日肯相亲。","dynasty":"唐代","title":"酬李文"}
{"author":"耿湋","content":"我行过汉畤，寥落见孤城。邑里经多难，儿童识五兵。广川桑遍绿，丛薄雉连鸣。惆怅萧关道，终军愿请缨。","dynasty":"唐代","title":"旅次汉故"}
{"author":"耿湋","content":"诗书成志业，懒慢致蹉跎。圣代丹霄远，明时白发多。浅谋堪自笑，穷巷忆谁过。寂寞前山暮，归人樵采歌。","dynasty":"唐代","title":"春日即事二首其一"}
{"author":"耿湋","content":"数亩东皋宅，青春独屏居。家贫僮仆慢，官罢友朋疏。强饮沽来酒，羞看读了书。闲花开满地，惆怅复何如。","dynasty":"唐代","title":"春日即事二首其二"}
{"author":"耿湋","content":"仲言多丽藻，晚水独芙蓉。梁苑仍秋过，仁祠又夜逢。回林通暗竹，去雨带寒钟。愿向空门里，修持比昼龙。","dynasty":"唐代","title":"晚秋宿裴员外寺院"}
{"author":"耿湋","content":"侍臣鸣佩出西曹，鸾殿分阶翊綵旄。瑞气回浮青玉案，日华遥上赤霜袍。花间焰焰云旗合，鸟外亭亭露掌高。肯念万年芳树里，随风一叶在蓬蒿。","dynasty":"唐代","title":"朝下寄韩舍人"}
{"author":"耿湋","content":"白发悤悤色，青山草草心。远公仍下世，从此别东林。","dynasty":"唐代","title":"题云际寺故僧院"}
{"author":"耿湋","content":"远国通王化，儒林得使臣。六君成典册，万里奉丝纶。云水连孤棹，恩私在一身。悠悠龙节去，渺渺蜃楼新。望里行还暮，波中岁又春。昏明看日御，灵怪问舟人。城邑分华夏，衣裳拟缙绅。他时礼命毕，归路勿迷津。","dynasty":"唐代","title":"送归中丞使新罗"}
{"author":"耿湋","content":"谢公亲校武，草碧露漫漫。落叶停高驾，空林满从官。迎筹皆叠鼓，挥箭或移竿。名借三军勇，功推百中难。主皮山郡晚，饮算柳营寒。明日开铃阁，新诗双玉盘。","dynasty":"唐代","title":"和王怀州观西营秋射"}
{"author":"耿湋","content":"长安一分首，万里隔烟波。——王早海上青山暮，天涯白发多。——耿湋寻僧因看竹，访道或求鹅。——辛晃云树无猿鸟，阴崖足薜萝。——耿湋醉中留越客，兴里眄庭柯。——辛晃黄叶身仍逐，丹霄背未摩。——耿湋别愁连旦暮，归梦绕关河。——辛晃高柳寒蝉对，空阶夜雨和。——耿湋年华空荏苒，名宦转蹉跎。——辛晃南陌东城路，春来几度过。——耿湋","dynasty":"唐代","title":"寄司空曙李端联句"}
{"author":"耿湋","content":"一生为墨客，几世作茶仙。——耿湋喜是攀阑者，惭非负鼎贤。——陆羽禁门闻曙漏，顾渚入晨烟。——耿湋拜井孤城里，携笼万壑前。——陆羽闲喧悲异趣，语默取同年。——耿湋历落惊相偶，衰羸猥见怜。——陆羽诗书闻讲诵，文雅接兰荃。——耿湋未敢重芳席，焉能弄彩笺。——陆羽黑池流研水，径石涩苔钱。——耿湋何事亲香案，无端狎钓船。——陆羽野中求逸礼，江上访遗编。——耿湋莫发搜歌意，予心或不然。——陆羽","dynasty":"唐代","title":"连句多暇赠陆三山人"}
{"author":"耿湋","content":"秋来池馆清，夜闻宫漏声。迢递玉山迥，泛滟银河倾。琴上松风至，窗里竹烟生。多君不家食，孰云事岩耕。","dynasty":"唐代","title":"安邑王校书居"}
{"author":"耿湋","content":"今日登高阁，三休忽自悲。因知筋力减，不及往年时。草树还如旧，山河亦在兹。龙钟兼老病，更有重来期。","dynasty":"唐代","title":"登总持寺阁"}
{"author":"耿湋","content":"草长花落树，羸病强寻春。无复少年意，空馀华发新。青原高见水，白社静逢人。寄谢南宫客，轩车不见亲。","dynasty":"唐代","title":"寄钱起（一作司空曙诗）"}
{"author":"耿湋","content":"年深宫院在，闲客自相逢。闭户临寒竹，无人有夜钟。降龙今已去，巢鹤竟何从。坐见繁星晓，凄凉识旧峰。","dynasty":"唐代","title":"宿青龙寺故昙上人院"}
{"author":"耿湋","content":"今朝蝉忽鸣，迁客若为情。便觉一年谢，能令万感生。微风方满树，落日稍沈城。为问同怀者，凄凉听几声。","dynasty":"唐代","title":"新蝉（一作司空曙诗）"}
{"author":"耿湋","content":"连素穗，翻秋气，细节疏茎任长吹。共作月中声，孤舟发乡思。","dynasty":"唐代","title":"芦花动"}
{"author":"耿湋","content":"尔谁造，鸣何早，趯趯连声遍阶草。复与夜雨和，游人听堪老。","dynasty":"唐代","title":"赋得寒蛩"}
{"author":"耿湋","content":"全家宛陵客，文雅世难逢。寄食年将老，干时计未从。秋来句曲水，雨后敬亭峰。西北长安远，登临恨几重。","dynasty":"唐代","title":"宣城逢张二南史"}
{"author":"耿湋","content":"半偈留何处，全身弃此中。雨馀沙塔坏，月满雪山空。耸刹临回磴，朱楼间碧丛。朝朝日将暮，长对晋阳宫。","dynasty":"唐代","title":"题童子寺"}
{"author":"耿湋","content":"日华浮野水，草色合遥空。处处山依旧，年年事不同。闲田孤垒外，暑雨片云中。惆怅多尘累，无由访钓翁。","dynasty":"唐代","title":"夏日寄东溪隐者"}
{"author":"耿湋","content":"长云迷一雁，渐远向南声。已带千霜鬓，初为万里行。繁虫满夜草，连雨暗秋城。前路诸侯贵，何人重客卿。","dynasty":"唐代","title":"之江淮留别京中亲故"}
{"author":"耿湋","content":"昔随刘越石，今日独归时。汾水风烟冷，并州花木迟。荒庭增别梦，野雨失行期。莫向山阳过，邻人夜笛悲。","dynasty":"唐代","title":"太原送许侍御出幕归东都"}
{"author":"耿湋","content":"不语看芳径，悲春懒独行。向人微月在，报雨早霞生。贫病催年齿，风尘掩姓名。赖逢骢马客，郢曲缓羁情。","dynasty":"唐代","title":"华州客舍奉和崔端公春城晓望"}
{"author":"耿湋","content":"倦客乘归舟，春溪杳将暮。群林结暝色，孤泊有佳趣。夜山转长江，赤月吐深树。飒飒松上吹，泛泛花间露。险石俯潭涡，跳湍碍沿溯。岂唯垂堂戒，兼以临深惧。稍出回雁峰，明登斩蛟柱。连云向重山，杳未见钟路。","dynasty":"唐代","title":"发南康夜泊灨石中"}
{"author":"耿湋","content":"故宅春山中，来逢夕阳入。汲少井味变，开稀户枢涩。树朽鸟不栖，阶闲云自湿。先生何处去，惆怅空独立。","dynasty":"唐代","title":"过王山人旧居"}
{"author":"耿湋","content":"落日向林路，东风吹麦陇。藤草蔓古渠，牛羊下荒冢。骊宫户久闭，温谷泉长涌。为问全盛时，何人最荣宠。","dynasty":"唐代","title":"晚次昭应"}
{"author":"耿湋","content":"汉家边事重，窦宪出临戎。绝漠秋山在，阳关旧路通。列营依茂草，吹角向高风。更就燕然石，看铭破虏功。","dynasty":"唐代","title":"横吹曲辞。出塞"}
{"author":"耿湋","content":"将军带十围，重锦制戎衣。猿臂销弓力，虬须长剑威。首登平乐宴，新破大宛归。楼上姝姬笑，门前问客稀。暮烽玄菟急，秋草紫骝肥。未奉君王诏，高槐昼掩扉。","dynasty":"唐代","title":"横吹曲辞。入塞曲"}
{"author":"耿湋","content":"月明边徼静，戍客望乡时。塞古柳衰尽，关寒榆发迟。苍苍万里道，戚戚十年悲。今夜青楼上，还应照所思。","dynasty":"唐代","title":"横吹曲辞。关山月"}
{"author":"耿湋","content":"雪下阳关路，人稀陇戍头。封狐犹未翦，边将岂无羞。白草三冬色，黄云万里愁。因思李都尉，毕竟不封侯。","dynasty":"唐代","title":"相和歌辞。陇西行"}
{"author":"耿湋","content":"落照长杨苑，秋天渭水滨。初飞万木叶，又长一年人。贫病仍为客，艰虞更问津。多惭惠然意，今日肯相亲。","dynasty":"唐代","title":"酬李文（一作汶）"}
{"author":"耿湋","content":"许询清论重，寂寞住山阴。野路接寒寺，闲门当古林。海田秋熟早，湖水夜渔深。世上穷通理，谁人奈此心。","dynasty":"唐代","title":"赠严维"}
{"author":"耿湋","content":"春亭及策上，郎吏谢玄晖。闲咏疏篁近，高眠远岫微。偏宜留野客，暂得解朝衣。犹忆东溪里，雷云掩故扉。","dynasty":"唐代","title":"春日题苗发竹亭"}
{"author":"耿湋","content":"荒坟秋陌上，霜露正霏霏。松柏自成拱，苫庐长不归。浮埃积蓬鬓，流血在麻衣。何必曾参传，千年至行稀。","dynasty":"唐代","title":"题孝子陵"}
{"author":"耿湋","content":"不语焚香坐，心知道已成。流年衰此世，定力见他生。暮雪馀春冷，寒灯续昼明。寻常五侯至，敢望下阶迎。","dynasty":"唐代","title":"题庄上人房"}
{"author":"耿湋","content":"日暮黄云合，年深白骨稀。旧村乔木在，秋草远人归。废井莓苔厚，荒田路径微。唯馀近山色，相对似依依。","dynasty":"唐代","title":"宋中"}
{"author":"耿湋","content":"来时犹暑服，今已露漫漫。多雨逢初霁，深秋生夜寒。投人心似切，为客事皆难。何处无留滞，谁能暂问看。","dynasty":"唐代","title":"秋夜思归"}
{"author":"耿湋","content":"清冬宾御出，蜀道翠微间。远雾开群壑，初阳照近关。霜潭浮紫菜，雪栈绕青山。当似遗民去，柴桑政自闲。","dynasty":"唐代","title":"送崔明府赴青城"}
{"author":"耿湋","content":"东西无定客，风雨未休时。悯默此中别，飘零何处期。青山违旧隐，白发入新诗。岁岁迷津路，生涯渐可悲。","dynasty":"唐代","title":"雨中留别"}
{"author":"耿湋","content":"一身良将后，万里讨乌孙。落日边陲静，秋风鼓角喧。远山当碛路，茂草向营门。生死酬恩宠，功名岂敢论。","dynasty":"唐代","title":"送杨将军"}
{"author":"耿湋","content":"暮峰和玉垒，回望不通秦。更问蜀城路，但逢巴语人。石林莺啭晓，板屋月明春。若访严夫子，无嫌卜肆贫。","dynasty":"唐代","title":"送夏侯审游蜀"}
{"author":"耿湋","content":"佐郡人难料，分襟日复斜。一帆随远水，百口过长沙。明月江边夜，平陵梦里家。王孙对芳草，愁思杳无涯。","dynasty":"唐代","title":"送张侍御赴郴州别驾"}
{"author":"耿湋","content":"夕阳秋草上，去马弟兄看。年少初辞阙，时危远效官。山行独夜雨，旅宿二陵寒。诗兴生何处，嵩阳羽客坛。","dynasty":"唐代","title":"送苗赟赴阳翟丞"}
{"author":"耿湋","content":"远事诸侯出，青山古晋城。连行麹水阁，独入议中兵。夜雨新田湿，春风曙角鸣。人传府公政，记室有参卿。","dynasty":"唐代","title":"送绛州郭参军"}
{"author":"耿湋","content":"万里南天外，求书禹穴间。往来成白首，旦暮见青山。夜浦凉云过，秋塘好月闲。殷勤阳羡桂，别此几时攀。","dynasty":"唐代","title":"常州留别"}
{"author":"耿湋","content":"唇齿幸相依，危亡故远归。身轻百战出，家在数重围。上将坚深垒，残兵斗落晖。常闻铁剑利，早晚借馀威。","dynasty":"唐代","title":"代宋州将淮上乞师"}
{"author":"耿湋","content":"寒几坐空堂，疏髯似积霜。老医迷旧疾，朽药误新方。晚果红低树，秋苔绿遍墙。惭非蒋生径，不敢望求羊。","dynasty":"唐代","title":"秋晚卧疾寄司空拾遗曙卢少府纶"}
{"author":"耿湋","content":"来自西天竺，持经奉紫微。年深梵语变，行苦俗流归。月上安禅久，苔生出院稀。梁间有驯鸽，不去复何依。","dynasty":"唐代","title":"赠海明上人（一作赠朗公）"}
{"author":"耿湋","content":"暮年从远谪，落日别交亲。湖上北飞雁，天涯南去人。梦成湘浦夜，泪尽桂阳春。岁月茫茫意，何时雨露新。","dynasty":"唐代","title":"送友贬岭南"}
{"author":"耿湋","content":"诗书成志业，懒慢致蹉跎。圣代丹霄远，明时白发多。浅谋堪自笑，穷巷忆谁过。寂寞前山暮，归人樵采歌。数亩东皋宅，青春独屏居。家贫僮仆慢，官罢友朋疏。强饮沽来酒，羞看读了书。闲花开满地，惆怅复何如。","dynasty":"唐代","title":"春日即事二首"}
{"author":"耿湋","content":"老人迎客处，篱落稻畦间。蚕屋朝寒闭，田家昼雨闲。门闾新薙草，蹊径旧谙山。自道谁相及，邀予试往还。","dynasty":"唐代","title":"赠田家翁"}
{"author":"耿湋","content":"失意成逋客，终年独掩扉。无机狎鸥惯，多病见人稀。流水知行药，孤云伴采薇。空斋莫闲笑，心事与时违。","dynasty":"唐代","title":"赠韦山人"}
{"author":"耿湋","content":"远公传教毕，身没向他方。吊客来何见，门人闭影堂。纱灯临古砌，尘札在空床。寂寞疏钟后，秋天有夕阳。","dynasty":"唐代","title":"濬公院怀旧"}
{"author":"耿湋","content":"遥夜宿东林，虫声阶草深。高风初落叶，多雨未归心。家国身犹负，星霜鬓已侵。沧洲纵不去，何处有知音。","dynasty":"唐代","title":"雨中宿义兴寺"}
{"author":"耿湋","content":"回首望知音，逶迤桑柘林。人归海郡远，路入雨天深。万木经秋叶，孤舟向暮心。唯馀江畔草，应见白头吟。","dynasty":"唐代","title":"送王秘书归江东"}
{"author":"耿湋","content":"求名虽有据，学稼又无田。故国三千里，新春五十年。移家还作客，避地莫知贤。洛浦今何处，风帆去渺然。","dynasty":"唐代","title":"渭上送李藏器移家东都"}
{"author":"耿湋","content":"言是商山老，尘心莫问年。白髯垂策短，乌帽据梧偏。酒熟飞巴雨，丹成见海田。疏云披远水，景动石床前。","dynasty":"唐代","title":"春寻柳先生"}
{"author":"耿湋","content":"古院林公住，疏篁近井桃。俗年人见少，禅地自知高。药草诚多喻，沧溟在一毫。仍悲次宗辈，尘事日为劳。","dynasty":"唐代","title":"题藏公院"}
{"author":"耿湋","content":"高亭宾客散，暑夜醉相和。细汗迎衣集，微凉待扇过。风还池色定，月晚树阴多。遥想随行者，珊珊动晓珂。","dynasty":"唐代","title":"夏夜西亭即事寄钱员外"}
{"author":"耿湋","content":"汤公多外友，洛社自相依。远客还登会，秋怀欲忘归。惊风林果少，骤雨砌虫稀。更过三张价，东游愧陆机。","dynasty":"唐代","title":"与清江上人及诸公宿李八昆季宅"}
{"author":"耿湋","content":"邻里朝光遍，披衣夜醉醒。庖厨非旧火，林木发新青。接果移天性，疏泉逐地形。清明来几日，戴胜已堪听。","dynasty":"唐代","title":"春日即事"}
{"author":"耿湋","content":"偶宿俱南客，相看喜尽归。湖山话不极，岁月念空违。子夜高梧冷，秋阴远漏微。那无此良会，惜在谢家稀。","dynasty":"唐代","title":"秋夜会宿李永宅忆江南旧游"}
{"author":"冯树勋","content":"凝紫亭前江可怜，暂移官舸弄朱弦。西风芦苇隔林鸟，秋水蒹葭何处蝉。孺子繫船吹宿火，渔翁抛网破暝烟。美人有约垂杨陌，吾欲停桡采木莲。","dynasty":"明代","title":"秋日集海珠寺"}
{"author":"范习父","content":"地收楚蜀西南水，天与江湖旦暮风。可笑祖龙游不得，欲於何处访蓬莱。","dynasty":"宋代","title":"句"}
{"author":"范习父","content":"可笑祖龙游不得，欲于何处访蓬莱。","dynasty":"宋代","title":"句其二"}
{"author":"陈康民","content":"五羊城郭一朝新，归作黄扉侍从臣。暂向天边辞禁闼，更于江外福吾民。锦衣上冢乡山晓，熊轼颁条驿路春。不待期年应报政，即看朝觐对严宸。","dynasty":"宋代","title":"送程给事知越州"}
{"author":"许坚","content":"卧久不慵伸雪项，少迟犹未整霜衣。","dynasty":"唐代","title":"句"}
{"author":"许坚","content":"几宵烟日锁栖台，欲寄侯门荐祢才。满面尘埃人不识，谩随流水出山来。","dynasty":"唐代","title":"上徐舍人铉"}
{"author":"许坚","content":"只应天上路，不为下方开。道既学不得，仙人何处来。","dynasty":"唐代","title":"诗一首"}
{"author":"许坚","content":"尝恨真风千载隐，洞天还得恣游遨。松楸古迹一坛静，鸾鹤不来青汉高。茅氏井寒丹亦化，玄宗碑断梦曾劳。分明有个长生路，不几红尘白二毛。","dynasty":"唐代","title":"题简寂观"}
{"author":"许坚","content":"尽说灵踪妨画图，幽奇高尚义群居。山林总是神仙隐，礼乐爰修周孔书。解驾十年惟壮士，担簦千里结名庐。功成霄以非常事，对此那堪不我欺。","dynasty":"唐代","title":"题义门胡氏华书院"}
{"author":"许坚","content":"石鼓高悬蕴大音，白云峰顶始铺金。能来斯地鼓斯鼓，尽达曹溪圣祖心。","dynasty":"唐代","title":"战兵山"}
{"author":"周墀","content":"文场三化鲁儒生，三十馀年振重名。曾忝木鸡夸羽翼，又陪金马入蓬瀛。虽欣月桂居先折，更羡春兰最后荣。欲到龙门看风雨，关防不许暂离营。","dynasty":"唐代","title":"贺王仆射放榜"}
{"author":"周墀","content":"秋祠灵岳奉尊罍，风过深林古柏开。莲掌月高珪币列，金天雨露鬼神陪。质明三献虽终礼，祈寿千年别上杯。岂是琐才能祀事，洪农太守主张来。","dynasty":"唐代","title":"酬李常侍立秋日奉诏祭岳见寄"}
{"author":"朱放","content":"岁月人间促，烟霞此地多。殷勤竹林寺，更得几回过！","dynasty":"唐代","tags":"时间","title":"题竹林寺"}
{"author":"朱放","content":"已得归乡里，逍遥一外臣。那随流水去，不待镜湖春。雪里登山屐，林间漉酒巾。空馀道士观，谁是学仙人。","dynasty":"唐代","title":"经故贺宾客镜湖道士观"}
{"author":"朱放","content":"荒村古岸谁家在，野水浮云处处愁。唯有河边衰柳树，蝉声相送到扬州。","dynasty":"唐代","title":"乱后经淮阴岸"}
{"author":"朱放","content":"古岸新花开一枝，岸傍花下有分离。莫将罗袖拂花落，便是行人肠断时。","dynasty":"唐代","title":"别李季兰"}
{"author":"朱放","content":"闻道幽深石涧寺，不逢流水亦难知。莫道山僧无伴侣，猕猴长在古松枝。","dynasty":"唐代","title":"游石涧寺"}
{"author":"朱放","content":"谢公见我多愁疾，为我开门对碧山。君若欲来看猿鸟，不须争把桂枝攀。","dynasty":"唐代","title":"新安所居答相访人所居萧使君为制"}
{"author":"朱放","content":"长恨江南足别离，几回相送复相随。杨花撩乱扑流水，愁杀人行知不知。","dynasty":"唐代","title":"送魏校书"}
{"author":"朱放","content":"爱彼云外人，求取涧底泉。风吹芭蕉拆，鸟啄梧桐落。（并《诗式》）。","dynasty":"唐代","title":"句"}
{"author":"朱放","content":"松叶堪为酒，春来酿几多。不辞山路远，踏雪也相过。","dynasty":"唐代","title":"答陆澧"}
{"author":"朱放","content":"眇眇天涯君去时，浮云流水自相随。人生一世长如客，何必今朝是别离。","dynasty":"唐代","title":"送温台"}
{"author":"朱放","content":"知君住处足风烟，古寺荒村在眼前。便欲移家逐君去，唯愁未有买山钱。","dynasty":"唐代","title":"送张山人"}
{"author":"朱放","content":"恨唱歌声咽，愁翻舞袖迟。西陵日欲暮，是妾断肠时。","dynasty":"唐代","title":"相和歌辞。铜雀妓"}
{"author":"朱放","content":"潺湲寒溪上，自此成离别。回首望归人，移舟逢暮雪。频行识草树，渐老伤年发。唯有白云心，为向东山月。","dynasty":"唐代","title":"剡溪行却寄新别者"}
{"author":"朱放","content":"独坐三台妙，重阳百越间。水心观远俗，霜气入秋山。不弃遗簪旧，宁辞落帽还。仍闻西上客，咫尺谒天颜。","dynasty":"唐代","title":"九日陪刘中丞宴昌乐寺送梁廷评"}
{"author":"朱放","content":"秣陵春已至，君去学归鸿。绿水琴声切，青袍草色同。鸟喧金谷树，花满洛阳宫。日日相思处，江边杨柳风。","dynasty":"唐代","title":"秣陵送客入京"}
{"author":"朱放","content":"所思劳旦夕，惆怅去湘东。禅客知何在，春山几处同。独行残雪里，相见暮云中。请住东林寺，弥年事远公。","dynasty":"唐代","title":"灵门寺赠灵一上人"}
{"author":"朱放","content":"浦边新见柳摇时，北客相逢只自悲。惆怅空知思后会，艰难不敢料前期。行看汉月愁征战，共折江花怨别离。向夕孤城分首处，寂寥横笛为君吹。","dynasty":"唐代","title":"江上送别"}
{"author":"朱放","content":"昨辞天子棹归舟，家在桐庐忆旧丘。三月暖时花竞发，两溪分处水争流。近闻江老传乡语，遥见家山减旅愁。或在醉中逢夜雪，怀贤应向剡川游。","dynasty":"唐代","title":"归桐庐旧居寄严长史（一作章八元诗）"}
{"author":"朱放","content":"青林何森然，沈沈独曙前。出墙同淅沥，开户满婵娟。箨卷初呈粉，苔侵乱上钱。疏中思水过，深处若山连。叠夜常栖露，清朝乍有蝉。砌阴迎缓策，檐翠对欹眠。迸笋双分箭，繁梢一向偏。月过惊散雪，风动极闻泉。幽谷添诗谱，高人欲制篇。萧萧意何恨，不独往湘川。","dynasty":"唐代","title":"竹"}
{"author":"朱放","content":"别离非一处，此处最伤情。白发将春草，相随日日生。","dynasty":"唐代","title":"毗陵留别"}
{"author":"朱放","content":"今朝杨子津，忽见五溪人。老病无馀事，丹砂乞五斤。","dynasty":"唐代","title":"杨子津送人"}
{"author":"朱放","content":"寻源路已尽，笑入白云间。不解乘轺客，那知有此山。","dynasty":"唐代","title":"山中谒皇甫曾"}
{"author":"朱放","content":"月在沃洲山上，人归剡县溪边。漠漠黄花覆水，时时白鹭惊船。","dynasty":"唐代","title":"剡山夜月（一题剡溪舟行）"}
{"author":"朱放","content":"欲从携手登高去，一到门前意已无。那得更将头上发，学他年少插茱萸。","dynasty":"唐代","title":"九日与杨凝、崔淑期登江上山会有故不得往因赠之"}
{"author":"朱放","content":"幽人自爱山中宿，又近葛洪丹井西。窗中有个长松树，半夜子规来上啼。","dynasty":"唐代","title":"山中听子规（一作顾况诗）"}
{"author":"澹交","content":"图形期自见，自见却伤神。已是梦中梦，更逢身外身。水花凝幻质，墨彩染空尘。堪笑予兼尔，俱为未了人。","dynasty":"唐代","title":"写真"}
{"author":"澹交","content":"荣辱又荣辱，一何翻与覆。人生百岁中，孰肯死前足。玄鬓忽如丝，青丛不再绿。自古争名徒，黄金是谁禄。","dynasty":"唐代","title":"效古"}
{"author":"澹交","content":"未得忘身法，此身终未安。病肠犹可洗，瘦骨不禁寒。药少心情饵，经无气力看。悠悠片云质，独对夕阳残。","dynasty":"唐代","title":"病后作"}
{"author":"高拱","content":"修禊当年事，兹图意不穷。遗容千载识，佳兴一时同。景物丹青里，风流想像中。相看浑欲赋，逸思愧群公。","dynasty":"明代","title":"观兰亭修禊图"}
{"author":"高拱","content":"惨淡秋阴合，长风送雁群。已随寒气远，还共雨声闻。影湿呼尤急，云深语不分。忽疑边信在，为尔望晴曛。","dynasty":"明代","title":"雨中闻雁"}
{"author":"高拱","content":"玉苑移仙萼，群英让国花。翻阶姿转媚，依槛态尤佳。香拟调金鼎，红尤夺彩霞。有时当入药，宁只斗繁华。","dynasty":"明代","title":"移芍药"}
{"author":"高拱","content":"旭日晨开景，寒烟结彩霞。流文连海峤，散影绕天涯。落共孤飞鹜，光分数点鸦。长风吹断处，万锦下晴沙。","dynasty":"明代","title":"晓霞"}
{"author":"高拱","content":"玉署忽闻莺，关关自有情。往来难辨处，断续若频惊。乍弄羌儿笛，新调秦女筝。余音风卷去，万户作春声。","dynasty":"明代","title":"院中闻莺"}
{"author":"高拱","content":"榆翟承恩日，螽斯衍庆年。岂期哀博望，仍复别甘泉。避辇风犹在，当熊事已前。独令青史上，重续仲仁篇。","dynasty":"明代","title":"阎贵妃挽歌二首其一"}
{"author":"高拱","content":"仙梦辞椒掖，虞歌发绣栊。云深鸾驭远，月冷凤楼空。弓鼎追先帝，香花委旧宫。千年埋玉处，青鸟下秋风。","dynasty":"明代","title":"阎贵妃挽歌二首其二"}
{"author":"高拱","content":"怜君鸿鹄志，寄迹广文庭。夜榻琴书冷，春盘苜蓿青。道尊须振铎，地僻好横经。他日云霄上，还看奋羽翎。","dynasty":"明代","title":"送宋柏崖分教赣榆"}
{"author":"高拱","content":"绣斧下神京，霜风白简生。省遗郎吏草，台建大夫旌。隼翮当秋健，微星入夜明。范滂今揽辔，晋水为君清。","dynasty":"明代","title":"送刘佥宪之山西"}
{"author":"高拱","content":"赤符辞凤阙，皂盖入雄州。芳溯裴中令，声传郭细侯。春城桑柘满，昼馆鹤琴幽。独有金门客，鸰原思未休。","dynasty":"明代","title":"送裴逊山守睢阳"}
{"author":"高拱","content":"冠裳通旧镐，礼乐重留京。寅直闻咨伯，词华记荐雄。路依江树远，梦忆炬莲红。剩有都门饯，旧僚恨别同。","dynasty":"明代","title":"送少宗伯康砺峰之南部"}
{"author":"高拱","content":"词赋龙头客，公台鼎足家。九天持使节，千里泛仙槎。宝牒宗盟重，金符帝宠赊。更谐将母愿，恩遣胜皇华。","dynasty":"明代","title":"送翰撰唐小渔奉使册封就便省觐"}
{"author":"高拱","content":"帝泽通南极，旬宣属老成。燕云萦旅思，岭月引官程。棠荫随车合，薇香入座清。鳄鱼今在否，应避使君行。","dynasty":"明代","title":"送李少参之广州"}
{"author":"高拱","content":"佳树映三台，门墙独尔栽。芳荫他年被，灵根此日培。雨露自先得，风霜应不摧。岂期柯叶盛，终拟栋梁材。","dynasty":"明代","title":"种槐"}
{"author":"高拱","content":"班荆依复磴，列藉抚幽泉。高树延残日，荒城澹夕烟。感时心欲碎，叹逝泪同涓。去去还留语，霜明草阁颠。","dynasty":"明代","title":"秋暮东园与友人话旧"}
{"author":"高拱","content":"薤露哀歌远，松云客梦悬。祗违鼎釜愿，长废蓼莪篇。月明思鹤唳，风暖忆牛眠。独有君恩重，余辉耀九泉。","dynasty":"明代","title":"题砺峰思先垄卷"}
{"author":"高拱","content":"素心耽旷寂，沉迹向林坰。岩壑天开胜，龟龙地伏灵。著书云外阁，观稼雨中亭。烟路谁驰勒，山猿莫浪惊。","dynasty":"明代","title":"别墅"}
{"author":"高拱","content":"上公开胜宴，剑履集城南。地敞花香入，亭虚水气含。窥筵喧杂鸟，列障起层岚。敢接夔龙武，追陪愧盍簪。","dynasty":"明代","title":"郑庄宴集用韵"}
{"author":"高拱","content":"北阙承恩重，东城望泽深。郎星千里动，卿月一方临。莫羡王乔舄，须鸣子贱琴。征书他日下，应慰故人心。","dynasty":"明代","title":"送符后岗尹青城"}
{"author":"高拱","content":"春色还疑在，炎光忽已通。池荷舒嫩绿，槛药试新红。昼夜寒喧杂，乾坤长养同。圣人歌解阜，无处不春风。","dynasty":"明代","title":"首夏"}
{"author":"高拱","content":"严宵风静漏声稀，拟列鹓班拜紫微。烟合星坛笼御仗，日辉珠阙晃朝衣。翠华想像龙文结，清跸依稀凤辇归。明日占云应书瑞，洞霞五色见天机。","dynasty":"明代","title":"至前一日朝天官习仪用韵"}
{"author":"高拱","content":"蓬莱宫阙到人稀，仙侣重来历翠微。早向璇霄瞻法驾，暂因芝室解朝衣。地偏渐觉鸾声远，风肃虚疑鹤驭归。相对不嫌清坐久，从来去住本忘机。","dynasty":"明代","title":"习仪罢道院小憩用韵"}
{"author":"高拱","content":"上丁二月礼先师，未丧斯文今在兹。执鬯顾于千载后，捧璋应忆两楹时。多官入室瞻遗器，髦士圜桥展盛仪。自愧鄙儒叨小相，惟将端甫奉前规。","dynasty":"明代","title":"孔庙陪祀有作"}
{"author":"高拱","content":"秘殿晨开复道通，飞花春簇绮筵红。极知鱼藻情何限，可奈骊驹调欲终。作赋偶谐梁苑客，谈经故滞献王宫。恩辉欲答浑无地，为祝河山带砺同。","dynasty":"明代","title":"郑王饯席口占奉赠"}
{"author":"高拱","content":"瑞钟光岳会生申，剑履中朝领缙绅。早有殊方来翡翠，遂合当代绘麒麟。殷勤东阁延贤日，夙夜公家报主身。丹篆永期绵鹤算，黄扉长拟赞鸿钧。","dynasty":"明代","title":"寿相公限体"}
{"author":"高拱","content":"朝看使节下金扉，千里春风送客归。明月他时劳怅望，清江今日借炎辉。莺啼行省邀征盖，花满高堂待舞衣。此去定知三载别，秋深莫使雁来稀。","dynasty":"明代","title":"送杨南泉使清江浦就便省觐"}
{"author":"高拱","content":"几回簪笔侍宸居，奉使俄惊万里余。涉险王尊应叱驭，清时孟博已登车。诸蛮洞口窥龙节，候吏关门拜隼旟。青橐有书忧更远，不将词赋拟相如。","dynasty":"明代","title":"送徐华原按滇南"}
{"author":"高拱","content":"甲第歌钟动帝州，太君今属古稀秋。背疑春色还萱草，心结寒盟有柏舟。中夜和丸曾课郢，西山爱日正依刘。元宗剩有中朝彦，梓里亲看昼锦游。","dynasty":"明代","title":"寿朱鸿川祖母"}
{"author":"高拱","content":"珥笔曾为著作郎，虎闱新绾大夫章。词林久识南金价，师席行瞻北斗光。礼乐百年崇俎豆，章缝四海入宫墙。弦歌且对钟山胜，阿阁巢成待凤凰。","dynasty":"明代","title":"送阎又泉司成之南都"}
{"author":"高拱","content":"十载含香侍玉除，行春初拥使君车。云开海峤来天马，风静江潭走鳄鱼。画省岁时移甓里，冰壶心事酌泉余。他年汉史书循吏，记取芳名照石渠。","dynasty":"明代","title":"送冯太守之广州"}
{"author":"高拱","content":"大忠门阀垂芳远，积庆庭闱降福遐。玄圃种田琼作树，紫微颁诰凤为花。宫袍交映班襕服，鼎食常调勾漏砂。闻说蟠桃今岁熟，海天骈集五云车。","dynasty":"明代","title":"寿孙太夫人"}
{"author":"高拱","content":"风色萧萧二八秋，中天伫待彩波流。落云桂子还如昨，出海冰轮顿若留。素影乍惊亏兔阙，寒潮已见落江洲。倚栏莫为添惆怅，终夜婵娟尚满楼。","dynasty":"明代","title":"十六夜月"}
{"author":"高拱","content":"何处森森过竹篱，夜窗初听转凄其。奔腾欲动欧公赋，坎坛应添宋玉悲。响入疏桐人静后，韵随寒雨客愁时。晚来试问萧条意，惟有庭前落木知。","dynasty":"明代","title":"秋声"}
{"author":"高拱","content":"师席春风已数年，纶恩新拜六曹先。极知国子思韩愈，又见铨衡待傅玄。冰鉴旧京悬画省，文星中夜烛江天。金陵寄迹应难久，黄阁行看简上贤。","dynasty":"明代","title":"送许龙石先生赴南都"}
{"author":"高拱","content":"自是天家雨露宽，孤臣千里湿征鞍。塞垣回首烟尘净，农亩关心稼穑艰。可喜一朝驱毒暑，不眠中夜袭轻寒。却惭未满甘霖望，徒使苍生拭目看。","dynasty":"明代","title":"壬申六月十八日南归至内丘阻雨感赋"}
{"author":"高拱","content":"石渠金马记同招，视草明光岁更饶。何幸蒹葭常倚玉，固知雕鹗自凌霄。春风暖入钟陵道，北斗光临泮水桥。回首故人方朔在，年年避世紫宸朝。","dynasty":"明代","title":"送王稚川南京司业"}
{"author":"高拱","content":"兔魄分秋影更圆，禁城相对益堪怜。素波渐转金河里，宝镜俄悬玉殿前。地静寒生桐叶露，天空香散桂花烟。斋居犹有通宵兴，一别西风又隔年。","dynasty":"明代","title":"中秋内直观月"}
{"author":"高拱","content":"雨过西山半绿苔，烟岚硉兀翠屏开。归云欲逐层峰动，返照疑从叠巘来。袅袅晴光摇草树，葱葱远色入楼台。望中遥识盘龙处，王气氤氲锁碧隈。","dynasty":"明代","title":"雨后望西山"}
{"author":"高拱","content":"麟台曙启颁周历，凤阁冬开肃汉仪。律转玉衡三正候，光回珠斗一阳时。梅花角动传春早，莲叶壶清报漏迟。万国瞻依朝帝座，千官拜舞列天墀。","dynasty":"明代","title":"颁历"}
{"author":"高拱","content":"乌头早续杏林春，远志高标更除尘。厚朴晚须成大器，从容金尚德润身。百年阴德当归后，六枝神功独活人。别玄参辰应念我，天南星斗望中深。","dynasty":"明代","title":"赠御医尹巨川"}
{"author":"高拱","content":"晃日金英动，牵风翠带浮。何能常对此，忘却杞人忧。","dynasty":"明代","title":"董草咏"}
{"author":"高拱","content":"秋宴群芳歇，东篱独有花。敢云持晚节，不解斗繁华。","dynasty":"明代","title":"菊咏"}
{"author":"高拱","content":"何处寒蝉抱叶吟，日高风静响沉沉。无端清切惊残梦，暗引悲秋万里心。","dynasty":"明代","title":"闻蝉"}
{"author":"高拱","content":"九天开寿域，万国庆昌期。瑞气随龙幄，欢声绕凤墀。重离当此日，育震忆当时。云绕呈祥早，河清发兆奇。承基昭嗣服，御极致雍熙。礼乐回三代，威灵摄四夷。圣仁群品被，景物万年宜。黄道添新岁，清秋协诞期。老人连帝座，王母降瑶池。华祝扬休历，嵩呼切忭私。拟陈金鉴录，愿献紫霞卮。舜寿宁为上，文龄未足追。皇图天地永，遐算一如斯。","dynasty":"明代","title":"圣寿无疆诗"}
{"author":"高拱","content":"南风开雉扇，东阁驻鸾旌。共仰前星彩，欣瞻少海清。谦光追夏启，敬德迈周成。自愧商山老，深惭邺下英。承华随日表，甲观见龙行。感激思天意，千年欲太平。","dynasty":"明代","title":"初夏谒见皇太子诗"}
{"author":"高拱","content":"紫禁丛林合，黄鹂深处鸣。绵蛮随丽景，睍睆媚新睛。恰恰迁乔意，关关求友情。轻音留秘院，高韵度层城。乍弄羌儿笛，初调秦女筝。往来难辨处，断续若频惊。语逐薰风转，歌宜夏木清。吾皇奏韶乐，好入杂箫笙。","dynasty":"明代","title":"内苑闻莺"}
{"author":"高拱","content":"间气凝清洛，荣光萃碧嵩。地灵腾凤羽，泽远胜兰丛。元恺千年会，夔龙一代雄。棘槐成世业，簪履擅名宗。雅望归时哲，清朝宅上公。庙廊资柱石，寰宇荷帡幪。遐想开先德，深惟裕后功。溯源寻故址，肯构饰新工。肇迹仪刑远，承家奕业同。浚祥今再始，长发正无穷。","dynasty":"明代","title":"许松翁庆源堂"}
{"author":"高拱","content":"玄圃垂休地，珠楼表胜年。重甍邻斗极，飞宇控郊廛。杳蔼丹青动，岧峣锦绣悬。隔窗摇草树，卷幔引山泉。花气千丛合，松声万壑连。琪琳添壮丽，瑶岛洽神仙。览胜依层汉，游神俯八埏。轻云随剑履，高鸟识貂蝉。清赏追前泽，芳华寄后贤。柱栏千载茂，长此乐尧天。","dynasty":"明代","title":"许松翁世芳楼"}
{"author":"高拱","content":"上国秋云暮，东篱菊正黄。乾坤留正色，岁月假余香。寒蕊常含露，鲜姿故傲霜。临风摇紫蒂，映日炫金裳。凋后良为幸，开迟未足伤。自知甘隐逸，偏得近壶觞。杜甫怀应动，陶潜兴自长。感时怜晚节，抚景发清狂。拟著餐英赋，愧无楚客章。","dynasty":"明代","title":"对菊"}
{"author":"高拱","content":"禁城三月雨如烟，散润飞膏太液边。寒色近从原野合，断丝遥与翠花连。浥尘柳叶盈堤绿，含湿桃花向客妍。几处农夫濡帝泽，谁家父老祝公田。傅岩既协甘霖望，鲁国应书大有年。知祝圣心通造化，万方歌舞乐尧天。","dynasty":"明代","title":"春雨"}
{"author":"高拱","content":"西河有蛟，北山有虎。渔樵不敢窥，行人心独苦。心独苦兮奈若何，湛卢倒柄将奈何？","dynasty":"明代","title":"君子有所思"}
{"author":"高拱","content":"淡淡晴日晖，冽冽晨风寒。出苑偶西望，积雪盈层峦。层峦何嶙峋，万仞相岏巑。昔见青葱结，今见缟素攒。玉凤排空飞，白龙伏地蟠。霏霏仙掌中，凝华何其繁。顾兹丽阳候，肃气犹未残。山前既如此，山后宁剧乾。将军拥貂裘，谁知战士难。能推挟纩恩，当为驱呼韩。","dynasty":"明代","title":"早霁出苑中望西山积雪"}
{"author":"高拱","content":"哲人振英驾，志士感良遇。矧余驽钝姿，而乃忝恩顾。厕迹白玉堂，日夕仰弘度。良时不再至，驰景迅颓暮。感遇惜春华，勉旃赴前路。岂无子云草，亦有司马赋。技艺宁足先，修能良可慕。陟岳贵及颠，涉溟宜问渡。古则俱在兹，莫枉邯郸步。","dynasty":"明代","title":"奉诏读书翰林述怀"}
{"author":"高拱","content":"邸第扩新构，邃敞沿旧基。地胜贤所聚，先后如相期。卓哉名世杰，休采飏明时。大道补舜衮，襄赞何孜孜。缁衣秉雅尚，往哲俱我师。抚迹起遐慕，英驾相驱驰。曳裾汇时髦，吐握恒于兹。虚乃山泽爱，廓为霖雨施。玉闼振清响，弘度畴能追。聊纪斯堂盛，将使来者知。","dynasty":"明代","title":"相公爱贤堂"}
{"author":"高拱","content":"构宇湖山间，飞甍接层霓。杳霭御气浮，中有谟诰辞。穆穆黄扉宰，造膝承尧咨。殊锡富缃帙，种种琬琰奇。龙文动奎躔，光照何陆离。袭藏示来裔，神物相护持。主恩既云渥，臣节良可知。长此仰宸极，带砺以为期。","dynasty":"明代","title":"杨翁仰宸楼"}
{"author":"高拱","content":"菁菁园中葵，生长何葳蕤。夕含零露滋，朝对旭阳辉。暑雨生鲜萼，薰风披芳枝。群英开已尽，艳姿独迟迟。既幸晚凋福，宁怀后时悲。倾心本天性，卫足良自知。嗟彼桃李花，斗妍㚵何为？","dynasty":"明代","title":"咏葵"}
{"author":"高拱","content":"东皇一夜吹风起，万里春归帝城里。早见冰消太液池，虹桥帘洞皆春水。春水元从天上来，洗天浴日真奇哉。晴波倒影白玉阙，回流曲抱黄金台。云涛烟浪自漭沅，雪花文藻相萦回。金疏喷薄苍龙吼，石堰斜铺俯螭首。出省犹翻上苑花，缘堤远映千门柳。我知主上敷阳和，衍庆流祥润泽多。冯夷起舞阳侯歌，淑气先通紫禁河。呜呼紫禁河，愿言流向人间去，千溪万曲皆恩波。","dynasty":"明代","title":"玉河春水曲"}
{"author":"高拱","content":"君不见大河九曲来昆仑，苍茫万里浮乾坤。悬崖绝阪任倾没，惟有当冲一柱岿然存。芙蓉直峭凌烟雾，不向他山资倚附。冥杳应知参井邻，嵯岈那许猿猱度。天生神物障鸿涛，况有神人修作劳。孤标上作擎天柱，巨轴深撑断足鳌。龙门碣石互吞吐，白练翻飞自今古。独压坤维震荡中，鲸掀鼍踊空号怒。灵秘千年会降神，太宰浩气凌苍旻。浇之不浊撼不动，万仞之壁同嶙峋。夙抱孤忠事天子，贤豪总入衡铨里。百辟咸瞻岱华峰，九重自识尚书履。坐镇畏途还雅风，江河力挽使朝东。风波满眼一时定，柱石应推第一功。忆昔题诗杏园处，即随鸾凤丹霄翥。岂期今日共金貂，却喜从来依玉树。玉树金貂春复春，素交岁晚更相亲。各将水蘖酬初约，欲比琼瑶愧不伦。生年七十古来少，龙马精神共矫矫。召公欲去周公留，整顿还期济时了。保乂由来属老成，千秋万载翊承明。预将缣素图雄观，为证他年带砺盟。","dynasty":"明代","title":"中流砥柱歌寿太宰闻公"}
{"author":"高拱","content":"飘飘落叶随风吹，叶落何时还故枝？盛年光景能几何，俟河之清日月多。餔糟歠酾且共欢，何为忧虞坐自煎。不见荧荧帐中烛，短发颓龄不可续。","dynasty":"明代","title":"见落叶有感"}
{"author":"白圻","content":"吏散寻幽去，园亭独自娱。春苔堕马迹，暮蝶蹴花须。句向閒时得，名惭待价沽。坐看新月上，身世欲忘吾。","dynasty":"明代","title":"园亭晚坐用杜韵"}
{"author":"白圻","content":"节序如转烛，春归不肯迟。破愁应赖酒，适兴可无诗。草色迷蝴蝶，花枝泣子规。清和自佳候，倏忽到南陂。","dynasty":"明代","title":"三月晦日"}
{"author":"白圻","content":"微凉动修竹，晚色上楼迟。待月清吟处，看山露坐时。鸟轻飘紫毳，虫细吐清丝。尊酒聊乘兴，还期续短诗。","dynasty":"明代","title":"初夏与王宋二同寅夜坐用杜韵其一"}
{"author":"白圻","content":"明月照尊酒，凉风拂树头。醉馀山简兴，吟破杜陵愁。警柝通宵急，疏星带水浮。林塘危坐久，景物似新秋。","dynasty":"明代","title":"初夏与王宋二同寅夜坐用杜韵其二"}
{"author":"白圻","content":"寒屋风灯乱，秋江夜雨鸣。浮云怜去住，尊酒叙平生。魏阙衣冠会，钧天礼乐成。甘棠歌更发，召伯重南行。","dynasty":"明代","title":"浙江驿别杭东卿佥事赴京进表"}
{"author":"白圻","content":"騑騑向晓行，迤逦上延平。水浅浮沙白，山高落月明。鸟飞连树影，钟递隔溪声。秋暑消初尽，新凉入幕清。","dynasty":"明代","title":"黄田驿次陆月湖宪副韵"}
{"author":"白圻","content":"南平山月白，仙桂已成丹。云到中秋净，溪当午夜寒。飞飞乌绕树，齿齿石依滩。极目烟波迥，乡关入望难。","dynasty":"明代","title":"茶洋驿次陈希白方伯韵"}
