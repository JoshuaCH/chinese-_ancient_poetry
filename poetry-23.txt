{"author":"李曾伯","content":"鲸浪中间一岛居，往时千虑笑狂愚。伏波方略今堪拟，渤海声名断与俱。小丑当从而靡矣，吾民其庶有瘳乎。双旌整顿双泉了，归佐清朝泽广区。","dynasty":"宋代","title":"琼筦雇守示和愚溪诗用韵饯之"}
{"author":"李曾伯","content":"官术犹能手不龟，子之为术亦如之。价增三倍玉麟雇，言订千金木石诗。鸥鹭寻盟吾自计，鷃鹏舆论界发尔何为。异时蓬蓽来相验，直说太平卿相谁。","dynasty":"宋代","title":"赠闻人松庵"}
{"author":"李曾伯","content":"师旅之馀旱继之，可为太息此何时。江头人类鱼鳞集，局面忧深虎口危。国事不应分尔汝，边防岂特固藩篱。茂弘若问金陵事，说与江东米价知。","dynasty":"宋代","title":"送赵鼎臣赴召其二"}
{"author":"李曾伯","content":"正阳生一脉，绣日添长，台云书瑞。劲节昂霄，仁意雪霜里。粟庾红陈，草扉绿茂，襦衤夸蔼千里。马熟车轻，铃斋曾到，从容游戏。好是邦人，能言世美，犹爱其棠，而况其子。洞里桃花，岁月任渠记。一点梅梢，为传消息，有东皇知已。倚看明年，相逢贡袜，曳星辰履。","dynasty":"宋代","title":"醉蓬莱（庚戌寿章仓）"}
{"author":"李曾伯","content":"客来远自洞庭滨，一笑相逢耳竞倾。把酒未须论后约，读书已恨欠前生。畴堪太乙青藜照，亦有丰城宝剑精。近在眼前休蹉却，君如未识问君平。","dynasty":"宋代","title":"甲午淮幕和萧应父赠郑允蹈韵其二"}
{"author":"李曾伯","content":"夜永厌银烛，移步下堂坳。秋风昨梦少年，高兴鹄成袍。世上痴儿睡去，历历江山细数，孤鹘啸危巢。地静未容去，门掩不妨敲。转巍阑，低画桷，落寒梢。南楼老子争似，短笛一椽茅。无色界间长啸，不夜城中高卧，随意弄时嘲。洗斝要更酌，为我问佳肴。","dynasty":"宋代","title":"水调歌头（再和）"}
{"author":"李曾伯","content":"安刘事固异危刘，相去英雄二百秋。火德方中徒僭帝，星营何陨遽亡侯。草庐龙去存吴恨，陛戟蛙狂遗汉羞。成败不同俱庙食，宁非霸业结偏州。","dynasty":"宋代","title":"题孔明白帝二祠"}
{"author":"李曾伯","content":"坡翁昔爱是山中，我以何人敢比踪。筑室买田居此了，闭门读易保吾终。","dynasty":"宋代","title":"自和山房十咏"}
{"author":"李曾伯","content":"拟以风斯下，胡然日在兹。一头聊且避，入面欲何施。坎有险如此，需於沙待之。姑陪鹏力厚，万里看南为。","dynasty":"宋代","title":"阻风池州界"}
{"author":"李曾伯","content":"满酌荆州酒。望莱庭、斑衣拜祝，俾吾亲寿。玉水雪楼游宦地，近访甘棠依旧。逢父老、颂声盈口。争道蜀边劳数载，也真宜、略伴云横岫。小儿辈，任成否。东皋十月梅开后。想亲朋、团栾一笑，从容觞豆。塞上弓刀成底事，不过腰金如斗。算不直、渊明株柳。只恐鲸鲵无计取，更须烦，绿野持竿手。看勋业，国长久。","dynasty":"宋代","title":"贺新郎（己丑为亲庭寿）"}
{"author":"李曾伯","content":"行客送行客，况又值新秋。莼乡此去万里，先我上扁舟。三载乌奴聚首，异县乡情对语，乘月几登楼。去去远蜀口，日日望吴头。丹青手，描不就，此离愁。半生萍梗江汉，别恨最绸缪。远水长空一色，风顺波平如掌，雁序际天游。故旧有相问，犹滞剑南州。","dynasty":"宋代","title":"水调歌头·行客送行客"}
{"author":"李曾伯","content":"海风吹月近中秋，碧玉天高灏气浮。文武对开开俭幕，主宾同上仲宣楼。棋边正要看新著，酒畔何妨话旧游。了却经营宛洛事，入登枢筦赞帷筹。","dynasty":"宋代","title":"荆阃宴吕马帅乐语口号"}
{"author":"李曾伯","content":"十年复此主文盟，喜得名邦岁贡英。宴启鹿鸣珠照乘，堂开鹏运玉连城。梅花雪里传魁信，桂子风前送客程。若到天庭问南事，细陈长策为销兵。","dynasty":"宋代","title":"劝驾桂林乡举"}
{"author":"李曾伯","content":"昔插金莲醉五泉，与君抵掌共谈天。蜀山历遍数千里，荆渚重逢八九年。了为丹砂行作吏，我无金鼎可求仙。更怜不是春风手，雪意垂垂送去船。","dynasty":"宋代","title":"送清湘蒋尉"}
{"author":"李曾伯","content":"小窗香雾笼葱，砚寒金井频呵冻。老坡仙去，新声犹寄，绿毛么凤。瘦脸盈盈，不禁﹀︽，雪浓霜重。赖墨池佳致，草成玄白，聊以此、当清供。长记月明曾共。拈虬髯、几番孤耸。春风一点，著公翠袖，撩人清梦。逋尔何如，西湖惯见，影斜芗动。要岁寒得友，岂容无竹，倩谁添种。","dynasty":"宋代","title":"水龙吟·小窗香雾笼葱"}
{"author":"李曾伯","content":"徙倚阑干日未斜，四围不著一山遮。浪花滚滚翻春雪，烟树霏霏夹暮霞。壮丽中居荆楚会，风流元向蜀吴夸。楼头恰称元龙卧，切勿轻嗤作酒家。","dynasty":"宋代","title":"登江陵沙市楚楼"}
{"author":"李曾伯","content":"别二十三年，来呼激峡船。昨游春梦尔，故友晓星然。廉誉盈诗卷，忠谋在奏编。阿蒙顽自若，应笑老穷边。","dynasty":"宋代","title":"题黎榷院诗轴"}
{"author":"李曾伯","content":"天赋经纶满壮怀，饱於敭历老其才。江东见谓无卿比，今世谁能舍我哉。岭表分弓宽上雇，淮头弄印待公来。玉阶宜罄忠言告，闻说天边有诏催。","dynasty":"宋代","title":"徐介卿赴召经筵二诗送之"}
{"author":"李曾伯","content":"对垂弧、引觞一笑，凄凉薄分天赋。丁年驰骛弓刀后，报国孤忠自许。堪叹处。今老矣，强颜犹踵邯郸步。安能远举。谩目送征鸿，梦劳胡蝶，无计便归去。清闲禄，旧说天公靳予。何时松菊村墅。生非燕颔鸢肩相，岂是觚棱鹓鹭。收拾取。休直似、文渊定远空怀土。阿戎可语。待乞得身还，屏伊世累，甘受作诗苦。","dynasty":"宋代","title":"摸鱼儿（壬子初度）"}
{"author":"李曾伯","content":"一自檀溪把酒馀，年来夷路浸崎岖。楼头落日人空老，局面西风事顿殊。故国山容增黯淡，旧时柳色半荒芜。草堂想见忧时切，曾赋官军近捷无。","dynasty":"宋代","title":"壬辰过鄂渚简张子直总干其一"}
{"author":"李曾伯","content":"江南三月春事浓，人间处处熙东风。山阴亭下羽觞举，长安小边箫鼓从。衣冠酣燕太平久，干戈浸钝铁钺朽。神州风景虽慷慨，已付新亭一杯酒。皇天佑宋当此时，乃眷畴作邦家基。水晶宫里毓奇瑞，翼日生此神仙姿。平时功业在学术，治道边防讲明出。遂将姬旦勤劳心，一洗吴人侈奢羽。襄阳自昔天下雄，形势今处常蛇中。彤弓玈矢自临牧，轻裘缓带惟从容。鸡鸣而起夜无寐，切切安危以身系。四维盘石罔遗虑，千里毫釐尚深计。一民未饱公足食，一兵尚寒公以衣。苍颜皓鬓已若瘠，黄童白叟人其嬉。瞻言二十三郡国，根本其蕃赖封植。农知奠枕士超距，岂但边人戒生隙。几番河檄动汉关，折冲随出精神间。平淮既敌江汉盛，救邢況尽春秋难。往时国未一兴役，动以千金大农给。自公边用足幕府，不费中朝一毫力。往时馈识高师，粟殆不及期年支。自公留屯上方略，粒米狼戾如京坻。规模宏大有如此，古犹其难况今撽。朝廷宿望四海重，中外先生一人耳。我闻文正腹有百万兵，西贼闻之心胆惊。胸中武库今十倍，一尘宜弗轒輼侵。忠定昔年镇全益，一信五年方做得。况今终始一勤字，十年之间示尝息。噫嘻楚人申讨无日休，越人生聚几岁周。规摹止俟机会至，社稷固赖封疆谋。史毋比公仅羊杜，雅毋咏公止申甫。昌唐安得十元吉，平蔡惟须一裴度。黄扉紫闼深帝思，衮衣赤舄行公归。原公寿躬寿王国，牛马下走亦寿域之黔黎。","dynasty":"宋代","title":"寿襄阃"}
{"author":"李曾伯","content":"剪綵宁如剪水工，瑞烟融出玉龙松。重看腊白不为晚，未到昏黄犹见冬。多谢玉妃鞭白凤，为催青帝驾苍龙。天心端报丰年喜，一稔相期乐可封。","dynasty":"宋代","title":"立春日雪"}
{"author":"李曾伯","content":"达人乐所乐，小智忧其忧。平生见飞鸢，常忆马少游。门前车骑喧，孰与园林幽。虚舟苟欲去，鸥鹭犹当留。","dynasty":"宋代","title":"过江陵和黄虚舟韵四首"}
{"author":"李曾伯","content":"击楫同呼渡，勤公佐此州。边防新绩用，湖学旧源流。未了平若檄，还催向阙舟。君王方仄席，樯燕勿迟留。","dynasty":"宋代","title":"送扬州胡倅赴堂召"}
{"author":"李曾伯","content":"序正象古琥，吉叶梦维熊。身随金粟出世，香满小山丛。铁券丹书家世，朱阁青毡步武，名字在尧聪。雕鹗健云翮，聊尔待西风。功名事，书剑里，笑谈中。江涛衮衮如此，天岂老英雄。先我甲庚三日，伴子春秋千岁，何幸举樽同。歌以寿南涧，愿学稼轩翁。","dynasty":"宋代","title":"水调歌头·序正象古琥"}
{"author":"李曾伯","content":"冰柱刘叉素有声，诗筒毋惜仆频更。鸳鸯瓦上犹留伴，一霎南风又酿成。","dynasty":"宋代","title":"又和答云岩"}
{"author":"李曾伯","content":"奇章昔送牧之行，旧事今亲见广陵。一叟栖栖嗟孑立，诸贤衮衮庆偕升。事来推与参前著，公去吾其失右肱。我俟兵休归决矣，断无清梦到觚棱。","dynasty":"宋代","title":"送制机丰德馨赴堂召二首"}
{"author":"李曾伯","content":"壮年筋力惯驱驰，堪叹新来数问医。生老病催无怪者，寸关亦可自知之。养痾抗疏吾谋是，论证投方某剂宜。识破幻躯天赋命，儿曹昵昵复何疑。","dynasty":"宋代","title":"累日脾疾自歌"}
{"author":"李曾伯","content":"纸被夜受用，布袍朝奏功。光阴半行客，气象一衰翁。何事朝伊夕，才非雨即风。年华苦相背，归去又匆匆。","dynasty":"宋代","title":"入蜀垫江道间二首"}
{"author":"李曾伯","content":"浮生如寄，叹征尘驱我，担簦西去。烟嶂云屏相迎送，几幅鹅溪缣素。浑汗流金，饮冰漱玉，桃叶呼前渡。若将有意，道傍一鹭延伫。细读壁上龙蛇，太丘笔在，更著茶坡句。樽酒十年今白发，不改江流东注。胜概难逢，旅怀易动，信美非吾土。恨无六翮，长风万里高举。","dynasty":"宋代","title":"念奴娇（己酉振鹭驿和黄茶坡韵）"}
{"author":"李曾伯","content":"禅榻一觉睡，冬宵五更长。窗递清风入，枕边松柏香。","dynasty":"宋代","title":"题宜兴庵壁"}
{"author":"李曾伯","content":"本因累土作层台，巧匠俄为阜堆。碧落界边将塔对，苍芜断处送山来。状成一段林峦胜，欠得几株松桂栽。夕照未沉明月上，倚阑正尔可徘徊。","dynasty":"宋代","title":"赋家山夕秀"}
{"author":"李曾伯","content":"小小池亭，仿佛似、洛川岩壑。天付与、老身游戏，余生吃著。剩喜酒能消世虑，翻疑书解妨人乐。听两翁、白雪寄新词，愁言莫。毋自叹，蒿莱恶。甘自味，齑盐薄。对乱花丛竹，翠红交错。元亮悦闻亲友话，羲之常恐儿曹觉。望碧云、休忆女乘鸾，人骑鹤。","dynasty":"宋代","title":"满江红（再和）"}
{"author":"李曾伯","content":"不夜城头著此亭，山川幻化抑何神。高低地势平于水，穷富人家等是春。一气中间知有造，四方上下了无尘。烹茶读易从古适，不羡梁园作赋人。","dynasty":"宋代","title":"和八窗叔雪中登楼韵"}
{"author":"李曾伯","content":"江南三月春事浓，人间处处熙东风。山阴亭下羽觞举，长安小边箫鼓从。衣冠酣燕太平久，干戈浸钝铁钺朽。神州风景虽慷慨，已付新亭一杯酒。皇天佑宋当此时，乃眷畴作邦家基。水晶宫里毓奇瑞，翼日生此神仙姿。平时功业在学术，治道边防讲明出。遂将姬旦勤劳心，一洗吴人侈奢羽。襄阳自昔天下雄，形势今处常蛇中。彤弓玈矢自临牧，轻裘缓带惟从容。鸡鸣而起夜无寐，切切安危以身系。四维盘石罔遗虑，千里毫釐尚深计。一民未饱公足食，一兵尚寒公以衣。苍颜皓鬓已若瘠，黄童白叟人其嬉。瞻言二十三郡国，根本其蕃赖封植。农知奠枕士超距，岂但边人戒生隙。几番河檄动汉关，折冲随出精神间。平淮既敌江汉盛，救邢況尽春秋难。往时国未一兴役，动以千金大农给。自公边用足幕府，不费中朝一毫力。往时馈识高师，粟殆不及期年支。自公留屯上方略，粒米狼戾如京坻。规模宏大有如此，古犹其难况今撽。朝廷宿望四海重，中外先生一人耳。我闻文正腹有百万兵，西贼闻之心胆惊。胸中武库今十倍，一尘宜弗轒輼侵。忠定昔年镇全益，一信五年方做得。况今终始一勤字，十年之间示尝息。噫嘻楚人申讨无日休，越人生聚几岁周。规摹止俟机会至，社稷固赖封疆谋。史毋比公仅羊杜，雅毋咏公止申甫。昌唐安得十元吉，平蔡惟须一裴度。黄扉紫闼深帝思，衮衣赤舄行公归。原公寿躬寿王国，牛马下走亦寿域之黔黎。","dynasty":"宋代","title":"寿襄阃"}
{"author":"李曾伯","content":"独立千林压众葩，正由风骨傲烟霞。谁教群玉峰头客，也染红裙一幅纱。","dynasty":"宋代","title":"和傅山父红梅韵二首"}
{"author":"李曾伯","content":"骤雨送行色，把剑渡长淮。西风咄咄怪事，吹不散烟霾。才是橙黄时候，早似梅边天气，寒意已相催。老子尚顽耐，仆马苦虺隤。叹平生，身客路，半天涯。飞鸢跕跕曾见，底事又重来。回首白云何处，目送孤鸿千里，去影为徘徊。篱菊渐秋色，杜瓮有新醅。","dynasty":"宋代","title":"水调歌头·骤雨送行色"}
{"author":"李曾伯","content":"一线春从地脉回，工夫先是到江梅。雪边竟觉丰标别，曾向玉堂堂上开。","dynasty":"宋代","title":"夜坐用韵简刘朔斋洪云岩"}
{"author":"李曾伯","content":"壮游几度上南楼，今度重来二十秋。俯仰之间只犹昨，登临何处是无愁。好山常在世青眼，此水如斯人白头。老兴未阑明月上，归欤笠泽有扁舟。","dynasty":"宋代","title":"过鄂渚登南楼"}
{"author":"李曾伯","content":"推枕月微明，登车才五更。啼破千山暝，枝禽三两声。","dynasty":"宋代","title":"自湘赴广道间杂咏·永州晓行"}
{"author":"李曾伯","content":"百年过半也。怅壮心零落，鬓星星也。风儿渐凉也。近中秋月儿，又初生也。田园暇也。矍铄哉、是翁也。记当时，弧矢垂门，孤负四方志也。休也。牙签插架，玉帐持麾，总成非也。浮生梦也。皇皇欲、奚为也。趁身闲、随分粗衣淡饭，一笑又可妨也。问神仙，底处蓬莱，醉乡是也。","dynasty":"宋代","title":"瑞鹤仙（戊申初度自韵）"}
{"author":"李曾伯","content":"领青油车骑出郊坰，来游晋龙山。喜水天澄霁，稻畦镰净，榆塞戈闲。登高谩酬佳节，一笑破苍颜。剩泛茱萸菊，杯莫留残。休说参军往事，意当时凝眺，不到长安。赖座间小异，豪气眇尘寰。到如今、祗成佳话，记封姨、曾荐众宾欢。吾曹事，有如此酒，要共弹冠。","dynasty":"宋代","title":"八声甘州·领青油车骑出郊坰"}
{"author":"李曾伯","content":"中流岌岌此舟同，对越皇天只寸衷。今夜千艘趋险进，明朝万马举群空。将军争上平戎捷，老子惭无守塞功。局面莫贪边用利，共思稳著待西风。","dynasty":"宋代","title":"寿城围解制参向君玉贶以凯歌和韵二首"}
{"author":"李曾伯","content":"八载天涯喜遂归，吴乡当暑亦相宜。茗烹阳羡慰久间，鲈买松江更一奇。老树经风惟柳长，新田得雨未秋迟。不因看镜惊头白，将谓情怀只旧时。","dynasty":"宋代","title":"道间即事亦有间"}
{"author":"李曾伯","content":"渡江无故老，文武少全材。金玉其相者，朝廷有几哉。銮坡资润色，虎帐壮规恢。盍展经纶蕴，登调鼎鼐梅。","dynasty":"宋代","title":"挽尤端明四首"}
{"author":"李曾伯","content":"一番蓼花雨，几阵桂枝风。杖藜多暇，准拟同醉小山重。底事阮郎清致，苦托休文瘦损，咫尺阻西东。秋色浩如许，岂可欠诗翁。门前事，都莫问，付杯中。纷纷蛮触等耳，富贵大槐宫。何惜振衣而起，相与凭栏一笑，抵掌共谈空。佳客傥不至，推枕卧云松。","dynasty":"宋代","title":"水调歌头（招八窗叔托疾再和）"}
{"author":"李曾伯","content":"远双夷涂迈牧之，三霜道路饱驱驰。和风俯趁春迎仗，落月回思夜入帷。自愧荐衡无好表，不妨道适有新诗。岁艰时棘边臣老，向阙须陈黼房知。","dynasty":"宋代","title":"送戴书记"}
{"author":"李曾伯","content":"黄叶满林霜尚轻，蓼花披岸水犹生。坐邀一段潇湘胜，元出钧陶手作成。","dynasty":"宋代","title":"登寿沙楼和抑斋韵"}
{"author":"李曾伯","content":"斋罢鸡声转午天，地虚人寂境萧然。两三衲子自来去，时取茶芽煮涧泉。","dynasty":"宋代","title":"宜兴山房十首其二"}
{"author":"李曾伯","content":"古驿湘潭道，只家松竹林。山连梅外远，春入柳边深。征骑虽欣霁，耕犁久望阴。貂裘嗟已敝，犹怯老寒侵。","dynasty":"宋代","title":"行湘潭道"}
{"author":"李曾伯","content":"登陟天犹暝，栖回日已西。形躯一萍梗，襟袖半尘泥。夹道松成径，谁家花满溪。定台凝望远，烟草正萋萋。","dynasty":"宋代","title":"宿岳市"}
{"author":"李曾伯","content":"簪履盛元幕，领袖属英游。登车揽辔余事，何止客诸侯。看尽巫云岷雪，却访庐峰湓浦，砥柱赞中流。百叠青山路，一片白苹洲。今日事，风涛上，一虚舟。长江万顷寒碧，犹谓马能浮。况是眼前局面，心腹忧如边角，胜著赖帷筹。谈笑济时了，勋业迈前修。","dynasty":"宋代","title":"水调歌头（庚子送周日丙·仲赴江东幕）"}
{"author":"李曾伯","content":"渐近湘山境，土风清且饶。林峦接墟市，水竹带溪桥。焙出新茶煮，帘垂老酒招。春和民气乐，几日是花朝。","dynasty":"宋代","title":"入清湘界"}
{"author":"李曾伯","content":"目断长空，手拍危栏，高兴酒浓。拟招呼短艇，追陪飞盖，一餐湘菊，共赋芙蓉。雁字沈秋，鸦林噪晚，几阵萧萧雨更风。空凝伫，不如一鹤，随意西东。堪嗟乐事难逢，愧元伯、巨卿千里从。望文星聚彩，交辉吴分，天飚吹翅，独隔昆蓬。野墅荒烟，败荷衰草，人在可怜憔悴中。还相念，愿持觥薄罚，别许从容。","dynasty":"宋代","title":"沁园春（和广文叔有季秋既望之约不及赴）"}
{"author":"李曾伯","content":"问金城方略，数十年来，谁堪称许。万福威名，草木识淮浦。西顾天长，中流地重，著此巨鳌柱。见说棋边，风声鹤唳，胆落胡虏。老子家声，六韬亲授，渭水归来，非熊非虎。江汉滔滔，建大将旗鼓。孤矢开祥，节旄迎渥，勋业纪盟府。好对芳天，莺花未老，金樽频举。","dynasty":"宋代","title":"醉蓬莱（癸丑寿吕马帅）"}
{"author":"李曾伯","content":"秋岂悲人，人不悲秋，比春更浓。有蕙兰丰度，尚存芳菊，牡丹文献，犹在芙蓉。举蟹持醪，得鲈作鲙，晋宋间人有此风。休轻笑，彼柴桑傲吏，龌龊篱东。携壶与客还逢。愿时许先生杖屦从。叹尘踪如寄，鸥凫江海，性真聊适，蜩晏鸟蒿蓬。刮眼青天，惊心黄叶，立尽梧桐月正中。凄然久，看物情终竟，不心春容。","dynasty":"宋代","title":"沁园春（再和）"}
{"author":"李曾伯","content":"舟子来催归去休，朔风吹浪打船头。挑包又作家林计，还是梅开酒熟不。","dynasty":"宋代","title":"自和山房十咏其十"}
{"author":"李曾伯","content":"江湖存魏阙，翰墨寓规箴。君看龙眠画，当识鸱夷心。","dynasty":"宋代","title":"题范蠡五湖图"}
{"author":"李曾伯","content":"大块赋形，皇览揆予，俾尔昌而寿。嗟壮游。岁月老征裘。向秋来、顿如蒲柳。桂开又。鲈鲙蟹橙正美，故人应忆传杯手。想薜荔岩峦，梧桐庭院，当时风景依旧。对斜阳、极目倚危楼。问一舸、何时过吴头。乘下泽车，戴华阳巾，锦衣游昼。犹。客有名流。交情金石襟期厚。双湖烟艇里，剑锋紫气冲斗。剩妙墨淋漓，清歌发越，未应独步诗千首。待挂了衣冠，来寻杖屦，陪君此乐须有。到如今、不愿酒泉侯。愿生入、玉门早归休。任远人、从问安否。梁园宾客虽富。谁出相如右。相逢身健，时平无事，是处溪山明秀。与君举斝若为酬。有年年、人月长久。","dynasty":"宋代","title":"哨遍（和陈次贾为寿韵）"}
{"author":"李曾伯","content":"湖学源流盛，乡评闻望推。班才列留邸，材岂止分麾。正拟梅边喜，俄成薤上悲。人言公不死，兰砌典刑垂。","dynasty":"宋代","title":"挽肇庆胡守二首"}
{"author":"李曾伯","content":"故迹存栖鹤，高风扫镜鸾。烟霞扃地邃，冰雪照人寒。妙句挥浓墨，仙颜焕渥丹。虽云归棹晚，犹及附飞翰。","dynasty":"宋代","title":"登果州金泉山和韵"}
{"author":"李曾伯","content":"帝遣星轺入桂州，雨余凉嫩一天秋。绣衣翠节皇华远，碧玉青罗喜气浮。犹昔孺文同此酒，喜今师德在吾舟。相期办却平蛮事，公向三阶我一丘。","dynasty":"宋代","title":"宴广西丰宪乐语口号"}
{"author":"李曾伯","content":"暑涂挈挈问持装，过眼苹风倏转商。岂为南鱼来丙穴，且先北雁过衡阳。童乌已矣肠空断，老马疲哉汗欲僵。身大块中犹大瘧，铁心禁得几炎凉。","dynasty":"宋代","title":"题衡阳临湘驿"}
{"author":"李曾伯","content":"君莫厌行役，易尔此非难。人情无已、久阴忧潦霁忧干。借得庭轩一榻，忘却征涂炎暑，小驻氵龠龙团。世路任渠险，襟抱五湖宽。叹平生，环辙迹，已苍颜。梅花雪片万里、奚又絷南冠。应是江山好处，犹待推排老眼，天未许休官。莫忆故园竹，日日报平安。","dynasty":"宋代","title":"水调歌头·君莫厌行役"}
{"author":"李曾伯","content":"薄霭垂垂欲暮时，渐生霜气著征衣。山深不见牛羊下，惟有樵人荷担归。","dynasty":"宋代","title":"宜兴山房十首"}
{"author":"李曾伯","content":"网者弃鱼小，猎人贪鹿肥。不见阿堵物，见恶宁馨儿。铜山变荆棘，锦帐启藩篱。万物与同毁，千驷吾何为。","dynasty":"宋代","title":"和清湘蒋省干酒色财气韵其三"}
{"author":"李曾伯","content":"忆昨相从戎马间，屡披锦诰慰苍颜。烟尘历遍疆陲役，风雪同谙道路艰。子负此名心已白，我成何事鬓徒斑。一杯握手无它祝，归为移文问北山。","dynasty":"宋代","title":"送郭靖父还金陵二首"}
{"author":"李曾伯","content":"怪得檐头鹊语频，好音催召幕中宾。唤回难塞三更梦，趁取莺花二月春。车法阵图留后效，囊封谏草看前陈。退朝若访孤山去，尚有疏梅可寄人。","dynasty":"宋代","title":"送胡季辙制参赴堂召"}
{"author":"李曾伯","content":"君见淮头尚可为，勿言蚌鹬正相持。再三国计当加备，第一人材最切时。而目山林还尔我，精神帷幄舍渠谁。登楼若也披舆地，为借前筹试及之。","dynasty":"宋代","title":"送胡季辙制参赴堂召"}
{"author":"李曾伯","content":"渊源正学富经纶，炳炳如丹一片心。中外久期还荷橐，江湖所至是棠阴。威声足使戎心慑，边腹休虞客气侵。指日玉阶清问及，盍思长策济当今。","dynasty":"宋代","title":"送交代董矩堂赴召三首"}
{"author":"李曾伯","content":"渡沪已定葛巾北，分陕既成周衮东。二者於斯皆上意，群然以此望明公。香名千载梅边雪，归路三秋桂子风。百万民夷休恋恋，公方柄用福无穷。","dynasty":"宋代","title":"送交代董矩堂赴召三首"}
{"author":"李曾伯","content":"遡风绣节洞庭滨，作噩重逢未识真。不谓颓龄来岭海，乃承华武接星辰。公捐累印轻於叶，我愧满襟皆是尘。从此庙堂医国去，好留肘后遗陈人。","dynasty":"宋代","title":"送交代董矩堂赴召三首"}
{"author":"李曾伯","content":"向来借箸在筹帷，今趣魁缠入太微。汉郡奚劳汲生守，洛人喜见范公归。要持真是明公论，莫急同心济事机。见说九重勤侧席，细陈长策慰宵衣。","dynasty":"宋代","title":"送焦吏部造朝二首"}
{"author":"李曾伯","content":"火云赫赫汗衣流，人望公来望有秋。契托棣华承缱绻，辞陈桑土原绸缪。行为霖雨千畴足，坐解西风一段忧。从此江头波浪息，柳边赢得伴沙鸥。","dynasty":"宋代","title":"送焦吏部造朝二首"}
{"author":"李曾伯","content":"流水高山尔调，冷灰槁木吾心。不必神交蒙叟，柴桑老子知音。","dynasty":"宋代","title":"送李琴士据梧"}
{"author":"李曾伯","content":"户外世尘皆累，山中天籁无声。莫看螗谗相捕，要教鹤舞鱼听。","dynasty":"宋代","title":"送李琴士据梧"}
{"author":"李曾伯","content":"坡翁昔爱是山中，我以何人敢比踪。筑室买田居此了，闭门读易保吾终。","dynasty":"宋代","title":"自和山房十咏"}
{"author":"李曾伯","content":"火伞漾中流，炎风撼叶舟。热几堪炙手，矮莫可抬头。昼困杯为却，宵蚊扇不休。清凉一榻地，得此足优游。","dynasty":"宋代","title":"道间苦热"}
{"author":"李曾伯","content":"听彻惊乌，起览镜、顿添头白。曾不见、江南人寄，一枝春色。风卷龙鳞残甲下，山无虎迹新蹄入。罄冰天、桂海使同风，修文德。三十载，江湖客。千万里，关山役。且付之杯酒，何愁西出。天女花边浑似剪，志公杖上平如尺。把富贫、都作一般看，何什伯。","dynasty":"宋代","title":"满江红（京递至，亲旧皆无书，再用韵简云岩、朔斋）"}
{"author":"李曾伯","content":"眼空凡马绝全牛，肯念江萍万里浮。一倡朱弦补骚雅，片言华衮续春秋。礼罗自昔须温造，文馆而今欠薛收。要任丘墟百年责，慎毋樽俎上南楼。","dynasty":"宋代","title":"和吴叔永见寄韵"}
{"author":"李曾伯","content":"万里净无翳，一镜独当天。老蟾痴兔顽甚，阅世几何年。任尔炎凉千变，不改山河一色，爽气逼人寒。何必乘槎去，直到斗牛间。叹常娥，元不嫁，只孤眠。古今遗恨，不能长似此宵圆。我有竹溪茅舍，办取金凤玉露，一笑四并全。细和坡仙句，低唱教婵娟。","dynasty":"宋代","title":"水调歌头（辛亥中秋和陈次贾，用坡仙韵）"}
{"author":"李曾伯","content":"几历藩垣一节勤，归来两地会风云。调知白雪阳春别，香到黄花晚节闻。夷锹犹知问中立，朝廷惜竟老希文。台躔夜折空追叹，留得甘棠满楚郧。","dynasty":"宋代","title":"挽别大参二首"}
{"author":"李曾伯","content":"轻云暮卷，望澄空如水，千里一碧。菱镜冰悬，桂输玉碾，喜见中原秋色。老蟾炯炯无翳，阅尽尘寰今昔，堪恨处，度霓裳曾到，长生宫阙。坐客。休叹息。看此清光，天岂限南北。便好乘风，为持玉斧，修取山河如一。西湖旧时花草，会遣孀娥重识。从今去，举太平玩事，长如今夕。","dynasty":"宋代","title":"喜迁莺（乙未中秋同诸北客玩月于颍州之南楼）"}
{"author":"李曾伯","content":"庆事一门盛，修龄七帙强。纶封四大国，綵侍两文昌。梦幻存真觉，勋庸看显扬。家山空睇望，惜此令仪亡。","dynasty":"宋代","title":"挽吴文昌母夫人其二"}
{"author":"李曾伯","content":"岘山羊叔子，江左管夷吾。勋名掀揭宇宙，金匮侈丹书。两载风寒卧护，一柱狂澜屹立，形势壮陪都。功业笑儿辈，别有大规模。看东归，游凤沼，转鸿枢。不应廊庙人物，犹佩玉麟符。好是茅峰仙客，更与钟山佛子，同日庆垂孤。一饮共千岁，永永辅皇图。","dynasty":"宋代","title":"水调歌头（庚子寿制阃别尚书）"}
{"author":"李曾伯","content":"朝来渐可试春衣，弩末轻寒力已微。木叶未繁山尚瘦，桃花欲落花初肥。疆陲虏逐征鸿去，庭馆人随社燕归。紫陌青门无恙在，不妨携酒问芳菲。","dynasty":"宋代","title":"丁亥沔阳春时即事简吴叔永"}
{"author":"李曾伯","content":"小窗香雾笼葱，砚寒金井频呵冻。老坡仙去，新声犹寄，绿毛么凤。瘦脸盈盈，不禁﹀︽，雪浓霜重。赖墨池佳致，草成玄白，聊以此、当清供。长记月明曾共。拈虬髯、几番孤耸。春风一点，著公翠袖，撩人清梦。逋尔何如，西湖惯见，影斜芗动。要岁寒得友，岂容无竹，倩谁添种。","dynasty":"宋代","title":"水龙吟·小窗香雾笼葱"}
{"author":"李曾伯","content":"老龙昔未蜕，尝蛰此山中。霖雨春畴足，风云夜壑空。两崖高下倚，一径往来通。不原千金剂，惟祈百谷丰。","dynasty":"宋代","title":"劭农归游白龙洞"}
{"author":"李曾伯","content":"师旅之馀旱继之，可为太息此何时。江头人类鱼鳞集，局面忧深虎口危。国事不应分尔汝，边防岂特固藩篱。茂弘若问金陵事，说与江东米价知。","dynasty":"宋代","title":"送赵鼎臣赴召其二"}
{"author":"李曾伯","content":"懒上巍楼，楚江一望天无际。漫游萍寄。莫挽东流水。一片秋光，直到山阴里。人还记。戍边归未。更忆鲈鱼美。","dynasty":"宋代","title":"点绛唇（辛亥饯陈次贾归）"}
{"author":"李曾伯","content":"洞庭千古月，湘水一天秋。凉宵将傍三五，玩事若为酬。人立梧桐影下，身在桂花香里，疑是玉为州。宇宙大圆镜，沆瀣际空浮。傍谯城，瞻岳麓，有巍楼。不妨举酒，相与一笑作遨头。人已星星华发，月只团团素魄，几对老蟾羞。回首海天阔，心与水东流。","dynasty":"宋代","title":"水调歌头·洞庭千古月"}
{"author":"李曾伯","content":"舟子方将北，封姨不肯南。去帆冲急浪，古寺隐晴岚。远渚鸦千百，中流鸥两三。短篷聊徙倚，底用客程贪。","dynasty":"宋代","title":"洞庭口占"}
{"author":"李曾伯","content":"洛川已矣不复见，斯地岿然犹独存。九仞成功忍亏篑，百年种德在深根。依稀旧燕空梁语，俯仰飞鸿踏雪痕。多少名园富花石，争如书圃付儿孙。","dynasty":"宋代","title":"八窗叔用前韵相寄时留村舍和以谢之"}
{"author":"李曾伯","content":"海宇材能盛，风云气类从。一贤居上介，千里折遐冲。咨事须孙楚，论诗得正封。城东未为好，终不似乌龙。","dynasty":"宋代","title":"用从军古云乐为韵贺杨觉甫干"}
{"author":"李曾伯","content":"犹记冲寒溯峡来，相期偕至亦偕回。朝廷有诏许归老，藩岳无人值借才。顾我凋年嗟已矣，如君英略勉之哉。度泸要了经营事，心放公平手放开。","dynasty":"宋代","title":"别权泸帅朱杞材太社"}
{"author":"李曾伯","content":"士有似之者，异世而同科。草亭今兰亭，人物晋永和。于水鲜可钓，有酒旨且多。叩舷欠孺子，一赋沧浪歌。","dynasty":"宋代","title":"过江陵和黄虚舟韵其四"}
{"author":"李曾伯","content":"乾坤一枰棋，今古一杯酒。悲哉易水筑，陋矣鸿门斗。将军跨下出，宰相篑中有。唾面使自乾，拭之费人手。","dynasty":"宋代","title":"和清汀蒋省干酒色财气韵"}
{"author":"李曾伯","content":"老去生涯，都付与、一丘一壑。功名事，惭非好手，几逢危著。走马斗鸡年少趣，椎牛酾酒军中乐。到而今、浑似梦中看，休休莫。江湖路，西风恶。霄汉志，秋云薄。更那堪州铁，铸成重错。当贵买臣毋足羡，知非伯玉真能觉。问心期、应有海翁鸥，山人鹤。","dynasty":"宋代","title":"满江红（丁未初度自赋）"}
{"author":"李曾伯","content":"不用江山当寿卮，年年一佛住峨眉。崧高复见歌申伯，坰野宁无颂鲁僖。岁经绛人逾甲子，日逢皇览揆庚寅。书生愧乏梅花赋，引领东风上北枝。","dynasty":"宋代","title":"寿蜀帅"}
{"author":"李曾伯","content":"小有家林适，归来已恨迟。引杯怀楚舞，饱饭和陶诗。慷慨多新语，绸缪半旧知。夜深桥雪滑，亟命短筇支。","dynasty":"宋代","title":"招里巷友和韵"}
{"author":"李曾伯","content":"妆点铜瓶分外春，惜花尤见主翁仁。自怜白发衰如许，空对花前忆故人。","dynasty":"宋代","title":"又用韵"}
{"author":"李曾伯","content":"桂香深处，倾盖岭之西。云南外，曾指点，是挛鞮。酌玻璃。篸带江山里，挥银笔，摛绮句，湖海气，羞篷弱，吐虹霓。回首烟尘碌碌，公家事、自笑痴儿。盍田园归去，耕钓侣黔黎。月夕花时。恣吟题。怅荆州路，同北望，剡溪兴，又东驰。雄边上，夸前躅，壮新基。灿宸奎。客问西陲事，公莫惜，语教知。秋城梦，笳却骑，舞闻鸡。休作中年离恨，聊拼取、一醉如泥。梅边佳致，逸兴与逋齐。人在苏堤。","dynasty":"宋代","title":"六州歌头·桂香深处"}
{"author":"李曾伯","content":"百年过半也。怅壮心零落，鬓星星也。风儿渐凉也。近中秋月儿，又初生也。田园暇也。矍铄哉、是翁也。记当时，弧矢垂门，孤负四方志也。休也。牙签插架，玉帐持麾，总成非也。浮生梦也。皇皇欲、奚为也。趁身闲、随分粗衣淡饭，一笑又可妨也。问神仙，底处蓬莱，醉乡是也。","dynasty":"宋代","title":"瑞鹤仙·百年过半也"}
{"author":"李曾伯","content":"皇天祚宋启真儒，手钥秦关镇蜀都。方策有之伊吕偶，规模如此汉诏无。军声劘刜归帷幄，王事驱驰在粟刍。把酒东湖需捷奏，伫催公衮醉西湖。","dynasty":"宋代","title":"代蜀总过沔宴制帅"}
{"author":"李曾伯","content":"排遣新寒有酒，追寻旧隐无人。四山朔吹又冬鸣。吹送午钟余韵。过眼霜高木落，寄心月驶云行。归欤闭户饱藜羹。世事华胥一枕。","dynasty":"宋代","title":"西江月（再和）"}
{"author":"李曾伯","content":"向来碑在所，今见下牛羊。魂逐江山老，名流史传香。吴谋千载伟，晋事一丘荒。不用凭高看，中原尚鹿场。","dynasty":"宋代","title":"登岘山用刘清步韵"}
{"author":"李曾伯","content":"天顾坤维，烦紫气、来从南斗。鞭才定，匆匆塞上，咏薇吟柳。少借日边霖雨望，教知天下风云手。听吾民、争说近年无，前朝有。平安夜，舒长昼。笳鼓静，笙歌奏。记西湖五月，藕花时候。待把雁门冠带了，归来麟阁丹青旧。放蜀山、万点入樽罍，为君寿。","dynasty":"宋代","title":"满江红（甲申寿蜀阃）"}
{"author":"李曾伯","content":"千古江山一览间，老瞒於此胆曾寒。凭高要起乘风志，肯把闲情作鸭栏。","dynasty":"宋代","title":"过黄州和共山高寒韵"}
{"author":"李曾伯","content":"有庞眉、扶杖岘山来，举觞寿南山。道天怜赤子，相逢钧播，久望毡还。幸际君王神武，上宰是甘盘。少运风霆手，整顿何难。好个霜天时候，听雁门新雁，眺远凭阑。想经纶心上，一点炳如丹。抚舆图、真儒事了，把勋庸、留在鼎彝看。八千岁，四明洞府，一佛人间。","dynasty":"宋代","title":"八声甘州·有庞眉"}
{"author":"李曾伯","content":"绣节荣分使，斑衣喜拜亲。方将昌厥后，岂必在其身。其馆仙游远，佳城瑞气新。九原看厚报，衮衮耀丝纶。","dynasty":"宋代","title":"挽龚致政二首"}
{"author":"李曾伯","content":"弟兄眉最白，人物眼常青。论事犹迎刃，谈兵若建瓴。吁谟皆上策，道德有强形。办却聊城矢，还书剑阁铭。","dynasty":"宋代","title":"用谈笑青油幕为韵贺吴叔永制机其三"}
{"author":"李曾伯","content":"自入春来，花信费、几番风了。先付与、红妆万点，苍颜一笑。旧说沈香亭北似，今虽濯锦江头少。最可人、枝上月笼春，烟含晓。亨会称，花王好。嘉聘惜，梅兄早。对芳容细玩，天然新巧。羯鼓不须催太甚，霓裳易散梨园老。任杜鹃、犹自殿韶华，呼殷道。","dynasty":"宋代","title":"满江红（自和）"}
{"author":"李曾伯","content":"疲於吏事老於兵，不特头方命亦屯。成败固非予逆睹，穷通何用子前陈。登朝不是鸢肩相，守塞尤惭燕颔人。见说江东多福德，亟须洗眼望堂麟。","dynasty":"宋代","title":"赠相士陈林过金陵"}
{"author":"李曾伯","content":"画舸呼风，长剑倚天，半哉此行。指洞庭彭蠡，遍观吴楚，瞿塘滟滪，直上峨岷。帝语春温，军声秋肃，手济时屯开泰平。天应是，念蚕丛父老，公为更生。眼看四海无人。今天下英雄惟使君。想驰情忠武，将兴王业，抚膺司马，忍咎吾民。净洗甲兵，归来鼎辅，定使八荒同一云。经营事，比京河形势，更近函秦。","dynasty":"宋代","title":"沁园春（壬寅饯余宣谕入蜀）"}
{"author":"李曾伯","content":"仿离骚、览揆度新讴，空云霭乌丝。把长庚才调，小施筹笔，犹处囊锥。鸾枳鸂滩发轫，指日问朝衣。雪片梅花外，已露南枝。休羡汉疏晋阮，记当年楚产，同是家儿。怅岁华如许，同官复同时。引宫商、细赓郢唱，向樽前、谁为一歌之。蓬壶侣，长春不老，有美人兮。","dynasty":"宋代","title":"八声甘州·仿离骚"}
{"author":"李曾伯","content":"建岭人誇第一纲，湘中热后已先尝。虽然声价殊官焙，反觉山家气味长。","dynasty":"宋代","title":"赋新茶"}
{"author":"李曾伯","content":"揽秀岷峨，著鞭江淮，诸公所奇。对塞垣烟淡，相随弓剑，城楼月落，几共灯棋。驿柳摇黄，溪桃涨绿，稳趁春风度玉墀。亨衢去，看紫微红药，太乙青藜。孤山若放梅时。莫忘却扬州曾有诗。怅英游难驻，堪怜只影，中年易感，祗付双眉。珍重交情，勉旃时用，回首岫云从此归。能相忆，有好音遗我，在水之湄。","dynasty":"宋代","title":"沁园春（饯邓季谦赴班）"}
{"author":"李曾伯","content":"师友龟山出，世家熊楚来。决科轻地芥，种德付许槐。禄享千钟养，年登九袠开。可为朝野惜，袖手老其才。","dynasty":"宋代","title":"挽龚致政二首"}
{"author":"李曾伯","content":"身际乾淳盛，家传祖笏棠。典型周大雅，人物鲁灵光。厚德千钧重，明时一鉴亡。哲人今已矣，梦卜负岩廊。","dynasty":"宋代","title":"挽尤端明四首"}
{"author":"李曾伯","content":"江湖已老犹为吏，心境俱清即是仙。聊挹层峦荐湘菊，一时人在小壶天。","dynasty":"宋代","title":"登寿沙楼和抑斋韵"}
{"author":"李曾伯","content":"春事已十一，梅花才两三。青烟回野烧，翠霭护晴岚。风暖雁将北，日迟人渐南。病余宜缓辔，勿用客程贪。","dynasty":"宋代","title":"宿梅下"}
{"author":"李曾伯","content":"公不生唐世，贞元事若何。主恩思报切，臣罪忤时多。佞舌攻何忍，刚肠死不磨。倚兰凝伫久，一鹭点沧波。","dynasty":"宋代","title":"宣公祠"}
{"author":"李曾伯","content":"漫浪江头，三听秋砧，一登故台。望烟芜莽苍，令人目断，风樯掀舞，何日眉开。把酒新亭，围棋别墅，老气当时何壮哉。江东事，百年无恙，全是时才。纷然竞付轻埃。还水绕赏心东向淮。叹阿奴侪悲，因人碌碌，乃翁材略，馀地恢恢。凤阙天高，鹭洲潮落，约取白鸥归去来。阑干外，英雄陈迹，一醁琼杯。","dynasty":"宋代","title":"沁园春·漫浪江头"}
{"author":"李曾伯","content":"出门三十里平原，仰上高山礼甚专。烈日秋霜千祀后，寒烟荒草两茔前。一瞻文献生何晚，三叹奸邪死不先。臣也不忠宜共戒，烝尝何惜更加笾。","dynasty":"宋代","title":"和幕府税巽父吊陈任二谏议韵"}
{"author":"李曾伯","content":"夜色昏昏带远烟，谁家灯火待归船。小迟月上风须息，且伴白鸥今夕眠。","dynasty":"宋代","title":"定花阻风五首"}
{"author":"李曾伯","content":"瞥见谁家燕，才惊社日临。洛花移种否，唤起故园心。","dynasty":"宋代","title":"自湘赴广道间杂咏·飞燕"}
{"author":"项羽","content":"力拔山兮气盖世。时不利兮骓不逝。骓不逝兮可奈何！虞兮虞兮奈若何！","dynasty":"两汉","tags":"古诗三百首，写人，励志，哲理","title":"垓下歌"}
{"author":"丁世昌","content":"丹桂传香后，黄花著蕊时。老怀期欲赏，病足瘦难移。静对陶潜径，长吟杜甫诗。白衣人忽至，把酒慰愁眉。","dynasty":"宋代","title":"病中无聊忽徐渊子送酒"}
{"author":"丁世昌","content":"自入秋光能几时，无端又赋别秋诗。夜长月冷虫鸣急，天阔风高雁过迟。三径黄花存旧节，半栏红叶堕残枝。往来毕竟乘除法，何用年年宋玉悲。","dynasty":"宋代","title":"次虞仲房司马送秋韵"}
{"author":"丁世昌","content":"郎如枝上禽，妾比庭前树。翅健入云飞，根深随不去。","dynasty":"宋代","title":"古乐府"}
{"author":"丁世昌","content":"平处须忘险，危时好计安。兴亡关一著，慎勿等閒看。","dynasty":"宋代","title":"少永少云二弟对弈"}
{"author":"东方虬","content":"汉道初全盛，朝廷足武臣。何须薄命妾，辛苦远和亲。掩涕辞丹凤，衔悲向白龙。单于浪惊喜，无复旧时容。胡地无花草，春来不似春。自然衣带缓，非是为腰身。","dynasty":"唐代","title":"相和歌辞。王昭君三首"}
{"author":"东方虬","content":"汉道方全盛，朝廷足武臣。何须薄命妾，辛苦事和亲。掩泪辞丹凤，衔悲向白龙。单于浪惊喜，无复旧时容。胡地无花草，春来不似春。自然衣带缓，非是为腰身。","dynasty":"唐代","title":"昭君怨三首"}
{"author":"东方虬","content":"万里胡风急，三秋□汉初。唯望南去雁，不肯为传书。","dynasty":"唐代","title":"昭君怨"}
{"author":"东方虬","content":"掩涕辞丹凤，衔悲向白龙。单于浪惊喜，无复旧时容。","dynasty":"唐代","title":"相和歌辞其二"}
{"author":"东方虬","content":"胡地无花草，春来不似春。自然衣带缓，非是为腰身。","dynasty":"唐代","title":"相和歌辞其三"}
{"author":"王十朋","content":"桃李莫相妒，夭姿元不同。犹余雪霜态，未肯十分红。","dynasty":"宋代","tags":"咏物，梅花，品格","title":"红梅"}
{"author":"王十朋","content":"落木萧萧，琉璃叶下琼葩吐。素香柔树。雅称幽人趣。无意争先，梅蕊休相妒。含春雨。结愁千绪。似忆江南主。","dynasty":"宋代","tags":"咏物，写花，言志","title":"点绛唇·素香丁香"}
{"author":"王十朋","content":"园林尽摇落，冰雪独相宜。预报春消息，花中第一枝。","dynasty":"宋代","title":"江梅"}
{"author":"王十朋","content":"畏日炎炎，梵香一炷薰亭院。鼻根充满。好利心殊浅。贝叶书名，名义谁能辨。西风远。胜鬟不见。喜见琼花面。","dynasty":"宋代","title":"点绛唇（艳香茉莉）"}
{"author":"王十朋","content":"秀色娟娟，最宜雨沐风梳际。径幽香细。草滴青襟袂。一日才无，便觉生尘态。轩窗外。数竿相对。不减王猷爱。","dynasty":"宋代","title":"点绛唇（细香竹）"}
{"author":"王十朋","content":"清夜沉沉，携来深院柔枝小。俪兰开巧。雪里乘风袅。温室寒祛，旖旎仙姿早。看成好。花仙欢笑。不管年华老。","dynasty":"宋代","title":"点绛唇（寒香水仙）"}
{"author":"王十朋","content":"庭院深深，异香一片来天上。傲春迟放。百卉皆推让。忆昔西都，姚魏声名旺堪惆怅。醉翁何往。谁与花标榜。","dynasty":"宋代","title":"点绛唇（咏十八香·异香牡丹）"}
{"author":"王十朋","content":"羽盖垂垂，玉英乱簇春光满。韵香清远。暖日烘庭院。露浥琼枝，脸透何郎晕。凝余恨。古人不见。谁与花公论。","dynasty":"宋代","title":"点绛唇（韵香荼蘼）"}
{"author":"王十朋","content":"丝蕊垂垂，嫣然一笑新妆就。锦亭前后。燕子来时候。谁恨无香，试把花枝嗅。风微透。细熏锦袖。不止嘉州有。","dynasty":"宋代","title":"点绛唇（嘉香海棠）"}
{"author":"王十朋","content":"十里西湖，淡妆浓抹如西子。藕花簪水。清净香无比。记得曾游，短棹红云里。聊相拟。一盆池水。十里西湖似。","dynasty":"宋代","title":"点绛唇（清香莲）"}
{"author":"王十朋","content":"梦觉音容杳莫追，子规声里涕沾衣。催归无计同归去，耘后耕前事已非。","dynasty":"宋代","title":"夜闻子规痛念亡者"}
{"author":"王十朋","content":"燕寝焚香老病身，细君相对坐如宾。而今一榻维摩室，唯与无言法喜亲。","dynasty":"宋代","title":"悼亡其一"}
{"author":"王十朋","content":"不见音容忽三月，无从涕泗已千行。家山准拟欲归隐，堪叹相随无孟光。","dynasty":"宋代","title":"悼亡其二"}
{"author":"王十朋","content":"偕老相期未及期，回头人事已成非。逢春尚拟风光转，过眼忽惊花片飞。","dynasty":"宋代","title":"悼亡其三"}
{"author":"王十朋","content":"夤缘偶作于飞侣，梦寐相随到数州。泥上迹留鸿已去，舟中刻在剑难求。","dynasty":"宋代","title":"悼亡其四"}
{"author":"王十朋","content":"三径荒芜未许寻，篮舆来访小园林。因知燕寝凝香地，不似禅房花木深。","dynasty":"宋代","title":"游承天寺后园登月台赠潜老其一"}
{"author":"王十朋","content":"月台无屋有空坛，空处观空眼界宽。不惹世间尘一点，冰轮心镜两团团。","dynasty":"宋代","title":"游承天寺后园登月台赠潜老其二"}
{"author":"王十朋","content":"闽江艰险岭崔嵬，不惮冲寒冒雪来。留我铃斋两三月，扁舟载得义风回。","dynasty":"宋代","title":"送贾岩老还乡其一"}
{"author":"王十朋","content":"堂上慈亲数月违，片心遥逐白云飞。伤心尽听秭归鸟，难弟言归秭不归。","dynasty":"宋代","title":"送贾岩老还乡其二"}
{"author":"王十朋","content":"乃翁贤德冠吾乡，伯氏声名蔼上庠。更喜君如里曾子，少年孝义已非常。","dynasty":"宋代","title":"送贾岩老还乡其三"}
{"author":"王十朋","content":"贤关当日厕英游，意气轩轩压辈流。心授广文真翰墨，家传北海旧春秋。棠阴惠爱留三邑，莲幕声名重一州。宾客盈门望推毂，蓝田松竹可能留。","dynasty":"宋代","title":"郑丞生日其二"}
{"author":"王十朋","content":"酿酒为池肉作林，深宫长夜恣荒淫。何如早散桥仓粟，结取臣民亿万心。","dynasty":"宋代","title":"纣"}
{"author":"王十朋","content":"去年今日别吾家，我鬓苍然尔未华。日似去年人不见，鬓毛白尽眼添花。","dynasty":"宋代","title":"去年"}
{"author":"王十朋","content":"苕霅水会处，楼高风快哉。洲中白蘋动，天半故人来。穆入周臣颂，雄胜楚客台。飘飘玉川子，乘兴上蓬莱。","dynasty":"宋代","title":"登清风楼呈通判宋子飞"}
{"author":"王十朋","content":"浊醪不向墙头过，吏部方思瓮间卧。书斋得酒胜得珠，万事尽向杯中驱。坐中俱是高阳客，一笑相逢宁易得。明朝酒醒奈愁何，劝君莫惜同吟哦。","dynasty":"宋代","title":"有客赠酒同舍终夕尽欢复用前韵"}
{"author":"王十朋","content":"一杯未吸瓮头春，三叠聊攲雨裛尘。不用遽兴风伯讼，弘羊真是可烹人。","dynasty":"宋代","title":"自秋七月不雨至于春二月十九日仅得雨昌龄作贺诗予未及和而雨止矣遂次韵以闵之其二"}
{"author":"王十朋","content":"一代高明学，三朝骨鲠臣。淮南惮长孺，楚国忌灵均。死尚忧王室，生宁问大钧。姜山同岘首，千古泪行人。","dynasty":"宋代","title":"故参政李公挽诗三首"}
{"author":"王十朋","content":"明刑清诏使，行部近清明。况有太平象，想亡愁叹声。问民知疾苦，按郡戒将迎。更向金陵看，六朝馀故城。","dynasty":"宋代","title":"次韵何宪太平道中书事"}
{"author":"王十朋","content":"千载岐周鸑鹫闻，果生英杰嗣姬文。鲲鹏变化正六月，蟾兔光辉将十分。肯把威名争烈日，只将道眼视浮云。祝公寿共诗书久，一瓣心香已敬焚。","dynasty":"宋代","title":"行可生日"}
{"author":"王十朋","content":"孽后邪臣造衅端，房陵幽闭抱深冤。一朝变起宫闱内，方信当时用妇言。","dynasty":"宋代","title":"隋文帝"}
{"author":"王十朋","content":"右军一画千金重，妙意宁容市妪知。明日重来堪一笑，管城那肯更临池。","dynasty":"宋代","title":"题扇桥"}
{"author":"王十朋","content":"绝品轻红扫地无，纷纷万木以龙呼。实如益智本非药，味比荔支真是奴。","dynasty":"宋代","title":"龙眼"}
{"author":"王十朋","content":"九日人间气象新，郑公家诞少康成。玉山肌骨侵人莹，秋水精神照坐明。奕世簪缨真烜赫，冲天头角正峥嵘。愿公此日身长健，醉把茱萸泛寿觥。","dynasty":"宋代","title":"郑丞生日"}
{"author":"王十朋","content":"将军头可断，讵肯以城降。斯可为忠矣，至今名此邦。","dynasty":"宋代","title":"夔路十贤严刺史"}
{"author":"王十朋","content":"我守鄱君国，公时帅豫章。诗筒续元白，治境接龚黄。流落来夔子，传闻侍玉皇。北门方卧护，帝忽遣巫阳。","dynasty":"宋代","title":"哭陈阜卿其三"}
{"author":"王十朋","content":"拂晓篮舆出蠡城，稽山照眼鉴湖明。千岩深处十峰好，万壑流中双涧清。香霭嘘成普贤像，风松吹作法华声。灵乌不肯来城郭，长伴高僧避宠荣。","dynasty":"宋代","title":"游天衣"}
{"author":"王十朋","content":"此日一樽酒，再游双植堂。湖山浮野色，草木带秋光。东道德已熟，西风花更香。相看俱老矣，会合意尤长。","dynasty":"宋代","title":"再至双植堂呈表兄李克明"}
{"author":"王十朋","content":"十里松声接涧泉，清音入耳夜无眠。宜于四绝中称绝，谁向三贤后更贤。寺就已无陈日月，时清长是宋山川。明朝杖屦寻刘阮，不待桃花入洞天。","dynasty":"宋代","title":"题天台国清寺"}
{"author":"王十朋","content":"日烘香倍远，雨浥韵尤清。谁把玉钱比，恐花羞此名。","dynasty":"宋代","title":"书院杂咏酴醾"}
{"author":"王十朋","content":"白石三峰下，悬崖七际流。穿云来汩汩，朝海去悠悠。石是谁家妇，龙居第几湫。平生不行险，到此即回头。","dynasty":"宋代","title":"游东际"}
{"author":"王十朋","content":"东山一到一沾巾，记得先人昔念亲。强把兹亭号如在，松悲柏惨见无因。","dynasty":"宋代","title":"左原诗三十二首其三十一如在亭"}
{"author":"王十朋","content":"西风吹白蘋，游子千里征。扁舟入鉴湖，水月相涵明。山阴晚稻熟，万顷黄云平。凭湖属远目，动我乡曲情。岂不有一饱，胡为苦营营。五年倦来往，争此蜗角名。未知得失间，奚辱亦奚荣。何当毕所愿，同归及春耕。","dynasty":"宋代","title":"前中秋一日舟过山阴晚稻方熟忽"}
{"author":"王十朋","content":"精舍傍脩岭，道心随眼明。泉馀偃公迹，山接剡溪城。无雨竹亦净，有风松更清。谁名上方阁，撩我欲归情。","dynasty":"宋代","title":"游明心院"}
{"author":"王十朋","content":"山色绿如染，湖光青似磨。峰高捧日久，波阔浸天多。瑞气浮城阙，春光醉绮罗。能将比西子，妙句有东坡。","dynasty":"宋代","title":"春日游西湖"}
{"author":"王十朋","content":"姬旦推诚相幼冲，流言交乱出居东。谁云王是中才主，一启金縢即悟公。","dynasty":"宋代","title":"成王"}
{"author":"王十朋","content":"榭向云间筑，风从天半吹。谈方以清饱，襟更为凉披。雄入兰台赋，微生殿阁诗。倚栏观出岫，吾去亦诚宜。","dynasty":"宋代","title":"分韵得宜字"}
{"author":"王十朋","content":"蝶采花成蜡，还将腊染花。一经坡谷眼，名字压群葩。","dynasty":"宋代","title":"蜡梅"}
{"author":"王十朋","content":"远水从台婺，同归古嵊州。巍亭压山顶，千古挟双流。","dynasty":"宋代","title":"剡溪杂咏挟溪亭"}
{"author":"王十朋","content":"君以民脂膏，禄尔大夫士。脂膏饱其腹，曾不念赤子。贪暴以自诛，诛求不知耻。指呼有鹰犬，嗜欲肆蛇豕。但言民至愚，孰谓天在迩。昭然甚可畏，殃必反乎尔。圣训十有六，简严具天理。大字刻山骨，朝夕临坐起。一念苟或违，方寸宁不愧。清源庭中石，整顿自今始。何敢警同僚，兢兢惟敕己。","dynasty":"宋代","title":"修戒石"}
{"author":"王十朋","content":"鲁酒三杯却到齐，诗坛老将胜山西。气馀殿上欲折槛，清见胸中不糁藜。聊复忘机对禅榻，未应采药赴桃溪。吾侪会合真天意，清绝湖山尽共题。","dynasty":"宋代","title":"刘汝一和诗复用韵"}
{"author":"王十朋","content":"哀哀父母生我劳，生日不见徒悲号。今年偶然梦三刀，二千石向鄱阳叨。身虽五马已二毛，烹羊击鲜斫蟹螯。殷勤为寿劳尔曹，愿尔它年著綵袍。二亲无恙年俱高，更与诸孙持寿醪。满堂宾客来英豪，会看醉脸如仙桃。","dynasty":"宋代","title":"生日示闻诗闻礼"}
{"author":"王十朋","content":"舟经八叠疾还徐，帆便风高水自迂。要与曲生谈妙理，试呼渔父买长须。","dynasty":"宋代","title":"过八叠有小舟卖虾是日风便但江岸萦迂疾徐相半"}
{"author":"王十朋","content":"我从白帝城，舟次黄牛峡。黄牛遗庙存，石马只耳缺。宛如欧公梦，地灵亦奇绝。固宜镇大川，千载食常血。何人赞巨力，曾不纪功烈。神乎岂求食，挽石骇舟楫。或云土胜水，兹亦强牵合。白帝将何云，吾为究其咒。神禹昔治水，疏凿九州别。百神各效职，僚佐力俱竭。功成禹化熊，涂山亦为石。譬如穆南征，化者想非一。有化为牛者，断崖留遗迹。岂亦黄帝馀，与牛同一色。至今名此峡，援溺有阴力。淫祠自其俗，神手本正直。爵以保安侯，足以章神德。","dynasty":"宋代","title":"黄牛庙"}
{"author":"王十朋","content":"逆胡残喘仍跳梁，中兴事业犹渺茫。当今取士异平日，非为故事开科场。庙堂方讳口打贼，翻抵正论为猖狂。纷纷儿辈苟富贵，妄引申伯深阿王。公孙老儒亦曲学，不敢正色言尧汤。徒令天下慷慨士，肝胆一剑生光芒。前年胡公以言逐，言今已验官未复。近日径山缘赋诗，裹头衣白投荒服。忠良自此多结舌，道路相看徒以目。谁能言事如靖康，陈东已死欧阳戮。国家养士恩至渥，千戈不废菁莪育。诸公报国当如何，莫把刚肠慕粱肉。丈夫一第何足道，幸勿以此存怀抱。贾生当献太息流涕痛哭书，更施三表五饵请为属国系单于。大刘小刘展尽畎亩惓惓忠，弘恭石显辈视之当与奴仆同。","dynasty":"宋代","title":"前诗送三乡文行虽各献芹然非所以勉子大夫茂明大对之意更为古诗一章"}
{"author":"王十朋","content":"前年我亦到庐山，杖屦烟霞缥缈间。万里东归如倦鸟，不知飞过只知还。","dynasty":"宋代","title":"读喻叔奇游庐山诗其一"}
{"author":"王十朋","content":"明堂摄政朝群后，四海流言孺子疑。何事召公犹不说，丹心惟有鬼神知。","dynasty":"宋代","title":"周公"}
{"author":"王十朋","content":"我窃清源禄，钦闻孟母慈。符分三子舍，桂棹两孙枝。方戏黄堂綵，俄丰紫帽碑。神州嗟未复，长抱望夫悲。","dynasty":"宋代","title":"清源夫人赵氏挽词其二"}
{"author":"王十朋","content":"尊酒相逢人二八，年少壮夫予白发。明年何处更登楼，遥望鄱阳江上月。","dynasty":"宋代","title":"鄱江楼分韵得月字"}
{"author":"王十朋","content":"两年官绝塞，万里下瞿唐。秋浦浪方息，铜陵风又狂。五松人忆白，双竹句思黄。今夜舟中月，中秋何处光。","dynasty":"宋代","title":"铜陵阻风其一"}
{"author":"王十朋","content":"一枕春眠到日斜，梦回喜对小山茶。道人赠我岁寒种，不是寻常儿女花。","dynasty":"宋代","title":"表兄璐挺二道人"}
{"author":"王十朋","content":"君不见杜陵野客老更狂，浣花溪上结草堂。又不见谪仙世人皆欲杀，匡山读书头如雪。二公同时鸣有唐，文章万丈光艳长。钧天无人帝呼去，草堂书馆今荒凉。太平宰相张居士，外甥似舅金华子。胸中万卷杜陵翁，笔下千篇谪仙李。向来衣冠拜伪楚，我乃宋臣惟有死。何曾著眼痴宰相，况肯低颜骢御史。天边卿月落九疑，口诵离骚吊湘水。诛茅筑室小东山，天下苍生望公起。种梅志欲调商鼎，持斧梦刀聊尔耳。公生长安我东嘉，天遣邂逅鄱江涯。笔头一语真戏剧，却将铁面拟金华。金华自是金闺彦，金口褒扬两朝眷。末须归去金华山，行将入侍金华殿。","dynasty":"宋代","title":"题何子应金华书院图"}
{"author":"王十朋","content":"州北有山幽更幽，皇天阁雨为公游。登高如入上下竺，宴坐疑临大小湫。扫地焚香烟缕袅，煎泉瀹茗乳花浮。观诗起我家山兴，身在闽南梦在瓯。","dynasty":"宋代","title":"次韵知宗游北山"}
{"author":"王十朋","content":"我昔游庠序，夤缘识令孙。雅知苗裔远，更喜典刑存。俗子犹迁善，偷儿最感恩。佳城明日闭，堕泪满江村。","dynasty":"宋代","title":"林府君挽词"}
{"author":"王十朋","content":"绿水客星濑，薰风婺女溪。来寻处士隐，归向斗中栖。","dynasty":"宋代","title":"舟中偶题"}
{"author":"王十朋","content":"相见无多日，依前又素居。断魂梅的皪，过眼柳萧疏。疋马来时路，征鸿别后书。君归见温叟，为我问何如。","dynasty":"宋代","title":"送刘方叔兼简全之"}
{"author":"王十朋","content":"扇题归去来，客遇潘渊明。举扇谢佳客，归耕吾已成。","dynasty":"宋代","title":"予至兰溪买扇题归去来字吏忽报有潘渊明相访戏书二十字"}
{"author":"王十朋","content":"六月修篁带雨移，丁宁护取岁寒枝。十贤清节高千古，不是此君谁与宜。","dynasty":"宋代","title":"十贤堂栽竹"}
{"author":"王十朋","content":"清源太守鬓如蓬，未遂归农又劝农。农事正兴天不雨，谁能唤起老黄龙。","dynasty":"宋代","title":"出郊劝农饭蔬于法石僧舍时方闵雨有无麦之忧因成八绝其一"}
{"author":"王十朋","content":"河东丈人年及稀，精神矍铄心瑰奇。新来移居向山谷，一尊时得同论诗。酒量汪汪可胜斛，醉后挥毫动盈幅。新诗疏越似朱弦，不才何用煎胶续。","dynasty":"宋代","title":"贾元识和诗酬以前韵"}
{"author":"王十朋","content":"春光骀荡楚天涯，李白桃红次第花。未向名园看铁树，聊于郡圃种金沙。","dynasty":"宋代","title":"种金沙花戏呈景卢"}
{"author":"王十朋","content":"会得名轩意，公馀坐片时。退思何及矣，未退早须思。","dynasty":"宋代","title":"州宅十二咏退思轩"}
{"author":"王十朋","content":"韦侯守盛山，赋诗十二首。能以尧事君，遂令诗不朽。","dynasty":"宋代","title":"夔路十贤韦丞相"}
{"author":"王十朋","content":"郡人方切望云霓，忽见高田水入低。正好归田饱黄犊，不须骑马听朝鸡。","dynasty":"宋代","title":"夏四月不雨守臣不职之罪也将有请于神雨忽大作陈贺州有诗赞喜次韵以酬其二"}
{"author":"王十朋","content":"八十高年林下老，四千馀里梦中家。云安双鲤随春水，为我传书到永嘉。","dynasty":"宋代","title":"寄书与二叔二弟其一"}
{"author":"王十朋","content":"不须蜡屐上林端，高处登临眼自宽。䆉稏风翻梅里白，离支日照鹤顶丹。山川满目如京洛，台榭侵云类广寒。宾主往来俱不远，如棠不比鲁侯观。","dynasty":"宋代","title":"提舶携具过云榭知宗出示和章复用韵其一"}
{"author":"王十朋","content":"夜梦随先君，梅溪策黎杖。杉径早开辟，归休预标榜。魂思惊晓醒，精神发秋爽。披衣照孤灯，洒涕书惚恍。","dynasty":"宋代","title":"记梦"}
{"author":"王十朋","content":"占得高明地，长闻燕寝香。江流匹练白，竹日万金黄。","dynasty":"宋代","title":"州宅杂咏静晖楼"}
{"author":"王十朋","content":"李广才名汉世稀，孝文犹自未深知。辍餐长叹无颇牧，翻惜将军不遇时。","dynasty":"宋代","title":"李广其一"}
{"author":"王十朋","content":"迂儒政事只平平，滥守鄱阳十里城。赖有同年更同事，公馀时作苦吟声。","dynasty":"宋代","title":"主簿程同年和永平门诗再赋四绝因以赠别其一"}
{"author":"王十朋","content":"机会由来贵速投，姑苏事与会稽侔。谋臣不早麾兵进，尝胆徒劳二十秋。","dynasty":"宋代","title":"越王勾践"}
{"author":"王十朋","content":"参禅得味咸齑淡，学道忘忧苦笋甜。石镜与时为显晦，汤泉涉世有凉炎。","dynasty":"宋代","title":"归宗枞老言庐山有对云简寂观中甜苦笋归宗寺里淡咸齑予因以汤泉石镜戏成一绝"}
{"author":"王十朋","content":"主人贪睡为贪香，花植窗前意味长。见说有时魂梦里，化为蝴蝶绕花旁。","dynasty":"宋代","title":"周德远植瑞香于窗前戏成一绝"}
{"author":"王十朋","content":"不骏于乘合见烹，铃斋指动荷分羹。区区膰肉非相报，正恐公为孔子行。","dynasty":"宋代","title":"知宗赠驴肉以膰肉酬之"}
{"author":"王十朋","content":"谁棹深林秀，遥分奕叶芳。秉殊溱上客，握拟殿中郎。眼净见幽韵，心清闻远香。当门不及种，践履恐成伤。","dynasty":"宋代","title":"再用前韵"}
{"author":"王十朋","content":"禁殿安蚩尾，骚人逐毕方。何如栽此草，有火自能妨。","dynasty":"宋代","title":"书院杂咏慎火草"}
{"author":"王十朋","content":"六月离家忽莫冬，郡斋清夜拥炉红。细看庆朔堂前雪，正似梅花溪上风。","dynasty":"宋代","title":"用韵寄二弟其一"}
{"author":"王十朋","content":"自从春色上孤根，淫雨经时步不前。爱日未能供宿润，愁云依旧蔽青天。溪山咫尺成千里，棋酒因循又一年。今夕篮舆定相过，尊前行乐兴无边。","dynasty":"宋代","title":"岁暮雨雪连作稍阻会集贾元识有诗次韵"}
{"author":"王十朋","content":"细阅皇朝进士科，第三人最得贤多。不劳则饿天将任，或起而僵帝欲哦。馆阁早推仁者勇，庙堂终作国之皤。也知有意东山卧，其奈苍生望子何。","dynasty":"宋代","title":"子绍至云安复和前韵见寄酬以二首其一"}
{"author":"王十朋","content":"风雨漂我庐，无地寄食宿。小阮知所敦，舍我道旁屋。震凌得帡幪，幸免泥涂辱。明白归旧巢，鹪鹩一枝足。","dynasty":"宋代","title":"题从侄慎庄"}
{"author":"王十朋","content":"忆昔杜陵老，恨无千万间。君能恢大义，吾党悉欢颜。","dynasty":"宋代","title":"渊源堂十二诗其十恢义斋"}
{"author":"王十朋","content":"论文尊酒意欢然，蜡炬高烧夜色鲜。得婿端同权相国，传经更似老韦贤。","dynasty":"宋代","title":"再用前韵呈司理"}
{"author":"王十朋","content":"拔刀斫案气如虹，独倚周郎立隽功。一战果摧曹孟德，不妨高枕霸江东。","dynasty":"宋代","title":"吴大帝"}
{"author":"王十朋","content":"久伤伐木废，每叹吾生晚。黄鸟从何来，乔林绿垂幰。忽作相呼声，朋来无近远。高翥凌云烟，斜飞集池苑。中有幽谷姿，迟迟下遥巘。群音巧相和，出语独不婉。哑哑如老乌，闻者弓欲挽。知心有杜鹃，劝尔故园返。","dynasty":"宋代","title":"馆中三月晦日闻莺胡邦衡有诗用东坡酴醾韵有君"}
{"author":"王十朋","content":"我昔从君伯氏游，短素长笺日唱酬。凌云健笔驱山丘，欲追李杜参曹刘。子今又复振风流，可人一气真吾俦。明珠白璧蒙暗投，自揣无堪但增羞。君家棠棣才俱优，吾知徐公百不忧。更能勉力追前修，俯舍青紫何须求。","dynasty":"宋代","title":"答季仲宜"}
{"author":"王十朋","content":"平生漫学乎欤哉，心茅胸棘锄不开。得公新诗一再读，便觉胸宇清无埃。银钩妙画发光艳，照眼有如参与魁。鲰生肺腑非太白，公似工部尤怜才。旅中屡获锦绣段，但愧欲报无琼瑰。豫章一榻不妄下，贤非徐孺安敢来。荷公此意最敦笃，一笑当奉论文杯。乡心如飞不可遏，更为长者迟迟回。","dynasty":"宋代","title":"大监复赠诗纸尾有留饭语再用韵以谢"}
{"author":"王十朋","content":"鄱水新门号永平，永平何止一鄱城。愿言广此平天下，黎庶长无愁叹声。","dynasty":"宋代","title":"名郡之东门曰永平书一绝"}
{"author":"王十朋","content":"路入黄塘喜更疑，地名虽是里闾非。眼中禾稼已如许，薄有田园宜早归。","dynasty":"宋代","title":"宿永康县黄塘店观稼有感"}
{"author":"王十朋","content":"赋咏穷三峡，乐天在忠州。苟不以直道，亦如元与刘。","dynasty":"宋代","title":"夔路十贤白文公"}
{"author":"王十朋","content":"宋武英雄世莫加，长驱千里定中华。乘机不据金汤险，自剖乾坤作两家。","dynasty":"宋代","title":"宋武帝"}
{"author":"王十朋","content":"嗟我穷居海之角，人物素殊邹鲁俗。年虽及冠无交游，孤陋寡闻嗟独学。闭门不出长太息，思得其人共磨琢。孙子往从西北来，头角轩轩真一鹗。飘飘逸气凌云霄，凛凛高谈吐锋锷。文辞翰墨两奇绝，世上群儿徒碌碌。我昔风期一相遇，欣然握手论心腹。衡茅三度枉车轩，书剑连年共灯烛。论交自喜得房杜，言志端能效来郝。长篇短韵迭赓唱，明月清风共斟酌。囊无一钱身不忧，食止一箪贫自乐。有友如君复何憾，百不为多一已足。今焉舍我将何之，遂使江乡复萧索。南国初寒旅雁来，吴江已冷丹枫落。惜君不尽与君别，兀坐无言情更恶。干戈未息行路难，胡马今独饮河洛。京国有家归未得，钱塘此去仍栖托。会须徒步谒天子，慨然一吐胸中略。请缨缚虏壮志士，庶使平时语无怍。相将煖律破寒梅，驿筒远寄无辞数。","dynasty":"宋代","title":"送子尚如浙西"}
{"author":"王十朋","content":"阁中高隐岁华深，龟鹤精神老不侵。宝剑妙传驱鬼术，灵丹长有济人心。弥明石鼎方联句，弘景袈裟遽掩衾。借问青牛何处去，九天云路杳难寻。","dynasty":"宋代","title":"悼禅法师"}
{"author":"王十朋","content":"舟溯馀不水，回头忆两溪。川长太湖隔，天远卞峰迷。左顾龟何在，南飞乌欲栖。从今到家梦，却到浙江西。","dynasty":"宋代","title":"至德清怀送别诸公"}
{"author":"王十朋","content":"高平决战破刘旻，北取三关速若神。大业未成天命改，殿前点检是真人。","dynasty":"宋代","title":"周世宗"}
{"author":"王十朋","content":"吾家风物富檀栾，最爱青青耐岁寒。千里归来面苍玉，不烦时复报平安。","dynasty":"宋代","title":"戊辰闰八月归临安观旧题脩竹黄杨丁香慨然有感复书三绝于后其一"}
{"author":"王十朋","content":"太平天子崇儒术，寒贱书生荷作成。槐市育才叨舍选，枫宸唱第冠时英。圣恩宽大容愚直，御墨褒嘉佩宠荣。却笑刘蕡不遭际，徒令纸上有虚名。","dynasty":"宋代","title":"丁丑二月二十一日集英殿赐第"}
{"author":"王十朋","content":"霜蕊鲜鲜，野人开径新栽植。冷香佳色。趁得重阳摘。预约比邻，有酒须相觅。东篱侧。为花辞职。古有陶彭泽。","dynasty":"宋代","title":"点绛唇（冷香菊）"}
{"author":"王十朋","content":"性无有不善，兹言闻子舆。学所以脩性，杨雄著之书。欲知人之生，灵台湛然虚。习善裕乃身，习恶丧厥初。下惠与盗蹠，不生两门闾。所趋一不同，相去霄壤如。是以吾夫子，诗礼教伯鱼。当时非义方，圣门亦萧疏。我似杜陵翁，有儿最怜渠。徒爱不知教，惧如驴与猪。讵望登丹霄，折桂骑蟾蜍。粗令有闻见，免为瓮中蛆。丱角入小学，首诵仲尼居。要知先孝弟，馀力哉乎欤。我家素孤寒，金玉苦无储。旧业止青箱，辛勤二星馀。遗尔以清白，尔曹宜念且。性情乃良田，学问为耘锄。勿患远难致，跬步驰蹇驴。勿忧年不逢，六经有新畬。勿随奔竞流，伺候人庭除。勿学田舍儿，黄金买冠裾。在我能自脩，不患无声誉。我久困笔砚，退思老山墟。拭眼看尔曹，庶使愁肠舒。诗篇和韩公，座右宜书诸。青春最堪惜，勉矣无踌躇。","dynasty":"宋代","title":"和韩符读书城南示孟甲孟乙"}
{"author":"王十朋","content":"帘捲见山近，窗开竹香香。讼庭公事少，静坐纳微凉。","dynasty":"宋代","title":"纳凉"}
{"author":"王十朋","content":"风采棱棱御史官，旌麾所至庶民安。渭川千亩填匈臆，散作毫端风雨寒。","dynasty":"宋代","title":"次韵陈阜卿读洪景卢追和玉板诗其一"}
{"author":"王十朋","content":"尔俸尔禄民膏脂，下民易虐天难欺。圣训昭昭日月垂，刻石于庭励官师。臣庭坚字尤瑰奇，光尧宸翰增光辉。坤维门户州名夔，庭前戒石□□□。笔画微茫观者疑，太岁在酉嘉平时。吉日丁亥刑□□，命工举石少高之。一新栏槛严謢持，银钩照眼光陆离。天威咫尺颜不违，虐民之事焉可为。勿谓苍苍不吾知，与尔同僚共孜孜。","dynasty":"宋代","title":"州县有戒石饬官吏某至夔之初□□□□□诗以自警云"}
{"author":"王十朋","content":"奴视纷纷晰与休，芳心那肯贮离愁。结成冰玉岳湛侣，开伴纻罗施郑流。影照婵娟如并卧，枝横清浅似双浮。不知他日调金鼎，胜得樱桃气味不。","dynasty":"宋代","title":"次韵赵观使鸳鸯梅"}
{"author":"王十朋","content":"樽前记得少陵诗，好向江头尽醉归。此日风光真可惜，古来乐事巧相违。细看八阵图犹在，欲问三分迹已非。惟有年年古夔国，竹枝声里日晖晖。","dynasty":"宋代","title":"呈同官"}
{"author":"王十朋","content":"归从三峡水，重见百人矶。山色只如旧，挽舟人已非。","dynasty":"宋代","title":"百人矶"}
{"author":"王十朋","content":"公馀吏隐不相赊，杖屦园林赏物华。五柳宅边谁种柳，百花楼畔谩栽花。池塘有梦吟春草，屏障无心恋绮霞。来岁游人应话我，雁山深处老桑麻。","dynasty":"宋代","title":"郡圃栽花"}
{"author":"王十朋","content":"天教尤物产闽中，名字深奇日不同。顾我素称田舍子，如何敢啖玉堂红。","dynasty":"宋代","title":"荔支七绝玉堂红"}
{"author":"王十朋","content":"佳气光芒蔼剑池，庆门呈瑞应熊罴。人间秋色平分际，天上冰轮欲满时。何处楚丘占季子，自应无忌似牢之。姮娥预把蟾宫桂，岁岁飘香荐寿卮。","dynasty":"宋代","title":"季令生日"}
{"author":"王十朋","content":"二公海内姓名闻，我亦追随到蜀门。龙卧庐中叹诸葛，蛙居坎底陋公孙。雨听巫峡梦时滴，花看杜鹃啼处痕。酬唱又成夔府集，论文欣对少陵尊。","dynasty":"宋代","title":"又用行可韵"}
{"author":"王十朋","content":"天台古仙山，药物固非一。采之年可延，厥品惟参朮。兹诚笼中物，不可亡一日。良医苟能用，可治天下疾。","dynasty":"宋代","title":"送太学生徐易归天台"}
{"author":"王十朋","content":"贤侯去久迹犹遗，乞雨诗奇字更奇。世俗妄论公政猛，爱民心有彼苍知。","dynasty":"宋代","title":"蔡端明诗"}
{"author":"王十朋","content":"歉岁为行客，清秋别故园。自从离雁荡，长是念鸰原。世路疲来往，亲闱废凊温。缄书付归仆，销尽旅中魂。","dynasty":"宋代","title":"至剡溪寄梦龄昌龄"}
{"author":"王十朋","content":"暮春送客北山门，厌坐黄堂喜见村。麦熟秧青农事急，十分归兴在田园。","dynasty":"宋代","title":"送岩老出北门其一"}
{"author":"王十朋","content":"客欲东归出北门，又闻联骑过西村。慇勤为遣十从事，莫惜醉吟祇树园。","dynasty":"宋代","title":"送岩老出北门其二"}
{"author":"王十朋","content":"嘉果遥来自故乡，去冬初熟记同尝。尔衔怀橘无穷恨，我亦传柑念不忘。","dynasty":"宋代","title":"曹梦良寄柑闻诗闻礼辈取以祭母哭泣不已"}
{"author":"王十朋","content":"不是寻常喜雨诗，言存轨物类臧僖。相将归贺天朝雨，定有忠言结主知。","dynasty":"宋代","title":"夏四月不雨守臣不职之罪也将有请于神雨忽大作陈贺州有诗赞喜次韵以酬"}
{"author":"王十朋","content":"郡人方切望云霓，忽见高田水入低。正好归田饱黄犊，不须骑马听朝鸡。","dynasty":"宋代","title":"夏四月不雨守臣不职之罪也将有请于神雨忽大作陈贺州有诗赞喜次韵以酬其二"}
{"author":"王十朋","content":"贺州贺雨句如何，不减夔州梦得歌。更有一犁江上曲，它年传诵出金坡。","dynasty":"宋代","title":"夏四月不雨守臣不职之罪也将有请于神雨忽大作陈贺州有诗赞喜次韵以酬其三"}
{"author":"王十朋","content":"政拙年年厌祷祈，心香一炷逐云飞。老农问我何良苦，薄有田园胡不归。","dynasty":"宋代","title":"夏四月不雨守臣不职之罪也将有请于神雨忽大作陈贺州有诗赞喜次韵以酬其四"}
{"author":"王十朋","content":"刺桐抽叶张青盖，紫帽蒙霞丽锦笼。今岁家家定高廪，多苗宁复羡吴侬。","dynasty":"宋代","title":"夏四月不雨守臣不职之罪也将有请于神雨忽大作陈贺州有诗赞喜次韵以酬其五"}
{"author":"王十朋","content":"二公亭插芰荷间，绿盖红妆四面环。若把西湖比西子，东湖自合比东山。","dynasty":"宋代","title":"东湖"}
{"author":"王十朋","content":"炎炎畏日爱浓阴，穆穆清风爱好音。不独爱松兼爱竹，此君亦有岁寒心。","dynasty":"宋代","title":"爱松堂"}
{"author":"王十朋","content":"荧惑照南纪，千里生尘埃。守臣失其职，闵雨肠空摧。奔走佞佛老，吁嗟祷风雷。烁石势愈炽，望霓心可哀。民情有愁恨，天意那能回。缅怀端明公，岂薄德与才。乞雨问山神，胡为亦迟徊。邻邦贤使君，道妙藏灵台。不待雨催诗，却以诗篇催。伫听泻糟床，遥期衔贺杯。政理阴阳和，诚加金石开。馀波必及我，飘洒桐城隈。两郡桐青青，年丰廪崔嵬。普天望作霖，公盍归乎来。","dynasty":"宋代","title":"次韵何兴化德扬闵雨"}
{"author":"王十朋","content":"投老山林兴已浓，庐山欣与老人逢。定须容我来同老，五老峰边更有峰。","dynasty":"宋代","title":"五老峰"}
{"author":"王十朋","content":"出郊闻好语，尽道宪车贤。郡不留三宿，人皆仰二天。荐章先白屋，贡宇给青钱。上正开宣室，公归席定前。","dynasty":"宋代","title":"送吴宪知叔"}
{"author":"王十朋","content":"鲜鲜霜中菊，谁云晚不好。开日即重阳，虽晚亦同蚤。对景便须醉，浮生苦难保。胡为楚大夫，不饮致枯槁。何如醉乡人，虽醉亦有道。","dynasty":"宋代","title":"和韩秋怀十一首其十一"}
{"author":"王十朋","content":"苍然山色泠然声，次山之文读可惊。令君赠我有深意，欲以漫浪更吾名。我虽有官真漫耳，谁遣夔门称刺史。开卷欣逢子元子，尤爱清泠瀼溪水。","dynasty":"宋代","title":"瑞昌李宰赠元次山集"}
{"author":"王十朋","content":"夹径森森郁老松，烟霞深处忽闻钟。虎溪水隔侯溪水，马耳峰联石耳峰。遗像人犹思后主，开山僧不畏先锋。明朝杖屦山南去，喷沫飞流看玉龙。","dynasty":"宋代","title":"游圆通"}
{"author":"王十朋","content":"流落天涯老病身，归心一点逐新春。故人少借论思口，放我山林作散人。","dynasty":"宋代","title":"寄刘侍郎韶美"}
{"author":"王十朋","content":"身为多才误，朝无一日安。宁为独醒鬼，不作附炎官。梦断吴江冷，魂归蜀道难。郡斋挥老泪，重取近书看。","dynasty":"宋代","title":"哭冯员仲其二"}
{"author":"王十朋","content":"性无有不善，兹言闻子舆。学所以脩性，杨雄著之书。欲知人之生，灵台湛然虚。习善裕乃身，习恶丧厥初。下惠与盗蹠，不生两门闾。所趋一不同，相去霄壤如。是以吾夫子，诗礼教伯鱼。当时非义方，圣门亦萧疏。我似杜陵翁，有儿最怜渠。徒爱不知教，惧如驴与猪。讵望登丹霄，折桂骑蟾蜍。粗令有闻见，免为瓮中蛆。丱角入小学，首诵仲尼居。要知先孝弟，馀力哉乎欤。我家素孤寒，金玉苦无储。旧业止青箱，辛勤二星馀。遗尔以清白，尔曹宜念且。性情乃良田，学问为耘锄。勿患远难致，跬步驰蹇驴。勿忧年不逢，六经有新畬。勿随奔竞流，伺候人庭除。勿学田舍儿，黄金买冠裾。在我能自脩，不患无声誉。我久困笔砚，退思老山墟。拭眼看尔曹，庶使愁肠舒。诗篇和韩公，座右宜书诸。青春最堪惜，勉矣无踌躇。","dynasty":"宋代","title":"和韩符读书城南示孟甲孟乙"}
{"author":"王十朋","content":"剡水照人碧，剡山随眼青。我来非雪兴，惭上戴溪亭。","dynasty":"宋代","title":"剡溪杂咏戴溪亭"}
{"author":"王十朋","content":"我到双峰寻宝月，为留一宿话资深。但能造得儒宗语，便是能传佛陇心。","dynasty":"宋代","title":"题双峰资深堂其二"}
{"author":"王十朋","content":"制锦工夫早不同，至今人道寇巴东。澶渊一段奇功业，可在孤舟野水中。","dynasty":"宋代","title":"宿巴东县怀寇忠悯其一"}
{"author":"王十朋","content":"子秀霜中色更嘉，金钱粲粲满庭阶。渊明异日开三径，端仗兹花慰老怀。","dynasty":"宋代","title":"林下十二子诗菊子秀"}
{"author":"王十朋","content":"风避乌沙镇，心怀白帝城。峡中险已过，江上浪宜平。","dynasty":"宋代","title":"乌沙镇避风"}
{"author":"王十朋","content":"利涂名路两崎嵚，甘向田园事陆沉。一顷膏腴生计足，四时香火佛缘深。筑门东海于公意，教子燕山窦老心。衔涕为公铭隐德，不缘谀墓欲黄金。","dynasty":"宋代","title":"李府君挽词"}
{"author":"王十朋","content":"鄱水芝山四望赊，雨馀风物陪光华。名园种果仍修果，妙手栽花似判花。行见晋公开绿野，聊从子美酌流霞。坐间宾主皆人杰，我质如蓬赖倚麻。","dynasty":"宋代","title":"二月朔日同嘉叟蕴之访景卢别墅用郡圃栽花韵即席唱和其一"}
{"author":"王十朋","content":"淡客逢寒食，村烟烂漫芳。谪仙天上去，白雪世间香。","dynasty":"宋代","title":"梨花"}
{"author":"王十朋","content":"不向三苗境上过，此身端怯洞庭波。浪翁未免敖牙戏，渔父时为欸乃歌。虫喜年丰频捣米，鸟忧沙涨自淘河。可无好处如乡里，橘绿橙黄恨不多。","dynasty":"宋代","title":"舟中记所见"}
{"author":"王十朋","content":"檐日照我几，竹风清我襟。官身心处士，官舍趣山林。","dynasty":"宋代","title":"题无隐斋"}
{"author":"王十朋","content":"端明之孙字子强，银钩铁画传遗芳。昔年作郡古平海，大笔亲书安静堂。自从宣和至乾道，字与轮奂争光芒。一朝忽遭俗眼白，毁灭名姓深埋藏。我来搜访久乃获，老兵据为寝处床。涤除五载尘土面，字向堂上增激昂。祖为第一孙是似，书有家法称莆阳。体具万安颇雄壮，榜与忠献同翱翔。因知文字乃至宝，一时之厄庸何伤。石鼓文有鬼神护，淮西碑并日月光。岂容泯灭暴秦火，谁肯脍炙段文昌。书生作郡太迂阔，理财听讼俱非长。吾君若问何以治，堂复韩蔡祠秦姜。今才五日京兆耳，眷此陈迹犹未忘。但愿兹堂日安静，名与国寿俱无疆。","dynasty":"宋代","title":"复安静堂旧额"}
{"author":"王十朋","content":"荔子新诗屡见颁，端同玉局赋金盘。香包尽带赐袍绿，熟颗半含仙灶丹。西蜀稍多应喜远，东嘉可种似宜寒。微酸好入盐梅鼎，莫作寻常谏果餐。","dynasty":"宋代","title":"三次韵"}
{"author":"王十朋","content":"六客高风不可追，吾侪生恨百年迟。星光月满旧游处，簪盍蓂开盈数时。访古已仙图上鹤，得朋今遇易中龟。吾夫子道欲坠地，不是四科谁与持。","dynasty":"宋代","title":"十一月十日会于六客堂者十人宋子飞徐致云章茂卿邓叔厚莫子"}
{"author":"王十朋","content":"虫鱼千万族，一一异状貌。飞潜同一性，巨细何必校。彼微水中蛙，四足伛而疱。自从科蚪初，生育在泥淖。好鸣乃其性，非故欲喧闹。蝈氏职洒灰，恐非圣人教。吾闻人间世，生死同梦觉。杀物伤吾仁，忍听声熚爆。况我儒衣冠，弦诵生乡校。彼亦呼子曰，有意欲吾效。人虫各好生，奚用苦相挠。退之惮食蛇，得得释笼罩。子厚放鹧鸪，仁心亦稍稍。胡为于此虫，未尽忘嗜乐。荐祠用枭獍，穿阱诛虎豹。古人岂妄杀，去害除不孝。愿留兹鼓吹，驻我寒溪棹。","dynasty":"宋代","title":"和韩答柳柳州食虾蟆"}
{"author":"王十朋","content":"斯文韩欧苏，千载三大老。苏门六君子，如籍湜郊岛。大匠具明眼，一一经选考。岂曰文乎哉，盖深于斯道。诸公既九原，气象日衰槁。山不见泰华，水但识行潦。词人巧骈俪，义理失探讨。书生蔽时文，习义未易澡。著述岂无人，纷纷谩华藻。有如分裂时，僭伪各城堡。同年广文君，所作非小好。高吟薄风雅，古学穷浑灏。读史正豕亥，观诗辨形夭。千篇冰玉清，万字波澜浩。心慕大手笔，所恨生不早。乡令门及韩，不类端可保。赏识遇欧坡，当为箧中宝。声名终不掩，光艳姑自葆。嗟我最不才，兀兀首空皓。半生槐踏黄，晚景盖张早。出守屡及瓜，还家仅尝稻。田园荒渊明，江梅客张镐。尘埃未能脱，忧患苦相恼。愁攒卧蚕眉，痛彻伏犀脑。何当归故山，已书下下考。钟笔况久阁，卢经徒独抱。古文如金城，偏师讵容捣。小诗时自遣，句法未知造。广文贤关旧，声气同湿燥。食共朝齑辛，案对夜萤薧。策杖游西湖，寻梅插晴昊。鄱有九十日，呼酒罗脯枣。浔阳三年别，心若风中纛。书来问安温，仍效世俗祷。手写十新诗，价重百磲碯。情意何勤勤，许与太草草。那能把旌旄，但可供洒扫。胡为以西子，国色沉嫫媪。前言盖戏耳，细读笑绝倒。却将寄来诗，录附雅戏藁。","dynasty":"宋代","title":"喻叔奇采坡诗一联云今谁主文字公合把旌旄为韵作十诗见寄某惧不敢和酬以四十韵"}
{"author":"王十朋","content":"十里西湖上，红云照绿波。何如吾净友，臭味不须多。","dynasty":"宋代","title":"书院杂咏荷花"}
{"author":"王十朋","content":"未是他乡客，思家已断魂。明朝春色好，宿处近花村。","dynasty":"宋代","title":"宿驿奥"}
{"author":"王十朋","content":"槐市访同舍，麟经推阿戎。传家知有子，种德本由公。遗训皆新语，多男类陆终。佳城在何处，楚尾白云中。","dynasty":"宋代","title":"陆居士挽诗"}
{"author":"王十朋","content":"万里相望牛马风，兹楼邂逅一尊同。烟生燕寝香炉上，鼋在宾筵食指中。舟入沧波咏蘋白，饮陪文字胜裙红。飞黄腾踏日边去，回首群惊冀北空。","dynasty":"宋代","title":"至九江陪林守黄中登庾楼出示旧诗"}
{"author":"王十朋","content":"卖刀买犊慕龚遂，重谷务农思鲁僖。僚友共怀忧国愿，守臣非皱职田眉。","dynasty":"宋代","title":"出郊劝农饭蔬于法石僧舍时方闵雨有无麦之忧因成八绝其四"}
{"author":"王十朋","content":"琴书得趣有真乐，轩冕倘来何足干。种德种花兼著力，要须留与子孙看。","dynasty":"宋代","title":"李镇夫辟圃筑堂效孟氏之养吾表兄杖屦其间得日涉之趣某其二"}
{"author":"王十朋","content":"灵源东接雁池遥，裂石崩崖下九霄。云断青天倚长剑，月明泉室挂生绡。江声雨势三秋急，雪片冰花五月饶。休勒移文北山去，他年来赴石梁招。","dynasty":"宋代","title":"大龙湫"}
{"author":"王十朋","content":"佛国飞来百尺岚，要将法水洗嗔贪。仙人错认蓬莱岛，骚客羞谈钴鉧潭。观尽岂须穷莫四，悟来初不异前三。莫将七际观东际，法界三千际际含。","dynasty":"宋代","title":"再和二首其一"}
{"author":"王十朋","content":"仁德如天帝业隆，四凶不去付重瞳。当时黄屋如传子，千古那知楫逊风。","dynasty":"宋代","title":"唐尧"}
{"author":"王十朋","content":"郁郁葱葱瑞气浮，南阳兵起再兴刘。将军大敌非常勇，文叔平生本好柔。","dynasty":"宋代","title":"光武其二"}
{"author":"王十朋","content":"凤凰梧栖竹实食，胡为使之在枳棘。开轩种梧高几尺，凤兮凰兮聊尔息。莫羡风微燕雀高，一飞定展冲天翼。览辉瑞世鸣朝阳，此梧长向人间碧。","dynasty":"宋代","title":"寄题周尧夫碧梧轩"}
{"author":"王十朋","content":"楚国封疆六千里，荆门岩峦十二背。南标铜柱北虎牙，天险城边古西塞。江山如故名尚存，形势虽强国何在。水流三峡无古今，月照孤城几兴废。吴蜀英雄空战争，屈宋风骚谩悲慨。但愿时清塞不尘，楼上芳尊日相对。","dynasty":"宋代","title":"楚塞楼"}
{"author":"王十朋","content":"野性无端喜种花，吾兄得得赠山茶。莺声老后移虽晚，鹤顶丹时看始嘉。雨叶鳞鳞成小盖，春枝艳艳首群葩。自惭欲报无琼玖，来往同看本一家。","dynasty":"宋代","title":"族兄文通赠山茶"}
{"author":"王十朋","content":"去国怀明主，离群念旧游。翻令到家梦，终夜绕瀛洲。","dynasty":"宋代","title":"五月十八日去国明日宿富阳庙山怀馆中同舍"}
{"author":"王十朋","content":"双鲤来从古嵊州，喜闻英物诞东州。清和时节绿阴满，秀异溪山佳气浮。分贶金钱意殊厚，欲为汤饼客无由。乃翁指日身龙虎，况有奇儿气食牛。","dynasty":"宋代","title":"周德贻得子以钱果为贶仆不获为汤饼客贺之以诗"}
{"author":"王十朋","content":"怀王误与虎狼亲，身死咸阳一旅人。见说国人怀旧德，楚虽三户亦亡秦。","dynasty":"宋代","title":"楚怀王"}
{"author":"王十朋","content":"弭棹大江滨，江山入眼新。地疑真赤壁，州是古黄人。水隔三分国，风遗两逐臣。雪堂欣觌面，诗思定能神。","dynasty":"宋代","title":"黄州"}
{"author":"王十朋","content":"山水高长子陵节，桐庐萧洒范公诗。又吟处士清新句，蝉拽残声过别枝。","dynasty":"宋代","title":"钓台三绝其三"}
{"author":"王十朋","content":"春山杜宇唤人归，归见酴醾满架垂。叶底半开千颗白，鬓边斜插一枝奇。园林绿树成阴后，亭院青春欲老时。把酒对花歌数阕，濡毫更和鹿岩诗。","dynasty":"宋代","title":"酴醾次贾元节韵"}
{"author":"王十朋","content":"河东丈人年及稀，精神矍铄心瑰奇。新来移居向山谷，一尊时得同论诗。酒量汪汪可胜斛，醉后挥毫动盈幅。新诗疏越似朱弦，不才何用煎胶续。","dynasty":"宋代","title":"贾元识和诗酬以前韵"}
{"author":"王十朋","content":"昆虫方启户，玄鸟亦知辰。去自盲风候，来逢化日春。深条烟雨湿，广厦羽毛新。故垒寻遗迹，雕梁拂旧尘。早莺宜结友，秋雁不同宾。嘉尔能知义，无忘旧主人。","dynasty":"宋代","title":"玄鸟至"}
{"author":"王十朋","content":"梦里身曾到永安，孤城绝塞俯惊湍。东归初喜楚天阔，西望堪嗟蜀道难。滟滪堆边已陈迹，水晶宫里又粗官。帝乡咫尺家乡近，臣子忧心亦小宽。","dynasty":"宋代","title":"江陵舟中作"}
{"author":"王十朋","content":"久伤伐木废，每叹吾生晚。黄鸟从何来，乔林绿垂幰。忽作相呼声，朋来无近远。高翥凌云烟，斜飞集池苑。中有幽谷姿，迟迟下遥巘。群音巧相和，出语独不婉。哑哑如老乌，闻者弓欲挽。知心有杜鹃，劝尔故园返。","dynasty":"宋代","title":"馆中三月晦日闻莺胡邦衡有诗用东坡酴醾韵有君"}
{"author":"王十朋","content":"檐日照我几，竹风清我襟。官身心处士，官舍趣山林。","dynasty":"宋代","title":"题无隐斋"}
{"author":"王十朋","content":"阑槛阴沉，紫云呈端馀寒凛。卷帘欹枕。香逼幽人寝。入梦何年，庐阜闻名稔。风流甚。阿谁题品。唤作熏龙锦。","dynasty":"宋代","title":"点绛唇（瑞香）"}
{"author":"王十朋","content":"老臣苦欲争天下，嗣子何曾思蜀中。古屋数椽犹庙食，伤心地近永安宫。","dynasty":"宋代","title":"连日至瞿唐谒白帝祠登越公三峡堂徘徊览古共成十二绝其十昭烈庙"}
{"author":"王十朋","content":"一岭钻天到此平，夜眠听得诵书声。莫言此地名千石，万石它年或可名。","dynasty":"宋代","title":"宿千石闻诵书声"}
{"author":"王十朋","content":"二叔年高甚，天涯侄未归。一阳云物动，三峡梦魂飞。丈室怀明庆，巍楼上静晖。皇恩许归去，行矣叩林扉。","dynasty":"宋代","title":"怀二叔"}
{"author":"王十朋","content":"元老登朝首剡章，危言凛凛动明光。掉头却向江湖去，不肯伊优上北堂。","dynasty":"宋代","title":"次韵李怀安赠何宪五绝其一"}
{"author":"王十朋","content":"已过鲁家洑，犹瞻石首山。水随江缭绕，山逐岸回环。雨泊芦洲畔，舟行晚照间。贪看洞庭好，不作沌中还。","dynasty":"宋代","title":"塔子山"}
{"author":"王十朋","content":"谁把青铜铸鉴湖，湖光冷浸越王都。东风二月西游客，买得扁舟入画图。","dynasty":"宋代","title":"过鉴湖其一"}
{"author":"王十朋","content":"记得先人手自栽，森然千尺尽成材。翠丝结作思人树，它日儿孙岂忍摧。","dynasty":"宋代","title":"次韵昌龄西园十咏其七杉"}
{"author":"王十朋","content":"候届中和日渐长，箨龙忽到爱松堂。便惊诗句含蔬味，更觉庖厨有细香。未学坡公参玉板，且同韩子赋筼筜。笋来茶往非为礼，端为诗情故得尝。","dynasty":"宋代","title":"次韵赠新笋"}
{"author":"王十朋","content":"迂儒政事只平平，滥守鄱阳十里城。赖有同年更同事，公馀时作苦吟声。","dynasty":"宋代","title":"主簿程同年和永平门诗再赋四绝因以赠别其一"}
{"author":"王十朋","content":"天上张才子，少年观国光。高名一枝桂，遗爱六州棠。出世才成佛，修文遽作郎。长纱屈贾谊，宣室竟凄凉。","dynasty":"宋代","title":"悼张舍人安国"}
{"author":"王十朋","content":"扫地焚香待客来，煎泉瀹茗漉官醅。相公溪近何曾汲，白帝城寒正可杯。江上诗成风叶落，阁中兴动雪梅开。嘉宾饮散铃斋静，月照虚窗有影陪。","dynasty":"宋代","title":"同僚和诗复用前韵"}
{"author":"王十朋","content":"姬旦推诚相幼冲，流言交乱出居东。谁云王是中才主，一启金縢即悟公。","dynasty":"宋代","title":"成王"}
{"author":"王十朋","content":"趣在烟霞世味轻，天将庐阜慰西征。且须细看康王谷，未用遥寻白帝城。星子地分天上宿，谷帘泉占酒中名。凌云仙客知多少，肯向风波世路行。","dynasty":"宋代","title":"题康王观"}
{"author":"王十朋","content":"占得乾坤造化炉，地中沸出巧工夫。泉犹自作炎凉态，休说众生垢有无。","dynasty":"宋代","title":"汤泉"}
{"author":"王十朋","content":"郡城深僻处，车马罕经过。中有人多少，人和风自和。","dynasty":"宋代","title":"十八坊诗和风"}
{"author":"王十朋","content":"日诵千言七岁儿，方员动静早能知。还家更读韩公序，器业他年必大奇。","dynasty":"宋代","title":"赠庄童子"}
{"author":"王十朋","content":"暮春送客北山门，厌坐黄堂喜见村。麦熟秧青农事急，十分归兴在田园。","dynasty":"宋代","title":"送岩老出北门其一"}
{"author":"王十朋","content":"小小精蓝亦自奇，一峰灵秀蕴幽姿。无缘细听山僧话，太守偷闲止片时。","dynasty":"宋代","title":"题灵秀峰禅院"}
{"author":"王十朋","content":"重入脩门鬓已华，君恩犹未许还家。木鱼声动催行李，蜡炬向人空自花。","dynasty":"宋代","title":"九月十三日离仙林"}
{"author":"王十朋","content":"千古剡溪水，无穷名利舟。閒乘雪中兴，惟有一王猷。","dynasty":"宋代","title":"剡溪杂咏剡溪"}
{"author":"王十朋","content":"再入山中去，烟霞锁翠微。故乡遗宅在，何日更来归。","dynasty":"宋代","title":"剡溪杂咏阮仙翁宅"}
{"author":"王十朋","content":"青铜柯叶胜杉松，带得清风下卧龙。日莫微凉起高架，移床却扇坐从容。","dynasty":"宋代","title":"柏架"}
{"author":"王十朋","content":"十年持节国西门，万里东归德愈尊。平叔渊源易论语，子云游戏字方言。坐令国体还元气，重见文星照掖垣。廊庙诸公倘相问，为言真欲老田园。","dynasty":"宋代","title":"送何希深舍人赴召"}
{"author":"王十朋","content":"高士逃名隐此溪，凭栏遐想独徘徊。不知吾祖乘舟后，得得谁从雪里来。","dynasty":"宋代","title":"戴溪亭"}
{"author":"王十朋","content":"千叶扬州种，春深霸众芳。无言诮君子，窈窕有温香。","dynasty":"宋代","title":"芍药"}
{"author":"王十朋","content":"金华手握管城子，端类睢阳太守须。须笔有神人不识，怒时真可气吞胡。","dynasty":"宋代","title":"次韵何子应得宣城笔"}
{"author":"王十朋","content":"薄暮登舟海飓生，短篷攲侧浪峥嵘。江神正好怜行客，莫待他时却世情。","dynasty":"宋代","title":"江上遇风二绝其一"}
{"author":"王十朋","content":"春回顾渚雪芽生，香味尤宜秘水亭。搜我枯肠欠书卷，饮君清德赖诗情。","dynasty":"宋代","title":"章季子教授惠顾渚茶报以宣城笔戏成三绝其一"}
{"author":"王十朋","content":"去国常忧国，还家未有家。君恩报无所，含愧出京华。","dynasty":"宋代","title":"去国"}
{"author":"王十朋","content":"凶年犹幸在家乡，邻里相过具豆觞。我辈忍将灯照眼，游人多是火烧肠。","dynasty":"宋代","title":"元宵邻里携具就弊庐张灯辞之不获因成一绝"}
{"author":"王十朋","content":"晚年游宦到夔闽，四见轻红荔子新。不似蒲萄橘羊枣，向来犹及遗慈亲。","dynasty":"宋代","title":"荐新荔支"}
{"author":"王十朋","content":"上书请剑人未复，开口荐贤君又行。堂上伊优笑绝倒，纷纷去国皆狂生。搢绅敢言似庆历，风俗渐美如东京。手揩老眼看除目，一迁一去知谁荣。南昌别驾亦不恶，三王高阁寻宗盟。吴江漫漫楚天阔，羡君一叶春舟轻。","dynasty":"宋代","title":"送王嘉叟编修"}
{"author":"王十朋","content":"毗舍遥遥，异香一炷驰名久。妙香稀有。鼻观深参透。问讯东来，知□谁先后。称仙友。十花为偶。近有江西守。","dynasty":"宋代","title":"点绛唇（妙香檐卜）"}
{"author":"王十朋","content":"网步知何处，维舟日已昏。孤灯耿渔舍，一犬吠江村。问境欣名复，归心几到温。遥天有明月，惜不照金尊。","dynasty":"宋代","title":"宿网步时已入夜犹行舟忽闻犬声知有人家孤灯一点盖渔舍也是夕有月不饮"}
{"author":"王十朋","content":"梦草池塘千顷莲，红云楼阁游人船。薰薰风日作夏供，病不须药花能痊。朅来夔门念乡国，净友喜结西台缘。明年华开各南北，今日有酒宜留连。","dynasty":"宋代","title":"再用前韵"}
{"author":"王十朋","content":"中兴天子初龙翔，临轩策士当维扬。艰难果见异人出，龙虎甲乙俱非常。先生大对过晁董，指切时务言激昂。麟经绝笔二千载，收拾纸上生光芒。自从曲江到今日，劲气独得南方强。权门用事手可炙，申枨亦减平生刚。先生闭门玩爻象，簸弄日月潮之阳。帝忧南国命共理，袁连二政俱循良。公道方行正人用，诏起韩愈师虞庠。先生不作进学解，直言慷慨投封章。一麾出守山水郡，十行诏墨加恩光。东嘉得贤类京兆，前政有张今有王。张公到官席未煖，犹有遗爱如甘棠。先生况是儒宗师，敛此大惠施一方。入境愿问民疾苦，下车宜诛吏奸赃。首延璆孺坐贤榻，无使杨墨登门墙。河内借恂岂容久，宸衷念贾殊未忘。鲰生抠衣恨太晚，执经未获时登堂。私心窃喜父母国，圣恩特许来龚黄。愿同何坚首率化，归见颍川鸣凤凰。","dynasty":"宋代","title":"送王司业"}
{"author":"王十朋","content":"糟糠情味饱相谙，我事耕耘尔力蚕。误走迷途半天下，忽惊魂梦断泉南。二年旅榇悲无奈，千里途车涕不堪。预卜黄华晚秋节，佳城归祔白岩庵。","dynasty":"宋代","title":"挽令人"}
{"author":"王十朋","content":"羲和错冬令，寒燠常相兼。在人为不常，时焉作贪廉。玄冥当用事，如忌还如谦。宜寒噤不嘘，群萌误抽尖。既燠俄吹冷，夜寐黑不甜。水行失其理，厥疾不可砭。前日当孟冬，雷声震铜蟾。三日辄大雪，飞花眩观觇。逮此始踰月，屡变寒与炎。晨起坐东窗，阳光快恩沾。霜畦秀蔬苗，欣焉自腰镰。顷刻变凛冽，枯藤怯提拈。齿牙战霜风，缩舌疑衔钳。架抽纷掀翻，谁能正牙签。酒杯觉无力，瓶罄劳频添。貂裘尚不暖，况无或衣缣。兀坐拥黄紬，脰作寒龟潜。气血粟肌体，涕涶冰须髯。红炉炽薪炭，旋觉寒星歼。静思天壤间，万类何繁纤。路傍泣冻馁，海角愁废淹。羽毛有不庇，腥血有不燖。岂堪当此时，可以吾身占。殷勤语妻子，汝勿多怨嫌。破被尚禁絮，漏茅可添苫。人生苟知足，处此意亦恬。但愿王化行，东西俱被渐。尧天日舒长，有目皆可瞻。寒生在陋巷，甘心事齑盐。何须傍人门，炙手随奸憸。耽耽王侯宅，笙歌下珠帘。寒暑止温凉，焉知有穷檐。否泰迭往来，祸福相依黏。勿用倚彼玉，自分安吾蒹。饱腹日三饭，蔽形衣一襜。祁寒勿怨咨，庶用惩无厌。","dynasty":"宋代","title":"和韩苦寒"}
{"author":"王十朋","content":"林钟蓂四荚，吾女此时生。日向炎天永，月从前夜明。提携仰慈母，教诲赖诸兄。愿汝康而寿，人如少蕴清。","dynasty":"宋代","title":"幼女生日"}
{"author":"王十朋","content":"室明室暗两何疑，方寸长存不可欺。勿谓天高鬼神远，要须先畏自家知。","dynasty":"宋代","title":"书不欺室"}
{"author":"王十朋","content":"三百青钱一株菊，移置窗前伴松竹。鲜鲜正色傲霜性，不逐重阳上醽醁。谁云既晚何用好，端似高人事幽独。南来何以慰凄凉，有此岁寒三友足。","dynasty":"宋代","title":"十月二十日买菊一株颇佳置于郡斋松竹之间目为岁寒三友"}
{"author":"王十朋","content":"雁荡看不足，瑞岩游更贪。斗奇虽有愧，蕴秀了无惭。涧古水鸣玉，寺幽山染蓝。匆匆一宿去，未暇问三三。","dynasty":"宋代","title":"题瑞岩"}
{"author":"王十朋","content":"亭废名犹在，春来花自芳。犹馀蜀中锦，爱惜比甘棠。","dynasty":"宋代","title":"州宅十二咏蜀锦亭"}
{"author":"王十朋","content":"城纵是金非愿得，田虽有石尚堪耕。欲随秋雁荡中去，却向杜鹃啼处行。","dynasty":"宋代","title":"昨日饭金城观今日饭石田驿"}
{"author":"王十朋","content":"颍川丈人贤矣哉，青眼喜为清流开。诗章翰墨两奇绝，笔下一字无尘埃。品题人物奖后进，搢绅乐善公为魁。东嘉贱子生太晚，犹幸识此真人才。朅来西游也不恶，锦囊所得俱琼瑰。区区科第何足道，此行似为诗篇来。客中拜贶更重复，丙穴鱼及郫筒杯。寒乡故旧问归橐，首言带得公诗回。","dynasty":"宋代","title":"陈大监用赏梅韵以赠依韵酬之"}
{"author":"王十朋","content":"兰玉盈庭戏綵衣，颜如童子寿期颐。临行四绝胜四偈，遁世五休高五噫。蓝袖晚沾天子命，芳樽首致使君词。谁云汲冢藏书富，应愧无公千首诗。","dynasty":"宋代","title":"致政宋承事挽词"}
{"author":"王十朋","content":"挺挺魏公后，重闻别乘贤。有时同贞观，无地上凌烟。雨足嘉禾穗，风清婺女莲。吟魂招不返，遗恨越江边。","dynasty":"宋代","title":"魏邦式通判挽词其一"}
{"author":"王十朋","content":"万法由来总是空，五峰名在本无峰。我来遥作庐山想，隐约夕阳开处逢。","dynasty":"宋代","title":"宿五峰院"}
{"author":"王十朋","content":"楚台风骚客，遥遥有奇孙。去岁始识面，未遑叩渊源。但见眉宇间，一点阳春温。琴书忽来游，文字获细论。经术有根蒂，词章富波澜。时时戏翰墨，动辄千万言。子固予所畏，语蒙子推尊。予尝语所学，文当气为先。气治古可到，何止科第间。子贤且乐善，服膺每拳拳。临行出新诗，殷勤记诸篇。好学见雅志，予言未应然。惜哉有离别，后会何夤缘。男儿各自勉，事业无穷年。","dynasty":"宋代","title":"别宋孝先"}
{"author":"王十朋","content":"忆昔相逢未白头，别来岁月迅如流。自从江左分符去，长念城南载酒游。君似老松姿耐雪，我犹弱柳叶经秋。梅溪梅屿不相远，归去定乘寻戴舟。","dynasty":"宋代","title":"次韵林明仲见寄"}
{"author":"王十朋","content":"缪意开家塾，微才愧斗筲。虽逃有若叱，宁兑孝先嘲。尚赖知心友，能全耐久交。殷勤惜别意，终日在梅梢。","dynasty":"宋代","title":"乙丑冬罢会呈诸友"}
{"author":"王十朋","content":"荔子劳民疏伯游，蒲萄酿酒博凉州。何人传得东陵种，大胜家封万户侯。","dynasty":"宋代","title":"食瓜呈知宗"}
{"author":"王十朋","content":"前贤治迹尚堪寻，留得堂名直至今。若欲斯民尽安静，要须安静自家心。","dynasty":"宋代","title":"安静堂"}
{"author":"王十朋","content":"堂前老木几经春，阅遍泉南旧守臣。尽向中和堂上坐，中和为治有何人。","dynasty":"宋代","title":"中和堂"}
{"author":"王十朋","content":"山生取地榭侵云，土木多应役鬼神。好向危栏高著眼，闾阎无限困穷人。","dynasty":"宋代","title":"云榭"}
{"author":"王十朋","content":"连年行役厌间关，踏遍千山见二山。欲识泉南山面目，群山总在一亭间。","dynasty":"宋代","title":"二山亭"}
{"author":"王十朋","content":"九夏炎方气郁蒸，沉沉广厦有凉生。仁风未慰黎民意，何忍堂中暑独清。","dynasty":"宋代","title":"清暑堂"}
{"author":"王十朋","content":"迂叟遗文整顿初，寄君聊当报琼琚。南邻尚有无厌意，更觅皇朝第一书。","dynasty":"宋代","title":"傅兴化送蔡端明集报以温公文因求端明帖"}
{"author":"王十朋","content":"老子当归兴已浓，令君何事寄苁蓉。行将卜筑前湖去，蓑笠牵牛作老农。","dynasty":"宋代","title":"丁惠安赠肉苁蓉"}
{"author":"王十朋","content":"铃斋昼寝梦初醒，忽见双罂眼欲惊。谁送瓮头新玉友，人言天上老宗英。","dynasty":"宋代","title":"知宗送玉友酒"}
{"author":"王十朋","content":"谱中不见见屏中，正与花王雅目同。别驾破荒吟好句，少陵诗里擘轻红。","dynasty":"宋代","title":"林漕世传赠莆中荔子名状元红分送陆倅陆有诗次韵"}
{"author":"王十朋","content":"安定先生贤矣哉，一时高第俱英材。诜然达者播廊庙，贫贱亦足光蓬莱。会稽吴君更超绝，至今士子犹能说。讲堂鸣鼓规使君，可使清风耸朝烈。求田问舍遗子孙，钱愚地僻何纷纷。不惜池塘种芹药，一段奇事前无闻。君不见唐室蓬山称贺老，乞得鉴湖归去好。却将儒服变流沙，更遣门阑亦归道。又不见晋朝名士高阳公，才名上下王谢中。乃心欲出三界外，山阴宅化瞿昙宫。先生识见高流俗，不作二公缘祸福。寄语多才郑广文，乞与毫端记高躅。","dynasty":"宋代","title":"会稽三贤祠诗吴先生祠"}
{"author":"王十朋","content":"同僚文字三杯酒，腊日江山八阵台。冷有人嫌吾似雪，清无尘染客如梅。","dynasty":"宋代","title":"梅雪"}
{"author":"王十朋","content":"滟滪瞿塘在眼前，便应从此上青天。秋风脱叶随流下，疑是十帆出峡船。","dynasty":"宋代","title":"三峡桥其二"}
{"author":"王十朋","content":"萧瑟杨雄宅一区，不堪老境失童乌。数茎须似经霜叶，为汝钟情一夜枯。","dynasty":"宋代","title":"哭孟丙其二"}
{"author":"王十朋","content":"两载闽南白尽颁，惊看异品上杯盘。发缄初讶囊非绛，擘实犹疑颊未丹。较美宜同法石白，搀先欲占麦秋寒。广文诗句篇篇好，咀嚼令人欲废餐。","dynasty":"宋代","title":"再次韵"}
{"author":"王十朋","content":"休论摩诘与文殊，试把庵名扣大儒。君子于言端欲讷，贤人终日只如愚。乐山自昔称仁者，利口由来恶啬夫。听法双峰空耸耳，老禅惟要一言无。","dynasty":"宋代","title":"题讷庵"}
{"author":"王十朋","content":"龙虎乡邦地最灵，鲲鹏相继上南溟。已闻元凯宾虞国，行见渊骞冠孔庭。帝遣伏波持使节，天教平海会文星。铃斋忽报捷音至，一炷清香千佛经。","dynasty":"宋代","title":"南宫揭榜温陵得人为盛提舶马寺丞有诗赞喜次韵"}
{"author":"王十朋","content":"送客成都去，回舟白帝边。月应遥共对，夔复有谁怜。我只怀归计，君宜了世缘。相期翼吾道，馀事读楞圆。","dynasty":"宋代","title":"次韵元章留别"}
{"author":"王十朋","content":"偃蹇衰翁四十馀，梅花溪上结茅庐。窗明几净还如旧，不见儿来觅纸书。","dynasty":"宋代","title":"哭孟丙其四"}
{"author":"王十朋","content":"秋风吹客过祠山，水出平原碍往还。呼吸雨旸神有力，扫除云雾见天颜。","dynasty":"宋代","title":"祠山"}
{"author":"王十朋","content":"重入脩门鬓已华，君恩犹未许还家。木鱼声动催行李，蜡炬向人空自花。","dynasty":"宋代","title":"九月十三日离仙林"}
{"author":"王十朋","content":"篮舆晓上小琳宫，夔子江山指顾中。道士手栽山上柏，身犹未老干凌空。","dynasty":"宋代","title":"登真武山"}
{"author":"王十朋","content":"楚国封疆六千里，荆门岩峦十二背。南标铜柱北虎牙，天险城边古西塞。江山如故名尚存，形势虽强国何在。水流三峡无古今，月照孤城几兴废。吴蜀英雄空战争，屈宋风骚谩悲慨。但愿时清塞不尘，楼上芳尊日相对。","dynasty":"宋代","title":"楚塞楼"}
{"author":"王十朋","content":"早已心潜不二门，犹将土苴与人论。未须只履西归去，且作人间老世尊。","dynasty":"宋代","title":"次韵宝印叔题壁二绝其二"}
{"author":"王十朋","content":"三宿山中始出山，出山心尚在山间。浮名夺我林泉趣，不及高僧一味闲。","dynasty":"宋代","title":"出雁山"}
{"author":"王十朋","content":"万壑千岩拥越冈，朝陵追念旧天王。自嗟无路攀弓剑，尚忍兴言及虎狼。","dynasty":"宋代","title":"和赵可大四绝其四朝永祐陵"}
{"author":"王十朋","content":"万言杯水北窗里，慷慨悲歌五夜长。骨肉未知苏季子，乡闾谁敬马宾王。为人心尽同毛颖，与世交疏类孔方。晦迹溪山可无恨，萧然一室任凄凉。","dynasty":"宋代","title":"书小成室"}
{"author":"王十朋","content":"春秋美恶不嫌同，老子韩非一传中。壁上题名二百辈，卓然名世两三公。","dynasty":"宋代","title":"观郡守题名"}
{"author":"王十朋","content":"郡斋谁种竹，绿荫未多浓。我欲添清閟，殷勤护箨龙。","dynasty":"宋代","title":"州宅杂咏竹"}
{"author":"王十朋","content":"甑屿饱曾见，饭溪名始闻。老怀如子美，到处不忘君。","dynasty":"宋代","title":"宿饭溪驿其一"}
{"author":"王十朋","content":"炙手权门尽好官，云山高卧老江干。相期晚景全名节，富贵何须著眼看。","dynasty":"宋代","title":"次韵李怀安赠何宪五绝其四"}
{"author":"王十朋","content":"邸报初闻见姓名，甘棠家世旧专城。伯鱼诗礼趋庭处，五马旌旗夹道迎。","dynasty":"宋代","title":"嘉叟宗丞得郡喜成一绝"}
{"author":"王十朋","content":"我陟高岗，瞻望东越。访王之祀，旷古有阙。宜庙于山，世享不绝。何以荐之，蕺茗是撷。","dynasty":"宋代","title":"采蕺其四"}
{"author":"王十朋","content":"前贤治迹尚堪寻，留得堂名直至今。若欲斯民尽安静，要须安静自家心。","dynasty":"宋代","title":"安静堂"}
{"author":"王十朋","content":"解任古夔国，移官白蘋洲。三峡虽幸免，大江尚堪忧。黎明雾四塞，篙师请停舟。尔祷于公安，吾祷学孔丘。恺悌以为治，洁廉以自修。神乎苟听之，庶不为神羞。须臾日光漏，江净烟霭收。愿如吾祖言，千里俱安流。","dynasty":"宋代","title":"离沙市天色变舟人惧风作少憩公安而行默祷有应"}
{"author":"王十朋","content":"畏日炎炎，梵香一炷熏亭院。鼻根充满。好利心殊浅。贝叶书名，名义谁能辨。西风远。胜鬟不见。喜见琼花面。","dynasty":"宋代","title":"点绛唇其十四艳香茉莉"}
{"author":"王十朋","content":"将军头可断，讵肯以城降。斯可为忠矣，至今名此邦。","dynasty":"宋代","title":"夔路十贤严刺史"}
{"author":"王十朋","content":"趣在烟霞世味轻，天将庐阜慰西征。且须细看康王谷，未用遥寻白帝城。星子地分天上宿，谷帘泉占酒中名。凌云仙客知多少，肯向风波世路行。","dynasty":"宋代","title":"题康王观"}
{"author":"王十朋","content":"邸报知凶讣，伤心不忍言。图犹对徐孺，人已丧陈蕃。杖屦欲三径，衣冠俄九原。数行嬴博泪，瞑目有馀痕。","dynasty":"宋代","title":"哭陈阜卿其四"}
{"author":"王十朋","content":"忆昨少年气锐心未灰，平明出门薄暮回。解衣换酒期必醉，乱花压面攲条枚。年华荏苒今半世，触事往往生悲哀。欢娱无复少年味，勉强谈笑陪尊罍。饮才过量辄成疾，秋霜入鬓刚肠摧。子年少我气鼎盛，琅玕夜诵声如雷。匈中平时足蕴藉，颐神养素成婴孩。松姿柏质异蒲柳，坚刚不怕霜霰漼。凌云变化未可料，岂比嵲屼风中桅。胡为郁郁乃如许，与我老者同虺隤。岂缘心事未如愿，一念遂觉忧愁来。还惊世态多险阻，忤意未兑生嫌猜。壮怀千里力未致，龃龉翻类三足能。伤和伐性致坎轲，两眉蹙恨凭谁开。吾闻君子贵知命，数者于我何有哉。又闻古人亦迍蹇，在易固有无妄灾。闭门静坐养时晦，拂拭心镜捐尘埃。他年定作仁者寿，齿背会见同鲵鲐。圣贤遗训载子腹，此事宁不知所裁。否往泰来固有日，坦涂利毂宁须推。","dynasty":"宋代","title":"和韩忆昨行示梦龄"}
{"author":"王十朋","content":"戒石重刊照眼明，良辰又遇腊嘉平。黄堂坐处天威近，一点欺心事莫萌。","dynasty":"宋代","title":"重刊戒石铭其一"}
{"author":"王十朋","content":"雨初欲乞下俄沛，风不待祈来已薰。瑞气遥看腾紫帽，丰年行见割黄云。大商航海蹈万死，远物输官被八垠。赖有舶台贤使者，端能薄敛体吾君。","dynasty":"宋代","title":"提举延福祈风道中有作次韵"}
{"author":"王十朋","content":"荔子黄甘岂不香，路经九折叹王阳。羡君松竹吟哦处，橘在怀中母在堂。","dynasty":"宋代","title":"和叔奇见寄"}
{"author":"王十朋","content":"牢落楚天涯，夔门路尚赊。落帆惊宿鹭，弭榜傍栖鸦。风伯声喧枕，渔人水浸家。江神阻行色，非是恋高牙。","dynasty":"宋代","title":"宿高牙"}
{"author":"王十朋","content":"清源古名郡，守土宜择人。胡为不才者，两载乘朱轮。政拙岁多旱，民愁眉日颦。赖兹淳厚俗，容我老病身。乞祠竟不允，易郡俄得邻。雅怀上冢愿，偶有还乡因。宾僚共呼酒，肴蔌嘉且新。展饯选士场，语离庚伏辰。清风屡吹衣，暑雨微洒尘。骊驹沸盈门，鹦鹉飞入唇。我亦重惜别，不辞劝酬频。诸君如神鱼，行奋六六鳞。学士倍登瀛，郡符同治秦。我如倦蜚鸟，野性难笼驯。旧巢寻故山，一枝老荆榛。官居类邮传，谁能久相亲。但愿各勉力，相期作纯臣。","dynasty":"宋代","title":"诸公饯别分韵得人字"}
{"author":"王十朋","content":"香苞初拆晓霞凝，甲第名园冠绍兴。玉叶金枝老诗伯，更将好语为褒称。","dynasty":"宋代","title":"次韵濮十太尉咏知宗牡丹七绝其六"}
{"author":"王十朋","content":"有客游莲幕，开轩更傍莲。披襟风未赋，递啸句先联。境净凉偏乏，心清暑自蠲。快哉谁与共，广厦集群仙。","dynasty":"宋代","title":"题节推纳凉轩"}
{"author":"王十朋","content":"海错千万族，惟蚝不能行。潮来腹自饱，亦足遂厥生。翻笑鱼蟹虾，晨夜何营营。风味与江瑶，可以次第名。荐身炮炙间，壳破材始呈。北客昔南食，一见生怪惊。故人居海滨，群鲜厌庖烹。酷爱此味真，不假姜桂橙。遥怜山间友，混迹黎与骍。蔬肠久不饱，肌骨尪且狞。巨房饷馋腹，一笑百念平。岂为饮食欲，实见亲旧情。谁知齑盐馀，盘餐味常并。故乡实堪恋，未用图西行。","dynasty":"宋代","title":"和韩南食"}
{"author":"王十朋","content":"鄂渚逢重九，登高客魂黯。白菊泛壶觞，青山满栏槛。诗随眼界添，酒逐年华减。回头望楚东，半雨花思范。","dynasty":"宋代","title":"九日陪"}
{"author":"王十朋","content":"有酒或无客，有客或无酒。何时此亭中，客酒两常有。","dynasty":"宋代","title":"率饮亭二十绝其十五"}
{"author":"王十朋","content":"别来世故朝昏殊，相与言之汗模糊。两翁得酒促坐席，感深念极气欲苏。箨龙亦解作水供，紬绎寻丈如渴乌。衣巾生秋背毛竖，金石相应环佩趋。江山豪壮旁尊俎，醉中频贯累累珠。此时一事复挂口，为乐未竟成喑呜。夔州忧民困汤火，润泽有志无坦途。眼前焦熬十万户，欠伸戏笑皆沾濡。自操量槩入官廪，不输一钱分水符。读书功力无表畔，久矣俗吏轻吾儒。","dynasty":"宋代","title":"仪凤得珠字"}
{"author":"王十朋","content":"桃李未吐梅英空，杏花嫣然作小红。孤城绝塞也不恶，一株绰有仙家风。高枝半出脩竹外，醉脸略与江梅同。夔州花木不多有，封殖嘉树知谁功。春光忽到刺史宅，天气正在中和中。不同浪蕊落瘴雾，自有甘露滋芳丛。我来岁律惊两换，归兴遥指吴江枫。曲江往事何足梦，愿为老圃安吾穷。明年花开我何处，小园数亩箫台东。苍苍烟雨记巫峡，酣酣诗句吟梅翁。","dynasty":"宋代","title":"甘露堂前有杏花一株在脩竹之外殊有风味用昌黎韵"}
{"author":"王十朋","content":"风伯一怒声如雷，排空浊浪山崔嵬。江湖千里人影绝，一叶小舟何处来。芦荻花中有渔者，蓑笠为衣楫为马。止将烟水作生涯，红曲盐鱼荷裹鲊。舟人争买不论钱，我亦聊将荐杯斝。烹庖入坐气微腥，饤饾登盘色如赭。但能得趣酒杯中，也胜弹铗人门下。君不见仲尼鱼馁则不食，陈蔡面犹含菜色。又不见退之欲饱东海鲸，焉知家有啼饥声。我居江乡厌海味，今日鱼虾八珍贵。朱门日兴费万钱，未必一生常适意。尔曹异日宦西东，一饭安得如今同。寄鲊不须劳孟宗，但愿清白传家风。我将归结鸡豚社，不用击鲜如陆贾。但愿年丰鱼米贱，欣然醉饱同天下。","dynasty":"宋代","title":"买鱼行"}
{"author":"王十朋","content":"问君胡为入台省，问君胡为官辄冷。宣尼犹且畏元辰，羊鼠龙猪作君梗。退之宿直斗牛箕，声名谤毁常相随。死生穷达端有命，予知之矣当安之。","dynasty":"宋代","title":"术者谓予"}
{"author":"王十朋","content":"大江来自蜀，众水共朝东。我欲扁舟去，问津从此通。","dynasty":"宋代","title":"十八坊诗通津"}
{"author":"王十朋","content":"谏君不听盍亡身，岂忍求生却害仁。不向天庭剖心死，安知心异世间人。","dynasty":"宋代","title":"比干"}
{"author":"王十朋","content":"有客神珠玉，访予云水乡。虞庠同舍友，虎榜甲科郎。送别汀蘋白，之官芹藻香。南溟九万里，拭目看翱翔。","dynasty":"宋代","title":"送柴常之赴汀州教官"}
{"author":"王十朋","content":"此来端不为行春，欲向庐山访隐沦。圣主如容食祠禄，愿为主管太平人。","dynasty":"宋代","title":"宿太平兴国宫其一"}
{"author":"王十朋","content":"鲤鱼甲露江中渚，芦荻花浮渚上霜。樯影落江疑是钓，巨鳞惊跃鹭飞忙。","dynasty":"宋代","title":"过金口市江中有渚名鲤鱼甲渚上有芦花连日遇逆风舟以寸进挽舟者行芦中成四绝其二"}
{"author":"王十朋","content":"七年娇姹慰衰翁，回首追思一梦中。与汝夙缘如未断，重来当似顾非熊。","dynasty":"宋代","title":"哭孟丙其六"}
{"author":"王十朋","content":"西南有佳士，岷峨秀匈中。标高语更妙，写出岷峨容。青天道路难，冥冥慕蜚鸿。翩然下人间，海阔洪涛舂。寻幽入禹穴，杖屦谁相从。万卷蟠腹笥，一榻眠禅丛。时来访予语，自愧贤非戎。世态冷处薄，交情淡中浓。去岁鉴湖别，分甘老岩松。行藏果谁使，离合情无穷。田园有深约，耘耔当自充。异时瓯蜀间，林下见两翁。","dynasty":"宋代","title":"次韵韶美送刘夷叔二诗其二赠韶美"}
{"author":"王十朋","content":"吾侪风味雅同科，领略江山逸兴多。诸葛阵图台上看，少陵诗句酒中哦。惠山活水煎茶白，胜己高峰带雪皤。绝境况逢三五马，定将好句压阴何。","dynasty":"宋代","title":"与二同年观雪于八阵台果州会焉酌酒论文煮惠山泉瀹建溪茶诵少陵江流石不转之句复用前韵"}
{"author":"王十朋","content":"晚岁归来奉伯鸾，力将勤俭济艰难。鹿车共挽甘从鲍，熊胆亲调欲慕韩。镜里玉容犹未老，梦中银漏忽惊残。通家贱子非房杜，长记登门酒尽欢。","dynasty":"宋代","title":"宋孺人挽词"}
{"author":"王十朋","content":"梅蕊开仍落，同云合末离。添为五大老，真是四无私。天女来成粲，冰蚕老欲丝。梨花一枝雨，冷艳可能欺。","dynasty":"宋代","title":"又和项服善二其二"}
{"author":"王十朋","content":"晚年游宦到夔闽，四见轻红荔子新。不似蒲萄橘羊枣，向来犹及遗慈亲。","dynasty":"宋代","title":"荐新荔支"}
{"author":"王十朋","content":"不法先王治用儒，拾身倾国事浮屠。堪嗟饿病台城日，曾得空王救死无。","dynasty":"宋代","title":"梁武帝"}
{"author":"王十朋","content":"雪径深深，北枝贪睡南枝醒。暗香疏影。孤压群芳顶。玉艳冰姿，妆点园林景。凭阑咏。月明溪静。忆昔林和靖。","dynasty":"宋代","title":"点绛唇（暗香梅）"}
{"author":"王十朋","content":"朔风吹水鉴湖寒，千里扁舟赴幕官。路入蓬莱天尺五，眼中见日与长安。","dynasty":"宋代","title":"过鉴湖"}
{"author":"王十朋","content":"炎正中微后，皇家再造年。斯文天未丧，吾道圣相传。黼扆端周冕，岩廊拱舜弦。宸章丽朝日，奎画焕中天。贾马朝丹阙，皇夔捧御筵。云龙庆相遇，星凤快争先。金马袍披锦，戎亭帐褫毡。崇儒符汉武，复古慕周宣。方议成均制，仍增博士员。伫观旂茷茷，行贲帛戋戋。词赋扬群彦，贤良策万全。圜桥汉亿万，鼓箧鲁三千。狂客休歌凤，骚人肯钓鳊。文风畅蛮貊，士气压腥膻。王化诚无外，吾邦素自偏。鱼盐人竞习，刀笔世相沿。甘学樊迟稼，纷求许汜田。揶揄戏缝掖，膜呗奉真诠。未振寒乡陋，那经杀气缠。闾阎森白刃，庠序燎寒烟。断简嗟何考，青衿痛自怜。诗存伤瓠叶，礼废忆豚肩。磬碎交州石，弓焚矍相弦。水流空涣涣，草碧自芊芊。有识思兴起，无知分弃捐。桑弧谁复射，城阙孰思还。弟子贫原宪，先生冷郑虔。嗣音几泯灭，素业遂迍邅。屡应三年诏，曾微万选钱。龙门无几到，虎榜不多联。愈赋徒伤感，郊肠厌炒煎。儒冠空叹误，铁砚莫知研。白日非偏照，寒灰自不然。百年嗟委靡，今日幸夤缘。令尹真人杰，同僚命世贤。崔丞老文学，梅尉旧神仙。乐善诚何笃，承流志更专。下车伤弊俗，修泮慕遗编。浮议畴能夺，良谋断不愆。商财方萃聚，卜日肯迁延。役命诸生董，基谋爽垲迁。邓林搜蓊郁，淇竹剪婵娟。秘殿雄千尺，脩廊跨百廛。虹梁挂天宇，云栋轶星躔。缥缥飞鸳瓦，沉沉耀采椽。沚茂春色早，坛杏午阴圆。方沼分寒溜，明窗瞰碧涟。前山昂马首，胜地夺龙眠。瀑水灵源近，箫峰秀色妍。规模何廓廓，气象更绵绵。先圣风流远，新宫象貌鲜。森罗龙衮列，肃穆雁行连。剑佩星辰上，丹青日月边。衣裳明黼黻，冠冕饰纮綖。祀事脩崇报，心斋务至蠲。新仪仍再习，吉日已重涓。漏箭催庭燎，鸾刀待饩牵。充庭端弁服，夹道拥车骈。秉笏趍帷幄，升阶省豆笾。馨香登黍稷，肥腯荐牲牷。蔬撷罗芹藻，鱼羞备薧鲜。牺尊澄玉液，宝篆喷龙涎。荐裸仍更貌，观瞻竞曲拳。礼文稽戴郑，乐舞奏韶卷。设礼筵初秩，登门屦已填。盍簪联桂玉，纫佩杂兰荃。饰喜捐丝竹，论文具管笺。献酬咸偻伛，进退各周旋。挥麈谈飞屑，濡毫思涌泉。妙词歌郢客，醉墨洒张颠。共喜从于迈，俱忘咏式遄。武纷堂上接，衣拥坐隅褰。父鄙金籯满，师誇腹笥便。雩风开性柳，教雨长材楩。鼓瑟求曾点，攀鳞至闵骞。水平翻振鹭，天阔戾飞鸢。莺思友迁木，骅群尽著鞭。草空收七壁，雀过堕三鳣。道也将行矣，辰乎盍勉旃。搜寻罗简札，点勘费丹铅。洁净穷爻象，温柔考注笺。典谟稽古学，仓制究残编。异教排韩子，遗绖抱玉川。壮夫羞篆刻，童子悟幽玄。道德勤钻仰，文章变俨骈。科名真溷尔，翰墨盖游焉。雪耻终兴越，成功必霸燕。真成两阙里，别是一陶甄。化出文翁表，功居范宁前。声莘终不朽，琬琰岂须镌。未学成鸠拙，穷居类兔跧。肠枯无锦绣，门冷乏貂蝉。箪食虽云乐，藜床已厌穿。室空司马壁，食窘鲁公饘。误拜殽陵赐，长怀渭水畋。断弦音寂寞，抱玉涕潺湲。览镜时犹在，焚舟志益坚。燕归欣遇厦，鱼得敢忘筌。愿赴功名会，终归造化权。唯凭大炉火，早晚铸颜渊。","dynasty":"宋代","title":"县学落成百韵"}
{"author":"王十朋","content":"欲与春争媚，嫣然一笑芳。雨中如有恨，疑是为无香。","dynasty":"宋代","title":"书院杂咏海棠"}
{"author":"王十朋","content":"章华台就国被繇，徵会诸侯意气骄。楚众已离犹不悟，近臣徒为颂祈招。","dynasty":"宋代","title":"楚灵王"}
{"author":"王十朋","content":"明刑清诏使，行部近清明。况有太平象，想亡愁叹声。问民知疾苦，按郡戒将迎。更向金陵看，六朝馀故城。","dynasty":"宋代","title":"次韵何宪太平道中书事"}
{"author":"王十朋","content":"问舍求田事，元龙意本轻。功名孤壮志，诗酒送平生。李密伤为弟，刘牢喜有甥。诗书已三世，二子盍升卿。","dynasty":"宋代","title":"表叔陈景韶挽词其一"}
{"author":"王十朋","content":"三年在阜不鸣飞，侧翅俱从旧路归。师德量宽真耐事，沈郎诗瘦不胜衣。都缘有职供甘旨，可是无心恋阙闱。酒发葡萄螯斫雪，定知此愿不吾违。","dynasty":"宋代","title":"将过万桥用前韵寄大年先之"}
{"author":"王十朋","content":"梦到江南咏采蘋，眼中时事一番新。在官未几发就种，语别又成肠转轮。老境衣冠宜挂壁，祠宫香火谩颐神。吴公治行今第一，也问君王欲乞身。","dynasty":"宋代","title":"吴明可自当涂以诗见寄因次其韵其二"}
{"author":"王十朋","content":"社日檐间不断流，渊明欣欲事西畴。愿言一饱均黎庶，瓶粟无储不用忧。","dynasty":"宋代","title":"社日喜雨复用前韵其一"}
{"author":"王十朋","content":"我性好山水，思向庐山庐。五老招我游，有约芝山初。兹行适所愿，孰曰非天与。入眼庾公楼，兴已先篮舆。云开圣治峰，石扣仙人居。香炉望烟霭，净社观芙蕖。虎溪聊自笑，天池步宜纾。半月圆通留，幽亭乐有馀。趣如六一翁，境似山环滁。侯溪煮月泉，石耳供岩蔬。破戒戏鱼酒，踏园梦羊猪。贤关得家音，天恩拜新除。抗章复辞免，行色仍踌躇。遂作南山游，首过荆林虚。凌云入康谷，临流清可渔。欲饮第一水，山深足趑趄。汤泉本何来，忽从龙口嘘。鸾溪寻故家，墨沼波犹潴。石镜不可见，悬崖照谁梳。寻真到简寂，入观惊丘墟。缅怀黄与陆，何处飘霞裾。眼明见飞瀑，涧壑鸣琼琚。何落句思李，练飞诗陋儒。新桥跨虹霓，出月明蟾蜍。两州劳五马，同日传双鱼。神光照万杉，飞白留天书。遥瞻星子城，青山点舂锄。我行未及西，三峡知何如。登桥阅天险，奋地轰雷车。壮哉五丁力，凿此千尺渠。群峰列耆老，深渊蓄璠玙。古刹依朱砂，穿林骇猿狙。万卷已空阁，三竹犹扶疏。肩舆足茧卒，传诗手疲胥。佳境尚无穷，雅兴良已摅。身随禽往还，兴逐云卷舒。重寻讷庵老，细论无言予。节物变炎凉，迟留费居诸。在路何悠悠，归梦频蘧蘧。秋风雁还荡，缄封寄乡闾。","dynasty":"宋代","title":"庐山纪游四十韵"}
{"author":"王十朋","content":"枫宸昔羡君登第，莲幕今惭我效官。相见可嗟头并白，老来自合量俱宽。不嫌此日成名晚，最喜平生取友端。待报君恩知死所，却同神武挂衣冠。","dynasty":"宋代","title":"次韵刘长方司户见赠"}
{"author":"王十朋","content":"齿发如公自古稀，定应含笑九原归。春风白石岩前路，忍见杨花作雪飞。","dynasty":"宋代","title":"黄府君挽词其四"}
{"author":"王十朋","content":"西南有佳士，岷峨秀匈中。标高语更妙，写出岷峨容。青天道路难，冥冥慕蜚鸿。翩然下人间，海阔洪涛舂。寻幽入禹穴，杖屦谁相从。万卷蟠腹笥，一榻眠禅丛。时来访予语，自愧贤非戎。世态冷处薄，交情淡中浓。去岁鉴湖别，分甘老岩松。行藏果谁使，离合情无穷。田园有深约，耘耔当自充。异时瓯蜀间，林下见两翁。","dynasty":"宋代","title":"次韵韶美送刘夷叔二诗其二赠韶美"}
{"author":"王十朋","content":"咏歌沂水舞雩风，气压当时冠与童。人似贾生年更少，家传孙绰赋尤工。孤罴傲兀深丛里，一鹗轩昂众鸟中。早取功名寄衣钵，古来相种出山东。","dynasty":"宋代","title":"寄孙永之"}
{"author":"王十朋","content":"一岭迢迢十里赊，行人半日踏烟霞。青山遮莫盘千匝，归梦何曾不到家。","dynasty":"宋代","title":"过盘山宿旅邸"}
{"author":"王十朋","content":"君以民脂膏，禄尔大夫士。脂膏饱其腹，曾不念赤子。贪暴以自诛，诛求不知耻。指呼有鹰犬，嗜欲肆蛇豕。但言民至愚，孰谓天在迩。昭然甚可畏，殃必反乎尔。圣训十有六，简严具天理。大字刻山骨，朝夕临坐起。一念苟或违，方寸宁不愧。清源庭中石，整顿自今始。何敢警同僚，兢兢惟敕己。","dynasty":"宋代","title":"修戒石"}
{"author":"王十朋","content":"直道疾伊优，壮怀增靡曼。海上豕方牧，夜中牛屡饭。半生营一名，偃蹇未如愿。青铜忽自照，白发已堪叹。斥鴳适蓬蒿，大鹏抟九万。物情贵得所，奚用求自献。富贵似可喜，贫贱亦何怨。","dynasty":"宋代","title":"和韩秋怀十一首其三"}
{"author":"王十朋","content":"好山遗恨恐他年，冒雨登临兴浩然。避暑离宫闵吴主，横舟巨浪壮苏仙。秋声萧瑟松风阁，岩乳清泠菩萨泉。山半有亭名可易，漫郎尤恶曲并圆。","dynasty":"宋代","title":"游西山寺"}
{"author":"王十朋","content":"送客出西郊，天气为我佳。穿林看修竹，偶与群贤偕。邂逅适我愿，三杯写幽怀。向来涛与戎，此乐何繇谐。","dynasty":"宋代","title":"出郊送虞参政因游竹亭小饮与者九人"}
{"author":"王十朋","content":"九日同登古蕺山，眼明天阔兴清闲。杯传但觉欢无尽，帽落俄惊鬓已斑。乡思遥驰三径里，秋声近在八松间。茱萸未许陪朝士，赖有清流数往还。","dynasty":"宋代","title":"九日登蕺山"}
{"author":"王十朋","content":"夜宿佛图市，晓穿山障中。泥愁行滑滑，雨厌落濛濛。晚稻短长熟，野花深浅红。江西又湖北，马首几时东。","dynasty":"宋代","title":"途中遇雨"}
{"author":"王十朋","content":"殿坳经幄侍清閒，学术空疏愧在颜。从驾滥骑承旨马，朝天叨缀舍人班。登楼虽喜民和乐，论事还惊世险艰。圣主英姿同艺柤，诸君何苦恋湖山。","dynasty":"宋代","title":"四月从驾诣德寿宫与诸公会食于和乐楼是日借洪景严承旨马戏云从驾滥骑承旨马朝天叨缀舍人班"}
{"author":"王十朋","content":"燕寝焚香老病身，细君相对坐如宾。而今一榻维摩室，唯与无言法喜亲。","dynasty":"宋代","title":"悼亡其一"}
{"author":"王十朋","content":"谷精蜚处人为日，冰鉴颁时律应蕤。照耀元宵更盈尺，不容灯火占新诗。","dynasty":"宋代","title":"泰之用欧苏颍中故事再作五绝勉强继韵其三"}
{"author":"王十朋","content":"畏日炎炎，梵香一炷薰亭院。鼻根充满。好利心殊浅。贝叶书名，名义谁能辨。西风远。胜鬟不见。喜见琼花面。","dynasty":"宋代","title":"点绛唇（艳香茉莉）"}
{"author":"王十朋","content":"春水如天浪未生，扁舟真在鉴中行。渔人不问君王觅，占得湖光亦自荣。","dynasty":"宋代","title":"过鉴湖其二"}
{"author":"王十朋","content":"豫章官逸远，直笔非谤史。天遣来黔涪，诗鸣配子美。","dynasty":"宋代","title":"续访得七人黄太史"}
{"author":"王十朋","content":"有客双蓬鬓，归从滟滪西。符分三竹使，地见两梅溪。舟遇先逢李，杯行酒到齐。他年石桥路，归去手应携。","dynasty":"宋代","title":"子长携具至溪口复用前韵"}
{"author":"王十朋","content":"利博仁言亟奏闻，恩光万里烛夔门。纲船已免□□□，栈道不应愁鹘孙。村落烟馀烟火□，□□□息斧斤痕。坐看巴蜀回生意，放我欢呼到酒尊。","dynasty":"宋代","title":"闻马纲复行旧路圣主之恩诸公奏议之力"}
{"author":"王十朋","content":"我昔躬耕陇亩间，也知农事最艰难。才疏政拙心劳甚，无补于民合挂冠。","dynasty":"宋代","title":"出郊劝农饭蔬于法石僧舍时方闵雨有无麦之忧因成八绝其三"}
{"author":"王十朋","content":"好山遗恨恐他年，冒雨登临兴浩然。避暑离宫闵吴主，横舟巨浪壮苏仙。秋声萧瑟松风阁，岩乳清泠菩萨泉。山半有亭名可易，漫郎尤恶曲并圆。","dynasty":"宋代","title":"游西山寺"}
{"author":"王十朋","content":"预读嘉宾小雅章，银袍行见鹭成行。彬彬周室士升俊，济济禹庭言拜昌。落笔词源俱倒水，何人觜距独专场。清源欲志新人物，定有英才副所望。","dynasty":"宋代","title":"移庖贡院知宗即席赋诗次韵"}
{"author":"王十朋","content":"风避乌沙镇，心怀白帝城。峡中险已过，江上浪宜平。","dynasty":"宋代","title":"乌沙镇避风"}
{"author":"王十朋","content":"我辈逢山眼即青，卧龙顶上喜同登。图留沙碛怀诸葛，诗诵江濆忆少陵。巫峡云飞天一握，瞿唐鱼化浪三层。蓝舆又向人间去，回首林泉愧老僧。","dynasty":"宋代","title":"游卧龙山呈行可元章"}
{"author":"王十朋","content":"喻子有园堪养亲，栽花种竹清且新。堂中戏罢即策杖，在家有此何忧贫。弟兄既好园亦好，大胜吾家园小小。两园松竹怀主人，他日归来各须早。","dynasty":"宋代","title":"寄题喻叔奇亦好园"}
{"author":"王十朋","content":"九华山下化成寺，太白书堂高处开。想见江山无此境，故宜头白懒归来。","dynasty":"宋代","title":"九华山其五"}
{"author":"王十朋","content":"十里西湖，淡妆浓抹如西子。藕花簪水。清净香无比。记得曾游，短棹红云里。聊相拟。一盆池水。十里西湖似。","dynasty":"宋代","title":"点绛唇·十里西湖"}
{"author":"王十朋","content":"才知端如杜下平，异时何止任专城。三年俛首栖榛棘，行作冲霄鸾凤声。","dynasty":"宋代","title":"主簿程同年和永平门诗再赋四绝因以赠别其三"}
{"author":"王十朋","content":"禹葬稽山不记年，丹青落尽庙依然。神文秘在藏书穴，俭德流为菲饮泉。龙瑞峰峦高近日，鉴湖烟水阔浮天。东州佳处略经眼，自笑好奇如马迁。","dynasty":"宋代","title":"腊月望日出郊探春游告成观谒大禹祠酌菲饮泉遂至龙瑞宫观禹穴薄暮而还"}
{"author":"王十朋","content":"白帝孤城在何许，遥想西风急砧杵。我行初至渫泉山，御书阁下眠秋雨。","dynasty":"宋代","title":"宿真如寺其二"}
{"author":"王十朋","content":"妫汭嫔天子，涂山毓圣人。聪明配昭献，慈俭继宣仁。汤沐宁私己，园陵不病民。鸿休耀彤管，无复数娀㜪。","dynasty":"宋代","title":"显仁皇后挽词三首"}
{"author":"王十朋","content":"风避乌沙镇，心怀白帝城。峡中险已过，江上浪宜平。","dynasty":"宋代","title":"乌沙镇避风"}
{"author":"王十朋","content":"绿水客星濑，薰风婺女溪。来寻处士隐，归向斗中栖。","dynasty":"宋代","title":"舟中偶题"}
{"author":"王十朋","content":"舶台丹荔新秋熟，风味如人自不同。名字未安真缺典，从今呼作马家红。","dynasty":"宋代","title":"提舶送荔支借用前韵"}
{"author":"王十朋","content":"相出相州生此州，巍巍勋业宋伊周。后人莫要轻更改，别有堂名胜此不。","dynasty":"宋代","title":"州治有忠献堂以韩魏公始生得名废于俗吏更以清暑今复之"}
{"author":"王十朋","content":"颜苍发白少精神，传得泉南老病身。莫著金章著蓑笠，丹青写出更须真。","dynasty":"宋代","title":"写真自题"}
{"author":"王十朋","content":"三印子鱼犹未食，寸金鱼子辄先尝。乡人得得分乡味，转使乡心念故乡。","dynasty":"宋代","title":"士昭赠寸金鱼子"}
{"author":"王十朋","content":"端明品第首推陈，花里姚黄是等伦。郡圃一株称小紫，故家风味自宜珍。","dynasty":"宋代","title":"荔支七绝陈紫"}
{"author":"王十朋","content":"枝头已熟疑非熟，蔡谱江家绿荔支。真与泉南人物称，果中犹作亚魁推。","dynasty":"宋代","title":"荔支七绝江绿"}
{"author":"王十朋","content":"莆中皱玉价倾城，品第吾何敢妄评。只恐此非真皱玉，果然是玉亦虚名。","dynasty":"宋代","title":"荔支七绝皱玉"}
{"author":"王十朋","content":"荔支名字太纷纷，所见多应不逮闻。别有深红霸群品，郡人呼作大将军。","dynasty":"宋代","title":"荔支七绝大将军"}
{"author":"王十朋","content":"天教尤物产闽中，名字深奇日不同。顾我素称田舍子，如何敢啖玉堂红。","dynasty":"宋代","title":"荔支七绝玉堂红"}
{"author":"王十朋","content":"闽中荔子说莆中，阙下奇包又不同。正向铃斋想风味，夺先人送夺先红。","dynasty":"宋代","title":"荔支七绝夺先红"}
{"author":"王十朋","content":"无用乾坤一腐儒，年来踪迹转崎岖。身名未就耕桑废，何日投闲老此湖。","dynasty":"宋代","title":"后七夕二夜同梦龄宿湖边庄其一"}
{"author":"王十朋","content":"松楸一见一伤心，亭院凄凉惨树阴。记得先君旧题壁，水光山色恨难禁。","dynasty":"宋代","title":"十一月七日东山省坟因思先子昔年题壁有山光水色两依依之句，旧屋已坏墨迹不留山水依然感叹不已因成一绝"}
{"author":"王十朋","content":"瀑水声中夜不眠，星河影动半秋天。谁云滟澦矍塘远，只在扬澜左蠡边。狮子吼成方外法，石人参得定中禅。住山五老知今古，借问曾栖几个贤。","dynasty":"宋代","title":"栖贤寺"}
{"author":"王十朋","content":"月色撩人不忍眠，杖头独挂百青钱。一杯竹叶那能醉，浇起乡心更黯然。","dynasty":"宋代","title":"月夜独酌"}
{"author":"王十朋","content":"一岭迢迢十里赊，行人半日踏烟霞。青山遮莫盘千匝，归梦何曾不到家。","dynasty":"宋代","title":"过盘山宿旅邸"}
{"author":"王十朋","content":"清峭霜天振羽翰，共观一鹗气轩轩。愿将拄腹书千卷，尽作忧时策万言。请系单于同太傅，不阿人主异公孙。龙头素是君家物，又见传呼贾状元。","dynasty":"宋代","title":"送元范赴省"}
{"author":"王十朋","content":"荔子今亡法石白，江山长带佛头青。老僧能说陈王事，遗冢犹传女子灵。","dynasty":"宋代","title":"出郊劝农饭蔬于法石僧舍时方闵雨有无麦之忧因成八绝其七"}
{"author":"王十朋","content":"百年功就蜕乾坤，鼎冷湖空迹尚存。别有庆源流不尽，皇朝叶叶是神孙。","dynasty":"宋代","title":"黄帝"}
{"author":"王十朋","content":"风伯吹云不成雨，稼穑如焚谁守土。铃斋夜闻水车声，遥想田间老农苦。汗流气喘饥眼花，厌闻窟中鼍打衙。妻儿相劳勿愁叹，多少高田无水车。","dynasty":"宋代","title":"郡斋夜坐闻水车声其一"}
{"author":"王十朋","content":"薄俗浇风有万端，欲将眼力见应难。但令心境无尘垢，端坐斯堂便可观。","dynasty":"宋代","title":"观风堂"}
{"author":"王十朋","content":"忆昔相逢未白头，别来岁月迅如流。自从江左分符去，长念城南载酒游。君似老松姿耐雪，我犹弱柳叶经秋。梅溪梅屿不相远，归去定乘寻戴舟。","dynasty":"宋代","title":"次韵林明仲见寄"}
{"author":"王十朋","content":"会稽疏凿自东都，太守功从禹后无。能使越人怀旧德，至今庙食贺家湖。","dynasty":"宋代","title":"马太守庙"}
{"author":"王十朋","content":"把麾平海看操刀，惟我乡人治最高。但见武城人易使，不同梁竦职徒劳。民怀其爱祠生立，吏必如公责始逃。闻说朝廷考臧否，佥言卓茂德宜褒。","dynasty":"宋代","title":"送丁惠安"}
{"author":"王十朋","content":"周衰夷狄最跳梁，楚入春秋势更强。能用一言存灭国，贤哉犹有一庄王。","dynasty":"宋代","title":"楚庄王"}
{"author":"王十朋","content":"一剑功成三节还，尽将锦绣裹江山。斗牛气灭英灵泯，庙比昭王屋一间。","dynasty":"宋代","title":"吴越王庙"}
{"author":"王十朋","content":"蝶梦惊回听残雨，鸟声唤起欣初晴。梵宫烟火带馀湿，黉舍几席生微清。披衣登阁忽四顾，顿觉远目增双明。樵渔欸乃雾中出，舟楫荡漾田间行。清和节物满眼界，柳垂暗绿花含情。窗明几净日渐永，天开地廓阴不争。俯视沧浪堪濯足，遥看扶桑观日浴。","dynasty":"宋代","title":"孟夏十有一日时雨初霁晨登高阁极目四望烟锁日出气象一新复用前韵"}
{"author":"王十朋","content":"一旦权臣外召君，已知天帝欲兴陈。江淮若道无神物，谁报齐兵至寿春。","dynasty":"宋代","title":"陈武帝"}
{"author":"王十朋","content":"雁山饱见两龙湫，洗眼新观石洞流。欲向故乡寻白鹿，先来仙隐访青牛。破荒喜诵刘郎句，跻险思从谢客游。天下林泉看未足，分将身世早休休。","dynasty":"宋代","title":"游石门洞"}
{"author":"王十朋","content":"昔在康定初，元昊叛西陲。朝廷起韩范，节制阃外师。二公人中龙，材略超等夷。匈中百万兵，对面千里机。不比大老子，而令虏能欺。深期复灵夏，重勒燕然碑。军中果兴谣，西贼心胆隳。逆节遂称臣，战士解甲归。社稷安泰山，四海绝疮痍。堂堂宁复有，为作思贤诗。","dynasty":"宋代","title":"观国朝故事其二"}
{"author":"王十朋","content":"形胜据天险，金汤无以过。英雄多失守，制胜在人和。","dynasty":"宋代","title":"州宅杂咏制胜楼"}
{"author":"王十朋","content":"桑下不三宿，阁中经半年。青山满庭户，虽好莫留连。","dynasty":"宋代","title":"题佛阁三绝其二"}
{"author":"王十朋","content":"浮家东下路间关，地近家乡尚未还。风雨满城欣已过，星霜入鬓早宜闲。去年嘉客同吹帽，今日仙林独侍班。遍插茱萸忆兄弟，更添北望道场山。","dynasty":"宋代","title":"待对仙林九日登佛阁时寄家道场山思去年游卧龙山遂用旧韵"}
{"author":"王十朋","content":"西园风物冠东州，飞盖纷纷烂熳游。惟有红莲幕中客，倚栏才得片时留。","dynasty":"宋代","title":"西园"}
{"author":"王十朋","content":"一片夔州砚，千年禹凿痕。平公见尔祖，王子得其孙。铜雀今安有，罗文世所尊。聊同玄颖辈，文字与吾论。","dynasty":"宋代","title":"夔砚"}
{"author":"王十朋","content":"鹿岩重见鹿门翁，襟宇浑然太古风。负郭良田全种德，起家难弟已收功。花间麟冢经年就，木杪龟趺指日丰。门婿自惭非李汉，鄙文何足状韩公。","dynasty":"宋代","title":"贾府君挽词"}
{"author":"王十朋","content":"忆昔从师学弦诵，年与贾生相伯仲。九日登高鹿岩脊，感物题诗笔初弄。旧游回首半零落，三十六年真一梦。当时唱和三四老，尚有残篇可吟讽。今年节物身在家，行乐山间谩随众。弟兄劝我登高山，身似驽骀不容鞚。河东先生今靖节，有酒宁须白衣送。朋尊聊献菲蒙泉，赐茗仍分小团凤。愿公一饮寿千龄，三物年年敢驰贡。","dynasty":"宋代","title":"九日寄表叔贾司理"}
{"author":"王十朋","content":"老臣苦欲争天下，嗣子何曾思蜀中。古屋数椽犹庙食，伤心地近永安宫。","dynasty":"宋代","title":"连日至瞿唐谒白帝祠登越公三峡堂徘徊览古共成十二绝其十昭烈庙"}
{"author":"王十朋","content":"人孰无父母，图报良亦难。忽兴风树悲，莫尽菽水欢。君羹不易尝，而况荣以官。向来蒋令君，庆具颜方丹。手折东堂桂，口咏南陔兰。生封拜君命，戏彩慈颜温。教之由义方，蕴之在仁端。仁熟椿亦老，亲荣心始安。堂在人事非，思亲诚益殚。已足广文饭，方弹贡公冠。愿移前日孝，要作忠臣看。","dynasty":"宋代","title":"题蒋元肃蕴仁堂"}
{"author":"王十朋","content":"休休有室宜归早，莫莫名堂去恨迟。禅老相逢应笑我，休休莫莫定何时。","dynasty":"宋代","title":"题荐福寺莫莫堂"}
{"author":"王十朋","content":"双亲不见不胜悲，衔恨何曾有住时。二叔尚存俱白首，归来犹足慰衰迟。","dynasty":"宋代","title":"涂中得宝印叔二诗次韵其二"}
{"author":"王十朋","content":"莫恨知书失太迟，妙龄聪子本非奇。好因椎鲁加鞭策，会见火然泉达时。","dynasty":"宋代","title":"别周浚"}
{"author":"王十朋","content":"剧郡元非老手便，庶民安我贰车贤。二年不肯足到邑，千里宁容吏索钱。坐变池塘成贡宇，平分风月上吟篇。弟兄不减云间陆，拭目看君日九迁。","dynasty":"宋代","title":"送陆通判其一"}
{"author":"王十朋","content":"书欲临邛去，公俄广汉行。湖欣遇房相，诗拟和刘兄。为郡人生贵，还乡昼锦荣。无从陪杖屦，老我欲归耕。","dynasty":"宋代","title":"闻韶美侍郎易任广汉其二"}
{"author":"王十朋","content":"仙李门阑秀气钟，二山朋盍玉为容。晋人潇洒坐连壁，杜老风流吟两峰。昆府烟霞浮几席，蓝田丘壑蕴心胸。俯容列岫葭相倚，遥许它山石可攻。光彻郡城翔白鹭，影摇江水照黄龙。价高难把连城易，官冷聊将一谷供。疑是玑衡临处落，端如日月合时逢。主宾对面成三友，伯仲摩云拱九重。雁荡浪誇鸾有侣，庾楼徒诧剑相从。綵衣戏罢看山色，不似慈颜喜气浓。","dynasty":"宋代","title":"题并玉堂"}
{"author":"王十朋","content":"恃险三苗此为国，不知诸夏有华勋。两阶干羽七旬后，从此湖山方有君。","dynasty":"宋代","title":"君山其一"}
{"author":"王十朋","content":"批风抹月五经年，吟尽淮南尽处天。独与元之韩魏国，神交千古作三贤。","dynasty":"宋代","title":"游东坡十一绝其十"}
{"author":"王十朋","content":"十里西湖上，红云照绿波。何如吾净友，臭味不须多。","dynasty":"宋代","title":"书院杂咏荷花"}
{"author":"王十朋","content":"八阵图旁丞相祠，风云惨淡会当时。功成岂止三分汉，才大非惟十倍丕。渭上忽传司马走，蜀中长起卧龙思。我来再拜瞻遗像，泪满襟如老杜诗。","dynasty":"宋代","title":"题诸葛武侯祠"}
{"author":"王十朋","content":"庭前有晚菊，青蕊未堪插。开日即重阳，归来酒同呷。","dynasty":"宋代","title":"九日寄昌龄弟其九"}
{"author":"王十朋","content":"雁山饱见两龙湫，洗眼新观石洞流。欲向故乡寻白鹿，先来仙隐访青牛。破荒喜诵刘郎句，跻险思从谢客游。天下林泉看未足，分将身世早休休。","dynasty":"宋代","title":"游石门洞"}
{"author":"王十朋","content":"寰瀛三十六名郡，越在东南雄四镇。宛委周回三百里，草木山川有光润。秦山鉴水蕴秀异，人物风流夸汉晋。传闻禹穴自太史，好古无人若为问。杖屦飘然寻洞天，照眼千岩若攒刃。细看盘石心愈疑，遐想丹书气犹振。禹贡无传岂其阙，遁甲所书何足训。彝伦叙自九畴锡，水土平繇五行顺。洛书六十有五字，王业巍巍此途进。八卷飞沉天与泉，兹说荒唐理难信。吾侪去古恨大远，企首难窥禹墙仞。穴傍有井清且甘，一酌端能洗骄吝。","dynasty":"宋代","title":"次韵濮十太尉题禹穴"}
{"author":"王十朋","content":"流落江湖岁月侵，九重侧席念公深。汉庭宽大颁纶綍，楚阁清和襆枕衾。大壑巨鱼欣复纵，虚舟积羽可能沉。乾坤整顿须元老，芝岭柯山未许寻。","dynasty":"宋代","title":"次韵叶枢密言别"}
{"author":"王十朋","content":"雁荡冠天下，灵岩尤绝奇。烟霞列屏障，日月明旌旗。岩前有卓笔，可以书雄词。天聪况非遥，𣶈然听无疑。愿起灵湫龙，霖雨行何为。愿用真柱石，永支廊庙危。愿煽造化炉，四海归淳熙。愿招鸾凤友，朝廷相羽仪。何人梦石室，妄诞夸一时。那能了世缘，未兑贪嗔痴。名山误见污，公议安可欺。愿借灵湫水，一洗了堂碑。诗以寄老禅，狂言勿吾嗤。","dynasty":"宋代","title":"游灵岩辉老索诗至灵峰寄数语"}
{"author":"王十朋","content":"小麦含花大麦黄，一年春事已相将。篮舆遍入三精舍，拨得公家半日忙。","dynasty":"宋代","title":"出郊劝农其三"}
{"author":"王十朋","content":"屡战夷吾卒霸齐，棘栖鸾凤暂沉迷。探春想见登梅屿，乘兴何妨从雪溪。楼上清欢庾公兴，桥间壮志马卿题。四场笔力媒身策，平步青云岂待携。","dynasty":"宋代","title":"林明仲和诗复用前韵"}
{"author":"王十朋","content":"畏日炎炎，梵香一炷薰亭院。鼻根充满。好利心殊浅。贝叶书名，名义谁能辨。西风远。胜鬟不见。喜见琼花面。","dynasty":"宋代","title":"点绛唇（艳香茉莉）"}
{"author":"王十朋","content":"九万程遥共退飞，江南竹叶后先归。儒冠到底输纨裤，关吏还应笑布衣。虽欠姓名联桂籍，不妨欢笑奉亲闱。殷勤尊酒论文约，却恨还乡与愿违。","dynasty":"宋代","title":"寄万大年"}
{"author":"王十朋","content":"钓濑云山外，岩花瀑布边。却疑方处士，诗思涌成泉。","dynasty":"宋代","title":"小瀑布"}
{"author":"王十朋","content":"微凉散梅润，浓绿敷桐阴。送客出东郊，驾言事幽寻。湖光照我眼，荷香清我襟。平畴入远望，岁有其自今。牛眠种已毕，蛤吠苗初深。古亭怀二公，遥望罗千岑。邂逅得良友，欣然契予心。乔松喜客来，风枝出清音。手持荷叶杯，共对莲花斟。东湖异西湖，有诗不妨吟。","dynasty":"宋代","title":"东湖小饮"}
{"author":"王十朋","content":"邸报知凶讣，伤心不忍言。图犹对徐孺，人已丧陈蕃。杖屦欲三径，衣冠俄九原。数行嬴博泪，瞑目有馀痕。","dynasty":"宋代","title":"哭陈阜卿其四"}
{"author":"王十朋","content":"一声啼鸟檐间过，唤起幽人午窗卧。瓮头一滴价如珠，穷愁衮衮凭谁驱。溪畔相逢尽诗客，豪迈独输刘梦得。篇章自有神谁何，讵须元白参吟哦。","dynasty":"宋代","title":"用前韵赠刘全之"}
{"author":"王十朋","content":"士论乡评重乃翁，贤如狐突教儿忠。治安策就君宜献，宣室开时夜正中。","dynasty":"宋代","title":"再用前韵赠大老"}
{"author":"王十朋","content":"汉武英雄思拓边，昆明习战遗风传。吾皇仁心异武帝，思患姑为预防计。尔曹生长行伍间，操舟习水便宜闲。异日捐躯宜报国，勿效水乌为盗贼。","dynasty":"宋代","title":"观习水胜"}
{"author":"王十朋","content":"杯盘草草酌同年，更与英英玉叶联。我辈论交真有道，异时当国愿无权。策蒙亲擢言尤直，召不留中已足贤。天遣西来结诗社，邮筒毋惜往来传。","dynasty":"宋代","title":"与惠夫若拙小酌郡斋再用联字韵并寄子绍"}
{"author":"王十朋","content":"目逆神仙路，丹成未暇跻。雪深封佛垄，云暗锁桃溪。流水无还有，乱山高复低。欲寻刘阮洞，归路恐成迷。","dynasty":"宋代","title":"过天台"}
{"author":"王十朋","content":"客路厌繁暑，归怀惬新景。枕冷梦自清，夜明窗更炯。聊栖明月枝，胜逐西风梗。支床甘自息，伏枥倦思骋。惟有问目心，拳拳慕回请。","dynasty":"宋代","title":"和韩秋怀十一首其六"}
{"author":"王十朋","content":"亭废名犹在，春来花自芳。犹馀蜀中锦，爱惜比甘棠。","dynasty":"宋代","title":"州宅十二咏蜀锦亭"}
{"author":"王十朋","content":"三峡江流七月平，全家东下叶舟轻。阳台得得收云雨，放尽峰峦照眼明。","dynasty":"宋代","title":"巫峡其一"}
{"author":"王十朋","content":"晚年游宦到夔闽，四见轻红荔子新。不似蒲萄橘羊枣，向来犹及遗慈亲。","dynasty":"宋代","title":"荐新荔支"}
{"author":"王十朋","content":"正是瞿唐莫下时，却将行止问舟师。老夫也是归心急，不记前吟滟滪诗。","dynasty":"宋代","title":"巫峡其三"}
{"author":"王十朋","content":"管城人已老，后辈颇相侵。问汝中书否，犹言欲尽心。","dynasty":"宋代","title":"秃笔"}
{"author":"王十朋","content":"云山缭绕几千重，撩我秋来逸兴浓。欲向灵岩移卓笔，与君同扫万人锋。","dynasty":"宋代","title":"次先之过雁山韵"}
{"author":"王十朋","content":"我欲游兰亭，天气殊不佳。同行感微恙，杖屦不可偕。出门兴遽阑，兹游竟未谐。遗文阅永和，聊用慰此怀。","dynasty":"宋代","title":"十月十六日欲与梦龄弟及闻诗闻礼同游兰亭仍约喻叔奇偕行会天气不佳喻亦以疾辞出门而止兀坐终日怀抱殊恶"}
{"author":"王十朋","content":"岩桂何时种，遥闻月窟香。君家似燕窦，会见五枝芳。","dynasty":"宋代","title":"书院杂咏岩桂"}
{"author":"王十朋","content":"千里归涂险更长，眼中深喜见天王。从今渐入平安境，旧路艰辛未敢忘。","dynasty":"宋代","title":"过头陀九岭宿天王栖其二"}
{"author":"王十朋","content":"不法先王治用儒，拾身倾国事浮屠。堪嗟饿病台城日，曾得空王救死无。","dynasty":"宋代","title":"梁武帝"}
{"author":"王十朋","content":"无术能销旱魃灾，吁嗟求雨只空回。鲰生岂是为霖手，明日真人出洞来。","dynasty":"宋代","title":"出郊劝农饭蔬于法石僧舍时方闵雨有无麦之忧因成八绝其五"}
{"author":"王十朋","content":"诸侯失政陪臣僭，中国无君左衽专。欲问哀公后来事，春秋书止获麟年。","dynasty":"宋代","title":"哀公"}
{"author":"王十朋","content":"浸淫秋雨阻桐川，无术那能补漏天。传舍终宵不成寐，点灯重读旧诗篇。","dynasty":"宋代","title":"桐川三绝其二驿中阻雨"}
{"author":"王十朋","content":"珍重高人赠海棠，殷勤封植弊庐旁。固宜花里称名友，已向园中压众芳。万树总含儿女态，一根独带佛炉香。杜陵应恨未曾识，空向成都结草堂。","dynasty":"宋代","title":"郁师赠海棠酬以前韵"}
{"author":"王十朋","content":"游宦东州识老成，坐间谈笑欲风生。人如元祐气尤直，诗不江西语自清。雪棹非缘寻旧隐，夜床端欲对难兄。行闻太史奏星聚，四皓联珠临四明。","dynasty":"宋代","title":"送黄机宜游四明"}
{"author":"王十朋","content":"枉道贵何益，正涂穷亦荣。谁辞谈义命，试问小君平。","dynasty":"宋代","title":"赠术者"}
{"author":"王十朋","content":"七月下三巴，孤舟近九华。魂犹惊滟滪，石更见那查。","dynasty":"宋代","title":"那刹石"}
{"author":"王十朋","content":"收拾湖山付管城，士衡独步张文盟。涌泉诗思逼人捷，屑玉笑谈终席倾。天色亦缘吾辈好，路人能道长官清。要令巧匠镌山骨，记取同行八士名。","dynasty":"宋代","title":"酬陆宰用梁尉韵"}
{"author":"王十朋","content":"巫峡逢生日，夔州见立春。行年五十五，羞作戴花人。","dynasty":"宋代","title":"立春"}
{"author":"王十朋","content":"老去识交情，兴来怀酒伴。山林车马稀，风月壶觞满。","dynasty":"宋代","title":"率饮亭二十绝其五"}
{"author":"王十朋","content":"故乡从此去，借问几时还。先自思兄弟，那堪宿雁山。","dynasty":"宋代","title":"宿罗汉三绝其三"}
{"author":"王十朋","content":"予少不知学古难，学古直欲学到韩。柰何韩实不易学，怛觉昼夜心力殚。茫然故步亦已失，有类寿陵学邯郸。虽然予心未肯已，尚欲勉强求其端。跬步不休效驽马，千里未至空长叹。羡君兄弟俱早慧，家学岂止传柔温。圣经贤传饫已久，百家诸子皆蠹残。学文要须学韩子，此外众说徒曼曼。韩子皇皇慕仁义，力排佛老回狂澜。三百年来道益贵，太山北斗世仰观。我生于今望之远，时时开卷相欣欢。岂惟庐陵惜旧本，我亦惜此祇自看。子今欲假敢违命，愿子宝之同琅玕。","dynasty":"宋代","title":"答毛唐卿虞卿借昌黎集"}
{"author":"王十朋","content":"辟谷留侯早得仙，庆钟苗裔福如川。少年为佛魁千佛，今日生天作二天。西掖代言词俊逸，东湖题壁墨澄鲜。此行定有诗千首，莫惜因风寄数编。","dynasty":"宋代","title":"再用韵送安国"}
{"author":"王十朋","content":"刺桐为城石为笋，万壑西来流不尽。黄龙窟宅占上游，呼吸风涛势湍紧。怒潮拍岸鸣霹雳，淫潦滔天没畦畛。行人欲渡无翼飞，鱼腹蛟涎吁可闵。二三大士为时出，目睹狂澜心不忍。小试闲居济川手，远水孤舟寇忠悯。亦有山僧愿力深，解使邦人指仓囷。五丁挽石投浩渺，万指硺山登嶾嶙。辛勤填海效精卫，突兀横空飞海蜃。趾牢千尺鲛人室，护以两旁狮子楯。南通百粤比三吴，檐负舆肩走騋牝。论功不减商舟楫，遗利宜书汉平准。莫将风月比扬州，二十四桥真蠢蠢。我时出郊春雨后，鹭点沙汀飏鹰隼。江亭矫首独遐观，有客南来杯共引。欲咏河梁拟苏李，颇类鉴湖逢元稹。江山不逢贤太守，袖手沉吟觉才窘。况无铁笔拟端明，徒使时人笑蚯蚓。绣衣屡约吾来游，未遂堪嗟德星陨。乡来尝以记属我，固避牢辞惭不敏。传闻江欲飞栋初，异论纷纷互矛盾。世无刚者桥岂成，名与万安同不泯。","dynasty":"宋代","title":"石笋桥"}
{"author":"王十朋","content":"小邑那能敌大邦，与君角力固非双。气骄欲纵偏师战，势屈翻求北面降。深惧操戈重入室，自惭阁笔久临窗。定知纸价从今贵，余子诗名满蜃江。","dynasty":"宋代","title":"赠余取新"}
{"author":"王十朋","content":"我从白帝城，舟次黄牛峡。黄牛遗庙存，石马只耳缺。宛如欧公梦，地灵亦奇绝。固宜镇大川，千载食常血。何人赞巨力，曾不纪功烈。神乎岂求食，挽石骇舟楫。或云土胜水，兹亦强牵合。白帝将何云，吾为究其咒。神禹昔治水，疏凿九州别。百神各效职，僚佐力俱竭。功成禹化熊，涂山亦为石。譬如穆南征，化者想非一。有化为牛者，断崖留遗迹。岂亦黄帝馀，与牛同一色。至今名此峡，援溺有阴力。淫祠自其俗，神手本正直。爵以保安侯，足以章神德。","dynasty":"宋代","title":"黄牛庙"}
{"author":"王十朋","content":"野处名园境界赊，夷坚博物似张华。参天先种柳州柳，照眼兼看花县花。即席赋诗袍夺锦，论文对酒脸生霞。自惭衰病陪行乐，策杖登城脚欲麻。","dynasty":"宋代","title":"二月朔日同嘉叟蕴之访景卢别墅用郡圃栽花韵即席唱和其二"}
{"author":"王十朋","content":"麾把江湖遇列仙，赓酬篇什满鄱川。窦家兄弟联珠日，庐阜峰峦夕照天。三郡美名俱赫赫，一台遗墨尚鲜鲜。紫微妙语题诗后，光艳真能照简编。","dynasty":"宋代","title":"次韵安国读楚东酬唱集"}
{"author":"王十朋","content":"子政堂堂汉列仙，清标况对马文渊。催诗风送千山雨，把酒凉生五月天。老子滥分南郡竹，贰车行击故家鲜。误蒙好语相提拂，岂有功名上简编。","dynasty":"宋代","title":"知宗提舶即席赠诗用元韵以酬并简通判"}
{"author":"王十朋","content":"场屋收功不在身，兰馨玉润总奇人。过庭诗礼家风变，坦腹门阑喜气新。华屋产芝虽美瑞，白头生齿误青春。篮舆方起南游兴，无奈今年岁在辰。","dynasty":"宋代","title":"翁府君挽词"}
{"author":"王十朋","content":"路经秋浦上崔嵬，不负孤舟万里回。峰比九华微具体，洞疑三竺远飞来。胜穷岩石玲珑地，秀吸江湖浩渺杯。先却紫微期一月，菊花未放桂花开。","dynasty":"宋代","title":"子长招游齐山"}
{"author":"王十朋","content":"书欲临邛去，公俄广汉行。湖欣遇房相，诗拟和刘兄。为郡人生贵，还乡昼锦荣。无从陪杖屦，老我欲归耕。","dynasty":"宋代","title":"闻韶美侍郎易任广汉其二"}
{"author":"王十朋","content":"一樽相对眼俱明，细话同僚旧日情。汉世郎官亦华发，恨无诗句似君清。","dynasty":"宋代","title":"次韵钱郎中豫六客堂碧澜堂二绝其二"}
{"author":"王十朋","content":"前山名胜己，夔子有嘉宾。馆辟自予始，愧非贤主人。","dynasty":"宋代","title":"十八坊诗礼宾"}
{"author":"王十朋","content":"贤关蔼多士，头角争轩轩。中有倦游客，虚名厌驰奔。学为忠与孝，思践阳城言。高秋赋归去，戏舞庭闱前。东园柿栗熟，采摘供盘餐。兄弟各赋诗，集作棣萼编。甲乙二孺子，日诵言半千。学语三岁时，笑味生甜酸。欣然动我怀，长夜不成眠。归来有此乐，亦可终残年。","dynasty":"宋代","title":"和韩秋怀十一首其八"}
{"author":"王十朋","content":"正阳之月慝不作，气候清和满寥廓。阶馀嘉瑞十荚蓂，墙出新梢半含箨。正是生才好时节，化日舒长暑犹薄。遥遥华胄马服君，世有功勋上台阁。耳孙挺秀生东蜀，骨相堂堂人磊落。绛帐心潜南郡风，铜柱家传伏波略。致身朝列贰稷官，衔命江东访民瘼。雍容敷奏天颜喜，小试舶台良不恶。北风航海南风回，远物来输商贾乐。日边知己皆达官，行矣归持紫荷橐。平生德性不好饮，今日寿觞宜满酌。烂柯仙侣年自长，不用西山一圆药。","dynasty":"宋代","title":"提舶生日"}
{"author":"王十朋","content":"早已心潜不二门，犹将土苴与人论。未须只履西归去，且作人间老世尊。","dynasty":"宋代","title":"次韵宝印叔题壁二绝其二"}
{"author":"王十朋","content":"远水从台婺，同归古嵊州。巍亭压山顶，千古挟双流。","dynasty":"宋代","title":"剡溪杂咏挟溪亭"}
{"author":"王十朋","content":"政拙时时费祷求，心忧赤子饿填沟。一声霹雳中宵雨，洗出江湖万里秋。","dynasty":"宋代","title":"次韵赵通判喜雨"}
{"author":"王十朋","content":"闲中那得买花钱，孤负桃红李白天。拈出向来花疏目，招邀春色上诗篇。","dynasty":"宋代","title":"梅溪草堂新辟缺少花木效少陵故事觅之以诗其二"}
{"author":"王十朋","content":"谏君不听盍亡身，岂忍求生却害仁。不向天庭剖心死，安知心异世间人。","dynasty":"宋代","title":"比干"}
{"author":"王十朋","content":"春色融融，东风吹散花千树。雪香飘处。寒食江村暮。左掖看花，多少词人赋。花无语。一枝春雨。惟有香山句。","dynasty":"宋代","title":"点绛唇（雪香梨）"}
{"author":"王十朋","content":"偶上千峰榭，遥思八阵台。去年重午日，僚友共衔杯。","dynasty":"宋代","title":"端午日陪柳严州登千峰榭"}
{"author":"王十朋","content":"灯火相亲臭味同，来何太晚去匆匆。未曾箴我膏肓失，堪叹康成道已东。","dynasty":"宋代","title":"又各赠一绝郑逊志"}
{"author":"王十朋","content":"宅堂荔子无名字，自我呼为七夕红。记得去冬初到日，家人指树语衰翁。","dynasty":"宋代","title":"荔支七绝七夕红"}
{"author":"王十朋","content":"纷纷蜂采百花归，蜜在枝头竟不知。造物要令甜在后，时人莫讶熟何迟。","dynasty":"宋代","title":"郡圃有荔支名白蜜者熟最晚戏成一绝"}
{"author":"王十朋","content":"梁栋翚飞气象新，画工妙思亦通神。要令寒士皆春色，四景之中独画春。","dynasty":"宋代","title":"观贡院画春景图"}
{"author":"王十朋","content":"窗前栽植不宜繁，松竹相依妙意存。不许闲花放鹰爪，要看高节迸龙孙。","dynasty":"宋代","title":"爱松堂前有绿竹一丛可爱旁有鹰爪花颇碍眼移去之"}
{"author":"王十朋","content":"九日无悰懒出关，强登云榭望泉山。伤心不忍看茱菊，蓬鬓萧疏泪点班。","dynasty":"宋代","title":"九日登云榭"}
{"author":"王十朋","content":"黄龙溪上祥云覆，紫帽山头瑞气蒙。俗眼惊传佛光现，不知宸翰在山中。","dynasty":"宋代","title":"御书阁"}
{"author":"王十朋","content":"孤屿游人思谢公，天台禅客亦思丰。黄花境界谁思古，堂在烟霞缥缈中。","dynasty":"宋代","title":"思古堂"}
{"author":"王十朋","content":"有德于民庙貌崇，我来端为谢年丰。曰旸曰雨皆神力，不止南风与北风。","dynasty":"宋代","title":"善利王庙"}
{"author":"王十朋","content":"孤山陈柏已物化，九日晋松犹后生。欲问东南两朝事，风枝潇洒似谈清。","dynasty":"宋代","title":"晋时松"}
{"author":"王十朋","content":"山中高隐欲逃名，不谓名随隐处成。凿石一泓诗数首，也曾攻破五言城。","dynasty":"宋代","title":"秦君亭"}
{"author":"王十朋","content":"瓯蜀异乡客，西湖同日看。浪花随去棹，风絮逐归鞍。水浸吴天阔，山涵佛界宽。春光无限好，共愧缚微官。","dynasty":"宋代","title":"次韵冯员仲正字湖上有作"}
{"author":"王十朋","content":"百尺崇珠邸，恩隆地更亲。壮侔巢凤阁，危切饮牛津。眼净全无碍，心明自不尘。登高宜暇日，为善及良辰。炳焕瞻宸画，沉潜味道真。书中端得趣，笔下已如神。语带江山好，名随栋宇新。应怜天下士，蜗舍不容身。","dynasty":"宋代","title":"次韵皇子建王题明远楼"}
{"author":"王十朋","content":"好山遗恨恐他年，冒雨登临兴浩然。避暑离宫闵吴主，横舟巨浪壮苏仙。秋声萧瑟松风阁，岩乳清泠菩萨泉。山半有亭名可易，漫郎尤恶曲并圆。","dynasty":"宋代","title":"游西山寺"}
{"author":"王十朋","content":"白帝祠前石笋三，根连滟滪立相参。不知此石能言否，往事应同老柏谈。","dynasty":"宋代","title":"连日至瞿唐谒白帝祠登越公三峡堂徘徊览古共成十二绝其六石笋"}
{"author":"王十朋","content":"草木一般雨，芭蕉声独多。主人栽未足，其奈客愁何。","dynasty":"宋代","title":"书院杂咏芭蕉"}
{"author":"王十朋","content":"不须蜡屐上林端，高处登临眼自宽。䆉稏风翻梅里白，离支日照鹤顶丹。山川满目如京洛，台榭侵云类广寒。宾主往来俱不远，如棠不比鲁侯观。","dynasty":"宋代","title":"提舶携具过云榭知宗出示和章复用韵其一"}
{"author":"王十朋","content":"太古民淳事简稀，圣人牛首号包羲。如今四海皆人面，心似山川更崄巇。","dynasty":"宋代","title":"伏牺其一"}
{"author":"王十朋","content":"弟兄身事各茫然，赖有先人二顷田。他日青山映黄发，长如今夜对床眠。","dynasty":"宋代","title":"后七夕二夜同梦龄宿湖边庄其二"}
{"author":"王十朋","content":"坡名燕子燕思归，岩号乌飞乌倦飞。云本无心聊出岫，风缘有口故吹衣。","dynasty":"宋代","title":"登燕子坡前有一岩在江之旁如天台赤城名乌"}
{"author":"王十朋","content":"路入红林林未红，相逢俱是白头翁。邮亭灯火一尊酒，明日君西我向东。","dynasty":"宋代","title":"宿红林驿遇交代王给事"}
{"author":"王十朋","content":"官居到处邮传，岁月惊人电飞。惆怅同来德耀，故乡不与同归。","dynasty":"宋代","title":"出州宅"}
{"author":"王十朋","content":"帝眷甘泉旧，纶恩换虎符。神应驰北阙，眼已见西湖。霖雨思贤甚，仙槎到汉无。书梁形梦寐，大厦待公扶。","dynasty":"宋代","title":"闻韶美侍郎易任广汉其一"}
{"author":"王十朋","content":"乌鹊枝头竟日喧，皇恩应许返丘园。荒芜赋就同元亮，欢喜诗成异审言。定有好音来象阙，愧无遗爱在夔门。寄书预报梅溪弟，洒扫吾庐办酒尊。","dynasty":"宋代","title":"连日鹊喜东归之祥也诗寄二弟"}
{"author":"王十朋","content":"口诵渊明归去词，岷峨归去竟无欺。高安难弟来相访，细说对床风雨时。","dynasty":"宋代","title":"游东坡十一绝其九"}
{"author":"王十朋","content":"残生无计可荣亲，一见松楸一损神。惟有青山知此意，晨昏长戴白云巾。","dynasty":"宋代","title":"某辛巳秋归自武林省先陇遂修亭宇浚溪流因思先人旧诗已随屋璧坏矣尚能记忆遂追和其一"}
{"author":"王十朋","content":"前年我亦到庐山，杖屦烟霞缥缈间。万里东归如倦鸟，不知飞过只知还。","dynasty":"宋代","title":"读喻叔奇游庐山诗其一"}
{"author":"王十朋","content":"韩公来自九重天，再见潮阳吏部贤。唾手渠渠蜚夏屋，挥毫混混写源泉。丹霄有月逢三五，圣世生才协半千。太守落成应有语，立朝名节看儒先。","dynasty":"宋代","title":"曾潮州万顷增辟贡院以元夕落成寄诗次韵"}
{"author":"王十朋","content":"用儒端可复侵疆，活国何劳别取方。文帝要须亲御马，子卿宁患远看羊。抚师暂屈黄扉老，论将宁咨白首郎。行见车书混天下，岂容南北分三光。","dynasty":"宋代","title":"闻小使胡昉抗虏不屈上甚嘉之有旨命右揆抚师仍有和不可成之语皆出睿断宗社之福也昌龄有诗次韵"}
{"author":"王十朋","content":"四海英才入网罗，清源龙虎姓名多。经魁兰省得人杰，策射枫庭收甲科。奎宿呈祥前未见，纬星还舍首相过。一杯忠献堂中酒，名节相期要不磨。","dynasty":"宋代","title":"新第先归者五人燕于黄堂故事也酒半啜茶于忠献堂持杯以劝即席赠诗"}
{"author":"王十朋","content":"武帝英雄类始皇，甘心黩武国几亡。晚年赖有知人术，解把婴儿付霍光。","dynasty":"宋代","title":"武帝"}
{"author":"王十朋","content":"一室虽方丈，游从必舜徒。芬馨不自觉，身化与之俱。","dynasty":"宋代","title":"渊源堂十二诗其十一兰馨室"}
{"author":"王十朋","content":"周室孤危若旅人，诸侯谁复肯来臣。成公不是朝天子，假道京师会伐秦。","dynasty":"宋代","title":"成公"}
{"author":"王十朋","content":"陟彼越山，言采其茗。我思古人，中心炳炳。维国有耻，夕弗遑瞑。焦心以思，沼吴之境。","dynasty":"宋代","title":"采蕺其二"}
{"author":"王十朋","content":"夔有百花无此香，两年官舍负秋光。使君元是蟾宫客，赠我数枝金粟黄。","dynasty":"宋代","title":"富文赠桂花"}
{"author":"王十朋","content":"忍饥面目类颜回，仅得青天半日开。且愿催诗无雨至，只宜送月有风来。出游偶以文昌霁，待满当为桀溺推。曰雨曰旸皆帝力，麦苗无害免书灾。","dynasty":"宋代","title":"数日天气朝阴莫晴复用前韵"}
{"author":"王十朋","content":"去秋移郡近家乡，便殿狂言拜手扬。何敢许身为稷契，偶因论事及尧汤。民虽屡试如冯翊，诏未能焚愧益昌。乞得祠宫养衰病，梦中依旧坐黄堂。","dynasty":"宋代","title":"次韵夔漕赵若拙见寄其一"}
{"author":"王十朋","content":"去秋游道场，俯瞰何山路。林泉虽在眼，未暇飞杖屦。尘埃汩城市，遥望隔烟雾。春光忽已半，播谷催农务。欲作卞山行，偶逢风伯怒。肩舆出城南，乘兴访幽趣。山藏佛屋深，迹蹑陈朝故。老松不记年，脩竹莫知数。鸟鸣说法池，花落在禅处。书空何公堂，木拱安定墓。青山看未足，回首日已暮。小溪何处是，归诵苏仙句。","dynasty":"宋代","title":"劳农岘山乘兴游何山同行宋子飞沈虞卿霍从周范文质"}
{"author":"王十朋","content":"云榭衔杯半八仙，却疑来自蜀山川。地如洙泗占高第，人似羲和分昊天。单骑联翩成驷马，杯羹淡薄从三鲜。国风雅颂寂寥久，太史采诗宜与编。","dynasty":"宋代","title":"五月晦日会知宗提舶通判纳凉云榭提舶用仙字韵即席赋诗中寓四字次韵以酬"}
{"author":"王十朋","content":"早将忠义立殊勋，鄂渚登临气压云。异日云台观画像，要须压尽汉将军。","dynasty":"宋代","title":"登压云亭赠赵都统"}
{"author":"王十朋","content":"眼明庐阜翠横空，疑是云头屹夏峰。遗迹君应怀圣治，故家我亦念归宗。遥瞻瀑水三千尺，犹隔巫山十二重。亭上主人高更远，天然丘壑在心匈。","dynasty":"宋代","title":"次韵林江州题高远亭"}
{"author":"王十朋","content":"长念诗人咏子嗟，团栾绕树日攲斜。冰盘行荐炎天实，不用东门学种瓜。","dynasty":"宋代","title":"次韵昌龄西园十咏其六李"}
{"author":"王十朋","content":"钓濑云山外，岩花瀑布边。却疑方处士，诗思涌成泉。","dynasty":"宋代","title":"小瀑布"}
{"author":"王十朋","content":"扁舟西溯蜀江长，邂逅论交得老苍。幕客可能淹杜甫，郎官谁复识冯唐。梅花开日方联事，柳絮飞时遽趣装。我过洞庭应有日，定须来扫盖公堂。","dynasty":"宋代","title":"送参议吴郎中"}
{"author":"王十朋","content":"理郡端如理乱丝，范公往矣欲谁师。典刑犹有堂中像，光艳长存壁上诗。未报国恩嗟老去，不逢人杰恨生迟。一尊坐对鄱江月，耿耿忠怀祇自知。","dynasty":"宋代","title":"追和范文正公鄱阳诗郡斋即事"}
{"author":"王十朋","content":"出处平生慕乐天，东坡名自乐天传。文章均得江山助，但觉前贤畏后贤。","dynasty":"宋代","title":"游东坡十一绝其二"}
{"author":"王十朋","content":"去岁重九日，吾亲窀穸期。东篱自黄菊，泪眼可曾知。","dynasty":"宋代","title":"九日寄昌龄弟其二"}
{"author":"王十朋","content":"僖公能继伯禽风，盛德揄扬鲁颂中。惟有春秋用王法，不轻一字曲褒公。","dynasty":"宋代","title":"僖公"}
{"author":"王十朋","content":"不才讵可登台省，早问君王觅闲冷。聊寻商岭绮与园，未羡云台寇并耿。挂碑满屋宁寮饥，嗜好与叔真相宜。试寄南明六大字，想像年少西游时。","dynasty":"宋代","title":"宝印叔示诗且索碑刻以南明山六大字为献"}
{"author":"王十朋","content":"晚来诸卒竞欢呼，籴得香粳一斗馀。拾荻为薪煮江水，就船沽酒吃鳊鱼。","dynasty":"宋代","title":"晚过沙滩有渔举网得鳊鱼二百馀头橙橘正青黄以百钱买橘得十六颗比乡里小差而味酸其三"}
{"author":"王十朋","content":"瀼水东西十里馀，新栽杨柳二千株。会看耸干参天去，能似甘棠勿剪无。","dynasty":"宋代","title":"种柳"}
{"author":"王十朋","content":"林间古刹号栖真，高躅难寻晋宋人。我正迷途倦奔走，何繇来向此栖身。","dynasty":"宋代","title":"宿栖真寺"}
{"author":"王十朋","content":"前年蜡屐远寻幽，洞府曾经一宿留。诗句亲题碧云里，梦魂时到白岩头。风生见说欲飞去，兴尽何如且罢休。他日相呼老兄弟，飘然杖屦共翱游。","dynasty":"宋代","title":"昌龄欲游白石兴尽而止予亦思前年之游遂次其韵"}
{"author":"王十朋","content":"岩如法吏面清泠，石似端人真直方。谁解移兹障边境，犬羊安敢肆猖狂。","dynasty":"宋代","title":"左原诗三十二首其十四障岩"}
{"author":"王十朋","content":"凤凰梧栖竹实食，胡为使之在枳棘。开轩种梧高几尺，凤兮凰兮聊尔息。莫羡风微燕雀高，一飞定展冲天翼。览辉瑞世鸣朝阳，此梧长向人间碧。","dynasty":"宋代","title":"寄题周尧夫碧梧轩"}
{"author":"王十朋","content":"前日始惊雷失令，今朝忽见雪漫天。寒窗夜拥黄紬坐，闲读春秋隐九年。","dynasty":"宋代","title":"十月十九日雷二十一日雪"}
{"author":"王十朋","content":"早秋良夜月朦胧，梦觉凉生枕簟中。数点过云檐外雨，一声落木陇头风。","dynasty":"宋代","title":"梦觉偶成"}
{"author":"王十朋","content":"曾于庆朔亲祠范，又向夷陵敬拜欧。昔日四贤今见两，慨然遐想旧风流。","dynasty":"宋代","title":"至峡州登至喜亭谒欧公祠"}
{"author":"王十朋","content":"始皇一怒逐扶苏，天欲亡秦果在胡。翻被四方黔首笑，不分鹿马是谁愚。","dynasty":"宋代","title":"二世"}
{"author":"王十朋","content":"九重宵旰爱民深，令尹宜怀抚字心。今日黄堂一杯酒，殷勤端为庆民斟。","dynasty":"宋代","title":"宴七邑宰"}
{"author":"王十朋","content":"使君开宴小蓬瀛，幕客参陪亦与荣。茗煮寒泉饮清白，酒斟佳月赏分明。","dynasty":"宋代","title":"府帅"}
{"author":"王十朋","content":"孟夏游会稽，禾稼方薿薿。南风翼新苗，生意殊未已。重来觉非久，相去百日耳。黄云万顷空，蘋末凉风起。园林亦摇落，触目成疑似。人生过隙驹，朱颜何足恃。胡为向迷涂，奔走不停轨。得失无荣辱，归来实堪喜。","dynasty":"宋代","title":"和韩秋怀十一首其一"}
{"author":"王十朋","content":"籍甚何夫子，文章擅美名。金华传语宝，鄱水主诗盟。心印横渠学，相门无尽甥。人间一梦觉，卿月堕台城。","dynasty":"宋代","title":"哭何子应其一"}
{"author":"王十朋","content":"卧闻征雁作回音，遥想吾庐玉满林。乘兴扁舟定归去，草堂深处伴猿吟。","dynasty":"宋代","title":"次韵程泰之正字其五"}
{"author":"王十朋","content":"红雨纷纷空自繁，碧云一朵胜桃源。君家独有神仙种，分我闹花深处根。","dynasty":"宋代","title":"觅季仲权碧桃"}
{"author":"王十朋","content":"六一移书责司谏，聱隅闻命避徂徕。兹风不作已久矣，吾子所为何壮哉。在列诸公颜有愧，附炎群小胆应摧。要须终始全名节，莫遣心随利禄回。","dynasty":"宋代","title":"寄黄簿"}
{"author":"王十朋","content":"六年四郡劝农耕，自欲归耕尚未成。游宦何如在家好，一廛从此愿为氓。","dynasty":"宋代","title":"出郊劝农其一"}
{"author":"王十朋","content":"鄱阳古渡留遗冢，湖口烟鬟露淡妆。九女何由从童子，两姑那肯嫁彭郎。","dynasty":"宋代","title":"望大孤山"}
{"author":"王十朋","content":"巴夔之山厌太多，荆江其奈无山何。舟中遥遥望石首，一点亦足供吟哦。舣舟亦向刘郎洑，应是刘郎招我宿。刘郎如问旧江山，永安宫草年年绿。","dynasty":"宋代","title":"望石首山其二"}
{"author":"王十朋","content":"太平宰相王文正，盛德真宜有子孙。旧国今馀几乔木，三槐阴满宋乾坤。","dynasty":"宋代","title":"读王文正遗事"}
{"author":"王十朋","content":"刚被篙工误，迟留一日装。川涂隔浩渺，灯火乱昏黄。呼仆回行李，寻僧宿上方。山前十里雪，夜入梦魂香。","dynasty":"宋代","title":"宿庆善寺"}
{"author":"王十朋","content":"厌听桐城雨，频瞻雁荡云。它乡见子面，好句张吾军。草木心知敬，桑榆景未曛。淹留不须叹，鸡鹤偶同群。","dynasty":"宋代","title":"大言独步郡圃即事有作次韵"}
{"author":"王十朋","content":"一岭迢迢十里赊，行人半日踏烟霞。青山遮莫盘千匝，归梦何曾不到家。","dynasty":"宋代","title":"过盘山宿旅邸"}
{"author":"王十朋","content":"游遍庐山寺，兹山亦自佳。数宵缘石耳，一饭为天华。","dynasty":"宋代","title":"题天华院"}
{"author":"王十朋","content":"岩桂遥从禹穴来，天香全似月宫栽。金风凄峭飘龙脑，想见吾庐烂熳开。","dynasty":"宋代","title":"龙瑞道士赠岩桂"}
{"author":"王十朋","content":"蜀山同我上崔嵬，峡水相随共载回。秋月迎人霅川去，义风吹客浙江来。山游未尽无穷力，酒兴应嫌有限杯。准拟吴中作重九，菊花休道不须开。","dynasty":"宋代","title":"朱仲文和诗用齐山韵以酬"}
{"author":"王十朋","content":"春向群芳顶上来，可人风味亦奇哉。未于茅舍疏篱见，先为金枝玉叶开。竹外横斜才数点，笛中摇落已千堆。因公撩我惜花意，深忆去年湖上杯。","dynasty":"宋代","title":"次韵濮十太尉赏梅"}
{"author":"王十朋","content":"轲伋诚明学，弟兄传以心。易微于九师，闭门自钩深。","dynasty":"宋代","title":"续访得七人程伊川"}
{"author":"王十朋","content":"雨中前日过苏端，又欲移厨就稍宽。古榭有风聊可共，衰颜得酒定须丹。谪仙醉后句尤劲，东野老来诗更寒。继取洛中真率会，他年要作画图看。","dynasty":"宋代","title":"提舶欲移厨过云榭示诗次韵"}
{"author":"王十朋","content":"芝兰道山旧，邂逅夔江边。会合止半载，别离又经年。君犹滞使轺，我忽移霅川。东归不及见，西望心悠然。尺书走健卒，追上江陵船。慇勤赠远意，药百纸以千。我老苦多病，得药年可延。静思苦口味，奚止沉疴痊。但非造楼手，误辱文房笺。待将君诗文，传写千万篇。书言作二记，付与夔人镌。捍波记修垒，济渴记义泉。深惭郡政谬，滥托雄文传。君才高辈流，君誉蔼民编。雅志在活人，何心肯流钱。当宁正念贾，诸公咸荐贤。定归玉笋班，慷慨旒扆前。所陈必尧舜，那肯谈武宣。早趣舍人装，行著祖生鞭。我冠傥未挂，苕溪迟言旋。","dynasty":"宋代","title":"查元章自成都走书至江陵并贶蜀笺附子"}
{"author":"王十朋","content":"吾园小小游人稀，吾腹便便空自奇。径草青青可煎饮，雨竹涓涓堪赋诗。鲜鲜菊满东篱斛，扬扬兰入骚人幅。牡丹芍药紫薇梅，四时花卉开相续。","dynasty":"宋代","title":"用前韵题东园"}
{"author":"王十朋","content":"场屋收功不在身，兰馨玉润总奇人。过庭诗礼家风变，坦腹门阑喜气新。华屋产芝虽美瑞，白头生齿误青春。篮舆方起南游兴，无奈今年岁在辰。","dynasty":"宋代","title":"翁府君挽词"}
{"author":"王十朋","content":"小小园中十八香，主人游宦遂荒凉。名园草木多奇品，分我馀根种草堂。","dynasty":"宋代","title":"梅溪草堂新辟缺少花木效少陵故事觅之以诗其一"}
{"author":"王十朋","content":"民食腥膻鸟兽同，那知土谷利无穷。后人只祀勾龙弃，谁念艰难起帝功。","dynasty":"宋代","title":"神农"}
{"author":"王十朋","content":"遥岑出碧明双目，境入韩诗已饱参。湖上轩窗对遥碧，新诗写出旧城南。","dynasty":"宋代","title":"林明仲自梅屿挐舟招丁道济道揆张思豫及予同饮索诗坐间成六绝七月朔日其二赠诸公"}
{"author":"王十朋","content":"重华疑到此山中，凿石疏岩达四聪。端为草茅忧世士，不教无路献孤忠。","dynasty":"宋代","title":"再过雁山三绝其三天聪洞"}
{"author":"王十朋","content":"有客双蓬鬓，归从滟滪西。符分三竹使，地见两梅溪。舟遇先逢李，杯行酒到齐。他年石桥路，归去手应携。","dynasty":"宋代","title":"子长携具至溪口复用前韵"}
{"author":"王十朋","content":"竹叶悲杜陵，秋云吟柳恽。家乡雁荡遥，节物龙山近。","dynasty":"宋代","title":"又用前句作七绝其五"}
{"author":"王十朋","content":"蝉噪景如夏，鸟鸣山似春。数声云外过，却是雁来宾。","dynasty":"宋代","title":"宣城道中闻雁"}
{"author":"王十朋","content":"东山一到一沾巾，记得先人昔念亲。强把兹亭号如在，松悲柏惨见无因。","dynasty":"宋代","title":"左原诗三十二首其三十一如在亭"}
{"author":"王十朋","content":"吴山苍苍烟霭横，皇都日日春风生。利涂捷径走轮毂，古道荆棘惟君行。吴江洪涛拍天汹，万楫千帆日相踵。六鳌入钓犹不归，急流知退惟君勇。斜川胜事今临川，锦袍风月追谪仙。芋魁豆饭吾亦有，脱屣有愧君翩然。我辈情钟惜离索，为国惜贤情更恶。江头送别春尚寒，回首冥鸿已寥廓。","dynasty":"宋代","title":"李德远寺簿敢言勇退今之古人也东嘉王某赋诗以高其行"}
{"author":"王十朋","content":"来去鄱阳各有因，却疑行止亦由人。此心可鉴惟天日，公论难欺有士民。","dynasty":"宋代","title":"怀鄱阳士民"}
{"author":"王十朋","content":"去年今日别吾家，我鬓苍然尔未华。日似去年人不见，鬓毛白尽眼添花。","dynasty":"宋代","title":"去年"}
{"author":"王十朋","content":"小小园林意自怜，名花十八拟唐贤。瑞香一种来潜涧，学士新添两少年。","dynasty":"宋代","title":"宝印叔辩上人各赠瑞香花"}
{"author":"王十朋","content":"先忧后乐范文正，此志此言高孟轲。暇日登临固宜乐，其如天下有忧何。","dynasty":"宋代","title":"读岳阳楼记"}
{"author":"王十朋","content":"昔年游越绝，首识南枝梅。一麾守清源，再见梅英开。颜色宛如故，风霜不能摧。玉质长仙葩，芳姿酝诗才。其侣乃蟠桃，其根出蓬莱。花开三十年，寿荐三千杯。","dynasty":"宋代","title":"知宗生日"}
{"author":"王十朋","content":"细阅皇朝进士科，第三人最得贤多。不劳则饿天将任，或起而僵帝欲哦。馆阁早推仁者勇，庙堂终作国之皤。也知有意东山卧，其奈苍生望子何。","dynasty":"宋代","title":"子绍至云安复和前韵见寄酬以二首其一"}
{"author":"王十朋","content":"早已心潜不二门，犹将土苴与人论。未须只履西归去，且作人间老世尊。","dynasty":"宋代","title":"次韵宝印叔题壁二绝其二"}
{"author":"王十朋","content":"芦花两岸风萧瑟，渺渺烟波浸秋日。鸥鹭家深不见人，小舟忽自花中出。","dynasty":"宋代","title":"芦花其二"}
{"author":"王十朋","content":"扁舟西溯蜀江长，邂逅论交得老苍。幕客可能淹杜甫，郎官谁复识冯唐。梅花开日方联事，柳絮飞时遽趣装。我过洞庭应有日，定须来扫盖公堂。","dynasty":"宋代","title":"送参议吴郎中"}
{"author":"王十朋","content":"不愁地辟车马稀，自喜兄弟俱好奇。阿连举觞劝我酒，阿买研墨书翁诗。长泛郑生船百斛，日赋邺侯三四幅。何用身封万户侯，但愿青箱有人续。","dynasty":"宋代","title":"予与二弟连日赋诗饮酒诗成命二子书之亦居家之一乐也复用前韵"}
{"author":"王十朋","content":"青丝白马渡江来，宫殿酣酣尽委灰。不解开门纳桃棒，空悲明镜不安台。","dynasty":"宋代","title":"简文帝"}
{"author":"王十朋","content":"遥与齐侯会，江人故国存。夷吾嗟不见，北望是中原。","dynasty":"宋代","title":"至江州"}
{"author":"王十朋","content":"玉座奇包未与颁，伏波家果忽堆盘。宜书蔡谱均称绿，不比韩诗止咏丹。荐李徒誇碧实脆，嚼瓜未觉水晶寒。羡君衫鬓巧相似，我坐郡厅惭素餐。","dynasty":"宋代","title":"次韵傅教授景仁马绿荔支"}
{"author":"王十朋","content":"天下名山欲遍看，未能高卧愧陈抟。山人误说潜夫命，只慕冥鸿不慕官。","dynasty":"宋代","title":"次韵唐立夫以日者命状见寄"}
{"author":"王十朋","content":"穷途喜见富川波，已觉兹行所得多。杭颍西湖堪鼎足，兼怀六一与东坡。","dynasty":"宋代","title":"题怀坡阁赠王景文国正"}
{"author":"王十朋","content":"万丈光芒笔有神，两眉犹带旧酸辛。残杯不复随肥马，剩馥端能丐后人。夔子江头吟处景，杜鹃声里拜时身。敬瞻遗像观诗史，一酹云安曲米春。","dynasty":"宋代","title":"登诗史堂观少陵画像"}
{"author":"王十朋","content":"形胜据天险，金汤无以过。英雄多失守，制胜在人和。","dynasty":"宋代","title":"州宅杂咏制胜楼"}
{"author":"王十朋","content":"商飙起何处，古树生秋声。肃肃夜气寂，悠悠月华明。兀兀念前古，孜孜殚寸诚。默默守孤陋，兢兢防满盈。兴至役诗匠，愁来驱酒兵。自适布衣愿，未觉青衫荣。长须与赤脚，亦足供使令。","dynasty":"宋代","title":"和韩秋怀十一首其十"}
{"author":"王十朋","content":"不才讵可登台省，早问君王觅闲冷。聊寻商岭绮与园，未羡云台寇并耿。挂碑满屋宁寮饥，嗜好与叔真相宜。试寄南明六大字，想像年少西游时。","dynasty":"宋代","title":"宝印叔示诗且索碑刻以南明山六大字为献"}
{"author":"王十朋","content":"我昔从君伯氏游，短素长笺日唱酬。凌云健笔驱山丘，欲追李杜参曹刘。子今又复振风流，可人一气真吾俦。明珠白璧蒙暗投，自揣无堪但增羞。君家棠棣才俱优，吾知徐公百不忧。更能勉力追前修，俯舍青紫何须求。","dynasty":"宋代","title":"答季仲宜"}
{"author":"王十朋","content":"相国忠如宋广平，危言流落晋江城。天资自直无心卖，何事青山亦得名。","dynasty":"宋代","title":"姜相峰"}
{"author":"王十朋","content":"一木苍然老更奇，肯将名与世人知。我来不具知名眼，深愧平生不学诗。","dynasty":"宋代","title":"无名木"}
{"author":"王十朋","content":"郡侯不识国元勋，释子那知姜与秦。隐士有灵应抚掌，相公死亦不容身。","dynasty":"宋代","title":"姜秦峰"}
{"author":"王十朋","content":"九年地主百年祠，民自元丰结去思。善政在人宜有后，堂堂忠肃见公儿。","dynasty":"宋代","title":"陈公祠"}
{"author":"王十朋","content":"贤侯去久迹犹遗，乞雨诗奇字更奇。世俗妄论公政猛，爱民心有彼苍知。","dynasty":"宋代","title":"蔡端明诗"}
{"author":"王十朋","content":"卧草埋云不记秋，忽然成佛坐岩幽。纷纷香火来求福，不悟前时是石头。","dynasty":"宋代","title":"石佛"}
{"author":"王十朋","content":"清源山远水流长，九日溪山更异常。高阁摩云聚秀气，禅僧秀气聚中藏。","dynasty":"宋代","title":"聚秀阁"}
{"author":"王十朋","content":"晋堂岩桂脱秋芳，浓绿枝头万粟黄。堂上主人分赠我，要令燕寝有天香。","dynasty":"宋代","title":"提舶送岩桂"}
{"author":"王十朋","content":"去年今日别吾家，我鬓苍然尔未华。日似去年人不见，鬓毛白尽眼添花。","dynasty":"宋代","title":"去年"}
{"author":"王十朋","content":"牙为指爪木为身，挠痒工夫似有神。老病不能亲把握，不求人又却求人。","dynasty":"宋代","title":"不求人"}
{"author":"王十朋","content":"江上秋风起，鲈莼正忆家。舟行良不恶，日啖小鱼虾。","dynasty":"宋代","title":"食虾"}
{"author":"王十朋","content":"我思雁荡游，欲与雁行去。羽翼本天生，谁令分两处。","dynasty":"宋代","title":"九日寄昌龄弟其七"}
{"author":"王十朋","content":"八十高年林下老，四千馀里梦中家。云安双鲤随春水，为我传书到永嘉。","dynasty":"宋代","title":"寄书与二叔二弟其一"}
{"author":"王十朋","content":"气压群阴首占阳，生贤时节自非常。十分天上月轮满，一线人间日影长。揽辔威名崖雪凛，和羹消息岭梅香。要知三峡无穷水，便是词源与寿觞。","dynasty":"宋代","title":"查漕元章生日"}
{"author":"王十朋","content":"秋色在何许，蓼花含浅红。客情禁不得，归兴逐西风。","dynasty":"宋代","title":"书院杂咏蓼花"}
{"author":"王十朋","content":"神仙境界无战争，奚用漆此巍巍城。吾闻秦皇昔多欲，富贵已极贪长生。蓬莱方丈欲亲到，车辙马迹无时停。万骑南巡适吴越，天台咫尺行将登。仙山不容肉眼见，天为设险藏神灵。山中采药使未返，鲍鱼向已沙丘腥。秦为防胡筑紫塞，连年不恤生灵害。天亦防秦甚防胡，赤城高峙烟霞外。神仙要非求可得，祖龙可笑徒劳役。当时刘阮本无心，花笑水迎山自辟。我向丹丘数往来，群仙杖舄未容陪。挥毫欲续孙公赋，愧无掷地金声才。目极苍崖千万丈，世无仙骨那能上。直须内外两丹成，驾鹤骖鸾如指掌。","dynasty":"宋代","title":"望天台赤城山感而有作"}
{"author":"王十朋","content":"不放离人独解舟，片帆相逐到丹丘。客情乡思从今日，更有思君一段愁。","dynasty":"宋代","title":"张施二生自黄岩拿舟送别于台城赠以二绝其一"}
{"author":"王十朋","content":"舟阻清溪十日风，旅怀秋思渺无穷。开编细读舒王句，一点舒山在眼中。","dynasty":"宋代","title":"望舒山"}
{"author":"王十朋","content":"胸中万顷元才子，方外孤标贺季真。鉴水萦回三百里，风流何止两唐人。","dynasty":"宋代","title":"鉴湖"}
{"author":"王十朋","content":"年时我忝楚东守，邂逅君从湖北来。携手篇章拟苏李，论交风义薄陈雷。栖迟百里淹贤甚，奔走三州觉老催。如见高人戴安道，为言我意最怜才。","dynasty":"宋代","title":"次韵翁东叟知县见寄并简戴俊仲其二"}
{"author":"王十朋","content":"我来万籁正号风，壁上观诗忆蔡公。惟有秋林旧时月，夜深犹照梵王宫。","dynasty":"宋代","title":"宿囊山寺其二"}
{"author":"王十朋","content":"长江十里渺连空，逆水那堪更逆风。定是江神怜远去，欲吹船转浙江东。","dynasty":"宋代","title":"过金口市江中有渚名鲤鱼甲渚上有芦花连日遇逆风舟以寸进挽舟者行芦中成四绝其三"}
{"author":"王十朋","content":"于公治狱多阴德，温靖居朝止肉刑。鄱水同僚温靖后，于公堂记有芬馨。","dynasty":"宋代","title":"读于公堂记寄孙"}
{"author":"王十朋","content":"春水如天浪未生，扁舟真在鉴中行。渔人不问君王觅，占得湖光亦自荣。","dynasty":"宋代","title":"过鉴湖其二"}
{"author":"王十朋","content":"二子聪明旷与离，一尊容我与论诗。待将后集从前刻，直到鄱阳送别时。","dynasty":"宋代","title":"再读楚东集用前韵寄景卢嘉叟"}
{"author":"王十朋","content":"不学金仙李伯阳，来从雄愈论天常。毫锋落纸一台妙，诗艳惊人万丈长。会见鹍鹏俱变化，稔闻兰菊各芬香。盍簪联席论文酒，却笑渊明独引觞。","dynasty":"宋代","title":"行可元章再赋二诗依韵以酬前篇寓二后篇寓三其一"}
{"author":"王十朋","content":"官舍萧条怯莫冬，衰颜得酒晕生红。遥思兰若堂中老，非柏非松自耐风。","dynasty":"宋代","title":"和宝印叔见寄其一"}
{"author":"王十朋","content":"山水高长子陵节，桐庐萧洒范公诗。又吟处士清新句，蝉拽残声过别枝。","dynasty":"宋代","title":"钓台三绝其三"}
{"author":"王十朋","content":"水枯秧老农欲雨，麦黄桑绿蚕欲晴。一朝大霈满四泽，云收雾扫天还清。曰旸曰雨岂人力，圣德仰荷吾君明。庙堂况无痴宰相，不怕泥泞妨牛行。布谷催耕最知务，鸣鸠呼妇殊有情。平原出水云吐日，阴阳得所无战争。明日阳光照临足，今日阳乌已先浴。","dynasty":"宋代","title":"雨止复用前韵"}
{"author":"王十朋","content":"畏日炎炎，梵香一炷薰亭院。鼻根充满。好利心殊浅。贝叶书名，名义谁能辨。西风远。胜鬟不见。喜见琼花面。","dynasty":"宋代","title":"点绛唇（艳香茉莉）"}
{"author":"王十朋","content":"红蕖明镜两鲜鲜，中有双头更颖然。天产人才兼产物，公祥和气不祥莲。耻谈子厚表中瑞，肯咏章安桥畔篇。何日相呼登泰华，采华食实藕如船。","dynasty":"宋代","title":"陈贺州赋双莲诗不言祥瑞次韵以酬"}
{"author":"王十朋","content":"取友要如山胜己，居官宜似地青帘。边庭未静尚赤甲，鼎鼎欲调须白盐。","dynasty":"宋代","title":"至瞿唐关戏用山名成一绝"}
{"author":"王十朋","content":"偶上千峰榭，因思小范公。桐庐萧洒处，尽在十诗中。","dynasty":"宋代","title":"端午日陪柳严州登千峰榭其二"}
{"author":"王十朋","content":"公馀吏隐不相赊，杖屦园林赏物华。五柳宅边谁种柳，百花楼畔谩栽花。池塘有梦吟春草，屏障无心恋绮霞。来岁游人应话我，雁山深处老桑麻。","dynasty":"宋代","title":"郡圃栽花"}
{"author":"王十朋","content":"六月西征遇旱灾，脩途千里踏尘埃。雷公俄唤阿香去，霖雨便随流火来。天入沧浪游楚越，云翻䆉稏忆温台。绮霞亭上一回首，满目湖山壮矣哉。","dynasty":"宋代","title":"登绮霞亭用喜雨韵"}
{"author":"王十朋","content":"终夜江声枕上喧，子规未叫已销魂。身乘筚路思熊绎，词诵离骚吊屈原。城邑旧为夔子国，民人多是楚王孙。误恩分阃方图报，宿处那堪是报恩。","dynasty":"宋代","title":"至归州宿报恩寺"}
{"author":"王十朋","content":"不放离人独解舟，片帆相逐到丹丘。客情乡思从今日，更有思君一段愁。","dynasty":"宋代","title":"张施二生自黄岩拿舟送别于台城赠以二绝其一"}
{"author":"王十朋","content":"十年行役厌间关，一第初收鬓已斑。重念此生难报处，君亲恩德重丘山。","dynasty":"宋代","title":"涂中得宝印叔二诗次韵其一"}
{"author":"王十朋","content":"同僚文字三杯酒，腊日江山八阵台。冷有人嫌吾似雪，清无尘染客如梅。","dynasty":"宋代","title":"梅雪"}
{"author":"王十朋","content":"缅想长安觉夜长，先生投老困文场。几吟白雪眠萧寺，谁荐凌云达未央。鼠目獐头多富贵，兔葵燕麦自悲伤。感春情思如云乱，排闷题诗寄草堂。","dynasty":"宋代","title":"次韵潘先生莫春感怀见寄"}
{"author":"王十朋","content":"绿水芙蕖汎镇东，一觞一咏辱陪公。转头十载已陈迹，会面二山俱秃翁。旧隐重寻贺监宅，归帆遥借若邪风。九重侧席待宗老，愿展惓惓刘向忠。","dynasty":"宋代","title":"送知宗奉祠还越其二"}
{"author":"王十朋","content":"记得先人手自栽，森然千尺尽成材。翠丝结作思人树，它日儿孙岂忍摧。","dynasty":"宋代","title":"次韵昌龄西园十咏其七杉"}
{"author":"王十朋","content":"民疾商辛若寇雠，三分天下二归周。文王终世全臣节，不念前时羑里囚。","dynasty":"宋代","title":"周文王"}
{"author":"王十朋","content":"畏日炎炎，梵香一炷熏亭院。鼻根充满。好利心殊浅。贝叶书名，名义谁能辨。西风远。胜鬟不见。喜见琼花面。","dynasty":"宋代","title":"点绛唇其十四艳香茉莉"}
{"author":"王十朋","content":"清源古名郡，守土宜择人。胡为不才者，两载乘朱轮。政拙岁多旱，民愁眉日颦。赖兹淳厚俗，容我老病身。乞祠竟不允，易郡俄得邻。雅怀上冢愿，偶有还乡因。宾僚共呼酒，肴蔌嘉且新。展饯选士场，语离庚伏辰。清风屡吹衣，暑雨微洒尘。骊驹沸盈门，鹦鹉飞入唇。我亦重惜别，不辞劝酬频。诸君如神鱼，行奋六六鳞。学士倍登瀛，郡符同治秦。我如倦蜚鸟，野性难笼驯。旧巢寻故山，一枝老荆榛。官居类邮传，谁能久相亲。但愿各勉力，相期作纯臣。","dynasty":"宋代","title":"诸公饯别分韵得人字"}
{"author":"王十朋","content":"老来官况两俱无，惟有诗情寄酒壶。记取碧澜堂上语，衣冠早挂亦良图。","dynasty":"宋代","title":"钱再赋二诗复用前韵钱云家无置锥之地寓居僧舍有为题米疏者其一"}
{"author":"王十朋","content":"我昔曾栽会趣堂，子今封植更芬芳。胜它福峙三珠树，赛却东嘉五马坊。靖节柳青宁耐久，大夫松老恨无香。何如移得蟾宫种，不愧灵椿窦十郎。","dynasty":"宋代","title":"题梦龄五桂堂"}
{"author":"王十朋","content":"去岁曾游九日山，匆匆不暇尽跻攀。烦君访我不到处，好把诗篇载取还。","dynasty":"宋代","title":"大年游延福寺"}
{"author":"王十朋","content":"霅水书来寄叶嘉，中山人去代琼华。定将绛帐铸人手，散出毫端千种花。","dynasty":"宋代","title":"章季子教授惠顾渚茶报以宣城笔戏成三绝其三"}
{"author":"王十朋","content":"权门迹不到，颜巷自安贫。独与圣贤对，更于灯火亲。夜观常及子，昼讽直从寅。莫恨成名晚，诗书不负人。","dynasty":"宋代","title":"至乐斋读书"}
{"author":"王十朋","content":"三岁甜酸学语儿，能来壁下看题诗。当时戏发十年问，添我无穷今日悲。","dynasty":"宋代","title":"哭孟丙其一"}
{"author":"王十朋","content":"来往成何事，霜毛满鬓多。洋洋大江水，东去欲如何。","dynasty":"宋代","title":"舟中览镜"}
{"author":"王十朋","content":"亭上可率饮，林间宜率吟。每于诗酒里，寓我率然心。","dynasty":"宋代","title":"率饮亭二十绝其十二"}
{"author":"王十朋","content":"太尉前军得活鹿，使君慇勤分我肉。定知应是秦失馀，苗裔仍为世人逐。使君好客今平原，秋浦楼头罗水陆。青州从事嘉屡拜，白鹿山人赐新沐。社风留客去未得，清溪山头两经宿。频将口腹溷使君，大嚼戏吟诗一幅。","dynasty":"宋代","title":"富文送鹿肉"}
{"author":"王十朋","content":"苍然山色泠然声，次山之文读可惊。令君赠我有深意，欲以漫浪更吾名。我虽有官真漫耳，谁遣夔门称刺史。开卷欣逢子元子，尤爱清泠瀼溪水。","dynasty":"宋代","title":"瑞昌李宰赠元次山集"}
{"author":"王十朋","content":"水枯秧老农欲雨，麦黄桑绿蚕欲晴。一朝大霈满四泽，云收雾扫天还清。曰旸曰雨岂人力，圣德仰荷吾君明。庙堂况无痴宰相，不怕泥泞妨牛行。布谷催耕最知务，鸣鸠呼妇殊有情。平原出水云吐日，阴阳得所无战争。明日阳光照临足，今日阳乌已先浴。","dynasty":"宋代","title":"雨止复用前韵"}
{"author":"王十朋","content":"二疏归去后，林下少休官。圣代夔门里，一枝栖故鸾。","dynasty":"宋代","title":"十八坊诗知足"}
{"author":"王十朋","content":"两郡两逢新荔，三年三结双莲。酒盏莫辞在手，异时同把无缘。","dynasty":"宋代","title":"贡院食新荔观双莲因成六言"}
{"author":"王十朋","content":"自从春色上孤根，淫雨经时步不前。爱日未能供宿润，愁云依旧蔽青天。溪山咫尺成千里，棋酒因循又一年。今夕篮舆定相过，尊前行乐兴无边。","dynasty":"宋代","title":"岁暮雨雪连作稍阻会集贾元识有诗次韵"}
{"author":"王十朋","content":"毗舍遥遥，异香一炷驰名久。妙香稀有。鼻观深参透。问讯东来，知□谁先後。称仙友。十花为偶。近有江西守。","dynasty":"宋代","title":"点绛唇·毗舍遥遥"}
{"author":"王十朋","content":"白石登山客，新诗句必豪。宁容杜陵老，独步玉山高。","dynasty":"宋代","title":"九日寄昌龄弟其六"}
{"author":"王十朋","content":"我自扁舟入越初，兰亭已向梦中如。崇山峻岭至今阻，唱和诗成无处书。","dynasty":"宋代","title":"和喻叔奇集兰亭序语四绝其一"}
{"author":"王十朋","content":"我有茱萸沜，遥同辋川底。登高少一人，又是王家弟。","dynasty":"宋代","title":"九日寄昌龄弟其四"}
{"author":"王十朋","content":"我与瓜蔬味最宜，南来喜见大蹲鸱。归与传取东坡法，糁玉为羹且疗饥。","dynasty":"宋代","title":"食芋"}
{"author":"王十朋","content":"小节区区岂足羞，功名未显分累囚。平生自有真知己，宁患威公怨射钩。","dynasty":"宋代","title":"管仲"}
{"author":"王十朋","content":"皇恩西被复东渐，四海苍生尽仰瞻。畎亩微臣尤戴宋，结庐长向此峰尖。","dynasty":"宋代","title":"左原诗三十二首其十八宋家尖"}
{"author":"王十朋","content":"商飙起何处，古树生秋声。肃肃夜气寂，悠悠月华明。兀兀念前古，孜孜殚寸诚。默默守孤陋，兢兢防满盈。兴至役诗匠，愁来驱酒兵。自适布衣愿，未觉青衫荣。长须与赤脚，亦足供使令。","dynasty":"宋代","title":"和韩秋怀十一首其十"}
{"author":"王十朋","content":"江山遥望疑若无，隐隐渐露山规摹。化工作山首安石，不著草木为肌肤。吾乡石首黄金色，五年不见深思忆。山头有石名偶同，长铗空弹不堪食。","dynasty":"宋代","title":"望石首山其一"}
{"author":"王十朋","content":"君棋如龙且，初笑韩信怯。我棋似公瑾，赤壁真横捷。但知贪旁角，不觉攻背胁。主人本无竞，胜负两俱惬。嘉宾傥再集，鏖战定谁厌。新篇尤逼人，我辈徒劫劫。","dynasty":"宋代","title":"大年和棋诗复次前韵"}
{"author":"王十朋","content":"仙友苍苍，西风吹散天香好。暗飘龙脑。金栗枝头小。谁种丹霄，造化玄功妙。真堪笑。学仙疏谬。有似西河老。","dynasty":"宋代","title":"点绛唇·仙友苍苍"}
{"author":"王十朋","content":"滥把江东蜀口麾，中原入望涕频挥。每嗟风俗愧东晋，那得功名如合肥。贤士忧时尚家食，圣君求治正宵衣。腐儒老矣身多病，日日言归犹未归。","dynasty":"宋代","title":"次韵翁东叟知县见寄并简戴俊仲其一"}
{"author":"王十朋","content":"忠孝之家女亦良，教传彤管有遗芳。藁砧旧擢儒林秀，桂子新飘月窟香。方拟鱼轩沾宠渥，遽惊风树变凄凉。稽山鉴水青春暮，薤露声中恨更长。","dynasty":"宋代","title":"钱夫人挽词"}
{"author":"王十朋","content":"客馆逢重午，石榴花正芳。吾庐开亦好，归去嚼天浆。","dynasty":"宋代","title":"书院杂咏榴花"}
{"author":"王十朋","content":"平生为雪牵诗兴，今日无诗奈雪何。净几翻书拥炉读，冷斋呵砚带冰磨。寒江独钓句思柳，银海光摇人忆坡。欲两三杯贺丰岁，却忧疆埸正干戈。","dynasty":"宋代","title":"郡斋对雪"}
{"author":"王十朋","content":"坡名燕子燕思归，岩号乌飞乌倦飞。云本无心聊出岫，风缘有口故吹衣。","dynasty":"宋代","title":"登燕子坡前有一岩在江之旁如天台赤城名乌"}
{"author":"王十朋","content":"枕上微闻点滴声，皇天有意救苍生。虽然未作商家雨，已觉炎方暑气清。","dynasty":"宋代","title":"枕上闻雨声"}
{"author":"王十朋","content":"回头遥念荡中群，把酒欣论坐上文。臭味聊将比兄弟，大冯君与小冯君。","dynasty":"宋代","title":"木蕴之即席和文字韵诗酬以二绝其二"}
{"author":"王十朋","content":"铃斋昼寝梦初醒，忽见双罂眼欲惊。谁送瓮头新玉友，人言天上老宗英。","dynasty":"宋代","title":"知宗送玉友酒"}
{"author":"王十朋","content":"去年今日别吾家，我鬓苍然尔未华。日似去年人不见，鬓毛白尽眼添花。","dynasty":"宋代","title":"去年"}
{"author":"王十朋","content":"一樽相对眼俱明，细话同僚旧日情。汉世郎官亦华发，恨无诗句似君清。","dynasty":"宋代","title":"次韵钱郎中豫六客堂碧澜堂二绝其二"}
{"author":"王十朋","content":"谤焰久自熄，果然天听回。孤忠昭圣代，遗恨释泉台。伏节同元帅，知音有上台。三军气应壮，一洗向时哀。","dynasty":"宋代","title":"冯员仲复元官与致仕恩泽"}
{"author":"王十朋","content":"太学称多士，奇儿占上游。贤书连得隽，舍选复居优。善教由狐突，兴家出万脩。板舆游未遂，风树已萧飕。","dynasty":"宋代","title":"万府君挽词其二"}
{"author":"王十朋","content":"小麦含花大麦黄，一年春事已相将。篮舆遍入三精舍，拨得公家半日忙。","dynasty":"宋代","title":"出郊劝农其三"}
{"author":"王十朋","content":"重葺山亭浚旧溪，杖藜来往独悲悽。追思四十年间事，风为哀号鸟为啼。","dynasty":"宋代","title":"某辛巳秋归自武林省先陇遂修亭宇浚溪流因思先人旧诗已随屋璧坏矣尚能记忆遂追和其二"}
{"author":"王十朋","content":"机会由来贵速投，姑苏事与会稽侔。谋臣不早麾兵进，尝胆徒劳二十秋。","dynasty":"宋代","title":"越王勾践"}
{"author":"王十朋","content":"去年此日对清光，圣德能容一介狂。言略施行非不遇，身虽疏外亦何妨。","dynasty":"宋代","title":"十月朔日偶书"}
{"author":"王十朋","content":"出处平时正且严，犹于瓜李谨疑嫌。两溪水照新明月，六客堂逢旧紫髯。安定化应孚学校，谢公思已结闾阎。湖山清远使君好，想见邦人慰所瞻。","dynasty":"宋代","title":"林黄中少卿出守吴兴芮国器司业以诗送之有今日桐城王刺史异时遗爱在吾州句用韵寄二公其一"}
{"author":"王十朋","content":"眉宇胸襟两不尘，唾成珠玉更清新。惜哉不使苏仙见，题品宁先赵德麟。","dynasty":"宋代","title":"读赵果州诗"}
{"author":"王十朋","content":"太白徉狂喜杯酒，元龙豪气耻求亩。挥毫烂吐风月篇，济世高谈霸王口。古人可作谁与归，白也吾师登可友。万言窗下杯水冷，百尺楼头鼻声吼。丈夫未遇聊尔耳，肯向权门思炙手。净扫一室安吾贫，昼阅诗书夜星斗。休论生天与作佛，灵运甘居丈人后。吾侪慎分慕富贵，鸣鼓定须攻冉有。但愿相从文字乐，交情合向穷中厚。倚看前席坐间人，平步登瀛参二九。","dynasty":"宋代","title":"再用前韵述怀并简诸友"}
{"author":"王十朋","content":"丝蕊垂垂，嫣然一笑新妆就。锦亭前后。燕子来时候。谁恨无香，试把花枝嗅。风微透。细熏锦袖。不止嘉州有。","dynasty":"宋代","title":"点绛唇（嘉香海棠）"}
{"author":"王十朋","content":"此去神仙路不迷，直从洞口到桃溪。仙人心境无名利，笑我频年渡此溪。","dynasty":"宋代","title":"过仙人渡"}
{"author":"王十朋","content":"老臣苦欲争天下，嗣子何曾思蜀中。古屋数椽犹庙食，伤心地近永安宫。","dynasty":"宋代","title":"连日至瞿唐谒白帝祠登越公三峡堂徘徊览古共成十二绝其十昭烈庙"}
{"author":"王十朋","content":"六月修篁带雨移，丁宁护取岁寒枝。十贤清节高千古，不是此君谁与宜。","dynasty":"宋代","title":"十贤堂栽竹"}
{"author":"王十朋","content":"郡舍拥炉坐，烛开连夜花。主人无喜事，应是报还家。","dynasty":"宋代","title":"烛花"}
{"author":"王十朋","content":"汴水东流岸柳春，龙舟南下锦帆新。鸟声劝酒梅花笑，笑杀隋亡亦似陈。","dynasty":"宋代","title":"炀帝"}
{"author":"王十朋","content":"兢渡争飞画舫，赐衣纷集丹墀。举笔不忘规谏，玉堂谁进欧诗。","dynasty":"宋代","title":"提舶赠玉友六言诗次韵以酬其二"}
{"author":"王十朋","content":"新植灵根续蕙兰，缁林佳处占清闲。深红应费化工染，浓绿疑从帝所颁。正色可曾娱俗眼，晚英犹足慰衰颜。它年解组归三径，多种青青满故山。","dynasty":"宋代","title":"忏院种红蕉用宝印叔韵"}
{"author":"王十朋","content":"攲眠听诗韩喜侯，锋难与争剑铸欧。铃斋浅陋无处著，挂在缥缈之飞楼。兹楼久欠诗酒味，天遣我辈来遐陬。尘埃聊用文字洗，瓦砾遂获琼瑶酬。宾朋未赏合开燕，老病欲登宜杖鸠。清风酌别记霅水，制胜领客思夔州。一江明月楚东醉，全家终日蓬莱游。南来不谓有此境，四顾亦足穷吾眸。朝看日出闽海峤，夜望斗插泉山头。端如虢郡风月送，不比巴岳乾坤浮。登临怀古甫白适，赋咏联珠产巩牟。私心窃慕范文正，后天下乐先其忧。","dynasty":"宋代","title":"诸公和诗复用前韵"}
{"author":"王十朋","content":"霅水书来寄叶嘉，中山人去代琼华。定将绛帐铸人手，散出毫端千种花。","dynasty":"宋代","title":"章季子教授惠顾渚茶报以宣城笔戏成三绝其三"}
{"author":"王十朋","content":"梦魂惊断石桥边，身带烟霞入万年。宾主相逢意良厚，永嘉缝掖永嘉禅。","dynasty":"宋代","title":"万年赠乡僧贲老其一"}
{"author":"王十朋","content":"尔俸尔禄民膏脂，下民易虐天难欺。圣训昭昭日月垂，刻石于庭励官师。臣庭坚字尤瑰奇，光尧宸翰增光辉。坤维门户州名夔，庭前戒石□□□。笔画微茫观者疑，太岁在酉嘉平时。吉日丁亥刑□□，命工举石少高之。一新栏槛严謢持，银钩照眼光陆离。天威咫尺颜不违，虐民之事焉可为。勿谓苍苍不吾知，与尔同僚共孜孜。","dynasty":"宋代","title":"州县有戒石饬官吏某至夔之初□□□□□诗以自警云"}
{"author":"王十朋","content":"太学时名重，吾乡德誉崇。才华盍天禄，官职止儒宫。相国方知愈，诸公竞荐雄。天涯忽闻讣，老泪洒西风。","dynasty":"宋代","title":"哭万先之"}
{"author":"王十朋","content":"榴花照眼对佳客，荷叶传杯怀故乡。想见明年话夔子，又如今岁念鄱阳。","dynasty":"宋代","title":"五月四日与同僚南楼观竞渡因成小诗四首明日同行可元章登楼又成五首其四"}
{"author":"王十朋","content":"一宿真如饮渫泉，钟声催上渡头船。夜来一雨湖光好，拟把穷愁洗富川。","dynasty":"宋代","title":"至兴国军"}
{"author":"王十朋","content":"萧瑟杨雄宅一区，不堪老境失童乌。数茎须似经霜叶，为汝钟情一夜枯。","dynasty":"宋代","title":"哭孟丙其二"}
{"author":"王十朋","content":"犊角儿拳共作羹，大胜五鼎八珍烹。要须归陟南山采，更看新移小竹生。","dynasty":"宋代","title":"食笋蕨"}
{"author":"王十朋","content":"孤屿游人思谢公，天台禅客亦思丰。黄花境界谁思古，堂在烟霞缥缈中。","dynasty":"宋代","title":"思古堂"}
{"author":"王十朋","content":"不比求游占一科，无施不可患才多。手持江海一麾去，梦与神仙七字哦。客里有书情愈重，别来多病鬓添皤。郡斋独坐岁华莫，眼见官梅深忆何。","dynasty":"宋代","title":"子绍至云安复和前韵见寄酬以二首其二"}
{"author":"王十朋","content":"自从春色上孤根，淫雨经时步不前。爱日未能供宿润，愁云依旧蔽青天。溪山咫尺成千里，棋酒因循又一年。今夕篮舆定相过，尊前行乐兴无边。","dynasty":"宋代","title":"岁暮雨雪连作稍阻会集贾元识有诗次韵"}
{"author":"王十朋","content":"不骏于乘合见烹，铃斋指动荷分羹。区区膰肉非相报，正恐公为孔子行。","dynasty":"宋代","title":"知宗赠驴肉以膰肉酬之"}
{"author":"王十朋","content":"春秋美恶不嫌同，老子韩非一传中。壁上题名二百辈，卓然名世两三公。","dynasty":"宋代","title":"观郡守题名"}
{"author":"王十朋","content":"绝品轻红扫地无，纷纷万木以龙呼。实如益智本非药，味比荔支真是奴。","dynasty":"宋代","title":"龙眼"}
{"author":"王十朋","content":"黄柑绿橘未分珍，琐碎登盘辄献新。正可呼为木奴子，不知谁是铸金人。","dynasty":"宋代","title":"金橘"}
{"author":"王十朋","content":"辣皱人眉性最良，药中功效不寻常。吾侪自是生无智，夫子何曾食彻姜。","dynasty":"宋代","title":"食姜"}
{"author":"王十朋","content":"我与瓜蔬味最宜，南来喜见大蹲鸱。归与传取东坡法，糁玉为羹且疗饥。","dynasty":"宋代","title":"食芋"}
{"author":"王十朋","content":"二叔年皆八十馀，经年不见久无书。江山不隔还乡梦，昨夜迢迢到佛庐。","dynasty":"宋代","title":"梦二叔"}
{"author":"王十朋","content":"江梅初破一阳天，诗句清新欲斗妍。呼我同来饮文字，定扶衰病到尊前。","dynasty":"宋代","title":"次韵提舶见招"}
{"author":"王十朋","content":"故人书自许峰来，领得黄柑手自开。未满洞庭三百颗，更看驿使一枝梅。","dynasty":"宋代","title":"曹梦良教授寄柑一百颗报以乾荔支戏成二绝其一"}
{"author":"王十朋","content":"绝品知君尚未尝，三山绛帐喜相将。冷官岂是淹贤地，尤物聊观十八娘。","dynasty":"宋代","title":"曹梦良教授寄柑一百颗报以乾荔支戏成二绝其二"}
{"author":"王十朋","content":"怀州别驾生贤丁，盘谷先生有外甥。暂屈才能居管库，会看胜蹋继家声。","dynasty":"宋代","title":"寄崔肃之"}
{"author":"王十朋","content":"博物延陵有令孙，不因官冷作儒酸。珍庖自有西施舌，风味堪陪北海尊。","dynasty":"宋代","title":"吴宗教惠西施舌戏成三绝其二"}
{"author":"王十朋","content":"华表飞来鹤姓丁，鹿岩依旧故山青。正缘松菊留仙隐，肯为弓车到郡厅。德者能言书有力，仁人自寿药非灵。坐看世事公应笑，落水杨花万点萍。","dynasty":"宋代","title":"次韵表叔贾元范见寄二首其一"}
{"author":"王十朋","content":"逆虏纵横未剪齐，王师退保浙江西。羽书日报犹未息，戎捷远来何太稽。千里战云新鬼哭，满天阴雨夜乌啼。臂弓腰箭谁家子，竟日鸣鞭跃马蹄。","dynasty":"宋代","title":"闻韩帅"}
{"author":"王十朋","content":"门拥千峰翠，溪无一点尘。松风清入耳，山月白随人。","dynasty":"宋代","title":"宿饭溪驿其二"}
{"author":"王十朋","content":"路入桃花桃未花，碧溪流水两三家。何年路接人间世，定是渔人归去誇。","dynasty":"宋代","title":"饭桃花铺宿覆盆其一"}
{"author":"王十朋","content":"我守桐城公奉祠，登堂犹恨识公迟。心劳抚字阳司业，狱喜平反隽不疑。头白不忘文字乐，室清宜作子孙规。棣华玉润皆文杰，潜德幽光发妙词。","dynasty":"宋代","title":"陈提刑挽词"}
{"author":"王十朋","content":"予手不善谈，临局气先怯。偶逢孙万林，三战辄三捷。都缘敌不勍，非以台威胁。孺子滥成名，凯奏意殊惬。三君皆壮士，小挫未肯厌。予今务持胜，坚壁不容劫。","dynasty":"宋代","title":"予素不善棋孙先觉万大年林大和见访戏与对垒偶皆胜之因作数语"}
{"author":"王十朋","content":"御笔亲除真谏官，翕然舆论已腾欢。正人得路言无讳，圣主虚怀听不难。莫厌封章箴衮阙，要令奸胆落毫端。鲰生雅服阳公德，时把昌黎谏论看。","dynasty":"宋代","title":"贺何正言用蔡君谟韵"}
{"author":"王十朋","content":"君不见天为元和开号令，先遣憸人窃朝柄。奉天难平闲虎貔，弈客待诏来京师。口中班班谈治道，贞观开元何足为。党与纷纷自标置，远借伊周供佞媚。望尘附火皆美官，怨脩睚眦曾不难。梯媒爵位由货赂，斥遂朝士因杯盘。珣瑜卧第郢佑默，谁为唐室回狂澜。朝攘利权未为怪，莫夺兵柄尤可叹。仙李蟠根未当艾，十叶神器那容干。禁中大义知谁主，东宫受禅同三祖。越儿涕泣吴儿悲，从此豺狼不生羽。刚明天子位初登，剪除元恶流凶朋。八州司马才可称，节已扫地谁复矜。子厚年少躁飞腾，身陷丑党罹熏蒸。著文拟骚愁思凝，欲自辨白终莫曾。王孙尸虫托骂憎，色岂不愧明窗灯。所记先友时良肱，忍使柳氏家声崩。吁嗟匪人何足凭，士勿妄进当战兢。退之鲠直愤不胜，诗篇史笔两可徵，永贞覆辙宜痛惩。","dynasty":"宋代","title":"和韩永贞行"}
{"author":"王十朋","content":"龙卧灵湫志未伸，时时喷水撒行人。虽然未救苍生旱，聊欲澄清世上尘。","dynasty":"宋代","title":"左原诗三十二首其十二撒水岩"}
{"author":"王十朋","content":"渴怀思欲吸长江，闻说西台酿满缸。一斗青州白从事，忽随诗句到蓬窗。","dynasty":"宋代","title":"酬行可惠白酒"}
{"author":"王十朋","content":"小麦青青大麦熟，秧老欲移蚕欲簇。皇天弥旬作淫雨，害及农桑一何酷。麦枯秧腐蚕不丝，无食无衣岂能育。使君今世贤方伯，政过龚黄同舜牧。僦金蠲放官与私，喜气欢声倾比屋。仁风已慰黎庶心，诚感苍穹理宜速。胡为烝泄尚如许，阴沴干阳埋日毂。岂惟泥泞困牛车，更恐鱼龙上平陆。闾阎竞画指日蛮，香火遥祈上天竺。伤和无乃有冤民，蠹政尚疑多大族。使君有术开青天，按劾奸赃疏滞狱。","dynasty":"宋代","title":"与赵安抚乞疏狱"}
{"author":"王十朋","content":"姜郎何事久无书，令君青春最忆渠。别后又孤诗与酒，怪来都断雁并鱼。守株身世俱非巧，画饼声名总是虚。隔壁惠连无恙否，池塘春草句何如。","dynasty":"宋代","title":"怀姜渭叟兼简谢守中用前韵"}
{"author":"王十朋","content":"堂前双柏今何在，渡口孤舟依旧横。不似公安插竹处，凛然容貌尚如生。","dynasty":"宋代","title":"宿巴东县怀寇忠悯其二"}
{"author":"王十朋","content":"十日同游九日山，山中好处略跻攀。桑田改变松犹在，车马往来心自闲。昨日风应吹紫帽，今朝菊已带衰颜。登临称惬南来意，好逐飞飞倦鸟还。","dynasty":"宋代","title":"十日同知宗提舶游九日山延福寺"}
{"author":"王十朋","content":"未是他乡客，思家已断魂。明朝春色好，宿处近花村。","dynasty":"宋代","title":"宿驿奥"}
{"author":"王十朋","content":"真是花中瑞，本朝名始闻。江南一梦后，天下遇清芬。","dynasty":"宋代","title":"瑞香花"}
{"author":"王十朋","content":"台阁辍名士，符竹分帝忧。搢绅有清议，欲为朝端留。才名四十年，肮脏成白头。方开公道口，遽中谗人钩。触邪孤壮志，敛惠施一州。命义二大戒，能言亦能由。去矣霅水清，孰障天下流。愿言如季路，乘桴共公浮。","dynasty":"宋代","title":"送陈阜卿出守吴兴"}
{"author":"王十朋","content":"西岑风物冠吾乡，十里烟波兴味长。不用扁舟鉴湖去，馀生甘向此徜徉。","dynasty":"宋代","title":"林明仲自梅屿挐舟招丁道济道揆张思豫及予同饮索诗坐间成六绝七月朔日题西岑"}
{"author":"王十朋","content":"鲤鱼甲露江中渚，芦荻花浮渚上霜。樯影落江疑是钓，巨鳞惊跃鹭飞忙。","dynasty":"宋代","title":"过金口市江中有渚名鲤鱼甲渚上有芦花连日遇逆风舟以寸进挽舟者行芦中成四绝其二"}
{"author":"王十朋","content":"中秋玩月小蓬莱，风送婵娟入座来。樽俎论文清有味，湖山照眼净无埃。云生脚底蛟龙卧，影落人间鼓角催。把酒问天兼问月，何时此夜更衔杯。","dynasty":"宋代","title":"中秋赏月蓬莱阁呈同官"}
{"author":"王十朋","content":"黉馆名初挂，银钩势欲翻。人才蕴秀异，学业扣渊源。俊彦方群集，文章可细论。辉声迈前辈，擢秀蔼诸孙。心友居兰室，天香满桂轩。兹为学者富，难与俗流言。恢义高风倡，同襟旧好敦。池中神鲤足，一一上龙门。","dynasty":"宋代","title":"书院挂额展筵雅会也戏集诸堂轩斋名作诗"}
{"author":"王十朋","content":"有口但饮酒，无悰亦作诗。它年宦南北，还忆在家时。","dynasty":"宋代","title":"率饮亭二十绝其二十"}
{"author":"王十朋","content":"山水高长子陵节，桐庐萧洒范公诗。又吟处士清新句，蝉拽残声过别枝。","dynasty":"宋代","title":"钓台三绝其三"}
{"author":"王十朋","content":"绿暗梅欲雨，风薰麦初秋。官舍厌卑湿，僧庐访清幽。儒餐惯蔬饭，道话便茶瓯。鉴湖倘容觅，杖屦时来游。","dynasty":"宋代","title":"薛师约抚干召饭于圆通寺主僧瀹茗索诗"}
{"author":"王十朋","content":"贞观基图极盛隆，谁将神器付昏童。倒持剑柄归房闼，仙李枝柯一剪空。","dynasty":"宋代","title":"高宗"}
{"author":"王十朋","content":"萧瑟秋风送雁回，梦魂终夜绕箫台。年家知我乡心切，斫鲙羹莼荐酒杯。","dynasty":"宋代","title":"莫漕以莼羹荐杯"}
{"author":"王十朋","content":"善鸣聊自适，不愿遇知音。深恐山阴妪，误猜君子心。","dynasty":"宋代","title":"书院杂咏鹅"}
{"author":"王十朋","content":"亭上可率饮，林间宜率吟。每于诗酒里，寓我率然心。","dynasty":"宋代","title":"率饮亭二十绝其十二"}
{"author":"王十朋","content":"群芳避路放梅开，奔走游人满砌苔。半树溪边冲雪破，一枝头上带春回。月移瘦影供吟兴，风荐幽香袭酒杯。刚被西湖都道尽，至今诗客句难裁。","dynasty":"宋代","title":"次韵昝监务早梅"}
{"author":"王十朋","content":"窃食三州愧不才，扁舟又过子陵台。心知敬慕先生节，乞得祠宫归去来。","dynasty":"宋代","title":"钓台三绝其二"}
{"author":"王十朋","content":"道眼相看颇异常，遥遥莲社有遗芳。两篇诗好无蔬气，四季花然带佛香。杖锡何时离竹径，寻山莫惜访槐堂。小园花疏烦题注，诗往花来未可忘。","dynasty":"宋代","title":"法灯闻上人和杜鹃诗酬以前韵"}
{"author":"王十朋","content":"不是因三秀，名堂意自深。要居森戟地，毋忘采芝心。","dynasty":"宋代","title":"州宅十二咏玉芝堂"}
{"author":"王十朋","content":"榴屿何年改玉环，望中犹是旧青山。遗民不记当时事，惟有潮声日往还。","dynasty":"宋代","title":"次韵宝印叔观海三绝其二"}
{"author":"王十朋","content":"昭公失国寓乾侯，方伯无人肯见忧。如晋适齐徒取辱，祇缘不用予家谋。","dynasty":"宋代","title":"昭公"}
{"author":"王十朋","content":"下帷精舍远尘繁，境静心清事不关。案上忘机有黄卷，眼中得趣是青山。林泉欲共高僧老，事业未容吾辈闲。准拟他年挂冠后，飘然杖履白云间。","dynasty":"宋代","title":"明庆忏院上方地爽而幽盖精蓝"}
{"author":"王十朋","content":"之子有贤叔，鲰生误受知。恩蒙夫子妻，事类白圭诗。黄卷悲吟夜，青灯照绩时。竟孤偕隐愿，徒切悼亡思。","dynasty":"宋代","title":"挽令人其二"}
{"author":"王十朋","content":"我游醉乡中，常在软饱后。谁脩醉乡记，添我姓名不。","dynasty":"宋代","title":"率饮亭二十绝其九"}
{"author":"王十朋","content":"大命由来自有真，子舆徒号汉家亲。须知炎祚中兴主，元是南阳谨厚人。","dynasty":"宋代","title":"光武其一"}
{"author":"王十朋","content":"杖屦登关岭，山行无住时。客情浑在眼，乡思苦关眉。石现金仙像，溪蟠阮肇祠。越山都几点，收拾上新诗。","dynasty":"宋代","title":"过新昌"}
{"author":"王十朋","content":"故人访吾庐，况是清和节。高槐绿成阴，芳草碧未歇。携手山间行，清兴浩然发。呼童具鸡黍，浊酒醅初泼。贫居愧荒凉，野蔌草罗列。盘实饤梅豆，蔬餐荐薇蕨。主礼虽甚微，客色未尝觖。醉翁山水意，不为壶觞设。蟹眼煎新汲，雀舌烹春撷。浇君文字肠，掉我清谈舌。人生会面难，岁月易飘忽。君姑为我留，匆匆莫言别。","dynasty":"宋代","title":"毛虞卿见过"}
{"author":"王十朋","content":"夜静微闻折竹音，惊禽何处更投林。寒生习气无繇扫，遥对湖山忍冻吟。","dynasty":"宋代","title":"泰之用欧苏颍中故事再作五绝勉强继韵其五"}
{"author":"王十朋","content":"喜君直谅更多闻，共惜光阴寸与分。萤照夜窗才煖席，蝉吟秋树又离群。尊前忍听阳关曲，江上愁看日暮云。别后谁能慰牢落，锦囊长带故人文。","dynasty":"宋代","title":"次韵虞卿送别"}
{"author":"王十朋","content":"先君出会不生还，鲁弱无由可报冤。祢庙岂宜姜氏见，庄同何忍与雠婚。","dynasty":"宋代","title":"庄公"}
{"author":"王十朋","content":"望秦秦望山苍苍，未秋先作归意浓。三山深处孟园好，松菊恨君归不早。拂衣高举追冥鸿，不将诗别乖崖翁。年来处士径尤捷，美秩清资等闲躐。君独高歌慕隐沦，林下何曾见一人。芋魁豆饭吾亦有，深愧折腰贪五斗。","dynasty":"宋代","title":"送会稽林簿"}
{"author":"王十朋","content":"甑屿饱曾见，饭溪名始闻。老怀如子美，到处不忘君。","dynasty":"宋代","title":"宿饭溪驿其一"}
{"author":"王十朋","content":"风枝张羽盖，露脸污何郎。收拾归醽醁，芳姿韵更香。","dynasty":"宋代","title":"酴醾"}
{"author":"王十朋","content":"全节忠臣配，崇宁宰相家。哀能变国俗，贵不御铅华。学佛穷三昧，然松教五车。遗芳载彤管，名寿两俱遐。","dynasty":"宋代","title":"清源夫人赵氏挽词其一"}
{"author":"王十朋","content":"轲伋诚明学，弟兄传以心。易微于九师，闭门自钩深。","dynasty":"宋代","title":"续访得七人程伊川"}
{"author":"王十朋","content":"海味正思瑶柱美，夔门又见荔枝红。炎方入贡自妃子，郡圃欲栽如白公。官满犹为十年计，实成须待二星终。不须更论何时吃，前种后收人我同。","dynasty":"宋代","title":"拾荔枝核欲种之戏成一首"}
{"author":"王十朋","content":"芦花洲渚江人邦，我来把酒临西窗。五祖六祖山照眼，清流浊流水同江。孤山大小各崭绝，钟石上下相舂撞。千帆出没烟雨里，何如鸥鹭飞双双。","dynasty":"宋代","title":"题湖口驿"}
{"author":"王十朋","content":"亢旱踰时如鲁史，一雨已迟淹尔耳。农犹满望苗返魂，车亦收声鱼免死。我持酒戒不敢荒，急呼一杯饮松堂。不忧猖獗有巢昌，只恐沈犹朝饮羊。","dynasty":"宋代","title":"得雨复用闻水车韵其二"}
{"author":"王十朋","content":"十二巫山锁白云，岩如雁荡列江滨。谁名雁荡经行峡，定是经行峡里人。","dynasty":"宋代","title":"过风口望巫峡岩嶂如雁山祥云峰经行峡烟霞障"}
{"author":"王十朋","content":"有泽宜观水，无檐不见山。鄱君千里国，俯仰一亭间。","dynasty":"宋代","title":"州宅十二咏四望亭"}
{"author":"王十朋","content":"兵火回头二十年，吾家此树实青毡。儿时尚及见封植，乱后那知独保全。虽荷生成能蓊郁，不轻剪拂岂团圆。主翁不忍加斤斧，旧物于人最可怜。","dynasty":"宋代","title":"幽居三咏其二黄杨"}
{"author":"王十朋","content":"孙郎何事久无书，又见青春柳拂渠。千里阻山仍阻水，三年无雁亦无鱼。弟兄官况宁多好，囊橐年来莫久虚。海角天涯两形影，别时长记涕涟如。","dynasty":"宋代","title":"怀孙子尚"}
{"author":"王十朋","content":"肩舆终日在山间，忽见庐山忆雁山。我亦无心入莲社，愿随征雁及秋还。","dynasty":"宋代","title":"都昌道中望庐山思故乡"}
{"author":"王十朋","content":"虾蟆好居水，背水以自濡。不知背上味，乃与众水殊。品第高水经，煎茶必来须。争汲以致远，不惮险且迂。我亦走瓶罂，一瓯瀹云腴。所恨太遐僻，亲朋莫能呼。巨蛙如有灵，曷不上天衢。以水为雨露，助天泽寰区。坎视峡中小，笑渠子阳愚。","dynasty":"宋代","title":"虾蟆碚水"}
{"author":"王十朋","content":"予少择交游，有友四五子。仲默姿不凡，好学喜观史。寄我新诗章，我惊欲掩耳。昔日心未降，而今已降矣。我久事章句，滋味一杯水。平生况多愚，于己不自揣。林间等蝉噪，井底作蛙视。今焉见君诗，吾诚二虫比。岂敢妒且热，低头拜不止。思欲和其音，兀坐辄忘起。沉吟竟不成，徒觉倦两髀。从今焚笔砚，不复坐书几。","dynasty":"宋代","title":"次韵季仲默见寄"}
{"author":"王十朋","content":"北望中原万里遥，南来喜见洛阳桥。人行跨海金鳌背，亭压横空玉虹腰。功不自成因砥柱，患宜预备有风潮。蔡公力量真刚者，遗爱胜于郑国侨。","dynasty":"宋代","title":"洛阳桥"}
{"author":"王十朋","content":"山生取地榭侵云，土木多应役鬼神。好向危栏高著眼，闾阎无限困穷人。","dynasty":"宋代","title":"云榭"}
{"author":"王十朋","content":"毛羽不多异，浪于花得名。深疑杜陵误，黑白未分明。","dynasty":"宋代","title":"书院杂咏花鸭"}
{"author":"王十朋","content":"策冠诸儒已奏闻，不妨居次避平津。坐看万石门阑大，转觉朋山气象新。黄卷更穷稽古力，青云莫负致君身。试观忠献堂中像，亦是当时第二人。","dynasty":"宋代","title":"赠第二人石察判"}
{"author":"王十朋","content":"老臣苦欲争天下，嗣子何曾思蜀中。古屋数椽犹庙食，伤心地近永安宫。","dynasty":"宋代","title":"连日至瞿唐谒白帝祠登越公三峡堂徘徊览古共成十二绝其十昭烈庙"}
{"author":"王十朋","content":"使君开宴小蓬瀛，幕客参陪亦与荣。茗煮寒泉饮清白，酒斟佳月赏分明。","dynasty":"宋代","title":"府帅"}
{"author":"王十朋","content":"辣皱人眉性最良，药中功效不寻常。吾侪自是生无智，夫子何曾食彻姜。","dynasty":"宋代","title":"食姜"}
{"author":"王十朋","content":"不放离人独解舟，片帆相逐到丹丘。客情乡思从今日，更有思君一段愁。","dynasty":"宋代","title":"张施二生自黄岩拿舟送别于台城赠以二绝其一"}
{"author":"王十朋","content":"再闰黄州正坐诗，诗因迁谪更瑰奇。读公赤壁词并赋，如见周郎破贼时。","dynasty":"宋代","title":"游东坡十一绝其六"}
{"author":"王十朋","content":"处士何须种七松，剩栽海上绿髯龙。灵根频灌苍如玉，黛色初抽软似茸。蘸水小山形凿凿，引年昌歜节重重。道人分得岁寒种，一洗梅溪憔悴容。","dynasty":"宋代","title":"月上人以拳石植海松莳菖阳于四际苍姿秀色钟清气于几案间以为梅溪之野人赠兼惠诗章因与酬唱凡四首其二"}
{"author":"王十朋","content":"天辟金华一洞奇，洞中石是化羊遗。浑疑雪向闽山落，更讶峰从天竺飞。溪上又添乘棹兴，案头如照读书时。故人重我膏肓疾，田不荒芜应亦归。","dynasty":"宋代","title":"万孝全赠金华洞石名雪洒遥峰作进退诗次韵"}
{"author":"王十朋","content":"蔓草芟夷莫许侵，好花封植待成阴。每于小小园林里，长抱惓惓畎亩心。","dynasty":"宋代","title":"剪拂花木戏成二绝其二"}
{"author":"王十朋","content":"九年地主百年祠，民自元丰结去思。善政在人宜有后，堂堂忠肃见公儿。","dynasty":"宋代","title":"陈公祠"}
{"author":"王十朋","content":"二叔年高甚，天涯侄未归。一阳云物动，三峡梦魂飞。丈室怀明庆，巍楼上静晖。皇恩许归去，行矣叩林扉。","dynasty":"宋代","title":"怀二叔"}
{"author":"王十朋","content":"野性无端喜种花，吾兄得得赠山茶。莺声老后移虽晚，鹤顶丹时看始嘉。雨叶鳞鳞成小盖，春枝艳艳首群葩。自惭欲报无琼玖，来往同看本一家。","dynasty":"宋代","title":"族兄文通赠山茶"}
{"author":"王十朋","content":"畏日炎炎，梵香一炷熏亭院。鼻根充满。好利心殊浅。贝叶书名，名义谁能辨。西风远。胜鬟不见。喜见琼花面。","dynasty":"宋代","title":"点绛唇其十四艳香茉莉"}
{"author":"王十朋","content":"台前八阵己陈迹，水底三闾何处招。手把菖蒲对佳节，兴来呼酒劝同僚。","dynasty":"宋代","title":"五月四日与同僚南楼观竞渡因成小诗四首明日同行可元章登楼又成五首其二"}
{"author":"王十朋","content":"天将大任未容闲，清峭依然御史颜。谢客能吟练江句，谪仙不厌敬亭山。双溪风月壶觞里，叠嶂烟霞几案间。天下苍生望公起，归辕行见郡人攀。","dynasty":"宋代","title":"过宛陵陪汪枢密登双溪阁叠嶂楼游高斋望敬亭山诵谢元晖李太白诗用枢公游齐山韵"}
{"author":"王十朋","content":"荡中天柱见已久，山外石梁今始观。尊者力能回造化，会须移向柱头安。","dynasty":"宋代","title":"题石梁"}
{"author":"王十朋","content":"洪水横流四海饥，教民稼穑务三时。后王欲识艰难业，读取豳风七月诗。","dynasty":"宋代","title":"后稷"}
{"author":"王十朋","content":"利涂名路两崎嵚，甘向田园事陆沉。一顷膏腴生计足，四时香火佛缘深。筑门东海于公意，教子燕山窦老心。衔涕为公铭隐德，不缘谀墓欲黄金。","dynasty":"宋代","title":"李府君挽词"}
{"author":"王十朋","content":"钱清地古思刘宠，泉白堂虚忆范公。印绶纷纷会稽守，谁能无愧一贤风。","dynasty":"宋代","title":"清白堂"}
{"author":"王十朋","content":"太古民淳事简稀，圣人牛首号包羲。如今四海皆人面，心似山川更崄巇。","dynasty":"宋代","title":"伏牺其一"}
{"author":"王十朋","content":"古刹何年有，传闻贞观初。药痊明主疾，鼠福梵王庐。帝赐褒嘉礼，神留吉利书。残僧三四辈，朝莫自钟鱼。","dynasty":"宋代","title":"宿华容寺"}
{"author":"王十朋","content":"犹胜太白号三人，又免韩公诮聚蚊。薄有壶觞非独酌，共将文字作清醺。天高云散悬金饼，风峭溪凉皱縠文。却恨钟情未能遣，愁肠终夜转车轮。","dynasty":"宋代","title":"壬申中秋交朋解散不期而会者郑生逊志夏生伯虎因小饮玩月二子各以诗赠依韵酬之其二"}
{"author":"王十朋","content":"南国有乔木，老非梁栋材。清阴可以覆，亦足报栽培。","dynasty":"宋代","title":"榕木"}
{"author":"王十朋","content":"婺女生贤女，端宜配德星。登堂饮姑乳，调胆教儿经。子舍春犹盛，孙枝叶已青。韩碑纪遗懿，彤管继芳馨。","dynasty":"宋代","title":"胡氏挽诗"}
{"author":"王十朋","content":"太学时名重，吾乡德誉崇。才华盍天禄，官职止儒宫。相国方知愈，诸公竞荐雄。天涯忽闻讣，老泪洒西风。","dynasty":"宋代","title":"哭万先之"}
{"author":"王十朋","content":"仲夏百谷长，中沐群龙分。此邦得何龙，行天莫辞勤。愿于呼吸间，山川走风云。亟下霈然泽，救我心如焚。","dynasty":"宋代","title":"五月二十日闵雨"}
{"author":"王十朋","content":"歆向诜然萃一门，过庭诗礼尽公恩。奇儿不负义方教，旧治至今遗爱存。心境欲明凭贝叶，寿藏预卜傍祇园。髯郎行烛青藜杖，定见荣光达九泉。","dynasty":"宋代","title":"刘府君挽词"}
{"author":"王十朋","content":"一舍萧然学有馀，窗间遮眼尽文书。已将事业盟灯火，万事何烦酒破除。","dynasty":"宋代","title":"和方叔其二"}
{"author":"王十朋","content":"吾母昔逃难，携孥依舅船。态多朝暮警，恩独始终全。滥与高门出，尤蒙长者怜。未能成宅相，徒有泪如泉。","dynasty":"宋代","title":"万府君挽词其三"}
{"author":"王十朋","content":"谷中有月露蛾眉，水织珠帘更绝奇。满目峰峦观未尽，有僧携纸觅题诗。","dynasty":"宋代","title":"题净名院二绝其二"}
{"author":"王十朋","content":"前日始惊雷失令，今朝忽见雪漫天。寒窗夜拥黄紬坐，闲读春秋隐九年。","dynasty":"宋代","title":"十月十九日雷二十一日雪"}
{"author":"王十朋","content":"我陟高岗，瞻望东越。访王之祀，旷古有阙。宜庙于山，世享不绝。何以荐之，蕺茗是撷。","dynasty":"宋代","title":"采蕺其四"}
{"author":"王十朋","content":"昔日贤太守，堂前零露甘。我来无善政，露下亦何堪。","dynasty":"宋代","title":"州宅杂咏甘露堂"}
{"author":"王十朋","content":"哀哀父母生我劳，生日不见徒悲号。今年偶然梦三刀，二千石向鄱阳叨。身虽五马已二毛，烹羊击鲜斫蟹螯。殷勤为寿劳尔曹，愿尔它年著綵袍。二亲无恙年俱高，更与诸孙持寿醪。满堂宾客来英豪，会看醉脸如仙桃。","dynasty":"宋代","title":"生日示闻诗闻礼"}
{"author":"王十朋","content":"雪径深深，北枝贪睡南枝醒。暗香疏影。孤压群芳顶。玉艳冰姿，妆点园林景。凭阑咏。月明溪静。忆昔林和靖。","dynasty":"宋代","title":"点绛唇（暗香梅）"}
{"author":"王十朋","content":"不听梧桐雨，回头已六年。齑盐谙旧味，灯火结前缘。进学思韩愈，同襟有郑虔。诸生不待劝，忠孝素惓惓。","dynasty":"宋代","title":"宿学呈同官"}
{"author":"王十朋","content":"毛羽不多异，浪于花得名。深疑杜陵误，黑白未分明。","dynasty":"宋代","title":"书院杂咏花鸭"}
{"author":"王十朋","content":"入湖初讶君山远，无翼可随鸥鹭群。系缆中流忽相对，江湖心亦不忘君。","dynasty":"宋代","title":"解舟遇风暂泊岳阳城下正对君山"}
{"author":"王十朋","content":"不骏于乘合见烹，铃斋指动荷分羹。区区膰肉非相报，正恐公为孔子行。","dynasty":"宋代","title":"知宗赠驴肉以膰肉酬之"}
{"author":"王十朋","content":"清源太守鬓如蓬，未遂归农又劝农。农事正兴天不雨，谁能唤起老黄龙。","dynasty":"宋代","title":"出郊劝农饭蔬于法石僧舍时方闵雨有无麦之忧因成八绝其一"}
{"author":"王十朋","content":"二麦青黄雨失时，老农相顾但嗟咨。使君徒用虚文劝，稼穑艰难未必知。","dynasty":"宋代","title":"出郊劝农饭蔬于法石僧舍时方闵雨有无麦之忧因成八绝其二"}
{"author":"王十朋","content":"我昔躬耕陇亩间，也知农事最艰难。才疏政拙心劳甚，无补于民合挂冠。","dynasty":"宋代","title":"出郊劝农饭蔬于法石僧舍时方闵雨有无麦之忧因成八绝其三"}
{"author":"王十朋","content":"卖刀买犊慕龚遂，重谷务农思鲁僖。僚友共怀忧国愿，守臣非皱职田眉。","dynasty":"宋代","title":"出郊劝农饭蔬于法石僧舍时方闵雨有无麦之忧因成八绝其四"}
{"author":"王十朋","content":"无术能销旱魃灾，吁嗟求雨只空回。鲰生岂是为霖手，明日真人出洞来。","dynasty":"宋代","title":"出郊劝农饭蔬于法石僧舍时方闵雨有无麦之忧因成八绝其五"}
{"author":"王十朋","content":"万岁名山两度来，精庐潇洒绝尘埃。禅师妙得兵家策，杖屦飘然去不回。","dynasty":"宋代","title":"出郊劝农饭蔬于法石僧舍时方闵雨有无麦之忧因成八绝其六"}
{"author":"王十朋","content":"荔子今亡法石白，江山长带佛头青。老僧能说陈王事，遗冢犹传女子灵。","dynasty":"宋代","title":"出郊劝农饭蔬于法石僧舍时方闵雨有无麦之忧因成八绝其七"}
{"author":"王十朋","content":"一径通幽亭面墙，鸟啼林静木苍苍。碍人眼界宜斤斧，放出山光接海光。","dynasty":"宋代","title":"出郊劝农饭蔬于法石僧舍时方闵雨有无麦之忧因成八绝其八"}
{"author":"王十朋","content":"犊角儿拳共作羹，大胜五鼎八珍烹。要须归陟南山采，更看新移小竹生。","dynasty":"宋代","title":"食笋蕨"}
{"author":"王十朋","content":"登楼能赋非王粲，沽酒忘形有郑虔。千里相从文字饮，不辞费尽杖头钱。","dynasty":"宋代","title":"与郑时敏登楼把酒书二绝其二"}
{"author":"王十朋","content":"拂晓出楚塞，中流望荆门。江随铜柱转，舟遇虎牙奔。鸟度南天阔，鱼翻秋水浑。宜都转盼过，夜宿旧江村。","dynasty":"宋代","title":"宿灌口"}
{"author":"王十朋","content":"高柳何人舍，孤灯此夜舟。遥从白帝去，少为紫微留。","dynasty":"宋代","title":"宿紫微"}
{"author":"王十朋","content":"解舟城之南，橙橘半青黄。时节岂不好，胡为辞故乡。亲朋送我行，殷勤馈壶觞。我欲与之饮，舟去留靡遑。僮仆别我归，黯然颜色伤。问我何时还，田园又成荒。我心愧其言，老矣身皇皇。五载走三州，道路险且长。屡请方得祠，暂归又怀章。挈家入南闽，儿女不尽将。馀生疾病多，满镜须髯苍。到官即有乞，行将返耕桑。","dynasty":"宋代","title":"解舟"}
{"author":"王十朋","content":"文公有序规童子，将圣犹言畏后生。好把五车书尽读，五车读了要须行。","dynasty":"宋代","title":"赠裴童子"}
{"author":"王十朋","content":"四月相将莫，山丹开始都。真心本来赤，正色自然朱。百合晚仍俗，石榴繁更粗。谁将仙灶药，花里著工夫。","dynasty":"宋代","title":"山丹花"}
{"author":"王十朋","content":"晚来诸卒竞欢呼，籴得香粳一斗馀。拾荻为薪煮江水，就船沽酒吃鳊鱼。","dynasty":"宋代","title":"晚过沙滩有渔举网得鳊鱼二百馀头橙橘正青黄以百钱买橘得十六颗比乡里小差而味酸其三"}
{"author":"王十朋","content":"弭棹乾门浪未平，同舟太半已山行。自惭不是娄师德，免葬江鱼赖友生。","dynasty":"宋代","title":"江上遇风二绝其二"}
{"author":"王十朋","content":"穷居乐道自躬耕，那肯要君用割烹。汤后不加三聘礼，未应改志为苍生。","dynasty":"宋代","title":"伊尹"}
{"author":"王十朋","content":"钓利钓名者，纷纷三峡中。何人化为石，又作钓鱼翁。","dynasty":"宋代","title":"石渔翁"}
{"author":"王十朋","content":"籍甚何夫子，文章擅美名。金华传语宝，鄱水主诗盟。心印横渠学，相门无尽甥。人间一梦觉，卿月堕台城。","dynasty":"宋代","title":"哭何子应其一"}
{"author":"王十朋","content":"滥与江湖岳牧群，于中最慕范希文。人才相远心相似，均是忧时与爱君。","dynasty":"宋代","title":"观郡守题名再书一绝"}
{"author":"王十朋","content":"好似东山谢，满庭芝与兰。义方能不倦，擢秀固非难。","dynasty":"宋代","title":"渊源堂十二诗其九擢秀斋"}
{"author":"王十朋","content":"舶台丹荔新秋熟，风味如人自不同。名字未安真缺典，从今呼作马家红。","dynasty":"宋代","title":"提舶送荔支借用前韵"}
{"author":"王十朋","content":"偶作吾儿真梦寐，暂来人世误娄罗。虽然修短由天命，致汝无辜我罪多。","dynasty":"宋代","title":"哭孟丙其五"}
{"author":"王十朋","content":"我有文房宝，莫如毛颖清。来从丹桂窟，封以五夫城。辈行惟彤管，宗盟是墨卿。湘东谩三品，无此岁寒名。","dynasty":"宋代","title":"松笔"}
{"author":"王十朋","content":"风伯吹云不成雨，稼穑如焚谁守土。铃斋夜闻水车声，遥想田间老农苦。汗流气喘饥眼花，厌闻窟中鼍打衙。妻儿相劳勿愁叹，多少高田无水车。","dynasty":"宋代","title":"郡斋夜坐闻水车声其一"}
{"author":"王十朋","content":"昔日栽花者，官移花未开。旧花今岂在，犹说范公栽。","dynasty":"宋代","title":"州宅十二咏庆朔堂"}
{"author":"王十朋","content":"湖山清绝多佳士，暇日壶觞得共携。堂上合成前后客，诗中分得建除题。不容闰位参卿月，坐觉巫山在霅溪。麟阁功名属公辈，老夫惟愿把锄犁。","dynasty":"宋代","title":"晦日会于六客堂者十二人"}
{"author":"王十朋","content":"人物堂堂大国齐，难窥赐履地东西。心才遇日即倾藿，身或在山谁采藜。隐德犹能及枯骨，安车行见起磻溪。后生何幸依先达，误辱山公一字题。","dynasty":"宋代","title":"凌书和诗复用韵"}
{"author":"王十朋","content":"故旧别云久，话言犹未聆。岁暮念愈剧，宵长梦形频。忆昔始倾盖，相看俱妙龄。参乎方越席，鲤也才趋庭。乐泮共采藻，泛江同食萍。玄深探羲画，狂妄窥麟经。端能辨箕荄，未省分雷霆。卷帙发晨架，膏油燃夜棂。君才富八斗，我字识一丁。轻愿苦窘幅，高屋钦建瓴。低头愿为愈，割席终惭宁。结游指寥廓，约泛航清泠。骥足骋天骏，鳌头缗海腥。涂远困尘鞅，棹回阁寒汀。壮怀誓白水，愤气干青冥。孤屿散形影，双溪隔沧溟。耿耿月遥共，悠悠门独扃。论文忆李白，对酒怀刘伶。乡校鼓沂瑟，颂章赓鲁駉。濯暑振风袂，破寒操雪舲。胜游仿栗里，雅会脩兰亭。瓶罄沽瓮蚁，烛残照囊萤。猖狂却大雅，酩酊还独醒。槐市忽飞诏，英才先振翎。短檠歌慷慨，长剑磨晶荧。旧耻雪赤壁，奇功收井陉。高价压群玉，新文丽繁星。乡闾借光艳，庠序资仪刑。随群袍暂白，唾手衫当青。残生适孤苦，举足方伶俜。文房泣遗泽，座右悲先铭。犬马不填壑，凫鹥卒同泾。射缟服彊箭，撞钟施寸筳。惟求免场屋，讵望扬王庭。师旋约奏凯，案就期脱囹。势屈战徒力，命奇文不灵。秋翼困燕雀，春苗害蟊螟。日念返桑梓，愿言和鸾铃。溪山有偕隐，风雨无独听。悬崖踏苍翠，怪石穿珑玲。豹闲眠雾窟，鸟倦栖云屏。世情自翻覆，交态长芳馨。岁时觉荏苒，咫尺如飘零。盈亏屡瞻桂，开落频观蓂。欲去废负米，念来方祝蛉。何时掺子手，一笑空吾瓶。注目杳云雁，缄书附原鸰。鄙吝伫涤胃，钝顽资发铏。得得戒徒驭，迟迟趋阙廷。犹胜炙手辈，奔走趋公厅。","dynasty":"宋代","title":"和韩答张辙寄曹梦良"}
{"author":"王十朋","content":"忠孝之家女亦良，教传彤管有遗芳。藁砧旧擢儒林秀，桂子新飘月窟香。方拟鱼轩沾宠渥，遽惊风树变凄凉。稽山鉴水青春暮，薤露声中恨更长。","dynasty":"宋代","title":"钱夫人挽词"}
{"author":"王十朋","content":"梦寐思贤愿与齐，一麾来守浙江西。星躔旧识尚书履，玉府曾亲太一藜。天遣门生依坐主，心随峡水注苕溪。邦人异日谈遗事，名姓应同六客题。","dynasty":"宋代","title":"十月晦日会凌季文沈德和二尚书刘汝一大谏于六客堂"}
{"author":"王十朋","content":"槐市声名早，儒林行艺尊。麟经无绝学，乌府有危言。半岁甘泉橐，频年刺史幡。凄凉道山旧，今日几人存。","dynasty":"宋代","title":"哭陈阜卿其一"}
{"author":"王十朋","content":"忆昔相逢未白头，别来岁月迅如流。自从江左分符去，长念城南载酒游。君似老松姿耐雪，我犹弱柳叶经秋。梅溪梅屿不相远，归去定乘寻戴舟。","dynasty":"宋代","title":"次韵林明仲见寄"}
{"author":"王十朋","content":"高临无地屹山腰，今古知观几度潮。水鉴挂空波正满，鲸鱼八穴浪还消。雷初出地神龙怒，银忽成山海若骄。圣世风涛合平静，不应泛溢似唐朝。","dynasty":"宋代","title":"观潮阁"}
{"author":"王十朋","content":"孙郎何事久无书，又见青春柳拂渠。千里阻山仍阻水，三年无雁亦无鱼。弟兄官况宁多好，囊橐年来莫久虚。海角天涯两形影，别时长记涕涟如。","dynasty":"宋代","title":"怀孙子尚"}
{"author":"王十朋","content":"朝市隐诚好，山林通更嘉。出非专为米，去亦不期瓜。下惠何妨介，东方未用夸。池州知此道，无愧仲连家。","dynasty":"宋代","title":"次韵何宪题鲁池州通隐堂"}
{"author":"王十朋","content":"时无闰月那成年，庙有先君岂上贤。鲁国从来秉周礼，文公何事独无天。","dynasty":"宋代","title":"文公"}
{"author":"王十朋","content":"前日中秋一壶酒，交朋解散归南亩。把杯邀月止三人，中有客来从谷口。首登诗坛出险语，张我孤军真畏友。重阳佳句更奇绝，西风猛向松关吼。中庸伯始遥遥胄，颖然作赋吟诗手。谢客篇章似春草，分得家传才一斗。句法天然自圆熟，长庆诗豪今有后。妙龄能作老成语，必大奇儿亦希有。邬郡太守司马孙，文与其人两温厚。我与数子无薰莸，文字相从十常九。","dynasty":"宋代","title":"郑逊志胡叔成谢鹏刘敦信万廓邬一唯和诗复用前韵"}
{"author":"王十朋","content":"群芳避路放梅开，奔走游人满砌苔。半树溪边冲雪破，一枝头上带春回。月移瘦影供吟兴，风荐幽香袭酒杯。刚被西湖都道尽，至今诗客句难裁。","dynasty":"宋代","title":"次韵昝监务早梅"}
{"author":"王十朋","content":"晚年游宦到夔闽，四见轻红荔子新。不似蒲萄橘羊枣，向来犹及遗慈亲。","dynasty":"宋代","title":"荐新荔支"}
{"author":"王十朋","content":"巍登古峰岭，回首望夔州。隐约瞻卧龙，微茫见江流。明朝望眼遮，江山见无由。翻令还乡梦，飞过白盐头。不知此邦人，亦念使君不。使君无可念，空有诗篇留。","dynasty":"宋代","title":"登古峰岭望夔州"}
{"author":"王十朋","content":"李广才名汉世稀，孝文犹自未深知。辍餐长叹无颇牧，翻惜将军不遇时。","dynasty":"宋代","title":"李广其一"}
{"author":"王十朋","content":"岭头寒涧远无声，夜静风恬忽自鸣。山水有灵人不识，老农常用卜阴晴。","dynasty":"宋代","title":"左原诗三十二首其二十五嘶水涧"}
{"author":"王十朋","content":"伟节声名盖一时，夫人淑德最相宜。便甘布素从高隐，不惜花钿拯众饥。萱草未乾堂下土，杨花已应梦中诗。如今多少王孙饿，进食哀怜复有谁。","dynasty":"宋代","title":"陈夫人挽词"}
{"author":"王十朋","content":"清夜沉沉，携来深院柔枝小。俪兰开巧。雪里乘风袅。温室寒祛，旖旎仙姿早。看成好。花仙欢笑。不管年华老。","dynasty":"宋代","title":"点绛唇（寒香水仙）"}
{"author":"王十朋","content":"巴夔之山厌太多，荆江其奈无山何。舟中遥遥望石首，一点亦足供吟哦。舣舟亦向刘郎洑，应是刘郎招我宿。刘郎如问旧江山，永安宫草年年绿。","dynasty":"宋代","title":"望石首山其二"}
{"author":"王十朋","content":"端明品第首推陈，花里姚黄是等伦。郡圃一株称小紫，故家风味自宜珍。","dynasty":"宋代","title":"荔支七绝陈紫"}
{"author":"王十朋","content":"我思雁荡游，欲与雁行去。羽翼本天生，谁令分两处。","dynasty":"宋代","title":"九日寄昌龄弟其七"}
{"author":"王十朋","content":"五年符竹换三州，乞得祠宫欲少休。名姓误蒙君相记，泉南千里又分忧。","dynasty":"宋代","title":"戊子八月二日得泉州"}
{"author":"王十朋","content":"乐事苦无多，良辰岂长见。明年缀席时，要使茱萸遍。","dynasty":"宋代","title":"九日寄昌龄弟其八"}
{"author":"王十朋","content":"未穷脚力上层霄，想象名山兴亦高。物外游人身插羽，洞中仙客体生毛。利名奔走嗟吾老，杖屦徜徉羡子豪。凫舄共游端有日，预期木叶下亭皋。","dynasty":"宋代","title":"次韵昌龄游白石二诗其二道岩"}
{"author":"王十朋","content":"灰飞季秋管，云暗巫山峰。我欲廓氛曀，试呼黎与重。","dynasty":"宋代","title":"又用前句作七绝其六"}
{"author":"王十朋","content":"贱子无天衅早钟，记观先友涕亡从。士林方喜荣三桂，丞舍俄惊惨二松。剡水凄凉回棹速，丹丘恸哭过车凶。发扬门户胜他族，深羡公家有蔡邕。","dynasty":"宋代","title":"刘府君挽词其二"}
{"author":"王十朋","content":"富贵有天命，安贫士之常。聊为真率饮，未用利名忙。","dynasty":"宋代","title":"率饮亭二十绝其四"}
{"author":"王十朋","content":"天下人心共恶梁，祇应无奈虎狼彊。可怜千尺黄河水，投尽清流始灭唐。","dynasty":"宋代","title":"梁太祖"}
{"author":"王十朋","content":"春秋死难止三人，皆欲求仁未得仁。节义可书惟孔父，胜如仇牧胜如荀。","dynasty":"宋代","title":"孔父"}
{"author":"王十朋","content":"堂名石刻两俱存，令我深怀旧长官。学道资深更深处，居安能使庶民安。","dynasty":"宋代","title":"题双峰资深堂其五"}
{"author":"王十朋","content":"鼻祖调羹佐有商，耳孙家业踵前芳。万言书有盐梅味，千首诗开锦绣肠。绛帐讵容淹久次，制科端欲待非常。归囊剩有君佳句，更获珠玑四十章。","dynasty":"宋代","title":"别傅教授景仁"}
{"author":"王十朋","content":"峡中七月行舟断，我仗孤忠尽室行。寄语后人宜自戒，莫因幸免遂轻生。","dynasty":"宋代","title":"巫峡其二"}
{"author":"王十朋","content":"老逢佳节强跻攀，兴绕东篱愧未还。与客携壶登缥缈，寻僧对榻卧幽闲。白盐照日一峰古，乌帽吹风双鬓班。坐上无非孟嘉辈，卧龙山却胜龙山。","dynasty":"宋代","title":"九日登卧龙山呈同官"}
{"author":"王十朋","content":"贺老祠堂枕鉴湖，霓裳羽化宅荒芜。无人更问君王觅，转使高风千载孤。","dynasty":"宋代","title":"贺知章祠"}
{"author":"王十朋","content":"九华山下化成寺，太白书堂高处开。想见江山无此境，故宜头白懒归来。","dynasty":"宋代","title":"九华山其五"}
{"author":"王十朋","content":"中秋玩月小蓬莱，云掩清光不放来。颇觉襟怀增梗槩，欲凭栏槛扫氛埃。清宵忍放嘉宾散，明日还惊俗务催。底用区区校时节，良天佳月即倾杯。","dynasty":"宋代","title":"中秋见月方以为喜既而阴蔽意殊不满东坡云良天佳月即中秋不以日月断也诸君有醵会之约复用前韵"}
{"author":"王十朋","content":"去岁一杯酒，遽然生死分。儿孙为寿地，恸哭不堪闻。","dynasty":"宋代","title":"令人生日哭以小诗其二"}
{"author":"王十朋","content":"好似东山谢，满庭芝与兰。义方能不倦，擢秀固非难。","dynasty":"宋代","title":"渊源堂十二诗其九擢秀斋"}
{"author":"王十朋","content":"贺州贺雨句如何，不减夔州梦得歌。更有一犁江上曲，它年传诵出金坡。","dynasty":"宋代","title":"夏四月不雨守臣不职之罪也将有请于神雨忽大作陈贺州有诗赞喜次韵以酬其三"}
{"author":"王十朋","content":"羽盖垂垂，玉英乱簇春光满。韵香清远。暖日烘庭院。露褒琼枝，脸透何郎晕。凝余恨。古人不见。谁与花公论。","dynasty":"宋代","title":"点绛唇·羽盖垂垂"}
{"author":"王十朋","content":"九江话别已经年，三峡相逢岂偶然。预扫江头礼宾馆，论文尊酒菊花天。","dynasty":"宋代","title":"寄赵果州"}
{"author":"王十朋","content":"此日黄花酒，深期酌弟兄。谁知有离别，西望不胜情。","dynasty":"宋代","title":"九日寄昌龄弟其三"}
{"author":"王十朋","content":"舅甥杯酒结绸缪，岂忍阴怀盗贼谋。不听三臣言亦是，未须深罪邓祁侯。","dynasty":"宋代","title":"邓祁侯"}
{"author":"王十朋","content":"夤缘偶作于飞侣，梦寐相随到数州。泥上迹留鸿已去，舟中刻在剑难求。","dynasty":"宋代","title":"悼亡其四"}
{"author":"王十朋","content":"群山如囿秀回环，秀拔群山是北山。我恐山中猿鹤怨，移文未至已先还。","dynasty":"宋代","title":"左原诗三十二首其四北高山"}
{"author":"王十朋","content":"我昔自总角，识君先大夫。闺门脩子职，乡里号名儒。仁者偶不寿，善人宜有孤。肯堂能自勉，泉下慰榛芜。","dynasty":"宋代","title":"别余谐"}
{"author":"王十朋","content":"柱国杨家二世亡，越公遗迹独绵长。不能牢固隋基业，枉费精神在一堂。","dynasty":"宋代","title":"连日至瞿唐谒白帝祠登越公三峡堂徘徊览古共成十二绝其四越公堂"}
{"author":"王十朋","content":"火树银花遍九衢，天移星斗下空虚。心忧机妇寒窗士，诗句分明似谏书。","dynasty":"宋代","title":"元夕次何宪韵其一"}
{"author":"王十朋","content":"孤陋书生宽见闻，西来端欲扫儒门。怀人久作周公梦，访道欣闻孔子孙。书为爱民成再奏，泪因忧国有双痕。休论身世无穷事，但愿常陪北海尊。","dynasty":"宋代","title":"行可再和用其韵以酬"}
{"author":"王十朋","content":"柱杖拈馀戏插泥，草龙珠帐挂檐西。荔枝体物差胜枣，毕竟俱非善品题。","dynasty":"宋代","title":"咏述师葡萄"}
{"author":"王十朋","content":"少年下笔已如神，文到黄州更绝尘。我宋人才盛元祐，玉堂人是雪堂人。","dynasty":"宋代","title":"游东坡十一绝其三"}
{"author":"王十朋","content":"忆昔杜陵老，恨无千万间。君能恢大义，吾党悉欢颜。","dynasty":"宋代","title":"渊源堂十二诗其十恢义斋"}
{"author":"王十朋","content":"庆父哀姜产祸芽，龂龂鲁道可胜嗟。武闱难起无人救，季子来归未足嘉。","dynasty":"宋代","title":"闵"}
{"author":"王十朋","content":"方苦炎炎畏日长，欣蒙子夏惠清凉。三槐雅是王家物，为榜新亭拟旧堂。","dynasty":"宋代","title":"林下十二子诗槐子夏"}
{"author":"王十朋","content":"大冶迢迢接武昌，西征踰月到东方。白莲智印蟠桃朔，仙佛同归一道场。","dynasty":"宋代","title":"东方寺"}
{"author":"王十朋","content":"归雁行飞集涧阿，不贪江海稻粱多。峰头一荡虽然小，饮啄犹堪避网罗。","dynasty":"宋代","title":"左原诗三十二首其十九小雁荡"}
{"author":"王十朋","content":"中兴天子初龙翔，临轩策士当维扬。艰难果见异人出，龙虎甲乙俱非常。先生大对过晁董，指切时务言激昂。麟经绝笔二千载，收拾纸上生光芒。自从曲江到今日，劲气独得南方强。权门用事手可炙，申枨亦减平生刚。先生闭门玩爻象，簸弄日月潮之阳。帝忧南国命共理，袁连二政俱循良。公道方行正人用，诏起韩愈师虞庠。先生不作进学解，直言慷慨投封章。一麾出守山水郡，十行诏墨加恩光。东嘉得贤类京兆，前政有张今有王。张公到官席未煖，犹有遗爱如甘棠。先生况是儒宗师，敛此大惠施一方。入境愿问民疾苦，下车宜诛吏奸赃。首延璆孺坐贤榻，无使杨墨登门墙。河内借恂岂容久，宸衷念贾殊未忘。鲰生抠衣恨太晚，执经未获时登堂。私心窃喜父母国，圣恩特许来龚黄。愿同何坚首率化，归见颍川鸣凤凰。","dynasty":"宋代","title":"送王司业"}
{"author":"王十朋","content":"洗尽夭夭色，泠然众卉中。却将千叶雪，全胜几枝红。","dynasty":"宋代","title":"千叶白桃"}
{"author":"王十朋","content":"夔子山高峡天阔，骚人宅近刚肠悲。菊花上头不易得，酒盏到手何须辞。","dynasty":"宋代","title":"九日登卧龙山呈同官又一绝"}
{"author":"王十朋","content":"乘舟刚怕两难恶，度岭俄惊百步高。僮仆相看话良苦，纵教轻担亦疲劳。","dynasty":"宋代","title":"过百度"}
{"author":"王十朋","content":"金玉本非富，诗书元不贫。平生无尽用，学问在吾身。","dynasty":"宋代","title":"渊源堂十二诗其六富学斋"}
{"author":"王十朋","content":"学传士丐旧家声，诗法肩吾句已成。尊酒论文两经岁，却因送别倍钟情。","dynasty":"宋代","title":"又各赠一绝施良臣"}
{"author":"王十朋","content":"今古几池馆，人人栽牡丹。主翁兼种德，要与子孙看。","dynasty":"宋代","title":"书院杂咏牡丹"}
{"author":"王十朋","content":"不俗更嫌俗，风枝时拂墙。青青映藜烛，细细杂芸香。劲节老方见，清阴寒欲藏。萧疏似吾辈，味向静中长。","dynasty":"宋代","title":"秘书省后园脩竹可爱胡正字"}
{"author":"王十朋","content":"闽江艰险岭崔嵬，不惮冲寒冒雪来。留我铃斋两三月，扁舟载得义风回。","dynasty":"宋代","title":"送贾岩老还乡其一"}
{"author":"王十朋","content":"老去悲秋甚，兴来聊自娱。明年知健否，子细看茱萸。","dynasty":"宋代","title":"九日寄昌龄弟其十一"}
{"author":"王十朋","content":"保绿轩前黄子嘉，非松非柏亦非花。故应唤作思人树，数十年前阅我家。","dynasty":"宋代","title":"林下十二子诗黄子嘉"}
{"author":"王十朋","content":"畴昔游从分不轻，十年乡校读书灯。德星会聚三兄弟，诗社追随八友朋。去国悲凉老王粲，还乡牢落失陈登。诵君生死炎凉句，斜日寒天涕满膺。","dynasty":"宋代","title":"陈商霖挽词"}
{"author":"王十朋","content":"高唱犹嫌二谢平，偏师能破五言城。鄱人口诵新门记，已作雷门振大声。","dynasty":"宋代","title":"主簿程同年和永平门诗再赋四绝因以赠别其二"}
{"author":"王十朋","content":"戒石重刊照眼明，良辰又遇腊嘉平。黄堂坐处天威近，一点欺心事莫萌。","dynasty":"宋代","title":"重刊戒石铭其一"}
{"author":"王十朋","content":"一家天下裂三都，忠愤填胸出阵图。千载相知惟白水，此心元不为吞吴。","dynasty":"宋代","title":"连日至瞿唐谒白帝祠登越公三峡堂徘徊览古共成十二绝其十一八阵图"}
{"author":"王十朋","content":"太学称多士，奇儿占上游。贤书连得隽，舍选复居优。善教由狐突，兴家出万脩。板舆游未遂，风树已萧飕。","dynasty":"宋代","title":"万府君挽词其二"}
{"author":"王十朋","content":"无钱令尹陶彭泽，有道先生郑广文。预约它年还故里，共骑白鹿效文君。","dynasty":"宋代","title":"项服善知县和诗酬以三绝并简林致一教授其三"}
{"author":"王十朋","content":"杜门不愿高轩过，聊学东山谢公卧。伤时泪泣鲛人珠，挥毫写懑风雨驱。友生笑我为狂客，齐楚未须论失得。他年功业定如何，醉中细把君诗哦。","dynasty":"宋代","title":"戏酬毛虞卿见和"}
{"author":"王十朋","content":"彼微双鹡鸰，飞飞同一原。急难喻兄弟，义著周雅篇。周公代武王，大义今古传。人孰无兄弟，急难斯见焉。愿怀周公心，无愧诗人言。","dynasty":"宋代","title":"畎亩十首其六"}
{"author":"王十朋","content":"筼筜又复长纤纤，头角犹藏味已甜。吾友子脩三载别，不知稚子几根添。","dynasty":"宋代","title":"食笋其一"}
{"author":"王十朋","content":"周衰夷狄最跳梁，楚入春秋势更强。能用一言存灭国，贤哉犹有一庄王。","dynasty":"宋代","title":"楚庄王"}
{"author":"王十朋","content":"荔子黄甘岂不香，路经九折叹王阳。羡君松竹吟哦处，橘在怀中母在堂。","dynasty":"宋代","title":"和叔奇见寄"}
{"author":"王十朋","content":"钓利钓名者，纷纷三峡中。何人化为石，又作钓鱼翁。","dynasty":"宋代","title":"石渔翁"}
{"author":"王十朋","content":"金陵王气为谁钟，五马南浮一化龙。四海民心共思晋，江东何事却从容。","dynasty":"宋代","title":"元帝"}
{"author":"王十朋","content":"身在篮舆不自安，更劳牵挽上天门。山中亦有人间月，今夜应须照覆盆。","dynasty":"宋代","title":"饭桃花铺宿覆盆其二"}
{"author":"王十朋","content":"英石来从并玉堂，铃斋几案耸锋铓。平生性有好山癖，袖得两峰归故乡。","dynasty":"宋代","title":"李伯时赠英石"}
{"author":"王十朋","content":"驻锡清源十五年，月明台静忽飘然。禅心莫为东禅起，南北东西总是禅。","dynasty":"宋代","title":"送潜老赴东禅其一"}
{"author":"王十朋","content":"难弟难兄汉二龚，袈裟缝掖各清风。渊明已遂归田愿，莲社行将访远公。","dynasty":"宋代","title":"送潜老赴东禅其二"}
{"author":"王十朋","content":"大字雄文照眼明，亲题一轴寄松厅。千间广厦能宣力，何止区区不负丞。","dynasty":"宋代","title":"得叶飞卿书因寄贡院碑"}
{"author":"王十朋","content":"晚年游宦到夔闽，四见轻红荔子新。不似蒲萄橘羊枣，向来犹及遗慈亲。","dynasty":"宋代","title":"荐新荔支"}
{"author":"王十朋","content":"老欲投闲尚未成，胶胶扰扰厌馀生。方成枕上游仙梦，忽听窗前唤起声。","dynasty":"宋代","title":"早起"}
{"author":"王十朋","content":"初见枝头万绿浓，忽惊火伞欲烧空。花先花后年俱熟，莫遣时人不爱红。","dynasty":"宋代","title":"刺桐花"}
{"author":"王十朋","content":"去岁曾游九日山，匆匆不暇尽跻攀。烦君访我不到处，好把诗篇载取还。","dynasty":"宋代","title":"大年游延福寺"}
{"author":"王十朋","content":"日莫园人献宝珠，化成千亿小芙蕖。使君燕寝无沉麝，凝此清香自有馀。","dynasty":"宋代","title":"末利花"}
{"author":"王十朋","content":"吴王无处可招魂，惟有西施舌尚存。曾共君王醉长夜，至今犹得奉芳尊。","dynasty":"宋代","title":"吴宗教惠西施舌戏成三绝其一"}
{"author":"王十朋","content":"君有好山僻，叠山亭院间。不遮山外眼，又得见真山。","dynasty":"宋代","title":"书院杂咏假山"}
{"author":"王十朋","content":"庭院深深，异香一片来天上。傲春迟放。百卉皆推让。忆昔西都，姚魏声名旺堪惆怅。醉翁何往。谁与花标榜。","dynasty":"宋代","title":"点绛唇（咏十八香·异香牡丹）"}
{"author":"王十朋","content":"我昔自总角，识君先大夫。闺门脩子职，乡里号名儒。仁者偶不寿，善人宜有孤。肯堂能自勉，泉下慰榛芜。","dynasty":"宋代","title":"别余谐"}
{"author":"王十朋","content":"苦雨冷朱夏，小舟眠富春。馀生今可乐，归作太平人。","dynasty":"宋代","title":"宿富春舟中"}
{"author":"王十朋","content":"渊明事高尚，瓶中缺储粟。鲁公凛名节，乞米给饘粥。广文富才名，官冷饭不足。少陵老风骚，橡栗拾山谷。嗟予何为者，处世真碌碌。谋生一何拙，甔石无储蓄。三年两去国，囊橐罄水陆。还家索租苗，不了腊与伏。前秋遭飓风，摧折数间屋。今年丁大侵破甑尘可掬。绝粮瘦百指，告籴走群仆。乡邻苟不救，定恐填沟渎。家藏千卷书，父子忍饥读。一字不堪煮，何以充我腹。细君笑谓我，子命难食肉。去岁官台省，侥倖食君禄。有口不三缄，月奏知几牍。圣主倘不容，宁免远窜逐。归来固已幸，富贵非尔福。东皋二顷田，得雨尚可谷。子耕我当耘，固穷待秋熟。","dynasty":"宋代","title":"家食遇歉有饭不足之忧妻孥"}
{"author":"王十朋","content":"潇洒荀家好弟兄，秦封不污有馀清。钟成一种栋梁气，散作八方风雨声。","dynasty":"宋代","title":"八松"}
{"author":"王十朋","content":"风采棱棱御史官，旌麾所至庶民安。渭川千亩填匈臆，散作毫端风雨寒。","dynasty":"宋代","title":"次韵陈阜卿读洪景卢追和玉板诗其一"}
{"author":"王十朋","content":"需次家乡五载迟，便便腹笥愈添围。才如子建岂论斗，性类西门能佩韦。车马戒涂君欲去，田园迷径我初归。男儿所尚惟名节，莫堕人间富贵机。","dynasty":"宋代","title":"送曹梦良赴桐庐户掾其三"}
{"author":"王十朋","content":"豆子山前火墨溪，迢迢一岭与天齐。肉身安得钻天手，肝胆崔嵬自作梯。","dynasty":"宋代","title":"上大望州钻天三里其二"}
{"author":"王十朋","content":"载酒觞黄菊，登山臂紫茱。重修汝南事，灾厄自今无。","dynasty":"宋代","title":"九日寄昌龄弟其十"}
{"author":"王十朋","content":"群贤少长毕经过，曲水流觞忆永和。一代风流已陈迹，世殊事异感伤多。","dynasty":"宋代","title":"和喻叔奇集兰亭序语四绝其二"}
{"author":"王十朋","content":"网步知何处，维舟日已昏。孤灯耿渔舍，一犬吠江村。问境欣名复，归心几到温。遥天有明月，惜不照金尊。","dynasty":"宋代","title":"宿网步时已入夜犹行舟忽闻犬声知有人家孤灯一点盖渔舍也是夕有月不饮"}
{"author":"王十朋","content":"夜深风雨撼庭芭，唤起新愁乱似麻。梦觉尚疑身似蝶，病苏方悟影非蛇。浇肠竹叶频生晕，照眼银釭自结花。我在故乡非逆旅，不须杜宇唤归家。","dynasty":"宋代","title":"夜雨述怀"}
{"author":"王十朋","content":"忆昔相逢未白头，别来岁月迅如流。自从江左分符去，长念城南载酒游。君似老松姿耐雪，我犹弱柳叶经秋。梅溪梅屿不相远，归去定乘寻戴舟。","dynasty":"宋代","title":"次韵林明仲见寄"}
{"author":"王十朋","content":"误入蓬莱朝未央，至今魂梦记微茫。扁舟欲效鸱夷子，遥望沧波兴已狂。","dynasty":"宋代","title":"次韵宝印叔观海三绝其三"}
{"author":"王十朋","content":"先人六儿女，姊长孝且慈。德淑命不淑，哀哉止于斯。莫年失爱子，哭泣鬓成丝。年才五十七，一病不可医。姊死我在傍，姊葬吾不知。初闻卜九月，不得日与时。丐祠既不遂，临穴竟无期。日月为我昏，风雨为我悲。宦游何所得，抱恨渺无涯。尚馀英公须，未作子厚碑。便当回雁荡，那忍过秭归。","dynasty":"宋代","title":"亡姊之葬在九月而不得其日十五日读坡诗至英公燎须事不觉悲涕是日辛酉得非葬日邪诗以寓哀"}
{"author":"王十朋","content":"夔有百花无此香，两年官舍负秋光。使君元是蟾宫客，赠我数枝金粟黄。","dynasty":"宋代","title":"富文赠桂花"}
{"author":"王十朋","content":"华表飞来鹤姓丁，鹿岩依旧故山青。正缘松菊留仙隐，肯为弓车到郡厅。德者能言书有力，仁人自寿药非灵。坐看世事公应笑，落水杨花万点萍。","dynasty":"宋代","title":"次韵表叔贾元范见寄二首其一"}
{"author":"王十朋","content":"虏箭侵陵御幄时，君臣相顾不胜悲。难平犹自推天命，卢杞奸邪竟不知。","dynasty":"宋代","title":"德宗"}
{"author":"王十朋","content":"批风抹月五经年，吟尽淮南尽处天。独与元之韩魏国，神交千古作三贤。","dynasty":"宋代","title":"游东坡十一绝其十"}
{"author":"王十朋","content":"吴越兴亡事若何，谯门遗迹枕山阿。大声曾作雷霆震，应笑人间布鼓多。","dynasty":"宋代","title":"雷门"}
{"author":"王十朋","content":"十年作别稽山下，万里相逢峡水西。天下名山游已遍，好寻潜涧一枝栖。","dynasty":"宋代","title":"送如上人其二"}
{"author":"王十朋","content":"君不见杜陵野客老更狂，浣花溪上结草堂。又不见谪仙世人皆欲杀，匡山读书头如雪。二公同时鸣有唐，文章万丈光艳长。钧天无人帝呼去，草堂书馆今荒凉。太平宰相张居士，外甥似舅金华子。胸中万卷杜陵翁，笔下千篇谪仙李。向来衣冠拜伪楚，我乃宋臣惟有死。何曾著眼痴宰相，况肯低颜骢御史。天边卿月落九疑，口诵离骚吊湘水。诛茅筑室小东山，天下苍生望公起。种梅志欲调商鼎，持斧梦刀聊尔耳。公生长安我东嘉，天遣邂逅鄱江涯。笔头一语真戏剧，却将铁面拟金华。金华自是金闺彦，金口褒扬两朝眷。末须归去金华山，行将入侍金华殿。","dynasty":"宋代","title":"题何子应金华书院图"}
{"author":"王十朋","content":"灵源东接雁池遥，裂石崩崖下九霄。云断青天倚长剑，月明泉室挂生绡。江声雨势三秋急，雪片冰花五月饶。休勒移文北山去，他年来赴石梁招。","dynasty":"宋代","title":"大龙湫"}
{"author":"王十朋","content":"谷日逢春日，江天弄佳气。蔬盆杂蒿韭，一箸异乡味。西畴农事动，问我归何未。岂无二顷田，奚用五马贵。","dynasty":"宋代","title":"谷日立春"}
{"author":"王十朋","content":"大夫楚忠臣，哀哉以谗逐。遗庙大江濆，醒清今古独。","dynasty":"宋代","title":"夔路十贤屈大夫"}
{"author":"王十朋","content":"月台无屋有空坛，空处观空眼界宽。不惹世间尘一点，冰轮心镜两团团。","dynasty":"宋代","title":"游承天寺后园登月台赠潜老其二"}
{"author":"王十朋","content":"主人端不俗，景物亦相宜。手种轩前桂，联芳共几枝。","dynasty":"宋代","title":"渊源堂十二诗其三宜桂轩"}
{"author":"王十朋","content":"会稽疏凿自东都，太守功从禹后无。能使越人怀旧德，至今庙食贺家湖。","dynasty":"宋代","title":"马太守庙"}
{"author":"王十朋","content":"帝乡五载乱离中，亿万苍生陷犬戎。二圣远征沙漠北，六龙遥渡浙江东。斩奸盍请朱云剑，射虏宜贯李广弓。借问秦庭谁恸哭，草茅无路献孤忠。","dynasty":"宋代","title":"伤时感怀其二"}
{"author":"王十朋","content":"莱公经济业，志在巴东诗。斯人不复见，亭上秋风悲。","dynasty":"宋代","title":"夔路十贤寇莱公"}
{"author":"王十朋","content":"小驿数椽屋，夜深风雨中。邻家有鸡犬，不是汉新丰。","dynasty":"宋代","title":"宿新丰驿"}
{"author":"王十朋","content":"玉座奇包未与颁，伏波家果忽堆盘。宜书蔡谱均称绿，不比韩诗止咏丹。荐李徒誇碧实脆，嚼瓜未觉水晶寒。羡君衫鬓巧相似，我坐郡厅惭素餐。","dynasty":"宋代","title":"次韵傅教授景仁马绿荔支"}
{"author":"王十朋","content":"浪士旧游处，旅人今两宵。赤乌曾纪瑞，银杏敢兴妖。照眼水名瀼，回头山忆尧。男儿四方志，宁惮蜀天遥。","dynasty":"宋代","title":"中秋宿瀼溪驿其二"}
{"author":"王十朋","content":"炎炎畏日爱浓阴，穆穆清风爱好音。不独爱松兼爱竹，此君亦有岁寒心。","dynasty":"宋代","title":"爱松堂"}
{"author":"王十朋","content":"场屋收功不在身，兰馨玉润总奇人。过庭诗礼家风变，坦腹门阑喜气新。华屋产芝虽美瑞，白头生齿误青春。篮舆方起南游兴，无奈今年岁在辰。","dynasty":"宋代","title":"翁府君挽词"}
{"author":"王十朋","content":"鹿岩重见鹿门翁，襟宇浑然太古风。负郭良田全种德，起家难弟已收功。花间麟冢经年就，木杪龟趺指日丰。门婿自惭非李汉，鄙文何足状韩公。","dynasty":"宋代","title":"贾府君挽词"}
{"author":"王十朋","content":"流落江湖岁月侵，九重侧席念公深。汉庭宽大颁纶綍，楚阁清和襆枕衾。大壑巨鱼欣复纵，虚舟积羽可能沉。乾坤整顿须元老，芝岭柯山未许寻。","dynasty":"宋代","title":"次韵叶枢密言别"}
{"author":"王十朋","content":"万壑千岩拥越冈，朝陵追念旧天王。自嗟无路攀弓剑，尚忍兴言及虎狼。","dynasty":"宋代","title":"和赵可大四绝其四朝永祐陵"}
{"author":"王十朋","content":"家在梅溪水竹间，穿云蜡屐可曾闲。雁山新入春游眼，却笑平生未见山。","dynasty":"宋代","title":"题灵峰三绝其一"}
{"author":"王十朋","content":"云锁吕公洞，月明黄鹤楼。抱关非故卒，谁见羽衣游。","dynasty":"宋代","title":"黄鹤楼"}
{"author":"王十朋","content":"天工著意点酡酥，不与江梅斗雪肤。露滴蜂房酿崖蜜，日烘龙脑喷金炉。万松张盖黄尤好，三峡藏春绿不枯。题品倘非坡与谷，世人应作小虫呼。","dynasty":"宋代","title":"蜡梅"}
{"author":"王十朋","content":"江枫摇落江梅破，江上诗人有佳句。欲于龙穴觅明珠，试遣鲤鱼传尺素。","dynasty":"宋代","title":"寄鲤鱼与万大年"}
{"author":"王十朋","content":"二公海内姓名闻，我亦追随到蜀门。龙卧庐中叹诸葛，蛙居坎底陋公孙。雨听巫峡梦时滴，花看杜鹃啼处痕。酬唱又成夔府集，论文欣对少陵尊。","dynasty":"宋代","title":"又用行可韵"}
{"author":"王十朋","content":"淮山无数不知名，山色遥看点点青。二百馀年仁草木，莫令污染犬羊腥。","dynasty":"宋代","title":"淮山"}
{"author":"王十朋","content":"公在忠州日，人高长者风。忮心无后段，宁愧赞皇公。","dynasty":"宋代","title":"续访得七人李丞相"}
{"author":"王十朋","content":"首遇重华辟四门，郡符帅阃误蒙恩。路经滟滪少陵鬓，草梦池塘灵运魂。马运敢辞论水陆，兵储未暇议营屯。故人相见谈时事，耿耿胸中直气存。","dynasty":"宋代","title":"梁彭州归自道山溯流入峡以二诗见寄因次其韵其一"}
{"author":"王十朋","content":"白狗黄牛竹节滩，奇奇怪怪几峰峦。山川好处造化惜，不许人间平地看。","dynasty":"宋代","title":"黄牛峡"}
{"author":"王十朋","content":"蜡屐穿云去，山深喜路通。人家烟色里，古寺水声中。金溅星犹在，丹成灶已空。吹箫人不见，台下想仙风。","dynasty":"宋代","title":"游箫峰"}
{"author":"王十朋","content":"双亲不见不胜悲，衔恨何曾有住时。二叔尚存俱白首，归来犹足慰衰迟。","dynasty":"宋代","title":"涂中得宝印叔二诗次韵其二"}
{"author":"王十朋","content":"高柳何人舍，孤灯此夜舟。遥从白帝去，少为紫微留。","dynasty":"宋代","title":"宿紫微"}
{"author":"王十朋","content":"喻子有园堪养亲，栽花种竹清且新。堂中戏罢即策杖，在家有此何忧贫。弟兄既好园亦好，大胜吾家园小小。两园松竹怀主人，他日归来各须早。","dynasty":"宋代","title":"寄题喻叔奇亦好园"}
{"author":"王十朋","content":"肌肤冰雪鹤头丹，三峡相逢一破颜。人折高枝如折桂，鸟衔馀颗似衔环。香传乐谱名尤重，红入诗家句莫攀。来岁熟时先寄我，梦魂应到白云间。","dynasty":"宋代","title":"行可和诗再用前韵"}
{"author":"王十朋","content":"九江话别已经年，三峡相逢岂偶然。预扫江头礼宾馆，论文尊酒菊花天。","dynasty":"宋代","title":"寄赵果州"}
{"author":"王十朋","content":"周室孤危若旅人，诸侯谁复肯来臣。成公不是朝天子，假道京师会伐秦。","dynasty":"宋代","title":"成公"}
{"author":"王十朋","content":"里巷无端戏大儒，恨无司马为行诛。不知陈蔡当时厄，还似如今嵊县无。","dynasty":"宋代","title":"剡之市人以崇奉东岳为名设盗蹠以戏先圣所不忍观因书一绝"}
{"author":"王十朋","content":"琴书得趣有真乐，轩冕倘来何足干。种德种花兼著力，要须留与子孙看。","dynasty":"宋代","title":"李镇夫辟圃筑堂效孟氏之养吾表兄杖屦其间得日涉之趣某其二"}
{"author":"王十朋","content":"綵衣堂上别慈颜，匹马扬鞭指帝关。千里清风生腋下，十分黄气满眉间。手探春信寻梅去，袖带天香折桂还。定向蓬莱燕仙侣，为言子晋在江山。","dynasty":"宋代","title":"送刘全之"}
{"author":"王十朋","content":"元老登朝首剡章，危言凛凛动明光。掉头却向江湖去，不肯伊优上北堂。","dynasty":"宋代","title":"次韵李怀安赠何宪五绝其一"}
{"author":"王十朋","content":"阑槛阴沉，紫云呈端馀寒凛。卷帘欹枕。香逼幽人寝。入梦何年，庐阜闻名稔。风流甚。阿谁题品。唤作熏龙锦。","dynasty":"宋代","title":"点绛唇（瑞香）"}
{"author":"王十朋","content":"梁栋翚飞百尺楼，江山满目壮夔州。鸟穿云过白盐去，鱼透浪来清瀼游。控扼地临三峡险，朝宗水会百川流。古今制胜人何胜，天下奇才忠武侯。","dynasty":"宋代","title":"登制胜楼"}
{"author":"王十朋","content":"民疾商辛若寇雠，三分天下二归周。文王终世全臣节，不念前时羑里囚。","dynasty":"宋代","title":"周文王"}
{"author":"王十朋","content":"舟从三峡过三沱，柳岸人家转盼过。莫惜慇勤问舟子，江边好处亦无多。","dynasty":"宋代","title":"过三沱"}
{"author":"王十朋","content":"君棋如龙且，初笑韩信怯。我棋似公瑾，赤壁真横捷。但知贪旁角，不觉攻背胁。主人本无竞，胜负两俱惬。嘉宾傥再集，鏖战定谁厌。新篇尤逼人，我辈徒劫劫。","dynasty":"宋代","title":"大年和棋诗复次前韵"}
{"author":"王十朋","content":"周室禾黍过者伤，汉宫威仪见之喜。神州久没馀楚蜀，太平声诗存有几。制胜楼头诗数版，仍是元丰旧臣子。体格犹存前辈风，气象如楼颇奇伟。人虽不见典刑在，事尚能言文献是。岁月侵寻自漫灭，爱礼存羊那忍毁。百年陈迹一旦新，不问升沉与工鄙。一洗向来官职眼，独刊无尽张居士。","dynasty":"宋代","title":"制胜楼有元丰间太守王延禧及计台郡僚过客唱和诗大书于版岁久字"}
{"author":"王十朋","content":"迎腊雪三白，未春花万株。神山森玉府，天象粲台符。词吐水流峡，鼎成风击湖。鬓边丝可织，四皓盍添吾。","dynasty":"宋代","title":"闰月三白三首其二"}
{"author":"王十朋","content":"鄂渚逢重九，登高客魂黯。白菊泛壶觞，青山满栏槛。诗随眼界添，酒逐年华减。回头望楚东，半雨花思范。","dynasty":"宋代","title":"九日陪"}
{"author":"王十朋","content":"閒上箫台顶，山深喜路通。人家烟色里，古寺水声中。金溅星犹在，丹成灶已空。神仙何处觅，千载想遗风。","dynasty":"宋代","title":"白鹤禅寺"}
{"author":"王十朋","content":"佛国新开选佛场，蟾宫分桂十千章。邦人种德家家熟，仙籍题名叶叶香。地占清光一轮满，门传盛事五枝芳。东堂万万高攀手，莫负君恩与义方。","dynasty":"宋代","title":"万桂堂"}
{"author":"王十朋","content":"不到君家几换春，眼中风物一番新。吾园小小知何用，不似兹园可养亲。","dynasty":"宋代","title":"李镇夫辟圃筑堂效孟氏之养吾表兄杖屦其间得日涉之趣某"}
{"author":"王十朋","content":"子政平生宜谅闻，故应有子嗣清芬。读书行见破万卷，识字岂惟能八分。年少便宜观上国，诗成真可张吾军。校雠异日居天禄，玉叶金枝有子云。","dynasty":"宋代","title":"赵果州之子年十四能作大字果州自荆南以诗寄予命书之字画"}
{"author":"王十朋","content":"万法由来总是空，五峰名在本无峰。我来遥作庐山想，隐约夕阳开处逢。","dynasty":"宋代","title":"宿五峰院"}
{"author":"王十朋","content":"九日登临涧水滨，荡中征雁亦来宾。如今雁至应相感，不见名潭旧主人。","dynasty":"宋代","title":"左原诗三十二首其二十六雁潭"}
{"author":"王十朋","content":"假馆城西日，清谈屡获陪。江湖倦游宦，文字阻衔杯。方叹鸾栖棘，俄惊凤去台。雪梅开旧屿，无复寄诗来。","dynasty":"宋代","title":"林主簿明仲挽词其三"}
{"author":"王十朋","content":"高标绰有鲁王风，天为勋门庆诞公。挥麈笑谈倾坐上，传家韬略蕴匈中。暂从剡水高人隐，行继澶渊盖世功。长愿红颜似今日，寿尊鲸吸百川空。","dynasty":"宋代","title":"高和叔生日"}
{"author":"王十朋","content":"老去识交情，兴来怀酒伴。山林车马稀，风月壶觞满。","dynasty":"宋代","title":"率饮亭二十绝其五"}
{"author":"王十朋","content":"入湖初讶君山远，无翼可随鸥鹭群。系缆中流忽相对，江湖心亦不忘君。","dynasty":"宋代","title":"解舟遇风暂泊岳阳城下正对君山"}
{"author":"王十朋","content":"杜宇声中春欲归，少陵老泪不禁挥。与君共被浮蜗误，不似渊明早见几。","dynasty":"宋代","title":"和赵可大四绝其二闻子规"}
{"author":"王十朋","content":"卞山龙欲阻吾行，怪雨盲风不肯晴。但得出郊脩故事，此中亦可劝深耕。","dynasty":"宋代","title":"二月望日欲劳农于弁山会风雨作遂出南门因登岘山观洼尊访五花亭遗迹晚霁游何山观读书堂薄暮"}
{"author":"王十朋","content":"大似佛世界，端如玉烛时。穆家兄弟味，杨氏子孙枝。鄞海明瑶柱，鄱亭望秀芝。祁寒繇政拙，去倍二诚宜。","dynasty":"宋代","title":"和洪景卢用三白韵作四白诗其一"}
{"author":"王十朋","content":"邻里相呼入郡城，巴歌楚舞沸欢声。三宵游罢同归去，勉力耕桑事父兄。","dynasty":"宋代","title":"上元山中百姓出游作三章谕之其一"}
{"author":"王十朋","content":"今夕何夕夕云七，天孙有巧不愿乞。举杯遥指河汉头，但愿归耕学牵牛。我无腹中书可晒，亦不晒衣随俗辈。缑山未访仙祖游，夔门聊与嘉宾会。星河动摇三峡流，人间天上同新秋。鹊已成桥动归翮，我亦一枝栖可得。","dynasty":"宋代","title":"七夕呈同官"}
{"author":"王十朋","content":"昂然虎踞一原东，回首眈眈气象雄。不放众山随逝水，溪头高卧自威风。","dynasty":"宋代","title":"左原诗三十二首其六卧虎山"}
{"author":"王十朋","content":"藏书阁在已无书，山色依然满旧居。留得妇人三墨竹，金钟声里尚扶疏。","dynasty":"宋代","title":"游楞伽其三"}
{"author":"王十朋","content":"知我山间久食蔬，遥分七十二鳞鱼。不妨时遣长须至，要得频看尺素书。","dynasty":"宋代","title":"夏伯虎赠双鲤"}
{"author":"王十朋","content":"解缆长江口，回头思黯然。封疆一川隔，烟霭两州连。水鸟飞沿渚，江豚跃傍船。好风知几苇，送我上青天。","dynasty":"宋代","title":"解缆南浦初溯长江江流出鄂渚汉阳两山之间云霭横之如一山然"}
{"author":"王十朋","content":"贤关当日厕英游，意气轩轩压辈流。心授广文真翰墨，家传北海旧春秋。棠阴惠爱留三邑，莲幕声名重一州。宾客盈门望推毂，蓝田松竹可能留。","dynasty":"宋代","title":"郑丞生日其二"}
{"author":"王十朋","content":"吾皇尚柔理，北客来输平。投戈讲文艺，虞庠萃群英。蔼蔼六年间，人物如西京。菁莪各成材，龙虎巍标名。东嘉号多士，半作鸿都生。昭然藻鉴中，不负事业精。先进日通显，天衢作雷轰。后生益可畏，行艺方蜚声。贤哉汝南丈，头角令人惊。撑肠饱文史，欲振三年鸣。偃蹇未如志，造物殊无情。归来务遵养，绝意蜗角争。高堂有慈亲，禄养须大烹。壮怀不能已，千里提短檠。掉头脱尘鞅，举翼摩太清。贱子忝交末，平生荷推诚。缅怀去年春，驾言共西征。悠悠旧时路，君今独先行。江梅弄春色，爱日烘新晴。勿惮行役苦，会见归来荣。","dynasty":"宋代","title":"和韩燕河南府秀才送周光宗"}
{"author":"王十朋","content":"瀼水东西十里馀，新栽杨柳二千株。会看耸干参天去，能似甘棠勿剪无。","dynasty":"宋代","title":"种柳"}
{"author":"王十朋","content":"已作一宿客，渐为千里人。吾亲白云下，回首一沾巾。","dynasty":"宋代","title":"登姚奥岭望家山有感"}
{"author":"王十朋","content":"窃禄清源愧不才，贡闱临去尚徘徊。青青万本新移桂，尽是梅仙手为栽。","dynasty":"宋代","title":"临行至贡院观桂赠致约"}
{"author":"王十朋","content":"火树银花遍九衢，天移星斗下空虚。心忧机妇寒窗士，诗句分明似谏书。","dynasty":"宋代","title":"元夕次何宪韵其一"}
{"author":"王十朋","content":"伏日何处游，危亭阴清樾。十客同我登，诗兴浩然发。四檐山在眼，奚用更拄笏。小饮未成醺，天边见新月。","dynasty":"宋代","title":"伏日四望亭分韵得月字"}
{"author":"王十朋","content":"肯叹儒冠误，长随举子忙。阿戎成雅志，小阮发幽光。原冷鸰犹近，椿摧桂始芳。老成嗟不见，犹记貌堂堂。","dynasty":"宋代","title":"万府君挽词"}
{"author":"王十朋","content":"尊酒相逢半八仙，鬓丝我类杜樊川。江东渭北四方客，楚尾吴头五月天。莲社滥陪陶令饮，兵厨聊击陆生鲜。待将红药翻阶句，别作鄱阳一集编。","dynasty":"宋代","title":"五月二十五日饯安国舍人于荐福洪右史王宗丞来会坐间用前韵"}
{"author":"王十朋","content":"世贵铜雀砚，常患伪乱真。千金买渴雀，虚名何足珍。李生心好古，身困道不贫。得此佳陶泓，制由万道人。慇勤持赠我，器古诗清新。置之窗几间，日与毛颖亲。未能草太玄，姑用注获麟。罗文及端紫，贵幸无比伦。屈尔居蓬窗，与我同艰辛。研磨媚权贵，挥染劳精神。兹我所不敢，铭以书诸绅。","dynasty":"宋代","title":"李资深赠古瓦砚及诗"}
{"author":"王十朋","content":"王家又向此名村，只欠青山似左原。满眼黄茅仍白苇，荒芜疑是我田园。","dynasty":"宋代","title":"宿王家村其三"}
{"author":"王十朋","content":"千古剡溪水，无穷名利舟。閒乘雪中兴，惟有一王猷。","dynasty":"宋代","title":"剡溪杂咏剡溪"}
{"author":"王十朋","content":"春水如天浪未生，扁舟真在鉴中行。渔人不问君王觅，占得湖光亦自荣。","dynasty":"宋代","title":"过鉴湖其二"}
{"author":"王十朋","content":"登楼能赋非王粲，沽酒忘形有郑虔。千里相从文字饮，不辞费尽杖头钱。","dynasty":"宋代","title":"与郑时敏登楼把酒书二绝其二"}
{"author":"王十朋","content":"博物延陵有令孙，不因官冷作儒酸。珍庖自有西施舌，风味堪陪北海尊。","dynasty":"宋代","title":"吴宗教惠西施舌戏成三绝其二"}
{"author":"王十朋","content":"长记还家屡击鲜，南来归兴日飘然。不缘樽俎逢西子，始泛江湖范蠡船。","dynasty":"宋代","title":"吴宗教惠西施舌戏成三绝其三"}
{"author":"王十朋","content":"两年缪作清源守，不到清源洞里游。天恐孤予远来意，驿中聊许少迟留。","dynasty":"宋代","title":"寓清源驿"}
{"author":"王十朋","content":"枕上微闻点滴声，皇天有意救苍生。虽然未作商家雨，已觉炎方暑气清。","dynasty":"宋代","title":"枕上闻雨声"}
{"author":"王十朋","content":"角声已作送行声，更向萧萧雨后听。明日出郊闻更远，回头忍见二山青。","dynasty":"宋代","title":"闻角声"}
{"author":"王十朋","content":"红颜白面神仙吏，好学苦吟真我徒。政事文章有家法，它年呼作小龙图。","dynasty":"宋代","title":"赠林尉致约"}
{"author":"王十朋","content":"窃禄清源愧不才，贡闱临去尚徘徊。青青万本新移桂，尽是梅仙手为栽。","dynasty":"宋代","title":"临行至贡院观桂赠致约"}
{"author":"王十朋","content":"青山环绕如盘谷，中有清幽佛子家。人昔共来今不见，数行老泪湿烟霞。","dynasty":"宋代","title":"宿寂光院"}
{"author":"王十朋","content":"莲幕游从一二年，送行越境继前贤。笔头皆有珠千颗，端似少陵夔府篇。","dynasty":"宋代","title":"陈德溥以百韵诗送别因赠一绝"}
{"author":"王十朋","content":"同僚送我枫庭驿，共酌临分酒一杯。我念泉人仍惜别，此身虽去首频回。","dynasty":"宋代","title":"越境送别者七人蒋元肃黄少度鹿伯可赵元序陈德溥叶飞卿林致约少酌驿舍"}
{"author":"王十朋","content":"岂有夭桃艳，淡然群卉中。全身是清白，那肯媚春风。","dynasty":"宋代","title":"书院杂咏千叶白桃"}
{"author":"王十朋","content":"自古皆有死，先生死忠清。故宅秭归江，前山熊绎城。眷言怀此都，不比异姓卿。六经变离骚，日月争光明。","dynasty":"宋代","title":"题屈原庙"}
{"author":"王十朋","content":"九日同登古蕺山，眼明天阔兴清闲。杯传但觉欢无尽，帽落俄惊鬓已斑。乡思遥驰三径里，秋声近在八松间。茱萸未许陪朝士，赖有清流数往还。","dynasty":"宋代","title":"九日登蕺山"}
{"author":"王十朋","content":"六月修篁带雨移，丁宁护取岁寒枝。十贤清节高千古，不是此君谁与宜。","dynasty":"宋代","title":"十贤堂栽竹"}
{"author":"王十朋","content":"准拟重阳会诗酒，手种菊花凡数亩。佳节相逢俱可人，一一篇章堪适口。扬庭酝籍更清新，晋宋间人颜谢友。舜卿词源浩万斛，下笔惊人风雨吼。季梁萧洒诗如人，飘然自是风骚手。用之年少富文墨，日出珠玑不论斗。诚叔思深希仲逸，齐驱未识谁先后。老朽那能敌年少，胸中空洞嗟无有。张我三军得数子，造物遗予非不厚。明年秋战岂无人，云梦定须吞八九。","dynasty":"宋代","title":"陈献可宋孝先万孝杰夏伯虎和诗复用前韵"}
{"author":"王十朋","content":"使节淹江左，鱼符换浙西。诗筒犹在道，客棹已移溪。戒险疑浮峡，行徐类去齐。壶觞更何日，重向翠微携。","dynasty":"宋代","title":"舟至梅根子长寄诗复用前韵"}
{"author":"王十朋","content":"君不见杜陵野客老更狂，浣花溪上结草堂。又不见谪仙世人皆欲杀，匡山读书头如雪。二公同时鸣有唐，文章万丈光艳长。钧天无人帝呼去，草堂书馆今荒凉。太平宰相张居士，外甥似舅金华子。胸中万卷杜陵翁，笔下千篇谪仙李。向来衣冠拜伪楚，我乃宋臣惟有死。何曾著眼痴宰相，况肯低颜骢御史。天边卿月落九疑，口诵离骚吊湘水。诛茅筑室小东山，天下苍生望公起。种梅志欲调商鼎，持斧梦刀聊尔耳。公生长安我东嘉，天遣邂逅鄱江涯。笔头一语真戏剧，却将铁面拟金华。金华自是金闺彦，金口褒扬两朝眷。末须归去金华山，行将入侍金华殿。","dynasty":"宋代","title":"题何子应金华书院图"}
{"author":"王十朋","content":"公在忠州日，人高长者风。忮心无后段，宁愧赞皇公。","dynasty":"宋代","title":"续访得七人李丞相"}
{"author":"王十朋","content":"我向梅花溪上家，几看清浅浸横斜。手栽木已如人老，雪鬓萧疏对雪花。","dynasty":"宋代","title":"左原诗三十二首其七梅溪"}
{"author":"王十朋","content":"流水桃花世已非，石林烟草尚芳非。山中鸡黍聊炊午，眼底风尘且息机。圣世难招秦晋隐，野心独爱芰荷衣。寻真不遇空归去，笑指秋风绕翠微。","dynasty":"宋代","title":"桃川"}
{"author":"王十朋","content":"元日年年见，天涯意故长。诗篇示宗武，春色酌瞿唐。白发又新岁，黄甘非故乡。弟兄团拜处，归去愿成行。","dynasty":"宋代","title":"元日"}
{"author":"王十朋","content":"绝品知君尚未尝，三山绛帐喜相将。冷官岂是淹贤地，尤物聊观十八娘。","dynasty":"宋代","title":"曹梦良教授寄柑一百颗报以乾荔支戏成二绝其二"}
{"author":"王十朋","content":"绿暗梅欲雨，风薰麦初秋。官舍厌卑湿，僧庐访清幽。儒餐惯蔬饭，道话便茶瓯。鉴湖倘容觅，杖屦时来游。","dynasty":"宋代","title":"薛师约抚干召饭于圆通寺主僧瀹茗索诗"}
{"author":"王十朋","content":"姓名端合上麒麟，当世那知相是真。遗冢尚馀封马鬣，孤忠曾记犯龙鳞。三巴流落知音士，九日追陪避世人。精爽不迷祠宇复，俨然唐室旧冠巾。","dynasty":"宋代","title":"次韵陈贺州题姜秦二公祠姜丞相"}
{"author":"王十朋","content":"近侍盈盈，向人自笑还无语。牡丹飘雨。开作群芳主。柔美温香，剪染劳天女。青春去。花间歌舞。学个狂韩愈。","dynasty":"宋代","title":"点绛唇（温香芍药）"}
{"author":"王十朋","content":"厥草匪甘，厥蔬匪香。维其味之，岂曰嗜之。心焉孔焦，胆焉亟尝。唯其苦之，是以取之。","dynasty":"宋代","title":"采蕺其三"}
{"author":"王十朋","content":"卞山龙欲阻吾行，怪雨盲风不肯晴。但得出郊脩故事，此中亦可劝深耕。","dynasty":"宋代","title":"二月望日欲劳农于弁山会风雨作遂出南门因登岘山观洼尊访五花亭遗迹晚霁游何山观读书堂薄暮"}
{"author":"王十朋","content":"相国忠如宋广平，危言流落晋江城。天资自直无心卖，何事青山亦得名。","dynasty":"宋代","title":"姜相峰"}
{"author":"王十朋","content":"不来平地只山巅，端为民贫故见怜。未到立春犹腊月，忽成三白定丰年。","dynasty":"宋代","title":"四日雪坐间有江梅水仙花因目曰三白雪"}
{"author":"王十朋","content":"驻锡清源十五年，月明台静忽飘然。禅心莫为东禅起，南北东西总是禅。","dynasty":"宋代","title":"送潜老赴东禅其一"}
{"author":"王十朋","content":"三十年前砚席同，怀人长在梦魂中。徒劳州县知何补，高蹈丘园不是穷。历问旧游多故鬼，偶馀我辈亦衰翁。相逢又却匆匆别，无复从容似泮宫。","dynasty":"宋代","title":"赠沈敦谟"}
{"author":"王十朋","content":"丘木森森已十围，满林清荫可栖依。每忧樵牧伤松柏，游宦三年两度归。","dynasty":"宋代","title":"某辛巳秋归自武林省先陇遂修亭宇浚溪流因思先人旧诗已随屋璧坏矣尚能记忆遂追和其三"}
{"author":"王十朋","content":"五年三郡厌间关，心逐东归见雁山。力上祠章期得请，果回天意可投闲。疏慵似我宜归去，名德如公合召还。珍重诗来二千里，义风高韵两难攀。","dynasty":"宋代","title":"吴明可自当涂以诗见寄因次其韵其一"}
{"author":"王十朋","content":"君勿题诗訾湘竹，君勿笑他儿女哭。人为钟情故生爱，夫妇相思乃常态。为君飘荡太无根，两脸尽是思君痕。安得相依似双竹，长保千秋万秋绿。","dynasty":"宋代","title":"代妇人答"}
{"author":"王十朋","content":"偶上千峰榭，因思小范公。桐庐萧洒处，尽在十诗中。","dynasty":"宋代","title":"端午日陪柳严州登千峰榭其二"}
{"author":"王十朋","content":"九日无悰懒出关，强登云榭望泉山。伤心不忍看茱菊，蓬鬓萧疏泪点班。","dynasty":"宋代","title":"九日登云榭"}
{"author":"王十朋","content":"好似东山谢，满庭芝与兰。义方能不倦，擢秀固非难。","dynasty":"宋代","title":"渊源堂十二诗其九擢秀斋"}
{"author":"王十朋","content":"去岁曾游九日山，匆匆不暇尽跻攀。烦君访我不到处，好把诗篇载取还。","dynasty":"宋代","title":"大年游延福寺"}
{"author":"王十朋","content":"帘外飞飞燕哺雏，道傍儿戏聚游鱼。老人含泪坐书几，不见吾儿已月馀。","dynasty":"宋代","title":"哭孟丙其三"}
{"author":"王十朋","content":"满城风雨近重阳，准拟登高尚渺茫。会见明朝天气好，不教孤负菊花黄。","dynasty":"宋代","title":"前辈有满城风雨近重阳句而不成篇九月六日遇雨因为足之招同官分韵"}
{"author":"王十朋","content":"盛德方居火，天王始服絺。薰风生殿早，畏日到官迟。莹雪罗初叠，含风葛乍披。汗宁濡玉体，暑不近天肌。表饰遵尼父，恩荣彼拾遗。中宫同俭德，无愧葛覃诗。","dynasty":"宋代","title":"天子始絺"}
{"author":"王十朋","content":"杰人掾夔子，相业光开元。故宅半赤甲，荒凉今不存。","dynasty":"宋代","title":"续访得七人源丞相"}
{"author":"王十朋","content":"北堂犹绿旧时萱，寒暑无繇复凊温。戏綵岩边白云下，慈颜彷佛尚如存。","dynasty":"宋代","title":"左原诗三十二首其三十二如存"}
{"author":"王十朋","content":"畏日炎炎，梵香一炷熏亭院。鼻根充满。好利心殊浅。贝叶书名，名义谁能辨。西风远。胜鬟不见。喜见琼花面。","dynasty":"宋代","title":"点绛唇其十四艳香茉莉"}
{"author":"王十朋","content":"同僚送我枫庭驿，共酌临分酒一杯。我念泉人仍惜别，此身虽去首频回。","dynasty":"宋代","title":"越境送别者七人蒋元肃黄少度鹿伯可赵元序陈德溥叶飞卿林致约少酌驿舍"}
{"author":"王十朋","content":"有口但饮酒，无悰亦作诗。它年宦南北，还忆在家时。","dynasty":"宋代","title":"率饮亭二十绝其二十"}
{"author":"王十朋","content":"筼筜又复长纤纤，头角犹藏味已甜。吾友子脩三载别，不知稚子几根添。","dynasty":"宋代","title":"食笋其一"}
{"author":"王十朋","content":"竹有君子节，青青贯四时。桃李媚春光，千株弄妖姿。世眼悦繁艳，畴能赏幽奇。君看桃李蹊，蹄毂纷争驰。君看竹林下，形影谁相随。七贤久沦没，高躅犹可追。吾家植千竿，风月足自怡。岂不竞时好，聊为岁寒期。","dynasty":"宋代","title":"畎亩十首其七"}
{"author":"王十朋","content":"君棋如龙且，初笑韩信怯。我棋似公瑾，赤壁真横捷。但知贪旁角，不觉攻背胁。主人本无竞，胜负两俱惬。嘉宾傥再集，鏖战定谁厌。新篇尤逼人，我辈徒劫劫。","dynasty":"宋代","title":"大年和棋诗复次前韵"}
{"author":"王十朋","content":"须信精诚可动天，高宗一梦得真贤。济川不赖良舟楫，安得中兴五千年。","dynasty":"宋代","title":"高宗"}
{"author":"王十朋","content":"郁郁葱葱瑞气浮，南阳兵起再兴刘。将军大敌非常勇，文叔平生本好柔。","dynasty":"宋代","title":"光武其二"}
{"author":"王十朋","content":"舟溯馀不水，回头忆两溪。川长太湖隔，天远卞峰迷。左顾龟何在，南飞乌欲栖。从今到家梦，却到浙江西。","dynasty":"宋代","title":"至德清怀送别诸公"}
{"author":"王十朋","content":"论文尊酒意欢然，蜡炬高烧夜色鲜。得婿端同权相国，传经更似老韦贤。","dynasty":"宋代","title":"再用前韵呈司理"}
{"author":"王十朋","content":"何处名兰若，依山结草堂。花枝法雨润，心地佛灯光。浮世嚣尘隔，空门岁月长。林间有啼鸟，听法亦来翔。","dynasty":"宋代","title":"次韵题宝印叔兰若堂"}
{"author":"王十朋","content":"清香一瓣乞晴回，准拟阳光万里开。风伯未吹云阵破，雷公又唤雨声来。补天石烂畴能鍊，陷泞车深不易推。谁坐黄堂称太守，深惭无术救天灾。","dynasty":"宋代","title":"二月十五日祈晴十七日雷雨再作"}
{"author":"王十朋","content":"六客高风不可追，吾侪生恨百年迟。星光月满旧游处，簪盍蓂开盈数时。访古已仙图上鹤，得朋今遇易中龟。吾夫子道欲坠地，不是四科谁与持。","dynasty":"宋代","title":"十一月十日会于六客堂者十人宋子飞徐致云章茂卿邓叔厚莫子"}
{"author":"王十朋","content":"龙虎乡邦地最灵，鲲鹏相继上南溟。已闻元凯宾虞国，行见渊骞冠孔庭。帝遣伏波持使节，天教平海会文星。铃斋忽报捷音至，一炷清香千佛经。","dynasty":"宋代","title":"南宫揭榜温陵得人为盛提舶马寺丞有诗赞喜次韵"}
{"author":"王十朋","content":"咏歌沂水舞雩风，气压当时冠与童。人似贾生年更少，家传孙绰赋尤工。孤罴傲兀深丛里，一鹗轩昂众鸟中。早取功名寄衣钵，古来相种出山东。","dynasty":"宋代","title":"寄孙永之"}
{"author":"王十朋","content":"三日嬉游喜遇晴，还家又见麦青青。但须及早输租税，莫要勾呼到讼庭。","dynasty":"宋代","title":"上元山中百姓出游作三章谕之其二"}
{"author":"王十朋","content":"问舍求田事，元龙意本轻。功名孤壮志，诗酒送平生。李密伤为弟，刘牢喜有甥。诗书已三世，二子盍升卿。","dynasty":"宋代","title":"表叔陈景韶挽词其一"}
{"author":"王十朋","content":"鄱阳同事九十日，尊酒相呼恨不多。送别六诗诗似杜，绝胜刘子竹枝歌。","dynasty":"宋代","title":"读喻叔奇送行六诗"}
{"author":"王十朋","content":"白石岩腰屑玉泉，佳名初自长官传。浑疑齿颊冰霜论，终日霏霏落半天。","dynasty":"宋代","title":"屑玉泉"}
{"author":"王十朋","content":"岂有夭桃艳，淡然群卉中。全身是清白，那肯媚春风。","dynasty":"宋代","title":"书院杂咏千叶白桃"}
{"author":"王十朋","content":"汉武英雄思拓边，昆明习战遗风传。吾皇仁心异武帝，思患姑为预防计。尔曹生长行伍间，操舟习水便宜闲。异日捐躯宜报国，勿效水乌为盗贼。","dynasty":"宋代","title":"观习水胜"}
{"author":"王十朋","content":"雨里含愁态，枝头缀玉英。为花更雅目，变乱药中名。","dynasty":"宋代","title":"丁香"}
{"author":"王十朋","content":"祀罢灯花喜，山游晓色新。江头送归客，我亦是行人。","dynasty":"宋代","title":"四月四日祀赤帝于慈云岭净名寺祀毕游易安斋至江次送黄子升通判还乡"}
{"author":"王十朋","content":"游宦东州识老成，坐间谈笑欲风生。人如元祐气尤直，诗不江西语自清。雪棹非缘寻旧隐，夜床端欲对难兄。行闻太史奏星聚，四皓联珠临四明。","dynasty":"宋代","title":"送黄机宜游四明"}
{"author":"王十朋","content":"欲与春争媚，嫣然一笑芳。雨中如有恨，疑是为无香。","dynasty":"宋代","title":"书院杂咏海棠"}
{"author":"王十朋","content":"公真有德如元令，我愧无才似李华。话别芝堂倾竹叶，送行鄱水涨桃花。眼看三匝乌逢月，心羡齐飞鹜趁霞。它日相期访刘阮，分桃采药饮胡麻。","dynasty":"宋代","title":"乡人项服善宰鄱阳有政声人惜其去用郡圃栽花韵作诗数篇叙别遂和以送之其四"}
{"author":"王十朋","content":"预恐吾侪有别离，急忙刊得倡酬诗。江东渭北何曾隔，开卷无非见面时。","dynasty":"宋代","title":"读楚东倡酬集寄洪景卢"}
{"author":"王十朋","content":"岭头寒涧远无声，夜静风恬忽自鸣。山水有灵人不识，老农常用卜阴晴。","dynasty":"宋代","title":"左原诗三十二首其二十五嘶水涧"}
{"author":"王十朋","content":"肩舆万松岭，鼓楫芦花洲。忽见江上山，人言是黄州。怀人望雪堂，读记思竹楼。二豪不复见，大江自东流。","dynasty":"宋代","title":"望黄州"}
{"author":"王十朋","content":"传檄东征贺六浑，亲迎天子入长安。剩栽沙苑千株柳，长使齐军破胆寒。","dynasty":"宋代","title":"周文帝"}
{"author":"王十朋","content":"此地水如峡，有山名马当。犹疑是滟滪，更合戒舟航。","dynasty":"宋代","title":"马当山"}
{"author":"王十朋","content":"书斋终日无人过，闭户便便事高卧。炎蒸烁体汗流珠，蚊蚋费拍蝇劳驱。南窗清风可供客，一枕万钱无计得。梦魂未到乡无何，起来搔首空吟哦。","dynasty":"宋代","title":"昼卧书怀"}
{"author":"王十朋","content":"二年宦东州，民事了无补。俯仰愧斯堂，何以报明主。故家萧峰下，归耕及春雨。平生畎亩心，感槩聊自许。","dynasty":"宋代","title":"留别民事堂"}
{"author":"王十朋","content":"深深院。夜雨过，帘栊高卷。正满槛、海棠开欲半。仍朵朵、红深红浅。遥认三千宫女面。匀点点、胭脂未遍。更微带、春醪宿醉，袅娜香肌娇艳。日暖。芳心暗吐，含羞轻颤。笑繁杏夭桃争烂漫。爱容易、出墙临岸。子美当年游蜀苑。又岂是、无心眷恋。都只为、天然体态，难把诗工裁翦。","dynasty":"宋代","title":"二郎神"}
{"author":"王十朋","content":"场屋收功不在身，兰馨玉润总奇人。过庭诗礼家风变，坦腹门阑喜气新。华屋产芝虽美瑞，白头生齿误青春。篮舆方起南游兴，无奈今年岁在辰。","dynasty":"宋代","title":"翁府君挽词"}
{"author":"王十朋","content":"中原回首尚尘飞，书剑南来早识机。方事高眠学安石，却愁多病似王徽。肠枯谩有书千卷，腰瘦难胜带十围。志士未逢聊尔耳，古人何用泣牛衣。","dynasty":"宋代","title":"次韵李刑曹病起书怀"}
{"author":"王十朋","content":"鄱水芝山四望赊，雨馀风物陪光华。名园种果仍修果，妙手栽花似判花。行见晋公开绿野，聊从子美酌流霞。坐间宾主皆人杰，我质如蓬赖倚麻。","dynasty":"宋代","title":"二月朔日同嘉叟蕴之访景卢别墅用郡圃栽花韵即席唱和其一"}
{"author":"王十朋","content":"苏仙诗里见飞桥，欲看虹霓踏玉腰。我到山中虹始见，杨辉有月印青霄。","dynasty":"宋代","title":"飞桥"}
{"author":"王十朋","content":"官居到处邮传，岁月惊人电飞。惆怅同来德耀，故乡不与同归。","dynasty":"宋代","title":"出州宅"}
{"author":"王十朋","content":"轩皇张乐洞庭旁，掀舞鱼龙撼岳阳。卮酒豚肩使君意，知予肉味未能忘。","dynasty":"宋代","title":"贾岳州以予阻风致酒肉之赠"}
{"author":"王十朋","content":"榭向云间筑，风从天半吹。谈方以清饱，襟更为凉披。雄入兰台赋，微生殿阁诗。倚栏观出岫，吾去亦诚宜。","dynasty":"宋代","title":"分韵得宜字"}
{"author":"王十朋","content":"端慕颜回乐，真同陋巷居。息心容膝地，得趣满床书。檠短灯宵永，窗明日晷舒。相看有脩竹，心为主人虚。","dynasty":"宋代","title":"次韵昌龄至乐斋读书"}
{"author":"王十朋","content":"出门休叹知己稀，开卷揽取前人奇。西园松菊聊笑傲，未可遽赋休休诗。涵养胸襟容万斛，仰视青天纸盈幅。行看富贵来逼人，江左家声子当续。","dynasty":"宋代","title":"昌龄和诗以不得志于贤关有欲退隐之语复用前韵勉其涵养俟时未可真作休休计也"}
{"author":"王十朋","content":"绿水芙蕖汎镇东，一觞一咏辱陪公。转头十载已陈迹，会面二山俱秃翁。旧隐重寻贺监宅，归帆遥借若邪风。九重侧席待宗老，愿展惓惓刘向忠。","dynasty":"宋代","title":"送知宗奉祠还越其二"}
{"author":"王十朋","content":"高标绰有鲁王风，天为勋门庆诞公。挥麈笑谈倾坐上，传家韬略蕴匈中。暂从剡水高人隐，行继澶渊盖世功。长愿红颜似今日，寿尊鲸吸百川空。","dynasty":"宋代","title":"高和叔生日"}
{"author":"王十朋","content":"曰华曰子数俱九，细看峰峦何许多。今古画工图不足，冠卿诗奈九华何。","dynasty":"宋代","title":"九华山其九"}
{"author":"王十朋","content":"我来守清源，德星识二陈。大陈如金玉，一室清无尘。厌世不肯留，至今里称仁。儒先贺州守，才气超等伦。胸中包古今，笔下真有神。唾手取甲科，齿发方青春。声名满天下，文字惊缙绅。劳人暂州县，平步当要津。蹉跎忽至今，此志犹未伸。真人奉香火，萧寺含悲辛。讲席延诸生，黄卷诃古人。异端斥佛老，吾道鸣孟荀。聊籍束脩礼，少资囊橐贫。我忝二千石，二年牧斯民。不能助玉川，耻与韩公均。赠我诗与文，字字皆可珍。宠褒恨太过，感激难具论。愿公少自爱，行矣当致身。门下有高第，庙堂手经纶。房魏方得君，讵肯忘河汾。","dynasty":"宋代","title":"赠陈体仁"}
{"author":"王十朋","content":"流火郡离饶，悠悠驿路迢。黄华舟解鄂，渺渺大江遥。肩弛鄱人檐，身随楚客桡。东瓯乡梦远，南浦别魂销。不过汉阳垒，犹劳郡守轺。远山看八字，古国避三苗。别水由通济，羁帆渡泬漻。方随鸥浩荡，俄值雨飘飖。夹岸华疑雪，舂天浪似潮。枝栖并乌鹊，苕宿伴鹪鹩。旅思凭诗遣，愁肠赖酒浇。无鱼不弹铗，忘味若闻韶。孺子沧浪曲，渔人欸乃谣。逃虚音可喜，得隽语同嚣。秋老江经夏，湖平境过宵。夜鸣疑有虎，昏吠喜闻獢。遗俗怀吴主，荒祠类楚昭。巨鳞烹缩项，白粲籴长腰。茅舍橘初熟，江村枫未凋。柳枝犹楚楚，竹泪尚思姚。雨后禾收晚，霜前麦见荞。风清玉沙界，月吐紫微霄。一瓣香闻佛，千龄寿祝尧。沱潜终共道，江汉讫同朝。渡口听鸡唱，洲边记鹭翘。地名思故里，诗句忆同僚。塔子瞻山色，天门认斗杓。航便河广苇，风顺若邪樵。石首欣相问，刘郎似见招。双帆方快意，五两忽狂飙。谁弄黄昏笛，如闻赤壁箫。孤烟为藕市，一叶是渔舠。江水澄泥煮，芦薪带湿烧。梦回惊枕撼，晓起觉风调。蔬撷才盈握，鱼𦢩莫计艘。横波沉密网，巨浪脱高跳。红想乡醪滑，黄看野菊娇。左公城穴兔，油口树喑蜩。水是蛟龙地，桑馀羽葆条。竹由忠悯插，木自洞庭漂。大士精蓝壮，将军画像骁。江空无战舰，水落有乘橇。促织虫知备，淘河鸟受徭。风高鸣过雁，天阔戾飞雕。云梦封疆远，荆衡气象辽。建都曾王楚，为郡自平萧。息壤那容盗，章台可戒骄。韩诗誇府大，汉史志民僄。燕集堂开杞，笙歌乐舞逍。楼登一日暇，赋就百忧消。落帽观成阻，游山兴谩飘。书随鳞出峡，诗附翼还鄡。离岸忽鸣橹，满艘仍竖幖。栖窗回蜥蜴，扑面集蟏蛸。沙市人家远，方城草色葽。食梨苏肺渴，啜茗愈头痟。覆屋曾非瓦，名村浪有窑。枝江县罗国，凫舄飏王乔。百里环洲渚，千家在苇苕。津卿谁复禦，松邑已非侨。汉景馀清爽，临江尚庙祧。转滩惊见石，挽繂眩飞苕。澎湃声如击，玲珑状似雕。松楸悲相冢，香火静僧寮。转盼宜都过，横云楚塞峤。虎牙端欲噬，铜柱为谁标。月向夷陵看，杯思太白邀。文忠遗劲节，精采凛生绡。岩白形如鹞，鱼黄状类𧌁。邦人祀神禹，郭璞当皋陶。舟退风飞鹢，生浮旅泛薸。鲤溪穿荦确，牛峡隔岧峣。孝起姜村感，音传进足趫。山家收芋栗，土物贡姜椒。涧水何曾歇，桃花未肯夭。覆盆鸣鹿友，绝壁聚狐妖。野媪头缠白，行人背负镣。回看一州峡，下视众山么。障日峰衔豆，钻天石碍轿。道逢怀刺祢，卧听诵书鼌。被冷公孙布，裘寒季子貂。犹堪耐冰雪，未暇忆炎歊。倦上九盘岭，重观三峡桥。好峰名佛顶，欲画少僧繇。照黑纷持火，愁荒猛击刀。流虹瞻魏阙，瑞白庆清朝。国寿绵箕翼，皇图奕诵钊。欢声形戴白，环视舞垂髫。避涉忧如马，观形怯类猫。眼经巫峡险，心过秭归焦。熊绎山城古，灵均庙貌憔。离情随梗断，乡思为梅撩。境始临夔府，魂频梦象箾。轻生甘叱驭，爱物戒扬镳。帅阃分诚滥，州麾把更侥。拜恩罗吏卒，列炬散鸢鸮。野渡水清浅，孤舟人寂寥。影防沙有蜮，音骇昼闻枭。圣洞云深锁，天池浪不摇。林梢鸣烈烈，峰顶洒瀌瀌。快睹天披雾，愁听夜滴蕉。阳台开爱日，阴气廓玄枵。六六盘初过，三三界已超。生朝念弧失，旅食分箪瓢。遐想赋风玉，敬瞻行雨瑶。过关宁有鬼，及郭免逢魈。访古寻诗史，观风入郡谯。路难端可畏，形役尚奚劳。行也知谁使，官乎我亦聊。欲赓刘与杜，辞鄙甚篘荛。","dynasty":"宋代","title":"自鄂渚至夔府途中记所见一百十韵"}
{"author":"王十朋","content":"桃李莫相妒，天姿元不同。犹馀雪霜态，未肯十分红。","dynasty":"宋代","title":"书院杂咏红梅"}
{"author":"王十朋","content":"天上张才子，少年观国光。高名一枝桂，遗爱六州棠。出世才成佛，修文遽作郎。长纱屈贾谊，宣室竟凄凉。","dynasty":"宋代","title":"悼张舍人安国"}
{"author":"王十朋","content":"年少题诗入杏园，横空硬语胜郊盘。新吟陈紫并江绿，深逼蕉黄与荔丹。官舍聊淹广文冷，雁行高并玉峰寒。黄堂病守相将去，秋菊落英谁共餐。","dynasty":"宋代","title":"六次韵"}
{"author":"王十朋","content":"煌煌太白生东方，追逐残月生光芒。太阳中天不肯藏，过午一点犹微茫。太史占之此何祥，咸忧兵起人流亡。金行用事多灾伤，大风地震水旱蝗。有一于此宜预防，杂然并见何以当。臣言天意未可量，滔天赤地兴尧汤，偃禾拔木悟成王。宋景一言国乃昌，灾异不作忧楚庄。吾皇修德应彼苍，去谗远佞任忠良。推诚纳谏正纪纲，内修政事仍外攘。誓雪国耻还封疆，强虏当弱吾当强。天戒为福非为殃，愿勿徒以虚文禳。","dynasty":"宋代","title":"太白昼见"}
{"author":"王十朋","content":"九郡饥民望使轺，阳春有脚不辞遥。更须速返鄱君国，莫遣诗筒久寂寥。","dynasty":"宋代","title":"送何宪行部趣其早还"}
{"author":"王十朋","content":"明年禾黍定千钟，瑞雪搀先舞晓风。更愿平淮捷书至，西平禽贼献司空。","dynasty":"宋代","title":"未腊而雪丰年兆也大老有诗次韵其一"}
{"author":"王十朋","content":"稽山高入云，鉴湖阔浮空。禹秦有馀迹，晋宋多钜公。我来岁及周，梦寐怀清风。兹欣天气佳，扶桑欲曈昽。驾言天衣游，盍簪尽鸳鸿。经夕戒行李，如期集仙宫。联骑出城南，行行指秦峰。千岩竞吐秀，眼界清无穷。招提在何许，十里松阴浓。林端忽钟磬，与客为先容。群簪拥花界，双佩鸣寒空。试将比天台，大略如思丰。首读邑浩碑，妙理开昏蒙。细观元白诗，丘壑罗胸中。萧壁尚堪面，梁薪几经烘。兹宫现有相，禅客谈无同。朝阳最崭绝，白云抹其胸。杜鹃天下无，至今映山红。鸡僧始开山，道业闻清衷。思举照不起，高价倾江东。袈裟缕黄金，宫女自针工。昭明亲抱送，礼意何太恭。白马忽渡江，台城丧英雄。国破遗衣在，丹青落尘容。我辈皆书生，意气飘如虹。蜡屐共寻幽，宁求香火功。载酒怀贺老，招隐思戴颙。赋诗效吹台，一饭敢不忠。况我贤使君，德宇尤疏通。楚醴饷百榼，白衣走山中。嗟余何为者，天资愧倥侗。谬与酒中仙，偶同蕺山松。同年妙词章，况有山水供。古诗如古琴，山高水溶溶。背囊小奚奴，捧砚长须僮。胜游与佳作，二美今具逢。品题遍群英，波澜及孤踪。掬水弄华句，比拟何凡庸。兹会如兰亭，同行类荀龙。盛事在诗史，奚用呼画工。","dynasty":"宋代","title":"和喻叔奇游天衣"}
{"author":"王十朋","content":"取友四十载，普天半交游。蒹葭群玉间，莫盛登瀛洲。元章真国士，未见心已投。雅抱畎亩志，共怀天下忧。馆阁育人材，孰云专校雠。慷慨论世事，不见范尹欧。疆埸况如许，宁不忧宗周。精忠屹肝胆，苦语惊冕旒。君去最勇决，我行尚迟留。初别拟十载，相逢忽三秋。龙飞起元老，江淮握貔貅。礼罗得奇才，戎幕资良筹。人事苦好违，壮怀莫能酬。去持夔州节，遥泛瞿唐舟。我亦来自鄱，兹行岂人谋。八阵观壮图，三峡窥倒流。访君义胜堂，顾我制胜楼。如马谒白帝，卧龙寻武侯。江亭览月色，园花赏春柔。果分馀味甘，兰赠深林幽。诗篇浩卷轴，墨妙辉山丘。气薄文艳杜，词卑竹枝刘。吏事容拙疏，交情荷绸缪。纶言下北阙，绣衣使西州。流钱岂君事，易地曾何优。胡不班玉笋，入告嘉谋猷。巴子国最贫，疮痍民未瘳。君去谁抚摩，欲借嗟无由。我已上祠章，归欤老田畴。迟君还日边，寄书到东瓯。","dynasty":"宋代","title":"送元章改漕成都"}
{"author":"王十朋","content":"知我山间久食蔬，遥分七十二鳞鱼。不妨时遣长须至，要得频看尺素书。","dynasty":"宋代","title":"夏伯虎赠双鲤"}
{"author":"王十朋","content":"三宿灵峰不为禅，茶瓯随分结僧缘。明朝杖屦丹丘去，带得烟霞过海船。","dynasty":"宋代","title":"题灵峰三绝其三"}
{"author":"王十朋","content":"蔚宗居垄首，陆凯在江南。手折梅花寄，人逢驿使堪。吴都寻半吐，楚岸摘新含。雪里开才一，楼头弄未三。情深殊折柳，意重胜题柑。溪上千株玉，归欤待自探。","dynasty":"宋代","title":"拟赋江南寄梅花诗"}
{"author":"王十朋","content":"坐此轩无愧，问君何以能。所行皆是学，不负岂惟丞。凫鹜文书静，槐松诗思凝。博陵徒种绩，践履亦何曾。","dynasty":"宋代","title":"洪丞不负轩"}
{"author":"王十朋","content":"云物书何处，山城白帝旁。鬓丝惊渐短，日线喜初长。江冷鱼思复，阳回雁恋行。小舟吾已具，命下即还乡。","dynasty":"宋代","title":"至日寄二弟"}
{"author":"王十朋","content":"太学时名重，吾乡德誉崇。才华盍天禄，官职止儒宫。相国方知愈，诸公竞荐雄。天涯忽闻讣，老泪洒西风。","dynasty":"宋代","title":"哭万先之"}
{"author":"王十朋","content":"瑞白堂虚冰雪凝，散为珠玉洗炎蒸。诙谐未效东方朔，赋咏聊追杜少陵。","dynasty":"宋代","title":"伏日与同官小饮瑞白堂观跳珠分韵赋诗"}
{"author":"王十朋","content":"洪水横流四海饥，教民稼穑务三时。后王欲识艰难业，读取豳风七月诗。","dynasty":"宋代","title":"后稷"}
{"author":"王十朋","content":"君棋如龙且，初笑韩信怯。我棋似公瑾，赤壁真横捷。但知贪旁角，不觉攻背胁。主人本无竞，胜负两俱惬。嘉宾傥再集，鏖战定谁厌。新篇尤逼人，我辈徒劫劫。","dynasty":"宋代","title":"大年和棋诗复次前韵"}
{"author":"王十朋","content":"自古皆有死，先生死忠清。故宅秭归江，前山熊绎城。眷言怀此都，不比异姓卿。六经变离骚，日月争光明。","dynasty":"宋代","title":"题屈原庙"}
{"author":"王十朋","content":"家在梅溪水竹间，穿云蜡屐可曾闲。雁山新入春游眼，却笑平生未见山。","dynasty":"宋代","title":"题灵峰三绝其一"}
{"author":"王十朋","content":"先忧后乐范文正，此志此言高孟轲。暇日登临固宜乐，其如天下有忧何。","dynasty":"宋代","title":"读岳阳楼记"}
{"author":"王十朋","content":"恃险三苗此为国，不知诸夏有华勋。两阶干羽七旬后，从此湖山方有君。","dynasty":"宋代","title":"君山其一"}
{"author":"王十朋","content":"祖龙迁怒色曾赪，帝子有灵山更青。湖水如天冬亦涸，此君荣落一般形。","dynasty":"宋代","title":"君山其二"}
{"author":"王十朋","content":"越国曹娥孝可书，惜无同气与之俱。武陵今有贤儿女，弟似灵均娣女须。","dynasty":"宋代","title":"南津淑济庙"}
{"author":"王十朋","content":"此处神仙几度经，老松枯朽稚松青。如今想作天仙去，不复飞吟过洞庭。","dynasty":"宋代","title":"过仙亭"}
{"author":"王十朋","content":"入湖初讶君山远，无翼可随鸥鹭群。系缆中流忽相对，江湖心亦不忘君。","dynasty":"宋代","title":"解舟遇风暂泊岳阳城下正对君山"}
{"author":"王十朋","content":"岳阳楼下有赤壁，照耀洞庭烟水东。鄂渚巴陵土多赭，周郎何处破曹公。","dynasty":"宋代","title":"岳阳城下岸赤色亦呼赤壁"}
{"author":"王十朋","content":"江中双石如弟兄，呼得道人为友生。秋夜扁舟泊矶下，洞庭湖近月华明。","dynasty":"宋代","title":"道人矶其一"}
{"author":"王十朋","content":"道人身名两俱槁，道其所道非吾道。横江两石作钓矶，不似严陵台上好。","dynasty":"宋代","title":"道人矶其二"}
{"author":"王十朋","content":"潜江甲口楚天涯，芦荻舟中一两家。呼酒敕厨无一味，天鹅乱眼似杨花。","dynasty":"宋代","title":"泊潜江甲"}
{"author":"王十朋","content":"唐室遥遥孝义门，屹然双阙至今存。当时泣尽思亲血，化作恩波遗子孙。","dynasty":"宋代","title":"题莆田林氏双阙"}
{"author":"王十朋","content":"凌晨饱饭渡秦溪，要上青山九级梯。不使瓯闽隔人世，头陀力与五丁齐。","dynasty":"宋代","title":"过头陀九岭宿天王栖"}
{"author":"王十朋","content":"千里归涂险更长，眼中深喜见天王。从今渐入平安境，旧路艰辛未敢忘。","dynasty":"宋代","title":"过头陀九岭宿天王栖其二"}
{"author":"王十朋","content":"我如倦鸟欲栖林，喜见禅僧栖处深。家在梅花小溪上，一枝聊慰北归心。","dynasty":"宋代","title":"过头陀九岭宿天王栖其三"}
{"author":"王十朋","content":"万法由来总是空，五峰名在本无峰。我来遥作庐山想，隐约夕阳开处逢。","dynasty":"宋代","title":"宿五峰院"}
{"author":"王十朋","content":"雪顶庞眉八十馀，五峰深处结精庐。阅人老眼能青白，赠我严公一轴书。","dynasty":"宋代","title":"赠亮首坐"}
{"author":"王十朋","content":"小小园中十八香，主人游宦遂荒凉。名园草木多奇品，分我馀根种草堂。","dynasty":"宋代","title":"梅溪草堂新辟缺少花木效少陵故事觅之以诗其一"}
{"author":"王十朋","content":"闲中那得买花钱，孤负桃红李白天。拈出向来花疏目，招邀春色上诗篇。","dynasty":"宋代","title":"梅溪草堂新辟缺少花木效少陵故事觅之以诗其二"}
{"author":"王十朋","content":"泉山好处稍延福，白发禅僧去复回。且与晋松为隐侣，莫同英石便飞来。","dynasty":"宋代","title":"可公禅老住泉之九日山二十年矣予临罢官求去甚力复为后政所留寄诗酬以一绝"}
{"author":"王十朋","content":"净名却见老维摩，道眼相看语不多。我待衣冠挂神武，杖藜来此老岩阿。","dynasty":"宋代","title":"题净名院二绝其一"}
{"author":"王十朋","content":"相国忠如宋广平，危言流落晋江城。天资自直无心卖，何事青山亦得名。","dynasty":"宋代","title":"姜相峰"}
{"author":"王十朋","content":"学得酴醾白，更能相继芳。金仙粲然笑，鼻观不多香。","dynasty":"宋代","title":"书院杂咏佛见笑"}
{"author":"王十朋","content":"昔日栽花者，官移花未开。旧花今岂在，犹说范公栽。","dynasty":"宋代","title":"州宅十二咏庆朔堂"}
{"author":"王十朋","content":"终日伤心泪溅花，干戈满眼恨无涯。衣冠南渡如东晋，安得车书混一家。","dynasty":"宋代","title":"乐清僧寮有过客"}
{"author":"王十朋","content":"君不见徐卿二子生绝奇，熊罴入梦非同时。徒烦孔子与释氏，两回抱送麒麟儿。又不见昔日梁嬴亦双乳，生止一男仍一女。过期毕竟非其人，未免终身亦妾圉。郁葱佳气充门闾，龙穴盛事从来无。蓂阶良月吐三荚，蚌腹甲夜生双珠。相对抱持翁妪喜，眉目分明巧相似。慈颜戏语綵衣郎，汝子他年胜我子。郎君拜舞笑答翁，翁生六儿年岂同。何如今日一卮酒，手抱两孙头未童。二雏庆诞相先后，未省如何分长幼。商家尚质周尚文，唤取何休细推究。庆门兰玉行满庭，伯仲叔季双命名。他时四乳类周士，森森八桂同敷荣。我忝通家同笔砚，闻君得子欢无间。殷勤为作洗儿歌，觅取金钱三百万。","dynasty":"宋代","title":"万先之生两男作洗儿歌贺之"}
{"author":"王十朋","content":"鄂渚逢重九，登高客魂黯。白菊泛壶觞，青山满栏槛。诗随眼界添，酒逐年华减。回头望楚东，半雨花思范。","dynasty":"宋代","title":"九日陪"}
{"author":"王十朋","content":"段公不到溪岂好，李守已亡诗更奇。偶向思贤亭上坐，爱溪兼爱昔人诗。","dynasty":"宋代","title":"游洞溪"}
{"author":"王十朋","content":"蚤岁声蜚舍法中，漕台前日始收功。辛勤半世齑盐学，慷慨平生畎亩忠。作佛肯居灵运后，登仙更与阮郎同。琼林宴罢游天禄，太一然藜定照公。","dynasty":"宋代","title":"送刘政孙"}
{"author":"王十朋","content":"下视瞿唐缥渺楼，规模雄压十三州。良筹合向暇时运，缓带宜来高处游。列障四时环坐好，大江千古抱城流。后山植木成阴日，谁识十年前故侯。","dynasty":"宋代","title":"再用前韵"}
{"author":"王十朋","content":"公在忠州日，人高长者风。忮心无后段，宁愧赞皇公。","dynasty":"宋代","title":"续访得七人李丞相"}
{"author":"王十朋","content":"炎凉世态可能堪，肺腑唯蒙长者谙。耐久敢忘三世好，同庚况有两家男。我嗟风树徒悲苦，君奉庭闱备旨甘。他日相看两黄发，愿为邻舍话田蚕。","dynasty":"宋代","title":"用前韵寄周光宗"}
{"author":"王十朋","content":"曾见齐山小九华，梦游缥缈羽人家。灵山面目忽相见，舟系梅根秋日斜。","dynasty":"宋代","title":"九华山其八"}
{"author":"王十朋","content":"富饮不解文，翁意非在酒。三杯聊遣兴，一醉岂缘口。","dynasty":"宋代","title":"率饮亭二十绝其八"}
{"author":"王十朋","content":"衮衮长江水，悠悠归去船。片云南岸雨，明月别州天。犬为客惊盗，蚊令人废眠。江湾号人老，惊我鬓皤然。","dynasty":"宋代","title":"宿人老湾"}
{"author":"王十朋","content":"江口维舟问地名，黯然撩我故乡情。平时尚怯黄坛岭，谁遣遥临白帝城。","dynasty":"宋代","title":"宿黄坛"}
{"author":"王十朋","content":"皇都归客过仙都，厌看西湖看鼎湖。洞接龙泓片云近，山分雁荡一峰孤。香清天上碧华落，音好林间青鸟呼。天遣林泉慰吾辈，不容身世老迷涂。","dynasty":"宋代","title":"游仙都"}
{"author":"王十朋","content":"南枝昨夜暖先回，压尽群芳独自开。仙客风中飘素袂，玉妃月下试新裁。未凭驿使殷勤寄，首辱新诗特地来。明日雪晴须共赏，为花拚却饮千杯。","dynasty":"宋代","title":"梅花次贾元识韵"}
{"author":"王十朋","content":"家居雁宕芙蓉侧，身自瞿塘滟滪回。览尽江山归路远，舞翻乌鹊故人来。诗吟夔子相思句，酒饮鄱阳未尽杯。种学绩文宜馆阁，二松那复久淹徊。","dynasty":"宋代","title":"喻叔奇自鄱阳来以诗见赠次韵以酬"}
{"author":"王十朋","content":"飞流喷沫下烟岚，肯使名同盗与贪。莫讶来时多汩汩，定知止处却潭潭。遥通雁荡灵湫两，巍压龙门巨浪三。好景不烦摩诘画，尽归诗客句中含。","dynasty":"宋代","title":"次韵昌龄游白石二诗其一东际"}
{"author":"王十朋","content":"红莲分幕忝同官，秋月扬辉并席看。句好湖山添秀气，谈清齿颊带微寒。","dynasty":"宋代","title":"又用看字韵酬赵仲永"}
{"author":"王十朋","content":"十里西湖上，红云照绿波。何如吾净友，臭味不须多。","dynasty":"宋代","title":"书院杂咏荷花"}
{"author":"王十朋","content":"畏日炎炎，梵香一炷熏亭院。鼻根充满。好利心殊浅。贝叶书名，名义谁能辨。西风远。胜鬟不见。喜见琼花面。","dynasty":"宋代","title":"点绛唇其十四艳香茉莉"}
{"author":"王十朋","content":"僖公能继伯禽风，盛德揄扬鲁颂中。惟有春秋用王法，不轻一字曲褒公。","dynasty":"宋代","title":"僖公"}
{"author":"王十朋","content":"一宿真如饮渫泉，钟声催上渡头船。夜来一雨湖光好，拟把穷愁洗富川。","dynasty":"宋代","title":"至兴国军"}
{"author":"王十朋","content":"十九年间胆厌尝，盘羞野菜当含香。春风又长新芽甲，好撷青青荐越王。","dynasty":"宋代","title":"戢山"}
{"author":"王十朋","content":"暮春送客北山门，厌坐黄堂喜见村。麦熟秧青农事急，十分归兴在田园。","dynasty":"宋代","title":"送岩老出北门其一"}
{"author":"王十朋","content":"郡楼初见一奇峰，深恐烟霞无路通。神母遥遥将九子，总将山色到舟中。","dynasty":"宋代","title":"九华山其七"}
{"author":"王十朋","content":"君住眉山我永嘉，老来邂逅楚天涯。无诗不和已成杜，有酒相呼如在家。官职未高名满蜀，人才如许邑为巴。且将异日作霖手，润泽河阳一县花。","dynasty":"宋代","title":"送宋山甫知县"}
{"author":"王十朋","content":"君家梅屿我梅溪，一笑相逢郡治西。要使众山同对酒，芰荷香里具亲携。","dynasty":"宋代","title":"林明仲自梅屿挐舟招丁道济道揆张思豫及予同饮索诗坐间成六绝七月朔日赠明仲"}
{"author":"王十朋","content":"汉武英雄思拓边，昆明习战遗风传。吾皇仁心异武帝，思患姑为预防计。尔曹生长行伍间，操舟习水便宜闲。异日捐躯宜报国，勿效水乌为盗贼。","dynasty":"宋代","title":"观习水胜"}
{"author":"王十朋","content":"故人书自许峰来，领得黄柑手自开。未满洞庭三百颗，更看驿使一枝梅。","dynasty":"宋代","title":"曹梦良教授寄柑一百颗报以乾荔支戏成二绝其一"}
{"author":"王十朋","content":"灵山未是别乡山，回首吾庐咫尺间。明日出山家渐远，乡心从此上愁颜。","dynasty":"宋代","title":"宿灵山院"}
{"author":"王十朋","content":"重葺山亭浚旧溪，杖藜来往独悲悽。追思四十年间事，风为哀号鸟为啼。","dynasty":"宋代","title":"某辛巳秋归自武林省先陇遂修亭宇浚溪流因思先人旧诗已随屋璧坏矣尚能记忆遂追和其二"}
{"author":"王十朋","content":"姬旦推诚相幼冲，流言交乱出居东。谁云王是中才主，一启金縢即悟公。","dynasty":"宋代","title":"成王"}
{"author":"王十朋","content":"路经秋浦上崔嵬，不负孤舟万里回。峰比九华微具体，洞疑三竺远飞来。胜穷岩石玲珑地，秀吸江湖浩渺杯。先却紫微期一月，菊花未放桂花开。","dynasty":"宋代","title":"子长招游齐山"}
{"author":"王十朋","content":"火德重兴六合同，金行数止一星终。鼎分虽愧刘玄德，面缚肯为安乐公。","dynasty":"宋代","title":"连日至瞿唐谒白帝祠登越公三峡堂徘徊览古共成十二绝其三白帝城"}
{"author":"王十朋","content":"野态芳姿，枝头占得春长久。怕钩衣袖。不放攀花手。试问东山，花似当时否。还依旧。谪仙去后。风月今谁有。","dynasty":"宋代","title":"点绛唇（酴醿）"}
{"author":"王十朋","content":"畴昔游从分不轻，十年乡校读书灯。德星会聚三兄弟，诗社追随八友朋。去国悲凉老王粲，还乡牢落失陈登。诵君生死炎凉句，斜日寒天涕满膺。","dynasty":"宋代","title":"陈商霖挽词"}
{"author":"王十朋","content":"甑屿饱曾见，饭溪名始闻。老怀如子美，到处不忘君。","dynasty":"宋代","title":"宿饭溪驿其一"}
{"author":"王十朋","content":"偶上千峰榭，遥思八阵台。去年重午日，僚友共衔杯。","dynasty":"宋代","title":"端午日陪柳严州登千峰榭"}
{"author":"王十朋","content":"予手不善谈，临局气先怯。偶逢孙万林，三战辄三捷。都缘敌不勍，非以台威胁。孺子滥成名，凯奏意殊惬。三君皆壮士，小挫未肯厌。予今务持胜，坚壁不容劫。","dynasty":"宋代","title":"予素不善棋孙先觉万大年林大和见访戏与对垒偶皆胜之因作数语"}
{"author":"王十朋","content":"八百诸侯会孟津，民心天意总归仁。须知不食干戈粟，自有登山采蕨人。","dynasty":"宋代","title":"武王"}
{"author":"王十朋","content":"青丝白马渡江来，宫殿酣酣尽委灰。不解开门纳桃棒，空悲明镜不安台。","dynasty":"宋代","title":"简文帝"}
{"author":"王十朋","content":"君不见少陵先生诗有说，淳朴之处山川别。广文示我朴乡图，山水高长景奇绝。严坂疑为子陵隐，昆溪想自昆崙决。渔人欸乃山水间，抱璞含淳钓清洁。九仙高举留遗躅，三径名家出人杰。早将朴直取巍科，行展朴忠立奇节。鸣琴百里邑，既以朴化民。横经泮水宫，又以朴诲人。他年致君尧舜上，坐使风俗俱还淳。功成名遂却归去，渔钓重寻旧隐沦。广文笑我言，公朴甚我朴。闻公家左原，四面拥山岳。回隐如愚溪，窈深若盘谷。人皆朴其貌，公又朴其学。君子以为古，先进于礼乐。公乡真朴乡，胡为不自觉。愿公著隐服，归寻旧盘旋。酌酒梅溪上，把钓莼湖边。更画左原山水图，与此朴乡图并传。天下大朴散已久，二乡犹在羲皇前。","dynasty":"宋代","title":"朴乡钓隐图"}
{"author":"王十朋","content":"春秋重复古，二贤还旧祠。直道不终废，高风宜见思。古墓出荆榛，孤亭起颓隳。更将碧纱笼，覆护端明诗。","dynasty":"宋代","title":"寄南安鹿宰"}
{"author":"王十朋","content":"汉武英雄思拓边，昆明习战遗风传。吾皇仁心异武帝，思患姑为预防计。尔曹生长行伍间，操舟习水便宜闲。异日捐躯宜报国，勿效水乌为盗贼。","dynasty":"宋代","title":"观习水胜"}
{"author":"王十朋","content":"江淹送客伤心处，万里人从蜀道来。柳已三番见秋色，萧萧双鬓若何哉。","dynasty":"宋代","title":"南浦"}
{"author":"王十朋","content":"老病欲纳禄，君恩许奉祠。已为三径计，误辱广文诗。","dynasty":"宋代","title":"王成之太博寄诗病中未能和谩书二十字以酬"}
{"author":"王十朋","content":"有客神珠玉，访予云水乡。虞庠同舍友，虎榜甲科郎。送别汀蘋白，之官芹藻香。南溟九万里，拭目看翱翔。","dynasty":"宋代","title":"送柴常之赴汀州教官"}
{"author":"王十朋","content":"祀罢灯花喜，山游晓色新。江头送归客，我亦是行人。","dynasty":"宋代","title":"四月四日祀赤帝于慈云岭净名寺祀毕游易安斋至江次送黄子升通判还乡"}
{"author":"王十朋","content":"唾手科名尚少年，无穷事业更居前。辛勤不寐思经意，却笑边韶好昼眠。","dynasty":"宋代","title":"和赵可大四绝其三不寐"}
{"author":"王十朋","content":"长记还家屡击鲜，南来归兴日飘然。不缘樽俎逢西子，始泛江湖范蠡船。","dynasty":"宋代","title":"吴宗教惠西施舌戏成三绝其三"}
{"author":"王十朋","content":"三道策成名烜赫，万言书就迹危疑。易书论语忘忧患，天下三经字说时。","dynasty":"宋代","title":"游东坡十一绝其八"}
{"author":"王十朋","content":"我得家传好此君，剩栽干挺拂青云。尘埃不扫自然去，风月有馀谁可分。万箨苍龙春后见，满轩鸣玉夜深闻。时时助我毫端兴，宜与江山共策勋。","dynasty":"宋代","title":"幽居三咏其一脩竹"}
{"author":"王十朋","content":"梅始花时送子归，梅黄雨细又分离。不堪旅食见飞燕，那更催归闻子规。太白读书容有趣，少卿惜别可无诗。霜台清峭家风在，努力功名少壮时。","dynasty":"宋代","title":"送李梗"}
{"author":"王十朋","content":"叠石峰前二老僧，相逢一笑见真情。社中对酒日初永，林下围棋秋始清。尚拟维摩眠丈室，遽惊圆泽厌浮生。通幽亭冷西楼古，过客伤心涕泪横。","dynasty":"宋代","title":"悼演述二老僧"}
{"author":"王十朋","content":"南国久无雨，渴心欲生埃。麦既枯且死，木亦黄而摧。方春云已火，未夏蚊成雷。刺史固有罪，斯民自宜哀。真人及大士，久出应思回。闭阳纵诸阴，愧无董生才。林鸠厌呼唤，石燕徒低徊。有日上扶桑，无云起阳台。方修九渊祀，遽闻尺木催。想惊阿香梦，疑噀栾巴杯。夜中檐溜响，枕上愁颜开。愿遍普天下，不止泉山隈。莫作鼎湖浪，因风下崔嵬。明朝贺雨诗，定自莆中来。","dynasty":"宋代","title":"喜雨再用前韵"}
{"author":"王十朋","content":"无用乾坤一腐儒，年来踪迹转崎岖。身名未就耕桑废，何日投闲老此湖。","dynasty":"宋代","title":"后七夕二夜同梦龄宿湖边庄其一"}
{"author":"王十朋","content":"世态蝇营已厌驱，小园初辟称幽居。杯深转觉利名薄，心静更宜花木疏。窗几吟馀山色好，轩斋梦觉日华舒。尤怜不弃东园老，时复相从辨鲁鱼。","dynasty":"宋代","title":"次韵昌龄西园即事"}
{"author":"王十朋","content":"亭亭独立望天津，四畔无家石作邻。螺髻不梳千载晓，蛾眉空扫万年春。雪为铅粉凭风传，霞作胭脂仗日匀。莫道岩前无宝鉴，一轮明月照夫人。","dynasty":"宋代","title":"石夫人"}
{"author":"王十朋","content":"九日登临有雁来，书传坐上手亲开。呼儿满酌黄花酒，为子深倾锦石杯。","dynasty":"宋代","title":"仙居陈少曾寄锦石杯书至乃九日也方与坐客把菊遂用以劝酒"}
{"author":"王十朋","content":"原宪曾非病，陈平岂久贫。路遥骐骥困，原近鹡鸰亲。窗几坐穷夕，更筹听报寅。田园劳尔辈，愧是素餐人。","dynasty":"宋代","title":"用前韵酬昌龄弟"}
{"author":"王十朋","content":"黍遇今朝尽生角，艾从何处忽为神。荷香十里一钩月，定有扁舟归去人。","dynasty":"宋代","title":"五月四日与同僚南楼观竞渡因成小诗四首明日同行可元章登楼又成五首其五"}
{"author":"王十朋","content":"齿德尊乡党，匈中有古今。箕裘传蕴藻，臧否判崔林。呼佛知仁政，名轩见道心。扁舟欲访戴，仙去不容寻。","dynasty":"宋代","title":"林主簿明仲挽词其一"}
{"author":"王十朋","content":"飞流喷沫下烟岚，肯使名同盗与贪。莫讶来时多汩汩，定知止处却潭潭。遥通雁荡灵湫两，巍压龙门巨浪三。好景不烦摩诘画，尽归诗客句中含。","dynasty":"宋代","title":"次韵昌龄游白石二诗其一东际"}
{"author":"王十朋","content":"久伤伐木废，每叹吾生晚。黄鸟从何来，乔林绿垂幰。忽作相呼声，朋来无近远。高翥凌云烟，斜飞集池苑。中有幽谷姿，迟迟下遥巘。群音巧相和，出语独不婉。哑哑如老乌，闻者弓欲挽。知心有杜鹃，劝尔故园返。","dynasty":"宋代","title":"馆中三月晦日闻莺胡邦衡有诗用东坡酴醾韵有君"}
{"author":"王十朋","content":"南国久无雨，渴心欲生埃。麦既枯且死，木亦黄而摧。方春云已火，未夏蚊成雷。刺史固有罪，斯民自宜哀。真人及大士，久出应思回。闭阳纵诸阴，愧无董生才。林鸠厌呼唤，石燕徒低徊。有日上扶桑，无云起阳台。方修九渊祀，遽闻尺木催。想惊阿香梦，疑噀栾巴杯。夜中檐溜响，枕上愁颜开。愿遍普天下，不止泉山隈。莫作鼎湖浪，因风下崔嵬。明朝贺雨诗，定自莆中来。","dynasty":"宋代","title":"喜雨再用前韵"}
{"author":"王十朋","content":"万法由来总是空，五峰名在本无峰。我来遥作庐山想，隐约夕阳开处逢。","dynasty":"宋代","title":"宿五峰院"}
{"author":"王十朋","content":"一家天下裂三都，忠愤填胸出阵图。千载相知惟白水，此心元不为吞吴。","dynasty":"宋代","title":"连日至瞿唐谒白帝祠登越公三峡堂徘徊览古共成十二绝其十一八阵图"}
{"author":"王十朋","content":"君住眉山我永嘉，老来邂逅楚天涯。无诗不和已成杜，有酒相呼如在家。官职未高名满蜀，人才如许邑为巴。且将异日作霖手，润泽河阳一县花。","dynasty":"宋代","title":"送宋山甫知县"}
{"author":"王十朋","content":"忆昔从师学弦诵，年与贾生相伯仲。九日登高鹿岩脊，感物题诗笔初弄。旧游回首半零落，三十六年真一梦。当时唱和三四老，尚有残篇可吟讽。今年节物身在家，行乐山间谩随众。弟兄劝我登高山，身似驽骀不容鞚。河东先生今靖节，有酒宁须白衣送。朋尊聊献菲蒙泉，赐茗仍分小团凤。愿公一饮寿千龄，三物年年敢驰贡。","dynasty":"宋代","title":"九日寄表叔贾司理"}
{"author":"王十朋","content":"我守桐城公奉祠，登堂犹恨识公迟。心劳抚字阳司业，狱喜平反隽不疑。头白不忘文字乐，室清宜作子孙规。棣华玉润皆文杰，潜德幽光发妙词。","dynasty":"宋代","title":"陈提刑挽词"}
{"author":"王十朋","content":"柱杖拈馀戏插泥，草龙珠帐挂檐西。荔枝体物差胜枣，毕竟俱非善品题。","dynasty":"宋代","title":"咏述师葡萄"}
{"author":"王十朋","content":"竹亭不到几经时，来往逢梅似退之。遥想吾庐溪上好，十分乡思又关眉。","dynasty":"宋代","title":"程泰之郎中以诗三绝觅省中梅花因次其韵其三"}
{"author":"王十朋","content":"二子聪明旷与离，一尊容我与论诗。待将后集从前刻，直到鄱阳送别时。","dynasty":"宋代","title":"再读楚东集用前韵寄景卢嘉叟"}
{"author":"王十朋","content":"玉帛和蕃辱已深，那堪割地侈戎心。关南一陷腥膻后，遗患寥寥直至今。","dynasty":"宋代","title":"晋高祖"}
{"author":"王十朋","content":"落木萧萧，琉璃叶下琼葩吐。素香柔树。雅称幽人趣。无意争先，梅蕊休相妒。含春雨。结愁千绪。似忆江南主。","dynasty":"宋代","tags":"咏物，写花，言志","title":"点绛唇·素香丁香"}
{"author":"王十朋","content":"六月离家忽莫冬，郡斋清夜拥炉红。细看庆朔堂前雪，正似梅花溪上风。","dynasty":"宋代","title":"用韵寄二弟其一"}
{"author":"王十朋","content":"手汲寒泉碾小龙，天香一炷满衣浓。与君慷慨论时事，欲吐丹心上实封。","dynasty":"宋代","title":"仲永再和三绝复和以酬其二"}
{"author":"王十朋","content":"三日离家客，悠然觉路长。梅花十里眼，竹叶一杯肠。诗思贪佳境，眉头忆故乡。江山看未足，回首隔沧浪。","dynasty":"宋代","title":"过黄岩"}
{"author":"王十朋","content":"同年紫微公，昔游帝王家。穿杨百步间，妙不毫釐差。桂窟擢高枝，杏园赏仙葩。手移曲江根，不惮川涂遐。翱翔夫子坛，栽植泮水涯。花好实亦成，诸公欣拜嘉。我来节中和，数树红交加。不见紫微郎，如对紫微花。满堂烂银袍，赋诗丽绮霞。大胜瓜李桃，欲报无琼华。","dynasty":"宋代","title":"泮宫杏花乃阎紫微为教官时所殖复用前韵"}
{"author":"王十朋","content":"奴视纷纷晰与休，芳心那肯贮离愁。结成冰玉岳湛侣，开伴纻罗施郑流。影照婵娟如并卧，枝横清浅似双浮。不知他日调金鼎，胜得樱桃气味不。","dynasty":"宋代","title":"次韵赵观使鸳鸯梅"}
{"author":"王十朋","content":"嘉果遥来自故乡，去冬初熟记同尝。尔衔怀橘无穷恨，我亦传柑念不忘。","dynasty":"宋代","title":"曹梦良寄柑闻诗闻礼辈取以祭母哭泣不已"}
{"author":"王十朋","content":"枉道贵何益，正涂穷亦荣。谁辞谈义命，试问小君平。","dynasty":"宋代","title":"赠术者"}
{"author":"王十朋","content":"半月游庐阜，中秋宿瀼溪。祠寻元子隐，树认赤乌栖。坐待云开月，行愁雨作泥。鄱人应话我，身在九江西。","dynasty":"宋代","title":"中秋宿瀼溪驿"}
{"author":"王十朋","content":"堂堂紫微公，气节横清秋。风流属犹子，胸壑罗奇幽。诗篇粲华萼，名字宜金瓯。州县聊尔耳，行矣天池游。","dynasty":"宋代","title":"潘知县"}
{"author":"王十朋","content":"哀哀父母生我劳，生日不见徒悲号。今年偶然梦三刀，二千石向鄱阳叨。身虽五马已二毛，烹羊击鲜斫蟹螯。殷勤为寿劳尔曹，愿尔它年著綵袍。二亲无恙年俱高，更与诸孙持寿醪。满堂宾客来英豪，会看醉脸如仙桃。","dynasty":"宋代","title":"生日示闻诗闻礼"}
{"author":"王十朋","content":"弟兄身事各茫然，赖有先人二顷田。他日青山映黄发，长如今夜对床眠。","dynasty":"宋代","title":"后七夕二夜同梦龄宿湖边庄其二"}
{"author":"王十朋","content":"微臣守清源，一岁三乞祠。俞音竟未拜，感荷圣主慈。臣家素贱贫，仰禄救啼饥。区区六年间，手把四郡麾。道途压奔走，囊橐无馀赀。清源乃佳郡，风俗不待移。民淳简狱讼，士盛敦书诗。地远可藏拙，禄厚足自资。今岁又丰登，千里人熙熙。臣岂不愿仕，求闲欲奚为。自怜蝼蚁生，福薄命最奇。入境身即病，到官日呼医。痰涎每上攻，旋晕势甚危。药试何止百，灼艾无全肌。臂疼如子美，齿落如退之。脚患柳州肿，发垂孟郊丝。饮食日减少，跬步须扶持。残喘虽尚延，定非久远期。况臣糟糠妻，盖棺将及期。旅榇犹未还，儿女昼夜悲。臣今官满考，臣去有二宜。孰谓九重远，天高而听卑。吾君不之告，肝胆将谁披。庙堂二三公，误辱平日知。今不怜向隅，恩复何时施。愿于黼扆前，敷奏迫切词。天日临在上，臣言非敢欺。解官食祠禄，曲遂臣之私。幽明俱受赐，感极涕泗垂。沟壑倘未填，报国犹有时。","dynasty":"宋代","title":"乞祠不允"}
{"author":"王十朋","content":"中秋玩月小蓬莱，云掩清光不放来。颇觉襟怀增梗槩，欲凭栏槛扫氛埃。清宵忍放嘉宾散，明日还惊俗务催。底用区区校时节，良天佳月即倾杯。","dynasty":"宋代","title":"中秋见月方以为喜既而阴蔽意殊不满东坡云良天佳月即中秋不以日月断也诸君有醵会之约复用前韵"}
{"author":"王十朋","content":"旱魃为灾罕似今，霈然一雨慰群心。非关菩萨解为泽，自是使君能作霖。躬虑滞囚冤尽释，广开义廪惠尤深。伫公归国调元气，散尽愆阳与伏阴。","dynasty":"宋代","title":"连月不雨农事失时府帅决狱廪饥德政动天霈然而雨某吟成律诗一章以贺"}
{"author":"王十朋","content":"妙龄才誉冠东嘉，百战功成暮景斜。人在卢前有惭色，礼从戴后独名家。蓝田美绩谁能记，绛帐奇儿最可夸。乡里搢绅官业冷，因公沦落倍兴嗟。","dynasty":"宋代","title":"卢仁及县丞挽辞"}
{"author":"王十朋","content":"飞瀑来从小雁荡，灵源颇类大龙湫。矩罗尊者不须占，乞与山翁取次游。","dynasty":"宋代","title":"左原诗三十二首其二十三南瀑布"}
{"author":"王十朋","content":"老来官况两俱无，惟有诗情寄酒壶。记取碧澜堂上语，衣冠早挂亦良图。","dynasty":"宋代","title":"钱再赋二诗复用前韵钱云家无置锥之地寓居僧舍有为题米疏者其一"}
{"author":"王十朋","content":"去矣清源守，皤然雪满颠。居官无善政，排闷有诗篇。朋盍三杯酒，公馀一觉眠。泉人岂思我，我意自思泉。","dynasty":"宋代","title":"罢官述"}
{"author":"王十朋","content":"左原端是脊令原，谁遣分飞到蜀门。况是清明寒食候，杜鹃声里断离魂。","dynasty":"宋代","title":"寄书与二叔二弟其二"}
{"author":"王十朋","content":"蜀道青天手未摩，肩舆从此上危坡。永城朝过路方永，多福夜眠僧不多。冈畔泥深愁欲雨，渡头舟小喜无波。青山满眼森高木，正为人稀免斧柯。","dynasty":"宋代","title":"瑞昌永兴道中作"}
{"author":"王十朋","content":"绝巘笙箫断，邻州鼓角闻。江淮两岸雨，吴楚一天云。有驿聊堪憩，无尊亦自欣。西山逢老宿，往事说三分。","dynasty":"宋代","title":"遇雨两宿县驿"}
{"author":"王十朋","content":"九日无悰懒出关，强登云榭望泉山。伤心不忍看茱菊，蓬鬓萧疏泪点班。","dynasty":"宋代","title":"九日登云榭"}
{"author":"王十朋","content":"天上玉衡散，结根泉石间。要须生九节，长为驻红颜。","dynasty":"宋代","title":"书院杂咏石菖蒲"}
{"author":"王十朋","content":"昔日风流守，公馀种百花。春风不检点，红紫落谁家。","dynasty":"宋代","title":"州宅十二咏百花楼"}
{"author":"王十朋","content":"山馆无人慰索居，喜君交契有终初。扁舟方起雪溪兴，尺素又传鱼腹书。炊黍定寻前日约，题诗宁怨故人疏。好来相共亲灯火，可惜青春度莫虚。","dynasty":"宋代","title":"得陈商霖书"}
{"author":"王十朋","content":"游宦东州识老成，坐间谈笑欲风生。人如元祐气尤直，诗不江西语自清。雪棹非缘寻旧隐，夜床端欲对难兄。行闻太史奏星聚，四皓联珠临四明。","dynasty":"宋代","title":"送黄机宜游四明"}
{"author":"王十朋","content":"鉴水稽山拥卧龙，黄堂人似坐仙宫。风流惟有元才子，终日赋诗屏障中。","dynasty":"宋代","title":"州宅"}
{"author":"王十朋","content":"亢旱踰时如鲁史，一雨已迟淹尔耳。农犹满望苗返魂，车亦收声鱼免死。我持酒戒不敢荒，急呼一杯饮松堂。不忧猖獗有巢昌，只恐沈犹朝饮羊。","dynasty":"宋代","title":"得雨复用闻水车韵其二"}
{"author":"王十朋","content":"小驿数椽屋，夜深风雨中。邻家有鸡犬，不是汉新丰。","dynasty":"宋代","title":"宿新丰驿"}
{"author":"王十朋","content":"堂堂人物宋宗英，来主金枝玉叶盟。麟趾化成公族厚，棣华诗作争心平。金尊对客吟篇逸，贝叶谈空世味轻。五月仙舟鉴湖去，芰荷香里奏新声。","dynasty":"宋代","title":"送知宗奉祠还越其一"}
{"author":"王十朋","content":"晚岁归来奉伯鸾，力将勤俭济艰难。鹿车共挽甘从鲍，熊胆亲调欲慕韩。镜里玉容犹未老，梦中银漏忽惊残。通家贱子非房杜，长记登门酒尽欢。","dynasty":"宋代","title":"宋孺人挽词"}
{"author":"王十朋","content":"江山悲木落，身世叹飘蓬。未会登山客，先吹堕帽风。","dynasty":"宋代","title":"又用前句作七绝其三"}
{"author":"王十朋","content":"鄱阳夔子两端午，去岁人如今岁人。直是吴头来蜀尾，子规声里吊灵均。","dynasty":"宋代","title":"五月四日与同僚南楼观竞渡因成小诗四首明日同行可元章登楼又成五首其三"}
{"author":"王十朋","content":"水晶宫中刺史宅，月□□堂游六客。中有一客为主人，万卷诗书李公择。元□□挥玉堂手，令举声蜚制科策。五劝使君古遗直，三□郎官老词伯。眉山有客何等人，退之少陵李太白。直道高才时不容，天遣数子为游从。吴兴清绝山水国，五百年过人中龙。健峭银钩逼颜鲁，点化湖山出奇语。高压白蘋洲上诗，更肯区区谈小杜。端如竹溪逢谪仙，并游逸士名俱传。飘飘乘风鼓长翮，两两照坐成台躔。苕霅交流卞山碧，一代名贤已陈迹。我后百年登此堂，咀嚼姓名牙颊香。坐上何曾欠佳客，苏仙一去难再得。","dynasty":"宋代","title":"六客堂"}
{"author":"王十朋","content":"篮舆谢公岭，杖屦矩罗室。净名访维摩，一庵仅容膝。寻僧画屏中，往往多八十。平生看不足，灵岩最奇绝。老禅蜀中来，心印传佛日。脚力穷天下，称此为第一。兹山昔未开，藏闭最深密。倘不遇熙朝，造物肯容出。孙公赋天台，胜地尚遗佚。我欲续金声，愿借山中笔。","dynasty":"宋代","title":"宿灵岩赠长老敏行"}
{"author":"王十朋","content":"中秋对明月，九日逢黄花。节物岂不好，而况身在家。樽酒醵邻里，盘餐饤鱼虾。何必登高山，清欢自无涯。","dynasty":"宋代","title":"九日不登高与兄弟邻里就敝舍饮菊"}
{"author":"王十朋","content":"出守江湖日念还，又扶衰病入巴山。不能早作归田计，愧过渊明五柳湾。","dynasty":"宋代","title":"过五柳湾"}
{"author":"王十朋","content":"投老西游志不成，死生贫贱见交情。江头昨夜潮声怒，却为先生气不平。","dynasty":"宋代","title":"过万桥哭潘先生"}
{"author":"王十朋","content":"梦魂闻说到无何，曾共神官壮者哦。妙墨雄文满天下，士衡应亦患才多。","dynasty":"宋代","title":"次韵李怀安赠何宪五绝其三"}
{"author":"王十朋","content":"文会今年喜重寻，葭姿玉质又同林。弟兄并秀如君少，朋友相知独我深。一别几劳终夜梦，相逢更话百年心。长卿赋有凌云志，却笑区区蚓窍吟。","dynasty":"宋代","title":"寄毛虞卿"}
{"author":"王十朋","content":"小邑那能敌大邦，与君角力固非双。气骄欲纵偏师战，势屈翻求北面降。深惧操戈重入室，自惭阁笔久临窗。定知纸价从今贵，余子诗名满蜃江。","dynasty":"宋代","title":"赠余取新"}
{"author":"王十朋","content":"中原回首尚尘飞，书剑南来早识机。方事高眠学安石，却愁多病似王徽。肠枯谩有书千卷，腰瘦难胜带十围。志士未逢聊尔耳，古人何用泣牛衣。","dynasty":"宋代","title":"次韵李刑曹病起书怀"}
{"author":"王十朋","content":"文书随我下瞿唐，准拟家添万卷藏。水厄那知在平地，从今既济要须防。","dynasty":"宋代","title":"桐川三绝其三文籍遭水"}
{"author":"王十朋","content":"青山环绕如盘谷，中有清幽佛子家。人昔共来今不见，数行老泪湿烟霞。","dynasty":"宋代","title":"宿寂光院"}
{"author":"王十朋","content":"利博仁言亟奏闻，恩光万里烛夔门。纲船已免□□□，栈道不应愁鹘孙。村落烟馀烟火□，□□□息斧斤痕。坐看巴蜀回生意，放我欢呼到酒尊。","dynasty":"宋代","title":"闻马纲复行旧路圣主之恩诸公奏议之力"}
{"author":"王十朋","content":"侯伯谁修二霸公，大夫专政自襄公。堂堂鲁国车千乘，翻在三家掌握中。","dynasty":"宋代","title":"襄公"}
{"author":"王十朋","content":"辟谷留侯早得仙，庆钟苗裔福如川。少年为佛魁千佛，今日生天作二天。西掖代言词俊逸，东湖题壁墨澄鲜。此行定有诗千首，莫惜因风寄数编。","dynasty":"宋代","title":"再用韵送安国"}
{"author":"王十朋","content":"半月游庐阜，中秋宿瀼溪。祠寻元子隐，树认赤乌栖。坐待云开月，行愁雨作泥。鄱人应话我，身在九江西。","dynasty":"宋代","title":"中秋宿瀼溪驿"}
{"author":"王十朋","content":"君家梅屿我梅溪，一笑相逢郡治西。要使众山同对酒，芰荷香里具亲携。","dynasty":"宋代","title":"林明仲自梅屿挐舟招丁道济道揆张思豫及予同饮索诗坐间成六绝七月朔日赠明仲"}
{"author":"王十朋","content":"少和丹就已登霄，岩与仙风两并高。甚欲此身参鹤驭，尚嫌多事类牛毛。云间鸡犬年犹永，世上英雄意谩豪。堪羡北山山下客，不缘射雉亦如皋。","dynasty":"宋代","title":"再和二首其二"}
{"author":"王十朋","content":"轲伋诚明学，弟兄传以心。易微于九师，闭门自钩深。","dynasty":"宋代","title":"续访得七人程伊川"}
{"author":"王十朋","content":"不杂商山绮与园，生涯占得小桃源。平生隐德知多少，跨灶诜诜已六孙。","dynasty":"宋代","title":"黄府君挽词其一"}
{"author":"王十朋","content":"维摩老病思何堪，药性从今却渐谙。掩卷正思眠丈室，论文俄喜遇奇男。共嗟世路羊肠险，刚怕人情鼠口甘。耸壑昂霄君未晚，吾衰已是食三蚕。","dynasty":"宋代","title":"李梗和诗复用前韵"}
{"author":"王十朋","content":"乘舟刚怕两难恶，度岭俄惊百步高。僮仆相看话良苦，纵教轻担亦疲劳。","dynasty":"宋代","title":"过百度"}
{"author":"王十朋","content":"明刑清诏使，行部近清明。况有太平象，想亡愁叹声。问民知疾苦，按郡戒将迎。更向金陵看，六朝馀故城。","dynasty":"宋代","title":"次韵何宪太平道中书事"}
{"author":"王十朋","content":"鄂渚逢重九，登高客魂黯。白菊泛壶觞，青山满栏槛。诗随眼界添，酒逐年华减。回头望楚东，半雨花思范。","dynasty":"宋代","title":"九日陪"}
{"author":"王十朋","content":"公如忧国房玄龄，我如郑公思批鳞。隆兴天下同贞观，愿为贤相为良臣。我去公来不同日，各展忠怀对宣室。江湖邂逅论赤心，更约联翩书史笔。坤爻敬义诚君子，可惜作铭人已死。八十四字腾光芒，便是千年不欺史。","dynasty":"宋代","title":"次韵何子应题不欺室"}
{"author":"王十朋","content":"周正犹馀八荚蓂，昴星下应一阳生。貌和冬岭松俱秀，神与梅花溪共清。定享百龄如卫武，预开三径学渊明。弟兄此去皆华发，无惜更相荐寿觥。","dynasty":"宋代","title":"梦龄弟生日"}
{"author":"王十朋","content":"我欲游兰亭，天气殊不佳。同行感微恙，杖屦不可偕。出门兴遽阑，兹游竟未谐。遗文阅永和，聊用慰此怀。","dynasty":"宋代","title":"十月十六日欲与梦龄弟及闻诗闻礼同游兰亭仍约喻叔奇偕行会天气不佳喻亦以疾辞出门而止兀坐终日怀抱殊恶"}
{"author":"王十朋","content":"清秋天气过山中，征雁行人路不同。从此又劳千里翼，传书来往浙西东。","dynasty":"宋代","title":"过雁山"}
{"author":"王十朋","content":"假馆城西日，清谈屡获陪。江湖倦游宦，文字阻衔杯。方叹鸾栖棘，俄惊凤去台。雪梅开旧屿，无复寄诗来。","dynasty":"宋代","title":"林主簿明仲挽词其三"}
{"author":"王十朋","content":"年时尝泛婺溪舟，未上清风八咏楼。天为故人偿夙愿，水知吾辈喜清流。沈郎不为吟诗瘦，王粲长怀去国忧。明日山川共人远，乡情年契两悠悠。","dynasty":"宋代","title":"过婺女同年王节推"}
{"author":"王十朋","content":"贱子无天衅早钟，记观先友涕亡从。士林方喜荣三桂，丞舍俄惊惨二松。剡水凄凉回棹速，丹丘恸哭过车凶。发扬门户胜他族，深羡公家有蔡邕。","dynasty":"宋代","title":"刘府君挽词其二"}
{"author":"王十朋","content":"传檄东征贺六浑，亲迎天子入长安。剩栽沙苑千株柳，长使齐军破胆寒。","dynasty":"宋代","title":"周文帝"}
{"author":"王十朋","content":"久伤伐木废，每叹吾生晚。黄鸟从何来，乔林绿垂幰。忽作相呼声，朋来无近远。高翥凌云烟，斜飞集池苑。中有幽谷姿，迟迟下遥巘。群音巧相和，出语独不婉。哑哑如老乌，闻者弓欲挽。知心有杜鹃，劝尔故园返。","dynasty":"宋代","title":"馆中三月晦日闻莺胡邦衡有诗用东坡酴醾韵有君"}
{"author":"王十朋","content":"迎腊雪三白，未春花万株。神山森玉府，天象粲台符。词吐水流峡，鼎成风击湖。鬓边丝可织，四皓盍添吾。","dynasty":"宋代","title":"闰月三白三首其二"}
{"author":"王十朋","content":"杖屦徘徊驻碧溪，遥看飞瀑下崔嵬。乘槎欲访吹箫客，烟草茫茫没旧台。","dynasty":"宋代","title":"和刘方叔溪上一绝"}
{"author":"王十朋","content":"飘飘吴蜀两衰翁，尊酒论文偶会同。名在儒科虽后我，言关国体岂如公。休嗟世路多巇崄，共报君恩有朴忠。此日游从足可惜，行将渭北与江东。","dynasty":"宋代","title":"赠阎同年"}
{"author":"王十朋","content":"太白徉狂喜杯酒，元龙豪气耻求亩。挥毫烂吐风月篇，济世高谈霸王口。古人可作谁与归，白也吾师登可友。万言窗下杯水冷，百尺楼头鼻声吼。丈夫未遇聊尔耳，肯向权门思炙手。净扫一室安吾贫，昼阅诗书夜星斗。休论生天与作佛，灵运甘居丈人后。吾侪慎分慕富贵，鸣鼓定须攻冉有。但愿相从文字乐，交情合向穷中厚。倚看前席坐间人，平步登瀛参二九。","dynasty":"宋代","title":"再用前韵述怀并简诸友"}
{"author":"王十朋","content":"两年此日此江滨，又迓向来归去宾。兀坐茅亭竹应笑，林间不著送迎人。","dynasty":"宋代","title":"十八日迓虞参政于西城竹亭去岁亦以此日送之"}
{"author":"王十朋","content":"夜宿古夏口，时维季秋半。江湖犹未落，烟水渺无岸。左公昔屯兵，仲谋方斫案。助成赤壁胜，坐使老贼窜。壮志宁下人，借地聊取乱。蛟龙得云雨，鼎足王蜀汉。英雄不复见，江水空汗漫。","dynasty":"宋代","title":"宿夏郡口"}
{"author":"王十朋","content":"我与君游最久长，短檠夜夜分清光。初从乡校共牢落，晚入太学同凄凉。眼看儿辈尽腾踏，尚磨铁砚穿藜床。君今已作青云客，万言曾射天庭策。蓝袍归拜七十翁，寿酒十分倾太白。嗟予偃蹇只如前，日高空作卢仝眠。乐事已输君自恣，银烛高烧环翡翠。直形空腹旧时灯，墙角未应容易弃。","dynasty":"宋代","title":"和韩短灯檠歌寄刘长方"}
{"author":"王十朋","content":"天使吾侪复会同，笑谈声落酒筵中。语离江北秋正杪，回首闽南岁又穷。春草池边来好句，木奴皮里隐仙翁。相将再上观潮阁，我已三章乞道宫。","dynasty":"宋代","title":"沈敦谟和诗见寄复用元韵"}
{"author":"王十朋","content":"管城人已老，后辈颇相侵。问汝中书否，犹言欲尽心。","dynasty":"宋代","title":"秃笔"}
{"author":"王十朋","content":"林钟蓂四荚，吾女此时生。日向炎天永，月从前夜明。提携仰慈母，教诲赖诸兄。愿汝康而寿，人如少蕴清。","dynasty":"宋代","title":"幼女生日"}
{"author":"王十朋","content":"云锁吕公洞，月明黄鹤楼。抱关非故卒，谁见羽衣游。","dynasty":"宋代","title":"黄鹤楼"}
{"author":"王十朋","content":"我守桐城公奉祠，登堂犹恨识公迟。心劳抚字阳司业，狱喜平反隽不疑。头白不忘文字乐，室清宜作子孙规。棣华玉润皆文杰，潜德幽光发妙词。","dynasty":"宋代","title":"陈提刑挽词"}
{"author":"王十朋","content":"霜蕊鲜鲜，野人开径新栽植。冷香佳色。趁得重阳摘。预约比邻，有酒须相觅。东篱侧。为花辞职。古有陶彭泽。","dynasty":"宋代","title":"点绛唇（冷香菊）"}
{"author":"王十朋","content":"细阅皇朝进士科，第三人最得贤多。不劳则饿天将任，或起而僵帝欲哦。馆阁早推仁者勇，庙堂终作国之皤。也知有意东山卧，其奈苍生望子何。","dynasty":"宋代","title":"子绍至云安复和前韵见寄酬以二首其一"}
{"author":"王十朋","content":"风枝张羽盖，露脸污何郎。收拾归醽醁，芳姿韵更香。","dynasty":"宋代","title":"酴醾"}
{"author":"王十朋","content":"夹道青青柳子春，自从栽植几番新。如今已作参天树，应笑衰迟老主人。","dynasty":"宋代","title":"林下十二子诗柳子春"}
{"author":"王十朋","content":"有客双蓬鬓，归从滟滪西。符分三竹使，地见两梅溪。舟遇先逢李，杯行酒到齐。他年石桥路，归去手应携。","dynasty":"宋代","title":"子长携具至溪口复用前韵"}
{"author":"王十朋","content":"荔子黄甘岂不香，路经九折叹王阳。羡君松竹吟哦处，橘在怀中母在堂。","dynasty":"宋代","title":"和叔奇见寄"}
{"author":"王十朋","content":"虏箭侵陵御幄时，君臣相顾不胜悲。难平犹自推天命，卢杞奸邪竟不知。","dynasty":"宋代","title":"德宗"}
{"author":"王十朋","content":"去岁游庐山，社中观白莲。不饮远公酒，聊酌聪明泉。肩舆过武昌，乘兴西山巅。岩乳饮菩萨，诗篇诵苏仙。夔州苦无井，瘿俗殊可怜。竹筒喉不乾，可浣不可煎。日汲卧龙水，屡赖担夫肩。所取都几斛，深惭未投钱。前日招提游，入耳声涓涓。泓澄可照胆，草木皆光妍。却疑南阳人，蟠蛰清泠渊。惨淡会风云，滂沱霖普天。源如少陵词，清入光芒篇。馀波涨瞿唐，汹涌吞百川。何人著水经，漏此不及编。道人出新茗，林间手新研。共以夷齐心，来结观音缘。至今清夜梦，犹到幽亭边。交游况离索，回首成悽然。何时鹿呦呦，重访山中禅。","dynasty":"宋代","title":"题卧龙山观音泉呈行可元章"}
{"author":"王十朋","content":"咏歌沂水舞雩风，气压当时冠与童。人似贾生年更少，家传孙绰赋尤工。孤罴傲兀深丛里，一鹗轩昂众鸟中。早取功名寄衣钵，古来相种出山东。","dynasty":"宋代","title":"寄孙永之"}
{"author":"王十朋","content":"天上人回饼赐龙，香沾衣袖十分浓。明珠照室光生艳，三绝全胜万石封。","dynasty":"宋代","title":"赵仲永以御茗密云龙薰衣香见赠仍惠小诗次韵"}
{"author":"王十朋","content":"巴夔之山厌太多，荆江其奈无山何。舟中遥遥望石首，一点亦足供吟哦。舣舟亦向刘郎洑，应是刘郎招我宿。刘郎如问旧江山，永安宫草年年绿。","dynasty":"宋代","title":"望石首山其二"}
{"author":"王十朋","content":"江神不借一帆风，急水难收寸进功。攲枕高眠真有愧，挽舟人在荻花中。","dynasty":"宋代","title":"过金口市江中有渚名鲤鱼甲渚上有芦花连日遇逆风舟以寸进挽舟者行芦中成四绝其四"}
{"author":"王十朋","content":"贾公名德重吾乡，慈母难兄窆此岗。手种松楸及因果，青山流水共高长。","dynasty":"宋代","title":"左原诗三十二首其三十贾公庵"}
{"author":"王十朋","content":"路入红林林未红，相逢俱是白头翁。邮亭灯火一尊酒，明日君西我向东。","dynasty":"宋代","title":"宿红林驿遇交代王给事"}
{"author":"王十朋","content":"双亲不见不胜悲，衔恨何曾有住时。二叔尚存俱白首，归来犹足慰衰迟。","dynasty":"宋代","title":"涂中得宝印叔二诗次韵其二"}
{"author":"王十朋","content":"舟过嘉鱼县，买鱼人道无。青山不堪煮，弹铗看铜符。","dynasty":"宋代","title":"过嘉鱼县"}
{"author":"王十朋","content":"好山遗恨恐他年，冒雨登临兴浩然。避暑离宫闵吴主，横舟巨浪壮苏仙。秋声萧瑟松风阁，岩乳清泠菩萨泉。山半有亭名可易，漫郎尤恶曲并圆。","dynasty":"宋代","title":"游西山寺"}
{"author":"王十朋","content":"三峡桥边杖屦游，此身疑已到夔州。题诗欲比真三峡，深愧词源不倒流。","dynasty":"宋代","title":"三峡桥其一"}
{"author":"王十朋","content":"何处系归舟，桐庐旧日游。港从分水出，亭瞰合江流。叠嶂云披絮，遥天月吐钩。纷纷钓鱼者，无复见羊裘。","dynasty":"宋代","title":"泊桐庐分水港"}
{"author":"王十朋","content":"梅花照归眼，春色戒行装。君命不俟驾，安敢怀故乡。","dynasty":"宋代","title":"己卯腊月七日解官离越十九日至家明年正月二日被命除秘书省校书郎卜以八日行书二十字"}
{"author":"王十朋","content":"需次家乡五载迟，便便腹笥愈添围。才如子建岂论斗，性类西门能佩韦。车马戒涂君欲去，田园迷径我初归。男儿所尚惟名节，莫堕人间富贵机。","dynasty":"宋代","title":"送曹梦良赴桐庐户掾其三"}
{"author":"王十朋","content":"大拽名何壮，孤峰势更巍。拜恩罗吏卒，列炬照烟霏。分阃来鱼复，怀乡过秭归。石门观峡水，东注疾如飞。","dynasty":"宋代","title":"二十四日视帅印于"}
{"author":"王十朋","content":"去岁曾游九日山，匆匆不暇尽跻攀。烦君访我不到处，好把诗篇载取还。","dynasty":"宋代","title":"大年游延福寺"}
{"author":"王十朋","content":"桃李莫相妒，夭姿元不同。犹余雪霜态，未肯十分红。","dynasty":"宋代","tags":"咏物，梅花，品格","title":"红梅"}
{"author":"王十朋","content":"荔子枝中古道场，石门有路探悬囊。匆匆不著游山屐，只办嵩呼一瓣香。","dynasty":"宋代","title":"宿囊山寺其一"}
{"author":"王十朋","content":"相逢犹未款，作别太匆匆。日落江东莫，人归冀北空。音尘应暂隔，谈笑更谁同。回首箫峰外，明朝我亦东。","dynasty":"宋代","title":"送陈商霖"}
{"author":"王十朋","content":"荔子新诗屡见颁，端同玉局赋金盘。香包尽带赐袍绿，熟颗半含仙灶丹。西蜀稍多应喜远，东嘉可种似宜寒。微酸好入盐梅鼎，莫作寻常谏果餐。","dynasty":"宋代","title":"三次韵"}
{"author":"王十朋","content":"江梅初破一阳天，诗句清新欲斗妍。呼我同来饮文字，定扶衰病到尊前。","dynasty":"宋代","title":"次韵提舶见招"}
{"author":"王十朋","content":"飞瀑来从小雁荡，灵源颇类大龙湫。矩罗尊者不须占，乞与山翁取次游。","dynasty":"宋代","title":"左原诗三十二首其二十三南瀑布"}
{"author":"王十朋","content":"仁者果何似，宜于射也观。穿杨不在手，心地要须端。","dynasty":"宋代","title":"州宅杂咏穿杨亭"}
{"author":"王十朋","content":"利涂名路两崎嵚，甘向田园事陆沉。一顷膏腴生计足，四时香火佛缘深。筑门东海于公意，教子燕山窦老心。衔涕为公铭隐德，不缘谀墓欲黄金。","dynasty":"宋代","title":"李府君挽词"}
{"author":"王十朋","content":"嘉彼黄杨，郁焉其苍。匪瓮而圆，匪盖而张。百干同根，森如弟昆。千枝其子，万叶其孙。惟此黄杨，先子所植。草木有义，先子之德。愿言我家，兄弟子孙。如此嘉树，永为义门。","dynasty":"宋代","title":"黄杨"}
{"author":"王十朋","content":"临春阁上醉流霞，狎客酣歌兴未涯。江左半无陈日月，君臣犹听后庭花。","dynasty":"宋代","title":"后主"}
{"author":"王十朋","content":"短棹经樊口，高人忆漫郎。杯湖谁复泛，退谷自深藏。鄂渚风烟接，吴宫草树荒。遗音闻八曲，大小两回傍。","dynasty":"宋代","title":"过樊口"}
{"author":"王十朋","content":"书生纸上诵糟粕，释子舌端谈葛藤。道在湛然方寸地，不知深造有谁能。","dynasty":"宋代","title":"题双峰资深堂其一"}
{"author":"王十朋","content":"扇题归去来，客遇潘渊明。举扇谢佳客，归耕吾已成。","dynasty":"宋代","title":"予至兰溪买扇题归去来字吏忽报有潘渊明相访戏书二十字"}
{"author":"王十朋","content":"婺女生贤女，端宜配德星。登堂饮姑乳，调胆教儿经。子舍春犹盛，孙枝叶已青。韩碑纪遗懿，彤管继芳馨。","dynasty":"宋代","title":"胡氏挽诗"}
{"author":"王十朋","content":"朋得西南直谅闻，同行宜入仲尼门。交成一体慕龙友，政在诸家嗤鲁孙。雪唱纷纭腊天瑞，词源汹涌峡江痕。二公如月如太白，我亦影随同一尊。","dynasty":"宋代","title":"行可元章再赋二诗依韵以酬前篇寓二后篇寓三其二"}
{"author":"王十朋","content":"海石真宜植海松，青青不改四时容。道人妙得栽培力，乞与书斋待化龙。","dynasty":"宋代","title":"觅海松赠僧希月"}
{"author":"王十朋","content":"好去文房宝，坚刚宜自持。吾家藏有尽，黄子玩无时。","dynasty":"宋代","title":"黄伯厚得蒲墨折而为三以书来易戏成二绝其二"}
{"author":"王十朋","content":"昔年游越绝，首识南枝梅。一麾守清源，再见梅英开。颜色宛如故，风霜不能摧。玉质长仙葩，芳姿酝诗才。其侣乃蟠桃，其根出蓬莱。花开三十年，寿荐三千杯。","dynasty":"宋代","title":"知宗生日"}
{"author":"王十朋","content":"屏间观画颐频支，想像风味哦新诗。火山太早反遭骂，陈紫未显谁称奇。气禀南方君子土，不近长安帝王圃。安排名字知何人，误与牡丹同入谱。泉南老守思故山，荔熟我去谁后先。但愿丁香一株熟，添入药裹痊痰■。平生梦寐南州果，瘦腹如蝉消几颗。明年何处饤杯盘，雁荡山前月流火。","dynasty":"宋代","title":"诸公和诗再用前韵"}
{"author":"王十朋","content":"颍川丈人贤矣哉，青眼喜为清流开。诗章翰墨两奇绝，笔下一字无尘埃。品题人物奖后进，搢绅乐善公为魁。东嘉贱子生太晚，犹幸识此真人才。朅来西游也不恶，锦囊所得俱琼瑰。区区科第何足道，此行似为诗篇来。客中拜贶更重复，丙穴鱼及郫筒杯。寒乡故旧问归橐，首言带得公诗回。","dynasty":"宋代","title":"陈大监用赏梅韵以赠依韵酬之"}
{"author":"王十朋","content":"昔日风流守，公馀种百花。春风不检点，红紫落谁家。","dynasty":"宋代","title":"州宅十二咏百花楼"}
{"author":"王十朋","content":"纸上观秦尚过秦，那堪山作眼中尘。为言高阁登临者，莫作秦人视越人。","dynasty":"宋代","title":"秦望阁"}
{"author":"王十朋","content":"弭棹祠堂下，一天星斗明。客星寻不见，影浸钓滩清。","dynasty":"宋代","title":"重游钓台其二"}
{"author":"王十朋","content":"送别鄱江日未赊，诗人相问忆金华。乌衣巷口见归燕，万里桥西思浣花。持节要先苏赤子，摄身未用踏苍霞。行将归侍玉皇案，不比少陵鞋用麻。","dynasty":"宋代","title":"用韵怀何卿"}
{"author":"王十朋","content":"毫秃中山砚涤端，社中诗令不容宽。难追老杜风骚手，徒费昌黎点勘丹。搜我枯肠须鬓皓，吟公佳句齿牙寒。自惭浅陋如曹郐，季子观风定不观。","dynasty":"宋代","title":"知宗即席和端字韵三首提舶退即足之予第三诗经夕方和录呈二家"}
{"author":"王十朋","content":"西南有佳士，岷峨秀匈中。标高语更妙，写出岷峨容。青天道路难，冥冥慕蜚鸿。翩然下人间，海阔洪涛舂。寻幽入禹穴，杖屦谁相从。万卷蟠腹笥，一榻眠禅丛。时来访予语，自愧贤非戎。世态冷处薄，交情淡中浓。去岁鉴湖别，分甘老岩松。行藏果谁使，离合情无穷。田园有深约，耘耔当自充。异时瓯蜀间，林下见两翁。","dynasty":"宋代","title":"次韵韶美送刘夷叔二诗其二赠韶美"}
{"author":"王十朋","content":"学得酴醾白，更能相继芳。金仙粲然笑，鼻观不多香。","dynasty":"宋代","title":"书院杂咏佛见笑"}
{"author":"王十朋","content":"长念诗人咏子嗟，团栾绕树日攲斜。冰盘行荐炎天实，不用东门学种瓜。","dynasty":"宋代","title":"次韵昌龄西园十咏其六李"}
{"author":"王十朋","content":"沌水从兹入，中藏寂寞乡。相逢如故旧，为我济归航。","dynasty":"宋代","title":"宿通济口"}
{"author":"王十朋","content":"春回顾渚雪芽生，香味尤宜秘水亭。搜我枯肠欠书卷，饮君清德赖诗情。","dynasty":"宋代","title":"章季子教授惠顾渚茶报以宣城笔戏成三绝其一"}
{"author":"王十朋","content":"种德尤胜窦十郎，灵椿未老桂先芳。一门此去无疑大，五福他年未易量。凤穴生雏梧正碧，龙山开宴菊初黄。吾乡此会从来少，恨不登堂举寿觞。","dynasty":"宋代","title":"万叔永诞日在孟秋，乃以重九开燕俟佳节也予不获与称觞之列作诗以贺"}
{"author":"王十朋","content":"西来水陆备艰辛，祇为君恩不为身。为向巫山神女道，莫将云雾恼行人。","dynasty":"宋代","title":"初入巫山界登罗护关云雾晦冥默祷之因成一绝"}
{"author":"王十朋","content":"妙龄才誉冠东嘉，百战功成暮景斜。人在卢前有惭色，礼从戴后独名家。蓝田美绩谁能记，绛帐奇儿最可夸。乡里搢绅官业冷，因公沦落倍兴嗟。","dynasty":"宋代","title":"卢仁及县丞挽辞"}
{"author":"王十朋","content":"圣主德宽大，小臣言激昂。虏情殊未测，淮甸可无防。直气思开日，寒威误陨霜。芳姿等兰蕙，摧折更芬香。","dynasty":"宋代","title":"送查元章二首其一"}
{"author":"王十朋","content":"问讯东墙竹，佳名今始知。龙孙初迸日，燕子却来时。","dynasty":"宋代","title":"书院杂咏燕竹"}
{"author":"王十朋","content":"蜀道青天不易登，飘然云水遇乡僧。芒鞋便欲相随去，身缚粗官愧未能。","dynasty":"宋代","title":"送如上人其一"}
{"author":"王十朋","content":"圣主仁心等南北，燧息边庭兵不宿。两阶干羽来远人，大度端能包濮祝。万岁三呼诞弥月，四海千秋太平曲。宴开文德赐群臣，喜溢天颜明四目。向来献寿人谁在，元凯重登共鲧逐。武夷戎监老风骚，去国十年官始复。捧觞首赋天保章，遥指南山祝君福。更献曲江金鉴录，不但能歌连理木。贱臣逢时最侥倖，归美宁辞管城秃。愿同韩愈颂元和，兼美武公歌绿竹。","dynasty":"宋代","title":"次韵陈大监赴天申节宴"}
{"author":"王十朋","content":"逆胡残喘仍跳梁，中兴事业犹渺茫。当今取士异平日，非为故事开科场。庙堂方讳口打贼，翻抵正论为猖狂。纷纷儿辈苟富贵，妄引申伯深阿王。公孙老儒亦曲学，不敢正色言尧汤。徒令天下慷慨士，肝胆一剑生光芒。前年胡公以言逐，言今已验官未复。近日径山缘赋诗，裹头衣白投荒服。忠良自此多结舌，道路相看徒以目。谁能言事如靖康，陈东已死欧阳戮。国家养士恩至渥，千戈不废菁莪育。诸公报国当如何，莫把刚肠慕粱肉。丈夫一第何足道，幸勿以此存怀抱。贾生当献太息流涕痛哭书，更施三表五饵请为属国系单于。大刘小刘展尽畎亩惓惓忠，弘恭石显辈视之当与奴仆同。","dynasty":"宋代","title":"前诗送三乡文行虽各献芹然非所以勉子大夫茂明大对之意更为古诗一章"}
{"author":"王十朋","content":"微臣守清源，一岁三乞祠。俞音竟未拜，感荷圣主慈。臣家素贱贫，仰禄救啼饥。区区六年间，手把四郡麾。道途压奔走，囊橐无馀赀。清源乃佳郡，风俗不待移。民淳简狱讼，士盛敦书诗。地远可藏拙，禄厚足自资。今岁又丰登，千里人熙熙。臣岂不愿仕，求闲欲奚为。自怜蝼蚁生，福薄命最奇。入境身即病，到官日呼医。痰涎每上攻，旋晕势甚危。药试何止百，灼艾无全肌。臂疼如子美，齿落如退之。脚患柳州肿，发垂孟郊丝。饮食日减少，跬步须扶持。残喘虽尚延，定非久远期。况臣糟糠妻，盖棺将及期。旅榇犹未还，儿女昼夜悲。臣今官满考，臣去有二宜。孰谓九重远，天高而听卑。吾君不之告，肝胆将谁披。庙堂二三公，误辱平日知。今不怜向隅，恩复何时施。愿于黼扆前，敷奏迫切词。天日临在上，臣言非敢欺。解官食祠禄，曲遂臣之私。幽明俱受赐，感极涕泗垂。沟壑倘未填，报国犹有时。","dynasty":"宋代","title":"乞祠不允"}
{"author":"王十朋","content":"似桃非桃杏非杏，独与江梅相早晚。天姿约略带春酲，便觉花容太柔婉。霞觞潋艳玉妃醉，应误刘郎来阆苑。会须参作比红诗，莫学墙头等閒见。","dynasty":"宋代","title":"红梅"}
{"author":"王十朋","content":"六月离家忽莫冬，郡斋清夜拥炉红。细看庆朔堂前雪，正似梅花溪上风。","dynasty":"宋代","title":"用韵寄二弟其一"}
{"author":"王十朋","content":"拂晓篮舆出蠡城，稽山照眼鉴湖明。千岩深处十峰好，万壑流中双涧清。香霭嘘成普贤像，风松吹作法华声。灵乌不肯来城郭，长伴高僧避宠荣。","dynasty":"宋代","title":"游天衣"}
{"author":"王十朋","content":"君家锦水边，我居浙江东。各在天一涯，芳尊偶相同。君方富青春，劲气吐长虹。我老志亦衰，倚麻愧蒿蓬。会合已踰月，周旋见高风。久客思故乡，归心各匆匆。赠君无别言，相期尽孤忠。","dynasty":"宋代","title":"赠梁同年"}
{"author":"王十朋","content":"鼻祖调羹佐有商，耳孙家业踵前芳。万言书有盐梅味，千首诗开锦绣肠。绛帐讵容淹久次，制科端欲待非常。归囊剩有君佳句，更获珠玑四十章。","dynasty":"宋代","title":"别傅教授景仁"}
{"author":"王十朋","content":"重葺山亭浚旧溪，杖藜来往独悲悽。追思四十年间事，风为哀号鸟为啼。","dynasty":"宋代","title":"某辛巳秋归自武林省先陇遂修亭宇浚溪流因思先人旧诗已随屋璧坏矣尚能记忆遂追和其二"}
{"author":"王十朋","content":"久与君王共苦辛，功成身退肯逡巡。五湖渺渺烟波阔，谁是扁舟第二人。","dynasty":"宋代","title":"范蠡"}
{"author":"王十朋","content":"小队出郊聊习战，朔风吹雪似催诗。皇天有意诛骄虏，正类元戎破蔡时。","dynasty":"宋代","title":"出郊遇雪"}
{"author":"王十朋","content":"众山环绕一山横，形似真龟势欲行。不向九江资纳锡，临溪曳尾自全生。","dynasty":"宋代","title":"左原诗三十二首其五龟山"}
{"author":"王十朋","content":"之子来夔子，春江又绿波。分符惭政拙，赞画赖才多。翰墨妙挥染，词章工琢磨。扁舟先吾去，送别奈愁何。","dynasty":"宋代","title":"送王抚干行甫"}
{"author":"王十朋","content":"杜宇声中春欲归，少陵老泪不禁挥。与君共被浮蜗误，不似渊明早见几。","dynasty":"宋代","title":"和赵可大四绝其二闻子规"}
{"author":"王十朋","content":"畏日炎炎，梵香一炷薰亭院。鼻根充满。好利心殊浅。贝叶书名，名义谁能辨。西风远。胜鬟不见。喜见琼花面。","dynasty":"宋代","title":"点绛唇（艳香茉莉）"}
{"author":"王十朋","content":"出门休叹知己稀，开卷揽取前人奇。西园松菊聊笑傲，未可遽赋休休诗。涵养胸襟容万斛，仰视青天纸盈幅。行看富贵来逼人，江左家声子当续。","dynasty":"宋代","title":"昌龄和诗以不得志于贤关有欲退隐之语复用前韵勉其涵养俟时未可真作休休计也"}
{"author":"王十朋","content":"九年地主百年祠，民自元丰结去思。善政在人宜有后，堂堂忠肃见公儿。","dynasty":"宋代","title":"陈公祠"}
{"author":"王十朋","content":"女娲石烂几经修，天漏犹馀两派流。离合无心元不静，朝宗得路却相投。干云宝剑真同气，出荡神龙不异湫。何用筑门防俗驾，林泉自是少人游。","dynasty":"宋代","title":"题双瀑"}
{"author":"王十朋","content":"去剡游闽避世喧，清风寥邈典刑存。峰前鸟宿无名树，祠下僧敲有月门。高尚端如上九蛊，含章更类六三坤。偏师胜后诗无敌，正要公来与共论。","dynasty":"宋代","title":"次韵陈贺州题姜秦二公祠秦隐君"}
{"author":"王十朋","content":"泉南古州宅，草木有遗芳。鹰爪冬犹绿，阇提夜更香。佛桑朝暮异，荔子岁年长。惟有松并竹，青青似故乡。","dynasty":"宋代","title":"州宅即事"}
{"author":"王十朋","content":"夔有百花无此香，两年官舍负秋光。使君元是蟾宫客，赠我数枝金粟黄。","dynasty":"宋代","title":"富文赠桂花"}
{"author":"王十朋","content":"早岁膺图帝业光，晚年何事政多荒。算来不用平吴好，毕竟吴平速晋亡。","dynasty":"宋代","title":"晋武帝"}
{"author":"王十朋","content":"道造精微更有文，绛侯应愧不如君。试将武事论诗笔，句法严于细柳军。","dynasty":"宋代","title":"又答行可"}
{"author":"王十朋","content":"河东先生才行高，昔游太学联烝髦。雄文伟论万人敌，糠秕歆向奴刘曹。抟风自许九万里，肯作斥鴳游蓬蒿。礼闱一战果得隽，妙割不折庖丁刀。礼部无端抑韩子，至今士论犹嗷嗷。霜蹄暂蹶志益锐，不学郊岛徒悲号。圣君图治方侧席，兹复下诏求贤豪。壮怀思雪会稽耻，广场猛效兰皋鏖。焚舟决胜在此举，乡闾属望心焦劳。天庭射策决素蕴，忠言为国驱腥臊。区区一第溷君耳，要将事业窥伊皋。琼林宴罢跃归骑，薰风拂面吹恩袍。","dynasty":"宋代","title":"送表叔贾元范赴省试"}
{"author":"王十朋","content":"峡中七月行舟断，我仗孤忠尽室行。寄语后人宜自戒，莫因幸免遂轻生。","dynasty":"宋代","title":"巫峡其二"}
{"author":"王十朋","content":"梦觉音容杳莫追，子规声里涕沾衣。催归无计同归去，耘后耕前事已非。","dynasty":"宋代","title":"夜闻子规痛念亡者"}
{"author":"王十朋","content":"相见无多日，依前又素居。断魂梅的皪，过眼柳萧疏。疋马来时路，征鸿别后书。君归见温叟，为我问何如。","dynasty":"宋代","title":"送刘方叔兼简全之"}
{"author":"王十朋","content":"君不见蜂目英雄吞四海，血祀初期千万载。稽山木像弃长江，逆溯波涛鬼无馁。鸟喙辛勤十九年，平吴霸越世称贤。故国无人念遗烈，山间庙貌何凄然。马守开湖利源迥，岁沃黄云九千顷。年来遗迹半湮芜，庙锁湖边篆烟冷。吴越国王三节还，尽将锦绣裹江山。自从王气熄牛斗，庙比昭王屋一间。乃知流光由德厚，祀典谁能如夏后。九年洪水滔天流，下民昏垫尧心忧。帝惧万国生鱼头，锡禹洪范定九州。功成执玉朝冕旒，奔走讼狱归歌讴。南巡会稽觐诸侯，书藏䰠穴千丈幽。蝉脱尘寰不肯留，千古灵庙依松楸。吾皇盛德与禹侔，菲食卑宫恶衣裘。思禹旧绩祀事脩，小臣效职躬荐羞。仰瞻黻冕怀远猷，退惜分阴惭惰偷。嗟乎越山高兮可夷而丘，鉴湖深兮可理而畴。惟有禹贡声名长不朽，告成世祀无时休。","dynasty":"宋代","title":"禹庙歌"}
{"author":"王十朋","content":"蔓草芟夷莫许侵，好花封植待成阴。每于小小园林里，长抱惓惓畎亩心。","dynasty":"宋代","title":"剪拂花木戏成二绝其二"}
{"author":"王十朋","content":"年来游宦远松楸，越雪吴霜带满头。乞得祠宫养衰病，白岩香火共僧修。","dynasty":"宋代","title":"题如存亭壁其二"}
{"author":"王十朋","content":"载酒觞黄菊，登山臂紫茱。重修汝南事，灾厄自今无。","dynasty":"宋代","title":"九日寄昌龄弟其十"}
{"author":"王十朋","content":"少陵诗史有遗阙，海棠名花辄湮没。孤芳千载逢苏仙，竹篱一笑嫣然发。我从蜀锦亭边来，遥入苍苍烟雨窟。绮霞晓抹神女肌，香醪春醉明妃骨。鲜鲜丝蕊垂更袅，点点燕脂匀未歇。半含欲吐不胜情，沐露梳风睡明月。为开酒尊苦多病，欲插一枝羞白发。照眼千株未观蜀，回首十年深忆越。何人好事呼名友，姚魏不容矜阀阅。凝香有地胡不植，负郭无园何处谒。不烦飞鹄衔子来，自买芳根带花掘。明年高堂来燕子，想见繁红映林樾。栽花老守在何许，雁荡山中采薇蕨。凭谁为问花消息，有梦遥惊山突兀。自惭不是召伯棠，那得诗人歌勿伐。","dynasty":"宋代","title":"郡圃无海棠买数根殖之"}
{"author":"王十朋","content":"昆虫方启户，玄鸟亦知辰。去自盲风候，来逢化日春。深条烟雨湿，广厦羽毛新。故垒寻遗迹，雕梁拂旧尘。早莺宜结友，秋雁不同宾。嘉尔能知义，无忘旧主人。","dynasty":"宋代","title":"玄鸟至"}
{"author":"王十朋","content":"容膝茅庵不妄开，欲令人悟止由来。个中妙意知谁解，多作休休莫莫猜。","dynasty":"宋代","title":"次韵宝印叔题止庵三绝其二"}
{"author":"王十朋","content":"邸报初闻见姓名，甘棠家世旧专城。伯鱼诗礼趋庭处，五马旌旗夹道迎。","dynasty":"宋代","title":"嘉叟宗丞得郡喜成一绝"}
{"author":"王十朋","content":"不向三苗境上过，此身端怯洞庭波。浪翁未免敖牙戏，渔父时为欸乃歌。虫喜年丰频捣米，鸟忧沙涨自淘河。可无好处如乡里，橘绿橙黄恨不多。","dynasty":"宋代","title":"舟中记所见"}
{"author":"王十朋","content":"重入脩门鬓已华，君恩犹未许还家。木鱼声动催行李，蜡炬向人空自花。","dynasty":"宋代","title":"九月十三日离仙林"}
{"author":"王十朋","content":"江淹送客伤心处，万里人从蜀道来。柳已三番见秋色，萧萧双鬓若何哉。","dynasty":"宋代","title":"南浦"}
{"author":"王十朋","content":"狂飙未息浪峥嵘，江口停舟不敢行。自是吾侪畏行险，前头波浪有舟横。","dynasty":"宋代","title":"解舟风犹未息暂止江口"}
{"author":"王十朋","content":"道大才高世不容，堪嗟尺水困神龙。空游赤壁英姿发，却向小桥诗思浓。","dynasty":"宋代","title":"游东坡十一绝其一"}
{"author":"王十朋","content":"出处平生慕乐天，东坡名自乐天传。文章均得江山助，但觉前贤畏后贤。","dynasty":"宋代","title":"游东坡十一绝其二"}
{"author":"王十朋","content":"少年下笔已如神，文到黄州更绝尘。我宋人才盛元祐，玉堂人是雪堂人。","dynasty":"宋代","title":"游东坡十一绝其三"}
{"author":"王十朋","content":"世重元之重竹楼，雪堂名更重黄州。西山草木尤光彩，一一曾经杖屦游。","dynasty":"宋代","title":"游东坡十一绝其四"}
{"author":"王十朋","content":"江绕山城柳暗村，五年诗乱谪仙魂。欲寻遗老问前事，楚语儿童今不存。","dynasty":"宋代","title":"游东坡十一绝其五"}
{"author":"王十朋","content":"再闰黄州正坐诗，诗因迁谪更瑰奇。读公赤壁词并赋，如见周郎破贼时。","dynasty":"宋代","title":"游东坡十一绝其六"}
{"author":"王十朋","content":"供成诗案脱累囚，天遣公来此地游。自有胸中云梦泽，更居云梦泽南州。","dynasty":"宋代","title":"游东坡十一绝其七"}
{"author":"王十朋","content":"三道策成名烜赫，万言书就迹危疑。易书论语忘忧患，天下三经字说时。","dynasty":"宋代","title":"游东坡十一绝其八"}
{"author":"王十朋","content":"小院藏脩竹，柴门傍曲江。系舟杨柳岸，诗句落僧窗。","dynasty":"宋代","title":"二十一日至福田院留建圣节其二"}
{"author":"王十朋","content":"阿连好事由来稀，开轩辟圃幽更奇。峰峦罗列富遐览，气象收拾归新诗。百挺琅玕花数斛，宛似辋川图一幅。朝莫过从有弟兄，长愿歌声无断续。","dynasty":"宋代","title":"西园新辟昌龄索诗予以其未开尊也戏作数语既饮复用前韵"}
{"author":"王十朋","content":"大拽今重过，江山记我无。云开列嶂秀，石峙一峰孤。吏卒送迎异，舟车来往殊。鸿留泥上迹，飞去到江湖。","dynasty":"宋代","title":"过大拽"}
{"author":"王十朋","content":"遥岑出碧明双目，境入韩诗已饱参。湖上轩窗对遥碧，新诗写出旧城南。","dynasty":"宋代","title":"林明仲自梅屿挐舟招丁道济道揆张思豫及予同饮索诗坐间成六绝七月朔日其二赠诸公"}
{"author":"王十朋","content":"无用乾坤一腐儒，年来踪迹转崎岖。身名未就耕桑废，何日投闲老此湖。","dynasty":"宋代","title":"后七夕二夜同梦龄宿湖边庄其一"}
{"author":"王十朋","content":"剡水照人碧，剡山随眼青。我来非雪兴，惭上戴溪亭。","dynasty":"宋代","title":"剡溪杂咏戴溪亭"}
{"author":"王十朋","content":"晚来诸卒竞欢呼，籴得香粳一斗馀。拾荻为薪煮江水，就船沽酒吃鳊鱼。","dynasty":"宋代","title":"晚过沙滩有渔举网得鳊鱼二百馀头橙橘正青黄以百钱买橘得十六颗比乡里小差而味酸其三"}
{"author":"王十朋","content":"西来水陆备艰辛，祇为君恩不为身。为向巫山神女道，莫将云雾恼行人。","dynasty":"宋代","title":"初入巫山界登罗护关云雾晦冥默祷之因成一绝"}
{"author":"王十朋","content":"权门迹不到，颜巷自安贫。独与圣贤对，更于灯火亲。夜观常及子，昼讽直从寅。莫恨成名晚，诗书不负人。","dynasty":"宋代","title":"至乐斋读书"}
{"author":"王十朋","content":"晚岁归来奉伯鸾，力将勤俭济艰难。鹿车共挽甘从鲍，熊胆亲调欲慕韩。镜里玉容犹未老，梦中银漏忽惊残。通家贱子非房杜，长记登门酒尽欢。","dynasty":"宋代","title":"宋孺人挽词"}
{"author":"王十朋","content":"偶向缁林植子芳，光风入院泛幽香。他时倘免芟锄患，馀馥犹堪供道场。","dynasty":"宋代","title":"忏院种兰次宝印叔韵其一"}
{"author":"王十朋","content":"小麦含花大麦黄，一年春事已相将。篮舆遍入三精舍，拨得公家半日忙。","dynasty":"宋代","title":"出郊劝农其三"}
{"author":"王十朋","content":"政拙年年厌祷祈，心香一炷逐云飞。老农问我何良苦，薄有田园胡不归。","dynasty":"宋代","title":"夏四月不雨守臣不职之罪也将有请于神雨忽大作陈贺州有诗赞喜次韵以酬其四"}
{"author":"王十朋","content":"归从三峡水，重见百人矶。山色只如旧，挽舟人已非。","dynasty":"宋代","title":"百人矶"}
{"author":"王十朋","content":"山生取地榭侵云，土木多应役鬼神。好向危栏高著眼，闾阎无限困穷人。","dynasty":"宋代","title":"云榭"}
{"author":"王十朋","content":"行人怨雨农忧旱，永叔元之事可明。不叹花前无客饮，且欣郊外有农耕。知公兴已烟霞重，顾我心尤势利轻。天意稍佳民事急，总将行乐付宗盟。","dynasty":"宋代","title":"次韵知宗春阴"}
{"author":"王十朋","content":"朝离文君故宅边，莫寻谢守旧行田。黄羊先示神仙迹，白石俄开洞府天。两派𡸶峥鸣玉涧，一声欸乃钓鱼船。王孙占得湖山胜，明月清风不计钱。","dynasty":"宋代","title":"十一月二日自金溪访钱用章于白石览山川景物之奇以东道之姓为韵"}
{"author":"王十朋","content":"佛国飞来百尺岚，要将法水洗嗔贪。仙人错认蓬莱岛，骚客羞谈钴鉧潭。观尽岂须穷莫四，悟来初不异前三。莫将七际观东际，法界三千际际含。","dynasty":"宋代","title":"再和二首其一"}
{"author":"王十朋","content":"天厌金刀水德终，一时人望属萧公。能论魏武周文事，独有区区谢侍中。","dynasty":"宋代","title":"齐太祖"}
{"author":"王十朋","content":"栖乌惊起天无月，化鹤归来顶不朱。错认湖山作西子，眩人疑是玉肌肤。","dynasty":"宋代","title":"次韵程泰之正字其二"}
{"author":"王十朋","content":"韦侯守盛山，赋诗十二首。能以尧事君，遂令诗不朽。","dynasty":"宋代","title":"夔路十贤韦丞相"}
{"author":"王十朋","content":"昔在元祐初，朝廷用老成。元恶首窜殛，贤隽皆汇征。帘帏八年政，内外咸清明。四夷各自守，天下几太平。绍圣党论起，宵人坏典刑。二蔡唱继述，曲学尊金陵。忠良投海岛，党籍编姓名。春秋亦获罪，学者专三经。心术遂大坏，风俗从此倾。养成前日祸，中原厌膻腥。我欲著一书，善恶深劝惩。奸谀诛朽骨，潜德发幽馨。六贼未足罪，祸端首熙宁。","dynasty":"宋代","title":"观国朝故事其三"}
{"author":"王十朋","content":"君棋如龙且，初笑韩信怯。我棋似公瑾，赤壁真横捷。但知贪旁角，不觉攻背胁。主人本无竞，胜负两俱惬。嘉宾傥再集，鏖战定谁厌。新篇尤逼人，我辈徒劫劫。","dynasty":"宋代","title":"大年和棋诗复次前韵"}
{"author":"王十朋","content":"用儒端可复侵疆，活国何劳别取方。文帝要须亲御马，子卿宁患远看羊。抚师暂屈黄扉老，论将宁咨白首郎。行见车书混天下，岂容南北分三光。","dynasty":"宋代","title":"闻小使胡昉抗虏不屈上甚嘉之有旨命右揆抚师仍有和不可成之语皆出睿断宗社之福也昌龄有诗次韵"}
{"author":"王十朋","content":"君家锦水边，我居浙江东。各在天一涯，芳尊偶相同。君方富青春，劲气吐长虹。我老志亦衰，倚麻愧蒿蓬。会合已踰月，周旋见高风。久客思故乡，归心各匆匆。赠君无别言，相期尽孤忠。","dynasty":"宋代","title":"赠梁同年"}
{"author":"王十朋","content":"至乐斋西碧玉竿，清阴时过酒杯寒。明年看长纤纤笋，解箨当为汉帝冠。","dynasty":"宋代","title":"次韵昌龄西园十咏其三脩竹"}
{"author":"王十朋","content":"刀笠烧畬俗，舟航撇旋乡。五经谁教子，儒术破天荒。","dynasty":"宋代","title":"十八坊诗兴儒"}
{"author":"王十朋","content":"君年方壮我颜苍，敢以宗盟论雁行。孝子忠臣公论在，送行诗似少陵章。","dynasty":"宋代","title":"次韵王景文赠行四绝其四"}
{"author":"王十朋","content":"万里归舟巨浪间，只将青眼对青山。青山好处惟彭泽，出岫云归倦鸟还。","dynasty":"宋代","title":"过彭泽"}
{"author":"王十朋","content":"红莲分幕忝同官，秋月扬辉并席看。句好湖山添秀气，谈清齿颊带微寒。","dynasty":"宋代","title":"又用看字韵酬赵仲永"}
{"author":"王十朋","content":"堂前老木几经春，阅遍泉南旧守臣。尽向中和堂上坐，中和为治有何人。","dynasty":"宋代","title":"中和堂"}
{"author":"王十朋","content":"政拙年年厌祷祈，心香一炷逐云飞。老农问我何良苦，薄有田园胡不归。","dynasty":"宋代","title":"夏四月不雨守臣不职之罪也将有请于神雨忽大作陈贺州有诗赞喜次韵以酬其四"}
{"author":"王十朋","content":"世人多好钱，今汝独好古。书中阅平准，壁上按图谱。广拾汉五铢，远及周九府。惜哉生我家，此物罕曾睹。百中时得一，喜笑见眉宇。所蓄虽不多，其志颇可取。闾阎富家子，绕床堆阿堵。一字不识丁，碌碌何足数。更宜移此力，典坟读三五。纵未到圣贤，定可过乃父。","dynasty":"宋代","title":"孟甲孟乙好蓄古钱因示以诗"}
{"author":"王十朋","content":"城南风物似西湖，万里归舟入画图。光洁贮怀便弄水，翠微照眼称提壶。浦无时节秋尤好，池有精神贵可呼。最是九华知客意，倚天遥露一峰孤。","dynasty":"宋代","title":"池之清溪如杭之西湖某归自三峡维舟弄水亭南望齐山翠微在眼登谯楼望九华见一峰奇甚呈提举"}
{"author":"王十朋","content":"会得名轩意，公馀坐片时。退思何及矣，未退早须思。","dynasty":"宋代","title":"州宅十二咏退思轩"}
{"author":"王十朋","content":"吾家数兄弟，薄有古人风。生计何曾足，酒杯无日空。","dynasty":"宋代","title":"率饮亭二十绝其十"}
{"author":"王十朋","content":"莫将逆旅视居官，宜作吾家活计看。墙壁时时为修葺，安知劳苦是平安。","dynasty":"宋代","title":"修垒"}
{"author":"王十朋","content":"政术遥传京兆张，笑谈为治定循良。诸生相见宜相勉，正是风骚屈宋乡。","dynasty":"宋代","title":"张主管摄郡秭归赠以三绝其三"}
{"author":"王十朋","content":"思亲何忍陟南陔，采得幽兰祇自哀。寄与东山刘孝子，佳城侧畔好亲栽。","dynasty":"宋代","title":"刘义夫欲与先陇植兰寄数根"}
{"author":"王十朋","content":"鲁酒三杯却到齐，诗坛老将胜山西。气馀殿上欲折槛，清见胸中不糁藜。聊复忘机对禅榻，未应采药赴桃溪。吾侪会合真天意，清绝湖山尽共题。","dynasty":"宋代","title":"刘汝一和诗复用韵"}
{"author":"王十朋","content":"天台古仙山，药物固非一。采之年可延，厥品惟参朮。兹诚笼中物，不可亡一日。良医苟能用，可治天下疾。","dynasty":"宋代","title":"送太学生徐易归天台"}
{"author":"王十朋","content":"三万六千成掷梭，欢娱常少愁常多。干戈今日犹未定，书剑他年知若何。淡荡三秋冷时节，萧条万里空山河。伤时眼泪满襟血，更把少陵诗句哦。","dynasty":"宋代","title":"伤时感怀其一"}
{"author":"王十朋","content":"小邑那能敌大邦，与君角力固非双。气骄欲纵偏师战，势屈翻求北面降。深惧操戈重入室，自惭阁笔久临窗。定知纸价从今贵，余子诗名满蜃江。","dynasty":"宋代","title":"赠余取新"}
{"author":"王十朋","content":"庞公尝有言，我独遗以清。贤者于子孙，所遗良不轻。颍川老龙公，落落前朝英。帝命作南伯，清德如广平。宸翰一字褒，不啻华衮荣。是以自贤孙，持节蜚英声。结庐桐城隅，室以清为名。仰不忝厥祖，俯能规后生。我来聚星地，喜见此老成。公清不自言，蔼然著乡评。时焉访其室，鄙吝不敢萌。如觌任棠水，似濯沧浪缨。愿移清室风，于以清寰瀛。","dynasty":"宋代","title":"陈提刑永仲以清名室志先德也诗以美之"}
{"author":"王十朋","content":"东园小小花木稀，西园廓廓规模奇。西园主人但置酒，东园老人甘赋诗。朝游西园饮千斛，莫向东园吟百幅。更约南园好事人，酒盏诗篇日相续。","dynasty":"宋代","title":"昌龄辟圃"}
{"author":"王十朋","content":"老来忧患苦无端，一笑相逢强自宽。诗律频调代音乐，寿觞满引当仙丹。二山坐对事非偶，三径思归盟不寒。出岫白云知几许，榭中矫首共遐观。","dynasty":"宋代","title":"提舶携具过云榭知宗出示和章复用韵其二"}
{"author":"王十朋","content":"保绿轩前黄子嘉，非松非柏亦非花。故应唤作思人树，数十年前阅我家。","dynasty":"宋代","title":"林下十二子诗黄子嘉"}
{"author":"王十朋","content":"泉南固多风，兹风大为最。初惊月有晕，忽听天鸣籁。蓬蓬从何来，烈烈不可奈。万窍争怒号，三光变冥昧。掀翻败墙壁，摧折到松桧。瓦飘上天半，茅捲洒郊外。稻吹垂实花，果堕未熟蒂。山川失故容，草木遭厄会。飞同鹢过宋，悲异见歌沛。孰云楚台雄，未觉周郊大。虽然不终朝，无乃已被害。嗟予垂素发，滥此张皂盖。方忧西畴禾，未问南海贝。心如韩值飓，卜效苏命蔡。焚香叩穹昊，防患问耆艾。稍稍云色定，徐徐雨声霈。渐停箕簸扬，会见气交泰。居民理破屋，老守戒征旆。五弦歌舜琴，一丝咏严濑。去矣不待瓜，归欤及鲈鲙。","dynasty":"宋代","title":"记风"}
{"author":"王十朋","content":"仙友苍苍，西风吹散天香好。暗飘龙脑。金栗枝头小。谁种丹霄，造化玄功妙。真堪笑。学仙疏谬。有似西河老。","dynasty":"宋代","title":"点绛唇·仙友苍苍"}
{"author":"王十朋","content":"久欲归耕竟未归，又吟苕霅劝农诗。流钱腐粟惭无术，稼穑艰难或稍知。","dynasty":"宋代","title":"二月望日欲劳农于弁山会风雨作遂出南门因登岘山观洼尊访五花亭遗迹晚霁游何山观读书堂薄暮其三"}
{"author":"王十朋","content":"舟出清溪尚逆风，观山却得少从容。浮云不碍天边眼，放出神仙八九峰。","dynasty":"宋代","title":"九华山其二"}
{"author":"王十朋","content":"君不见杜陵野客老更狂，浣花溪上结草堂。又不见谪仙世人皆欲杀，匡山读书头如雪。二公同时鸣有唐，文章万丈光艳长。钧天无人帝呼去，草堂书馆今荒凉。太平宰相张居士，外甥似舅金华子。胸中万卷杜陵翁，笔下千篇谪仙李。向来衣冠拜伪楚，我乃宋臣惟有死。何曾著眼痴宰相，况肯低颜骢御史。天边卿月落九疑，口诵离骚吊湘水。诛茅筑室小东山，天下苍生望公起。种梅志欲调商鼎，持斧梦刀聊尔耳。公生长安我东嘉，天遣邂逅鄱江涯。笔头一语真戏剧，却将铁面拟金华。金华自是金闺彦，金口褒扬两朝眷。末须归去金华山，行将入侍金华殿。","dynasty":"宋代","title":"题何子应金华书院图"}
{"author":"王十朋","content":"吾家风物富檀栾，最爱青青耐岁寒。千里归来面苍玉，不烦时复报平安。","dynasty":"宋代","title":"戊辰闰八月归临安观旧题脩竹黄杨丁香慨然有感复书三绝于后其一"}
{"author":"王十朋","content":"少和丹就已登霄，岩与仙风两并高。甚欲此身参鹤驭，尚嫌多事类牛毛。云间鸡犬年犹永，世上英雄意谩豪。堪羡北山山下客，不缘射雉亦如皋。","dynasty":"宋代","title":"再和二首其二"}
{"author":"王十朋","content":"石洞几时辟，石门长不扃。贪看一派水，三载两回经。","dynasty":"宋代","title":"重游石门洞其一"}
{"author":"王十朋","content":"晨兴趣行装，秋色满离席。悲风苦送声，短晷频移刻。兰舟薄暮发，去去转遐僻。极目望官所，沉沉烟霭积。清有濯缨水，白有漱齿石。悠然水石间，官情聊自适。朝焉游其南，暮焉戏其北。彼微山中鸟，亦将识公德。公无赋归去，田园付人役。","dynasty":"宋代","title":"送凌知监赴玉环次觉无象韵"}
{"author":"王十朋","content":"窃禄清源愧不才，贡闱临去尚徘徊。青青万本新移桂，尽是梅仙手为栽。","dynasty":"宋代","title":"临行至贡院观桂赠致约"}
{"author":"王十朋","content":"九江话别已经年，三峡相逢岂偶然。预扫江头礼宾馆，论文尊酒菊花天。","dynasty":"宋代","title":"寄赵果州"}
{"author":"王十朋","content":"解舟城之南，橙橘半青黄。时节岂不好，胡为辞故乡。亲朋送我行，殷勤馈壶觞。我欲与之饮，舟去留靡遑。僮仆别我归，黯然颜色伤。问我何时还，田园又成荒。我心愧其言，老矣身皇皇。五载走三州，道路险且长。屡请方得祠，暂归又怀章。挈家入南闽，儿女不尽将。馀生疾病多，满镜须髯苍。到官即有乞，行将返耕桑。","dynasty":"宋代","title":"解舟"}
{"author":"王十朋","content":"吴越兴亡事若何，谯门遗迹枕山阿。大声曾作雷霆震，应笑人间布鼓多。","dynasty":"宋代","title":"雷门"}
{"author":"王十朋","content":"梁脊连年姓误标，两州骚客瘦吟腰。月河月满燕贺厦，佛国佛生虹挂霄。多士颜欢歌杜老，一轮香满赋张乔。此途不止为科第，名节崔嵬看立朝。","dynasty":"宋代","title":"诸公和诗复用前韵其二"}
{"author":"王十朋","content":"逆虏纵横未剪齐，王师退保浙江西。羽书日报犹未息，戎捷远来何太稽。千里战云新鬼哭，满天阴雨夜乌啼。臂弓腰箭谁家子，竟日鸣鞭跃马蹄。","dynasty":"宋代","title":"闻韩帅"}
{"author":"王十朋","content":"元老登朝首剡章，危言凛凛动明光。掉头却向江湖去，不肯伊优上北堂。","dynasty":"宋代","title":"次韵李怀安赠何宪五绝其一"}
{"author":"王十朋","content":"子政堂堂汉列仙，清标况对马文渊。催诗风送千山雨，把酒凉生五月天。老子滥分南郡竹，贰车行击故家鲜。误蒙好语相提拂，岂有功名上简编。","dynasty":"宋代","title":"知宗提舶即席赠诗用元韵以酬并简通判"}
{"author":"王十朋","content":"香苞初拆晓霞凝，甲第名园冠绍兴。玉叶金枝老诗伯，更将好语为褒称。","dynasty":"宋代","title":"次韵濮十太尉咏知宗牡丹七绝其六"}
{"author":"王十朋","content":"夔峡民淳狱讼稀，使君无事只吟诗。才疏政拙形容陋，深愧邦人为立祠。","dynasty":"宋代","title":"别夔州三绝其二"}
{"author":"王十朋","content":"何人栽五柳，雅目自萧公。要使广文舍，长存彭泽风。名因贤者复，趣与昔人同。留取先生传，他年国史中。","dynasty":"宋代","title":"婺女广文官舍旧有五柳萧侍郎德起为教官时取以名堂岁月浸久柳既剪伐名亦更矣周尧夫欲复其旧诗以赞之"}
{"author":"王十朋","content":"昔日栽花者，官移花未开。旧花今岂在，犹说范公栽。","dynasty":"宋代","title":"州宅十二咏庆朔堂"}
{"author":"王十朋","content":"辣皱人眉性最良，药中功效不寻常。吾侪自是生无智，夫子何曾食彻姜。","dynasty":"宋代","title":"食姜"}
{"author":"王十朋","content":"蝶采花成蜡，还将腊染花。一经坡谷眼，名字压群葩。","dynasty":"宋代","title":"蜡梅"}
{"author":"王十朋","content":"綵衣堂上别慈颜，匹马扬鞭指帝关。千里清风生腋下，十分黄气满眉间。手探春信寻梅去，袖带天香折桂还。定向蓬莱燕仙侣，为言子晋在江山。","dynasty":"宋代","title":"送刘全之"}
{"author":"王十朋","content":"忍饥面目类颜回，仅得青天半日开。且愿催诗无雨至，只宜送月有风来。出游偶以文昌霁，待满当为桀溺推。曰雨曰旸皆帝力，麦苗无害免书灾。","dynasty":"宋代","title":"数日天气朝阴莫晴复用前韵"}
{"author":"王十朋","content":"地僻原名左，天寒岁欲徂。遥遥屈佳客，得得访潜夫。一第且慁子，八篇真起予。蜚声参四杰，谁复敢前卢。","dynasty":"宋代","title":"永嘉卢仲脩永年袖文见访酬以短句"}
{"author":"王十朋","content":"不放离人独解舟，片帆相逐到丹丘。客情乡思从今日，更有思君一段愁。","dynasty":"宋代","title":"张施二生自黄岩拿舟送别于台城赠以二绝其一"}
{"author":"王十朋","content":"十里西湖上，红云照绿波。何如吾净友，臭味不须多。","dynasty":"宋代","title":"书院杂咏荷花"}
{"author":"王十朋","content":"十年作别稽山下，万里相逢峡水西。天下名山游已遍，好寻潜涧一枝栖。","dynasty":"宋代","title":"送如上人其二"}
{"author":"王十朋","content":"塞沼增基大厦成，群鲜亦免校人烹。洋洋圉圉诸公赐，要与吾君广好生。","dynasty":"宋代","title":"贡院车水筑基诸公惧伤"}
{"author":"王十朋","content":"昂然虎踞一原东，回首眈眈气象雄。不放众山随逝水，溪头高卧自威风。","dynasty":"宋代","title":"左原诗三十二首其六卧虎山"}
{"author":"王十朋","content":"珍重高人赠海棠，殷勤封植弊庐旁。固宜花里称名友，已向园中压众芳。万树总含儿女态，一根独带佛炉香。杜陵应恨未曾识，空向成都结草堂。","dynasty":"宋代","title":"郁师赠海棠酬以前韵"}
{"author":"王十朋","content":"渊明事高尚，瓶中缺储粟。鲁公凛名节，乞米给饘粥。广文富才名，官冷饭不足。少陵老风骚，橡栗拾山谷。嗟予何为者，处世真碌碌。谋生一何拙，甔石无储蓄。三年两去国，囊橐罄水陆。还家索租苗，不了腊与伏。前秋遭飓风，摧折数间屋。今年丁大侵破甑尘可掬。绝粮瘦百指，告籴走群仆。乡邻苟不救，定恐填沟渎。家藏千卷书，父子忍饥读。一字不堪煮，何以充我腹。细君笑谓我，子命难食肉。去岁官台省，侥倖食君禄。有口不三缄，月奏知几牍。圣主倘不容，宁免远窜逐。归来固已幸，富贵非尔福。东皋二顷田，得雨尚可谷。子耕我当耘，固穷待秋熟。","dynasty":"宋代","title":"家食遇歉有饭不足之忧妻孥"}
{"author":"王十朋","content":"脩梁欲举綵先标，声撼春雷鼓百腰。溪蛰蛟龙欣得雨，桐栖鸾凤合冲霄。清源水接南溟阔，紫帽山齐泰岳乔。学不负人宜自勉，前贤勋业著三朝。","dynasty":"宋代","title":"诸公和诗复用前韵其一"}
{"author":"王十朋","content":"田父欣相语，今年幸有秋。深忧水后烂，急向雨馀收。穗尽穴移鼠，畦空童放牛。何当速归去，吾亦有西畴。","dynasty":"宋代","title":"广德途中观刈稻"}
{"author":"王十朋","content":"灯花端为故人然，留客殷勤为击鲜。更觉门阑增喜气，冰清玉润两俱贤。","dynasty":"宋代","title":"万清之有诗三绝呈司理贾丈并简某因次其韵其一"}
{"author":"王十朋","content":"挂冠林下近来无，谁谓僧中有二疏。应笑红莲幕中客，故园三径已荒芜。","dynasty":"宋代","title":"叔父宝印师往"}
{"author":"王十朋","content":"我来遥自东瓯东，贤非朱邑乡守桐。半年为郡治亡状，四月不雨心忧农。水田龟拆秧已老，云霓望断天穹隆。少学春秋老欲用，区区愿请应上公。真人不待瓣香祷，紫帽已有微云蒙。沛然一雨四境足，眼见䆉稏青连空。皇天爱民恕守罪，有始其赐宁无终。既令地免晋国赤，亦不水似尧时洪。广文先生坐绛帐，忧国心与黄堂同。挥毫作诵继吉甫，开卷穆穆生清风。","dynasty":"宋代","title":"次韵蒋教授喜雨"}
{"author":"王十朋","content":"我岂规彭泽，兹篱偶在东。悠然见山处，仍向菊花丛。","dynasty":"宋代","title":"东篱"}
{"author":"王十朋","content":"相逢犹未款，作别太匆匆。日落江东莫，人归冀北空。音尘应暂隔，谈笑更谁同。回首箫峰外，明朝我亦东。","dynasty":"宋代","title":"送陈商霖"}
{"author":"王十朋","content":"君不见水经品第天下水，康王谷中泉第一。但知取水不取人，品第未容无得失。又不见武昌山中清泠渊，名因人重逢苏仙。至今人呼作菩萨，沦入异教非吾泉。刺桐城中泮宫里，大成殿下新泉水。不须更以品第论，混混源流自夫子。诸生游泳芹藻间，日饮一瓢心慕颜。聪明不数远公社，清白大胜卧龙山。圣毓尼丘家阙里，泉脉胡为今在是。周流天下皆美泉，浚井得之泉更美。我来酌泉仍叩头，遐想洙泗三千游。世间何处有此水，此州无愧名泉州。","dynasty":"宋代","title":"夫子泉"}
{"author":"王十朋","content":"殿坳经幄侍清閒，学术空疏愧在颜。从驾滥骑承旨马，朝天叨缀舍人班。登楼虽喜民和乐，论事还惊世险艰。圣主英姿同艺柤，诸君何苦恋湖山。","dynasty":"宋代","title":"四月从驾诣德寿宫与诸公会食于和乐楼是日借洪景严承旨马戏云从驾滥骑承旨马朝天叨缀舍人班"}
{"author":"王十朋","content":"胸中万顷元才子，方外孤标贺季真。鉴水萦回三百里，风流何止两唐人。","dynasty":"宋代","title":"鉴湖"}
{"author":"王十朋","content":"天涯行客正悲秋，况向鹘孙愁处愁。歌听竹枝刘刺史，诗怀庆朔范饶州。","dynasty":"宋代","title":"次韵王景文赠行四绝其二"}
{"author":"王十朋","content":"君不见凤之雏，骥之子，潘家岐哥无乃是。鹤溪仙子降英灵，雁荡名山钟秀美。颜色纯明白玉璞，精神皎洁秋江水。胸中之气已吞牛，开眼睛光如虎视。此儿奇绝非常儿，小子观人盖多矣。宁非汉代偷桃朔，别是唐家谪仙李。愚知先生百不忧，但患此儿名盛耳。先生才高爵未绾，赖渠力振家声起。鹿岩他日筑高门，车马煌煌塞闾里。","dynasty":"宋代","title":"潘岐哥"}
{"author":"王十朋","content":"佛国飞来百尺岚，要将法水洗嗔贪。仙人错认蓬莱岛，骚客羞谈钴鉧潭。观尽岂须穷莫四，悟来初不异前三。莫将七际观东际，法界三千际际含。","dynasty":"宋代","title":"再和二首其一"}
{"author":"王十朋","content":"家塾游从久，贤关声誉驰。初官三语掾，馀事九章辞。子正强而仕，予嗟久矣衰。愿言行所学，满慰素相期。","dynasty":"宋代","title":"送朱舜卿赴汀州司"}
{"author":"王十朋","content":"忆昔同行宿此村，重来堪叹止吾存。芙蓉雁荡重经眼，旧事无人与共论。","dynasty":"宋代","title":"题驿奥张店思周光宗"}
{"author":"王十朋","content":"岩桂来三家，清标共秋风。联芳近禹穴，擢秀疑蟾宫。胆瓶金粟妍，鼻观天香通。无心妄区别，妙契将无同。","dynasty":"宋代","title":"士人僧道俱赠岩桂"}
{"author":"王十朋","content":"渡头问舟子，此渡胡名萧。舟子笑答我，使君家匪遥。岂不闻侍郎，名德重本朝。屡为二千石，两至万里桥。渡旁乃其宅，人亡木惟乔。阴德满乡闾，嘉话传鱼樵。江水流有尽，姓名磨不消。近同池号谢，远类江称姚。赧颜谢舟子，讲闻非一朝。恨生晚且贱，无繇际清标。坡公不识范，韩子思之侨。敬瞻通德门，魂往不可招。","dynasty":"宋代","title":"萧家渡"}
{"author":"王十朋","content":"江头烟树色如故，记得向来舟出时。更读西行旧诗集，集中多是沌中诗。","dynasty":"宋代","title":"鲁家洑"}
{"author":"王十朋","content":"牙为指爪木为身，挠痒工夫似有神。老病不能亲把握，不求人又却求人。","dynasty":"宋代","title":"不求人"}
{"author":"王十朋","content":"贤关蔼多士，头角争轩轩。中有倦游客，虚名厌驰奔。学为忠与孝，思践阳城言。高秋赋归去，戏舞庭闱前。东园柿栗熟，采摘供盘餐。兄弟各赋诗，集作棣萼编。甲乙二孺子，日诵言半千。学语三岁时，笑味生甜酸。欣然动我怀，长夜不成眠。归来有此乐，亦可终残年。","dynasty":"宋代","title":"和韩秋怀十一首其八"}
{"author":"王十朋","content":"口诵渊明归去词，岷峨归去竟无欺。高安难弟来相访，细说对床风雨时。","dynasty":"宋代","title":"游东坡十一绝其九"}
{"author":"王十朋","content":"批风抹月五经年，吟尽淮南尽处天。独与元之韩魏国，神交千古作三贤。","dynasty":"宋代","title":"游东坡十一绝其十"}
{"author":"王十朋","content":"向来茅屋仅容身，今日祠堂高更新。费尽丹青传不得，灵台一点与精神。","dynasty":"宋代","title":"游东坡十一绝其十一"}
{"author":"王十朋","content":"万里归舟巨浪间，只将青眼对青山。青山好处惟彭泽，出岫云归倦鸟还。","dynasty":"宋代","title":"过彭泽"}
{"author":"王十朋","content":"夔有百花无此香，两年官舍负秋光。使君元是蟾宫客，赠我数枝金粟黄。","dynasty":"宋代","title":"富文赠桂花"}
{"author":"王十朋","content":"舟阻清溪十日风，旅怀秋思渺无穷。开编细读舒王句，一点舒山在眼中。","dynasty":"宋代","title":"望舒山"}
{"author":"王十朋","content":"淮山无数不知名，山色遥看点点青。二百馀年仁草木，莫令污染犬羊腥。","dynasty":"宋代","title":"淮山"}
{"author":"王十朋","content":"九芙蓉自九天来，太史南游山未开。仙境曾经谪仙眼，佳名杰句两崔嵬。","dynasty":"宋代","title":"九华山其一"}
{"author":"王十朋","content":"舟出清溪尚逆风，观山却得少从容。浮云不碍天边眼，放出神仙八九峰。","dynasty":"宋代","title":"九华山其二"}
{"author":"王十朋","content":"我在芙蓉山下家，四年秋色隔天涯。如今渐觉乡山近，已见芙蓉吐九华。","dynasty":"宋代","title":"九华山其三"}
{"author":"王十朋","content":"干越亭前晚风起，湖入鄱阳三百里。晓来一雨洗新秋，身在江东画图里。","dynasty":"宋代","title":"七月三日至鄱阳其二"}
{"author":"王十朋","content":"社燕秋鸿不共飞，却因送别更怀归。一壶独酌人何处，千里相思月满扉。烟雨已催予把钓，功名行看子投机。云安双鲤传书至，诗句清含山水晖。","dynasty":"宋代","title":"元章至云安用送韶美韵见寄次韵以酬"}
{"author":"王十朋","content":"小小园林意自怜，名花十八拟唐贤。瑞香一种来潜涧，学士新添两少年。","dynasty":"宋代","title":"宝印叔辩上人各赠瑞香花"}
{"author":"王十朋","content":"拂晓出楚塞，中流望荆门。江随铜柱转，舟遇虎牙奔。鸟度南天阔，鱼翻秋水浑。宜都转盼过，夜宿旧江村。","dynasty":"宋代","title":"宿灌口"}
{"author":"王十朋","content":"云山缭绕几千重，撩我秋来逸兴浓。欲向灵岩移卓笔，与君同扫万人锋。","dynasty":"宋代","title":"次先之过雁山韵"}
{"author":"王十朋","content":"东望家山几断魂，白云飞尽路漫漫。须知太学齑盐味，不似亲闱菽水欢。事业未应孤铁砚，弟兄犹喜尽儒冠。行飞直待秋风便，好作排空雁字看。","dynasty":"宋代","title":"太学寄梦龄昌龄弟"}
{"author":"王十朋","content":"莫年身似杜陵翁，流落乌蛮白帝中。圣主哀怜不终弃，乞祠却得水晶宫。","dynasty":"宋代","title":"闻得吴兴"}
{"author":"王十朋","content":"君往东湖我左湖，田园归去亦良图。纵如傅说妙调鼎，终羡渊明高引壶。清峭台中各陈迹，翠微亭上偶欢呼。江东浙右从今后，永夜月同千里孤。","dynasty":"宋代","title":"子长和诗复酬二首其二"}
{"author":"王十朋","content":"衣冠肉食谩纷纷，谁解杯羹感悟君。颍谷封人虽贱士，却能纯孝至今闻。","dynasty":"宋代","title":"颍考叔"}
{"author":"王十朋","content":"元老登朝首剡章，危言凛凛动明光。掉头却向江湖去，不肯伊优上北堂。","dynasty":"宋代","title":"次韵李怀安赠何宪五绝其一"}
{"author":"王十朋","content":"赋咏穷三峡，乐天在忠州。苟不以直道，亦如元与刘。","dynasty":"宋代","title":"夔路十贤白文公"}
{"author":"王十朋","content":"鄱水芝山四望赊，雨馀风物陪光华。名园种果仍修果，妙手栽花似判花。行见晋公开绿野，聊从子美酌流霞。坐间宾主皆人杰，我质如蓬赖倚麻。","dynasty":"宋代","title":"二月朔日同嘉叟蕴之访景卢别墅用郡圃栽花韵即席唱和其一"}
{"author":"王十朋","content":"道人身名两俱槁，道其所道非吾道。横江两石作钓矶，不似严陵台上好。","dynasty":"宋代","title":"道人矶其二"}
{"author":"王十朋","content":"场屋收功不在身，兰馨玉润总奇人。过庭诗礼家风变，坦腹门阑喜气新。华屋产芝虽美瑞，白头生齿误青春。篮舆方起南游兴，无奈今年岁在辰。","dynasty":"宋代","title":"翁府君挽词"}
{"author":"王十朋","content":"系舟琵琶秋水深，夜静不闻琵琶音。往来多少商妇怨，世无司马谁沾襟。","dynasty":"宋代","title":"琵琶亭"}
{"author":"王十朋","content":"小院藏脩竹，柴门傍曲江。系舟杨柳岸，诗句落僧窗。","dynasty":"宋代","title":"二十一日至福田院留建圣节其二"}
{"author":"王十朋","content":"朝离黄塘憩乌石，莫宿青江过白溪。岭上回头观赤水，山川五色望中迷。","dynasty":"宋代","title":"过白溪"}
{"author":"王十朋","content":"相见无多日，依前又素居。断魂梅的皪，过眼柳萧疏。疋马来时路，征鸿别后书。君归见温叟，为我问何如。","dynasty":"宋代","title":"送刘方叔兼简全之"}
{"author":"王十朋","content":"我辈逢山眼即青，卧龙顶上喜同登。图留沙碛怀诸葛，诗诵江濆忆少陵。巫峡云飞天一握，瞿唐鱼化浪三层。蓝舆又向人间去，回首林泉愧老僧。","dynasty":"宋代","title":"游卧龙山呈行可元章"}
{"author":"王十朋","content":"萧瑟秋声起桂枝，登临谁赋送将归。伴人灯火情犹在，过眼烟云事已非。记取齑盐同冷落，忍教襟袂遽分违。明朝一笑江山隔，望断日边鸿雁飞。","dynasty":"宋代","title":"县学别同舍"}
{"author":"王十朋","content":"富饮不解文，翁意非在酒。三杯聊遣兴，一醉岂缘口。","dynasty":"宋代","title":"率饮亭二十绝其八"}
{"author":"王十朋","content":"主人贪睡为贪香，花植窗前意味长。见说有时魂梦里，化为蝴蝶绕花旁。","dynasty":"宋代","title":"周德远植瑞香于窗前戏成一绝"}
{"author":"王十朋","content":"我向梅花溪上家，几看清浅浸横斜。手栽木已如人老，雪鬓萧疏对雪花。","dynasty":"宋代","title":"左原诗三十二首其七梅溪"}
{"author":"王十朋","content":"梅溪野人真野哉，老眼长为寒梅开。朅来西湖探春色，濡毫一洗匈襟埃。却将梅花比和靖，花与人物俱奇魁。同行二十五佳客，一一尽是离骚才。新诗一出花价长，糠秕桃李奴玫瑰。湖山已槁处士骨，风月未厌吾侪来。欣闻好事约重赏，准拟餐玉尝春杯。预办长笺收白雪，载取十里清香回。","dynasty":"宋代","title":"同舍再约赏梅用前韵"}
{"author":"王十朋","content":"回头遥念荡中群，把酒欣论坐上文。臭味聊将比兄弟，大冯君与小冯君。","dynasty":"宋代","title":"木蕴之即席和文字韵诗酬以二绝其二"}
{"author":"王十朋","content":"蜕骨木龙忧不雨，更唤两牛眠下土。水从地底飞上田，不减在天行雨苦。庭中忽见天雨花，白衣真人游郡衙。但愿为霖莫为潦，免使泥陷羸牛车。","dynasty":"宋代","title":"得雨复用闻水车韵其一"}
{"author":"王十朋","content":"天上玉衡散，结根泉石间。要须生九节，长为驻红颜。","dynasty":"宋代","title":"书院杂咏石菖蒲"}
{"author":"王十朋","content":"衮衮长江水，悠悠归去船。片云南岸雨，明月别州天。犬为客惊盗，蚊令人废眠。江湾号人老，惊我鬓皤然。","dynasty":"宋代","title":"宿人老湾"}
{"author":"王十朋","content":"将军头可断，讵肯以城降。斯可为忠矣，至今名此邦。","dynasty":"宋代","title":"夔路十贤严刺史"}
{"author":"王十朋","content":"宸廷侥冒先诸儒，宠褒况获骊龙珠。青衫黄牒拜君赐，红莲绿水官留都。明日扁舟欲东出，访别长忧碍新律。丈人呼酒如韩公，贱子愧非张十一。酒阑未放客还家，活火煎泉烹叶嘉。西来频下豫章榻，盛事当作还乡夸。始终尚赖公鞭策，邪正途中知所择。捐躯誓报明主恩，青史庶逃千古责。况公自是人中奇，境邻吕望逢明时。行持从橐奉清问，美恶愿分嫫与施。","dynasty":"宋代","title":"陈大监饯别用前诗珠字韵以谢"}
{"author":"王十朋","content":"三十年间旧友生，眼青头白见交情。官于湖北况尤冷，诗不江西语自清。行李少留吴芮国，梦魂先到谢公城。扁舟便合相随去，薄有田园正可耕。","dynasty":"宋代","title":"送翁东叟教授其二"}
{"author":"王十朋","content":"去矣清源守，皤然雪满颠。居官无善政，排闷有诗篇。朋盍三杯酒，公馀一觉眠。泉人岂思我，我意自思泉。","dynasty":"宋代","title":"罢官述"}
{"author":"王十朋","content":"牢落楚天涯，夔门路尚赊。落帆惊宿鹭，弭榜傍栖鸦。风伯声喧枕，渔人水浸家。江神阻行色，非是恋高牙。","dynasty":"宋代","title":"宿高牙"}
{"author":"王十朋","content":"莱公经济业，志在巴东诗。斯人不复见，亭上秋风悲。","dynasty":"宋代","title":"夔路十贤寇莱公"}
{"author":"王十朋","content":"秋怀虫共悲，秋夜鹤同警。辉辉玉绳低，耿耿银汉永。静思凫舄乔，遐慕螭蟠猛。途远慵著鞭，井深艰下绠。鸟倦当知还，马失亦云幸。穷通委天命，尘虑可深屏。","dynasty":"宋代","title":"和韩秋怀十一首其五"}
{"author":"王十朋","content":"我昔游三馆，闻公论立朝。端如平日语，果不小人饶。节义真齐固，年龄不逮乔。英魂已天上，楚些讵容招。","dynasty":"宋代","title":"杜殿院挽词其三"}
{"author":"王十朋","content":"金陵王气为谁钟，五马南浮一化龙。四海民心共思晋，江东何事却从容。","dynasty":"宋代","title":"元帝"}
{"author":"王十朋","content":"舟楫何濡滞，秋深风未西。五旬从白帝，十日尚清溪。匈次泽吞楚，眼中山见齐。主人殊未厌，壶榼屡提携。","dynasty":"宋代","title":"池阳阻风留十日"}
{"author":"王十朋","content":"九天使者号真王，圣治峰前古道场。五百年间圣君出，太平治效过明皇。","dynasty":"宋代","title":"宿太平兴国宫其二"}
{"author":"王十朋","content":"海味正思瑶柱美，夔门又见荔枝红。炎方入贡自妃子，郡圃欲栽如白公。官满犹为十年计，实成须待二星终。不须更论何时吃，前种后收人我同。","dynasty":"宋代","title":"拾荔枝核欲种之戏成一首"}
{"author":"王十朋","content":"涪陵妃子谩名园，岂似闽南绿一盘。最喜色同青玉案，不妨功并紫金丹。画看红紫品流俗，诗嚼冰霜牙颊寒。吟罢閒观右军帖，来禽青李可同餐。","dynasty":"宋代","title":"五次韵"}
{"author":"王十朋","content":"杨花榆荚满天飞，九十风光别我时。凫鹜成行报公事，簿书中作送春诗。","dynasty":"宋代","title":"送春"}
{"author":"王十朋","content":"地入东林眼界奇，神仙遗迹在榴皮。湖山如旧无东老，酒为嘉宾酿者谁。","dynasty":"宋代","title":"过东林"}
{"author":"王十朋","content":"往岁王司业，初生嫡女孙。命名聊志喜，曰国不忘恩。日在元正次，身居辈行尊。愿如班与孟，贤淑振吾门。","dynasty":"宋代","title":"国娘生日"}
{"author":"王十朋","content":"年少题诗入杏园，横空硬语胜郊盘。新吟陈紫并江绿，深逼蕉黄与荔丹。官舍聊淹广文冷，雁行高并玉峰寒。黄堂病守相将去，秋菊落英谁共餐。","dynasty":"宋代","title":"六次韵"}
{"author":"王十朋","content":"前年泊舟至喜亭，舍舟触雾登山行。身到猿啼虎啸处，至今魂梦中宵惊。两年寒暑深山里，瘴疠侵凌身不死。七月归舟浮涨江，重见兹亭实堪喜。世间忧喜无定形，此喜本从忧得名。须知既济有未济，勿谓江流今已平。","dynasty":"宋代","title":"至喜亭"}
{"author":"王十朋","content":"炎炎畏日爱浓阴，穆穆清风爱好音。不独爱松兼爱竹，此君亦有岁寒心。","dynasty":"宋代","title":"爱松堂"}
{"author":"王十朋","content":"瑞白堂虚冰雪凝，散为珠玉洗炎蒸。诙谐未效东方朔，赋咏聊追杜少陵。","dynasty":"宋代","title":"伏日与同官小饮瑞白堂观跳珠分韵赋诗"}
{"author":"王十朋","content":"诗书为田笔砚耕，著意治此清白生。它年门户大可必，东平有孙吾有甥。","dynasty":"宋代","title":"赠甥万膺"}
{"author":"王十朋","content":"中兴天子尤崇儒，众贤汇进如联珠。邹枚待诏萃金马，皋夔接武相俞都。策士初期异人出，不尚虚文与声律。况当盛世多贾生，晁错岂容为第一。自惭俗学非名家，遗经独抱居东嘉。齑盐太学浪十载，岂有文许时人夸。刍言旅奏宸庭策，狂妄误蒙明主择。生天偶在千佛先，材劣名浮有馀责。颍川丈人诗绝奇，长篇勉我毋趋时。欲报君恩答知己，胸中耿耿何当施。","dynasty":"宋代","title":"次韵陈大监"}
{"author":"王十朋","content":"人间寒食几经年，甲子谁能记后先。且尽一杯蓝尾酒，莫将身事恼生前。","dynasty":"宋代","title":"次韵潘先生寒食有感其三"}
{"author":"王十朋","content":"荔子枝中古道场，石门有路探悬囊。匆匆不著游山屐，只办嵩呼一瓣香。","dynasty":"宋代","title":"宿囊山寺其一"}
{"author":"王十朋","content":"往岁王司业，初生嫡女孙。命名聊志喜，曰国不忘恩。日在元正次，身居辈行尊。愿如班与孟，贤淑振吾门。","dynasty":"宋代","title":"国娘生日"}
{"author":"王十朋","content":"诏书发廪周饥荒，使君减价粜黄粱。奉行上意固已良，小人用心胡不臧。㪷米大半杂以糠，横索民钱名贴量。怨语嗷嗷盈道傍，我惭寸禄偷太仓。见之不言咎谁当，言之人指为轻狂，作诗聊语同舍郎。","dynasty":"宋代","title":"粜米行"}
{"author":"王十朋","content":"弭棹大江滨，江山入眼新。地疑真赤壁，州是古黄人。水隔三分国，风遗两逐臣。雪堂欣觌面，诗思定能神。","dynasty":"宋代","title":"黄州"}
{"author":"王十朋","content":"悲秋已过黄花节，照眼浑疑白帝城。更类吾家子猷棹，飘然乘兴雪中行。","dynasty":"宋代","title":"芦花其一"}
{"author":"王十朋","content":"吾侪风味雅同科，领略江山逸兴多。诸葛阵图台上看，少陵诗句酒中哦。惠山活水煎茶白，胜己高峰带雪皤。绝境况逢三五马，定将好句压阴何。","dynasty":"宋代","title":"与二同年观雪于八阵台果州会焉酌酒论文煮惠山泉瀹建溪茶诵少陵江流石不转之句复用前韵"}
{"author":"王十朋","content":"杰人掾夔子，相业光开元。故宅半赤甲，荒凉今不存。","dynasty":"宋代","title":"续访得七人源丞相"}
{"author":"王十朋","content":"满城风雨近重阳，准拟登高尚渺茫。会见明朝天气好，不教孤负菊花黄。","dynasty":"宋代","title":"前辈有满城风雨近重阳句而不成篇九月六日遇雨因为足之招同官分韵"}
{"author":"王十朋","content":"渊明旧隐名栖真，中有栖真闲道人。庐山咫尺脚不到，开轩种竹清且新。我到山中越三宿，似与道人缘分熟。皇恩若许归故乡，拭眼重来看修竹。","dynasty":"宋代","title":"题翠轩"}
{"author":"王十朋","content":"洗尽夭夭色，泠然众卉中。却将千叶雪，全胜几枝红。","dynasty":"宋代","title":"千叶白桃"}
{"author":"王十朋","content":"鄱水芝山四望赊，雨馀风物陪光华。名园种果仍修果，妙手栽花似判花。行见晋公开绿野，聊从子美酌流霞。坐间宾主皆人杰，我质如蓬赖倚麻。","dynasty":"宋代","title":"二月朔日同嘉叟蕴之访景卢别墅用郡圃栽花韵即席唱和其一"}
{"author":"王十朋","content":"耆旧嗟零落，南来识太丘。有年兼有德，无怨亦无求。清室遗风在，新桥雅志酬。谁知灯火散，身世隔明幽。","dynasty":"宋代","title":"悼陈提刑"}
{"author":"王十朋","content":"好山无数不知名，路入禅林气更清。岩石有时开镜面，溪流入夜作鸾声。临池墨客馀风韵，拭眼高僧避宠荣。安得清风生两腋，紫霄峰顶望寰瀛。","dynasty":"宋代","title":"宿归宗寺"}
{"author":"王十朋","content":"乃翁贤德冠吾乡，伯氏声名蔼上庠。更喜君如里曾子，少年孝义已非常。","dynasty":"宋代","title":"送贾岩老还乡其三"}
{"author":"王十朋","content":"仲夏百谷长，中沐群龙分。此邦得何龙，行天莫辞勤。愿于呼吸间，山川走风云。亟下霈然泽，救我心如焚。","dynasty":"宋代","title":"五月二十日闵雨"}
{"author":"王十朋","content":"闽楚相望天一涯，思公不见见公诗。遥知人在凝香处，正是梅逢驿使时。紫帽清源游已倦，落霞孤鹜看无期。它年杖屦天台去，采药寻桃荐寿卮。","dynasty":"宋代","title":"次韵吴明可见寄"}
{"author":"王十朋","content":"连夕西台笑语闻，綵衣人戏绣衣门。定知情话同元亮，不用诗篇寄抱孙。果见灯花将喜事，宁愁江竹染啼痕。登堂滥作韩公客，白首相逢十载尊。","dynasty":"宋代","title":"行可骨肉自西州来用门字韵赞喜"}
{"author":"王十朋","content":"九月不肃霜，十月犹飞蚊。不知从何来，乘昏动成群。觜利巧能嘬，类多非可熏。青蝇与白鸟，自古常纷纷。","dynasty":"宋代","title":"飞蚊"}
{"author":"王十朋","content":"巍登古峰岭，回首望夔州。隐约瞻卧龙，微茫见江流。明朝望眼遮，江山见无由。翻令还乡梦，飞过白盐头。不知此邦人，亦念使君不。使君无可念，空有诗篇留。","dynasty":"宋代","title":"登古峰岭望夔州"}
{"author":"王十朋","content":"万斛虬珠眩眼明，傲春迟吐冠园英。诗因居士价方重，酒赐名臣花遂荣。香异竹间吹细细，韵如堂上出盈盈。芳姿自可友兰蕙，惜不当时遇独清。","dynasty":"宋代","title":"次韵知宗酴醾"}
{"author":"王十朋","content":"节物岂不好，吾家何太贪。一尊聊尔寄，重意愧先人。","dynasty":"宋代","title":"九日寄昌龄弟其十四"}
{"author":"王十朋","content":"眼中十里是烟波，天遣江山助子多。自是玉堂挥翰手，不应此处久怀坡。","dynasty":"宋代","title":"题怀坡阁赠王景文国正其二"}
{"author":"王十朋","content":"天将大任未容闲，清峭依然御史颜。谢客能吟练江句，谪仙不厌敬亭山。双溪风月壶觞里，叠嶂烟霞几案间。天下苍生望公起，归辕行见郡人攀。","dynasty":"宋代","title":"过宛陵陪汪枢密登双溪阁叠嶂楼游高斋望敬亭山诵谢元晖李太白诗用枢公游齐山韵"}
{"author":"王十朋","content":"老矣倦游宦，入闽如山川。三山疑隔海，九岭类钻天。种稻到山顶，栽松侵日边。溪长水无尽，前更有清泉。","dynasty":"宋代","title":"入长溪境"}
{"author":"王十朋","content":"凤鸟久不至，胡为于此藏。德辉如可览，应不恋高岗。","dynasty":"宋代","title":"凤凰岩"}
{"author":"王十朋","content":"利涂名路两崎嵚，甘向田园事陆沉。一顷膏腴生计足，四时香火佛缘深。筑门东海于公意，教子燕山窦老心。衔涕为公铭隐德，不缘谀墓欲黄金。","dynasty":"宋代","title":"李府君挽词"}
{"author":"王十朋","content":"直道疾伊优，壮怀增靡曼。海上豕方牧，夜中牛屡饭。半生营一名，偃蹇未如愿。青铜忽自照，白发已堪叹。斥鴳适蓬蒿，大鹏抟九万。物情贵得所，奚用求自献。富贵似可喜，贫贱亦何怨。","dynasty":"宋代","title":"和韩秋怀十一首其三"}
{"author":"王十朋","content":"风避乌沙镇，心怀白帝城。峡中险已过，江上浪宜平。","dynasty":"宋代","title":"乌沙镇避风"}
{"author":"王十朋","content":"挺挺魏公后，重闻别乘贤。有时同贞观，无地上凌烟。雨足嘉禾穗，风清婺女莲。吟魂招不返，遗恨越江边。","dynasty":"宋代","title":"魏邦式通判挽词其一"}
{"author":"王十朋","content":"丝蕊垂垂，嫣然一笑新妆就。锦亭前后。燕子来时候。谁恨无香，试把花枝嗅。风微透。细熏锦袖。不止嘉州有。","dynasty":"宋代","title":"点绛唇（嘉香海棠）"}
{"author":"王十朋","content":"汉武英雄思拓边，昆明习战遗风传。吾皇仁心异武帝，思患姑为预防计。尔曹生长行伍间，操舟习水便宜闲。异日捐躯宜报国，勿效水乌为盗贼。","dynasty":"宋代","title":"观习水胜"}
{"author":"王十朋","content":"富贵有天命，安贫士之常。聊为真率饮，未用利名忙。","dynasty":"宋代","title":"率饮亭二十绝其四"}
{"author":"王十朋","content":"良天逢十月，嘉节过三元。汝父初生子，吾亲喜抱孙。长成今若许，气习有馀温。雁序自相友，麟经可与言。志宜存远大，学必探渊源。但务勤修德，年龄不用论。","dynasty":"宋代","title":"闻诗生日"}
{"author":"王十朋","content":"十里西湖，淡妆浓抹如西子。藕花簪水。清净香无比。记得曾游，短棹红云里。聊相拟。一盆池水。十里西湖似。","dynasty":"宋代","title":"点绛唇·十里西湖"}
{"author":"王十朋","content":"使者追求急，君方归意浓。谗言端可畏，鬼物不相容。浮世谁无死，良医未易逢。我来经旧馆，流涕觉无从。","dynasty":"宋代","title":"悼巫山赵宰"}
{"author":"王十朋","content":"孤鹜同飞处，澄江共赋时。晚来亭上看，真是谢公诗。","dynasty":"宋代","title":"州宅十二咏绮霞亭"}
{"author":"王十朋","content":"皇恩西被复东渐，四海苍生尽仰瞻。畎亩微臣尤戴宋，结庐长向此峰尖。","dynasty":"宋代","title":"左原诗三十二首其十八宋家尖"}
{"author":"王十朋","content":"天开我宋太平基，紫府真人下应期。河朔魁梧出真相，泉南葱郁产奇儿。梦符蚌腹生珠夜，事应台躔捧日时。紫帽清源发光采，郡园深处立新祠。","dynasty":"宋代","title":"韩魏公生于泉南州宅故未有祠于典为阙郡圃有庵名大隐即之以祠八月戊子率同僚祀之"}
{"author":"王十朋","content":"弱羽年来正倦飞，夔门邂逅故人归。人生一笑难开口，世事多端合掩扉。况是桑榆俱暮景，何曾富贵已危机。明朝怅望仙舟远，百尺高楼上静晖。","dynasty":"宋代","title":"韶美归舟过夔，留半月语离，作恶诗以送之，"}
{"author":"王十朋","content":"谁遣吾侪合又离，江山深忆共题诗。君舟西上吾东矣，尊酒论文更几时。","dynasty":"宋代","title":"用读楚东集韵寄元章"}
{"author":"王十朋","content":"百尺崇珠邸，恩隆地更亲。壮侔巢凤阁，危切饮牛津。眼净全无碍，心明自不尘。登高宜暇日，为善及良辰。炳焕瞻宸画，沉潜味道真。书中端得趣，笔下已如神。语带江山好，名随栋宇新。应怜天下士，蜗舍不容身。","dynasty":"宋代","title":"次韵皇子建王题明远楼"}
{"author":"王十朋","content":"江山今古几英雄，割据并吞总是空。惟有江流不转石，千秋长在月明中。","dynasty":"宋代","title":"江月亭二绝其二"}
{"author":"王十朋","content":"苍苍千尺大夫松，不似湖嵌植小茏。枕水一拳形崒嵂，凌云三干色尨茸。王衡星化姿兼茂，莲社诗高席可重。乞与书窗端不恶，萧然如对德人容。","dynasty":"宋代","title":"月上人以拳石植海松莳菖阳于四际苍姿秀色钟清气于几案间以为梅溪之野人赠兼惠诗章因与酬唱凡四首其一"}
{"author":"王十朋","content":"保绿轩前黄子嘉，非松非柏亦非花。故应唤作思人树，数十年前阅我家。","dynasty":"宋代","title":"林下十二子诗黄子嘉"}
{"author":"王十朋","content":"云山老人国大老，历代遗编饫探讨。馀事游神翰墨间，乘兴濡毫快挥扫。严霜烈日如鲁公，抉石奔泉陋徐浩。国朝君谟书第一，大字劣于行与草。云山心画无不长，笔力纵时书更好。我来求字盖求人，不为有官缘有道。紫岩之铭云山笔，不欺室中双至宝。玉箫峰下梅花溪，愿学云山归去早。","dynasty":"宋代","title":"不欺室三字参政张公书也笔力劲健如端人正士俨然人望而敬之因成古诗八韵"}
{"author":"王十朋","content":"魏公名德最芬馨，犹子传家有典刑。勉力施行诚与善，民谣待向峡中听。","dynasty":"宋代","title":"张主管摄郡秭归赠以三绝其一"}
{"author":"王十朋","content":"杜鹃岩北一拳石，石面平平堪弈棋。路僻山深罕人到，烂柯仙客未应知。","dynasty":"宋代","title":"左原诗三十二首其十一棋盘岩"}
{"author":"王十朋","content":"诸将年来已极荣，回看烟阁欠功名。八年犹未平淮甸，一战那能复帝京。畎亩忠臣自忧国，闾阎小子妄谈兵。凭谁决得天河水，一洗乾坤万里清。","dynasty":"宋代","title":"读亲征诏书二首其二"}
{"author":"王十朋","content":"升高蝜蝂堕，粘壁蜗牛枯。搢绅鸩粱肉，是亦蜗蝜徒。抽身箠楚中，勇退愧此胥。衣冠与刀笔，未可分贤愚。","dynasty":"宋代","title":"府吏有以老求退者询其年犹未六十诘其去之由云欲全身避祸耳予善其知机勇退可以愧嗜进之士夫有感而作"}
{"author":"王十朋","content":"江南一岳占青阳，多少神仙此地藏。闻说仙翁捣药处，鸟声依旧克丁当。","dynasty":"宋代","title":"九华山其四"}
{"author":"王十朋","content":"九华山下化成寺，太白书堂高处开。想见江山无此境，故宜头白懒归来。","dynasty":"宋代","title":"九华山其五"}
{"author":"王十朋","content":"峰峦列峙神仙境，子母相依孝义山。莫向山中摘花果，惜春啼鸟怒人攀。","dynasty":"宋代","title":"九华山其六"}
{"author":"王十朋","content":"郡楼初见一奇峰，深恐烟霞无路通。神母遥遥将九子，总将山色到舟中。","dynasty":"宋代","title":"九华山其七"}
{"author":"王十朋","content":"曾见齐山小九华，梦游缥缈羽人家。灵山面目忽相见，舟系梅根秋日斜。","dynasty":"宋代","title":"九华山其八"}
{"author":"王十朋","content":"曰华曰子数俱九，细看峰峦何许多。今古画工图不足，冠卿诗奈九华何。","dynasty":"宋代","title":"九华山其九"}
{"author":"王十朋","content":"江流渺渺风吹浪，驿路迢迢雨作泥。好把金章换蓑笠，故山深处把锄犁。","dynasty":"宋代","title":"涂中遇雨"}
{"author":"王十朋","content":"出郭群山四望无，故将诗句祷麻姑。忽然云破山开面，天色如春有鸟呼。","dynasty":"宋代","title":"过麻姑山"}
{"author":"王十朋","content":"路入红林林未红，相逢俱是白头翁。邮亭灯火一尊酒，明日君西我向东。","dynasty":"宋代","title":"宿红林驿遇交代王给事"}
{"author":"王十朋","content":"秋风吹客过祠山，水出平原碍往还。呼吸雨旸神有力，扫除云雾见天颜。","dynasty":"宋代","title":"祠山"}
{"author":"王十朋","content":"畴昔游从分不轻，十年乡校读书灯。德星会聚三兄弟，诗社追随八友朋。去国悲凉老王粲，还乡牢落失陈登。诵君生死炎凉句，斜日寒天涕满膺。","dynasty":"宋代","title":"陈商霖挽词"}
{"author":"王十朋","content":"稽山高入云，鉴湖阔浮空。禹秦有馀迹，晋宋多钜公。我来岁及周，梦寐怀清风。兹欣天气佳，扶桑欲曈昽。驾言天衣游，盍簪尽鸳鸿。经夕戒行李，如期集仙宫。联骑出城南，行行指秦峰。千岩竞吐秀，眼界清无穷。招提在何许，十里松阴浓。林端忽钟磬，与客为先容。群簪拥花界，双佩鸣寒空。试将比天台，大略如思丰。首读邑浩碑，妙理开昏蒙。细观元白诗，丘壑罗胸中。萧壁尚堪面，梁薪几经烘。兹宫现有相，禅客谈无同。朝阳最崭绝，白云抹其胸。杜鹃天下无，至今映山红。鸡僧始开山，道业闻清衷。思举照不起，高价倾江东。袈裟缕黄金，宫女自针工。昭明亲抱送，礼意何太恭。白马忽渡江，台城丧英雄。国破遗衣在，丹青落尘容。我辈皆书生，意气飘如虹。蜡屐共寻幽，宁求香火功。载酒怀贺老，招隐思戴颙。赋诗效吹台，一饭敢不忠。况我贤使君，德宇尤疏通。楚醴饷百榼，白衣走山中。嗟余何为者，天资愧倥侗。谬与酒中仙，偶同蕺山松。同年妙词章，况有山水供。古诗如古琴，山高水溶溶。背囊小奚奴，捧砚长须僮。胜游与佳作，二美今具逢。品题遍群英，波澜及孤踪。掬水弄华句，比拟何凡庸。兹会如兰亭，同行类荀龙。盛事在诗史，奚用呼画工。","dynasty":"宋代","title":"和喻叔奇游天衣"}
{"author":"王十朋","content":"自从儿时食火榧，思欲移根向乡里。年来花木浪经心，品色徒多真戏耳。道人赠我方外根，不比寻常桃与李。枝柯宛类秦大夫，功效端如使君子。殷勤栽植同因果，众目纷纷等奴婢。他年摘实荐新时，杖屦相从莲社里。","dynasty":"宋代","title":"颖师赠榧栽"}
{"author":"王十朋","content":"客馆逢重午，石榴花正芳。吾庐开亦好，归去嚼天浆。","dynasty":"宋代","title":"书院杂咏榴花"}
{"author":"王十朋","content":"同年四百二十六，尊酒相逢得我师。方喜书来自天目，忽惊人去向峨眉。囊开蜀锦留佳句，棹拂汀蘋索恶诗。莫道冷官无一物，扁舟遥载义风归。","dynasty":"宋代","title":"送师教授"}
{"author":"王十朋","content":"夔子山高峡天阔，骚人宅近刚肠悲。菊花上头不易得，酒盏到手何须辞。","dynasty":"宋代","title":"九日登卧龙山呈同官又一绝"}
{"author":"王十朋","content":"浊醪不向墙头过，吏部方思瓮间卧。书斋得酒胜得珠，万事尽向杯中驱。坐中俱是高阳客，一笑相逢宁易得。明朝酒醒奈愁何，劝君莫惜同吟哦。","dynasty":"宋代","title":"有客赠酒同舍终夕尽欢复用前韵"}
{"author":"王十朋","content":"西湖处士安在哉，湖山如旧梅花开。见花如见处士面，神清骨冷无纤埃。不将时节较早晚，风味自是花中魁。暗香和月入佳句，压尽今古无诗才。武林深处景益胜，十里眼界多琼瑰。北枝贪睡南枝醒，枝屦得得搀出来。旅中兹游殊不恶，况有佳友衔清杯。手折林间一枝雪，头上带得新春回。","dynasty":"宋代","title":"腊日与守约同舍赏梅西湖"}
{"author":"王十朋","content":"全节忠臣配，崇宁宰相家。哀能变国俗，贵不御铅华。学佛穷三昧，然松教五车。遗芳载彤管，名寿两俱遐。","dynasty":"宋代","title":"清源夫人赵氏挽词其一"}
{"author":"王十朋","content":"梅始花时送子归，梅黄雨细又分离。不堪旅食见飞燕，那更催归闻子规。太白读书容有趣，少卿惜别可无诗。霜台清峭家风在，努力功名少壮时。","dynasty":"宋代","title":"送李梗"}
{"author":"王十朋","content":"相与勿言利，要令通有无。家家香一瓣，心慕舜之徒。","dynasty":"宋代","title":"十八坊诗𢡟迁"}
{"author":"王十朋","content":"隐迹江山郭景纯，学兼儒伎术通神。虫鱼草木归笺注，何害其为磊落人。","dynasty":"宋代","title":"尔雅台"}
{"author":"王十朋","content":"攲眠听诗韩喜侯，锋难与争剑铸欧。铃斋浅陋无处著，挂在缥缈之飞楼。兹楼久欠诗酒味，天遣我辈来遐陬。尘埃聊用文字洗，瓦砾遂获琼瑶酬。宾朋未赏合开燕，老病欲登宜杖鸠。清风酌别记霅水，制胜领客思夔州。一江明月楚东醉，全家终日蓬莱游。南来不谓有此境，四顾亦足穷吾眸。朝看日出闽海峤，夜望斗插泉山头。端如虢郡风月送，不比巴岳乾坤浮。登临怀古甫白适，赋咏联珠产巩牟。私心窃慕范文正，后天下乐先其忧。","dynasty":"宋代","title":"诸公和诗复用前韵"}
{"author":"王十朋","content":"皇都二月桃李盛，朱轮翠盖方纷拿。东君世情亦太甚，十分春在侯门花。试吟怨句问苍昊，一种春工何损加。白华秉烛光照夜，此树不属孤寒家。造化无言意潜告，我爱万物初无差。物情禀受苦自异，奚有厚薄施萌芽。劝君勿为花致怨，居易俟命思无邪。","dynasty":"宋代","title":"和韩李花其二"}
{"author":"王十朋","content":"结得贤关雁塔因，东州相遇益相亲。凌云三赋我惭马，清唱百篇君胜秦。冀北群空殊昔别，江东日暮倍伤神。同年四百二十六，莫逆论交能几人。","dynasty":"宋代","title":"怀喻叔奇"}
{"author":"王十朋","content":"谱中不见见屏中，正与花王雅目同。别驾破荒吟好句，少陵诗里擘轻红。","dynasty":"宋代","title":"林漕世传赠莆中荔子名状元红分送陆倅陆有诗次韵"}
{"author":"王十朋","content":"广厦初成万柱标，脩梁巍跨玉虹腰。况逢此日生千佛，定引群仙上九霄。下笔蚕声纷战艺，出林莺友竞迁乔。清源人物从今盛，孝子忠臣满圣朝。","dynasty":"宋代","title":"四月八日贡院上梁"}
{"author":"王十朋","content":"宅堂荔子无名字，自我呼为七夕红。记得去冬初到日，家人指树语衰翁。","dynasty":"宋代","title":"荔支七绝七夕红"}
{"author":"王十朋","content":"妃子园中荔子奇，莫因名号起猜疑。清时入坐非尤物，一洗烟尘赖好诗。","dynasty":"宋代","title":"食荔枝其二"}
{"author":"王十朋","content":"书生未折桂，短檠事然膏。一朝桂入手，不记灯窗劳。回视纸上语，弃置等弁髦。曲学如公孙，高第何足褒。温陵号多士，呦呦食苹蒿。胪唱十年间，魁亚出二豪。向来此坊中，一门五梦刀。月中仙子归，天香满蓝袍。大对压晁董，同登尽刘曹。嘉名换扁榜，铁画新挥毫。我欲成其美，远大期伊皋。桂高固可喜，更看名节高。","dynasty":"宋代","title":"立高桂坊"}
{"author":"王十朋","content":"取友要如山胜己，居官宜似地青帘。边庭未静尚赤甲，鼎鼎欲调须白盐。","dynasty":"宋代","title":"至瞿唐关戏用山名成一绝"}
{"author":"王十朋","content":"蔓草芟夷莫许侵，好花封植待成阴。每于小小园林里，长抱惓惓畎亩心。","dynasty":"宋代","title":"剪拂花木戏成二绝其二"}
{"author":"王十朋","content":"行尽江西路，初乘湖北舟。荒城叹权皓，贤令惜韩欧。漫浪无元叟，峥嵘有故洲。神仙雪堂客，几度绝江游。","dynasty":"宋代","title":"宿武昌县"}
{"author":"王十朋","content":"水旱年年费请求，仰勤汤祷与尧畴。何时三十六雨足，当宁免怀云汉忧。","dynasty":"宋代","title":"自秋七月不雨至于春二月十九日仅得雨昌龄作贺诗予未及和而雨止矣遂次韵以闵之其一"}
{"author":"王十朋","content":"肩舆万松岭，鼓楫芦花洲。忽见江上山，人言是黄州。怀人望雪堂，读记思竹楼。二豪不复见，大江自东流。","dynasty":"宋代","title":"望黄州"}
{"author":"王十朋","content":"雁山五经眼，兹行尤可观。初冬天气佳，雁归山未寒。有日照幽谷，无云翳层峦。入境见祥云，振衣登马鞍。瀑水飞玉龙，羽旗导翔鸾。石柱屹天外，卓笔书云端。灵峰观石室，杖屦穿巑岏。山禽知我来，好音若相欢。群峰列春笋，丹青状尤难。行色愧匆匆，更约它时看。","dynasty":"宋代","title":"度雁山"}
{"author":"王十朋","content":"温陵地虽温，十月初黄花。天然傲霜性，炎威莫能加。不趁重阳摘，自爱晚节嘉。宦游胡不归，三径荒吾家。","dynasty":"宋代","title":"黄花"}
{"author":"王十朋","content":"立春三日馀，霏霏下人间。胡不瑞嘉平，天于此偏悭。忽从何处来，顷刻堆尘寰。投隙妙能入，遇圆巧成环。侵凌到肌骨，点缀生容颜。凝积遽如许，扫除良亦艰。牧羊念大窖，拥马愁蓝关。我时巴峡观，眩晃迷江山。认峰失白盐，问俗非乌蛮。岂无兴可乘，扁舟正宜还。","dynasty":"宋代","title":"春雪"}
{"author":"王十朋","content":"不来平地只山巅，端为民贫故见怜。未到立春犹腊月，忽成三白定丰年。","dynasty":"宋代","title":"四日雪坐间有江梅水仙花因目曰三白雪"}
{"author":"王十朋","content":"坡名燕子燕思归，岩号乌飞乌倦飞。云本无心聊出岫，风缘有口故吹衣。","dynasty":"宋代","title":"登燕子坡前有一岩在江之旁如天台赤城名乌"}
{"author":"王十朋","content":"太伯高风不可追，雁行接羽共南蜚。莫言断发便无用，犹有荆蛮慕义归。","dynasty":"宋代","title":"太伯"}
{"author":"王十朋","content":"小小精蓝亦自奇，一峰灵秀蕴幽姿。无缘细听山僧话，太守偷闲止片时。","dynasty":"宋代","title":"题灵秀峰禅院"}
{"author":"王十朋","content":"十年重到大龙湫，千尺新流胜旧流。会见四方霖雨足，老龙还向此藏头。","dynasty":"宋代","title":"游大龙湫和前韵"}
{"author":"王十朋","content":"圣恩犹未许投闲，遥访蘋洲柳与颜。羿妇解将风送月，麻姑莫遣雨遮山。心游孤屿题诗处，名玷元枢荐墨间。旦夕公归首台鼎，高斋遗躅倘容攀。","dynasty":"宋代","title":"离宣城天色阴晦望群山不见枢公和诗见寄复用前韵"}
{"author":"王十朋","content":"桃李莫相妒，天姿元不同。犹馀雪霜态，未肯十分红。","dynasty":"宋代","title":"书院杂咏红梅"}
{"author":"王十朋","content":"峰头日出已停午，山半云横疑在天。要使名如越山重，直须人似谢公贤。","dynasty":"宋代","title":"左原诗三十二首其一东高山"}
{"author":"王十朋","content":"挺挺魏公后，重闻别乘贤。有时同贞观，无地上凌烟。雨足嘉禾穗，风清婺女莲。吟魂招不返，遗恨越江边。","dynasty":"宋代","title":"魏邦式通判挽词其一"}
{"author":"王十朋","content":"候届星虚午夜凉，更堪停棹水中央。短篷破处漏明月，归梦断时思故乡。客里未忘诗酒趣，老来厌逐利名场。明朝又向钱塘去，十里西风桂子香。","dynasty":"宋代","title":"夜泊萧山酒醒梦觉月色满船感而有作"}
{"author":"王十朋","content":"客欲东归出北门，又闻联骑过西村。慇勤为遣十从事，莫惜醉吟祇树园。","dynasty":"宋代","title":"送岩老出北门其二"}
{"author":"王十朋","content":"前日中秋一壶酒，交朋解散归南亩。把杯邀月止三人，中有客来从谷口。首登诗坛出险语，张我孤军真畏友。重阳佳句更奇绝，西风猛向松关吼。中庸伯始遥遥胄，颖然作赋吟诗手。谢客篇章似春草，分得家传才一斗。句法天然自圆熟，长庆诗豪今有后。妙龄能作老成语，必大奇儿亦希有。邬郡太守司马孙，文与其人两温厚。我与数子无薰莸，文字相从十常九。","dynasty":"宋代","title":"郑逊志胡叔成谢鹏刘敦信万廓邬一唯和诗复用前韵"}
{"author":"王十朋","content":"谁道夔门陋，兹坊号庆丰。守臣忧国愿，端似杜陵翁。","dynasty":"宋代","title":"十八坊诗庆丰"}
{"author":"王十朋","content":"灵源东接雁池遥，裂石崩崖下九霄。云断青天倚长剑，月明泉室挂生绡。江声雨势三秋急，雪片冰花五月饶。休勒移文北山去，他年来赴石梁招。","dynasty":"宋代","title":"大龙湫"}
{"author":"王十朋","content":"帘捲见山近，窗开竹香香。讼庭公事少，静坐纳微凉。","dynasty":"宋代","title":"纳凉"}
{"author":"王十朋","content":"毗舍遥遥，异香一炷驰名久。妙香稀有。鼻观深参透。问讯东来，知□谁先後。称仙友。十花为偶。近有江西守。","dynasty":"宋代","title":"点绛唇·毗舍遥遥"}
{"author":"王十朋","content":"钓濑云山外，岩花瀑布边。却疑方处士，诗思涌成泉。","dynasty":"宋代","title":"小瀑布"}
{"author":"王十朋","content":"谁把名鹰爪，天然状不殊。无心事搏击，中有鸟相呼。","dynasty":"宋代","title":"鹰爪花"}
{"author":"王十朋","content":"梦魂闻说到无何，曾共神官壮者哦。妙墨雄文满天下，士衡应亦患才多。","dynasty":"宋代","title":"次韵李怀安赠何宪五绝其三"}
{"author":"王十朋","content":"晚日寒天过秭归，江山点点上愁眉。况经宋玉悲秋处，不独秋悲冬亦悲。","dynasty":"宋代","title":"过秭归"}
{"author":"王十朋","content":"金华遽作鬼中仙，叹息真同子在川。何逊诗犹在东阁，杜陵家不上青天。忠随奏疏留丹阙，字落禅房照碧鲜。客过楚东吟楚些，唱酬新集定须编。","dynasty":"宋代","title":"次韵安国读荐福壁间何"}
{"author":"王十朋","content":"风知主人意，吹浪留客舟。客子念行役，形留心不留。回望月峡月，坐悲秋浦秋。从今怀人梦，飞绕清溪楼。","dynasty":"宋代","title":"溪口阻风寄子长富文"}
{"author":"王十朋","content":"文帝兴王自代来，百金不费亦仁哉。后人不务师恭俭，万户千门几露台。","dynasty":"宋代","title":"文帝"}
{"author":"王十朋","content":"先君出会不生还，鲁弱无由可报冤。祢庙岂宜姜氏见，庄同何忍与雠婚。","dynasty":"宋代","title":"庄公"}
{"author":"王十朋","content":"纷然紾臂已成风，一爨谁能再世同。野史他年书逸事，定须记此富家翁。","dynasty":"宋代","title":"黄府君挽词其二"}
{"author":"王十朋","content":"不肯随群慕鹤轩，慨然丹陛吐危言。坐看蜀道平如地，可见忠臣勇似尊。驷马桥边驱弩矢，杜鹃声里拥旂幡。要须入境询风俗，首访严遵李仲元。","dynasty":"宋代","title":"李怀安拥麾入蜀道出鄱江见赠二诗依韵奉酬其一"}
{"author":"王十朋","content":"天上人回饼赐龙，香沾衣袖十分浓。明珠照室光生艳，三绝全胜万石封。","dynasty":"宋代","title":"赵仲永以御茗密云龙薰衣香见赠仍惠小诗次韵"}
{"author":"王十朋","content":"联舟西上沸欢声，赵璧隋珠照坐明。一客词流三峡水，百篇诗压五言城。广文旧舍欣重扫，阿买奇儿况侍行。我以礼宾名客馆，云安曲米待君倾。","dynasty":"宋代","title":"阎普州赵果州舟中唱和以巨轴见寄酬以二首其一"}
{"author":"王十朋","content":"去岁一杯酒，遽然生死分。儿孙为寿地，恸哭不堪闻。","dynasty":"宋代","title":"令人生日哭以小诗其二"}
{"author":"王十朋","content":"前日始惊雷失令，今朝忽见雪漫天。寒窗夜拥黄紬坐，闲读春秋隐九年。","dynasty":"宋代","title":"十月十九日雷二十一日雪"}
{"author":"王十朋","content":"结交虽不泛，绝物亦何曾。莫问亲疏客，过门无不应。","dynasty":"宋代","title":"率饮亭二十绝其十三"}
{"author":"王十朋","content":"问君胡为入台省，问君胡为官辄冷。宣尼犹且畏元辰，羊鼠龙猪作君梗。退之宿直斗牛箕，声名谤毁常相随。死生穷达端有命，予知之矣当安之。","dynasty":"宋代","title":"术者谓予"}
{"author":"王十朋","content":"桃李莫相妒，夭姿元不同。犹余雪霜态，未肯十分红。","dynasty":"宋代","tags":"咏物，梅花，品格","title":"红梅"}
{"author":"王十朋","content":"不为怕寒贪睡迟，东君妙意端可知。雪英零落眼界寂，放此孤瘦红南枝。蓬莱更向逸远地，草木宁有夭饶姿。冰容戏作桃杏色，醉脸雅与神仙宜。江兄蜡友已前辈，黄生后出非同时。丹心独与劲节侣，疏影共浸清涟漪。骚人相顾最不恶，何用车马纷蚩蚩。典衣莫惜共携酒，对华一展思乡眉。","dynasty":"宋代","title":"次韵洪景卢编修省中红梅"}
{"author":"王十朋","content":"兵忿虽云败，君臣义有馀。石门能脱急，风义亦堪书。","dynasty":"宋代","title":"石门"}
{"author":"王十朋","content":"大事同生日，佳城近故丘。空留丹灶药，忍望白云楼。偃折恩谁继，澄清志未酬。伤哉葬元伯，执绋竟无由。","dynasty":"宋代","title":"周行可挽诗其二"}
{"author":"王十朋","content":"太平宰相王文正，盛德真宜有子孙。旧国今馀几乔木，三槐阴满宋乾坤。","dynasty":"宋代","title":"读王文正遗事"}
{"author":"王十朋","content":"不俗更嫌俗，风枝时拂墙。青青映藜烛，细细杂芸香。劲节老方见，清阴寒欲藏。萧疏似吾辈，味向静中长。","dynasty":"宋代","title":"秘书省后园脩竹可爱胡正字"}
{"author":"王十朋","content":"看尽人间古与今，苍颜一任藓苔侵。岂惟有面如人面，更喜无心似兽心。","dynasty":"宋代","title":"左原诗三十二首其十五人面岩"}
{"author":"王十朋","content":"窃食三州愧不才，扁舟又过子陵台。心知敬慕先生节，乞得祠宫归去来。","dynasty":"宋代","title":"钓台三绝其二"}
{"author":"王十朋","content":"温陵尊酒偶相逢，记得同年旧日容。书读短檠游太学，经传绛帐适临封。清新得句肠生锦，瘦硬通神笔吐锋。莫向炎州叹官冷，行看胡海起元龙。","dynasty":"宋代","title":"送陈元龙赴封州教官"}
{"author":"王十朋","content":"左原端是脊令原，谁遣分飞到蜀门。况是清明寒食候，杜鹃声里断离魂。","dynasty":"宋代","title":"寄书与二叔二弟其二"}
{"author":"王十朋","content":"数千里外共明月，十二峰头望故乡。我对此山无梦寐，梦魂只在雁山傍。","dynasty":"宋代","title":"寄巫山图与林致一喻叔奇其二"}
{"author":"王十朋","content":"官舍萧条怯莫冬，衰颜得酒晕生红。遥思兰若堂中老，非柏非松自耐风。","dynasty":"宋代","title":"和宝印叔见寄其一"}
{"author":"王十朋","content":"秋浦天作秋，清溪风更清。三宿不忍去，山以齐为名。天台李御史，倾盖即钟情。怜我峡中归，笑谈洗枯荣。携壶上翠微，举首望赤城。相期老岩壑，便欲遗簪缨。赠我十首诗，字字工且精。从今似杜老，对酒怀李生。何当细论文，万户侯可轻。","dynasty":"宋代","title":"子长和诗并馈饮食再用泛清溪韵"}
{"author":"王十朋","content":"雷已先声雷隐隐，雨宜洒道即纷纷。为言风伯不须怒，天下苍生正望云。","dynasty":"宋代","title":"雷声"}
{"author":"王十朋","content":"岭头寒涧远无声，夜静风恬忽自鸣。山水有灵人不识，老农常用卜阴晴。","dynasty":"宋代","title":"左原诗三十二首其二十五嘶水涧"}
{"author":"王十朋","content":"七贤林下共忘机，更有新诗为发挥。竹叶一尊添逸兴，薰风吹散脸红微。","dynasty":"宋代","title":"次韵万乔年李唐英二绝其一"}
{"author":"王十朋","content":"小麦含花大麦黄，一年春事已相将。篮舆遍入三精舍，拨得公家半日忙。","dynasty":"宋代","title":"出郊劝农其三"}
{"author":"王十朋","content":"大似佛世界，端如玉烛时。穆家兄弟味，杨氏子孙枝。鄞海明瑶柱，鄱亭望秀芝。祁寒繇政拙，去倍二诚宜。","dynasty":"宋代","title":"和洪景卢用三白韵作四白诗其一"}
{"author":"王十朋","content":"洗尽夭夭色，泠然众卉中。却将千叶雪，全胜几枝红。","dynasty":"宋代","title":"千叶白桃"}
{"author":"王十朋","content":"场屋收功不在身，兰馨玉润总奇人。过庭诗礼家风变，坦腹门阑喜气新。华屋产芝虽美瑞，白头生齿误青春。篮舆方起南游兴，无奈今年岁在辰。","dynasty":"宋代","title":"翁府君挽词"}
{"author":"王十朋","content":"雁山门户此中入，南北两峰相对尖。我与林泉有盟约，问师觅取一峰潜。","dynasty":"宋代","title":"题双峰资深堂其三"}
{"author":"王十朋","content":"子政平生宜谅闻，故应有子嗣清芬。读书行见破万卷，识字岂惟能八分。年少便宜观上国，诗成真可张吾军。校雠异日居天禄，玉叶金枝有子云。","dynasty":"宋代","title":"赵果州之子年十四能作大字果州自荆南以诗寄予命书之字画"}
{"author":"王十朋","content":"青山环绕如盘谷，中有清幽佛子家。人昔共来今不见，数行老泪湿烟霞。","dynasty":"宋代","title":"宿寂光院"}
{"author":"王十朋","content":"角声已作送行声，更向萧萧雨后听。明日出郊闻更远，回头忍见二山青。","dynasty":"宋代","title":"闻角声"}
{"author":"王十朋","content":"老境残秋路入荆，眼中何物不关情。芦花间蓼红依白，江水归湖浊带清。狐兔丛深应自贺，鱼龙穴浅已相惊。扁舟夜宿无人境，展转无眠到五更。","dynasty":"宋代","title":"夜宿思湖口系缆芦苇间夜半闻丛中有声舟人惊起终夕为之不寐"}
{"author":"王十朋","content":"文字粗能饮，圣贤时复中。林间十二子，宾主自清风。","dynasty":"宋代","title":"率饮亭二十绝其七"}
{"author":"王十朋","content":"净名却见老维摩，道眼相看语不多。我待衣冠挂神武，杖藜来此老岩阿。","dynasty":"宋代","title":"题净名院二绝其一"}
{"author":"王十朋","content":"东君次第染群芳，更与南枝别样妆。水涨春洲浮鸭绿，日烘花脸带鹅黄。雪中琼蕊不多办，酒后玉肌无此香。玉润冰清总佳士，驿筒相继赠春光。","dynasty":"宋代","title":"吴秀才"}
{"author":"王十朋","content":"我性好山水，思向庐山庐。五老招我游，有约芝山初。兹行适所愿，孰曰非天与。入眼庾公楼，兴已先篮舆。云开圣治峰，石扣仙人居。香炉望烟霭，净社观芙蕖。虎溪聊自笑，天池步宜纾。半月圆通留，幽亭乐有馀。趣如六一翁，境似山环滁。侯溪煮月泉，石耳供岩蔬。破戒戏鱼酒，踏园梦羊猪。贤关得家音，天恩拜新除。抗章复辞免，行色仍踌躇。遂作南山游，首过荆林虚。凌云入康谷，临流清可渔。欲饮第一水，山深足趑趄。汤泉本何来，忽从龙口嘘。鸾溪寻故家，墨沼波犹潴。石镜不可见，悬崖照谁梳。寻真到简寂，入观惊丘墟。缅怀黄与陆，何处飘霞裾。眼明见飞瀑，涧壑鸣琼琚。何落句思李，练飞诗陋儒。新桥跨虹霓，出月明蟾蜍。两州劳五马，同日传双鱼。神光照万杉，飞白留天书。遥瞻星子城，青山点舂锄。我行未及西，三峡知何如。登桥阅天险，奋地轰雷车。壮哉五丁力，凿此千尺渠。群峰列耆老，深渊蓄璠玙。古刹依朱砂，穿林骇猿狙。万卷已空阁，三竹犹扶疏。肩舆足茧卒，传诗手疲胥。佳境尚无穷，雅兴良已摅。身随禽往还，兴逐云卷舒。重寻讷庵老，细论无言予。节物变炎凉，迟留费居诸。在路何悠悠，归梦频蘧蘧。秋风雁还荡，缄封寄乡闾。","dynasty":"宋代","title":"庐山纪游四十韵"}
{"author":"王十朋","content":"一木苍然老更奇，肯将名与世人知。我来不具知名眼，深愧平生不学诗。","dynasty":"宋代","title":"无名木"}
{"author":"王十朋","content":"甑屿饱曾见，饭溪名始闻。老怀如子美，到处不忘君。","dynasty":"宋代","title":"宿饭溪驿其一"}
{"author":"王十朋","content":"使君开宴小蓬瀛，幕客参陪亦与荣。茗煮寒泉饮清白，酒斟佳月赏分明。","dynasty":"宋代","title":"府帅"}
{"author":"王十朋","content":"左原端是脊令原，谁遣分飞到蜀门。况是清明寒食候，杜鹃声里断离魂。","dynasty":"宋代","title":"寄书与二叔二弟其二"}
{"author":"王十朋","content":"压顶花枝红欲燎，导前旌节闹如诃。倚窗拄颊时时好，何止朝来爽气多。","dynasty":"宋代","title":"左原诗三十二首其二西高山"}
{"author":"王十朋","content":"三岁甜酸学语儿，能来壁下看题诗。当时戏发十年问，添我无穷今日悲。","dynasty":"宋代","title":"哭孟丙其一"}
{"author":"王十朋","content":"意气轩轩盖一时，林头周易造深几。芹芳泮水声蜚早，花满河阳迹到稀。方外客携因果去，道旁人汲义泉归。柳川池馆规模壮，一夕花妖世已非。","dynasty":"宋代","title":"张廷直挽词"}
{"author":"王十朋","content":"身到猿啼百尺头，更言前有鹘孙愁。试于大望山头望，望见人间是峡州。","dynasty":"宋代","title":"上大望州钻天三里其一"}
{"author":"王十朋","content":"绕堂花木随宜种，堆案文书取次翻。我待衣冠挂林下，杖藜时复到君园。","dynasty":"宋代","title":"李镇夫辟圃筑堂效孟氏之养吾表兄杖屦其间得日涉之趣某其三"}
{"author":"王十朋","content":"吴兴学校规模壮，安定先生道德崇。苕霅溪同洙泗水，汀洲蘋有藻芹风。山知尊道犹端弁，湖欲依光故近宫。壁上题名观尚友，诸儒事业圣贤中。","dynasty":"宋代","title":"仲冬释奠于学同诸公登稽古阁观弁山望太湖阅壁上题名诵范文正公吴兴先生富道德诜诜弟子皆贤才之句"}
{"author":"王十朋","content":"逆旅栖栖十九年，五蛇夹负遂升天。却惭不及齐威正，卿相由无管仲贤。","dynasty":"宋代","title":"晋文公"}
{"author":"王十朋","content":"归从三峡过三峰，益友三人忽此逢。行李稽留三日雨，天教我辈得从容。","dynasty":"宋代","title":"桐川三绝其一遇太学三友"}
{"author":"王十朋","content":"浸淫秋雨阻桐川，无术那能补漏天。传舍终宵不成寐，点灯重读旧诗篇。","dynasty":"宋代","title":"桐川三绝其二驿中阻雨"}
{"author":"王十朋","content":"文书随我下瞿唐，准拟家添万卷藏。水厄那知在平地，从今既济要须防。","dynasty":"宋代","title":"桐川三绝其三文籍遭水"}
{"author":"王十朋","content":"二十年前旧友生，扁州来访见交情。相看容鬓俱非昔，记得炉亭笑语声。","dynasty":"宋代","title":"九月一日自道场山如临安周德载夏廷茂自菁村乘舟来访既别寄以小诗"}
{"author":"王十朋","content":"重入脩门鬓已华，君恩犹未许还家。木鱼声动催行李，蜡炬向人空自花。","dynasty":"宋代","title":"九月十三日离仙林"}
{"author":"王十朋","content":"地入东林眼界奇，神仙遗迹在榴皮。湖山如旧无东老，酒为嘉宾酿者谁。","dynasty":"宋代","title":"过东林"}
{"author":"王十朋","content":"前年我亦到庐山，杖屦烟霞缥缈间。万里东归如倦鸟，不知飞过只知还。","dynasty":"宋代","title":"读喻叔奇游庐山诗其一"}
{"author":"王十朋","content":"路经湓浦叹匆匆，不及从君访远公。忽见庐山真面目，在君二十一时中。","dynasty":"宋代","title":"读喻叔奇游庐山诗其二"}
{"author":"王十朋","content":"少年怀橘献慈亲，今见黄柑泪满巾。同舍故人堂有母，可能罗帕不分珍。","dynasty":"宋代","title":"送柑姚子才"}
{"author":"王十朋","content":"戒石重刊照眼明，良辰又遇腊嘉平。黄堂坐处天威近，一点欺心事莫萌。","dynasty":"宋代","title":"重刊戒石铭其一"}
{"author":"王十朋","content":"皇都二月桃李盛，朱轮翠盖方纷拿。东君世情亦太甚，十分春在侯门花。试吟怨句问苍昊，一种春工何损加。白华秉烛光照夜，此树不属孤寒家。造化无言意潜告，我爱万物初无差。物情禀受苦自异，奚有厚薄施萌芽。劝君勿为花致怨，居易俟命思无邪。","dynasty":"宋代","title":"和韩李花其二"}
{"author":"王十朋","content":"堂前双柏今何在，渡口孤舟依旧横。不似公安插竹处，凛然容貌尚如生。","dynasty":"宋代","title":"宿巴东县怀寇忠悯其二"}
{"author":"王十朋","content":"佳节江楼上，同僚共把杯。人如舜才子，名半汉云台。诗占城南首，音参古磬枚。宜添两学士，相约访蓬莱。","dynasty":"宋代","title":"前端午一日会饮鄱江楼十有六人既分韵赋诗又戏成短篇"}
{"author":"王十朋","content":"邸报知凶讣，伤心不忍言。图犹对徐孺，人已丧陈蕃。杖屦欲三径，衣冠俄九原。数行嬴博泪，瞑目有馀痕。","dynasty":"宋代","title":"哭陈阜卿其四"}
{"author":"王十朋","content":"渡头问舟子，此渡胡名萧。舟子笑答我，使君家匪遥。岂不闻侍郎，名德重本朝。屡为二千石，两至万里桥。渡旁乃其宅，人亡木惟乔。阴德满乡闾，嘉话传鱼樵。江水流有尽，姓名磨不消。近同池号谢，远类江称姚。赧颜谢舟子，讲闻非一朝。恨生晚且贱，无繇际清标。坡公不识范，韩子思之侨。敬瞻通德门，魂往不可招。","dynasty":"宋代","title":"萧家渡"}
{"author":"王十朋","content":"阵图入眼浑如梦，回首江山又梦间。万里白云遮望眼，□□□□□□□。","dynasty":"宋代","title":"别夔州三绝其三"}
{"author":"王十朋","content":"三日嬉游喜遇晴，还家又见麦青青。但须及早输租税，莫要勾呼到讼庭。","dynasty":"宋代","title":"上元山中百姓出游作三章谕之其二"}
{"author":"王十朋","content":"马上诗成驿使驰，社中犹恨使来迟。不堪冀北群空后，况是江东日莫时。春半莺犹懒呼唤，雨多鸠亦厌分离。论文尊酒何时共，公说归期我去期。","dynasty":"宋代","title":"次韵何宪脩途倦游怀鄱阳唱和之乐"}
{"author":"王十朋","content":"玉帛和蕃辱已深，那堪割地侈戎心。关南一陷腥膻后，遗患寥寥直至今。","dynasty":"宋代","title":"晋高祖"}
{"author":"王十朋","content":"先人六儿女，姊长孝且慈。德淑命不淑，哀哉止于斯。莫年失爱子，哭泣鬓成丝。年才五十七，一病不可医。姊死我在傍，姊葬吾不知。初闻卜九月，不得日与时。丐祠既不遂，临穴竟无期。日月为我昏，风雨为我悲。宦游何所得，抱恨渺无涯。尚馀英公须，未作子厚碑。便当回雁荡，那忍过秭归。","dynasty":"宋代","title":"亡姊之葬在九月而不得其日十五日读坡诗至英公燎须事不觉悲涕是日辛酉得非葬日邪诗以寓哀"}
{"author":"王十朋","content":"君不见少陵先生诗有说，淳朴之处山川别。广文示我朴乡图，山水高长景奇绝。严坂疑为子陵隐，昆溪想自昆崙决。渔人欸乃山水间，抱璞含淳钓清洁。九仙高举留遗躅，三径名家出人杰。早将朴直取巍科，行展朴忠立奇节。鸣琴百里邑，既以朴化民。横经泮水宫，又以朴诲人。他年致君尧舜上，坐使风俗俱还淳。功成名遂却归去，渔钓重寻旧隐沦。广文笑我言，公朴甚我朴。闻公家左原，四面拥山岳。回隐如愚溪，窈深若盘谷。人皆朴其貌，公又朴其学。君子以为古，先进于礼乐。公乡真朴乡，胡为不自觉。愿公著隐服，归寻旧盘旋。酌酒梅溪上，把钓莼湖边。更画左原山水图，与此朴乡图并传。天下大朴散已久，二乡犹在羲皇前。","dynasty":"宋代","title":"朴乡钓隐图"}
{"author":"王十朋","content":"交情贵久岂须频，我辈尤宜率且真。子政有孙诚益友，长卿何代乏诗人。论文初喜逢知己，言志深期共致身。箕斗相望正南北，颍川何夕聚荀陈。","dynasty":"宋代","title":"次韵刘方叔见寄"}
{"author":"王十朋","content":"趣在烟霞世味轻，天将庐阜慰西征。且须细看康王谷，未用遥寻白帝城。星子地分天上宿，谷帘泉占酒中名。凌云仙客知多少，肯向风波世路行。","dynasty":"宋代","title":"题康王观"}
{"author":"王十朋","content":"九日同登古蕺山，眼明天阔兴清闲。杯传但觉欢无尽，帽落俄惊鬓已斑。乡思遥驰三径里，秋声近在八松间。茱萸未许陪朝士，赖有清流数往还。","dynasty":"宋代","title":"九日登蕺山"}
{"author":"王十朋","content":"叱驭西来愧子阳，旧交重见白眉常。伤心鬼录人何短，回首蓬山话更长。夔府并游容倚玉，计台高选辍含香。我非逸少君如谢，聊继兰亭曲水觞。","dynasty":"宋代","title":"又酬元章"}
{"author":"王十朋","content":"岭头寒涧远无声，夜静风恬忽自鸣。山水有灵人不识，老农常用卜阴晴。","dynasty":"宋代","title":"左原诗三十二首其二十五嘶水涧"}
{"author":"王十朋","content":"地僻原名左，天寒岁欲徂。遥遥屈佳客，得得访潜夫。一第且慁子，八篇真起予。蜚声参四杰，谁复敢前卢。","dynasty":"宋代","title":"永嘉卢仲脩永年袖文见访酬以短句"}
{"author":"王十朋","content":"湖山蓝黛青，湖水琉璃碧。我时湖边游，山水正秋色。诗翁偶乘兴，来作湖边客。谈锋两初交，意气已相得。诗坛予与盟，文会公为伯。豪词肆滂沛，淡语入幽寂。心匠巧雕斲，物态穷搜觅。壮哉五言城，卓尔万仞壁。初疑公肠胃，百怪所窟宅。吐气干云霄，宜欲斗霹雳。妙夺解牛术，奏刀声砉剨。我才寸莛微，洪钟讵能击。又如鸣蟋蟀，啾然和金石。未窥学藩篱，敢语讨奥赜。缪为马慕韩，浪作赤效白。奖拔非所蒙，猖狂固宜责。新篇又拜嘉，开缄光艳射。藏之比明珠，长使夜照席。惜哉不遇时，岂为臧仓隔。儒冠五十年，世路疲行役。操矛赴文场，战艺辄败北。书剑两无成，泥涂困踪迹。龙钟似东野，穷愁揽怀臆。空吟三百篇，高视古无敌。霜风剪林木，黄叶满泽国。我思公不见，羸马未能策。恨无神仙术，安得生两翼。因召管城颖，免冠加拂拭。书帛寄征鸿，心目两俱极。","dynasty":"宋代","title":"次韵"}
{"author":"王十朋","content":"岳阳楼下有赤壁，照耀洞庭烟水东。鄂渚巴陵土多赭，周郎何处破曹公。","dynasty":"宋代","title":"岳阳城下岸赤色亦呼赤壁"}
{"author":"王十朋","content":"峡中七月行舟断，我仗孤忠尽室行。寄语后人宜自戒，莫因幸免遂轻生。","dynasty":"宋代","title":"巫峡其二"}
{"author":"王十朋","content":"飞流喷沫下烟岚，肯使名同盗与贪。莫讶来时多汩汩，定知止处却潭潭。遥通雁荡灵湫两，巍压龙门巨浪三。好景不烦摩诘画，尽归诗客句中含。","dynasty":"宋代","title":"次韵昌龄游白石二诗其一东际"}
{"author":"王十朋","content":"仗剑崎岖起沛丰，祇将嫚骂驭英雄。虽然能用三人杰，已失商山四老翁。","dynasty":"宋代","title":"汉高帝其二"}
{"author":"王十朋","content":"候届星虚午夜凉，更堪停棹水中央。短篷破处漏明月，归梦断时思故乡。客里未忘诗酒趣，老来厌逐利名场。明朝又向钱塘去，十里西风桂子香。","dynasty":"宋代","title":"夜泊萧山酒醒梦觉月色满船感而有作"}
{"author":"王十朋","content":"屡战夷吾卒霸齐，棘栖鸾凤暂沉迷。探春想见登梅屿，乘兴何妨从雪溪。楼上清欢庾公兴，桥间壮志马卿题。四场笔力媒身策，平步青云岂待携。","dynasty":"宋代","title":"林明仲和诗复用前韵"}
{"author":"王十朋","content":"忽得潜涧书，惊闻寿山死。开书未终读，老泪洒盈纸。寿山僧中杰，萧洒如晋人。识高行孤洁，匈无一点尘。少年走江湖，丛林参大士。莫年住瓯闽，道价高远迩。桑下不留恋，急流猛抽身。我欲挂衣冠，归欤远公亲。遽闻新塔成，已葬坚固子。无由访圆泽，空对瞿唐水。","dynasty":"宋代","title":"哭纯老"}
{"author":"王十朋","content":"我有文房宝，莫如毛颖清。来从丹桂窟，封以五夫城。辈行惟彤管，宗盟是墨卿。湘东谩三品，无此岁寒名。","dynasty":"宋代","title":"松笔"}
{"author":"王十朋","content":"孤鹜同飞处，澄江共赋时。晚来亭上看，真是谢公诗。","dynasty":"宋代","title":"州宅十二咏绮霞亭"}
{"author":"王十朋","content":"炎炎畏日爱浓阴，穆穆清风爱好音。不独爱松兼爱竹，此君亦有岁寒心。","dynasty":"宋代","title":"爱松堂"}
{"author":"王十朋","content":"论文尊酒意欢然，蜡炬高烧夜色鲜。得婿端同权相国，传经更似老韦贤。","dynasty":"宋代","title":"再用前韵呈司理"}
{"author":"王十朋","content":"潜涧家风不芜没，禅讲诜诜尽瓜葛。如今更有奇儿孙，云水飘然继衣钵。径山禅伯僧中龙，向来名节真无双。我昔题诗已推许，两度相逢不曾语。子今此行真得师，扫除妄想叩深机。我待衣冠挂林下，迟子归来话潇洒。","dynasty":"宋代","title":"送僧游径山"}
{"author":"王十朋","content":"姜郎何事久无书，令君青春最忆渠。别后又孤诗与酒，怪来都断雁并鱼。守株身世俱非巧，画饼声名总是虚。隔壁惠连无恙否，池塘春草句何如。","dynasty":"宋代","title":"怀姜渭叟兼简谢守中用前韵"}
{"author":"王十朋","content":"众山环绕一山横，形似真龟势欲行。不向九江资纳锡，临溪曳尾自全生。","dynasty":"宋代","title":"左原诗三十二首其五龟山"}
{"author":"王十朋","content":"五马躬迎八十亲，甘棠如旧治惟新。欢传此日来廉范，记得当时借寇恂。江海聊淹把麾手，庙堂无是荐贤人。送君为守泉南守，政拙才疏藉宝邻。","dynasty":"宋代","title":"送傅"}
{"author":"王十朋","content":"虾蟆好居水，背水以自濡。不知背上味，乃与众水殊。品第高水经，煎茶必来须。争汲以致远，不惮险且迂。我亦走瓶罂，一瓯瀹云腴。所恨太遐僻，亲朋莫能呼。巨蛙如有灵，曷不上天衢。以水为雨露，助天泽寰区。坎视峡中小，笑渠子阳愚。","dynasty":"宋代","title":"虾蟆碚水"}
{"author":"王十朋","content":"夜静微闻折竹音，惊禽何处更投林。寒生习气无繇扫，遥对湖山忍冻吟。","dynasty":"宋代","title":"泰之用欧苏颍中故事再作五绝勉强继韵其五"}
{"author":"王十朋","content":"五年三郡厌间关，心逐东归见雁山。力上祠章期得请，果回天意可投闲。疏慵似我宜归去，名德如公合召还。珍重诗来二千里，义风高韵两难攀。","dynasty":"宋代","title":"吴明可自当涂以诗见寄因次其韵其一"}
{"author":"王十朋","content":"日诵千言七岁儿，方员动静早能知。还家更读韩公序，器业他年必大奇。","dynasty":"宋代","title":"赠庄童子"}
{"author":"王十朋","content":"谁品鄱阳守，四人贤不知。如何尧舜世，能使野无遗。","dynasty":"宋代","title":"州宅十二咏四贤堂"}
{"author":"王十朋","content":"深深院。夜雨过，帘栊高卷。正满槛、海棠开欲半。仍朵朵、红深红浅。遥认三千宫女面。匀点点、胭脂未遍。更微带、春醪宿醉，袅娜香肌娇艳。日暖。芳心暗吐，含羞轻颤。笑繁杏夭桃争烂漫。爱容易、出墙临岸。子美当年游蜀苑。又岂是、无心眷恋。都只为、天然体态，难把诗工裁翦。","dynasty":"宋代","title":"二郎神"}
{"author":"王十朋","content":"夹径森森郁老松，烟霞深处忽闻钟。虎溪水隔侯溪水，马耳峰联石耳峰。遗像人犹思后主，开山僧不畏先锋。明朝杖屦山南去，喷沫飞流看玉龙。","dynasty":"宋代","title":"游圆通"}
{"author":"王十朋","content":"束书千里赴王畿，战艺贤关事偶违。鉴水天高鸿雁集，左原山远鹡鸰啼。夜床风雨客情恶，春草池塘诗思飞。勉力还家对灯火，待看双桂擢秋闱。","dynasty":"宋代","title":"送昌龄弟还乡兼简梦龄"}
{"author":"王十朋","content":"木老生迟六月丹，明珠百颗照朱颜。因渠风味思瑶柱，撩我乡心念玉环。路远应难三日寄，楼高更上一层攀。君谟谱内丁香种，宜在江陈品第间。","dynasty":"宋代","title":"静晖楼前有荔子一株木老矣犹未生予去其枯枝今岁遂生一二百颗至六月方熟"}
{"author":"王十朋","content":"七贤林下共忘机，更有新诗为发挥。竹叶一尊添逸兴，薰风吹散脸红微。","dynasty":"宋代","title":"次韵万乔年李唐英二绝其一"}
{"author":"王十朋","content":"君家锦水边，我居浙江东。各在天一涯，芳尊偶相同。君方富青春，劲气吐长虹。我老志亦衰，倚麻愧蒿蓬。会合已踰月，周旋见高风。久客思故乡，归心各匆匆。赠君无别言，相期尽孤忠。","dynasty":"宋代","title":"赠梁同年"}
{"author":"王十朋","content":"十年行役厌间关，一第初收鬓已斑。重念此生难报处，君亲恩德重丘山。","dynasty":"宋代","title":"涂中得宝印叔二诗次韵其一"}
{"author":"王十朋","content":"鲁酒三杯却到齐，诗坛老将胜山西。气馀殿上欲折槛，清见胸中不糁藜。聊复忘机对禅榻，未应采药赴桃溪。吾侪会合真天意，清绝湖山尽共题。","dynasty":"宋代","title":"刘汝一和诗复用韵"}
{"author":"王十朋","content":"圣主仁心等南北，燧息边庭兵不宿。两阶干羽来远人，大度端能包濮祝。万岁三呼诞弥月，四海千秋太平曲。宴开文德赐群臣，喜溢天颜明四目。向来献寿人谁在，元凯重登共鲧逐。武夷戎监老风骚，去国十年官始复。捧觞首赋天保章，遥指南山祝君福。更献曲江金鉴录，不但能歌连理木。贱臣逢时最侥倖，归美宁辞管城秃。愿同韩愈颂元和，兼美武公歌绿竹。","dynasty":"宋代","title":"次韵陈大监赴天申节宴"}
{"author":"王十朋","content":"怀王误与虎狼亲，身死咸阳一旅人。见说国人怀旧德，楚虽三户亦亡秦。","dynasty":"宋代","title":"楚怀王"}
{"author":"王十朋","content":"安定先生贤矣哉，一时高第俱英材。诜然达者播廊庙，贫贱亦足光蓬莱。会稽吴君更超绝，至今士子犹能说。讲堂鸣鼓规使君，可使清风耸朝烈。求田问舍遗子孙，钱愚地僻何纷纷。不惜池塘种芹药，一段奇事前无闻。君不见唐室蓬山称贺老，乞得鉴湖归去好。却将儒服变流沙，更遣门阑亦归道。又不见晋朝名士高阳公，才名上下王谢中。乃心欲出三界外，山阴宅化瞿昙宫。先生识见高流俗，不作二公缘祸福。寄语多才郑广文，乞与毫端记高躅。","dynasty":"宋代","title":"会稽三贤祠诗吴先生祠"}
{"author":"王十朋","content":"扁舟何日到夔州，已泛荆湖半月船。误喜地名同故里，欲寻邻舍竟茫然。","dynasty":"宋代","title":"宿王家村其二"}
{"author":"王十朋","content":"昔在元祐初，朝廷用老成。元恶首窜殛，贤隽皆汇征。帘帏八年政，内外咸清明。四夷各自守，天下几太平。绍圣党论起，宵人坏典刑。二蔡唱继述，曲学尊金陵。忠良投海岛，党籍编姓名。春秋亦获罪，学者专三经。心术遂大坏，风俗从此倾。养成前日祸，中原厌膻腥。我欲著一书，善恶深劝惩。奸谀诛朽骨，潜德发幽馨。六贼未足罪，祸端首熙宁。","dynasty":"宋代","title":"观国朝故事其三"}
{"author":"王十朋","content":"天表初容咫尺亲，云龙重拜太官珍。赐从明主恩尤渥，分及清流事更新。搜卷要须尝七椀，乘风便合到三神。诸公异日沾君贶，愿寄江湖老散人。","dynasty":"宋代","title":"上赐讲读官建茶某以说书与焉"}
{"author":"王十朋","content":"兵火回头二十年，吾家此树实青毡。儿时尚及见封植，乱后那知独保全。虽荷生成能蓊郁，不轻剪拂岂团圆。主翁不忍加斤斧，旧物于人最可怜。","dynasty":"宋代","title":"幽居三咏其二黄杨"}
{"author":"王十朋","content":"春秋死难止三人，皆欲求仁未得仁。荀息捐躯为私昵，也胜贼子与奸臣。","dynasty":"宋代","title":"荀息"}
{"author":"王十朋","content":"东平隐君子，当以古人看。孝却豺群易，恩全雁序难。人如心画正，度胜酒肠宽。粲粲三株树，门阑已壮观。","dynasty":"宋代","title":"万府君挽词"}
{"author":"王十朋","content":"偶上千峰榭，遥思八阵台。去年重午日，僚友共衔杯。","dynasty":"宋代","title":"端午日陪柳严州登千峰榭"}
{"author":"王十朋","content":"我性野而率，山林谩求安。有酒固可乐，无酒亦自宽。","dynasty":"宋代","title":"率饮亭二十绝其十一"}
{"author":"王十朋","content":"人日又飞雪，竹林仍种兰。阳浮屑琼玖，风泛馥檀栾。花点黄金胜，丛依碧玉竿。世间桃李眼，肯向此中看。","dynasty":"宋代","title":"人日有雪竹间种兰"}
{"author":"王十朋","content":"敌国行人讵可轻，等闲戏笑祸胎成。胥闾竟日知何语，回首齐郊已被兵。","dynasty":"宋代","title":"齐顷"}
{"author":"王十朋","content":"五年符竹换三州，乞得祠宫欲少休。名姓误蒙君相记，泉南千里又分忧。","dynasty":"宋代","title":"戊子八月二日得泉州"}
{"author":"王十朋","content":"我向梅花溪上家，几看清浅浸横斜。手栽木已如人老，雪鬓萧疏对雪花。","dynasty":"宋代","title":"左原诗三十二首其七梅溪"}
{"author":"王十朋","content":"今夕果何夕，章华台畔舟。诗成天作纸，帘捲月为钩。蜡炬知何喜，乡心未免忧。家书随雁足，两月到荆州。","dynasty":"宋代","title":"十月四日宿于沙市舟中捲"}
{"author":"王十朋","content":"藏书阁在已无书，山色依然满旧居。留得妇人三墨竹，金钟声里尚扶疏。","dynasty":"宋代","title":"游楞伽其三"}
{"author":"王十朋","content":"江山今古几英雄，割据并吞总是空。惟有江流不转石，千秋长在月明中。","dynasty":"宋代","title":"江月亭二绝其二"}
{"author":"王十朋","content":"隐迹江山郭景纯，学兼儒伎术通神。虫鱼草木归笺注，何害其为磊落人。","dynasty":"宋代","title":"尔雅台"}
{"author":"王十朋","content":"西园风物冠东州，飞盖纷纷烂熳游。惟有红莲幕中客，倚栏才得片时留。","dynasty":"宋代","title":"西园"}
{"author":"王十朋","content":"九日人间气象新，郑公家诞少康成。玉山肌骨侵人莹，秋水精神照坐明。奕世簪缨真烜赫，冲天头角正峥嵘。愿公此日身长健，醉把茱萸泛寿觥。","dynasty":"宋代","title":"郑丞生日"}
{"author":"王十朋","content":"天闵斯民意已回，群阴不扫自应开。扶桑晓日曈曈出，玉宇清风习习来。水绿渔翁声欸乃，月明诗客手敲推。秧针刺水麦摇浪，定有丰年无后灾。","dynasty":"宋代","title":"喜晴再用前韵"}
{"author":"王十朋","content":"杜门不愿高轩过，聊学东山谢公卧。伤时泪泣鲛人珠，挥毫写懑风雨驱。友生笑我为狂客，齐楚未须论失得。他年功业定如何，醉中细把君诗哦。","dynasty":"宋代","title":"戏酬毛虞卿见和"}
{"author":"王十朋","content":"堂堂人物宋宗英，来主金枝玉叶盟。麟趾化成公族厚，棣华诗作争心平。金尊对客吟篇逸，贝叶谈空世味轻。五月仙舟鉴湖去，芰荷香里奏新声。","dynasty":"宋代","title":"送知宗奉祠还越其一"}
{"author":"王十朋","content":"蜀山同我上崔嵬，峡水相随共载回。秋月迎人霅川去，义风吹客浙江来。山游未尽无穷力，酒兴应嫌有限杯。准拟吴中作重九，菊花休道不须开。","dynasty":"宋代","title":"朱仲文和诗用齐山韵以酬"}
{"author":"王十朋","content":"二年客贤关，倾盖皆故人。况我同舍郎，何异手足亲。齑盐共牢落，灯火同悲辛。坐觉岁月忘，所赖朋友仁。西风起天末，淅沥吹江蘋。思归适所愿，惜别还沾巾。祖席歌骊驹，别肠转车轮。离索恐孤陋，重来约新春。","dynasty":"宋代","title":"别太学同舍"}
{"author":"王十朋","content":"文书随我下瞿唐，准拟家添万卷藏。水厄那知在平地，从今既济要须防。","dynasty":"宋代","title":"桐川三绝其三文籍遭水"}
{"author":"王十朋","content":"小院藏脩竹，柴门傍曲江。系舟杨柳岸，诗句落僧窗。","dynasty":"宋代","title":"二十一日至福田院留建圣节其二"}
{"author":"王十朋","content":"曲生有理何曾浊，公子无肠却最佳。罗馔宁同富儿饮，带糟聊慰老饕怀。","dynasty":"宋代","title":"糟蟹荐杯"}
{"author":"王十朋","content":"两郡三乡赖保全，乃翁剑学不虚传。黄巢讵敢臣周朴，赵胜那能爵鲁连。仁里化成儒气象，心田种得佛因缘。奇儿自是青云士，行见荣光烛九泉。","dynasty":"宋代","title":"梁府君挽诗"}
{"author":"王十朋","content":"石洞几时辟，石门长不扃。贪看一派水，三载两回经。","dynasty":"宋代","title":"重游石门洞其一"}
{"author":"王十朋","content":"一箭双雕手，青衫已白头。砚几磨铁尽，官止及瓜休。漏断鄞江梦，风含曲水愁。钧天记白玉，麈世冷西楼。","dynasty":"宋代","title":"林主簿明仲挽词其二"}
{"author":"王十朋","content":"谁品鄱阳守，四人贤不知。如何尧舜世，能使野无遗。","dynasty":"宋代","title":"州宅十二咏四贤堂"}
{"author":"王十朋","content":"有德于民庙貌崇，我来端为谢年丰。曰旸曰雨皆神力，不止南风与北风。","dynasty":"宋代","title":"善利王庙"}
{"author":"王十朋","content":"三年两溯钓滩涛，来往何曾补一毫。圣主雅恢光武量，微臣当遂子陵高。","dynasty":"宋代","title":"重游钓台其一"}
{"author":"王十朋","content":"微凉散梅润，浓绿敷桐阴。送客出东郊，驾言事幽寻。湖光照我眼，荷香清我襟。平畴入远望，岁有其自今。牛眠种已毕，蛤吠苗初深。古亭怀二公，遥望罗千岑。邂逅得良友，欣然契予心。乔松喜客来，风枝出清音。手持荷叶杯，共对莲花斟。东湖异西湖，有诗不妨吟。","dynasty":"宋代","title":"东湖小饮"}
{"author":"王十朋","content":"江山今古几英雄，割据并吞总是空。惟有江流不转石，千秋长在月明中。","dynasty":"宋代","title":"江月亭二绝其二"}
{"author":"王十朋","content":"有口但饮酒，无悰亦作诗。它年宦南北，还忆在家时。","dynasty":"宋代","title":"率饮亭二十绝其二十"}
{"author":"王十朋","content":"浊醪不向墙头过，吏部方思瓮间卧。书斋得酒胜得珠，万事尽向杯中驱。坐中俱是高阳客，一笑相逢宁易得。明朝酒醒奈愁何，劝君莫惜同吟哦。","dynasty":"宋代","title":"有客赠酒同舍终夕尽欢复用前韵"}
{"author":"王十朋","content":"草禀南方地近阳，不随凡果当家常。端因坡句声名重，正类梅诗气韵长。回颊已输崖蜜味，返魂终共雪芽香。故人知我诗肠苦，更赠蒲萄为荐觞。","dynasty":"宋代","title":"元章赠馀甘子用前韵"}
{"author":"王十朋","content":"万丈光芒笔有神，两眉犹带旧酸辛。残杯不复随肥马，剩馥端能丐后人。夔子江头吟处景，杜鹃声里拜时身。敬瞻遗像观诗史，一酹云安曲米春。","dynasty":"宋代","title":"登诗史堂观少陵画像"}
{"author":"王十朋","content":"两郡三乡赖保全，乃翁剑学不虚传。黄巢讵敢臣周朴，赵胜那能爵鲁连。仁里化成儒气象，心田种得佛因缘。奇儿自是青云士，行见荣光烛九泉。","dynasty":"宋代","title":"梁府君挽诗"}
{"author":"王十朋","content":"少年下笔已如神，文到黄州更绝尘。我宋人才盛元祐，玉堂人是雪堂人。","dynasty":"宋代","title":"游东坡十一绝其三"}
{"author":"王十朋","content":"一樽相对眼俱明，细话同僚旧日情。汉世郎官亦华发，恨无诗句似君清。","dynasty":"宋代","title":"次韵钱郎中豫六客堂碧澜堂二绝其二"}
{"author":"王十朋","content":"早将忠义立殊勋，鄂渚登临气压云。异日云台观画像，要须压尽汉将军。","dynasty":"宋代","title":"登压云亭赠赵都统"}
{"author":"王十朋","content":"樊山八字形长在，汉鼎三分国尽墟。安乐故宫犹庙食，遗民时荐武昌鱼。","dynasty":"宋代","title":"吴大帝庙"}
{"author":"王十朋","content":"晨兴趣行装，秋色满离席。悲风苦送声，短晷频移刻。兰舟薄暮发，去去转遐僻。极目望官所，沉沉烟霭积。清有濯缨水，白有漱齿石。悠然水石间，官情聊自适。朝焉游其南，暮焉戏其北。彼微山中鸟，亦将识公德。公无赋归去，田园付人役。","dynasty":"宋代","title":"送凌知监赴玉环次觉无象韵"}
{"author":"王十朋","content":"把麾承乏楚邦东，狱及期年始报空。顾我自惭无德政，同僚深喜有于公。","dynasty":"宋代","title":"州院狱空赠知录孙听"}
{"author":"王十朋","content":"曾于庆朔亲祠范，又向夷陵敬拜欧。昔日四贤今见两，慨然遐想旧风流。","dynasty":"宋代","title":"至峡州登至喜亭谒欧公祠"}
{"author":"王十朋","content":"不放凡花染道场，故栽芳友伴友郎。一盘喜遇高人赏，却胜家园十八香。","dynasty":"宋代","title":"忏院种兰次宝印叔韵其二"}
{"author":"王十朋","content":"诸儿帷薄可曾修，敝笱诗包两国羞。何事春秋尤讳恶，祇缘能报祖宗雠。","dynasty":"宋代","title":"齐襄王"}
{"author":"王十朋","content":"水不经三峡，山犹过九盘。数家修竹里，堪入画图看。","dynasty":"宋代","title":"过九盘岭"}
{"author":"王十朋","content":"同姓同年友，吾心久已降。宾王误第四，江夏本无双。刺不投东阁，吟惟坐北窗。胸中蕴经济，可惜未施邦。","dynasty":"宋代","title":"王夷仲校书挽词其一"}
{"author":"王十朋","content":"制锦工夫早不同，至今人道寇巴东。澶渊一段奇功业，可在孤舟野水中。","dynasty":"宋代","title":"宿巴东县怀寇忠悯其一"}
{"author":"王十朋","content":"淫浸秋潦坏垂成，忍听闾阎愁叹声。抚字催科劳更拙，欲逃吏责负斯铭。","dynasty":"宋代","title":"重刊戒石铭其二"}
{"author":"王十朋","content":"严霜日烈与时乖，前后奸邪屡见排。苕霅祠堂境清绝，孤忠千古有人怀。","dynasty":"宋代","title":"怀忠堂"}
{"author":"王十朋","content":"畏死贪生物我同，仁心要在扩而充。江湖鱼鳖知多少，尽在恩波浩渺中。","dynasty":"宋代","title":"放生池"}
{"author":"王十朋","content":"六客高风久已无，花间谁对谪仙壶。星躔一夕光芒动，如有仙舟入画图。","dynasty":"宋代","title":"次韵钱郎中豫六客堂碧澜堂二绝其一"}
{"author":"王十朋","content":"一樽相对眼俱明，细话同僚旧日情。汉世郎官亦华发，恨无诗句似君清。","dynasty":"宋代","title":"次韵钱郎中豫六客堂碧澜堂二绝其二"}
{"author":"王十朋","content":"老来官况两俱无，惟有诗情寄酒壶。记取碧澜堂上语，衣冠早挂亦良图。","dynasty":"宋代","title":"钱再赋二诗复用前韵钱云家无置锥之地寓居僧舍有为题米疏者其一"}
{"author":"王十朋","content":"无田种秫似渊明，却说归耕似不情。食粥鲁公宜乞米，不妨千载有馀清。","dynasty":"宋代","title":"钱再赋二诗复用前韵钱云家无置锥之地寓居僧舍有为题米疏者其二"}
{"author":"王十朋","content":"卞山龙欲阻吾行，怪雨盲风不肯晴。但得出郊脩故事，此中亦可劝深耕。","dynasty":"宋代","title":"二月望日欲劳农于弁山会风雨作遂出南门因登岘山观洼尊访五花亭遗迹晚霁游何山观读书堂薄暮"}
{"author":"王十朋","content":"天遣吾来此劳农，要令遗躅访颜公。虽无二十四宾客，诗酒略追前辈风。","dynasty":"宋代","title":"二月望日欲劳农于弁山会风雨作遂出南门因登岘山观洼尊访五花亭遗迹晚霁游何山观读书堂薄暮其二"}
{"author":"王十朋","content":"久欲归耕竟未归，又吟苕霅劝农诗。流钱腐粟惭无术，稼穑艰难或稍知。","dynasty":"宋代","title":"二月望日欲劳农于弁山会风雨作遂出南门因登岘山观洼尊访五花亭遗迹晚霁游何山观读书堂薄暮其三"}
{"author":"王十朋","content":"长向春前腊后开，要将风味斗梅魁。名从庐阜梦中得，根自鄮山嘉处来。风拆锦囊香不断，日烘宝盖翠成堆。定须移向梅溪去，栽伴吾庐桂与槐。","dynasty":"宋代","title":"次韵周尧夫赠睡香"}
{"author":"王十朋","content":"长记蓬山旧赏梅，芳樽一笑共君开。重游未见梅花面，应误君诗得得来。","dynasty":"宋代","title":"程泰之郎中以诗三绝觅省中梅花因次其韵其一"}
{"author":"王十朋","content":"岩桂遥从禹穴来，天香全似月宫栽。金风凄峭飘龙脑，想见吾庐烂熳开。","dynasty":"宋代","title":"龙瑞道士赠岩桂"}
{"author":"王十朋","content":"竟日舟行无一家，无边眼界只芦花。花中知有雁多少，为我传书到永嘉。","dynasty":"宋代","title":"舟中作"}
{"author":"王十朋","content":"潜涧家风不芜没，禅讲诜诜尽瓜葛。如今更有奇儿孙，云水飘然继衣钵。径山禅伯僧中龙，向来名节真无双。我昔题诗已推许，两度相逢不曾语。子今此行真得师，扫除妄想叩深机。我待衣冠挂林下，迟子归来话潇洒。","dynasty":"宋代","title":"送僧游径山"}
{"author":"王十朋","content":"齿发如公自古稀，定应含笑九原归。春风白石岩前路，忍见杨花作雪飞。","dynasty":"宋代","title":"黄府君挽词其四"}
{"author":"王十朋","content":"萧瑟杨雄宅一区，不堪老境失童乌。数茎须似经霜叶，为汝钟情一夜枯。","dynasty":"宋代","title":"哭孟丙其二"}
{"author":"王十朋","content":"探春连骑入山城，更喜梅仙亦会盟。文字偶同吾辈饮，圣贤满为使君倾。诗逢好境天然好，山为清流分外清。潇洒宗之最年少，我惭叨预八仙名。","dynasty":"宋代","title":"次梁尉韵"}
{"author":"王十朋","content":"旷野冢累累，子孙犹不知。千年戴颙墓，三字道旁碑。","dynasty":"宋代","title":"剡溪杂咏戴颙墓"}
{"author":"王十朋","content":"神仙乞与返魂丹，枯木能成处子颜。雅乐声中逢魏绛，重围解后见齐环。九龄赋妙那能继，三峡诗高未易攀。儿辈莫言酬倡晚，吾乡食实在秋间。","dynasty":"宋代","title":"又用韵呈行可"}
{"author":"王十朋","content":"预恐吾侪有别离，急忙刊得倡酬诗。江东渭北何曾隔，开卷无非见面时。","dynasty":"宋代","title":"读楚东倡酬集寄洪景卢"}
{"author":"王十朋","content":"河东丈人年及稀，精神矍铄心瑰奇。新来移居向山谷，一尊时得同论诗。酒量汪汪可胜斛，醉后挥毫动盈幅。新诗疏越似朱弦，不才何用煎胶续。","dynasty":"宋代","title":"贾元识和诗酬以前韵"}
{"author":"王十朋","content":"平生风义慕相如，笔砚从游二纪馀。直许交情定金石，肯同馀耳但光初。","dynasty":"宋代","title":"曹梦良自许峰来访留山间数日赋诗数十章复出四绝见赠次韵其三"}
{"author":"王十朋","content":"僚婿欣逢旧友生，人如王谢气尤清。十年前已心相许，细看新诗貌愈更。","dynasty":"宋代","title":"再用前韵酬清之"}
{"author":"王十朋","content":"理郡端如理乱丝，范公往矣欲谁师。典刑犹有堂中像，光艳长存壁上诗。未报国恩嗟老去，不逢人杰恨生迟。一尊坐对鄱江月，耿耿忠怀祇自知。","dynasty":"宋代","title":"追和范文正公鄱阳诗郡斋即事"}
{"author":"王十朋","content":"枝头已熟疑非熟，蔡谱江家绿荔支。真与泉南人物称，果中犹作亚魁推。","dynasty":"宋代","title":"荔支七绝江绿"}
{"author":"王十朋","content":"晓起鸡未鸣，晚宿鸡鸣渡。鸡鸣又还起，扁舟触烟雾。不作田文奔，不效刘琨舞。孜孜慕舜徒，去去官夔府。","dynasty":"宋代","title":"宿金鸡渡"}
{"author":"王十朋","content":"年少论交老愈坚，交情尽在和韩篇。短檠业共贤关舍，淡墨名同桂籍年。筮仕暂为三语掾，摛词行践八花砖。许峰佳谶亦聊耳，何止蓬莱山上仙。","dynasty":"宋代","title":"送曹梦良赴桐庐户掾其一"}
{"author":"王十朋","content":"万木萧疏怯岁寒，子脩相见喜平安。世间宁有扬州鹤，休讶平生肉食难。","dynasty":"宋代","title":"林下十二子诗竹子脩"}
{"author":"王十朋","content":"人间正炎热，云榭独清凉。如欲慰黎庶，诸君宜奉扬。","dynasty":"宋代","title":"云榭纳凉"}
{"author":"王十朋","content":"看尽人间古与今，苍颜一任藓苔侵。岂惟有面如人面，更喜无心似兽心。","dynasty":"宋代","title":"左原诗三十二首其十五人面岩"}
{"author":"王十朋","content":"妫汭嫔天子，涂山毓圣人。聪明配昭献，慈俭继宣仁。汤沐宁私己，园陵不病民。鸿休耀彤管，无复数娀㜪。","dynasty":"宋代","title":"显仁皇后挽词三首"}
{"author":"王十朋","content":"亭亭独立望天津，四畔无家石作邻。螺髻不梳千载晓，蛾眉空扫万年春。雪为铅粉凭风传，霞作胭脂仗日匀。莫道岩前无宝鉴，一轮明月照夫人。","dynasty":"宋代","title":"石夫人"}
{"author":"王十朋","content":"书读万卷破，少陵观国初。登堂吾有愧，头白腹空虚。","dynasty":"宋代","title":"州宅杂咏万卷堂"}
{"author":"王十朋","content":"有泽宜观水，无檐不见山。鄱君千里国，俯仰一亭间。","dynasty":"宋代","title":"州宅十二咏四望亭"}
{"author":"王十朋","content":"谁把青铜铸鉴湖，湖光冷浸越王都。东风二月西游客，买得扁舟入画图。","dynasty":"宋代","title":"过鉴湖其一"}
{"author":"王十朋","content":"未访鄱阳范与颜，雁山深处且投閒。紫泥长记曾同召，丹陛何繇更对班。我愧未行平日志，公应不创昔时艰。笔端能制人生死，兼有刘郎在道山。","dynasty":"宋代","title":"用"}
{"author":"王十朋","content":"郑生襟宇绝纤埃，夏子心希好学回。谁遣吾人来破愿，可能良夜不衔杯。从来月罕中秋见，那更尊无俗子陪。遥指桂枝因贺客，文星近岁属温台。","dynasty":"宋代","title":"壬申中秋交朋解散不期而会者郑生逊志夏生伯虎因小饮玩月二子各以诗赠依韵酬之其一"}
{"author":"王十朋","content":"扪膝先生有凤毛，三年鱼邑试牛刀。要令人被弦歌化，讵肯身辞州县劳。贤令首祠唐质肃，诗篇时出楚风骚。西归更勉家传学，云翼行看九万高。","dynasty":"宋代","title":"送喻令"}
{"author":"王十朋","content":"忠不忘君句有神，当时无地可容身。草堂遗像英灵在，又见匙翻雪稻新。","dynasty":"宋代","title":"至东屯谒少陵祠其二"}
{"author":"王十朋","content":"少陵诗史有遗阙，海棠名花辄湮没。孤芳千载逢苏仙，竹篱一笑嫣然发。我从蜀锦亭边来，遥入苍苍烟雨窟。绮霞晓抹神女肌，香醪春醉明妃骨。鲜鲜丝蕊垂更袅，点点燕脂匀未歇。半含欲吐不胜情，沐露梳风睡明月。为开酒尊苦多病，欲插一枝羞白发。照眼千株未观蜀，回首十年深忆越。何人好事呼名友，姚魏不容矜阀阅。凝香有地胡不植，负郭无园何处谒。不烦飞鹄衔子来，自买芳根带花掘。明年高堂来燕子，想见繁红映林樾。栽花老守在何许，雁荡山中采薇蕨。凭谁为问花消息，有梦遥惊山突兀。自惭不是召伯棠，那得诗人歌勿伐。","dynasty":"宋代","title":"郡圃无海棠买数根殖之"}
{"author":"王十朋","content":"珍重高人赠海棠，殷勤封植弊庐旁。固宜花里称名友，已向园中压众芳。万树总含儿女态，一根独带佛炉香。杜陵应恨未曾识，空向成都结草堂。","dynasty":"宋代","title":"郁师赠海棠酬以前韵"}
{"author":"王十朋","content":"鲁酒三杯却到齐，诗坛老将胜山西。气馀殿上欲折槛，清见胸中不糁藜。聊复忘机对禅榻，未应采药赴桃溪。吾侪会合真天意，清绝湖山尽共题。","dynasty":"宋代","title":"刘汝一和诗复用韵"}
{"author":"王十朋","content":"峰峦列峙神仙境，子母相依孝义山。莫向山中摘花果，惜春啼鸟怒人攀。","dynasty":"宋代","title":"九华山其六"}
{"author":"王十朋","content":"经年游宦思家乡，枕间魂梦长飞扬。瓯越相望数百里，鱼雁来往安能常。水绿莲红王俭幕，我愧才疏笔常阁。居官不事羡长卿，执一无权犹子莫。昔年姜被今独眠，何时更作三珠连。左原风物亦不恶，溪莼抽丝蕨吐拳。阿连春草诗篇好，劝我归来宜及早。代笠亭前烟雨中，共把锄犁宁待老。","dynasty":"宋代","title":"和昌龄弟见寄"}
{"author":"王十朋","content":"渊明酷爱尊中酒，季子贫无负郭亩。我生薄与二子同，俯仰人间亦缘口。一室萧然仅容膝，毛颖陶泓自相友。会心终日雌声读，排闷有时粗气吼。感秋诗集名自宽，雕琢更惭非妙手。篇章不工如子固，声名敢望星之斗。宋生辄作过情语，十韵殷勤为跋后。誉之韩柳谁敢当，意古语奇吾岂有。何如操矛时入室，针我膏肓乃相厚。床头周易深且神，毋惜往来论六九。","dynasty":"宋代","title":"宋孝先示读自宽集复用前韵"}
{"author":"王十朋","content":"联舟西上沸欢声，赵璧隋珠照坐明。一客词流三峡水，百篇诗压五言城。广文旧舍欣重扫，阿买奇儿况侍行。我以礼宾名客馆，云安曲米待君倾。","dynasty":"宋代","title":"阎普州赵果州舟中唱和以巨轴见寄酬以二首其一"}
{"author":"王十朋","content":"鄱阳夔子两端午，去岁人如今岁人。直是吴头来蜀尾，子规声里吊灵均。","dynasty":"宋代","title":"五月四日与同僚南楼观竞渡因成小诗四首明日同行可元章登楼又成五首其三"}
{"author":"王十朋","content":"君不见凤之雏，骥之子，潘家岐哥无乃是。鹤溪仙子降英灵，雁荡名山钟秀美。颜色纯明白玉璞，精神皎洁秋江水。胸中之气已吞牛，开眼睛光如虎视。此儿奇绝非常儿，小子观人盖多矣。宁非汉代偷桃朔，别是唐家谪仙李。愚知先生百不忧，但患此儿名盛耳。先生才高爵未绾，赖渠力振家声起。鹿岩他日筑高门，车马煌煌塞闾里。","dynasty":"宋代","title":"潘岐哥"}
{"author":"王十朋","content":"梁栋翚飞气象新，画工妙思亦通神。要令寒士皆春色，四景之中独画春。","dynasty":"宋代","title":"观贡院画春景图"}
{"author":"王十朋","content":"秋雨浸成潦，秋霜渐为凌。老树喑寒蝉，腥盘集痴蝇。天涯有归客，面目吁可憎。吟馀自扪腹，肝胆空棱棱。临渊不善渔，篱头挂寒罾。数椽茅屋下，养此百不能。","dynasty":"宋代","title":"和韩秋怀十一首其四"}
{"author":"王十朋","content":"积雨喜初霁，湖山清更嘉。船船渔晒网，岸岸稻烘芽。水涨鱼虾乐，年凶道路嗟。人言新太守，头白似苕花。","dynasty":"宋代","title":"郡中久雨入境而霁"}
{"author":"王十朋","content":"公在忠州日，人高长者风。忮心无后段，宁愧赞皇公。","dynasty":"宋代","title":"续访得七人李丞相"}
{"author":"王十朋","content":"西北连年杀气高，群盗横行如猬毛。廉颇李牧不世出，吾皇侧席心焦劳。汾阳自古多壮士，曹侯意气千人豪。年今四十犹偃蹇，拊髀长叹淹龙韬。慨然挥袂谒行在，报国已淬腰间刀。登坛拜将预指日，看君举手清风涛。","dynasty":"宋代","title":"送曹大夫赴行在所"}
{"author":"王十朋","content":"郑生襟宇绝纤埃，夏子心希好学回。谁遣吾人来破愿，可能良夜不衔杯。从来月罕中秋见，那更尊无俗子陪。遥指桂枝因贺客，文星近岁属温台。","dynasty":"宋代","title":"壬申中秋交朋解散不期而会者郑生逊志夏生伯虎因小饮玩月二子各以诗赠依韵酬之其一"}
{"author":"王十朋","content":"归途阻秋潦，溪涨不可涉。迂从石门渡，未见心已怯。壮哉龙伯宫，幽据雁山胁。岩如峙城壁，南北本相接。众流欲朝宗，天为开岌嶪。泓澄潭百尺，臲卼舟一叶。吾生何自轻，内顾无可挟。所赖二友生，千里同负笈。忠信傥可仗，免作飞鸢跕。来归从剡溪，山水颇涉猎。石齧天台舟，浪拍临海楫。可曾如此境，令我魂震慑。连年作行客，川涂但取捷。不因风雨暴，谁𣊟远步屧。兹渡虽云恶，观览意亦惬。谩赋石门篇，添入剡游箧。","dynasty":"宋代","title":"白若遇水以小舟从石门渡势危甚因书数语示图南文卿时八月二日也"}
{"author":"王十朋","content":"仁者果何似，宜于射也观。穿杨不在手，心地要须端。","dynasty":"宋代","title":"州宅杂咏穿杨亭"}
{"author":"王十朋","content":"身著方袍十一年，缁林头角稍轩轩。参禅早悟前三旨，学道思归不二门。花落絮飞浮世尽，风清月白片心存。异时我作高僧传，为记严公有此孙。","dynasty":"宋代","title":"悼僧德芬其一"}
{"author":"王十朋","content":"江山遥望疑若无，隐隐渐露山规摹。化工作山首安石，不著草木为肌肤。吾乡石首黄金色，五年不见深思忆。山头有石名偶同，长铗空弹不堪食。","dynasty":"宋代","title":"望石首山其一"}
{"author":"王十朋","content":"雪顶庞眉八十馀，五峰深处结精庐。阅人老眼能青白，赠我严公一轴书。","dynasty":"宋代","title":"赠亮首坐"}
{"author":"王十朋","content":"吾家老兄弟，杖屦日相过。对酒欢无限，论诗味更多。","dynasty":"宋代","title":"率饮亭二十绝其十九"}
{"author":"王十朋","content":"向来云榭倚阑干，兴已遥驰郭外山。风伯如嫌俗驾至，禅房疑为病夫关。铃斋倦卧眼界寂，诗社免陪心境闲。蜡屐何时破吾愿，与君舒啸翠微间。","dynasty":"宋代","title":"知宗游延福有诗见怀次韵以酬"}
{"author":"王十朋","content":"年来游宦远松楸，越雪吴霜带满头。乞得祠宫养衰病，白岩香火共僧修。","dynasty":"宋代","title":"题如存亭壁其二"}
{"author":"王十朋","content":"一声啼鸟檐间过，唤起幽人午窗卧。瓮头一滴价如珠，穷愁衮衮凭谁驱。溪畔相逢尽诗客，豪迈独输刘梦得。篇章自有神谁何，讵须元白参吟哦。","dynasty":"宋代","title":"用前韵赠刘全之"}
{"author":"王十朋","content":"手移修竹傍墙栽，老眼青青为竹开。独坐书斋谁是伴，清风时作故人来。","dynasty":"宋代","title":"追和范文正公鄱阳诗移竹植郡斋之东用怀庆朔堂韵"}
{"author":"王十朋","content":"端明品第首推陈，花里姚黄是等伦。郡圃一株称小紫，故家风味自宜珍。","dynasty":"宋代","title":"荔支七绝陈紫"}
{"author":"王十朋","content":"三年燕雁不同飞，一笑相逢慰远归。搜我肺肠茶著令，饮君文字酒淋衣。诗方唱和如仙馆，人遽飘零似省闱。毕竟此心元不别，祇应形影暂相违。","dynasty":"宋代","title":"万季梁和诗留别再用前韵"}
{"author":"王十朋","content":"晋堂岩桂脱秋芳，浓绿枝头万粟黄。堂上主人分赠我，要令燕寝有天香。","dynasty":"宋代","title":"提舶送岩桂"}
{"author":"王十朋","content":"鼻祖调羹佐有商，耳孙家业踵前芳。万言书有盐梅味，千首诗开锦绣肠。绛帐讵容淹久次，制科端欲待非常。归囊剩有君佳句，更获珠玑四十章。","dynasty":"宋代","title":"别傅教授景仁"}
{"author":"王十朋","content":"诏书发廪周饥荒，使君减价粜黄粱。奉行上意固已良，小人用心胡不臧。㪷米大半杂以糠，横索民钱名贴量。怨语嗷嗷盈道傍，我惭寸禄偷太仓。见之不言咎谁当，言之人指为轻狂，作诗聊语同舍郎。","dynasty":"宋代","title":"粜米行"}
{"author":"王十朋","content":"风云频惨淡，草木屡苍颜。诗里报琼玖，宫中归玉环。帝庭侯帛至，佛殿宝珠还。更有人清白，鄱阳似鲁山。","dynasty":"宋代","title":"又和项服善二"}
{"author":"王十朋","content":"堂前老木几经春，阅遍泉南旧守臣。尽向中和堂上坐，中和为治有何人。","dynasty":"宋代","title":"中和堂"}
{"author":"王十朋","content":"白石登山客，新诗句必豪。宁容杜陵老，独步玉山高。","dynasty":"宋代","title":"九日寄昌龄弟其六"}
{"author":"王十朋","content":"林间古刹号栖真，高躅难寻晋宋人。我正迷途倦奔走，何繇来向此栖身。","dynasty":"宋代","title":"宿栖真寺"}
{"author":"王十朋","content":"杖屦徘徊驻碧溪，遥看飞瀑下崔嵬。乘槎欲访吹箫客，烟草茫茫没旧台。","dynasty":"宋代","title":"和刘方叔溪上一绝"}
{"author":"王十朋","content":"登楼能赋非王粲，沽酒忘形有郑虔。千里相从文字饮，不辞费尽杖头钱。","dynasty":"宋代","title":"与郑时敏登楼把酒书二绝其二"}
{"author":"王十朋","content":"偶向缁林植子芳，光风入院泛幽香。他时倘免芟锄患，馀馥犹堪供道场。","dynasty":"宋代","title":"忏院种兰次宝印叔韵其一"}
{"author":"王十朋","content":"台阁辍名士，符竹分帝忧。搢绅有清议，欲为朝端留。才名四十年，肮脏成白头。方开公道口，遽中谗人钩。触邪孤壮志，敛惠施一州。命义二大戒，能言亦能由。去矣霅水清，孰障天下流。愿言如季路，乘桴共公浮。","dynasty":"宋代","title":"送陈阜卿出守吴兴"}
{"author":"王十朋","content":"今夜中秋月，还应满故溪。遥知千里共，深羡一枝栖。岁月飘如梦，年时醉似泥。可怜佳节里，兄弟各东西。","dynasty":"宋代","title":"中秋思乡用瀼溪韵"}
{"author":"王十朋","content":"黄龙溪上祥云覆，紫帽山头瑞气蒙。俗眼惊传佛光现，不知宸翰在山中。","dynasty":"宋代","title":"御书阁"}
{"author":"王十朋","content":"毛羽不多异，浪于花得名。深疑杜陵误，黑白未分明。","dynasty":"宋代","title":"书院杂咏花鸭"}
{"author":"王十朋","content":"秦穆平生善用兵，孟明三败始功成。后人不识兵家势，异议纷从胜负生。","dynasty":"宋代","title":"秦穆公"}
{"author":"王十朋","content":"夔府皇华地，乘轺都几人。谁如二使者，实惠活斯民。","dynasty":"宋代","title":"十八坊诗皇华"}
{"author":"王十朋","content":"群芳避路放梅开，奔走游人满砌苔。半树溪边冲雪破，一枝头上带春回。月移瘦影供吟兴，风荐幽香袭酒杯。刚被西湖都道尽，至今诗客句难裁。","dynasty":"宋代","title":"次韵昝监务早梅"}
{"author":"王十朋","content":"箧藏诗墨尚澄鲜，长记东嘉共绮筵。游宦俱为莲幕客，异乡重见菊花天。谢池一别真成梦，鉴水相逢似有缘。小小园林吾欲老，看君功业上凌烟。","dynasty":"宋代","title":"次韵刘判官"}
{"author":"王十朋","content":"哀哀父母生我劳，生日不见徒悲号。今年偶然梦三刀，二千石向鄱阳叨。身虽五马已二毛，烹羊击鲜斫蟹螯。殷勤为寿劳尔曹，愿尔它年著綵袍。二亲无恙年俱高，更与诸孙持寿醪。满堂宾客来英豪，会看醉脸如仙桃。","dynasty":"宋代","title":"生日示闻诗闻礼"}
{"author":"王十朋","content":"一家天下裂三都，忠愤填胸出阵图。千载相知惟白水，此心元不为吞吴。","dynasty":"宋代","title":"连日至瞿唐谒白帝祠登越公三峡堂徘徊览古共成十二绝其十一八阵图"}
{"author":"王十朋","content":"束缚真凭造化功，巍巍直气贯鸿濛。雨将苔色生彤管，山吐虹光绕兔锋。未数如椽曾入梦，误疑怪事尚书空。士人毛颖多荣辱，恩宠才衰便不同。","dynasty":"宋代","title":"卓笔峰"}
{"author":"王十朋","content":"煌煌太白生东方，追逐残月生光芒。太阳中天不肯藏，过午一点犹微茫。太史占之此何祥，咸忧兵起人流亡。金行用事多灾伤，大风地震水旱蝗。有一于此宜预防，杂然并见何以当。臣言天意未可量，滔天赤地兴尧汤，偃禾拔木悟成王。宋景一言国乃昌，灾异不作忧楚庄。吾皇修德应彼苍，去谗远佞任忠良。推诚纳谏正纪纲，内修政事仍外攘。誓雪国耻还封疆，强虏当弱吾当强。天戒为福非为殃，愿勿徒以虚文禳。","dynasty":"宋代","title":"太白昼见"}
{"author":"王十朋","content":"岳阳楼下有赤壁，照耀洞庭烟水东。鄂渚巴陵土多赭，周郎何处破曹公。","dynasty":"宋代","title":"岳阳城下岸赤色亦呼赤壁"}
{"author":"王十朋","content":"朔风吹水鉴湖寒，千里扁舟赴幕官。路入蓬莱天尺五，眼中见日与长安。","dynasty":"宋代","title":"过鉴湖"}
{"author":"王十朋","content":"白首论文得蔡侯，江东尊酒半年游。龙头家世高千佛，骥足声名重一州。方喜同僚吴芮国，不堪回首仲宣楼。送君撩我思乡意，薄有田园归去休。","dynasty":"宋代","title":"送蔡倅"}
{"author":"王十朋","content":"颜苍发白少精神，传得泉南老病身。莫著金章著蓑笠，丹青写出更须真。","dynasty":"宋代","title":"写真自题"}
{"author":"王十朋","content":"相见惟言去，吾今去已成。著鞭先几日，不及送君行。","dynasty":"宋代","title":"寄冯员仲"}
{"author":"王十朋","content":"烟霞屏障列西岑，戏綵标名自始今。我过岩前每流涕，斑衣空有老莱心。","dynasty":"宋代","title":"左原诗三十二首其九戏綵岩"}
{"author":"王十朋","content":"帘捲见山近，窗开竹香香。讼庭公事少，静坐纳微凉。","dynasty":"宋代","title":"纳凉"}
{"author":"王十朋","content":"归从三峡水，重见百人矶。山色只如旧，挽舟人已非。","dynasty":"宋代","title":"百人矶"}
{"author":"王十朋","content":"载酒觞黄菊，登山臂紫茱。重修汝南事，灾厄自今无。","dynasty":"宋代","title":"九日寄昌龄弟其十"}
{"author":"王十朋","content":"同姓同年友，吾心久已降。宾王误第四，江夏本无双。刺不投东阁，吟惟坐北窗。胸中蕴经济，可惜未施邦。","dynasty":"宋代","title":"王夷仲校书挽词其一"}
{"author":"王十朋","content":"一宿真如饮渫泉，钟声催上渡头船。夜来一雨湖光好，拟把穷愁洗富川。","dynasty":"宋代","title":"至兴国军"}
{"author":"王十朋","content":"九天使者号真王，圣治峰前古道场。五百年间圣君出，太平治效过明皇。","dynasty":"宋代","title":"宿太平兴国宫其二"}
{"author":"王十朋","content":"民苦繁苛厌永平，科除惨狱慰群情。不穷窦宪欺君罪，翻被宽柔坏典刑。","dynasty":"宋代","title":"章帝"}
{"author":"王十朋","content":"天作元圣配，公非浅夫相。乘风来帝旁，捧日到天上。兵戎在呼吸，端委见力量。三朝社稷臣，勋业谁辈行。堂堂国伊周，勃辈安敢望。清源始生地，风土至今王。释氏从何得，抱送真不妄。好事榜其堂，嘉名无以尚。何人辄更改，有识为悽怆。端同圣削迹，又类玄覆酱。思贤旧观复，闻风懦夫壮。堂上生辉光，如公名始唱。奸骨死犹寒，如公昔为将。画象出貂蝉，疑公尚亡恙。平生蓼莪心，眷此应不忘。嗟予生太晚，不识天人状。版图犹未复，昼锦无由访。维扬金系腰，叹息为谁放。一麾忽南来，遗迹增慕向。当于异梦处，祠堂为公创。","dynasty":"宋代","title":"六月二十五日会同官于贡院用前一绝分韵得相字"}
{"author":"王十朋","content":"我与瓜蔬味最宜，南来喜见大蹲鸱。归与传取东坡法，糁玉为羹且疗饥。","dynasty":"宋代","title":"食芋"}
{"author":"王十朋","content":"楚国封疆六千里，荆门岩峦十二背。南标铜柱北虎牙，天险城边古西塞。江山如故名尚存，形势虽强国何在。水流三峡无古今，月照孤城几兴废。吴蜀英雄空战争，屈宋风骚谩悲慨。但愿时清塞不尘，楼上芳尊日相对。","dynasty":"宋代","title":"楚塞楼"}
{"author":"王十朋","content":"二公海内姓名闻，我亦追随到蜀门。龙卧庐中叹诸葛，蛙居坎底陋公孙。雨听巫峡梦时滴，花看杜鹃啼处痕。酬唱又成夔府集，论文欣对少陵尊。","dynasty":"宋代","title":"又用行可韵"}
{"author":"王十朋","content":"君不见少陵先生诗有说，淳朴之处山川别。广文示我朴乡图，山水高长景奇绝。严坂疑为子陵隐，昆溪想自昆崙决。渔人欸乃山水间，抱璞含淳钓清洁。九仙高举留遗躅，三径名家出人杰。早将朴直取巍科，行展朴忠立奇节。鸣琴百里邑，既以朴化民。横经泮水宫，又以朴诲人。他年致君尧舜上，坐使风俗俱还淳。功成名遂却归去，渔钓重寻旧隐沦。广文笑我言，公朴甚我朴。闻公家左原，四面拥山岳。回隐如愚溪，窈深若盘谷。人皆朴其貌，公又朴其学。君子以为古，先进于礼乐。公乡真朴乡，胡为不自觉。愿公著隐服，归寻旧盘旋。酌酒梅溪上，把钓莼湖边。更画左原山水图，与此朴乡图并传。天下大朴散已久，二乡犹在羲皇前。","dynasty":"宋代","title":"朴乡钓隐图"}
{"author":"王十朋","content":"春秋美恶不嫌同，老子韩非一传中。壁上题名二百辈，卓然名世两三公。","dynasty":"宋代","title":"观郡守题名"}
{"author":"王十朋","content":"三日离家客，悠然觉路长。梅花十里眼，竹叶一杯肠。诗思贪佳境，眉头忆故乡。江山看未足，回首隔沧浪。","dynasty":"宋代","title":"过黄岩"}
{"author":"王十朋","content":"河东丈人年及稀，精神矍铄心瑰奇。新来移居向山谷，一尊时得同论诗。酒量汪汪可胜斛，醉后挥毫动盈幅。新诗疏越似朱弦，不才何用煎胶续。","dynasty":"宋代","title":"贾元识和诗酬以前韵"}
{"author":"王十朋","content":"金仙何处不曾游，小小精蓝亦自幽。有客倦游归欲速，可能一宿为山留。","dynasty":"宋代","title":"金仙院"}
{"author":"王十朋","content":"圣主中兴急用人，小臣无术赞经纶。功名分付云台士，愿学先生事隐沦。","dynasty":"宋代","title":"钓台三绝其一"}
{"author":"王十朋","content":"窃食三州愧不才，扁舟又过子陵台。心知敬慕先生节，乞得祠宫归去来。","dynasty":"宋代","title":"钓台三绝其二"}
{"author":"王十朋","content":"山水高长子陵节，桐庐萧洒范公诗。又吟处士清新句，蝉拽残声过别枝。","dynasty":"宋代","title":"钓台三绝其三"}
{"author":"王十朋","content":"去年滩下黄牛峡，今日舟逢老鼠岐。莫恃岩崖起波浪，可无天定水平时。","dynasty":"宋代","title":"过老鼠岐其一"}
{"author":"王十朋","content":"路入双溪暑气清，故人短棹远相迎。隔船认我疑非我，白发当时尚未生。","dynasty":"宋代","title":"溯婺溪同年雍尧佐周尧夫同王与道尚书子侄拿舟来迓"}
{"author":"王十朋","content":"五年符竹换三州，乞得祠宫欲少休。名姓误蒙君相记，泉南千里又分忧。","dynasty":"宋代","title":"戊子八月二日得泉州"}
{"author":"王十朋","content":"程生嗜好与人殊，杖屦遥遥访我庐。不踏槐花随举子，手持医国惠民书。","dynasty":"宋代","title":"赠程天祐秀才"}
{"author":"王十朋","content":"崎岖九岭更双岩，遥望闽山未见三。来访神钟隐见处，翠微深锁古精蓝。","dynasty":"宋代","title":"宿双岩寺"}
{"author":"王十朋","content":"荔子枝中古道场，石门有路探悬囊。匆匆不著游山屐，只办嵩呼一瓣香。","dynasty":"宋代","title":"宿囊山寺其一"}
{"author":"王十朋","content":"峰头日出已停午，山半云横疑在天。要使名如越山重，直须人似谢公贤。","dynasty":"宋代","title":"左原诗三十二首其一东高山"}
{"author":"王十朋","content":"杰人掾夔子，相业光开元。故宅半赤甲，荒凉今不存。","dynasty":"宋代","title":"续访得七人源丞相"}
{"author":"王十朋","content":"好去文房宝，坚刚宜自持。吾家藏有尽，黄子玩无时。","dynasty":"宋代","title":"黄伯厚得蒲墨折而为三以书来易戏成二绝其二"}
{"author":"王十朋","content":"诗史堂前种几时，轻红曾入少陵诗。殊方竞续樱桃献，万树争先尔独迟。","dynasty":"宋代","title":"食荔枝其三"}
{"author":"王十朋","content":"林间古刹号栖真，高躅难寻晋宋人。我正迷途倦奔走，何繇来向此栖身。","dynasty":"宋代","title":"宿栖真寺"}
{"author":"王十朋","content":"山中高隐欲逃名，不谓名随隐处成。凿石一泓诗数首，也曾攻破五言城。","dynasty":"宋代","title":"秦君亭"}
{"author":"王十朋","content":"洛思昔有人思洛，秦望今无客望秦。回首长安在何处，谁能念彼下泉人。","dynasty":"宋代","title":"望秦山"}
{"author":"王十朋","content":"早已心潜不二门，犹将土苴与人论。未须只履西归去，且作人间老世尊。","dynasty":"宋代","title":"次韵宝印叔题壁二绝其二"}
{"author":"王十朋","content":"处士何须种七松，剩栽海上绿髯龙。灵根频灌苍如玉，黛色初抽软似茸。蘸水小山形凿凿，引年昌歜节重重。道人分得岁寒种，一洗梅溪憔悴容。","dynasty":"宋代","title":"月上人以拳石植海松莳菖阳于四际苍姿秀色钟清气于几案间以为梅溪之野人赠兼惠诗章因与酬唱凡四首其二"}
{"author":"王十朋","content":"有客神珠玉，访予云水乡。虞庠同舍友，虎榜甲科郎。送别汀蘋白，之官芹藻香。南溟九万里，拭目看翱翔。","dynasty":"宋代","title":"送柴常之赴汀州教官"}
{"author":"王十朋","content":"小队出郊聊习战，朔风吹雪似催诗。皇天有意诛骄虏，正类元戎破蔡时。","dynasty":"宋代","title":"出郊遇雪"}
{"author":"王十朋","content":"燕公郡事暇，诗兴满沧波。粉饰开元治，江山为助多。","dynasty":"宋代","title":"燕公楼"}
{"author":"王十朋","content":"雁山一柱插云霄，三井松罗柱亦高。蓬荜深怀杞人念，擎天端赖柱坚牢。","dynasty":"宋代","title":"左原诗三十二首其十六天柱岩"}
{"author":"王十朋","content":"主人端不俗，景物亦相宜。手种轩前桂，联芳共几枝。","dynasty":"宋代","title":"渊源堂十二诗其三宜桂轩"}
{"author":"王十朋","content":"需次家乡五载迟，便便腹笥愈添围。才如子建岂论斗，性类西门能佩韦。车马戒涂君欲去，田园迷径我初归。男儿所尚惟名节，莫堕人间富贵机。","dynasty":"宋代","title":"送曹梦良赴桐庐户掾其三"}
{"author":"王十朋","content":"长江十里渺连空，逆水那堪更逆风。定是江神怜远去，欲吹船转浙江东。","dynasty":"宋代","title":"过金口市江中有渚名鲤鱼甲渚上有芦花连日遇逆风舟以寸进挽舟者行芦中成四绝其三"}
{"author":"王十朋","content":"凤鸟久不至，胡为于此藏。德辉如可览，应不恋高岗。","dynasty":"宋代","title":"凤凰岩"}
{"author":"王十朋","content":"名园羽盖谩童童，不似青虬出瓮中。好事主人仍好施，定移韵友乞山翁。","dynasty":"宋代","title":"觅季仲达酴醾"}
{"author":"王十朋","content":"盛德方居火，天王始服絺。薰风生殿早，畏日到官迟。莹雪罗初叠，含风葛乍披。汗宁濡玉体，暑不近天肌。表饰遵尼父，恩荣彼拾遗。中宫同俭德，无愧葛覃诗。","dynasty":"宋代","title":"天子始絺"}
{"author":"王十朋","content":"去岁一杯酒，遽然生死分。儿孙为寿地，恸哭不堪闻。","dynasty":"宋代","title":"令人生日哭以小诗其二"}
{"author":"王十朋","content":"结得贤关雁塔因，东州相遇益相亲。凌云三赋我惭马，清唱百篇君胜秦。冀北群空殊昔别，江东日暮倍伤神。同年四百二十六，莫逆论交能几人。","dynasty":"宋代","title":"怀喻叔奇"}
{"author":"王十朋","content":"野态芳姿，枝头占得春长久。怕钩衣袖。不放攀花手。试问东山，花似当时否。还依旧。谪仙去后。风月今谁有。","dynasty":"宋代","title":"点绛唇（酴醿）"}
{"author":"王十朋","content":"闰月生明后，江天未腊时。风翻禹门浪，花糁月宫枝。照夜皎珠树，秀庭祥玉芝。定知年大有，何止麦相宜。","dynasty":"宋代","title":"闰月三白三首其一"}
{"author":"王十朋","content":"衮衮长江水，悠悠归去船。片云南岸雨，明月别州天。犬为客惊盗，蚊令人废眠。江湾号人老，惊我鬓皤然。","dynasty":"宋代","title":"宿人老湾"}
{"author":"王十朋","content":"学仙深愧似吴郎，赖有吾庐两子苍。疑是广寒宫里种，一秋三度送天香。","dynasty":"宋代","title":"林下十二子诗桂子苍"}
{"author":"王十朋","content":"敌国行人讵可轻，等闲戏笑祸胎成。胥闾竟日知何语，回首齐郊已被兵。","dynasty":"宋代","title":"齐顷"}
{"author":"王十朋","content":"二叔年高甚，天涯侄未归。一阳云物动，三峡梦魂飞。丈室怀明庆，巍楼上静晖。皇恩许归去，行矣叩林扉。","dynasty":"宋代","title":"怀二叔"}
{"author":"王十朋","content":"飞飞古帝魂，哀哀寄春怨。异乡节物新，故国人事变。诉亡谁肯怜，啼苦血空溅。云安再拜人，伤哉不复见。","dynasty":"宋代","title":"畎亩十首其五"}
{"author":"王十朋","content":"不度丹芳七七盘，非缘杖屦厌间关。要留来岁高风便，兄弟成行过此山。","dynasty":"宋代","title":"初拟过雁山既而取道乌石寄梦龄昌龄"}
{"author":"王十朋","content":"二年宦东州，民事了无补。俯仰愧斯堂，何以报明主。故家萧峰下，归耕及春雨。平生畎亩心，感槩聊自许。","dynasty":"宋代","title":"留别民事堂"}
{"author":"王十朋","content":"樽前记得少陵诗，好向江头尽醉归。此日风光真可惜，古来乐事巧相违。细看八阵图犹在，欲问三分迹已非。惟有年年古夔国，竹枝声里日晖晖。","dynasty":"宋代","title":"呈同官"}
{"author":"王十朋","content":"绝品知君尚未尝，三山绛帐喜相将。冷官岂是淹贤地，尤物聊观十八娘。","dynasty":"宋代","title":"曹梦良教授寄柑一百颗报以乾荔支戏成二绝其二"}
{"author":"王十朋","content":"人生几丸墨，老病厌操持。好与贤明宰，研磨共救时。","dynasty":"宋代","title":"姚宰行可和诗索墨酬以元韵其二"}
{"author":"王十朋","content":"良友不易得，清谈苦难闻。前夕知何夕，我来访诸君。共对灯烛光，芳尊细论文。通家忝孔李，促席联机云。杯盘略荷礼，气味同清芬。一盏洗穷愁，三杯话离群。春舟会稽别，秋袂钱塘分。顾我与三友，新当败孤军。飘零各南北，对酒无复醺。客况饱牢落，时光负氤氲。聚散实堪恨，荣枯何足云。归来已三月，俗状日纷纷。幸此同一笑，盘餐饤腥荤。蚝山荐巨房，龟脚烹脩裙。良辰属严冬，败欢无蝇蚊。痛饮竟长夜，高歌和南薰。虽非韩孟张，所饮亦典坟。何时脱场屋，南亩同耕耘。昼为鸡豚社，夜策诗酒勋。此言宜早践，勿待桑榆曛。","dynasty":"宋代","title":"和韩醉赠张秘书寄万大年先之申之"}
{"author":"王十朋","content":"菟裘有意身将老，社圃无端衅已萌。篡鲁由来因羽父，过齐争奈遇彭生。","dynasty":"宋代","title":"威"}
{"author":"王十朋","content":"舟溯馀不水，回头忆两溪。川长太湖隔，天远卞峰迷。左顾龟何在，南飞乌欲栖。从今到家梦，却到浙江西。","dynasty":"宋代","title":"至德清怀送别诸公"}
{"author":"王十朋","content":"五十行将四，浮生已向残。齿疏方咄柳，牙落遽惊韩。犹讶年初龀，翻疑颊未丹。定知从此去，梨栗怯堆盘。","dynasty":"宋代","title":"齿落"}
{"author":"王十朋","content":"咏歌沂水舞雩风，气压当时冠与童。人似贾生年更少，家传孙绰赋尤工。孤罴傲兀深丛里，一鹗轩昂众鸟中。早取功名寄衣钵，古来相种出山东。","dynasty":"宋代","title":"寄孙永之"}
{"author":"王十朋","content":"九月十五夜，前年居故乡。鸡黍修故事，兄弟自范张。岂知今年秋，扁舟葭苇傍。三日无人烟，雨细风悲凉。浇愁一杯酒，苦语生悲肠。","dynasty":"宋代","title":"九月十五夜"}
{"author":"王十朋","content":"贵似金张富石崇，纷纷老死利名中。退居不见香山老，肥遁谁知秀野翁。溪上园因种花辟，床头金为好宾空。潸然痛念公兄弟，二十年前笔砚同。","dynasty":"宋代","title":"陈商英挽词"}
{"author":"王十朋","content":"巍岭迢迢入翠微，梵宫佛陇锁烟霏。断碑古寺曾经眼，刚笑陈隋往事非。","dynasty":"宋代","title":"题大慈寺"}
{"author":"王十朋","content":"春秋重复古，二贤还旧祠。直道不终废，高风宜见思。古墓出荆榛，孤亭起颓隳。更将碧纱笼，覆护端明诗。","dynasty":"宋代","title":"寄南安鹿宰"}
{"author":"王十朋","content":"七贤林下共忘机，更有新诗为发挥。竹叶一尊添逸兴，薰风吹散脸红微。","dynasty":"宋代","title":"次韵万乔年李唐英二绝其一"}
{"author":"王十朋","content":"之子有贤叔，鲰生误受知。恩蒙夫子妻，事类白圭诗。黄卷悲吟夜，青灯照绩时。竟孤偕隐愿，徒切悼亡思。","dynasty":"宋代","title":"挽令人其二"}
{"author":"王十朋","content":"僖公能继伯禽风，盛德揄扬鲁颂中。惟有春秋用王法，不轻一字曲褒公。","dynasty":"宋代","title":"僖公"}
{"author":"王十朋","content":"直道疾伊优，壮怀增靡曼。海上豕方牧，夜中牛屡饭。半生营一名，偃蹇未如愿。青铜忽自照，白发已堪叹。斥鴳适蓬蒿，大鹏抟九万。物情贵得所，奚用求自献。富贵似可喜，贫贱亦何怨。","dynasty":"宋代","title":"和韩秋怀十一首其三"}
{"author":"王十朋","content":"两载夔子国，尤苦夏日炎。稚金又云伏，老火犹未潜。呼宾江上亭，风雄雨纤纤。仰知九重心，勃郁念闾阎。","dynasty":"宋代","title":"分韵得炎字"}
{"author":"王十朋","content":"郡侯不识国元勋，释子那知姜与秦。隐士有灵应抚掌，相公死亦不容身。","dynasty":"宋代","title":"姜秦峰"}
{"author":"王十朋","content":"年少论交老愈坚，交情尽在和韩篇。短檠业共贤关舍，淡墨名同桂籍年。筮仕暂为三语掾，摛词行践八花砖。许峰佳谶亦聊耳，何止蓬莱山上仙。","dynasty":"宋代","title":"送曹梦良赴桐庐户掾其一"}
{"author":"王十朋","content":"重葺山亭浚旧溪，杖藜来往独悲悽。追思四十年间事，风为哀号鸟为啼。","dynasty":"宋代","title":"某辛巳秋归自武林省先陇遂修亭宇浚溪流因思先人旧诗已随屋璧坏矣尚能记忆遂追和其二"}
{"author":"王十朋","content":"屏间观画颐频支，想像风味哦新诗。火山太早反遭骂，陈紫未显谁称奇。气禀南方君子土，不近长安帝王圃。安排名字知何人，误与牡丹同入谱。泉南老守思故山，荔熟我去谁后先。但愿丁香一株熟，添入药裹痊痰■。平生梦寐南州果，瘦腹如蝉消几颗。明年何处饤杯盘，雁荡山前月流火。","dynasty":"宋代","title":"诸公和诗再用前韵"}
{"author":"王十朋","content":"蓂开四荚瑞新春，瓦弄幽闺应此辰。蛇虺梦中祥女子，凤凰占里吉佳人。平生不负三从义，老去兼全五福身。他日奇儿亦黄发，捧觞犹得寿慈亲。","dynasty":"宋代","title":"孙先觉毋夫人正月四日生时年八十"}
{"author":"王十朋","content":"父老自何处，同来送使君。手中一炉香，敬为使君焚。使君无善政，父老何慇勤。同辞答使君，去秋稼如云。淫雨害垂成，一年计徒勤。使君体上意，租苗放三分。父子免流离，欢然事耕耘。年凶米不贵，夜静犬不闻。颦眉答父老，正缘此纷纷。黄堂非坐处，归欤老桑枌。","dynasty":"宋代","title":"父老"}
{"author":"王十朋","content":"殿坳经幄侍清閒，学术空疏愧在颜。从驾滥骑承旨马，朝天叨缀舍人班。登楼虽喜民和乐，论事还惊世险艰。圣主英姿同艺柤，诸君何苦恋湖山。","dynasty":"宋代","title":"四月从驾诣德寿宫与诸公会食于和乐楼是日借洪景严承旨马戏云从驾滥骑承旨马朝天叨缀舍人班"}
{"author":"王十朋","content":"出郭群山四望无，故将诗句祷麻姑。忽然云破山开面，天色如春有鸟呼。","dynasty":"宋代","title":"过麻姑山"}
{"author":"王十朋","content":"嘉果遥来自故乡，去冬初熟记同尝。尔衔怀橘无穷恨，我亦传柑念不忘。","dynasty":"宋代","title":"曹梦良寄柑闻诗闻礼辈取以祭母哭泣不已"}
{"author":"王十朋","content":"直道疾伊优，壮怀增靡曼。海上豕方牧，夜中牛屡饭。半生营一名，偃蹇未如愿。青铜忽自照，白发已堪叹。斥鴳适蓬蒿，大鹏抟九万。物情贵得所，奚用求自献。富贵似可喜，贫贱亦何怨。","dynasty":"宋代","title":"和韩秋怀十一首其三"}
{"author":"王十朋","content":"辟谷留侯早得仙，庆钟苗裔福如川。少年为佛魁千佛，今日生天作二天。西掖代言词俊逸，东湖题壁墨澄鲜。此行定有诗千首，莫惜因风寄数编。","dynasty":"宋代","title":"再用韵送安国"}
{"author":"王十朋","content":"系舟琵琶秋水深，夜静不闻琵琶音。往来多少商妇怨，世无司马谁沾襟。","dynasty":"宋代","title":"琵琶亭"}
{"author":"王十朋","content":"帝眷甘泉旧，纶恩换虎符。神应驰北阙，眼已见西湖。霖雨思贤甚，仙槎到汉无。书梁形梦寐，大厦待公扶。","dynasty":"宋代","title":"闻韶美侍郎易任广汉其一"}
{"author":"王十朋","content":"关登罗护饭邮亭，云雾迷人昼晦冥。神女有灵呼即应，廓然山色为吾青。","dynasty":"宋代","title":"雾开复成一绝"}
{"author":"王十朋","content":"论文尊酒意欢然，蜡炬高烧夜色鲜。得婿端同权相国，传经更似老韦贤。","dynasty":"宋代","title":"再用前韵呈司理"}
{"author":"王十朋","content":"迢迢脩岭踏朱红，林壑深藏古梵宫。一阁摩云锁宸翰，神光长照大江东。","dynasty":"宋代","title":"宿真如寺其一"}
{"author":"王十朋","content":"越绝山川深更深，不须登览自来临。胸中丘壑忽相遇，眼底尘埃无复侵。得趣早同彭泽径，把杯时赴广文襟。知君指日归天禄，莫负平生阁上心。","dynasty":"宋代","title":"次韵赵仲永悠然阁"}
{"author":"王十朋","content":"肥遁箕山不可寻，高名不朽到于今。尚留昔日洗耳水，为洗世人争竞心。","dynasty":"宋代","title":"许由"}
{"author":"王十朋","content":"载酒觞黄菊，登山臂紫茱。重修汝南事，灾厄自今无。","dynasty":"宋代","title":"九日寄昌龄弟其十"}
{"author":"王十朋","content":"百年功就蜕乾坤，鼎冷湖空迹尚存。别有庆源流不尽，皇朝叶叶是神孙。","dynasty":"宋代","title":"黄帝"}
{"author":"王十朋","content":"兀兀窗下士，笔耕志良苦。黄卷对圣贤，慷慨深自许。一朝出干禄，得失战匈宇。曲意阿有司，谀言徇人主。贪荣无百年，贻谤有千古。丈夫宜自贵，清议重刀斧。","dynasty":"宋代","title":"畎亩十首其八"}
{"author":"王十朋","content":"黎明出城郭，偶作西园游。春浅花未都，池寒绿初抽。湖山欲纵目，烟霭浮不收。初来兴非浅，心赏殊未酬。赖有三君子，清谈洗牢愁。更期春色浓，携樽泛仙舟。","dynasty":"宋代","title":"同莫教授朱县丞朱司理游西园"}
{"author":"王十朋","content":"北望吾庐山最好，南通萧寺境逾幽。白云夜向原中宿，几度随人过岭头。","dynasty":"宋代","title":"左原诗三十二首其二十左岭"}
{"author":"王十朋","content":"老欲投闲尚未成，胶胶扰扰厌馀生。方成枕上游仙梦，忽听窗前唤起声。","dynasty":"宋代","title":"早起"}
{"author":"王十朋","content":"之子来夔子，春江又绿波。分符惭政拙，赞画赖才多。翰墨妙挥染，词章工琢磨。扁舟先吾去，送别奈愁何。","dynasty":"宋代","title":"送王抚干行甫"}
{"author":"王十朋","content":"遥望香炉气欲烟，坐观湓浦浪舂天。山川满目古今迹，云水千帆名利船。万点白鸥家浩渺，一声赤壁酹婵娟。诗篇细读张耘叟，倚遍阑干思黯然。","dynasty":"宋代","title":"题庾楼呈唐守立夫"}
{"author":"王十朋","content":"有花藤蔓生，封植傍州宅。状类鸷禽爪，叶作翻风翮。酸分含笑香，黄带薝卜色。架倒吾为扶，清凉纳朝夕。","dynasty":"宋代","title":"修鹰爪花架"}
{"author":"王十朋","content":"无赖杨花趁暖风，旅中节物与愁逢。一声杜宇啼春怨，知在花梢第几重。","dynasty":"宋代","title":"次韵潘先生寒食有感其二"}
{"author":"王十朋","content":"畎亩有遗士，妄怀葵藿心。朝夕倾太阳，不耐氛秽侵。肝胆有古剑，愿言决群阴。兹志尚郁郁，抱膝成悲吟。","dynasty":"宋代","title":"畎亩十首其一"}
{"author":"王十朋","content":"瑞白堂虚冰雪凝，散为珠玉洗炎蒸。诙谐未效东方朔，赋咏聊追杜少陵。","dynasty":"宋代","title":"伏日与同官小饮瑞白堂观跳珠分韵赋诗"}
{"author":"王十朋","content":"二客骚肠不耐秋，飘然蜡屐去寻幽。荡中若要穷青眼，岩下先须问白头。诗社不容添异姓，名山应岂遇清流。会须乘兴天台去，涧水桃花访旧游。","dynasty":"宋代","title":"送刘方叔季文游雁山"}
{"author":"王十朋","content":"非蜡复非梅，梅将蜡染腮。游蜂见还讶，疑自蜜中来。","dynasty":"宋代","title":"书院杂咏蜡梅"}
{"author":"王十朋","content":"越国曹娥孝可书，惜无同气与之俱。武陵今有贤儿女，弟似灵均娣女须。","dynasty":"宋代","title":"南津淑济庙"}
{"author":"王十朋","content":"洙泗家风尚可追，未应吾道便陵迟。要令士有欢颜地，如见公为举首时。山绕苕溪翻振鹭，水通震泽锡神龟。眼中突兀行将见，大厦端由众木持。","dynasty":"宋代","title":"汝一和十客诗语及贡院复用前韵"}
{"author":"王十朋","content":"席量泓泓井子深，客来车辖总能沉。定须再筑新亭覆，不负先君好事心。","dynasty":"宋代","title":"林下十二子诗井子深"}
{"author":"王十朋","content":"毗舍遥遥，异香一炷驰名久。妙香稀有。鼻观深参透。问讯东来，知□谁先後。称仙友。十花为偶。近有江西守。","dynasty":"宋代","title":"点绛唇·毗舍遥遥"}
{"author":"王十朋","content":"苕霅水会处，楼高风快哉。洲中白蘋动，天半故人来。穆入周臣颂，雄胜楚客台。飘飘玉川子，乘兴上蓬莱。","dynasty":"宋代","title":"登清风楼呈通判宋子飞"}
{"author":"王十朋","content":"大拽今重过，江山记我无。云开列嶂秀，石峙一峰孤。吏卒送迎异，舟车来往殊。鸿留泥上迹，飞去到江湖。","dynasty":"宋代","title":"过大拽"}
{"author":"王十朋","content":"燕公郡事暇，诗兴满沧波。粉饰开元治，江山为助多。","dynasty":"宋代","title":"燕公楼"}
{"author":"王十朋","content":"水晶马乳荐新秋，青紫酸甜孰味优。只可堆盐饷韩子，不宜酿酒博凉州。","dynasty":"宋代","title":"蒲萄"}
{"author":"王十朋","content":"东门无道敢欺天，过市哀姜语可怜。和气致祥乖致异，如公自合大无年。","dynasty":"宋代","title":"宣公"}
{"author":"王十朋","content":"叛将连头就典刑，元和功业竟无成。晚年误信妖人术，祸自丹砂药里生。","dynasty":"宋代","title":"宪宗"}
{"author":"王十朋","content":"白盐卓立群峰外，真武山头平视之。试上白盐峰顶望，未知真武孰高卑。","dynasty":"宋代","title":"十四日登真武山其二"}
{"author":"王十朋","content":"春色遥兴洛阳念，风俗聊于记中验。今日苧罗山下魂，犹向人间吐妖艳。","dynasty":"宋代","title":"次韵濮十太尉咏知宗牡丹七绝其四"}
{"author":"王十朋","content":"谷中有月露蛾眉，水织珠帘更绝奇。满目峰峦观未尽，有僧携纸觅题诗。","dynasty":"宋代","title":"题净名院二绝其二"}
{"author":"王十朋","content":"汴水东流岸柳春，龙舟南下锦帆新。鸟声劝酒梅花笑，笑杀隋亡亦似陈。","dynasty":"宋代","title":"炀帝"}
{"author":"王十朋","content":"策冠诸儒已奏闻，不妨居次避平津。坐看万石门阑大，转觉朋山气象新。黄卷更穷稽古力，青云莫负致君身。试观忠献堂中像，亦是当时第二人。","dynasty":"宋代","title":"赠第二人石察判"}
{"author":"王十朋","content":"我游醉乡中，常在软饱后。谁脩醉乡记，添我姓名不。","dynasty":"宋代","title":"率饮亭二十绝其九"}
{"author":"王十朋","content":"民疾商辛若寇雠，三分天下二归周。文王终世全臣节，不念前时羑里囚。","dynasty":"宋代","title":"周文王"}
{"author":"王十朋","content":"天台古仙山，药物固非一。采之年可延，厥品惟参朮。兹诚笼中物，不可亡一日。良医苟能用，可治天下疾。","dynasty":"宋代","title":"送太学生徐易归天台"}
{"author":"王十朋","content":"君不见杜陵野客老更狂，浣花溪上结草堂。又不见谪仙世人皆欲杀，匡山读书头如雪。二公同时鸣有唐，文章万丈光艳长。钧天无人帝呼去，草堂书馆今荒凉。太平宰相张居士，外甥似舅金华子。胸中万卷杜陵翁，笔下千篇谪仙李。向来衣冠拜伪楚，我乃宋臣惟有死。何曾著眼痴宰相，况肯低颜骢御史。天边卿月落九疑，口诵离骚吊湘水。诛茅筑室小东山，天下苍生望公起。种梅志欲调商鼎，持斧梦刀聊尔耳。公生长安我东嘉，天遣邂逅鄱江涯。笔头一语真戏剧，却将铁面拟金华。金华自是金闺彦，金口褒扬两朝眷。末须归去金华山，行将入侍金华殿。","dynasty":"宋代","title":"题何子应金华书院图"}
{"author":"王十朋","content":"佛国新开选佛场，蟾宫分桂十千章。邦人种德家家熟，仙籍题名叶叶香。地占清光一轮满，门传盛事五枝芳。东堂万万高攀手，莫负君恩与义方。","dynasty":"宋代","title":"万桂堂"}
{"author":"王十朋","content":"一声啼鸟檐间过，唤起幽人午窗卧。瓮头一滴价如珠，穷愁衮衮凭谁驱。溪畔相逢尽诗客，豪迈独输刘梦得。篇章自有神谁何，讵须元白参吟哦。","dynasty":"宋代","title":"用前韵赠刘全之"}
{"author":"王十朋","content":"我来万籁正号风，壁上观诗忆蔡公。惟有秋林旧时月，夜深犹照梵王宫。","dynasty":"宋代","title":"宿囊山寺其二"}
{"author":"王十朋","content":"九重宵旰爱民深，令尹宜怀抚字心。今日黄堂一杯酒，殷勤端为庆民斟。","dynasty":"宋代","title":"宴七邑宰"}
{"author":"王十朋","content":"塞沼增基大厦成，群鲜亦免校人烹。洋洋圉圉诸公赐，要与吾君广好生。","dynasty":"宋代","title":"贡院车水筑基诸公惧伤"}
{"author":"王十朋","content":"六年四郡劝农耕，自欲归耕尚未成。游宦何如在家好，一廛从此愿为氓。","dynasty":"宋代","title":"出郊劝农其一"}
{"author":"王十朋","content":"守臣忧国愿年丰，半刺双凫此念同。安得时旸时雨若，有生均在泰和中。","dynasty":"宋代","title":"出郊劝农其二"}
{"author":"王十朋","content":"小麦含花大麦黄，一年春事已相将。篮舆遍入三精舍，拨得公家半日忙。","dynasty":"宋代","title":"出郊劝农其三"}
{"author":"王十朋","content":"一千石俸窃南州，老病馀生厌宦游。已上祠章即归去，一犁烟雨事西畴。","dynasty":"宋代","title":"出郊劝农其四"}
{"author":"王十朋","content":"小小精蓝亦自奇，一峰灵秀蕴幽姿。无缘细听山僧话，太守偷闲止片时。","dynasty":"宋代","title":"题灵秀峰禅院"}
{"author":"王十朋","content":"禅老遥从九座来，一言为我洗尘埃。飘然又向山中去，白首相逢更几回。","dynasty":"宋代","title":"送九座讷老其一"}
{"author":"王十朋","content":"至乐亭中半月留，溪山杖屦饱寻幽。见师忽起庐山梦，梦向旧时游处游。","dynasty":"宋代","title":"送九座讷老其二"}
{"author":"王十朋","content":"老逢佳节强跻攀，兴绕东篱愧未还。与客携壶登缥缈，寻僧对榻卧幽闲。白盐照日一峰古，乌帽吹风双鬓班。坐上无非孟嘉辈，卧龙山却胜龙山。","dynasty":"宋代","title":"九日登卧龙山呈同官"}
{"author":"王十朋","content":"九天使者号真王，圣治峰前古道场。五百年间圣君出，太平治效过明皇。","dynasty":"宋代","title":"宿太平兴国宫其二"}
{"author":"王十朋","content":"国朝人物盛温陵，秋赋呦呦鹿食苹。人倍平原门下士，文联韩愈榜中名。丹墀何止三千字，云翼行看九万程。劝驾龙钟老太守，篮舆准拟出郊迎。","dynasty":"宋代","title":"送赴省诸先辈"}
{"author":"王十朋","content":"好似东山谢，满庭芝与兰。义方能不倦，擢秀固非难。","dynasty":"宋代","title":"渊源堂十二诗其九擢秀斋"}
{"author":"王十朋","content":"远水从台婺，同归古嵊州。巍亭压山顶，千古挟双流。","dynasty":"宋代","title":"剡溪杂咏挟溪亭"}
{"author":"王十朋","content":"舟楫何濡滞，秋深风未西。五旬从白帝，十日尚清溪。匈次泽吞楚，眼中山见齐。主人殊未厌，壶榼屡提携。","dynasty":"宋代","title":"池阳阻风留十日"}
{"author":"王十朋","content":"阑槛阴沉，紫云呈端馀寒凛。卷帘欹枕。香逼幽人寝。入梦何年，庐阜闻名稔。风流甚。阿谁题品。唤作熏龙锦。","dynasty":"宋代","title":"点绛唇（瑞香）"}
{"author":"王十朋","content":"万顷波澜莹岳阳，气钟人物亦非常。为郎堪叹冯唐老，治郡未施黄霸长。诗吐锦肠多丽句，品高莲幕有清香。穆生醴酒周璆榻，不是区区为奉肠。","dynasty":"宋代","title":"吴参议和诗用前韵以酬"}
{"author":"王十朋","content":"古道日云邈，古意谁复知。阳春漠无和，流水空含悲。郢曲变新调，郑声入朱丝。喟然三叹馀，默与羲皇期。","dynasty":"宋代","title":"畎亩十首其二"}
{"author":"王十朋","content":"一麾出守喜来夔，日与诸生泳圣涯。窃取于城勉忠孝，来能如衮进文词。从公于迈误成颂，尔貌不扬何足祠。为语广文休作记，粗沙大石定磨碑。","dynasty":"宋代","title":"某二年于夔窃食而已无德于民尤无功于学校泮宫诸生相与肖其象而祠之意固厚矣然非所宜得呈苏校"}
{"author":"王十朋","content":"稍稍风波定，悠悠舟楫移。身虽到汉口，家尚在天涯。大别思大禹，古峰怀古夔。山城有廖廓，归说是吾儿。","dynasty":"宋代","title":"泊舟汉口"}
{"author":"王十朋","content":"利博仁言亟奏闻，恩光万里烛夔门。纲船已免□□□，栈道不应愁鹘孙。村落烟馀烟火□，□□□息斧斤痕。坐看巴蜀回生意，放我欢呼到酒尊。","dynasty":"宋代","title":"闻马纲复行旧路圣主之恩诸公奏议之力"}
{"author":"王十朋","content":"牟家六岁好男儿，诵得夔州太守诗。好把五车书尽读，早成头角上天池。","dynasty":"宋代","title":"赠牟童子"}
{"author":"王十朋","content":"六年四郡劝农耕，自欲归耕尚未成。游宦何如在家好，一廛从此愿为氓。","dynasty":"宋代","title":"出郊劝农其一"}
{"author":"王十朋","content":"太伯高风不可追，雁行接羽共南蜚。莫言断发便无用，犹有荆蛮慕义归。","dynasty":"宋代","title":"太伯"}
{"author":"王十朋","content":"小麦含花大麦黄，一年春事已相将。篮舆遍入三精舍，拨得公家半日忙。","dynasty":"宋代","title":"出郊劝农其三"}
{"author":"王十朋","content":"席量泓泓井子深，客来车辖总能沉。定须再筑新亭覆，不负先君好事心。","dynasty":"宋代","title":"林下十二子诗井子深"}
{"author":"王十朋","content":"郡楼初见一奇峰，深恐烟霞无路通。神母遥遥将九子，总将山色到舟中。","dynasty":"宋代","title":"九华山其七"}
{"author":"王十朋","content":"出郭上崔嵬，山川亦壮哉。三芝谁采去，五老欲飞来。怀古情无尽，思乡首屡回。论文一尊酒，天色为吾开。","dynasty":"宋代","title":"追和范文正公鄱阳诗游芝山寺"}
{"author":"王十朋","content":"天上张才子，少年观国光。高名一枝桂，遗爱六州棠。出世才成佛，修文遽作郎。长纱屈贾谊，宣室竟凄凉。","dynasty":"宋代","title":"悼张舍人安国"}
{"author":"王十朋","content":"休休有室宜归早，莫莫名堂去恨迟。禅老相逢应笑我，休休莫莫定何时。","dynasty":"宋代","title":"题荐福寺莫莫堂"}
{"author":"王十朋","content":"杰人掾夔子，相业光开元。故宅半赤甲，荒凉今不存。","dynasty":"宋代","title":"续访得七人源丞相"}
{"author":"王十朋","content":"偶上千峰榭，遥思六客堂。前时赋诗处，烟水路茫茫。","dynasty":"宋代","title":"端午日陪柳严州登千峰榭其三"}
{"author":"王十朋","content":"世人多好钱，今汝独好古。书中阅平准，壁上按图谱。广拾汉五铢，远及周九府。惜哉生我家，此物罕曾睹。百中时得一，喜笑见眉宇。所蓄虽不多，其志颇可取。闾阎富家子，绕床堆阿堵。一字不识丁，碌碌何足数。更宜移此力，典坟读三五。纵未到圣贤，定可过乃父。","dynasty":"宋代","title":"孟甲孟乙好蓄古钱因示以诗"}
{"author":"王十朋","content":"洪水横流四海饥，教民稼穑务三时。后王欲识艰难业，读取豳风七月诗。","dynasty":"宋代","title":"后稷"}
{"author":"王十朋","content":"决策平吴霸业成，青山长占大夫名。子胥忠义无生死，怒气随潮到越城。","dynasty":"宋代","title":"种山"}
{"author":"王十朋","content":"榴花照眼对佳客，荷叶传杯怀故乡。想见明年话夔子，又如今岁念鄱阳。","dynasty":"宋代","title":"五月四日与同僚南楼观竞渡因成小诗四首明日同行可元章登楼又成五首其四"}
{"author":"王十朋","content":"伊洛横渠造道深，谁传衣钵见贞心。儒宗赖有金华子，后学宁忧不嗣音。","dynasty":"宋代","title":"次韵李怀安赠何宪五绝其二"}
{"author":"王十朋","content":"忆昔洛阳花盛日，品第况逢欧六一。姚黄一品价无双，更有左花千叶密。","dynasty":"宋代","title":"次韵濮十太尉咏知宗牡丹七绝其一"}
{"author":"王十朋","content":"舟出清溪尚逆风，观山却得少从容。浮云不碍天边眼，放出神仙八九峰。","dynasty":"宋代","title":"九华山其二"}
{"author":"王十朋","content":"不见慈亲已一星，佳城松柏惨然青。此生难报劬劳德，空对铭碑涕泗零。","dynasty":"宋代","title":"题如存亭壁其一"}
{"author":"王十朋","content":"藏书阁在已无书，山色依然满旧居。留得妇人三墨竹，金钟声里尚扶疏。","dynasty":"宋代","title":"游楞伽其三"}
{"author":"王十朋","content":"舟过嘉鱼县，买鱼人道无。青山不堪煮，弹铗看铜符。","dynasty":"宋代","title":"过嘉鱼县"}
{"author":"王十朋","content":"苕霅水会处，楼高风快哉。洲中白蘋动，天半故人来。穆入周臣颂，雄胜楚客台。飘飘玉川子，乘兴上蓬莱。","dynasty":"宋代","title":"登清风楼呈通判宋子飞"}
{"author":"王十朋","content":"一樽相对眼俱明，细话同僚旧日情。汉世郎官亦华发，恨无诗句似君清。","dynasty":"宋代","title":"次韵钱郎中豫六客堂碧澜堂二绝其二"}
{"author":"王十朋","content":"老矣倦游宦，入闽如山川。三山疑隔海，九岭类钻天。种稻到山顶，栽松侵日边。溪长水无尽，前更有清泉。","dynasty":"宋代","title":"入长溪境"}
{"author":"王十朋","content":"赋咏穷三峡，乐天在忠州。苟不以直道，亦如元与刘。","dynasty":"宋代","title":"夔路十贤白文公"}
{"author":"王十朋","content":"江山满眼似相迎，一鬨人烟问地名。舟过已经金口市，水流应到石头城。","dynasty":"宋代","title":"过金口市江中有渚名鲤鱼甲渚上有芦花连日遇逆风舟以寸进挽舟者行芦中成四绝其一"}
{"author":"王十朋","content":"策冠诸儒已奏闻，不妨居次避平津。坐看万石门阑大，转觉朋山气象新。黄卷更穷稽古力，青云莫负致君身。试观忠献堂中像，亦是当时第二人。","dynasty":"宋代","title":"赠第二人石察判"}
{"author":"王十朋","content":"綵舟两两鼓鼕鼕，胜己山阴瀼水东。父老相逢话良苦，儿郎多在马船中。","dynasty":"宋代","title":"五月四日与同僚南楼观竞渡因成小诗四首明日同行可元章登楼又成五首其九"}
{"author":"王十朋","content":"源泉高似银河落，石井泓然鼎足分。闻说井中鱼已化，定从三级上青云。","dynasty":"宋代","title":"左原诗三十二首其二十七三井"}
{"author":"王十朋","content":"闽楚相望天一涯，思公不见见公诗。遥知人在凝香处，正是梅逢驿使时。紫帽清源游已倦，落霞孤鹜看无期。它年杖屦天台去，采药寻桃荐寿卮。","dynasty":"宋代","title":"次韵吴明可见寄"}
{"author":"王十朋","content":"炎炎畏日爱浓阴，穆穆清风爱好音。不独爱松兼爱竹，此君亦有岁寒心。","dynasty":"宋代","title":"爱松堂"}
{"author":"王十朋","content":"五更枕上梦还醒，初听夔州鼓角声。悲壮端如少陵语，它时送我更多情。","dynasty":"宋代","title":"枕上闻鼓角"}
{"author":"王十朋","content":"九月不肃霜，十月犹飞蚊。不知从何来，乘昏动成群。觜利巧能嘬，类多非可熏。青蝇与白鸟，自古常纷纷。","dynasty":"宋代","title":"飞蚊"}
{"author":"王十朋","content":"宦游夔子两经年，未到东屯意慊然。端为先生旧吟处，不应容易上诗篇。","dynasty":"宋代","title":"至东屯谒少陵祠其一"}
{"author":"王十朋","content":"不恨开时晚，自知能傲霜。慎毋同琐细，采撷上君堂。","dynasty":"宋代","title":"书院杂咏菊花"}
{"author":"王十朋","content":"淮甸流离唐赤子，将军奇特魏黄须。愿将银管书忠谊，粪土东京赵与胡。","dynasty":"宋代","title":"闻捷报用何韵"}
{"author":"王十朋","content":"黎明出城郭，偶作西园游。春浅花未都，池寒绿初抽。湖山欲纵目，烟霭浮不收。初来兴非浅，心赏殊未酬。赖有三君子，清谈洗牢愁。更期春色浓，携樽泛仙舟。","dynasty":"宋代","title":"同莫教授朱县丞朱司理游西园"}
{"author":"王十朋","content":"小驿数椽屋，夜深风雨中。邻家有鸡犬，不是汉新丰。","dynasty":"宋代","title":"宿新丰驿"}
{"author":"王十朋","content":"沌水从兹入，中藏寂寞乡。相逢如故旧，为我济归航。","dynasty":"宋代","title":"宿通济口"}
{"author":"王十朋","content":"来去鄱阳各有因，却疑行止亦由人。此心可鉴惟天日，公论难欺有士民。","dynasty":"宋代","title":"怀鄱阳士民"}
{"author":"王十朋","content":"芦花洲渚江人邦，我来把酒临西窗。五祖六祖山照眼，清流浊流水同江。孤山大小各崭绝，钟石上下相舂撞。千帆出没烟雨里，何如鸥鹭飞双双。","dynasty":"宋代","title":"题湖口驿"}
{"author":"王十朋","content":"敌国行人讵可轻，等闲戏笑祸胎成。胥闾竟日知何语，回首齐郊已被兵。","dynasty":"宋代","title":"齐顷"}
{"author":"王十朋","content":"红雨纷纷空自繁，碧云一朵胜桃源。君家独有神仙种，分我闹花深处根。","dynasty":"宋代","title":"觅季仲权碧桃"}
{"author":"王十朋","content":"建安分送建溪春，惊起松堂午梦人。卢老书中才见面，范公碾畔忽飞尘。十篇北苑诗无敌，两腋清风思有神。日铸卧龙非不美，贤如张禹想非真。","dynasty":"宋代","title":"知宗示提舶赠新茶诗某未及和偶建守送到小春分四饼因次其韵"}
{"author":"王十朋","content":"綵衣堂上别慈颜，匹马扬鞭指帝关。千里清风生腋下，十分黄气满眉间。手探春信寻梅去，袖带天香折桂还。定向蓬莱燕仙侣，为言子晋在江山。","dynasty":"宋代","title":"送刘全之"}
{"author":"王十朋","content":"出郭上崔嵬，山川亦壮哉。三芝谁采去，五老欲飞来。怀古情无尽，思乡首屡回。论文一尊酒，天色为吾开。","dynasty":"宋代","title":"追和范文正公鄱阳诗游芝山寺"}
{"author":"王十朋","content":"休论摩诘与文殊，试把庵名扣大儒。君子于言端欲讷，贤人终日只如愚。乐山自昔称仁者，利口由来恶啬夫。听法双峰空耸耳，老禅惟要一言无。","dynasty":"宋代","title":"题讷庵"}
{"author":"王十朋","content":"十日庐山游，蔬肠作雷鸣。对食有长铗，论文无曲生。清净似斋戒，迟留欲修行。翩翩佳公子，怜我厌藜羹。鱼酒致远意，诗篇慰西征。姜新微带糟，鲊美香流罂。今宵羊踏园，魂梦定须惊。回首白莲社，姑作陶渊明。","dynasty":"宋代","title":"赵果州致羊酒走笔戏酬"}
{"author":"王十朋","content":"豫章官逸远，直笔非谤史。天遣来黔涪，诗鸣配子美。","dynasty":"宋代","title":"续访得七人黄太史"}
{"author":"王十朋","content":"人生常患如意稀，利名扰扰何足奇。谁能如我惠连弟，有园有酒兼能诗。种秫西畴都几斛，时见小童驰片幅。风轩洒扫又相呼，适有嘉鱼馈羊续。","dynasty":"宋代","title":"昌龄频开尊再用前韵"}
{"author":"王十朋","content":"莲幕游从一二年，送行越境继前贤。笔头皆有珠千颗，端似少陵夔府篇。","dynasty":"宋代","title":"陈德溥以百韵诗送别因赠一绝"}
{"author":"王十朋","content":"一岭钻天到此平，夜眠听得诵书声。莫言此地名千石，万石它年或可名。","dynasty":"宋代","title":"宿千石闻诵书声"}
{"author":"王十朋","content":"枫宸昔羡君登第，莲幕今惭我效官。相见可嗟头并白，老来自合量俱宽。不嫌此日成名晚，最喜平生取友端。待报君恩知死所，却同神武挂衣冠。","dynasty":"宋代","title":"次韵刘长方司户见赠"}
{"author":"王十朋","content":"渊明酷爱尊中酒，季子贫无负郭亩。我生薄与二子同，俯仰人间亦缘口。一室萧然仅容膝，毛颖陶泓自相友。会心终日雌声读，排闷有时粗气吼。感秋诗集名自宽，雕琢更惭非妙手。篇章不工如子固，声名敢望星之斗。宋生辄作过情语，十韵殷勤为跋后。誉之韩柳谁敢当，意古语奇吾岂有。何如操矛时入室，针我膏肓乃相厚。床头周易深且神，毋惜往来论六九。","dynasty":"宋代","title":"宋孝先示读自宽集复用前韵"}
{"author":"王十朋","content":"眉宇胸襟两不尘，唾成珠玉更清新。惜哉不使苏仙见，题品宁先赵德麟。","dynasty":"宋代","title":"读赵果州诗"}
{"author":"王十朋","content":"周正犹馀八荚蓂，昴星下应一阳生。貌和冬岭松俱秀，神与梅花溪共清。定享百龄如卫武，预开三径学渊明。弟兄此去皆华发，无惜更相荐寿觥。","dynasty":"宋代","title":"梦龄弟生日"}
{"author":"王十朋","content":"圣主龙飞白首郎，误蒙亲擢与南床。言多妄发汲长孺，心不敢邪苏世长。","dynasty":"宋代","title":"次韵王景文赠行四绝其一"}
{"author":"王十朋","content":"东君次第染群芳，更与南枝别样妆。水涨春洲浮鸭绿，日烘花脸带鹅黄。雪中琼蕊不多办，酒后玉肌无此香。玉润冰清总佳士，驿筒相继赠春光。","dynasty":"宋代","title":"吴秀才"}
{"author":"王十朋","content":"九日无悰懒出关，强登云榭望泉山。伤心不忍看茱菊，蓬鬓萧疏泪点班。","dynasty":"宋代","title":"九日登云榭"}
{"author":"王十朋","content":"自古皆有死，先生死忠清。故宅秭归江，前山熊绎城。眷言怀此都，不比异姓卿。六经变离骚，日月争光明。","dynasty":"宋代","title":"题屈原庙"}
{"author":"王十朋","content":"不到君家几换春，眼中风物一番新。吾园小小知何用，不似兹园可养亲。","dynasty":"宋代","title":"李镇夫辟圃筑堂效孟氏之养吾表兄杖屦其间得日涉之趣某"}
{"author":"王十朋","content":"去年今日别吾家，我鬓苍然尔未华。日似去年人不见，鬓毛白尽眼添花。","dynasty":"宋代","title":"去年"}
{"author":"王十朋","content":"高平决战破刘旻，北取三关速若神。大业未成天命改，殿前点检是真人。","dynasty":"宋代","title":"周世宗"}
{"author":"王十朋","content":"嗟我穷居海之角，人物素殊邹鲁俗。年虽及冠无交游，孤陋寡闻嗟独学。闭门不出长太息，思得其人共磨琢。孙子往从西北来，头角轩轩真一鹗。飘飘逸气凌云霄，凛凛高谈吐锋锷。文辞翰墨两奇绝，世上群儿徒碌碌。我昔风期一相遇，欣然握手论心腹。衡茅三度枉车轩，书剑连年共灯烛。论交自喜得房杜，言志端能效来郝。长篇短韵迭赓唱，明月清风共斟酌。囊无一钱身不忧，食止一箪贫自乐。有友如君复何憾，百不为多一已足。今焉舍我将何之，遂使江乡复萧索。南国初寒旅雁来，吴江已冷丹枫落。惜君不尽与君别，兀坐无言情更恶。干戈未息行路难，胡马今独饮河洛。京国有家归未得，钱塘此去仍栖托。会须徒步谒天子，慨然一吐胸中略。请缨缚虏壮志士，庶使平时语无怍。相将煖律破寒梅，驿筒远寄无辞数。","dynasty":"宋代","title":"送子尚如浙西"}
{"author":"王十朋","content":"少年才气已超群，场屋能摛锦绣文。糠秕在前真有愧，春风得意岂如君。","dynasty":"宋代","title":"木蕴之即席和文字韵诗酬以二绝其一"}
{"author":"王十朋","content":"万里相望牛马风，兹楼邂逅一尊同。烟生燕寝香炉上，鼋在宾筵食指中。舟入沧波咏蘋白，饮陪文字胜裙红。飞黄腾踏日边去，回首群惊冀北空。","dynasty":"宋代","title":"至九江陪林守黄中登庾楼出示旧诗"}
{"author":"王十朋","content":"君不见西京孝武称材雄，致治欲与唐虞同。诏求贤良论阙政，翻取曲学公孙弘。又不见文宗在唐号儒雅，制诏勤勤策群下。刘蕡切直弃不收，卒使太阿归宦者。吾皇策士亲临轩，不为故事求空言。犹疑有司效冯宿，或恐前列登公孙。九天赐下飞奎翰，照眼昭回悼云汉。抑尚忠谀有训词，品题高下由宸断。儒宗被命持文衡，银钩拜赐恩非轻。归将乐石刊圣语，分贶下及狂愚生。畎亩惓倦蓄忠愤，射策自惭言不尽。它日倘陪鸳鹭行，愿效魏公摅底蕴。","dynasty":"宋代","title":"谢李侍郎"}
{"author":"王十朋","content":"别来世故朝昏殊，相与言之汗模糊。两翁得酒促坐席，感深念极气欲苏。箨龙亦解作水供，紬绎寻丈如渴乌。衣巾生秋背毛竖，金石相应环佩趋。江山豪壮旁尊俎，醉中频贯累累珠。此时一事复挂口，为乐未竟成喑呜。夔州忧民困汤火，润泽有志无坦途。眼前焦熬十万户，欠伸戏笑皆沾濡。自操量槩入官廪，不输一钱分水符。读书功力无表畔，久矣俗吏轻吾儒。","dynasty":"宋代","title":"仪凤得珠字"}
{"author":"王十朋","content":"二叔年皆八十馀，经年不见久无书。江山不隔还乡梦，昨夜迢迢到佛庐。","dynasty":"宋代","title":"梦二叔"}
{"author":"王十朋","content":"有客赠芳友，满堂闻国香。清含道流气，轻带羽衣黄。缀佩风光别，横琴旨趣长。重须寻禹穴，一曲听扬扬。","dynasty":"宋代","title":"龙瑞道士赠兰"}
{"author":"王十朋","content":"绕堂花木随宜种，堆案文书取次翻。我待衣冠挂林下，杖藜时复到君园。","dynasty":"宋代","title":"李镇夫辟圃筑堂效孟氏之养吾表兄杖屦其间得日涉之趣某其三"}
{"author":"王十朋","content":"胆落庭中雁鹜群，宁容摘纸舞微文。鄱阳贤令知多少，惟有鄱君与项君。","dynasty":"宋代","title":"项服善知县和诗酬以三绝并简林致一教授其一"}
{"author":"王十朋","content":"民疾商辛若寇雠，三分天下二归周。文王终世全臣节，不念前时羑里囚。","dynasty":"宋代","title":"周文王"}
{"author":"王十朋","content":"我有茱萸沜，遥同辋川底。登高少一人，又是王家弟。","dynasty":"宋代","title":"九日寄昌龄弟其四"}
{"author":"王十朋","content":"七岁吾从乃祖游，童蒙深愧未能求。堪嗟四十五年事，昔未裹头今白头。","dynasty":"宋代","title":"送谢任之其一"}
{"author":"王十朋","content":"公馀吏隐不相赊，杖屦园林赏物华。五柳宅边谁种柳，百花楼畔谩栽花。池塘有梦吟春草，屏障无心恋绮霞。来岁游人应话我，雁山深处老桑麻。","dynasty":"宋代","title":"郡圃栽花"}
{"author":"王十朋","content":"容膝茅庵不妄开，欲令人悟止由来。个中妙意知谁解，多作休休莫莫猜。","dynasty":"宋代","title":"次韵宝印叔题止庵三绝其二"}
{"author":"王十朋","content":"平生为雪牵诗兴，今日无诗奈雪何。净几翻书拥炉读，冷斋呵砚带冰磨。寒江独钓句思柳，银海光摇人忆坡。欲两三杯贺丰岁，却忧疆埸正干戈。","dynasty":"宋代","title":"郡斋对雪"}
{"author":"王十朋","content":"长记蓬山旧赏梅，芳樽一笑共君开。重游未见梅花面，应误君诗得得来。","dynasty":"宋代","title":"程泰之郎中以诗三绝觅省中梅花因次其韵其一"}
{"author":"王十朋","content":"平生风义慕相如，笔砚从游二纪馀。直许交情定金石，肯同馀耳但光初。","dynasty":"宋代","title":"曹梦良自许峰来访留山间数日赋诗数十章复出四绝见赠次韵其三"}
{"author":"王十朋","content":"好去耕耘陇上田，但能勤苦有丰年。家家饱暖身康健，更向明年看月圆。","dynasty":"宋代","title":"上元山中百姓出游作三章谕之其三"}
{"author":"王十朋","content":"禁殿安蚩尾，骚人逐毕方。何如栽此草，有火自能妨。","dynasty":"宋代","title":"书院杂咏慎火草"}
{"author":"王十朋","content":"巫邑初传鲤，吾家遂得夔。遥来如马地，却应梦熊诗。官忝二千石，孙看第一枝。欣同君子抱，祝汝似吾儿。","dynasty":"宋代","title":"闻诗得男名之曰夔"}
{"author":"王十朋","content":"一水遥分瀑布馀，万杉深处散明珠。不知散却珠多少，能买人间富贵无。","dynasty":"宋代","title":"游万杉院其三"}
{"author":"王十朋","content":"不肯随群慕鹤轩，慨然丹陛吐危言。坐看蜀道平如地，可见忠臣勇似尊。驷马桥边驱弩矢，杜鹃声里拥旂幡。要须入境询风俗，首访严遵李仲元。","dynasty":"宋代","title":"李怀安拥麾入蜀道出鄱江见赠二诗依韵奉酬其一"}
{"author":"王十朋","content":"两年此日此江滨，又迓向来归去宾。兀坐茅亭竹应笑，林间不著送迎人。","dynasty":"宋代","title":"十八日迓虞参政于西城竹亭去岁亦以此日送之"}
{"author":"王十朋","content":"绿暗梅欲雨，风薰麦初秋。官舍厌卑湿，僧庐访清幽。儒餐惯蔬饭，道话便茶瓯。鉴湖倘容觅，杖屦时来游。","dynasty":"宋代","title":"薛师约抚干召饭于圆通寺主僧瀹茗索诗"}
{"author":"王十朋","content":"六年四郡劝农耕，自欲归耕尚未成。游宦何如在家好，一廛从此愿为氓。","dynasty":"宋代","title":"出郊劝农其一"}
{"author":"陈闰","content":"不归江畔久，旧业已凋残。露草虫丝湿，湖泥鸟迹乾。买山开客舍，选竹作渔竿。何必劳州县，驱驰效一官。","dynasty":"唐代","title":"罢官后却归旧居"}
{"author":"范子长","content":"花木精神面面金，谁将好景作南亭。栗留枝上春风思，鶗鴃声中脱屐痕。檐后梅樊兄及弟，槛前竹鹤子生孙。我今犹是数旬客，遇意忻时即打门。","dynasty":"宋代","title":"南亭"}
{"author":"范子长","content":"欹右堂空怒翼垂，清泉赴壑两鱼嬉。道人强欲安楼宇，闲却南边一半句。","dynasty":"宋代","title":"右石老人"}
{"author":"范子长","content":"攲右堂空怒翼垂，清泉赴壑两鱼嬉。道人强欲安楼宇，闲却南边一半奇。","dynasty":"宋代","title":"右石老人"}
{"author":"郑惟忠","content":"离忧将岁尽，归望逐春来。庭花如有意，留艳待人开。","dynasty":"唐代","title":"送苏尚书赴益州"}
{"author":"郑惟忠","content":"江东藏瑞简，济北蕴兵书。若非平固湖中雁，定是昆明池里鱼。","dynasty":"唐代","title":"古石之歌"}
{"author":"白巽","content":"雨足稻畦春水满，插秧未半青短短。马尘追逐下关头，北望东屯转山坂。一川洗尽峡中想，远浦疏林分气象。沟塍漫漫堰源低，滩濑泠泠石矶响。中田筑场亦有庐，翚飞夏屋何渠渠。李氏之子今地主，少陵祠堂疑故居。","dynasty":"宋代","title":"东屯行"}
{"author":"白巽","content":"分符真吏隐，燕寝傍岩栖。题江山堂","dynasty":"宋代","title":"句"}
{"author":"董士廉","content":"岁和事简正韶春，兴庆池边乐众宾。寻胜此时追曲水，赏芳良会属平津。映花语笑秋千女，隔岸丝簧祓禊人。深愧薄才叨下幕，酒酣应许吐车茵。","dynasty":"宋代","title":"兴庆池禊冥"}
{"author":"陈铣","content":"一庭梧竹罥秋烟，满架图书手自编。凭仗后人勤护惜，虹光不数米家船。","dynasty":"清代","title":"题蒋星华遗像其一"}
{"author":"陈铣","content":"忆昔相逢甥馆中，廿年尘事叹匆匆。而今画里容颜似，无复樽前笑语同。","dynasty":"清代","title":"题蒋星华遗像其二"}
{"author":"陈宗古","content":"洞天三十六，奇邃此无俦。笙鹤有时下，神仙何处游。岩花自照水，谷鸟不啼秋。尽日松阴底，闲听寒涧流。","dynasty":"宋代","title":"游大涤山"}
{"author":"陈宗古","content":"闲访洞霄宫，幽奇景莫穷。溪山虽极远，岩穴自相通。若不寻尘外，无由到此中。高真在何处，笑我白头翁。","dynasty":"宋代","title":"游洞霄"}
{"author":"费丹旭","content":"一曲潆洄水，危桥宛转通。人来秋雨后，门叩夕阳中。旧梦追尘榻，新题认雪鸿。天涯健行脚，我亦感飘蓬。","dynasty":"清代","title":"偕剑秋过小绿天庵访六舟上人不值"}
{"author":"费丹旭","content":"雪压窗虚布被轻，梦回无那易愁生。漏声不尽自断续，镫影欲残时暗明。客馆早寒嗟岁晚，薄田迟税累秋成。不知此日门前路，一笑何人访戴行。","dynasty":"清代","title":"十一月五日雪夜寒甚寄剑秋"}
{"author":"解缙","content":"多情为我谢彭郎，采石江深似渭阳。相聚六年如梦过，不如昨夜一更长。","dynasty":"明代","title":"赴广西别甥彭云路"}
{"author":"解缙","content":"陶生岩畔草青青，唐介坟前江水声。两岸鹧鸪啼不尽，画船挝鼓过全城。","dynasty":"明代","title":"过全州"}
{"author":"解缙","content":"妊姒兴周祚，涂山启夏王。万方仁覆下，奕世壸仪光。赤子天空吁，元宫地永藏。哀歌随逝水，河汉绕天长。","dynasty":"明代","title":"太皇太后挽歌其一"}
{"author":"解缙","content":"翊运符坤厚，承天协睿谋。星华光帝座，月彩丽神州。仙驭蟾宫远，祥云凤阙收。万方俱失恃，挥泪湿清秋。","dynasty":"明代","title":"太皇太后挽歌其二"}
{"author":"解缙","content":"圣恩宽逐客，万里听归来。未上凌烟阁，先登望海台。水翻翠浪拥，地拓碧天开。目断云飞处，终身愧老莱。","dynasty":"明代","title":"回京"}
{"author":"解缙","content":"青春二十馀，文武竟谁如。手握千钧鼎，胸蟠万卷书。誓心依日月，尽力剪夔魖。称尔封侯贵，云台画匪虚。","dynasty":"明代","title":"赠东平侯韩勋之云南"}
{"author":"解缙","content":"虚檐迸玉鸣，入夜转分明。风响不相似，雨声无此清。倚窗情不倦，拨火耳须倾。想是梅花落，梅花落更轻。","dynasty":"明代","title":"听雪轩"}
{"author":"解缙","content":"一自登天府，声名举国传。凤池皆缩首，禁苑尽推贤。威凤青云上，祥麟白日边。上林人共喜，几度锦衣还。","dynasty":"明代","title":"寄友其一"}
{"author":"解缙","content":"风高楚天碧，秋醉凤凰池。京国三年客，扁舟归独迟。满倾桑落酒，折尽桂花枝。政尔相思处，逢君又别离。","dynasty":"明代","title":"寄友其二"}
{"author":"解缙","content":"鹤发重华簪，都门酒共斟。家传三世学，橐有二疏金。圣主恩如海，故山云满林。承家贤子在，相勖嗣徽音。","dynasty":"明代","title":"寄友其三"}
{"author":"解缙","content":"卿家难弟复难兄，诗礼相传廑过庭。派接鲁邦承教雨，天开东壁见文星。八州事业空尘土，三孔衣冠尚典型。沐浴精光今寂寞，愿从洙泗受遗经。","dynasty":"明代","title":"江西访孔宅赠孔氏昆仲"}
{"author":"解缙","content":"地入洪都景物稠，界分吴楚重干掫。滕王有阁空芳草，孺子无亭但古丘。西去帆樯皆北向，南来江水自东流。消沉多少英雄客，李蔡封侯广不侯。","dynasty":"明代","title":"豫章怀古"}
{"author":"解缙","content":"两岩相夹石为门，万水东流去若奔。拔地一峰形自险，擎天独柱势尤尊。鱼龙并跃春初暖，风雨来时昼易昏。想见当年禹疏凿，神功万古至今存。","dynasty":"明代","title":"小孤山"}
{"author":"解缙","content":"几度青山访谪仙，思君风格在高天。自为采石江头客，无复长安市上眠。问罪夜郎悲枉屈，吟诗宫禁忆便娟。浣花又有高风在，应与先生万古传。","dynasty":"明代","title":"吊李太白"}
{"author":"解缙","content":"几回客里度重阳，五岭兹辰望故乡。薏苡肯将归上国，丹砂不为向炎方。竹林客散应多暇，菊径花繁尚未荒。待得明年还上国，登高宠锡酒千觞。","dynasty":"明代","title":"重阳"}
{"author":"解缙","content":"仙蓂七叶报初春，气转洪钧雨露新。已有香醪试生菜，却无故友赏芳辰。梅花东阁千林雪，乌帽青山万里身。为问锦官城里客，几时借马到江津。","dynasty":"明代","title":"立春日寄萧子郁"}
{"author":"解缙","content":"小儿何所爱，爱此芝兰室。更欲附飞龙，上天看红日。","dynasty":"明代","title":"小儿何所爱其一"}
{"author":"解缙","content":"人道日在天，我道日在心。不省鸡鸣时，泠然钟磬音。","dynasty":"明代","title":"小儿何所爱其二"}
{"author":"解缙","content":"小儿何所梦，夜梦笔生花。花根在何处，丹府是吾家。","dynasty":"明代","title":"小儿何所爱其三"}
{"author":"解缙","content":"圣人有六经，天地有日月。日月万古存，六经终不灭。","dynasty":"明代","title":"小儿何所爱其四"}
{"author":"解缙","content":"虎为百兽尊，谁敢触其怒。惟有父子情，一步一回顾。","dynasty":"明代","title":"奉敕题虎顾彪图"}
{"author":"解缙","content":"彩凤有遗雏，喤喤泣载途。神龙亲哺育，跃马赞皇图。","dynasty":"明代","title":"赠西平侯沐英"}
{"author":"解缙","content":"圣主开东阁，群贤已满朝。早骖孤凤尾，侧目望云霄。","dynasty":"明代","title":"简胡学士光大其一"}
{"author":"解缙","content":"青云坊下路，万里此分襟。俟有传书雁，相期弋上林。","dynasty":"明代","title":"简胡学士光大其二"}
{"author":"解缙","content":"作吏谋全拙，从军事亦非。乡心秋塞雁，尽日向南飞。","dynasty":"明代","title":"谪西河"}
{"author":"解缙","content":"倦飞甘白首，竹实正穰穰。不敢先尝食，留之待凤凰。","dynasty":"明代","title":"题白头翁图"}
{"author":"解缙","content":"仆也惭瑰伟，丹青赖尔传。皇风清蓟北，有待画凌烟。","dynasty":"明代","title":"赠写真刘士荣兼送还乡其一"}
{"author":"解缙","content":"春尽故乡来，秋深别我归。宦情同纸薄，只是念庭闱。","dynasty":"明代","title":"赠写真刘士荣兼送还乡其二"}
{"author":"解缙","content":"献策黄金阙，之官岭外州。送君离恨少，江水共悠悠。","dynasty":"明代","title":"送欧阳永清训导之官韶州"}
{"author":"解缙","content":"清沂河上路，芳草东西渡。时有读书声，云山自朝暮。","dynasty":"明代","title":"题清沂书隐"}
{"author":"解缙","content":"寄语君严父，乌江锦似花。故园如此好，安得不归家。","dynasty":"明代","title":"李仲侃客蜀忘归作此柬其子"}
{"author":"解缙","content":"惊觉蘧蘧梦，频闻恰恰啼。只疑窗纸外，却在柳阴西。","dynasty":"明代","title":"闻莺"}
{"author":"解缙","content":"秋实正离离，低徊若有思。朝阳鸣凤起，还向上林枝。","dynasty":"明代","title":"题棠雀图"}
{"author":"解缙","content":"破衲自风沙，兼天压雪花。草间狐兔尽，归去帝王家。","dynasty":"明代","title":"题胡马图"}
{"author":"解缙","content":"木末有芙蓉，宛在水中沚。若向春风开，无人看桃李。","dynasty":"明代","title":"芙蓉"}
{"author":"解缙","content":"春雨蛟龙变，不妨苔藓侵。苍苍孤直者，空洞本无心。","dynasty":"明代","title":"竹"}
{"author":"解缙","content":"御柳青青近绿池，迎春濯秀不违时。皇恩天地同生育，雨露无私亦共知。","dynasty":"明代","title":"河边绿柳其一"}
{"author":"解缙","content":"漫漫春风入舜韶，绿杨舒叶乱莺调。君王不肯娱声色，何用辛勤学舞腰。","dynasty":"明代","title":"河边绿柳其二"}
{"author":"解缙","content":"圣主恭勤日万几，每因朝退问前疑。挥毫亲写蝇头字，常见宫官报酉时。","dynasty":"明代","title":"退朝即事其一"}
{"author":"解缙","content":"赤栏红映夕阳齐，蹀躞天骐度不嘶。侍讲报来应锁甲，乘舆又过御桥西。","dynasty":"明代","title":"退朝即事其二"}
{"author":"解缙","content":"㭨子南来百粤中，黄藤纯束赤筠笼。恩颁内阁分携去，犹有大官黄纸封。","dynasty":"明代","title":"退朝即事其三"}
{"author":"解缙","content":"大将平胡兀亮阿，旌旗云拥照山河。明朝借我双雄凤，直上青天听凯歌。","dynasty":"明代","title":"退朝即事其四"}
{"author":"解缙","content":"北京官酒甜于蜜，高品传宣侑膳珍。圣主御筵犹未饮，便令分赐及儒臣。","dynasty":"明代","title":"退朝即事其五"}
{"author":"解缙","content":"年年荣近六龙车，共拂红云被日华。一自山中杜门后，几回清梦到天家。","dynasty":"明代","title":"寄胡郭二驸马并柬王左军"}
{"author":"解缙","content":"鸡冠浑是胭脂染，今日如何浅淡妆。只为五更贪报晓，至今犹带满头霜。","dynasty":"明代","title":"白鸡冠花"}
{"author":"解缙","content":"扁舟日泛水云乡，夜雨秋风宿豫章。预恐寒惊慈母线，起来先看旧衣裳。","dynasty":"明代","title":"夜雨泊江西"}
{"author":"解缙","content":"见说文园多病后，又携书册卧乡山。新秋诏许归来早，药裹诗签任往还。","dynasty":"明代","title":"东刘日升"}
{"author":"解缙","content":"莫叹风波行路难，舟船指日是长干。东山不为功名出，天下苍生望谢安。","dynasty":"明代","title":"安庆江上守风"}
{"author":"解缙","content":"帝城天近瓮城高，梵宇嵌岩结构牢。试向超然楼上望，大江东去涨银涛。","dynasty":"明代","title":"登镇江报恩寺超然楼"}
{"author":"解缙","content":"八千里外客河湟，鸟鼠山头望故乡。欲问别来多少恨，黄河东去与天长。","dynasty":"明代","title":"西行"}
{"author":"解缙","content":"梦里心惊长乐钟，几回趋侍语从容。十年去国伤心泪，洒向天河载六龙。","dynasty":"明代","title":"贬河州述怀其一"}
{"author":"解缙","content":"一身去国片云轻，白苧衣单万里程。九十严亲离别苦，夕阳挥泪倚门情。","dynasty":"明代","title":"贬河州述怀其二"}
{"author":"解缙","content":"堂上白头亲九十，西行万里赴轮台。人间此是生离别，何日金鸡遇赦回。","dynasty":"明代","title":"贬河州述怀其三"}
{"author":"解缙","content":"万里羁孤祇忆归，将心日日到庭闱。封书寄与南回雁，此去无劳更北飞。","dynasty":"明代","title":"贬河州述怀其四"}
{"author":"解缙","content":"陇树晴云万里秋，思亲独上镇边楼。几年不见南来雁，真个河州天尽头。","dynasty":"明代","title":"登镇边楼"}
{"author":"解缙","content":"圣主恩深宽逐客，西行不遣过轮台。河州犹在人寰内，百二山河去却回。","dynasty":"明代","title":"西行途中即事其一"}
{"author":"解缙","content":"四年寒食困羁囚，山谷先茔无奈愁。想见故园诸弟在，夕阳挥泪更登楼。","dynasty":"明代","title":"西行途中即事其二"}
{"author":"解缙","content":"白云亲舍楚江头，安得天河着地流。惟有月明相识旧，夜来相伴倚门愁。","dynasty":"明代","title":"交年节日有感其一"}
{"author":"解缙","content":"时俗江南重小年，河湟此夜重凄然。抱衾冀作还家梦，想见严亲尚未眠。","dynasty":"明代","title":"交年节日有感其二"}
{"author":"解缙","content":"去年我为慈亲哭，此夜严亲为我愁。万里悲欢那可测，何人灯下说河州。","dynasty":"明代","title":"交年节日有感其三"}
{"author":"解缙","content":"家住江南似鉴湖，料他春色到平芜。不知此日参军庙，谁写新桃换旧符。","dynasty":"明代","title":"己卯元日有感"}
{"author":"解缙","content":"朝回缓步午门西，烟柳和风满御堤。塞北阵寒飞鸟绝，莺声只恋上林啼。","dynasty":"明代","title":"闻莺有感"}
{"author":"解缙","content":"九十严亲两鬓华，孤身万里倍思家。高飞却羡南回雁，又到金陵楚水涯。","dynasty":"明代","title":"送董伦南还次其留别元韵二首其一"}
{"author":"解缙","content":"莫将琴剑老京华，到处溪山即是家。惟有薰风能解愠，不辞相伴到天涯。","dynasty":"明代","title":"送董伦南还次其留别元韵二首其二"}
{"author":"解缙","content":"十年天远神京路，荣辱升沉两不闻。此去双江才咫尺，崆峒山隔万重云。","dynasty":"明代","title":"寄徐逊"}
{"author":"解缙","content":"去年今日宴传柑，两袖天香御酒酣。今夜客中风又雨，可无归梦到江南。","dynasty":"明代","title":"客中元夕"}
{"author":"解缙","content":"君家伯仲情如海，一望南云思一回。好护庭前双桂子，初平去后几花开。","dynasty":"明代","title":"寄何岳"}
{"author":"解缙","content":"紫淦提封十万家，市南多见使君车。凭将旧日阳春曲，散作侯官棠棣花。","dynasty":"明代","title":"过新淦寄胡能定其一"}
{"author":"解缙","content":"许逊山林紫淦边，弹琴耽酒过年年。信知伴鹤游诸洞，何用攀龙上碧天。","dynasty":"明代","title":"过新淦寄胡能定其二"}
{"author":"解缙","content":"少事高皇仅十年，每因圣节赐归船。丁宁天语看严父，八十閒居似列仙。","dynasty":"明代","title":"永乐己丑恭遇太祖圣节感旧其一"}
{"author":"解缙","content":"瞻望宸游又十年，三年宦辙到穷边。天回地转星河近，夜梦升朝奉御筵。","dynasty":"明代","title":"永乐己丑恭遇太祖圣节感旧其二"}
{"author":"解缙","content":"扁舟新自海门来，兄弟承恩入上台。金匮琅函多写遍，锦袍新逐早春回。","dynasty":"明代","title":"送淳夫弟南归其一"}
{"author":"解缙","content":"我家诗礼旧箕裘，当代承恩孰与俦。三入翰林真忝窃，莫言投笔可封侯。","dynasty":"明代","title":"送淳夫弟南归其二"}
{"author":"解缙","content":"芙蓉山下有唐阡，算到于今八百年。归去殷勤看松柏，白云常望五云边。","dynasty":"明代","title":"送淳夫弟南归其三"}
{"author":"解缙","content":"之官远向锦官城，不用金牛役五丁。庠序贤才古邹鲁，献王声誉汉东平。","dynasty":"明代","title":"送张教授子彝之成都"}
{"author":"解缙","content":"画船载酒过枫桥，送到东风雪未消。此日相逢又相别，蓝桥西去路迢迢。","dynasty":"明代","title":"送沈诚庄还皋兰兼东徐叔拱"}
{"author":"解缙","content":"灞桥轻雨落尘沙，送子南行访汉槎。为寄音书大庾岭，腊前有客看梅花。","dynasty":"明代","title":"送刘日升"}
{"author":"解缙","content":"十九年中别更逢，逢君又别意重重。煎茶扫地同明月，相对弹琴到晓钟。","dynasty":"明代","title":"赠萧世英"}
{"author":"解缙","content":"江乡一别异乡逢，十九年中意万重。沽酒满船赊月色，同寻流水听疏钟。","dynasty":"明代","title":"再次前韵"}
{"author":"解缙","content":"乡里相逢簇绣鞍，客中重见别离难。新诗为写齐纨扇，一度相思一检看。","dynasty":"明代","title":"赠萧宗兼以留别"}
{"author":"解缙","content":"梅雨初收欲晓晴，白沙官路马蹄轻。大安桥上簪缨集，为送高人上玉京。","dynasty":"明代","title":"峡江送高峻其一"}
{"author":"解缙","content":"从容语笑见天真，交谊平生有几人。明日分襟江上去，多情怕见柳条新。","dynasty":"明代","title":"峡江送高峻其二"}
{"author":"解缙","content":"新篁如戟草如茵，锦江风细波粼粼。忍歌三叠阳关曲，绝胜汪伦送故人。","dynasty":"明代","title":"峡江送高峻其三"}
{"author":"解缙","content":"二十年前同虎榜，八千里外客殊乡。匆匆又说明朝别，离恨长江有许长。","dynasty":"明代","title":"留别周㢲"}
{"author":"解缙","content":"我已西行及早回，南山松柏好栽培。平生忠孝兼兄弟，常有音书日下来。","dynasty":"明代","title":"寄朝夫文夫朋至三弟"}
{"author":"解缙","content":"绕县清江月一湾，君家别墅在屏山。当时故老犹能说，晴日笙歌夹路还。","dynasty":"明代","title":"寄张叔豫刘孟恂二君子其一"}
{"author":"解缙","content":"节义庐陵古所誇，宋朝冠盖盛中华。张君旧住禾川上，里巷传呼御带家。","dynasty":"明代","title":"寄张叔豫刘孟恂二君子其二"}
{"author":"解缙","content":"东华观古荫乔松，先月楼高倚碧峰。莫向山头吹铁笛，清声唯恐引蛟龙。","dynasty":"明代","title":"寄张叔豫刘孟恂二君子其三"}
{"author":"解缙","content":"高骈庙下青松树，每到源头驻马看。红雾白云多散尽，祇宜霜雪共清寒。","dynasty":"明代","title":"送刘子龄"}
{"author":"解缙","content":"禾川岭上最高峰，飞锡时敲碧落钟。檐卜花香月明里，金盂分水受降龙。","dynasty":"明代","title":"寄非空上人"}
{"author":"解缙","content":"经年两度还乡里，九载相逢话夙心。曾见诛茅新筑室，门前嘉树总成阴。","dynasty":"明代","title":"寄邓维翰"}
{"author":"解缙","content":"来时萧峡驻轻舟，惆怅初年作远游。梦里相思不相见，武功山下月轮秋。","dynasty":"明代","title":"寄黄元斋"}
{"author":"解缙","content":"每到秋时只忆家，鉴湖秋水浸明霞。湖中莲子秋成实，粒粒凉心滴露华。","dynasty":"明代","title":"寄孟链其一"}
{"author":"解缙","content":"微凉正好课书篇，熟读千回见昔贤。七略五车多阅遍，此心方解欲无言。","dynasty":"明代","title":"寄孟链其二"}
{"author":"解缙","content":"零落归来万里身，圣皇深眷语谆谆。偷生抱病文阳水，洗得西风万斛尘。","dynasty":"明代","title":"寄孟链其三"}
{"author":"解缙","content":"诗隐东湖看白云，青莲翠竹自为群。一从亡友哀歌断，樽酒何人与论文。","dynasty":"明代","title":"寄东湖诗隐仲山江丈"}
{"author":"解缙","content":"相别春云绾柳条，相思千里路遥遥。丘隅养就冲天翼，迟尔乘风上碧霄。","dynasty":"明代","title":"寄康中振"}
{"author":"解缙","content":"禾水云阳地势连，君家习隐在南田。条桑种杏閒清昼，何必桃源别有天。","dynasty":"明代","title":"留别刘南洲其一"}
{"author":"解缙","content":"待我悬车返故山，相从吹笛月明间。鹭江螺浦寻渔伴，便胜神仙共往还。","dynasty":"明代","title":"留别刘南洲其二"}
{"author":"解缙","content":"百尺苍崖吼石麟，兵书峡在楚江滨。人心只是推诸葛，木石无神自有神。","dynasty":"明代","title":"兵书峡"}
{"author":"解缙","content":"昔年陇右思严父，此日湘南忆稚儿。父子恩深总情切，可堪回首望天涯。","dynasty":"明代","title":"湖南忆子"}
{"author":"解缙","content":"陶生岩畔午风清，唐介坟前江水平。两岸鹧鸪啼不尽，画船挝鼓到全城。","dynasty":"明代","title":"全州杂兴其一"}
{"author":"解缙","content":"全城三面临湘水，扑地闾阎著姓家。侍女画船争渡处，采莲采得并头花。","dynasty":"明代","title":"全州杂兴其二"}
{"author":"解缙","content":"清湘书院何年起，共说湘州柳仲涂。想见皋比弦诵处，孔颜名理训生徒。","dynasty":"明代","title":"全州杂兴其三"}
{"author":"解缙","content":"国朝太守张君复，种得青松夹路长。夏日行人多驻马，全州万树比甘棠。","dynasty":"明代","title":"全州杂兴其四"}
{"author":"解缙","content":"百丈山头雨乍晴，灵川江上水初生。薰风隔岁如相约，两度吹船上玉京。","dynasty":"明代","title":"灵川发舟"}
{"author":"解缙","content":"去岁端阳奉御筵，金盘角黍下遥天。黄封特赐开家宴，回首薰风又一年。","dynasty":"明代","title":"桂林午日感旧"}
{"author":"解缙","content":"荔枝子结虫窠绿，倒黏花开女脸红。望见石城三合驿，便分岐路广西东。","dynasty":"明代","title":"过三合驿"}
{"author":"解缙","content":"金鸡驿前津吏迎，金鸡岩下江水声。金鸡飞上九天去，唯有空岩馀旧名。","dynasty":"明代","title":"上北刘其一"}
{"author":"解缙","content":"三月藤江听子规，桐花细雨湿征衣。遥知乡里逢寒食，处处人间上冢归。","dynasty":"明代","title":"上北刘其二"}
{"author":"解缙","content":"前日及柴扉，行休颇自怡。问人别后事，得女寄来诗。处世的如梦，劳生能几时。冰霜惟自洁，穷达任何知。","dynasty":"明代","title":"寄胡光大其一"}
{"author":"解缙","content":"上蔡音书近，高谈复论文。六经悬白昼，千载信浮云。汉简何多凿，秦坑亦合焚。操觚任缓颊，安得见华勋。","dynasty":"明代","title":"寄胡光大其二"}
{"author":"解缙","content":"斯文天所赋，吾道晚初成。閒若陶元亮，狂为祢正平。登高天以旷，对月镜逾清。坐到晨钟发，寂寥三四声。","dynasty":"明代","title":"寄胡光大其三"}
{"author":"解缙","content":"龙江候明发，恋阙倍思亲。风急回征雁，舟行别故人。望中知里闬，梦想听韶钧。后夜多遥念，风生淮水滨。","dynasty":"明代","title":"发龙江其一"}
{"author":"解缙","content":"仲氏同我去，伯兄还帝城。重来应有日，此别不胜情。一一帆樯去，双双鸥鹭迎。到家无限好，桑梓尽经行。","dynasty":"明代","title":"发龙江其二"}
{"author":"解缙","content":"巨石水中流，巑岏水面浮。端然劳砥柱，恍若隔瀛洲。风雨波涛险，鱼龙窟宅幽。江湖多胜迹，来往一凝眸。","dynasty":"明代","title":"拿吒石"}
{"author":"解缙","content":"自入李杨河，青山两岸多。马当峰夹险，龙渡峡流梭。突兀一拳石，奔腾万顷波。今朝逢小至，击楫大风歌。","dynasty":"明代","title":"李杨河"}
{"author":"解缙","content":"海门第一关，巨石水中间。阴雨蛟龙出，天晴鹳鹊还。一川浮玉笋，两岸见青山。亦有摩崖宇，苍苔点点斑。","dynasty":"明代","title":"小孤山"}
{"author":"解缙","content":"青山围一县，隐隐见人家。乱石江边出，孤山带日斜。翠添官舍柳，香泛驿楼花。不见陶彭泽，湓城起暮鸦。","dynasty":"明代","title":"彭泽"}
{"author":"解缙","content":"扁舟过彭蠡，远远见匡山。巨石危将堕，阴云去复还。平铺三百里，高出九霄间。久在风尘际，览观心自閒。","dynasty":"明代","title":"庐山"}
{"author":"解缙","content":"石龙江上水云腥，巨浸东南合四溟。神电卫城何处是，半边山色一痕青。","dynasty":"明代","title":"化州"}
{"author":"解缙","content":"龙州百尺石为城，万户层楼暮霭横。举网得鱼沽美酒，满船明月棹歌声。","dynasty":"明代","title":"龙州其一"}
{"author":"解缙","content":"波罗蜜树满城闉，铜鼓声喧夜赛神。黄帽葛衣墟市客，青裙锦带冶游人。","dynasty":"明代","title":"龙州其二"}
{"author":"解缙","content":"交州出到龙州路，瘴雨荒烟泣鹧鸪。始信玉关长闭好，欲将封事赞皇图。","dynasty":"明代","title":"龙州其三"}
{"author":"解缙","content":"上将勋庸动百蛮，偏禆威略重如山。市桥一堠当千里，横槊青天白昼閒。","dynasty":"明代","title":"过交趾市桥"}
{"author":"解缙","content":"沙碛茫茫塞草肥，桔槔峰上暮烟飞。交河北去天连海，苏武曾将汉节归。","dynasty":"明代","title":"市桥会郭千户作"}
{"author":"解缙","content":"香罗着体叠雪轻，赐出彤庭忆圣君。午夜薇垣清梦里，漏声犹似日边闻。","dynasty":"明代","title":"交趾和友人"}
{"author":"解缙","content":"绕涧木犀冬着花，上方台殿頫烟霞。云迷石室和光洞，犹是轩辕帝子家。","dynasty":"明代","title":"清远峡山寺"}
{"author":"解缙","content":"少年见说张横浦，曾访南安旧谪居。趺迹宛然存石础，至今重到已成墟。","dynasty":"明代","title":"重过南安其一"}
{"author":"解缙","content":"黄金市镇水湾环，屋瓦高低竹树间。西北有峰如翠黛，舟人说是酒墰山。","dynasty":"明代","title":"重过南安其二"}
{"author":"解缙","content":"凤衔丹诏下天来，圣主临轩策俊才。二十三年悲短命，乡人空望绣衣回。","dynasty":"明代","title":"挽凤岐父尹平御史其一"}
{"author":"解缙","content":"端明书法继钟王，佩玉琼琚在庙堂。见说当年推第一，米家应自笑疏狂。","dynasty":"明代","title":"题蔡君谟真迹其二"}
{"author":"解缙","content":"早辞天禄校书荣，又赋三休遂逸情。夜近玉堂看月色，晓趋金阙听钟声。红尘轩盖今无梦，白日岩扉旧有盟。归到故园松菊在，门前五柳识先生。","dynasty":"明代","title":"送友"}
{"author":"解缙","content":"渡江炎德衰，颠倒由奸桧。胡公进谠言，直欲扫萧艾。居然新州谪，名震天壤内。恢复事己非，能保清净退。孝皇眷先臣，拔擢起滞废。羽仪廊庙间，议论尤正大。丘园将佚老，耿耿丹心在。耆朋既凋谢，一札重恩赉。矫首仰乾淳，芳猷传异代。龙章俨如新，字画有馀态。前修不可作，展卷一长喟。","dynasty":"明代","title":"题胡忠简公敕书"}
{"author":"解缙","content":"倦飞甘白首，竹实正穰穰。不敢先尝食，留之待凤凰。","dynasty":"明代","title":"题白头翁图"}
{"author":"解缙","content":"记得天门颁赐时，翚飞凤羽下龙墀。只今流落江南去，还有清风及四夷。","dynasty":"明代","title":"南行题扇其二"}
{"author":"解缙","content":"一自登天府，声名举国传。凤池皆缩首，禁苑尽推贤。威凤青云上，祥麟白日边。上林人共喜，几度锦衣还。","dynasty":"明代","title":"寄友其一"}
{"author":"解缙","content":"云驳花骢各试行，一般毛色一般缨。殿前来往重骑过，欲得君王别赐名。","dynasty":"明代","title":"退朝即事其三"}
{"author":"解缙","content":"黄金市镇水湾环，屋瓦高低竹树间。西北有峰如翠黛，舟人说是酒墰山。","dynasty":"明代","title":"重过南安其二"}
{"author":"解缙","content":"潇洒寒梅吐玉葩，暗香浮动老仙家。应知鼎鼐调羹味，几向园林傲雪华。","dynasty":"明代","title":"梅"}
{"author":"解缙","content":"十载交游谊，应同雷与陈。论心偏慰藉，谈道最清真。乔木风烟旧，哦松岁月新。循良振名邑，易简悦居民。百里桑麻盛，千门桃李春。自惭空白首，喜得重相亲。","dynasty":"明代","title":"赠常熟陈二尹"}
{"author":"解缙","content":"夏云敛虚壑，轻飙散林坰。袒息坐幽宇，曾无尘事撄。硙泉响非聒，聊且均凡情。骐骥甘伏枥，饲秣便清泠。物情已俱逸，樵路无商声。","dynasty":"明代","title":"题画四首其二"}
{"author":"解缙","content":"刘郎不是寻常者，风流肯在他人下。手中绾着青丝缰，街头走跨青骢马。狎儿挟弹黄金丸，刘郎坐据黄金鞍。䟎新衫子青沥沥，细腻棕粒光团团。焦桐藏在紫金囊，袖得玉帕花罗香。回头一顾二三子，含娇含态变鸣珰。刘郎半掩东风面，桃花上脸阿堵光。人生行乐须及时，河沙草绿骢马肥。草头露晞君始出，花梢月上君未归。门前曲巷新甃玉，家有黄金无不足。子孙孙子满眼前，如叶如花千万斛。","dynasty":"明代","title":"题刘于京行乐图"}
{"author":"解缙","content":"朝驱下越坂，夕饭当吴门。停车吊古迹，霭霭林烟昏。青山海上来，势若游龙奔。星临斗牛域，气与东南吞。九折排怒涛，壮哉天地根。落日见海色，长风卷浮云。山椒载遗祠，兴废今犹存。香残吊木客，树古啼清猿。我来久沈抱，重此英烈魂。吁嗟属镂锋，置尔国士冤。峨峨姑苏台，荆棘晓露繁。深宫麋鹿游，此事谁能论。因之毛发竖，落叶秋纷纷。","dynasty":"明代","title":"题吴山伍子胥庙"}
{"author":"解缙","content":"姮娥面，今夜圆。下云帘、不著臣见。拚今宵、倚阑不去眠。看谁过、广寒宫殿。","dynasty":"明代","title":"风落梅中秋不见月"}
{"author":"解缙","content":"妊姒兴周祚，涂山启夏王。万方仁覆下，奕世壸仪光。赤子天空吁，元宫地永藏。哀歌随逝水，河汉绕天长。","dynasty":"明代","title":"太皇太后挽歌其一"}
{"author":"解缙","content":"空亭屹立俯长流，占断潭溪千古秋。一派清商人倚槛，半篙寒绿客呼舟。芙蓉露白江波冷，梧竹风高枕簟幽。车马红尘应不到，此身何异在瀛洲。","dynasty":"明代","title":"潭溪刘氏秋江亭"}
{"author":"解缙","content":"曲邪除尽不疑猜。昔日公输巧制来。正是得人轻借力。定然分别栋梁材。","dynasty":"明代","title":"锯子"}
{"author":"解缙","content":"灞桥轻雨落尘沙，送子南行访汉槎。为寄音书大庾岭，腊前有客看梅花。","dynasty":"明代","title":"送刘日升"}
{"author":"解缙","content":"自入李杨河，青山两岸多。马当峰夹险，龙渡峡流梭。突兀一拳石，奔腾万顷波。今朝逢小至，击楫大风歌。","dynasty":"明代","title":"李杨河"}
{"author":"解缙","content":"青山围一县，隐隐见人家。乱石江边出，孤山带日斜。翠添官舍柳，香泛驿楼花。不见陶彭泽，湓城起暮鸦。","dynasty":"明代","title":"彭泽"}
{"author":"解缙","content":"桂水东边度石桥，村民淳朴见渔樵。丛祠歌吹迎神女，野庙蘋蘩祀帝尧。附郭有山皆积石，仙岩无路不通霄。日长衣绣观民俗，比户熙熙荷圣朝。","dynasty":"明代","title":"题临桂七星岩其三"}
{"author":"解缙","content":"江南处处多修竹，凉雨潇潇响寒玉。孤根送出龙欲驰，怒箨才舒虎犹伏。霁景时开忽往来，清阴迥绕天垂绿。我昔金銮夜直时，月下风前适见之。天然妙影落窗畔，展转江南劳梦思。归来竹林时宴眠，断渠流水分清妍。深丛嫩筱山鸡语，唤醒骑龙朝日边。故人示我新图好，华林金谷空烟草。此君贞节万世同，纵有冰霜自能保。","dynasty":"明代","title":"题墨竹"}
{"author":"解缙","content":"几回客里度重阳，五岭兹辰望故乡。薏苡肯将归上国，丹砂不为向炎方。竹林客散应多暇，菊径花繁尚未荒。待得明年还上国，登高宠锡酒千觞。","dynasty":"明代","title":"重阳"}
{"author":"解缙","content":"忽报荆山有堕弓，生民挥泪湿秋风。孤臣泪尽丹心在，一似扶桑晓日红。","dynasty":"明代","title":"九华山"}
{"author":"解缙","content":"大将平胡兀亮阿，旌旗云拥照山河。明朝借我双雄凤，直上青天听凯歌。","dynasty":"明代","title":"退朝即事其四"}
{"author":"解缙","content":"霜影沉沉起暮寒，秋云荷叶护阑干。形骸已在希夷外，不怕王孙金弹丸。","dynasty":"明代","title":"题芦雁图其二"}
{"author":"解缙","content":"微凉正好课书篇，熟读千回见昔贤。七略五车多阅遍，此心方解欲无言。","dynasty":"明代","title":"寄孟链其二"}
{"author":"解缙","content":"共看芙蓉天马山，遥怜世上几人间。田家有酒邀皆去，尽醉相随步月还。","dynasty":"明代","title":"忧患中哭沧江兄其六"}
{"author":"解缙","content":"章江飞出赣石来，大皋渡头群玉开。神螺浦翠晓光发，天狱山高青练回。东江西江小水合，章水中流何壮哉。双洲横作两龙剑，交锁石濑鸣春雷。一点分明飞作笔，上字成文下成吉。沧田桑海说荒唐，焉用河图洛书出。文水生祥不可休，坐谈孔孟思伊周。萧曹管乐不足数，倦游往往思扁舟。陈君更在水西住，几回击楫歌中流。鹧鸪洞前薜荔晓，赤石潭下芙蓉秋。天风吹云捲大旗，玉文深发清涟漪。君今归去事仙赏，我亦乘之歌式微。","dynasty":"明代","title":"赋得字水成文送陈子鲁"}
{"author":"解缙","content":"连日桐城阻去舟，长江无奈拍天浮。川灵解识朝天客，数遣风涛着意留。","dynasty":"明代","title":"安庆道中其二"}
{"author":"解缙","content":"来时萧峡驻轻舟，惆怅初年作远游。梦里相思不相见，武功山下月轮秋。","dynasty":"明代","title":"寄黄元斋"}
{"author":"解缙","content":"碧鸡坊里春风颠，浣花溪边晴日暄。浩歌一曲花弄影，慷慨不及开元前。饭颗山头忆相见，历下新亭旧时面。吟诗未遣髭须愁，愁绝边尘暗河县。平生落笔五岳摇，调笑不作儿女娇。锦袍仙人伯仲耳，孰谓有作徒相嘲。诗卷长留两不灭，玉颜癯骨俱清绝。万古诗人照胆寒，松柏苍然傲冰雪。吴兴公子真天人，落影自与韩众亲。新图古色照秋水，如此子美方逼真。槎翁老仙我所敬，十年寤寐游珠林。新诗墨妙聚片纸，今我观之谐夙心。嗟余岂是诸公徒，青天空行一字无。纷纷馀子风斯下，独立惟见明星孤，吁嗟杜陵焉可呼。","dynasty":"明代","title":"题赵文敏杜陵戴笠图"}
{"author":"解缙","content":"北方黑帝驱松使，松使嘘烟满天地。神工幻作元霜飞，一敛捣成乌玉剂。脑麝匀胶香屑屑，巧制如琴复如月。休论价值重如金，贵在玉堂堂上列。出处相同毛与楮，生也同生死同死。结邻好个石乡侯，亲我更亲二君子。天池共沐恩波惯，彩凤龙光几璀璨。五经载道孰为先，匪我传来那得见。","dynasty":"明代","title":"墨"}
{"author":"解缙","content":"鹤发重华簪，都门酒共斟。家传三世学，橐有二疏金。圣主恩如海，故山云满林。承家贤子在，相勖嗣徽音。","dynasty":"明代","title":"寄友其三"}
{"author":"解缙","content":"侍郎将命出金銮，中使传宣左右欢。关内官曹迎使节，汉中父老识衣冠。云开太华三峰晓，雨过黄河九曲寒。寄语渭川千亩竹，西风愿早报平安。","dynasty":"明代","title":"送侍郎出使"}
{"author":"解缙","content":"金陵自古帝王闉，此际风云庆会晨。凤阁九重仙仗肃，莺花三月锦城新。云开御苑千峰晓，气转阳和万户春。安得致身青锁闼，愿随冠服侍枫宸。","dynasty":"明代","title":"春日早朝"}
{"author":"解缙","content":"管城子，尔能图天文，又能貌地理。六经修纂点画明，群书著述文章美。作之之始称蒙恬，后来毛州刺史传。近代喜称陆文宝，如锥如凿还如椽。善书不择新与故，一锋杀尽山中兔。江淹梦断多才华，班超投却成奇遇。闻君制作非寻常，尖齐员健良有方。当窗特书风雨作，临池点染烟云香。百体书中尽神妙，金雀虎爪生辉耀。悬针垂露更清新，不作拙工使人诮。陆君早为人所称，英气凛凛当青春。何时携取献天子，图画麒麟阁上人。","dynasty":"明代","title":"笔妙轩"}
{"author":"解缙","content":"闻道西羌路坦夷，三千里外一娥曦。奔忙南北寻常事，老大悲伤九十稀。夜月书闱归梦远，秋风驿路雁声迟。儒官莫恨文章误，中正和平好俟时。","dynasty":"明代","title":"述怀"}
{"author":"解缙","content":"延英影对碧衣郎，端砚纤毫各别床。天子垂帘亲考试，宫人手里过茶汤。","dynasty":"明代","title":"退朝即事其二"}
{"author":"解缙","content":"御气排空雉扇开，金衣照日近臣来。绿囊已进千秋鉴，黼座还称万寿杯。王子吹箫双凤阙，羲娥揽辔六龙回。侍臣此日承恩泽，散作祥风遍八垓。","dynasty":"明代","title":"万寿节恭纪"}
{"author":"解缙","content":"新雨不成泥，軥舟树上啼。征夫怀远路，家在大湖西。别家今几度，杨柳江边树。念乡车轮下，渐是中年路。万事中年尚可期，人生且莫长别离。长别离，向何方，九河落花晴浦香。玉雎斑斑凫乳黄，南望不见二高堂，奈此游子思故乡。我家萧君济世早，功成身退合天道。当时未必去者贤，挽不回之卧烟岛。后来亲阅亏成事，始识从初去时好。我不能赤手缚虹霓，又不能委身同草木。生逢尧舜时，肯受泥涂辱。昨者误奋龙门雷，蝘蜓嘲之自云足。忧者举觞酬白日，惟有皇天照空谷。张公云，吴江生，我有千载意，不羡身后名。为君写作送行曲，曲中摧曳难为情。君行不听，我意不平。明日买船棹秋声，送秋东下窥沧瀛。飘然如去白玉京，须君禹穴相逢迎。相见不见须相待，客行虽迟心不改。","dynasty":"明代","title":"送萧检讨引高南归"}
{"author":"解缙","content":"芙蓉山下有唐阡，算到于今八百年。归去殷勤看松柏，白云常望五云边。","dynasty":"明代","title":"送淳夫弟南归其三"}
{"author":"解缙","content":"溪山有逸趣，苍崖凌紫烟。远峰落天半，中有飞来泉。苍茫楼观出林杪，丘园四顾居人少。夕阳往往见渔樵，古树阴阴乱啼鸟。望中峰高云锦张，如此溪山犹故乡。元坛观里三峰出，白鹭洲边二水长。碧梧翠竹连江岸，菊潭秋屿花争乱。好景偏宜白日游，年华每被青春换。寄语溪水如有情，氤氲佳气常钟灵。山中美酒置千斛，待我归来寻旧盟。","dynasty":"明代","title":"题山水"}
{"author":"解缙","content":"涂生少与鬼神遇，家在我乡社山住。踏破山河画得名，颜辉服役从之屡。清贫四壁自挥手，旋题粉垩分新旧。匣移好事为汝留，百年风雨人间寿。泗水一盂捲沧海，娉婷妖孽颜如灰。水平咄嗟具汤沐，运持万斛青莲开。胡奴金童发拳曲，鼗鼓声喧叫万回。玉环堆坏不能扶，天台惠林游国都。杖头三国几英杰，识者当时知有无。忽从殿角出彪虎，仓皇悔不弯弓弩。走过盘拿值一龙，前额披鳞咸争武。两禅痴坐殊不惊，松阴露滴秋冥冥。寒山拾得笑何事，老佛垂发东南行。定光亦向长汀去，千年狝猴作人语。徵也光华照末来，胡雏那得相宾主。光中兵甲血相溅，石勒诸儿眼如鼠。括囊笑杀万缘空，醯鸡起灭何匆匆。男儿一身佩宇宙，万亿劫后应相逢。神交语了未可终，金鸡飞出扶桑红。静巷道人正结夏，赤脚拟踏崚嶒峰。邀我题诗观明月，如此风流何远公。古来梦幻当相续，天地茫茫有形梏。生事不逢随眼前，世间何事非蕉鹿。跨牛庵前芳草绿，直上青天放黄犊。机锋禁署腾玉霄，风流太史黄山谷。","dynasty":"明代","title":"泰和普阁寺壁颜辉画"}
{"author":"解缙","content":"冰壶玉衡悬清秋，神仙中人不易得。往时文采动人主，自怪一日声辉赫。忆昨逍遥供奉班，风雨不动安如山。词源倒流三峡水，时闻杂佩声珊珊。先生早赋归去来，鲸鱼跋浪沧溟开。致身福地何萧爽，石田茅屋荒苍苔。绣衣春当霄汉立，云近蓬莱常五色。池上于今有凤毛，秋水为神玉为骨。百花潭水即沧浪，星宫之君醉琼浆。西望瑶池降王母，南极老人应寿昌。","dynasty":"明代","title":"句容县茅山观道官东白能文章且长于诗予无以为寿集杜子美诗二十句以赠"}
{"author":"解缙","content":"来时萧峡驻轻舟，惆怅初年作远游。梦里相思不相见，武功山下月轮秋。","dynasty":"明代","title":"寄黄元斋"}
{"author":"解缙","content":"凛凛东风日未西，珊瑚枝上暂幽栖。千山万怪藏踪迹，野旷青天不敢啼。","dynasty":"明代","title":"墨鹰其一"}
{"author":"解缙","content":"少年见说张横浦，曾访南安旧谪居。趺迹宛然存石础，至今重到已成墟。","dynasty":"明代","title":"重过南安其一"}
{"author":"解缙","content":"高天桂树五千尺，广寒宫中遮月色。八月秋清桂吐花，天香散乱神仙宅。西湖吴叟乌角巾，帝遣伐桂三千春。终朝倚困倦无力，婵娟兔笑嫦娥嗔。我有开山新钺斧，手持直上清虚府。金桥银桥忽在前，笑观霓裳羽衣舞。一斫折枝柯，二斫折婆娑。三斫桂树月中倒，四海不觉清光多。太阴之君邀我见，封章直奏通明殿。玉皇亲赐天樵民，留我天庭十日宴。明日宴罢踏层云，思量唯有斧随身。袖中带得一枝出，天下方知第一人。","dynasty":"明代","title":"月中丹桂歌"}
{"author":"解缙","content":"零落归来万里身，圣皇深眷语谆谆。偷生抱病文阳水，洗得西风万斛尘。","dynasty":"明代","title":"寄孟链其三"}
{"author":"解缙","content":"骢马五更寒，披衣上绣鞍。东华天未晓，明月满阑干。","dynasty":"明代","title":"早朝"}
{"author":"解缙","content":"月来轩外自相寻，人在轩中鼓素琴。半榻影斜天浸水，七弦声动雁投林。光涵石几秋无际，冷逼冰弦夜正深。我忆戴逵惭未识，拟乘高兴借清音。","dynasty":"明代","title":"琴月轩"}
{"author":"解缙","content":"群芳摇落尽凋残，唯有孤松耐岁寒。为道沧洲深雪里，独留苍翠与君看。","dynasty":"明代","title":"题岁寒图"}
{"author":"解缙","content":"诗隐东湖看白云，青莲翠竹自为群。一从亡友哀歌断，樽酒何人与论文。","dynasty":"明代","title":"寄东湖诗隐仲山江丈"}
{"author":"解缙","content":"遍览冲虚益旷哉，悬崖峭壁起楼台。每逢嘉客岩边过，疑有仙真天际来。水底尽教龙稳卧，松巅时遇鹤飞回。道人采药迷归路，洞口云生扫不开。","dynasty":"明代","title":"题冲虚观"}
{"author":"解缙","content":"吉州属邑雄西昌，龙河武姥青玉光。霸先城头雾气紫，山谷祠下洪流泷。黄头将军击妖贼，万鼓天齐响桥侧。至今父老传诵之，忠义名邦字深勒。曾君世系出西昌，初来吏部神扬扬。三年佐郡压青兖，九载相逢归故乡。我服衰麻世所哀，君今衣绣世所荣。哀荣共在故乡好，明日分襟无限情。","dynasty":"明代","title":"送曾仲浚归任海州"}
{"author":"解缙","content":"天晴随驾共登山，中使传宣荐玉盘。金谷人游红步幛，石房仙炼紫华丹。猩红浥露珊瑚软，鹤顶迎风玛瑙寒。侍从词臣知此味，渴中无惜齿牙酸。","dynasty":"明代","title":"随驾登紫金山赐果"}
{"author":"解缙","content":"冬岭森瑶林，积雪缟绝壁。天飞失孤鸟，万境归一寂。何物行路人，旅骑犹历历。天高人事异，长途未遑息。独有高居朋，纶巾座方适。幽观失欢喜，感遇相劳逸。孤舟尽日横，桂楫空倚石。立待东方暾，迢遥思无极。","dynasty":"明代","title":"题画四首其四"}
{"author":"解缙","content":"清沂河上路，芳草东西渡。时有读书声，云山自朝暮。","dynasty":"明代","title":"题清沂书隐"}
{"author":"解缙","content":"海潮怒捲天风急，白浪嵯峨雪山立。老龙戏浪蛟蜃随，爪甲尽带烟云湿。古来画者谁最工，神妙独有陈所翁。嗟哉此图多变化，雷雨淋漓笔锋下。兴来展卷为君题，不数僧繇擅高价。","dynasty":"明代","title":"题陈所翁画龙"}
{"author":"解缙","content":"闻说刘郎似谪仙，竹轩不减洞中天。蛟龙嘘气成楼阁，岛屿无波列市廛。鹤到诗坛通远信，人看棋局惜流年。卜居自爱三山好，赢得烟霞满目前。","dynasty":"明代","title":"题刘郎中归隐竹轩图"}
{"author":"解缙","content":"春尽故乡来，秋深别我归。宦情同纸薄，只是念庭闱。","dynasty":"明代","title":"赠写真刘士荣兼送还乡其二"}
{"author":"解缙","content":"剡溪藤，鱼网线，捣剉如麋浸水涀。神工抄作五色笺，凤舞鸾翔云片片。汉庭帝子爱如宝，诏下蔡侯多制造。文华殿上赋新诗，御墨淋漓尽章草。","dynasty":"明代","title":"纸"}
{"author":"解缙","content":"微凉正好课书篇，熟读千回见昔贤。七略五车多阅遍，此心方解欲无言。","dynasty":"明代","title":"寄孟链其二"}
{"author":"解缙","content":"人逢春来喜，我逢春来悲。春来春去催人老，百年光阴能几时。去年当春发如漆，今年逢春鬓若丝。人逢春到好颜色，我见春来头愈白。一片飘潇似雪垂，纵有春风清不得。忆我初年十四五，每到春来强欲舞。读书一目数行下，醉后传觞不知数。一朝辞家入京国，正是莺花二三月。东风满路马蹄轻，挥鞭走遍长安陌。此时红颜方少年，瀛洲步武如飞仙。常临螭陛奉清跸，时拂云笺近御筵。自从衰病困怀抱，一回见春一回老。趋朝上马要人扶，形态龙钟貌枯槁。寻常怕雨又悲风，白日看花如雾中。酒肠不惯易成醉，诗句懒题那得工。昔何勇锐今如此，始信蹉跎真老矣。吁嗟天运本自然，寒暑倏忽相推迁。老𣆀彭祖今安在，瑶池弱水皆虚传。眼前岂无旷达者，击节和我春来篇。","dynasty":"明代","title":"春来曲"}
{"author":"解缙","content":"羁怀不自释，终夜卧复起。长风吹河声，泻入茅屋里。青天高高素月横，露华凄落罗衫轻。干将莫邪欲自见，中夜忽作双龙鸣。志士遭逢苦不早，远道忧心急于捣。漫说咸阳与洛阳，昨日莺花今日老。我有母，江之南，盈簪白发丝鬖鬖。柴门半掩绿树下，落日凝望情何堪。我有弟，湖之北，云梦关山万里隔。三月归鸿又尽飞，相思一字无由得。金兰交契王使君，一日不见心氤氲。适来离别忽三载，梦魂踏遍江东云。平生只欲事高洁，骨肉交游总疏绝。慷慨临风一洒然，泪痕满袖都成血。衣袖初乾夜向晨，古来忠义多艰辛。江乡有路且归去，秋风野水堪垂纶。","dynasty":"明代","title":"卢氏秋夜赋寄王院判"}
{"author":"解缙","content":"秋山风露寒，林莽忽摧落。山家乐馀暇，宾客时剥啄。开门扫败叶，隔屋供醴酪。忘情系城府，野兴转淳朴。白云淡无心，红树相罗络。山僧亦忘机，逍遥俯虚壑。此景良己佳，何用翔寥廓。","dynasty":"明代","title":"题画四首其三"}
{"author":"解缙","content":"处士年年种菊枝，几回霜雪满东篱。春风天上移根种，又见新承雨露时。","dynasty":"明代","title":"交趾还途中赠士谦其二"}
{"author":"解缙","content":"令子能书逼右军，新诗妙墨总超群。明朝又向江头别，遥望文星隔五云。","dynasty":"明代","title":"和山阴宋太史韵其二"}
{"author":"解缙","content":"秋实正离离，低徊若有思。朝阳鸣凤起，还向上林枝。","dynasty":"明代","title":"题棠雀图"}
{"author":"解缙","content":"孔明信卧龙，士元亦雏凤。南阳千载人，星芒相摇动。友人为道留至今，新野文学如乔林。松根木下伏琥珀，桂枝月晕生黄金。云台先辈会风云，鹿门肥遁犹清芬。登高吊古歌慷慨，冒使荣名羞后尘。泮池芹藻如碧玉，济济游歌思乐育。琴瑟鼓奏合周诗，义理周旋论更仆。正如美玉在昆山，山辉白虹五采斑。又如璿珠孕漯渊，午夜腾腾光烛天。干将韫匣射斗牛，骐骥绝足超燕然。今年射策应相见，承恩早拜金銮殿。凤凰台上聚星期，先寄长歌如会面。","dynasty":"明代","title":"寄新野袁上舍"}
{"author":"解缙","content":"到家几日南荒去，文水江头送别时。惆怅吞声泪垂血，此情只有两心知。","dynasty":"明代","title":"忧患中哭沧江兄其八"}
{"author":"解缙","content":"虬髯白舄绣衣郎，骢马南巡古越裳。城郭新开秦郡县，山河原是汉金汤。天连铜柱蛮烟黑，地接珠崖海气黄。莫说炎荒冰雪少，须令六月见飞霜。","dynasty":"明代","title":"送刘御史按交趾"}
{"author":"解缙","content":"冬岭森瑶林，积雪缟绝壁。天飞失孤鸟，万境归一寂。何物行路人，旅骑犹历历。天高人事异，长途未遑息。独有高居朋，纶巾座方适。幽观失欢喜，感遇相劳逸。孤舟尽日横，桂楫空倚石。立待东方暾，迢遥思无极。","dynasty":"明代","title":"题画四首其四"}
{"author":"解缙","content":"北流县下古铜州，平地山岩耸玉楼。谁为丹砂赴勾漏，人传蝴蝶满罗浮。杨妃井塌风烟古，葛令祠荒草树秋。却忆故乡山更好，锦袍归去棹扁舟。","dynasty":"明代","title":"北流勾漏洞"}
{"author":"解缙","content":"时俗江南重小年，河湟此夜重凄然。抱衾冀作还家梦，想见严亲尚未眠。","dynasty":"明代","title":"交年节日有感其二"}
{"author":"解缙","content":"风高楚天碧，秋醉凤凰池。京国三年客，扁舟归独迟。满倾桑落酒，折尽桂花枝。政尔相思处，逢君又别离。","dynasty":"明代","title":"寄友其二"}
{"author":"解缙","content":"禾川岭上最高峰，飞锡时敲碧落钟。檐卜花香月明里，金盂分水受降龙。","dynasty":"明代","title":"寄非空上人"}
{"author":"解缙","content":"黄阁编摩属老成，文章落笔鬼神惊。几回青琐陪高宴，每有微言起后生。细雨乍过西掖树，薰风遥听上林莺。自惭浅薄才无补，愿竭忠勤答圣明。","dynasty":"明代","title":"呈诸阁老"}
{"author":"解缙","content":"我昔曾游阆溪上，阆苑仙人过相访。开筵醉月坐琼花，气吐虹霓各千丈。葛山对面如屏帷，白雨一洗青琉璃。衔红飞鸟忽来下，勾漏丹砂明日归。武城公子携客来，卿家欢甚怀抱开。传觞踊跃催打鼓，倒挽河水添金杯。高悬大画白雁飞，画者濠梁崔子西。濡毫请我作诗句，大玺尚有宣和题。聿来宾从甚杂遝，论古称今恣欢洽。门𥪡岧峣百岁坊，翠柳黄鹂声恰恰。翻思此地盛文儒，六一文星照碧虚。凤凰瑞世西山真，于菟孝感徐东门。龙潭学士登金岳，武城真院祠先人。当时墟曲胜邹鲁，弦诵日夜声相闻。繁华事往文字存，灵芝瑞草香氤氲。麒麟绣绂光堕地，鸑鷟和鸣鸾凤群。别来倏忽二十载，重寻旧梦无时改。亭亭玉树立当霄，天马空行见风采。鱼笺索我远游诗，并道严君劳梦思。半生足迹厌江海，陶令欲赋归田诗。如何更有驱驰想，壮士飘飘九天上。买舟东下朝玉京，彭湖匡阜入眼青。大江横流作天堑，万国如此宗神明。观光禁御日五色，访道桥门奏金石。蕊珠宫里阅琼文，金粟林中话空寂。草堂古篆两三行，正如金薤垂琳琅。吴人天玺殒星石，皇家字画蛟龙翔。暇时载酒一坐卧，明珠径寸当空堕。拾装又作蓟门行，析津之水浮蓬瀛。天回北斗运此杯，地合九城通杳冥。黄发含哺鼓腹歌，常从五夜听云和。周宣中兴有石鼓，奠鼎国学包山河。君能睹此实奇伟，下视五岳如陂陀。会当拓取一万本，便可拂袖归山阿。买田筑室守金玉，扶老携幼瞻羲和。重来阆溪为翁寿，与君握手同游歌。","dynasty":"明代","title":"赠阆溪友人之子入觐"}
{"author":"解缙","content":"松寿千年龄，竹苞四山植。仙驭何方来，偶此共栖息。东游扶桑略西极，下上九天仅咫尺。时回啄食向苍苔，会见培风展轻翼。松花雪落金粉香，竹食贮以供鸾凰。九皋一声彻云表，怪此人立何昂藏。临皋梦断洞箫谱，但见赤壁山苍苍。丹砂作顶耀朝日，白玉为羽明元裳。金芝瑶草尚厌饫，肉食岂足充君肠。清风徐来山月白，起舞琪雪参差光。乘轩肯受淇澳侮，携琴羞与西山将。天长地久护松竹，凤鸾备驾天门翔。松为栋梁竹为簜，羽衣常侍北斗傍。北斗斟酌白玉壶，南崖灿烂沧海枯，万寿千年应瑞图。","dynasty":"明代","title":"题松竹白鹤图"}
{"author":"解缙","content":"都门卿相尽弹冠，剩有文章送县官。他日轺车采循吏，蒲鞭应尚笑刘宽。","dynasty":"明代","title":"柬某明府其一"}
{"author":"解缙","content":"去年我为慈亲哭，此夜严亲为我愁。万里悲欢那可测，何人灯下说河州。","dynasty":"明代","title":"交年节日有感其三"}
{"author":"解缙","content":"桂水东边度石桥，村民淳朴见渔樵。丛祠歌吹迎神女，野庙蘋蘩祀帝尧。附郭有山皆积石，仙岩无路不通霄。日长衣绣观民俗，比户熙熙荷圣朝。","dynasty":"明代","title":"题临桂七星岩其三"}
{"author":"解缙","content":"连日桐城阻去舟，长江无奈拍天浮。川灵解识朝天客，数遣风涛着意留。","dynasty":"明代","title":"安庆道中其二"}
{"author":"解缙","content":"倦飞甘白首，竹实正穰穰。不敢先尝食，留之待凤凰。","dynasty":"明代","title":"题白头翁图"}
{"author":"解缙","content":"苍梧城北系龙洲，水接南天日夜流。冰井鳄池春草合，火山蛟室夜光浮。千家竹屋临沙嘴，万斛江船下石头。伏枕梦回霄汉近，佩声犹在凤凰楼。","dynasty":"明代","title":"苍梧即事其一"}
{"author":"解缙","content":"枫落字江云，霜侵寒夜月。飘飘刘贞长，挥手捐佩玦。鸿宝箧中书，久作红垆雪。近别心己遥，遐思几时辍。明明空前镜，照见丝与发。子行勿迟留，出门志己豁。人心不如镜，对面异燕越。佩玦无用捐，赠以双巨阙。","dynasty":"明代","title":"送刘日升南游"}
{"author":"解缙","content":"昔年看遍江外山，屐齿折尽今始还。满身犹带云气湿，双袖尚染莓苔斑。归家却恨归不早，景物无如城东好。盘谷回环不易寻，桃源幽䆳终窅窅。故山日夕佳气浮，水深流出东城头。山光水色清掩映，好处正在君家楼。昼閒庭户无尘杂，芝兰满砌天香发。夕露浮沾处士衣，清风为扫幽人榻。池中水暖萍香时，鲤鱼鳞甲光参差。碧桃映日锦为树，岸柳临风金作枝。苍松拥盖鸣皓鹤，清夜泠泠漱声作。瑶琴抱取月中弹，玉酒携来花下酌。赏心与景不相违，山水旦暮含清辉。陶令遥闻即解印，谢公到此欲忘归。桐阴午巷辘轳响，鸳鸯飞出荷花荡。采山钓水恣幽寻，停雨看云任疏爽。丹枫离离蜀锦红，脆蒲袅袅生清风。朝从涧阿拾瑶草，暮向水底搴芙蓉。昨宵寒梅放新蕊，朔风冻合城东水。要知清兴逼人来，置身疑在冰壶里。积庆孙子多才贤，城内幽室城外田。四时乐事都不减，中间好处君独偏。楼中有书数千帙，山光倒浸溪流急。好将佳景赋新图，墨花染透金壶汁。便令下笔绝尘埃，四面玲珑窗户开。胸中自有凌云志，明日韩公骑马来。","dynasty":"明代","title":"为李士鼎赋南楼歌"}
{"author":"解缙","content":"清江临望处，一一见乡山。玉笥浮云去，金川夕照残。维舟访旧隐，飞鸟倦初还。归到仁山下，渔樵日日閒。","dynasty":"明代","title":"清江晚眺"}
{"author":"解缙","content":"春殿微微动好风，密云将雨下长空。鱼龙变化九天阔，草木敷荣大地同。宫涧夜添三尺水，京华日长万花丛。小臣剩有为霖志，一滴天瓢海宇丰。","dynasty":"明代","title":"武英殿喜雨"}
{"author":"解缙","content":"万年枝上雪花寒，摘下传呼玛瑙盘。薇露洒时珠的沥，蔗浆凝处玉阑干。鹓班左右题诗急，鹤驾从容带笑看。闻道征西人最苦，飞书昨夜到金銮。","dynasty":"明代","title":"宴文华殿时雪方霁宫树皆如玉石刻镂上命取玛瑙盘和以蔗浆且啖且赋"}
{"author":"解缙","content":"天晴随驾共登山，中使传宣荐玉盘。金谷人游红步幛，石房仙炼紫华丹。猩红浥露珊瑚软，鹤顶迎风玛瑙寒。侍从词臣知此味，渴中无惜齿牙酸。","dynasty":"明代","title":"随驾登紫金山赐果"}
{"author":"解缙","content":"江东一带驾舆梁，鳌背金鳞漾水光。夷狄称番来贡献，君臣际世共明良。云随凤辇三千骑，日照龙袍十二章。万福攸同寰宇静，一人有庆兆民康。","dynasty":"明代","title":"随驾往观江东桥"}
{"author":"解缙","content":"御气排空雉扇开，金衣照日近臣来。绿囊已进千秋鉴，黼座还称万寿杯。王子吹箫双凤阙，羲娥揽辔六龙回。侍臣此日承恩泽，散作祥风遍八垓。","dynasty":"明代","title":"万寿节恭纪"}
{"author":"解缙","content":"紫禁追趋曙色寒，景阳钟动漏声残。两行银烛通双阙，一道朝仪引百官。星斗遥临花外落，旌旗只在仗中看。侍臣欲进阳春曲，圣主恩深赋转难。","dynasty":"明代","title":"早朝其一"}
{"author":"解缙","content":"银烛荧煌夜色阑，西华楼下漏声残。天门掩映莺花曙，黄道澄清淑气寒。香袅玉垆开雉翼，烛摇金殿见龙颜。仙郎奏对封题罢，一曲阳春和更难。","dynasty":"明代","title":"早朝其二"}
{"author":"解缙","content":"琼阶玉殿迥无尘，天子临轩策小臣。绛蜡珠帘光照曙，紫驼银瓮色浮春。扶摇九万飞腾异，礼乐三千制作新。草野书生何以报，愿随丹禁捧丝纶。","dynasty":"明代","title":"武英殿应制"}
{"author":"解缙","content":"金陵自古帝王闉，此际风云庆会晨。凤阁九重仙仗肃，莺花三月锦城新。云开御苑千峰晓，气转阳和万户春。安得致身青锁闼，愿随冠服侍枫宸。","dynasty":"明代","title":"春日早朝"}
{"author":"解缙","content":"故旧三丧不弃捐，柴君高望世人传。当时泪滴坟前土，应作黄金彻九泉。","dynasty":"明代","title":"读柴望小传"}
{"author":"解缙","content":"斯文天所赋，吾道晚初成。閒若陶元亮，狂为祢正平。登高天以旷，对月镜逾清。坐到晨钟发，寂寥三四声。","dynasty":"明代","title":"寄胡光大其三"}
{"author":"解缙","content":"人道日在天，我道日在心。不省鸡鸣时，泠然钟磬音。","dynasty":"明代","title":"小儿何所爱其二"}
{"author":"解缙","content":"驱驰万里觐天颜，夜梦红云玉笋班。传道雷霆收北虏，已将霖雨洗交蛮。陈情白日辞深殿，解绶黄云返故山。洞里桃花烦致意，叶心朱实待人还。","dynasty":"明代","title":"倒叠前韵"}
{"author":"解缙","content":"赵广文来辱寄诗，开缄云采动涟漪。字江不用栽棠树，丹桂林中寄一枝。","dynasty":"明代","title":"柬某明府其二"}
{"author":"解缙","content":"潇洒寒梅吐玉葩，暗香浮动老仙家。应知鼎鼐调羹味，几向园林傲雪华。","dynasty":"明代","title":"梅"}
{"author":"解缙","content":"虚檐迸玉鸣，入夜转分明。风响不相似，雨声无此清。倚窗情不倦，拨火耳须倾。想是梅花落，梅花落更轻。","dynasty":"明代","title":"听雪轩"}
{"author":"解缙","content":"十年天远神京路，荣辱升沉两不闻。此去双江才咫尺，崆峒山隔万重云。","dynasty":"明代","title":"寄徐逊"}
{"author":"解缙","content":"紫殿阴阴荫薜萝，小窗无事客频过。绿槐夹道蝉声集，碧藓沿阶鸟迹多。待诏金门须倚马，退朝紫禁共鸣珂。丹心一片期忠孝，争奈高堂远别何。","dynasty":"明代","title":"退朝即事"}
{"author":"解缙","content":"万年枝上雪花寒，摘下传呼玛瑙盘。薇露洒时珠的沥，蔗浆凝处玉阑干。鹓班左右题诗急，鹤驾从容带笑看。闻道征西人最苦，飞书昨夜到金銮。","dynasty":"明代","title":"宴文华殿时雪方霁宫树皆如玉石刻镂上命取玛瑙盘和以蔗浆且啖且赋"}
{"author":"解缙","content":"紫淦提封十万家，市南多见使君车。凭将旧日阳春曲，散作侯官棠棣花。","dynasty":"明代","title":"过新淦寄胡能定其一"}
{"author":"解缙","content":"去岁端阳奉御筵，金盘角黍下遥天。黄封特赐开家宴，回首薰风又一年。","dynasty":"明代","title":"桂林午日感旧"}
{"author":"解缙","content":"万里飞来渡海西，灵禽玉爪不沾泥。㩳身欲抉群鹅队，展翅能追天马蹄。万里纵横嫌地窄，千层冲突觉天低。何须更结鸾凰友，应与云鹏力量齐。","dynasty":"明代","title":"海东青"}
{"author":"解缙","content":"我观白榆千万树，花绕天河看花去。仙人不识造化奇，种在江南更沮洳。蒸翻朔雪冻作香，唤回梦影凝新妆。梅仙梅仙谁所指，六籍己见数顷筐。堂堂傅相九天上，商家霖雨来苏望。化作盐梅鼎更深，从此功名几千丈。黄金铸鼎未论功，白玉开花鹘神旺。岳云绕空飞不去，瞥见西湖一千树。却同天上白榆花，大庾山头更相遇。诗人穷肩瘦于鹤，长篇短章岂仓卒。黄昏疏影弄横斜，赋得蓬莱建安骨。建安诸子昔未赋，北客哀吟楚三户。屈子无情不肯招，离骚读罢长歌些。月华辉辉大如斗，浸在寒潭落虚牖。倒源水冷起青冥，化作盘空好身手。我观画梅如画龙，变化岂与常流通。自从瑶台厌丹粉，独立阊阖歌清风。","dynasty":"明代","title":"题画梅"}
{"author":"解缙","content":"地入洪都景物稠，界分吴楚重干掫。滕王有阁空芳草，孺子无亭但古丘。西去帆樯皆北向，南来江水自东流。消沉多少英雄客，李蔡封侯广不侯。","dynasty":"明代","title":"豫章怀古"}
{"author":"解缙","content":"年年荣近六龙车，共拂红云被日华。一自山中杜门后，几回清梦到天家。","dynasty":"明代","title":"寄胡郭二驸马并柬王左军"}
{"author":"解缙","content":"大将平胡兀亮阿，旌旗云拥照山河。明朝借我双雄凤，直上青天听凯歌。","dynasty":"明代","title":"退朝即事其四"}
{"author":"解缙","content":"东风擢第上瑶京，金榜天门列姓名。拜命已承丹诏重，还家先着锦衣荣。九霄日月瞻龙衮，三月莺花出凤城。自是送君乡思切，仁山字水远含情。","dynasty":"明代","title":"送弟朝夫及第还乡"}
{"author":"解缙","content":"仙蓂七叶报初春，气转洪钧雨露新。已有香醪试生菜，却无故友赏芳辰。梅花东阁千林雪，乌帽青山万里身。为问锦官城里客，几时借马到江津。","dynasty":"明代","title":"立春日寄萧子郁"}
{"author":"解缙","content":"繁昌峡前风阻客，逆浪牵船滞行色。坐数归船疾如箭，俄顷飞帆浪中没。我非寻常流宕人，等閒不遇閒悲辛。读书学得万人敌，直将富贵轻埃尘。君不见当垆逸才题驷马，不如安石济天下。古来豪杰为世出，肯逐青牛度关者。丁宁北风且少停，会看一举登玉京。未把升沉问聃尹，欲共姬周论治平。不须对此叹坎坷，世事到头须勘破。成功他年拂衣归，直向东山日高卧。","dynasty":"明代","title":"繁昌阻风"}
{"author":"解缙","content":"海门第一关，巨石水中间。阴雨蛟龙出，天晴鹳鹊还。一川浮玉笋，两岸见青山。亦有摩崖宇，苍苔点点斑。","dynasty":"明代","title":"小孤山"}
{"author":"解缙","content":"娥眉春月斗婵娟，雷砰夜响空中泉。江南客子喜空翠，踏破平羌江水边。归来梦寐绕岩壑，千花烂锦明帷幄。起来如在娥眉巅，画史新图为君作。陇西太白去不还，浣花堂草苔石斑。西川风景世间少，令人长忆娥眉山。","dynasty":"明代","title":"西川四景其二眉山天下秀"}
{"author":"解缙","content":"黄金径拟飧秋菊，紫翠楼将倚晚松。听彻雨声旋入梦，唤醒恨杀五更钟。","dynasty":"明代","title":"寄友其三"}
{"author":"解缙","content":"天无一日备四时，人无一母生百儿。何人笔端夺造化，天时人事俱备知。三三两两如鱼队，日长游戏栏干外。攀花折柳争后先，采菊东篱相向背。昨观此图三抚几，多忧只为多男子。生子当如孙仲谋，人生一夔亦足矣。","dynasty":"明代","title":"题百子图"}
{"author":"解缙","content":"我已西行及早回，南山松柏好栽培。平生忠孝兼兄弟，常有音书日下来。","dynasty":"明代","title":"寄朝夫文夫朋至三弟"}
{"author":"解缙","content":"金鸡驿前津吏迎，金鸡岩下江水声。金鸡飞上九天去，唯有空岩馀旧名。","dynasty":"明代","title":"上北刘其一"}
{"author":"解缙","content":"斯文天所赋，吾道晚初成。閒若陶元亮，狂为祢正平。登高天以旷，对月镜逾清。坐到晨钟发，寂寥三四声。","dynasty":"明代","title":"寄胡光大其三"}
{"author":"解缙","content":"十载交游谊，应同雷与陈。论心偏慰藉，谈道最清真。乔木风烟旧，哦松岁月新。循良振名邑，易简悦居民。百里桑麻盛，千门桃李春。自惭空白首，喜得重相亲。","dynasty":"明代","title":"赠常熟陈二尹"}
{"author":"解缙","content":"剡溪藤，鱼网线，捣剉如麋浸水涀。神工抄作五色笺，凤舞鸾翔云片片。汉庭帝子爱如宝，诏下蔡侯多制造。文华殿上赋新诗，御墨淋漓尽章草。","dynasty":"明代","title":"纸"}
{"author":"解缙","content":"大瀛海上三神洲，飞仙挟我同遨游。银台金阙丽霄汉，琪花瑶草凉如秋。中有神人粲霞绮，脸若丹砂玉为指。遥持三尺爨下之枯桐，凤喙龙唇半焦尾。芙蓉隐褥青石床，博山垆薰沉木香。珊瑚雁足水晶轸，吴丝絙弦冰缕长。一弦初试韵殊绝，松梢轻缕鸣骚屑。二弦再鼓声琅琅，石上寒泉洒晴雪。弹之再三沉且幽，空谷猗兰香雾浮。祥云捧月海底出，海色含光凝不流。移宫变徵逾五六，凤飞冥冥秋气肃。神栖贝阙凛乎不可留，离鸾翔飞鹤惊宿。泠泠抚遍七弦终，方壶员峤来天风。神鱼跃出九渊浪，潜蛟腾舞冯夷宫。神仙惊骇揽衣起，毛发萧骚飒如水。恍然不知天宇皆清肃，只疑身在冰壶里。我亦与之渡海堧，仙凡间隔三千年。几回梦寐想丰采，妙音落落无由传。近登群玉峰，遍踏丹崖石。望见紫兰溪，涓涓湛沉碧。路逢当曰岛中仙，谪降尘寰人不识。玉童犹抱一张琴，囊封古锦徽黄金。开怀为我奏一曲，坐令万木含幽阴。群雄杳渺迥高迈，似就钧天破聋瞆。万斛烦襟歘扫除，目旷神怡绝纤芥。君莫是攀龙曾上九天飞，学得轩辕数曲之所为。又莫是早年出入宫禁侍虞舜，记得五弦琴上南风诗。不然何事列仙籍，复向人间寄踪迹。收琴且莫寻旧游，共展飙车跨鳌极。跨鳌极，登玉京。君弹山水调，我续升天行。与君唱和永终日，尽写乾坤万古情。","dynasty":"明代","title":"琴清轩"}
{"author":"解缙","content":"我昔曾游阆溪上，阆苑仙人过相访。开筵醉月坐琼花，气吐虹霓各千丈。葛山对面如屏帷，白雨一洗青琉璃。衔红飞鸟忽来下，勾漏丹砂明日归。武城公子携客来，卿家欢甚怀抱开。传觞踊跃催打鼓，倒挽河水添金杯。高悬大画白雁飞，画者濠梁崔子西。濡毫请我作诗句，大玺尚有宣和题。聿来宾从甚杂遝，论古称今恣欢洽。门𥪡岧峣百岁坊，翠柳黄鹂声恰恰。翻思此地盛文儒，六一文星照碧虚。凤凰瑞世西山真，于菟孝感徐东门。龙潭学士登金岳，武城真院祠先人。当时墟曲胜邹鲁，弦诵日夜声相闻。繁华事往文字存，灵芝瑞草香氤氲。麒麟绣绂光堕地，鸑鷟和鸣鸾凤群。别来倏忽二十载，重寻旧梦无时改。亭亭玉树立当霄，天马空行见风采。鱼笺索我远游诗，并道严君劳梦思。半生足迹厌江海，陶令欲赋归田诗。如何更有驱驰想，壮士飘飘九天上。买舟东下朝玉京，彭湖匡阜入眼青。大江横流作天堑，万国如此宗神明。观光禁御日五色，访道桥门奏金石。蕊珠宫里阅琼文，金粟林中话空寂。草堂古篆两三行，正如金薤垂琳琅。吴人天玺殒星石，皇家字画蛟龙翔。暇时载酒一坐卧，明珠径寸当空堕。拾装又作蓟门行，析津之水浮蓬瀛。天回北斗运此杯，地合九城通杳冥。黄发含哺鼓腹歌，常从五夜听云和。周宣中兴有石鼓，奠鼎国学包山河。君能睹此实奇伟，下视五岳如陂陀。会当拓取一万本，便可拂袖归山阿。买田筑室守金玉，扶老携幼瞻羲和。重来阆溪为翁寿，与君握手同游歌。","dynasty":"明代","title":"赠阆溪友人之子入觐"}
{"author":"解缙","content":"昔年拄玉杖，去看庐山峰。远山如游龙，半入青天中。四顾无人独青秀，五老与我同舂容。手弄石上琴，目送天边鸿。二仪自高下，吴楚分西东。洪涛巨浪拍崖下，波光上与银河通。吸涧玄猿弄晴影，长松舞鹤号天风。天风吹我不能立，便欲起把十二青芙蓉。弱流万里可飞越，因之献纳蓬莱宫。羲娥倏忽遂成晚，往往梦里寻仙踪。如今不知何人采此景，树下一老与我襟裾同。披图题诗要相赠，气腾香露秋。子归烦语谢五老，几时白酒再熟来相从。","dynasty":"明代","title":"庐山歌"}
{"author":"解缙","content":"黄金市镇水湾环，屋瓦高低竹树间。西北有峰如翠黛，舟人说是酒墰山。","dynasty":"明代","title":"重过南安其二"}
{"author":"解缙","content":"平生不作汗漫游，骨肉满前宽我忧。一尊时醉黄花下，万事不醒江波流。早岁攀龙客天府，浪得声名满环宇。归来自分闭门过，岂料更为名所苦。旅影西行万里遥，黄叶飘萧更无数。我向黄河似泛槎，阿宜别我思还家。一天雁影閒秋色，两地月色愁蒹葭。蒹葭苍苍露为霜，朔风吹汝征衣裳。料应一步一回首，归到家时心转伤。弟妹若相问，为言各康强。严亲且祝加餐饭，我行十月应还乡。","dynasty":"明代","title":"西行示侄祯期还家"}
{"author":"解缙","content":"西行十月至长安，邹生万里东南还。为言曾度六盘山，山下临洮河与涧。此行不必凋心颜，大雪恐坠层冰间。在城饮酒强自宽，明日东西岐路难。我渐辞家君渐留，君在甘州思越州。一去三年边月苦，归到家时消百忧。我心尤切念庭闱，九十严亲双鬓垂，倚门斜日望子归。临风托寄平安字，寒梅花发报君知。","dynasty":"明代","title":"长安别邹生"}
{"author":"解缙","content":"凤飞五云里，意欲周八极。浩荡乘天风，超遥纵八翼。赵兄英妙行玉山，青云羃䍥巫云间。扪参附井弄明月，挽汲平玉归伊颜。深灌莽络罗美才，子云相如安在哉。何时破浪驾飞艇，共看玉峡之水从天来。","dynasty":"明代","title":"送赵用哲赴举"}
{"author":"解缙","content":"圣主开东阁，群贤已满朝。早骖孤凤尾，侧目望云霄。","dynasty":"明代","title":"简胡学士光大其一"}
{"author":"解缙","content":"都督峰高玉峡山，真君楼下水湾环。周郎遗庙经千载，三国声名振百蛮。绿暗丘园春树合，锦铺坛墠古苔斑。祈灵几度椒浆奠，遥望神灵未易攀。","dynasty":"明代","title":"谒周瑜庙其二"}
{"author":"解缙","content":"拜命趋朝出紫宸，一官初授渥恩新。来时共泛西江月，去日平分上苑春。彭蠡望穷怀故国，洞庭到处是通津。华容凋弊劳苏息，莫对双松岸帻巾。","dynasty":"明代","title":"从父原复新除华容赋一律奉赠"}
{"author":"解缙","content":"每到秋时只忆家，鉴湖秋水浸明霞。湖中莲子秋成实，粒粒凉心滴露华。","dynasty":"明代","title":"寄孟链其一"}
{"author":"解缙","content":"十九年中别更逢，逢君又别意重重。煎茶扫地同明月，相对弹琴到晓钟。","dynasty":"明代","title":"赠萧世英"}
{"author":"解缙","content":"几度青山访谪仙，思君风格在高天。自为采石江头客，无复长安市上眠。问罪夜郎悲枉屈，吟诗宫禁忆便娟。浣花又有高风在，应与先生万古传。","dynasty":"明代","title":"吊李太白"}
{"author":"解缙","content":"珠帘月冷风惊幄，翠被宵寒悄无乐。小奴鼾睡呼不醒，起见银河渐将落。金垆添火试沉香，隅坐高吟动寥廓。当今贵人君最贵，衮衮貂蝉事天爵。甘心巳许同断金，苦口宁辞充一药。我曹一官自身致，看尽浮云生碧落。少年莫学儿女情，上古圣贤志当作。宴安奢侈有深戒，君不见汉家金张与卫霍。","dynasty":"明代","title":"与胡郭二驸马奉天门和韵"}
{"author":"解缙","content":"剡溪藤，鱼网线，捣剉如麋浸水涀。神工抄作五色笺，凤舞鸾翔云片片。汉庭帝子爱如宝，诏下蔡侯多制造。文华殿上赋新诗，御墨淋漓尽章草。","dynasty":"明代","title":"纸"}
{"author":"解缙","content":"秋实正离离，低徊若有思。朝阳鸣凤起，还向上林枝。","dynasty":"明代","title":"题棠雀图"}
{"author":"解缙","content":"昔年君去西川时，白头慈母纫征衣。衣成五彩相陆离，出门意气生光辉。扁舟溯尽瞿塘险，料想一险一度思庭闱。白头慈母中夜叹，严父寄书令子归。归来复向西川去，相看又作明年期。人生倏忽百年内，春叶青青秋已稀。辞亲掩卷怀李密，酒酣击筑思渐离。丈夫孝子俱可怜，明年与君重相违。君行慷慨当恐惧，父母之年不可以不知，父母许尔行勿疑。","dynasty":"明代","title":"送友人载入蜀"}
{"author":"解缙","content":"桂树团团翠欲流，灵根原自月中求。东风吹动黄金粟，散作人间富贵秋。","dynasty":"明代","title":"桂"}
{"author":"解缙","content":"巴丘古县周郎庙，从祀甘黄共俨然。三国已兴吴社稷，二乔同泣汉婵娟。漳河碧草迷宫沼，皖水青林绕墓田。盖世英雄瑜与亮，东风赤壁忆当年。","dynasty":"明代","title":"谒周瑜庙其一"}
{"author":"解缙","content":"桂水东边度石桥，村民淳朴见渔樵。丛祠歌吹迎神女，野庙蘋蘩祀帝尧。附郭有山皆积石，仙岩无路不通霄。日长衣绣观民俗，比户熙熙荷圣朝。","dynasty":"明代","title":"题临桂七星岩其三"}
{"author":"解缙","content":"太史公疑张子房，状貌不称如女郎。如何运筹帷幄里，儿抚丸转诸侯王。今喜萧郎来画我，雄伟魁梧无一可。只许双瞳傲月华，祥云丽曰春风坐。粲然一笑笔生花，香云合沓霏红霞。谓予眉宇照今古，鸳鸯岂羡为乌鸦。我感此言因叹息，此言只许邹轲识。凌烟功臣褒鄂奇，房杜癯然乃无敌。萧郎胸怀亦光霁，脱略形神有真秘。请君更写英雄人，笔健如山挟真气。","dynasty":"明代","title":"赠写真萧士信"}
{"author":"解缙","content":"高卧蓬莱最上峰，希夷独许往来同。三生风月形骸外，百岁乾坤寤寐中。槐树午凉秋袂薄，梨花云暖夜床空。栩蘧自满平生愿，不管东窗曙色红。","dynasty":"明代","title":"题一梦老人卷"}
{"author":"解缙","content":"夏云敛虚壑，轻飙散林坰。袒息坐幽宇，曾无尘事撄。硙泉响非聒，聊且均凡情。骐骥甘伏枥，饲秣便清泠。物情已俱逸，樵路无商声。","dynasty":"明代","title":"题画四首其二"}
{"author":"解缙","content":"渡江炎德衰，颠倒由奸桧。胡公进谠言，直欲扫萧艾。居然新州谪，名震天壤内。恢复事己非，能保清净退。孝皇眷先臣，拔擢起滞废。羽仪廊庙间，议论尤正大。丘园将佚老，耿耿丹心在。耆朋既凋谢，一札重恩赉。矫首仰乾淳，芳猷传异代。龙章俨如新，字画有馀态。前修不可作，展卷一长喟。","dynasty":"明代","title":"题胡忠简公敕书"}
{"author":"解缙","content":"苍梧城北系龙洲，水接南天日夜流。冰井鳄池春草合，火山蛟室夜光浮。千家竹屋临沙嘴，万斛江船下石头。伏枕梦回霄汉近，佩声犹在凤凰楼。","dynasty":"明代","title":"苍梧即事其一"}
{"author":"解缙","content":"御气排空雉扇开，金衣照日近臣来。绿囊已进千秋鉴，黼座还称万寿杯。王子吹箫双凤阙，羲娥揽辔六龙回。侍臣此日承恩泽，散作祥风遍八垓。","dynasty":"明代","title":"万寿节恭纪"}
{"author":"解缙","content":"漫漫春风入舜韶，绿杨舒叶乱莺调。君王不肯娱声色，何用辛勤学舞腰。","dynasty":"明代","title":"河边绿柳其二"}
{"author":"解缙","content":"作吏谋全拙，从军事亦非。乡心秋塞雁，尽日向南飞。","dynasty":"明代","title":"谪西河"}
{"author":"解缙","content":"九月明江日尚迟，秋园果熟正离离。故人尺素青云下，惠我黄柑玉露垂。颗晕中央金作粟，蒂攒高干翠为枝。常年锡贡来京国，尚想金盘进御时。","dynasty":"明代","title":"子进惠柑"}
{"author":"解缙","content":"处士年年种菊枝，几回霜雪满东篱。春风天上移根种，又见新承雨露时。","dynasty":"明代","title":"交趾还途中赠士谦其二"}
{"author":"解缙","content":"故旧三丧不弃捐，柴君高望世人传。当时泪滴坟前土，应作黄金彻九泉。","dynasty":"明代","title":"读柴望小传"}
{"author":"解缙","content":"云在山，龙在渊。云未霖，养晦于阴，壑龙未震，蛰迹而蜿蜒。所以古来隐居以求志，长山大谷往往多才贤。君不见孔明天下士，志气凌苍天。当年未受三顾宠，躬耕只在南阳阡。又不见鹿门有英杰，别是人中仙。耕云自得隐居志，日令妻子耘其前。我尝寄迹文江里，独抱遗经究终始。乱云堆土结松巢，一片閒心彻秋水。閒来却访朋江滨，落花流水迷通津。溪回路转得幽胜，深邃彷佛桃源春。中有高世徒，隐居谢世棼。身同鸥鹭侣，盟与泉石亲。不识季伦富，不知原宪贫。胸中万事等孤鹤，独立瑶台百尺之上月色传其真。冥观六合间，湛照无纤尘。我时一见之，翛然清我神。呼儿具酒鲙金鳞，瑶琴古剑乌角巾。自言足幽志，不是甘隐沦。酒酣壮气横秋旻，为君起舞君莫嗔。山房之下日云迈，苍生有待山中人。鞭起九云之潜蛰，共驾万斛之飞云。致身直入九重内，要使皇图万亿茫无垠。","dynasty":"明代","title":"求志山房歌"}
{"author":"解缙","content":"丹青妙手称良工，笔端造化真无穷。绞绡一幅如掌大，江山尽入画图中。晴云终朝锁峻岭，钓叟长年棹孤艇。鸟鸣洞口不闻声，日出扶桑树无影。仙桃己去花犹红，严冬草色尽青葱。人行相逢路间陌，鹤飞不到岩前松。众山环绕如盘谷，流水萦纡武陵曲。徬徨几欲造其间，去路迢迢难着足。","dynasty":"明代","title":"为李君题桃源图"}
{"author":"解缙","content":"绕涧木犀冬着花，上方台殿頫烟霞。云迷石室和光洞，犹是轩辕帝子家。","dynasty":"明代","title":"清远峡山寺"}
{"author":"解缙","content":"长廊翠壁春风香，千丝绿玉垂青杨。沉沉雨湿鸳鸯瓦，飞絮无声吹嫩凉。百战健儿花刺身，雕龙缬锦青作鳞。蛇子锁甲蛛网结，甘作中年无事人。鬓髭未受霜华染，回首前年如过险。厌说乱离欣太平，短短衣裳骭不掩。织成蕲竹黄琉璃，两筥添檐铅粉朱。椎油熟纸细熨贴，追逐儿童行卖鱼。小鱼泼剌金棱碗，圉圉红黄云满满。坐柈儿戏未论钱，斜阳欲落篱根浅。一儿欺之掩其目，故故痴痴屡回嘱。两儿挈榼窥其鱼，窃得欣奔踬而哭。后来二女褰绣帘，扶出细儿求乞添。坐闱少妇意尤羡，如此九子皆纤妍。画工画得无穷意，纷纷百事皆如戏。造化徒劳作弄儿，只许买鱼翁自知。","dynasty":"明代","title":"戏笔卖鱼歌为陈检讨题"}
{"author":"解缙","content":"更深坐久烛花短，人静红炉火初煖。朔风吹得笙簧寒，碎剪霜华上银管。揽衣拭目雁行细，梅梢月到松梢未。敲冰化水浇醉肠，写向吟窗敌寒气。鼓鼙冻损声不动，别院人添翠衾重。笔尖欲挽阳和回，蝴蝶无情入春梦。朝来閒倚阑干立，忽听林鸦报晴日。殷勤细读中夜诗，一笑云边乱山出。","dynasty":"明代","title":"夜窗吟"}
{"author":"解缙","content":"高天桂树五千尺，广寒宫中遮月色。八月秋清桂吐花，天香散乱神仙宅。西湖吴叟乌角巾，帝遣伐桂三千春。终朝倚困倦无力，婵娟兔笑嫦娥嗔。我有开山新钺斧，手持直上清虚府。金桥银桥忽在前，笑观霓裳羽衣舞。一斫折枝柯，二斫折婆娑。三斫桂树月中倒，四海不觉清光多。太阴之君邀我见，封章直奏通明殿。玉皇亲赐天樵民，留我天庭十日宴。明日宴罢踏层云，思量唯有斧随身。袖中带得一枝出，天下方知第一人。","dynasty":"明代","title":"月中丹桂歌"}
{"author":"解缙","content":"昔在匡山下，杏花手自栽。杏花绕天发，先生归去来。归来双阙下，故人满京华。争修荐剡非所欲，东望闽海回云车。铜章四寸郡文学，夏楚不用施方略。诚能动物物皆春，人间无如教官乐。皋比坐拥春风喧，服事弟子来如泉。问咨唯喏皆圣贤，教官之乐不可言，为尔再赋菁莪篇。","dynasty":"明代","title":"送杨教授之邵武"}
{"author":"解缙","content":"翼轸白榆光随地，化作长禽如老翁。瑶池莲花雪中朵，末叶微露丹砂红。轩昂有意出尘表，九万馀里骞长风。上天下天诉真宰，朝食幽都暮琼海。月中清唳露弹珠，日下和鸣云散綵。或随天帝骖龙翔，或驾群仙翳凤凰。翡翠巢高混茫上，皇皇四达无门傍。溟渤昆崙所栖息，天地侧身思咫尺。吴都卫国两无情，芳草含烟几迥碧。鸡群误落终昂昂，閒情不语春风长。羁栖岂为稻粱计，且与高士商行藏。君不闻薛少保，青田写真出天造。一笔能将万壑开，冰丸雪茧传皆好。又不闻杜少陵，大篇短章鬼神惊。长禽自可千百岁，加之诗画何声名。嗟哉二老世岂无，何将军有双鹤图，梅萼横绝角井孤。水出花开香欲刳，竹石落落莓苔敷。饮啄不受爱者呼，麾之不去喜欲舞，招之不来不可笯。落落岂有轩车污，不饥不渴天为徒，如此高洁世所无。如此高洁世所无，上帝何不唤取归清都。","dynasty":"明代","title":"题双鹤图"}
{"author":"解缙","content":"堂上白头亲九十，西行万里赴轮台。人间此是生离别，何日金鸡遇赦回。","dynasty":"明代","title":"贬河州述怀其三"}
{"author":"解缙","content":"月窟一蟾蜍，变化何所之。秀拔三峰峦，更蟠两蛟螭。或化北海鱼，或变南山鹿。长河与百川，一插归吾腹。须臾噀出云烟起，濡毫细写龙鸾字。笔底回春有生意，能使云行兼雨施。","dynasty":"明代","title":"水滴"}
{"author":"解缙","content":"去年雪中寄我辞，一读一回心转悲。结交谁似金兰契，举世纷纷桃李姿。我观百岁须臾尔，人在乾坤犹酿器。清醲糟粕总成空，四海滔滔岂知醉。我似浮云与世乖，醉醒自是难相谐。天地悠悠尚应尽，百年草草为形骸。吟诗作赋愁肝肾，绝颖屠羊争笔阵。劳筋苦骨竟何为，一榻清风万年尽。襄阳太守何其愚，沉碑水底夸龙鱼。至今人笑陵谷改，亡吴帝晋今何如。我有穷愁何日宽，醯鸡起灭闲独看。痴儿细子能萋斐，毁誉荣辱吾何干。今年春到花应早，预拟南园踏芳草。细看春色天上来，万树芳花照晴昊。庄生久矣喜逍遥，陶令何曾恨枯槁。啜醨不醉也徒然，一笑千金永相保。","dynasty":"明代","title":"答胡光大"}
{"author":"解缙","content":"未用怨头白，用时头转黑。未用暂幽閒，用时何逼迫。须臾索我风雷惊，明时用我致太平。君子用我流芳名，鬼神见我俱潜形。五经文字传今古，苍颉由来知我苦。十万雄兵我解和，那用敲金兼击鼓。","dynasty":"明代","title":"笔"}
{"author":"解缙","content":"地入洪都景物稠，界分吴楚重干掫。滕王有阁空芳草，孺子无亭但古丘。西去帆樯皆北向，南来江水自东流。消沉多少英雄客，李蔡封侯广不侯。","dynasty":"明代","title":"豫章怀古"}
{"author":"解缙","content":"凤衔丹诏下天来，圣主临轩策俊才。二十三年悲短命，乡人空望绣衣回。","dynasty":"明代","title":"挽凤岐父尹平御史其一"}
{"author":"解缙","content":"去年曾到烂柯山，看着残棋不肯还。自是太平舒化日，神仙都只在人间。","dynasty":"明代","title":"题观奕图"}
{"author":"解缙","content":"芦荻烧残孟德舟，洞箫吹彻子瞻愁。昨从赤壁矶头过，水冷鱼惊月一钩。","dynasty":"明代","title":"赤壁"}
{"author":"解缙","content":"閤皂云兼野水流，漫传先圣昔曾游。岂知汉晋遗风远，祇有宋元文字留。山势北来开菡萏，关门南下壮金牛。野翁为说天书降，曾有红云捧玉楼。","dynasty":"明代","title":"游閤皂山"}
{"author":"解缙","content":"剡溪白茧青筼筜，素练翠涛霜雪光。金刀剪出云一片，入手飒飒清风凉。奢俭适中不盈束，舒卷因时惬人欲。碧波潋滟海天平，清香潇洒淇园绿。绝胜娥眉山月半轮秋，又如渤海玉树珊瑚钩。白羽之轻不足比，齐纨虽洁那能俦。伟哉官样何从得，不方不圆亦不缺。鼋鼍跃破玻璃纹，凤凰踏断琅玕节。疑似嫦娥月下裁，狂风吹堕天山侧。又疑冯夷捧出碧波心，江妃水仙惜不得。祝融南来鞭火龙，闾阎尽在红炉中。窗下书生当此际，便觉两腋习习生清风，飘然如在蓬莱宫。又如驾驭羽轮飙车渡弱水，十洲挂在冰壶里。翱翔三千界，扶摇九万里。排云叫阊阖，乾坤净如洗。何须避暑子云亭，何须濯热瑶池冰，何须远访芙蓉城。青冥风露非人世，何如此扇之清清。玉川子，丹邱生，胡不持之朝帝阙，为我扫除天下热。","dynasty":"明代","title":"白扇歌"}
{"author":"解缙","content":"与君同出周姬姓，同住江西路未遥。万里东归才识面，扁舟南去又乘潮。赐荣足慰庭帏念，承乏深惭禁籞朝。心折断云无一寸，不堪分袂镇河桥。","dynasty":"明代","title":"送中书舍人唐存恕归省"}
{"author":"解缙","content":"青山围一县，隐隐见人家。乱石江边出，孤山带日斜。翠添官舍柳，香泛驿楼花。不见陶彭泽，湓城起暮鸦。","dynasty":"明代","title":"彭泽"}
{"author":"解缙","content":"黄金市镇水湾环，屋瓦高低竹树间。西北有峰如翠黛，舟人说是酒墰山。","dynasty":"明代","title":"重过南安其二"}
{"author":"解缙","content":"太史公疑张子房，状貌不称如女郎。如何运筹帷幄里，儿抚丸转诸侯王。今喜萧郎来画我，雄伟魁梧无一可。只许双瞳傲月华，祥云丽曰春风坐。粲然一笑笔生花，香云合沓霏红霞。谓予眉宇照今古，鸳鸯岂羡为乌鸦。我感此言因叹息，此言只许邹轲识。凌烟功臣褒鄂奇，房杜癯然乃无敌。萧郎胸怀亦光霁，脱略形神有真秘。请君更写英雄人，笔健如山挟真气。","dynasty":"明代","title":"赠写真萧士信"}
{"author":"解缙","content":"月窟一蟾蜍，变化何所之。秀拔三峰峦，更蟠两蛟螭。或化北海鱼，或变南山鹿。长河与百川，一插归吾腹。须臾噀出云烟起，濡毫细写龙鸾字。笔底回春有生意，能使云行兼雨施。","dynasty":"明代","title":"水滴"}
{"author":"解缙","content":"溪山有逸趣，苍崖凌紫烟。远峰落天半，中有飞来泉。苍茫楼观出林杪，丘园四顾居人少。夕阳往往见渔樵，古树阴阴乱啼鸟。望中峰高云锦张，如此溪山犹故乡。元坛观里三峰出，白鹭洲边二水长。碧梧翠竹连江岸，菊潭秋屿花争乱。好景偏宜白日游，年华每被青春换。寄语溪水如有情，氤氲佳气常钟灵。山中美酒置千斛，待我归来寻旧盟。","dynasty":"明代","title":"题山水"}
{"author":"解缙","content":"日日南风送客舟，舒州才过又池州。九华云捲芙蓉帐，挂在青天白玉钩。","dynasty":"明代","title":"过池州"}
{"author":"解缙","content":"广西下来滩复滩，三百六十长短湾。潭心绿水缓悠悠，长湾短湾凝不流。涓涓千尺静见底，隔岸空行鱼曳尾。忽然路绝山势回，峡口江声如怒雷。石嘴凿凿森鲸牙，龙潭虎锯如回车。我行已过正月半，一夜水生浮汉槎。龙潜虎伏杳不见，但见满江圆浪花。浪花雪飞捲万瓦，船下高滩疾于马。浪船俱起空中击，举柁齐挽不容力。舟师持篙眼逾疾，抵住石头轻一掷。水痕奔箭石窦急，老稚怀忧多掩泣。齿声卜卜叩神灵，抛纸烧香齐起立。为言水浅仅容舠，篙师失手争纤毫。水声怒起两厓近，撇漩指顾随洪涛。龙君水伯似相晓，此水不大亦不小。纸船偏得铁梢公，稳似春游在灵沼。翻思初下象鼻山，怕问行人多苦颜。惊心乐水昭平驿，虑患防虞不暂閒。忽见苍梧山在目，已闻莺语自间关。须知平地风波恶，何处安留不险艰。此心常似初来日，三峡沧溟任往还。","dynasty":"明代","title":"过苍梧峡"}
{"author":"解缙","content":"夜梦乘槎度斗牛，直到黄姑天柱头。嫦娥手把一轮镜，邀我广寒宫里游。广寒之宫九霄上，玉宇琼楼屹相向。白羽翠烟紫雾笼，蛟龙盛住黄金榜。天孙裁衣云锦香，玉女织绮成文章。左招南极益遐算，右攀北斗倾天浆。一枝古桂阴婆娑，吴刚持斧休蹉跎。千载寒苍塞宇宙，八埏举棹逢山河。是时白帝行秋令，天与初秋金气应。金茎欲采露花宜，银汉无声云气静。我起问嫦娥，员缺何太苦，何不长教似玉盘一片团团照千古。嫦娥笑我何太愚，世间万物有盈亏。不论春花何浓艳，当时秋叶还凋衰。四时寒暑迭来往，百岁光阴犹反掌。颜回好学陨青春，彭祖千年亦黄壤。问答未及竟，铜壶催晓筹。金盘半欹倒，忽向天西流。金鸡酬唱忽惊觉，毛发𥪡立寒飕飕。向来行乐皆如此，身在清江霁月楼。","dynasty":"明代","title":"霁月楼"}
{"author":"解缙","content":"碧鸡坊里春风颠，浣花溪边晴日暄。浩歌一曲花弄影，慷慨不及开元前。饭颗山头忆相见，历下新亭旧时面。吟诗未遣髭须愁，愁绝边尘暗河县。平生落笔五岳摇，调笑不作儿女娇。锦袍仙人伯仲耳，孰谓有作徒相嘲。诗卷长留两不灭，玉颜癯骨俱清绝。万古诗人照胆寒，松柏苍然傲冰雪。吴兴公子真天人，落影自与韩众亲。新图古色照秋水，如此子美方逼真。槎翁老仙我所敬，十年寤寐游珠林。新诗墨妙聚片纸，今我观之谐夙心。嗟余岂是诸公徒，青天空行一字无。纷纷馀子风斯下，独立惟见明星孤，吁嗟杜陵焉可呼。","dynasty":"明代","title":"题赵文敏杜陵戴笠图"}
{"author":"解缙","content":"三尺青青古太阿。舞风斩碎一川波。长桥有影蛟龙惧。流水无声昼夜磨。两岸带烟生杀气。五更弹雨和渔歌。秋来只恐西风起。销尽锋棱怎奈何。","dynasty":"明代","title":"菖蒲"}
{"author":"解缙","content":"昨日金门进讲书，君辞丹扆下阶除。遥知綵服趋庭日，何异神仙上碧虚。","dynasty":"明代","title":"寄友其一"}
{"author":"解缙","content":"未用怨头白，用时头转黑。未用暂幽閒，用时何逼迫。须臾索我风雷惊，明时用我致太平。君子用我流芳名，鬼神见我俱潜形。五经文字传今古，苍颉由来知我苦。十万雄兵我解和，那用敲金兼击鼓。","dynasty":"明代","title":"笔"}
{"author":"解缙","content":"几回客里度重阳，五岭兹辰望故乡。薏苡肯将归上国，丹砂不为向炎方。竹林客散应多暇，菊径花繁尚未荒。待得明年还上国，登高宠锡酒千觞。","dynasty":"明代","title":"重阳"}
{"author":"解缙","content":"陶生岩畔午风清，唐介坟前江水平。两岸鹧鸪啼不尽，画船挝鼓到全城。","dynasty":"明代","title":"全州杂兴其一"}
{"author":"解缙","content":"清湘书院何年起，共说湘州柳仲涂。想见皋比弦诵处，孔颜名理训生徒。","dynasty":"明代","title":"全州杂兴其三"}
{"author":"解缙","content":"閒随明月宿芦花，摇落江南未怨嗟。万里不辞天路远，帛书曾到帝王家。","dynasty":"明代","title":"题芦雁图其一"}
{"author":"解缙","content":"汴水东流宋社移，中郎名字日星垂。精神翰墨犹生气，想见彤庭赐对时。","dynasty":"明代","title":"题蔡君谟真迹其一"}
{"author":"解缙","content":"剡溪白茧青筼筜，素练翠涛霜雪光。金刀剪出云一片，入手飒飒清风凉。奢俭适中不盈束，舒卷因时惬人欲。碧波潋滟海天平，清香潇洒淇园绿。绝胜娥眉山月半轮秋，又如渤海玉树珊瑚钩。白羽之轻不足比，齐纨虽洁那能俦。伟哉官样何从得，不方不圆亦不缺。鼋鼍跃破玻璃纹，凤凰踏断琅玕节。疑似嫦娥月下裁，狂风吹堕天山侧。又疑冯夷捧出碧波心，江妃水仙惜不得。祝融南来鞭火龙，闾阎尽在红炉中。窗下书生当此际，便觉两腋习习生清风，飘然如在蓬莱宫。又如驾驭羽轮飙车渡弱水，十洲挂在冰壶里。翱翔三千界，扶摇九万里。排云叫阊阖，乾坤净如洗。何须避暑子云亭，何须濯热瑶池冰，何须远访芙蓉城。青冥风露非人世，何如此扇之清清。玉川子，丹邱生，胡不持之朝帝阙，为我扫除天下热。","dynasty":"明代","title":"白扇歌"}
{"author":"解缙","content":"二十年前同虎榜，八千里外客殊乡。匆匆又说明朝别，离恨长江有许长。","dynasty":"明代","title":"留别周㢲"}
{"author":"解缙","content":"黄金市镇水湾环，屋瓦高低竹树间。西北有峰如翠黛，舟人说是酒墰山。","dynasty":"明代","title":"重过南安其二"}
{"author":"解缙","content":"就日门前春水生，伏波岩下钓船轻。漓江倒影山如画，榕树交柯翠夹城。村店日中鸡唱午，游人陌上酒携罂。殊方异俗同熙皞，欲进讴歌合颂声。","dynasty":"明代","title":"题临桂七星岩其二"}
{"author":"解缙","content":"君臣千载共明良，侍宴枫宸锡宠光。乌帽簪花摇翠绿，金盘荐果间青黄。九重天上鸣钧乐，五色云中进玉觞。丹陛拜飏酬圣主，锦衣犹带御垆香。","dynasty":"明代","title":"早朝赐宴"}
{"author":"解缙","content":"紫殿阴阴荫薜萝，小窗无事客频过。绿槐夹道蝉声集，碧藓沿阶鸟迹多。待诏金门须倚马，退朝紫禁共鸣珂。丹心一片期忠孝，争奈高堂远别何。","dynasty":"明代","title":"退朝即事"}
{"author":"解缙","content":"黄阁编摩属老成，文章落笔鬼神惊。几回青琐陪高宴，每有微言起后生。细雨乍过西掖树，薰风遥听上林莺。自惭浅薄才无补，愿竭忠勤答圣明。","dynasty":"明代","title":"呈诸阁老"}
{"author":"解缙","content":"文楼清晓听鸡人，独立丹墀拜紫宸。三著锦衣怀往事，两辞金阙觐双亲。吾家自信多馀庆，圣主何私宠近臣。霄汉有心惟捧日，阳和布德物皆春。","dynasty":"明代","title":"蒙恩赐归省恭纪"}
{"author":"解缙","content":"一拜严亲二载馀，晨昏定省竟疏违。黄金殿上晴云动，白玉堂前晓日晖。一片丹心留上国，几回归梦绕庭闱。朝回讨论丝纶阁，独坐黄昏对紫薇。","dynasty":"明代","title":"思亲"}
{"author":"解缙","content":"凤池当日掌丝纶，亲侍红云选玉人。华盖早辞占瑞鹊，春和赐带绂龙麟。新诗每到蓬莱和，高论时将古议陈。蜚仗竟违成死别，东风将泪洒车尘。","dynasty":"明代","title":"挽郭驸马其一"}
{"author":"解缙","content":"前年草草生离日，竟是平生死别时。屡遣小诗将问讯，何堪飘泊在天涯。归期只拟同携手，觅句应同一解颐。几许月明禁不得，满江春水伴愁思。","dynasty":"明代","title":"挽郭驸马其二"}
{"author":"解缙","content":"明月中天云雾消，酒醒凉思逐风飘。星河不动秋空阔，钟鼓无声夜寂寥。露下远山应唳鹤，水来沧海缅生潮。仙家俗事无缘到，虚负璚楼品玉箫。","dynasty":"明代","title":"夜宿道院留题"}
{"author":"解缙","content":"雨馀重过冶城来，岩下松扉只半开。绕屋清阴多翠竹，满庭春色有红梅。道心尽在琴三叠，交谊何妨酒一杯。明日寻君携鹤至，休嫌踪迹破苍苔。","dynasty":"明代","title":"赠茅山道士"}
{"author":"解缙","content":"山号中华福地偏，一峰晴耸五云边。削成翠玉三千丈，立自洪荒几万年。天上有灯浑是幻，人间无事便为仙。閒来最爱东头阁，笑拂烟霞白昼眠。","dynasty":"明代","title":"登中华山"}
{"author":"解缙","content":"遍览冲虚益旷哉，悬崖峭壁起楼台。每逢嘉客岩边过，疑有仙真天际来。水底尽教龙稳卧，松巅时遇鹤飞回。道人采药迷归路，洞口云生扫不开。","dynasty":"明代","title":"题冲虚观"}
{"author":"解缙","content":"九朝靖节扶龙驭，十世联魁到凤池。青史盛传当日事，新桃莫换古人诗。正三日祀参军庙，七百年来显祖规。共喜族人同北阮，清明有约莫相违。","dynasty":"明代","title":"正月初三祭始祖濮州公族议欲更旧门符山林城市寻常屋唐宋诗书第一家者予意不可因赋一律呈诸父"}
{"author":"解缙","content":"慈闱弃世已经年，九十严亲雪满巅。徒步一身辞北阙，苦寒万里到穷边。斗牛注目青霄入，葵藿倾心白日悬。后土皇天应眷念，蚁忱先已赋归田。","dynasty":"明代","title":"西行思亲"}
{"author":"解缙","content":"一去京华已十秋，梦魂常在锦江头。堂前尘土勤勤扫，架上诗书好好收。禾黍熟时烦出纳，园篱破处务培修。高堂当奉儿当训，辛苦终为远大谋。","dynasty":"明代","title":"寄内"}
{"author":"解缙","content":"忆昔金闺忝后尘，莺花窈窕禁园春。身随红日当霄汉，笔绕青云动鬼神。秦地山河形胜旧，楚天风雨客怀新。遥怜九十严亲在，黄发萧萧忆远人。","dynasty":"明代","title":"和王驸马见赠元韵"}
{"author":"解缙","content":"闻道西羌路坦夷，三千里外一娥曦。奔忙南北寻常事，老大悲伤九十稀。夜月书闱归梦远，秋风驿路雁声迟。儒官莫恨文章误，中正和平好俟时。","dynasty":"明代","title":"述怀"}
{"author":"解缙","content":"掘井为山积学功，高轩新筑日曈昽。量包元气鸿濛外，心与先天太极同。洞达八荒归尺寸，澜翻万卷入陶融。东山出慰苍生望，只在君家雅度中。","dynasty":"明代","title":"豁如轩"}
{"author":"解缙","content":"武陵溪远桃千树，汴水春深柳万条。何似此君多节槩，偏宜清隐绝尘嚣。翠禽啼处烟如织，锦箨裁来雪未消。却笑此生惭六逸，相思为寄白云谣。","dynasty":"明代","title":"竹溪春晓图为刘孟雍题"}
{"author":"解缙","content":"高卧蓬莱最上峰，希夷独许往来同。三生风月形骸外，百岁乾坤寤寐中。槐树午凉秋袂薄，梨花云暖夜床空。栩蘧自满平生愿，不管东窗曙色红。","dynasty":"明代","title":"题一梦老人卷"}
{"author":"解缙","content":"空亭屹立俯长流，占断潭溪千古秋。一派清商人倚槛，半篙寒绿客呼舟。芙蓉露白江波冷，梧竹风高枕簟幽。车马红尘应不到，此身何异在瀛洲。","dynasty":"明代","title":"潭溪刘氏秋江亭"}
{"author":"解缙","content":"月来轩外自相寻，人在轩中鼓素琴。半榻影斜天浸水，七弦声动雁投林。光涵石几秋无际，冷逼冰弦夜正深。我忆戴逵惭未识，拟乘高兴借清音。","dynasty":"明代","title":"琴月轩"}
{"author":"解缙","content":"小隐当年远市廛，杏花深处转幽偏。一村矮屋疑勾漏，数亩青山似辋川。流水通桥舂药碓，閒云将雨润芝田。华陀今见孙枝好，雅度浑如董奉贤。","dynasty":"明代","title":"杏林小隐为华山英先生赋"}
{"author":"解缙","content":"拜命趋朝出紫宸，一官初授渥恩新。来时共泛西江月，去日平分上苑春。彭蠡望穷怀故国，洞庭到处是通津。华容凋弊劳苏息，莫对双松岸帻巾。","dynasty":"明代","title":"从父原复新除华容赋一律奉赠"}
{"author":"解缙","content":"手植青松不计年，根株峙石翠相连。勿嫌落子惊幽梦，惟爱閒云伴醉眠。半夜风声寒作雨，一林阳气煖生烟。画长与客敲棋局，忘却人间俗事缘。","dynasty":"明代","title":"松石轩"}
{"author":"解缙","content":"闻说华轩俯碧湍，竹林适有晋衣冠。光凝翡翠秋偏好，色漾玻璃夏亦寒。留客何妨对棋局，濯缨兼可把渔竿。几回有意来相访，应与王猷一例看。","dynasty":"明代","title":"翠筠轩"}
{"author":"解缙","content":"闻说刘郎似谪仙，竹轩不减洞中天。蛟龙嘘气成楼阁，岛屿无波列市廛。鹤到诗坛通远信，人看棋局惜流年。卜居自爱三山好，赢得烟霞满目前。","dynasty":"明代","title":"题刘郎中归隐竹轩图"}
{"author":"解缙","content":"曾约同斟守岁杯，荒城日听足音来。地偏每取亲邻外，客久何堪节序催。刻烛有情同赋咏，颂椒无侣重徘徊。前盟独有寒梅在，肯向庭前带雪开。","dynasty":"明代","title":"除夕寄萧时徽"}
{"author":"解缙","content":"形体难分圆与方，却将天地尽包藏。欲知内外两重白，全在中央一点黄。混沌未分先有象，乾坤已判见低昂。养成羽翼冲霄汉，化作金乌运太阳。","dynasty":"明代","title":"戏题鸡卵"}
{"author":"解缙","content":"万里飞来渡海西，灵禽玉爪不沾泥。㩳身欲抉群鹅队，展翅能追天马蹄。万里纵横嫌地窄，千层冲突觉天低。何须更结鸾凰友，应与云鹏力量齐。","dynasty":"明代","title":"海东青"}
{"author":"解缙","content":"九月江东白雁飞，京华游子赋南归。湖天水落邮程速，泽国霜清浦树稀。为念庭闱勤侍省，岂知闾里重光辉。秋风双桂阶前好，定有天香拂綵衣。","dynasty":"明代","title":"送友人还乡"}
{"author":"解缙","content":"共在红云侍禁闱，经年离别思依依。愁冲毒雾湘南去，荣捧天书日下归。焦尾素琴重拂拭，黄金锁甲旧光辉。青春入奏随冠冕，一片丹心对紫薇。","dynasty":"明代","title":"送王指挥还京"}
{"author":"解缙","content":"鸰原分手思悠悠，乌府情多不可留。归梦岂因为客久，还家足慰倚门愁。都城花落春犹在，远岫云寒雨半收。逆旅相逢仍送别，好传消息到沧洲。","dynasty":"明代","title":"送刘御史弟子渊还西昌"}
{"author":"解缙","content":"九月明江日尚迟，秋园果熟正离离。故人尺素青云下，惠我黄柑玉露垂。颗晕中央金作粟，蒂攒高干翠为枝。常年锡贡来京国，尚想金盘进御时。","dynasty":"明代","title":"子进惠柑"}
{"author":"解缙","content":"早辞天禄校书荣，又赋三休遂逸情。夜近玉堂看月色，晓趋金阙听钟声。红尘轩盖今无梦，白日岩扉旧有盟。归到故园松菊在，门前五柳识先生。","dynasty":"明代","title":"送友"}
{"author":"解缙","content":"章贡河边送别时，挥毫谩为写新诗。可怜萍梗多离合，自信金兰有赠贻。衮职尽心惭计拙，乡关入梦虑归迟。华山秋尽应偏好，检点芳林桂树枝。","dynasty":"明代","title":"寄友"}
{"author":"解缙","content":"与君同出周姬姓，同住江西路未遥。万里东归才识面，扁舟南去又乘潮。赐荣足慰庭帏念，承乏深惭禁籞朝。心折断云无一寸，不堪分袂镇河桥。","dynasty":"明代","title":"送中书舍人唐存恕归省"}
{"author":"解缙","content":"侍郎将命出金銮，中使传宣左右欢。关内官曹迎使节，汉中父老识衣冠。云开太华三峰晓，雨过黄河九曲寒。寄语渭川千亩竹，西风愿早报平安。","dynasty":"明代","title":"送侍郎出使"}
{"author":"解缙","content":"虬髯白舄绣衣郎，骢马南巡古越裳。城郭新开秦郡县，山河原是汉金汤。天连铜柱蛮烟黑，地接珠崖海气黄。莫说炎荒冰雪少，须令六月见飞霜。","dynasty":"明代","title":"送刘御史按交趾"}
{"author":"解缙","content":"饶州棠树绿初浓，又佐闽藩镇国东。海甸帆樯千里外，蓬莱宫阙五云中。风回画省榕阴合，雨过青林荔子红。莫谓内廷官位重，古来方岳拜三公。","dynasty":"明代","title":"赠参政任勉之闽中"}
{"author":"解缙","content":"东风擢第上瑶京，金榜天门列姓名。拜命已承丹诏重，还家先着锦衣荣。九霄日月瞻龙衮，三月莺花出凤城。自是送君乡思切，仁山字水远含情。","dynasty":"明代","title":"送弟朝夫及第还乡"}
{"author":"解缙","content":"慇勤送子出京华，文水城东是我家。万里一身依旧业，五年三载在天涯。缄书欲寄青毛凤，衣锦仍乘白鼻騧。归到故园耆旧问，圣恩留赏上林花。","dynasty":"明代","title":"送侄祯期还家"}
{"author":"解缙","content":"名在三孤第一人，乌纱白发照青春。平生诗格刘公干，晚岁风流贺季真。袍赐麒麟红锦丽，诰颁鸾雀紫泥新。身閒燕坐清如水，始觉灵台绝点尘。","dynasty":"明代","title":"和姚少师广孝见寄之作"}
{"author":"解缙","content":"早饭行春临桂东，野花榕叶色交红。七星岩曲篝灯入，百转峰回觅径通。石溜滴馀成物象，古潭深处映层穹。却归为恐衣沾湿，洞口云生似雨濛。","dynasty":"明代","title":"题临桂七星岩其一"}
{"author":"解缙","content":"就日门前春水生，伏波岩下钓船轻。漓江倒影山如画，榕树交柯翠夹城。村店日中鸡唱午，游人陌上酒携罂。殊方异俗同熙皞，欲进讴歌合颂声。","dynasty":"明代","title":"题临桂七星岩其二"}
{"author":"解缙","content":"桂水东边度石桥，村民淳朴见渔樵。丛祠歌吹迎神女，野庙蘋蘩祀帝尧。附郭有山皆积石，仙岩无路不通霄。日长衣绣观民俗，比户熙熙荷圣朝。","dynasty":"明代","title":"题临桂七星岩其三"}
{"author":"解缙","content":"巴丘古县周郎庙，从祀甘黄共俨然。三国已兴吴社稷，二乔同泣汉婵娟。漳河碧草迷宫沼，皖水青林绕墓田。盖世英雄瑜与亮，东风赤壁忆当年。","dynasty":"明代","title":"谒周瑜庙其一"}
{"author":"解缙","content":"都督峰高玉峡山，真君楼下水湾环。周郎遗庙经千载，三国声名振百蛮。绿暗丘园春树合，锦铺坛墠古苔斑。祈灵几度椒浆奠，遥望神灵未易攀。","dynasty":"明代","title":"谒周瑜庙其二"}
{"author":"解缙","content":"天上平分一半秋，千岩万壑月华流。蟾宫有客曾攀桂，牛渚何人学泛舟。燕赏不须徒酩酊，高歌聊复寄交游。嫦娥肯尽来宵兴，再遣寒光照九州。","dynasty":"明代","title":"中秋其一"}
{"author":"解缙","content":"天风吹我上南楼，为报嫦娥得旧游。宝镜莹光开玉匣，桂花沉影入金瓯。清涵宇宙三千界，冷浸山河百二州。醉倚画楼吹铁笛，一声惊破九天秋。","dynasty":"明代","title":"中秋其二"}
{"author":"解缙","content":"苍梧城北系龙洲，水接南天日夜流。冰井鳄池春草合，火山蛟室夜光浮。千家竹屋临沙嘴，万斛江船下石头。伏枕梦回霄汉近，佩声犹在凤凰楼。","dynasty":"明代","title":"苍梧即事其一"}
{"author":"解缙","content":"梧州旧治扶桑国，虎圈山名记大藩。蜑户举罾看水影，舟人移橛认潮痕。蘋婆果熟红包拆，荔子花开绿萼繁。北望九疑云尽处，重华端拱太微垣。","dynasty":"明代","title":"苍梧即事其二"}
{"author":"解缙","content":"桂岭东来下恶滩，苍梧细柳綵云间。拍天二水通交广，耸日高城跨北山。茆屋竹牌依古濑，筒槽渔艇满江湾。驿亭笳鼓中宵发，又报南天使节还。","dynasty":"明代","title":"苍梧即事其三"}
{"author":"解缙","content":"交趾名藩百雉雄，高骈塔在古城东。弓刀选士军容肃，铙角迎风奏节同。蛮女艳妆争粉黛，夷人村鼓聚儿童。可怜新息犹遗庙，铜鼓荒凉草棘中。","dynasty":"明代","title":"交趾即事"}
{"author":"解缙","content":"几度扁舟往复还，野情只是爱家山。冲寒凛冽逾西徼，触热炎蒸出百蛮。暂对雁行倾别酒，又随鹓序簉朝班。天书定许归来早，洞里相寻亦解颜。","dynasty":"明代","title":"交趾回送安成谢礼献"}
{"author":"解缙","content":"驱驰万里觐天颜，夜梦红云玉笋班。传道雷霆收北虏，已将霖雨洗交蛮。陈情白日辞深殿，解绶黄云返故山。洞里桃花烦致意，叶心朱实待人还。","dynasty":"明代","title":"倒叠前韵"}
{"author":"解缙","content":"北流县下古铜州，平地山岩耸玉楼。谁为丹砂赴勾漏，人传蝴蝶满罗浮。杨妃井塌风烟古，葛令祠荒草树秋。却忆故乡山更好，锦袍归去棹扁舟。","dynasty":"明代","title":"北流勾漏洞"}
{"author":"解缙","content":"太子泉头曙色开，仙桃花影覆层台。摩天岭势龙骧去，交趾人从鸟道来。蕃族金符犹什袭，汉廷桐柱久倾颓。西风笳鼓连云起，共看山中猎骑回。","dynasty":"明代","title":"过思明府"}
{"author":"解缙","content":"北风吹冷薄寒裘，万里遥怜上国游。雪色迷人明两岸，江声入夜到孤舟。春归忽听云霄雁，昼卧惟闻渚水鸥。葵草向阳余素志，故园虽好敢淹留。","dynasty":"明代","title":"早春舟发文江时将赴都门"}
{"author":"解缙","content":"閤皂云兼野水流，漫传先圣昔曾游。岂知汉晋遗风远，祇有宋元文字留。山势北来开菡萏，关门南下壮金牛。野翁为说天书降，曾有红云捧玉楼。","dynasty":"明代","title":"游閤皂山"}
{"author":"解缙","content":"寒雪微消画舫轻，晚来适泊豫章城。万家灯火遥看影，半夜笙歌自有声。佳节催人惊老大，月华照客喜分明。同游赖有知心在，市酒相倾到二更。","dynasty":"明代","title":"元宵泊豫章"}
{"author":"杨绘","content":"对亭台幽雅，水竹清虚，嫩凉轻透。碧沼红蕖，送香风盈袖。白首冯唐，诞辰同庆，上百分仙酎。鳌禁词垣，乌台谏省，昔游俱旧。千里长沙，五年湓浦，近捧丝纶，更藩移守。桂苑余芳，有孙枝新秀。罗绮雍容，管弦松脆，愿拜延椿寿。岁岁年年，今朝启宴，欢荣良久。","dynasty":"宋代","title":"醉蓬莱（夏寿太守）"}
{"author":"杨绘","content":"对敌常观势，临机便得先。安危心不动，杀活手能专。勿以欺为行，须知劫是权。旁人烂柯看，当局是神仙。","dynasty":"宋代","title":"劫权"}
{"author":"杨绘","content":"香艳怜渠好，无端杂芰窠。向来因藕断，特地见丝多。实有终成的，露摇争奈何。深房莲底味，心里苦相和。","dynasty":"宋代","title":"荷花借字诗"}
{"author":"杨绘","content":"素月玉寒空，乾坤灏气通。光华一夕满，节候九秋中。万里天衢峻，四方人望同。妖邪无处匿，方显照临功。","dynasty":"宋代","title":"中秋月"}
{"author":"杨绘","content":"倾城追逐艳阳天，上巳清明节序连。桃李光阴足骀荡，湖山风月更鲜妍。谷中答响飘新曲，波底妆光飏綵船。迟日未西人已醉，绿杨柔弱舞秋千。","dynasty":"宋代","title":"游春"}
{"author":"杨绘","content":"夜来经雨学啼妆，今日摧红怨夕阳。已落旋随春水急，强留还怯晚风狂。应将别恨凭莺语，更把归期趁蝶忙。谁谓多情消不得，梦魂犹惜满栏香。","dynasty":"宋代","title":"落花"}
{"author":"杨绘","content":"仙舟游漾霅溪风，三奏琵琶一舰红。闻望喜传新政异，梦魂犹忆旧欢同。二南籍里知谁在，六客堂中已半空。细问人间为宰相，争如愿住水晶宫。","dynasty":"宋代","title":"诗寄东坡"}
{"author":"杨绘","content":"曾扣禅扉喜接陪，师将境物谕轮回。灯笼不灭心中火，香印空残死后灰。绵邑难留真锡驻，临邛还庆法堂开。临邛绵邑何分别，无去无来无去来。","dynasty":"宋代","title":"送淳用长老归邛州"}
{"author":"杨绘","content":"直饶枝干凌霄去，犹有根原与地平。不道花依他树发，强攀红日斗鲜明。","dynasty":"宋代","title":"凌霄花"}
{"author":"杨绘","content":"春光未老杨花飞，游子此情伤别离。扳折杨柳赠离别，骎骎匹马归何时。","dynasty":"宋代","title":"柳花"}
{"author":"杨绘","content":"寿山北耸侵隋碧，涢水南流接汉清。宋玉阳台犹暮雨，子虚梦泽半春耕。","dynasty":"宋代","title":"寿山"}
{"author":"杨绘","content":"高骖黄鹤望天飞，千载谁能继费祎。","dynasty":"宋代","title":"句其一"}
{"author":"杨绘","content":"源有雌雄分碧白。","dynasty":"宋代","title":"句其二"}
{"author":"杨绘","content":"清香旧已亲陶令，红艳新能惑阮郎。","dynasty":"宋代","title":"句其三"}
{"author":"杨绘","content":"何必口辞山简醉，但教心似屈原醒。","dynasty":"宋代","title":"句其四"}
{"author":"杨绘","content":"烂紫妖红色尽卑。","dynasty":"宋代","title":"句其五"}
{"author":"杨绘","content":"高唐神女兰供泽，姑射仙人雪莹肌。","dynasty":"宋代","title":"句其六"}
{"author":"窦巩","content":"护霜云映月朦胧，乌鹊争飞井上桐。夜半酒醒人不觉，满池荷叶动秋风。","dynasty":"唐代","title":"秋夕"}
{"author":"窦巩","content":"烟水初销见万家，东风吹柳万条斜。大堤欲上谁相伴，马踏春泥半是花。","dynasty":"唐代","tags":"春天，写景，寒食节，思念","title":"襄阳寒食寄宇文籍"}
{"author":"窦巩","content":"海上神山绿，溪边杏树红。不知何处去，月照玉楼空。","dynasty":"唐代","title":"游仙词"}
{"author":"窦巩","content":"伤心欲问前朝事，惟见江流去不回。日暮东风春草绿，鹧鸪飞上越王台。","dynasty":"唐代","title":"南游感兴"}
{"author":"窦巩","content":"年来七十罢耕桑，就暖支羸强下床。满眼儿孙身外事，闲梳白发对残阳。","dynasty":"唐代","title":"代邻叟"}
{"author":"窦巩","content":"较猎燕山经几春，雕弓白羽不离身。年来马上浑无力，望见飞鸿指似人。","dynasty":"唐代","title":"赠阿史那都尉"}
{"author":"窦巩","content":"金钱赎得免刀痕，闻道禽鱼亦感恩。好去长江千万里，不须辛苦上龙门。","dynasty":"唐代","title":"放鱼（武昌作）"}
{"author":"窦巩","content":"自笑儒生著战袍，书斋壁上挂弓刀。如今便是征人妇，好织回文寄窦滔。","dynasty":"唐代","title":"从军别家"}
{"author":"窦巩","content":"御马新骑禁苑秋，白鹰来自海东头。汉皇无事须游猎，雪乱争飞锦臂鞲。","dynasty":"唐代","title":"新罗进白鹰"}
{"author":"窦巩","content":"烽烟犹未尽，年鬓暗相催。轻敌心空在，弯弓手不开。马依秋草病，柳傍故营摧。唯有酬恩客，时听说剑来。","dynasty":"唐代","title":"老将行（一作吟）"}
{"author":"窦巩","content":"萧郎自小贤，爱客不言钱。有酒轻寒夜，无愁倚少年。闲寻织锦字，醉上看花船。好是关身事，从人道性偏。","dynasty":"唐代","title":"赠萧都官"}
{"author":"窦巩","content":"白发放櫜鞬，梁王爱旧全。竹篱江畔宅，梅雨病中天。时奉登楼宴，闲修上水船。邑人兴谤易，莫遣鹤支钱。","dynasty":"唐代","title":"忝职武昌，初至夏口，书事献府主相公"}
{"author":"窦巩","content":"回望湓城远，西风吹荻花。暮潮江势阔，秋雨雁行斜。多醉浑无梦，频愁欲到家。渐惊云树转，数点是晨鸦。","dynasty":"唐代","title":"早秋江行"}
{"author":"窦巩","content":"红叶江村夕，孤烟草舍贫。水清鱼识钓，林静犬随人。采掇山无主，扶持药有神。客来唯劝酒，蝴蝶是前身。","dynasty":"唐代","title":"题任处士幽居"}
{"author":"窦巩","content":"吴蜀何年别，相逢汉水头。望乡心共醉，握手泪先流。宿雾千山晓，春霖一夜愁。离情方浩荡，莫说去刀州。","dynasty":"唐代","title":"汉阴驿与宇文十相遇，旋归西川，因以赠别"}
{"author":"窦巩","content":"江村风雪霁，晓望忽惊春。耕地人来早，营巢鹊语频。带花移树小，插槿作篱新。何事胜无事，穷通任此身。","dynasty":"唐代","title":"早春松江野望"}
{"author":"窦巩","content":"坐惜年光变，辽阳信未通。燕迷新画屋，春识旧花丛。梦绕天山外，愁翻锦字中。昨来谁是伴，鹦鹉在帘栊。","dynasty":"唐代","title":"少妇词"}
{"author":"窦巩","content":"几年沧海别，相见竟多违。鬓发缘愁白，音书为懒稀。新诗徒有赠，故国未同归。人事那堪问，无言是与非。","dynasty":"唐代","title":"岁晚喜远兄弟至书情"}
{"author":"窦巩","content":"西南城上高高处，望月分明似玉钩。朱槛入云看鸟灭，绿杨如荠绕江流。定知有客嫌陈榻，从此无人上庾楼。今日卷帘天气好，不劳骑马看扬州。","dynasty":"唐代","title":"登玉钩亭奉献淮南李相公"}
{"author":"窦巩","content":"东风雨洗顺阳川，蜀锦花开绿草田。彩雉斗时频驻马，酒旗翻处亦留钱。新晴日照山头雪，薄暮人争渡口船。早晚到家春欲尽，今年寒食月初圆。","dynasty":"唐代","title":"南阳道中作"}
{"author":"窦巩","content":"今朝血泪问苍苍，不分先悲旅馆丧。人送剑来归陇上，雁飞书去叫衡阳。还家路远儿童小，埋玉泉深昼夜长。望尽素车秋草外，欲将身赎返魂香。","dynasty":"唐代","title":"哭吕衡州八郎中"}
{"author":"窦巩","content":"自见人相爱，如君爱我稀。好闲容问道，攻短每言非。梦想何曾间，追欢未省违。看花怜后到，避酒许先归。柳寺春堤远，津桥曙月微。渔翁随去处，禅客共因依。蓬阁初疑义，霜台晚畏威。学深通古字，心直触危机。肯滞荆州掾，犹香柏署衣。山连巫峡秀，田傍渚宫肥。美玉方齐价，迁莺尚怯飞。伫看霄汉上，连步侍彤闱。","dynasty":"唐代","title":"江陵遇元九李六二侍御纪事书情呈十二韵"}
{"author":"窦巩","content":"自从身属富人侯，蝉噪槐花已四秋。今日一茎新白发，懒骑官马到幽州。","dynasty":"唐代","title":"奉使蓟门"}
{"author":"窦巩","content":"十年憔悴武陵溪，鹤病深林玉在泥。今日太行平似砥，九霄初倚入云梯。","dynasty":"唐代","title":"送刘禹锡"}
{"author":"窦巩","content":"南州风土滞龙媒，黄纸初飞敕字来。二月曲江连旧宅，阿婆情熟牡丹开。","dynasty":"唐代","title":"送元稹西归"}
{"author":"窦巩","content":"翠辇红旌去不回，苍苍宫树锁青苔。有人说得当时事，曾见长生玉殿开。","dynasty":"唐代","title":"过骊山"}
{"author":"窦巩","content":"高梧叶尽鸟巢空，洛水潺湲夕照中。寂寂天桥车马绝，寒鸦飞入上阳宫。","dynasty":"唐代","title":"洛中即事"}
{"author":"窦巩","content":"篱外涓涓涧水流，槿花半点夕阳收。欲题名字知相访，又恐芭蕉不奈秋。","dynasty":"唐代","title":"寻道者所隐不遇（一作于鹄诗，题作访隐者不遇）"}
{"author":"窦巩","content":"书来未报几时还，知在三湘五岭间。独立衡门秋水阔，寒鸦飞去日衔山。","dynasty":"唐代","title":"寄南游兄弟"}
{"author":"窦巩","content":"离宫路远北原斜，生死恩深不到家。云雨今归何处去，黄鹂飞上野棠花。","dynasty":"唐代","title":"宫人斜"}
{"author":"窦巩","content":"芳菲美艳不禁风，未到春残已坠红。惟有侧轮车上铎，耳边长似叫东东。","dynasty":"唐代","title":"悼妓东东"}
{"author":"窦巩","content":"故里心期奈别何，手栽芳树忆庭柯。东皋黍熟君应醉，梨叶初红白露多。","dynasty":"唐代","title":"永宁小园寄接近校书（一作羊士谔诗）"}
{"author":"窦巩","content":"仁寿元和二百年，濛笼水墨淡如烟。当时憔悴题名日，汉祖龙潜未上天。","dynasty":"唐代","title":"陕府宾堂览房杜二公仁寿年中题纪手迹"}
{"author":"窦巩","content":"春迟不省似今年，二月无花雪满天。村店闭门何处宿，夜深遥唤渡江船。","dynasty":"唐代","title":"早春送宇文十归吴"}
{"author":"窦巩","content":"荒陂古堞欲千年，名振图书剑在泉。今日诸孙拜坟树，愧无文字续燕然。","dynasty":"唐代","title":"经窦车骑故城"}
{"author":"窦巩","content":"竹林会里偏怜小，淮水清时最觉贤。莫倚儿童轻岁月，丈人曾共尔同年。","dynasty":"唐代","title":"赠王氏小儿"}
{"author":"窦巩","content":"绿林兵起结愁云，白羽飞书未解纷。天子欲开三面网，莫将弓箭射官军。","dynasty":"唐代","title":"唐州东途作"}
{"author":"窦巩","content":"懒性如今成野人，行藏由兴不由身。莫惊此度归来晚，买得西山正值春。","dynasty":"唐代","title":"新营别墅寄家兄"}
{"author":"窦巩","content":"风前推折千年剑，岩下澄空万古潭。双剑变成龙化去，两溪相并水归南。","dynasty":"唐代","title":"题剑津"}
{"author":"顾宸","content":"去家才咫尺，山径自君开。筑室奇峰外，寻泉古麓隈。兴高松鹤下，坐久洞云来。我亦登临者，培风直上台。","dynasty":"明代","title":"游江汉石紫薇山馆"}
{"author":"钱谦益","content":"秋老钟山万木稀，凋伤总属劫尘飞。不知玉露凉风急，只道金陵王气非。倚月素娥徒有树，履霜青女正无衣。华林惨淡如沙漠，万里寒空一雁归。","dynasty":"清代","tags":"伤怀","title":"和盛集陶落叶"}
{"author":"钱谦益","content":"海角崖山一线斜，从今也不属中华。更无鱼腹捐躯地，况有龙涎泛海槎？望断关河非汉帜，吹残日月是胡笳。嫦娥老大无归处，独俺银轮哭桂花。","dynasty":"清代","tags":"爱国","title":"后秋兴之十三八首·其二"}
{"author":"钱谦益","content":"寂寞枯枰响泬寥，秦淮秋老咽寒潮。白头灯影凉宵里，一局残棋见六朝。","dynasty":"清代","tags":"爱国，思乡","title":"金陵后观棋绝句六首·选一"}
{"author":"钱谦益","content":"　　阁于山与湖之间，山围如屏，湖绕如带，山与湖交相袭也。虞山，嶞山也。蜿蜒西属，至是则如密如防，环拱而不忍去。西湖连延数里，缭如周墙。湖之为陂为寖者，弥望如江流。山与湖之形，经斯地也，若胥变焉。阁屹起平田之中，无垣屋之蔽，无藩离之限，背负云气，胸荡烟水，阴阳晦明，开敛变怪，皆不得遁去豪末。　　阁既成，主人与客，登而乐之，谋所以名其阁者。　　主人复于客曰：“客亦知河伯之自多于水乎？今吾与子亦犹是也。尝试与子直前楹而望，阳山箭缺，累如重甗。吴王拜郊之台，已为黍离荆棘矣。逦迤而西，江上诸山，参错如眉黛，吴海国、康蕲国之壁垒，亦已荡为江流矣。下上千百年，英雄战争割据，杳然不可以复迹，而况于斯阁欤？又况于吾与子以眇然之躯，寄于斯阁者欤？吾与子登斯阁也，欣然骋望，举酒相属，已不免哑然自笑，而何怪于人世之还而相笑与？”　　客曰：“不然。于天地之间有山与湖，于山与湖之间有斯阁，于斯阁之中有吾与子。吾与子相与晞朝阳而浴夕月，钓清流而弋高风，其视人世之区区以井蛙相跨峙而以腐鼠相吓也为何如哉？吾闻之，万物莫不然，莫不非。因其所非而非之，是以小河伯而大海若，少仲尼而轻伯夷，因其所然而然之，则夫夔蚿之相怜，鯈鱼之出游，皆动乎天机而无所待也。吾与子之相乐也，人世之相笑也，皆彼是之两行也，而又何间焉？”　　主人曰：“善哉！吾不能辩也。”姑以秋水名阁，而书之以为记。崇祯四年三月初五日。","dynasty":"清代","tags":"写景，怀古，抒情，苦闷","title":"秋水阁记"}
{"author":"钱谦益","content":"丹青台殿起层层，玉砌雕闹取次登。禁近恩波蒙葬地，内家香火傍掸灯。丰碑巨刻书元宰，碧海红尘问老僧。礼罢空王三叹息，自穿萝径拄孤藤。","dynasty":"清代","title":"碧云寺"}
{"author":"钱谦益","content":"略彴缘溪一径分，千山香雪照斜醺。道人不作寻花梦，只道漫山是白云。","dynasty":"清代","title":"众香庵赠自休长老"}
{"author":"钱谦益","content":"其一板荡凄凉忍再闻？烟峦如赭水如焚。白沙堤下唐时草，鄂国坟边宋代云。树上黄鹂今作友，枝头杜宇昔为君。昆明劫后钟声在，依恋湖山报夕曛。其二潋艳西湖水一方，吴根越角两茫茫。孤山鹤云花如雪，葛岭鹃啼月似霜。油壁轻车来北里，梨园小部奏西厢。而今纵会空王法，知是前尘也断肠。其三方袍潇洒角巾偏，才上红楼又画船。修竹便娟调鹤地，春风蕴籍养花天。蝶过柳苑迎丹粉，莺坐桃堤侯管弦。不是承平好时节，湖山容易著神仙。其四冷泉净寺可怜生，雨血风毛作队行。罗刹江边人饲虎，女儿山下鬼啼莺。漏穿夕塔烟烽影，飘撇晨钟鼓角声。夜雨滴残舟淅沥，不须噩梦也心惊。其五建业余杭古帝丘，六朝南渡尽风流。白公妓可如安石，苏小湖应并莫愁。戎马南来皆故国，江山北望总神州。行都宫阙荒烟里，禾黍从残似石头。其六冬青树老六陵秋，恸哭遗民总白头。南渡衣冠非故国，西湖烟水是清流。早时朔漠翎弹怨，他日居庸宇唤休。苦恨嬉春铁崖叟，锦兜诗报百年愁。","dynasty":"清代","title":"西湖杂感（六首）"}
{"author":"钱谦益","content":"阑风伏雨暗江城，扶病将愁起送行。烟月扬州如梦寐，江山建业又清明。夜乌啼断门前柳，春鸟衔残花外樱。尊酒前期君莫忘，药囊我欲傍余生。","dynasty":"清代","title":"吴门春仲送李生还长安"}
{"author":"钱谦益","content":"寂寞枯秤响泬寥，案淮秋老咽寒潮。白头灯影凉宵里，一局残横见六朝。","dynasty":"清代","title":"金陵后观棋（六首选一）"}
{"author":"钱谦益","content":"北斗垣墙暗赤晖，谁占朱鸟一星微？破除服珥装罗汉，减损齑盐饷佽飞。娘子绣旗营垒倒，将军铁槊鼓音违。须眉男子皆臣子，秦越何人视瘠肥。","dynasty":"明代","title":"后秋兴八首八月初十日，小舟夜渡，惜别而作其三"}
{"author":"钱谦益","content":"庸蜀经营付落晖，宫车消息转依微。空留赤血从三后，无复遗言诏六飞。马角乌头期已误，龙姿虎步谶俱违。逆臣送喜猖狂甚，趣兴燃脂照腹肥。","dynasty":"明代","title":"后秋兴八首自壬寅七月至癸卯五月，讹言繁兴，鼠忧泣血，感恸而作，犹冀其言之或不诬也其三"}
{"author":"钱谦益","content":"自古英雄耻败棋，靴刀引决更何悲？君臣鳌背仍同国，生死龙胡肯后时？事去终嗟浮海误，身亡犹叹渡河迟。关张无命今犹昔，筹笔空烦异代思。","dynasty":"明代","title":"后秋兴八首自壬寅七月至癸卯五月，讹言繁兴，鼠忧泣血，感恸而作，犹冀其言之或不诬也其四"}
{"author":"钱谦益","content":"梦回犹傍五溪山，历井扪参吐雾间。却指帝星临楚分，如闻王气满吴关。地翻黑水才伸足，天转青城始破颜。辛苦苍梧旧留守，忠魂常领百僚班。","dynasty":"明代","title":"后秋兴八首自壬寅七月至癸卯五月，讹言繁兴，鼠忧泣血，感恸而作，犹冀其言之或不诬也其五"}
{"author":"钱谦益","content":"麻衣如雪白盈头，六月霜飞哭九秋。两耳也随风雨劫，半人偏抱古今愁。地闲沮洳教鱼鸟，天阔烟波养鹭鸥。谁上高台张口笑？为他指点旧皇州。","dynasty":"明代","title":"后秋兴八首自壬寅七月至癸卯五月，讹言繁兴，鼠忧泣血，感恸而作，犹冀其言之或不诬也其六"}
{"author":"钱谦益","content":"踰沙轶漠百王功，二祖威凌浩劫中。高庙石龟晴吐雨，长陵铁马夜呼风。南临日驾千重紫，北借霓旌万队红。葛藟绵绵周祚远，明神岂诳白头翁。","dynasty":"明代","title":"后秋兴八首自壬寅七月至癸卯五月，讹言繁兴，鼠忧泣血，感恸而作，犹冀其言之或不诬也其七"}
{"author":"钱谦益","content":"蛟宫螭窟势逶迤，蹙浪排波似越陂。荷鼓虚危新气象，白茅青社旧孙枝。磨刀雨过看兵洗，舶䑲风来想檄移。昨夜江天聊举首，寒芒二八已昭垂。","dynasty":"明代","title":"后秋兴八首自壬寅七月至癸卯五月，讹言繁兴，鼠忧泣血，感恸而作，犹冀其言之或不诬也其八"}
{"author":"钱谦益","content":"漫漫长夜独悲歌，孤愤填胸肯自磨。敌对灾星凭酒伯，破除愁垒仗诗魔。逢人每道君休矣，顾影还呼汝谓何。欲共老渔开口笑，商量何处水天多。","dynasty":"明代","title":"癸卯中夏六日重题长句二首其一"}
{"author":"钱谦益","content":"百篇学杜拟商歌，墨沈频将渍泪磨。世难相寻如鬼疰，国恩未报是心魔。射潮霸主吾衰矣，观井仙人奈老何？取次长谣向空阔，江天云物为谁多？","dynasty":"明代","title":"癸卯中夏六日重题长句二首其二"}
{"author":"钱谦益","content":"残生天与慰途穷，是处云霞媚此翁。卜宅已居青嶂里，移家仍在翠微中。映门杨柳萋迷绿，掩户桃花合匝红。但放秦人鸡犬去，也应识路似新丰。","dynasty":"明代","title":"移居半野堂"}
{"author":"钱谦益","content":"甘陵南北久分歧，鹓鹭雍容彼一时。抗疏有人盈琐闼，顾名无阙省罘罳。恩牛怨李谁家事，白马清流异代悲。八载调羹心独苦，临行谆复外廷知。","dynasty":"明代","title":"送福清公归里二首其一"}
{"author":"钱谦益","content":"鹗立朝端领搢绅，飘萧鬓发见风神。契丹使亦知元老，回纥占应见大人。代许孤忠留一柱，帝思耆德抚三辰。吴门咫尺邻阊阖，珍重东山五亩身。","dynasty":"明代","title":"送福清公归里二首其二"}
{"author":"钱谦益","content":"三年严谴望修门，随例趋朝又北辕。圣代故应无弃物，孤臣犹有未招魂。夕阳亭下人还过，端礼门前石尚蹲。重向西风挥老泪，馀生何以答殊恩。","dynasty":"明代","title":"戊辰七月应召赴阙车中言怀二首其一"}
{"author":"钱谦益","content":"寥廓高天一冥鸿，肯随乌鸟问雌雄！纷纷岂止容卿辈，碌碌何须笑乃公。赤汗马应空冀北，白头豕自愧辽东。郊原无限停车思，落日披襟得远风。","dynasty":"明代","title":"戊辰七月应召赴阙车中言怀二首其二"}
{"author":"钱谦益","content":"驿吏逢迎旧赭衣，生还今日是耶非？纶竿喜值金鸡放，华表真同白鹤归。抱蔓摘瓜馀我在，破巢完卵似君稀。循墙叹息看题句，淅淅秋风起夕扉。","dynasty":"明代","title":"临城驿壁见方侍御孩未题诗"}
{"author":"钱谦益","content":"宫廷初散鼠孤群，殷殷成雷又聚蚊。卷舌光芒仍炫耀，台阶气象向氤氲。伤心诏狱生春草，回首觚棱隔暮云。明主定无钩党禁，文华休拟作同文。","dynasty":"明代","title":"十一月初六日召对文华殿旋奉严旨革职待罪感恩述事三首其一"}
{"author":"钱谦益","content":"破帽青衫又一回，当筵舞袖任他猜。平生自分为人役，流俗相尊作党魁。明日孔融应便去，当年王式悔轻来。宵来吉梦还知否，万树青山早放梅。","dynasty":"明代","title":"十一月初六日召对文华殿旋奉严旨革职待罪感恩述事三首其二"}
{"author":"钱谦益","content":"猎猎寒风岁逼除，柴门剥啄到双鱼。亲憎言禄催偕隐，友贱求名劝著书。薄俗休官如物故，畏途削籍当迁除。夕阳亭下城西路，叹息何人返敝庐。","dynasty":"明代","title":"十一月初六日召对文华殿旋奉严旨革职待罪感恩述事三首其三"}
{"author":"钱谦益","content":"别绪乡心浩莫分，潞河风雨帝城云。能容放废惟良友，未忘京华为圣君。衰鬓数茎还去国，秋风一叶又离群。《渭城》歌罢休垂泪，逐客年来实绝闻。","dynasty":"明代","title":"潞河别刘咸仲吏部"}
{"author":"钱谦益","content":"淮水城南寄食徒，真王大将在斯须。岂知隆准如长颈，终见鹰扬死雉姁。落日井陉旗尚赤，春风钟室草先朱。东西冢墓今安在，好为英雄奠一盂。","dynasty":"明代","title":"题淮阴侯庙"}
{"author":"钱谦益","content":"留都文物汉西京，虎踞龙蟠集俊英。高庙神灵尝陟降，中朝佞幸敢纵横！琐闱月白钟山晓，乌府霜寒淮水清。望尽浮云天北极，长安应见泰阶明。","dynasty":"明代","title":"已巳八月待放归田感怀述事奉寄南都诸君子"}
{"author":"钱谦益","content":"忽漫抠衣拜此堂，心期如梦泪千行。更阑尚说三条烛，坐久真惭数仞墙。孔思周情新著作，禹粮尧韭旧耕桑。明灯促席亲函丈，秋柝沈沈夜未央。","dynasty":"明代","title":"戊寅九月初三日奉谒少师高阳公于里第感旧述怀三首其一"}
{"author":"钱谦益","content":"再镇危关锁钥长，一归寇盗总猖狂。心因忧国浑如醉，鬓为论兵半有霜。椽笔携将分子姓，靴刀留取压文章。入郊先问躬耕地，简较秋原几树桑。","dynasty":"明代","title":"戊寅九月初三日奉谒少师高阳公于里第感旧述怀三首其二"}
{"author":"钱谦益","content":"仓皇出镇便门东，单骑横穿万虏中。拊手关河归旧服，侧身天地荷成功。朝家议论三遗矢，社稷安危一亩宫。闻道边廷饶魏绛，早悬金石赏和戎。","dynasty":"明代","title":"戊寅九月初三日奉谒少师高阳公于里第感旧述怀三首其三"}
{"author":"钱谦益","content":"卒岁闲门有雀罗，流年徂谢意如何？看花伴侣青春少，种菜英雄白首多。佩剑定须悬旧陇，明珠只合换新歌。剧怜渭水垂纶叟，未应非熊鬓已皤。","dynasty":"明代","title":"岁暮杂怀"}
{"author":"钱谦益","content":"落花飞雨搅邗沟，襆被奚囊感薄游。宝剑千金吴季子，长城半壁汉条侯。高榆耕垒连沧海，深柳书堂枕碧流。共话老夫应失笑，春深冒絮尚蒙头。","dynasty":"明代","title":"送吴兴公游下邳兼简李条侯"}
{"author":"钱谦益","content":"当飨休听《暇豫歌》，破巢完卵为铜驼。国殇何意存三户，家祭无忘告两河。击筑泪从天北至，吹箫声向日南多。知君耻读《五裒传》，但使生徒废《蓼莪》。","dynasty":"明代","title":"简侯研德并示记原"}
{"author":"钱谦益","content":"林木池鱼灰烬寒，鸳湖恨水去漫漫。西华葛帔仍梁代，东市朝衣尚汉官。白鹤遄归无石表，金鸡旋放少纶竿。招魂倘有巫阳在，历历残棋忍重看。","dynasty":"明代","title":"东归漫兴"}
{"author":"钱谦益","content":"刻露巉岩山骨愁，两株风柳曳残秋。分明一段荒寒景，今日钟山古石头。","dynasty":"明代","title":"题石崖秋柳小景"}
{"author":"钱谦益","content":"黑白相持守壁门，龙拿虎攫赌侵分。重瞳尚有乌江败，莫笑湘东一目人。","dynasty":"明代","title":"观棋绝句为汪幼青作其一"}
{"author":"钱谦益","content":"寂寞枯枰响泬漻，秦淮秋老咽寒潮。白头镫影凉宵里，一局残棋见六朝。","dynasty":"明代","title":"观棋绝句为汪幼青作其二"}
{"author":"钱谦益","content":"飞角侵边劫正阑，当场黑白尚漫漫。老夫袖手支颐看，残局分明一著难。","dynasty":"明代","title":"观棋绝句为汪幼青作其三"}
{"author":"钱谦益","content":"发短心长笑镜丝，摩挲皤腹帽檐垂。不知人世衣冠异，只道科头岸接。","dynasty":"明代","title":"题金陵一老画像其一"}
{"author":"钱谦益","content":"独坐青溪照鬓丝，小姑何处理娥眉。画师要著樊通德，难写银镫拥髻时。","dynasty":"明代","title":"题金陵一老画像其二"}
{"author":"钱谦益","content":"澹粉轻烟佳丽名，开天营建记都城。而今也入烟花绿，镫火樊楼似汴京。","dynasty":"明代","title":"金陵杂题绝句其一"}
{"author":"钱谦益","content":"顿老琵琶旧典型，檀槽生涩响丁零。南巡法曲无人问，头白周郎掩泪听。","dynasty":"明代","title":"金陵杂题绝句其二"}
{"author":"钱谦益","content":"旧曲新诗压教坊，缕衣垂白感湖湘。闲开《闰集》教孙女，身是前朝郑妥琅。","dynasty":"明代","title":"金陵杂题绝句其三"}
{"author":"钱谦益","content":"陌上花开正掩靡，茸城草绿雉媒肥。狂夫不合堂堂去，小妇翻歌缓缓归。","dynasty":"明代","title":"陌上花乐府，东坡记吴越王妃事也。临安道中感而和之，和其词而反其意，以有寄焉其一"}
{"author":"钱谦益","content":"陌上花开燕子飞，柳条初扑曲尘衣。请看石镜明明在，忍撇妆台缓缓归？","dynasty":"明代","title":"陌上花乐府，东坡记吴越王妃事也。临安道中感而和之，和其词而反其意，以有寄焉其二"}
{"author":"钱谦益","content":"陌上花开音信稀，暗将红泪裹春衣。花开容易纷纷落，春暖休教缓缓归。","dynasty":"明代","title":"陌上花乐府，东坡记吴越王妃事也。临安道中感而和之，和其词而反其意，以有寄焉其三"}
{"author":"钱谦益","content":"香溪禊后试温汤，寒食东风谷水阳。却忆春衫新浴后，窃黄浅绛道家装。","dynasty":"明代","title":"楔后五日浴黄山下汤池留题四绝句遥寄河东君其一"}
{"author":"钱谦益","content":"山比骊山汤比香，承恩并浴少鸳鸯。阿瞒果是风流主，妃子应居第一汤。","dynasty":"明代","title":"楔后五日浴黄山下汤池留题四绝句遥寄河东君其二"}
{"author":"钱谦益","content":"沐浴频看称意身，刈兰赠药想芳春。凭将一掬香泉水，噀向茸城洗玉人。","dynasty":"明代","title":"楔后五日浴黄山下汤池留题四绝句遥寄河东君其三"}
{"author":"钱谦益","content":"齐心同体正相因，祓濯何曾是两人？料得盈盈罗袜步，也应抖擞拂香尘。","dynasty":"明代","title":"楔后五日浴黄山下汤池留题四绝句遥寄河东君其四"}
{"author":"钱谦益","content":"养鹤坡前乌鹊过，云间天上不争多。较它织女还侥幸，月荚生时早渡河。","dynasty":"明代","title":"催妆词四首其一"}
{"author":"钱谦益","content":"鹊驾鸾车报早秋，盈盈一水有谁留。妆成莫待双蛾画，新月新眉总似钩。","dynasty":"明代","title":"催妆词四首其二"}
{"author":"钱谦益","content":"鹑火舒光照画屏，银河倒转渡青冥。从今不用看牛女，朱鸟窗前候柳星。","dynasty":"明代","title":"催妆词四首其三"}
{"author":"钱谦益","content":"宝架牙签压画轮，笔床砚匣动随身。玉台自有催妆句，花烛筵前与细论。","dynasty":"明代","title":"催妆词四首其四"}
{"author":"钱谦益","content":"春深红豆数花开，结子经秋只一枚。王母仙桃余七颗，争教曼倩不偷来。","dynasty":"明代","title":"红豆诗"}
{"author":"钱谦益","content":"绣岭灰飞金谷残，内人红袖泪阑干。临歧莫怅青娥老，两见仙人泣露盘。","dynasty":"明代","title":"丙戍南还赠别故侯家妓人冬哥二首其一"}
{"author":"钱谦益","content":"天乐荒凉禁苑倾，教坊凄断旧歌声。临岐只合懵腾去，不忍听他唱《渭城》。","dynasty":"明代","title":"丙戍南还赠别故侯家妓人冬哥二首其二"}
{"author":"钱谦益","content":"汉家争道孝文明，左右临朝问亦轻。绛灌但知谗贾谊，可思流汗愧陈平？","dynasty":"明代","title":"读史记戏书"}
{"author":"钱谦益","content":"汉宫遗事剪灯论，共指青衫认泪痕。今夕惊沙满蓬鬓，始知永巷是君恩。","dynasty":"明代","title":"故宫人"}
{"author":"钱谦益","content":"舞榭歌台罗绮丛，都无人迹有春风。踏青无限伤心事，并入南朝落照中。","dynasty":"明代","title":"留题秦淮丁家水阁二首其一"}
{"author":"钱谦益","content":"苑外杨花待暮潮，隔溪桃叶限红桥。夕阳凝望春如水，丁字帘前是六朝。","dynasty":"明代","title":"留题秦淮丁家水阁二首其二"}
{"author":"钱谦益","content":"金尊檀板落花天，乐府新翻《红豆篇》。取次江南好风景，莫教肠断李龟年。","dynasty":"明代","title":"村庄红豆花诗"}
{"author":"钱谦益","content":"有美生南国，清芬翰墨传。河东论氏族，天上问星躔。汉殿三眠贵，吴宫万缕连。星榆长历落，月桂并蹁跹。郁郁昆山畔，青青谷水𤲬。托根来净域，移植自芳年。生小为娇女，容华及丽娟。诗哦应口答，书读等身便。缃帙攻《文选》，绨囊贯史编。摛词徵绮合，记事见珠联。八代观升降，三唐辨溯沿。尽窥羽陵蠹，旁及《诺皋》儇。花草矜芟撷，虫鱼喜注笺。部居分甲乙，雠正杂丹铅。馀曲回风后，新妆落月前。兰膏灯烛继，翠羽笔床悬。博士惭厨簏，儿童愧刻镌。瑶光朝孕碧，玉气夜生玄。陇水应连类，唐山可及肩。织缣诗自好，捣素赋尤贤。锦上文回复，盘中字蜿蜒。清词尝满箧，新制每连篇。芍药翻风艳，芙蓉出水鲜。颂椒良不忝，咏树亦何愆？文赋传乡国，词章述祖先。采蘋新藻丽，种柳旧风烟。字脚元和样，文心乐曲骈。千番云母纸，小幅浣花笺。吟咏朱楼遍，封题赤牍遄。流风殊放诞，被教异婵娟。度曲穷分刌，当歌妙折旋。吹箫嬴女得，协律李家专。画夺丹青妙，琴知断续弦。细腰宜蹴鞠，弱骨称秋千。天为投壶笑，人从争博癫。修眉纡远翠，薄鬓妥鸣蝉。向月衣方空，当风带旋穿。行尘尝寂寂，屐齿自姗姗。舞袖嫌缨拂，弓鞋笑足缠。盈盈还妒影，的的会移妍。妙丽倾城国，尘埃落市廛。真堪陈甲帐，还儗画甘泉。杨柳嗟扳折，蘼芜惜弃捐。西家殊婉约，北里正喧阗。豪贵争除道，儿郎学坠鞭。迎车千锦帐，输面一金钱。百两门阑咽，三刀梦寐膻。苏堤浑倒踏，黟水欲平填。皎洁火中玉，芬芳泥里莲。闭门如入道，沉醉欲逃禅。未许千金买，何当一笑嫣？钉心从作恶，唾面可除㾓。蜂蝶行随绕，金珠却载还。勒名雕琬琰，换骨饮珉瓀。枉自求蒲苇，徒劳卜筳篿。轩车闻至止，杂佩意茫然。错莫翻如许，追陪果有焉。初疑渡河驾，复似泛湖船。榜枻歌心说，中流笑语婘。江渊风飒杳，雒浦水潺湲。《疏影》新词丽，忘忧别馆偏。华筵开玳瑁，绮席艳神仙。银烛光三五，金尊价十千。蜡花催兔育，鼍鼓促乌迁。法曲烦声奏，哀筝促柱宣。步摇窥宋玉，条脱赠羊权。点笔馀香粉，翻书杂翠钿。绿窗和月掩，红烛带花搴。菡萏欢初合，皋苏痗已蠲。凝明嗔亦好，溶漾坐堪怜。薄病如中酒，轻寒未折绵。清愁长约略，微笑与迁延。茗火闲房活，炉香小院全。日高慵未起，月出皎难眠。授色偏含睇，藏阄互握拳。屏围灯焰直，坐促笑声圆。朔气除帘箔，流光度毳毡。相将行乐地，共趁讨春天。未索梅花笑，徒闻火树燃。半塘春漠漠，西寺草芊芊。南浦魂何黯？东山约已坚。自应随李白，敢拟伴伶玄。密意容挑卓，微词托感甄。杨枝今婉娈，桃叶昔因缘。灞岸偏萦别，章台易惹颠。娉婷临广陌，婀娜点晴川。眉怃谁堪画，腰纤孰与擩？藏鸦休庵蔼，拂马莫缠绵。絮怕粘泥重，花忧放雪蔫。芳尘和药减，春病共愁煎。目逆归巢燕，心伤叫树鹃。惜衣莺睍睆，护粉蝶翩翾。携手期弦望，沉吟念陌阡。暂游非契阔，小别正流连。即席留诗苦，当杯出涕泫。茸城车轣辘，鸳浦棹夤缘。去水回香篆，归帆激矢弦。寄忧分悄悄，赠泪裹涟涟。迎汝双安桨，愁予独扣舷。从今吴榜梦，昔昔在君边。","dynasty":"明代","title":"有美一百韵，晦日鸳鸯湖舟中作"}
{"author":"钱谦益","content":"师弟恩三纪，君臣谊百年。哀音腾粤地，老泪洒吴天。杀气南条急，妖氛北户缠。行宫逾越峤，留守限灵川。仓卒闻风溃，逡巡厝火然。操戈乘内间，解甲起中权。卷土心仍壮，凭城誓益坚。喧呼齐辫发，奋击祇张拳。刀锯徒为尔，冠裳正俨然。归元髯上磔，嚼齿爪中穿。荀偃含犹视，张巡起欲旋。扬扬神不乱，琅琅语争传。徒抱衔须痛，谁能咶血怜。伤心寝门外，为位佛镫前。一恸营魂远，三号涕泗涟。修门归漠漠，故国望姗姗。虞殡歌休矣，巫阳筮予焉。吴羹凄象设，楚些怆蝉联。魂复新遗矢，神栖旧坐毡。灵衣风肃肃，幽啸雨溅溅。清夜前除酒，明镫近局筵。逢迎伤剪纸，送别忍烧船。黄鸟身其百，青龙岁半千。四游余渺莽，八翼罢腾骞。飞铁兵轮重，为铜物冶全。庚寅徵揽揆，辛卯应灾躔。剑去梧宫冷，刀投桂水煎。训狐宵叫啸，婴蜺昼连蜷。斗涧龙伤血，崩崖蜃吐涎。拊心看迸裂，弹指省轰阗。攀附龙门迥，追陪鹤盖连。园林规绿水，屋宇带红泉。一饭常留客，千金不问田。以忙消磈垒，及夏领芳妍。日落邀宾从，舟移沸管弦。丹青搜白石，杖屦撰松圆。齿马成吾老，童乌忆汝贤。兔园温句读，蛾子学丹铅。枕膝应传喜，登楼独许玄。青春凭騕袅，白首托夔蚿。桃李西江宰，梧桐左掖员。裂麻心胆赤，恤纬鬓毛宣。北寺偕书狱，西曹互橐饘。朱游和药切，黄霸授经专。铜马神州沸，金鸡密网蠲。甘陵录牒寝，元祐党碑镌。北阙惊传火，东郊狎控弦。帝车俄运转，天步久迍邅。鳌足倾三极，龙胡断八埏。关山留北顾，宗祏寄南迁。江左朝廷小，交南节钺偏。风云天路偪，翼戴本支便。宗泽回銮表，刘昆劝进笺。岭边求日月，规外别坤乾。翼轸开营壁，湘漓抵涧瀍。只身支浩劫，赤手捧虞渊。插羽钩庸蜀，分茅铒益滇。黄农罗种落，邕桂簇戈鋋。青犊乌仍合，红巾蚁并缘。反王收魏豹，别将置梅鋗。白象扶丹毂，乌蛮曳彩旃。庐儿宿卫直，厮养彻侯骈。画诏行营里，除官御览先。两宫汤药使，中禁洗儿钱。一旅基将肇，三分业未竣。连鸡惛蚌蛤，咥虎玩腥膻。画地翔河鸟，婴城坠纸鸢。执冰嘻狒狒，投缒引蠕蠕。履善穷江表，庭芝殉海𤲬。誓书申决绝，望拜告精虔。目裂光如炬，膋藏血化殷。花门剺面改，藤帽枕尸还。青草迎飞旐，黄茅拥过輲。虚祠包箬饭，峒祭卜筳篿。故岭虞山似，新愁桂岭牵。丹心石路折，皓魄火云鲜。尽说南朝李，何惭东海田。铸金身故在，刻木首非捐。列列羞祈死，淹淹笑祝延。葭灰阳解駮，火井焰浮烟。错莫嘶泥马，分明叫杜鹃。朔方唐故事，纶邑夏前编。率土诚延伫，敷天忍弃捐。云旗翻毕口，星矢直狼肩。壁垒分行阵，雷风合弭鞭。白山崖倒侧，墨水浪平填。鹑尾南回越，旄头北扫燕。誓师三后所，饮御五车边。改葬新班剑，舆尸故马鞯。羽门颁綟绶，麟阁列貂蝉。画壁雕戈动，祠堂兕甲县。传芭歌沓沓，荐荔鼓鼘鼘。后死身余几，先生腹尚便。不成升屋哭，弥想对床眠。单孑留形影，凄凉度陌阡。鸡窗言仿佛，蛛匣字蜿蜒。西第花犹发，东皋草欲芊。经过光景眩，识路梦魂颠。太息看梁栋，沉吟仰屋椽。移山谁负畚，蹈海可乘艑。守器纡奔问，余皇肆溯沿。祝予双泪涸，将伯寸心㾓。长夜歌将阕，穷尘恨始湔。荡阴《三士》咏，蜀国《八公》篇。乡梦凭温序，哀词属马汧。降神天意远，养士国恩绵。汗竹新书史，浇花近扫阡。明明老眼在，拭目向空玄。","dynasty":"明代","title":"哭稼轩留守相公诗一百十韵用一千一百字"}
{"author":"钱谦益","content":"六书缪篆用摹刻，大者符玺细印章。崩崖古隧取次出，镂金琢玉争弆藏。关中郭髯最好古，十年搜讨盈箧箱。部居州乱作谱牒，编次缃帙盛缥囊。璀璨丹砂照虫鸟，错互金薤堆琳琅。考正职官本二史，贯穿训故穷《凡将》，窃取正用史家法，岂玩小物涂朱黄。忆昔先朝席丰豫，符瑞纷沓徵祯祥。河清凤见屡奏贺，玉玺又报来临漳。先帝亲御文华门，制诏臣下风四方。千官鹤列瞻负扆，冲牙双瑀声铿锵。中官屹立当御座，插冠貂尾加金珰。紫泥封坼青囊解，金银剩组开煇煌。临轩手持四寸玺，俯示陛墄周两旁。槃龙纽螭弄掌握，衫袖照烛回虹光。侍臣代奉传国宝，殿中不用尚玉郎。鸿胪传制百僚贺，文曰受命寿永冒。朝罢君臣咸燕喜，南面并进南山觞。岂知瑞应不虚见，中兴天以授我皇。郭君此书精且良，曷不首勒玉玺图。访问礼官摹尚方，如服有冕网有纲。蝇头细字注几行，吾诗附玺垂久长。命曰印史非夸张，《春秋》之义微而彰。","dynasty":"明代","title":"松谈阁印史歌为郭胤伯作"}
{"author":"钱谦益","content":"云年燕山雪如掌，巢车雪暗胡尘上。紫髯参军匹马嘶，黑头总理靴刀响。今年江南春雪飞，雪花满头来款扉。菡萏镫前谈战垒，梅花树下看征衣。自从瞽史持汉节，金缯辇载边庭血。虏骑争夸曳落河，庙堂自倚中行说。翰林飞书叫帝阊，至尊感激模御床。但令中使催房琯，肯为金人缚李纲。贾庄战血高楼橹，元戎堂堂徇旗鼓。周处讵死齐万年，韩愈宁作孔巢父。匝天锋刃一头颅，鬼护神撝九死余。秦庭自效无衣哭，汉党终惭举网疏。明发堂中酌君酒，笑问于思无恙否。神州幸免犬羊族，太史何妨牛马走。酒阑耳热夜欲分，错莫同云是阵云。红袖白衣犹未返，彤弓玈矢竟何云。江天漫漫失山树，雪柱冰车塞行路。江南老翁鬓如雪，拥鼻吟诗送君去。","dynasty":"明代","title":"去中杨伯祥馆丈廷麟过访山堂即事赠别"}
{"author":"钱谦益","content":"三十六峰拔地涌，此峰跂之才及踵。临深为高地使然，附娄翻能瞰高冢。松枝悬度势猎猎，略彴孤骞风傱傱。石径曾无飞鸟度，茅庵尚有残雪拥。上视近天心气肃，下临无地魂魄悚。平铺万状尽云练，幻出千岚似丘垄。逦迤回望石徇矼，万峰矗矗攒穹苍。故知造化善戏剧，遂使鬼物齐开张。破碎虚空作苑囿，抟捖厚士成圭璋。孤撑扶陷互相诡，妥伏蹙斗不可详。益州二笋何微眇，天平万笏空回翔。起视大壑限寻丈，却立万仞凭堵墙。高陵巨谷堆众皱，都邑岭陆分毫芒。篆云一点出九子，突烟片缕回池阳。心骇神移耳目怠，积苏累块今安在。中天惝恍游化人，步地苍茫穷竖亥。锥凿将无死浑沌，刻画何当罪真宰。经营团辞记灵异，忽漫执笔成晦昧。眼看夕阳信奇绝，安知夜半不迁改。笑杀沤区刻剑人，但认一沤作黄海。","dynasty":"明代","title":"登始信峰回望石笋矼"}
{"author":"钱谦益","content":"我登炼丹台，詄荡上青天。旋观六六峰，一一排青莲。崇台据中央，宛如莲菂然。千瓣复万茎，回抱相钩连。玉屏展青嶂，香垆幂紫烟。奇峰剑危石，栉列差膊肩。横若罗剑盾，矗若奋戈鋋。猛若屯天兽，疑角夹九阍。伏若万金革，摐鸣复收旋。神灵既役使，顽矿俱腾骞。相将守丁甲，谁敢𥦀汞铅。日车阳焰煅，月驾阴火然。至今丹鼎中，光气流朱殷。在昔轩辕帝，垂裳理八埏。命龙戮绝辔，驱虎定阪泉。六相资辅弼，五贼收狂癫。药得君臣配，火用文武煎。海宇垆韝定，阴阳药物全。然后事修炼，黄服朝上玄。服食八甲子，登假千万年。有如世不治，慕道求神仙。张乐洞庭野，采药黟山巅。何异周穆满，车辙马迹焉。轩皇去我久，刀圭世莫传。愿发珠函秘，进献玉房前。","dynasty":"明代","title":"炼丹台"}
{"author":"钱谦益","content":"普门头陀行，光明动帝后。两宫赐剃染，少府给组绶。脱却金纹衣，麻鞋露两肘。毗卢金像设，梵筴琅函剖。煌煌慈光额，天子维献寿。金貂驰北黟，银榜贲南斗。寺踞天都陇，面势抗龙首。朱砂拱其左，叠嶂掖而右。飞阁千寻涌，诸天四围负。龙像震旦尊，钟鱼六时吼。幡幢内家织，斋钵大官糗。铺张金世界，变现锦陵阜。呜呼卅年来，沧桑逼阳九。宫移长信屡，卜应沙鹿久。玉衣寝庙重，脂泽镜奁厚。八极诚晏如，三灾所时有。椒涂恩赐节，榆塞金钱走。招提佐军兴，衲衣裁短后。我来礼慈光，俯仰思文母。僧徒日鱼雅，禅诵午哗扣。空山犹升平，慈恩正摄受。泉流石塔下，桃红碧溪口。客拜漉水囊，僧持扫花帚。尚祈白毫力，庶复金轮旧。顶礼九莲座，涕洟重稽首。","dynasty":"明代","title":"慈光寺"}
{"author":"钱谦益","content":"段生湖海士，矫志营儒术。道心既渟泓，侠气亦迸逸。臂鹰弄丸剑，亡羊视占毕。结客少年场，抠衣大儒室。元纁有道聘，铜墨邑宰秩。折腰耻鸣琴，蒿目忧化瑟。投劾谢京华，补被返蓬筚。汝雒弥祲氛，汴宋连狂獝。奔窜咸戴头，迎降多屈膝。拊心念多垒，奋袂起投笔。部署及妇女，馈饷罄饠饆。孤城我援绝，悉众贼势壹。冲梯舞崔嵬，炮石碎觱栗。城陷尸撑柱，巷战血泌瀄。堂堂马翰林，并马困绠繘。生得齐慷慨，逼降互呵叱。南云敢后{阝疋}。臧洪意同日。圣朝崇死优，所司奏报失。千秋万祀后，双庙应崒嵂。余昔坐钩党，讼系拘请室。子来访幽囚，再拜慰幽疾。遂请职橐饘，奋欲负斧锧。重趼赴函丈，酹酒祝元吉。昂藏论节义，憔悴数国恤。盈朝谁负担，举世尽巾栉。植冠发如竿，流吻涎欲溢。斯人犹在眼，其言良可质。篝镫见光芒，抠衣想削戌。哭罢霜满天，诗成月东出。入户长叹息，阴风助啾唧。","dynasty":"明代","title":"三良诗段贤良含素"}
{"author":"钱谦益","content":"汪子循良吏，斤斤饬簠簋。修谨固足多，剸割亦可倚。一朝拥旄纛，三秦为赐履。雄边当重寄，岂能称指使。况复覆军余，兵残将亦弛。惊魂怯鼓鼙，败气蒙壁垒。贼兵下宛雒，军威卷熊耳。乘胜围郾城，援师绝蜉蚁。牵率残伤卒，长驱与角牴。贼遂拔围来，其行疾如鬼。士饱如狼噬，马腾竞帆驶。我师不能军，辙乱复旗靡。哀哉二万人，刲屠尽羊豕。堂堂大中丞，孤身策马箠。首已离鱼剑，胸犹集猬矢。呜呼数年来，盗贼易纲纪。弈棋国谋误，儿戏师律否。武夫保项领，文臣涂脑髓。项城傅宗龙丧元，襄城汪折趾。甲弃战场外，马归贼营里。徵兵抟泥沙，催战促刻晷。但知赴期会，谁复量彼己。归元国子生，免胄先轸喜。三败谁能久，一死亦可矣。忆子为郎时，矫时柱顽鄙。抗论每仰屋，愤盈或抵几。裹革固所期，舆尸亦求是。哀哉殉国心，耿耿殁犹视。长歌聊慰藉，人生会有死。不见韩城相，低头向槃水。","dynasty":"明代","title":"三良诗汪中丞岁星"}
{"author":"钱谦益","content":"平仲巡两河，揽辔出西台。就寇方燎原，宛雒荡劫灰。移师围大梁，投鞍成覆敦。登陴七昼夜，死守凭崔嵬。累卵我势急，中目贼焰推。保汴唯汝劳，国功帝念哉。遂膺全豫寄，旌节焕昭回。解严逾夏秋，悉众贼复来。长堑截飞鸟，巨炮轰殷雷。潜队穿地裂，梯冲舞风颓。及堞骨相柱，薰穴尸成堆。负户我告病，濡褐敌未衰。是时诸道兵，左次大河隈。半夜朱仙镇，十万溃喧豗。沈城声援绝，馈运甬道隤。擂石尽发栋，陈焦资炊骸。噬指徒恸哭，大临谁告哀。河伯为解围，洪流夜击礌，我师既北徙，贼戈亦南回。优诏许休沐，宠秩旌厥能。还家甫抹马，虏入沂城隳。抗辞骂凶丑，并命捐匹侪。吁嗟忠壮士，纠缠罹凶灾。贼锋乍撞㧙，奴刃旋提捶。自从兵兴后，屠溃自相偕。金柝不夜击，和门尝昼开。九攻敌已穷，三板志不乖。方镇皆斯人，王略宁未恢。何当大星陨，坐见长城坏。我非哭其私，惜此天下才。","dynasty":"明代","title":"三良诗高侍郎平仲"}
{"author":"钱谦益","content":"砺君吴刚斫月之玉斧，扬君鲁阳指日之戈殳。饮君邯郸一曲之美酒，赠君绕朝临行之策书。忆君去年归书绣，高堂燕喜身垂鱼。雕轩列戟侯门屏，金章玉轴照座隅。词人油素献歌颂，肩軿踵汗仍口呿。青阳逼除才隔岁，南冠顾影行次且。秋风吹散孟尝客，廉公市门日旰虚。老夫冲寒走问讯，罨头冰雪胶髭须。溺人但一笑，越吟多嗫嚅。班荆过逢桑下语，仓皇执手临交衢。且勿赋河梁，且勿歌《骊驹》。听我《放歌行》，请言造化初。厥初空界二十劫，毗岚橐风吹复嘘。金藏兴云雨如轴，金刚界结胎堪舆。清水升天淀浊地，七金四洲高下殊。光音天人福报薄，地饼食竭林藤枯。身光彫落器界暗，四轮墨穴游昏涂。宝音诸地起慈敏，化现日月天地星宫俱。开张两仪布二曜，二十八宿磊落排空居。梵王口膍脐轮各种族，欲界障持善现相刲屠。修罗荡脚波海水，生憎头上蹴踏双兔蜍。手幛日轮口啖月，日月怖匿天嗟吁。此方蚩尤兄弟亦徒党，铜头铁额兴蝥弧。共工触头折天柱，后羿矫矢摧阳乌。三王五伯迭整顿，君臣将相群拮据。撑天拄地定八极，为此衣冠礼乐争寰区。东门啸戎索，北落移天枢。裸衣笑神禹，好冠诧勾吴。退飞未许傍宋鹢，避风何地追鶢鶋。天地为笼逝安适，身藏藕孔难卷舒。移眉下目吁可怪，闭门捕舌谁能逋。劾君以弹甘蕉之封事，案君以覆郑鹿之追胥。误君以知雀语之公冶，贵君以辨牛鸣之葛庐。淳于冠缨大笑绝，舍人寠{宀数}居誉呼。昆山抵鹊用良玉，泉泪洒涕成明珠。心惊蚁床自急捣，梦入鼠穴仍供趋。斗间干将会须出，山头廷尉当何如。河鼓大星正芒角，横海兵气连无诸。蛟门水立鸟不渡，子陵滩头断钓渔。老夫已办千日醉，吾子慎爱千金躯。扁舟东下值元夕，红镫绿酒停姑苏。皋桥银筝裹红泪，迟君拂拭追欢娱。元墓梅花众香国，西泠红雨桃千株。巾车蜡屐聊复尔，何用䡃辘催奔车。武夷之君吾远祖，相见遥祝传区区。曾孙面皴头发秃，何当念我诒乾鱼。酌君酒，揽子袪，我欲竟此曲，此曲烦且纡。咙㗅啽呓如梦魇，宫商失次无疾徐。征马为踯躅，仆御亦踟蹰。乌啼鸦散君且发，玉壶酒暖还须臾。放歌行，还须臾。东方瞻顾已精色，晨鸡喔喔鸣前除。","dynasty":"明代","title":"放歌行赠栎园道人游武夷"}
{"author":"钱谦益","content":"何人踞坐戎帐中，宁南彻侯昆山公。手指抨弹出狮象，鼻息呼吸成虎熊。帐前接席柳麻子，海内说书妙无比。长揖能令汉祖惊，摇头不道楚相死。是时宁南大出师，江湘千里连军麾。每当按甲休兵日，更值椎牛飨士时。夜营不喧角声止，高座张镫拂筵几。吹唇芒角生烛花，掉舌波澜沸江水。宁南闻之须猬张，佽飞枥马俱腾骧。誓剜心肝奉天子，拚洒毫毛布战场。秦灰烧残汉帜靡，呜呼宁南长已矣。时来将师长头角，运去英雄丧首尾。倚天剑老亲身匣，垂毙犹兴晋阳甲。数升赤血喷余皇，万斛青蝇掩墙霎。白衣残客哭江天，画像提携诉九泉。舌端有锷肠堪断，泣下无珠血可怜。柳生柳生吾语尔，欲报恩门仗牙齿。凭将玉帐三年事，编作《金陀》一家史。此时笑噱比传奇，他日应同汗竹垂。从来百战青磷血，不博三条红烛词。千载沉埋国史传，院本弹词万人羡。盲翁负鼓赵家庄，宁南重为开生面。","dynasty":"明代","title":"左宁南画像歌为柳敬亭作"}
{"author":"钱谦益","content":"蜀山崔嵬去天尺，千峰万嶂攒列戟。奔涛坼峡斗雷霆，削铁层层梯绝壁。青天鸟道瞰窅冥，终古蚕丛见开辟。地缩千盘云栈重，天回四游阁道窄。牛车络绎不断头，飞走凌兢罕接翼。轮鞅牵确如有声，人鸟夤缘共一迹。穴穿重掩身入霤，登顿巉岩足上壁。此图瑰璚画者谁，似为升平写物色。天汉津梁扼关陇，沃野舆图跨梁益。参旗横拂东井深，褒斜钩连子午直。邛竹蒟酱来东西，滇僰冉駹走阡陌。何烦力士挽金牛，是处戎王贡瑶碧。郫筒好酒车郤载，织成锦段马荐席。烝徒犹拜古帝魂，学士能铭剑阁石。呜呼此图不易得，全盛方舆真可惜。丹青如阅《华阳志》，衣裳不为左担易。何物毡车掣橐驼，况乃穷庐盖服匿。卧龙跃马定谁是，锦江玉垒还自昔。雪江老人头雪白，吮笔经营口嚄唶。画师有心人不识，老夫看画长叹息。","dynasty":"明代","title":"题汴人赵澄临赵子固栈道图"}
{"author":"钱谦益","content":"杜陵九龄书大字，李郎七龄笔阵强。身长未及等身案，负剑却立短凳傍。凝睇双瞳剪秋水，梯几拂拭神扬扬。须臾笔下龙蛇出，折钗倒薤纷旗枪。拳如茧栗不盈握，放笔直欲隳堵墙。力如蓝田射伏虎，饮羽穿石激雷光。势如卫公夜行雨，风鬃雾鬣不可当。书罢安闲妥衫袖，敛手拱揖归辈行。肩随兄弟舒雁立，怀铅画椠森琳琅。荀氏八龙见其四，一龙奋爪先开张。当筵观者皆老苍，捋须奋袂徒惊惶。老夫顿足自激昂，安得抱之贡玉堂。君不见昔年李长沙，天子加膝坐御床。","dynasty":"明代","title":"席间观李素心孙七岁童子草书歌"}
{"author":"钱谦益","content":"神霄天子恢皇纲，重镌阁帖焕宝章。干戈久忘熙陵绩，图书欲压淳化藏。侍书著摹换钩拓，太师京识新褫装。太清危楼切霄汉，乙夜御览回虹光。大观承平过星纪，宣和版荡垂靖康。声明文物归松汉，翰林子墨炎昆冈。驰载唐碑失定武，毡裹周鼓残岐阳。册府秘阁俱已矣，长沙戏鱼徒相望。新绛燥笔改东库，亮字损本来榷场。二府拜赐传掌故，三馆审定看堵墙。良常新铭不在世，羽陵旧蠹余几行。君从何处购此本，右军墨迹兼小王。续帖真成廿卷羡，万签何似二本良。墨华晶光出匮纸，笔阵折抹生锋芒。晴窗临摹挟飞动，棐几展玩铺云肪。裂纹木直非剥损，檈痕银锭谁低昂。从今鉴定归米薛，不收慰问嗤梁唐。但看鸾翱与凤翥，焉用冷金并硬黄。呜呼此本不易得，摩挲使我神惨伤。自从京阙睹戎马，又使馆门沦沧桑。人间西清熸禁苑，天上东壁埋文昌。橐驼交迹践竹素，牛马渍汗沉缥缃。甲衣狼藉剔钿锦，炮车迸裂穷琳琅。游家《兰亭》填爨下，褚摹禊帖掷道旁。鲁公《孝经》《麻姑》字，儿童插标叫市坊。卷轴遑惜三千富，款书宁数丈二长。白麻何处博青缥，碧笺翻喜归黄肠。奇哉一本独完好，岂无六丁下取将。展卷俄惊褾识改，开奁先嗅古墨香。印缝无烦辨分剪，破体仍与论偏旁。何年瓦官阁鸱吻，有客山阴搜屋梁。玉躞金题閟惜重，褚妍欧怪空煇煌。已堪唐陵比玉匣，重许漠室开珠囊。伤心《西升》失至宝，漫眼《东观》欲发狂。吾家圆印铭忠孝，长依《书史》缄箧箱。作歌无才继《石鼓》，阁笔再拜朝墨皇。","dynasty":"明代","title":"大观太清楼二王法帖歌为山阴张尔唯作"}
{"author":"钱谦益","content":"君不见程孟阳，诗名粉绘垂琳琅。松圆一抔掩寂寞，孙枝两叶悲流亡。又不见程善长，布衣侠骨今无两。佣保杂作购童稚，新安江头命两桨。是时春寒雨飘萧，天容人意俱无憀。通眉长爪犹在眼，陈根绝哭不可浇。练川故人望眼劳，㣫泥扶病来崇朝。摩顶执手心郁陶，日推脱粟身解袍。喜心翻倒转呜咽，迷离老泪随风飙。吁嗟乎丹阳朋旧不可得，胜华通子谁省识。白刃有客致伯禽，青山无人吊李白。老夫耄矣徒叹息，天地兵尘尚偪塞。桃花照眼泪沾臆，且持村酒劝子石，一为歌行歌主客。","dynasty":"明代","title":"吁嗟行走笔示张子石"}
{"author":"钱谦益","content":"长安元夕风景妍，夹路镫楼柳市边。黄道日回春夜暖，碧空月压看场圆。络角星河拄人首，九华莲焰枝如藕。侧帽都簪内苑花，薄酲犹带昆明酒。千金一刻买春阳，十里珠帘曼睩光。全疑月面为人面，不辨衣香与坐香。当时我亦铜龙客，朝回冲酒城东陌。银烛遥连北里红，金壶不许东方白。如今老大鬓婆娑，土室龛镫礼佛陀。上元儋耳欢娱少，镫火樊楼涕泪多。怜君旅食山城下，钟罢垆残守僧舍。胶牙生菜粥不糜，蜇鼻村酤酒未笮。与君相去一牛鸣，便似蓬池话浅清。挑镫互见阑珊影，倚户如闻嚄唶声。月宫清辇空相忆，金床舍利无消息。绮陌兵残玉露晞，紫姑卜罢银河仄。寂寂秋衾卧冷云，软红香雾想氤氲。梦回历历华胥国，折脚铛边说向君。","dynasty":"明代","title":"镫楼行壬寅元夕赋示施伟长"}
{"author":"钱谦益","content":"西溪梅花千万树，低亚凝香塞行路。永兴两树最绰约，素艳孤荣门相顾。飘黄拂绿傍香楼，春寒日暮含清愁。依然翠袖修林里，遥忆美人溪水头。徙倚沉吟正愁绝，见君画册思飘瞥。开怀落落生云山，触眼纷纷缀香雪。羡君画高神亦闲，趣在苍茫近远间。仲圭残墨泼武水，子久粉本留虞山。我将梅花比君画，月地云阶吐光怪。乞君挥洒墨汁馀，向我萧闲草堂挂。草堂深柳净无尘，淡墨疏窗会赏真。还将玉雪横斜意，举似凌风却月人。","dynasty":"明代","title":"二月九日再过永兴看梅梅花烂发仿佛有怀适仲芳以画册索题遂作短歌书于纸尾"}
{"author":"钱谦益","content":"中堂何喧阗，明烛耀银釭。箱帘启萎蕤，刀尺声硠硠。大姊裁罗襦，小妹熨裤裆。邻女赠锦段，双双绣鸳鸯。阿母鬓婆娑，篝镫理中裳。阿母向我言，抚汝娇且长。十载违汝家，憔悴类媰孀。轻轩宵在门，重整嫁时装。女行欣有家，阿母心内伤。牵衣向阿母，背指镫烛光。女身如明烛，影在阿母旁。有家亦云久，结缡在高堂。云胡背君子，不得奉尊章。归宁十余载，道路阻且长。欲绝忍弃捐，欲往河无梁。戢身事慈母，顾影守帷房。独坐亲图史，行步施珩璜。怀哉《芣苡》诗，诵彼浥露章。岂若鲁洁妇，陌上行采桑。菟丝生陂田，终不慕高冈。芙蓉悴秋风，其名为拒霜。我生不有命，胡为怨空床。空床虽独守，终然念所天。主人良高卧，臧获偷晏安。薪突谁与徙，井臼或不完。祭祀废春割，寇盗隳墙垣。百忧搅我心，逼迸不得言。捶床复倒枕，岂为儿女叹。终身一与齐，弃捐永相关。况我非弃妇，何能不汍澜。不见漆室女，倚柱起长叹。长叹亦何为，会合当有期。怀君双明珠，中夜生光辉。沈渊何足悼，光彩谅不亏。缟衣与綦巾，理我嫁时衣。袨服及春风，何能待秋时。丑妇憎明镜，众女疾娥眉。琴瑟贵静好，闭户理朱丝。行行远阿母，回头涕涟洏。翩翩辞归燕，向我飞差池。","dynasty":"明代","title":"嫁女词"}
{"author":"钱谦益","content":"延英重门昼不开，白麻黄阁飞尘埃。中条山人叫阍哭，金吾老将声如雷。苏州宰相忠州死，天道宁论乃如此。千年遗榇归不归，两地孤坟竟谁是？人言藁葬在忠州，又云征还返故丘。图经聚讼故老哄，争此朽骨如天球。齐女门前六里路，荞麦茫茫少封树。下马犹寻董相坟，飞凫孰辨孙王墓。青草黄茅万死乡，蝇头细字写巾箱。起草尚传哀痛诏，闭门自验活人方。永贞求旧空黄土，元祐青编照千古。人生忠佞看到头，至竟延龄在何许。君不见华山山下草如熏，石阙丰碑野火焚。樵夫踞坐行人唾，传是崖州丁相坟。","dynasty":"明代","title":"陆宣公墓道行"}
{"author":"钱谦益","content":"合欢团扇美人作，轻云如纨雪如素。裁成顾兔舒月波，画出乘鸾上天路。美人容华倾六宫，舍羞却扇妖且慵。自分团栾赛明月，岂知摇动生秋风。碧天一夜秋如水，炎凉尽在君怀里。不怨秋风坐弃捐，却愁明月常相似。秋来明月正婵娟，别殿长门是处悬。从教妾扇经秋掩，但愿君心并月圆。君心如月不可掇，妾扇团团那忍割。可怜团扇无蔽亏，不比清光有盈缺。奉君清暑为君容，莫道恩情中路空。蛛丝虫网频垂泪，还感君恩在箧中。","dynasty":"明代","title":"团扇篇"}
{"author":"钱谦益","content":"宜春小苑春风香，宣和秘殿春昼长。帝所神霄换新诰，江南花石催头纲。至尊盘礴自游艺，宛是前身画师制。岁时婚嫁杏花村，桑麻鸡犬桃源世。杏花村中花冥冥，纥干山雀群飞鸣。巾车挈箧去何所，无乃负担趋青城。君不见杏花寒食钱塘路，鬼磷灯檠风雨暮。麦饭何人浇一盂，孤臣哭断冬青树！","dynasty":"明代","title":"题宋徽宗杏花村图"}
{"author":"钱谦益","content":"玉堂昼暖熏风香，双双燕尾摇仓琅。背飞并映银花榜，托宿交栖玳瑁梁。感君恩重巢君幕，顾影呢喃前复却。何当鸣梧比丹凤，且愿衔花效黄雀。啁哳辞归未忍归，差池掠羽试双飞。风回铃索声犹在，日过花砖候已非。珠帘十二秋风促，芦雪菰烟何处宿？明年社日早归来，𥬞口衔泥补君屋。","dynasty":"明代","title":"玉堂双燕行送刘晋卿赵景之两太史谪官"}
{"author":"钱谦益","content":"风轮持大地，击扬为风谣。吹万肇邃古，赓歌畅唐姚。朱弦泛汉魏，丽藻沿六朝。有唐盛词赋，贞符汇元包。百灵听驱使，万象穷锼雕。干灯咸一光，异曲皆同调。彼哉諓諓者，穿穴纷科条。初盛别中晚，画地成狴牢。妙悟掠影响。指注窥厘毫。瓮天醯鸡覆，井月痴猿号。化为劣诗魔，飞精入府焦。穷老蔽蔀屋，不得瞻泬寥。正始日以远，词苑杂莠苗。献吉才雄骜，学杜餔醨糟。仲默俊逸人，放言訾谢陶。考辞竞嘈囋，怀响归浮漂。江河久壅决，厬潏亦腾嚣。幺弦取偏张，苦调搜啁噍。鸟空而鼠即，厥咎为诗妖。丧乱亦云朊，诗病不可瘳。譬彼膏盲疾，传染非一朝。呜呼杜与韩，万古垂斗杓。北征南山诗，泰华争岧峣。流传到于今，不得免傲嘲。况乃唐后人，嗤点谁能跳。穷子抵尺壁，冻人裂复陶。熠耀点须弥，可为渠略标。昌黎笑群儿，少陵诃汝曹。嗟我老无力，掩耳任叫呶。王君起东海，七叶光汉貂。骐骥奋蹴踏，万马喑不骄。识字函雅故，审乐辨箫韶。落纸为歌诗，绛云卷青霄。自顾骨骼马，创残卧东郊。敢云老识路，昏忘惭招邀！河源出星海，东流日滔滔。谁跖巨灵掌，一手堙崩涛？古学尚根干，流俗沸螗蜩。伪体不别裁，何以亲风骚？珠林既深深，玉河复迢迢。方当剪榛楛，未可荣兰苕。瓦釜正雷鸣，君其信所操。勿以独角麟，媲彼万牛毛。伊余久归佛，繙经守僧寮。枨触为此诗，狂言放调刁。无乃禅病发？放笔自抑搔。起挑长明灯，忏除坐寒宵。","dynasty":"清代","title":"古诗赠新城王贻上"}
{"author":"钱谦益","content":"被发骑龙事渺然，栾公立社自年年。臂鹰老手还余我，伏腊鸡豚掠社钱。三年蜀血肯销沉？我所思兮在桂林。却望苍梧量泪雨，湘江何似五湖深。日蚀麒麟格斗余，山河两戒眇愁予。兰沧渡后无消息，且坐前潮伴子胥。真王异姓指河山，箫鼓丛祠报赛间。咫尺灵飞催后命，红云仍押祝融班。","dynasty":"清代","title":"迎神曲十二首选四"}
{"author":"钱谦益","content":"龙虎新军旧羽林，八公草木气森森。楼船荡日三江涌，石马嘶风九域阴。扫穴金陵还地肺，埋胡紫塞慰天心。长干女唱平辽曲，万户秋声息捣砧。","dynasty":"清代","title":"金陵秋兴八首次草堂韵己亥七月初一作之一"}
{"author":"钱谦益","content":"江南才子杜秋诗，垂老心情故国思。金缕歌残休怅恨，铜人泪下己多时。","dynasty":"清代","title":"告别戏题十四绝句"}
{"author":"钱谦益","content":"扁舟惯听浪淘声，昨天危沙今日平。唯有江豚吹白浪，夜来还抱石头城。","dynasty":"清代","title":"棹歌十首为豫章刘远公题扁舟江上图"}
{"author":"钱谦益","content":"凭仗鞋尖与杖头，浮生腐骨总悠悠。天公尽放狂风雨，不到天都死不休！","dynasty":"清代","title":"雨不止题壁"}
{"author":"钱谦益","content":"敢云吾道大，相顾此身微。土室青镫火，柴门白版扉。垂纶收钓具，炼石补渔矶。小艇西湖曲，延缘候汝归。","dynasty":"明代","title":"九月望日得石斋馆丈午日见怀诗次韵其一"}
{"author":"钱谦益","content":"丹地披肝日，彤墀溅血时。帝容伸颊舌，天与护须眉。槚楚宁非教，桁杨亦我师。授书并续史，幽絷颇相宜。","dynasty":"明代","title":"九月望日得石斋馆丈午日见怀诗次韵其二"}
{"author":"钱谦益","content":"衰凤巢何在，亡羊径欲迷。已知惭稷契，宁忍愧夷齐。世事蕉中梦，人情李下蹊。夕阳亭畔路，只在帝城西。","dynasty":"明代","title":"九月望日得石斋馆丈午日见怀诗次韵其三"}
{"author":"钱谦益","content":"以尔锒铛日，追余梏拲年。词林原有叙，圜土亦推先。泣夏怀明德，逾冬忆古贤。天涯明发思，炯炯一镫前。","dynasty":"明代","title":"九月望日得石斋馆丈午日见怀诗次韵其四"}
{"author":"钱谦益","content":"危楼切太空，尘壒俯冥濛。度世香镫里，降魔应哭中。上方三界在，八表一云同。铃铎人天语，如闻替戾风。","dynasty":"明代","title":"广陵登福缘佛阁其一"}
{"author":"钱谦益","content":"黯黯经时雨，荒荒有漏天。岂能霾日月，还与涤山川。一炬幽兰火，千门析木烟。催归松漠鸟，啼到相轮边。","dynasty":"明代","title":"广陵登福缘佛阁其二"}
{"author":"钱谦益","content":"独有层楼上，偏于象纬亲。轮中回日月，规外抚星辰。北户风霜急，南柯国土真。高高天眼在，凭揽析微尘。","dynasty":"明代","title":"广陵登福缘佛阁其三"}
{"author":"钱谦益","content":"冥晦乾坤户，迷方何去从。禅枝迎怖鸽，钵水候眠龙。铁浴兵前雨，铜崩劫后钟。灵山殊未散，清夜礼金容。","dynasty":"明代","title":"广陵登福缘佛阁其四"}
{"author":"钱谦益","content":"文皇神武唐宗后，靖难功成战血殷。铁骑至今趋朔漠，玉衣终古镇燕山。峰回屏障诸陵拱，日落旌旗万马还。前后北征多侍从，承平忝窃史臣间。","dynasty":"明代","title":"恭谒长陵"}
{"author":"钱谦益","content":"都门祖帐蔼如林，却望彤墀泪不禁。出处频烦明主念，安危何限老臣心。梦回渐觉朱衣远，身退初知白发深。林下有人君侧少，知公未忍说投簪。","dynasty":"明代","title":"吴门送福清相还闽其一"}
{"author":"钱谦益","content":"上帝高居俨肃雍，中书退食敢从容。举朝水火和羹苦，于野玄黄战血重。四海忧来频缓带，双身朝罢每扶筇。可知报主心如醉，久矣愁听长乐钟。","dynasty":"明代","title":"吴门送福清相还闽其二"}
{"author":"钱谦益","content":"介圭争望锡河山，忍听优歌枯菀间。春尽亲王将就国，夜分御札尚封还。赤心自愬萦千折，丹地频惊扣九关。羽翼已成商老去，汉庭容易点朝班。","dynasty":"明代","title":"吴门送福清相还闽其三"}
{"author":"钱谦益","content":"鸭绿江头建鼓旂，间关百战壮军威。青天自许孤忠在，赤手亲擒叛将归。夜静举烽连鹿岛，月明传箭过鼍矶。纷纷肉食皆臣子，绝域看君卧铁衣。","dynasty":"明代","title":"寄东江毛总戎"}
{"author":"钱谦益","content":"久知不去又将钳，无奈时情似蜜甜。薄命东华糜月俸，虚名南斗动星占。出山我自惭安石，作相人终忌子瞻。伏阙引刀男子事，懒将书尺效江淹。","dynasty":"明代","title":"十一月初六日召对文华殿旋奉严旨革职待罪感恩述事其一"}
{"author":"钱谦益","content":"事到抽身悔已迟，每于败局算残棋。都门有客送临贺，廷辨何人是魏其。杨柳曲中游子老，车轮枕畔逐臣知。寒镫冷炕凄凉夜，不醉何因作酒悲。","dynasty":"明代","title":"十一月初六日召对文华殿旋奉严旨革职待罪感恩述事其二"}
{"author":"钱谦益","content":"孤生半世饱艰辛，敢恨虞翻骨相屯。吾道非与何至此，臣今老矣不如人。养成枳棘难为橘，刈尽椒兰不作薪。每诵韩公晚香句，整襟时一慰沉沦。","dynasty":"明代","title":"十一月初六日召对文华殿旋奉严旨革职待罪感恩述事其三"}
{"author":"钱谦益","content":"闺阁心悬海宇棋，每于方罫系欢悲。乍传南国长驱日，正是西窗对局时。漏点稀忧兵势老，灯花落笑子声迟。还期共复金山谱，桴鼓亲提慰我思。","dynasty":"明代","title":"后秋兴八首八月初十日，小舟夜渡，惜别而作其四"}
{"author":"钱谦益","content":"水击风抟山外山，前期语尽一杯间。五更噩梦飞金镜，千叠愁心锁玉关。人以苍蝇污白璧，天将市虎试朱颜。衣朱曳绮留都女，羞杀当年翟茀班。","dynasty":"明代","title":"后秋兴八首八月初十日，小舟夜渡，惜别而作其五"}
{"author":"钱谦益","content":"归心共折大刀头，别泪阑干誓九秋。皮骨久判犹贳死，容颜减尽但余愁。摩天肯悔双黄鹄，贴水翻输两白鸥。更有闲情搅肠肚，为余轮指算神州。","dynasty":"明代","title":"后秋兴八首八月初十日，小舟夜渡，惜别而作其六"}
{"author":"钱谦益","content":"此行期奏济河功，架海梯山抵掌中。自许挥戈回晚日，相将把酒贺春风。墙头梅蕊疏窗白，瓮面葡萄玉盏红。一割忍忘归隐约，少阳原是钓鱼翁。","dynasty":"明代","title":"后秋兴八首八月初十日，小舟夜渡，惜别而作其七"}
{"author":"钱谦益","content":"临分执手语逶迤，白水旌心视此陂。一别正思红豆子，双栖终向碧梧枝。盘周四角言难罄，局定中心誓不移。趣觐两宫应慰劳，纱灯影里泪先垂。","dynasty":"明代","title":"后秋兴八首八月初十日，小舟夜渡，惜别而作其八"}
{"author":"钱谦益","content":"淅淅斜风回隔林，悲哉秋气倍萧森。过禽啁哳衔兵气，宿鸟离披逗瞑阴。人倚片云投海角，天收圆月护江心。今宵思妇偏凄紧，幸少清光照夕砧。","dynasty":"明代","title":"后秋兴八首中秋夜，江村无月而作其一"}
{"author":"钱谦益","content":"穴纸江风吹面斜，槿篱门内尚中华。苍凉伍员芦中客，浩荡张骞海上槎。弦急撞胸悬杵臼，火炎冲耳簇箫笳。刀尖剑吷懵腾度，瞪目犹飞满眼花。","dynasty":"明代","title":"后秋兴八首中秋夜，江村无月而作其二"}
{"author":"钱谦益","content":"牛背寒鸦卸夕晖，夜乌啼罢暗蛩微。酒醒乍讶孤灯爆，梦断犹惊折翼飞。贝阙珠宫何处是？渔庄蟹舍与心违。祗应老似张丞相，扪摸残骸笑瓠肥。","dynasty":"明代","title":"后秋兴八首中秋夜，江村无月而作其三"}
{"author":"钱谦益","content":"身世浑如未了棋，桑榆策足莫伤悲。孤灯削柹丸书夜，间道吹箫乞食时。雨暗芦中双桨急，月明江上片帆迟。荒鸡唤得谁人舞？只为衰翁搅梦思。","dynasty":"明代","title":"后秋兴八首中秋夜，江村无月而作其四"}
{"author":"钱谦益","content":"石龟怀海感昆山，二老因依板荡间。最好竹枝歌一曲，共怜荷叶限双关。三年章武纡残泪，半字开元慰别颜。携手行宫应有日，看君重点日华班。","dynasty":"明代","title":"后秋兴八首中秋夜，江村无月而作其五"}
{"author":"钱谦益","content":"两月春明席未温，眼看深谷又高原。金多争羡雒阳路，祸至方思上蔡门。五鼎食烹皆主父，三期贤佞总王尊。庄生能悟逍遥理，只为精思曳尾言。","dynasty":"明代","title":"十一月初六日召对文华殿旋奉严旨革职待罪感恩述事其五"}
{"author":"钱谦益","content":"衰林匹马尚天涯，寂寞山城菊自花。逐客已非周太史，故人犹是鲁朱家。心如老鹘迎秋晚，身似宾鸿傍日斜。凄怆朱梁旧祠墓，汶阳田北看归鸦。","dynasty":"明代","title":"汶上道中逢故人"}
{"author":"钱谦益","content":"剑眉山鼻戟如须，生面麒麟可即图。渭水师臣为后辈，金城老将作前驱。扫清君侧诚难事，恢复辽阳岂庙谟。当享何烦三叹所，秋风吾已稳菰芦。","dynasty":"明代","title":"戊寅九月初三日奉谒少师高阳公于里第感旧述怀其二"}
{"author":"钱谦益","content":"宝玦相逢沟水头，长衢交语路悠悠。西京甲观论新乐，南国丁年说故侯。春燕归来非大厦，夜乌啼处似延秋。曾闻天乐梨园里，忍听吴歈不泪流。","dynasty":"明代","title":"夏日宴新乐小侯于燕誉堂林若抚徐永存陈开仲诸词人并集其一"}
{"author":"钱谦益","content":"软脚筵开乐句和，濯龙吐凤客骈罗。虽无法部仙音曲，也胜阴山《敕勒歌》。丝竹凝风腰鼓急，釭花荡影舞衫多。老夫苦忆平生事，肠断西游赵李过。","dynasty":"明代","title":"夏日宴新乐小侯于燕誉堂林若抚徐永存陈开仲诸词人并集其二"}
{"author":"钱谦益","content":"直木风来自古忧，不材何意纵寻矛。群蜉枉撼盆池树，积羽空沉芥子舟。说《易》累伸箕子难，编书频访大航头。白头炳烛浑无暇，鲁酒吴羹一笑休。","dynasty":"明代","title":"病榻消寒杂咏其一"}
{"author":"钱谦益","content":"中年招隐共丹黄，栝柏犹余翰墨香。画里夜山秋水阁，镜中春瀑耦耕堂。客来荡桨寻闲咏，僧到支筇话夕阳。留却中州青简恨，尧年鹤语正悲凉。","dynasty":"明代","title":"病榻消寒杂咏其二"}
{"author":"钱谦益","content":"推蓬剪烛梦悠悠，旧雨依稀记昔游。南国枭卢谁剧孟，北平鸡酒有田畴。霜前啼鸟皆朱噣，月下飞乌尽白头。病树枝颠天一握，为君吹笛上高楼。","dynasty":"明代","title":"病榻消寒杂咏其三"}
{"author":"钱谦益","content":"文君放诞想流风，脸际肩间讶许同。枉自梦刀思燕婉，还将抟土问鸿濛。沾花丈室何曾染，折柳章台也自雄。但似王昌消息好，履箱擎了便相从。","dynasty":"明代","title":"柳如是过访山堂枉诗见赠语特庄雅辄次来韵奉答"}
{"author":"钱谦益","content":"冰心丘色正含愁，寒日多情照柂楼。万里何当乘小艇，五湖已许办扁舟。每临青镜憎红粉，莫为朱颜叹白头。苦爱赤阑桥畔柳，探春仍放旧风流。","dynasty":"明代","title":"冬日同如是泛舟有赠"}
{"author":"钱谦益","content":"壁垒参差垒海山，天兵照雪下云山。生奴八部忧悬首，死虏千秋悔入关。箕尾廓清还斗极，鹑头送喜动天颜。枕戈席藁孤臣事，敢拟逍遥供奉班。","dynasty":"明代","title":"金陵秋兴八首次草堂韵其五"}
{"author":"钱谦益","content":"鹊驾鸾车报早秋，盈盈一水有谁留。妆成莫待双蛾画，新月新眉总似钩。","dynasty":"明代","title":"催妆词四首其二"}
{"author":"钱谦益","content":"开天牛斗首神功，分布星辰手掌中。八骏未回西极雪，六龙仍扈大江风。南条日驾鼋鼍紫，北落星摧鱼鳖红。数卷残书遗石室，犁眉翁与铁冠翁。","dynasty":"明代","title":"后秋兴八首辛丑岁逼除作。时自红豆江村徙居半野堂绛云馀烬处其七"}
{"author":"钱谦益","content":"丹青台殿起层层，玉砌雕闹取次登。禁近恩波蒙葬地，内家香火傍掸灯。丰碑巨刻书元宰，碧海红尘问老僧。礼罢空王三叹息，自穿萝径拄孤藤。","dynasty":"清代","title":"碧云寺"}
{"author":"钱谦益","content":"营巢抱茧叹逶迤，凭仗春风到射陂。日吉早时论北伐，月明今夕稳南枝。鞍因足弱攀缘上，檄为头风指顾移。传语故人开口笑，莫因晼晚叹西垂。","dynasty":"明代","title":"后秋兴八首辛丑二月初四日，夜宴述古堂，酒罢而作其八"}
{"author":"钱谦益","content":"独有层楼上，偏于象纬亲。轮中回日月，规外抚星辰。北户风霜急，南柯国土真。高高天眼在，凭揽析微尘。","dynasty":"明代","title":"广陵登福缘佛阁其三"}
{"author":"钱谦益","content":"焦中昏黑豆田斜，犹望殷忧启帝华。句町路穷难渡马，蜻蛉川断不通槎。关山月暗三年笛，草木风腥四面笳。庭际石榴红绽血，可怜犹是日南花。","dynasty":"明代","title":"后秋兴八首壬寅三月二十三日以后，大临无时，啜泣而作其二"}
{"author":"钱谦益","content":"刻露巉岩山骨愁，两株风柳曳残秋。分明一段荒寒景，今日钟山古石头。","dynasty":"明代","title":"题石崖秋柳小景"}
{"author":"钱谦益","content":"上帝高居俨肃雍，中书退食敢从容。举朝水火和羹苦，于野玄黄战血重。四海忧来频缓带，双身朝罢每扶筇。可知报主心如醉，久矣愁听长乐钟。","dynasty":"明代","title":"吴门送福清相还闽其二"}
{"author":"钱谦益","content":"冷泉净寺可怜生，雨血风毛作队行。罗刹江边人饲虎，女儿山下鬼啼莺。漏穿夕塔烟烽影，飘瞥晨钟鼓角声。夜雨滴残舟淅沥，不须噩梦也心惊。","dynasty":"明代","title":"《西湖杂感》二十首其十五"}
{"author":"钱谦益","content":"阑风伏雨暗江城，扶病将愁起送行。烟月扬州如梦寐，江山建业又清明。夜乌啼断门前柳，春鸟衔残花外樱。尊酒前期君莫忘，药囊我欲傍余生。","dynasty":"清代","title":"吴门春仲送李生还长安"}
{"author":"钱谦益","content":"以尔锒铛日，追余梏拲年。词林原有叙，圜土亦推先。泣夏怀明德，逾冬忆古贤。天涯明发思，炯炯一镫前。","dynasty":"明代","title":"九月望日得石斋馆丈午日见怀诗次韵其四"}
{"author":"钱谦益","content":"推蓬剪烛梦悠悠，旧雨依稀记昔游。南国枭卢谁剧孟，北平鸡酒有田畴。霜前啼鸟皆朱噣，月下飞乌尽白头。病树枝颠天一握，为君吹笛上高楼。","dynasty":"明代","title":"病榻消寒杂咏其三"}
{"author":"钱谦益","content":"介圭争望锡河山，忍听优歌枯菀间。春尽亲王将就国，夜分御札尚封还。赤心自愬萦千折，丹地频惊扣九关。羽翼已成商老去，汉庭容易点朝班。","dynasty":"明代","title":"吴门送福清相还闽其三"}
{"author":"钱谦益","content":"秋阳黯淡比寒晖，砚匣书床生事微。帘幕霜前新燕去，窗棂日隙冻蝇飞。吹葭自候雷风动，炼石谁支天水违？跃马挥戈竟何意？相逢应笑食言肥。","dynasty":"明代","title":"后秋兴八首九月初二日，泛舟吴门而作其三"}
{"author":"钱谦益","content":"忽漫抠衣拜此堂，心期如梦泪千行。更阑尚说三条烛，坐久真惭数仞墙。孔思周情新著作，禹粮尧韭旧耕桑。明灯促席亲函丈，秋柝沈沈夜未央。","dynasty":"明代","title":"戊寅九月初三日奉谒少师高阳公于里第感旧述怀三首其一"}
{"author":"钱谦益","content":"陌上花开燕子飞，柳条初扑曲尘衣。请看石镜明明在，忍撇妆台缓缓归？","dynasty":"明代","title":"陌上花乐府，东坡记吴越王妃事也。临安道中感而和之，和其词而反其意，以有寄焉其二"}
{"author":"钱谦益","content":"顿老琵琶旧典型，檀槽生涩响丁零。南巡法曲无人问，头白周郎掩泪听。","dynasty":"明代","title":"金陵杂题绝句其二"}
{"author":"钱谦益","content":"穴纸江风吹面斜，槿篱门内尚中华。苍凉伍员芦中客，浩荡张骞海上槎。弦急撞胸悬杵臼，火炎冲耳簇箫笳。刀尖剑吷懵腾度，瞪目犹飞满眼花。","dynasty":"明代","title":"后秋兴八首中秋夜，江村无月而作其二"}
{"author":"钱谦益","content":"独坐青溪照鬓丝，小姑何处理娥眉。画师要著樊通德，难写银镫拥髻时。","dynasty":"明代","title":"题金陵一老画像其二"}
{"author":"钱谦益","content":"头白那禁更白头，况逢秋月又添秋。笛飞瓜步空传恨，刀剪吴淞始断愁。半壁东南馀虎兕，百年臣子总凫鸥。兔园断烂芝麻鉴，临极犹闻起一州。","dynasty":"明代","title":"后秋兴八首中秋十九日，暂回村庄而作其六"}
{"author":"钱谦益","content":"橘中何地有商山？只影孤拳盖载间。十日焚天人少种，九幽持地鬼为关。诘盘周诰封京观，雕琢淮碑颂伯颜。叹息申胥重趼后，报吴异策尚班班。","dynasty":"明代","title":"后秋兴八首壬寅三月二十三日以后，大临无时，啜泣而作其五"}
{"author":"钱谦益","content":"分野条分界画斜，数行朱墨揽中华。小楼骋望巢车阵，故纸横穿凿空槎。醉唱铙歌当伐鼓，闲拈芦管压吹笳。竹窗永夜犹焚诵，灯火青荧礼白花。","dynasty":"明代","title":"后秋兴八首辛丑岁逼除作。时自红豆江村徙居半野堂绛云馀烬处其二"}
{"author":"钱谦益","content":"杂虏横戈倒载斜，依然南斗是中华。金陵旧识秦淮气，云汉新通博望槎。黑水游魂啼草地，白山战鬼哭胡笳。十年老眼重磨洗，坐看江豚蹴浪花。","dynasty":"明代","title":"金陵秋兴八首次草堂韵"}
{"author":"钱谦益","content":"休嗟小别似千年，坐膝将车事显然。契阔共循头上发，延缘犹记苇间船。高人有福先归地，野老无谋但诅天。最是临分多苦语，相期把卷白云边。","dynasty":"明代","title":"闽中徐永存陈开仲乱后过访各有诗见赠次韵奉答四首其二"}
{"author":"钱谦益","content":"宰树丰碑一水湄，金牌终古事参差。攒宫麦饭无寒食，赐庙椒浆有岁时。歌舞梦华前代恨，英雄复汉后人思。青城反复如偿博，只恨幽兰一烬迟。","dynasty":"明代","title":"《西湖杂感》二十首其五"}
{"author":"钱谦益","content":"龙河汉帜散沈晖，万岁楼边候火微。卷地楼船横海去，射天鸣镝夹江飞。挥戈不分旄头在，返旆其如马首违。啮指奔逃看靺鞨，重收魂魄饱甘肥。","dynasty":"明代","title":"后秋兴八首八月初二日闻警而作其三"}
{"author":"钱谦益","content":"银轮祗在屋西头，一掌偏能障好秋。剪纸不消人世暗，拨灰难扫月宫愁。黑云有垒迷乌鹊，金水无波洗白鸥。最是三分明月夜，二分应不属扬州。","dynasty":"明代","title":"后秋兴八首中秋夜，江村无月而作其六"}
{"author":"钱谦益","content":"吴侬看镜约梳头，野老壶浆洁早秋。小队谁教投刃去，胡兵翻为倒戈愁。争言残羯同江鼠，忍见遗黎逐海鸥。京口偏师初破竹，荡船木柿下苏州。","dynasty":"明代","title":"后秋兴八首八月初二日闻警而作其六"}
{"author":"钱谦益","content":"人言此地是琴台，小院题诗閟绿苔。妆阁正临流水曲，镜奁偏向远山开。印馀屐齿生芳草，行处香尘度早梅。日暮碧云殊有意，故应曾伴美人来。","dynasty":"明代","title":"横山江氏书楼"}
{"author":"钱谦益","content":"临分执手语逶迤，白水旌心视此陂。一别正思红豆子，双栖终向碧梧枝。盘周四角言难罄，局定中心誓不移。趣觐两宫应慰劳，纱灯影里泪先垂。","dynasty":"明代","title":"后秋兴八首八月初十日，小舟夜渡，惜别而作其八"}
{"author":"钱谦益","content":"水国冥濛秋日晖，渚宫行殿远霏微。巡回每叹林乌宿，促数频看社燕飞。战决蚁封多胜负，卜占鸡骨少从违。频年射猎无朋侣，赢得高原雉兔肥。","dynasty":"明代","title":"后秋兴八首庚子阳月初一，拂水拜墓作其三"}
{"author":"钱谦益","content":"宜春小苑春风香，宣和秘殿春昼长。帝所神霄换新诰，江南花石催头纲。至尊盘礴自游艺，宛是前身画师制。岁时婚嫁杏花村，桑麻鸡犬桃源世。杏花村中花冥冥，纥干山雀群飞鸣。巾车挈箧去何所，无乃负担趋青城。君不见杏花寒食钱塘路，鬼磷灯檠风雨暮。麦饭何人浇一盂，孤臣哭断冬青树！","dynasty":"明代","title":"题宋徽宗杏花村图"}
{"author":"钱谦益","content":"丹地披肝日，彤墀溅血时。帝容伸颊舌，天与护须眉。槚楚宁非教，桁杨亦我师。授书并续史，幽絷颇相宜。","dynasty":"明代","title":"九月望日得石斋馆丈午日见怀诗次韵其二"}
{"author":"钱谦益","content":"扶桑高柱大荒山，交会朱明在此间。神向南条回地络，帝于北户启天关。雨疏象迹周严警，日射蛟涎展御颜。五服诸侯休后至，司徒先领入朝班。","dynasty":"明代","title":"后秋兴八首庚子中秋其五"}
{"author":"钱谦益","content":"衰凤巢何在，亡羊径欲迷。已知惭稷契，宁忍愧夷齐。世事蕉中梦，人情李下蹊。夕阳亭畔路，只在帝城西。","dynasty":"明代","title":"九月望日得石斋馆丈午日见怀诗次韵其三"}
{"author":"钱谦益","content":"仓皇出镇便门东，单骑横穿万虏中。拊手关河归旧服，侧身天地荷成功。朝家议论三遗矢，社稷安危一亩宫。闻道边廷饶魏绛，早悬金石赏和戎。","dynasty":"明代","title":"戊寅九月初三日奉谒少师高阳公于里第感旧述怀三首其三"}
{"author":"钱谦益","content":"甘陵南北久分歧，鹓鹭雍容彼一时。抗疏有人盈琐闼，顾名无阙省罘罳。恩牛怨李谁家事，白马清流异代悲。八载调羹心独苦，临行谆复外廷知。","dynasty":"明代","title":"送福清公归里二首其一"}
{"author":"钱谦益","content":"开天牛斗首神功，分布星辰手掌中。八骏未回西极雪，六龙仍扈大江风。南条日驾鼋鼍紫，北落星摧鱼鳖红。数卷残书遗石室，犁眉翁与铁冠翁。","dynasty":"明代","title":"后秋兴八首辛丑岁逼除作。时自红豆江村徙居半野堂绛云馀烬处其七"}
{"author":"钱谦益","content":"数日西山踏早梅，东风昨夜斩新开。停车未许倾杯酒，走马先须报镜台。冷蕊正宜帘阁笑，繁花还仗剪刀催。衫裆携得寒香在，飘瞥从君嗅一回。","dynasty":"明代","title":"除夕山庄探梅口占报河东君"}
{"author":"钱谦益","content":"橘社传书近卜邻，龙宫破阵乐章新。苍梧野外三衣衲，黄柳车中七尺身。世事但堪图鬼魅，人间祇解楦麒麟。相逢未办中山酒，且买黄柑醉冻春。","dynasty":"明代","title":"赠侯商邱若孩三首其三"}
{"author":"钱谦益","content":"沟水流离似陇头，疏篱断彴不禁秋。关心风月钩牵恨，开眼江山挟带愁。龙斗捎天悲穴鼠，鸢飞跕水羡眠鸥。茫茫禹迹无凭准，自剔残灯画九州。","dynasty":"明代","title":"后秋兴八首庚子阳月初一，拂水拜墓作其六"}
{"author":"钱谦益","content":"夷山填海莫逶迤，复汉争如丈尺陂？故国楼桑围羽盖，上林仆柳发条枝。坐看河鼓云旗动，笑指渐台斗柄移。金粟堆前空翠裹，金烬犹傍玉衣垂。","dynasty":"明代","title":"后秋兴八首壬寅三月二十三日以后，大临无时，啜泣而作其八"}
{"author":"钱谦益","content":"佛灯官烛古珠宫，二十年前两寓公。画笔空濛山过雨，诗情淡荡水微风。断桥春早波吹绿，灵隐秋深叶染红。白鹤即看城郭是，归来华表莫匆匆。","dynasty":"明代","title":"《西湖杂感》二十首其七"}
{"author":"钱谦益","content":"宰树丰碑一水湄，金牌终古事参差。攒宫麦饭无寒食，赐庙椒浆有岁时。歌舞梦华前代恨，英雄复汉后人思。青城反复如偿博，只恨幽兰一烬迟。","dynasty":"明代","title":"《西湖杂感》二十首其五"}
{"author":"钱谦益","content":"顿老琵琶旧典型，檀槽生涩响丁零。南巡法曲无人问，头白周郎掩泪听。","dynasty":"明代","title":"金陵杂题绝句其二"}
{"author":"钱谦益","content":"麟阁今谁第一功？康侯三锡在师中。洗兵已验军前雨，仗钺先佔梦里风。剑负斗文芒气白，香蟠心字篆烟红。玄浆匏脯相傒切，扶杖应怜未死翁。","dynasty":"明代","title":"后秋兴八首庚子十月望日其七"}
{"author":"钱谦益","content":"汉家争道孝文明，左右临朝问亦轻。绛灌但知谗贾谊，可思流汗愧陈平？","dynasty":"明代","title":"读史记戏书"}
{"author":"钱谦益","content":"拂水分携手并招，依然陈迹已前朝。空传老父摩铜狄，无复宫人记洞箫。览镜头憎三寸帻，看花眼诧一重绡。凭君话我余生在，万事丛残为领腰。","dynasty":"明代","title":"闽中徐永存陈开仲乱后过访各有诗见赠次韵奉答四首其一"}
{"author":"钱谦益","content":"孤篷信宿且逶迤，白水柴门返故陂。丹桂月舒新结子，苍梧云护旧封枝。歌阑长夜秋方盛，语到胥闾日每移。小饮折花重剪烛，参旗长并酒旗垂。","dynasty":"明代","title":"后秋兴八首中秋十九日，暂回村庄而作其八"}
{"author":"钱谦益","content":"银轮祗在屋西头，一掌偏能障好秋。剪纸不消人世暗，拨灰难扫月宫愁。黑云有垒迷乌鹊，金水无波洗白鸥。最是三分明月夜，二分应不属扬州。","dynasty":"明代","title":"后秋兴八首中秋夜，江村无月而作其六"}
{"author":"钱谦益","content":"幡沈竿折好论功，愿借前筹玉帐中。夜度放萤然堠火，宵征依鹊啸樯风。鬓稀尚要千茎白，心折惟馀一寸红。莫忘指麾淮蔡语，天津桥畔倚阑翁。","dynasty":"明代","title":"后秋兴八首中秋夜，江村无月而作其七"}
{"author":"钱谦益","content":"菰乡芦渚路逶迤，竹杖迢迢度葛陂。柏柳未纡离别绪，庭梧先曳却回枝。途危祗仗心魂过，路劣才容脚指移。莫道去家犹未远，朝来衣带已垂垂。","dynasty":"明代","title":"后秋兴八首中秋夜，江村无月而作其八"}
{"author":"钱谦益","content":"三匝惊乌未出林，危柯荒楚郁萧森。一区环堵方朝雨，四野穹庐尚夕阴。自丧乱来馀破胆，除君父外有何心？石城又报重围合，少为愁肠缓急砧。","dynasty":"明代","title":"后秋兴八首中秋十九日，暂回村庄而作其一"}
{"author":"钱谦益","content":"禾黍离离芦荻斜，裹头遗老问京华。共传淮水吹商律，却指张星望汉槎。宛转牛阑通夜柝，参差牧笛咽霜笳。浊醪更酌邻鸡下，挂壁龙身夜吐花。","dynasty":"明代","title":"后秋兴八首中秋十九日，暂回村庄而作其二"}
{"author":"钱谦益","content":"五岭三湘皓景晖，西方谁谓好音微？乌瞻华屋谋重止，燕语雕梁悔别飞。妖鼠浮江占地改，岁星去国报天违。高曾奕叶恩波在，忍忘乘坚与策肥。","dynasty":"明代","title":"后秋兴八首中秋十九日，暂回村庄而作其三"}
{"author":"钱谦益","content":"起手曾论一着棋，明灯空局暗生悲。萧疏齿发凋残日，突兀乾坤赌赛时。海水怒飞龙起急，天梁横截雁来迟。盘鍉大有中原约，酌酒加餐慰尔思。","dynasty":"明代","title":"后秋兴八首中秋十九日，暂回村庄而作其四"}
{"author":"钱谦益","content":"警跸遥闻出楚山，奋飞直欲诣行间。荒墩木叶谁家戍？浅水芦花何处关？未得星驰追御宿，只凭露布涴愁颜。腐儒错莫从人笑，迟暮犹论耿邓班。","dynasty":"明代","title":"后秋兴八首中秋十九日，暂回村庄而作其五"}
{"author":"钱谦益","content":"头白那禁更白头，况逢秋月又添秋。笛飞瓜步空传恨，刀剪吴淞始断愁。半壁东南馀虎兕，百年臣子总凫鸥。兔园断烂芝麻鉴，临极犹闻起一州。","dynasty":"明代","title":"后秋兴八首中秋十九日，暂回村庄而作其六"}
{"author":"钱谦益","content":"乱流深惜济川功，静啸悲吟土室中。策杖却追夸父日，扁舟还载庶人风。戎戎山雨蒙头白，飐飐渔灯过影红。秋老夜深龙睡熟，河边无恙纬萧翁。","dynasty":"明代","title":"后秋兴八首中秋十九日，暂回村庄而作其七"}
{"author":"钱谦益","content":"孤篷信宿且逶迤，白水柴门返故陂。丹桂月舒新结子，苍梧云护旧封枝。歌阑长夜秋方盛，语到胥闾日每移。小饮折花重剪烛，参旗长并酒旗垂。","dynasty":"明代","title":"后秋兴八首中秋十九日，暂回村庄而作其八"}
{"author":"钱谦益","content":"槎枒枮蘖矗平林，刺眼浑疑战戟森。朔气亘天围大陆，金风掠地战重阴。覆蕉野鹿年年梦，啼枕吟蛩夜夜心。漏尽木鱼声策策，依然木叶响寒砧。","dynasty":"明代","title":"后秋兴八首九月初二日，泛舟吴门而作其一"}
{"author":"钱谦益","content":"愁心落雁共横斜，九月繁霜罨鬓华。淮水尚沈龙虎气，汉津犹隔斗箕槎。夜阑渔蟹篝中火，日夕牛羊陇上笳。徙倚东篱难拨闷，判将竹叶负黄花。","dynasty":"明代","title":"后秋兴八首九月初二日，泛舟吴门而作其二"}
{"author":"钱谦益","content":"秋阳黯淡比寒晖，砚匣书床生事微。帘幕霜前新燕去，窗棂日隙冻蝇飞。吹葭自候雷风动，炼石谁支天水违？跃马挥戈竟何意？相逢应笑食言肥。","dynasty":"明代","title":"后秋兴八首九月初二日，泛舟吴门而作其三"}
{"author":"钱谦益","content":"棋罢何人不说棋，闲窗覆较总堪悲。故应关塞苍黄候，未是天公皂白时。火井角芒长焰焰，日宫车辇每迟迟。腐儒未谙楸枰谱，三局深惭廑帝思。","dynasty":"明代","title":"后秋兴八首九月初二日，泛舟吴门而作其四"}
{"author":"钱谦益","content":"十年戎马暗青山，自窜江村水岛间。错置渔湾排信地，横栽虎落抵重关。兵残蜗角频搔首，乐阕龙宫一破颜。倚杖步檐还失笑，天街毕昴若为班？","dynasty":"明代","title":"后秋兴八首九月初二日，泛舟吴门而作其五"}
{"author":"钱谦益","content":"黄叶纷飞沟水头，白云萧瑟自高秋。馀年且问鸡豚社，故国空馀稻蟹愁。匣里兵符凭语雀，镜中衰发乱群鸥。荒陂谁恼眠鹅鸭？午夜喧声似蔡州。","dynasty":"明代","title":"后秋兴八首九月初二日，泛舟吴门而作其六"}
{"author":"钱谦益","content":"全躯丧乱有何功？雇赁馀生大造中。心似吴牛犹喘月，身如鲁鸟每禁风。惊弓旅雁先霜白，染血林枫背日红。闲向侏儒论世事，欲凭长狄扣天翁。","dynasty":"明代","title":"后秋兴八首九月初二日，泛舟吴门而作其七"}
{"author":"钱谦益","content":"长吟坦腹笑逶迤，清浊谁量千顷陂。马枥可能隤莫齿？鹪栖聊复拣深枝。班荆地上秋风过，仆表花间日影移。要勒浯溪须老手，腰间砚削为君垂。","dynasty":"明代","title":"后秋兴八首九月初二日，泛舟吴门而作其八"}
{"author":"钱谦益","content":"八桂盘根珠树林，蜒烟蛮雨助萧森。天高星纪连环卫，日入神光起烛阴。交胫百夷齐举踵，贯胸万国总倾心。辛勤争似三桑女，欧尽机丝应捣砧。","dynasty":"明代","title":"后秋兴八首庚子中秋其一"}
{"author":"钱谦益","content":"轩辕丘畔矢欹斜，望尽群山隐翠华。却喜九隆归日御，谁从三保访星槎。愿同笮马扶车辇，欲傍旄牛听鼓笳。清酒一钟拚倒醉，恰如衙探杏园花。","dynasty":"明代","title":"后秋兴八首庚子中秋其二"}
{"author":"钱谦益","content":"重华又报日重晖，中路何曾叹式微。高庙肃将三矢命，定陵快睹五云飞。即看灵武收京早，转眼亲贤授钺违。翘首南天频送喜，丹鱼红蟹亦争肥。","dynasty":"明代","title":"后秋兴八首庚子中秋其三"}
{"author":"钱谦益","content":"破碎山河惜举棋，斜飞一角总堪悲。可怜纸上楸枰局，便是军前画笏时。帐殿咨嗟如宿昔，芒鞋奔赴转稽迟。谁将姑妇中宵语，借箸从容启睿思。","dynasty":"明代","title":"后秋兴八首庚子中秋其四"}
{"author":"钱谦益","content":"扶桑高柱大荒山，交会朱明在此间。神向南条回地络，帝于北户启天关。雨疏象迹周严警，日射蛟涎展御颜。五服诸侯休后至，司徒先领入朝班。","dynasty":"明代","title":"后秋兴八首庚子中秋其五"}
{"author":"钱谦益","content":"星星断发不遮头，霜鬓何须怨凛秋。揽镜频过五岭路，挽眉常绾九疑愁。山家寨栅凭麋鹿，海户封提画鹭鸥。莫指职方论徼塞，炎州今日是神州。","dynasty":"明代","title":"后秋兴八首庚子中秋其六"}
{"author":"钱谦益","content":"栈钟掘地报成功，王气还占牛斗中。入日自应归出日，朔风那许竞炎风。连云法从鳌身黑，照水神灯鱼眼红。闲把竹书论运命，寒窗绝倒白头翁。","dynasty":"明代","title":"后秋兴八首庚子中秋其七"}
{"author":"钱谦益","content":"元戎师律整逶迤，誓旅先期度芍陂。一柱补天支大厦，九阳浴日选高枝。名王献馘图新绘，叛帅焚尸檄久移。薄海儿童知李令，肯教唐史独昭垂。","dynasty":"明代","title":"后秋兴八首庚子中秋其八"}
{"author":"钱谦益","content":"短棹轻蓑黄叶林，天涯战戟自森森。朝阳已跃南离日，昼霭犹停北陆阴。笛里关山牵昔梦，灯前儿女负初心。遐方巡守无消息，树树啼乌夜夜砧。","dynasty":"明代","title":"后秋兴八首庚子阳月初一，拂水拜墓作其一"}
{"author":"钱谦益","content":"秋风摵摵帽檐斜，野老篱前数物华。青镜百年双白鬓，黄河千里一孤槎。挽回兵气霜前雁，吹动雄心日暮笳。有客经过论汉史，西京曾记上林花。","dynasty":"明代","title":"后秋兴八首庚子阳月初一，拂水拜墓作其二"}
{"author":"钱谦益","content":"水国冥濛秋日晖，渚宫行殿远霏微。巡回每叹林乌宿，促数频看社燕飞。战决蚁封多胜负，卜占鸡骨少从违。频年射猎无朋侣，赢得高原雉兔肥。","dynasty":"明代","title":"后秋兴八首庚子阳月初一，拂水拜墓作其三"}
{"author":"钱谦益","content":"撼户秋声剥啄棋，惊心局外转伤悲。每于典籍论终古，只道乾坤似昔时。已破关河惆怅在，未招魂魄却回迟。长明灯上诸天近，时有空音答仰思。","dynasty":"明代","title":"后秋兴八首庚子阳月初一，拂水拜墓作其四"}
{"author":"钱谦益","content":"沧江茅屋旧家山，身与秋容共数间。三卷阴符留麦饭，一丸函谷掩柴关。黄沙马革羞垂涕，白首鹰扬笑驻颜。梦到红云深殿里，玉皇新点侍宸班。","dynasty":"明代","title":"后秋兴八首庚子阳月初一，拂水拜墓作其五"}
{"author":"钱谦益","content":"沟水流离似陇头，疏篱断彴不禁秋。关心风月钩牵恨，开眼江山挟带愁。龙斗捎天悲穴鼠，鸢飞跕水羡眠鸥。茫茫禹迹无凭准，自剔残灯画九州。","dynasty":"明代","title":"后秋兴八首庚子阳月初一，拂水拜墓作其六"}
{"author":"钱谦益","content":"配天列圣万年功，弓剑衣冠覆载中。赤羽九乌齐捧日，白翎一鸟亦呼风。金山御气千年紫，银海神灯乙夜红。看说诺皋应拊手，官家终古属刘翁。","dynasty":"明代","title":"后秋兴八首庚子阳月初一，拂水拜墓作其七"}
{"author":"钱谦益","content":"江村隈隩水逶迤，白首长吟忆渼陂。笼鸟疏窗温汉语，林乌密叶拣南枝。狐惊构火鸣呼数，犬直传更戍守移。莫笑牧儿思曲盖，梦阑腰带有鱼垂。","dynasty":"明代","title":"后秋兴八首庚子阳月初一，拂水拜墓作其八"}
{"author":"钱谦益","content":"桂树参差覆羽林，天容玉册自森森。甘渊自有长生日，冥谷终无不散阴。命将出车小雅颂，磨崖刻石老臣心。元和盛事看图画，卤簿前头夹斧砧。","dynasty":"明代","title":"后秋兴八首庚子十月望日其一"}
{"author":"钱谦益","content":"规外星辰落落斜，参旗井钺建高华。洱河北上通云汉，辽水东回接海槎。啸月岭猿催画角，嘶风胡马咽悲笳。吴侬莫向天南笑，铁树频年已放花。","dynasty":"明代","title":"后秋兴八首庚子十月望日其二"}
{"author":"钱谦益","content":"开元三叶正流晖，桂社梧封应紫微。追急稻畦鸠杖指，寝甘榕殿鸟工飞。五铢当复神咸许，十世将兴帝不违。日角共传如烈祖，遐方遥喜御容肥。","dynasty":"明代","title":"后秋兴八首庚子十月望日其三"}
{"author":"钱谦益","content":"三阵凋残御制棋，祖宗眷顾不胜悲。可知仙杖巡游日，还是钧天谒请时。八树分茅朱噣永，六龙拥驾赤乌迟。殊方未及樱桃荐，寝庙应深白露思。","dynasty":"明代","title":"后秋兴八首庚子十月望日其四"}
{"author":"钱谦益","content":"徼外行宫隔万山，朱光只在两河间。可令未派龟鱼种，却踞中原虎豹关。槃木自来歌汉德，哀牢先许识天颜。于今垣市无推步，云汉遥佔鹑首班。","dynasty":"明代","title":"后秋兴八首庚子十月望日其五"}
{"author":"钱谦益","content":"发兵每叹白人头，况复艰危历九秋。比景即看在内地，澜沧能免为他愁。衣冠未许群羌僰，国士终难寄海鸥。叹息祖宗规画远，西南容易弃并州。","dynasty":"明代","title":"后秋兴八首庚子十月望日其六"}
{"author":"钱谦益","content":"麟阁今谁第一功？康侯三锡在师中。洗兵已验军前雨，仗钺先佔梦里风。剑负斗文芒气白，香蟠心字篆烟红。玄浆匏脯相傒切，扶杖应怜未死翁。","dynasty":"明代","title":"后秋兴八首庚子十月望日其七"}
{"author":"钱谦益","content":"旧京城阙势逶迤，玄武湖清皇子陂。玉燕龙宫将数子，金灯雁塔涌千枝。星依御幄垣墙列，日按行营次舍移。种柳合围同望幸，残条秃鬓总交垂。","dynasty":"明代","title":"后秋兴八首庚子十月望日其八"}
{"author":"钱谦益","content":"光风忽漫转寒林，岁旅重光气蔚森。八极地标铜柱界，四游天覆铁桥阴。关河夜采还宫曲，花鸟春回望帝心。长白一山仍汉塞，卅年松漠怨秋砧。","dynasty":"明代","title":"后秋兴八首辛丑二月初四日，夜宴述古堂，酒罢而作其一"}
{"author":"钱谦益","content":"阁道新移鹑尾斜，朔南寰宇仰重华。星弧日矢天王阵，风盖龙舟帝子槎。辽海月明传汉箭，榆关秋老断胡笳。而今建女无颜色，夺尽燕支插柰花。","dynasty":"明代","title":"后秋兴八首辛丑二月初四日，夜宴述古堂，酒罢而作其二"}
{"author":"钱谦益","content":"碧天朗朗见馀晖，把酒前除酹太微。梁燕睡翻新曲语，林乌栖趁急觞飞。津河洛角蓬星远，牛斗光芒孛气违。却笑帝羓成倒载，骷髅生草不能肥。","dynasty":"明代","title":"后秋兴八首辛丑二月初四日，夜宴述古堂，酒罢而作其三"}
{"author":"钱谦益","content":"毳帐喧呼夜赌棋，朝来剺面枕尸悲。那知雾塞飙回候，乍见天开地裂时。草外流人欢汉匿，御前和尚泣军迟。衔须引颈多元老，哭到穷途辍论思。","dynasty":"明代","title":"后秋兴八首辛丑二月初四日，夜宴述古堂，酒罢而作其四"}
{"author":"钱谦益","content":"云台高筑点苍山，异姓勋名李郭间。整束交南新象马，恢张辽左旧河关。蓬蒿茇舍趋行在，布帛衣冠仰帝颜。郑壁许田须努力，莫令他日后周班。","dynasty":"明代","title":"后秋兴八首辛丑二月初四日，夜宴述古堂，酒罢而作其五"}
{"author":"钱谦益","content":"辫发胡姬学裹头，朝歌夜猎不知秋。可怜青冢孤魂恨，也是幽兰一烬愁。衔尾北来真似鼠，梳翎东去不如鸥。而今好击中流楫，已有先声达豫州。","dynasty":"明代","title":"后秋兴八首辛丑二月初四日，夜宴述古堂，酒罢而作其六"}
{"author":"钱谦益","content":"旄头摧灭岂人功，太白新占应月中。扫荡沈灰元夕火，吹残朔所早春风。揭空铙鼓催花白，搅海鱼龙避酒红。从此撑犁辞别号，也应飞盏贺天翁。","dynasty":"明代","title":"后秋兴八首辛丑二月初四日，夜宴述古堂，酒罢而作其七"}
{"author":"钱谦益","content":"营巢抱茧叹逶迤，凭仗春风到射陂。日吉早时论北伐，月明今夕稳南枝。鞍因足弱攀缘上，檄为头风指顾移。传语故人开口笑，莫因晼晚叹西垂。","dynasty":"明代","title":"后秋兴八首辛丑二月初四日，夜宴述古堂，酒罢而作其八"}
{"author":"钱谦益","content":"当风一叶战层林，抚己孤怀抱郁森。屋老空亭笼壁响，窗疏鄛纸划灯阴。鸡豚麦饭荒江泪，粔籹椒盘故旧心。噩梦惊回成独语，谁于寒夜捣孤砧？","dynasty":"明代","title":"后秋兴八首辛丑岁逼除作。时自红豆江村徙居半野堂绛云馀烬处其一"}
{"author":"钱谦益","content":"分野条分界画斜，数行朱墨揽中华。小楼骋望巢车阵，故纸横穿凿空槎。醉唱铙歌当伐鼓，闲拈芦管压吹笳。竹窗永夜犹焚诵，灯火青荧礼白花。","dynasty":"明代","title":"后秋兴八首辛丑岁逼除作。时自红豆江村徙居半野堂绛云馀烬处其二"}
{"author":"钱谦益","content":"冬日荒凉淡夕晖，晨光犹喜报熹微。潜虬自护沧江卧，退鹢仍依故国飞。扪古齿牙惊互搰，扶头腰领恐相违。只鸡近局关心处，却羡僧园菜把肥。","dynasty":"明代","title":"后秋兴八首辛丑岁逼除作。时自红豆江村徙居半野堂绛云馀烬处其三"}
{"author":"钱谦益","content":"廿载光阴四度棋，流传断句和人悲。冰凋木介侵分候，霜戛风筝决战时。觚竹悬车多次舍，皋兰轻骑尚逶迟。灯前历历残棋在，全局悠然正可思。","dynasty":"明代","title":"后秋兴八首辛丑岁逼除作。时自红豆江村徙居半野堂绛云馀烬处其四"}
{"author":"钱谦益","content":"少日囊书坐北山，轻狂自喜试兵间。残棋楼橹思横海，卧马城闉说散关。汗竹纡馀淹素发，寒松孤直伴苍颜。白颠未了书生债，昔梦长随漆管班。","dynasty":"明代","title":"后秋兴八首辛丑岁逼除作。时自红豆江村徙居半野堂绛云馀烬处其五"}
{"author":"钱谦益","content":"年年楚尾望吴头，四序平分总是秋。赤羽黄尘犹未尽，青阳白发不须愁。漏穿地脉馀群鼠，砥柱天吴仗一鸥。接户军迟多老衲，凭将若个问添州？","dynasty":"明代","title":"后秋兴八首辛丑岁逼除作。时自红豆江村徙居半野堂绛云馀烬处其六"}
{"author":"钱谦益","content":"开天牛斗首神功，分布星辰手掌中。八骏未回西极雪，六龙仍扈大江风。南条日驾鼋鼍紫，北落星摧鱼鳖红。数卷残书遗石室，犁眉翁与铁冠翁。","dynasty":"明代","title":"后秋兴八首辛丑岁逼除作。时自红豆江村徙居半野堂绛云馀烬处其七"}
{"author":"钱谦益","content":"流年老去付逶迤，取次春生仆射陂。才子朱弦歌绛雪，佳人锦字问琼枝。一龛灯永鱼声静，三叠琴繁鹤舞移。莫为牛衣频叹息，与君容易鬓丝垂。","dynasty":"明代","title":"后秋兴八首辛丑岁逼除作。时自红豆江村徙居半野堂绛云馀烬处其八"}
{"author":"钱谦益","content":"滂沱老泪洒空林，谁和沧浪诉郁森？总向沉灰论早晚，空于墨穴算晴阴。皇天那有重开眼，上帝初无悔乱心。何限朔南新旧鬼，九疑山下哭霜砧。","dynasty":"明代","title":"后秋兴八首壬寅三月二十三日以后，大临无时，啜泣而作其一"}
{"author":"钱谦益","content":"焦中昏黑豆田斜，犹望殷忧启帝华。句町路穷难渡马，蜻蛉川断不通槎。关山月暗三年笛，草木风腥四面笳。庭际石榴红绽血，可怜犹是日南花。","dynasty":"明代","title":"后秋兴八首壬寅三月二十三日以后，大临无时，啜泣而作其二"}
{"author":"钱谦益","content":"凌晨野哭抵斜晖，雨怨云愁老泪微。有地只因闻浪吼，无天那得见霜飞。廿年薪胆心犹在，三局楸枰算已违。完卵破巢何限恨，衔泥梁燕正争肥。","dynasty":"明代","title":"后秋兴八首壬寅三月二十三日以后，大临无时，啜泣而作其三"}
{"author":"钱谦益","content":"百神犹护帝台棋，败局真成万古悲。身许沙场横草日，梦趋行殿执鞭时。忍看末运三辰促，苦恨孤臣一死迟。惆怅杜鹃非越鸟，南枝无复旧君思。","dynasty":"明代","title":"后秋兴八首壬寅三月二十三日以后，大临无时，啜泣而作其四"}
{"author":"钱谦益","content":"橘中何地有商山？只影孤拳盖载间。十日焚天人少种，九幽持地鬼为关。诘盘周诰封京观，雕琢淮碑颂伯颜。叹息申胥重趼后，报吴异策尚班班。","dynasty":"明代","title":"后秋兴八首壬寅三月二十三日以后，大临无时，啜泣而作其五"}
{"author":"钱谦益","content":"飞走都穷瘴海头，而今人说国亡秋。食残鬼母方知苦，酒醒天公亦解愁。奴丑时来皆市虎，英雄运去总沙鸥。老人生角君休诮，八百终期启汴州。","dynasty":"明代","title":"后秋兴八首壬寅三月二十三日以后，大临无时，啜泣而作其六"}
{"author":"钱谦益","content":"枕戈坐甲荷元功，一柱孤擎溟渤中。整旅鱼龙森束伍，誓师鹅鹳肃呼风。三军缟素天容白，万骑朱殷海气红。莫笑长江空半壁，苇间还有刺船翁。","dynasty":"明代","title":"后秋兴八首壬寅三月二十三日以后，大临无时，啜泣而作其七"}
{"author":"钱谦益","content":"夷山填海莫逶迤，复汉争如丈尺陂？故国楼桑围羽盖，上林仆柳发条枝。坐看河鼓云旗动，笑指渐台斗柄移。金粟堆前空翠裹，金烬犹傍玉衣垂。","dynasty":"明代","title":"后秋兴八首壬寅三月二十三日以后，大临无时，啜泣而作其八"}
{"author":"钱谦益","content":"孤臣泽畔自行歌，烂熳篇章费折磨。似隐似俳还似谶，非狂非醉又非魔。呕心自笑才华尽，扪腹其如倔强何？二祖历宗恩养士，几人吟咀泪痕多？","dynasty":"明代","title":"吟罢自题长句拨闷二首"}
{"author":"钱谦益","content":"不成悲泣不成歌，破砚还如墨盾磨。拌以馀生供漫兴，欲将秃笔扫群魔。途穷日暮聊为尔，发短心长可奈何？赋罢无衣方卒哭，百篇号踊未云多。","dynasty":"明代","title":"吟罢自题长句拨闷二首其二"}
{"author":"钱谦益","content":"地坼天崩桂树林，金枝玉叶痛森森。衣冠雨绝支祈锁，阊阖风凄纣绝阴。丑虏贯盈知有日，鬼神助虐果何心？贼臣万古无伦匹，缕切挥刀候斧砧。","dynasty":"明代","title":"后秋兴八首自壬寅七月至癸卯五月，讹言繁兴，鼠忧泣血，感恸而作，犹冀其言之或不诬也其一"}
{"author":"段辅","content":"岱宗郁郁天下雄，谪仙落落人中龙。兹山兹人乃相从，气夺真宰愁丰隆。玉堂一任云雾封，长啸飞渡秦皇松。夜呼日出沧海东，再为斯世开鸿濛。钧天帝君深九重，醉舞踏碎青芙蓉。天孙玉女为敛容，却视五岳秋毫同。长鲸一去不复逢，乾坤万里号秋虫。当年咳唾留绝峰，至今树石生春风。我欲追之杳无踪，不意邂逅会此中，屋梁落月依然空。","dynasty":"元代","title":"题李白泰山观日出图"}
{"author":"伏挺","content":"水雾杂山烟，冥冥不见天。听猿方忖岫，闻濑始知川。渔人惑澳浦，行舟迷溯沿。日中氛霭尽，空水共澄鲜。","dynasty":"南北朝","title":"行舟值早雾诗"}
{"author":"姚鼐","content":"　　泰山之阳，汶水西流；其阴，济水东流。阳谷皆入汶，阴谷皆入济。当其南北分者，古长城也。最高日观峰，在长城南十五里。　　余以乾隆三十九年十二月，自京师乘风雪，历齐河、长清，穿泰山西北谷，越长城之限，至于泰安。是月丁未，与知府朱孝纯子颍由南麓登。四十五里，道皆砌石为磴，其级七千有余。　　泰山正南面有三谷。中谷绕泰安城下，郦道元所谓环水也。余始循以入，道少半，越中岭，复循西谷，遂至其巅。古时登山，循东谷入，道有天门。东谷者，古谓之天门溪水，余所不至也。今所经中岭及山巅崖限当道者，世皆谓之天门云。道中迷雾冰滑，磴几不可登。及既上，苍山负雪，明烛天南；望晚日照城郭，汶水、徂徕如画，而半山居雾若带然。　　戊申晦，五鼓，与子颖坐日观亭，待日出。大风扬积雪击面。亭东自足下皆云漫。稍见云中白若摴蒱数十立者，山也。极天云一线异色，须臾成五彩。日上，正赤如丹，下有红光，动摇承之。或曰，此东海也。回视日观以西峰，或得日，或否，绛皓驳色，而皆若偻。　　亭西有岱祠，又有碧霞元君祠；皇帝行宫在碧霞元君祠东。是日，观道中石刻，自唐显庆以来，其远古刻尽漫失。僻不当道者，皆不及往。　　山多石，少土；石苍黑色，多平方，少圜。少杂树，多松，生石罅，皆平顶。冰雪，无瀑水，无鸟兽音迹。至日观数里内无树，而雪与人膝齐。　　桐城姚鼐记。","dynasty":"清代","tags":"初中文言文，写山，写景","title":"登泰山记"}
{"author":"姚鼐","content":"布谷飞飞劝早耕，舂锄扑扑趁春睛。千层石树遥行路，一带山田放水声。","dynasty":"清代","tags":"古诗三百首，乡村，劳作，写鸟","title":"山行·布谷飞飞劝早耕"}
{"author":"姚鼐","content":"画角一声江郭，布帆几叠风亭。前日故人千里，倚楼依旧山青。","dynasty":"清代","title":"离思"}
{"author":"姚鼐","content":"晓过池州郭，人家傍曲溪。白花临岸发，青草度江齐。秋浦残林雨，春山遍竹鸡。东楼怀李白，风日至今迷。","dynasty":"清代","title":"贵池道中"}
{"author":"姚鼐","content":"苍翠压人低，流云落大溪。连岩𡼡草日，悬隥带阴霓。雨歇群山响，春深万木齐。寥寥方久立，谷鸟一为啼。","dynasty":"清代","title":"黟县道中"}
{"author":"姚鼐","content":"寒吹动关河，登台白日俄。孤云高渤碣，秋色渡滹沲。海内词人在，尊前往事多。夜来明月上，鸟鹊意如何。","dynasty":"清代","title":"八月十五日与朱子颖"}
{"author":"姚鼐","content":"万里江流断，双崖地脉通。冥冥浮积气，漠漠送长风。沧海孤帆外，神州落照中。人生如鸟迹，独上俯鸿蒙。","dynasty":"清代","title":"天门山"}
{"author":"姚鼐","content":"秋山红叶重，烟树暮岩钟。水澹松玆郭，月生天柱峰。人閒二南岳，江上六禅宗。怅望停车者，征途何所从。","dynasty":"清代","title":"由㝛松向黄梅"}
{"author":"姚鼐","content":"南行三百里，举首白云端。大壑连阴霭，中天峙碧峦。夜潮千嶂闭，明月九江寒。更就东林㝛，萧条钟磬阑。","dynasty":"清代","title":"㝛德化县"}
{"author":"姚鼐","content":"挂帆初月出，风起大孤塘。遥夜来湖口，江天寒淼茫。石潭流激激，岩树郁苍苍。千载元丰士，风流何可忘。","dynasty":"清代","title":"石钟山"}
{"author":"姚鼐","content":"淮南饥岁奈愁何？湫隘贫官感倍多。精卫漫衔填海土，鸾凰自上觐天坡。谈经草长先生带，混迹流随举世波。一夕吟诗渡江岸，僧庐幽处拟同过。","dynasty":"清代","title":"次韵答李啬生二首其二"}
{"author":"姚鼐","content":"我来重值桂花期，白发青山载酒卮。物候荣华谁作使？人生天地偶栖迟。旧游行辈成千古，问讯知交又一时。早识今宵亦陈迹，当筵笑口合题诗。","dynasty":"清代","title":"游隐仙庵二首其一"}
{"author":"姚鼐","content":"衰慵自分百无堪，赖有群贤胜共探。几度花开醉花下，三年江北忆江南。斜阳曳杖行黄叶，明月闻钟转碧岚。最爱交枝横曲径，随园西到隐仙庵。","dynasty":"清代","title":"游隐仙庵二首其二"}
{"author":"姚鼐","content":"共邀衰弊入秋山，绝顶峰高不可攀。怪石自穿云片片，暗泉时绕径潺潺。霞天岫远层开碧，林谷霜初小作斑。我卧更欣诸子兴，宵分联步月岩间。","dynasty":"清代","title":"门人谈承基吴刚周承祖阮林邀游摄山宿般若台二首其一"}
{"author":"姚鼐","content":"春林花落鸟啼喈，记别山堂下佛阶。岁月老真催竹箭，霜风秋更踏芒鞋。珍台翠碧开千仞，松响泉声合两崖。此地故人生死隔，举将禅衲亦伤怀。","dynasty":"清代","title":"门人谈承基吴刚周承祖阮林邀游摄山宿般若台二首其二"}
{"author":"姚鼐","content":"昔招词客会华堂，为出金钗十二行。乞取濡豪书便面，度将繁曲劝深觞。门频画采迎新主，室有披缁就法王。重到西园苔径绿，春风犹舞旧垂杨。","dynasty":"清代","title":"过章淮树故宅"}
{"author":"姚鼐","content":"焦山寺里随僧粥，枯木堂中看古文。三客两亡馀有仆，百年几尽忽逢君。桉铭欣得闻京兆，载酒常当同子云。却使卧游生远想，海门东眺碧天分。","dynasty":"清代","title":"顾涧蘋焦山拓铭图"}
{"author":"姚鼐","content":"持橐尝从汉建章，拥旄全督禹徐扬。内忧鸿羽劳中泽，外镇鲸波瞰大荒。星月夜悬筹笔幕，风云昼护建戈樯。归来更就论经席，巾卷诸生似堵墙。","dynasty":"清代","title":"题铁制军筹海图"}
{"author":"姚鼐","content":"秋阴空舍草纵横，同照衰颜酒一盛。岂任斯文称后死，追思往事似前生。光同秉烛衰年学，澹若浮云阅世情。差喜故人堪作健，剧谈犹吐气峥嵘。","dynasty":"清代","title":"同年张涵斋"}
{"author":"姚鼐","content":"迹登海内名山遍，身向天涯绝塞穷。种菜便判迁客老，看花敢望故人同？玉关生入承优诏，讲幄遥思更竭忠。我昔翰林曾著论，对君悲喜叙愚蒙。","dynasty":"清代","title":"题洪稚存游历图图十六幅末学圃种梅二事其在伊犁时事也"}
{"author":"姚鼐","content":"虎踞关前一径斜，僧楼西土瞰江涯。窗间夕照横全楚，谷底长风散落霞。荒砌昔经雕玉辇，讲堂又变梵王家。人寰何处非桑海，倚槛春阑未尽花。","dynasty":"清代","title":"清凉山南唐暑风亭址下明耿定向建崇正书院今释展西居之后有小楼绝胜"}
{"author":"姚鼐","content":"懿子垂缨鼓箧年，遗经勇绍昔儒传。一登云阁亲藜火，十见春城改禁烟。远梦江湖浮桂楫，旧居池馆积苔钱。萧疏黄发钟陵下，镇有相思望日边。","dynasty":"清代","title":"次韵答陈石士二首其一"}
{"author":"姚鼐","content":"隐矣何须复著书，百年清暇惜三馀。劣如老马知文事，敢比犹龙在物初。秘苑待君勤校理，荒亭无客问玄虚。难期敷衽论心会，且托天涯尺素鱼。","dynasty":"清代","title":"次韵答陈石士二首其二"}
{"author":"姚鼐","content":"阑将春尽惜徂年，已和清诗使未传。案上耽淫蟳食字，人间散落麝流烟。久判老病辞医药，远愧贫交辍俸钱。料得燕山须想见，江东啼鸟绿阴边。","dynasty":"清代","title":"又次韵答陈石士二首其一"}
{"author":"姚鼐","content":"发德诛奸作一书，名山思贮杀青馀。竟终茅舍赍前志，空见明堂建太初。蔑若众星真小说，学乎旧吏似凭虚。不妨笔记传吾党，磊落宁嫌释鸟鱼。","dynasty":"清代","title":"又次韵答陈石士二首其二"}
{"author":"姚鼐","content":"不嫌辍侍出承明，疲瘵惟当念庶萌。风露九秋衣楚制，关河四塞入咸京。岐阳山远横边徼，渭北原多杂废耕。好作循贤齐杜召，岂希骑省赋《西征》。","dynasty":"清代","title":"送胡长庆为永寿令"}
{"author":"姚鼐","content":"团扇抛时逼授衣，棱棱霜气复侵帏。遥知谷口泉成酿，无那江南客未归。猿鹤山中通梦寐，雁鸿云际送音徽。世间离合寻常事，感叹晨星故侣稀。","dynasty":"清代","title":"柬马雨耕"}
{"author":"姚鼐","content":"自下名花处处栽，迎风浥露倚亭台。不知盛事终何日？且慰衰颜又一回。多品君家迟共早，惜春吾迹去还来。未须分别矜奇种，总与留连覆渌醅。","dynasty":"清代","title":"屡于杨存斋宅观牡丹呈一首"}
{"author":"姚鼐","content":"六十年前幸附君，见君登第应卿云。禁闱持橐犹瞻近，滇海分符遂离群。见说悬车耽撰述，极思操彗接清芬。而今起冠嘉宾会，何意工歌又共闻。","dynasty":"清代","title":"题赵瓯北重赴鹿鸣图其一"}
{"author":"姚鼐","content":"绿发诸郎并白头，同承天泽赋鸣呦。先生人瑞真麟凤，下走才微一燕鸠。敢道与君成二老，与逢此会亦千秋。却悲旧日同登侣，原隰霜零不可求。","dynasty":"清代","title":"题赵瓯北重赴鹿鸣图其二"}
{"author":"姚鼐","content":"一克归期不可留，送君藤杖已登舟。侯门定乐孙曾绕，望远其如故旧愁。重合固应称吉语，计年良是事奢求。只欣巨集添新卷，健笔淩云胜黑头。","dynasty":"清代","title":"寄赵瓯北"}
{"author":"姚鼐","content":"西蜀名家世正卿，摛华弱岁早知名。麟洲最觉邅回久，乌府终持宪纪平。近日贤豪皆陨落，中朝人士感哀荣。况馀白发沧江叟，空忆星韬过舍情。","dynasty":"清代","title":"挽周东屏总宪"}
{"author":"姚鼐","content":"美君从宦纵游遨，步屟轻衫向近郊。吴苑酒香初罢猎，钱塘潮涌对登高。众推才隽如麟角，自写襟期染兔豪。一晤云烟无住著，独征心月谢尘劳。","dynasty":"清代","title":"题汪星石记事图"}
{"author":"姚鼐","content":"青溪水长君初到，红药花开我共探。昔画三君传颖上，今逢季子在江南。馀春澹荡添新绿，细雨冥濛闭众岚。安得世间幽绝地，常教相对并茅庵。","dynasty":"清代","title":"壬申四月朔陈蓟庄招游隐仙庵承和题庵中旧句奉酬一首"}
{"author":"姚鼐","content":"仆昔遨游翰墨场，逢君先子在维扬。精勤力遍紬金匮，毁败书终隔礼堂。英跱百年埋马鬣，清标两世见鸾翔。伟将继业名当代，欲尽颓龄尚一望。","dynasty":"清代","title":"授经图为汪孟慈题"}
{"author":"姚鼐","content":"青柳高楼白马驹，五陵春醉酒家胡。君家新市长安少，臣里佳人楚国无。在下愿为莞蒻席，与郎侬作博山炉。东风门外蘼芜晚，更折瑶华向路隅。","dynasty":"清代","title":"古意"}
{"author":"姚鼐","content":"蕲年宫外八川流，辇道环通遍雍州。万里鼋鼍横碧海，六王钟鼓在朱楼。地中阙表终南胏，天上城开太华旒。独令上林辞赋客，曲江萧瑟不胜愁。","dynasty":"清代","title":"效西昆体四首其一咸阳"}
{"author":"姚鼐","content":"楼观云阳入窈冥，两东门对楚山青。锦帆暮雨回江渚，鸣籁雄风起洞庭。北望六双飞鸗雁，西来五尺困蜻蜓。渚宫衰草秋风里，愁绝当年帝女灵。","dynasty":"清代","title":"效西昆体四首其二渚宫"}
{"author":"姚鼐","content":"洛阳形胜匹西秦，累叶章陵气尚新。甲第双崤如黾谷，芳林九派似江滨。生前父有张常侍，死后儿还史道人。借问西园冠盖尽，湿萤飞暗小平津。","dynasty":"清代","title":"效西昆体四首其三洛阳"}
{"author":"姚鼐","content":"臣佗事汉抱孙年，沧海无波阜井廛。岭峤春台馀穗帐，牂柯秋水下楼船。空询万里番禺酱，不及千金好畤田。一自建章荆棘后，越巫方更与谁传。","dynasty":"清代","title":"效西昆体四首其四越台"}
{"author":"姚鼐","content":"闻去梁园超广武，西登阙塞眺黄河。伊阳风雨从中出，洛下山川向北多。白发上宾聊自许，青春归兴复如何。且从浩荡诗怀剧，莫念沈沦壮岁过。","dynasty":"清代","title":"寄和刘海峰三丈游伊阙之作"}
{"author":"姚鼐","content":"与君兄弟夙相依，洛下今年遇陆机。天末《四愁》思莫致，秋来《九辨》送将归。行穷南汶山初见，吟到澄江叶尽飞。若把迷方语乡里，更怜心事卜居违。","dynasty":"清代","title":"送一青归因寄仲郛"}
{"author":"姚鼐","content":"连营鼓角夜星环，擐甲弓刀晓露閒。列障三边开幕府，勒兵万骑出萧关。黄河日落人旋渡，青海春深雁未还。闻道南庭先效顺，轻车齐会涿邪山。","dynasty":"清代","title":"出塞"}
{"author":"姚鼐","content":"新闻高论诎田巴，槐市秋来步落花。群士盛衰占硕果，六经明晦望萌芽。汉儒止数扬雄氏，鲁使犹迷颜阖家。未必蒲轮徵晚至，即今名已动京华。","dynasty":"清代","title":"赠戴东原"}
{"author":"姚鼐","content":"天外思将新岁酒，雪中同醉故人家。折梅忆客楚江远，冻竹闭门山郭斜。春昼锄犁无素业，少年词赋共青霞。长安沟柳看垂发，直恐相望到鬓华。","dynasty":"清代","title":"寄仲郛"}
{"author":"姚鼐","content":"道边只堠复双堠，天半大山宫小山。客子出林暮唤渡，居人微雨寒闭关。横空积树云漠漠，交流断径溪潺潺。不知苍谷最深处，乔松白鹤谁往还。","dynasty":"清代","title":"望潜山"}
{"author":"姚鼐","content":"落叶被径行客稀，晚风吹树斜阳微。空山短日惜馀景，野老长镵甘息机。瀑流侧足巨岩响，峰高倚杖秋云飞。村林舂黍户将闭，寒谷束荆人未归。","dynasty":"清代","title":"题负薪图"}
{"author":"姚鼐","content":"槛前洲渚后山拗，剧郡楼台草树交。白雾乍开人入市，丹林犹缀鹤归巢。授衣霜露齐民节，倚剑江天大国郊。竟作陈登床下客，长镵思访地肥硗。","dynasty":"清代","title":"郡楼寓目"}
{"author":"姚鼐","content":"淼淼江流㲹楫维，萧萧岸戍见旌旗。斜阳万里背人去，落叶千声与客悲。寂寞子云期后世，苍茫詹尹谢先知。青山满目身无累，惟有凭矶坐罟师。","dynasty":"清代","title":"由郡城适枞阳漫咏"}
{"author":"姚鼐","content":"石径幽岩竟日曛，杖藤行逐远樵闻。纵无世外冥鸿翼，犹爱林閒野鹿群。春渚夭桃无杂树，暮天残雨有行云。故人溪口如相问，何物空山可赠君。","dynasty":"清代","title":"山行"}
{"author":"姚鼐","content":"域中前辈尽颓颜，混迹刘伶尚闭关。孤艇著书江水上，百年阅世酒尊閒。天边落木流杨子，秋尽寒云出蒋山。若忆团亭旧渔钓，挂帆明月共君还。","dynasty":"清代","title":"一青仲孚往金陵属访耕南三丈消息"}
{"author":"姚鼐","content":"直北天低见碛山，黄河南下曲如环。白榆夜杂雕戈戍，青草春稀牧马还。寒吹满空云出塞，暮天无色日平关。千秋犹对秦时月，多少功名大漠閒。","dynasty":"清代","title":"榆中"}
{"author":"姚鼐","content":"宫雉南朝接玉绳，几年金掌露华承。衣冠志节悲终始，草莽英雄有废兴。海壮五州开北府，江通三峡督西陵。销沈转眼愁随主，欲作长城更不能。","dynasty":"清代","title":"南朝"}
{"author":"姚鼐","content":"山回烟绕出浮图，迥踏青霄万里孤。断雁秋云飘莽苍，高甍飞阁散榛芜。江风飒飒吹天日，海气昏昏浸楚吴。多少人閒兴废理，蒋山松柏正模糊。","dynasty":"清代","title":"登报恩寺塔"}
{"author":"姚鼐","content":"中山王亦起临濠，万马中原返节旄。坊第大功酬上将，江天小阁坐人豪。绮罗昔有岩花见，钟磬今流石殿高。凭槛碧云飞鸟外，夕阳天压广陵涛。","dynasty":"清代","title":"登永济寺阁寺是中山王旧园"}
{"author":"姚鼐","content":"湖海茫茫晓未分，风烟漠漠棹还闻。连宵雪压横江水，半壁山腾建业云。春气卧龙将跋浪，寒天断雁不成群。乘潮鼓楫离淮口，击剑悲歌下海濆。","dynasty":"清代","title":"金陵晓发"}
{"author":"姚鼐","content":"郁郁山川面倚楼，侧身江左旧徐州。寒潮不隔中原望，白日遥县大海流。北府千年京口镇，西风一夜秣陵舟。古今只此沧波色，烟雾何时竟掉头。","dynasty":"清代","title":"丹徒寓楼上作"}
{"author":"姚鼐","content":"泊舟寒渚对裴褢，岸木苍苍水镜开。沧海雾摇孤月上，青天影合二流来。平生苦忆清江棹，深夜休嫌浊酒杯。明发风帆好停处，拂衣先上鲁连台。","dynasty":"清代","title":"泊临清漳口"}
{"author":"姚鼐","content":"砀沛蟠纡接下相，风云咫尺会舟航。中原日落关城白，西楚河来天地黄。山闭彭门千里暮，林开祠庙一陂荒。背关怀此君休笑，自古男儿悲故乡。","dynasty":"清代","title":"河上杂诗四首其一"}
{"author":"姚鼐","content":"海上晴天雷雨豗，惊涛奔入乱山开。青冥楚越孤帆去，浩荡淮沂四面来。春草不知韩信里，秋风曾到项王台。谁明鼓楫中悲慨，仰视云霄数雁回。","dynasty":"清代","title":"河上杂诗四首其二"}
{"author":"姚鼐","content":"使者治堤久未还，东南波浪海云閒。只愁天上桃花水，浸失淮南桂树山。任土司䢉操户版，薄征都尉且河关。勤忧中泽须良吏，又待霓旌问里阛。","dynasty":"清代","title":"河上杂诗四首其三"}
{"author":"姚鼐","content":"南登楚岸出枫林，回首天边万里心。日月空濛探海窟，鱼龙缥缈踏春阴。故人京洛思朝夕，鸥鸟沧波自古今。河上近连江上路，苍苍千嶂碧烟深。","dynasty":"清代","title":"河上杂诗四首其四"}
{"author":"姚鼐","content":"霁雪城头戏马场，凭城三面瞰苍凉。河流画地分中夏，云气随风出大荒。竟入山林惟孔令，远求风雅独元王。閒关此日方为客，残照天涯数雁行。","dynasty":"清代","title":"徐州"}
{"author":"姚鼐","content":"辽阔山川纵远游，又欹风帽过邳州。千秋遗迹寻黄石，一片寒阳下白楼。难得真龙逢汉帝，易将穷虎缚温侯。英雄潦倒寻常事，惜与曹暪作画筹。","dynasty":"清代","title":"邳州"}
{"author":"姚鼐","content":"杨刘兵度大梁危，饮泣犹当奋一麾。乱世鸟飞难择木，男儿豹死自留皮。天连白草横残垒，日落阴风拥大旗。莫问夹河争战地，浑流徙去黍离离。","dynasty":"清代","title":"过汶上吊王彦章"}
{"author":"姚鼐","content":"凛立尘中面渥丹，自言《鸿宝》受刘安。贫无素业弹长铗，行入朱门著小冠。候日竟知中景再，谈天始识九州宽。东方惜未遭时会，便作苏张未是难。","dynasty":"清代","title":"戏赠山阴陶生"}
{"author":"姚鼐","content":"昂藏七尺气纵横，箧内中宵宝剑鸣。屠市故人从偶语，屏风侍史不知名。鬓华揽镜增霜雪，胸智探囊有甲兵。仍作弃繻关内客，西风吹短曼胡缨。","dynasty":"清代","title":"戏赠宏夫兄"}
{"author":"姚鼐","content":"山泽歌讴自负薪，谁招跌宕入京尘。翘身曳步惊风止，蹙齃魋颜拟圣人。扪虱九流随俯仰，雕龙万古会精神。若教一与貂蝉列，便作当时折槛臣。","dynasty":"清代","title":"戏赠鄞章生"}
{"author":"姚鼐","content":"虫臂观生非有象，马肝持论故无亲。虚名那办星牵轭，猛士难翻日转轮。但使琴渔从叔夜，不妨樱笋送残春。白云凭语相思剧，三月溪山两故人。","dynasty":"清代","title":"寄仲孚应㝛"}
{"author":"姚鼐","content":"觚棱回首暮云空，拂袖归途似御风。解厌奔趋将虎子，定无喜怒为狙公。故人长揖都亭外，新月多情沧海东。行上成山浥天碧，早知蓬阆落杯中。","dynasty":"清代","title":"送曹效伯司务归里"}
{"author":"姚鼐","content":"古寺松杉一鸟鸣，初暾烟雾两阶清。风幡秋气飘钟磬，草木晴岚入槛楹。坐倚团蒲身近远，出看车辙路纵横。明朝相忆皆千里，那易僧窗啜乳茗。","dynasty":"清代","title":"同秦澹初"}
{"author":"姚鼐","content":"涿水东流草树荒，千秋已比沛中阳。依然桑盖垂篱落，谁种芜菁负晓霜。高卧登楼豪自许，入山披发意非狂。平生髀肉销鞍马，游子何任悲故乡。","dynasty":"清代","title":"赋得昭烈宅"}
{"author":"姚鼐","content":"当道孤城一水边，渔阳斜照隔城悬。断崖朔吹来阴地，连塞横山蔽远天。设险檀州防禦所，建安蓨令堑湮年。男儿未办安边策，略借曹暪定损贤。","dynasty":"清代","title":"密云县"}
{"author":"姚鼐","content":"男儿三十分铜竹，多少功名到白头。紫陌莺花故人牍，黄河风雨郡城楼。欲将北海同樽酒，绕尽西山到卫州。回首数峰苍翠在，几人能不忆林邱。","dynasty":"清代","title":"清苑望郎山有怀朱克斋"}
{"author":"姚鼐","content":"东横海右中山国，西接天边御射台。辨谤获君从古少，成功食子令人哀。飞流倒马关中出，急雨卢龙塞外来。欲下高原更回首，尚疑奇士在蒿莱。","dynasty":"清代","title":"定州"}
{"author":"姚鼐","content":"邯郸妙伎绣襦衣，屧屣无双鼓瑟希。止作低头厮养妇，不如匍匐寿陵归。锥囊有意来成市，玉貌无端亦被围。秋色满空吾径醉，西山当面挂斜晖。","dynasty":"清代","title":"邯郸口号"}
{"author":"姚鼐","content":"鞞铎居然拥伯才，地蟠河朔气佳哉。丹崖秋幸黄华馆，玉貌春歌金凤台。漳水东流何日尽，高城西对夕阳开。独怜石柱平城去，犹似铜人洛下来。","dynasty":"清代","title":"彰德怀古"}
{"author":"姚鼐","content":"晋朝城垒结愁云，播荡金舆此战氛。事去苌宏犹有血，时危繻葛不能军。冥鸿物外谁当篡，野鹤鸡中故不群。西望山阳林竹尽，寒声萧瑟讵堪闻。","dynasty":"清代","title":"荡阴有怀嵇侍中"}
{"author":"姚鼐","content":"遗学千秋赖服膺，闭门白首向青镫。伏生老有残经惧，韩愈师为举世憎。终夜思公今底柱，秋风吹客又巴陵。滔滔身世成何事，愧忆当年许代兴。","dynasty":"清代","title":"怀叶书山庶子"}
{"author":"姚鼐","content":"先生高卧楚云旁，贱子飘摇每忆乡。四海但知存父执，一鸣尝记值孙阳。于今耽酒能多少，他日奇文恐散亡。脱足耦耕如未晚，百年吾亦发苍苍。","dynasty":"清代","title":"怀刘海峰先生"}
{"author":"姚鼐","content":"大江五月水汤汤，送尔西南守夜郎。闻道还家生白发，可怜解印纵清狂。天垂襄汉涵秋色，水下金焦接大荒。青草洞庭还独去，空山枞桂渺相望。","dynasty":"清代","title":"怀王禹卿太守"}
{"author":"姚鼐","content":"淮南倒屣尽贤宾，纶阁今称老舍人。潦倒青春长似醉，交游白首每如新。一椽托足终何处，四海知髯故绝伦。惟有诗情浑不减，独吟今夕莫伤神。","dynasty":"清代","title":"怀程鱼门舍人"}
{"author":"姚鼐","content":"日月行踪两不留，新交故友孰从游。归人夜夜听山雨，落雁声声下郡楼。万壑盘来趋鄂渚，千峰断处是潭州。别离倏忽真成老，青草湖边对暮秋。","dynasty":"清代","title":"道中回寄长沙诸君"}
{"author":"姚鼐","content":"高接云霄下石矶，城头终日敞清晖。孤筇落照同千里，白水青天各四围。山自衡阳皆北向，雁过汇外更南飞。人閒好景湘波上，却照新生白发归。","dynasty":"清代","title":"岳州城上"}
{"author":"姚鼐","content":"高楼深夜静秋空，荡荡江湖积气通。万顷波平天四面，九霄风定月当中。云閒朱鸟峰何处，水上苍龙瑟未终。便欲拂衣琼岛外，止留清啸落湘东。","dynasty":"清代","title":"夜起岳阳楼见月"}
{"author":"姚鼐","content":"已逢秋雁下江沱，更望飞蓬捲大河。短日人行鄳阨少，长淮山绕义阳多。水源四渎思乘檋，地险三关每荷戈。海内艾安轺传缓，独将停策问岩阿。","dynasty":"清代","title":"信阳"}
{"author":"姚鼐","content":"人为碧海神山侣，亭傍丛花丑石安。异世定怀风景好，此生得倚玉枝难。衣冠前辈名相继，琴奕中宵兴未阑。昨日移居已陈迹，就君时索画图看。","dynasty":"清代","title":"祝芷塘编脩"}
{"author":"姚鼐","content":"铜符分守楚云开，襆被今随秋色回。闺閤卧时传治绩，江山行处助诗才。为郎父老家安在，作相公孙国又推。青琐几人怜故侣，白头相遇数衔杯。","dynasty":"清代","title":"郑前村以辰州守被议授员外郎"}
{"author":"姚鼐","content":"当日长安一布衣，十年糠覈食犹肥。遨游谁识为巴守，调笑何尝入世机。峦瘴尽穿江塞路，岳云来款洞天扉。东西踪迹君休论，珍重平生志莫违。","dynasty":"清代","title":"送朱子颍"}
{"author":"姚鼐","content":"岷嶓东接泰山阳，历历专城待俊良。埽定蛛蝥将偃伯，登封鹣鲽欲来王。禁中伏奏心偏肚，剑外邅回鬓已苍。若会明堂陈治绩，岂忘沂汶古时狂。","dynasty":"清代","title":"送朱子颍其二"}
{"author":"姚鼐","content":"文笔人閒刘海峰，牢笼百代一时穷。别来书到长安少，死去才令天下空。传说足疲登陟罢，尚应舌在笑谈雄。君怀师友频邮置，消息淮南几次通。","dynasty":"清代","title":"送朱子颍其三"}
{"author":"姚鼐","content":"禹卿自入滇中路，不见陵云作赋才。剖竹西南仍放浪，挂帆江汉竟归来。往年使酒同燕市，九日悲歌上废台。此世论心常恨少，至今相望各怀哉。","dynasty":"清代","title":"送朱子颍其四"}
{"author":"姚鼐","content":"君居空馆一床横，霁雪阶除半尺明。避世重来金马日，向余久得石交情。张镫酒煖真欢伯，拥袖诗寒觉瘦生。萧瑟思乡怀旧意，当轩星转北风声。","dynasty":"清代","title":"饮郑前村寓舍观其两郎君新作文艺前村本出先伯之门追感往昔作此二首其一"}
{"author":"姚鼐","content":"省垣羁宦迹相亲，再世论交况有神。闻说伯高真可学，从游桑扈见长贫。中年乐趣殊儿辈，此日儒林少丈人。金玉欣看文价贵，眼前过迈又超伦。","dynasty":"清代","title":"饮郑前村寓舍观其两郎君新作文艺前村本出先伯之门追感往昔作此二首其二"}
{"author":"姚鼐","content":"声名座上逢前辈，镫火堂中值令辰。携手故交皆好事，当头新月最怜春。太平不数神龙节，鼓舞宜容虮虱臣。夜夜元宵吾未厌，相逢谁似酒濡唇。","dynasty":"清代","title":"元宵曹习庵中允家燕集"}
{"author":"姚鼐","content":"侧闻八十志犹长，尽取遗经发宪章。一卷岂容群閧市，千秋何让再升堂。无人当代传朱墨，有愿平生结老苍。瞻望淮南真室迩，裴褢燕北又春阳。","dynasty":"清代","title":"寄叶书山十丈其一"}
{"author":"姚鼐","content":"叶刘年岁略相随，先伯同行又后之。至贵不关天子爵，齐名起作众人师。青州邴郑原同术，林下瞻孚倏异时。四国传公欣老健，一家如我独涟洏。","dynasty":"清代","title":"寄叶书山十丈其二"}
{"author":"姚鼐","content":"少年尚恋鸡豚会，将老宁追鸿鹄翔。风阁声摇情历乱，春山云接梦飞扬。君归白首无馀事，江照青天送一航。镫火弟兄相见热，正余寒夜倒衣裳。","dynasty":"清代","title":"祫祭前一日斋㝛官舍怀左一青时闻其罢官始还"}
{"author":"姚鼐","content":"维藩万里护边黎，拥节三年祀碧鸡。草绿闭关铜柱外，江喧行部铁桥西。蛮夷月出邀歌舞，城郭风柔静鼓鼙。安远最宜张祝在，莫嫌功伐奏璇题。","dynasty":"清代","title":"云南布政使王芥子入觐赋赠其一"}
{"author":"姚鼐","content":"绣衣持斧镇潭州，解带宾筵值素秋。密树万镫围作伎，清湘千尺照回舟。归艎鄂渚青枫晚，移节滇南白日流。石廪祝融烟雾里，几能散发澹淹留。","dynasty":"清代","title":"云南布政使王芥子入觐赋赠其二"}
{"author":"姚鼐","content":"使君书札发齐州，战伐新经欲白头。出涕潺湲哀万室，独居威望镇诸侯。清秋念我狂尊酒，落日同谁眺郡楼。海内几人功力建，腐儒端合任沈浮。","dynasty":"清代","title":"得朱子颍书"}
{"author":"姚鼐","content":"世宗北伐志犹勤，山后宁容地剖分。天意自留耶律氏，人心俄变殿前军。五朝庶见真神武，再世何难嗣守文。反覆兴亡无处问，瓦侨关外又斜曛。","dynasty":"清代","title":"雄县咏周世宗"}
{"author":"姚鼐","content":"吾邑平居三数贤，十年风雨地相悬。文章后死能无惧，日月东流逝每然。沧海一筇凭岳观，青山千嶂待江船。毕将㝛草铭幽墓，止就先生卧短椽。","dynasty":"清代","title":"去岁吾邑丧叶花南庶子今秋丧王怀坡吏部皆文行为后学之师又皆鼐丈人行也道中念之追怆竟日作一诗以寄海峰先生"}
{"author":"姚鼐","content":"故人揖我燕山前，送我来过清汶川。海右青山不可极，中原落日何茫然。牛羊落落散高垄，车马骎骎谁少年。往来斯世卒无补，俯愧古人青简编。","dynasty":"清代","title":"漫兴"}
{"author":"姚鼐","content":"自爱名山一杖筇，敢言老子迹犹龙。布帆垂拂淮南树，芒屩来登日观峰。云海似于人有约，冰天岂意客相从。凭君欲问平生业，倚听寒岩夜壑钟。","dynasty":"清代","title":"朱无逸孝廉自平阴来会赋赠"}
{"author":"姚鼐","content":"穷腊阴凌蔽暮曛，高岩孤迹此偕君。前生定结名山诺，到死羞为《封禅文》。岂有神灵通默祷，偶逢晴霁漫怀欣。却从元旦官斋静，看埽沧洲万里云。","dynasty":"清代","title":"题子颍所作登日观图"}
{"author":"姚鼐","content":"同承天诏发遗编，对案常餐少府钱。海内文章皆辐凑，坐中人物似珠联。三春红药𡼡衣上，两度槐黄落砚前。归向渔樵谈盛事，平生奉教得群贤。","dynasty":"清代","title":"乙未春出都留别同馆诸君"}
{"author":"姚鼐","content":"春风迎我自江淮，岸柳将阴花渐开。尽室相看浮汶去，数山如画入船来。微波夕照融当面，飞鸟长空近好怀。欲上济楼呼李白，月澄沧海玉为杯。","dynasty":"清代","title":"汶上舟中"}
{"author":"姚鼐","content":"旧读残书向几横，新阴邻木隔墙生。檐风草阁方孤坐，云月蕉窗度二更。扰攘蚊䖟无一影，缠绵络纬有馀声。讴吟自觉偷閒便，那比前贤挟胜情。","dynasty":"清代","title":"夏夜"}
{"author":"姚鼐","content":"泥㲼绝岸菰芦风，吹逐白云如转蓬。兀玆小舟未可下，杳然叠嶂何当通。一夜寒溪闻落木，万里长江同拍空。怀抱须向碧天尽，起借渔郎沽酒筒。","dynasty":"清代","title":"泥㲼阻风"}
{"author":"姚鼐","content":"辽海初生月，长城几度秋。夜吹羌管笛，风满戍亭楼。紫塞斜银汉，青天澹玉钩。如何渭桥渡，止道似牵牛。","dynasty":"清代","title":"关山月"}
{"author":"姚鼐","content":"窗外闻风竹，缘阶雪遂深。我思山谷寺，天远大江阴。石气青霞嶂，秋声黄叶林。更穿岩径去，应阻故人寻。","dynasty":"清代","title":"初雪忆去年是时经潜山下"}
{"author":"姚鼐","content":"万里灵州外，孤怀焉可论。关山疑路尽，士马尚秋屯。河水流中国，寒阳下塞门。重开汉四郡，豪杰几家存。","dynasty":"清代","title":"送左冠伦丈往平罗"}
{"author":"姚鼐","content":"峻极通天地，阴阳辨鲁齐。连峰渤海外，流畎穆陵西。树据金舆路，云深玉检泥。山川供效佞，千载一凄迷。","dynasty":"清代","title":"望岱"}
{"author":"姚鼐","content":"李白任城住，于今九百秋。青天东海月，长为挂南楼。三月杨花雪，馀春客济州。凭阑空汶水，相忆下沧洲。","dynasty":"清代","title":"太白楼"}
{"author":"姚鼐","content":"人杰乘时会，功成运已非。可怜高鸟尽，回忆钓鱼矶。淮上春风起，高台柳絮飞。王孙殊未反，惆怅落斜晖。","dynasty":"清代","title":"淮阴钓台"}
{"author":"姚鼐","content":"楚泽横千里，登高望不分。山城正风雪，江路忽逢君。岁晏梅初坼，长宵酒易醺。只愁明发去，空水与寒云。","dynasty":"清代","title":"南陵送渭川"}
{"author":"姚鼐","content":"何处黔中郡，怜君最少时。今犹偕旅食，明复送将离。夏口经春阔，辰阳到日迟。临岐无以慰，回雁与归期。","dynasty":"清代","title":"送左墨溪往贵州"}
{"author":"姚鼐","content":"卧碣唐朝寺，春阶上草芽。客来清磬歇，鸟啅夕阳斜。筒水浇青圃，檐风陨白花。欲偕投绂老，终日问《楞迦》。","dynasty":"清代","title":"法源寺"}
{"author":"姚鼐","content":"晓色高原上，连山夹路隅。单车度淇水，秋雨绿王刍。闻道青岩迹，长怀隐者徒。林峦深翳蔚，中有片云孤。","dynasty":"清代","title":"洪县"}
{"author":"姚鼐","content":"严风洗雾出芙蓉，含冷流哀越几重。拄杖曙云惊鸟㝛，古碑秋雨读苔封。交流急㵎鸣千步，极北凭江更一峰。谁识风涛邻咫尺，不妨幽壑自从容。","dynasty":"清代","title":"㝛摄山寺"}
{"author":"姚鼐","content":"又向青溪十日留，依然双阙望牛头。交游聚处思移宅，衰病行时爱棹舟。萧寺风多长似雨，后湖烟澹总如秋。摩揩老眼僧书内，不为兴亡作泪流。","dynasty":"清代","title":"出金陵留示故旧"}
{"author":"姚鼐","content":"夜㝛萧然伴钓翁，晓乘凉月出芦中。纵横㠀屿中流失，缭绕云烟万里空。燕尾水分斜渚岸，鱼鳞波飐夕阳风。散人随意江南北，处处青山户牖同。","dynasty":"清代","title":"江行"}
{"author":"姚鼐","content":"江边携酒送春归，霁雨登楼风满衣。贾舶霾云吹暗浪，佛图悬日照空矶。故交纵荡情忘老，寒衲逢迎语亦稀。第一江山容易到，举杯犹欲尽斜晖。","dynasty":"清代","title":"同禹卿拙斋登木末楼"}
{"author":"姚鼐","content":"落尽淮南万树红，昼阴僧院鸟玲珑。檐含梅子黄时雨，户进新篁绿处风。出世了无香海界，置身休在碧纱笼。钟堂一饭成遗迹，回首天花丈室空。","dynasty":"清代","title":"惠照寺或言古木兰院也见禹卿于此写维摩诘经"}
{"author":"姚鼐","content":"太白楼头空复空，沧洲晴照碧流东。久伤白发生明镜，每见青山忆谢公。万壑鬣松鸣水上，九秋霜鹘入云中。不妨无客闻高咏，自有江山兴未穷。","dynasty":"清代","title":"太白楼"}
{"author":"姚鼐","content":"袅袅丹崖挂薜萝，石亭松桧俯惊波。蒲帆从此通沧海，藜杖曾携眺曲阿。舟楫客逢前日少，江山秋见夕阳多。水云洲渚还相错，独雁流哀柰远何。","dynasty":"清代","title":"燕子矶"}
{"author":"姚鼐","content":"凤城恩近贲新除，鸿渐都升省阁居。楚国多闻推左史，汉臣清望动中书。春深文宴盈金谷，日宴儒林论石渠。盛世弹冠诚欲往，秖怜衰发不胜梳。","dynasty":"清代","title":"答客"}
{"author":"姚鼐","content":"学士文章三十年，清修难弟亦称贤。肯令节似郊祁诎，何必才为绛灌怜。世态期期求复古，酒怀浩浩欲登仙。一时门下称英少，谁是侯芭受《太玄》。","dynasty":"清代","title":"怀朱竹君"}
{"author":"姚鼐","content":"壮年车马剧驰奔，晚节疏慵日闭门。奉粟几时能饱朔，合尊何处更留髡。室中婢老都无齿，灶下奴清不茹荤。料得凉宵风雨急，诵诗流涕即令原。","dynasty":"清代","title":"怀陈伯思"}
{"author":"姚鼐","content":"春风鸠杖挈佳儿，枣栗盛笄共寿卮。乐事天教今世独，才名人作昔贤疑。分司且逊休官早，柱史从留食乳迟。会见小仓编后集，较多盈万渭南诗。","dynasty":"清代","title":"祝袁简斋八十寿时方送小郎就婚湖州其一"}
{"author":"姚鼐","content":"不见春江际，安知路所经。远随烟外席，时逗岸边亭。鹊尾云弥白，鸠玆山渐青。更投前港㝛，雨势复冥冥。","dynasty":"清代","title":"过芜湖"}
{"author":"姚鼐","content":"衰慵自分百无堪，赖有群贤胜共探。几度花开醉花下，三年江北忆江南。斜阳曳杖行黄叶，明月闻钟转碧岚。最爱交枝横曲径，随园西到隐仙庵。","dynasty":"清代","title":"游隐仙庵二首其二"}
{"author":"姚鼐","content":"紫藤书屋古椽橑，紫藤春花复秋槁。紫藤架底著书人，吟魂冢闭萦青草。过从饮酒雕龙客，百岁风镫迹都埽。由来历世犹驹隙，安得长生服龟脑。况余本性𣏌柳直，戕贼弯回成栲栳。朝走黄尘暮归坐，便觉明镫贤昼杲。今日携行差快意，佳士花阴共怀抱。虬龙两干拿空立，璎珞万条垂地倒。晚春蜂蝶惜来迟，夕照尊罍归厌早。赏花京洛稀常遇，吹鬓东风易先老。承恩自昔如竹垞，抵巇一旦辞琼㠀。男儿恨不早归去，脱粟可餐衣布袄。鄙人欲作鸡栖桀，多士自欣鱼在藻。乘舸春水向江湖，回首花前几人好。","dynasty":"清代","title":"紫藤花下醉歌用竹垞原韵"}
{"author":"姚鼐","content":"裙屐风流贵六朝，也由结习未全销。古今习气除教尽，别有神龙戏绛霄。","dynasty":"清代","title":"论书绝句其一"}
{"author":"姚鼐","content":"岁月人同历，偏殷古圣心。影占双阙迥，光惜半庭沈。当旰犹忘食，中宵已正襟。如将同度意，弥迫及时忱。密察玑衡运，旁求鼗铎音。俨凭三尺陛，频验一圭阴。亮采功无缓，陈谟意可寻。更闻颁《小正》，应使万民钦。","dynasty":"清代","title":"大禹惜寸阴其二"}
{"author":"姚鼐","content":"竹林层槛阁，江水照晴空。杖策来招隐，岩松与㵎风。鸟声含雨细，樵径隔云通。便恐鸣泉曲，弹琴值戴公。","dynasty":"清代","title":"竹林寺怀王禹卿其二"}
{"author":"姚鼐","content":"帆前莽苍暗平芜，风雨神灵定有无。一片云遮分水庙，四垂天入蜀山湖。","dynasty":"清代","title":"由张秋至汶上口号四首其四"}
{"author":"姚鼐","content":"墙头高树绿云天，谢尽馀花未噪蝉。掩卷看阴移午后，数声啼鸟在风前。","dynasty":"清代","title":"夏日绝句二首其二"}
{"author":"姚鼐","content":"谁辨韶光速与迟，无情有态问花枝。分明羲御长停处，正在淩云一笑时。","dynasty":"清代","title":"题花䲧夕阳迟图"}
{"author":"姚鼐","content":"海月依岩上，官斋记客来。登楼一俯仰，窥牖共裴褢。杯引千峰气，心思万古才。为留三百字，长对碧云开。","dynasty":"清代","title":"次韵子颍送别三首其二"}
{"author":"姚鼐","content":"骧首气昂然，良驹奋欲先。未经衔勒惯，敢在轸衡前。转使双轮过，才教一辔牵。望尘看后轾，开道异先鞭。熟听鸾和响，时从辙迹旋。柔心方受禦，如舞遂无愆。超母才非抑，驰云德欲全。圣谟垂幼学，蒙养正希贤。","dynasty":"清代","title":"始驾马者反之"}
{"author":"姚鼐","content":"帆前莽苍暗平芜，风雨神灵定有无。一片云遮分水庙，四垂天入蜀山湖。","dynasty":"清代","title":"由张秋至汶上口号四首其四"}
{"author":"姚鼐","content":"平生交友接龙门，霁雪高山共酒尊。立处不知天下小，坐中祇谓古人存。文章海内亡知己，旄节江东见后昆。留得白头如梦过，旧书重展落啼痕。","dynasty":"清代","title":"朱白泉观察以仆往昔访其先公运使于泰安时所作诗文各一首同装成卷见示感题"}
{"author":"姚鼐","content":"山光异远近，閒若重楼花。行人度高下，起落波中槎。足迹未辨郧随国，半生左史窥浮夸。义阳关南出鸟道，纵观苍壁澄朝霞。野田茅屋秋未冷，高藤翠木樛相加。千峰南尽出江面，一鸟东可投吾家。上游势已据荆郢，左肱屈更招蕲巴。胸吞云梦不芥蒂，囊括汉国无离𠇗。宜有奇才表荆楚，不然深谷逃麇䴥。惜哉我行不得遇，翩翩且逐投林雅。","dynasty":"清代","title":"应山至孝感道中"}
{"author":"姚鼐","content":"曰余性质呐，谐物无言词。游宦二十载，殊乏新相知。依依乡闾爱，握手自丱羁。臭味若椒茝，非是孰为思。今年览云梦，飘飖来沙羡。江汉一以会，秋水浮天垂。广川起孤望，日落吹参差。忆昔各年少，共戏澄江湄。青天澹秋色，帆举风飔飔。海月万里上，属酒酬清诗。欢乐去不复，青鬓将成丝。万事无不改，风景长如斯。拂衣便可去，潜霍吾前期。","dynasty":"清代","title":"寄仲孚应㝛"}
{"author":"姚鼐","content":"此身未作龟藏六，扰扰人閒同一局。春水常乘东下舠，霜林每引西还毂。论材真似蒿蔚卑，学道不如荑稗熟。先生伯仲才峻崇，两角去天几一握。文高万士喑无声，德盛千豪书可秃。固应厮养皆人豪，却愧雕镌加朽木。笥河已叹火传薪，使君今作凶年粟。我从竹马试迎车，但觉谦衷弥粥粥。咳唾小且出千珠，事业闳宜安万屋。独思旧梦五十年，那得从容发还绿。","dynasty":"清代","title":"朱石君中丞视赈淮上途中见示长句次韵二首其一"}
{"author":"姚鼐","content":"杂树接行云，䢅朝吐清气。遥望西峰顶，已上丹霞蔚。远山状一同，近岭形千汇。㵎雾忽成阴，岩萝密如衣。泠风发空响，幽怆多髣髴。渐出深谷口，始纵秋泉沸。湘帆转昭旷，途夷画经纬。遄往凑舟车，趋来孰泾渭。物象倏以迁，亭午待犹未。缅忆独居情，将母徇俗畏。","dynasty":"清代","title":"由桥头驿至长沙"}
{"author":"姚鼐","content":"周有司徒善，《缁衣》爱最真。见贤今更少，好德古同伦。倒屐情如故，披襟谊益亲。断金兰共臭，空谷玉为人。馆已登渠屋，餐宜荐八珍。始知三代后，无改秉彝民。","dynasty":"清代","title":"好贤如缁衣"}
{"author":"姚鼐","content":"姜诗贤冠蜀，妇德复偕庞。奉母诚无二，嘉鱼馈有双。珍同丙穴出，仁使涸阴降。丽罶真堪拾，开冰岂待摐？言纶聊射井，操勺俨分江。不用持芳饵，何须棹桂双。天方褒孝爱，邻亦美敦尨。托咏南陔意，休祥播庶邦。","dynasty":"清代","title":"涌泉出双鲤"}
{"author":"姚鼐","content":"吾年垂七十，四海故人少。东望每思君，如立云霞表。往昔朱子颍，豪才起燕赵。向我道君才，五言几谢朓。子颍贫无食，子亦家集蓼。相从邗沟曲，吟和觞清醥。我时隔京师，想见姣人僚。丙申至江都，遂得访窈窱。其时子颍贵，冠盖颇丛绕。君顾无所干，陋巷闭门悄。扣阖就谈诗，但觉风袅袅。舟乏仲举同，书绝巨源嬲。独荷时见阿，累投珠玉皛。惜哉近子舍，摄提仅三肇。我归子颍罢，旧迹如逝鸟。一别二十年，中未脱尘扰。澄怀实愧君，高与秋旻杳。子出谅不能，吾游尚可绍。行当一相就，帆挂横江淼。昨得郎君书，已设韬练旐。岂但悲友生，问道苦不了。君疾正月初，一榻儿女绕。呼与告逝期，屈指七日劋。届时一笑亡，何尝贰寿夭。衔哀远吊君，谅为君所小。那复弄毫翰，繁词报刘沼。","dynasty":"清代","title":"吊朱二亭"}
{"author":"姚鼐","content":"走昔雕虫志尚勤，十年操牍每从君。承吟雌霓知声病，荷定鸡人润小文。白下退将邻舍卜，玉堂晚逐少年群。世閒一别逢无日，闻有遗孤未屐裙。","dynasty":"清代","title":"怀故编修程鱼门"}
{"author":"姚鼐","content":"招提地亦古长千，围入南城体势残。穿径石岗随缭曲，到门风叶飒清寒。虎头无影存金粟，马鬣何年出瓦棺。尚有里民矜故事，一成台上集文翰。","dynasty":"清代","title":"瓦棺寺"}
{"author":"姚鼐","content":"在昔成周造西土，日出海隅皆奄抚。同文遂光天子政，异学敢施私智舞。大蒐有礼朝金舄，小雅馀萹镌石鼓。东迁孔子悼《诗》亡，史有阙文吾尚睹。倔兴㬥国尚首功，拨去古文焚一炬。小篆从玆法丞相，《爰历》竞言受车府。援笔且便徒隶才，立政安求周召侣。虽然六体试古文，尚有典刑存一缕。魏晋以后述者稀，科斗仅传逮韩愈。厥后推求钟鼎文，形响猜疑似聋瞽。铭勒谁可迹𨙸梁，真伪奚能知《岣嵝》。独留此鼓见周人，犹似裔孙瞻鼻祖。文士甲癸纷臆决，强定成宣道文武。断文阙义那得知，伟画奇模差可数。一朝联缀使完善，坠玉零珠同贯组。文王清庙固难睎，急就凡将真下頫。乃知翰林有奇智，鍊石星躔如可补。尝疑秦篆一家学，叔重虽精犹异古。言之成理或近凿，有似郢人书烛举。保氏本体益茫昧，后贤傅说时舛午。日在茻中会意草，背私公乃韩非语。岂如石鼓坚可信，乃谚胡为讥厥父。说礼无徵伤杞宋，崇旧有由敬收吁。嗟君好古如食蹠，快读奇字尝如吐。益友多闻求寡昧，家法虚怀铭伛偻。何当再发壁中书，小学源流胜张杜。","dynasty":"清代","title":"孔撝约集石鼓残文成诗"}
{"author":"姚鼐","content":"新闻高论诎田巴，槐市秋来步落花。群士盛衰占硕果，六经明晦望萌芽。汉儒止数扬雄氏，鲁使犹迷颜阖家。未必蒲轮徵晚至，即今名已动京华。","dynasty":"清代","title":"赠戴东原"}
{"author":"姚鼐","content":"亭高碧嶂秋风上，帆出青天晓日时。一揽横江全楚势，再寻幽壑小山枝。楼前影擢交龙起，云里香薰驻鹤知。赖接数君情不浅，不妨绕树坐频移。","dynasty":"清代","title":"登清凉山翠微亭下重八隐仙庵看桂偕浦柳愚山长毛俟园倪健堂两学博"}
{"author":"姚鼐","content":"老夫对客常思卧，谁写疏枝剧可怜。浑忆扬州唤吹笛，梅花岭上值新年。","dynasty":"清代","title":"题画梅"}
{"author":"姚鼐","content":"半依平远半岩扃，杂树逢秋一半零。入谷未深林未密，拈来诗思在溪亭。","dynasty":"清代","title":"松圆溪山亭子"}
{"author":"姚鼐","content":"桃花雾绕碧溪头，春水才通杨叶洲。四面青山花万点，缓风摇橹出池州。","dynasty":"清代","title":"出池州"}
{"author":"姚鼐","content":"春风迎我自江淮，岸柳将阴花渐开。尽室相看浮汶去，数山如画入船来。微波夕照融当面，飞鸟长空近好怀。欲上济楼呼李白，月澄沧海玉为杯。","dynasty":"清代","title":"汶上舟中"}
{"author":"姚鼐","content":"淮南饥岁奈愁何？湫隘贫官感倍多。精卫漫衔填海土，鸾凰自上觐天坡。谈经草长先生带，混迹流随举世波。一夕吟诗渡江岸，僧庐幽处拟同过。","dynasty":"清代","title":"次韵答李啬生二首其二"}
{"author":"姚鼐","content":"胶折燕山风莫胜，箧中片片似春冰。时工止解缘边漆，不悟坚金俨故棱。","dynasty":"清代","title":"论墨绝句九首其四"}
{"author":"姚鼐","content":"四运革成岁，日月播阴阳。万化靡弗徂，天地固有常。元阴蔽朝日，坚冰嗣微霜。俯仰偶一世，思彼乘云翔。既无终与始，焉用思羲皇。愿言从问道，或为言其将。","dynasty":"清代","title":"感冬"}
{"author":"姚鼐","content":"普门大士感修熏，福德儿重乞细君。正似吾乡张太傅，再招东晋大将军。金环桑穴真堪信，老蚌珠胎倍可欣。逸少诸郎他日贵，不妨小者最超群。","dynasty":"清代","title":"香亭得雄于其去岁所失小郎有再生之徵一诗为贺兼以识异"}
{"author":"姚鼐","content":"姜诗贤冠蜀，妇德复偕庞。奉母诚无二，嘉鱼馈有双。珍同丙穴出，仁使涸阴降。丽罶真堪拾，开冰岂待摐？言纶聊射井，操勺俨分江。不用持芳饵，何须棹桂双。天方褒孝爱，邻亦美敦尨。托咏南陔意，休祥播庶邦。","dynasty":"清代","title":"涌泉出双鲤"}
{"author":"姚鼐","content":"早应词科称玉堂，出临大邑见文章。流传政牍吴歈里，得助诗才蒋阜旁。官罢买田如好畤，身亡起冢在桐乡。祇怜行乐平生地，门掩西州澹夕阳。","dynasty":"清代","title":"挽袁简斋四首其一"}
{"author":"姚鼐","content":"初日澄前陂，馀阴澹岩曲。清流杳终古，宛此媚幽独。烟消净衰草，风来振疏木。移舟度云影，停桡玩空渌。理味后人踪，兴与前游属。托世楚云里，孤怀亮自足。","dynasty":"清代","title":"出独山湖至江口作"}
{"author":"姚鼐","content":"轻帆挂与白云来，棹击中流天倒开。五月江声千里客，夜深同到射蛟台。","dynasty":"清代","title":"夜抵枞阳"}
{"author":"姚鼐","content":"我识夫人夫，朝衫托京国。继遇夫人弟，幅巾江水北。自始逮今玆，春秋三十易。当时谈宴末，偶及中闺德。仪容黯终掩，吾友亦远隔。遥想琴瑟哀，与彼同生戚。徒存四尺纸，绘作镫火夕。慈母如师严，雒诵殷四壁。图中最稚儿，玉立今八尺。挂席出彭蠡，就我同书策。万卷容可收，熊丸不复得。我闻画阏氏，泣涕甘泉侧。憬彼休屠子，忠孝汉庭则。何况传经家，不匮名当赫。又闻悲思者，不可为太息。怜吾失母雏，丱发初覆额。奄垂二十年，感伤衰鬓白。","dynasty":"清代","title":"题陈硕士母鲁恭人端居课子图"}
{"author":"姚鼐","content":"坐逢春已晚，留滞杨州郭。独立望寒潮，江空夏云作。云中忽见君，来帆广陵落。自携兰陵酒，殷勤为余酌。新诗别更奇，玉貌看犹昨。白雨洒开轩，红镫照垂幕。非赖此流连，何能忘萧索。","dynasty":"清代","title":"遇刘朴夫"}
{"author":"姚鼐","content":"山回烟绕出浮图，迥踏青霄万里孤。断雁秋云飘莽苍，高甍飞阁散榛芜。江风飒飒吹天日，海气昏昏浸楚吴。多少人閒兴废理，蒋山松柏正模糊。","dynasty":"清代","title":"登报恩寺塔"}
{"author":"姚鼐","content":"拔地凌江峙碧峰，水云禅榻此相从。解衣萝薜岩前石，倚被旃檀阁外钟。三客并知非一世，两山回望有馀踪。太虚为室时相见，岂为离忧日置胸。","dynasty":"清代","title":"寄子颍禹卿"}
{"author":"姚鼐","content":"树引南冈升，云垂午光晦。披衣细雨中，曳杖荒林外。企彼建琳宫，远矣自前代。庭围青竹幽，石倚红墙坏。危阁堕泠风，空棂塞寒霭。列架备龙藏，展读吾未逮。所欣道人韵，敷坐肃相对。","dynasty":"清代","title":"访坳堂观察于城南宝光寺释皓清亦至读观察近诗数十首雨中共至皇姑寺作诗二首其二"}
{"author":"姚鼐","content":"江边携酒送春归，霁雨登楼风满衣。贾舶霾云吹暗浪，佛图悬日照空矶。故交纵荡情忘老，寒衲逢迎语亦稀。第一江山容易到，举杯犹欲尽斜晖。","dynasty":"清代","title":"同禹卿拙斋登木末楼"}
{"author":"姚鼐","content":"滔滔无际是秋澜，估客牵江泊夜滩。江岸唱歌江上听，不知风雨为谁寒。","dynasty":"清代","title":"江上竹枝辞其一"}
{"author":"姚鼐","content":"阇黎信耆㝛，貌古神清完。如尚处榛狉，未入今世间。与之论俗情，钝若椎刺穿。几昧马几足，况识机械干。见人辄谈法，不视憎喜颜。科判舍经本，诵解波澜翻。剖晰义微妙，贤首及慈恩。古说久蒙晦，光明兴舌端。乃知其中利，凛然持太渊。闻者无愚知，悟解增悲欢。嗟我尝脩心，勤在此生前。自从一念失，漂转来尘寰。譬若乘蜀舟，东下三峡关。迅忽造海壖，矫首求西还。溯流青天上，得不劳且艰。爱师秉直心，启子三昧门。师亦喜我意，不谓鄙且顽。相从宜不厌，勿论暑与寒。不待盛言说，目击道已存。","dynasty":"清代","title":"酬释妙德"}
{"author":"姚鼐","content":"锁闱将辟始闻名，梦过春秋二十更。三省最迟麾出把，九州独许盖先倾。山当萧寺时停骑，身付扁舟欲濯缨。我亦举头偕众望，谢公终起为苍生。","dynasty":"清代","title":"送方坳堂解官后将之上江其一"}
{"author":"姚鼐","content":"盘盘泰山石，终古不相离。石上云如盖，青天多路岐。浮云将客去，盘石此心知。谅守平生谊，宁无后见期。","dynasty":"清代","title":"次韵子颍送别三首其一"}
{"author":"姚鼐","content":"泥㲼绝岸菰芦风，吹逐白云如转蓬。兀玆小舟未可下，杳然叠嶂何当通。一夜寒溪闻落木，万里长江同拍空。怀抱须向碧天尽，起借渔郎沽酒筒。","dynasty":"清代","title":"泥㲼阻风"}
{"author":"姚鼐","content":"阑将春尽惜徂年，已和清诗使未传。案上耽淫蟳食字，人间散落麝流烟。久判老病辞医药，远愧贫交辍俸钱。料得燕山须想见，江东啼鸟绿阴边。","dynasty":"清代","title":"又次韵答陈石士二首其一"}
{"author":"姚鼐","content":"一团紫璧堕僧扉，无复蛟龙引墨飞。百岁白虹重吐气，更从濡染泻珠玑。","dynasty":"清代","title":"查篆仙"}
{"author":"姚鼐","content":"君解铜符五六年，逢余黄发白门前。弹冠旧侣真无几，策杖清郊尚有缘。俯踞小亭衰草地，仰思高座雨花天。两翁自爱寻荒迹，岂必龙山会众贤。","dynasty":"清代","title":"癸丑重九无樽酒之会往问袁香亭同年亦独居寂然乃邀登雨花台临眺至暮香亭有诗和之二首其二"}
{"author":"姚鼐","content":"终朝风有常，百里溪多曲。屡使帆起落，一若路来复。春气澹多阴，四顾垂连绿。草径人独行，田家麦并熟。属此旅与居，同寄光阴速。遇物皆可欣，乘化孰非足。暧倚船窗清，展册呼儿读。","dynasty":"清代","title":"舟中漫兴"}
{"author":"姚鼐","content":"北临颍尾南灊六，寿春邑据东南局。英布倔起逮刘安，豪杰兴亡如转毂。列仙曾授《鸿宝》方，下客犹吟《楚词》熟。山川极盛在一朝，钟离帝起乾符握。自是萧条英俊无，草木八公皆赭秃。惟馀㬥桀多劫人，每犯刑科俾荷木。先生欲革小人面，上书先请调均粟。夜犯霜风走旆旌，往问饥寒散饘粥。《诗书》犹且待陶甄，桴鼓岂教惊井屋。邻邦扰攘此安居，淮甸麦丰桑柘绿。","dynasty":"清代","title":"朱石君中丞视赈淮上途中见示长句次韵二首其二"}
{"author":"姚鼐","content":"千仞青岩万壑云，辞家藤杖谒匡君。玉箫吹处非人世，江上秋风偶一闻。","dynasty":"清代","title":"寄友"}
{"author":"姚鼐","content":"辽海初生月，长城几度秋。夜吹羌管笛，风满戍亭楼。紫塞斜银汉，青天澹玉钩。如何渭桥渡，止道似牵牛。","dynasty":"清代","title":"关山月"}
{"author":"姚鼐","content":"润州山雄如战马，骈饮江中尻未下。长波漂尽百兴亡，古泪登高谁不洒。不知更有南山南，叠嶂云关塞平野。初穿幽谷琅玕八，却听细窦珠玑泻。阴阴鸟语万朱樱，寂寂僧居十兰若。两君梵行正清修，伴我萧閒如结夏。未须不二问维摩，风磬一声言自寡。空阶久坐袂生寒，小嶂试登筇可舍。更斟虎跑甘如乳，重过竹林青没踝。岂徒公辈爱家山，我亦淹留为白社。江风吹面迓归途，还八喧声攒万瓦。","dynasty":"清代","title":"同王禹卿冯拙斋游八公洞循招隐寺归"}
{"author":"姚鼐","content":"黄河缭绕漠南山，秋尽蒲昌雁尽还。万里白云飞不去，朝朝长结玉门关。","dynasty":"清代","title":"黄河曲其二"}
{"author":"姚鼐","content":"碧玉根镵白玉脂，惊雷一夜出金芝。春蔬故胜鸡豚味，不为寒酸菜肚宜。","dynasty":"清代","title":"道院素食对牡丹观前贤遗墨数幅其一"}
{"author":"姚鼐","content":"君居西郊我城里，同饮桐溪一溪水。我行京国百不欢，惟见乡闾来辄喜。值君新著陇西绩，收缚穷奸才折箠。侍中赞引入金门，天子书名留玉几。出同镫火倍欣然，行异关河良久矣。室家劳问到髫羁，岁月峥嵘看发齿。一经君已胜籯金，四十余才射蓬矢。根柯羡说长豫章，图画更教看騄駬。失笑天吴紫凤閒，那免任童蒋翁耻。君行努力快清时，身活千人家必起。却赋徐乡有二雏，所愧衰迟如子美。","dynasty":"清代","title":"章华国课子图"}
{"author":"姚鼐","content":"扁舟昨夜泊湖涯，霜重芦枯㝛雁知。朝日忽生彭泽县，挂帆无数小姑祠。","dynasty":"清代","title":"出湖口"}
{"author":"姚鼐","content":"㫺有淮淝帝起凌江东，金陵始建吴王宫。苍松白石传是宋元蓄，位置乃在西园中。是时招徕天下雄，游赏时与匹士同。谋画纷纶史述不可尽，故物矗立皆英风。蒋山南徙新宫卫，松石遗在中山第。君臣际遇自当年，景物萧疏成异世。我朝奄抚江南陲，大功坊设行省司。人言江宁使院天下冠，日月烟霞生古姿。翠华临锡瞻园字，松石光辉又一时。此邦有宅城西面，六朝松石名尝擅。渔洋司李为题诗，贱子少年曾一见。四十年来古松死，三品石徙金坛县。呜呼于文襄，没乃返故乡。何尝得一日，幅巾屣履苔石旁。人事兴衰变倏忽，古迹销磨多慨慷。岂如使院长清秘，冠盖频誇松石异。自㫺元依天子家，于今尚托诸侯帅。使君动法前贤事，文章可传政可嗣。倚石松前听松吹，谢公哀乐羊公泪。好诵《甘棠》召伯诗，休偕异石菱溪记。露砌风轩携酒尊，更邀白发醉芳园。古今事往都须置，松石之閒别有论。","dynasty":"清代","title":"瞻园松石歌为陈东浦方伯作"}
{"author":"姚鼐","content":"又向青溪十日留，依然双阙望牛头。交游聚处思移宅，衰病行时爱棹舟。萧寺风多长似雨，后湖烟澹总如秋。摩揩老眼僧书内，不为兴亡作泪流。","dynasty":"清代","title":"出金陵留示故旧"}
{"author":"姚鼐","content":"直北天低见碛山，黄河南下曲如环。白榆夜杂雕戈戍，青草春稀牧马还。寒吹满空云出塞，暮天无色日平关。千秋犹对秦时月，多少功名大漠閒。","dynasty":"清代","title":"榆中"}
{"author":"姚鼐","content":"路掩青山旧孝陵，村零黄叶古江乘。骑驴共踏秋风里，新识南宗小院僧。","dynasty":"清代","title":"偕陈渭仁吴子见朱引恬南滨游摄山㝛般若台院次日邀释卓群入宝华山其四"}
{"author":"姚鼐","content":"握有荆山璧，不以易银镠。《韶虞》发高音，《阳阿》何足讴。高门击钟磬，尊爵缺献酬。酒肉虽饫人，豪杰当怀羞。不闻弋鸾皇，披羽持为裘。一朝毁周鼎，铸作棘与耰。白首不能言，小子方咿嚘。愿舍中闺态，君当听道周。","dynasty":"清代","title":"杂诗五首其四"}
{"author":"姚鼐","content":"隔岸越山青倒开，花光湖影照裴褢。图成张向西风里，野鹤天边飞欲来。","dynasty":"清代","title":"蔡万资其三"}
{"author":"姚鼐","content":"已尽韩郑郊，始入青山路。积雨晓未开，前嶂隐忽露。风林上萧疏，溪水下奔注。传闻元和初，于玆畔藩戍。地险九州分，天子一朝怒。上相歌《采薇》，严军入悬瓠。千营尽凯歌，三州始内附。岂罄作辅材，差免舆尸误。当事始知难，斯人岂常遇。沉没不可论，寒陂下飞鹜。","dynasty":"清代","title":"吴戍桥"}
{"author":"姚鼐","content":"南北风烟万里深，对君王舍有香林。春来夜夜江南梦，不及高斋听雨心。","dynasty":"清代","title":"寺寓赠左一青"}
{"author":"姚鼐","content":"野客江连阁，孤眠月浸帘。暗空吹浪急，静夜觉声添。巨响真春枕，微风与度檐。梦中惊蝶栩，人外舞蛟潜。断续随宵柝，依稀杂漏签。雷奔殷大壑，露冷警单缣。秋到夔州峡，寒侵杜老檐。高吟仍拥被，悲壮怒涛兼。","dynasty":"清代","title":"高枕远江声"}
{"author":"姚鼐","content":"闻去梁园超广武，西登阙塞眺黄河。伊阳风雨从中出，洛下山川向北多。白发上宾聊自许，青春归兴复如何。且从浩荡诗怀剧，莫念沈沦壮岁过。","dynasty":"清代","title":"寄和刘海峰三丈游伊阙之作"}
{"author":"姚鼐","content":"自有丹阳郡，何时不胜游。名园今日会，官阁累朝留。古意蟠松正，天成立石稠。远思营建力，名字向谁求。","dynasty":"清代","title":"游瞻园和香亭同年兼呈东浦方伯及在坐诸君八首其一"}
{"author":"姚鼐","content":"积痾谢书册，人事亦无关。旷尔一室内，秋声动远山。廊依风叶转，砌绕露花斑。客至希言说，依依久坐还。","dynasty":"清代","title":"秋室漫咏"}
{"author":"姚鼐","content":"胶折燕山风莫胜，箧中片片似春冰。时工止解缘边漆，不悟坚金俨故棱。","dynasty":"清代","title":"论墨绝句九首其四"}
{"author":"姚鼐","content":"运河绕齐鲁，势若张大弓。隈中抱泰岳，两箫垂向东。德州倚河壖，南北适要冲。帆樯绕其外，车马出其中。浮桥与流水，午贯相横纵。嗟我游中原，来往如飞鸿。弱冠一川水，屡照将成翁。大泽涌飘云，沧海起飞龙。鼓荡漳汶气，日观交鸿濛。落叶下河堤，飞雨来淙淙。观河吾眼在，凭槛望秋风。","dynasty":"清代","title":"德州浮桥"}
{"author":"姚鼐","content":"新阳散馀冱，和风汎窗棂。披褐蔼自怡，举象难为名。坐有素琴弹，流韵方泠泠。往复动心志，终奏有希声。其人五百年，遇我一朝并。神理不可灭，道与天地贞。使我百世下，无以移此情。","dynasty":"清代","title":"感春杂咏八首其二"}
{"author":"姚鼐","content":"闻住华亭四五年，东风辄为望江船。料应玉貌今衰丑，却诵清诗转妙妍。地上朋侪馀有几，天涯风雨飒无边。白头垂忆平生事，更寄伤情到海壖。","dynasty":"清代","title":"怀祝芷塘"}
{"author":"姚鼐","content":"环海世界中须弥，光明隐蔽行两规。元夜穹盖覆四维，清气鼓动东南陲。寒魄欲吐风先吹，倒影沧海升厜㕒。壹气孔神中夜持，仰首云隙先见之。或来稽首问导师，指端涌现圆若斯。忆溯沅澧踰沙羡，洞庭下浸高楼危。四更起坐星杓垂，月生尚在湘东涯。半映湖面山蔽亏，须臾天地成琉璃。梦游所到不可追，惟有明月窥余帷。","dynasty":"清代","title":"题四更山吐月图"}
{"author":"姚鼐","content":"楚泽横千里，登高望不分。山城正风雪，江路忽逢君。岁晏梅初坼，长宵酒易醺。只愁明发去，空水与寒云。","dynasty":"清代","title":"南陵送渭川"}
{"author":"姚鼐","content":"年年八月旺潮期，送潮送到小姑祠。惟有满天风共雨，小姑祠上送郎时。","dynasty":"清代","title":"江上竹枝辞其三"}
{"author":"姚鼐","content":"江上浮屠三十寻，半登回首见枫林。夕阳忽送孤鸿出，暝色将生百雉阴。浩浩东流浮积气，茫茫后死独伤心。西风飘荡蒹葭外，止有沧浪渔父吟。","dynasty":"清代","title":"临江寺塔"}
{"author":"姚鼐","content":"远迹崇冈立，临风一振衣。洁身离滓垢，引手接清辉。物外孤霞侣，天中灏气归。绕襟空翠合，双袖拂云飞。衽湿含朝瀣，裾寒带暮霏。林深从屐入，嶂合似裳围。士或偕轩冕，心非恋紫绯。亦如千仞上，高志不相违。","dynasty":"清代","title":"振衣千仞冈"}
{"author":"姚鼐","content":"高柳汶川飙，落日聊城烟。元云翳明月，忽堕孤舟前。众星稍磊落，空水正回旋。腼思燕将守，辨说下鲁连。达士贵逃名，奚以解纷慱。一朝辞世网，泯迹东海边。高台今突兀，空枕汶阳田。","dynasty":"清代","title":"泊聊城"}
{"author":"姚鼐","content":"自兴雕板易钞胥，市册虽多乱鲁鱼。君自石渠翻七略，复依官阁惜三馀。世推列架皆精本，我愿连墙借读书。政恐衡山承召起，牙签三万又随车。","dynasty":"清代","title":"孙渊如观察"}
{"author":"姚鼐","content":"渭南城郭都非故，南对南山止陵墓。书生嗜古宝残馀，忘却兴悲启幽户。小篆镂银印纸红，土花新洗到关东。回头秦岭伤心碧，袖里金貂汉侍中。","dynasty":"清代","title":"董贤银印歌"}
{"author":"姚鼐","content":"万壑千岩当坐起，断取越东山百里。世閒不见永和人，长有春风流曲水。沧海日高开寺楼，楼上当窗僧白头。越僧世得钟张法，头白朝朝摹《禊帖》。扣门客坐轩槛风，茶香酒煖笑语同。致君有道尧舜出，访古无人羲献空。频说法书日西宴，萧郎缩手心无限。老僧抵掌僧雏睨，似谓慢藏旁欲谏。语卿且勿谏，怀璧不可居。御史称有诏，明日将登车。长安再拜陈玉除，欧虞俯首愧不如。年往运谢五百馀，钱生染笔中踌蹰。石床闭绝昭陵夜，无复人閒第一书。","dynasty":"清代","title":"钱舜举萧翼赚兰亭图"}
{"author":"姚鼐","content":"好士如好山，不容置几席。好诗如好士，每见辄增益。皖中山远人士稀，爱咏清辞长面壁。余生才名二十年，江关处处吟飘泊。萧条秋气远归来，落枫未尽还为客。挟册栖迟不疗贫，青山重过句仍新。往凭黄鹄山头望，江汉风流今几人。","dynasty":"清代","title":"送余伯扶重游武昌"}
{"author":"姚鼐","content":"五字摅才隽，千军畏笔雄。包罗横地理，卓立夺天工。万雉生毫末，三边划坐中。墨疑蒸士筑，辞任锐师攻。但有层霞起，曾无一线通。坚凝如护国，吟咏似巡功。风雅声虽变，经营指略同。将摩太历垒，莫谓后贤空。","dynasty":"清代","title":"五言长城"}
{"author":"姚鼐","content":"与君兄弟夙相依，洛下今年遇陆机。天末《四愁》思莫致，秋来《九辨》送将归。行穷南汶山初见，吟到澄江叶尽飞。若把迷方语乡里，更怜心事卜居违。","dynasty":"清代","title":"送一青归因寄仲郛"}
{"author":"姚鼐","content":"积痾谢书册，人事亦无关。旷尔一室内，秋声动远山。廊依风叶转，砌绕露花斑。客至希言说，依依久坐还。","dynasty":"清代","title":"秋室漫咏"}
{"author":"姚鼐","content":"秋风生郡外，江汉合舟前。霭霭列城树，摇摇长薄烟。南州殊未极，西嶂正苍然。不识临崖叟，垂纶复几年。","dynasty":"清代","title":"渡江"}
{"author":"姚鼐","content":"驿路阴将雨，林深鸟不喧。远风来习习，凉叶忽翻翻。野旷虫何怨，秋成物自恩。回依僧舍憩，寒水静当门。","dynasty":"清代","title":"万年庵次刘石庵韵以呈补山其一"}
{"author":"姚鼐","content":"观化吾生眇，焉知从古年。平生闻赤壁，邀客上青烟。雾雨藏南岳，江湖荡左偏。前峰犹自远，未可尽夤缘。","dynasty":"清代","title":"万年庵次刘石庵韵以呈补山其二"}
{"author":"姚鼐","content":"前辈輶轩过，风流忆宛然。人随寒雁远，迹付野僧传。礀户藏秋小，虚空放呗圆。欲穷生灭理，云影在诸天。","dynasty":"清代","title":"万年庵次刘石庵韵以呈补山其三"}
{"author":"姚鼐","content":"素产吴淞水，春风未别家。闭门深翠竹，展席上飞花。客散看阴转，莺啼到日斜。匆匆将好景，题咏在京华。","dynasty":"清代","title":"乔鸥村"}
{"author":"姚鼐","content":"宋贤遗故迹，乃在岭南山。海上流云气，冥濛石壁閒。披榛逢节使，摹石载舟还。远兴高斋对，犹令客动颜。","dynasty":"清代","title":"翁学士"}
{"author":"姚鼐","content":"昔别燕郊路，今看草又春。还留三载客，为对再来人。酒态君都减，诗怀家更贫。匆匆头并白，镫火一相亲。","dynasty":"清代","title":"演纶入都赋赠兼怀橿亭作江汉书院山长其一"}
{"author":"姚鼐","content":"君家昔全盛，再相一经传。伯氏方迟出，清名似古贤。入宫群女日，男子诣曹年。怅惜风尘里，萧疏江汉边。","dynasty":"清代","title":"演纶入都赋赠兼怀橿亭作江汉书院山长其二"}
{"author":"姚鼐","content":"汝犹为客日，吾亦未归人。复有山川隔，宁同少小亲。疏林更下叶，晚陌每扬尘。欲得长怀弭，弥如车转轮。","dynasty":"清代","title":"送弟吁赴杭州后一日行草桥却寄"}
{"author":"姚鼐","content":"陛戟千官列，衣冠九尺豪。滑稽通强谏，辞赋变《离骚》。车就公孙借，家令少妇操。惟羞齿编贝，长对口无毛。","dynasty":"清代","title":"平原咏东方生"}
{"author":"姚鼐","content":"秋阴空舍草纵横，同照衰颜酒一盛。岂任斯文称后死，追思往事似前生。光同秉烛衰年学，澹若浮云阅世情。差喜故人堪作健，剧谈犹吐气峥嵘。","dynasty":"清代","title":"同年张涵斋"}
{"author":"姚鼐","content":"高树寒阴落掩扉，城头钟阜夕烟微。青枫江上人才返，黄菊花初蟹欲肥。行乐系钱随处好，论诗烧烛隔年违。黑头那易身无事，且为频来趁短晖。","dynasty":"清代","title":"喜胡冠海至"}
{"author":"姚鼐","content":"朝晖扬澜渡，明漪泛巃嵷。舍艇杖筇入，两崖一道甬。石若垂天云，与地离跟踵。立柱袅纤箾，垂乳坠拥肿。长风流其隙，飘摇殆将动。初入浩笑廊，题名纷蠛蠓。昏泐间一读，鼻磨目劳眮。三曲既穿洞，一门俄出竉。睥睨昔建矛，搏斗事呼詾。中山信人杰，造迹拔砦勇。浮云失前功，巨障有馀巩。超登万壑上，空宇散群壅。尝闻此山木，连峰覆郁蓊。陋僧不知惜，十八槱煴㷓。俯视惟壑谷，青葱若箸䉥。上有石攒罗，象似岂寓俑。江湖漫远明，峰棱点脩耸。是时春始和，菜麦竞刺垄。佳人终不来，逝鸟时企翪。天风警虚襟，寒阴肃昼恐。天池见纤鳞，人言乃龙种。却立不敢浴，引手聊一捧。浥水洗石莲，戏答群怂恿。绕云梯颇峻，僧导使余踵。右诣张公岩，欲乞馀铅澒。夙闻九带禅，晰义启愚懂。异哉不二门，兼绍洞山统。我登远公石，但见青草菶。安得闻说法，颠顶灌酪湩。日暝返龛阁，中心独怅懵。青镫荧石壁，照佛两臂拱。终夜风雨急，环岩吐泉孔。坐待朝旸洞，果见先曈昽。置案未尽餐，僧雏来趣董。西北舍旧历，东南发新竦。紫霞关其隘，穹蜷偃脩蝀。僧登余未上，仙床危可悚。最钜金谷岩，斑駮矗上涌。赤玉挂弯环，青天受蟠拥。岩窦立金容，纵横结梁栱。其右辟石室，弇上窍若笼。冬凝曜冰柱，春霤堕乳挏。有童试掷爆，訇殷坁隤陇。其外沸石泉，当户三曲踊。长溪决两隘，霜锷拔鞞琫。转入华严寺，高林堕鸟氄。鲸铿震幽阴，奚啻破蛚蛬。遂穿巨竹径，上诣可师冢。婆娑芳桂阴，趺坐遗厦𢉛。借问张文端，宁辞柱石重。萧尔此淹留，何如惊辱宠。有志向浮山，自余始角总。长序仲孚诗，锐思拨倥偬。悲哉吾仲孚，奄已乘翣輁。而吾二十年，京洛仕㩉茸。翰林持节来，思余隔尘塕。嗟彼千里骥，倏以短辙覂。至今壁上刻，光晶照珠珙。惜我先后迹，与君不可总。此生逋世役，几如说梏拲。孰慰独游寂，灵怪交献奉。所恨未闻道，仍将弃凡冗。粪扫石坛隅，终身缚竹䈵。远道或见思，作诗遗笑唪。","dynasty":"清代","title":"正月晦日期应㝛同游浮山余往遍历诸峰而应㝛不至遂㝛会胜岩次日至华严寺作诗归示应㝛兼寄朱竹君学士"}
{"author":"姚鼐","content":"辽阔江山又值秋，企余犹限水悠悠。文章我欲从障瓿，筋力君堪较上楼。风雨白门寻史传，邱山黄土想朋俦。幸馀秃鬓人閒老，那不相思一命舟。","dynasty":"清代","title":"次韵答朱二亭"}
{"author":"姚鼐","content":"大木得工师，因材结构宜。不缘操斧巧，岂见豫章奇。桴有飞龙翼，窗来玉女窥。穹窿成画栋，岌嶪负文机。伟自山林出，高为殿阙资。天朝方采择，珍重所堪为。","dynasty":"清代","title":"因瑰才而究奇"}
{"author":"姚鼐","content":"谁辨韶光速与迟，无情有态问花枝。分明羲御长停处，正在淩云一笑时。","dynasty":"清代","title":"题花䲧夕阳迟图"}
{"author":"姚鼐","content":"蒋侯山与故宫连，想见兴王作邑年。银海竟从僧易地，石床空令女朝天。山青尚似觚棱阙，㵎涸曾无功德泉。正是江村寒食节，落花飞絮羡门前。","dynasty":"清代","title":"过明孝陵"}
{"author":"姚鼐","content":"骧首气昂然，良驹奋欲先。未经衔勒惯，敢在轸衡前。转使双轮过，才教一辔牵。望尘看后轾，开道异先鞭。熟听鸾和响，时从辙迹旋。柔心方受禦，如舞遂无愆。超母才非抑，驰云德欲全。圣谟垂幼学，蒙养正希贤。","dynasty":"清代","title":"始驾马者反之"}
{"author":"姚鼐","content":"老儒闭门元向白，牢邪石邪五鹿客。寄生入盆为窭数，衰盛人閒如反手。君才磊落天下奇，四海贤俊谁不知。五年见子铜驼陌，澹沲东风吹鬓丝。朝为《石鼓诗》，暮奏鹿呜雅。先生且卧鸿都下，绛帐谭经澹潇洒。嗟我水车旱资舟，嗟君反衣孤白裘。三月春心寄鸣雁，南来飞过岳阳楼。","dynasty":"清代","title":"赠郭昆甫"}
{"author":"姚鼐","content":"秋馆虫吟出草根，倚窗尘榻一镫昏。潇潇半夜龙江雨，知有寒潮又到门。","dynasty":"清代","title":"雨夜"}
{"author":"姚鼐","content":"前辈輶轩过，风流忆宛然。人随寒雁远，迹付野僧传。礀户藏秋小，虚空放呗圆。欲穷生灭理，云影在诸天。","dynasty":"清代","title":"万年庵次刘石庵韵以呈补山其三"}
{"author":"姚鼐","content":"绿发诸郎并白头，同承天泽赋鸣呦。先生人瑞真麟凤，下走才微一燕鸠。敢道与君成二老，与逢此会亦千秋。却悲旧日同登侣，原隰霜零不可求。","dynasty":"清代","title":"题赵瓯北重赴鹿鸣图其二"}
{"author":"姚鼐","content":"念君里舍会丝簧，独屏吟诗两鬓苍。闭户不知谁与语，向人自谓我非狂。居惟瓮牖仍耽酒，行过旗亭就卖浆。送我横江归艇疾，蜀冈西望几斜阳。","dynasty":"清代","title":"寄朱二亭"}
{"author":"姚鼐","content":"年年两袖染成乌，佳字奇文一笔无。惟向天涯写归兴，故应铭背作思鲈。","dynasty":"清代","title":"论墨绝句九首其九"}
{"author":"姚鼐","content":"共邀衰弊入秋山，绝顶峰高不可攀。怪石自穿云片片，暗泉时绕径潺潺。霞天岫远层开碧，林谷霜初小作斑。我卧更欣诸子兴，宵分联步月岩间。","dynasty":"清代","title":"门人谈承基吴刚周承祖阮林邀游摄山宿般若台二首其一"}
{"author":"姚鼐","content":"京师信人海，时时遇贤哲。事会一聚之，倏复𡵨车辙。出动千百里，入乃限禁闼。远近虽则殊，容仪皆邈绝。独玆五六人，有职幸非热。从游颇最久，盘斝遂屡设。亦知天运旋，终当有离别。在目且欣然，流连讵能歇。正如春未深，坐赏花朝雪。平生觊闻道，随处知可悦。清宵接嘉论，有蒙固当发。遂归吟尘窗，耿未寒镫灭。","dynasty":"清代","title":"花朝雪集覃溪学士家归作此诗"}
{"author":"姚鼐","content":"千仞青岩万壑云，辞家藤杖谒匡君。玉箫吹处非人世，江上秋风偶一闻。","dynasty":"清代","title":"寄友"}
{"author":"姚鼐","content":"吴钩结客佩秋霜，临别燕郊各尽觞。草色独随孤棹远，淮阴春尽水茫茫。","dynasty":"清代","title":"淮上有怀"}
{"author":"姚鼐","content":"士有千秋志，家徒四壁虚。经营谋斗食，辛苦作钞胥。授简非传业，濡毫且疾书。谁知强识后，默遇会心初。薄糈酬虽俭，多文富已储。曲肱甘竟日，庄诵异端居。稽古身从贵，为佣计岂疏？寄声温饱客，忍复负三馀！","dynasty":"清代","title":"佣书成学"}
{"author":"姚鼐","content":"南山东面最孤鶱，拄杖时攀问法源。绀宇中临千嶂小，黄梅旁出一枝尊。春阶雨歇才悬榻，夏院阴成又扣门。深洞了无来去迹，只馀石溜滴苔痕。","dynasty":"清代","title":"重㝛幽栖寺"}
{"author":"姚鼐","content":"画手有袁张，同时并擅场。筵前交履舄，海内各文章。雅集图如就，裁诗墨尽香。祇怜才尽者，偏畏擘笺长。","dynasty":"清代","title":"游瞻园和香亭同年兼呈东浦方伯及在坐诸君八首其七"}
{"author":"姚鼐","content":"轻帆挂与白云来，棹击中流天倒开。五月江声千里客，夜深同到射蛟台。","dynasty":"清代","title":"夜抵枞阳"}
{"author":"姚鼐","content":"济南南山立苍玉，珠散膏渟绕其足。忆循秋水就荒陂，惟见昏烟挂乔木。不见诗人旧草堂，百年图画展沧浪。低徊翰墨前贤在，随卷云烟入渺茫。","dynasty":"清代","title":"王秋史二十四泉草堂图"}
{"author":"姚鼐","content":"侍郎诚意之子孙，亦统御史风宪存。自从弱冠登金门，湘东才子弟与昆，拭砚濡毫书国恩。岂似犁眉少遭乱，晚逢真主犹忧烦。诚意江南旧门阀，侍郎四执江南节。研吐云霞霄汉间，笔驱风雨蛟龙窟。四海文章见师表，累代风流推继述。内侍宁誇金氏貂，传家惟奉郑公笏。竣使重当入金殿，装橐依然藏一研。圣人前席或咨猷，史官舍墨裁佳传。侍郎德业垂无穷，砚也既久从有功。却顾江南老秃翁，猥称当代一文雄。岂知心气今摇落，况复逃禅文字空。松煤竹管行抛弃，蕉白红丝尘自封。","dynasty":"清代","title":"题刘云房少宰涤砚图"}
{"author":"姚鼐","content":"洛阳形胜匹西秦，累叶章陵气尚新。甲第双崤如黾谷，芳林九派似江滨。生前父有张常侍，死后儿还史道人。借问西园冠盖尽，湿萤飞暗小平津。","dynasty":"清代","title":"效西昆体四首其三洛阳"}
{"author":"姚鼐","content":"称病君真似长卿，我如蒲柳老无荣。文章已谢当时好，止足宁希史传名。独立怀人常企踵，相逢狂论复盱衡。清诗泠若临风笛，吹彻秦淮秋气生。","dynasty":"清代","title":"次韵答吴竹桥"}
{"author":"姚鼐","content":"明妃一出萧关道，玉颜不似当时好。却留青冢地长春，复有画图容不老。汉官佩剑卒举旗，分布四马连尻脽。毛端飒有风沙吹，侍女颇具宫中仪。中有襜褕拥独骑，落日黄沙万马迹。临风翠袖双蛾眉，欲到穹庐前几许。贤王迎跪庐儿语，琵琶曲终泪如雨。佳人那必逢佳侣，表饵生分汉帝忧，容华死作单于土。遗事竟宁传到今，王昭有曲声中琴。仇生岂亦能知音，写出别怨关山深。正使夔州衰杜老，春风省识忽伤心。","dynasty":"清代","title":"仇英明妃图"}
{"author":"姚鼐","content":"万壑千岩当坐起，断取越东山百里。世閒不见永和人，长有春风流曲水。沧海日高开寺楼，楼上当窗僧白头。越僧世得钟张法，头白朝朝摹《禊帖》。扣门客坐轩槛风，茶香酒煖笑语同。致君有道尧舜出，访古无人羲献空。频说法书日西宴，萧郎缩手心无限。老僧抵掌僧雏睨，似谓慢藏旁欲谏。语卿且勿谏，怀璧不可居。御史称有诏，明日将登车。长安再拜陈玉除，欧虞俯首愧不如。年往运谢五百馀，钱生染笔中踌蹰。石床闭绝昭陵夜，无复人閒第一书。","dynasty":"清代","title":"钱舜举萧翼赚兰亭图"}
{"author":"姚鼐","content":"竟日无人至，萧萧风雨凉。楼台凭晚霁，天地正青苍。思尔西湖去，拿舟春草长。无因闻玉笛，烟月夜琅琅。","dynasty":"清代","title":"寄王禹卿"}
{"author":"姚鼐","content":"沧江僧榻压龙宫，二十年前一宿同。偃蹇青山长待我，飘萧白发又乘风。槛前万顷淩天外，楼上千生说梦中。何事惊涛翻急雨，苦将悲壮撼衰翁。","dynasty":"清代","title":"丹徒值雨梦楼邀挈持衡及江鸣韶同游焦山登东升楼"}
{"author":"姚鼐","content":"烈风吹沙昏，天低雪将至。晡度滹沱水，骑入隆兴寺。结阿层栏转，嵬阁当空企。平当金像面，下临欲无地。伏听惊飙响，缓送飞鸟坠。回首诸天外，苍然向幽冀。自从隋唐来，恒州几镇帅。毂绾太行口，旌麾委儿戏。颇怀宋艺祖，亲揽六龙辔。方释晋阳围，回出土门骑。山海近英盼，渤碣在指臂。图黯隆准颜，阶存刻石记。黄士蔽贤愚，万古一幽翳。冥冥止观理，漠漠浮生事。何为李匡威，独下登高泪。","dynasty":"清代","title":"隆兴寺阁"}
{"author":"姚鼐","content":"关外花迎帐殿开，箜篌随上射蛟台。柳边细马雕鞍过，新自河閒望气来。","dynasty":"清代","title":"汉宫辞四首其三"}
{"author":"姚鼐","content":"四月春风犹未已，吹荡湖烟与湖水。水上青山何所似，拥髻莫愁明镜里。风生水轩三面回，白鹭凫鹥空际来。山光半入城囊括，湖影全将天荡开。当轩俯仰人閒世，莫愁尚得留名字。坐上山川处处奇，胸中今古时时至。君不见英雄谁似中山王，一枰昔对明高皇。山阴墅赌谢太傅，肥牛亭赐张安昌。徐氏到今取湖税，轶事传或非荒唐。轶事纵传何必详，元功极贵同泯亡。运尽勋华亦鸟灭，时来屠贩皆龙骧。春水满时春草长，湖波澹淡漂夕阳。欲唤莫愁歌一曲，四坐宾客各尽觞。颠毛日夜生秋霜，何暇远计千载事，石室金匮求芬芳。","dynasty":"清代","title":"金麓村招游莫愁湖偕浦柳愚毛俟园陈硕士醉中作歌"}
{"author":"姚鼐","content":"谁识伤心赋洛神，每思千载一天人。持将便面西风障，却爱淩波袜下尘。","dynasty":"清代","title":"题朱涵斋都统便面洛神兼临十三行二首其一"}
{"author":"姚鼐","content":"风举高枝露叶乾，明花暄日鸟情欢。世间好处怜俦侣，翠尾张屏尽意看。","dynasty":"清代","title":"题宋院画林檎孔雀"}
{"author":"姚鼐","content":"泰山出青云，天半苍然独。梁宋暨东溟，万里环其足。阴嶂走济南，云涛尚奔蹙。势尽居益高，堑断无陂麓。振衣斗直上，陟磴逾援木。落叶下泺泉，秋风散海曲。一卷华不注，拖云点青绿。犹见山花开，顾绝栖鸟躅。高寒不可留，归来泛秋菊。","dynasty":"清代","title":"九月八日登千佛山顶"}
{"author":"姚鼐","content":"梅花如幽士，盛满每不居。澹泊向春风，养气故有馀。雨晴百日暖，天葩还自舒。八月风露冷，金波满阶除。倾城矫独立，疑来霁雪初。主人昨何往，密箐蛮獠庐。伐畔安反侧，功岂崇诛锄。排斥蓐收气，独任春扶舆。寒厅慰归眼，香影横空疏。借问花无心，何为能待余。君看同晚节，芳情长宴如。","dynasty":"清代","title":"为香茝兄题秋梅图"}
{"author":"姚鼐","content":"循吏有儿宽，乃以负租黜。设吏为茧丝，何以责乾没。念彼魏二臣，属厌风馈毕。岂不爱吾君，惧以滋遗失。","dynasty":"清代","title":"咏古五首其四"}
{"author":"姚鼐","content":"深谷立龙爪矛戟，风雨电雷汹拒格。电归雷散自吟风，韵八箫韶殷山泽。有脂不流作虎魄，反真凝髓成霜白。一朝劫至遭樵斤，持与市人呼作石。梅子怀玉披褐衣，弄印成刓自诧希。嗟余秃颠眊视微，取广多识朝扣扉。脩短较石焉敢几，万物出机还入机，狡猾变化奚是非。","dynasty":"清代","title":"梅石居松化石印歌"}
{"author":"姚鼐","content":"故乡东望隔齐安，马首才旋去不难。略似霸陵临渭上，瑟声清怨走邯郸。","dynasty":"清代","title":"黄陂道中"}
{"author":"姚鼐","content":"披册千篇富，精心一字难。悦因成解后，劳在致思端。义就《三仓辨》，形稽六体完。雌黄初未下，竹素获流观。瑟僩文随了，虫鱼注亦殚。迷疑殊《穆传》，诘曲豁《殷盘》。诵似珠从贯，怡如冻释澜。由来书义见，百遍莫辞看。","dynasty":"清代","title":"读书难字过"}
{"author":"姚鼐","content":"不嫌辍侍出承明，疲瘵惟当念庶萌。风露九秋衣楚制，关河四塞入咸京。岐阳山远横边徼，渭北原多杂废耕。好作循贤齐杜召，岂希骑省赋《西征》。","dynasty":"清代","title":"送胡长庆为永寿令"}
{"author":"姚鼐","content":"峻极通天地，阴阳辨鲁齐。连峰渤海外，流畎穆陵西。树据金舆路，云深玉检泥。山川供效佞，千载一凄迷。","dynasty":"清代","title":"望岱"}
{"author":"姚鼐","content":"砀沛蟠纡接下相，风云咫尺会舟航。中原日落关城白，西楚河来天地黄。山闭彭门千里暮，林开祠庙一陂荒。背关怀此君休笑，自古男儿悲故乡。","dynasty":"清代","title":"河上杂诗四首其一"}
{"author":"姚鼐","content":"宋贤遗故迹，乃在岭南山。海上流云气，冥濛石壁閒。披榛逢节使，摹石载舟还。远兴高斋对，犹令客动颜。","dynasty":"清代","title":"翁学士"}
{"author":"姚鼐","content":"我来重值桂花期，白发青山载酒卮。物候荣华谁作使？人生天地偶栖迟。旧游行辈成千古，问讯知交又一时。早识今宵亦陈迹，当筵笑口合题诗。","dynasty":"清代","title":"游隐仙庵二首其一"}
{"author":"姚鼐","content":"馆阁江湖并盛名，胸苞今古手持衡。当关报客无朝暮，下笔嘘枯有性情。群辈角巾从郭太，公侯小巷候君卿。希光时彦今多少，篱溷辛勤怅赋成。","dynasty":"清代","title":"挽袁简斋四首其三"}
{"author":"姚鼐","content":"《国风》有正变，用冠皆妇人。德载重一世，美言播千春。江山壮龙虎，人物渺荆榛。卓玆白发嫠，养志忘贱贫。濡翰写胸怀，皎月升秋旻。感激或哀怨，终无俗淄磷。二班汉东西，异彼蔡与甄。何况竞宫体，绮丽《玉台》新。少游咏芍药，蔑与昌黎伦。异哉女郎诗，于今论《过秦》。","dynasty":"清代","title":"题合箫楼槁"}
{"author":"姚鼐","content":"结友二纪前，别离万里外。每恐终此生，无复容交会。安知三故人，一夕今相对。绿鬓既先凋，行恐成聋瞆。妻孥幸无恙，幼稚尽成大。两君盖神佑，滇蜀出万隘。仆也疾未平，中朝谢俦辈。举目孰不改，身存心可碎。那择儒与佛，有得差为快。既揽淮南春，雕阑杂锦绘。使者官事馀，翩然动旌旆。连舫指空江，但见天垂盖。驳嶂立阳赧，受日腾光怪。阴壑霭如云，蒙茏奏悲籁。阴阳有开阖，一气无迁代。谁云逝者多，澄川故如带。举觞酹冯夷，布席卧惊汰。聊与平生心，从容托江濑。","dynasty":"清代","title":"于子颍扬州使院见禹卿遂同游累日复连舟上金山信宿焦山僧院作五言诗纪之"}
{"author":"姚鼐","content":"苏公堤畔绿烟堆，行上澄波似镜开。秋柳霜风馀旖旎，水亭金碧略倾颓。浙东峰影遥空见，湖外钟声四面来。更入南山深处住，拟将净社结宗雷。","dynasty":"清代","title":"晓过苏堤作"}
{"author":"姚鼐","content":"善战师无怯，何妨教绮纨。蛾眉人授孑，虎幄将登坛。八陈如荼合，重英戴胜攒。玉阶辞奉帚，翠袖即称干。虿发垂金甲，柔荑控角端。更扬兵气壮，那畏袭仇难。伯业宫中始，军容阃内观。至今吴苑畔，感念鼓鼙欢。","dynasty":"清代","title":"吴宫教战"}
{"author":"姚鼐","content":"绿萍白芷春陂生，菱叶藕花秋气清。语儿泾畔各含思，为待先生吹笛行。","dynasty":"清代","title":"蔡万资其二"}
{"author":"姚鼐","content":"文采风流并世芳，苏州德业独难忘。澄波五㝛浑儿戏，政使微之羡此堂。","dynasty":"清代","title":"苏州新作唐杜公白公宋苏公祠于虎邱嘉庆戊午八月鼐及陈方伯诸公游宴祠内作四绝句其二"}
{"author":"姚鼐","content":"龙眠崖壑诚幽峭，一往深如处窔奥。却来谷口快平夷，青嶂芙蕖开四照。筋彊骨健易江山，登涉平生恃年少。而今老矣欲闭门，苦畏拖舟及舆轿。城闉徒步半里馀，及此林峦已妍妙。朋游独往皆不恶，但欲雨晴途不淖。朝暾尚及露濡瀼，晚日更看山照曜。况于松下落阴翳，万树寂无山鹊噪。夹溪红叶飒萧萧，天际秋声时一到。䢉樵遇我不相顾，倚柱独吟头自掉。世閒多少东海生，吾作井蛙君勿笑。","dynasty":"清代","title":"潘惟勤弟兄有小园在城北当龙眠山口林麓溪嶂蟠拥最为可爱惟勤于松下作亭余为名之日谷口亭"}
{"author":"姚鼐","content":"芜湖山露小于船，池口铜陵山接连。那得青山江岸尽，止应西上到青天。","dynasty":"清代","title":"江上竹枝辞其二"}
{"author":"姚鼐","content":"高岩接天豁岩腹，洞口垂萝荫岩木。岩中有客忘岁年，但见花林果新熟，下有解角初茸之岩鹿。人世苦炎热，幽谷寒淩肤。寒热不受尔丈夫，偶坐意到羲皇初。前跪者谁子，捧桃上献何区区。山中宁有仆与奴，将无就学从门徒。或疑二客沈冥道未至，犹有光气惊岩隅。遂令山鬼敬，寻迹来相揄。吴生作画如草草，逸气迥出人间少。我披此图中缭绕，世间岂乏此岩谷？呜呼图中人，以命仙佛纵不足，俯视尘寰真碌碌。","dynasty":"清代","title":"吴小仙岩栖道侣图"}
{"author":"姚鼐","content":"隔岸越山青倒开，花光湖影照裴褢。图成张向西风里，野鹤天边飞欲来。","dynasty":"清代","title":"蔡万资其三"}
{"author":"姚鼐","content":"成允闻神禹，图功戒后时。身当乘四载，冠或挂双緌。己溺无他顾，过门有弃遗。子犹忘襁褓，服岂爱牟追？只畏桑榆晚，非嫌李下疑。惜阴如失业，致美枉修仪。侧弁今多士，吁谟古有师。克勤何敢怠，五寸惰游垂。","dynasty":"清代","title":"冠挂不顾"}
{"author":"姚鼐","content":"万山欲驾云飞去，风雨江声挟东注。波翻雨横客登楼，天地浑茫不知处。藤厓高下县太阴，霾雾冥濛露江树。飒飒风漂劲柯动，急雨小停江浪涌。低昂㠀溆数舟行，寂寞鱼龙暮天恐。楚江晴甸亦苍茫，况值萧条风雨凉。山鬼含睇帝子怨，海洲忽近吴天荒。破墨氤氲载元气，胸前突出山川势。不须惨淡拟形模，元是分明出层次。君不见阿章早许元晖继，《楚山》已进先皇秘。此图卷末复题诗，南朝又见颠翁字。父子峥嵘书画学，江山慨叹迁移事。五百年来江自流，江城余亦澹淹留。借来宝墨流虹卷，且慰无憀风雨秋。","dynasty":"清代","title":"米友仁楚江风雨图卷"}
{"author":"姚鼐","content":"数株当户绿交加，徙倚前荣见早霞。忽有㝛禽惊起语，露梢飞落石榴花。","dynasty":"清代","title":"夏日绝句二首其一"}
{"author":"姚鼐","content":"无复平生侣，重于故迹经。春风吹短发，江路数长亭。帆远横天白，山多跨地青。寂寥仍独往，风浪接沧溟。","dynasty":"清代","title":"江路又一首"}
{"author":"姚鼐","content":"盛衰人事总无常，邓尉梅枯半作桑。赖有山川长不改，倚栏依旧见渔洋。","dynasty":"清代","title":"邓尉"}
{"author":"姚鼐","content":"凉阶今夕又飞萤，倚槛风前已涕零。人迹不如修竹影，每随明月到中庭。","dynasty":"清代","title":"凉阶"}
{"author":"姚鼐","content":"往年与子游扬州，红蕖尽落陂塘秋。秋风吹江上，海月照见苍烟吹笛之孤舟。形骸放浪各无累，钓竿只欲垂沧洲。君后文辞动天子，起家簪笔承明里。我复逢君向凤城，对把清尊思故里。春日辞君返乡县，江草江花不相见。何意昨宵明月来，重照扬州故人面。一麾出守未须嫌，且泛江南水如练。江南水暖扬州城，亭阁半空弦管声。垂杨一棹千丝轻。船窗玉面歌童出，捧手迎君如有情。锦帆画舸竞朝渡，翠袖红妆看晚明。松风吹入栖灵寺，一片斜阳渡江至。江云叶叶向南飞，绕遍吴山万重翠。青山虽好不留君，为念来朝复愁思。愁思迢迢送别离，劝君努力向天涯。凤皇须下滇南郡，处士虚声何足奇。","dynasty":"清代","title":"与王禹卿泛舟至平山堂即送其之临安府"}
{"author":"姚鼐","content":"历数天将改，藩篱国早亡。士馀忠壮志，家在战争场。女烈甘怀石，臣心尽布裳。同闾悲旧史，异代入祠堂。树积阴云黑，旗翻落日黄。行游魂魄毅，溟海地茫茫。","dynasty":"清代","title":"张方伯"}
{"author":"姚鼐","content":"瓶钵相逢慧业兼，碧云诗法授江淹。离居一夕身衰白，禅悦多时味属恹。陶令社容耽枕曲，周生室久谢无盐。却思半日山光寺，共听风铃语塔檐。","dynasty":"清代","title":"寄释诵苕"}
{"author":"姚鼐","content":"文集珍传一世閒，兼闻海外载舟还。千篇少孺常随事，九百《虞初》更解颜。灶下媪通情委曲，砚旁奴爱句斑斑。浑天潭思胡为者，纵得侯芭亦等闲。","dynasty":"清代","title":"挽袁简斋四首其二"}
{"author":"姚鼐","content":"沧江僧榻压龙宫，二十年前一宿同。偃蹇青山长待我，飘萧白发又乘风。槛前万顷淩天外，楼上千生说梦中。何事惊涛翻急雨，苦将悲壮撼衰翁。","dynasty":"清代","title":"丹徒值雨梦楼邀挈持衡及江鸣韶同游焦山登东升楼"}
{"author":"姚鼐","content":"王氏风流草隶兼，江东行乐且迟淹。解官誓苦归元早，合妓情多听不恹。家作道民输斗米，身惟服食乞戎盐。练裙团扇名皆贵，岂必凌高署殿檐。","dynasty":"清代","title":"闻禹卿以书名上达几更出山而竟止因寄"}
{"author":"姚鼐","content":"使传驱天府，家声长地官。书名留御墨，急病在衷丹。行受专城寄，宁辞报国难。天从秦岭窄，身入栈云寒。转饷千峰里，传餐万木端。才猷经事大，体骨积劳安。忆㫺趋阶序，初欣见羽翰。山邱嗟岁往，风义值江干。短发飘藤架，长歌共药阑。亭皋春寂寞，阁道路巑岏。凉燠车中换，情怀事外宽。吾衰君自壮，谈笑去征鞍。","dynasty":"清代","title":"送江宁郡丞王石丈运饷入蜀"}
{"author":"姚鼐","content":"挟瑟佳人载辇行，渭南秋月绮罗情。秦皇爱听邯郸曲，不及丛台夜宴声。","dynasty":"清代","title":"秦宫辞其一"}
{"author":"姚鼐","content":"钟离真主渡江前，双桂蜷枝已刺天。南国市朝非曩日，西风阑槛又经年。黄金万蕊香浮阁，白雪千茎冷覆砖。零落满阶君勿叹，吾生那得较花坚。","dynasty":"清代","title":"隐仙庵双桂相传元时植秋时花开极盛携客及幼子师古观之因赋"}
{"author":"姚鼐","content":"蒋侯山与故宫连，想见兴王作邑年。银海竟从僧易地，石床空令女朝天。山青尚似觚棱阙，㵎涸曾无功德泉。正是江村寒食节，落花飞絮羡门前。","dynasty":"清代","title":"过明孝陵"}
{"author":"姚鼐","content":"文家俗见蔀千层，妩媚谁曾识魏徵。若反清言从正始，便同乳穴复零陵。有源君导如春水，无尽人分是慧镫。愧我尚为知解缚，不成得髓自南能。","dynasty":"清代","title":"次韵答毛学博其一"}
{"author":"姚鼐","content":"天低两岸直，风缓夹江湾。枞阳犹未到，已见皖公山。","dynasty":"清代","title":"江行绝句"}
{"author":"姚鼐","content":"篝镫每夜读，古人皆死矣。而我百代下，会其最深旨。吟讽至往复，欲罢不可已。安得与之论，谓我能知彼。今世缀文者，异世亦如此。念此衷悽恻，泪下如铅水。顾思文载道，筌蹄徒寄耳。陋哉执此爱，束缚作文士。汝闻天籁乎，飘风满空起。","dynasty":"清代","title":"夜读"}
{"author":"姚鼐","content":"瓶钵相逢慧业兼，碧云诗法授江淹。离居一夕身衰白，禅悦多时味属恹。陶令社容耽枕曲，周生室久谢无盐。却思半日山光寺，共听风铃语塔檐。","dynasty":"清代","title":"寄释诵苕"}
{"author":"姚鼐","content":"省垣羁宦迹相亲，再世论交况有神。闻说伯高真可学，从游桑扈见长贫。中年乐趣殊儿辈，此日儒林少丈人。金玉欣看文价贵，眼前过迈又超伦。","dynasty":"清代","title":"饮郑前村寓舍观其两郎君新作文艺前村本出先伯之门追感往昔作此二首其二"}
{"author":"姚鼐","content":"所居江上宅，春柳万千枝。绿径最深处，幽轩独咏时。微风一以度，好鸟频相窥。忽见古贤意，无言中自知。","dynasty":"清代","title":"洪造深深柳读书堂图"}
{"author":"姚鼐","content":"六艺高论玉麈挥，百家杨秉莫能非。欣登云阁仍簪笔，却送春艎忆钓矶。再应徵书丞相老，三为祭酒大夫稀。圣朝举欲留儒者，岂得归田志不违。","dynasty":"清代","title":"鱼门编修曩以一诗送仆南归今失其槁更向仆钞取因并一诗寄之"}
{"author":"姚鼐","content":"形役此劳生，束缚日来往。谓当返其真，六气同一广。如何释委形，转受拘物象。匹若脱茧蛾，翻飞挂蛛网。君看隙外光，穿落窗中壤。或方或椭圜，横斜直曲枉。游光倏忽暝，玆形究安放。万象不可穷，颠倒由一想。幻作三途业，何异景罔两。画师如说法，染笔兴幽怆。变状悉呈露，目睹非髴髣。观象转得空，智者一反掌。天人阿修罗，一一超无上。稽首证导师，玆义实非誷。","dynasty":"清代","title":"罗两峰鬼趣图"}
{"author":"姚鼐","content":"衰年不愿海山居，愿舐淮南药鼎馀。但使体中还少壮，更偕儿辈向诗书。苍山旨蓄承分乞，白首飞蓬或埽除。想见赤城霞畔路，长镵木柄下空虚。","dynasty":"清代","title":"谢简斋惠天台僧所饷黄精"}
{"author":"姚鼐","content":"竟日无人至，萧萧风雨凉。楼台凭晚霁，天地正青苍。思尔西湖去，拿舟春草长。无因闻玉笛，烟月夜琅琅。","dynasty":"清代","title":"寄王禹卿"}
{"author":"姚鼐","content":"大禹昔导江，志济昏垫黪。中流龙负舟，圣心坚不撼。其馀涉川民，临涛辄叹感。欲停苦不得，岂尽负勇胆。嗟子前时归，妻病卧床毯。仓卒往视之，别我执手寁。石头帆北张，天门日西晻。知止信不殆，贪进意犹欿。风利急上驶，石险藏下黮。苟非神灵祐，已入蛟龙啖。矶巨夜复昏，舟破木仅揽。念与子相亲，岁月溯髦髧。白发终牖下，固当埋坎窞。焉可葬洪涛，含珠不投颌。始闻涕为㫬，再见衷始惔。憙子命才脱，高吟味已醰。得丧似失马，甘苦类食榄。人生托大化，阴阳听舒惨。脩短要有命，不系避与敢。食案寝席閒，或逾锋锐憯。不见王会稽，誓墓避世坎。岷峨万里外，欲溯三峡览。世情外益忘，道味中愈憺。子置青溪宅，吾将共铅椠。不然棹渔舟，相从八葭菼。更与傲风涛，衣蓑食藜糁。","dynasty":"清代","title":"跋马雨耕破舟诗后"}
{"author":"姚鼐","content":"中庭荣夏木，霭此南荣幽。微风汎其阴，好鸟鸣相求。乍聆已可怡，移时复悠悠。未知古与今，此意有迁不。愿言观吾生，托与万物游。","dynasty":"清代","title":"夏昼斋居三首其一"}
{"author":"姚鼐","content":"南北吴山又越山，排云点黛洞庭间。乘舟秋水天空阔，拄策高岩径曲环。石谷漫泉斟乳液，琳宫残碣剔苔斑。归来夜夜馀清梦，携得烟霞到市阛。","dynasty":"清代","title":"东浦方伯邀与同游西山遍览诸胜归以二诗呈之其一"}
{"author":"姚鼐","content":"小朝偃蹇大江东，烟月流连六代风。建业文房收宝笈，清凉法眼启琳宫。帝都执玉才嫌后，天堑浮桥已架空。一听大梁春夜雨，最思花是去年红。","dynasty":"清代","title":"南唐"}
{"author":"姚鼐","content":"大功济一世，富贵当崇高。运会苟不逢，引身入蓬蒿。良田及美宅，诚免苦身劳。既非先世遗，求致宁非叨。吾鄙《乐志论》，陈酒烹豚羔。虽愈乾没徒，未为肥遁豪。不见陈元龙，床下卧此曹。","dynasty":"清代","title":"书乐志论后"}
{"author":"姚鼐","content":"乱山奔如涛，急水高如山。千山万水不可度，况有倚天绝地之雄关。终南东走洛与宛，剑阁岷嶓天最远。山头日落关前晚，青烟满地黄云返。栈中马足蹑重云，岩㡳车声行绝坂。后有舆从前建旄，孤骑席帽丝鞭操。负担汗赪贱且劳，耳边不断风骚骚。猿鸟悲啸兕虎嗥，青枫密竹苦雾塞，仰首始露青天高。林开地阔春陂绿，商舶渔舠牵缆续。嘉陵江水下渝州，愁听巴人《竹枝》曲。不道曲声悲，且说含辞苦，山头十日九风雨。君王肠断为零铃，行路谁能不酸楚？路草岩花秋复春，关山犹有未归人。丹青写尽关山怨，千古行人行不断。将身涉险岂非愚，不及田閒藜藿饭。或言男儿桑弧蓬矢射四方，那得日在妻孥旁？樵夫隐士同一谷，英雄贾客偕征行。士生各有志，未易相评量。亦有进退无不可，出亦非见居非藏。苍生自待命世者，岂必栖栖求异乡？","dynasty":"清代","title":"题唐人关山行旅图"}
{"author":"姚鼐","content":"金罍春殿酌琼浆，夜赐黄门乐府倡。三十六宫歌舞地，一时风静玉阶凉。","dynasty":"清代","title":"汉宫辞四首其四"}
{"author":"姚鼐","content":"我如山径断行轩，拥肿枝柯大树存。节目何由能待问，青黄久已谢为樽。披榛客自非流俗，岐路谁当见道原。共对小庭芳草积，林风吹晚更无言。","dynasty":"清代","title":"鲍鸾书自歙渡江问业于蒙陋愧其意赠以诗"}
{"author":"姚鼐","content":"称病君真似长卿，我如蒲柳老无荣。文章已谢当时好，止足宁希史传名。独立怀人常企踵，相逢狂论复盱衡。清诗泠若临风笛，吹彻秦淮秋气生。","dynasty":"清代","title":"次韵答吴竹桥"}
{"author":"姚鼐","content":"群舒山色如连云，万里江涛蹙山动。我昔结屋山中居，歊雾蒸云日澒洞。青蓑短棹放中流，山壑贞观信天纵。与君初未奉馀欢，各对烟波一江共。而今俱作长安人，林麓朝辞暮羁鞚。论交尘土一茫然，回首前游渺清梦。生平素无谐俗韵，转喉枨触嫌讥讽。虽非雏鼠隔云泥，忍为蛮触竞庸众。君才磊砢出千寻，匠石如逢任梁栋。雕镌缘饰会成名，枉耽清吟如鸟哢。只今病卧况兼旬，朝夕盐齑愁屡空。妻子牛衣色尚欣，邑人狗监文谁诵。燕山云物万里清，落叶秋声一庭送。高盖谁过敝席门，酒徒为具新刍瓮。爱君力疾剧清狂，尚有瑰词成酒中。跌宕宁非轶世才，激昂颇负穷途恸。从来烈士志济时，一割铅刀贵为用。不然脱屣去人閒，肯伏光范称乡贡。君怀奇兴逸如鸿，我逢有道惭非凤。依违见事信为迟，责备时贤母乃重。何当去此脱吾累，却因疾愈思当痛。山光水态终不殊，俗状尘容还自恐。但须鹿门携妻子，休俟临邛致骑从。清睴万里两幽人，回望尘埃真一閧。","dynasty":"清代","title":"柬王禹卿病中"}
{"author":"姚鼐","content":"少年尚恋鸡豚会，将老宁追鸿鹄翔。风阁声摇情历乱，春山云接梦飞扬。君归白首无馀事，江照青天送一航。镫火弟兄相见热，正余寒夜倒衣裳。","dynasty":"清代","title":"祫祭前一日斋㝛官舍怀左一青时闻其罢官始还"}
{"author":"姚鼐","content":"青溪水长君初到，红药花开我共探。昔画三君传颖上，今逢季子在江南。馀春澹荡添新绿，细雨冥濛闭众岚。安得世间幽绝地，常教相对并茅庵。","dynasty":"清代","title":"壬申四月朔陈蓟庄招游隐仙庵承和题庵中旧句奉酬一首"}
{"author":"姚鼐","content":"自昔居灵谷，终年听石湍。落花趺坐软，深树衲衣寒。孤月胸前指，千山定后看。无缘居士室，暂接问轻安。","dynasty":"清代","title":"寄灵谷僧"}
{"author":"姚鼐","content":"辛卯年春同数客，宣武门西登佛阁。坏牗长椿寺里来，画图崇祯年閒作。仰瞻后像非副祎，却号菩萨佩璎络。庄烈自初封信邸，顾影摧心长已矣。梦魂不识刘孝纯，外家顾见徐夫人。法驾凄凉迎画像，髣髴平生真未真。内宫已拓奉先殿，外寺还修香火因。当时图像别有一，供悬却在瀛国室。宗社竟至甲申年，戚里都为灰烬日。太后门真忠孝存，一朝画与山河失。不知寝殿托谁人，惟有此图长傍佛。君不见前有九莲菩萨容，奉之乃在东岳宫。松楸石屋深阴雨，神鬼虚檐交泠风。兴亡死后谁能必，富贵生前迹已空。罢归三叹径归去，澹澹青天翔暮鸿。","dynasty":"清代","title":"长椿寺观明刘孝纯太后画像"}
{"author":"姚鼐","content":"维藩万里护边黎，拥节三年祀碧鸡。草绿闭关铜柱外，江喧行部铁桥西。蛮夷月出邀歌舞，城郭风柔静鼓鼙。安远最宜张祝在，莫嫌功伐奏璇题。","dynasty":"清代","title":"云南布政使王芥子入觐赋赠其一"}
{"author":"姚鼐","content":"隐矣何须复著书，百年清暇惜三馀。劣如老马知文事，敢比犹龙在物初。秘苑待君勤校理，荒亭无客问玄虚。难期敷衽论心会，且托天涯尺素鱼。","dynasty":"清代","title":"次韵答陈石士二首其二"}
{"author":"姚鼐","content":"道边只堠复双堠，天半大山宫小山。客子出林暮唤渡，居人微雨寒闭关。横空积树云漠漠，交流断径溪潺潺。不知苍谷最深处，乔松白鹤谁往还。","dynasty":"清代","title":"望潜山"}
{"author":"姚鼐","content":"盘盘泰山石，终古不相离。石上云如盖，青天多路岐。浮云将客去，盘石此心知。谅守平生谊，宁无后见期。","dynasty":"清代","title":"次韵子颍送别三首其一"}
{"author":"姚鼐","content":"海月依岩上，官斋记客来。登楼一俯仰，窥牖共裴褢。杯引千峰气，心思万古才。为留三百字，长对碧云开。","dynasty":"清代","title":"次韵子颍送别三首其二"}
{"author":"姚鼐","content":"白发迟闻道，青山且纵狂。江风清一曲，树日蔽千章。古哲惟文字，天心岂丧亡。当忧商订少，暇日一东望。","dynasty":"清代","title":"次韵子颍送别三首其三"}
{"author":"姚鼐","content":"空庭朝复暮，邈尔若无依。自顾与人远，方知近道稀。暑云檐外尽，晚日竹中微。谷鸟翩翩影，孤翔识所归。","dynasty":"清代","title":"夏日"}
{"author":"姚鼐","content":"尽舍人閒事，将求达者机。开轩垂草露，晓日润烟霏。梧竹清千尺，云峰碧四围。不知沧海内，此志孰相依。","dynasty":"清代","title":"晓斋有述"}
{"author":"姚鼐","content":"盘磴上香台，双峰倚槛开。江流天影尽，海气地阴来。左右皆松响，萧条独客回。他时君到此，空复忆裴褢。","dynasty":"清代","title":"竹林寺怀王禹卿其一"}
{"author":"姚鼐","content":"竹林层槛阁，江水照晴空。杖策来招隐，岩松与㵎风。鸟声含雨细，樵径隔云通。便恐鸣泉曲，弹琴值戴公。","dynasty":"清代","title":"竹林寺怀王禹卿其二"}
{"author":"姚鼐","content":"竟日无人至，萧萧风雨凉。楼台凭晚霁，天地正青苍。思尔西湖去，拿舟春草长。无因闻玉笛，烟月夜琅琅。","dynasty":"清代","title":"寄王禹卿"}
{"author":"姚鼐","content":"春冷江城里，端居到日斜。闭门生径草，空砌堕邻花。乱帙从行鼠，分飧与聚鸦。千生弹指过，何处惜年华。","dynasty":"清代","title":"春日漫兴其一"}
{"author":"姚鼐","content":"芳草深春后，高楼拥树端。一城萋更绿，累日未曾看。江气浮烟薄，山光抱郡寒。故人犹辱问，数字自长安。","dynasty":"清代","title":"春日漫兴其二"}
{"author":"姚鼐","content":"佛在祗树园，当时说此经。须菩提跽前涕零，复有千二百五十人旁听。草堂寺盛秦姚兴，鸠摩罗什天竺僧。译诸经品中，此经为大乘。后有菩提流支来，世言可埒罗什才。侍中崔光为执笔，相国之第为之开。别出译本劖崔嵬。自从西晋乱，震旦人最苦。是时佛法兴，经律遍中土。大慈无力拯横流，象义犹能歆暴主。其閒暂废太平真君年，厥孙事佛俄加虔。废者奉道希神仙，复者谄媚求福田。糜烂战斗峻刑网，穷饰寺庙开法筵。太和以来既南渡，洛阳伽蓝起无数。胡后宫闱不可言，永宁佛图功最钜。后胡国珍前冯熙，敬事释门皆后父。富贵已极忧死生，外戚无功谓神助。译经更荐国珍死，作福宁非太后故。我闻佛法不可文字求，廓然无圣道最优。天宫龙藏积万卷，纷纭律论谁穷搜。其中佛语魔语杂，埽除皮毛见正法。章句文义若争巧，不二无言何处答。君不见胡后起自姑为尼，死入双灵寺内栖。其始以此终亦此，妙义那知葱岭西。河阴朝士埋碧血，洛下宫闺生蒺藜。祗有青山宗片石，留传绝域舍婆提。","dynasty":"清代","title":"魏三藏菩提流支在胡相国第译金刚经刻石拓本"}
{"author":"姚鼐","content":"为善从吾志，追攀敢避难？如循孤径上，将倚半天看。尺寸寻梯级，虚空转曲盘。日跻长畏踬，跬步讵怀安？出谷知岩峻，登峰历磴寒。仰行卑故迹，俯立旷新观。日月辉应近，云霄志未阑。圣朝方宅俊，儒术尽升坛。","dynasty":"清代","title":"从善如登"}
{"author":"姚鼐","content":"老夫对客常思卧，谁写疏枝剧可怜。浑忆扬州唤吹笛，梅花岭上值新年。","dynasty":"清代","title":"题画梅"}
{"author":"姚鼐","content":"积雨晴时风满襟，夕阳空院落疏阴。暑过秋至关谁事，付与寒蝉树上吟。","dynasty":"清代","title":"秋至"}
{"author":"姚鼐","content":"自古思贤杰，因时各长消。孤生情易感，偶合兴尝饶。老我依经肆，逢公驻使轺。一从扪虱话，屡叹阿龙超。九牧分潜霍，三江带射洮。忧劳中野瘠，甄铸在城佻。移转天书重，周流水国遥。紫闱迟觐履，白旐促归镳。士尚崇三肄，民怀奉六条。纵非情合契，应惜韵孤标。昨岁舟同载，秋林叶始凋。登临云漠漠，唱咏水迢迢。山势蟠吴越，天风送汐潮。援豪昔贤墓，解带野僧寮。文字钞榛碣，泉源酌木瓢。乾坤孤过客，今古一终朝。北阙求衣切，西垂擐甲敹。殷忧分圣代，得佐岂虚朝。未竟铭钟鼎，徒思茇琫瑶。龙髯云去路，鹤语雪寒宵。秦杵俄停相，虞廷正罢韶。沧洲波浩浩，空宇气寥寥。六代烟霞郭，三春士女桡。神徕灵雨冷，迹在绿芜繇。车斗容凡物，堂阶切久要。敢云当虎视，深辱好虫雕。江月今弦魄，吴帆举过𦨣。出迎周士披，哀和楚巫箫。贻厥为箕近，恩斯作室翘。故人留白首，贤子尚青霄。尽此平生痛，从今道路辽。陈诗动冥漠，帷帐飒风飙。","dynasty":"清代","title":"哭陈东浦方伯三十二韵"}
{"author":"姚鼐","content":"钟离真主渡江前，双桂蜷枝已刺天。南国市朝非曩日，西风阑槛又经年。黄金万蕊香浮阁，白雪千茎冷覆砖。零落满阶君勿叹，吾生那得较花坚。","dynasty":"清代","title":"隐仙庵双桂相传元时植秋时花开极盛携客及幼子师古观之因赋"}
{"author":"姚鼐","content":"善战师无怯，何妨教绮纨。蛾眉人授孑，虎幄将登坛。八陈如荼合，重英戴胜攒。玉阶辞奉帚，翠袖即称干。虿发垂金甲，柔荑控角端。更扬兵气壮，那畏袭仇难。伯业宫中始，军容阃内观。至今吴苑畔，感念鼓鼙欢。","dynasty":"清代","title":"吴宫教战"}
{"author":"姚鼐","content":"凉阶今夕又飞萤，倚槛风前已涕零。人迹不如修竹影，每随明月到中庭。","dynasty":"清代","title":"凉阶"}
{"author":"姚鼐","content":"功成无不退，寒暑验苍穹。二至观天运，终宵觇火中。旦明悬霁雪，昏耀度薰风。箭漏升皆半，璿玑正再同。三星才在户，四序又移宫。令欲迁颛顼，权将谢祝融。窥衡冯相近，迎气籥章通。警德宜中日，乾乾圣履丰。","dynasty":"清代","title":"火中寒暑乃退"}
{"author":"姚鼐","content":"夜雨长沙郭，馀阴被湘洲。揽衣趋朝津，朋好方维舟。微飙飒以生，澹荡向中流。初日忽东上，连山正西浮。叶落洞庭渚，邈然江汉秋。昭旷有馀景，沉没靡前修。凉风送阳雁，空景吊阴虬。孤思安敢极，良会聊相求。","dynasty":"清代","title":"九日渡湘水"}
{"author":"姚鼐","content":"儒者资为政，维藩见节旄。阜居凭井邑，清气拥林皋。暇日聊陈宴，临风一染毫。石梯摹蜀道，往迹念仍劳。","dynasty":"清代","title":"游瞻园和香亭同年兼呈东浦方伯及在坐诸君八首其三"}
{"author":"姚鼐","content":"翠辇风云会，群公献颂频。才华纷艺苑，论次属枫宸。濡翰争先出，连篇看杂陈。文皆优博奕，赋最贵诗人。贾傅堂谁及，相如室觊臻。卑同春豫谚，高法载歌臣。盛德形容备，摛词藻鉴真。莫嫌辞甲乙，授简总皇仁。","dynasty":"清代","title":"弟从臣之嘉颂"}
{"author":"姚鼐","content":"汉武行封禅，朝官扈在坰。决河流未塞，法驾路还经。严诏当齐力，群公杂庶丁。绸缪刍一束，伛偻士千形。盎背容槎蘖，垂腰或紫青。沈同神玉礼，劳异鬼薪刑。遂建宣房绩，常教蔀屋宁。况今庸禹稷，荒度报明廷。","dynasty":"清代","title":"从官负薪塞宣房"}
{"author":"姚鼐","content":"往者此荒庵，吾侪已来眺。但欣云木妍，一览湖山妙。楼观俄修饬，棂槛悉光耀。既便陟巡游，益足展谈笑。博士信好客，先后再承召。风日快今美，岁月忘昔趭。已逾楝花残，未逮黄梅摽。千林敷盛绿，环堤乱芦藋。昼阴风气疏，遥青见群峤。烟深出鹭翔，波静响鱼跳。近槛种荷蕖，翠叶始扬翘。虽未吐含葩，香已袭肌窍。良取富流览，岂病隘渔钓。地运有盛衰，人事孰先料。亡国感六朝，登楼凭四徼。帆转清淮长，城倚石头峭。傥来遽舜禹，运丧奚羿浇。缅思徐中山，大功过卫骠。以智仅自全，终始明高庙。当世诸文儒，岂特冠遭溺。事往多可伤，迹存聊一吊。诸君采鸾凰，卑栖比鹪鹩。久知投闲散，大胜执机要。鄙人谢局束，觕得展吟啸。所贵鼓缶歌，宁惜举杯釂。旷荡望无垠，徘徊待斜照。","dynasty":"清代","title":"金麓村招同浦柳愚毛俟园宗棠圃饮莫愁湖亭作此呈诸君"}
{"author":"姚鼐","content":"谁植高原树，花叶相离披。幽阴上蔽日，野鸟中巢之。朝飞呼其友，莫㝛呼其儿。岂不乐平生，久托终不移。微霜变青绿，凉风又先吹。馀叶犹满林，飒飒声何悲。四海谅云广，欲逝愿裴褢。独食虽得饱，不如群食饥。一夕不相亲，百年安得知。但冀藏弱羽，奚必栖高枝。","dynasty":"清代","title":"杂诗五首其一"}
{"author":"姚鼐","content":"衡疑阻南服，江汉朝东溟。巴陵山泽会，烟雨长晦冥。风交广漠野，云起荡天经。荒忽洞一气，焉扬帝子灵。坐销积雾白，稍见君山青。波下辰阳渚，秋来襄郢坰。澹余千里客，城观此孤停。奄落西陵日，馀阴横洞庭。《咸池》行复奏，倚待与谁聆。","dynasty":"清代","title":"雨登岳阳楼"}
{"author":"姚鼐","content":"登舻当月朏，鼓棹及风轻。波浪浮春气，星河泛夜明。壮情真叱驭，高咏远流声。德被光生岸，朝暾似已迎。","dynasty":"清代","title":"题王慕韩渡江图"}
{"author":"姚鼐","content":"直言濒死荷戈馀，社稷犹思再埽除。指佞朝廷惟汲黯，存亡时势异申胥。秋来草没宫门路，夜半镫寒屋漏书。要识艰危成节概，不随流俗在平居。","dynasty":"清代","title":"婺源胡奎若藏黄石斋自书五言诗迹题后"}
{"author":"姚鼐","content":"汶河垂柳万枝轻，把酒高楼对马卿。十四年来两行泪，春风重过济州城。","dynasty":"清代","title":"济宁城东酒楼忆亡友马牧侪"}
{"author":"姚鼐","content":"开第从徐氏，元功得赏延。飞龙天子去，乔木世臣传。室榻神疑在，山亭迹邈然。时将青简事，回忆绿尊前。","dynasty":"清代","title":"游瞻园和香亭同年兼呈东浦方伯及在坐诸君八首其二"}
{"author":"姚鼐","content":"吴侯自学道，往往造渊静。不以宇宙广，而为一涂竞。桃李常不言，侪类辄爱敬。乃知君子器，宜从大夫政。在朝量已优，告归韵尤胜。名班三殿旁，身逐一帆正。花落春水生，天合松陵镜。或逢乡曲人，争席昧名姓。刈草先人庐，种松邱垄径。倏忽秋风生，相望北枝劲。所恐竟脱屣，杳与海鸥泳。","dynasty":"清代","title":"送吴编修敬舆"}
{"author":"姚鼐","content":"好士如好山，不容置几席。好诗如好士，每见辄增益。皖中山远人士稀，爱咏清辞长面壁。余生才名二十年，江关处处吟飘泊。萧条秋气远归来，落枫未尽还为客。挟册栖迟不疗贫，青山重过句仍新。往凭黄鹄山头望，江汉风流今几人。","dynasty":"清代","title":"送余伯扶重游武昌"}
{"author":"姚鼐","content":"踟蹰山下酒盈樽，陶令官休倚菊园。诗境澹如秋水远，不教哀怨和啼猿。","dynasty":"清代","title":"题许令君逗雨斋集二首其二"}
{"author":"姚鼐","content":"䢅朝雨歇石城水，一挂江帆几千里。邀君小立白门前，往事回头四十年。章江寒渚丹枫落，乃翁共坐滕王阁。诗情酒态天下豪，旅舍生儿始绷缚。汤饼众客閧登筵，硕果惟余迟入椁。渥洼种卒成权奇，见尔文章继翁作。贫交令我惭叔孙，骏足怜君无伯乐。承家弹铗向风尘，有母尸饔尚藜藿。小仓亭户拓玻瓈，败荷落桂沈秋泥。主人昨日会宾饮，绿尊满捧青蛾低。美人北士各有思，随众欢笑中含悽。况到霜风河北岸，襆被只馀僮仆伴。太行地脊天下雄，汾水秋风古来叹。晋中小邑犹万家，往往车马能豪华。贤令声名有遗思，郎君憔悴宜矜嗟。我悲乃翁今不见，衰盛人情孰无变。男儿精金须百鍊，勉走尘埃莫辞倦。岂有美若陈平乃贫贱。","dynasty":"清代","title":"送胡豫生之山西赵城将访乃翁旧知"}
{"author":"姚鼐","content":"江左风流染翰时，越疆同裹故人尸。风兰露竹容相忆，寒食曾无上冢儿。","dynasty":"清代","title":"杨龙友墨兰竹其二"}
{"author":"姚鼐","content":"竟日无人至，萧萧风雨凉。楼台凭晚霁，天地正青苍。思尔西湖去，拿舟春草长。无因闻玉笛，烟月夜琅琅。","dynasty":"清代","title":"寄王禹卿"}
{"author":"姚鼐","content":"井干楼上见飞尘，宛马新来集渭滨。欲诏海西先涕泣，帷中谁报李夫人。","dynasty":"清代","title":"汉宫辞四首其二"}
{"author":"姚鼐","content":"金波鳷鹊丽秋光，高下空明水一方。天净不知河汉转，玉阶风露觉新凉。","dynasty":"清代","title":"宋人水殿图"}
{"author":"姚鼐","content":"高接云霄下石矶，城头终日敞清晖。孤筇落照同千里，白水青天各四围。山自衡阳皆北向，雁过汇外更南飞。人閒好景湘波上，却照新生白发归。","dynasty":"清代","title":"岳州城上"}
{"author":"姚鼐","content":"新闻高论诎田巴，槐市秋来步落花。群士盛衰占硕果，六经明晦望萌芽。汉儒止数扬雄氏，鲁使犹迷颜阖家。未必蒲轮徵晚至，即今名已动京华。","dynasty":"清代","title":"赠戴东原"}
{"author":"姚鼐","content":"严风洗雾出芙蓉，含冷流哀越几重。拄杖曙云惊鸟㝛，古碑秋雨读苔封。交流急㵎鸣千步，极北凭江更一峰。谁识风涛邻咫尺，不妨幽壑自从容。","dynasty":"清代","title":"㝛摄山寺"}
{"author":"姚鼐","content":"苏公堤畔绿烟堆，行上澄波似镜开。秋柳霜风馀旖旎，水亭金碧略倾颓。浙东峰影遥空见，湖外钟声四面来。更入南山深处住，拟将净社结宗雷。","dynasty":"清代","title":"晓过苏堤作"}
{"author":"姚鼐","content":"野戍孤无障，停舟此作邻。连朝江路冷，数点岸花春。白雾离村树，青芜向渡人。无从商去住，试祷水祠神。","dynasty":"清代","title":"野戍"}
{"author":"姚鼐","content":"高轩开夏气，幽槛剩春花。萝翠升还坠，松声壮不哗。褰衣穿数曲，当席眺千家。未觉淹留久，江天送落霞。","dynasty":"清代","title":"游瞻园和香亭同年兼呈东浦方伯及在坐诸君八首其四"}
{"author":"姚鼐","content":"何处黔中郡，怜君最少时。今犹偕旅食，明复送将离。夏口经春阔，辰阳到日迟。临岐无以慰，回雁与归期。","dynasty":"清代","title":"送左墨溪往贵州"}
{"author":"姚鼐","content":"汉武行封禅，朝官扈在坰。决河流未塞，法驾路还经。严诏当齐力，群公杂庶丁。绸缪刍一束，伛偻士千形。盎背容槎蘖，垂腰或紫青。沈同神玉礼，劳异鬼薪刑。遂建宣房绩，常教蔀屋宁。况今庸禹稷，荒度报明廷。","dynasty":"清代","title":"从官负薪塞宣房"}
{"author":"姚鼐","content":"我行昨出庐山西，藤竹苍苍阴虎溪。东林钟声晚出寺，高崖木叶秋平溪。白云万叠倏然合，窈眇回听清猿啼。洪州三月忆惝惚，径驾归艇轻于翳。宫亭湖东日初出，岚彩欲见一片青。烟迷沧州淼漭万余里，岩风忽落闻天鸡。屏风叠开张，浸入颇黎。沧海贯石梁，白日挂丹梯。松杉上接瀑布落，藤萝下拂云光低。须臾湖波兴，日晦风凄凄。香炉峰，摇曳同菰稗。舟行望远势还出，矫如踏云浮动之苍霓。山摇海荡不知处，想见枕石醉卧人如泥。晚泊湖心照南斗，仰视正与石门齐。莫言灵境近咫尺，帆樯倏过难攀跻。将游天地之一气，庐山从我到处如提携。","dynasty":"清代","title":"望庐山"}
{"author":"姚鼐","content":"侍读净业真头陀，静中万象观庵罗。起揽风云入纸墨，笔势所向扬天戈。金翅擘海作平地，巨灵分山流大河。世人不悟三昧力，将谓妙迹回永和。嗟子弱腕绾春蚓，索处陋巷藏泥蜗。何缘手迹荷题字，皮荐价视苍璧多。忆昔风帆共投㝛，金山夜鼓惊鸣鼍。君呼起说微妙义，履行巨浪穿姻萝。倚立云閒天澹外，长江荡与空相摩。三客恍知㝛世在，千生了办须臾过。人閒别离细事耳，乘轮退转忧蹉跎。子颍困卧已近死，与子那得长委蛇。一臂可为初祖断，三折岂屑张芝波。快雨堂中想投笔，仰见圆月升墙阿。江上一书通问讯，翻湫倒海将如何。","dynasty":"清代","title":"见禹卿题拙书后因寄"}
{"author":"姚鼐","content":"独立清修动主知，喟然耆艾在彤墀。后来董令思文伟，谁许王宏继穆之。竹素苍茫千载事，邱山零落百年期。寸缣中有平生感，曾共山公把酒卮。","dynasty":"清代","title":"题坳堂所藏诸城刘文正公手迹"}
{"author":"姚鼐","content":"昔乘积雪被青山，曾入天门缥缈閒。日观沧溟犹在眼，白头明镜久惊颜。壮才许国朝天近，名岳裁诗拥传还。盛藻宜摽千仞上，衰翁无力更追攀。","dynasty":"清代","title":"跋汪稼门提刑登岱诗刻"}
{"author":"姚鼐","content":"我昨山中居，尝爱林下寺。每俟风雨休，杖藤辄孤至。矧玆清郊外，良朋逾三四。道人晨启关，凉荫散幽地。坠萼点阶稀，高藤仰空遂。壁埽唐相题，宇拱金人臂。山鸟罢啼时，风篁识声自。畴谓闻见閒，奄忽忘深智。身世苟无牵，频来坐寒翠。","dynasty":"清代","title":"惠照寺分韵得自字"}
{"author":"姚鼐","content":"昨雨竟夕䢅未休，与君㝛约登牛头。我怯欲止君意锐，中道稍幸霾云收。山阴转至南㵎曲，佛宫上倚云峰稠。八门阶磴凿苍翠，两阑松桂交龙虬。十围银杏穿入地，再出若济兴陶邱。沾衣尚有林雨隳，拄杖且趁石径幽。深洞传为辟支坐，小沼或记昭明游。世往荒昧不可辩，登冢一俯千山周。东来句曲气咫尺，大江三面环如钩。仰思万古正惝恍，飞乌忽逝投沧洲。下践僧廊出门外，危循鸟道升东陬。献花岩居万木杪，片壤劣架悬钟楼。其时山花开且落，枝閒偶复闻啁啾。回视来径杳修曲，山光金碧交相浮。幽栖寺近暮投㝛，林深雾暗风飕飗。道人㫺处此石窟，远有望气来相求。廓然无圣乃家法，金屑虽贵宁居眸。尚有佛见师所斥，了无一法今何修。嗟予与子厌尘壒，但云芒屩贤鸣驺。若寻第一微妙义，岂于喧寂论谁优。山僧煮笋春米熟，虎跑泉瀹香盈瓯。镫前饱食放头睡，起看杲日青天流。","dynasty":"清代","title":"偕方坳堂登牛头回至献花岩㝛幽栖寺"}
{"author":"姚鼐","content":"虫臂观生非有象，马肝持论故无亲。虚名那办星牵轭，猛士难翻日转轮。但使琴渔从叔夜，不妨樱笋送残春。白云凭语相思剧，三月溪山两故人。","dynasty":"清代","title":"寄仲孚应㝛"}
{"author":"姚鼐","content":"先生伏首诸生日，深耕疾耨惟研笔。先生彯缨登玉堂，铺棻垂颖皆文章。秉麾出作江东守，欣戚时时念农亩。阴雨膏惟恐后期，非种锄还去为莠。男儿起任天下事，问舍求田非所志。不恤四体昏作劳，固将九域蒙吾利。一朝回首望丘园，岁见成功惟树艺。君不见伏波将军不世才，中兴事业光云台。营军瘴雾沈鸢地，苦忆平生季弟哀。又不见北宋盛时君子达，韩范富欧同禁闼。偶闻鹎鵊数声啼，忽念陇头耕晓月。此图有士何美髯，丰玉饥谷兹身兼。系君节钺与华衮，那容短褐从腰镰。感事抚躬成一叹，写图非戏非为幻。无人得喻使君怀，官舍把图时自玩。我谓才难自古然，士如麟角偶一焉。教民树艺且一事，只今百务须旬宣。慷慨建树穷岁月，譬如穮蓘亦有年。志业精勤信诸己，淮退早暮从诸天。或图麟阁或归田，请君置此中情牵。周公未遂明农志，何况纷纷后世贤。","dynasty":"清代","title":"许秋岩太守问耕图"}
{"author":"姚鼐","content":"京师信人海，时时遇贤哲。事会一聚之，倏复𡵨车辙。出动千百里，入乃限禁闼。远近虽则殊，容仪皆邈绝。独玆五六人，有职幸非热。从游颇最久，盘斝遂屡设。亦知天运旋，终当有离别。在目且欣然，流连讵能歇。正如春未深，坐赏花朝雪。平生觊闻道，随处知可悦。清宵接嘉论，有蒙固当发。遂归吟尘窗，耿未寒镫灭。","dynasty":"清代","title":"花朝雪集覃溪学士家归作此诗"}
{"author":"姚鼐","content":"是身一尘垢，与物孰为亲。有迹与无象，二者孰为真。借问此比邱，方其阅世辰。杳乘六气辨，万汇同一钧。纵复随化往，存者犹日轮。何为累一蜕，长托玆川津。万劫一刹那，久暂固已均。不以去为快，不以存为珍。见者自分别，何足议至神。连朝卧小艇，了不见异人。蹑屣谒导师，默与扣净因。推测可与否，定知师不嗔。出门纵鸣橹，烟雾江泯泯。","dynasty":"清代","title":"康熙閒无为州僧曰修学死而其身不坏其徒涂以金奉于所居三官庙舟过瞻之作诗"}
{"author":"姚鼐","content":"积痾谢书册，人事亦无关。旷尔一室内，秋声动远山。廊依风叶转，砌绕露花斑。客至希言说，依依久坐还。","dynasty":"清代","title":"秋室漫咏"}
{"author":"姚鼐","content":"周道既已敝，儒术犹未沦。暴君方代作，孟子戒思申。得国容有之，天下必以仁。秦法本商鞅，日以虏使民。竟能一四海，《诗书》厝为薪。发难以刬除，藉始项与陈。刀笔吏相汉，法令惟所遵。王霸杂用之，叔孙为圣人。盛衰益隆污，治道何由醇。焉知百世后，不有甚于秦。天道且日变，民生弥苦辛。所以佛法来，贤知皆委身。超然思世外，闻见同泯泯。","dynasty":"清代","title":"漫咏三首其一"}
{"author":"姚鼐","content":"佛在祗树园，当时说此经。须菩提跽前涕零，复有千二百五十人旁听。草堂寺盛秦姚兴，鸠摩罗什天竺僧。译诸经品中，此经为大乘。后有菩提流支来，世言可埒罗什才。侍中崔光为执笔，相国之第为之开。别出译本劖崔嵬。自从西晋乱，震旦人最苦。是时佛法兴，经律遍中土。大慈无力拯横流，象义犹能歆暴主。其閒暂废太平真君年，厥孙事佛俄加虔。废者奉道希神仙，复者谄媚求福田。糜烂战斗峻刑网，穷饰寺庙开法筵。太和以来既南渡，洛阳伽蓝起无数。胡后宫闱不可言，永宁佛图功最钜。后胡国珍前冯熙，敬事释门皆后父。富贵已极忧死生，外戚无功谓神助。译经更荐国珍死，作福宁非太后故。我闻佛法不可文字求，廓然无圣道最优。天宫龙藏积万卷，纷纭律论谁穷搜。其中佛语魔语杂，埽除皮毛见正法。章句文义若争巧，不二无言何处答。君不见胡后起自姑为尼，死入双灵寺内栖。其始以此终亦此，妙义那知葱岭西。河阴朝士埋碧血，洛下宫闺生蒺藜。祗有青山宗片石，留传绝域舍婆提。","dynasty":"清代","title":"魏三藏菩提流支在胡相国第译金刚经刻石拓本"}
{"author":"姚鼐","content":"蒋侯山与故宫连，想见兴王作邑年。银海竟从僧易地，石床空令女朝天。山青尚似觚棱阙，㵎涸曾无功德泉。正是江村寒食节，落花飞絮羡门前。","dynasty":"清代","title":"过明孝陵"}
{"author":"姚鼐","content":"古寺松杉一鸟鸣，初暾烟雾两阶清。风幡秋气飘钟磬，草木晴岚入槛楹。坐倚团蒲身近远，出看车辙路纵横。明朝相忆皆千里，那易僧窗啜乳茗。","dynasty":"清代","title":"同秦澹初"}
{"author":"姚鼐","content":"团扇抛时逼授衣，棱棱霜气复侵帏。遥知谷口泉成酿，无那江南客未归。猿鹤山中通梦寐，雁鸿云际送音徽。世间离合寻常事，感叹晨星故侣稀。","dynasty":"清代","title":"柬马雨耕"}
{"author":"姚鼐","content":"看花眼雾乱层层，蒲柳先秋信有徵。渴爱旗枪烹似乳，闹嫌壶矢祝如陵。连朝苓木衡三品，薄晚盐齑共一镫。君为禅房设清供，试拈螺蛤小诗能。","dynasty":"清代","title":"倪学博欲为设食而仆病后畏酒肉次前韵约为茶果之会"}
{"author":"姚鼐","content":"使者治堤久未还，东南波浪海云閒。只愁天上桃花水，浸失淮南桂树山。任土司䢉操户版，薄征都尉且河关。勤忧中泽须良吏，又待霓旌问里阛。","dynasty":"清代","title":"河上杂诗四首其三"}
{"author":"姚鼐","content":"南行三百里，举首白云端。大壑连阴霭，中天峙碧峦。夜潮千嶂闭，明月九江寒。更就东林㝛，萧条钟磬阑。","dynasty":"清代","title":"㝛德化县"}
{"author":"姚鼐","content":"与君交久无如我，并到头童白颔髭。事业铭钟都未逮，林泉投绂却非迟。燕关秋气联吟袂，江寺潮声接卧帏。五十年閒都忆起，一镫廿四卷中诗。","dynasty":"清代","title":"题梦楼集"}
{"author":"姚鼐","content":"君抱幽忧却酒卮，空堂视荫每同谁。今年青女慵司令，九日黄花未吐枝。欲起毗耶居士疾，愧无天宝谪仙词。瓦棺阁外江天远，请眺馀霞落雁时。","dynasty":"清代","title":"问张荷塘疾"}
{"author":"姚鼐","content":"风起横江晚未休，踌躇山下送归舟。远天青白依依日，近树丹黄飒飒秋。早岁经过忘故迹，百年死丧忆前俦。老翁万事投空寂，只写清诗处处留。","dynasty":"清代","title":"归舟"}
{"author":"姚鼐","content":"昔闻谢太傅，登眺此江东。宰物仍高韵，清言见道风。早齐东海德，晚配始兴功。曹植诗多怨，羊昙恸复穷。闾阎葵扇在，烟霭石城空。远想非无士，从游讵有公。一墩当水白，三月落花红。更作书生咏，青山夕照中。","dynasty":"清代","title":"赋得谢公墩"}
{"author":"姚鼐","content":"青嶂连江抱隔闉，此閒容托葛天民。垂金花落秋将老，流汞光升月又新。隐几无心从丧我，登山有句偶惊人。每携邗竹寻蓬藋，容有齐梁迹未湮。","dynasty":"清代","title":"漫游"}
{"author":"姚鼐","content":"春动彭蠡雁，萧萧正北飞。长空照江水，孤影与斜晖。托处吾将老，平生侣更稀。一声当槛外，举首忽沾衣。","dynasty":"清代","title":"春日漫兴其三"}
{"author":"姚鼐","content":"弦月藏云气，幽庭自夜明。树疏悬鸟㝛，花密照人行。书册催儿诵，衣囊捡妇情。人閒纷感触，何遽见无生。","dynasty":"清代","title":"春日漫兴其四"}
{"author":"姚鼐","content":"古木阴能大，空墙日亦幽。风丝垂缢女，雨蔓长牵牛。尚友诚多逊，离人庶寡羞。暑窗深竹韵，危坐与神谋。","dynasty":"清代","title":"销暑"}
{"author":"姚鼐","content":"天柱万重云，云中抗栋棼。岩花稀见客，松荫独随君。浣手旁行字，琴心《内景》文。坐忘如著论，须与谪仙闻。","dynasty":"清代","title":"寄天柱山人"}
{"author":"姚鼐","content":"策杖向山碧，心清境亦幽。树阴藏雨渍，花落信风柔。鸟迹交深径，人家面曲流。宁当容并舍，终岁托夷犹。","dynasty":"清代","title":"入龙眠"}
{"author":"姚鼐","content":"山藏春谷堞，岸折石城船。白发寻前路，青春似往年。落花江馆雨，丛树县楼烟。未逮忘情者，临风故黯然。","dynasty":"清代","title":"江路感旧"}
{"author":"姚鼐","content":"野戍孤无障，停舟此作邻。连朝江路冷，数点岸花春。白雾离村树，青芜向渡人。无从商去住，试祷水祠神。","dynasty":"清代","title":"野戍"}
{"author":"姚鼐","content":"无复平生侣，重于故迹经。春风吹短发，江路数长亭。帆远横天白，山多跨地青。寂寥仍独往，风浪接沧溟。","dynasty":"清代","title":"江路又一首"}
{"author":"姚鼐","content":"自昔居灵谷，终年听石湍。落花趺坐软，深树衲衣寒。孤月胸前指，千山定后看。无缘居士室，暂接问轻安。","dynasty":"清代","title":"寄灵谷僧"}
{"author":"姚鼐","content":"积痾谢书册，人事亦无关。旷尔一室内，秋声动远山。廊依风叶转，砌绕露花斑。客至希言说，依依久坐还。","dynasty":"清代","title":"秋室漫咏"}
{"author":"姚鼐","content":"草绿濡须口，天青博望门。云山开四面，波浪急东奔。地有千秋感，人伤垂老魂。频年逐帆影，几处认潮痕。","dynasty":"清代","title":"天门"}
{"author":"姚鼐","content":"中田有精舍，挟册青林閒。起见海东月，流光湖上山。时闻渔者唱，或值耦耕閒。非得忘机侣，翛然自掩关。","dynasty":"清代","title":"题吴竹桥湖田书屋图其一"}
{"author":"姚鼐","content":"昔君辞省阁，余亦卧江滨。山渌垂湖岸，宜容澹荡人。藏书多足老，资物少无贫。更欲刺舟往，相从忘主宾。","dynasty":"清代","title":"题吴竹桥湖田书屋图其二"}
{"author":"姚鼐","content":"记托新安郡，晨朝见异峰。遥思黄叶径，多被白云封。孤往未能决，他年焉可逢。披图如曩昔，惆怅列岩松。","dynasty":"清代","title":"题黟县朱荣朝望岳楼图"}
{"author":"姚鼐","content":"不见春江际，安知路所经。远随烟外席，时逗岸边亭。鹊尾云弥白，鸠玆山渐青。更投前港㝛，雨势复冥冥。","dynasty":"清代","title":"过芜湖"}
{"author":"姚鼐","content":"柳枝摇不息，久立望空津。帆势遥投戍，涛声故近人。云光开岸晚，草色澹溪春。安得知言者，披襟志一申。","dynasty":"清代","title":"四合山阻风"}
{"author":"姚鼐","content":"乱山蟠野合，双嶂矗云开。地拥江声出，天横雨势来。轻蓑渔故往，挑菜市都回。老子惟高枕，东西任击豗。","dynasty":"清代","title":"天门阻风"}
{"author":"姚鼐","content":"津涛行复滞，峡嶂路还缘。石壁凌江阁，风林隔浦船。鹘盘崖树侧，㹠出浪花巅。往迹无俦伴，春阴弥悄然。","dynasty":"清代","title":"东梁山僧舍"}
{"author":"姚鼐","content":"三月莺花尽，江村直似秋。阴从亭午合，风挟暮潮留。水气㑴厓上，寒声在树头。长年仍益缆，水宿亮多忧。","dynasty":"清代","title":"复阻风"}
{"author":"姚鼐","content":"金陵如咫尺，牛首在船窗。棹往弥求速，波来未可降。急风吹白雨，薄暮泊乌江。镫火连樯底，潇潇杂语庞。","dynasty":"清代","title":"乌江阻风"}
{"author":"姚鼐","content":"不见深岩桂，微风谷口香。披云过石径，听㵎到僧房。穹壁天容峻，环林地籁长。欲求明处士，偃蹇待斜阳。","dynasty":"清代","title":"游摄山㝛绿云庵二首其一"}
{"author":"姚鼐","content":"丛树未摇落，寒山已改容。自携孤杖影，晚下最高峰。烛隐秋声阁，诗成夜壑钟。白头馀健在，幽处欲潜踪。","dynasty":"清代","title":"游摄山㝛绿云庵二首其二"}
{"author":"姚鼐","content":"上人杭越秀，携笠到江边。宴坐苔生地，谈空花雨天。道场随里舍，法性寄诗篇。了悟无人相，何妨解又玄。","dynasty":"清代","title":"赠释妙德尝作老子疏者"}
{"author":"姚鼐","content":"自有丹阳郡，何时不胜游。名园今日会，官阁累朝留。古意蟠松正，天成立石稠。远思营建力，名字向谁求。","dynasty":"清代","title":"游瞻园和香亭同年兼呈东浦方伯及在坐诸君八首其一"}
{"author":"姚鼐","content":"开第从徐氏，元功得赏延。飞龙天子去，乔木世臣传。室榻神疑在，山亭迹邈然。时将青简事，回忆绿尊前。","dynasty":"清代","title":"游瞻园和香亭同年兼呈东浦方伯及在坐诸君八首其二"}
{"author":"姚鼐","content":"儒者资为政，维藩见节旄。阜居凭井邑，清气拥林皋。暇日聊陈宴，临风一染毫。石梯摹蜀道，往迹念仍劳。","dynasty":"清代","title":"游瞻园和香亭同年兼呈东浦方伯及在坐诸君八首其三"}
{"author":"姚鼐","content":"高轩开夏气，幽槛剩春花。萝翠升还坠，松声壮不哗。褰衣穿数曲，当席眺千家。未觉淹留久，江天送落霞。","dynasty":"清代","title":"游瞻园和香亭同年兼呈东浦方伯及在坐诸君八首其四"}
{"author":"姚鼐","content":"山远良难步，江空遽易临。无如三亩近，不厌四时吟。苔藉幽人履，风披牧伯襟。宁如羊叔子，感慨畏幽沈。","dynasty":"清代","title":"游瞻园和香亭同年兼呈东浦方伯及在坐诸君八首其五"}
{"author":"姚鼐","content":"诸君罗俊藻，野客与追陪。地下鱼争出，天边鹤亦来。朱颜今已过，笑口古难开。岂恤狂言发，频当覆酒杯。","dynasty":"清代","title":"游瞻园和香亭同年兼呈东浦方伯及在坐诸君八首其六"}
{"author":"姚鼐","content":"画手有袁张，同时并擅场。筵前交履舄，海内各文章。雅集图如就，裁诗墨尽香。祇怜才尽者，偏畏擘笺长。","dynasty":"清代","title":"游瞻园和香亭同年兼呈东浦方伯及在坐诸君八首其七"}
{"author":"姚鼐","content":"夙愿钟陵下，茅茨架薜萝。卜邻人有几，小筑计云何。地异官斋閟，朋随风雨过。耆英真可会，山似洛阳多。","dynasty":"清代","title":"游瞻园和香亭同年兼呈东浦方伯及在坐诸君八首其八"}
{"author":"姚鼐","content":"九日明朝至，千山秋气来。江南悲送客，雨际罢登台。旅馆须耽醉，风帆且缓开。谁怜黄菊节，多滞白衣才。","dynasty":"清代","title":"江南㮄发同居诸友多被落感叹成咏"}
{"author":"姚鼐","content":"秋阴不成雨，黯黯望空津。枫落初寒水，帆行失意人。山林违远性，书筴逐羁身。安得将尊酒，相邀慰此辰。","dynasty":"清代","title":"有怀雒君"}
{"author":"姚鼐","content":"日月双轮迈，文章一管窥。劣容留后死，敢谓使先知。求子才宁易，从余志亦奇。深山有神会，何异接披帷。","dynasty":"清代","title":"别治三其一"}
{"author":"姚鼐","content":"秣陵城外水，空远动离心。楚泽同津去，归帆隔浦深。秋风吹短日，江雾蔽长林。孤唱中流发，寥寥无赏音。","dynasty":"清代","title":"别治三其二"}
{"author":"姚鼐","content":"寂寂青溪水，萧萧祇树园。江潮春入郭，海月夜当门。银杏风前活，金容世外尊。陈隋销落后，来听道人论。","dynasty":"清代","title":"鹫峰寺"}
{"author":"姚鼐","content":"一径循修竹，高低杳霭閒。秋风深院桂，寒色寺门山。龙象来居少，鸦乌暮语閒。故人馀隐迹，孤杖此追攀。","dynasty":"清代","title":"葆光寺"}
{"author":"姚鼐","content":"江上来兴甲，宫中失委裘。升朝君难靖，建刹母恩酬。风物长千古，云山短发秋。浮图三百尺，陟级望沧洲。","dynasty":"清代","title":"报恩寺"}
{"author":"姚鼐","content":"何处龙眠胜，无如太傅坟。岚光千嶂合，泉响四边分。前月吾行至，春风鸟独闻。只怜烟月暝，幽绝不逢君。","dynasty":"清代","title":"张吕环选胜图"}
{"author":"姚鼐","content":"昔为祠宇记，今访石湖园。烟水长如此，风流向古论。堂开悬石趾，潭隐曲岩门。满谷芳幽桂，虬枝谁与援。","dynasty":"清代","title":"石湖草堂"}
{"author":"姚鼐","content":"上方云气上，寺塔上方巅。杖策层层石，凭栏面面天。翠华尝驻此，丹阁故依然。吴越吾初到，微茫眺海壖。","dynasty":"清代","title":"楞伽寺"}
{"author":"姚鼐","content":"寒空欲雪雨霏微，草径孤筇傍石矶。碧玉山围修竹宅，梅花时叩故人扉。苍茫旧事谈尘劫，寂历新诗近道机。更约小桃红破后，来餐春涧蕨芽肥。","dynasty":"清代","title":"嘉庆辛酉十二月二十日访方天民于龙眠"}
{"author":"姚鼐","content":"爱君深谷结茅茨，拥坐梅花千万枝。贪就子云论字久，其如元亮欲眠时。松杉蔽径才通涧，风雪空山独咏诗。容有一函来见讯，樵夫担出白云迟。","dynasty":"清代","title":"壬戌正月四日有怀天民"}
{"author":"姚鼐","content":"万松堤俯石潭深，挈榼携筇更一寻。月自峰头开碧宇，人于露下坐青林。归樵寂寂时穿径，凉吹萧萧每入襟。胜地良宵何所语，水流山峙总无心。","dynasty":"清代","title":"八月十四日与胡冠海左叔固张禔乔秦楘共于双溪观月"}
{"author":"姚鼐","content":"人间何事与衰翁？惟有溪山兴未穷。杖履来频鸡犬识，云霞卧与梦魂通。朝来雾霁千岩绿，槛外霜初一树红。我老诸贤年尚富，总毋零落感秋风。","dynasty":"清代","title":"重阳复宿双溪其一"}
{"author":"姚鼐","content":"太傅悬车作此堂，宝书中霤奉仁皇。松杉围较当时大，栋宇存因后嗣昌。近阅百年天迅速，远思千古事苍茫。吾生但快亲交会，又把茱萸尽举觞。","dynasty":"清代","title":"重阳复宿双溪其二"}
{"author":"姚鼐","content":"万叠苍山两白头，清霜锦树照深秋。松岩雨径交行屐，苔石风亭醉掩裘。世上敢言槃涧大，樽前差幸役车休。几人七十能强健？况得相从物外游。","dynasty":"清代","title":"嘉庆八年九月二十二日马雨耕邀游双溪是日为雨耕七十初度作一诗呈之"}
{"author":"姚鼐","content":"才子声华义烈雄，偏安又见失江东。时当倾覆千城后，身入孤危一旅中。朝燕无名惟士气，军师谋败值天穷。平生不遇宁无感，非谓赍咨在一躬。","dynasty":"清代","title":"题孙节湣武公先生乡试被放后诗册"}
{"author":"姚鼐","content":"此生差遍历精蓝，顾惜西山近未探。深入密林寒夏景，履行飞瀑上层岚。举觞共念鹃啼晚，拄杖聊欣鹤骨堪。留与儿童寻故迹，九年四月草堂庵。","dynasty":"清代","title":"甲子夏日游草堂庵"}
{"author":"姚鼐","content":"少期学古老逾遥，冗籞人间敢树杓。阶闼静中聊隐几，江湖随处与停桡。形骸有幸留衰白，文字无功谢琢雕。犹蓄狂言思一发，青枫魂梦冀君招。","dynasty":"清代","title":"次韵答李啬生二首其一"}
{"author":"徐侃","content":"君寄长安久，耻不还故乡。我别长安去，切在慰高堂。不意与离恨，泉下亦难忘。","dynasty":"唐代","title":"留别安凤"}
{"author":"王义山","content":"胜地独湖山，满堂贮风月。歌舞太平气象，雪回云遏。红鞋朱帽，隔岸唤船，芙蓉万叠。人稀到，这清绝。因思旧事，庄敞平泉宅。莫与他人树石，对儿孙说。难全晚节，不如一丘壑。住茅屋三间，任穷达。","dynasty":"宋代","title":"千年调（游葛岭归有感）"}
{"author":"王义山","content":"沆瀣金茎露，清洁玉壶冰。分明昨夜，光见南极老人星。山甫秀钟松岳，傅说上符箕尾，造物为时生。一代词科伯，飞上到蓬瀛。紫薇天，丹禁地，掌丝纶。盘洲益国。个样人物只三人。辞却翰林风月，故就湖湘霖雨，天下共为春，试看玉堂□，太半秉洪钧。","dynasty":"宋代","title":"水调歌头（寿湖南胡太初）"}
{"author":"王义山","content":"明日中元生上相，真上相上元生。满城灯火昼三更。台星呈瑞处，一点寿星明。和气薰蒸开泰运，湖山万里光荣。愿推天地发生仁。八荒开寿域，一气转洪钧。","dynasty":"宋代","title":"临江仙（寿章丞相）"}
{"author":"王义山","content":"线柳迎风，锦棠媚日，十分春色豪奢。青烟宫烛，飞入待臣家。瑞霭深笼画戟，寿星照、曲纛高牙。因知是、崧高华旦，玳宴醉琼花。翻鸦。新诏墨，闻枢庭召入，已办宣麻。比汾阳福寿，公更穹华。伫看稠青叠紫，书香蔼、桂子兰芽。鸣珂处，西湖路上，接武筑堤沙。","dynasty":"宋代","title":"满庭芳（寿余节使）"}
{"author":"王义山","content":"雅有登山癖。觉老来、尚可跻攀，浪游蹑屐。险怪嶕峣称雁荡，争秀群山第一。更耸出、穹崖千尺。景物深藏长谷里，最上龛，水凿时冲激。硉矹处，钜□石。地生天作谁能识。睹江山如故，恨无一时人物。灵运当年为太守，佳处都曾游历。独不见、此山脚迹。风月直须人管领，怎不移、石壁题岩壁。今且著，老夫笔。","dynasty":"宋代","title":"贺新郎（乙亥春题雁荡山）"}
{"author":"王义山","content":"南昌奇观，最东湖、好景重重叠叠。谁瞰湖光新佳阁，横挹翠峰嶻辥。十里芙蓉，海神捧出，一镜何明彻。鸢鱼飞跃，活机触处泼泼。容斋巨笔如椽，迎来一记，赢得芳名独。猛忆泛莲前日事，诗社杯盘频设。倚看斜阳，檐头燕子，如把兴亡说。谁迎谁送，一川无限风月。","dynasty":"宋代","title":"念奴娇（题临湖阁。阁在东阳，向巨源所创，洪容斋作记，旧赘漕幕居其下）"}
{"author":"王义山","content":"晨光曙。遥见□灼文奎，照天心处。峨眉棱上西飞，北魁南极，腾辉灿丽。神皋地。争看碧幢旗戟，蔼然佳气。深深有美堂中，绣帏□幕，笙歌不住。知是元戎初度，玉觥频举，云堤烟市。时听笑声，都人相贺相语。人人说是，活佛生今世。襟怀内、严霜莹月，春风秋水。文肃貂蝉贵。南丰学问，文昭节义。若问庄椿岁。堪谁比，清源曾公寿齿。郎君宥府，衮衣荣侍。","dynasty":"宋代","title":"瑞龙吟（寿京尹曾留远）"}
{"author":"王义山","content":"自笑斟醽醁。作皤然一老，逍遥东湖湖曲。好事爆然来子舍，报道生孙新浴。算天也、从人所欲。万事足虽缘有子，见孙时、万事方为足。诗礼脉，今有续。吾家本是山阴族。见生来、风神稍秀，足娱吾目。吾子吾孙同此月，日月才争五六。喜听得、欢声满目。禺鲁聪明天所赋，只无灾无难为多福。且愿汝，书劝读。","dynasty":"宋代","title":"贺新郎（自贺生孙。丙戌西月）"}
{"author":"王义山","content":"◎寿崇节致语隆兴府万年介寿，星辰拱文母之尊；四海蒙恩，雨露宠周臣之宴。颂声交作，协气横流。与天同心，为民立命。以圣子承承继继，九州番臣；奉太后怡怡愉愉，亿载永久。宝册加徽称于汉典，彩衣绚瑞色于舜庭。捧金炉香，胥庆寿崇之旦；□玉卮酒，永延长乐之春。躬禀聪明，性纯爱敬。晋福介王母，三千年之桃晕新红；华封祝圣人，八九叶之蓂开并绿。耳凤韶之雅奏，身鱼藻之深仁。臣等幸囿明时，忻逢盛事。遥瞻禁卫，蔼播衢谣：东极承颜肃紫宸。恩酉农湛露宴群臣。香传禁柳鸣球瑟，影颤宫花蔼缙绅。璀璨神光三殿晓，怡愉和气万年春。明朝又纪流虹瑞，更效封人祝圣人。◎对厅致语怡愉奉太后，称觞盛长乐之仪；普率皆王臣，会□接镐京之饮。欢浮鱼藻，光射斗牛。恭惟特进大观文大丞相国公四海儒宗，两朝元老。巨川舟楫，旱岁霖雨；不有其功，清时钟鼓，胜事园林，自乐以道。暂游洛社，更筑沙堤。宫使端明相公吟遍玉堂，来寻绿野。听星辰履，久联紫殿之清；依日月光，已觉黄扉之近。宫使阁学尚书为国喉舌，同姓腹心。寄兴西山，虽喜林泉萧散；召还北阙，要推社稷经纶。观使提刑户部曾策驹马因，肯盟鸥鹭。入直天上，尚记青藜；趣起山中，便持紫橐。提刑诏使提刑部洒人寒露，厉古清风。衡岳云开，会见郎官列宿；甘泉地近，即依天子九重。观使提刑判府监丞玉节犹香，幅巾自适。胸中宇宙，素存开济之心；足下风云，直峻清华之武。观使判府刑部老成器局，光霁襟怀。赞白云之司，早培朝望；翔紫霄之表，简在帝心。众位判府郎卿金石舂鸣，琳琅映照。吟万柳阴中之句，香入诏芝；接五花影里之班，望高玉笋。及梓里满前之材俊，皆兰台向上之镃基。我知府、运使、华文、国史、秘监、侍郎，渠观联辉，节麾叠组。不知昼锦为邦家之光、E3CC里之荣；但喜阳春在天庭之间、湖山之外。嘉与十一郡黎献之众，载歌万亿载慈祥之诗。寿崇方庆于坤闱，既醉共分于天禄。合星垣之宾佐，偕月乘之儒流。蓉府材能，柳营韬略。客坐联杏坛之秀，男邦蔼花县之英。笾豆肆陈，笙簧迭奏。福介于王母，幸永瞻慈极之尊；河清生圣人，更同效华对之祝。□等敷陈俚词，扬厉休期。八叶蓂香夏气清。坤闱有庆佛同生。枫宸称寿云霄迥，苹野沾恩雨露深。祚永万年齐晋福，孝濡九有乐升平。电枢又报祥光绕，虎拜扬休天子明。◎唱金阙深深，正夏日初长禁柳青。祥烟纷簇，红云一朵，飞度彤庭。千妃随步处，觉薰风、微拂觚棱。天颜喜，向东朝长乐，献九霞觥。分明。西昆王母，来从光碧驾飞軿。为言今日，金仙新浴，共庆长生。捧桃上寿，天一笑、赐宴蓬瀛。沸欢声。道明朝前殿，又祝椿龄。◎勾问队心妾闻舜殿重华，薰风初奏；唐宫兴庆，寿日新逢。远方称赞效微诚，女队蹁跹呈妙舞。腰翻翠柳，步趁金莲。岂无皓齿之歌，可表丹心之祝。相携纤手，共蹑华裀。◎唱柘枝令西山元是神仙境，瑞气郁森森。彩鸾飞下五云深。急管递繁音。碧鬓□斜花欲颤，轻盈莲步移金。柴檀催拍莫沈吟。传入柘枝心。◎花心唱慈元宫殿五云开。寿献九霞杯。步随王母共徘徊。仙子下瑶台。红袖引翻鸾镜媚，婆娑雪□风回。繁弦脆管莫相催。齐唱柘枝来。◎四角唱风吹仙袂飘飘举，底事下蓬莱。东朝遥祝万年杯。玉液泻金罍。天上蟠桃又熟，晕酡颜、红染芳腮。年年摘取献天阶。齐舞柘枝来。◎遣队铜壶漏转，屡惊花影之移；桂棹风轻，已觉蓬莱之近。覆裀已蹙，雪鼓重催。歌舞既周，好去好去。◎勾队瞻寿星于南极，瑞启东朝；移仙驭于西山，望倾北阙。式歌且舞，共祝无疆。◎吴仙诗一曲清歌艳彩鸾。金炉香拥气如兰。西山高与南山接，剩有当时却老丹。◎唱千年紫极锁烟萝。艳质含羞敛翠蛾。远睇慈元称寿处，不妨连臂，大家重与，楚舞更吴歌。◎谌仙诗冉冉飞霜缀绮裳。遥知谌母下丹阳。黄金炼就三山药，来采蒲花献寿觞。◎唱秘传玉诀自灵修。家在仙山最上头。理会有仙茅香馥郁，年年今日，薰风时候，掇取献龙楼。◎鹤山诗饮马池边号浴仙。仙姿化鹤古今传。金经尤有延年诀，未数庄椿寿八千。◎唱自在云间白鹤飞。晴川浴罢不胜衣。旋裁五色冰蚕锦，千花覆处，三呼声里，惹得御香归。◎龙仙诗楚尾吴头风乍薰。沧波深拥小龙君。愿朝帝母龙楼晚，来曳霞裾驾五云。◎唱闲云潭影日悠悠。暮倚朱帘更少留。龙寿本齐箕与翼，□从今日，一年一度，东极庆千秋。◎柏仙诗古柏林间小剑仙。云鬟低绾ED51轻蝉。愿持天上长生箓，来祝东朝亿万年。◎唱新吴曾遇许旌阳。宝气横空一剑长。愿祝慈闱长不老，天长地久，有如此柏，万古镇苍苍。◎遣队花朝日转，睹妙舞之初停；莲步云生，学飞仙之难驻。遥瞻翠阆，已启金扃。待拟重来，不妨好去。◎王母祝语长乐宫中，永壶天之日月；蓬莱岛上，曳洞府之烟霞。不辞弱水之遥，来祝南山之寿。恭惟体坤至静，与佛同生。德比周任，知文王之所以圣；尊为太后，喜唐帝之孝于亲。和蔼一堂，庆流万宇。昆圃五城宅，幸居至治之朝；云EB30九霞觞，因献长生之箓。恭惟丕丞慈训，克绍洪休。八九叶蓂开，接虹流于华渚；三千年桃熟，侑宴饮于瑶池。薰风迭奏于虞弦，湛露载沾于周泽。臣□喜游化国，适际昌辰。密依天阙之光，好诵仙家之句。壶峤天低乐圣时。南薰初试度兰池。影飞霞佩朝金殿，曲奏云和献玉卮。稽首万年尧历永，承颜五色舜衣垂。仙家更有蟠桃在，明日重来谒帝墀。◎唱龙楼日永，鹤禁风薰，拂晓寿星光现。无限霞裾，欣传帝母，与佛同生华旦。佳气慈闱，看龙颜欢动，玉卮亲劝。捧祝殷勤，对萱草青松，菖蒲翠软。奇香喷，阶前芍药，频繁红深紫浅。遥望千官鹭序，晓仗初齐，趋觐慈元宫殿。更喜明朝，虹流佳节，同听嵩山呼万。湛露重重，燕庆两宫，盛事如今亲见。齐祝愿、西昆凝碧，南山增绿，与天齐算。身长好，年年拜舞宫花颤。◎勾队万岁山前，三呼祝寿；千花海里，一□□□。从来无日不春，况是薰风初夏。蔷薇□□，芍药翻阶。葵欲向阳，榴将喷火。正好共寻奇卉，来献芳筵。对仙李之盘根，今朝一转；庆蟠桃之结实，明日重来。上侑清欢，千花入队。◎万年枝诗百子池边景最奇。无人识是万年枝。细花密叶青青子，常得披香雨露滋。东风向晚薰风早。禁路飞花沾寿草。年年圣主寿慈闱，先献此花名字好。◎唱先献此花名字好。密叶长青，翠羽摇仙葆。紫禁风薰惊夏到。花飞细□香堪扫。拂晓宫娃争报道。无限琼妃，缥缈来蓬岛。来向慈闱勤颂祷。万年枝□同难老。◎长春花诗东风不与世情同。多付春光向此中。叶里尽藏云外绿，枝头剩带日边红。百花能占春多少。何似春颜长自好。清和时候卷红绡，端的长春春不老。◎唱端的长春春不老。玉颊微红，酒晕精神好。多谢天工相懊恼。花间不问春迟早。风外新篁摇翠葆。长乐宫边，绿荫笼驰道。此际称觞非草草。绛仙亲下蓬莱岛。◎菖蒲花诗昔年有母见花轮。富贵长年不记春。今报紫茸依碧节，献来慈极寿庄椿。汉家天子嵩山路。又见蒲仙相与语。而今帝母两怡愉，莫忘九疑山上侣。◎唱莫忘九疑山上侣。住在山中，白石清泉处。好与长年沾雨露。灵根下遣蟠虬护。青青九节长如许。早晚成花，教见薰风度。十二节添须记取。千年一节从头数。◎萱草花诗当年子建可诗章。绿叶丹花有晔光。为道宜男仍永世，福齐太姒炽而昌。犹记夏侯曾与赋。灼灼朱华人嘉句。紫微右极是慈闱，岁岁丹霞天近处。◎唱岁岁丹霞天近处。借问殷勤，何以逢兰杜。碧砌玉阑春不去。清香长逐薰风度。况是恩光新雨露。绿叶青青，葱翠长如许。端的萱花仙伴侣。年年今日阶前舞。◎石榴花诗待阙南风欲上场。阴阴稚绿绕丹墙。石榴已著乾红蕾，无尽春光尽更强。不因博望来西域。安得名花出安石。朝元阁上旧风光，犹是太真亲手植。◎唱犹是太真亲手植。猩染鲜葩，岁岁如曾拭。绛节青旌光耀日。分明是个神仙匹。引领金扉红的的。下有仙妃，纤手轻轻摘。为道朱颜常似得。今朝摘取呈慈极。◎栀子花诗当年曾记晋华林。望气红黄栀子深。有敕诸官勤守护，花开如玉子如金。此花端的名薝卜。千佛林中清更洁。从知帝母佛同生，移向慈元供寿佛。◎唱移向慈元供寿佛。压倒群花，端的成清绝。青萼玉包全未拆。薰风微处留香雪。未拆香包香已冽。沈水龙涎，不用金炉爇。花露轻轻和玉屑。金仙付与长生诀。◎蔷薇花诗碎翦红绡间绿丛。风流疑在列仙宫。朝真更欲薰香去，争掷霓衣上宝笼。忽惊锦浪洗春色。又似宫娃逞妆饰。会当一遣移花根，还比蒲桃天上植。◎唱还比蒲桃天上植。稚柳阴中，蜀锦开如织。万岁藤边娇五色。宜春馆里香寻觅。七十二行鲜的的。岁岁如今，早趁薰风摘。金掌露浓堪爱惜。龙涎华润凝光碧。◎芍药花诗倚竹佳人翠袖长。阿姨天上舞霓裳。娇红凝脸西施醉，青玉阑干说叠香。晚春早夏扬州路。浓妆初试鹅红妒。何如御掖垣中，日日传宣金掌露。◎唱日日传宣金掌露。当殿芳菲，似约春长驻。微紫深红浑谩与。淡妆偏趁泥金缕。拂早薰风花里度。吹送香尘，东殿称觞处。歌罢花仙归洞府。采鸾驾雾来南浦。◎宫柳花诗御墙侧畔绿垂垂。接夏连春花点衣。好似雪茵胡旋舞，楼台帘幕燕初飞。薰风日永龙墀晓。宫妃簇仗呈千巧。就中妙舞最工奇，戏衮玉球添一笑。◎唱戏衮玉球添一笑。笑道轻狂，似恁人间少。偏倚龙池依凤沼。随风得得低回绕。掠面点衣夸百巧。似雪飞花，点束梁园好。惹住金虬香篆袅。上林不放春光老。◎蟠桃花诗蕊珠仙子驾红云。来说瑶池□□春。道是当年和露种，三千花实又从新。红云元透西昆路。青鸟衔枝花□□。薰风初动子成初，消息一年传一度。◎唱消息一年传一度。万岁枝香，总是留春处。曾倚东风娇不语。玉阶霞袂飘飘举。蓬莱清浅红云路。结子新成，要荐金盘去。一实三千须记取。东朝宴罢回青羽。◎众唱十样仙葩天也爱。留住春光，一一娇相赛。万里莺花开世界。园林点检随时采。□□□眉仙体态。天与司花，舞彻歌还再。献与千官头上戴。年年万岁声中拜。","dynasty":"宋代","title":"乐语"}
{"author":"王义山","content":"胜地独湖山，满堂贮风月。歌舞太平气象，雪回云遏。红鞋朱帽，隔岸唤船，芙蓉万叠。人稀到，这清绝。因思旧事，庄敞平泉宅。莫与他人树石，对儿孙说。难全晚节，不如一丘壑。住茅屋三间，任穷达。","dynasty":"宋代","title":"千年调·胜地独湖山"}
{"author":"王义山","content":"有子万事足，相与乐湖山。花迳板舆稳，萱庭衮服斑。轲亲荣鼎养，鲁国忽丧还。元气极之母，生贤奠两间。","dynasty":"宋代","title":"挽贾平章生母"}
{"author":"王义山","content":"修龄逾八袠，五福萃诸身。翟服仪容旧，鸾绫谥诰新。艰难共淮楚，褒表建齐秦。曾听呼儿道，仲华能笑人。","dynasty":"宋代","title":"挽贾平章生母"}
{"author":"王义山","content":"忆昨云从东野时，天街携手话心知。澹庵往矣谁其嗣，文定今之学者师。德邵年高前辈行，山摧木坏哲人萎。虎头城下艰难共，古道如公更有谁。","dynasty":"宋代","title":"挽介堂胡知郡"}
{"author":"王义山","content":"六馆诸生伏下风，少年声价在黉宫。交游湖海天下士，规矩乾坤心匠中。竹使分符春坱圠，棠阴匝地昼朦胧。新昌人所难为事，人到于今说介翁。","dynasty":"宋代","title":"挽介堂胡知郡"}
{"author":"王义山","content":"偏是书生赋分悭，生平受用只儒酸。非无热处可炙手，禁得寒时做冷官。乃父向年已科目，好儿今日又衣冠。期颐上寿古来少，归去关山雾雨漫。","dynasty":"宋代","title":"挽李教授"}
{"author":"王义山","content":"夺得公来镇古洪，武昌棠荫蔼春融。生民立命学有用，活佛救人天大功。上帝遗符徵范镇，斯民失怙哭温公。山横抱犊人何在，草木蜚号一夜风。","dynasty":"宋代","title":"挽鹿泉贾参政二首"}
{"author":"王义山","content":"一老皤皤六十余，直从苦硬做工夫。可怜爵齿墙于德，惟有诗书付尔孤。后学失师谁主此，斯文坠地果天乎。榇归只借帆风力，最是舟中麦也无。","dynasty":"宋代","title":"挽鹿泉贾参政二首"}
{"author":"王义山","content":"儿女来前痛别离，遗言埋骨用深衣。当家曾把僧衣葬，谁识平生此意微。","dynasty":"宋代","title":"挽平轩王府判"}
{"author":"王义山","content":"犹记琼林锡宴时，平轩折得好花归。而今花与人何在，日暮江东云自飞。","dynasty":"宋代","title":"挽平轩王府判"}
{"author":"王义山","content":"渥漥生出此骅骝，父子当今第一流。争道老泉生二秀，最难锦水又三刘。悫亡明道碑东洛，塾死文公哭婺州。留得一家书脉在，郎君见说突烟楼。","dynasty":"宋代","title":"挽山居刘侯官"}
{"author":"王义山","content":"赋埒相如轧子云，词场几度策奇勋。不卑铜绶肯为宰，须是玉堂方著君。准拟日边行接武，奈何地下要修文。试将六稿从头读，羞杀时流把砚焚。","dynasty":"宋代","title":"挽山居刘侯官"}
{"author":"王义山","content":"雪坡仙去又山居，凋谢堪为世道悲。师鲁仅存遗集在，乐天无限故人思。追怀把酒论文日，忍读停云对雨诗。千里有书报埋玉，衔哀莫写泪交颐。","dynasty":"宋代","title":"挽山居刘侯官"}
{"author":"王义山","content":"闻孙姓字魁天下，知是堂中积善深。天岂有私惟福善，公于责报本无心。方来诸少庭森玉，管取明科榜又金。他日貂蝉食家庙，一门青紫列如林。","dynasty":"宋代","title":"挽善庆堂黎朝奉"}
{"author":"王义山","content":"紧官都做了，只欠到台司。言路古之直，经筵帝者师。极中五福备，天下达尊推。方曳星辰履，商山已茹芝。","dynasty":"宋代","title":"挽实斋刘尚书"}
{"author":"王义山","content":"节麾仍帅阃，三道福星临。政澈寒潭底，人行明镜心。船中不留月，童背也无琴。谁憩甘棠下，无穷蔽芾阴。","dynasty":"宋代","title":"挽实斋刘尚书"}
{"author":"王义山","content":"手拈老笔眇词场，余子如何敢颉颃。疑是前身真贺白，不然今世又苏黄。片文落处人争诵，一第欠于天取偿。造物却教二郎做，立身既好又名扬。","dynasty":"宋代","title":"挽松麓李佥判"}
{"author":"王义山","content":"曾趁当年桂子秋，烦公引领广寒游。春官报罢笑归去，底事无成付命休。诗又江湖一家数，学寻伊洛到源头。忍将感兴篇来读，望断修江无限愁。","dynasty":"宋代","title":"挽苏少章"}
{"author":"王义山","content":"到得咸淳国步艰，几回杭疏动天颜。丈夫那肯死牖下，余子从教活草间。有分珠厓终着去，无心白发望生还。故人目断暮云处，雾雨蒙蒙山外山。","dynasty":"宋代","title":"挽遂初陈尚书"}
{"author":"王义山","content":"英英玉立已班行，地位如何不庙堂。久合飞腾上华要，只缘抱负太刚方。阶庭竞秀夸诸少，衣钵先传属长郎。最是一家古三代，棣华今尚有余芳。","dynasty":"宋代","title":"挽溪园周知郡"}
{"author":"王义山","content":"记得年时试别头，得君引我上瀛洲。当场独步眇余子，好手先拈第一筹。锦水曾寻香戟梦，洪崖去伴赤松游。瓣香遥致生刍敬，渺渺螺川涕泗流。","dynasty":"宋代","title":"挽溪园周知郡"}
{"author":"王义山","content":"积谷翁家诧富强，千斯仓与万斯箱。尽教此辈更多蓄，输与先生这一庄。身已九京名不朽，家藏万卷字犹香。向来有子曾充赋，赢得此田常不荒。","dynasty":"宋代","title":"挽熊墨庄"}
{"author":"王义山","content":"三叹丞哉不负余，阶庭兰玉又森如。乡邻称道有是子，祖父传来只此书。勇上璧流逼霄汉，相将金榜到门闾。从前不朽惟家学，不必籯金自有余。","dynasty":"宋代","title":"挽熊县丞"}
{"author":"王义山","content":"阖朝奔逸荡无关，夜半潇潇风雨寒。世乱争先寻活路，时贫输与做穷官。平生自谓学无事，一死谅非君所难。到此彷徨犹不忍，国亡那敢计身安。","dynasty":"宋代","title":"挽云屋徐侍郎"}
{"author":"王义山","content":"碎剪红绡间绿丛，风流疑在列仙宫。朝真更欲薰香去，争掷霓衣上宝笼。忽惊锦浪洗春色，又似宫娃逞妆饰。会当一遣移花根，还比蒲桃天上植。","dynasty":"宋代","title":"王母祝语·蔷薇花诗"}
{"author":"王义山","content":"百子池边种最奇，无人识是万年枝。细花密叶青青子，常得披香雨露滋。东风向晚薰风早，禁路飞花沾寿草。年年圣主寿慈闱，先献此花名字好。","dynasty":"宋代","title":"王母祝语·万年枝诗"}
{"author":"王义山","content":"当年树背入诗章，绿叶丹花有晖光。为道宜男仍永世，福齐太姒炽而昌。犹记夏侯曾与赋，灼灼朱华凝瑞露。紫微右极是慈闱，岁岁丹霞天近处。","dynasty":"宋代","title":"王母祝语·萱草花诗"}
{"author":"王义山","content":"一钱刘太守，也被一钱污。今日公归去，一文钱也无。临去受百纸，清哉杜大夫。今日公归去，半张纸也无。清献出蜀日，琴鹤与之俱。今日公归去，琴和鹤也无。东山船载月，皎洁如冰壶。今日公归去，船中月也无。问公何所有，所有与人殊。只有一廉字，欺人百世无。","dynasty":"宋代","title":"五无歌送张参政"}
{"author":"王义山","content":"石溜寒泉山色阴，我来本不为花寻。愿分一滴清泉水，尽涤平生尘垢心。虚洞迂风桥畔过，急滩泻月水痕深。襟期难与凡人道，好和沧浪濯足吟。","dynasty":"宋代","title":"西湖即席和冷泉亭韵"}
{"author":"王义山","content":"梅兄住在水之滨，五柳先生便有云。传语林逋须着让，堤边风景要平分。","dynasty":"宋代","title":"小圃梅柳之争·柳与梅争"}
{"author":"王义山","content":"水边半树月模糊，移取山来更姓孤。未许渊明全占断，盍留一半乞林逋。","dynasty":"宋代","title":"小圃梅柳之争·梅与柳争"}
{"author":"王义山","content":"露出佳人半面看，晓鬟梳起碧云团。路傍老尽几春色，犹学丫头不顶冠。","dynasty":"宋代","title":"丫头岩"}
{"author":"王义山","content":"好风特地送帆开，刺破芦花雪几堆。浪裹烟波渔唱歇，岸头更点雁声催。船空载取月同云，蓬破偷将天入来。拂早起看鸥睡醒，笑侬抹过子陵台。","dynasty":"宋代","title":"夜宿严陵舟中"}
{"author":"王义山","content":"黩货无厌政贿成，几年蔀屋不曾晴。击奸霹雳从天降，烛物晶明揭日行。影在乌台已风采，特烦龙节更澄清。儿童走卒更相顾，夹道传呼司马名。","dynasty":"宋代","title":"谒按察马佥事"}
{"author":"王义山","content":"此瑟新更击巨贪，六条察吏首言贓。划开云睹青天日，全藉风闻白简霜。佥谓激扬须獬豸，如何放过此豺狼。诸生饥欲死难忍，惟有广文餍稻粱。","dynasty":"宋代","title":"谒按察马佥事"}
{"author":"王义山","content":"曾侍龙楼晓色催，真仙那肯下蓬莱。离方共睹重光日，震位欣闻长子雷。奉使只应天上去，运筹暂作幄中来。老夫羞把诗怀袖，只为明公是秀才。","dynasty":"宋代","title":"谒参政张献子"}
{"author":"王义山","content":"向来汉相肃朝纳，建武中兴又说刚。等是当年名御史，到今百世又流芳。","dynasty":"宋代","title":"谒申屠御史"}
{"author":"王义山","content":"云渺梁砀山水深，千年标致杳难寻。只今来伴东湖月，惟有沙鸥识此心。","dynasty":"宋代","title":"谒申屠御史"}
{"author":"王义山","content":"褰帷问俗驻洪都，听得舆人夹道呼。好事被君都做了，个般风力自前无。","dynasty":"宋代","title":"谒申屠御史"}
{"author":"王义山","content":"向来曾拜紫宸衙，亲见先班奉日霞。帝室馆甥贵公子，王姬下嫁旧儒家。执中默契心传妙，勤有无穷学问加。带取孤山作作伴，清吟尚可趁梅花。","dynasty":"宋代","title":"谒中斋杨左丞"}
{"author":"王义山","content":"岩中一个月胚胎，知是谁将斧凿开。一夜六丁将帝敕，驾空推起上天天。","dynasty":"宋代","title":"月岩"}
{"author":"王义山","content":"轻寒测测雨冥冥，不觉閒中春一庭。老竹似欺窗草绿，落梅微间翠苔青。倏听莺语调新曲，默看蛛丝网碎屏。物意人情两相得，莫容尘俗挠中扃。","dynasty":"宋代","title":"蚤起斋檐独坐"}
{"author":"王义山","content":"竹外重门不待扃，此垣缭绕自天成。一枝潇洒无尘涴，半夜高寒对月明。特立丰标仁者静，生平骨格圣之清。纵饶曾与逋仙约，只许溪前见影横。","dynasty":"宋代","title":"赠陈梅垣"}
{"author":"王义山","content":"萌一欺心理便亏，久之天定胜人为。贾臣负担行吟日，韩信低头出胯时。自怯终于强者弱，不争是乃胜之基。彼来欺我自欺耳，只要我心无自欺。","dynasty":"宋代","title":"赠邓可欺"}
{"author":"王义山","content":"乔木森森说邓林，自从拱把至于今。虽然本质生成美，全是乃翁培植深。勿使杯卷戕所有，或容斤斧得而寻。非材自愧沟中断，也有庭槐满地阴。","dynasty":"宋代","title":"赠邓梓林"}
{"author":"王义山","content":"毕竟前身是令威，昂藏鹤样更能诗。此行游遍江湖了，来访逋仙又一奇。","dynasty":"宋代","title":"赠丁道士游浙"}
{"author":"王义山","content":"我爱梅花村得好，来伴山村与卜邻。却有一般不村处，冰为胸次玉为神。别有村人村得俗，满口肥甘烂钱谷。那知山村梅样癯，肯向人言饭不足。山村切莫学我痴，腹中有字不疗饥。会有东君老知己，陇头先春寄一枝。","dynasty":"宋代","title":"赠山村梅癯"}
{"author":"王义山","content":"十五以前月，清光逐夜生。自朔以至望，浸长而浸盈。十五以后月，明减而生魄。自望以至晦，浸微而浸阙。嗟彼天上月，有圆阙阴晴。惟有心月月，天者常清明。持此以鉴人，妍媸奚所遁。此月天在天，月在尔方寸。","dynasty":"宋代","title":"赠心月相士"}
{"author":"王义山","content":"缘何扁鹊号良医，传法元来饮上池。化作月湖湖内水，愿捐一滴救疮痍。","dynasty":"宋代","title":"赠医士熊月湖"}
{"author":"王义山","content":"月湖镜样十分清，诊视还他指下明。那似月湖心地好，愿人常似免长生。","dynasty":"宋代","title":"赠医士熊月湖"}
{"author":"王义山","content":"道理须从妙处寻，静中观物了吾心。一时俯仰成朝暮，万变纷纭几古今。蠖屈蛇伸非矫揉，鸢飞鱼跃自升沉。莫随名利相牵引，方寸胶舟泥寸涔。","dynasty":"宋代","title":"斋居杂兴"}
{"author":"王义山","content":"一身自有一乾坤，拍拍阳和禀得淳。诗思已随春意动，夜衾不怕晓寒新。未应云谷成辽邈，常把沧洲入想因。觅句看书无个事，清泉可饮便非贫。","dynasty":"宋代","title":"斋居杂兴"}
{"author":"王义山","content":"山水之中足可娱，田园数亩任荒芜。论交惟有诗知己，把酒相忘月与吾。秀石漱泉清可砚，孤峰挂日影堪图。可怜直节如松劲，刚被秦封作大夫。","dynasty":"宋代","title":"斋居杂兴"}
{"author":"王义山","content":"木曳斜晖抹淡红，薄窗微惹一帘风。水如银样浸新月，山耸翠标撑碧穹。天为骚人开眼界，酒寻好句入杯中。兴来点检江山罢，顷刻阴晴笑化工。","dynasty":"宋代","title":"斋居杂兴"}
{"author":"王义山","content":"天根分上下，月窟几晴阴。老树吹来古，流芳直到今。四时花不断，一本理尤深。记得南轩说，要观生物心。","dynasty":"宋代","title":"斋居杂兴"}
{"author":"王义山","content":"风撼林间万窍开，耳边雨带暮潮来。似知书困难为宽，刚把天声为唤回。","dynasty":"宋代","title":"枕上闻风"}
{"author":"王义山","content":"曾侍鹓行步赤墀，入山正为怕人知。自惭不直百金伎，空有囊中药不龟。","dynasty":"宋代","title":"中屠御史袖诗来访和韵以谢"}
{"author":"王义山","content":"满前舞鲜杂号狸，揽辔澄清众所期。今日忠良方得路，愿歌守道四贤诗。","dynasty":"宋代","title":"中屠御史袖诗来访和韵以谢"}
{"author":"王义山","content":"云卿曾屈帅垣尊，讵谓如今古道存。驄马行行人且避，如休容易到山村。","dynasty":"宋代","title":"中屠御史袖诗来访和韵以谢"}
{"author":"王义山","content":"一年景物秋最好，秋到重阳秋更老。留取黄花待再来，殷勤寄与西风道。菊花了后到梅花，梅花开时雪交加。何当雪月交光夜，与君重约醉流霞。","dynasty":"宋代","title":"座间分韵得道字"}
{"author":"王义山","content":"建隆成帝业，肇造宋乾坤。永穆昔传子，慈元今抱孙。羹墙有尧在，谟训即汤存。血染攀髯泪，哀缠彻九阍。","dynasty":"宋代","title":"挽度宗其二"}
{"author":"王义山","content":"修龄踰八帙，五福萃诸身。翟服仪容旧，鸾绫谥诰新。艰难共淮楚，褒表建齐秦。曾听呼儿道，仲华能笑人。","dynasty":"宋代","title":"挽贾平章生母其二"}
{"author":"王义山","content":"惯熟齑盐味，谁云食淡难。旧尝司国子，今又作儒官。有手肯炙热，无毡不怕寒。芹香至今在，常梦到槐安。","dynasty":"宋代","title":"和王槐城寄诗韵"}
{"author":"王义山","content":"孤山久无主，谁伴月昏黄。归兴西湖动，离情南浦伤。官清从马瘦，政暇又诗忙。莫羡和羹事，林逋有暗香。","dynasty":"宋代","title":"别中斋杨左丞"}
{"author":"王义山","content":"从前身不染飞埃，雪窦云峰任往来。石路滑时宜驻锡，浪头危处且浮杯。眼高桑下肯三宿，脚健山中能万回。四大空虚何底止，信渠钻得纸窗开。","dynasty":"宋代","title":"送云游莹上人"}
{"author":"王义山","content":"一老皤皤六十馀，直从苦硬做工夫。可怜爵齿啬于德，惟有诗书付尔孤。后学失师谁主此，斯文坠地果天乎。榇归只借帆风力，最是舟中麦也无。","dynasty":"宋代","title":"挽鹿泉贾参政二首其二"}
{"author":"王义山","content":"雁塔题名墨尚鲜，九州四海此同年。故人直上青云路，凡俗那能白骨仙。不善巧图真个拙，祇因方处久些圆。万钟不博箪瓢乐，有命何如有性焉。","dynasty":"宋代","title":"挽云屋徐侍郎其二"}
{"author":"王义山","content":"悔著当初误出山，无聊情绪几多般。尽教茅舍云遮断，已约梅花月送还。旅兴须凭酒消遣，家书不住报平安。逢人休道为官好，骨肉团栾胜做官。","dynasty":"宋代","title":"冷舍偶成示儿"}
{"author":"王义山","content":"犹记乌台第一章，当年物论忒雌黄。人心自有公非是，天理岂能终晦亡。奸魄虽生名已死，弹文尚湿墨犹香。偷生宁复百年活，地下何颜见竹芗。","dynasty":"宋代","title":"挽竹芗龚侍郎其一"}
{"author":"王义山","content":"一木难支大厦倾，阖门拚却赴波鲸。归来止为寻坟陇，隐去不教知姓名。剩有诗篇传不朽，相从野老话生平。翩翩只鹤扶云去，群玉峰头籍大清。","dynasty":"宋代","title":"挽竹芗龚侍郎其二"}
{"author":"王义山","content":"渥洼生出此骅骝，父子当今第一流。争道老泉生二秀，最难锦水又三刘。悫亡明道碑东洛，塾死文公哭婺州。留得一家书脉在，郎君见说突烟楼。","dynasty":"宋代","title":"挽山居刘侯官其一"}
{"author":"王义山","content":"偪仄怀居非丈夫，吾今语子好游乎。沅湘到处有司马，嵩华至今谈小苏。事会无穷闲宇宙，山川有尽眇江湖。奇闻壮观多收拾，刮目他时看阿吴。","dynasty":"宋代","title":"题吴此民远游集"}
{"author":"王义山","content":"僻在江南天一隅，烦公原隰遍驰驱。数元结辈已多矣，百子骏今安得乎。风力喧传真御史，霜台勇在去贪夫。翩翩只鹤骑将去，若问腰缠一孔无。","dynasty":"宋代","title":"饯申屠御史归扬州行台"}
{"author":"王义山","content":"往来不特地之灵，西有长庚一点星。九路大开行省府，几人争看小朝廷。只消馀力镇衡岳，许大先声到洞庭。净洗甲兵从此去，烦公更为挽沧溟。","dynasty":"宋代","title":"饯长白李左丞"}
{"author":"王义山","content":"壶峤天低乐圣时，南薰初试度兰池。影飞霞佩朝金殿，曲奏云和献玉卮。稽首万年尧历永，承颜五色舜衣垂。仙家更有蟠桃在，明日重来谒帝墀。","dynasty":"宋代","title":"王母祝语"}
{"author":"王义山","content":"向来汉相肃朝纲，建武中兴又说刚。等是当年名御史，到今百世又流芳。","dynasty":"宋代","title":"谒申屠御史其一"}
{"author":"王义山","content":"满前舞鳝杂号狸，揽辔澄清众所期。今日忠良方得路，愿歌守道四贤诗。","dynasty":"宋代","title":"申屠御史袖诗来访和韵以谢其二"}
{"author":"王义山","content":"不誇九老写成图，要似一家三老无。满把寿觞拚一醉，父前母后子来扶。","dynasty":"宋代","title":"题袁州邵录三老图其二"}
{"author":"王义山","content":"癖到膏肓药不医，把泉煮石炼成诗。齿根更著雪来嚼，吟过梅关又一奇。","dynasty":"宋代","title":"题韶州李同知百泉漱雪吟卷其一"}
{"author":"王义山","content":"伏羲先天易，其初一太极。太极生阴阳，阴阳各有画。濂溪何所传，妙得于太极。极上作一圈，一圈只是白。伏羲已为赘，大小圈更十。不知果何意，多是祖河图。所以负笭者，敢于嗤吾徒。愿与易相忘，圈点画皆无。","dynasty":"宋代","title":"赠点易娄君复"}
{"author":"王义山","content":"东风不与世情同，多付春光向此中。叶里尽藏云外绿，枝头剩带日边红。百花能占春多少，何似春颜长自好。清和时候卷红绡，端的长春春不老。","dynasty":"宋代","title":"王母祝语长春花诗"}
{"author":"王义山","content":"御墙侧畔绿垂垂，接夏连春花点衣。好似雪茵胡旋舞，楼台帘幕燕初飞。薰风日永彤墀晓，宫妃簇仗呈千巧。就中妙舞最工奇，戏衮玉毬添一笑。","dynasty":"宋代","title":"王母祝语宫柳花诗"}
{"author":"王义山","content":"自在云间白鹤飞。晴川浴罢不胜衣。旋裁五色冰蚕锦，千花覆处，三呼声里，惹得御香归。","dynasty":"宋代","title":"乐语"}
{"author":"王义山","content":"胜地独湖山，满堂贮风月。歌舞太平气象，雪回云遏。红鞋朱帽，隔岸唤船，芙蓉万叠。人稀到，这清绝。因思旧事，庄敞平泉宅。莫与他人树石，对儿孙说。难全晚节，不如一丘壑。住茅屋三间，任穷达。","dynasty":"宋代","title":"千年调游葛岭归有感"}
{"author":"王义山","content":"还比蒲桃天上植。稚柳阴中，蜀锦开如织。万岁藤边娇五色。宜春馆里香寻觅。七十二行鲜的的。岁岁如今，早趁薰风摘。金掌露浓堪爱惜。龙涎华润凝光碧。","dynasty":"宋代","title":"乐语"}
{"author":"王义山","content":"端的长春春不老。玉颊微红，酒晕精神好。多谢天工相懊恼。花间不问春迟早。风外新篁摇翠葆。长乐宫边，绿阴笼驰道。此际称觞非草草。绛仙亲下蓬莱岛。","dynasty":"宋代","title":"乐语"}
{"author":"王义山","content":"诗思已随春意动，夜衾不怕晓寒新。一枝潇洒无尘涴，半夜高寒对月明。满斟绿斝安排醉，牢裹乌纱照顾吹。","dynasty":"宋代","title":"句"}
{"author":"王义山","content":"宇宙邮亭耳，游子问舟归。滩上滩下，转柁欲速□□迟。安得泛河一叶，寻见江南归处，多只是旬馀。此身无地著，惊浪湿征衣。独张翰，见风起，早知机。谁把乘舟，偏重良策济明时。夷岛人烟相接，恰在永嘉上浦，猛忆浩然诗。乡闾万馀里，失路一相悲。","dynasty":"宋代","title":"水调歌头·宇宙邮亭耳"}
{"author":"王义山","content":"江西派已远，后来无闻人。许大能诗声，来自浙之滨。奚奴背锦囊，马蹄踏青春。来派江西诗，风月浩无垠。翩翩佳公子，皆绮纨其身。惟君独不然，每恨无书贫。胸中国子监，所积皆轮囷。把酒读君诗，一字一精神。句里带梅香，不涴半点尘。家本住孤山，和靖与卜邻。吾闻诗之天，不在巧与新。纖浓寄淡泊，清峭寓简淳。古律尤崛奇，可与子建亲。此诗实兼之，体具众美纯。载哦长短篇，音节中韶钧。少游词如诗，二者皆逼真。再拜卷锦还，愿言宝所珍。","dynasty":"宋代","title":"跋杨中斋诗词集"}
{"author":"王义山","content":"孤山久无生，谁伴月昏黄。归兴西湖动，离情南浦伤。官清从马瘦，政暇又诗忙。莫羡和羹事，林逋有暗香。","dynasty":"宋代","title":"别中斋杨左丞"}
{"author":"王义山","content":"朔气棱棱带雪吹，凝阴四面锁寒枝。自回造化微和后，如再洪蒙未判时。天遣江山醒醉眼，春将景色入新诗。乡晨一部箫韵奏，草绿花红山鸟嬉。","dynasty":"宋代","title":"春日即事二首"}
{"author":"王义山","content":"步屧随风过柳川，眼前气象觉熙然。勾萌甲拆皆春意，鱼跃鸢飞遂性天。绿草方浓山尽发，紫芽新迸蕨初拳。自形自色何容巧，禀赋元来物得偏。","dynasty":"宋代","title":"春日即事二首"}
{"author":"王义山","content":"只有春风无世态，世间冷暖若为情。废经彼自违先圣，议礼终难强两生。不合拂衣吾竟去，谁云出昼待留行。云卿数亩园犹在，已结东湖松菊盟。","dynasty":"宋代","title":"东湖拜朔非礼去职诸生以诗留行和其韵以谢之"}
{"author":"王义山","content":"此门西掖傍丹墀，此正坡仙得意时。不是惠州饭难吃，如何去做和陶诗。","dynasty":"宋代","title":"读东坡和陶诗有感"}
{"author":"王义山","content":"学诗莫学晚唐诗，学得晚唐非盛时。愿把凫鹥和既醉，翻腾韵语作今诗。","dynasty":"宋代","title":"读晚唐诗有感"}
{"author":"王义山","content":"扫除黄叶拂尘埃，讲座虽虚尚有台。岁晚乔松典型在，烟波叠嶂画图开。不须瑞露从天降，应是慈云为客来。须信中边甜似蜜，吟诗未足报崔嵬。","dynasty":"宋代","title":"甘露堂"}
{"author":"王义山","content":"灵均作天问，子厚为之对。玄冥莫可诘，幻说多诡怪。苍苍特其形，厥义了难解。尼山自绝笔，人文已久坏。果有司造者，应不终泯晦。吾欲灰吾心，纳世于聋聩。复为崆峒民，穴野奚土蒉。","dynasty":"宋代","title":"感兴"}
{"author":"王义山","content":"东篱采秋菊，秋菊清且香。采之欲寄谁，聊以寓感伤。感伤何所思，故人天一方，故人日以远，思君岂能忘。瞻望兮弗及，西山倾夕阳。黄昏人倚楼，一声笛何长。","dynasty":"宋代","title":"古意二首"}
{"author":"王义山","content":"凭谁撼得海门开，疑是神兵着力推。霎地起来银一线，驾山卷起雪千堆。列江画舫浮天去，几片红旗逐浪回。毕竟神京钟王气，海神岂为子胥来。","dynasty":"宋代","title":"观海潮"}
{"author":"王义山","content":"元岂好聱张岂乖，世间役役逐尘埃。容心于天为身阱，得意之时即祸媒。退一步思方是足，放三分弱岂真呆。悠然独坐吟窗下，忽见梅花一朵开。","dynasty":"宋代","title":"和陈荣可感兴韵"}
{"author":"王义山","content":"阁枕台隍暇日临，兴怀风景寄情深。江山为友更添我，宇宙皆诗放纵吟。不尽川流朝复夜，无穷事会古来今。一般输与渔翁好，即是閒非不累心。","dynasty":"宋代","title":"和韩御史题滕王阁韵"}
{"author":"王义山","content":"喜瞻御史又来临，感慨登高此兴深。许大乾坤付杯酒，几多景物入孤吟。惭无王勃诗家数，赖有韩公记古今。休讶江东暮云隔，相逢萍水两知心。","dynasty":"宋代","title":"和韩御史题滕王阁韵"}
{"author":"王义山","content":"麻姑粒米撒天葩，山色模糊未尽遮。月斧凿天飞下屑，风力翦水簇成花。有时觅句寻欧约，不惯斟羔学党家。呵手捻梅窗下看，只嫌红蒂带村些。","dynasty":"宋代","title":"和胡方湖雪韵"}
{"author":"王义山","content":"谁报江州遣白衣，如云胜友好追随。满斟绿斝安排醉，牢裹乌纱照顾吹。两个重阳前后日，一年好景这些时。到今不数重山会，坐上元来欠了诗。","dynasty":"宋代","title":"和九月十日紫极登高韵"}
{"author":"王义山","content":"一毫矫揉不安然，人众岂能终胜天。透出梦关方是觉，要从心地自澄源。人能穷理始知命，事到容心便费言。造物安排都已定，道中浩浩而渊渊。","dynasty":"宋代","title":"和康节天意为人二吟"}
{"author":"王义山","content":"鸟兽不可与同群，人道无亏方是人。已分工夫须尽我，学中本领在明伦。川云意思乾坤外，杯酒襟怀天地春。识得眼前真道理，世间何事切吾身。","dynasty":"宋代","title":"和康节天意为人二吟"}
{"author":"王义山","content":"厥初是理与俱生，一点灵扃透处明。谁肯枉身徇时好，从来造物忌文名。雌黄一任傍人说，暴白只依天理行。输与老农无个事，夕阳黄犊黄烟耕。","dynasty":"宋代","title":"和清江韩伯善"}
{"author":"王义山","content":"世间利欲久胥沦，才有诗书不是贫。三极经纶须是学，一毫愧怍便非人。充之家国而天下，穷则江湖一钓纶。寄语黄州王学士，不妨借我华阳巾。","dynasty":"宋代","title":"和清江韩伯善"}
{"author":"王义山","content":"文章于道未为尊，求道须教造大醇。理学一门要精密，时文大病在尖新。高谈天下经纶易，谁疗目前饥馑因。拼却挂冠高蹈去，孰云林下果无人。","dynasty":"宋代","title":"和清江韩伯善"}
{"author":"王义山","content":"一衣带水绕洪城，水不在深龙则灵。檐栋中间人渺渺，烟云朝暮柳青青。肯将明月清风我，来伴西山南浦亭。好把甘泉洗贪酷，生民血渍吏牙腥。","dynasty":"宋代","title":"和申屠御史来豫章韵"}
{"author":"王义山","content":"惯熟虀盐味，谁云食淡难。旧尝司国子，今又作儒官。有手肯炙热，无毡不怕寒。芹香至今在，常梦到槐安。","dynasty":"宋代","title":"和王槐城城寄诗韵"}
{"author":"王义山","content":"静中乐处是琴书，此乐输君二美俱。明镜无尘佛关捩，内丹养火夜工夫。梅花窗下参同契，翠草庭前太极图。探得黄庭真诀了，不须更看养生符。","dynasty":"宋代","title":"寄题黄静斋"}
{"author":"王义山","content":"以儒饰吏号通材，忽报曹装打叠回。个样归舟惟载月，若为送客只将梅。云凝春树何堪别，昼永甘棠待再来。无限依依怀渭水，揽衣不寝夜徘徊。","dynasty":"宋代","title":"饯行省郎中王君祥"}
{"author":"王义山","content":"不是胸中熟吕刑，如何议谳极详明。严于三尺古来法，宽以一分天好生。仁意满腔皆恻隐，政声交口说廉平。玉堂本是青毡旧，跳过郎星向上行。","dynasty":"宋代","title":"饯怡斋胡宪使"}
{"author":"王义山","content":"夜半宫中响佩环，小臣仿佛见天颜。月星明穊斋坛上，穷昊鉴临方寸间。五色云祥开景运，两行露立缀仙班。皇心自与天心合，万姓欢呼法驾还。","dynasty":"宋代","title":"郊坛奏告礼成口号"}
{"author":"王义山","content":"文堂翕聚众星明，剖蚌扬沙着意精。幸执楮毫陪末席，敢将文字品诸生。烘堂莫共赓酬笑，彻夜惟闻倡叹声。要使西昆文体变，欧公不怕咈人情。","dynasty":"宋代","title":"京庠校文和同考官"}
{"author":"王义山","content":"悔着当初误出山，无聊清绪几多般。尽教茅舍云遮断，已约梅花月送还。旅兴须凭酒消遣，家书不住报平安。逢人休道为官好，骨肉团栾胜做官。","dynasty":"宋代","title":"冷舍偶成示儿"}
{"author":"王义山","content":"六出霏霏过小帘，梅梢着处似沾粘。天工底事巧装点，只为花疏特故添。","dynasty":"宋代","title":"梅梢上雪"}
{"author":"王义山","content":"五性感而动，其间善恶萌。危微相对立，体认要研精。大学静而得，中庸诚则明。原头不参透，何以约其情。","dynasty":"宋代","title":"偶成"}
{"author":"王义山","content":"良贵由天赋，欺心天可欺。功名皆梦幻，道理厌新奇。枫叶敲窗际，梅花对月时。个般清趣味，料得少人知。","dynasty":"宋代","title":"偶成"}
{"author":"王义山","content":"徃来不特地之灵，西有长庚一点星。九路大开行省府，几人争看小朝廷。只消余力镇衡岳，许大先声到洞庭。净洗甲兵从此去，烦公更为挽沧溟。","dynasty":"宋代","title":"钱长白李左丞"}
{"author":"王义山","content":"僻左江南天一隅，烦公原隰遍驰驱。数元结辈已多矣，百子骏今安得乎。风力喧传真御史，霜台勇在去贪夫。翩翩只鹤骑将去，若问腰缠一孔无。","dynasty":"宋代","title":"钱申屠御史归扬州行台"}
{"author":"王义山","content":"奉宣德意慰群生，曾未□年政已在。乃父勋名在彝鼎，当家衣钵合钧衡。如何归隐山林得，不管从来利禄轻。裴度淮西功业了，伫乘驲传上神京。","dynasty":"宋代","title":"钱张宣慰三首"}
{"author":"王义山","content":"贵介而能大耐官，留心翰墨此为难。龙蛇现影笔端活，风雨惊人纸上寒。教子一经文墨续，读书万卷夜灯残。一门数世衣冠盛，曾把君家家传看。","dynasty":"宋代","title":"钱张宣慰三首"}
{"author":"王义山","content":"种了甘棠打叠回，遮留竞凑辙辕来。只存诗檐作行李，若问归囊清过梅。抵为运筹咨汉杰，传闻近日筑燕台。为言民力东南竭，好趁层霄阊阖开。","dynasty":"宋代","title":"钱张宣慰三首"}
{"author":"王义山","content":"大块劳形为有生，为生受役自纷然。几年寒暑人间世，一点灵明心上天。欲待足时无了日，只今悟处是直诠。烟霞终是吾归处，谁道丹砂可引年。","dynasty":"宋代","title":"盛暑夜起"}
{"author":"王义山","content":"海棠搀得小春天，独向晴窗弄午烟。造物胡为太颠倒，此花怎敢占梅先。","dynasty":"宋代","title":"十月海棠盛开"}
{"author":"王义山","content":"东极承颜肃紫宸，恩醲湛露燕群臣。香传禁柳鸣球瑟，影颤宫花蔼缙绅。璀璨祥光三殿晓，怡愉和气万年春。明朝又纪流虹瑞，更效封人祝圣人。","dynasty":"宋代","title":"寿崇节致语口号"}
{"author":"王义山","content":"当家七步已称雄，君更豪吟句律工。泸水城存空吊古，睢阳庙在凛生风。友闻不死世无敌，武惠重来战有功。能不动心方是勇，教人以善谓之忠。","dynasty":"宋代","title":"书曹忠勇诗集"}
{"author":"王义山","content":"老来倦跻攀，悠悠憩山侧。层岚轶穷霓，纡萦困行客。崖倾觉嶮巇，径曲盘险迫。石老枕云根。桥横界野色。海峤吞暝晖，松标挂辰极。残烟罩成幄，长波曳如帛。天际鸟知还，溪涧鱼自适。几忘物无我，卢淡意常寂。泛观穷壤间，天亦局于迹。荣华忽雕枯，俯仰逃今昔。倾羲倏再旦，急轨等寄驿。","dynasty":"宋代","title":"书永嘉嘉禾驿"}
{"author":"王义山","content":"漠漠天高不可呼，斯民何处诉无辜。从来鹰隼肯敺雀，除却豺狼安问狐。霹雳一声碎奸胆，风霜八路击贪夫。得公数辈遍天下，民命从今盍少苏。","dynasty":"宋代","title":"送按察王佥事除行台察院"}
{"author":"王义山","content":"夺去江西一福星，维扬无地着先声。数千百里人相贺，二十四桥风便清。只为外台要精采，更烦辣手大支撑。劝君放缓骑驄马，怕有人来境上争。","dynasty":"宋代","title":"送按察王佥事除行台察院"}
{"author":"王义山","content":"公论难磨口似碑，肯将虚誉博人诗。心常近厚元非弱，职在详刑安忍施。两载依然如始至，一廉岂是要人知。怕闻驄马骑将去，惹起西人无限思。","dynasty":"宋代","title":"送按突起魏经历"}
{"author":"王义山","content":"西涧元来只是刘，叶公争取过台州。退斋赤手来兴复，上水篙撑急向流。","dynasty":"宋代","title":"送丁直谅赴西涧山长"}
{"author":"王义山","content":"去时行李只携琴，更带奚奴作伴行。所谓伊人何所似，漪漪涧水一般清。","dynasty":"宋代","title":"送丁直谅赴西涧山长"}
{"author":"王义山","content":"历家差只在毫里，有诏清台子细推。三代以来宗夏在，溥天之下再尧时。暂烦英节来将命，归对薇花好赋诗。夜直禁林如有问，江南民力正疮痍。","dynasty":"宋代","title":"送奉使翰林颁降历日回"}
{"author":"王义山","content":"云无心出未为非，鸟倦方还毋乃迟。只为当初欠归早，教人枉费和陶诗。","dynasty":"宋代","title":"送升甫归九江"}
{"author":"王义山","content":"猿鹤才闻归去来，便呼僮仆扫柴扉。如何出市见车马，惹起他心悔着归。","dynasty":"宋代","title":"送升甫归九江"}
{"author":"王义山","content":"不待文公立学规，士当无愧此深衣。无人可纠孰挑达，有过一弹谁是非，不怕转喉能触讳，自言垂老盍知归。只从北固山头处，直道留为晚景辉。","dynasty":"宋代","title":"送孙纠弹归镇江"}
{"author":"王义山","content":"广文要饭又何难，所在侏儒烂饱餐。热选尽教众人取，冷官要耐五更寒。四园鼓泽菊三迳，意思濂溪草一般。湓浦依然遗迹在，道源须是静中看。","dynasty":"宋代","title":"送余仲谦赴江州教"}
{"author":"王义山","content":"从前身不梁飞埃，雪窦云峰任往来。石路滑时宜驻锡，浪头危处且浮杯。眼高桑下肯三宿，脚健山中能万回。四大空虚何底止，信渠鑽得红窗开。","dynasty":"宋代","title":"送云游莹上人"}
{"author":"王义山","content":"未到三山声已雷，此行正好趁海开。榜文争看乖崖押，士类欢呼常衮来。不信闽中能独占，要令天下总春回。江西争得公来定，只怕朝家有诏催。","dynasty":"宋代","title":"送允中斋王参政入闽"}
{"author":"王义山","content":"安仁斗来大，地窄瞰官途。吏散晚卫早，人稀夜市无。山多田占少，涧曲水来迂。犹道茅包锦，县官来索租。","dynasty":"宋代","title":"宿安仁县市"}
{"author":"王义山","content":"骚经比兴殆无遗，何独于梅靳一辞。从逊以来方有司，到逋而后愈难诗。形容虽巧迹之浅，吟状愈多天者漓。独在孤山孤绝处，定交惟有雪相知。","dynasty":"宋代","title":"题陈宗阳梅花全韵诗集"}
{"author":"王义山","content":"伏羲先天易，其初一太极。太极生阴阳，阴阳各有画。濂溪何所传，妙得于太极。极上作一圈，一圈只是白。伏羲已为赘，大小圈更十。不知果何意，多是祖河图。所以负笭者，敢于嗤吾徒。愿与易相忘，圈点画皆无。","dynasty":"宋代","title":"题点易娄君复"}
{"author":"王义山","content":"道包众妙起经纶，粒粟中藏天地仁。五石匏徒夸彼大，一瓢饮有乐之真。从来硕果存生意，吾岂匏瓜系此身。文穆此心唯念旧，还能续得馑亭春。","dynasty":"宋代","title":"题杜氏匏瓜亭"}
{"author":"王义山","content":"从来道院江西好，只为涪翁遂得名。见说何家更清甚，院中终日读书声。","dynasty":"宋代","title":"题何氏山阴道院"}
{"author":"王义山","content":"山阴偏被道家占，我祖当年曾写经。君向阴中敞吟境，何时相伴鹤来听。","dynasty":"宋代","title":"题何氏山阴道院"}
{"author":"王义山","content":"凭何强占谢家塘，尀耐诗人忒煞狂。只把两家诗判断，此塘一半合还黄。","dynasty":"宋代","title":"题黄草塘诗集"}
{"author":"王义山","content":"冰作丰姿水作神，群仙境界里诗人。敲从竹起韵不俗，吟到梅来相逼真。无己许令参后社，庭坚端的是前身。有时石鼎堪联句，还许平分坐上春。","dynasty":"宋代","title":"题黄高士雪月集"}
{"author":"王义山","content":"齐己诸人壳已蝉，不传诗印又多年。水萍粘瓦终无用，风絮沾泥不是禅。谁识咸酸居味外，要追风雅到删前。读师句法真家数，拂拂松阴响涧泉。","dynasty":"宋代","title":"题僧南浦诗卷"}
{"author":"王义山","content":"癖到膏盲药不医，把泉煮石炼成诗。齿根更着雪来嚼，吟过海关又一奇。","dynasty":"宋代","title":"题韶州李同知百泉漱雪吟卷"}
{"author":"王义山","content":"奉命来宣古曲江，春回画戟昼凝香。使君吟到苏州意，愿睹斯民一日康。","dynasty":"宋代","title":"题韶州李同知百泉漱雪吟卷"}
{"author":"王义山","content":"文到龙溪大家数，耳孙分剩有诗材。只因住在修江近，接得涪翁一派来。","dynasty":"宋代","title":"题汪才夫石城诗集"}
{"author":"王义山","content":"逼仄怀居非丈夫，吾今语子好游乎。沅湘到处有司马，嵩华至今谈小苏。事会无穷闲宇宙，山川有尽眇江湖。奇闻壮观多收拾，刮目他时看阿吴。","dynasty":"宋代","title":"题吴此民无游集"}
{"author":"王义山","content":"恭惟陈简斋，与鹤山魏公。堂堂二先生，后学之所宗。遗迹所到处，百世犹高风。武冈有向氏，乃祖家诗礼。简斋曾来访，鹤山亦踵至。二先生来时，草木亦光贲。主人跼蹐迎，出门见大宾。大带束深衣，整容而肃襟。揖客坐上坐，樽酒与细论。向氏家本儒，苦无黄金籯。惟有无加庄，留以遗子孙。此庄不在田，非谓三百囷。庄者敬之谓，为学之入门。乃祖燕后人，有书便不贫。能令二先生，肯来共斯文。向来吾南昌，隐者苏云卿。魏公令地主，而来访一民。匹夫道义重，王侯失其尊。古人不傲士，此风今犹存。","dynasty":"宋代","title":"题武冈向敏衡无加庄"}
{"author":"王义山","content":"吹起炎刘已冷灰，先生功不上云台。当初同学还何事，毕竟曾经讲较来。","dynasty":"宋代","title":"题严子陵钓台"}
{"author":"王义山","content":"堂前活现老人星，两个齐眉作寿朋。更有膝边儿戏彩，此身都及见云仍。","dynasty":"宋代","title":"题袁州邵录三老图"}
{"author":"王义山","content":"不夸九老写成图，要似一家三老无。满把寿觞拼一醉，父前母后子来扶。","dynasty":"宋代","title":"题袁州邵录三老图"}
{"author":"王义山","content":"说到义时须割截，如何气象得浑全。合非真合皆人者，生与俱生有性焉。友是弟兄常底事，仁于父子本然天。大书忍字果何意，便觉流于矫揉偏","dynasty":"宋代","title":"题郑氏义门"}
{"author":"王义山","content":"鸿冥未判初，动静根已互。阴阳无停机，一阖一辟户。太虚本块气，无形何八柱。四时自尔行，列星自尔布。吾闻女娲氏，曾把五色补。补处绝无痕，亦有未补处。日无息不运，何处独阴雾。有龙衔烛照，终日烧不住。玉川子有言，日月作眼行。应不外幽独，同此双眼睛。彼何地而暗，乃假烛以明。亦有无烛地，暗塞幽冥冥。吾不解其故，苍苍徒具形。试唤卢仝鬼，为我叩太清。","dynasty":"宋代","title":"天问"}
{"author":"王义山","content":"元是双峰门下士，席间参请到源头。鲁人知有乐正子，汉世曾称马少游。白鹿洞宾儒领袖，紫阳教主道源流。有儿曾斫月中桂，家学相传卒未休。","dynasty":"宋代","title":"挽白鹿洞宾吕善居"}
{"author":"王义山","content":"道隆兼德厚，民庶乐难名。宫合府中一，身修天下平。有条皆快活，无事不清明。长乐天将晚，如闻问寝声。","dynasty":"宋代","title":"挽度宗"}
{"author":"王义山","content":"父子眉山多一苏，衣冠盛事再堪图。岫云懒出官情薄，霖雨未成舆望孤。横海仅存遗藁在，临川有此老师无。瓣香久欠南丰敬，东望灵车天一隅。","dynasty":"宋代","title":"挽横海曾朝议"}
{"author":"王义山","content":"手画兵家八阵图，儿时此志已吞吴。英雄豪杰所同者，将相王侯有种乎。事竟无成空感慨，天胡不忍死须臾。东南留得斯人在，半壁乾坤只手扶。","dynasty":"宋代","title":"挽胡经干"}
{"author":"王义山","content":"少陵元是谁家数，衣钵当初自审言。松涧于何寻的派，涪翁之后又仍孙。几篇忧国诗奚寄，一念爱君天所根。不比骚人弄光景，读君遗稿死犹存。","dynasty":"宋代","title":"挽黄松涧"}
{"author":"王义山","content":"当家旧只说骊塘，近代家溪名又香。仁智扁斋天动静，正邪抗疏界阴阳。伤哉所到方丹毂，惜也斯人不玉堂。孤负锦江人望断，使君已在白云乡。","dynasty":"宋代","title":"挽家溪危知郡"}
{"author":"陶翰","content":"扶苏秦帝子，举代称其贤。百万犹在握，可争天下权。束身就一剑，壮志皆弃捐。塞下有遗迹，千龄人共传。疏芜尽荒草，寂历空寒烟。到此尽垂泪，非我独潸然。","dynasty":"唐代","title":"经杀子谷"}
{"author":"陶翰","content":"山月松筱下，月明山景鲜。聊为高秋酌，复此清夜弦。晤语方获志，栖心亦弥年。尚言兴未逸，更理逍遥篇。","dynasty":"唐代","title":"秋山夕兴"}
{"author":"陶翰","content":"志士固不羁，与道常周旋。进则天下仰，已之能晏然。褐衣东府召，执简南台先。雄义每特立，犯颜岂图全。谪居东南远，逸气吟芳荃。适会寥廓趣，清波更夤缘。扁舟入五湖，发缆洞庭前。浩荡临海曲，迢遥济江壖。征奇忽忘返，遇兴将弥年。乃悟范生智，足明渔父贤。郡临新安渚，佳赏此城偏。日夕对层岫，云霞映晴川。闲居恋秋色，偃卧含贞坚。倚伏聊自化，行藏互推迁。君其振羽翮，岁晏将冲天。","dynasty":"唐代","title":"赠房侍御（时房公在新安）"}
{"author":"陶翰","content":"退无偃息资，进无当代策。冉冉时将暮，坐为周南客。前登阙塞门，永眺伊城陌。长川黯已空，千里寒气白。家本渭水西，异日同所适。秉志师禽尚，微言祖庄易。一辞林壑间，共系风尘役。交朋忽先进，天道何纷剧。岂念嘉遁时，依依偶沮溺。","dynasty":"唐代","title":"晚出伊阙寄河南裴中丞"}
{"author":"陶翰","content":"松柏乱岩口，山西微径通。天开一峰见，宫阙生虚空。正殿倚霞壁，千楼标石丛。夜来猿鸟静，钟梵响云中。岑翠映湖月，泉声乱溪风。心超诸境外，了与悬解同。明发唯改视，朝日长崖东。湖色浓荡漾，海光渐曈朦。葛仙迹尚在，许氏道犹崇。独往古来事，幽怀期二公。","dynasty":"唐代","title":"宿天竺寺"}
{"author":"陶翰","content":"驱马击长剑，行役至萧关。悠悠五原上，永眺关河前。北虏三十万，此中常控弦。秦城亘宇宙，汉帝理旌旃。刁斗鸣不息，羽书日夜传。五军计莫就，三策议空全。大漠横万里，萧条绝人烟。孤城当瀚海，落日照祁连。怆矣苦寒奏，怀哉式微篇。更悲秦楼月，夜夜出胡天。","dynasty":"唐代","title":"出萧关怀古"}
{"author":"陶翰","content":"南国久芜漫，我来空郁陶。君看章华宫，处处生黄蒿。但见陵与谷，岂知贤与豪。精魂托古木，宝玉捐江皋。倚棹下晴景，回舟随晚涛。碧云暮寥落，湖上秋天高。往事那堪问，此心徒自劳。独馀湘水上，千载闻离骚。","dynasty":"唐代","title":"南楚怀古"}
{"author":"陶翰","content":"楚客西上书，十年不得意。平生相知者，晚节心各异。长揖五侯门，拂衣谢中贵。丈夫多别离，各有四方事。拔剑因高歌，萧萧北风至。故人有斗酒，是夜共君醉。努力强加餐，当年莫相弃。","dynasty":"唐代","title":"送朱大出关"}
{"author":"陶翰","content":"请君留楚调，听我吟燕歌。家在辽水头，边风意气多。出自为汉将，正值戎未和。雪中凌天山，冰上渡交河。大小百馀战，封侯竟蹉跎。归来霸陵下，故旧无相过。雄剑委尘匣，空门唯雀罗。玉簪还赵女，宝瑟付齐娥。昔日不为乐，时哉今奈何。","dynasty":"唐代","title":"相和歌辞。燕歌行"}
{"author":"陶翰","content":"进军飞狐北，穷寇势将变。日落沙尘昏，背河更一战。騂马黄金勒，雕弓白羽箭。射杀左贤王，归奏未央殿。欲言塞下事，天子不召见。东出咸阳门，哀哀泪如霰。","dynasty":"唐代","title":"古塞下曲"}
{"author":"陶翰","content":"行吏到西华，乃观三峰壮。削成元气中，杰出天河上。如有飞动色，不知青冥状。巨灵安在哉，厥迹犹可望。方此顾行旅，末由饬仙装。葱茏记星坛，明灭数云嶂。良友垂真契，宿心所微尚。敢投归山吟，霞径一相访。","dynasty":"唐代","title":"望太华赠卢司仓"}
{"author":"陶翰","content":"骢马拂绣裳，按兵辽水阳。西分雁门骑，北逐楼烦王。闻道五军集，相邀百战场。风沙暗天起，虏骑森已行。儒服揖诸将，雄谋吞大荒。金门来见谒，朱绂生辉光。数年侍御史，稍迁尚书郎。人生志气立，所贵功业昌。何必守章句，终年事铅黄。同时献赋客，尚在东陵傍。","dynasty":"唐代","title":"赠郑员外"}
{"author":"陶翰","content":"奉义朝中国，殊恩及远臣。乡心遥渡海，客路再经春。落日谁同望，孤舟独可亲。拂波衔木鸟，偶宿泣珠人。礼乐夷风变，衣冠汉制新。青云已干吕，知汝重来宾。","dynasty":"唐代","title":"送金卿归新罗"}
{"author":"陶翰","content":"忽来枝上啭，还似谷中声。乍使香闺静，偏伤远客情。间关难辨处，断续若频惊。玉勒留将久，青楼梦不成。千门候晓发，万井报春生。徒有知音赏，惭非皋鹤鸣。","dynasty":"唐代","title":"柳陌听早莺"}
{"author":"陶翰","content":"志士固不羁，与道常周旋。进则天下仰，已之能晏然。褐衣东府召，执简南台先。雄义每特立，犯颜岂图全。谪居东南远，逸气吟芳荃。适会寥廓趣，清波更夤缘。扁舟入五湖，发缆洞庭前。浩荡临海曲，迢遥济江壖。徵奇忽忘返，遇兴将弥年。乃悟范生智，足明渔父贤。郡临新安渚，佳赏此城偏。日夕对层岫，云霞映晴川。闲居恋秋色，偃卧含贞坚。倚伏聊自化，行藏互推迁。君其振羽翮，岁晏将冲天。","dynasty":"唐代","title":"赠房侍御"}
{"author":"陶翰","content":"夜来三渚风，晨过临淮岛。湖中海气白，城上楚云早。鳞鳞鱼浦帆，漭漭芦洲草。川路日浩荡，惄焉心如捣。且言任倚伏，何暇念枯槁。范子名屡移，蘧公志常保。古人去已久，此理今难道。","dynasty":"唐代","title":"早过临淮"}
{"author":"陶翰","content":"舣棹乘早潮，潮来如风雨。樟台忽已隐，界峰莫及睹。崩腾心为失，浩荡目无主。豗cI浪始闻，漾漾入鱼浦。云景共澄霁，江山相吞吐。伟哉造化工，此事从终古。流沫诚足诫，商歌调易若。颇因忠信全，客心犹栩栩。","dynasty":"唐代","title":"乘潮至渔浦作"}
{"author":"龚开","content":"一从云雾降天关，空尽先朝十二闲。今日有谁怜瘦骨，夕阳沙岸影如山。","dynasty":"宋代","title":"瘦马图"}
{"author":"龚开","content":"朔方六月犹有雪，江南十月冰未结。雁门一夜起夜风，飞到江南未八月。江南处处多稻粱，景物何独为潇湘。沙汀月暗渔火起，警奴一夜空荒忙。休言汝肉不登俎，全身已被家儿取。犹幸先生有爱心，放汝长江得容与。","dynasty":"宋代","title":"儿子咸画雁老人作江天仍作诗命咸书卷上"}
{"author":"龚开","content":"华驄料肥九分膘，童子身长五尺饶。青丝鞚短金勒紧，春风去去人马骁。莫作寻常厮养看，沙陀义儿皆好汉。此儿此马俱可怜，马方三齿儿未冠。天真烂漫好容仪，楚楚衣装无不宜。岂比五陵年少辈，胭脂坡下斗轻肥。四海风尘虽已息，人才自少当爱惜。如此小儿如此马，它日应须万人敌。老夫出无驴可骑，乃有此马骑此儿。呼儿回头为小驻，停鞭听我新吟新。儿不回头马行疾，老夫对这空啧啧。","dynasty":"宋代","title":"高马小儿图"}
{"author":"龚开","content":"八尺龙媒出墨池，昆仑月窟等闲驰。幽州侠客夜骑去，行过阴山鬼不知。","dynasty":"宋代","title":"黑马图"}
{"author":"龚开","content":"立事宁将败事论，在边难与在朝分。从来大地为沧海，可得孤臣抱幼君。南北一家今又见，乾坤再造古曾闻。他年自有春秋笔，不比田横祭墓文。","dynasty":"宋代","title":"陆右丞君实挽诗"}
{"author":"龚开","content":"数关天地人何预，分在君臣礼可无。周粟如山夷叔馁，史书犹日臼婴诬。旧邦新命方开化，公法私情本不渝。忠义未须论彼此，后先崇长是昌图。","dynasty":"宋代","title":"陆右丞君实挽诗"}
{"author":"龚开","content":"南山有雄豹，隐雾成变化。奇姿惊世人，毛物亦增价。天上房星浥瑞光，孕成白马而黑章。为谁容易来中国，风雪天山道路长。头为王，欲得方。目为相，欲得明。脊为将军欲得强，腹为城郭欲得张。绝怜此马皆具足，十五肋中包肾肠。嗟予老去有马癖，岂但障泥知爱惜。千金市骏已无人，秃笔松煤聊自得。君侯昔如汗血驹，名场万马曾先驱。山林钟鼎今何有，岁晚江湖托著书。白云未信仙乡远，黄发鬖鬖健有余。饮酒百川犹一吸，吟诗何嫌万夫敌。我持此马将安归，投之君侯如献璧。君侯作诗凛驰鹜，八荒满盈动雷雨。定知此马知此意，独欠老奚通马语。曹将军，杜工部，各有一心存万古。其传非画亦非诗，要在我辈之襟期，君侯君侯知不知。","dynasty":"宋代","title":"仆为虚谷先生作玉豹马先生有时见酬极笔势之"}
{"author":"龚开","content":"不假称王，而呼保义。岂若狂卓，专犯忌讳。","dynasty":"宋代","title":"宋江三十六赞"}
{"author":"龚开","content":"古人用智，义国安民。惜哉所予，酒色粗人。","dynasty":"宋代","title":"宋江三十六赞"}
{"author":"龚开","content":"白玉麒麟，见之可爱。风尘大行，皮毛终坏。","dynasty":"宋代","title":"宋江三十六赞"}
{"author":"龚开","content":"大刀关胜，岂云长孙。云长义勇，汝其后昆。","dynasty":"宋代","title":"宋江三十六赞"}
{"author":"龚开","content":"地下阎罗，追魂摄魄。今其活矣，名喝太伯。","dynasty":"宋代","title":"宋江三十六赞"}
{"author":"龚开","content":"将军下短，贵称侯王。汝岂非夫，腿尺八长。","dynasty":"宋代","title":"宋江三十六赞"}
{"author":"龚开","content":"箭以羽行，破敌无颇。七札难穿，如游斜何。","dynasty":"宋代","title":"宋江三十六赞"}
{"author":"龚开","content":"平康巷陌，岂知汝名。大行春色，有一丈青。","dynasty":"宋代","title":"宋江三十六赞"}
{"author":"龚开","content":"尉迟壮士，以病自名。端能去病，国或可成。","dynasty":"宋代","title":"宋江三十六赞"}
{"author":"龚开","content":"雪浪如山，汝能白跳。愿随忠魂，来驾怒潮。","dynasty":"宋代","title":"宋江三十六赞"}
{"author":"龚开","content":"大行好流，三十有六。无此火儿，其数不足。","dynasty":"宋代","title":"宋江三十六赞"}
{"author":"龚开","content":"灌口少年，短命何益。曷不监之，清源庙食。","dynasty":"宋代","title":"宋江三十六赞"}
{"author":"龚开","content":"有飞飞儿，出家尤好。与尔同袍，佛也被恼。","dynasty":"宋代","title":"宋江三十六赞"}
{"author":"龚开","content":"汝优婆塞，五戒在身。酒色财气，更要杀人。","dynasty":"宋代","title":"宋江三十六赞"}
{"author":"龚开","content":"尉迟彦章，去来一身。长鞭铁铸，汝岂其人。","dynasty":"宋代","title":"宋江三十六赞"}
{"author":"龚开","content":"乖龙混江，射之即济。武皇雄争，自惜神臂。","dynasty":"宋代","title":"宋江三十六赞"}
{"author":"龚开","content":"龙数肖九，汝有九文。盖从东皇，驾五色云。","dynasty":"宋代","title":"宋江三十六赞"}
{"author":"龚开","content":"中心慕汉，夺马而归。汝能慕广，何忧数奇。","dynasty":"宋代","title":"宋江三十六赞"}
{"author":"龚开","content":"霹历有火，摧山破岳。天心无妄，汝孽自作。","dynasty":"宋代","title":"宋江三十六赞"}
{"author":"龚开","content":"风有大小，不辨雌雄。山谷之中，遇尔亦凶。","dynasty":"宋代","title":"宋江三十六赞"}
{"author":"龚开","content":"飞而食肉，有此雄奇。生人玉关，岂伤令姿。","dynasty":"宋代","title":"宋江三十六赞"}
{"author":"龚开","content":"不疾而速，故神无方。汝行何之，敢离大行。","dynasty":"宋代","title":"宋江三十六赞"}
{"author":"龚开","content":"行军出师，其锋必先。汝勿锐进，天兵在前。","dynasty":"宋代","title":"宋江三十六赞"}
{"author":"龚开","content":"东家之西，即西家东。汝虽待立，何有吾宫。","dynasty":"宋代","title":"宋江三十六赞"}
{"author":"龚开","content":"圣人治世，四灵在郊。汝兽何名，走旷劳劳。","dynasty":"宋代","title":"宋江三十六赞"}
{"author":"龚开","content":"关索之雄，超之亦贤。能持义勇，自命何全。","dynasty":"宋代","title":"宋江三十六赞"}
{"author":"龚开","content":"昔樊将军，鸿门直撞。斗酒肉肩，其言甚壮。","dynasty":"宋代","title":"宋江三十六赞"}
{"author":"龚开","content":"左啮右噬，其毒可畏。逢阴德人，杖之亦斃。","dynasty":"宋代","title":"宋江三十六赞"}
{"author":"龚开","content":"长髯郁然，美哉丰姿。忍使尺宅，而见愁眉。","dynasty":"宋代","title":"宋江三十六赞"}
{"author":"龚开","content":"出没太行，茫无畔岸。虽没遮拦，难离火伴。","dynasty":"宋代","title":"宋江三十六赞"}
{"author":"龚开","content":"石秀拼命，志在金宝。大似河魨，腹果一饱。","dynasty":"宋代","title":"宋江三十六赞"}
{"author":"龚开","content":"医师用蝎，其体贵全。反其常性，雷公汝嫌。","dynasty":"宋代","title":"宋江三十六赞"}
{"author":"龚开","content":"毗沙天人，证紫金躯。顽铁铸汝，亦出洪炉。","dynasty":"宋代","title":"宋江三十六赞"}
{"author":"龚开","content":"金不可辱，亦忌在秽。盖铸长殳，羽林是卫。","dynasty":"宋代","title":"宋江三十六赞"}
{"author":"龚开","content":"鸷禽雄长，惟鵰最狡。毋扑天飞，封狐在草。","dynasty":"宋代","title":"宋江三十六赞"}
{"author":"龚开","content":"赤骥驼僧去玉关，换他白马载经□。谁怜什伐飞龙子，赢得金创卧帝闲。","dynasty":"宋代","title":"题昭陵什伐赤马图"}
{"author":"龚开","content":"雪气侵人卧欲僵，苦劳明府到藜床。主宾问答皆情语，何用閒名入荐章。","dynasty":"宋代","title":"题赵鸥波高士图"}
{"author":"龚开","content":"髯君家本住中山，驾言出游安所适。谓为小猎无鹰犬，以为意行有家室。阿妹韶容见靓妆，五色臙脂最宜黑。道逢驿舍须少憩，古屋无人供酒食。赤帻乌衫固可烹，美人清血终难得。不如归饮中山酿，一醉三年万缘息。却愁有物觑高明，八姨豪买他人宅。待得君醒为扫除，马嵬金驮去无迹。","dynasty":"宋代","title":"题中山出游图"}
{"author":"龚开","content":"海风吹发如短蓬，精魄弄成秃鬓翁。归来已觉阳羡邻里喜，不似雪堂概江空。六年岁月幪尊中。何况如今一螺墨，安能及公目如初生犊。细观此画尤崛奇，两观巉岩无剩肉。百年光景春梦婆，人閒遂少天上多。一炷清香留永日，柰此堂堂不语何。譬如宝鼎沦洄水，万夫之力那能起。后来博古彼谁子，犹写雄深吞簠簋。不然岂徒有三足两耳□□，天地中閒泣神鬼。□□人之龙，文之虎，人言海内四学士，又云苏门之六子。洪崖肩高万丈余，谈笑拍摩何轩渠。当为谁作前者王，当为谁作前者王，当为谁作后者卢。诗到圣时不读书，高处岂独煮汤坐团蒲。岂非迢迢百世下，好事亦写苏黄图。又非中郎虎贲之有身，又非叔敖身后之□死。典刑摩诘劣少须，一丈精神三尺素，光芒射人数百步。布袍便是山谷褐，可能其中有菜肚。","dynasty":"宋代","title":"题自写苏黄像"}
{"author":"龚开","content":"秋，秋。潇洒，清幽。人静处，水边头。波纹细细，风色飕飕。鸥鹭情相狎，凫鹥乐自由。疎苇败荷池沼，白苹红蓼汀洲。几竿渔钓去已尽，一段晚云寒不收。","dynasty":"宋代","title":"一字至七字观周曾秋塘图有作"}
{"author":"龚开","content":"谷口长松涧底藤，石桥山路晚登登。囊琴斗酒来何暮，空负寒斋昨夜镫。","dynasty":"宋代","title":"自题山水卷"}
{"author":"龚开","content":"华骢料肥九分臕，童子身长五尺饶。青丝鞚短金勒紧，春风去去人马骁。莫作寻常厮养看，沙陀义儿皆好汉。此儿此马俱可怜，马方三齿儿未冠。天真烂漫好容仪，楚楚衣装无不宜。岂比五陵年少辈，胭脂坡下斗轻肥。四海风尘虽已息，人才自少当爱惜。如此小儿如此马，它日应须万人敌。老夫出无驴可骑，乃有此马骑此儿。呼儿回头为小驻，停鞭听我新吟诗。儿不回头马行疾，老夫对之空啧啧。","dynasty":"宋代","title":"高马小儿图"}
{"author":"龚开","content":"南山有雄豹，隐雾成变化。奇姿惊世人，毛物亦增价。天上房星浥瑞光，孕成白马而黑章。为谁容易来中国，风雪天山道路长。头为王，欲得方。目为相，欲得明。脊为将军欲得强，腹为城郭欲得张。绝怜此马皆具足，十五肋中包肾肠。嗟予老去有马癖，岂但障泥知爱惜。千金市骏已无人，秃笔松煤聊自得。君侯昔如汗血驹，名场万马曾先驱。山林钟鼎今何有，岁晚江湖托著书。白云未信仙乡远，黄发鬖鬖健有馀。饮酒百川犹一吸，吟诗何嫌万夫敌。我持此马将安归，投之君侯如献璧。君侯作诗凛驰骛，八荒满盈动雷雨。定知此马知此意，独欠老奚通马语。曹将军，杜工部，各有一心存万古。其传非画亦非诗，要在我辈之襟期，君侯君侯知不知。","dynasty":"宋代","title":"仆为虚谷先生作玉豹马先生有诗见酬极笔势之驰骋乃以此诗报谢"}
{"author":"龚开","content":"秋，秋。潇洒，清幽。人静处，水边头。波纹细细，风色飕飕。鸥鹭情相狎，凫鹥乐自由。疏苇败荷池沼，白蘋红蓼汀洲。几竿渔钓去已尽，一段晚云寒不收。","dynasty":"宋代","title":"一字至七字观周曾秋塘图有作"}
{"author":"龚开","content":"大行好汉，三十有六。无此火儿，其数不足。","dynasty":"宋代","title":"宋江三十六赞其十一船火儿张横"}
{"author":"龚开","content":"霹雳有火，摧山破岳。天心无妄，汝孽自作。","dynasty":"宋代","title":"宋江三十六赞其十九霹雳火秦明"}
{"author":"龚开","content":"风有大小，黑恶则惧。一噫之微，香满太虚。","dynasty":"宋代","title":"宋江三十六赞其二十一小旋风柴进"}
{"author":"龚开","content":"石秀拚命，志在金宝。大似河鲀，腹果一饱。","dynasty":"宋代","title":"宋江三十六赞其三十二拚命三郎石秀"}
{"author":"龚开","content":"毗沙天人，證紫金躯。顽铁铸汝，亦出洪炉。","dynasty":"宋代","title":"宋江三十六赞其三十四铁天王晁盖"}
{"author":"龚开","content":"鸷禽雄长，惟雕最狡。毋扑天飞，封狐在草。","dynasty":"宋代","title":"宋江三十六赞其三十六扑天雕李应"}
{"author":"杨洵美","content":"三山载群仙，峨峨咸浪中。云衣剪不得，此路安可从。我生亦何事，出门如飞蓬。白日又黄昏，所悲瑶草空。虫声故乡梦，枕上禾黍风。吾道如未丧，天运何时通。","dynasty":"唐代","title":"答李昌期"}
{"author":"宝廷","content":"解忧堪贳酒，况复对黄花。官罢人同惜，家贫我自嗟。夕烽南海火，古戍北庭笳。何日销兵气，吾生幸有涯。","dynasty":"清代","title":"偶成"}
{"author":"宝廷","content":"孤愤填胸怒不禁，一阳安得退群阴。有怀报国知何日，无力回天剩此心。草欲当风惭弱质，葵思向日抱愚忱。举头阊阖高千丈，路绝丹梯迥莫寻。","dynasty":"清代","title":"六月二日作"}
{"author":"宝廷","content":"驿路回旋弯复弯，崎岖不惮屡登攀。云拖雨气横过岭，风卷滩声倒上山。画意诗情随处见，乡愁旅恨暂时删。千重峻阪前途阻，何日仙霞返故关。","dynasty":"清代","title":"金沙道中"}
{"author":"宝廷","content":"野旷烟昏月未升，波心夜泊旅愁增。荒洲戍近先闻鼓，远浦舟来但见镫。拍岸风涛流滚滚，隔堤云树望层层。唐家旧镇今何在，翘首江天叹废兴。","dynasty":"清代","title":"瓜州夜泊"}
{"author":"宝廷","content":"大海西风烽火收，佳辰与客上僧楼。残年屈指犹余几，行乐无时况觅愁。","dynasty":"清代","title":"九日偕镜寰公玉少甫稚甫大儿二儿饮八里庄酒家醉后登摩诃庵东南石楼题壁"}
{"author":"宝廷","content":"风翻轻浪碧悠悠，两岸桑林送客舟。莫讶此间风景异，水光山色近杭州。","dynasty":"清代","title":"石门舟中即景"}
{"author":"宝廷","content":"无名何必求，有名何必避。有名与无名，皆我身外事。天地生我身，与众原无二。悠悠流俗中，何劳自矜异。今朝有酒钱，正可谋一醉。醉后欲题诗，迷离不成字。","dynasty":"清代","title":"杂诗"}
{"author":"宝廷","content":"独立众山顶，乾坤一望收。九州皆在眠，四岳尽低头。日月窗前涌，云霞槛外浮。何时重策杖，岩壑遍登游。","dynasty":"清代","title":"岱顶题壁"}
{"author":"董旭","content":"龟书出洛水，神禹膺九畴。岂伊彝伦叙，洪涛亦安流。惟岷西南隅，金火相绸缪。江源发其侧，微茫不容舟。浅滀渊遂涂，道远势乃遒。辛勤逾青城，愤怒脱黄牛。汉水𣂏两川，彭蠡会七州。劬劬朝宗心，自可无滞留。屹彼金与焦，相望仅一沤。离立当要冲，不没亦不浮。大类武安西，震荡不得谋。神奇北山捷，乃以一卒收。又似寻邑兵，兕虎杂貔貅。气贮百文叔，草草就俘囚。叵测天地心，平地陈险幽。我疑东海若，力据江上游。于此战不胜，奔迸若兜矛。不然江神薨，厥妇义从游。天吴役秘怪，负石奠双丘。九思苦未得，物理谅难求。因悲英雄人，争此若射侯。伟哉韩将军，铁锁掣万艘。向非天与灵，万骑真杵投。至今江之波，犹负脱鼠羞。我昔曾过之，啧啧泪盈眸。中流一长啸，宇宙争百忧。东顾无津涯，赤日出海头。西望赤壁矶，尚想孙曹刘。正北维扬城，楼橹郁相纠。寒烟际衰草，日落风飕飗。近闻事益殊，沙户逮称酋。舳舻夹鸼䑠，浩荡剧长虬。萧瑟但一气，焉能辨邗沟。向来金碧堆，一炬十二楼。诸天尽星散，死树生清秋。时事翻覆间，桑海变蜉蝣。安知亿劫外，伟观宁此不？取我金叵罗，披我红锦裘。酹此一杯酒，净洗千古愁。","dynasty":"元代","title":"题长江伟观图"}
{"author":"傅濂","content":"哀乐满今古，独聚诗人心。诗人有真气，发之为元音。客夜读君诗，如闻太古琴。其节悲以壮，其意郁以深。隐然闻歌泣，万响声为沈。但觉大海风，寥寥吹我衿。","dynasty":"清代","title":"赠姚燮其一"}
{"author":"傅濂","content":"昔与君相遇，各在少壮时。意气出酒半，怀抱古与期。今我不适意，风尘添鬓丝。君复感潦倒，鬑鬑生吟髭。野鹤既铩羽，耳目玩不辞。终当勉千载，无负松柏姿。","dynasty":"清代","title":"赠姚燮其二"}
{"author":"陈廷瑜","content":"苍莽海天秋，孤城兀自留。乱舂鲲屿浪，独镇鹿门洲。渡皆三篙水，潮平一叶舟。数声清角起，人在枕江楼。","dynasty":"清代","title":"红毛城"}
{"author":"陈廷瑜","content":"古寺缘城近，魁山外一峰。路回青叠叠，门隐翠重重。竹雨喧秋叶，溪烟冷暮钟。阇黎饶种秫，幽杵乱声舂。","dynasty":"清代","title":"竹溪寺"}
{"author":"陈廷瑜","content":"天高秋回雁初飞，预佩萸囊上翠微。落帽更寻明日约，追随直待月明归。","dynasty":"清代","title":"重阳前一日随家大人游浯溪"}
{"author":"陈廷瑜","content":"鹿耳潮来急，天门此要津。奇观开万古，好景在三春。日暖涛翻雪，风和浪跃鳞。茫茫穿港口，滚滚拥江滨。水鸟随波至，渔舟向岸臻。登楼时一眺，远望正宜人。","dynasty":"清代","title":"鹿耳春潮"}
{"author":"蒲松龄","content":"其一　　有屠人货肉归，日已暮，欻一狼来，瞰担上肉，似甚垂涎，随尾行数里。屠惧，示之以刃，少却；及走，又从之。屠无计，思狼所欲者肉，不如姑悬诸树而早取之。遂钩肉，翘足挂树间，示以空担。狼乃止。屠归。昧爽，往取肉，遥望树上悬巨物，似人缢死状。大骇，逡巡近视之，则死狼也。仰首细审，见狼口中含肉，钩刺狼腭，如鱼吞饵。时狼皮价昂，直十余金，屠小裕焉。缘木求鱼，狼则罹之，是可笑也。其二　　一屠晚归，担中肉尽，止有剩骨。途中两狼，缀行甚远。　　屠惧，投以骨。一狼得骨止，一狼仍从。复投之，后狼止而前狼又至。骨已尽矣，而两狼之并驱如故。　　屠大窘，恐前后受其敌。顾野有麦场，场主积薪其中，苫蔽成丘。屠乃奔倚其下，弛担持刀。狼不敢前，眈眈相向。　　少时，一狼径去，其一犬坐于前。久之，目似瞑，意暇甚。屠暴起，以刀劈狼首，又数刀毙之。方欲行，转视积薪后，一狼洞其中，意将隧入以攻其后也。身已半入，止露尻尾。屠自后断其股，亦毙之。乃悟前狼假寐，盖以诱敌。　　狼亦黠矣，而顷刻两毙，禽兽之变诈几何哉？止增笑耳。其三　　一屠暮行，为狼所逼。道旁有夜耕所遗行室，奔入伏焉。狼自苫中探爪入。屠急捉之，令不可去。但思无计可以死之。惟有小刀不盈寸，遂割破狼爪下皮，以吹豕之法吹之。极力吹移时，觉狼不甚动，方缚以带。出视，则狼胀如牛，股直不能屈，口张不得合。遂负之以归。　　非屠，乌能作此谋也！　　三事皆出于屠；则屠人之残爆，杀狼亦可用也。","dynasty":"清代","tags":"初中文言文，写狼，哲理，寓言，故事","title":"狼三则"}
{"author":"蒲松龄","content":"　　奂山山市，邑八景之一也，然数年恒不一见。孙公子禹年与同人饮楼上，忽见山头有孤塔耸起，高插青冥，相顾惊疑，念近中无此禅院。无何，见宫殿数十所，碧瓦飞甍，始悟为山市。未几，高垣睥睨，连亘六七里，居然城郭矣。中有楼若者，堂若者，坊若者，历历在目，以亿万计。忽大风起，尘气莽莽然，城市依稀而已。既而风定天清，一切乌有，惟危楼一座，直接霄汉。楼五架，窗扉皆洞开；一行有五点明处，楼外天也。　　层层指数，楼愈高，则明渐少。数至八层，裁如星点。又其上，则黯然缥缈，不可计其层次矣。而楼上人往来屑屑，或凭或立，不一状。逾时，楼渐低，可见其顶；又渐如常楼；又渐如高舍；倏忽如拳如豆，遂不可见。　　又闻有早行者，见山上人烟市肆，与世无别，故又名“鬼市”云。","dynasty":"清代","tags":"初中文言文，叙事，写景","title":"山市"}
{"author":"蒲松龄","content":"　　康熙七年六月十七日戌刻，地大震。余适客稷下，方与表兄李笃之对烛饮。忽闻有声如雷，自东南来，向西北去。众骇异，不解其故。俄而几案摆簸，酒杯倾覆；屋梁椽柱，错折有声。相顾失色。久之，方知地震，各疾趋出。见楼阁房舍，仆而复起；墙倾屋塌之声，与儿啼女号，喧如鼎沸。　　人眩晕不能立，坐地上，随地转侧。河水倾泼丈余，鸡鸣犬吠满城中。逾一时许，始稍定。视街上，则男女裸聚，竞相告语，并忘其未衣也。后闻某处井倾仄，不可汲；某家楼台南北易向；栖霞山裂；沂水陷穴，广数亩。此真非常之奇变也。","dynasty":"清代","tags":"初中文言文，地震","title":"地震"}
{"author":"蒲松龄","content":"　　两牧童入山至狼穴，穴中有小狼二。谋分捉之，各登一树，相去数十步。少倾，大狼至，入穴失子，意甚仓皇。童于树上扭小狼蹄、耳，故令嗥。大狼闻声仰视，怒奔树下，且号且抓。其一童嗥又在彼树致小狼鸣急。狼闻声四顾，始望见之；乃舍此趋彼，号抓如前状。前树又鸣，又转奔之。口无停声，足无停趾，数十往复，奔渐迟，声渐弱；既而奄奄僵卧，久之不动。童下视之，气已绝矣。","dynasty":"清代","tags":"初中文言文，寓言，故事，赞美，儿童","title":"牧童逮狼"}
{"author":"蒲松龄","content":"　　宣德间，宫中尚促织之戏，岁征民间。此物故非西产；有华阴令欲媚上官，以一头进，试使斗而才，因责常供。令以责之里正。市中游侠儿得佳者笼养之，昂其直，居为奇货。里胥猾黠，假此科敛丁口，每责一头，辄倾数家之产。　　邑有成名者，操童子业，久不售。为人迂讷，遂为猾胥报充里正役，百计营谋不能脱。不终岁，薄产累尽。会征促织，成不敢敛户口，而又无所赔偿，忧闷欲死。妻曰：“死何裨益？不如自行搜觅，冀有万一之得。”成然之。早出暮归，提竹筒丝笼，于败堵丛草处，探石发穴，靡计不施，迄无济。即捕得三两头，又劣弱不中于款。宰严限追比，旬余，杖至百，两股间脓血流离，并虫亦不能行捉矣。转侧床头，惟思自尽。　　时村中来一驼背巫，能以神卜。成妻具资诣问。见红女白婆，填塞门户。入其舍，则密室垂帘，帘外设香几。问者爇香于鼎，再拜。巫从旁望空代祝，唇吻翕辟，不知何词。各各竦立以听。少间，帘内掷一纸出，即道人意中事，无毫发爽。成妻纳钱案上，焚拜如前人。食顷，帘动，片纸抛落。拾视之，非字而画：中绘殿阁，类兰若；后小山下，怪石乱卧，针针丛棘，青麻头伏焉；旁一蟆，若将跃舞。展玩不可晓。然睹促织，隐中胸怀。折藏之，归以示成。　　成反复自念，得无教我猎虫所耶？细瞻景状，与村东大佛阁逼似。乃强起扶杖，执图诣寺后，有古陵蔚起。循陵而走，见蹲石鳞鳞，俨然类画。遂于蒿莱中侧听徐行，似寻针芥。而心目耳力俱穷，绝无踪响。冥搜未已，一癞头蟆猝然跃去。成益愕，急逐趁之，蟆入草间。蹑迹披求，见有虫伏棘根。遽扑之，入石穴中。掭以尖草，不出；以筒水灌之，始出，状极俊健。逐而得之。审视，巨身修尾，青项金翅。大喜，笼归，举家庆贺，虽连城拱璧不啻也。上于盆而养之，蟹白栗黄，备极护爱，留待限期，以塞官责。　　成有子九岁，窥父不在，窃发盆。虫跃掷径出，迅不可捉。及扑入手，已股落腹裂，斯须就毙。儿惧，啼告母。母闻之，面色灰死，大惊曰：“业根，死期至矣！而翁归，自与汝复算耳！”儿涕而去。　　未几，成归，闻妻言，如被冰雪。怒索儿，儿渺然不知所往。既而得其尸于井，因而化怒为悲，抢呼欲绝。夫妻向隅，茅舍无烟，相对默然，不复聊赖。日将暮，取儿藁葬。近抚之，气息惙然。喜置榻上，半夜复苏。夫妻心稍慰，但儿神气痴木，奄奄思睡。成顾蟋蟀笼虚，则气断声吞，亦不复以儿为念，自昏达曙，目不交睫。东曦既驾，僵卧长愁。忽闻门外虫鸣，惊起觇视，虫宛然尚在。喜而捕之，一鸣辄跃去，行且速。覆之以掌，虚若无物；手裁举，则又超忽而跃。急趋之，折过墙隅，迷其所在。徘徊四顾，见虫伏壁上。审谛之，短小，黑赤色，顿非前物。成以其小，劣之。惟彷徨瞻顾，寻所逐者。壁上小虫忽跃落襟袖间，视之，形若土狗，梅花翅，方首，长胫，意似良。喜而收之。将献公堂，惴惴恐不当意，思试之斗以觇之。　　村中少年好事者，驯养一虫，自名“蟹壳青”，日与子弟角，无不胜。欲居之以为利，而高其直，亦无售者。径造庐访成，视成所蓄，掩口胡卢而笑。因出己虫，纳比笼中。成视之，庞然修伟，自增惭怍，不敢与较。少年固强之。顾念蓄劣物终无所用，不如拼博一笑，因合纳斗盆。小虫伏不动，蠢若木鸡。少年又大笑。试以猪鬣毛撩拨虫须，仍不动。少年又笑。屡撩之，虫暴怒，直奔，遂相腾击，振奋作声。俄见小虫跃起，张尾伸须，直龁敌领。少年大骇，急解令休止。虫翘然矜鸣，似报主知。成大喜。方共瞻玩，一鸡瞥来，径进以啄。成骇立愕呼，幸啄不中，虫跃去尺有咫。鸡健进，逐逼之，虫已在爪下矣。成仓猝莫知所救，顿足失色。旋见鸡伸颈摆扑，临视，则虫集冠上，力叮不释。成益惊喜，掇置笼中。　　翼日进宰，宰见其小，怒呵成。成述其异，宰不信。试与他虫斗，虫尽靡。又试之鸡，果如成言。乃赏成，献诸抚军。抚军大悦，以金笼进上，细疏其能。既入宫中，举天下所贡蝴蝶、螳螂、油利挞、青丝额一切异状遍试之，莫出其右者。每闻琴瑟之声，则应节而舞。益奇之。上大嘉悦，诏赐抚臣名马衣缎。抚军不忘所自，无何，宰以卓异闻。宰悦，免成役。又嘱学使俾入邑庠。后岁余，成子精神复旧，自言身化促织，轻捷善斗，今始苏耳。抚军亦厚赉成。不数年，田百顷，楼阁万椽，牛羊蹄躈各千计；一出门，裘马过世家焉。　　异史氏曰：“天子偶用一物，未必不过此已忘；而奉行者即为定例。加以官贪吏虐，民日贴妇卖儿，更无休止。故天子一跬步，皆关民命，不可忽也。独是成氏子以蠹贫，以促织富，裘马扬扬。当其为里正，受扑责时，岂意其至此哉！天将以酬长厚者，遂使抚臣、令尹，并受促织恩荫。闻之：一人飞升，仙及鸡犬。信夫！”","dynasty":"清代","tags":"高中文言文，叙事，小说，抒怀，愤懑","title":"促织"}
{"author":"蒲松龄","content":"　　红毛国，旧许与中国相贸易,边帅见其众，不许登岸。红毛人固请赐一毡地足矣。帅思一毡所容无几，许之。其人置毡岸上，但容二人，拉之容四五人。且拉且登，顷刻毡大亩许，已登百人矣。短刃并发，出于不意，被掠数里而去。","dynasty":"清代","tags":"初中文言文，寓言，故事","title":"红毛毡"}
{"author":"蒲松龄","content":"旧向长堤缆画桡，秋来秋色倍萧萧，空垂烟雨拂横桥。斜倚西风无限恨，懒将憔悴舞纤腰，离思别绪一条条。","dynasty":"清代","title":"浣溪沙"}
{"author":"蒲松龄","content":"临风惆怅一登台，台下黄花次第开。名士由来能痛饮，世人元不解怜才。蕉窗酒醒闻疏雨，石径云深长绿苔。摇落寒山秋树冷，啼乌犹带月明来。","dynasty":"清代","title":"九日望日怀张历友"}
{"author":"蒲松龄","content":"身在瓮盎中，仰看飞鸟度。南山北山云，千株万株树。但见山中人，不见山中路。樵者指以柯，扪萝自兹去。句曲上层霄，马蹄无稳步。忽然闻犬吠，烟火数家聚。挽辔眺来处。茫茫积翠雾。","dynasty":"清代","title":"青石关"}
{"author":"蒲松龄","content":"归途过黄河，一叶大如掌。飕飗西南风，饱帆荡双桨。船小堕帆侧，高低任俛仰。舟如瓢水盈，闪闪浮瓮盎。激水雪崩腾，珠花迸衣上。驶急穿横流，汹汹作怒响。回首过来处，低云接沆漭。","dynasty":"清代","title":"渡河"}
{"author":"蔡允恭","content":"久倦川涂曲，忽此望淮圻。波长泛淼淼，眺迥情依依。稍觉金乌转，渐见锦帆稀。欲知仁化洽，讴歌满路归。","dynasty":"唐代","title":"奉和出颍至淮应令"}
{"author":"吴惟信","content":"梨花风起正清明，游子寻春半出城。日暮笙歌收拾去，万株杨柳属流莺。","dynasty":"宋代","tags":"清明节，春游，写景","title":"苏堤清明即事"}
{"author":"吴惟信","content":"林雪消寒滴，春风入草庐。好山分客看，闲地课童锄。竹瘦偏宜鹤，泉清直见鱼。迩来因苦咏，零乱一床书。","dynasty":"宋代","title":"山居春兴"}
{"author":"吴惟信","content":"自肯名为懒，何曾与众同。闲情长向道，妙语半谈空。平日身多病，今年药有功。门前栽五柳，春亦在其中。","dynasty":"宋代","title":"上曾赞府三首其一"}
{"author":"吴惟信","content":"只向廛中隐，幽居地更偏。竹风吹夜月，梅雪堕寒烟。心定欺云石，神清照野泉。一峰擎坏塔，终日在吟边。","dynasty":"宋代","title":"上曾赞府三首其二"}
{"author":"吴惟信","content":"四岁传家子，心明语未真。也知初受命，似觉便成人。举动须呼仆，端身学拜亲。若教楼上去，定道摘星辰。","dynasty":"宋代","title":"上曾赞府三首其三"}
{"author":"吴惟信","content":"竟日看荆树，深情惨弗舒。已经三载别，祇得一封书。故国长同梦，穷途久异居。遥思禅定处，松月满庭除。","dynasty":"宋代","title":"怀僧兄古庵"}
{"author":"吴惟信","content":"禅教不能收，辞山谒贵流。雨花闲定石，烟柳暗诗楼。借得房逃暑，沽来酒制愁。狂豪疑贾阆，长发未梳头。","dynasty":"宋代","title":"赠广淳破衣其一"}
{"author":"吴惟信","content":"住遍长安店，何曾说到穷。孤吟多夜雨，一醉自春风。魂梦云山远，狂豪天地空。仙家抛业久，何日返辽东。","dynasty":"宋代","title":"赠洪汤夫道士"}
{"author":"吴惟信","content":"久向长安住，多于陋巷中。固穷全事节，传道与童蒙。自喜精诗律，家曾立战功。所言皆合理，心共古人同。","dynasty":"宋代","title":"赠毛时可"}
{"author":"吴惟信","content":"本是烟萝客，如何却混尘。中年百事懒，上国一家贫。屋老铺黄叶，楼空映水蘋。诗成多自和，赏识恐无人。","dynasty":"宋代","title":"赠范仲约"}
{"author":"吴惟信","content":"相思不但是黄昏，才到凄凉便忆君。明月当天人寂寂，西风捲地叶纷纷。归心随水流千里，别恨因秋凑十分。灯火何时共良夜，一杯香茗细论文。","dynasty":"宋代","title":"寄巴上人"}
{"author":"吴惟信","content":"休说边埃扫不清，如君出处极分明。西湖旧有骚人分，南岳新添散吏名。吟苦只因听雨久，心闲直待买山成。堂堂京国谁知己，百尺楼空一剑横。","dynasty":"宋代","title":"寄沈二山人"}
{"author":"吴惟信","content":"主持兰若太湖傍，愈觉清高不比常。窗下围棋松日薄，径中行药竹风凉。诗成封去邻僧和，茶嫩惟同野客尝。见说近时勤行业，朝朝亲炷佛前香。","dynasty":"宋代","title":"师兄庵住香山寄其一"}
{"author":"吴惟信","content":"身陷清贫乐有馀，风流人物称山居。虚堂扫地犹持课，隐几看云罢读书。破碎衣裳多自补，髼松头发少曾梳。有时行向湖边去，闲对渔翁话古初。","dynasty":"宋代","title":"师兄庵住香山寄其二"}
{"author":"吴惟信","content":"全家移入山中住，见说经年不到城。闲雅足知空世念，讥弹未必损诗名。高楼听雨开书坐，幽涧寻春采药行。寺近只容僧问字，松风满屋笑谈清。","dynasty":"宋代","title":"寄赵寒泉"}
{"author":"吴惟信","content":"隐君住处枕湖滨，正与逋仙是密邻。踏雪访梅千嶂晓，带烟看柳满楼春。发因累少茎茎绿，诗为工多字字新。闻说近来浑懒出，竹光花影锁闲身。","dynasty":"宋代","title":"寄邵判司隐君"}
{"author":"吴惟信","content":"津亭记得话分离，别后愁多只自知。梅坞雪消春到处，草堂灯暗夜深时。纵然频有相思梦，争似同吟一首诗。几欲裁书凭雁寄，碧天无际雁来迟。","dynasty":"宋代","title":"寄沈云卿"}
{"author":"吴惟信","content":"可怜未露囊中颖，一味清贫骨也清。陋巷孰知颜氏乐，京师空有子真名。命书平日穷幽眇，诗社多年说老成。风雪满天灯晕冷，梅花纸帐各关情。","dynasty":"宋代","title":"寄毛时可"}
{"author":"吴惟信","content":"井冷丹沉事迹存，仙翁秘诀授云孙。不同白鹿眠花径，却跨青鸾出洞门。调尉明知逃吏隐，详刑阴布活人恩。归来日日出堂醉，春草池边着梦魂。","dynasty":"宋代","title":"寄葛司理其一"}
{"author":"吴惟信","content":"幽居直恐世间无，叠石为山展画图。亭馆看花春思远，楼台倚月夜吟孤。不论胜负收棋局，欲辩醇漓蘸酒壶。东阁开延天下士，昂头相对说江湖。","dynasty":"宋代","title":"寄葛司理其二"}
{"author":"吴惟信","content":"一住湖边更不移，晚年幽趣只心知。竹楼夜月供琴索，莎岸春风飏钓丝。朝客委评新买画，骚人听说旧吟诗。神仙秘术参求遍，间泄天机向醉时。","dynasty":"宋代","title":"寄赵芸窗"}
{"author":"吴惟信","content":"官廨相邻古寺基，幽闲全似旧家时。惜花言语春风得，对酒心情夜月知。谈道偶留僧坐久，借书惟恐仆归迟。平生物理难齐处，读彻牺经更不疑。","dynasty":"宋代","title":"寄何宜斋其二"}
{"author":"吴惟信","content":"争期风翮上亨衢，果见移家入帝都。瓮下不能留吏部，湖边正可着林逋。高楼诗思春云远，深院琴声夜月孤。半点红尘应不到，晴梅影里醉谁扶。","dynasty":"宋代","title":"寄何宜斋其三"}
{"author":"吴惟信","content":"名不昭时迹晦沉，读书辜负雪窗深。贫参万事方知命，人到中年始识心。柳得烟多莺尚恋，花随雨尽蝶空寻。江湖身老春风晚，谁肯相从说苦吟。","dynasty":"宋代","title":"寄意书记"}
{"author":"吴惟信","content":"异时交义比金兰，守着龛灯话岁寒。相去虽无千里远，别来欲寄一书难。酒杯慵向花前举，琴索空移月下弹。却忆湖山行乐地，越翁近日共谁看。","dynasty":"宋代","title":"寄石越翁"}
{"author":"吴惟信","content":"银台花落夜将阑，天亦那知客思单。鹤帐不知云外梦，燕堂空锁雨中寒。千年风雅教谁主，一卷离骚合自看。又恐孤山梅渐老，明朝问路过长安。","dynasty":"宋代","title":"曾懒翁复寄俞进可其一"}
{"author":"吴惟信","content":"望望春来一解颜，春多风雨怯衣单。柳烟漠漠山堂晓，梅雪纷纷水国寒。贫里诗囊当自佩，醉中匣剑共君看。交游肯作云翻覆，凿齿东来喜道安。","dynasty":"宋代","title":"曾懒翁复寄俞进可其二"}
{"author":"吴惟信","content":"弟兄惆怅各分飞，说着何曾不泪垂。且道十年无一信，是谁千里最相思。采薇犹记相思处，煮豆浑忘共泣时。莫把诗名沉塞北，归来故国看梅枝。","dynasty":"宋代","title":"寄合淝兄"}
{"author":"吴惟信","content":"尘中孤影镜中丝，往事星星不忍思。回首便成千里梦，寻盟当以几时期。秋江浩荡鸥翻浪，月树萧疏鹊绕枝。倘有一书相问讯，只消多写暮云诗。","dynasty":"宋代","title":"酬别意上人"}
{"author":"吴惟信","content":"万间垂芘一夫穷，应念空成白首翁。且喜有僧同夜话，不愁无路借春风。江湖气吐诗坛下，星斗光生剑匣中。从此自知当变化，梦魂先别灞桥东。","dynasty":"宋代","title":"谢平江吴守送万寿安泊"}
{"author":"吴惟信","content":"灞桥烟水碧沉沉，万缕低垂结翠阴。学舞腰肢风外细，凝愁颜色雨中深。絮漫天地凄凉泪，萍满池塘造化心。记得赠行曾折处，短长亭畔听莺吟。","dynasty":"宋代","title":"柳"}
{"author":"吴惟信","content":"长是开初恨岁阑，南枝不管北枝寒。锄云犹记当时种，步月宁辞永夜看。香借好风闻却易，影粘残雪画应难。逋仙骨冷吟声绝，惆怅无人共倚栏。","dynasty":"宋代","title":"梅花其一"}
{"author":"吴惟信","content":"客枕谁惊蝶梦阑，角声吹动五更寒。断桥流水无人处，淡月疏星只自看。勾引闲情何日了，形容幽韵入诗难。冷香深恐轻狼藉，叮嘱林神护石栏。","dynasty":"宋代","title":"梅花其二"}
{"author":"吴惟信","content":"耐久相看是此君，眼前才有便无尘。尽多转好延留客，虽少犹能爽快人。清影疏疏垂地面，高标直直上云津。忍饥食肉俱休学，一击从今认所真。","dynasty":"宋代","title":"竹其二"}
{"author":"吴惟信","content":"断桥日老水瀰茫，谁托丹扉夜望长。零雪正埋和靖骨，淡烟微见寿阳妆。一时韵巧传清思，几度凝愁忆暗香。举世可无题品手，擅场到底属何郎。","dynasty":"宋代","title":"掀蓬梅"}
{"author":"吴惟信","content":"颇爱连山雪映溪，南枝休笑北枝低。扬州有客同吟咏，湖上何人更品题。云未商量春后雪，花先零落雨中泥。清愁一点无归着，回首东风起杖藜。","dynasty":"宋代","title":"雨中对梅寄何户曹其一"}
{"author":"吴惟信","content":"休说登山与绕溪，林间曾见入檐低。尽开花去浑如雪，忽有香来即是题。九客不容同气味，六宫回首隔云泥。策勋商鼎何愁晚，幽意分明在短藜。","dynasty":"宋代","title":"雨中对梅寄何户曹其二"}
{"author":"吴惟信","content":"成行远远别衡阳，岂道如今却断行。声咽为啼千嶂月，翅低因负五更霜。虽云传信元无托，纵不遭烹亦可伤。遥相倦飞沙上去，芦花吹雪水茫茫。","dynasty":"宋代","title":"孤雁其一"}
{"author":"吴惟信","content":"阴阴定是过残年，积雪才晴又满天。山寺寻梅谁怕冷，地炉烧竹自无烟。斋蔬清洁朝朝食，诗草纵横日日编。更有身心空寂处，夜禅多在佛灯前。","dynasty":"宋代","title":"山庵即事"}
{"author":"吴惟信","content":"平生以笔代耕耘，老矣营居志亦勤。送子谁为盘谷序，招贤亲草北山文。湖鸥近屋拳秋雨，野鹤分松宿暮云。从此只寻闲处去，红尘一语自纷纷。","dynasty":"宋代","title":"题冰壶隐居"}
{"author":"吴惟信","content":"胜槩未教容易见，必须委曲一登跻。到天不觉乘槎远，出洞方知采药迷。柳舞莺啼春雨过，花香人醉夕阳低。规模尽可垂千古，却恐无诗为品题。","dynasty":"宋代","title":"题刘同卿九里松熙游园"}
{"author":"吴惟信","content":"百年身已任浮沉，但得幽居不厌深。鹤立庭阶花寂寂，莺声池馆柳阴阴。看书消豁三竿日，琢句驱驰一寸心。莫为无才人所弃，携壶野逸自相寻。","dynasty":"宋代","title":"幽居遣怀"}
{"author":"吴惟信","content":"中宵浩彩泼苍冥，人静棂空物象清。若以升沉为得失，求之见识却分明。烟迷野草牛先喘，露滴檐枝鹊自惊。此地琢磨功业就，昌黎合弃短长檠。","dynasty":"宋代","title":"寄题月窗"}
{"author":"吴惟信","content":"白发萧萧万事忘，安闲过似老渔郎。半窗残日敲棋响，一院秋风捣药香。浇菊旋分苔涧水，开松新架草堂凉。过从皆是诗朋友，开口何曾论短长。","dynasty":"宋代","title":"题僧兄山居"}
{"author":"吴惟信","content":"一生玉雪照人间，古意因君唤得还。丹凤未应栖恶木，白云又见出空山。吟分柳色春风暖，船载梅花月夜闲。从此共谁歌大雅，羁孤寒影欲追攀。","dynasty":"宋代","title":"送北涧常州住院"}
{"author":"吴惟信","content":"僧持咒语下层峦，远客无言自倚栏。龙带雨归阴洞暗，鹤冲烟入暮松寒。奔腾瀑布穿云落，断裂碑文刮藓看。未有因缘来此住，三生石上指空弹。","dynasty":"宋代","title":"下竺后塔"}
{"author":"吴惟信","content":"沉香亭北何时去，饭颗山前瘦一生。已悟本心元有道，可能浮世便无名。江梅索笑何郎句，秋菊餐英楚客情。天意未教头白尽，合应留取短长檠。","dynasty":"宋代","title":"上卜君寿省元"}
{"author":"吴惟信","content":"宽闲中立大规模，民亦相随入正途。爱物只凭心造化，养生无出定工夫。山移别圃新花木，鹤立闲厅古画图。印匣不开公事少，一帘春雨梦江湖。","dynasty":"宋代","title":"寿吴平江"}
{"author":"吴惟信","content":"方今选牧匪为轻，果见名邦付老成。白发益坚忧国念，丹心常蕴爱君诚。月迁花影尨无吠，风舞棠阴鹤自行。看著碧澜堂下水，与君政事一般清。","dynasty":"宋代","title":"上湖守赵希苍其一"}
{"author":"吴惟信","content":"德大才优世所宗，汉唐诸老莫如公。高明正直行王事，耿介清廉继父风。六邑人居条教内，万家春出笑谈中。即看诏促归清禁，手把梅花马首东。","dynasty":"宋代","title":"上湖守赵希苍其二"}
{"author":"吴惟信","content":"神仙来守神仙地，铭石庭空画戟森。道接圣贤韩愈学，诗关风教杜陵心。二年鼓角传清调，万古溪山得赏音。即有诏书催入觐，金莲夜草玉堂深。","dynasty":"宋代","title":"上高疏寮处州守"}
{"author":"吴惟信","content":"野笛雨中吹，楼高客梦危。春风在何许，披拂好花枝。","dynasty":"宋代","title":"寄何宜斋其一"}
{"author":"吴惟信","content":"细柳轻烟锁画楼，楼中人去水长流。琵琶声断梅花落，别是春风一种愁。","dynasty":"宋代","title":"春闺怨"}
{"author":"吴惟信","content":"湿了荷花雨便休，晚风归柳澹于秋。一生不作机心事，合转船头向白鸥。","dynasty":"宋代","title":"湖上雨吟"}
{"author":"吴惟信","content":"雨后轻云学水流，惜春人瘦怕春休。梨花却恐难寻梦，燕子何曾细说愁。","dynasty":"宋代","title":"雨后"}
{"author":"吴惟信","content":"玉手歌姬托凤雏，堂前画额旋调朱。春风吴会宜男草，试问他人种得无。","dynasty":"宋代","title":"贺史守凤雏满月"}
{"author":"吴惟信","content":"结网求鱼事已迟，却非春草不归诗。斜阳一片山如画，更把心期付与谁。","dynasty":"宋代","title":"寄东畎曹侍郎"}
{"author":"吴惟信","content":"水光只肯净涵虚，分浦通村路却无。风日向低鸿雁落，钓竿一半出菰蒲。","dynasty":"宋代","title":"题秋江晚照图"}
{"author":"吴惟信","content":"翠帐香消捲碧纱，风捎残雨湿栏牙。蜻蜓亦被凉勾引，清晓低飞入水花。","dynasty":"宋代","title":"晓吟"}
{"author":"吴惟信","content":"草堂燕子未归时，香鼎灰飞入砚池。看彻唐人诗一卷，夕阳犹在杏花枝。","dynasty":"宋代","title":"春咏"}
{"author":"吴惟信","content":"不惜黄金一醉君，唤歌催舞语纷纷。天涯明月空相忆，寒雁无声入断云。","dynasty":"宋代","title":"赠别上官良史"}
{"author":"吴惟信","content":"西风吹露下秋空，乌鹊无声占碧桐。天气微凉人好睡，阑干闲在月明中。","dynasty":"宋代","title":"秋夕"}
{"author":"吴惟信","content":"闲与芦花立水边，归心客思两茫然。夕阳收尽天风急，一树寒鸦落野田。","dynasty":"宋代","title":"野望"}
{"author":"吴惟信","content":"事到依人易策勋，合归收拾北山云。春风入手非闲用，种得梅花却寄君。","dynasty":"宋代","title":"辞史侍郎"}
{"author":"吴惟信","content":"销金帐掩水沉烟，髻滑金钗落枕边。魂梦不知春已去，误随蝴蝶过秋千。","dynasty":"宋代","title":"春梦谣"}
{"author":"吴惟信","content":"坟草年年一度青，梅花无主自飘零。定知魂在梅花上，唯有春风唤得醒。","dynasty":"宋代","title":"拜和靖墓"}
{"author":"吴惟信","content":"片玉沉山草亦珍，断碑残石当麒麟。君王别为开门户，不欲梅花见路人。","dynasty":"宋代","title":"重拜和靖墓"}
{"author":"吴惟信","content":"病起伤春独倚门，唤人鹦鹉隔帘闻。无情最是东风恶，瘦却梨花一片云。","dynasty":"宋代","title":"闺怨"}
{"author":"吴惟信","content":"宫殿高高在五云，鹤摇松露滴行人。洞门不放东风过，留得桃花一院春。","dynasty":"宋代","title":"仙兴"}
{"author":"吴惟信","content":"雨声云气暮萧萧，罗扇恩疏井树凋。心事暗随归梦去，壁灯留与可怜宵。","dynasty":"宋代","title":"秋夕"}
{"author":"吴惟信","content":"弄花扑蝶悔当年，吃到残糜味却鲜。不肯春风留业种，破毡寻梦佛灯前。","dynasty":"宋代","title":"咏猫"}
{"author":"吴惟信","content":"扇恩已尽汉宫秋，空忆金鞍远玉楼。九辩不歌黄菊老，断烟零雨为谁愁。","dynasty":"宋代","title":"次王汉和见寄韵"}
{"author":"吴惟信","content":"吴姬一曲采莲歌，回首秋风卷碧波。翠盖不能擎雨露，鸳鸯应怨夜寒多。","dynasty":"宋代","title":"荷花"}
{"author":"吴惟信","content":"寒谷初消雪半林，紫花摇弄昼阴阴。是谁曾见吹香处，千古春风楚客心。","dynasty":"宋代","title":"兰花"}
{"author":"吴惟信","content":"一掬寒泉块石头，两三茎叶弄轻柔。梦回一霎龙湫雨，五月轩窗也带秋。","dynasty":"宋代","title":"菖蒲"}
{"author":"吴惟信","content":"远山数笔抹秋烟，阔阔湖波冷浸天。晚日未沉风渐起，芦花狼藉满鱼船。","dynasty":"宋代","title":"太湖"}
{"author":"吴惟信","content":"拟学粗豪去索尝，独醒岂易敌愁肠。白衣终到东篱下，自是渊明等得忙。","dynasty":"宋代","title":"促赵裕卿酒"}
{"author":"吴惟信","content":"旧抄梵律已俱焚，一片闲情老白云。定起石台华雨冷，满山松籁月中闻。","dynasty":"宋代","title":"赠广淳破衣其二"}
{"author":"吴惟信","content":"歌楼回首已茫然，手托蓬窗夜不眠。月色水光摇荡处，鸳鸯飞过别离船。","dynasty":"宋代","title":"赠别其一"}
{"author":"吴惟信","content":"手弹珠泪向离筵，残日依依上客船。流水自随人去远，绿杨只在曲江边。","dynasty":"宋代","title":"赠别其二"}
{"author":"吴惟信","content":"临临欲去又添杯，一语殷勤道几回。他日相思如有信，粉笺莫带泪痕来。","dynasty":"宋代","title":"赠别其三"}
{"author":"吴惟信","content":"笙歌一曲强相留，酒不能消满面愁。相对正弹离别泪，杜鹃声到夕阳楼。","dynasty":"宋代","title":"赠别其四"}
{"author":"吴惟信","content":"在家只有一年闲，至乐多生笔砚间。天上有楼人不见，吟魂迷在雨中山。","dynasty":"宋代","title":"寄孟宰"}
{"author":"吴惟信","content":"栽松艺竹旧林丘，失意归来更不愁。纵使浮名磨灭得，好诗云锁越山头。","dynasty":"宋代","title":"寄何尉其一"}
{"author":"吴惟信","content":"月影亭亭上小窗，烘乾瓦背夜来霜。扁舟欲载青山去，尚恋梅花一阵香。","dynasty":"宋代","title":"寄何尉其二"}
{"author":"吴惟信","content":"京国春寒情脉脉，关山月落梦悠悠。离愁又在高楼上，满池夕阳江水流。","dynasty":"宋代","title":"寄朱嗣宗"}
{"author":"吴惟信","content":"卯喏吏归帘影静，午香梦熟漏声迟。是中多少春风在，散落人间自不知。","dynasty":"宋代","title":"寄平江吴焕章"}
{"author":"吴惟信","content":"别后一身长是客，何须更说负烟萝。近来心事深如海，梅损清香雨雪多。","dynasty":"宋代","title":"寄远其一"}
{"author":"吴惟信","content":"江风月白水平沙，一曲琵琶别酒家。泪洒秋风消息断，可怜犹自信灯花。","dynasty":"宋代","title":"寄远其二"}
{"author":"吴惟信","content":"雨声入梦江湖阔，暝色分愁草树衰。君亦不来书不去，小楼闲过雁多时。","dynasty":"宋代","title":"寄远其三"}
{"author":"吴惟信","content":"澹烟芳草乡心远，细雨梨花客梦孤。十载故庐茅捲尽，春风知有燕归无。","dynasty":"宋代","title":"寄远其四"}
{"author":"吴惟信","content":"早露锋铓获见寻，最于文苑用功深。弃捐应只分毫事，谁肯留连一寸心。","dynasty":"宋代","title":"笔其一"}
{"author":"吴惟信","content":"霜竹凄清带雨喷，湿烟粘草近黄昏。谁教吹暗千林绿，不道飞花正断魂。","dynasty":"宋代","title":"雨中闻笛"}
{"author":"吴惟信","content":"祇见青山不见家，石栏空倚夕阳斜。梅花欲尽东风急，春事看看到杏花。","dynasty":"宋代","title":"严陵道中其三"}
{"author":"吴惟信","content":"抛书闲倚店家门，往事关心孰共论。燕子未归春尚冷，一帘细雨湿黄昏。","dynasty":"宋代","title":"严陵道中其四"}
{"author":"吴惟信","content":"漠漠春云暗钓台，云拖雨脚过山来。客中心事深于海，小立东风看落梅。","dynasty":"宋代","title":"严陵道中其五"}
{"author":"吴惟信","content":"萧瑟江梅堕晚风，桃花红尽杏花红。家山不见空回首，一片春愁细雨中。","dynasty":"宋代","title":"乌龙道中"}
{"author":"吴惟信","content":"自向桃源失意回，人间无地避风埃。六桥雨雪孤山路，不为梅花也不来。","dynasty":"宋代","title":"苏堤其一"}
{"author":"吴惟信","content":"贫况今年极向年，过湖尚欠买船钱。步行自行苏堤去，恐有沙鸥在柳边。","dynasty":"宋代","title":"苏堤其二"}
{"author":"吴惟信","content":"石壁飞泉洒不乾，松阴满目寺门寒。梅花开尽无人到，万叠春山独自看。","dynasty":"宋代","title":"山中"}
{"author":"吴惟信","content":"断碑孤冢树苍苍，鹤自飞归道士房。春在梅花寻不见，满山残雪只闻香。","dynasty":"宋代","title":"雪后孤山"}
{"author":"吴惟信","content":"水边篱落总斜曛，策策西风捲白云。万里秋光人不管，蓼花桐叶自平分。","dynasty":"宋代","title":"秋日道中"}
{"author":"吴惟信","content":"薄薄晴烟锁六桥，酒旗无力任西飘。眼前春意知多少，尽属梅梢与柳条。","dynasty":"宋代","title":"初春湖上"}
{"author":"吴惟信","content":"傍水秋千柳影遮，衔泥双燕入谁家。空山雨过晚风急，吹落墙阴红杏花。","dynasty":"宋代","title":"春日湖上其一"}
{"author":"吴惟信","content":"柳絮漫空雪样轻，梨花风起近清明。山南山北游人闹，屋后屋前春鸟鸣。","dynasty":"宋代","title":"春日湖上其二"}
{"author":"吴惟信","content":"绿玉初抽粉尚深，清风便伴此君吟。虽然未见凌霜操，已是先虚应物心。","dynasty":"宋代","title":"新竹"}
{"author":"吴惟信","content":"寒锁孤山见所长，断桥水冷月如霜。自将一点春风恨，散作黄昏万斛香。","dynasty":"宋代","title":"山梅"}
{"author":"吴惟信","content":"□英雪粲去难招，遗粉馀香亦暗消。休说惜春人未老，小窗明月梦无憀。","dynasty":"宋代","title":"瓶中落梅"}
{"author":"吴惟信","content":"一撒轻云埋晓凉，等闲曾入汉宫庄。千年抛掷瑶池远，化作云阶月地香。","dynasty":"宋代","title":"和友人玉簪花韵"}
{"author":"吴惟信","content":"春山合碧映春泉，今日寻梅忆去年。阴径谁知藏造化，晴花一树锁寒烟。","dynasty":"宋代","title":"寻梅"}
{"author":"吴惟信","content":"已得诗名久，君犹闭户吟。百篇皆有意，一事不关心。故国谁相问，高流自远寻。江梅花落去，休更立墙阴。","dynasty":"宋代","title":"赠俞进可其一"}
{"author":"吴惟信","content":"贫为耽诗得，诗高贫未除。身从乡井隐，名待御屏书。寡合人为傲，回观世自疏。寥寥诸葛志，宁久在茅庐。","dynasty":"宋代","title":"赠俞进可其二"}
{"author":"吴惟信","content":"道向时中悟，高斋直寄名。句清人不到，心死自无营。帘捲秋花影，墙翻雨箨声。慈湖碑字古，历历见平生。","dynasty":"宋代","title":"赠韩时斋"}
{"author":"吴惟信","content":"已自到家乡，清阴坐竹房。事亲专一念，对客说诸方。断简藏充栋，新诗写过墙。近来因院计，添得镜中霜。","dynasty":"宋代","title":"赠妙书记"}
{"author":"吴惟信","content":"天台山下住，萧散过平生。魂梦江湖阔，吟哦笔砚清。客心云自在，人品玉分明。又向长安道，相逢话别情。","dynasty":"宋代","title":"赠天台项方城"}
{"author":"吴惟信","content":"名在登科记，人间尽得知。文高多法古，官冷不趋时。减食因添鹤，收书为教儿。近来闻注易，新集苦无诗。","dynasty":"宋代","title":"寄戴舍人"}
{"author":"吴惟信","content":"人间无好友，思忆到君深。湖上行春酒，山中坐月心。飘流贫未去，老大病相侵。乍见又轻别，东风恨一襟。","dynasty":"宋代","title":"寄桐庐戴讲书"}
{"author":"吴惟信","content":"白云天竺寺，谁似尔清闲。诗可名身后，人传到世间。梅花香雪涧，树色锁春山。空有相寻约，高风岂易攀。","dynasty":"宋代","title":"寄天竺山人"}
{"author":"吴惟信","content":"白雪满头颅，何堪涉畏途。不知乡信去，曾达故人无。日落鸦声急，天空雁影孤。定应吟望处，思忆到江湖。","dynasty":"宋代","title":"寄徐□"}
{"author":"吴惟信","content":"久贫朋友断，子独喜吾贫。不是三生得，如何一似亲。和诗书纸尽，招饮典衣频。未遂功名志，空林且寄身。","dynasty":"宋代","title":"寄何洪"}
{"author":"吴惟信","content":"夕阳一半落群峰，寒叶零霜野望空。阴谷忽然逢造化，小梅枝上见春风。","dynasty":"宋代","title":"野步寻梅"}
{"author":"吴惟信","content":"半逐清流半委尘，残花枝上又纷纷。晚来犹自东风恶，吹得幽香满涧云。","dynasty":"宋代","title":"饯梅"}
{"author":"吴惟信","content":"锦江宫苑已成尘，啼血千年恨益深。月满空山花满地，一声愁杀未归人。","dynasty":"宋代","title":"杜鹃"}
{"author":"吴惟信","content":"饮啄堪怜久弗齐，念群零落楚云西。羽翰纵有飞高势，月满芦花又独栖。","dynasty":"宋代","title":"孤雁其二"}
{"author":"吴惟信","content":"山风吹满石床云，花落红缸夜欲分。唤起十年乡国恨，一声猿向雨中闻。","dynasty":"宋代","title":"雨夜闻猿"}
{"author":"吴惟信","content":"空斋日日清吟过，溪上梅开也不知。坐久正愁炉火冷，北风吹折蠹杉枝。","dynasty":"宋代","title":"空斋"}
{"author":"吴惟信","content":"山家元住石桥西，篱落周遭尽药畦。剥啄柴门人未应，鹧鸪飞上野棠梨。","dynasty":"宋代","title":"书山家"}
{"author":"吴惟信","content":"开尽桃花落尽梅，衡门寂寂掩苍苔。多情惟有双飞燕，不道人贫便不来。","dynasty":"宋代","title":"春日书壁"}
{"author":"吴惟信","content":"凭高北望旧神州，江绕秦淮万古流。塞草寒沙埋战血，更无林叶共伤秋。","dynasty":"宋代","title":"凤凰台怀古"}
{"author":"吴惟信","content":"床有诗书壁有琴，翠筠佳木午窗阴。只因知得清闲贵，是事从今不动心。","dynasty":"宋代","title":"隐居其一"}
{"author":"吴惟信","content":"便教烟雨画成图，争似归来有贺湖。镜里精神西晋有，诗家标准晚唐无。惜花春尽莺吟苦，敲竹风清鹤梦孤。世事正多心早懒，著书赢得静工夫。","dynasty":"宋代","title":"寄越上高疏寮"}
{"author":"吴惟信","content":"自信平生命，羁孤竟未通。春烟行路远，夜雨客房空。道术徒稽古，人心不重穷。好山何日买，清梦鸟声中。","dynasty":"宋代","title":"严陵道中其二"}
{"author":"吴惟信","content":"雨声云气暮萧萧，罗扇恩疏井树凋。心事暗随归梦去，壁灯留与可怜宵。","dynasty":"宋代","title":"秋夕"}
{"author":"吴惟信","content":"休说登山与绕溪，林间曾见入檐低。尽开花去浑如雪，忽有香来即是题。九客不容同气味，六宫回首隔云泥。策勋商鼎何愁晚，幽意分明在短藜。","dynasty":"宋代","title":"雨中对梅寄何户曹其二"}
{"author":"吴惟信","content":"雨声入梦江湖阔，暝色分愁草树衰。君亦不来书不去，小楼闲过雁多时。","dynasty":"宋代","title":"寄远其三"}
{"author":"吴惟信","content":"床有诗书壁有琴，翠筠佳木午窗阴。只因知得清闲贵，是事从今不动心。","dynasty":"宋代","title":"隐居其一"}
{"author":"吴惟信","content":"谋生一事到成功，消得湖边地几弓。韦曲有花留杜老，洛阳无客问卢仝。春风燕子虚檐外，夜雨蛩声小径中。所立规模虽冷淡，绝胜弹铗旧漂蓬。","dynasty":"宋代","title":"谋生"}
{"author":"吴惟信","content":"春光知我上高楼，楼外飞花逐水流。蜀魄一声云尽碧，淡烟芳草夕阳收。","dynasty":"宋代","title":"书酒楼壁"}
{"author":"吴惟信","content":"萧瑟江梅堕晚风，桃花红尽杏花红。家山不见空回首，一片春愁细雨中。","dynasty":"宋代","title":"乌龙道中"}
{"author":"吴惟信","content":"早露锋铓获见寻，最于文苑用功深。弃捐应只分毫事，谁肯留连一寸心。","dynasty":"宋代","title":"笔其一"}
{"author":"吴惟信","content":"身老心无事，何曾恋故乡。风烟拟画卷，冰雪满诗囊。魂梦江湖阔，语言兰蕙香。城中虽久住，多只到僧房。","dynasty":"宋代","title":"寄范文子"}
{"author":"吴惟信","content":"年年桃板上，数字见闲情。重佛非求福，为儒不望荣。回澜知有道，卧雪可无名。一院梅花月，多应鹤共行。","dynasty":"宋代","title":"寄沈子寿"}
{"author":"吴惟信","content":"君虽龟邑住，笔下自烟霞。仁不违三月，心长在五车。雄豪轻俗辈，名字落诗家。无计论文醉，溪桥酒独赊。","dynasty":"宋代","title":"寄闻季实"}
{"author":"吴惟信","content":"寻常曾见说，家远欲归难。身暂投莲社，心犹在杏坛。摊书灯下读，磨剑月中看。近日无消息，相思雨雪寒。","dynasty":"宋代","title":"寄倪"}
{"author":"吴惟信","content":"论文豁意气，把酒见情亲。一别不知返，烟花空自春。边愁生鼓角，客梦落风尘。相约在何许，买山归卜邻。","dynasty":"宋代","title":"寄朱仁叔伦魁"}
{"author":"吴惟信","content":"一蕙香天下，求多却恐无。诗非今世悟，心与古人俱。鹤守林逋宅，鸥闲贺监湖。往来应自在，知识半樵夫。","dynasty":"宋代","title":"寄孔海翁号蕙林"}
{"author":"吴惟信","content":"一廉儒者政，半隐寄其名。心古门庭阔，吟多笔研清。云晴春嶂薄，潮落暮江平。必是闲无事，琴馀鹤数声。","dynasty":"宋代","title":"寄桐庐张尉"}
{"author":"吴惟信","content":"一片心稽古，难教事物移。不知颜子若，亦有杜陵诗。江海无诸老，文章授小儿。非干寒苦事，短发自成丝。","dynasty":"宋代","title":"诗寄俞晋可"}
{"author":"吴惟信","content":"门枕官河水，闲居少客过。一生持酒戒，终日受诗魔。儿女催婚嫁，功名负琢磨。遥怜明镜里，白发恨尤多。","dynasty":"宋代","title":"寄俞放翁"}
{"author":"吴惟信","content":"君是愚堂主，明明道在愚。自从都放下，更不用工夫。尽去心中事，惟留肘后符。近来诗懒作，多看海山图。","dynasty":"宋代","title":"寄赠沈子寿"}
{"author":"吴惟信","content":"道在甘沦落，情交自浅深。云山千里梦，灯火半生心。是友真难得，如君岂易寻。细论身后事，不觉日西沉。","dynasty":"宋代","title":"谢友人访问"}
{"author":"吴惟信","content":"锋芒虽早露，用舍见升沉。白秃千茎发，丹留一寸心。策勋芸阁久，洁己石潭深。却笑江淹辈，区区梦里寻。","dynasty":"宋代","title":"笔其二"}
{"author":"吴惟信","content":"长安回首远，渐渐近严陵。客梦春江橹，乡心野店灯。路行三百里，山看万千层。处处皆幽胜，题诗愧不能。","dynasty":"宋代","title":"严陵道中其一"}
{"author":"吴惟信","content":"自信平生命，羁孤竟未通。春烟行路远，夜雨客房空。道术徒稽古，人心不重穷。好山何日买，清梦鸟声中。","dynasty":"宋代","title":"严陵道中其二"}
{"author":"吴惟信","content":"寺在烟云表，登临思豁然。绝怜千嶂月，曾照一诗仙。眼阔疑遗世，身高见尽天。孤吟功未到，待借竹房眠。","dynasty":"宋代","title":"题台州巾峰"}
{"author":"吴惟信","content":"湖上风烟古，今朝又一行。天寒吟诗苦，岁晚客心惊。饥雀窥梅瘦，翔鸥傍柳明。惜无人在眼，细细说平生。","dynasty":"宋代","title":"湖上"}
{"author":"吴惟信","content":"所爱幽窗下，烟丛与露枝。才闻风起处，便是雨来时。节直将谁比，心空只自知。青青长在眼，休说化龙迟。","dynasty":"宋代","title":"竹其一"}
{"author":"吴惟信","content":"天下清高物，无过是此君。托根才有地，长节便摩云。翠色晴时见，愁声雨夜闻。粉痕如早脱，龙化复何云。","dynasty":"宋代","title":"竹其三"}
{"author":"吴惟信","content":"唐人十日咏，早有怨人心。况在严霜后，犹开满地金。远香秋梦断，艳色雨吟深。未信渊明死，寥寥无赏音。","dynasty":"宋代","title":"良月对菊"}
{"author":"吴惟信","content":"此地昔曾游，今朝复上楼。江枫秋雨过，塞草夕阳愁。渡急传邮箭，沙危阁战舟。栏干空自倚，何许是神州。","dynasty":"宋代","title":"多景楼"}
{"author":"吴惟信","content":"茅宇无人过，荆扉尽日关。酒中生快乐，诗里着清闲。朋友数竿竹，画图千叠山。何如终隐此，尘境莫思还。","dynasty":"宋代","title":"次妙上人山居韵"}
{"author":"吴惟信","content":"喜得身闲散，村居尽不妨。花开和蝶看，酒熟带醅尝。草径偏临水，柴门正向阳。故交应笑我，近日学耕桑。","dynasty":"宋代","title":"村居"}
{"author":"吴惟信","content":"楼高山对起，天予逸人居。万事不到处，满床皆是书。风云知远大，日月付乘除。眇眇新吟思，谁怜合古初。","dynasty":"宋代","title":"题李师德书楼"}
{"author":"吴惟信","content":"晚向邮亭立，原荒草树稀。天随云气变，雨带雪花飞。客鬓今年白，故园何日归。知音空满眼，范叔自无衣。","dynasty":"宋代","title":"邮亭书怀"}
{"author":"吴惟信","content":"城高楼又阔，不与别楼同。对此山千叠，陶然圣一中。秋声争起树，野色半沉空。后有登临约，留题愧未工。","dynasty":"宋代","title":"明山楼即事"}
{"author":"吴惟信","content":"古院无人至，闲门晓亦开。山獐攲定石，野蚁集生台。春动烟浮树，阴庭雪缀苔。午窗幽梦断，万籁发清哀。","dynasty":"宋代","title":"古寺其一"}
{"author":"吴惟信","content":"山烟藏古寺，鸱殿与云齐。松鼠下阶走，竹鸡当户啼。泉寒飞瀑远，僧老诵经低。细读苔碑了，东风起杖藜。","dynasty":"宋代","title":"古寺其二"}
{"author":"吴惟信","content":"山烟寒似暝，鸱殿与云齐。栗鼠下阶走，竹鸡当户啼。碑荒文字古，僧老语言低。欲住嗟无计，斜阳映杖藜。","dynasty":"宋代","title":"废寺"}
{"author":"吴惟信","content":"僧兄肥遁地，正在太湖头。新句老而健，一钱贫不留。寡交山自看，多病药相投。终日书堂坐，风筠冷似秋。","dynasty":"宋代","title":"次僧兄山居韵其一"}
{"author":"吴惟信","content":"素抱居山志，今番始有涯。琴床临砌竹，棋局近庭花。诗兴常便酒，蔬肠渐畏茶。清闲兄自乐，世事绝无些。","dynasty":"宋代","title":"次僧兄山居韵其二"}
{"author":"吴惟信","content":"自说居山好，多年静掩扉。松阴围坐石，苔色上禅衣。鹤瘦迎风舞，云闲带雨归。地幽人事断，客至亦忘机。","dynasty":"宋代","title":"闲居即事书僧舍壁"}
{"author":"吴惟信","content":"庵在村烟底，除非到者知。因投今夜宿，记得去年诗。窗外雨犹滴，佛前灯未吹。无人同淡话，看杀菊花枝。","dynasty":"宋代","title":"宿馀晖庵"}
{"author":"吴惟信","content":"浮图灵鹫上，迢递入晴氛。绝顶我忽到，下方钟屡闻。林深馀腊雪，谷暖涨春云。更待溪梅发，相期一访君。","dynasty":"宋代","title":"登下竺塔"}
{"author":"吴惟信","content":"鹤唳空山晓，凝情畏别离。且知君返日，正是我行时。花月吴城梦，松风竺寺时。暮云空自隔，初不隔相思。","dynasty":"宋代","title":"送人之姑苏"}
{"author":"吴惟信","content":"壮年游远塞，失意去从军。剑在犹凝血，家空未策勋。乡心悬夜月，杀气暗秋云。近日方知命，兵书欲尽焚。","dynasty":"宋代","title":"送友上边"}
{"author":"吴惟信","content":"兵法通儒用，观光上玉京。一言旋造化，万古立功名。剑入边云静，船开江月明。深知有志者，不肯负平生。","dynasty":"宋代","title":"送冯中可讷上边"}
{"author":"吴惟信","content":"道貌尘中见，何时下翠萝。闲情秋水淡，归梦白云多。缨过龙湫濯，诗当雁荡歌。清豪不易得，一别又如何。","dynasty":"宋代","title":"送陆居士归天台"}
{"author":"吴惟信","content":"长安尘土处，数日又随君。颇讶归何速，犹胜信不闻。寒霜杀岸柳，晓艇入江云。无语各回首，离愁落叶分。","dynasty":"宋代","title":"送楼致和归四明"}
{"author":"吴惟信","content":"出处真麟凤，诗书得正传。仁心全造化，风骨半神仙。门柳摇春雨，庭花锁暮烟。云台非隐地，即日帝王宣。","dynasty":"宋代","title":"呈蒙斋"}
{"author":"吴惟信","content":"擒吴才了合封侯，何止区区古蔡州。一着高时全国体，十年危处与心谋。山川恢拓春风远，天地清明王气浮。白雪满头勋业大，不应忘却赤松游。","dynasty":"宋代","title":"寄大使赵清臣"}
{"author":"吴惟信","content":"焚香诵易与天游，君命相催不肯休。时节固知来则是，功名却以得为忧。翠蓬云气生衣袂，金殿阳光动冕旒。此际一言能悟主，始堪回首旧林丘。","dynasty":"宋代","title":"寄蒋重珍秘书"}
{"author":"吴惟信","content":"便教烟雨画成图，争似归来有贺湖。镜里精神西晋有，诗家标准晚唐无。惜花春尽莺吟苦，敲竹风清鹤梦孤。世事正多心早懒，著书赢得静工夫。","dynasty":"宋代","title":"寄越上高疏寮"}
{"author":"吴惟信","content":"检残玉历又春来，造化无私命转乖。照水莫嫌穷面目，看山长有好情怀。生期惠远眠云过，死问林逋借地埋。诗到夜寒吟更苦，一枝梅雪映书斋。","dynasty":"宋代","title":"立春日即事"}
{"author":"吴惟信","content":"朝吴暮楚几时休，未必江湖有白鸥。万事莫如归去好，一椽当为老来谋。春天吟思行花径，夜月琴声坐竹楼。但得馀龄无俯仰，曾公食粥亦风流。","dynasty":"宋代","title":"送伯氏秋潭谋居"}
{"author":"吴惟信","content":"不肯轻迷固有天，星冠霞氅竟翩然。人能变体方超俗，丹到成功即是仙。伏洞黑龙听夜咒，傍花白鹿伴春眠。哦诗更欲全清致，当以弥明作正传。","dynasty":"宋代","title":"送王梦升入道"}
{"author":"吴惟信","content":"烽火穷边几度愁，亦曾将死博封侯。谤兴在彼情谁恕，事过知君痛自休。跨马甲衣春雪白，射雕弓箭晓星流。救时正属英雄者，更著工夫必到头。","dynasty":"宋代","title":"赠史泳"}
{"author":"吴惟信","content":"山移无复昔人贤，随分长安办一椽。扫室敢言天下志，闭门尽可雪中眠。携瓶与客同沽酒，接绠过邻自汲泉。到此始知闲是福，居山未必似居廛。","dynasty":"宋代","title":"移居即事"}
{"author":"吴惟信","content":"若教尽尽说漂沉，却恐无憀老不禁。百拙难随今日巧，一贫方识古人心。牛羊归尽荒郊阔，猿鹤愁多故国深。亦欲以诗为活计，世间何许觅知音。","dynasty":"宋代","title":"呈云麓史侍郎"}
{"author":"吴惟信","content":"谋生一事到成功，消得湖边地几弓。韦曲有花留杜老，洛阳无客问卢仝。春风燕子虚檐外，夜雨蛩声小径中。所立规模虽冷淡，绝胜弹铗旧漂蓬。","dynasty":"宋代","title":"谋生"}
{"author":"吴惟信","content":"一衲冰霜二十年，不知妙用自谁传。心能转物方为佛，诗到名家亦是仙。喜客稍宽沽酒禁，爱闲多结住山缘。今冬约我西湖上，同看梅花坐钓船。","dynasty":"宋代","title":"赠越僧意书记"}
{"author":"吴惟信","content":"一剑辞家竟陆沉，梦思空向故庐深。槎迷河汉千年恨，树隔关山万里心。衣垢正怜贫未去，镜明忽有老相寻。春归不与人为约，青草催诗亦懒吟。","dynasty":"宋代","title":"自序"}
{"author":"吴惟信","content":"数亩松筠种不成，荒坛祭别酒频倾。老天辜负归乡志，冷地寻思到世情。日落关河孤鹤远，夜凉灯火小虫鸣。应须趁取黄金在，买宅西湖住一程。","dynasty":"宋代","title":"送薛沂叔过西湖"}
{"author":"吴惟信","content":"鹭鸶立处无秋暑，舴艋行时正晚凉。诗兴似山来衮衮，归心如水去洋洋。经风杨柳高偏折，隔浦芙蓉远更香。俯仰之间易陈迹，不知醉了几千场。","dynasty":"宋代","title":"晚过西湖"}
{"author":"吴惟信","content":"屈指交游十载馀，见君归墨又归儒。卢能解道元无物，颜子谁知也不愚。既向风幡明表里，何须雪几费工夫。他年名上登科记，一半清芬在祖图。","dynasty":"宋代","title":"送祝五戒赴陆宰馆"}
{"author":"吴惟信","content":"故园不恋恋西湖，赁得民居作隐居。开口不离仁义字，闭门惟读圣贤书。老无子息偏怜鹤，闲有工夫尽钓鱼。酒熟自斟诗自和，功名一念已消除。","dynasty":"宋代","title":"赠任处士"}
{"author":"吴惟信","content":"十年兄弟恨离群，书雁南来得所闻。惠远栽莲归结社，班超投笔去从军。伤心异路悲春草，泪眼同时湿暮云。惟有母亡无返日，自添抔土上孤坟。","dynasty":"宋代","title":"怀二兄"}
{"author":"吴惟信","content":"鹫峰可是不清幽，却望云峰忆旧游。松径露寒芳草暗，竹桥烟暝落梅愁。高斋闲课诗吟讽，小店赊沽酒献酬。今日凄凉何许见，满庭红叶自伤秋。","dynasty":"宋代","title":"怀上竺宛上人"}
{"author":"吴惟信","content":"风骨棱棱雪满头，帽尘慵拂涕慵收。天晴放鹤方开户，雨后看山不下楼。树底持经阴径远，竹边洗钵小池幽。自惭犹有尘缘在，安得相从老一丘。","dynasty":"宋代","title":"赠老僧"}
{"author":"吴惟信","content":"蒲团坐得心成佛，却便随流似不曾。对客清谈皆有理，求他妙用独无凭。穷通数外三春定，智慧光中万古镫。俗眼安知真实行，空于画壁看高僧。","dynasty":"宋代","title":"赠广淳破衣其三"}
{"author":"吴惟信","content":"悟彻心宗即是禅，老来风骨尚依然。自云林下浑无事，不到人间亦有年。秋磬声清敲落月，晓瓶手冷汲寒泉。我来问道空归去，寂寞云山薄暮天。","dynasty":"宋代","title":"赠广淳破衣其四"}
{"author":"吴惟信","content":"宝书梵律自分科，黄卷青灯更琢磨。花落闲庭春定久，尘生虚榻夜吟多。琴长弹后声偏韵，丹未烧前气已和。我所重君清苦处，可曾一日离烟萝。","dynasty":"宋代","title":"赠宛上人"}
{"author":"吴惟信","content":"自从入道戴星冠，名利何曾着眼看。地尽种蔬因茹素，瓶长储水为浇丹。风生晓槛占天久，霜滴秋坛拜斗寒。几度相寻寻不见，但闻金磬响云端。","dynasty":"宋代","title":"赠唐道士"}
{"author":"吴惟信","content":"湖上居家住最幽，檐牙倒影落沧洲。诗成梅坞三更月，酒醒莲塘半夜秋。移石为添烧药灶，卖□因起读书楼。经年不入烟城去，长倚栏干看白鸥。","dynasty":"宋代","title":"赠隐者"}
{"author":"吴惟信","content":"晦迹雪岩日久长，唐人冠帽道衣裳。草堂夜月琴声细，花坞春风杖策香。饮酒旋寻瓢作盏，架书高沓石为床。客来总是诗朋友，一笑人间万事忘。","dynasty":"宋代","title":"赠隐士"}
{"author":"吴惟信","content":"文星变化成人品，指点虚空不住吟。渐向镜中知白发，何曾醉里惜黄金。孤灯夜雨长安梦，落叶秋风故国心。莫谓飘沉消锐气，皇天自是一知音。","dynasty":"宋代","title":"赠永嘉张德载"}
{"author":"吴惟信","content":"自古骚人心自别，过从不是俗交朋。谈诗海内逃名客，学道山中出定僧。小艇春游时载酒，高楼雨坐夜悬灯。深知大隐工夫到，只恐明时有诏徵。","dynasty":"宋代","title":"赠刘致高"}
{"author":"吴惟信","content":"抛却萤囊读罢书，甘心奉道乐清虚。氅逢拜斗身方服，巾待过庭手未除。无事遍求仙术学，有邪只用鬼兵驱。莫将鸡犬云中去，且占人间福地居。","dynasty":"宋代","title":"赠沈复斋"}
{"author":"吴惟信","content":"不以一闲为至乐，拟将短铗向谁弹。事于错处知天理，心到灰时始岁寒。梁燕语分春寂寞，海棠愁入雨阑干。故人散尽江湖远，虽有新诗寄亦难。","dynasty":"宋代","title":"寄金陵楼制参监丞"}
{"author":"吴惟信","content":"双井传家法最严，仙翁未学子真潜。固知岂弟为民福，却恐清廉博众嫌。去草旋开观射圃，傍花深下读书帘。心闲万事皆归理，何必蒙庄悟养恬。","dynasty":"宋代","title":"寄嘉兴黄尉府"}
{"author":"吴惟信","content":"丹井清泠夜向分，露庭吟苦更谁闻。松凉鹤立千峰月，草湿龙归一洞云。回首江湖尘漠漠，伤心天地气纷纷。何当共作诛茅计，免向秋风怨失群。","dynasty":"宋代","title":"寄诗友"}
{"author":"赵崇","content":"莺歌蝶舞。池馆春多处。满架花云留不住。散作一川香雨。相思夜夜情＿。青衫泪满啼红。料想故园桃李，也应怨月愁风。","dynasty":"宋代","tags":"宋词精选，写景，怀人","title":"清平乐·怀人"}
{"author":"景旸","content":"鹊鹊复鹊鹊，春明飞向深树落。树边人家怀抱恶，去年征夫从卫霍。边头烽火接回中，羽书昼警清夜同。一自将军度河曲，天山万里风云空。边头战血赤河水，战士磨刀寒落指。天子深坐甘泉宫，回头北顾常拊髀。树头鹊噪如有知，朝来蟢子檐前垂。夫君封侯应有期，凤奁鸾镜当窗移。","dynasty":"明代","title":"噪鹊行"}
{"author":"费士戣","content":"宝钏金钗盛峡风，遨头争逐去匆匆。旗标阵碛规模古，筵挹晴岚气色葱。宜有明珠酬白璧，空惭瓦缶间黄钟。纷纷雪片呈佳瑞，一饱端知万姓同。","dynasty":"宋代","title":"次踏碛韵"}
{"author":"高世则","content":"悬崖撒手任纵横，大地虚空自坦平。照壑辉岩上借月，庵头别有一帘明。","dynasty":"宋代","title":"呈芙蓉楷禅师"}
{"author":"大遂","content":"不断黄梅雨，知师反得闲。孤眠听鸣溜，孰谓非深山。苔色渐逾槛，溪光欲浸关。爨烟厌空寂，一去便忘还。","dynasty":"明代","title":"雨中怀黄叶老人"}
{"author":"大遂","content":"立深苔履迹，夜已半秋声。当此影孤候，能禁思独生？灯骄萤火细，月借鹤衣明。若乃西方住，西方风露清。","dynasty":"明代","title":"秋夜怀见吾"}
{"author":"大遂","content":"尚想黄池倚霸功，归来万乘一身空。越妃便泛五湖去，吴国长沦废沼中。台草诉人春黛绿，洲花怨水暮愁红。深情悭是盈亏月，不异当时照六宫。","dynasty":"明代","title":"吴门怀古"}
{"author":"大遂","content":"冻断黄河与月河，行人马上带冰过。惟君生得梅花骨，独占江南暖日多。","dynasty":"明代","title":"冬日淮上怀了能"}
{"author":"翁洮","content":"漠漠烟花处处通，游人南北思无穷。林间鸟奏笙簧月，野外花含锦绣风。鸑抱云霞朝凤阙，鱼翻波浪化龙宫。此时谁羡神仙客，车马悠扬九陌中。","dynasty":"唐代","title":"春"}
{"author":"翁洮","content":"寂寂栖心向杳冥，苦吟寒律句偏清。云凝止水鱼龙蛰，雪点遥峰草木荣。迥夜炉翻埃烬色，天河冰辗辘轳声。归飞未得东风力，魂断三山九万程。","dynasty":"唐代","title":"冬"}
{"author":"翁洮","content":"枯木傍溪崖，由来岁月赊。有根盘水石，无叶接烟霞。二月苔为色，三冬雪作花。不因星使至，谁识是灵槎。","dynasty":"唐代","title":"枯木诗辞召命作"}
{"author":"翁洮","content":"宋玉高吟思万重，澄澄寰宇振金风。云闲日月浮虚白，木落山川叠碎红。寥泬雁多宫漏永，河渠烟敛塞天空。侯门处处槐花□，献赋何时遇至公。","dynasty":"唐代","title":"秋"}
{"author":"翁洮","content":"触目皆因长养功，浮生何处问穷通。柳长北阙丝千缕，云簇南山火万笼。大野烟尘飘赫日，高楼帘幕逗薰风。身心已在喧阗处，惟羡沧浪把钓翁。","dynasty":"唐代","title":"夏"}
{"author":"翁洮","content":"河清海晏少波涛，几载垂钩不得鳌。空向人间修谏草，又来江上咏离骚。笳吹古堞边声远，岳倚晴空楚色高。何事明廷有徐庶，总教三径卧蓬蒿。","dynasty":"唐代","title":"赠进士王雄"}
{"author":"翁洮","content":"一叶飘然任浪吹，雨蓑烟笠肯忘机。只贪浊水张罗众，却笑清流把钓稀。苇岸夜依明月宿，柴门晴棹白云归。到头得丧终须达，谁道渔樵有是非。","dynasty":"唐代","title":"渔者"}
{"author":"翁洮","content":"陶公为政卓潘齐，入县看花柳满堤。百里江山聊展骥，九皋云月怪驱鸡。高楼野色迎襟袖，比屋歌声远鼓鼙。只恐攀辕留不住，明时霄汉有丹梯。","dynasty":"唐代","title":"上子男寿昌宰"}
{"author":"翁洮","content":"由来箕踞任天真，别有诗名出世尘。不爱春宫分桂树，欲教天子枉蒲轮。城头鼙鼓三声晓，岛外湖山一簇春。独向若耶溪上住，谁知不是钓鳌人。","dynasty":"唐代","title":"赠方干先生"}
{"author":"翁洮","content":"蜀人犹说种难成，何事江东见接生。席上若微桃李伴，花中堪作牡丹兄。高轩日午争浓艳，小径风移旋落英。一种呈妍今得地，剑峰梨岭谩纵横。","dynasty":"唐代","title":"赠进士李德新接海棠梨"}
{"author":"翁洮","content":"故园桥上绝埃尘，此日凭栏兴自新。云影晚将仙掌曙，水光迷得武陵春。薜萝烟里高低路，杨柳风前去住人。莫怪马卿题姓字，终朝云雨化龙津。","dynasty":"唐代","title":"春日题航头桥"}
{"author":"翁洮","content":"高情度日非无事，自是高情不觉喧。海气暗蒸莲叶沼，山光晴逗苇花村。吟时胜概题诗板，静处繁华付酒尊。闲伴白云收桂子，每寻流水劚桐孙。犹凭律吕传心曲，岂虑星霜到鬓根。多少清风归此地，十年虚打五侯门。","dynasty":"唐代","title":"和方干题李频庄"}
{"author":"翁洮","content":"得地自成丛，那因种植功。有花皆吐雪，无韵不含风。倒影翘沙鸟，幽根立水虫。萧萧寒雨夜，江汉思无穷。","dynasty":"唐代","title":"苇丛"}
{"author":"朱弁","content":"关河迢递绕黄沙，惨惨阴风塞柳斜。花带露寒无戏蝶，草连云暗有藏鸦。诗穷莫写愁如海，酒薄难将梦到家。绝域东风竟何事？只应催我鬓边华！","dynasty":"宋代","tags":"抒情，思念，国家，愁苦","title":"春阴"}
{"author":"朱弁","content":"朔雪馀千里，东风遍九州。关河中土异，灯火上元愁。绿蚁尝新酿，青貂恋故裘。紫姑无用卜，世事正悠悠。","dynasty":"宋代","title":"元夕有感"}
{"author":"朱弁","content":"淅淅风声止，凄凄雨气凉。愁工萦客思，梦故绕江乡。书疏亲朋少，干戈岁月长。平城弭节地，可复见秋霜。","dynasty":"宋代","title":"夜雨枕上"}
{"author":"朱弁","content":"兵气常时见，客怀何日开。形骸病自瘦，鬓发老相催。巳负秦庭哭，终期汉节回。风雷识意我，一雨洗氛埃。","dynasty":"宋代","title":"客怀"}
{"author":"朱弁","content":"岁序忽将晏，节旄嗟未还。低云惨众木，寒雨失群山。丧乱关诗思，讴谣发病颜。梦魂识旧隐，时到碧溪湾。","dynasty":"宋代","title":"岁序"}
{"author":"朱弁","content":"白发使车前，烟波思渺然。霜清穫稻日，风急授衣天。客馆但愁坐，钓舟谁醉眠。乘槎会有便，真到斗牛边。","dynasty":"宋代","title":"白发"}
{"author":"朱弁","content":"容貌与年改，鬓毛随意斑。雁边云度塞，鸟外日衔山。仗节功奚在，捐躯志未闲。不知垂老眼，何日睹龙颜。","dynasty":"宋代","title":"有感"}
{"author":"朱弁","content":"战伐何年定，悲愁是处同。黄云萦晚塞，白露下秋空。鱼跃深波月，乌啼落叶风。谁知渡江梦，一夜绕行宫。","dynasty":"宋代","title":"战伐"}
{"author":"朱弁","content":"中秋万里月，何处驾冰轮。底事隔年会，不怜今夕人。兔疑停杵臼，蟾岂避风尘。默识常娥意，氶平赏更新。","dynasty":"宋代","title":"丙申中秋不见月"}
{"author":"朱弁","content":"病骨怯风露，愁怀厌甲兵。人居绝域久，月向此宵明。轮仄初经汉，光分半隐城。迟迟不肯下，应识异乡情。","dynasty":"宋代","title":"十七夜对月"}
{"author":"朱弁","content":"有北何堪说，如南未是归。并门子径往，汉节我方鞿。笔砚论心久，干戈会面稀。新程相忆处，路入岭云微。","dynasty":"宋代","title":"饯和父之并州"}
{"author":"朱弁","content":"草冻慵抽碧，桃痴懒晕红。黄云犹汉野，紫塞漫春风。使节空留滞，侯圭未会同。阶除雪不扫，独立数归鸿。","dynasty":"宋代","title":"独坐"}
{"author":"朱弁","content":"绝域年华久，衰颜泪点新。每逢寒食节，频梦故乡春。草绿唯供恨，花红只笑人。南辕定何日，无地不风尘。","dynasty":"宋代","title":"寒食"}
{"author":"朱弁","content":"行行春向暮，犹未见花枝。晦朔中原隔，风烟上巳疑。常令汉节在，莫作楚囚悲。早晚鸾旗发，吾归敢恨迟。","dynasty":"宋代","title":"上巳"}
{"author":"朱弁","content":"城月四更上，窗风一室幽。纤云萦雁塞，重雾逼貂裘。兵革何年息，乾坤此夜愁。殊乡两行泪，骚屑洒清秋。","dynasty":"宋代","title":"客夜"}
{"author":"朱弁","content":"客滞殊方久，山围绝塞深。秋风入撗笛，夜月傍沾襟。造膝他时语，捐躯此日心。飞霜满明镜，发短不胜簪。","dynasty":"宋代","title":"摅抱"}
{"author":"朱弁","content":"九日今何地，寒深紫塞霜。敢嫌芦酒浊，且对菊花尝。岁月双蓬鬓，乾坤百战场。赐萸知未举，梦自识鸳行。","dynasty":"宋代","title":"重九"}
{"author":"朱弁","content":"逸兴常时有，逢秋一倍多。山长含楚雨，天远接吴波。寻壑同元亮，浮家伴志和。钓竿行入手，还着向来蓑。","dynasty":"宋代","title":"次韵子文秋兴"}
{"author":"朱弁","content":"冬雨不成雪，北风寒未深。山藏千垒秀，云结四垂阴。迥洒凌朝阁，残声入夜衾。端能洗兵甲，足慰此时心。","dynasty":"宋代","title":"冬雨"}
{"author":"朱弁","content":"春容先督府，月色满江城。灯赏无仙梦，斋居绝市声。两年忧旱虐，八郡望秋成。凭藉刚风力，青章达九清。","dynasty":"宋代","title":"元夕厅设醮"}
{"author":"朱弁","content":"浚都同聚读书萤，楚岸春风忆送行。三十年前初识面，四千里外更关情。出疆我亦徒劳尔，入仕君今何似生。旅雁相逢须一问，要从邮上得新声。","dynasty":"宋代","title":"忆钟离浚"}
{"author":"朱弁","content":"新醅滃滃溢瓶盆，漱石秋泉带雨浑。翡翠杯深云液凝，鸬鹚杓满月波翻。照人光入樽罍莹，流齿香随语笑喷。巳拚扶头日三丈，朝酲未解任昏昏。","dynasty":"宋代","title":"秋泉次韵"}
{"author":"朱弁","content":"深炷炉香睡息匀，萧然一觉得天真。生涯聊示人閒世，缘境都忘药裹身。窥牖屡来从汝唤，叩门空去任渠嗔。更须满壁图云水，卧想江湖渺莽春。","dynasty":"宋代","title":"睡轩为赵光道作"}
{"author":"朱弁","content":"频年行役梦庭闱，陟岵常嗟脚力疲。每诉酒巡嫌客恶，力营官事笑儿痴。云山幸不持钱买，花竹何妨带雨移。此味责人元未识，恐缘诗好被渠知。","dynasty":"宋代","title":"南斋即事"}
{"author":"朱弁","content":"长城五字屹逶迤，可笑偏师敢出奇。句补推敲未安处，韵更瘀絮益难时。痴迷竟作禽填海，辛苦真成蚁度丝。却羡弥明攻具速，刘侯漫说也能诗。","dynasty":"宋代","title":"次韵刘太师苦吟之什"}
{"author":"朱弁","content":"土牛巳着劝农鞭，苇索仍专捕鬼权。且喜春盘兼守岁，莫嗟腊酒易经年。东风渐入江梅梦，朔雪犹迷塞柳天。元会明朝定何处，羁臣挥泪节旄前。","dynasty":"宋代","title":"善长命作岁除日立春"}
{"author":"朱弁","content":"疾风甚雨老难禁，岭外无饧谁解吟。双鬓客尘谙世变，两眉乡思尽愁侵。榆钱何处迎新火，杏粥频年系此心。落日高城魂易断，天临牛斗五湖深。","dynasty":"宋代","title":"寒食感怀次韵吴英叔"}
{"author":"朱弁","content":"清明六到客愁边，双鬓星星只自怜。兵气尚缠巢凤阁，节旄巳落牧羊天。纸钱灰入松楸梦，饧粥香随榆柳烟。北向雁来寒雾隔，音书不比上林传。","dynasty":"宋代","title":"寒食"}
{"author":"朱弁","content":"绝域山川饱所经，客蓬岁晚任飘零。词源未得窥三峡，使节何容比二星。萝茑施松惭弱质，蒹葭倚玉怪殊形。齐名李杜吾安敢，千载公言有汗青。","dynasty":"宋代","title":"题云馆二星集后"}
{"author":"朱弁","content":"立马行歌隘市门，卖薪携子出前村。声翻宝界金鳌动，光夺琼楼玉兔昏。守舍呻吟宜老病，通宵奔走付儿孙。潘郎岂是无情思，点检霜髭愧绿尊。","dynasty":"宋代","title":"元夕"}
{"author":"朱弁","content":"葡萄产西域，汉使斸根回。自到中原后，先从上苑栽。","dynasty":"宋代","title":"葡萄"}
{"author":"朱弁","content":"穴边酣战君臣蚁，波上群嬉婢妾鱼。苦乐不同同一宇，问天此理竟何如。","dynasty":"宋代","title":"天问绝句"}
{"author":"朱弁","content":"云中六闰食无鱼，清夜时时梦斲鲈。离汶未逾千里道，度淮先泛万象湖。","dynasty":"宋代","title":"绍兴十三年自云中奉使回送伴至虹县以舟入万安湖"}
{"author":"朱弁","content":"种柳五年高出屋，攀条坐爱春阴绿。环池又栽数品花，蜀葵玫瑰与石竹。","dynasty":"宋代","title":"栽花"}
{"author":"朱弁","content":"不作漳滨卧，年侵血气衰。据鞍思少壮，揽镜叹清羸。有病方求艾，无营莫问蓍。心知出下策，理胜遇中医。阳燧神逾速，铜仙术尽施。论功鄙炮制，取穴辨毫釐。火帝恩光异，炎官绩用奇。书萤比差似，珠蚁迫方知。忖物嗟炮鳖，观形笑灼龟。烟微初炙手，气烈渐钻皮。闭目书徒展，支头枕屡移。发狂还自哂，贾勇仅能支。宋鹢追风日，吴牛喘月时。忠言劳缓颊，善谑为开眉。服气工夫远，烧丹岁月迟。卫生防后患，伐性释前疑。展转那成梦，呻吟且当诗。因心念民瘼，出位叹身卑。欲巳七年病，当从百世师。保身将保国，未可废箴规。","dynasty":"宋代","title":"予以年事渐高气海不能熟生煖冷旅中又无药物遂用火攻之策灼艾凡二百壮吟呻之际得诗二十韵"}
{"author":"朱弁","content":"仙经何物堪却老，较功无如太阳草。龙衔鸡衔名虽异，菟公羊公事可考。苏君真是神仙裔，橘井阴功贯穹昊。云笈书成数万言，银关珠宫用心早。独知此物有奇效，福地名山为储宝。不惮林泉新斸掘，斥去杵臼谢饰捣。况从高士论麴糜，更课公田收秫稻。一朝灵液浮瓮盎，三冬浩气生襟抱。且欣软饱得浇肠，漫说逆流工补脑。眼碧那忧散黑花，发白故应还翠葆。贾傅只嫌松醥陋，刘堕敢誇桑落好。直须五斗论解酲，宁待三柸乃通道。谁知万里落旄人，亦许匏尊自倾倒。为君唤回雪窖春，八载羁愁供一扫。曼倩宜分此日桃，安期莫诧他年枣。何烦更采石斛花，巳觉容颜不枯槁。根连石室喜入梦，句拟桐溪愧摛藻。平生我亦爱书扎，朱髓绿肠勤探讨。幸君汲引成此志，鹤驾骎骎望仙岛。吞腥啄腐非夙心，岁晚兹言良可保。","dynasty":"宋代","title":"苏子翼送黄精酒"}
{"author":"朱弁","content":"吾老似出家，晚悟愧根钝。滋旨却膻荤，禅蜕要亲近。伟哉十八公，兹道亦精进。舍身奉刀几，割体绝嗔恨。鳞皴老龙皮，鸣齿溢芳润。流膏为伏龟，千岁未须问。便堪奴笋蕨，讵肯友芝菌。跏趺得一饱，万事皆可摈。侍郎文懿后，落落众推俊。澹然世味薄，内典得所信。香厨留净供，频食不言顿。晏然默不语，草木雷音震。得法于此公，骨髓传心印。应怜持节人，饷此为问讯。欲将无上味，为我洗尘坌。食之不敢馀，感激在方寸。","dynasty":"宋代","title":"北人以松皮为菜予初不知味虞侍郎分饷一小把因饭素授厨人与园蔬杂进珍美可喜因作一诗"}
{"author":"朱弁","content":"风土南北殊，习尚非一躅。出疆虽仗节，入国暂同俗。淹留岁再残，朔雪满崖谷。禦冬貂裘弊，一炕且跧伏。西山石为薪，黝色惊射目。方炽绝可迩，将尽还自续。飞飞涌玄云，焰焰积红玉。稍疑雷出地，又似风薄木。谁容鼠栖冰，信是龙衔烛。阳曦助喘息，未害摇空腹。惠气生裤襦，仍工展拳足。岂惟脱肤鳞，兼复平体粟。负暄那用诧，执热定思沃。收功在岁寒，较德比时燠。虽馀炙手焰，宁有烂额酷。矧当凝泫辰，炎帝独回毂。玄冥真退听，祝融端可录。嗟予亦何者，万里歌黄鹄。偃仰对窗扉，妍煖谢衾褥。壮怀羞灶媚，晚悟笑突曲。因思堕指人，暴露苦皲瘃。频年未解甲，蹈此锋刃毒。遥知革辂中，旰食安豆粥。陪臣将命来，意恳诚亦笃。有奇不能吐，何术止南牧。君心想更切，臣罪何由赎。此身虽自温，此志转烦促。论武贵止戈，天必从人欲。安得四海春，永作苍生福。聊拟少陵翁，秋风赋茅屋。","dynasty":"宋代","title":"炕寝三十韵"}
{"author":"朱弁","content":"俯首举尾拳一蹄，掣缰欲嗅骄不嘶。奚官耸肩两足垂，意皃自与造父齐。鸡目麟鬐凤皇臆，玉山禾远未容食。籋云追雹有馀地，置之画图人岂识。精神权奇孰可班，当在白兔青龙閒。君知此马从何来，龙眠胸中十二闲。","dynasty":"宋代","title":"刘善长出示李伯时画马图"}
{"author":"朱弁","content":"三年北馔饱膻荤，佳蔬颇忆南州味。地菜方为九夏珍，天花忽从五台至。崔侯胸中散千卷，金瓯名相传云裔。爱山亦如谢康乐，得此携归岂容易。应怜使馆久寂寥，分饷明明见深意。堆槃初见瑶草瘦，鸣齿稍觉琼枝脆。树鸡湿烂惭扣门，桑蛾青黄谩趋市。赤城菌子立万钉，今日因君不知贵。乖龙耳仅兔一割，沙门业巳通三世。偃戈息民未有术，虽复加餐秖增愧。云山去此纵不远，口腹何容更相累。报君此诗永为好，捧腹一笑万事置。","dynasty":"宋代","title":"谢崔致君饷天花"}
{"author":"朱弁","content":"山寺解尘鞅，溪边有微行。手摘诸葛菜，自煮东坡羹。虽无锦绣肠，亦饱风露清。钩帘坐扪腹，落日千峰明。","dynasty":"宋代","title":"龙福寺煮东坡羹戏作"}
{"author":"朱弁","content":"秋夜虽渐永，未抵客愁长。秋月虽巳圆，不照寸心方。将心贮此愁，莫作万斛量。为月怜此夜，谁共千里光。空令还家梦，欲趁征鸿翔。","dynasty":"宋代","title":"秋夜"}
{"author":"朱弁","content":"昔我别汝父，见汝立扶床。汝今已婚宦，我须宜俱苍。向来青云器，不佩紫罗囊。竹林我未孤，玉树汝非常。青衫初一尉，远在子真乡。念将东南归，拜我溱洧傍。上能论道义，次犹及文章。自惭老仍僻，何以相激昂。日暮嵩云飞，秋高塞鸿翔。了知还家梦，先汝渡江航。迢迢建业水，高台下凤凰。鼻祖有故庐，勿令草树荒。我欲种松菊，继此百年芳。汝归约我兄，晚岁同耕桑。请策葛陂龙，来寻金华羊。","dynasty":"宋代","title":"别百一侄寄念二兄"}
{"author":"朱弁","content":"花到上林开。","dynasty":"宋代","title":"句其一"}
{"author":"朱弁","content":"平生所爱曾莫倦，天遣花王慰吾愿。姚黄三月开洛阳，曾观一尺春风面。","dynasty":"宋代","title":"句其二"}
{"author":"朱弁","content":"万顷玻璃一叶船，冲芦曳藻入苍烟。","dynasty":"宋代","title":"句其三"}
{"author":"朱弁","content":"风烟节物眼中稀，三月人犹恋褚衣。结就客愁云片段，唤回乡梦云霏微。小桃山下花初见，弱柳沙头絮未飞。把酒送春无别语，羡君才到便成归。","dynasty":"宋代","title":"送春"}
{"author":"陈希烈","content":"一片苍梧意，氤氲生栋梁。下帘山足暗，开户日添光。偏使衣裘润，能令枕簟凉。无心伴行雨，何必梦荆王。","dynasty":"唐代","title":"赋得云生栋梁间"}
{"author":"陈希烈","content":"上巳迂龙驾，中流泛羽觞。酒因朝太子，诗为乐贤王。锦缆方舟渡，琼筵大乐张。风摇垂柳色，花发异林香。野老歌无事，朝臣饮岁芳。皇情被群物，中外洽恩光。","dynasty":"唐代","title":"奉和圣制三月三日"}
{"author":"陈希烈","content":"千年泰山顶，云起汉王封。不作奇峰状，宁分触石容。为霖虽易得，表圣自难逢。冉冉排空上，依依叠影重。素光非曳练，灵贶是从龙。岂学无心出，东西任所从。","dynasty":"唐代","title":"省试白云起封中"}
{"author":"曹锡宝","content":"潮声喧野渡，早起挂孤篷。梦断数行雁，秋深两岸枫。荒城寒雾外，残月乱流中。不尽烟波兴，扁舟信晓风。","dynasty":"清代","title":"早发"}
{"author":"曹锡宝","content":"碧草侵平岸，闲阶长绿苔。林风凉不歇，溪鸟去仍回。帘为尘多下，花知客到开。傍桥流水曲，处处种官梅。","dynasty":"清代","title":"访叶恒斋舍人南屏诗屋"}
{"author":"曹锡宝","content":"日落江沙白，潮来众壑鸣。云山回暝色，风雨送秋声。生计天涯少，文章道路轻。年年萧瑟意，愁绝对江城。","dynasty":"清代","title":"秋日南城晚眺"}
{"author":"曹锡宝","content":"郊居契幽寂，归趣入尘氛。持此谢芳草，因之惭白云。沙寒遍积雪，林寂兼斜曛。君听天外雁，寥寥声念群。","dynasty":"清代","title":"岁尽茭门言归作"}
{"author":"曹锡宝","content":"策蹇凌霜坂，风高木叶乾。空山秋易老，绝塞气先寒。肃肃车徒静，迢迢鼓角残。幸依仙仗近，行路敢云难。","dynasty":"清代","title":"早寒"}
{"author":"曹锡宝","content":"高岭倚层穹，寒生万壑中。惊沙常暗日，衰草自生风。霜落征衣薄，秋高塞马雄。挥鞭一长望，烟树正空濛。","dynasty":"清代","title":"塞上"}
{"author":"曹锡宝","content":"雄关高并太清连，终古风云壮北燕。山自朔庭环九域，城联辽海控三边。牧羝沙暖空榛莽，饮马泉清绝瘴烟。盛代即今虚斥堠，秋光满目覆平田。","dynasty":"清代","title":"秋日塞上杂咏其一"}
{"author":"曹锡宝","content":"乌桓城下阵云黄，白马关前月似霜。百战雄图余玉垒，累朝形势固金汤。天晴铁骑排空见，日落龙沙四望长。惟有泺江呜咽水，年年常自绕边墙。","dynasty":"清代","title":"秋日塞上杂咏其二"}
{"author":"曹锡宝","content":"剪彩裁琼苦用心，平生蒙叟是知音。西昆亦有传衣派，持论新城太刻深。","dynasty":"清代","title":"读钝吟集"}
{"author":"曹锡宝","content":"向晓万籁寂，策杖登孤亭。泉声岩际来，耳畔响泠泠。松风乱猿鸟，潭雾澄幽灵。悠悠变今古，淡淡历晦冥。真机了可悟，起视数峰青。","dynasty":"清代","title":"听泉"}
{"author":"曹锡宝","content":"霜净宿莽平，风高边马壮。我行出严关，心目恣駴浪。岩岭争超突，泉瀑互奔放。仄径容数骑，万雉森巨防。巍然众峰顶，镵削出天匠。是时夜将半，落月排叠障。屈曲穷攀跻，直上凌空旷。出险复入险，顷刻倏万状。回首眺神京，烟树郁相望。归途更登陟，壮观答微尚。","dynasty":"清代","title":"出古北口"}
{"author":"曹锡宝","content":"常公磊落人，沈勇迈终古。边风钟性情，朔气壮眉宇。诗篇自雄杰，不屑傍门户。郁郁松柏姿，苍翠含媚妩。予忝同门友，至谊订兰谱。岁在申酉间，谒选留畿辅。晨夕相过从，剥啄欣旧雨。弱羽各分飞，萍蓬难自主。君捧西充檄，予出晋阳祖。屈指几暌离，良辰在何许。徒闻善政多，空复瑶华伫。校士到平阳，西川正鼙鼓。群蛮竞反覆，战士润野土。君时奋义烈，骂贼身膏斧。风烟两地隔，未得罄覼缕。一恸惊心魂，丝泪出肺腑。继读张公文，大节粗枚举。转饷充糇粮，挥刀剚䝟貐。势穷被创夷，力屈饲豺虎。凛哉睢阳风，浩气慑降卤。忠魂庙貌新，岁时荐椒醑。圣主轸忠勤，哲嗣锡圭组。惟公又何憾，一死光册府。独有故人情，临风怨芳杜。","dynasty":"清代","title":"理斋同年殉节诗"}
{"author":"顾夐","content":"永夜抛人何处去？绝来音。香阁掩，眉敛，月将沉。争忍不相寻？怨孤衾。换我心，为你心，始知相忆深。","dynasty":"唐代","tags":"宋词三百首，婉约，爱情，女子，思念","title":"诉衷情·永夜抛人何处去"}
{"author":"顾夐","content":"晓风清，幽沼绿，倚栏凝望珍禽浴。画帘垂，翠屏曲，满袖荷香馥郁。好摅怀，堪寓目，身闲心静平生足。酒杯深，光影促，名利无心较逐。","dynasty":"五代","tags":"写景，抒怀，旷达","title":"渔歌子·晓风清"}
{"author":"顾夐","content":"香灭帘垂春漏永，整鸳衾。罗带重，双凤，缕黄金。窗外月光临，沉沉。断肠无处寻，负春心。永夜抛人何处去，绝来音。香阁掩，眉敛，月将沈。争忍不相寻，怨孤衾。换我心，为你心，始知相忆深。","dynasty":"唐代","title":"诉衷情"}
{"author":"顾夐","content":"秋夜香闺思寂寥，漏迢迢。鸳帷罗幌麝烟销，烛光摇。正忆玉郎游荡去，无寻处。更闻帘外雨潇潇，滴芭蕉。","dynasty":"唐代","tags":"怀人，抒情，思念，孤寂","title":"杨柳枝·秋夜香闺思寂寥"}
{"author":"顾夐","content":"漠漠秋云澹，红藕香侵槛。枕倚小山屏，金铺向晚扃。睡起横波慢，独望情何限！衰柳数声蝉，魂销似去年。","dynasty":"唐代","tags":"秋天，婉约，写景，相思","title":"醉公子·漠漠秋云澹"}
{"author":"顾夐","content":"春尽小庭花落，寂寞，凭槛敛双眉。忍教成病忆佳期，知摩知，知摩知。歌发谁家筵上，寥亮，别恨正悠悠。兰釭背帐月当楼，愁摩愁，愁摩愁。弱柳好花尽拆，晴陌，陌上少年郎。满身兰麝扑人香，狂摩狂，狂摩狂。记得那时相见，胆战，鬓乱四肢柔。泥人无语不抬头，羞摩羞，羞摩羞。夜久歌声怨咽，残月，菊冷露微微。看看湿透缕金衣，归摩归，归摩归。我忆君诗最苦，知否，字字尽关心。红笺写寄表情深，吟摩吟，吟摩吟。金鸭香浓鸳被，枕腻，小髻簇花钿。腰如细柳脸如莲，怜摩怜，怜摩怜。曲砌蝶飞烟暖，春半，花发柳垂条。花如双脸柳如腰，娇摩娇，娇摩娇。一去又乖期信，春尽，满院长莓苔。手挪裙带独裴回，来摩来，来摩来。","dynasty":"唐代","title":"荷叶杯"}
{"author":"顾夐","content":"一炉龙麝锦帷傍，屏掩映，烛荧煌。禁楼刁斗喜初长，罗荐绣鸳鸯。山枕上，私语口脂香。每逢清夜与良晨，多怅望，足伤神。云迷水隔意中人，寂寞绣罗茵。山枕上，几点泪痕新。曾如刘阮访仙踪，深洞客，此时逢。绮筵散后绣衾同。款曲见韶容。山枕上，长是怯晨钟。露桃花里小楼深，持玉盏，听瑶琴。醉归青琐入鸳衾，月色照衣襟。山枕上，翠钿镇眉心。红炉深夜醉调笙，敲拍处，玉纤轻。小屏古画岸低平，烟月满闲庭。山枕上，灯背脸波横。","dynasty":"唐代","title":"甘州子"}
{"author":"顾夐","content":"春色迷人恨正赊，可堪荡子不还家，细风轻露著梨花¤帘外有情双燕扬，槛前无力绿杨斜，小屏狂梦极天涯。红藕香寒翠渚平，月笼虚阁夜蛩清，塞鸿惊梦两牵情¤宝帐玉炉残麝冷，罗衣金缕暗尘生，小窗孤烛泪纵横。荷芰风轻帘幕香，绣衣鸂鶒泳回塘，小屏闲掩旧潇湘¤恨入空帏鸾影独，泪凝双脸渚莲光，薄情年少悔思量。惆怅经年别谢娘，月窗花院好风光，此时相望最情伤¤青鸟不来传锦字，瑶姬何处锁兰房，忍教魂梦两茫茫。庭菊飘黄玉露浓，冷莎偎砌隐鸣蛩，何期良夜得相逢¤背帐风摇红蜡滴，惹香暖梦绣衾重，觉来枕上怯晨钟。云澹风高叶乱飞，小庭寒雨绿苔微，深闺人静掩屏帷¤粉黛暗愁金带枕，鸳鸯空绕画罗衣，那堪孤负不思归。雁响遥天玉漏清，小纱窗外月胧明，翠帏金鸭炷香平¤何处不归音信断，良宵空使梦魂惊，簟凉枕冷不胜情。露白蟾明又到秋，佳期幽会两悠悠，梦牵情役几时休¤记得泥人微敛黛，无言斜倚小书楼。暗思前事不胜愁。","dynasty":"唐代","title":"浣溪沙"}
{"author":"顾夐","content":"帘影细，簟文平。象纱笼玉指，缕金罗扇轻。嫩红双脸似花明，两条眉黛远山横¤凤箫歇，镜尘生。辽塞音书绝，梦魂长暗惊。玉郎经岁负娉婷，教人争不恨无情。","dynasty":"唐代","title":"遐方怨"}
{"author":"顾夐","content":"燕扬晴景。小窗屏暖，鸳鸯交颈。菱花掩却翠鬟欹，慵整，海棠帘外影¤绣帏香断金鸂鶒。无消息，心事空相忆。倚东风，春正浓，愁红，泪痕衣上重。曲槛，春晚。碧流纹细，绿杨丝软。露华鲜，杏枝繁。莺转，野芜平似剪¤直是人间到天上，堪游赏，醉眼疑屏障。对池塘，惜韶光，断肠，为花须尽狂。棹举，舟去。波光渺渺，不知何处。岸花汀草共依依，雨微，鹧鸪相逐飞¤天涯离恨江声咽，啼猿切，此意向谁说？倚兰桡，独无憀，魂销，小炉香欲焦。","dynasty":"唐代","title":"河传"}
{"author":"顾夐","content":"晓莺啼破相思梦，帘卷金泥凤。宿妆犹在酒初醒，翠翘慵整倚云屏，转娉婷¤香檀细画侵桃脸，罗袂轻轻敛。佳期堪恨再难寻，绿芜满院柳成阴，负春心。触帘风送景阳钟，鸳被绣花重。晓帏初卷冷烟浓，翠匀粉黛好仪容，思娇慵¤起来无语理朝妆，宝匣镜凝光。绿荷相倚满池塘，露清枕簟藕花香，恨悠扬。翠屏闲掩垂珠箔，丝雨笼池阁。露粘红藕咽清香，谢娘娇极不成狂，罢朝妆¤小金鸂鶒沈烟细，腻枕堆云髻。浅眉微敛注檀轻，旧欢时有梦魂惊，悔多情。碧梧桐映纱窗晚，花谢莺声懒。小屏屈曲掩青山，翠帏香粉玉炉寒，两蛾攒¤颠狂年少轻离别，孤负春时节。画罗红袂有啼痕，魂销无语倚闺门，欲黄昏。深闺春色劳思想，恨共春芜长。黄鹂娇转泥芳妍，杏枝如画倚轻烟，锁窗前¤凭阑愁立双蛾细，柳影斜摇砌。玉郎还是不还家，教人魂梦逐杨花，绕天涯。少年艳质胜琼英，早晚别三清。莲冠稳篸钿篦横，飘飘罗袖碧云轻，画难成¤迟迟少转腰身袅，翠靥眉心小。醮坛风急杏枝香，此时恨不驾鸾皇，访刘郎。","dynasty":"唐代","title":"虞美人"}
{"author":"顾夐","content":"深闺春色劳思想，恨共春芜长。黄鹂娇啭泥芳妍，杏枝如画倚轻烟、琐窗前。凭阑愁立双娥细，柳影斜摇砌。玉郎还是不还家？教人魂梦逐杨花、绕天涯。","dynasty":"五代","tags":"春天，女子，抒情，怀人","title":"虞美人·深闺春色劳思想"}
{"author":"顾夐","content":"歌发谁家筵上，寥亮，别恨正悠悠。兰釭背帐月当楼，愁摩愁，愁摩愁。","dynasty":"唐代","title":"荷叶杯其二"}
{"author":"顾夐","content":"记得那时相见，胆战，鬓乱四肢柔。泥人无语不抬头，羞摩羞，羞摩羞。","dynasty":"唐代","title":"荷叶杯其四"}
{"author":"顾夐","content":"夜久歌声怨咽，残月，菊冷露微微。看看湿透缕金衣，归摩归，归摩归。","dynasty":"唐代","title":"荷叶杯其五"}
{"author":"顾夐","content":"我忆君诗最苦，知否，字字尽关心。红笺写寄表情深，吟摩吟，吟摩吟。","dynasty":"唐代","title":"荷叶杯其六"}
{"author":"顾夐","content":"金鸭香浓鸳被，枕腻，小髻簇花钿。腰如细柳脸如莲，怜摩怜，怜摩怜。","dynasty":"唐代","title":"荷叶杯其七"}
{"author":"顾夐","content":"曲砌蝶飞烟暖，春半，花发柳垂条。花如双脸柳如腰，娇摩娇，娇摩娇。","dynasty":"唐代","title":"荷叶杯其八"}
{"author":"顾夐","content":"一去又乖期信，春尽，满院长莓苔。手挼裙带独裴回，来摩来，来摩来。","dynasty":"唐代","title":"荷叶杯其九"}
{"author":"顾夐","content":"一炉龙麝锦帷傍，屏掩映，烛荧煌。禁楼刁斗喜初长，罗荐绣鸳鸯。山枕上，私语口脂香。","dynasty":"唐代","title":"甘州子其一"}
{"author":"顾夐","content":"每逢清夜与良晨，多怅望，足伤神。云迷水隔意中人，寂寞绣罗茵。山枕上，几点泪痕新。","dynasty":"唐代","title":"甘州子其二"}
{"author":"顾夐","content":"曾如刘阮访仙踪，深洞客，此时逢。绮筵散后绣衾同，款曲见韶容。山枕上，长是怯晨钟。","dynasty":"唐代","title":"甘州子其三"}
{"author":"顾夐","content":"露桃花里小楼深，持玉盏，听瑶琴。醉归青琐入鸳衾，月色照衣襟。山枕上，翠钿镇眉心。","dynasty":"唐代","title":"甘州子其四"}
{"author":"顾夐","content":"红炉深夜醉调笙，敲拍处，玉纤轻。小屏古画岸低平，烟月满闲庭。山枕上，灯背脸波横。","dynasty":"唐代","title":"甘州子其五"}
{"author":"顾夐","content":"永夜抛人何处去，绝来音。香阁掩，眉敛，月将沈。争忍不相寻，怨孤衾。换我心，为你心，始知相忆深。","dynasty":"唐代","title":"诉衷情其二"}
{"author":"顾夐","content":"秋夜香闺思寂寥，漏迢迢。鸳帏罗幌麝烟销，烛光摇。正忆玉郎游荡去，无寻处。更闻帘外雨潇潇，滴芭蕉。","dynasty":"唐代","title":"添声杨"}
{"author":"顾夐","content":"罗带缕金，兰麝烟凝魂断。画屏欹，云鬓乱，恨难任。几回垂泪滴鸳衾，薄情何处去？月临窗，花满树，信沈沈。","dynasty":"唐代","title":"酒泉子其二"}
{"author":"顾夐","content":"小槛日斜，风度绿窗人悄悄，翠帏闲掩舞双鸾，旧香寒。别来情绪转难判，韶颜看却老，依稀粉上有啼痕，暗销魂。","dynasty":"唐代","title":"酒泉子其三"}
{"author":"顾夐","content":"掩却菱花，收拾翠钿休上面，金虫玉燕锁香奁，恨厌厌。云鬟半坠懒重篸，泪侵山枕湿，银灯背帐梦方酣，雁飞南。","dynasty":"唐代","title":"酒泉子其五"}
{"author":"顾夐","content":"黛怨红羞，掩映画堂春欲暮，残花微雨。隔青楼，思悠悠。芳菲时节看将度，寂寞无人还独语。画罗襦，香粉污，不胜愁。","dynasty":"唐代","title":"酒泉子其七"}
{"author":"顾夐","content":"红藕香寒翠渚平，月笼虚阁夜蛩清，塞鸿惊梦两牵情。宝帐玉炉残麝冷，罗衣金缕暗尘生，小窗孤烛泪纵横。","dynasty":"唐代","title":"浣溪沙其二"}
{"author":"顾夐","content":"惆怅经年别谢娘，月窗花院好风光，此时相望最情伤。青鸟不来传锦字，瑶姬何处锁兰房，忍教魂梦两茫茫。","dynasty":"唐代","title":"浣溪沙其四"}
{"author":"顾夐","content":"云澹风高叶乱飞，小庭寒雨绿苔微，深闺人静掩屏帷。粉黛暗愁金带枕，鸳鸯空绕画罗衣，那堪孤负不思归。","dynasty":"唐代","title":"浣溪沙其六"}
{"author":"顾夐","content":"雁响遥天玉漏清，小纱窗外月胧明，翠帏金鸭炷香平。何处不归音信断，良宵空使梦魂惊，簟凉枕冷不胜情。","dynasty":"唐代","title":"浣溪沙其七"}
{"author":"顾夐","content":"晓风清，幽沼绿，倚阑凝望珍禽浴。画帘垂，翠屏曲，满袖荷香馥郁。好摅怀，堪寓目，身闲心静平生足。酒杯深，光影促，名利无心较逐。","dynasty":"唐代","title":"渔歌子"}
{"author":"顾夐","content":"燕飏，晴景。小窗屏暖，鸳鸯交颈。菱花掩却翠鬟欹，慵整，海棠帘外影。绣帏香断金鸂鶒，无消息。心事空相忆，倚东风。春正浓，愁红，泪痕衣上重。","dynasty":"唐代","title":"河传其一"}
{"author":"顾夐","content":"曲槛，春晚。碧流纹细，绿杨丝软。露华鲜，杏枝繁，莺转，野芜平似剪。直是人间到天上，堪游赏。醉眼疑屏障，对池塘。惜韶光，断肠，为花须尽狂。","dynasty":"唐代","title":"河传其二"}
{"author":"顾夐","content":"棹举，舟去。波光渺渺，不知何处。岸花汀草共依依，雨微，鹧鸪相逐飞。天涯离恨江声咽，啼猿切。此意向谁说，倚兰桡。独无憀，魂销，小炉香欲焦。","dynasty":"唐代","title":"河传其三"}
{"author":"顾夐","content":"月皎露华窗影细，风送菊香黏绣袂。博山炉冷水沈微，惆怅金闺终日闭。懒展罗衾垂玉箸，羞对菱花篸宝髻。良宵好事枉教休，无计那他狂耍婿。","dynasty":"唐代","title":"木兰花其三"}
{"author":"顾夐","content":"翠屏闲掩垂珠箔，丝雨笼池阁。露黏红藕咽清香，谢娘娇极不成狂，罢朝妆。小金鸂鶒沈烟细，腻枕堆云髻。浅眉微敛注檀轻，旧欢时有梦魂惊，悔多情。","dynasty":"唐代","title":"虞美人其三"}
{"author":"顾夐","content":"碧梧桐映纱窗晚，花谢莺声懒。小屏屈曲掩青山，翠帏香粉玉炉寒，两蛾攒。颠狂年少轻离别，孤负春时节。画罗红袂有啼痕，魂销无语倚闺门，欲黄昏。","dynasty":"唐代","title":"虞美人其四"}
{"author":"顾夐","content":"深闺春色劳思想，恨共春芜长。黄鹂娇转泥芳妍，杏枝如画倚轻烟，锁窗前。凭阑愁立双蛾细，柳影斜摇砌。玉郎还是不还家，教人魂梦逐杨花，绕天涯。","dynasty":"唐代","title":"虞美人其五"}
{"author":"顾夐","content":"少年艳质胜琼英，早晚别三清。莲冠稳篸钿篦横，飘飘罗袖碧云轻，画难成。迟迟少转腰身袅，翠靥眉心小。醮坛风急杏枝香，此时恨不驾鸾皇，访刘郎。","dynasty":"唐代","title":"虞美人其六"}
{"author":"顾夐","content":"幽闺小槛春光晚，柳浓花澹莺稀。旧欢思想尚依依。翠嚬红敛，终日损芳菲。何事狂夫音信断，不如梁燕犹归。画堂深处麝烟微。屏虚枕冷，风细雨霏霏。","dynasty":"唐代","title":"临江仙其二"}
{"author":"顾夐","content":"碧染长空池似镜，倚楼闲望凝情。满衣红藕细香清。象床珍簟，山障掩，玉琴横¤暗想昔时欢笑事，如今赢得愁生。博山炉暖澹烟轻。蝉吟人静，残日傍，小窗明。幽闺小槛春光晚，柳浓花澹莺稀。旧欢思想尚依依。翠嚬红敛，终日损芳菲¤何事狂夫音信断，不如梁燕犹归。画堂深处麝烟微。屏虚枕冷，风细雨霏霏。月色穿帘风入竹，倚屏双黛愁时。砌花含露两三枝。如啼恨脸，魂断损容仪¤香烬暗销金鸭冷，可堪孤负前期。绣襦不整鬓鬟欹。几多惆怅，情绪在天涯。","dynasty":"唐代","title":"临江仙"}
{"author":"顾夐","content":"绣鸳鸯帐暖，画孔雀屏欹。人悄悄，月明时。想昔年欢笑，恨今日分离。银釭背，铜漏永，阻佳期¤小炉烟细，虚阁帘垂。几多心事，暗地思惟。被娇娥牵役，魂梦如痴。金闺里，山枕上，始应知。","dynasty":"唐代","title":"献衷心"}
{"author":"顾夐","content":"月照玉楼春漏促，飒飒风摇庭砌竹。梦惊鸳被觉来时，何处管弦声断续¤惆怅少年游冶去，枕上两蛾攒细绿。晓莺帘外语花枝，背帐犹残红蜡烛。柳映玉楼春日晚，雨细风轻烟草软。画堂鹦鹉语雕笼，金粉小屏犹半掩¤香灭绣帏人寂寂，倚槛无言愁思远。恨郎何处纵疏狂，长使含啼眉不展。月皎露华窗影细，风送菊香黏绣袂。博山炉冷水沉微，惆怅金闺终日闭¤懒展罗衾垂玉箸，羞对菱花篸宝髻。良宵好事枉教休，无计那他狂耍婿。拂水双飞来去燕，曲槛小屏山六扇。春愁凝思结眉心，绿绮懒调红锦荐¤话别情多声欲战，玉箸痕留红粉面。镇长独立到黄昏，却怕良宵频梦见。","dynasty":"唐代","title":"木兰花（即玉楼春）"}
{"author":"顾夐","content":"一炉龙麝锦帷傍，屏掩映，烛荧煌。禁楼刁斗喜初长，罗荐绣鸳鸯。山枕上，私语口脂香。每逢清夜与良晨，多怅望，足伤神。云迷水隔意中人，寂寞绣罗茵。山枕上，几点泪痕新。曾如刘阮访仙踪，深洞客，此时逢。绮筵散后绣衾同。款曲见韶容。山枕上，长是怯晨钟。露桃花里小楼深，持玉盏，听瑶琴。醉归青琐入鸳衾，月色照衣襟。山枕上，翠钿镇眉心。红炉深夜醉调笙，敲拍处，玉纤轻。小屏古画岸低平，烟月满闲庭。山枕上，灯背脸波横。","dynasty":"唐代","title":"甘州子·一炉龙麝锦帷傍"}
{"author":"顾夐","content":"帘影细，簟文平。象纱笼玉指，缕金罗扇轻。嫩红双脸似花明，两条眉黛远山横。凤箫歇，镜尘生。辽塞音书绝，梦魂长暗惊。玉郎经岁负娉婷，教人争不恨无情。","dynasty":"唐代","title":"遐方怨·帘影细"}
{"author":"顾夐","content":"旧欢娱，新怅望，拥鼻含嚬楼上。浓柳翠，晚霞微，江鸥接翼飞¤帘半卷，屏斜掩，远岫参差迷眼。歌满耳，酒盈尊，前非不要论。","dynasty":"唐代","title":"更漏子"}
{"author":"顾夐","content":"瑟瑟罗裙金线缕，轻透鹅黄香画袴.垂交带，盘鹦鹉，袅袅翠翘移玉步¤背人匀檀注，慢转娇波偷觑。敛黛春情暗许，倚屏慵不语。","dynasty":"唐代","title":"应天长"}
{"author":"顾夐","content":"漠漠秋云澹，红藕香侵槛。枕倚小山屏，金铺向晚扃¤睡起横波慢，独望情何限。衰柳数声蝉，魂销似去年。岸柳垂金线，雨晴莺百转。家住绿杨边，往来多少年¤马嘶芳草远，高楼帘半卷。敛袖翠蛾攒，相逢尔许难。","dynasty":"唐代","title":"醉公子"}
{"author":"顾夐","content":"杨柳无风，轻惹春烟残雨。杏花愁，莺正语，画楼东¤锦屏寂寞思无穷，还是不知消息。镜尘生，珠泪滴，损仪容。罗带缕金，兰麝烟凝魂断。画屏欹，云鬓乱，恨难任¤几回垂泪滴鸳衾，薄情何处去？月临窗，花满树，信沉沉。小槛日斜，风度绿窗人悄悄。翠帏闲掩舞双鸾，旧香寒¤别来情绪转难判，韶颜看却老。依稀粉上有啼痕，暗销魂。黛薄红深，约掠绿鬟云腻。小鸳鸯，金翡翠，称人心¤锦鳞无处传幽意，海燕兰堂春又去。隔年书，千点泪，恨难任。掩却菱花，收拾翠钿休上面。金虫玉燕锁香奁，恨厌厌¤云鬟半坠懒重篸，泪侵山枕湿。银灯背帐梦方酣，雁飞南。水碧风清，入槛细香红藕腻。谢娘敛翠恨无涯，小屏斜¤堪憎荡子不还家，谩留罗带结。帐深枕腻炷沉烟，负当年。黛怨红羞，掩映画堂春欲暮。残花微雨隔青楼，思悠悠¤芳菲时节看将度，寂寞无人还独语。画罗襦，香粉污，不胜愁。","dynasty":"唐代","title":"酒泉子"}
{"author":"顾夐","content":"昔日曾看瑞应图，万般祥瑞不如无。摩诃池上分明见，仔细看来是那鹕。","dynasty":"唐代","title":"感秃鹙潜吟"}
{"author":"辅广","content":"名区与利垅，羊肠竞攀跻。谁能为芳草，四旷成幽栖。春风一凭栏，秀色无高低。山遥不作障，水近何妨隄。只恐金气寒，黄枯变碧萋。坐令群目惊，有似七圣迷。人心无天游，六凿相攘挤。但於平处观，众有何端倪。日月互宾送，景物随乖暌。彼昏如执著，惟君试金篦。","dynasty":"宋代","title":"题资福院平绿轩"}
{"author":"辅广","content":"名区与利垄，羊肠竞攀跻。谁能为芳草，四旷成幽栖。春风一凭栏，秀色无高低。山遥不作障，水近何妨堤。只恐金气寒，黄枯变碧萋。坐令群目惊，有似七圣迷。人心无天游，六凿相攘挤。但于平处观，众有何端倪。日月互宾送，景物随乖暌。彼昏如执著，惟君试金篦。","dynasty":"宋代","title":"题资福院平绿轩"}
{"author":"沈瀛","content":"荷花含笑调薰风。两情著意尤浓。水精栏槛四玲珑。照见妆容。醉里偷开盏面，晓来暗坼香风。不知何事苦匆匆。飘落残红。","dynasty":"宋代","title":"画堂春（风中荷花）"}
{"author":"沈瀛","content":"适然萃止。不待灯花先报喜。不速真风。且免毛生不为通。诗歌棋酒。真正清欢真正寿。事事真何。更得真真真更多。","dynasty":"宋代","title":"减字木兰花"}
{"author":"沈瀛","content":"时光盛逼。杯盘渐渐来收拾。主人便欲连客。末后殷勤，一著怎生得。来时便有归时刻。归时便是来时迹。世间万事曾经历。只看如今，无不散筵席。","dynasty":"宋代","title":"醉落魄"}
{"author":"沈瀛","content":"野叟归欤。朋友来无。数无多、几个相于。问谁姓字，在底中居。云陶靖节，白居士，邵尧夫。时时对语，一笑轩渠。他行藏、是我规模。朝朝暮暮相唤相呼。愿今生世，长相守，作门徒。","dynasty":"宋代","title":"行香子"}
{"author":"沈瀛","content":"野叟长年。一室萧然。都齐收、万轴牙签。只留三件，三教都全。时看《周易》，读《庄子》，诵《楞严》。阙会得，万语千言。得鱼儿、了后忘筌。行行坐坐，相与周旋。待将此意，寻老孔，问金仙。","dynasty":"宋代","title":"行香子"}
{"author":"沈瀛","content":"画戟霜匀，谯门风动，满城和气氤氲。一年好事，今早属东君。歌管欢迎五马，金章烂、华毂朱轮。班春了，归来燕寝，香重烛花轻。盈盈。春酒暖，金＿彩胜，霞袂云旌。算重重佳庆，都聚今辰。且听雪儿歌罢，称寿处、兰玉诜诜。新春暖，貂蝉象服，同日感皇恩。","dynasty":"宋代","title":"满庭芳（立春生日）"}
{"author":"沈瀛","content":"瞻乌爱止。不是檐前闻鹊喜。上下鸣风。以类相从自感通。嫌茶爱酒。恶彼芝焚夸柏寿。说汝言何。一切人言口众多。","dynasty":"宋代","title":"减字木兰花（好恶）"}
{"author":"沈瀛","content":"野叟最昏迷。叹世间、光阴奔走如驰。逢这闲时。忽寻忖、一生里事都非。从头到尾。都改了、重立根基。枕上披衣。浑无寐。时时摩挲行气。才睡起。避户扉。爇一炷清香，烟气霏霏。膜拜更归依。冥心坐、看经念佛行持。消除秽恶，光洒洒、禅律威仪。佛力慈悲。愿今世。永没冤债相随。食将惭愧。才饭了、一枕茶香美。迟迟日长，觅伴相对围棋。安排势子。相望相窥。闭心机。输赢成败，却似人居世。跳脱去、唤方帽杖藜。为伴侣、小桥那面一庵儿。登高望远输情思。叹物荣物枯，节换时移。春到园中，见寒梅同春雪乱飞。冷艳冰肌。须臾李杏开偏，一日芳菲。和风骀荡，两岸细柳捻金丝。清明时候，景物尤韵媚。春事退。叹万红狼籍飞满堤。水平池。风到卷涟漪。荷花一望如霞绮。对好些景物，敌去炎威。秋景凄凄。长空明月正扬辉。蒹葭岸、浮云侧畔坐钓矶。正桂花香喷鼻。黄花满眼，风劲霜坠。做寒来天气。秋光老、草木一齐似洗。独脩篁径，青松路，残岁方知。日将斜，园里缓行归。听流水。明窗净几。调数徽。到妙处、古曲幽闲韵渐稀。徐徐弹了融心意。忽然惊起。外时闻车履。故人来相对。壅浮蚁。草草杯盘灯正辉。漏声迟。浮斝飞觞，言渐嘻嘻。轩渠一笑，高歌野庵新唱、劝些儿。人听村歌，一霎时、好娱戏。休笑颠狂，也是大奇。能赶气闷忧悲。自然沉醉。客都去后，睡齁齁地。一枕华胥惊又起。晓鸡啼。重起着衣。心火烧脐。龙行虎驰。依前啰啰哩哩。从头到尾今如此。若唱此曲没休时。保取长年到期颐。","dynasty":"宋代","title":"野庵曲"}
{"author":"沈瀛","content":"凌波不止。少小拍浮荷女喜。出没由风。安得灵犀与暗通。龙池醉酒。应是太真羞见寿。不晓谁何。却是浑身一半多。","dynasty":"宋代","title":"减字木兰花（荷花没浸水中）"}
{"author":"沈瀛","content":"定而后止。善到止时心地喜。鱼跃鸢风。此理照然上下通。好如好酒。欲似人常心欲寿。若到兹何。治国治家用处多。","dynasty":"宋代","title":"减字木兰花·定而後止"}
{"author":"沈瀛","content":"不如知止。看尽世间无可喜。心热生风。王老门前问仲通、仲淹王通。六经如酒。一句中人仁者寿。仁道伊何。要处还他静处多。","dynasty":"宋代","title":"减字木兰花"}
{"author":"沈瀛","content":"勤而思止。止即患生徒自喜。试举幡风。未举之前说已通。携瓶沽酒。却著衫来为我寿。者也之何。赚却阎浮世上多。","dynasty":"宋代","title":"减字木兰花"}
{"author":"沈瀛","content":"心如皎止。何必佯痴藏暗喜。聋不听风。要得人情内外通。半醨半酒。痴黠恺之真短寿。莫折随何。宁可书痴胜彼多。高祖折随何为腐儒。","dynasty":"宋代","title":"减字木兰花（痴）"}
{"author":"沈瀛","content":"纠缠弗止。成是败非生戚喜。既灭灾风。否极还须有泰通。祸常因酒。酒亦令人能介寿。成也萧何。败也萧何更是多。","dynasty":"宋代","title":"减字木兰花（成败）"}
{"author":"沈瀛","content":"贪荣肯止。结绶弹冠王贡喜。稍借天风。便说今年运大通。华亭别酒。安得思如亭鹤寿。贵若从何。只恐来生折本多。","dynasty":"宋代","title":"减字木兰花（荣辱）"}
{"author":"沈瀛","content":"春锁琼台，花藏瑶圃，彩云片片来归。任城仙子，玉笈镇长移。时会三元金母，云璈奏、天上佳期。嬉游处，飘然侍女，玉佩紫霞衣。芙蓉帔欲去，鸾音鹤驭，洞府应迷。向人间挥手，留语人知。此去何须怅望，蓬莱水、弹指依稀。还知否，刘安未老，仙籍有津涯。","dynasty":"宋代","title":"满庭芳"}
{"author":"沈瀛","content":"裘带功名，袴襦歌颂，世间谁似公贤。去年江上，谈笑息狼烟。多少宜民事了，芹宫内、华屋修椽。邦人爱，频频借寇，飞诏下甘泉。开筵。春昼永，朱颜相对，三凤齐肩。正鸾鸣丹桂，凤映红莲。人道名驹千里，他年事、能继青毡。休辞醉，三槐影里，岁岁捧金船。","dynasty":"宋代","title":"满庭芳"}
{"author":"沈瀛","content":"柳外山光，林间塔影，一溪横泻清流。四围洲渚，绿叶泼如油。荷盖亭亭照水，红蓼岸、芦荻萧飕。乘闲兴，溪云亭畔，终日看莲游。修篁栽欲遍，青松相映，两径成丘。种桃杏，随时亦弄春柔。此是先生活计，高卧处、无喜无忧。门前事，人来问我，回首但摇头。","dynasty":"宋代","title":"满庭芳"}
{"author":"沈瀛","content":"论兵齿颊带霜寒。清似碧琅玕。好是天然风韵，琳宫瑶馆清闲。华筵初启，小蛮二八，对影朱颜。便好添筹索笑，双枝原应双鬟。","dynasty":"宋代","title":"朝中措（生日生双竹）"}
{"author":"沈瀛","content":"东风吹上小桃枝。春色拥旌麾。昨夜三台星见，分明直照姑溪。皇都禁阙，天颜遥想，应待公归。此去再登黄阁，火城光映沙堤。","dynasty":"宋代","title":"朝中措"}
{"author":"沈瀛","content":"五马人生最贵，金陵自古繁华。光悬相印拥朱牙。况值边庭闲暇。满劝东西碧玉，高烧丽烛红葩。诏黄新湿字如鸦。明日天庭飞下。","dynasty":"宋代","title":"西江月"}
{"author":"沈瀛","content":"郊原浩荡，正夺目花光，动人春色。白下长干佳丽最，寒食嬉游人物。雾卷香轮，风嘶宝骑，云表歌声遏。归来灯火，不知斗柄西揭。六代当日繁华，幕天席地，醉拍江流窄。游女人人争唱道，缓缓踏青阡陌。乐事何穷，赏心无限，惟惜年光迫。须臾聚散，人生真信如客。","dynasty":"宋代","title":"念奴娇"}
{"author":"沈瀛","content":"春来腊去，一番新风景，为君开设。试忆前时花雨坠，只少梅花清绝。两个难逢，一分才欠，巧杀终如拙。玉梅人唤，雪儿来对时节。应更付属楼头，丁宁笛伴，莫把声声彻。玉女行春娇渡马，休是鹊桥轻别。对我三人，与君一醉，醉了樽重设。清歌未放，更须天上呼月。","dynasty":"宋代","title":"念奴娇"}
{"author":"沈瀛","content":"赏心佳处，登临地、千古人人都说。何况江天来雪望，添得十分奇绝。倚遍栏干，下窥寒镜，照我容颜拙。举头惊笑，问天今是何节。天外矗矗琼山，溶溶银海，上下光相接。年去岁来频览为，何事今朝浑别。坐蹴云茵，横牵绡幕，玉女来铺设。公余多暇，正堪同此风月。","dynasty":"宋代","title":"念奴娇"}
{"author":"沈瀛","content":"阳春布暖，又还见、光景如梭催逼。帝里皇都人共道，好个前时春色。默默暗沈，含颦不语，此意谁人识。何如索笑，放开说尽端的。须信漏泄风光，百花头上，报一枝消息。多少园林应次第，迤逦排红骈白。金鼎芳滋，玉堂璀璨，趁取佳时节。东君归后，绿阴依旧南陌。","dynasty":"宋代","title":"念奴娇"}
{"author":"沈瀛","content":"万般照破，无一点闲愁，萦系心目。种柳栽花园数亩，不觉吾庐幽独。闲上高台，溪光山色，一洗襟尘俗。小庵深处，萧然无限修竹。尽日闭却柴门，故人相问，扣户来车毂。相对围棋看胜负，更听弹琴一曲。尔汝忘形，高谈剧论，莫遣人来促。村歌社舞，为予倒尽千斛。","dynasty":"宋代","title":"念奴娇"}
{"author":"沈瀛","content":"光阴转毂，况生死事大，无常迅速。学道参禅、要识取，自家本来面目。闹里提撕，静中打坐，闲看传灯录。话头记取，要须生处教熟。一日十二时中，莫教间断，念念来相续。唤作竹篦还则背，不唤竹篦则触。斩却猫儿，问他狗子，更去参尊宿。忽然瞥地，碧潭冷浸寒玉。","dynasty":"宋代","title":"念奴娇"}
{"author":"沈瀛","content":"姑孰名邦，黄山畔、古台巍立。秋渐老、重阳天气，郊原澄碧。隐隐西州增远望，长江一带平如席。怅英雄、千古到如今，空遗迹。吴太守，文章伯。寻胜事，酬佳节。拥笙歌千骑，遍游南陌。襟带江城当一面，折冲千里无强敌。更行看、击楫溯中流，妖氛息。","dynasty":"宋代","title":"满江红（九日登凌敲台）"}
{"author":"沈瀛","content":"睡觉五更钟，正好深提省。只看如今梦几般，觉后原无影。明暗若从来，且道来从甚。不是空生不是根，认取真如性。","dynasty":"宋代","title":"卜算子"}
{"author":"沈瀛","content":"那里是闲时，这里何曾定。毕竟忙时恼杀人，到了还他静。静处又如何，莫被顽空引。一道神光总现前，受用无穷尽。","dynasty":"宋代","title":"卜算子"}
{"author":"沈瀛","content":"只管要参禅，又被禅萦绕。好笑西来老秃奴，赚了人多少。你待更瞒咱，咱也今知晓。只这喃喃说底人，又被傍人笑。","dynasty":"宋代","title":"卜算子"}
{"author":"沈瀛","content":"才听笛声三弄。关捩一时都动。收拾去来休，三脚驴儿相送。珍重。珍重。归去好生做梦。","dynasty":"宋代","title":"如梦令"}
{"author":"沈瀛","content":"神欲出，便收来。神返心中气自回。换丹元，朝玉台。时运水，日搬柴。寸田一点是根＿。这交梨，常种栽。","dynasty":"宋代","title":"捣练子（存神词）"}
{"author":"沈瀛","content":"神欲出，便收来。神返心中气自回。返婴儿，成圣胎。灵液注，蕊珠开。大丹炉里响如雷。忽飞升，游九垓。","dynasty":"宋代","title":"捣练子"}
{"author":"沈瀛","content":"放下著，须弥山。分明北斗面南看。没丝毫，相阻拦。休儱侗，莫颟顸。含元殿上问长安。欲归家，行路难。放下著，须弥山。百斛油麻水上摊。欲成团，真个难。除有累，去痴顽。无心犹是隔重关。到其中，方是安。","dynasty":"宋代","title":"捣练子"}
{"author":"沈瀛","content":"放下著，须弥山。情人今日出阳关。看人间，天地宽。徒缱绻，枉汍澜。别郎容易见郎难。且还家，重整冠。","dynasty":"宋代","title":"捣练子"}
{"author":"沈瀛","content":"雨点真珠水上鸣。更将青盖一时倾。总是江妃来堕珥，访娉婷。不为含愁啼粉泪，只因贪爱湿行云。惟有游鱼篇得意，许成群。","dynasty":"宋代","title":"浣溪沙（雨中荷花）"}
{"author":"沈瀛","content":"气升气止。引得丹元童子喜。耳里闻风。知是泥丸一窍通。危楼宴酒。不觉黄芽生蕊寿。芽长如何。只觉金花罩体多。","dynasty":"宋代","title":"减字木兰花"}
{"author":"沈瀛","content":"潇洒云中鹤，容与水边鸥。缑山仙客，飘然曾约此中留。更有骑鲸公子，相与翱翔八极，凛凛气横秋。明月楼头宴，樽俎好诗流。思往事，增逸兴，唤仙舟。谁能拘束，尘埃堆里蹙昏眸。拟附星槎直上，十二玉京绛阙，高处且嬉游。回首视人世，天地一沙洲。","dynasty":"宋代","title":"水调歌头（和李守）"}
{"author":"沈瀛","content":"岁月如奔箭，屈指又中秋。去年江上行役，常动故乡愁。容与碧云亭畔，极目江山千里，隐隐是西州。日暮天容敛，鸥雁下汀洲。回故棹，寻旧里，解客裘。功名前定，时到安得为淹留。幸有青编万轴，且又日长无事，莫恁做闲忧。花下常携酒，明月好登楼。","dynasty":"宋代","title":"水调歌头"}
{"author":"沈瀛","content":"野庵鼓吹。翻腾似与寻常异。笙箫筝笛皆非是。今日头场，看取些儿戏。心中无事无萦系。村歌数首新来制。参禅渐渐知滋味。细语粗言，俱是第一义。","dynasty":"宋代","title":"醉落魄"}
{"author":"沈瀛","content":"门外可罗雀，长者肯来寻。留君且住，听我一曲楚狂吟。枉了闲烦闲恼，莫管闲非闲是，说甚古和今。但看镜中影，双鬓已星星。人生世，多聚散，似浮萍。适然相会，须索有酒且同倾。说到人情真处，引入无何境界，惟酒是知音。况有好风月，相对且频斟。","dynasty":"宋代","title":"水调歌头"}
{"author":"沈瀛","content":"琴心和止。姹女与君相对喜。窗牖藏风。每唤其名应即通。玉英金酒。更唤黄婆同饮寿。莫讳人何。见说婴儿屋里多。","dynasty":"宋代","title":"减字木兰花"}
{"author":"沈瀛","content":"工夫莫止。脱得壳儿方是喜。不识真风。只说双关夹脊通。氤氲似酒。元气本同天地寿。君可能何。一跃红楼好处多。","dynasty":"宋代","title":"减字木兰花"}
{"author":"沈瀛","content":"擎拳仰止。不是凡人名尹喜。道骨仙风。与帝神游结信通。献花跪酒。清彻云璈歌益寿。所愿维何。愿得升平乐事多。","dynasty":"宋代","title":"减字木兰花"}
{"author":"沈瀛","content":"雨难禁止。恼得衰翁浑没喜。一夜南风。北望苕溪震泽通。只鸡斗酒。且为晚禾生日寿。不奈之何。今岁田畴晚底多。","dynasty":"宋代","title":"减字木兰花"}
{"author":"沈瀛","content":"寿诗且止。设席肆筵谁助喜。抹月批风。先向天厨号令通。满卮天酒。上与天田同日寿。其应维何。寿及天民性命多。","dynasty":"宋代","title":"减字木兰花（答恕斋问晚禾生日何人设寿席）"}
{"author":"沈瀛","content":"玉人来止。见说冰翁心甚喜。好个家风。举案齐眉胜敬通。华堂举酒。簇簇亲姻相祝寿。善颂言何。桂树鸾鸣子姓多。","dynasty":"宋代","title":"减字木兰花（简沈都仓）"}
{"author":"沈瀛","content":"谁来贲止。千里得朋方切喜。汪氏门风。《大学》《中庸》正脉通。不妨诗酒。请以还丹为荐寿。已过羊何。绍述韩门得趣多。","dynasty":"宋代","title":"减字木兰花（曾樊子野）"}
{"author":"沈瀛","content":"气升气止。引得丹元童子喜。耳里闻风。知是泥丸一窍通。危楼宴酒。不觉黄芽生蕊寿。芽长如何。只觉金花罩体多。","dynasty":"宋代","title":"减字木兰花·气开气止"}
{"author":"沈瀛","content":"琴心和止。姹女与君相对喜。窗牖藏风。每唤其名应即通。玉英金酒。更唤黄婆同饮寿。莫讳人何。见说婴儿屋里多。","dynasty":"宋代","title":"减字木兰花·琴心和止"}
{"author":"沈瀛","content":"必恭敬止。老子甚为桑梓喜。骏马争风。诗卷人人数百通。斗杓挹酒。齐祝乡人箕翼寿。天若言何。更乞文星下照多。","dynasty":"宋代","title":"减字木兰花·必恭敬止"}
{"author":"沈瀛","content":"陋人居止。旬一集真终日喜。先自薰风。客目轮流次第通。昔贤置酒。十老半千年纪寿。知彼由何。真处闲中日月多。","dynasty":"宋代","title":"减字木兰花·陋人居止"}
{"author":"沈瀛","content":"检点行程岁岁同，石人头畔且从容。向来奉口溪边月，此夜乾元寺里钟。","dynasty":"宋代","title":"石人"}
{"author":"沈瀛","content":"赏心佳处，登临地、千古人人都说。何况江天来雪望，添得十分奇绝。倚遍栏干，下窥寒镜，照我容颜拙。举头惊笑，问天今是何节。天外矗矗琼山，溶溶银海，上下光相接。年去岁来频览为，何事今朝浑别。坐蹴云茵，横牵绡幕，玉女来铺设。公馀多暇，正堪同此风月。","dynasty":"宋代","title":"念奴娇其四"}
{"author":"沈瀛","content":"阳春布暖，又还见、光景如梭催逼。帝里皇都人共道，好个前时春色。默默暗沈，含颦不语，此意谁人识。何如索笑，放开说尽端的。须信漏泄风光，百花头上，报一枝消息。多少园林应次第，迤逦排红骈白。金鼎芳滋，玉堂璀璨，趁取佳时节。东君归后，绿阴依旧南陌。","dynasty":"宋代","title":"念奴娇其五"}
{"author":"沈瀛","content":"岁月如奔箭，屈指又中秋。去年江上行役，常动故乡愁。容与碧云亭畔，极目江山千里，隐隐是西州。日暮天容敛，鸥雁下汀洲。回故棹，寻旧里，解客裘。功名前定，时到安得为淹留。幸有青编万轴，且又日长无事，莫恁做闲忧。花下常携酒，明月好登楼。","dynasty":"宋代","title":"水调歌头其二"}
{"author":"沈瀛","content":"裘带功名，裤襦歌颂，世间谁似公贤。去年江上，谈笑息狼烟。多少宜民事了，芹宫内、华屋修椽。邦人爱，频频借寇，飞诏下甘泉。开筵。春昼永，朱颜相对，三凤齐肩。正鸾鸣丹桂，凤映红莲。人道名驹千里，他年事、能继青毡。休辞醉，三槐影里，岁岁捧金船。","dynasty":"宋代","title":"满庭芳其三"}
{"author":"沈瀛","content":"野庵鼓吹。翻腾似与寻常异。笙箫筝笛皆非是。今日头场，看取些儿戏。心中无事无萦系。村歌数首新来制。参禅渐渐知滋味。细语粗言，俱是第一义。","dynasty":"宋代","title":"醉落魄/一斛珠其一"}
{"author":"沈瀛","content":"只管要参禅，又被禅萦绕。好笑西来老秃奴，赚了人多少。你待更瞒咱，咱也今知晓。只这喃喃说底人，又被傍人笑。","dynasty":"宋代","title":"卜算子其三"}
{"author":"沈瀛","content":"动而思止。止即患生徒自喜。试举幡风。未举之前说已通。携瓶沽酒。却著衫来为我寿。者也之何。赚却阎浮世上多。","dynasty":"宋代","title":"减字木兰花其一"}
{"author":"沈瀛","content":"圣经五止。止向丘隅黄鸟喜。广大儒风。一贯三才万类通。太羹玄酒。圣域能跻民域寿。支派从何。关内濂溪洛涧多。","dynasty":"宋代","title":"减字木兰花其十八"}
{"author":"沈瀛","content":"定而后止。善到止时心地喜。鱼跃鸢风。此理昭然上下通。好如好酒。欲似人常心欲寿。若到兹何。治国治家用处多。","dynasty":"宋代","title":"减字木兰花其十九"}
{"author":"沈瀛","content":"气升气止。引得丹元童子喜。耳里闻风。知是泥丸一窍通。危楼宴酒。不觉黄芽生蕊寿。芽长如何。只觉金花罩体多。","dynasty":"宋代","title":"减字木兰花其二十一"}
{"author":"沈瀛","content":"琴心和止。姹女与君相对喜。窗牖藏风。每唤其名应即通。玉英金酒。更唤黄婆同饮寿。莫讳人何。见说婴儿屋里多。","dynasty":"宋代","title":"减字木兰花其二十二"}
{"author":"沈瀛","content":"瞻乌爰止。不是檐前闻鹊喜。上下鸣风。以类相从自感通。嫌茶爱酒。恶彼芝焚夸柏寿。说汝言何。一切人言口众多。","dynasty":"宋代","title":"减字木兰花其十六好恶"}
{"author":"沈瀛","content":"必恭敬止。老子甚为桑梓喜。骏马争风。诗卷人人数百通。斗杓挹酒。齐祝乡人箕翼寿。天若言何。更乞文星下照多。","dynasty":"宋代","title":"减字木兰花其三十一谢人和词"}
{"author":"沈瀛","content":"酒巡未止。且听七言余韵喜。弹到悲风。醒酒风吹路必通。休休避酒。末后茶仙来献寿。七碗休何。不独茶多酒亦多。","dynasty":"宋代","title":"减字木兰花其四十二七劝"}
{"author":"沈瀛","content":"陋人居止。旬一集真终日喜。先自薰风。客目轮流次第通。昔贤置酒。十老半千年纪寿。知彼由何。真处闲中日月多。","dynasty":"宋代","title":"减字木兰花诸斋作真率会、又用前韵赋木兰花令三首其四十六"}
{"author":"沈瀛","content":"渴心先止。惟有杨家梅可喜。争笑梅风。空怨楼头角数通。甜浆酿酒。紫气结成千日寿。不奈人何。化作飞星处处多。","dynasty":"宋代","title":"减字木兰花（杨梅）"}
{"author":"沈瀛","content":"必恭敬止。老子甚为桑梓喜。骏马争风。诗卷人人数百通。斗杓挹酒。齐祝乡人箕翼寿。天若言何。更乞文星下照多。","dynasty":"宋代","title":"减字木兰花（谢人和词）"}
{"author":"沈瀛","content":"锦囊送止。拆看篇篇珠玉喜。大胜鱼风。韶＿宫商角徵通。醉而强酒。有愧多闻张子寿。其哂由何。刻画无盐已甚多。","dynasty":"宋代","title":"减字木兰花（同前）"}
{"author":"沈瀛","content":"竹斋陋止。坐客无毡为客喜。壁不遮风。八达门窗更四通。邻家觅酒。赤脚扶翁翁老寿。子曰其何。除却渠侬没事多。","dynasty":"宋代","title":"减字木兰花（以下竹斋侑酒辞）"}
{"author":"沈瀛","content":"荷公临止。宾客惯看儿亦喜。歌雅歌风。《通鉴》《通书》又《史通》。欲相酹酒。瓦缶田家羞出寿。甚欲舟何。愧没瑶觞玉斝多。","dynasty":"宋代","title":"减字木兰花"}
{"author":"沈瀛","content":"棋枰响止。胜负岂能全两喜。不竞南风。忽尔三生六劫通。客方对酒。一片捷音来自寿。甚快人何。大胜呼卢百万多。","dynasty":"宋代","title":"减字木兰花"}
{"author":"沈瀛","content":"酒巡未止。先说一些儿事喜。别调吹风。佛曲由来自普通||。长鲸吸酒。面对沈香山刻寿||。吸尽如何。吸了西江说甚多。","dynasty":"宋代","title":"减字木兰花（头劝）"}
{"author":"沈瀛","content":"酒巡未止。听说二疏归可喜。随意乘风。拄杖深村狭巷通。渊明漉酒。更与庞公庞媪寿。切莫讥何||。唤取同来作队多。","dynasty":"宋代","title":"减字木兰花（二劝）"}
{"author":"沈瀛","content":"酒巡未止。更号三般杨氏喜||。上苑春风。宝带灵犀点点通。听歌侑酒。富贵两全添个寿。人少兼何。彭祖人言只寿多。","dynasty":"宋代","title":"减字木兰花（三劝）"}
{"author":"沈瀛","content":"酒巡未止。说著四并须著喜。好月兼风。好个情怀命又通。明朝醒酒。起看佳人妆学寿。定问人何。昨夜何人饮最多。","dynasty":"宋代","title":"减字木兰花（四劝）"}
{"author":"沈瀛","content":"酒巡未止。更说五行人听喜。康节淳风。说道诸公运数通。乞浆得酒岁在申酋，乞浆得酒。更检戊申前定寿。亥子推何。甲子生年四百多。","dynasty":"宋代","title":"减字木兰花（五劝）"}
{"author":"沈瀛","content":"酒巡未止。鼓吹六经为公喜。也没《回风》。只有村中鼓数通。长须把酒。自当长头杯捧寿贾长头。问得穷何。一坐靴皮笑面多。","dynasty":"宋代","title":"减字木兰花（六劝）"}
{"author":"沈瀛","content":"酒巡未止。且听七言余韵喜。弹到《悲风》。醒酒风吹路必通。休休避酒。末后茶仙来献寿。七碗休何。不独茶多酒亦多。","dynasty":"宋代","title":"减字木兰花（七劝）"}
{"author":"沈瀛","content":"八巡将止。八节四时人贺喜。汉俗成风。薛老之言贵尚通汉以至日休吏，张扶不肯休，薛宣曰：“人道尚通，宜对妻子，设酒肴，请邻里相笑乐。”妻儿设酒。更得比邻相庆寿。虚度时何。只恐妻儿怪汝多。","dynasty":"宋代","title":"减字木兰花（八劝）"}
{"author":"沈瀛","content":"九巡将止。留读《九歌》章句喜。尽溘埃风。发轫苍梧万里通。楚歌发酒。读到人生何所寿。试问原何。尔独惺然枉了多。","dynasty":"宋代","title":"减字木兰花（九劝）"}
{"author":"沈瀛","content":"十巡今止。乐事要须防极喜。||烛影摇风。月落参横影子通。粗茶淡酒。五十狂歌供宴寿。敬谢来何。再得寻盟后日多。","dynasty":"宋代","title":"减字木兰花（十劝）"}
{"author":"沈瀛","content":"陋人居止。旬一集真终日喜。先自薰风堂名。客目轮流次第通。昔贤置酒。十老半千年纪寿。知彼由何。真处闲中日月多。","dynasty":"宋代","title":"减字木兰花（诸斋作真率会、又用前韵赋木兰花令三首）"}
{"author":"沈瀛","content":"鸡鸣弗止。弗到天明心弗喜。投辖成风。壑谷吾公宜弗通。||齐盟歃酒。扬觯先听方饮寿。盟载言何。卜昼三杯不用多。||","dynasty":"宋代","title":"减字木兰花"}
{"author":"沈瀛","content":"说与贤瞒，这躯壳、安能久仗凭。幸尊中有酒浇磊块，先交神气平。醉乡道路无他径。任陶陶、现出真如性。没闲恼、没闲争。也能使情怀长似春。也能使飘然逸气如云。饶君万劫修功行。又争如、一盏乐天真。这些儿，休放过、且重斟。","dynasty":"宋代","title":"醉乡曲"}
{"author":"沈瀛","content":"人都道四者难并。也由在人心。烦恼欢喜元无定。奸峭底自能称停。你待前面怎那，且随任咱分。自家有后自未奔。枉劳人方寸。眼前推辞怎。那知他人也心闷。","dynasty":"宋代","title":"驻马听"}
{"author":"沈瀛","content":"金榜初登。绮阁朱楼对娉婷。软红尘、有人相等。归来寝立功名。油盖拥着一书生。开宴处、笙歌频奏声。眼前光景。人生如意享欢荣。得酒娱情。没事汉、清闲人。任自由、毁誉利害不上心。恣闲吟。登山玩水且闲行，来主他、风花雪月盟。相逢道友，握手闲语百事真。得酒忘情。","dynasty":"宋代","title":"风入松"}
{"author":"沈瀛","content":"梧桐响雨，忆空江寒浪，渔舟冲雪。横卧云峰千叠嶂，风旆槽香新压。网跃银刀，纶收钩线，倚棹清歌发。征鸿嘹亮，助予闲奏音节。天上桂子阴成，月中香旧，几度人间别。玉斧匣中常夜吼，可惜光阴虚设。唤下云梯，直攀金户，打透重门铁。姮娥念旧，料应重许人折。","dynasty":"宋代","title":"念奴娇·梧桐响雨"}
{"author":"沈瀛","content":"赏心佳处，登临地、千古人人都说。何况江天来雪望，添得十分奇绝。倚遍栏干，下窥寒镜，照我容颜拙。举头惊笑，问今天是何节。天外矗矗琼山，溶溶银海，上下光相接。年去岁来频览为，何事今朝浑别。坐蹴云茵，横牵绡幕，玉女来铺设。公馀多暇，正堪同此风月。","dynasty":"宋代","title":"念奴娇·赏心佳处"}
{"author":"沈瀛","content":"阳春布暖，又还见、光景如梭催逼。帝里皇都人共道，好个前时春色。默默暗沈，含颦不语，此意谁人识。何如索笑，放开说尽端的。须信漏泄风光，百花头上，报一枝消息。多少园林应次第，迤逦排红骈白。金鼎芳滋，玉堂璀璨，趁取佳时节。东君归後，绿阴依旧南陌。","dynasty":"宋代","title":"念奴娇·阳春布暖"}
{"author":"沈瀛","content":"半世飘蓬，今何幸、得归乡曲。却还似、重来燕子，认巢新屋。好是秋晴风日美，饭香云子炊如玉。念蟹螯、满把欲黄时，笋新绿。仍更有，初开菊。何妨更，重添竹。与此君相对，且无荣辱。待得吾庐三径就，此生素愿都齐足。任三竿、红日上檐梢，眠方熟。","dynasty":"宋代","title":"满江红·半世飘蓬"}
{"author":"沈瀛","content":"岁月如奔箭，屈指又中秋。去年江上行役，常动故乡愁。容与碧云亭畔，极目江山千里，隐隐是西州。日暮天容敛，鸥雁下汀洲。迥故棹，寻旧里，解客裘。功名前定，时到安得为淹留。幸有青编万轴，且又日长无事，莫恁做闲忧。花下常携酒，明月好登楼。","dynasty":"宋代","title":"水调歌头·岁月如奔箭"}
{"author":"沈瀛","content":"五马人生最贵，金陵自古繁华。光悬相印拥朱牙。况值边庭闲暇。满劝东西碧玉，高烧丽烛红葩。诏黄新湿字如鸦。明日天庭飞下。","dynasty":"宋代","title":"西江月·五马人生最贵"}
{"author":"沈瀛","content":"野庵鼓吹。翻腾似与寻常异。笙箫筝笛皆非是。今日头场，看取些儿戏。心中无事无萦系。村歌数首新来制。参禅渐渐知滋味。细语粗言，俱是第一义。","dynasty":"宋代","title":"醉落魄/一斛珠"}
{"author":"沈瀛","content":"只管要参禅，又被禅萦绕。好笑西来老秃奴，赚了人多少。你待更瞒咱，咱也今知晓。只这喃喃说底人，又被傍人笑。","dynasty":"宋代","title":"卜算子·只管要参禅"}
{"author":"沈瀛","content":"贪而忘止。贪即生瞋逢饱喜。一逐贪风。恨不当初嫁邓通。残杯剩酒。食籍名中犹折寿。若使兼何。他日阴司罪过多。安城食临汝，饰湛之美兼何孟，谓何、孟灵休。","dynasty":"宋代","title":"减字木兰花·贪而忘止"}
{"author":"沈瀛","content":"人无常止。暮四朝三时怒喜。怪雨嫌风。高耳皇天下听通。刚而使酒。骂坐灌夫忘客寿。魋若予何。夫子雍容语不多。","dynasty":"宋代","title":"减字木兰花·人无常止"}
{"author":"沈瀛","content":"圣经五止。止向丘隅黄鸟喜。广大儒风。一贯三才万类通。太羹玄酒。圣域能跻民域寿。支派从何。关内濂溪洛涧多。","dynasty":"宋代","title":"减字木兰花·圣经五止"}
{"author":"沈瀛","content":"未行先止。鱼上竹竿人噪喜。九万鹏风。六月天池一息通。邯郸鲁酒。却笑行人陵柏寿。笑彼迟何。不道能行失亦多。","dynasty":"宋代","title":"减字木兰花（迟速）"}
{"author":"沈瀛","content":"圣经五止。止向丘隅黄鸟喜。广大儒风。一贯三才万类通。太羹玄酒。圣域能跻民域寿。支派从何。关内濂溪洛涧多。","dynasty":"宋代","title":"减字木兰花"}
{"author":"沈瀛","content":"定而后止。善到止时心地喜。鱼跃鸢风。此理照然上下通。好如好酒。欲似人常心欲寿。若到兹何。治国治家用处多。","dynasty":"宋代","title":"减字木兰花"}
{"author":"沈瀛","content":"朱幡归止。却返烟霞寻旧喜。羽帔香风。再拜天门直上通。青君赐酒。乞与长生无量寿。更挟仙何。跨鹤凌云洞府多。","dynasty":"宋代","title":"减字木兰花（已下五首赠刘烟霞）"}
{"author":"沈瀛","content":"致知格物。初学工夫参圣域。天高地远无穷极。欲造精微，莫若守惟一。纯全天理明如日。都缘人欲来相惑。且将持敬为先入。若能持敬，真个是神力。","dynasty":"宋代","title":"醉落魄"}
{"author":"沈瀛","content":"致知格物。孔颜学问从兹出。圣言句句皆真实。涵养功深，将见自家得。毋意毋我毋固必。视听言动非礼勿。胜己之私之谓克。克尽私心，天理甚明白。","dynasty":"宋代","title":"醉落魄"}
{"author":"沈瀛","content":"相逢今夕。故人相见，先谈踪迹。旧日书生，而今村叟，新来禅客。跳过世界三千，特特地、人间九百。自在狂歌，□□□□，一场杂剧。","dynasty":"宋代","title":"柳梢青"}
{"author":"沈瀛","content":"野叟愚痴。一向昏迷。笑呵呵、前事皆非。从前业债，今尽拚离。也不能文，不能酒，不能诗。屏除人事，闭却门儿。于其中、别有儿戏。几般骨董，衮过年时。待参些禅，弹些曲，学些棋。","dynasty":"宋代","title":"行香子"}
{"author":"沈瀛","content":"乘流坎止。住个斋儿无愠喜。竹引清风。透入虚窗窍窍通。仰天酌酒。万八千年盘古寿。身在无何。只这斋儿已自多。","dynasty":"宋代","title":"减字木兰花"}
{"author":"沈瀛","content":"蓬门居止。竹见宾来先啸喜。窗外敲风。果有宾朋姓字通。莫嫌村酒。且祝佳宾千万寿。无用辞何。日出明朝事更多。","dynasty":"宋代","title":"减字木兰花"}
{"author":"沈瀛","content":"停杯且止。斋里百无为客喜。冷淡文风。只有狂言数百通。不须载酒。粗有五车聊当寿。莫笑予何。空恁贪多嚼不多。","dynasty":"宋代","title":"减字木兰花"}
{"author":"沈瀛","content":"或行或止。难得人间相聚喜。一日分风。千里如何信息通。再倾寿酒。五福从来先说寿。其次云何。直至三公未足多。","dynasty":"宋代","title":"减字木兰花"}
{"author":"沈瀛","content":"渊明酒止。莫信渠言心妄喜。达士高风。只说三杯大道通。不如饮酒。人世岂能金石寿。无奈渠何。赢得樽前笑语多。","dynasty":"宋代","title":"减字木兰花"}
{"author":"沈瀛","content":"老而不止。三岁发蒙心已喜。朴略其风。裴楷王戎简要通。昏如醉酒。羞见总龟灵且寿。笑杀常何。空有闲言长仄语多。","dynasty":"宋代","title":"减字木兰花"}
{"author":"沈瀛","content":"不能者止。百念灰心无所喜。暖日和风。手把奇文诵数通。老来怯酒。欲保残生期养寿。少恕予何。近日衰翁病觉多。","dynasty":"宋代","title":"减字木兰花"}
{"author":"沈瀛","content":"且安汝止。快活心中惟法喜。一处通风。万别千差处处通。腐肠是酒。伐性蛾眉徒损寿。诗到阴何。划地乱丝头绪多。","dynasty":"宋代","title":"减字木兰花"}
{"author":"袁恕己","content":"绮阁云霞满，芳林草树新。鸟惊疑欲曙，花笑不关春。山对弹琴客，溪留垂钓人。请看车马客，行处有风尘。","dynasty":"唐代","title":"咏屏风"}
{"author":"庄棫","content":"深林几处啼鹃，梦如烟。直到梦难寻处倍缠绵。蝶自舞，莺自语，总凄然。明月空庭如水似华年。","dynasty":"清代","tags":"婉约，美人，春愁","title":"相见欢·深林几处啼鹃"}
{"author":"庄棫","content":"为有书来与我期，便从兰杜惹相思。昨夜蝶衣刚入梦，珍重，东风要到送春时。三月正当三十日，占得，春光毕竟共春归。只有成阴并结子，都是，而今但愿著花迟。","dynasty":"清代","tags":"婉约，惜春，怀人","title":"定风波·为有书来与我期"}
{"author":"庄棫","content":"城上斜阳依碧树。门外斑骓，见了还相顾。玉勒珠鞭何处住？回头不觉天将暮。风里馀花都散去。不省分开，何日能重遇？凝睇窥君君莫误，几多心事从君诉。百丈游丝牵别院。行到门前，忽见韦郎面。欲待回身钗乍颤，近前却喜无人见。握手匆匆难久恋。还怕人知，但弄团团扇。强得分开心暗战，归时莫把朱颜变。绿树阴阴晴昼午。过了残春，红萼谁为主？宛转花旖勤拥护，帘前错唤金鹦鹉。回首行云迷洞户。不道今朝，还比前朝苦。百草千花羞看取，相思只有侬和汝。残梦初回新睡足。忽被东风，吹上横江曲。寄语归期休暗卜，归来梦亦难重续。隐约遥峰窗外绿。不许临行，私语频相属。过眼芳华真太促，从今望断横波目。","dynasty":"清代","title":"蝶恋花（四首）"}
{"author":"庄棫","content":"城上斜阳依碧树。门外斑骓，见了还相顾。玉勒珠鞭何处住？回头不觉天将暮。风里馀花都散去。不省分开，何日能重遇？凝睇窥君君莫误，几多心事从君诉。","dynasty":"清代","title":"蝶恋花·城上斜阳依碧树"}
{"author":"庄棫","content":"百丈游丝牵别院。行到门前，忽见韦郎面。欲待回身钗乍颤，近前却喜无人见。握手匆匆难久恋。还怕人知，但弄团团扇。强得分开心暗战，归时莫把朱颜变。","dynasty":"清代","title":"蝶恋花·百丈游丝牵别院"}
{"author":"庄棫","content":"绿树阴阴晴昼午。过了残春，红萼谁为主？宛转花旖勤拥护，帘前错唤金鹦鹉。回首行云迷洞户。不道今朝，还比前朝苦。百草千花羞看取，相思只有侬和汝。","dynasty":"清代","title":"蝶恋花·绿树阴阴晴昼午"}
{"author":"庄棫","content":"残梦初回新睡足。忽被东风，吹上横江曲。寄语归期休暗卜，归来梦亦难重续。隐约遥峰窗外绿。不许临行，私语频相属。过眼芳华真太促，从今望断横波目。","dynasty":"清代","title":"蝶恋花·残梦初回新睡足"}
{"author":"庄棫","content":"东风吹百草，冉冉过柔条。依旧江潭路，其如陇水遥。高楼刀尺缓，古道马蹄骄。莫问封侯婿，闺中泪未消。","dynasty":"清代","title":"柳其一"}
{"author":"庄棫","content":"芍药花初放，蘼芜叶复齐。栖鸟白门侧，落日大堤西。朝朝逐游子，暮暮隔空闺。袅娜今如此，莫负晓莺啼。","dynasty":"清代","title":"柳其二"}
{"author":"庄棫","content":"故乡不可见，仰视河汉流。肃杀亦岁功，动植宜虔刘。朝歌《思归引》，暮歌大刀头。茕独固增感，离思亦萦忧。房栊蜻蛚吟，原野狐狸游。蟋蟀仍在堂，相对乐未休。日月已云迈，良士慎自谋。","dynasty":"清代","title":"秋怀杂诗"}
{"author":"庄棫","content":"行云何处，却分明、依旧昨宵华月。城上乌啼啼未晓，正好三更时节。巷口烟深，窗间烛暗，乍见心先怯。那能再与，殷勤深诉离别。回忆往日来时，手中团扇，竟难教抛撇。几曲银屏天样远，更有轻纱隔绝。欲住无言，为愁含笑，此际心如结。遥知去后，比前更觉凄切。","dynasty":"清代","title":"壶中天慢"}
{"author":"庄棫","content":"望钿车何处。香乍拂、暗锁一庭薄雾。云窗小院罅，恍屏山曲曲，纱笼珍护。玳梁几许。问海燕、芳踪可住。看红襟飘瞥，重到画屏，漫把人误。苦忆年年远道，水驿山程，空怨零雨。莺声暗诉。催春至，共谁语。怕高楼去后，花枝满眼，东风吹向绣户。更青青柳色，陌上费人凝伫。","dynasty":"清代","title":"瑞鹤仙"}
{"author":"庄棫","content":"春愁直上遥山。绣帘间。赢得蛾眉宫样、月儿弯。云和雨，烟和雾，一般般。可恨红尘、遮得断人间。","dynasty":"清代","title":"相见欢"}
{"author":"庄棫","content":"人人都说江南好。今生只合江南老。水调怨扬州。月明花满楼。当时年少乐。湖上春衫薄。春水碧于烟。绿阴藏画船。","dynasty":"清代","title":"菩萨蛮"}
{"author":"庄棫","content":"香车道上搴珠箔。行人问道谁家乐。娇小不胜春。输他金屋人。衣衫飞雪积。独倚阑干立。若解斗芳菲。雪中花满枝。","dynasty":"清代","title":"菩萨蛮"}
{"author":"庄棫","content":"阑干深院无人语。画屏金雀参差舞。懒起学浓妆。偷闲绣凤皇。轻云帘乍捲。香雾罗帏掩。记得嫁王昌。盈盈出画堂。","dynasty":"清代","title":"菩萨蛮"}
{"author":"庄棫","content":"黄云碛里千堆雪。吹残琼笛关山月。驿骑昨宵回。江南放早梅。梅花开复落。红雨霏妆阁。薄雾碍游人。青郊断画轮。","dynasty":"清代","title":"菩萨蛮"}
{"author":"庄棫","content":"流云乍歇。又当空推出，一轮明月。月自多情能照我，怎奈我伤离别。鬓已成丝，眉常蹙黛，此后从谁说。那堪回首，班骓系岸时节。几回远寄鸾笺，深藏怀袖，字字愁磨灭。欲待将书重一读，读又柔肠千结。便得常留，也难相比，携手重亲接。不知今夜，梦魂可化胡蝶。","dynasty":"清代","title":"念奴娇"}
{"author":"庄棫","content":"衰柳暮栖鸦。楼畔残霞。珠帘半卷玉钩斜。只有个人帘外坐，今日谁家。旧事漫嗟呀。镜影窗纱。音书字字记无差。记不尽时抛却去，流水天涯。","dynasty":"清代","title":"浪淘沙"}
{"author":"庄棫","content":"瓜渚烟消，芜城月冷，何年重与清游。对妆台明镜，欲说还羞。多少东风过了，去缥缈、何处勾留。都非旧，君还记否，吹梦西洲。悠悠。芳辰转眼，谁料到而今，尽日楼头。念渡江人远，侬更添忧。天际音书久断，还望断、天际归舟。春回也、怎能教人，忘了闲愁。","dynasty":"清代","title":"凤凰台上忆吹箫"}
{"author":"庄棫","content":"飞来莺燕，惊破绿窗残梦。看几处花昏柳暝，云暗烟笼。望帝春心，枝头曾否解啼红。阑干曲曲，游丝细细，愁杀游蜂。长记那时，成蹊桃李，一样鲜秾。到此际、风风雨雨，谁写春容。迢递仙源，何人寻约到山中。蛾眉休说，入门时候，妒恨偏工。","dynasty":"清代","title":"丑奴儿慢"}
{"author":"庄棫","content":"曈昽红日才当午。一钩新月天边吐。相去几多时。参差形影随。深宵朱户里。环佩声徐起。倘许共徘徊。罗帷可暂开。","dynasty":"清代","title":"菩萨蛮"}
{"author":"庄棫","content":"宝函钿雀金泥凤。钗梁欹侧云鬓重。莫遣梦儿酣。江南春色阑。音书金雀断。芳草芙蓉岸。当户理机丝。年年战士衣。","dynasty":"清代","title":"菩萨蛮"}
{"author":"庄棫","content":"沉沉私语谁家院。阑干共倚珠帘捲。侬等自情痴。郎心知不知。重楼欢笑息。香袅篆烟直。何日莫愁堂。双双上画梁。","dynasty":"清代","title":"菩萨蛮"}
{"author":"庄棫","content":"六铢衣薄迷香雾。画屏曲曲山无数。生小爱新妆。输人眉黛长。梦回深院静。月过秋千影。宫里醉西施。乌啼台上时。","dynasty":"清代","title":"菩萨蛮"}
{"author":"庄棫","content":"盼春回、者番风信，柳枝新绿初吐。飞来几处红襟燕，恣拂向人帘户。闲记取。可解识、雕梁旧日曾栖处。呢喃絮语。惹叶底蜂围，花间蝶扰，好景有谁主。阑干外，丝雨轻笼幂雾。牢愁岑寂谁诉。嬉游那用湔裙约，春色满园关住。君莫误。只一例、沾泥渍水同尘土。斜阳远树。正回首凭阑，伤心无限，冥冥暮云度。","dynasty":"清代","title":"摸鱼子"}
{"author":"庄棫","content":"影离披。又泬寥天气，木落已多时。败叶舒英，新红吐艳，那料花发高枝。惜春去、伤心飘堕，曾说与、想见隔年期。旖旎心情，止馀官柳，一样垂丝。秋思番番更换，念天涯海角，何故来归。态度依然，丰姿似旧，偏怜妆阁依依。且共他、高烧绛蜡，照靓妆、相对夜何其。若问月中桂树，可解相思。","dynasty":"清代","title":"一萼红秋日海棠"}
{"author":"庄棫","content":"莫道春来秋更绿，浑不似春情绪。花开叶底，等是虫鸣苦。曲篱穿，幽径绕，丛荒圃。恁向方塘外，闲看取。镜里芰荷声，送凉雨。旧约湔裙，何处嬉春侣。剩乱蛩飞，寒蝉噪，乍来还去。偏疑作，春花舞。渐改青衫，怎不向，雕阑伫。也曾见烧痕，迷远渚。怕看到飘摇，随风举。","dynasty":"清代","title":"迷神引秋草"}
{"author":"庄棫","content":"凉意当门。看玲珑琢玉，一抹烟痕。画屏新梦转，映玉阶罗袜，月影黄昏。微融粉褪，细贴黄匀。更净无暗尘。就侬还撇低旋顾，心事谁论。到此际、恁解温存。冰纨掩面，纤素含颦。香户谁共倚，怕玉簪相对，先为消魂。蓝桥杳，银烛空陈。阑干凭独倚，西风冷、罗袂单寒手自扪。","dynasty":"清代","title":"忆瑶姬白秋海棠"}
{"author":"庄棫","content":"作就轻阴，留花不放，似愁花谢。春心暗逗，自叠宫衣小窗下。陇头驿使何须问，待消受、脂香粉麝。漫惊回梦雨，西窗剪烛，苦吟深夜。珠泻。纷飘瓦。正闭置重帷，晚妆初卸。空阶淅沥，笛声谁共描写。园林终有开时候，玉蝶罗浮更休忆，扬州东阁，往时情话。","dynasty":"清代","title":"月下笛索居荒村，风雨如晦，迟梅不发，谱此赋之。"}
{"author":"庄棫","content":"春回玉砌，有天涯倦客，闲倚朱栏。十载旧情，凄迷庭院，雨风残。移根几度车轮转，佩环月下阑珊。柳绵飘荡，梨云掩黯，泪眼汍澜。冉冉仙云乍返，翻柔荑晕碧，嫩蕊含丹。语燕渐来，流莺初弄，待团栾。花魂久被瑶台款，往时谁伴宫鬟。新妆休遣，离人镇日对看。","dynasty":"清代","title":"绛都春"}
{"author":"庄棫","content":"芳春忆渺。到结子成阴，偏伊能早。画槛绣帘，休写来禽，招啼鸟。枝头密网千丝护，为柳絮、随风轻袅。露香星灿，生成艳冶，溜圆娇小。还遣朱唇掩映，看腻红一撚，愁被花恼。金屋妆成，宫锦新裁，衣衫袅。风光须让淮南占，去说与、离支闽峤。那堪樊素，情深累人梦绕。","dynasty":"清代","title":"绛都春樱桃"}
{"author":"庄棫","content":"深夜怯。疏帘弄清影，小庭明月。林飞乌鹊，梦回胡蝶。疑是晨钟动了，拂罗帷、莹似秋雪。景凄切。此时情绪，几人能说。让我新词霏屑。耐宵深、凉侵露袜。凝望到、妆台明镜，一般幽洁。闲傍空阶，问若个、消受冰壶澄澈。锦衣叠。谁被邻鸡唤彻。","dynasty":"清代","title":"玉京秋谱草窗"}
{"author":"庄棫","content":"孤灯碧。孤衾寂。夜乌相伴离人泣。拨鹍弦。拂花笺。说到无人解处倍缠绵。闲情他日犹惆怅。宛转新词深院贶。笔空投。泪暗流。辛苦人间，一赋是登楼。欢宜早。人愁老。放怀休令金尊倒。忒凄其。自迷离。谁料青衫还与草痕齐。一年一度久肠断。眼见流年暗中换。户飞花。月笼纱。难道阮郎，春尽不归家。","dynasty":"清代","title":"小梅花"}
{"author":"庄棫","content":"湿阴冱、云迷野渡，雾隐村市。愁听渔舟远笛，情牵驿路离思。乍落叶、飘摇风暗起，扫门巷、转误童稚。念时节番番去何许，经冬客怀滞。容易。镜中鬓影憔悴。想水驿山程行久，往事难再记。对似旧青衫，空自凝睇。归期漫计。尽客舟、来往当门流水。十七年来烟波里。移家惯、宛同转蚁。探芳信、墙阴花共蕊。任春去、荡逐天涯，且放浪，年年稳醉金尊里。","dynasty":"清代","title":"浪淘沙慢"}
{"author":"庄棫","content":"河桥送人处，都已辞枝。傍岸却自依依。秾花艳蕊曾随侍，如今不是将离。重来更知何日，待春风转后，柳便生稊。暂时去也，便天涯、恁用凄其。逶迤平沙回望，馀尘渐堆积，疑是成蹊。可否回思前度，深深荫暍，草绿还迷。新霜一拂，怎匆匆、便改芳姿。但徘徊衰草，延缘古道，惆怅长堤。","dynasty":"清代","title":"夜飞鹊落叶"}
{"author":"庄棫","content":"磐石修篁，溪畔稳坐，荒村休说栖隐。过眼韶华，依人岁月，容我萧闲自省。添得髭须，好认取、旧时心影。词赋关情，江湖放浪，十年俄顷。难得良朋踪迹并。又何用、简编徐忖。旅况更番，归期未卜，正野塘春近。且休将、如意贴，萧楼寂、云沉意迥。待梦高唐，欲成眠、谁能睡稳。","dynasty":"清代","title":"氐州第一自题小影"}
{"author":"庄棫","content":"书未三行，烛然半寸，过眼韶华容易。渐到天明，犹疑梦雨，且把绮怀抛弃。更相念、鸳衾畔，有人正酣睡。转私计。想十年、漂泊江城，酌尊酒、未改当时兴致。辜负好丰姿，肯付与、衫青眉翠。早为遄归，芳春动、再联征骑。待林亭香满，龙脑共熏麝腻。","dynasty":"清代","title":"法曲献仙音"}
{"author":"庄棫","content":"东风几日，怎留人不住，更添金缕。睍睆流莺，依稀似欲迎人语。侬心纵使从君诉。奈飞燕、雕梁娇妒。傍长堤、一碧无情，任玉骢嘶去。凄楚连宵苦雨。竟沾水渍泥，不堪重顾。鬓已如丝，笛中偏惹闲情绪。柔枝婀娜谁攀折，但赢得、离愁几许。年年踠地青青，休怨汝。","dynasty":"清代","title":"垂杨"}
{"author":"庄棫","content":"酴醾开候。早春光过了，芳时难觏。手折花枝将面映，天气恼人依旧。讶粉成团，疑冰簇水，好景须将就。销魂鬓影，轻衫红晕罗袖。山馆此日闲情，词翻玉井，似莺簧微溜。我亦工愁簪笔久。自卷珠帘清昼。一样婵娟，者般憔悴，空把闲情逗。日长人静，闭门清簟相守。","dynasty":"清代","title":"壶中天慢李易安酴醾春去小影"}
{"author":"庄棫","content":"青盖当年入洛阳。往时天水亦堪伤。谁家中妇靓新妆。莫爱秋风珠露滴，还愁镜子渐飞霜。采莲且莫向横塘。","dynasty":"清代","title":"浣溪沙荷叶"}
{"author":"庄棫","content":"飘拂微风，芊眠杨柳，上河时候清明。扇底嬉春，谁人一角重临。銮舆犹记曾来驻，更赵家、图画重寻。久消沉，梦华旧录，且说东京。才人何事搜求苦，数弇州遗恨，直到而今。倦客相看，此时别自伤心。金戈铁马经过眼，看廿年、河外霓旌。剩闲情，渡头艇子，打桨来迎。","dynasty":"清代","title":"高阳台"}
{"author":"庄棫","content":"灯燄似凝脂。红心草恐非。幂烟煤、一样迷离。照得空庭都四彻，原不藉、蜡成堆。影隔便难知。光留许众窥。也曾看、镜里蛾眉。窗外北风冰正冱，只微火、转凄其。","dynasty":"清代","title":"唐多令"}
{"author":"庄棫","content":"悠悠客鬓生华发。十载音书绝。枕函残梦醒微茫。瞥见南飞乌鹊不成行。故人识我词中意。说也先憔悴。蓬莱方丈不须游。近日乘槎直到海西头。","dynasty":"清代","title":"虞美人怀鲁仲实"}
{"author":"庄棫","content":"问西风、数行新雁，故人今向何许。衔来音信从谁至，宛转似将人语。休轻顾，便拆得封时、都是伤心句。此情最苦。剩凉月三更，盈盈血泪，化作杜鹃去。空阶外，往日佳期已误。凄凉说与迟暮。清商一曲原萧爽，消受几多霜露。情莫怕，休再望南天、渺渺衡阳浦。锦笺附与。回首绛云飞，伤心只在，一点相思处。","dynasty":"清代","title":"买陂塘"}
{"author":"庄棫","content":"罨重城。凄凄风雨都来，伴我孤征。渐湿雾凄迷不断，薄寒料峭还生。秋心暗惊。沉沉不放新晴。倚槛慵开銮镜，临流罢抚银筝。漫忘却、他乡茱萸节近，黄花放后，白衣人远，但见拍水沙凫野渡，寥天云雁烟汀。黯销凝。匆匆又听橹声。","dynasty":"清代","title":"八六子"}
{"author":"庄棫","content":"风风雨雨到天涯。春归何处家。有人肠断为莺花。莺花须自嗟。眉黛浅，鬓云斜。乱红窗外遮。轻阴那不护韶华。偏教愁暮鸦。","dynasty":"清代","title":"阮郎归"}
{"author":"庄棫","content":"荼蘼开后群芳歇。绿阴满院听鶗鴂。窗外老莺声。都教和泪听。日长人倦午。芳草蝴蝶舞。瘦损小腰围。翩翩金翅衣。","dynasty":"清代","title":"菩萨蛮"}
{"author":"庄棫","content":"晓云和梦凝鸳帐。梨花如雪还相向。人在木兰艭。春波度远江。归来梦莫续。潜伴诸郎宿。郎意若为寻。妾愁江水深。","dynasty":"清代","title":"菩萨蛮"}
{"author":"庄棫","content":"宫眉新样黄初吐。梦惊粉重西园雨。弱薄不胜衣。满园莺乱飞。楼头花事寂。金雁无消息。怎得晚春时。薄情郎早归。","dynasty":"清代","title":"菩萨蛮"}
{"author":"庄棫","content":"画桥绿水沽春酒。鸟啼门外霏春柳。春色倍关心。闲庭芳草深。花丛人似月。忙煞飞来蝶。帘外几番风。香闺梦正浓。","dynasty":"清代","title":"菩萨蛮"}
{"author":"庄棫","content":"朝朝花花相映红。钿雀金蝉香阁，绣帷中。炉篆纱窗云雾，星眼倦朦胧。望到楼头不见，有归鸿。","dynasty":"清代","title":"思帝乡"}
{"author":"庄棫","content":"芳草岸，岸上玉骢嘶。红袖满楼招不见，桥边杨柳细如丝。春雨杏花时。","dynasty":"清代","title":"梦江南"}
{"author":"庄棫","content":"玉楼寒，芳草碧。门外马嘶人迹。搴绣幕，拂银屏。风来夜不扃。应念我，偏相左。鱼钥重门深锁。书不寄，梦无凭。窗纱一点灯。","dynasty":"清代","title":"更漏子"}
{"author":"庄棫","content":"烧蜡烛，照银屏。袖罗轻。暗忆扁舟下绿汀。布帆声。新月半明半暗，浮云旋散旋生。只有些微看不见，两三星。","dynasty":"清代","title":"春光好"}
{"author":"庄棫","content":"熏炉香烬，画堂烟暝。无语掩重门。梦未曾醒。灯先上了，帘外已黄昏。窗儿独自看都黑，那个与温存。只有经行。玉阑干畔，留得旧啼痕。","dynasty":"清代","title":"少年游"}
{"author":"庄棫","content":"梦里流莺啭。唤起春人都倦。砑笺莫漫去题红，雨丝风片，帘幕晚阴捲。碧云冉冉遥山展。去也无人管。便寻画箧螺黛，可堪路隔天涯远。","dynasty":"清代","title":"青门引"}
{"author":"庄棫","content":"晓妆未褪衣衫薄。昼长独上三层阁。帘卷对青山。眉痕新月弯。含羞罗袖掩。自拂桃枝簟。鸾镜绣帏中。花花相映红。","dynasty":"清代","title":"菩萨蛮"}
{"author":"庄棫","content":"斜日楼台，平芜道路。玉骢嘶去无寻处。断霞一抹远山横，东风忽送行云住。美景匆匆，华年负负。当筵空把金尊舞。尊前馀沥且休挥，明朝帘外迷红雨。","dynasty":"清代","title":"踏莎行"}
{"author":"庄棫","content":"试平原极目，翠色芊绵，不尽烧痕。倚仗东风力，便迷离古道，能不消魂。有时暗拖长带，牵住石榴裙。看巷陌愔愔，郊塍漠漠，都是愁根。温存。向谁寄，想万种春情，幽绪难论。莫把韶光负，任落花飞絮，分付芳尊。马嘶客向何处，娇杀玉楼人。漫寂寞空庭，藤芜满径深闭门。","dynasty":"清代","title":"忆旧游草"}
{"author":"庄棫","content":"空庭人静香篝冷。睡起无言妆懒整。莺声转转绕花幡，燕子双双穿藻井。游丝袅向鞦韆影。佳约雨云无定准。梦中好事梦难寻，倦眼微挲徐自忖。","dynasty":"清代","title":"玉楼春闭门海上春事寂然午梦阑珊不禁成咏"}
{"author":"庄棫","content":"尘满芙蓉镜，香消菡萏炉。钗横鬓亸不堪扶。一任声声夜漏滴铜壶。浊酒微醒后，残妆乍卸初。此时清景好追摹。不见花梢明月绕啼乌。","dynasty":"清代","title":"南柯子夜起露坐"}
{"author":"庄棫","content":"宿雨新晴，微寒乍暖，帘幕长垂清昼。草色冥迷，门外碧茵如绣。穿藻井、翠羽迷离；掩珠箔、红楼依旧。共谁人、私语商量，韶光尽日镇相守。匆匆江上去也，休说嬉春忒早，收灯时候。浅涨初生，吹起绿波微皱。昨野渡、萍絮飘时；恰大堤、柳枝歌就。漫惆怅、深院黄昏，泪痕揩满袖。","dynasty":"清代","title":"绮罗香归扬州作"}
{"author":"庄棫","content":"燕飞妆懒整。细思量、双栖还让恁稳。屏间翠鬟隐。问青天碧海，可能相引。花梢弄影。漾愁心、阑干梦醒。更楼头、杨柳依依，说道好春将尽。休省风流佳约，似水钿车，杜陵风景。芹泥蹴损。肠断处、更谁领。早归来帘幕，深深静押，絮语雕梁昼永。怕窗前、又有流莺，向人巧逞。","dynasty":"清代","title":"瑞鹤仙乙卯二月自海上归扬州见新燕赋"}
{"author":"庄棫","content":"恼红怨绿，浅匀腻粉新妆靓。人定。似缥缈琼楼露明镜。冰肌自掩袂，雪月深深径。风静。婪尾宴，光浮玉杯影。盈盈压架，背立芳心莹。还记省。春闺鸦鬓共潘令。梦绕梨云，艳魂清迥。无语东风，夜阑金井。","dynasty":"清代","title":"侧犯酴醾次清真韵"}
{"author":"庄棫","content":"熏风乍引齐纨扇，绕空阶、曲曲阑干行遍。香袅画帘深，又簟纹初展。倚枕支颐情缱绻，浑不觉、梦儿萦转。流眄，任寂寞闲庭、落红成片。谁遣茧纸敲窗，似人来几案、乱翻书卷。蓦地起相寻，见白云天远。芳草满川梅雨后，只望断、江南何限。凄惋，对茶鼎沉沉、闲煎绿荈。","dynasty":"清代","title":"珍珠帘归海上作"}
{"author":"庄棫","content":"小窗月影东风，单衣伫立轻寒骤。闲门静掩，湘帘不捲，深宵时候。已隔经年，更添愁绪，问君曾有。料春光满眼，王孙草色，离离远，迷荒甃。一曲杨枝别后。恰依稀、探春时又。客中何处，侬今生怕，为侬消瘦。飞燕雕梁，落花深巷，一般搔首。更天涯是处，流莺满院，说新和旧。","dynasty":"清代","title":"水龙吟和秦淮海"}
{"author":"庄棫","content":"柳绵飘不定，东风起、吹送到天涯。看著地旋飞，沾衣还起，浓春难觉，芳思都赊。梦何在，飞花迷巷陌，新绿上窗纱。一树密阴，回头犹恋，半池新涨，临水谁家。分携愁难撇，为谁贴贴点，共委泥沙。空向短长亭畔，披拂香车。任无心宛转，偏劳人顾，有时渍涴，先被尘遮。休语翠楼夫婿，啼损栖鸦。","dynasty":"清代","title":"风流子杨花"}
{"author":"庄棫","content":"粉墙阴，丝丝柳色，芊绵弄清景。暗尘轻莹，早梦绕江潭，愁绪难竟。去年绣阁藏鸦鬓，鞭丝更掩映。怎解道、娉婷丰度，征人难再问。今年绿杨又依依，柔条似可折，天涯谁赠。飘荡里，阑干畔，游丝无定。待侬与、燕莺细语，春正在、梢头烟霭暝。漫忆那、水边飞絮，化萍青眼剩。","dynasty":"清代","title":"花犯陌上见杨柳"}
{"author":"庄棫","content":"一弯凉月碧云西。纤纤向客低。眉痕犹似画时齐。当年梦已迷。官道水，久分携。玉骢何处嘶。当窗莫听夜乌啼。还愁霜满堤。","dynasty":"清代","title":"阮郎归卫河作"}
{"author":"庄棫","content":"水光定。明月流黄共映。鸳衾冷、罗绮旧情，牡蛎窗前客孤凭。新霜糁翠鬓。休问。流红暗径。朱楼晚、回首昔时，曾画山眉对妆镜。愁孕有谁讯。便蚁酒重斟，麝煤都烬。秋风孤棹波清莹。和雁羽汀洲，荻花江国，新诗随处自题咏。管弦转愁听。幽兴。且追趁。甚锦字筝调，心字香印。高城远隔天涯近。枉合贮钿钗，彩成花胜。匆匆归也，待寄与，泪懒揾。","dynasty":"清代","title":"兰陵王如皋作"}
{"author":"庄棫","content":"妆台镜子远山青。南都石黛横。问侬夫婿不知名。声声别有情。疑鶗鴂，误流莺。还随蜂蝶并。筠笼几处傍帘旌。帘中笑语盈。","dynasty":"清代","title":"醉桃源画眉鸟"}
{"author":"庄棫","content":"凭栏无语。绮思归何许。客里怕闻蝉，为难得、悲秋伴侣。流光冉冉，一换一番愁，鸠自拂，燕交飞，不断丝丝雨。西风连日，渺渺长亭浦。流水送行舟，却望断、天涯羁旅。房栊归去。幽思转难忘，放翠幕，下珠帘，深锁云窗雾。","dynasty":"清代","title":"蓦山溪秋雨"}
{"author":"庄棫","content":"夕阳渐下，晚来落月尚窥人。一弯乍吐冰轮。也学蛾眉新样，融入画堂春。喜纤云不起，玉宇无尘。香醪一尊。理瑶琴、共谁陈。独自追凉小院，无语黄昏。相思何限，闹荷花、深处晚香匀。倚玉阑、绕转千巡。","dynasty":"清代","title":"婆罗门引月下忆荷花"}
{"author":"庄棫","content":"疏影横斜。是孤山往日，处士人家。幽香共谁寻觅，月色轻纱。不管清寒攀摘，一枝罥、流漾平沙。春风又相遇，涴地尘缁，穿径苔遮。芳心萦系久，却翠藤倒挂，俏露芳华。柔条披拂，倩谁寄与天涯。夜月沉沉妆阁，擪笛声、愁落琼葩。缤纷压寒碧，缥缈仙云，隐逐钿车。","dynasty":"清代","title":"国香慢画梅"}
{"author":"庄棫","content":"枕函欹，钗玉堕。深院晚凉卧。玉簟横陈，林影月筛破。往时曾怨春归，春归无那。再莫把、秋期错过。湿香唾。绡云笼雾轻衫，粉汗细腰涴。山额融黄，风颤鬓丝簸。画屏低映双星，一年待到，却不解、流光推磨。","dynasty":"清代","title":"祝英台近夜坐"}
{"author":"庄棫","content":"星靥脂红，山眉黛绿，良宵门户愔愔。兰麝中衣，香囊合字霏金。流萤点点无心扑，绕雕阑、又上罗襟。正云屏，低度双星，银汉斜临。秋期密约年年好，任人间儿女，乞巧穿针。自送春归，可怜盼到而今。相思一雨柔肠转，更休论、远水遥岑。影伶俜，露浥鸦鬟，月照鸳衾。","dynasty":"清代","title":"高阳台七夕"}
{"author":"庄棫","content":"红晕脂痕，照出水、新妆靓。幽情共、绿云低映。一曲西洲，谁采取、亭亭影。人静。对西风、凌波自省。水佩风裳，偏又报、凉秋信。舞衣冷、幽香满径。压鬓谁簪，枉负了、闲心性。漫咏。泛一舸、田田万柄。","dynasty":"清代","title":"惜奴娇荷花"}
{"author":"庄棫","content":"梁燕呢喃款款飞。新秋明日是、景全非。红襟飘瞥影霏微。愁将离恨说、意依依。一春幽恨愿多违。相看桃李放、斗芳菲。思量真个倦游归。且随萤火绕、拂书帏。","dynasty":"清代","title":"朝玉阶秋燕"}
{"author":"庄棫","content":"晚来帘幕捲东风。细雨湿冥濛。辜负俊游佳约，春事去匆匆。云日转，透帘栊。瑞光融。等闲看了，染柳熏桃，种种情浓。","dynasty":"清代","title":"诉衷情雨"}
{"author":"庄棫","content":"李白桃红次第开。何人溪上泛舟来。盘飧市远无兼味，樽酒家贫只旧醅。慵拾翠，缓停杯。良辰美景且开怀。人生不向三春醉，何事东风淑景催。","dynasty":"清代","title":"鹧鸪天溪上春望"}
{"author":"庄棫","content":"画屏海燕来栖息。渐数到、清明寒食。芹泥著雨燕支湿。溪上落红谁拾。往事忆雕梁藻饰。新巢垒、似曾相识。天涯浪迹终凄恻。几处红楼解得。","dynasty":"清代","title":"杏花天燕"}
{"author":"庄棫","content":"桃花落后杨花落，更袅游丝。镇日帘垂。娇女深闺倦绣时。平芜十里春衫薄，玉勒骄嘶。曾向天涯。难把心情说与伊。","dynasty":"清代","title":"采桑子春暮"}
{"author":"庄棫","content":"密雨斜棱贴地匀。小楼声不断、似瑶筝。绿阴深处鸟还鸣。黄鹂啭、和入曲中听。春事莫关情。流酸梅子熟、溅眉颦。一川芳草自盈盈。绕阑久，阶上碧苔生。","dynasty":"清代","title":"小重山白门行馆望雨有怀"}
{"author":"庄棫","content":"乍西风萧瑟，芦荻芳洲，晚霞成绮。不道残秋，有画图如此。雪舞纤琼，月凝狂絮，更映盈盈水。又到重阳，故人何处，光阴弹指。几载漂摇，为谁零落，放鹤亭高，愁心难已。点检寒英，情枉孤芳徙。一样征人，一般词客，各一番情思。且引兰舟，沿溪徐听，采菱歌起。","dynasty":"清代","title":"醉蓬莱"}
{"author":"庄棫","content":"廿四番风，漫将花信从头数。一年一月一番新，不解情如许。海峤灵根暗孕，斗婵娟、尹邢共住。重帷深闭，匀粉调脂，含烟和露。仙影重楼，晚春旧约荼蘼误。剪绒娇女艳隋宫，画阁还重遇。筛月笼云罥雾。倚金尊、深宵缓度。碧芽徐引，芳意深缄，莫教春去。","dynasty":"清代","title":"烛影摇红月季"}
{"author":"庄棫","content":"被游丝一瞥，方解道、是残春。料处处园林，纷纷桃李，吹送香尘。销魂。漫天飞絮，到中庭、飏起看还匀。底事重帘不卷，从教误了芳辰。风风雨雨乍新晴，几辈逐雕轮。想草软如茵。香车稳卧，说也忺人。温存。一襟幽思，绕深闺、千梦翠眉颦。起向阑干斜倚，待看新月如银。","dynasty":"清代","title":"木兰花慢简周丈缦云李君壬菽戊辰"}
{"author":"庄棫","content":"落月转回廊，照镜台、翠眉深夜人静。相对不成眠，珠帘放、参差縠纹交并。玉钩斜处，鬓丝飘拂休回省。乍离碧海才一眩，行遍雕梁藻井。初三下九佳期，枉旧曲侬翻，新妆自整。心事诉姮娥，游仙梦、还被落红吹醒。春将去也，博山炉袅沉檀冷。看他三五团栾候，佳约终宵欢永。","dynasty":"清代","title":"南浦落月"}
{"author":"庄棫","content":"肠断崔徽，偏写淡妆人面。游丝冉漾，又嬉春情倦。昨夜三更，梦向西洲曾见。一枝枝，映杂花如霰。直到今朝，觉馀香、尚眷恋。小窗横幅，锁重重幽怨。飘香未似，缭绕杨花满院。怕被香、把梦儿吹转。","dynasty":"清代","title":"传言玉女白门久客春事将阑倩客为梅谱此遣兴"}
{"author":"庄棫","content":"草绿闲门掩，苔深曲径迷。东风无力袅游丝。自向阑干闲步觅春词。画阁新阴暗，珠帘薄雾垂。多情遍有蜜蜂儿。依旧小庭来往绕花枝。","dynasty":"清代","title":"南柯子晚春"}
{"author":"庄棫","content":"夕阳隐隐绕朱霞。红袖映窗纱。那得中山美酒，千日醉桃花。烟槛隔，绣屏遮。漫嗟呀。春心自锁，一任游丝。袅向天涯。","dynasty":"清代","title":"诉衷情霞"}
{"author":"庄棫","content":"斜日照疏棂。朱霞天半晴。袅游丝、百种轻盈。似解怜人春昼永，故宛转，写深情。心字篆香萦。茶烟午梦清。绕空阶、新雨苔生。闲倚阑干无一事，直坐到，月华明。","dynasty":"清代","title":"唐多令即事"}
{"author":"庄棫","content":"飞雨洒空阶。罗帷风自开。隐车声、缓送轻雷。鱼钥沉沉深院锁，难道有，玉人来。心印篆成灰。铜壶箭漏催。逐行云、何处徘徊。露出疏篁三四点，有残月，且开怀。","dynasty":"清代","title":"唐多令"}
{"author":"庄棫","content":"水晶帘下看梳头。思悠悠。意悠悠。曾记多情、携我上兰舟。小院三年芳草绿，眉自画，月如钩。纤腰一似柳枝柔。怕登楼。不知愁。只是悔教、夫婿觅封侯。拚把一春沉醉过，还夜夜，梦扬州。","dynasty":"清代","title":"江城子晓起"}
{"author":"庄棫","content":"一曲歌成酒一杯。困人天气好亭台。沉沉春昼斜飞雨，寂寂闲门乱点苔。花几簇，锦千堆。落红成阵映香腮。不如却下帘儿坐，自看同心七宝钗。","dynasty":"清代","title":"思佳客春雨"}
{"author":"庄棫","content":"无赖今年又晚春。一春风雨倍销魂。梁间归燕空留客，叶底流莺解骂人。飞絮绕，落花频。佩环摇荡梦中云。闭门已过春三月，莫向青郊问画轮。","dynasty":"清代","title":"思佳客"}
{"author":"庄棫","content":"端正妆成绣阁迟。捲帘终日雨丝丝。欲知庭外春多少，试看屏前影逶迤。吹不断，望还迷。画栏蜂蝶各参差。空阶点滴如弦管，难把新词付与伊。","dynasty":"清代","title":"思佳客"}
{"author":"庄棫","content":"渐凄迷万绿。且一洗、铅华颜色。道春欲归，春光偏爱惜。荡碎瑶魄。缟袂怜伊苦，者般姿态，向画阑欹侧。我言便觉人倾国。柳絮翻空，梨云凄咽。多情让伊幽洁。自刘郎去后，前事休说。娇痴无力。任佩环、摇曳似旧，玄都梦、影寂寂。重来绮思空忆。剩盈盈夜月。与共凄恻。游丝袅、断肠难觅。拚尽把、雨雨风风受了，小庭狼藉。闲门锁、却怕人识。待御风、缥缈天台去，琼箫唤彻。","dynasty":"清代","title":"六丑冶城白桃花次沐庵韵"}
{"author":"庄棫","content":"飞花坠絮，竟欲送春归，晚风人悄。闲云共袅。向阑干望去，一般萦绕。轻暖轻寒，怎把轻绵换了。自颠倒。快唤取香醪，愁待伊扫。沉醉休坐啸。忆水畔兰舟，岸边桂棹。出门一笑。问韦郎可见，乱山残照。爱杀房栊，莫把香篝撇掉。暮烟罩。去添衣、且休游眺。","dynasty":"清代","title":"扫花游春寒"}
{"author":"庄棫","content":"晴云绣。绕迤逦、雉堞排层岫。凄凉六代烟花，惆怅朱楼红袖。闲门自锁，谁复向、长亭问新柳。望归鸿、去逐天涯，夕阳偏带明秀。多情十二阑干，怕碧草侵阶，绮思非旧。燕语莺啼都休问，且镇日、帘儿共守。无憀是、琴丝茗碗，更谁识、新霜鸾镜有。但相思、弄笛桓伊，一江春水如酒。","dynasty":"清代","title":"尉迟杯金陵怀古"}
{"author":"庄棫","content":"九曲青溪一叶舟。山围潮打自风流。西园公子名无忌，南国佳人字莫愁。溪上住，水边讴。往时歌舞已都休。新来识得相思苦，说起相思不自由。","dynasty":"清代","title":"鹧鸪天青溪"}
{"author":"庄棫","content":"斗帐灯红，翠尊酒绿，洞户云罗缥缈。角枕栖鸳，香篝爇麝，竟是承平年少。拚放他春去，怎不把、春愁放掉。坐看蜡炬成灰，西窗钟动清晓。残梦几回萦绕。趁密约风流，后堂春好。凤管幺弦，象棋双陆，次第莫教忘了。几许行云处，鬓丝拂、暗尘吹帽。惆怅鹃声，三更低唤春老。","dynasty":"清代","title":"探春慢春夜"}
{"author":"庄棫","content":"娇云暖困柔情腻。罨画山屏眉映翠。帘波织就字回文，灯穗结成花并蒂。石榴裙子腰支细。依旧锦囊罗带系。由来荡子爱倡家，谁令妆成门独倚。","dynasty":"清代","title":"木兰花令闺情"}
{"author":"庄棫","content":"春去寻王谢。花草亚、甚时梁燕才嫁。寻常巷陌，人人自比，莫愁声价。芹泥拾去还怕。醉梦里、宫衣暗卸。漫夕阳、低说兴亡，香巢且垒兰麝。须知叶底流莺，树阴啼鴂，春残到夏。屏山似旧，帘栊未改，舞休歌罢。欢娱好趁良夜。快轻剪、云罗绣帕。更那堪、梅子青圆，蔷薇满架。","dynasty":"清代","title":"宴清都燕"}
{"author":"庄棫","content":"础润苔衣湿不乾。落红飞尽尚轻寒。庭前细雨更漫漫。古髻学成妆阁坐，腰支人觉带围宽。沉沉不语向阑干。","dynasty":"清代","title":"浣溪沙题士女图"}
{"author":"庄棫","content":"回廊一一。径窄衣衫逼。飞燕穿将帘子入。犹认寻常巷陌。柳丝难绾春情。一池浅涨浮萍。池上莫教回首，杜鹃低唤声声。","dynasty":"清代","title":"清平乐曲径"}
{"author":"庄棫","content":"肠断花辰，心苏草甲，柔情不放人闲。又送春归，如何尚怯轻寒。落红飞絮看都尽，为绿阴、愁倚阑干。袅沉檀。一缕游丝，绕向帘间。何须更写相思苦，倩回文云锦，小字冰纨。础润苔滋，泪痕拭也难乾。庭前燕子双双舞，笑班姬、学制团栾。莫心酸。远岸江蓠，别院幽兰。","dynasty":"清代","title":"高阳台初夏"}
{"author":"庄棫","content":"乍雨乍晴天气，轻寒轻暖帘栊。游丝飞絮已无踪，阁外湿云烟重。绿树舟迷前浦，朱栏马滑溪桥。香车油壁漫相邀，谁是西陵苏小。","dynasty":"清代","title":"西江月"}
{"author":"庄棫","content":"春去日迟迟，静锁一庭浓绿。深院翠帷亭午，梦鸳鸯稳宿。门前流水是秦淮，风颤浪纹簇。牵动王孙归思，挂蒲帆十幅。","dynasty":"清代","title":"好事近"}
{"author":"庄棫","content":"小院飞花尽，看一畦寒菜，争弄晴色。点染馀春，共水边藻荇，陇头麰麦。路转野棠隔，似刺绣、缕金交织。已遍开、万紫千红，休怪蝶衣无力。漫忆，沟塍溜碧，记匝地榆钱，忙到寒食。美景匆匆，任翻阶芍药，画栏烟幂。叱犊横箫笛，醉又醒、罗衫风逼。笑有人、绮阁深深，那会相识。","dynasty":"清代","title":"曲游春菜花"}
{"author":"庄棫","content":"步芳径，又草绿门闲，花红砌映。怅废池桥畔，难开旧奁镜。婵娟应共春光去，谁向湖山讯。漫褰衣、去上林亭，自循苔磴。名胜恁休问，剩瓦砾凄迷，泪痕清莹。惆怅荒台，题咏尚能认。繁华逝水归肠断，娇困风吹醒。待何人、携酒重来酩酊。","dynasty":"清代","title":"探芳讯朴园"}
{"author":"庄棫","content":"朱栏人倚，绿水舟横，销魂只有秦淮。暮雨朝云，让谁点缀阳台。长堤柳枝渐绿，似佯羞、乱颤瑶钗。愁未遣，又眉弯新月，暗逐人来。知否城闉将晚，过钿车偏送，塘外轻雷。障面飞花，纱窗幂雾疑开。游鱼翠澜漫搅，且勾留、衫影徘徊。春自远，背东风、香沁碧苔。","dynasty":"清代","title":"声声慢春淮晚步"}
{"author":"庄棫","content":"暖雪纷铺，晴云低蹙。一庭静对秾绿。画帘乍卷，似月明金屋。俪琼萼、碧玉嫁时；夸朱彩、石家盈斛。妆台畔、钗凤颤徽，暗香遥触。屏山新睡足。正刺绣深闺，云鬓斜矗。唾绒彩结，好重重团簇。惜春去、人倩淡妆；助花傲、夜娇银烛。雕阑压、胡蝶满园粉扑。","dynasty":"清代","title":"步月绣球"}
{"author":"庄棫","content":"庭院草痕齐，绿涨凄迷。香泥湿透晕苔衣。燕子不来春已去，又到黄鹂。花好是将离，人卜归期。王孙心事不须题。梅子雨肥风折笋，斗酒谁携。","dynasty":"清代","title":"卖花声白门对雨作"}
{"author":"庄棫","content":"槛外是钟山，翠拥烟峦。山腰茅屋两三间。我却低头水上望，几个渔船。金粉记当年，裙屐依然。一春心事有谁怜。燕子误将王谢认，来往翩跹。","dynasty":"清代","title":"浪淘沙秦淮水上看钟山"}
{"author":"庄棫","content":"绿水亚朱栏，柳色毵毵。渔舟撑出隔溪湾。如此风光何处去，休唱阳关。山外更青山，一样烟峦。管弦寂寞意阑珊。那得珠帘重十里，不放春闲。","dynasty":"清代","title":"浪淘沙"}
{"author":"庄棫","content":"江城晚。江渚远。梦魂自向千山转。孤衾寂。孤灯碧。几曲回肠，一枝横笛。戚。戚。金尊款。清歌婉。昼长应恨良宵短。家园隔。佳辰掷。老大征人，远游行客。恻。恻。","dynasty":"清代","title":"惜分钗夜坐"}
{"author":"庄棫","content":"长乐渡边，秦淮水畔，莫愁艇子曾携。一曲西河，尊前往事依稀。浮萍绿涨前溪遍，问六朝、遗迹都迷。映玻璃。白下城南，武定桥西。行人共说风光好，爱沙边鸥梦，雨后莺啼。投老方回，练裙十幅谁题。相思子夜春还夏，到欢闻、先已凄凄。更休提。烟外斜阳，柳外长堤。","dynasty":"清代","title":"高阳台长乐渡"}
{"author":"庄棫","content":"舞燕翾风，晴霓散雨，一弯浅露蛾眉。准备新晴，明朝去踏沙堤。影儿满地看都好，喜绿阴、青子离披。望还疑。穿遍闲云，飞上高枝。帘钩不改春时样，误几回良夜，几度佳期。暝色才开，依然国色天姿。团栾渐露微微意，到初三、便是芳时。好看伊。光满雕阑，彩泛金卮。","dynasty":"清代","title":"高阳台新月"}
{"author":"庄棫","content":"拱极台边，昭阳湖畔，微风吹送清讴。有一枝渔笛，相与勾留。又是三年不见，巾带缓、似旧风流。空相忆，江蓠远岸，杜若芳洲。悠悠。浪游廿载，题咏遍津亭，自豁吟眸。剩小红低唱，巧啭歌喉。我是江郎才尽，台城路、谁与绸缪。休重问、青青荠麦，冷月扬州。","dynasty":"清代","title":"凤凰台上忆吹箫怀丁保庵兴化"}
{"author":"庄棫","content":"花是将离，曲成懊恼，满城草绿烟含。片帆归去，行客柳毵毵。同是哀时庾信，婆娑影、我觉难堪。消魂处、今宵酒醒，好句自幽探。深缄。无一字，嬉春已倦，芳思都芟。想画梁双燕，相对呢喃。休忆卢家小妇，何人去、洒泪江潭。都忘却、朱樱绿笋，沉醉是淮南。","dynasty":"清代","title":"满庭芳别沐庵"}
{"author":"庄棫","content":"绿草萋萋波滟滟，出门一笑舟横。客心何处最伤情。石城桥畔路，直是少人行。往事六朝都不见，莫愁留得湖名。湖边莫去访娉婷。画船人似玉，端正自吹笙。","dynasty":"清代","title":"临江仙江行杂咏"}
{"author":"庄棫","content":"才到江津闻唤渡，岸傍还插旌旗。江南江北望迷离。无心鸥鹭好，来往各忘机。此际涉江何处去，落花流水天涯。蘼芜杜若有谁遗。晚山青不断，幕府路逶迤。","dynasty":"清代","title":"临江仙"}
{"author":"庄棫","content":"绕遍青山横北郭，郭门正对苔矶。矶边燕子几时飞。江空沙岸阔，风定客舟归。尚有石亭今不见，卧碑宸翰留题。承平风景记依稀。战征将廿载，涕泪暗双垂。","dynasty":"清代","title":"临江仙"}
{"author":"庄棫","content":"帆飐微风深碧浪，远天低度行云。客中风景向谁陈。山知今古事，水惯送行人。坐看舟移芳草岸，岸边沙鸟来频。百年行客几逡巡。不如沽美酒，归醉画堂春。","dynasty":"清代","title":"临江仙"}
{"author":"庄棫","content":"飞絮时光，熟梅天气，片帆又到扬州。绕荒城十里，尚似旧淮流。过多少、寻常巷陌，衔泥飞燕，何处勾留。望红楼人语，沉沉深押帘钩。杜郎老去，有何人、能诉清愁。喜学语雏莺，新声百舌，不解含羞。好向绿阴深处，西风动、怕报凉秋。已酴醾开到，行人休忆春游。","dynasty":"清代","title":"扬州慢过扬州作"}
{"author":"庄棫","content":"画帘深押理春蚕。金粟一灯含。帘外黄昏，满天梅雨，肠断是江南。帘间燕子双栖稳，帘内语喃喃。抽茧情怀，化蛾心事，风味十年谙。","dynasty":"清代","title":"少年游"}
{"author":"庄棫","content":"暖风吹送晴丝碧。深院珠帘隔。梦回枕上意难忘。行遍三吴三蜀又三湘。寸心万里天涯绕。草色闲门好。春风过了又秋风。岁岁年年都在酒尊中。","dynasty":"清代","title":"虞美人午梦"}
{"author":"庄棫","content":"看花回。又看新绿护楼台。几处轻阴，昼长无事，去徘徊。尘埃。点苍苔。芳心撩乱碧云钗。消魂连番花信，向人蜂蝶自飞来。斗草情绪，寻花心事，个侬谁共衔杯。记筵陈夏屋，香满春殿，羯鼓频催。螺黛浅画蛾眉。朱颜渐老，宝镜又慵开。游丝绕，旧欢休忆，倦眼徐揩。遣幽怀。薄霭翠幕四垂，似水静悄空阶。脆圆荐酒，沁齿流酸，结子还有青梅。百啭流莺巧，任啼鴂老，听杜鹃哀。怊怅高楼影事，共文箫、宛转韵幽谐。一般斗酒双柑，竹林深处，招隐人何在，枉早春、游冶花如海，思往事、空令愁埋。惨绿衣、手自亲裁。奈流光、迅速信音乖。想方塘外，钿车稳卧，缓送轻雷。","dynasty":"清代","title":"戚氏归自白门，绿阴满径，流莺睍睆，好音动人，率然赋之，不自知其言之长也。"}
{"author":"庄棫","content":"断送一春芳思，小庭寂寂，独自飞来。未到秋残，湘帘且与徘徊。听流莺、怕窥绿树；闻啼鸟、愁见青梅。黯楼台。一池芳草，满院苍苔。安排。午晴晒粉，翠迷杨柳，红讶玫瑰。莫遇庄生，枕中幽梦费疑猜。舞衣翻、应游上苑；仙风送、可引蓬莱。绕闲阶。滕王图画，相映空斋。","dynasty":"清代","title":"玉胡蝶本意"}
{"author":"庄棫","content":"微风细细送行云，云散远天青。秋千柱散花飞后，剩遥山、眉黛轻盈。冷落后堂宿燕，凄迷湿树啼莺。残阳遍解向人明。蛛网罥新晴。疏帘清簟情无限，更何须、载酒林亭。别有一般惆怅，弯弯新月初生。","dynasty":"清代","title":"风入松"}
{"author":"庄棫","content":"梦里馀春，便睡不成眠，娇困慵起。宝帐低垂，胡蝶一生花底。深院燕语莺啼，且认作、满园桃李。好蒙头、过了时光，一任岁华如驶。簟痕微拂纤纤指。鬓云松、欲梳还止。寻芳懒向花枝问，谁把流苏亲理。凭问陌上行人，到处香车流水。拥鸳衾休问，风自颤，漾帘苇。","dynasty":"清代","title":"玲珑四犯"}
{"author":"庄棫","content":"帘幕愔愔望转深。帘间莺燕自沉吟。熟梅天气半晴阴。日照纱窗人未起，风吹罗帐困难禁。无心再去理瑶琴。","dynasty":"清代","title":"浣溪沙"}
{"author":"庄棫","content":"写相思。倩柔丝万缕，午梦乍醒时。巧样回文，断魂心字，引将筠管潜吹。画堂深杂和兰麝，任萦回、谁与拨馀灰。桦烛良宵，输他蜡泪，尚说成堆。莫认铜槃承露，是春心微逗，一线灵犀。宛转柔肠，缠绵芳思，向人情自依依。更好共、书笺药裹，傍帘旌、终日总相宜。只有往时荀令，未解怜伊。","dynasty":"清代","title":"一萼红盘香"}
{"author":"庄棫","content":"闲庭无一事，听萧萧、叶响药栏频。似跳珠溅玉，洒来自密，喷处还匀。多为盛将仙露，来写十分春。润逼衣篝静，美景良辰。谁把玲珑巧凿，向清泉一掬，只为芳尘。便柔荑纤手，都是灌花人。料灵苗、能解滋味；涨香泥、不藉雨和云。花间隐、问壶公去，可许容身。","dynasty":"清代","title":"潇潇雨喷壶"}
{"author":"庄棫","content":"昼长人静。红日纱窗映。午梦初回魂乍定。说是伤春酒病。罗衫汗透难乾。簟纹玉腕斑斑。起向中庭闲步，一双胡蝶帘间。","dynasty":"清代","title":"清平乐"}
{"author":"庄棫","content":"帘影如丝，如丝疏雨，消遣清昼。润逼衣篝，青紬滑腻，捲榴裙皱。阴浓晕翠，苔深涨绿，休忆落红鸳甃。恁含愁、阑干独倚，泪痕湿，透衫袖。空阶黯黯，谁弹筝琶，相杂深宵玉漏。梅子黄时，满川烟草，风味江南又。更容幽隐，绝无人到，海燕雕梁共守。凭谁晓、晴霁较准，镜螺眉岫。","dynasty":"清代","title":"永遇乐"}
{"author":"庄棫","content":"门迎众绿，还放石榴红。人如醉，娇欲睡，起先慵。静帘栊。愁绪天涯绕，共莺燕，随蜂蝶，曾几度，额黄染，脸脂融。剩得轻阴，阁外深深护，雨湿烟浓。望江南江北，绮思去无踪。似水韶华，太匆匆。记嬉游处，春如海，花飞径，乍相逢。佳约误，钿车过，更谁从。影朦胧。旧日庭前月，似团扇，又熏风。秋未到，欢长好，意惺忪。纤手瑶琴自抚，仙裾戛、玉佩丁冬。任鸳鸯六六，水宿梦相通，碧涨悠溶。","dynasty":"清代","title":"六州歌头"}
{"author":"庄棫","content":"城上斜阳依绿树。门外斑骓，见了还相顾。玉勒珠鞭何处住。回头不觉天将暮。风里馀花都散去。不省分开，何日能得遇。凝睇窥君君莫误。几多心事从君诉。","dynasty":"清代","title":"蝶恋花"}
{"author":"谢惠连","content":"　　岁将暮，时既昏。寒风积，愁云繁。梁王不悦，游于兔园。乃置旨酒，命宾友。召邹生，延枚叟。相如末至，居客之右。俄而微霰零，密雪下。王乃歌北风于卫诗，咏南山于周雅。授简于司马大夫，曰：“抽子秘思，骋子妍辞，侔色揣称，为寡人赋之。”　　相如于是避席而起，逡巡而揖。曰：臣闻雪宫建于东国，雪山峙于西域。岐昌发咏于来思，姬满申歌于《黄竹》。《曹风》以麻衣比色，楚谣以幽兰俪曲。盈尺则呈瑞于丰年，袤丈则表沴于阴德。雪之时义远矣哉！请言其始。　　若乃玄律穷，严气升。焦溪涸，汤谷凝。火井灭，温泉冰。沸潭无涌，炎风不兴。北户墐扉，裸壤垂缯。于是河海生云，朔漠飞沙。连氛累霭，揜日韬霞。霰淅沥而先集，雪纷糅而遂多。　　其为状也，散漫交错，氛氲萧索。蔼蔼浮浮，瀌瀌弈弈。联翩飞洒，徘徊委积。始缘甍而冒栋，终开帘而入隙。初便娟于墀庑，末萦盈于帷席。既因方而为圭，亦遇圆而成璧。眄隰则万顷同缟，瞻山则千岩俱白。于是台如重璧，逵似连璐。庭列瑶阶，林挺琼树，皓鹤夺鲜，白鹇失素，纨袖惭冶，玉颜掩姱。　　若乃积素未亏，白日朝鲜，烂兮若烛龙，衔耀照昆山。尔其流滴垂冰，缘溜承隅，粲兮若冯夷，剖蚌列明珠。至夫缤纷繁骛之貌，皓皔曒洁之仪。回散萦积之势，飞聚凝曜之奇，固展转而无穷，嗟难得而备知。　　若乃申娱玩之无已，夜幽静而多怀。风触楹而转响，月承幌而通晖。酌湘吴之醇酎，御狐貉之兼衣。对庭鹍之双舞，瞻云雁之孤飞。践霜雪之交积，怜枝叶之相违。驰遥思于千里，愿接手而同归。　　邹阳闻之，懑然心服。有怀妍唱，敬接末曲。于是乃作而赋积雪之歌，歌曰：　　携佳人兮披重幄，援绮衾兮坐芳褥。　　燎熏炉兮炳明烛，酌桂酒兮扬清曲。　　又续写而为白雪之歌，歌曰：　　曲既扬兮酒既陈，朱颜酡兮思自亲。　　愿低帷以昵枕，念解佩而褫绅。　　怨年岁之易暮，伤后会之无因。　　君宁见阶上之白雪，岂鲜耀于阳春。　　歌卒。王乃寻绎吟玩，抚览扼腕。顾谓枚叔，起而为乱，乱曰：　　白羽虽白，质以轻兮，白玉虽白，空守贞兮。未若兹雪，因时兴灭。玄阴凝不昧其洁，太阳不固其节。节岂我名，洁岂我贞。凭云升降，从风飘零。值物赋象，任地班形。素因遇立，污随染成。纵心皓然，何虑何营？","dynasty":"南北朝","tags":"辞赋精选，写雪","title":"雪赋"}
{"author":"谢惠连","content":"日落泛澄瀛，星罗游轻桡。憩榭面曲汜，临流对回潮。辍策共骈筵，并坐相招要。哀鸿鸣沙渚，悲猿响山椒。亭亭映江月，浏浏出谷飚。斐斐气幂岫，泫泫露盈条。近瞩祛幽蕴，远视荡喧嚣。晤言不知罢，从夕至清朝。","dynasty":"南北朝","tags":"写景，山水，抒情","title":"泛湖归出楼中翫月五言"}
{"author":"谢惠连","content":"轨息陆途初，枻鼓川路始。涟漪繁波漾，参差层峰峙。萧疏野趣生，逶迤白云起。登陟苦跋涉，䁹盼乐心耳。即玩玩有竭，在兴兴无已。","dynasty":"南北朝","tags":"自然，写景，山水","title":"泛南湖至石帆诗"}
{"author":"谢惠连","content":"客从远方来。赠我鹄文绫。贮以相思箧。缄以同心绳。裁为亲身服。着以俱寝兴。别来经年岁。欢心不同凌。泻酒置井中。谁能辨斗升。合如杯中水。谁能判淄渑。","dynasty":"南北朝","title":"代古诗"}
{"author":"谢惠连","content":"平生无志意。少小婴忧患。如何乘苦心。矧复值秋晏。皎皎天月明。奕奕河宿烂。萧瑟含风蝉。寥唳度云雁。寒商动清闺。孤灯暧幽幔。耿介繁虑积。展转长宵半。夷险难豫谋。倚伏昧前算。虽好要如达。不同长卿慢。颇悦郑生偃。无取白衣宦。未知古人心。且从性所翫。宾至可命觞。朋来当染翰。高台骤登践。清浅时陵乱。颓魄不再圆。倾羲无两旦。金石终销毁。丹青暂雕焕。各勉玄发欢。无贻白首叹。因歌遂成赋。聊用布亲串。","dynasty":"南北朝","title":"秋怀诗"}
{"author":"谢惠连","content":"衡纪无淹度。晷运倏如催。白露滋园菊。秋风落庭槐。肃肃莎鸡羽。烈烈寒螀啼。夕阴结空幕。宵月皓中闺。美人戒裳服。端饰高砧响发。楹长杵声哀。微芳起两袖。轻汗染双题。纨素既已成。君子行未归。裁用笥中刀。缝为万里衣。盈箧自余手。幽缄俟君开。腰带准畴昔。不知今是非。","dynasty":"南北朝","title":"捣衣诗"}
{"author":"谢惠连","content":"落日隐櫩楹。升月照帘栊。团团满叶露。析析振条风。蹀足循广除。瞬目矖曾穹。云汉有灵匹。弥年阙相从。遐川阻昵爱。修渚旷清容。弄杼不成藻。耸辔骛前踪。昔离秋已两。今聚夕无双。倾河易回斡。欵情难久悰。沃若灵驾旋。寂寥云幄空。留情顾华寝。遥心逐奔龙。沉吟为尔感。情深意弥重。","dynasty":"南北朝","title":"七月七日夜咏牛女诗"}
{"author":"谢惠连","content":"朱明振炎气。溽暑扇温飙。羡彼明月辉。离毕经中宵。思此相郊云。既雨盈崇朝。上天愍憔悴。商羊自吟谣。","dynasty":"南北朝","title":"喜雨诗"}
{"author":"谢惠连","content":"七宿乘运曜。三星与时灭。履霜冰弥坚。积寒风愈切。繁云起重阴。回飙流轻雪。园林粲斐皓。庭除秀皎洁。墀琐有凝污。逵衢无通辙。","dynasty":"南北朝","title":"咏冬诗"}
{"author":"谢惠连","content":"贲园奚足慕。下帷故宜遵。山成由一篑。崇积始微尘。虞轩虽眇莽。颜隰亦何人。","dynasty":"南北朝","title":"读书诗"}
{"author":"郑巢","content":"寒蛩鸣不定，郭外水云幽。南浦雁来日，北窗人卧秋。病身多在远，生计少于愁。薄暮西风急，清砧响未休。","dynasty":"唐代","title":"秋思"}
{"author":"郑巢","content":"故苑多愁夕，西风木叶黄。寒江浸雾月，晓角满城霜。弟侄来书少，关河去路长。几时停桂楫，故国隔潇湘。","dynasty":"唐代","title":"楚城秋夕"}
{"author":"郑巢","content":"云水生寒色，高亭发远心。雁来疏角韵，槐落减秋阴。隔石尝茶坐，当山抱瑟吟。谁知潇洒意，不似有朝簪。","dynasty":"唐代","title":"秋日陪姚郎中登郡中南亭"}
{"author":"郑巢","content":"暮过潭上寺，独宿白云间。钟磬遥连树，星河半隔山。石中泉暗落，松外户初关。却忆终南里，前秋此夕还。","dynasty":"唐代","title":"宿天竺寺"}
{"author":"郑巢","content":"当门三四峰，高兴几人同。寻鹤新泉外，留僧古木中。蝉鸣槐叶雨，鱼散芰荷风。多喜陪幽赏，清吟绕石丛。","dynasty":"唐代","title":"陈氏园林"}
{"author":"郑巢","content":"湖近草侵庭，秋来道兴生。寒潮添井味，远漏带松声。放卷听泉坐，寻僧踏雪行。何年各无事，高论宿青城。","dynasty":"唐代","title":"题崔中丞北斋"}
{"author":"郑巢","content":"山空水绕篱，几日此栖迟。采菊频秋醉，留僧拟夜棋。桂阴生野菌，石缝结寒澌。更喜连幽洞，唯君与我知。","dynasty":"唐代","title":"题崔行先石室别墅"}
{"author":"郑巢","content":"山寒叶满衣，孤鹤偶清羸。已在云房老，休为内殿期。岚昏声磬早，果熟唤猿迟。未得终高论，明朝更别离。","dynasty":"唐代","title":"题灵隐寺皖公院"}
{"author":"郑巢","content":"又归衡岳寺，旧院树冥冥。坐石缝寒衲，寻龛补坏经。峤云笼曙磬，潭草落秋萍。谁伴高窗宿，禅衣挂桂馨。","dynasty":"唐代","title":"送?"}
{"author":"郑巢","content":"孤吟疏雨绝，荒馆乱峰前。晓鹭栖危石，秋萍满败船。溜从华顶落，树与赤城连。已有求闲意，相期在暮年。","dynasty":"唐代","title":"泊灵溪馆"}
{"author":"郑巢","content":"林疏多暮蝉，师去宿山烟。古壁灯熏画，秋琴雨润弦。竹间窥远鹤，岩上取寒泉。西岳沙房在，归期更几年。","dynasty":"唐代","title":"瀑布寺贞上人院"}
{"author":"郑巢","content":"巡礼知难尽，幽人见亦稀。几年潭上过，何待雪中归。远瀑穿经室，寒螀发定衣。无因寻道者，独坐对松扉。","dynasty":"唐代","title":"寄贞法师"}
{"author":"郑巢","content":"貂裘离阙下，初佐汉元勋。河偃流澌叠，沙晴远树分。牛羊下暮霭，鼓角调寒云。中夕萧关宿，边声不可闻。","dynasty":"唐代","title":"送灵溪李侍郎"}
{"author":"郑巢","content":"逍遥方罢郡，高兴接东瓯。几处行杉径，何时宿石楼。湘声穿古窦，华影在空舟。惆怅云门路，无因得从游。","dynasty":"唐代","title":"送姚郎中罢郡游越"}
{"author":"郑巢","content":"西风吹远蝉，驿路在云边。独梦诸山外，高谈大旆前。夜灯分楚塞，秋角满湘船。郡邑多岩窦，何方便学仙。","dynasty":"唐代","title":"送魏校书赴夏口从事"}
{"author":"郑巢","content":"吟去望双旌，沧洲晚气清。遥分高岳色，乱出远蝉声。楚霁云连寺，湘寒浪浸城。孤猿不可听，一听白髭生。","dynasty":"唐代","title":"送衡州薛从事"}
{"author":"郑巢","content":"关河度几重，边色上离容。灞水方为别，沙场又入冬。曙雕回大旆，夕雪没前峰。汉使多长策，须令远国从。","dynasty":"唐代","title":"送边使"}
{"author":"郑巢","content":"篇章动玉京，坠叶满前程。旧国与僧别，秋江罢钓行。马过隋代寺，樯出楚山城。应近嵩阳宿，潜闻瀑布声。","dynasty":"唐代","title":"送人赴举"}
{"author":"郑巢","content":"论文意有违，寒雨洒行衣。南渡久谁语，后吟今独归。河帆因树落，沙鸟背潮飞。若值云门侣，多因宿翠微。","dynasty":"唐代","title":"送袁肇归山阴"}
{"author":"郑巢","content":"潇湘路杳然，清兴起秋前。去寺多随磬，看山半在船。绿云天外鹤，红树雨中蝉。莫使游华顶，逍遥更过年。","dynasty":"唐代","title":"送李式"}
{"author":"郑巢","content":"挂席曙钟初，家山半在吴。橹声过远寺，江色润秋芜。陂鹤巢城木，边鸿宿岸芦。知君当永夜，独钓五湖隅。","dynasty":"唐代","title":"送韦弇"}
{"author":"郑巢","content":"南京路悄然，欹石漱流泉。远寺寒云外，扬帆暑雨前。雁行回晓岫，蜃色上湖田。更想清吟处，多同隐者眠。","dynasty":"唐代","title":"送人南游"}
{"author":"郑巢","content":"又归衡岳寺，旧院树冥冥。坐石缝寒衲，寻龛补坏经。峤云笼曙磬，潭草落秋萍。谁伴高窗宿，禅衣挂桂馨。","dynasty":"唐代","title":"送省空上人归南岳"}
{"author":"郑巢","content":"竹锡与袈裟，灵山笑暗霞。泉痕生净藓，烧力落寒花。高户闲听雪，空窗静捣茶。终期宿华顶，须会说三巴。","dynasty":"唐代","title":"送象上人还山中"}
{"author":"郑巢","content":"忆过僧禅处，遥山抱竹门。古房关藓色，秋径扫潮痕。石净闻泉落，沙寒见鹤翻。终当从此望，更与道人言。","dynasty":"唐代","title":"送僧归富春"}
{"author":"郑巢","content":"古殿焚香外，清羸坐石棱。茶烟开瓦雪，鹤迹上潭冰。孤磬侵云动，灵山隔水登。白云归意远，旧寺在庐陵。","dynasty":"唐代","title":"送琇上人"}
{"author":"郑巢","content":"一化西风外，禅流稍稍分。买碑行暮雨，斫石葬寒云。静户关松色，荒斋聚鸟群。朗吟声不倦，高传有遗文。","dynasty":"唐代","title":"哭虚海上人"}
{"author":"郑巢","content":"后房寒竹连，白昼坐冥然。片衲何山至，空堂几夜禅。叶侵经上字，冰结砚中泉。雪夕谁同话，悬灯古像前。","dynasty":"唐代","title":"和姚郎中题凝公院"}
{"author":"郑巢","content":"云泉心不爽，垂日坐柴关。砚取檐前雨，图开异国山。原僧招过宿，沙鸟伴长闲。地与中峰近，残阳独不还。","dynasty":"唐代","title":"赠丘先生"}
{"author":"郑巢","content":"南海何年过，中林一磬微。病逢秋雨发，心逐暮潮归。久卧前山寺，犹逢故国衣。近来慵步履，石藓满柴扉。","dynasty":"唐代","title":"赠蛮僧"}
{"author":"王恽","content":"采菱人语隔秋烟，波静如横练。入手风光莫流转，共留连，画船一笑春风面。江山信美，终非吾土，问何日是归年？","dynasty":"元代","tags":"秋天","title":"平湖乐·采菱人语隔秋烟"}
{"author":"王恽","content":"将军报书切，高卧起螭蟠。悲欢离合常事，知己古为难。忆昔草庐人去，郁郁风云英气，千载到君还。歌吹展江底，长铗不须弹。路漫漫，天渺渺，与翩翩。西风鸿鹄，一举横绝碧云端。自笑鹡鸰孤影，落日野烟原上，沙晚不胜寒。后夜一相意，明月满江干。","dynasty":"元代","tags":"送别，悲壮","title":"水调歌头·送王子初之太原"}
{"author":"王恽","content":"当年紫禁烟花，相逢恨不知音早。秋风倦客，一杯情话，为君倾倒。回首燕山，月明庭树，两枝乌绕。正情驰魏阙，空书怪事，心胆堕，伤殷浩。祸福无端倚伏，问古今、几人明了。沧浪渔父，归来惊笑，灵均枯槁。邂逅淇南，岁寒独在，故人襟抱。恨黄尘障尺，西山远目，送斜阳鸟。","dynasty":"元代","tags":"送别，抒怀","title":"水龙吟·送焦和之赴西夏行省"}
{"author":"王恽","content":"樊川吾所爱，老我莫能俦。二年鞍马淇上，来往更风流。梦里池塘春草，却被鸣禽呼觉，柳暗水边楼。浩荡故园思，汶水日悠悠。洛阳花，梁苑月，苦迟留。半生许与词伯，不负壮年游。我亦布衣游子，久欲观光齐鲁，羁绁在鹰韛、早晚西湖上，同醉木兰舟。","dynasty":"元代","tags":"送别，羁旅，思乡","title":"水调歌头·送王修甫东还"}
{"author":"王恽","content":"邻曲子严伯昌，尝以《黑漆弩》侑酒。省郎仲先谓余曰：“词虽佳，曲名似未雅。若就以‘江南烟雨’目之何如？”予曰：“昔东坡作《念奴》曲，后人爱之，易其名为《酹江月》，其谁曰不然？”仲先因请余效颦。遂追赋《游金山寺》一阕，倚其声而歌之。昔汉儒家畜声伎，唐人例有音学。而今之乐府，用力多而难为工，纵使有成，未免笔墨劝淫为侠耳。渠辈年少气锐，渊源正学，不致费日力于此也。其词曰：苍波万顷孤岑矗，是一片水面上天竺。金鳌头满咽三杯，吸尽江山浓绿。蛟龙虑恐下燃犀，风起浪翻如屋。任夕阳归棹纵横，待偿我平生不足。","dynasty":"元代","tags":"游记，景点","title":"黑漆弩·游金山寺"}
{"author":"王恽","content":"蓟北分携已六年。秋风淇上又离筵。一尊情话重留连。内史调兵惟汉相，春潭通漕笑韦坚。岳云抛翠上吟鞭。","dynasty":"元代","tags":"宴饮，送别","title":"浣溪沙·送王子勉都运关中"}
{"author":"王恽","content":"乐府合欢曲读《开元遗事》去取唐人诗而为之。一名《百衲锦》，因观任南麓所画《华清宫图》而作。驿尘红，荔枝风，吹断繁华一梦空。玉辇不来宫殿闭，青山依旧御墙中。乱横戈，奈君何，扈从人稀北去多。尘土已消红粉艳，荔枝犹到马嵬坡。岁东巡，洛阳城，天乐宫中夜彻明。不忆李暮偷曲去，酒楼吹笛有新声。雨霖铃，却归秦，犹是张徽一曲新。长记上皇和泪听，月明南内更无人。忆开元，掌中仙，入侍深宫二十年。长记承天门上宴，百官楼下拾金钱。锦城头，锦江流，回望长安帝尽愁。那更血魂来梦里，杜鹃声在散花楼。驿坡前，掩婵娟，惨乱旌旗指望贤。无复一生私语事，柘黄袍袖泪潜然。九龙池，百花时，乐按《梁州》爱急吹。揭手便拈金碗舞，上皇惊笑勃妳儿。信音沉，泪沾襟，秋雨铃声阁道深。人到愁来无会处，不关情处也伤心！","dynasty":"元代","title":"【正宫】双鸳鸯_乐府合欢曲"}
{"author":"王恽","content":"纷纷末术例从谀，邂逅淇南论有馀。贾传自怜多感慨，东门何意泥孤虚。雨连宾馆留三宿，天遣幽怀为一抒。觉我胸中闻未有，九峰新说历家书。","dynasty":"元代","tags":"离别","title":"送姬仲实隐士北还"}
{"author":"王恽","content":"柳圈辞暖烟飘，绿杨桥，旋结柔圈折细条。都把发春闲懊恼，碧波深处一时抛。野溪边，丽人天，金缕歌声碧玉圈。解祓不祥随水去，尽回春色到樽前。问春工，二分空，流水桃花飏晓风。欲送春愁何处去？一环清影到湘东。步春溪，喜追陪，相与临流酹一杯。说似碧茵罗袜客，远将愁去莫徘徊。秉兰芳，俯银塘，迎致新祥祓旧殃。不似汉皋空解珮，归时襟袖有余香。醉留连，赏春妍，一曲清歌酒十千。说与琵琶红袖客，好将新事曲中传。","dynasty":"元代","title":"【正宫】双鸳鸯"}
{"author":"王恽","content":"社坛烟淡散林鸦，把酒观多稼。霹雳弦声斗高下，笑喧哗，壤歌亭外山如画。朝来致有，西山爽气，不羡日夕佳。","dynasty":"元代","tags":"习俗，抒情，志向","title":"平湖乐·尧庙秋社"}
{"author":"王恽","content":"九龙分部中天雨，何处痴蟠睡不开。一勺凤凰台下水，有时风雨洗天来。","dynasty":"元代","title":"同刘劝农彦和葛县令祐之游苍谷口四首其二"}
{"author":"王恽","content":"方山忽断两崖开，中有苍河自北来。行出山门俱不见，玉龙翻作地中雷。","dynasty":"元代","title":"同刘劝农彦和葛县令祐之游苍谷口四首其三"}
{"author":"王恽","content":"地炉火在壁灯昏，睡觉山堂笑语温。豆粥一盂官事了，缓摇吟辔出山门。","dynasty":"元代","title":"同刘劝农彦和葛县令祐之游苍谷口四首其四"}
{"author":"王恽","content":"懊恼春悰困宿酲，偶随游子到溪亭。多情几行城南柳，三度春风见汝青。","dynasty":"元代","title":"清明后一日作"}
{"author":"王恽","content":"东山削出翠芙蓉，西壑䂘砑贮雪风。人说魏王曾避暑，殿基犹是旧离宫。","dynasty":"元代","title":"游霖落山杂诗二首其一"}
{"author":"王恽","content":"滴乳岩前挂瀑流，青林飞洒动高秋。玉龙跃入青冥去，堆叠苍烟万壑愁。","dynasty":"元代","title":"游霖落山杂诗二首其二"}
{"author":"王恽","content":"望京楼上晚凭阑，长记居庸八月还。一段紫烟吟不尽，枉分秋色与南山。","dynasty":"元代","title":"关山秋霁图"}
{"author":"王恽","content":"翠嵓回抱郁苍官，绝境轩横杳霭间。老矣瑞峰应健在，护持长伴八龙间。","dynasty":"元代","title":"游栖嵓寺三首其一"}
{"author":"王恽","content":"一径萦纡入杳冥，望川亭迥夕阳明。欲知眼界宽多少，放出秦川似掌平。","dynasty":"元代","title":"游栖嵓寺三首其二"}
{"author":"王恽","content":"层岩重倚尚斜阳，山下风烟一漫苍。恨煞爱山王老子，不来同宿赞公房。","dynasty":"元代","title":"游栖嵓寺三首其三"}
{"author":"王恽","content":"淡妆疏影两依依，点缀横斜画总宜。恰似孤山篱落畔，小溪如练月如眉。","dynasty":"元代","title":"题张梦卿双清图"}
{"author":"王恽","content":"大地河山绣错明，野烟孤庙枕荒城。杜鹃饶舌知何事？血洒东风怨未平。","dynasty":"元代","title":"禹庙"}
{"author":"王恽","content":"上方层阁倚晴烟，回合诸峰耸碧莲。午枕不容诗梦就，天风吹雨下危巅。","dynasty":"元代","title":"游青莲寺"}
{"author":"王恽","content":"离离香粉淡争妍，莫作荒寒景趣看。绝似承华宫槛畔，春风和露湿阑干。","dynasty":"元代","title":"显宗墨竹"}
{"author":"王恽","content":"自古徒兵泽潞雄，选齐尤见四州公。堂堂气与鼙声壮，闪闪旗翻日脚红。","dynasty":"元代","title":"泽潞即事杂诗三首其一"}
{"author":"王恽","content":"角声催日上牙城，白羽风清坐阅兵。盾鼻恐烦磨檄墨，莫教华发等閒生。","dynasty":"元代","title":"泽潞即事杂诗三首其二"}
{"author":"王恽","content":"一檄风驰万有降，天兵开国古无双。寄声璧月琼枝客，铁锁休誇一苇江。","dynasty":"元代","title":"泽潞即事杂诗三首其三"}
{"author":"王恽","content":"丁东铿戛碎璆琳，掩尽朱弦窈眇音。花外粉墙遮不断，佩环清彻洞房深。","dynasty":"元代","title":"闻方响"}
{"author":"王恽","content":"渺渺春江碧若空，一丝斜袅钓坛风。富春莫拟幽栖稳，已在君王物色中。","dynasty":"元代","title":"春江独钓图"}
{"author":"王恽","content":"楚水吴山万里秋，风帆吹饱北来舟。应怜满眼新亭客，空对江山双泪流。","dynasty":"元代","title":"题烟江叠嶂图"}
{"author":"王恽","content":"牙旗风软马萧萧，渭水归来气更豪。想得龙沙西北道，际天秋草黑山高。","dynasty":"元代","title":"毳幕卓歇图"}
{"author":"王恽","content":"缨绂驺衣一色红，玉华光照苑门空。昭陵六骏秋风里，辛苦文皇百战功。","dynasty":"元代","title":"韩干画照夜白图"}
{"author":"王恽","content":"太行元气老洪濛，草树风前带润容。山色只宜差远看，近移空翠上高峰。","dynasty":"元代","title":"山行杂诗二首其一"}
{"author":"王恽","content":"西来游宦半忙閒，六日迢遥道路间。回转羊肠三百里，天教马上饱看山。","dynasty":"元代","title":"山行杂诗二首其二"}
{"author":"王恽","content":"槐壤纷纷事暂欢，枕中栩栩伴周閒。丹青欲识滕王意，须著人间比梦间。","dynasty":"元代","title":"滕王蝶蚁图二首"}
{"author":"王恽","content":"粉香金翠梦能甜，细写春悰入笔尖。却恐寻香飞便去，六宫争下水晶帘。","dynasty":"元代","title":"滕王蝶蚁图二首其二"}
{"author":"王恽","content":"连日风沙此日晴，东君有意作清明。垂鞭醉入宫城去，一片伤心画不成。","dynasty":"元代","title":"汴梁清明"}
{"author":"王恽","content":"禁漏穿花夜已央，宫槐笼晓色苍苍。殷勤一点东华日，先到红鸾扇影光。","dynasty":"元代","title":"万寿节同宋太常弘道出左掖门口号五首其一"}
{"author":"王恽","content":"隔夜端门分板位，平明簪笏列鹓行。紫云低覆千官拜，润入金炉百和香。","dynasty":"元代","title":"万寿节同宋太常弘道出左掖门口号五首其二"}
{"author":"王恽","content":"羯鼓声高吹管清，九天合作凤鸾鸣。侍仪赞喝三成后，磬折齐呼万寿声。","dynasty":"元代","title":"万寿节同宋太常弘道出左掖门口号五首其三"}
{"author":"王恽","content":"花映岩廊近紫宸，宫官行酒过三巡。共携满袖香烟出，散作都城十日春。","dynasty":"元代","title":"万寿节同宋太常弘道出左掖门口号五首其四"}
{"author":"王恽","content":"对品班分玉笋行，一时望拜殿西厢。百官燕出宫闱静，疏雨濛濛湿建章。","dynasty":"元代","title":"万寿节同宋太常弘道出左掖门口号五首其五"}
{"author":"王恽","content":"当年陆海骇珍藏，此日繁华堕渺茫。春草不随人事换，依然分翠入宫墙。","dynasty":"元代","title":"寒食日过隆德宫"}
{"author":"王恽","content":"病来心事转蹉跎，身外犹嫌长物多。况是春归留不得，侍儿无用蹙双蛾。","dynasty":"元代","title":"题乐天不能忘情图二首其一"}
{"author":"王恽","content":"青衫憔悴老江州，放逐归来万事休。止有醉吟情未减，又翻新样柳枝愁。","dynasty":"元代","title":"题乐天不能忘情图二首其二"}
{"author":"王恽","content":"清时瑶殿引瓶金，百尺还闻坠水音。想得日长宫阁静，玉盘珍果看浮沈。","dynasty":"元代","title":"宫井"}
{"author":"王恽","content":"雪拥天山六月寒，冷云西北是长安。行人马上扬鞭喜，犹胜南荒作热官。","dynasty":"元代","title":"武元直雪霁早行图"}
{"author":"王恽","content":"碧树翻香满洞春，一声长笛隔花闻。似嫌燕语莺吟碎，暖喷宫音遏梦云。","dynasty":"元代","title":"庚辰岁人日前一日书梦中所见"}
{"author":"王恽","content":"梅粉飘零柳未烟，一枝春色独当轩。今年盼得红苞折，风雪禁持第几番。","dynasty":"元代","title":"小桃"}
{"author":"王恽","content":"宫槐阴合玉堂清，书叶翻香入细听。内苑近来游宴少，太平天子要传经。","dynasty":"元代","title":"周文矩勘书图"}
{"author":"王恽","content":"翠敛双娥底事愁，不缘春去落花稠。归鞍未得朝天信，望断东风燕子楼。","dynasty":"元代","title":"楼居春望图"}
{"author":"王恽","content":"月池悬溜落苍洼，岩窦分居可百家。不羡碧澜秋色好，倚天惊绝赤城霞。","dynasty":"元代","title":"游百家岩杂诗"}
{"author":"王恽","content":"庭树潇潇绿满廊，日长深锁碧窗凉。隔帘遥见秋来处，一叶轻黄堕井床。","dynasty":"元代","title":"太一宫"}
{"author":"王恽","content":"醉岸乌纱殿影东，宫花低映酒波红。兴来草罢《长杨赋》，独占高槐洒晚风。","dynasty":"元代","title":"玉堂闲适图"}
{"author":"王恽","content":"郭相西征奏凯还，阿娇欢宠镜交鸾。却嫌暖殿春风燠，玉管横翻晓吹寒。","dynasty":"元代","title":"庄宗横吹图"}
{"author":"王恽","content":"望空北顾无双寺，行入西津第一州。江影隔山摇素练，行云和梦锁朱楼。","dynasty":"元代","title":"润州"}
{"author":"王恽","content":"仪曹苦厌为山囚，雾障烟屏看未休。行过白峰三十里，桐庐江上重回头。","dynasty":"元代","title":"白峰岭"}
{"author":"王恽","content":"去年扶病上新茔，歌管杯盘水曲亭。今日重来人不见，杏花零落柳条青。","dynasty":"元代","title":"细君崔氏哀辞二首其一"}
{"author":"王恽","content":"兰枯蕙槁不禁风，一夕吹香入殡宫。把酒试浇桥下水，不容将恨到湘东。","dynasty":"元代","title":"细君崔氏哀辞二首其二"}
{"author":"王恽","content":"豫樟蔽日无黄落，竹笋经霜更碧鲜。记取江南光景异，暖烟晴日是冬天。","dynasty":"元代","title":"兰溪县女步道中"}
{"author":"王恽","content":"太湖清润岱宗雄，金字宣和第一峰。绝似水晶宫里看，一堆寒碧玉玲珑。","dynasty":"元代","title":"题刘总管宅御爱峰"}
{"author":"王恽","content":"闾阎扑地不容閒，叠起重棚翠霭间。楼下市声喧午枕，药炉头上看青山。","dynasty":"元代","title":"全氏小楼与南山相对殆几案间物也暇日觞予其上索赋鄙作因口占三绝句"}
{"author":"王恽","content":"东篱遥见喜悠然，况在风烟咫尺间。满劝银杯留客醉，夕阳佳处鸟飞还。","dynasty":"元代","title":"全氏小楼与南山相对殆几案间物也暇日觞予其上索赋鄙作因口占三绝句其二"}
{"author":"王恽","content":"掖西千树闹春华，莫把芳容带雨誇。看取一枝横绝处，洗妆还是汉宫娃。","dynasty":"元代","title":"题钱舜举画梨花"}
{"author":"王恽","content":"翠华行殿拂明开，北狩南巡此往回。长忆先皇重词翰，玉堂今岁几人来。","dynasty":"元代","title":"龙虎台二首其一"}
{"author":"王恽","content":"山灵拱护走风雷，万马云屯驻汉台。今日鼎成弓剑在，西风吹泪不胜哀。","dynasty":"元代","title":"龙虎台二首其二"}
{"author":"王恽","content":"长记扁舟过武夷，仙家梅竹满清溪。山禽尽日怜幽致，争拣寒枝趁晚栖。","dynasty":"元代","title":"疏梅寒雀图"}
{"author":"王恽","content":"千里阴山骑四周，休誇西伯渭滨游。今年较猎饶常岁，一色天狼四十头。","dynasty":"元代","title":"甘不剌川在上都西北七百里外董侯承旨扈从北回遇于榆林酒间因及今秋大狝之盛书六绝以纪其事"}
{"author":"王恽","content":"今年大狝蹛林秋，青兕黄羊以万筹。摇吻戍儿欣有语，好云从此到南楼。","dynasty":"元代","title":"甘不剌川在上都西北七百里外董侯承旨扈从北回遇于榆林酒间因及今秋大狝之盛书六绝以纪其事其二"}
{"author":"王恽","content":"今秋天饷住冬粮，万穴空来杀气苍。渴饮马酮饥食肉，西风低草看牛羊。","dynasty":"元代","title":"甘不剌川在上都西北七百里外董侯承旨扈从北回遇于榆林酒间因及今秋大狝之盛书六绝以纪其事"}
{"author":"王恽","content":"枯树寒梢冻欲冰，野鸦翻影若为情。锦鸠呼雨烟林外，红杏香中过一生。","dynasty":"元代","title":"枯木寒鸦"}
{"author":"王恽","content":"今岁冯夷势蹇骄，漫流西岸不知遥。枯槎聚沫犹然在，时见田间拥树腰。","dynasty":"元代","title":"农里叹"}
{"author":"王恽","content":"洨水南来接北滹，两河会合泛田庐。官来检验承尊重，所望申圆得早除。","dynasty":"元代","title":"农里叹其二"}
{"author":"王恽","content":"每年秋涨赖横堤，水纵漫堤害尚微。近为鹿城偷堰破，放交流潦到柴扉。","dynasty":"元代","title":"农里叹其三"}
{"author":"王恽","content":"谷穗虚穰草色熏，满前堆积漫如囷。一餐到口还无济，辛苦田间力稼人。","dynasty":"元代","title":"农里叹其四"}
{"author":"王恽","content":"阴阴槐幄幕閒庭，静似蓝田县事厅。细草近缘春雨过，映阶侵户一时青。","dynasty":"元代","title":"玉堂即事二首其一"}
{"author":"王恽","content":"日长上直玉堂庐，思入閒云待卷舒。重为明时难再遇，等闲羞老蠹鱼书。","dynasty":"元代","title":"玉堂即事二首其二"}
{"author":"王恽","content":"隔夜端门分板位，平明簪笏列鸳行。紫云低覆千官入，润作金炉百和香。","dynasty":"元代","title":"口号"}
{"author":"王恽","content":"勋阀汾阳业，金貂汉相家。阳春元有脚，玉度莹无瑕。神骏推宛马，跳梁笑井蛙。相逢成夜集，畅饮厌流霞。绮席围声妓，银筝合凤琶。晚妆添粉黛，杂舞见渝巴。炉暖融螺甲，盘香供露芽。透空敲雨杖，促节掺渔挝。侑食增阳盛，纾怀发兴赊。旧声今渐远，新体此无加。楼转三更月，灯垂半夜花。歌长萦曲调，狮猛奋须牙。辞谢宁容退，留连暂乐佳。直须穷薄伎，尤异是雄蹅。登踏寒林判，轩呈迓古丫。侍筵更纪仆，归烛黯笼纱。下客陪簪玉，清吟拥鼻瓜。嗣侯非自乐，先业念无涯。待士无疏密，筹边静噪哗。有时陈乐籍，张宴为宾嘉。此夕真仪凤，明朝等散鸦。宠光需北阙，春礿动南衙。岂特调银字，重看拜白麻。转头虽契阔，后话足雄誇。碧草伤淹赋，清江吊屈沙。别怀增惓惓，独雁谩哑哑。霄汉嗟垂翼，庭阶愧倚葭。情悠天共远，心在地无遐。会作登楼客，聊停泛斗槎。朱门三十载，未分鬓空华。","dynasty":"元代","title":"春夜宴史右相宅"}
{"author":"王恽","content":"金驭成阴朽，山东自古强。限田标镇戍，积愤致抢攘。武惠当年杰，天心霸业匡。云龙时际会，风虎日翱翔。五十连城重，三千战士良。一朝归版籍，遗爱在耕桑。甫定先文治，来威戒伐张。俭恭希大帛，号令肃秋霜。气革耰锄扰，风还礼义乡。颂方歌鲁盛，人骇陨星镗。云出青崖顶，乌瞻泰岱傍。驱车经鹊里，故宅似汾阳。山倚祁连冢，祠荒绿野堂。门旌虚将幄，燕寝尚清香。有客追畴昔，怀人动慨慷。王师初破汴，河朔久沦纲。文物随云散，招徕不一亡。尽收周礼乐，重辟汉科场。清秩铨华省，群英萃郡庠。有金皆冶器，无玉不追章。蓄德需明主，流波及四方。星躔从落落，奎彩独煌煌。嗣相图光绍，先猷在益彰。雪山宜久重，世业浸丕昌。帝道开中统，皇风煽八荒。重推黄阁相，轻是尚书郎。两署分荷橐，千官列雁行。至今称济济，所在见跄跄。原治无多术，推贤用叵量。措材真得所，收效尽非常。侯国能如此，朝家化更皇。阐明虽实理，勉励乏明扬。一代徐通议，中流号巨防。试图援手助，潜有跋胡妨。薄宦新过鲁，诸生惧面墙。泮田饶乐育，师授奈无望。可惜弦歌地，虚成笱在梁。力扶虽切切，事迫去遑遑。量分功名薄，伤时涕泗滂。野烟知客恨，先自柏城苍。","dynasty":"元代","title":"谒武惠鲁公林墓四十韵"}
{"author":"王恽","content":"中土论名刹，兹山第一岩。地灵连海岱，境胜隔仙凡。绀殿通虚阁，丹崖间翠岚。天低神宝岭，佛出證明龛。鸡警阴魔暴，僧驯怒虎眈。定师兴寺始，党刻不辞惭。石状殷公怪，眉庞老衲毵。钟声盘绝壑，幡影走枯楠。法护双椤树，经严七宝函。巢栖松鹤赭，茗瀹露泉甘。花雨濛沙界，岩团抱碧潭。布金仍赵魏，仰食不耕蚕。富览山无尽，幽寻力不堪。微官嗟缚律，小隐欲投簪。吟就篮舆往，禅思玉版参。静缘天或假，世味苦相谙。城市蛙居坎，功名蚁战酣。有来求福利，谁复减嗔贪？风化吾儒在，慈恩释氏覃。教崇缘世主，风靡过周南。以此山林胜，皆为佛老探。兹游聊适意，他日尽横谈。翠琰诗如此，清吟口讵缄。顾瞻因咄咄，前后至三三。山主留昏宿，官程畏众碞。夕阳人影淡，犹惜动归骖。","dynasty":"元代","title":"灵岩寺二十六韵"}
{"author":"王恽","content":"一自新河别，经今已十年。为寻江表传，重会岭南天。鸿鹄乘风健，骅骝得路先。鸡香芬省署，襟谊动星躔。洒落生平契，留连祖送筵。自嗟衰病客，愁卧瘴江烟。岁月邻期耄，乡关近五千。依依枝绕鹊，跕跕水飞鸢。外望何其切，中坚未易镌。崇高畴弗恋，筋力若为前。落日乡音杳，秋空望眼穿。委心歌已矣，适意俟终焉。行止虽存数，周旋正赖贤。省台公道在，万一故人怜。","dynasty":"元代","title":"送李郎中德昌北还情见乎辞"}
{"author":"王恽","content":"异种来番国，知名自老坡。杖才任操倚，节目喜摩挲。尺度天然足，柑黄气色和。奇姿含海雾，孤植映江沱。物眇离乡贵，材稀审实讹。声音铿爪甲，鳞介讶鲛鼍。鞭驭真雷策，批亢格鲁戈。重轻欣得所，长短称闲拖。扶老携行便，持危得力多。金蛇僵自劲，鲐背痒忘苛。不自浮槎使，来从老伏波。见归情郑重，未许老婆娑。入手嗟神物，传看骇玉柯。支颐看月出，横膝伴诗哦。选胜寻泉石，穷幽入薜萝。有时儿女触，却恐鬼神呵。盖节空筇竹，神锋黯太阿。笑挥堪解虎，静倚可降魔。灵寿轻无赖，梅条皱可捼。花藤昏玳晕，斑点惨湘娥。桃竹那能比，桃榔未足歌。望尘甘却立，敛迹总无过。用舍时当审，敲撞责果何？更防雷雨夜，冲屋学陶梭。","dynasty":"元代","title":"番禺杖"}
{"author":"王恽","content":"万方文物洽尧雍，若论声明极洛中。地自水南连洛北，治从真庙到神宗。总将六合清明气，散作三川礼让风。道统有传程邵在，勋名无比富文崇。棚车载酒都人赏，名教传家习俗同。花木四时春不老，耕桑弥野岁长丰。三千步障家虽侈，十二行窝乐最融。春酒泛香沽翠幕，夜花和露买筠笼。小车高阁期真侣，魏紫姚黄擅化工。爱育总归君父圣，论思不出庙堂公。荆舒变法无期月，社稷垂亡到一空。读罢适然清兴远，一帘花影晓光红。","dynasty":"元代","title":"洛中吟"}
{"author":"王恽","content":"庭训堕渺茫，师授悖严诫。羌予不惑年，行己得夷隘。今岁客东鲁，似为神所介。驾言逐秋风，得展阙里拜。遥遥鲁甸馀，汶水走湍濑。凭轼望云林，郁郁佳气叆。齐庄趋两楹，奠献成孤酹。岿然三圣封，仰止高泰岱。恨生千年后，今夕备扫洒。披云睹天日，太极开一画。彼苍讵能言，谆谆圣为代。三纲与九法，范围无内外。君臣以之定，乾坤以之泰。东周不可为，述作万世赖。藐聆徇铎音，元化雷雨解。敬想燕居容，金声锵玉佩。当时七十子，授受俨如待。凤兮鸣几时，诸子沸秋籁。一朱乱红紫，百谷茷稊稗。愚者甘下达，诞者乐语怪。韫藏宝康瓠，斡弃清庙鼐。明伦得不泯，而有六经在。天高孰可阶，一气包厚载。兹游固难言，默契心有会。胸中九云梦，吞纳失蒂芥。循循善诱辞，师也书诸带。缅怀伯禽业，郁郁文献最。三桓张公室，霸功炽而忲。一奢去无复，荒陵馀石獬。煌煌天乙孙，肤敏半冠盖。德博庆自修，道大世能迈。金石贯元精，泗波来远派。汪濊一圣海，不随梁木坏。归侍金丝堂，摄齐闻謦欬。恍如到帝所，钧天广乐备。洗我两耳聪，肉味忘一嘬。咏归写遗音，风雅变鄘邶。一箪老东家，吾知其乐大。迟迟不忍去，寒日下苍桧。","dynasty":"元代","title":"拜奠宣圣林墓"}
{"author":"王恽","content":"元化形万汇，浩浩无时无。云何忠贞气，大畀先生躯。念昔有殷季，天步移独夫。淫酗荡祀典，下民为毒痡。所崇尽奸回，启遁箕子奴。师保乃去尔，馀敢编其须。炎炎鹿台火，已兆明珠儒。先生岂不知，蔓草不可图。顾亲叔父尊，以位仍三孤。强谏诚我任，剖心不为愈。自靖暨杀身，要之宗社扶。所以宣父笔，三仁同一途。繄公存亡间，所系重有殊。堂堂柱天手，能摰火德乌。当时戡黎兵，所侵良及肤。周虽彼苍眷，加翼十乱谟。天其谏少行，终鄙西人居。称师止观政，安取商郊车。一朝叹云亡，宗国随之墟！丹诚皎白日，馀烈光八区。准尔来代臣，大节知所趋。呜呼介士叹，万万狂童且。今来二千载，殷周两榛芜。巍然一丘土，高与西山俱。清霜九月节，肇祀陪干旟。肃拜列阶下，精爽动佩裾。世道有沦丧，一忠千万谀。商歌振林樾，日下悲风徂。","dynasty":"元代","title":"陪总管陈公肇祀商少师比干庙"}
{"author":"王恽","content":"我本麋鹿性，出处安自然。金镳非所慕，志在长林烟。得远机阱地，食苹饮清泉。呦鸣锡同类，甘以辞华轩。野兕出其侧，暗蹂山前田。农家伺所害，乃知兽之愆。彼兕以计去，嘉禾岁芊芊。野人居山中，数亩事垦斸。虑为町疃场，指鹿乃兕属。虽无擉刃心，见之恶且逐。鹿心素无机，淡与标枝閒。遁迹入幽谷，择音远人寰。尚为山中人，置疑齿颊间。","dynasty":"元代","title":"鹿喻"}
{"author":"王恽","content":"汉统天久绝，汉恩一何深。隔远魏晋代，犹足收民心。咄嗟呼韩子，崛起蒲离阴。自云汉婿甥，赫怒开实沈。左顾龙在野，右咤虎啸林。吹嘘炎烬馀，五部来讴吟。阿聪奋馀烈，两京随扫平。窃据二纪强，文物有足矜。我来拜陵寝，悚然振冠缨。风云渺何许？废堞馀金城。贤哉刘淑妃，成此直谏名。在聪未为疵，假义渊可称。孰云仁义师，可敌不可征。桓桓祁山举，一出三辅惊。天其假公年，载洗六合清。此志竟莫遂，此邦还有成。所以广武叹，痛惜无豪英。山烟知客意，斜日生荒陵。","dynasty":"元代","title":"过刘元海陵寝"}
{"author":"王恽","content":"中条郁苍苍，首尾固雄大。连山一卧虎，矫首尽两戒。东南万峪门，荦确入幽阨。空青上绝壁，巀嶪两崖对。南山开画屏，高下蔚万桧。扶藜到山门，黄衣六七辈。寺残薄水赏，一水良可爱。寻源入云萝，不惜阮屐败。掬饮清臆尘，坐睨巨石怪。山空响佩环，林迥腾怒獬。行听溪声回，周览询胜概。当年爽心亭，万竹争映带。碧鲜照清泚，襟袂濯沆瀣。人境两渺茫，佳句尽誇迈。开轩邀客饭，放目欣一快。盘餐固疏粝，泉洌几肉嘬。少焉林风振，万壑一气噫。前林疑虎啸，作勇助吾惫。笔落还自惊，一扫众峰叆。山僧喜醉颠，海会得珠贝。兴来本无心，游藏诧佛界。夕阳送归鞍，依约虎溪外。风烟作破墨，塔庙失所在。钟美厌摹写，閟伏化机蔼。盘空乏硬语，技痒若无赖。马首诗遽成，一笑豁吾隘。","dynasty":"元代","title":"游万固寺"}
{"author":"王恽","content":"苍巅互出缩，峪势曲走蛇。回眺惊后拥，迎看复横遮。云林荡高秋，半岭翻晴霞。十里九渡水，清流带寒沙。山溪本幽寂，激之声乃哗。解鞍憩美荫，觉我心静嘉。风枝满秋实，野菊被水涯。幽馨散兰馥，红鲜缀丹砂。二物固琐碎，托兴骚人誇。我欣记所见，信笔书田家。","dynasty":"元代","title":"沁水道中"}
{"author":"王恽","content":"远寻文石岗，来历南山缠。鹿台台为山，幽径蟠古篆。后峪行未尽，前岭已当面。秋声荡林樾，风露凄以泫。阴壑气蓊郁，疑有虎豹变。山田苦无多，沟崦耕已遍。柴楥结半空，罗络碧岩转。自怜终岁勤，兽患防一旦。我本山中人，束带对邮掾。顿然还旧观，潇洒偿夙愿。行经双蟾岭，石怪惊变现。闯首槲树间，气自太古练。月中谁推坠，囚锁属山县。乃知北平守，认虎饮羽箭。物肖本偶然，长歌下层巘。","dynasty":"元代","title":"过鹿台山"}
{"author":"王恽","content":"何人拂绢素，写此房驷精。一马老伏枥，志在千里行。二马骋踶齧，角壮犹龙腾。一马方辊尘，海岸翻鲲鲸。画师惨淡意，落笔矜多能。我观寓所感，国制贵有经。唐人重马政，分屯列郊坰。当时百万匹，肃肃罗天兵。东封与西荡，岁用不可胜。嗣王猎其馀，尚足开中兴。乃知三军本，匪马将奚凭。圣经说备预，万古为世程。仓卒事亦办，未免众目惊。我思立仗间，振鬣伸长鸣。吾言固刍荛，圣经其可轻。","dynasty":"元代","title":"御骠出厩图"}
{"author":"王恽","content":"祝融驾火虬，顿辔周八裔。战酣西北乾，回薄馀暮炽。朱光沸虞渊，大地蒸一气。苍茫夜色湿，酗郁玄象醉。今年六月中，荼毒逾往岁。金晶才始伏，熛怒势此锐。炎官张火伞，屏翳扬赤帜。四合歊陈来，一鼓赫离治。天潢影半涸，星鸟芒欲彗。吟风树叶噤，塌翮林鸟坠。并兼坎兑权，不使天地闭。王城十万家，薰灼迫一势。乾坤堕炽瓮，逸德骇天吏。掩关人事绝，藏伏敢口议。褰裳起中夜，通夕不容寐。扪背赭汗流，窥井汤泉沸。松间有困鹤，无梦到清唳。墙根有腐草，萤化光晢晢。穿帘入我室，照眼惊火齐。阴蟾遁老魄，火鼠骋黠智。夜深过我前，跳踯翻饮器。屋古又足蝎，伺螫尤谨避。簟纹燎炎辉，侧胁能少憩。举动体愞熟，歔欷气短细。抱水眠或可，挥翣何所济。二年客京师，身幸置散地。虽无束带劳，唯老觉加倍。彷徨不知曙，种发沐而被。四序本平分，偏盛谁所致。火攻出下策，不已熸万类。嗟此一世人，暍死将何厉。此生匪金石，流铄吁可畏。内热复自焚，衰槁将立至。燥惟以静胜，事须以义制。冰山讵可依，炀灶非所媚。遐想昆陵巅，庭观何伟丽。巍然五千仞，日月光隐蔽。回环十二楼，空明淡无际。水晶作柱础，群玉绚轩陛。天风掠枕席，月露湿环帔。瑶台拥灏灵，万舞发清吹。真仙事朝元，鸾凤互骖翳。阆风接玄圃，追陪忆游戏。何年堕尘缘，坐想无由诣。安得万里风，振此垂天翅。脱落区中囚，高举寻吾契。","dynasty":"元代","title":"苦热叹四十六韵"}
{"author":"王恽","content":"苍茫刘桥渡，南北凡几过。清霜十月交，澄湛东流波。饮马立水边，照我两鬓皤。行役非所苦，伤怀动悲歌。三年恒山赵，弹劾兼拊摩。嗷嗷眼中民，力弊差与科。不能一勺润，慰彼烦与痾。顾此衣带水，溉载功实多。人而反不若，低首愧野河。素餐吾可逃，奈此苍生何。","dynasty":"元代","title":"野河渡"}
{"author":"王恽","content":"汤汤汶水波，西骛复东注。势虽汗漫来，止可流束楚。发源本清浅，才夏即沮洳。安能浮重载，通漕越齐鲁。有时汎商舶，潦涨藉秋雨。船官行有程，至此日艰阻。钜野到齐东，著浅凡几处。必资州县力，涩滞方可度。漫村赶丁夫，所在沸官府。先须刮流沙，推挽代篙橹。硬拖泥水行，奚异奡荡努。涉寒痹股腓，负重伤背膂。咫尺远千里，跬步百举武。兹焉幸得过，断流行复阻。又须集牛车，陆递入前浦。中间吏因缘，为弊不可数。蛮梢贪如狼，总压暴于虎。所经辄绎骚，不若被掠虏。盻盻入海口，未免风浪鼓。舟中一斛粟，百姓几辛苦。今复起堰坝，壅积百方禦。木石动万计，科配困氓伍。不思根源微，堤障深几许。转漕本便民，广储实国补。事功贵顺成，勉强终龃龉。海道事已然，又复有此举。惜将生民力，委弃若泥土。山东实重地，一静乃可抚。尝闻建隆间，有相曰赵普。凡百投利人，罢遣皆不取。以兹报国恩，后世比申甫。黄阁十馀年，清风一万古。","dynasty":"元代","title":"挽漕篇"}
{"author":"王恽","content":"维唐有藩镇，连衡皆盗区。污孽互相济，殆似背胁疽。心腹讧蟊贼，膏血化虫蛆。厉阶安史乱，王泽不远敷。河朔有故事，誓作效逆徒。堂堂裴中令，夷蔡恢皇图。聊乘破竹势，一制三镇污。腐败就与决，大赫天王诛。彼相中妒梗，百裴竟无如。事机一堕地，涵溃终丧躯。所以贼凑辈，血人于牙须。既戕弘正忠，复抗新使符。靖安门昼锁，长围困貔貙。昌黎解一言，王略始得舒。信乎立大事，临机见真儒。东征过故城，往事秋风徂。得人国无弱，怀古重欷歔。文公岂多得，元翼何代无。","dynasty":"元代","title":"过深州故城有怀韩昌黎解牛元翼围事"}
{"author":"王恽","content":"张生贮奇石，携来有遐观。一峰华不注，堕我几案间。穿穴作怪供，突兀横苍颜。炷香烟满窦，野烧生春山。我久汩俗冗，对之心暂间。瞑坐清兴远，梦与孤云还。","dynasty":"元代","title":"出香奇石"}
{"author":"王恽","content":"迩迤伍城郡，背水犹陈图。魏陵废已久，磅礴如覆盂。草树惨不春，穿穴狐狸墟。我来登其颠，怀古心踌躇。忆当战国际，安釐亦狂且。泽麋被皋比，坐为秦人驱。败亡自此始，保邦何乃疏。不知身后藏，安用书十车。上窥姒与商，下逮苍周书。零乱竹简光，诡说何纷拿。征南辨已详，多出行怪徒。稽古不适正，死为毛颖诬。其中亟当辨，阿衡被夷诛。孔子修六经，亦已防奸污。大书一德后，薨葬开亳都。在易最奇法，安取理所无。兹焉万世程，洋洋真圣谟。何烦事幽赜，致远泥所趋。长歌望陵去，乐过风乎雩。","dynasty":"元代","title":"汲冢怀古"}
{"author":"王恽","content":"铁舆动地来，猎火烬九县。睢阳东南冲，江淮国所援。蔽遮不使前，恢复可立见。二公明此机，死守誓不变。虽危所保大，如蝮螫解腕。最难结众心，存殁匪石转。彼苍畀全节，谁为落贼便。已矣君不忘，握爪掌为穿。竟能济中兴，淮海了清奠。至今忠烈气，皎皎白日贯。贺兰观成败，不饮浮屠箭。杀亡计多寡，此论诚可辨。我来拜遗像，凛对如生面。乞灵激懦衷，剸决刚同鍊。朔风吹树声，尚想登陴战。暮倚晕月城，悲歌泪如霰。","dynasty":"元代","title":"双庙怀古"}
{"author":"王恽","content":"鲈鱼昔人贵，我行次吴江。秋风时已过，满意莼鲈香。初非为口腹，物异可阙尝。口哆颊重出，鳞纤雪争光。背华点玳斑，或圆或斜方。一脊无乱骨，食免刺鲠防。肉腻胜海蓟，味佳掩河鲂。灯前不放箸，愈啖味愈长。张翰为尔逝，我今赴官忙。出处要义在，不须论行藏。倚装足朝睡，且快所欲偿。梦惊听吴歌，海日方苍凉。","dynasty":"元代","title":"食鲈鱼"}
{"author":"王恽","content":"东藩擅良隅，地旷物满盈。漫川计畜兽，荡海驱群䲔。盛极理必衰，彼狡何所惩。养虺得返噬，其能遁天刑。远接强弩末，近訹乳臭婴。一朝投袂起，毡裘拥矛矜。天意盖有在，聚而剿其萌。荓蜂有螫毒，大驾须徂征。寅年夏五月，海甸观其兵。凭轼望两际，其势非不勍。横空云作阵，裹抱如长城。嚣纷任使前，万矢飞欃枪。我师静而俟，衔枚听鼙声。夜半机石发，万火随雷轰。少须短兵接，天地为震惊。前徒即倒戈，溃败如山崩。臣牢最忾敌，奋击不留行。卯乌嗢都间，天日为昼冥。僵尸四十里，流血原野腥。长驱抵牙帐，巢穴已自倾。彼狡不自缚，鼠窜逃馀生。太傅方穷追，适与叛卒迎。选锋不信宿，逆颈縻长缨。死弃木脔河，其妻同一泓。彼狡何所惜，重念先王贞。择彼顺祝者，其归顺吾氓。万落胁罔治，无畏来尔宁。王师固无敌，况复多算并。君王自神武，岂惟庙社灵。三年哂东山，殪戎营柳清。都人望翠华，洗兵雨何零。长歌入汉关，喜气郁两京。小臣太史属，颂德职所承。虽非平淮雅，动荡耳目精。赫赫桓拨烈，仰之如日星。泚笔为纪述，发越吾皇英。召穆美常武，且莫誇雷霆。","dynasty":"元代","title":"东征诗"}
{"author":"王恽","content":"尺箦编黄芦，节□数须只。长短随所宜，张弛易为摘。一傍系脚索，若网纲总缉。北人布为帆，南俗篷以荻。舟师贪重载，高挂借风力。顺流与溯波，巨鹢添羽翮。望从远浦来，一片云影黑。乱冲渚烟开，重带江雨湿。百里不终朝，用舍从顺适。夕阳见晚泊，堆叠纷襞积。水虽物善利，其助乃尔益。","dynasty":"元代","title":"江船二咏其一篷"}
{"author":"王恽","content":"江船一钜鱼，橹柁乃尾鬣。当其渊水深，棹弱不救乏。故令施航后，前与棹力合。济川具有五，此物乃其甲。一声天际来，欸乃中流发。或浮大河东，并岸行若狎。终朝卧舷间，兰桨但空插。缅怀剡木皇，智创万古法。","dynasty":"元代","title":"江船二咏其二橹"}
{"author":"王恽","content":"砚本发墨具，不尔安用他。碧紫晕鸲眼，黝黑深宫鸦。彼端类高人，风姿固云佳。远韵不少吝，清谈浩无涯。但于当机时，未免思棼拿。若或砥砺用，茫然手空叉。硬则墨为褪，软则磨泥沙。惟歙士之杰，体性何交加。罗纹与刷丝，一寸皆可嘉。回视端溪公，有名实则差。新安山水窟，泽大生龙蛇。举世被其利，何有蛭与蛙。山高溪水清，其芒例如碬。尝闻右军砚，风字琢手奢。是名为水箕，朵颐骇唅呀。松煤烬无馀，惟恐中书丫。池宽水瀰漫，挹彼如尊洼。陂陀浸半海，挥洒生云霞。平生未尝有，梦寐江之涯。君今去为邦，过此空成嗟。包公尹端州，归不一砚拿。彘肝类安邑，一笑春生华。书生乞索态，殆是心贪邪。祢衡溺所爱，竟糁渔阳挝。今冬与来春，会有泛斗槎。雄雯或雌缦，分送张华家。","dynasty":"元代","title":"觅风字歙砚诗赠侍其府尹"}
{"author":"王恽","content":"迎谒次妫野，将为旦夕间。尚馀百里远，却得三日闲。追陪玉堂翁，清游指仙山。穷秋草木尽，诸峰惨无颜。两崖蓄馀暖，岩树如春妍。洞口疑有光，望中已欣然。始至觉夷旷，稍深更幽宽。山英喜客来，夜雨濯翠鬟。层峦与叠巘，供我拄笏看。云封石上钵，玉漱山腰泉。灌溉滋树艺，一脉穷湾环。西台颇峻绝，两折跻其巅。诗翁见精健，登顿不作难。䃲礴凛莫留，松风吹袂寒。降阿集晴疏，高谈渺孤攀。山荒苦无称，似待新诗传。诸君垂橐来，稛载风烟还。因公得胜赏，此诗其可缓。但恐云霞举，暮景去犹悭。我非桓野王，今识东山安。","dynasty":"元代","title":"游妫川水谷太玄道宫"}
{"author":"王恽","content":"二年幽陵阅丘甲，诏遣谋臣连夜发。春蒐秋狝是寻常，况复军容从猎法。一声画鼓肃霜威，千骑平岗捲晴雪。长围渐合汤山东，两翼闪闪牙旗红。飞鹰走犬汉人事，以豹取兽何其雄。马蹄蹴麋歘左兴，赤绦撤镞惊龙腾。锦云一纵飞尘起，三军耳后秋风生。豹虽逸才不自惜，雨血风毛摧大敌。风烟惨淡晚归来，思君更上单于台。血埋万甲战方锐，爪牙正藉方刚才。古人以鹿喻天下，得失中间系真假。元戎兹猎似开先，我作车攻补周雅。大笑南朝曹景宗，誇猎空惊弦霹雳。何曾梦见北方强，竟堕闭车甘偃息。扬鞭回首汉家营，一点枪缨野烟碧。","dynasty":"元代","title":"飞豹行"}
{"author":"王恽","content":"雷师掠地西山麓，北会丰隆出苍峪。崩云掩落赤日乌，列缺光腾烛龙目。黑风驾海天外立，万骑先声振林谷。云涛怒卷恶雨来，中杂冰丸几千斛。杀声咆哮屋碎瓦，百万神兵自天下。奋然横击合阵来，昆阳之战何雄哉！又如马陵之道万弩发，矢下雨如无魏甲。斧形鸡卵见自昔，异状奇模此其匹。野人庭户变绡馆，雾涌烟霾与龙敌。又疑鲛人泉客泣相别，泪洒珠玑恣狼藉。叶穿鸟死庭树惨，禾麦击平惊赭赤。神威收敛俄寂然，潇潇合浦还珠玭。整冠变色立前庑，但见土窝万杵一一皆深圆。五行有占非小变，调元失所谁之愆？又闻夏冬愆伏之所致，亦以坎冶持化元。孔子修《春秋》，二百四十二载间。特书雨雹凡两次，大率贬黜臣下侵君权。况今朱明壮阳月，胡为纵此群慝之所颛？历关上诉九虎怒，虮虱小臣非所言。独怜田家被灾者，寒耕热耘手足成胝胼。差科大命寄一麦，盻盻见熟疗饥涎。一新到口不得食，哀哉何以卒岁年！","dynasty":"元代","title":"大雹行"}
{"author":"王恽","content":"坞西溪水深及篙，渔户晓集拖轻舠。纵横张网截两涘，挺叉远混惊银鱽。柳阴潜涔深且密，大鱼小鱼争遁逃。须臾合网环深碧，薄掺提纲从掇拾。小鱼骨挂半死生，口颊噞喁无足惜。就中一鱼匪常材，黄金作鳞尾砂赤。泳游本在孟津居，波荡江湖事行役。中涂遇厄梦不神，腾跃舟中有时立。渔郎回艇催归急，几处金盘待鲜食。夕阳澹澹洲渚空，回风潇飒溪神泣。网罟设兮水不深，役物而君戒贪得。古人数罟不入池，以时渔捕须盈尺。今人古道弃如泥，竭泽焚丘意方毕。野人有乐在濠梁，泽畔行吟三叹息。","dynasty":"元代","title":"捕鱼歌"}
{"author":"王恽","content":"太行北走开四门，川原落落风烟屯。仙山西峙如虎踞，石岭东抱犹龙奔。道林中蟠百馀亩，顾揖殿寝何雄尊。仙翁得仙事惝慌，碧霞洞主玄元孙。百年朝元去不返，宝箓秘泄风雷燉。阴灵诃护石坛古，老雨留渍苍苔痕。缅怀矫矫东瀛老，变化能大天溟鲲。谢公本是济时具，谁使卧老东山墩。丰碑不愧蔡邕笔，再拜遗像俨以温。我来夏交树阴翳，万橘翠琐芬兰荪。平生素有林壑癖，苦厌圜圚埃霾昏。每来福地爱潇爽，跬步乃与仙凡分。山川景气得人胜，喜对羽客开清樽。夜深静卧月东出，林影布地翻瑶琨。天风吹空万籁息，明星当上手可扪。恍然人境两奇绝，月露一洗清心魂。世间尘土几千丈，有梦不到瑶台垠。人生几何胡不乐，例自局束驹服辕。惜哉清景不可驻，一声啼鴂开林烟。明朝人事随日出，坐看蚁穴蜂衙喧。","dynasty":"元代","title":"宿仙山朝元观题示"}
{"author":"王恽","content":"深山大泽物所蛰，千丈县淙挂青壁。潭阴水黑不见底，老雨初开元气湿。苍龙何处行雨归，闯首踞坐红云堆。山僧骇绝噤不语，万壑阴雾生缁衣。咄哉传古隐龙性，隔户写影窥天机。一从元化堕此笔，饮海不复观晴霓。世间画本万尺蠖，尾鬣一掩无晶辉。比年一旱几焚如，牲币空事山川雩。群龙痴睡洞府黑，六合任使黄霾污。何当铁匣出雷火，冲屋而去腾天衢。六丁奔命仆射御，倒卷溟渤天瓢𣂏。滂沱一洗乾坤净，却敛神功寂若无。","dynasty":"元代","title":"僧传古坐龙图严东平所藏至元二年秋九月张签省耀卿处观七年闰十一月甲戌公退马上偶得时秋苦旱冬天无雪"}
{"author":"王恽","content":"卧榻铺筠簟，风檐递晚凉。云枯涵旱气，星烂射寒芒。钟鼓寒更永，乾坤夜色苍。时危关百虑，低首拊空床。","dynasty":"元代","title":"秋夜"}
{"author":"王恽","content":"北下星关道，川开百里宽。梦残倾锦帢，吟细缓征鞍。土峡深回洞，山田叠醮坛。一杯亭传酒，来为敌霜寒。","dynasty":"元代","title":"星子镇道中"}
{"author":"王恽","content":"九万鹏抟翼，孤忠驾使轺。功名元有数，风雪不知遥。抵北踰鳌极，维南望斗杓。胡生摇健笔，且莫诧东辽。","dynasty":"元代","title":"题常仁卿运使西觐纪行二首其一"}
{"author":"王恽","content":"三策条民便，逾年致节旄。梦惊羊胛日，崄历幻人刀。碧盌昆坚异，黄金甲第高。白头书卷里，留滞敢辞劳。","dynasty":"元代","title":"题常仁卿运使西觐纪行二首其二"}
{"author":"王恽","content":"斜日秋瓜圃，云间雨过初。平畴交晚吹，凉意满轻裾。草木浮元气，河山拥草庐。拊心欣有得，重展故人书。","dynasty":"元代","title":"田间"}
{"author":"王恽","content":"倦客鞭催急，龙泉一解鞍。在家贫亦好，行路古来难。寺古松杉老，山空水石寒。万松亭废久，重拂短碑看。","dynasty":"元代","title":"午憩阳城北龙泉寺"}
{"author":"王恽","content":"野店春风里，行人避绣衣。剑华寒有晕，山日惨无辉。孤隼梢云下，群鸦结阵飞。惊鸥无远泛，事外本忘机。","dynasty":"元代","title":"清苑道中"}
{"author":"王恽","content":"展墓过农里，衔恩使远方。气随天北转，人与雁南翔。肝胆孤忠在，江湖去路长。此回当自信，不必泥行藏。","dynasty":"元代","title":"辞长乐先垄"}
{"author":"王恽","content":"忆弟居穰县，嗟予宦建阳。三书曾未报，一别谩相望。喜信占晨鹊，清吟梦夜床。残年能几许，长与汝参商。","dynasty":"元代","title":"望舍弟消息"}
{"author":"王恽","content":"筑甬馀三百，湾环护漕沟。重桥穿宝应，一岸入高邮。水陆开亭转，烽烟静塞愁。腰缠无十万，官遣上扬州。","dynasty":"元代","title":"高邮道中"}
{"author":"王恽","content":"巅崖老树缠冰雪，石觜枒杈横积铁。北平山深林樾黑，下虽有径人迹灭。眈眈老虎底许来，抱石踞坐何雄哉！目光夹镜尾束胯，百兽却走潜风埃。赵侯欲尽神妙功，都著威棱阿堵中。想当䃲礴噀墨时，众史缩手甘凡庸。至今元气老不死，神物所在缠阴风。前年驱马下靖边，崖东突起草底眠。腰间恨无铁丝箭，寝皮食肉空长叹。今朝过喜一嚼快，熟视须顶为摩编。货驯蹠服暴戾息，弭耳道义思拳拳。主人爱玩中有谓，遇事炳变通经权。我闻汉家大猎阹冰天，豸冠思赋长杨篇。四方猛士今云合，早晚龙旂到渭畋。","dynasty":"元代","title":"赵邈龊虎图行"}
{"author":"王恽","content":"秋江水清深几竿，渔郎放舟烟渚间。中流举网紫鳞出，不祇博酒供盘飧。借问渔翁乐何主，泛宅浮家无定所。卖鱼生怕近城门，肯到红尘污人处。芦花两岸晚潮平，忆著莼鲈思径去。朝廷物色那可得，泽畔行吟何自苦。沧浪水清濯我缨，林婆酒熟容赊取。人间万事一醉休，睡煞江南烟与雨。觉来满眼是青山，独速绿蓑还自舞。渔父乐，真可与，细泻焦桐入新谱。朅来山城官事纷，簿书凫吏对斜曛。开图空会渔家趣，我恨不若江头人。","dynasty":"元代","title":"清江引为僧永真赋"}
{"author":"王恽","content":"苍陂水涨玻璃滑，堤柳含烟翠蒲茁。当年亭馆已陈迹，老树遗台犹秀拔。我来置酒池上头，使君不负骢马游。县曹供张散平碧，呼集妓乐罗珍羞。君侯一笑开怀抱，十日东风醉芳草。自嗟客子何所有？春色三分二分老。人生欢乐不易得，况值清明时节好。终年尘土簿书里，未碍金尊重倾倒。湖光照眼明罗绮，碧潋瑶翻歌扇底。气酣急遣张水嬉，取乐不论冠佩委。溪风吹面縠纹生，两叶兰舟铙鼓起。红衣飞坠彩绳高，没入苍烟惊跃鲤。郡人亦喜岁华新，四面纵观空巷里。佳人弄水祓不祥，公子联镳特观美。锦筵香细酒不空，既醉穷欢忘誇靡。溪神捧出柘枝娘，翠袖娉婷矜便体。绣靴画鼓随节翻，罗袜尘生步秋水。一春盛集固云乐，此会宾僚尤燕喜。山阴修褉晋诸贤，畅叙幽情差可拟。客言行春似蜀守，醉到浣花而已矣。树梢晴日向斜晖，使君皂盖先醉归。就中二公最爱敬，移次临流尽馀兴。一杯未了风翻浦，山公倒载寻归路。自怜白发非春事，多为湘妃厌歌舞。呼儿觅纸纪岁时，不以斯文乌所睹。至元乙亥三月春，元巳才过日在寅。浩歌月底还自笑，醉里诗成似有神。","dynasty":"元代","title":"醉歌行"}
{"author":"王恽","content":"我行河东几欲遍，大抵盘回山阜转。南崖高与北山齐，玉壁城根分一线。荒烟废垒点抔土，炮具梯冲经百战。短碑盛说郧君灵，万骑阴风想平甸。一曲悲歌敕勒川，当时神武已凄然。韦公守禦尽良策，更著百斗飞上天。乃知诬杀咸阳日，即是邕皇入邺年。","dynasty":"元代","title":"玉壁城怀古至元甲戌冬十月廿五日由稷山入万泉道出故城临风吊古慨然有作"}
{"author":"王恽","content":"韦娘鸡晨遵篡武，牝雏啄李求太女。履霜得冰忽深戒，祸始房陵帝私语。神龙殿前虹贯日，王气龙池濯烟缕。羽林万骑骁且雄，守捉内外生阴风。鞯裁文豹虎衣炳，扼腕久弗诸韦容。潞州别驾眼横电，虬髯英姿真太宗。暗中结纳许清禁，继以幽求玄礼仙凫忠。玄武门前听二鼓，散乱天星陨如雨。平明一扫妖氛空，相王已是玄真主。东城瑞霭朝日鲜，五王甲第临天渊。三郎归来龙在沼，晴波翠滟终南烟。开元隆平此张本，烟火万里春熙然。谁图勇断蛾眉剑，翻作环儿并辔鞭。","dynasty":"元代","title":"羽林万骑歌"}
{"author":"王恽","content":"至元十四载，维龙集丁丑。孟冬丙辰朔，诘旦阴风吼。朝家有移告，日蚀百司守。伐鼓币用社，庶啬鬨奔走。都城十万家，竟日喧釜缶。壮于田单兵，声势助冲掊。盎水观日景，占刻入午辰。阳精从西亏，若有物噬吞。初看偃珥玦，再睹已半轮。终风转蓬勃，天影惨以昏。斯须食之既，阳光蔀无垠。始似昏晕镜，久乃挂铁钲。团团溢阴影，环轮玉为绳。晴天朗昼藏厚夜，九衢草草人面青。众宿不多出，争光见三星。只愁六凿浑沌死，苍生百万沦幽冥。盼盼向申正，轮圆复其明。炷香再拜立前庑，心魄动荡久尚惊。邻翁行年八十一，如此灾变见未曾。我问长老说，日月中有乌兔精。顾兔固微物，性狡阴邪萌。人间三窟厌不处，缘云入月为家庭。太阳养火乌，赫赫森神兵。词内祝融家，渴饮咸池泠。三足利钩戟，炬火燃两睛。婪婪铁作喙，啄云下开变阴晴。曜灵壮汝觜与距，外侮有犯乌维凭。六龙顿辔或少轫，知有神物拥护终是阴为惩。不然日围千里不一蓄，栖尔其内将何营？及兹阴精盛，所历乖常经。阳乌虽神力寡弱，势重不敌从侵凌。避集扶桑枝，噤缩潜威灵。想当既厄时，如何炎官赤熛不率其徒来助势与声。彤幢绛天鼓雷霆，振乌挟日腾两翮，火吻喷薄摧阴凝。逐兔入月胁，隐伏跧其形。朴朔知所惧，弥离黯光晶。含章合玄度，安曜周八纮。天公此两目，万古更不盲。嗟予既匪羲和官，区区空抱倾阳诚。天高不可阶，此事难具陈。作诗拟月蚀，欲见此志终或伸。卢仝抚掌韩愈笑，吾等狂德君其邻。","dynasty":"元代","title":"日蚀诗"}
{"author":"王恽","content":"平生性癖耽坟籍，细字牛毛早年笔。只今五十眼昏花，清昼看时满行黑。投身散地百无事，不著书遮如有失。赵公嗜书似邺侯，不为章句非雕搜。绾持枢纽日多暇，借箸自有胸中筹。更寻往事较所处，有梦不到琳琅璆。嗟予何者登瀛洲，残膏未免窥前修。奫然渊海鲛鳄翥，洞视千古苏韩欧。文如不作作取法，舍是三子将谁求。穷阎虽具何足玩，破碎熏黑支吟头。牙签插架三万轴，谁省浙本铺银钩？或苏或欧两俱可，勿使石璧成空投。仁存义举侯门事，却恐乘机似巧偷。","dynasty":"元代","title":"签院赵公许惠欧苏集作诗以问之"}
{"author":"王恽","content":"北趋小边相河害，坐看长堤惊裂坏。中流忽起刘子叹，疏浚神功思禹大。忆当残金竟河界，两涯峡束如萦带。灵鼍万鼓动地来，汹汹声闻千步外。堤防不议四十年，河行虚壤任徙迁。乃今去京无一舍，冲波南卧翻鲸鳣。今年筑堤捍渰水，明年卷扫防洄渊。涛头况与酸枣直，南北高下尤相悬。既非经渎久远计，徒费民力妨农田。正有避移策上闻，放之旷野从奔冲。不然建议以土湮，大堤缕水横西东，楗以木石束逾钟。递河东去过京角，此是永逸无穷功，作诗拟达宣房宫。","dynasty":"元代","title":"小边行一百五日同总尹张彦亨赴小边口相视河流回马上偶作此诗"}
{"author":"王恽","content":"花枝入帘春梦香，游丝翻空清昼长。今年寒食客梁苑，追忆往事心彷徨。前年考试登兹堂，陈侯馆予罗酒浆。拊床高咏逸兴发，不觉灯前大雨声淋浪。生平胸臆向予尽，使我肝胆争开张。重来物是人不复，夜梦见之昼微茫。谁期此会乃死别，刬血不灭吴云苍。揽衣起行步落月，梅影满庭空断肠。","dynasty":"元代","title":"梦陈节斋"}
{"author":"王恽","content":"王郎何人著柘黄，欲与赤伏争翱翔。汉炎中断天复炽，肘后顽石胡为光。萧王挥戈指幽蓟，战血满野风尘苍。募兵返得市人噱，当时南驰亦苍皇。鸢鞮城东滹水长，北风烈烈天雨霜。前驱候骑两失色，河虽流澌无可航。兔肩麦饭未下咽，大冰横合坚于梁。古称王者阨不死，淮陵一言殆天使。赤龙已渡凌四开，白鱼跃舟未逾此。坛亭王气如水清，妖彗邯郸死灰耳。彼苍有意开真主，固令若辈先驱处。君看陇蜀最健者，一旦等蛙终汉虏，王郎区区安足数。苍茫此日龙华渡，漠漠野烟生绿树。留在长河阅世人，万古朝宗浩东骛。","dynasty":"元代","title":"滹沱流澌行"}
{"author":"王恽","content":"髯郎风度幕中莲。已师范，使君贤。骥足快腾骞。道好个、庞家士元。沧浪高兴，寒花晚节，秋色满淇园。一＊愿遐年。要都酿、君家百泉。","dynasty":"元代","title":"太常引寿庞咨议"}
{"author":"王恽","content":"际河山两界，道此地，正文卫。才北渚离筵，南亭奔迓，终岁倥＊。风流故家从事，暂淹留、莲幕簿书业。更办锦＊诗句，笔端晕碧裁红。今朝寿席且从容。宾客喜相同。就雪蚁浮香，眉毫舒彩，莫放杯空。人生正须适意，尽冰梢、蜡蒂未冲融。海曲尚存遗爱，稼齐自有春风。","dynasty":"元代","title":"木兰花慢寿崔子文"}
{"author":"王恽","content":"安仁双鬓已惊秋。更甚眉头皱。一笑相逢且开口。玉为舟。新词淡似鹅黄酒。醉扶归路，竹西歌吹，人道是扬州。","dynasty":"元代","title":"平湖乐"}
{"author":"王恽","content":"记误）且忆马宾王来事可为云语，因感而赋此，以见其志云淡中庭暝色，初遣奠，夜寒凄。对草草杯盘，昏昏灯火，客里京师。比量旧年心事，笑蹉跎、书剑向来非。谁着朱衣白兰，春风三拜龙墀。山妻稚子竟何为。温饱汝嘻嘻。怅故国丘山，苍烟乔木，卿月空辉。葵心要须倾日，道等闲、休遣镜鸾知。自信苍颜如铁，不堪双鬓如丝。","dynasty":"元代","title":"木兰花慢至元七年京师除夜，灯下与儿子孺"}
{"author":"王恽","content":"采菱人语隔秋烟，波静如横练。入手风光莫流转，共留连，画船一笑春风面。江山信美，终非吾土，问何日是归年？","dynasty":"元代","tags":"秋天","title":"平湖乐·采菱人语隔秋烟"}
{"author":"王恽","content":"六合云蒸一气霾，漫漫长路渴生埃。诗从白雨明边得，人自青山尽处来。世路有机难预料，剧谈供笑不时开。济时赖有诸君在，汉苑秋风愧不才。","dynasty":"元代","title":"宛叶道中"}
{"author":"王恽","content":"秋气平分，＊匆都作充闾喜。玉堂风味。磊落青云器。醉墨乌丝，绿绮传湘水。千秋岁。月波如洗。长照金尊里。","dynasty":"元代","title":"点绛唇为承旨唐寿卿寿"}
{"author":"王恽","content":"拾翠仙洲野兴长。尊前一曲杜韦娘。人怜暖日明歌扇，我爱兰英媚国香。供楚佩，笑梅妆。春风着意泛崇光。老怀不到凌波梦，要遣琵琶送一觞。","dynasty":"元代","title":"鹧鸪天"}
{"author":"王恽","content":"浪说兰亭褉事修，年年春好锦堤游。花翻舞袖惊歌板，柳隔高城暗酒楼。绿树恐应春事老，金鞭重为使君留。竹西路晚归时醉，何处珠帘半上钩。","dynasty":"元代","title":"清明日锦堤行乐"}
{"author":"王恽","content":"华发一衰翁，世事眼中看彻。只为年来薄宦，负东山高节。冥冥神理到无凭，此外更何说。安得百壶春酒，埽羁愁如雪。","dynasty":"元代","title":"好事近"}
{"author":"王恽","content":"曰，若作数语，以记其事，使通欲易解甚佳。既归不百步，得乐府行香子一阕，醉立斜阳浩歌而去秋霁遥岑。何处登临。水西头、来散闲心。远园细履，栽种成阴。□＊秋香，浮酒＊，入孤斟。老境＊＊。乡社浮沉。醉颜＊、白发盈簪。夕阳归路，听我长吟。待野梅芳，多载酒，再相寻。","dynasty":"元代","title":"行香子乙酉岁九月二十五日，过林氏西圃，"}
{"author":"王恽","content":"高人非古。冲襟粹宇。要览德辉飞举。伊周元不是庸人，吾志在、箕山巢许。兰纫有赋。菊香酿黍。梦断糟床秋雨。渊明卧老北窗风，犹胜似","dynasty":"元代","title":"鹊桥仙和刘梦吉韵"}
{"author":"王恽","content":"老月沦精射海波，珠绳分秀贯神螺。鹧斑渍粉垂金薤，鹦喙嫌寒缩翠窠。樽出瘿藤纹浪异，瓢成椰子腹空皤。饮馀疑与溪娘遇，一笑相看发浩歌。","dynasty":"元代","title":"赋西域鹦鹉螺杯"}
{"author":"王恽","content":"浙江江路杳。苍茫自叹，南飞鸟鸟。故国回头，梦里青山吟绕。手把一麾南去，道不比、八州常调。君莫笑。南楼苦要，胡床舒啸。休扰。归去扁舟，若比似陶朱，尚犹年少。飞泳虽殊，友义固应明了。拟览九江秀色，谁凄断、关河残照。霜月晓。去去眼中人少。","dynasty":"元代","title":"玉漏迟留别淇上诸君"}
{"author":"王恽","content":"慢，以见葵藿倾乡之万一云怅居庸北口，爱苍霭，拥千岑。淡秋满陪京，翠华南狩，万骑＊＊。从千宫□□□，望清尘、拜听车音。日月中天统在，风云龙虎台深。马迁留滞卧周南。恋阙破丹心。恨伏枕悠悠，情关药里，梦共秋衾。岂知金镳野鹿，恐暮年、分薄是长林。却为有恩未报，许身愧比南金。","dynasty":"元代","title":"木兰花慢伏闻鉴辂近在山北，以疾不能前迓"}
{"author":"王恽","content":"北趋小边相河害，坐看长堤惊裂坏。中流忽起刘子叹，疏浚神功思禹大。忆当残金竟河界，两涯峡束如萦带。灵鼍万鼓动地来，汹汹声闻千步外。堤防不议四十年，河行虚壤任徙迁。乃今去京无一舍，冲波南卧翻鲸鳣。今年筑堤捍渰水，明年卷扫防洄渊。涛头况与酸枣直，南北高下尤相悬。既非经渎久远计，徒费民力妨农田。正有避移策上闻，放之旷野从奔冲。不然建议以土湮，大堤缕水横西东，楗以木石束逾钟。递河东去过京角，此是永逸无穷功，作诗拟达宣房宫。","dynasty":"元代","title":"小边行一百五日同总尹张彦亨赴小边口相视河流回马上偶作此诗"}
{"author":"王恽","content":"花满金罍酒满樽，一杯欢饮得佳宾。近年乐事无今岁，此际閒身有几人。禄美胜于三品料，腊香清彻六根尘。风檐数点催妆雨，办与梨花作好春。","dynasty":"元代","title":"清明后一日雨中招林韩李三君子小酌且为梨花洗妆"}
{"author":"王恽","content":"滦水龙飞日，长杨羽猎时。天颜凡五见，雨泪遽双垂。化日中天赫，阴灵万国驰。何由知帝力，耕凿乐雍熙。","dynasty":"元代","title":"大行皇帝挽词八首"}
{"author":"王恽","content":"野饮不称意，归促紫游缰。谁知草堂深处，清赏兴尤长。梦里佳人锦瑟，眼底瓦盆浊酒，衣袖醉淋浪。歌罢竹轩晚，风细月波凉。为东园，梅与竹，足清香。不须更栽桃李，花底驻春光。人道漆园家世，王谢风流未远，培取桂枝芳。读书贫亦好，此语试平章。","dynasty":"元代","title":"水调歌头为仲方东园赋"}
{"author":"王恽","content":"烂云衢彩婺，和晓月，满庭闱。正梅粉香飘，林梢紫动，淑景初迟。观津盛传王氏，道孝心、重见老莱衣。和气一家瑞霭，慈颜九十柔仪。香烧静院趁朝晖。未省杖扶持。纵德厚流长，遐龄能健，此事应稀。婆娑绿萱堂背，爱一竿、苍竹六孙枝。照映西山秀色，年年翠点修眉。","dynasty":"元代","title":"木兰花慢"}
{"author":"王恽","content":"病来心事转蹉跎，身外犹嫌长物多。况是春归留不得，侍儿无用蹙双蛾。","dynasty":"元代","title":"题乐天不能忘情图二首其一"}
{"author":"王恽","content":"祝融驾火虬，顿辔周八裔。战酣西北乾，回薄馀暮炽。朱光沸虞渊，大地蒸一气。苍茫夜色湿，酗郁玄象醉。今年六月中，荼毒逾往岁。金晶才始伏，熛怒势此锐。炎官张火伞，屏翳扬赤帜。四合歊陈来，一鼓赫离治。天潢影半涸，星鸟芒欲彗。吟风树叶噤，塌翮林鸟坠。并兼坎兑权，不使天地闭。王城十万家，薰灼迫一势。乾坤堕炽瓮，逸德骇天吏。掩关人事绝，藏伏敢口议。褰裳起中夜，通夕不容寐。扪背赭汗流，窥井汤泉沸。松间有困鹤，无梦到清唳。墙根有腐草，萤化光晢晢。穿帘入我室，照眼惊火齐。阴蟾遁老魄，火鼠骋黠智。夜深过我前，跳踯翻饮器。屋古又足蝎，伺螫尤谨避。簟纹燎炎辉，侧胁能少憩。举动体愞熟，歔欷气短细。抱水眠或可，挥翣何所济。二年客京师，身幸置散地。虽无束带劳，唯老觉加倍。彷徨不知曙，种发沐而被。四序本平分，偏盛谁所致。火攻出下策，不已熸万类。嗟此一世人，暍死将何厉。此生匪金石，流铄吁可畏。内热复自焚，衰槁将立至。燥惟以静胜，事须以义制。冰山讵可依，炀灶非所媚。遐想昆陵巅，庭观何伟丽。巍然五千仞，日月光隐蔽。回环十二楼，空明淡无际。水晶作柱础，群玉绚轩陛。天风掠枕席，月露湿环帔。瑶台拥灏灵，万舞发清吹。真仙事朝元，鸾凤互骖翳。阆风接玄圃，追陪忆游戏。何年堕尘缘，坐想无由诣。安得万里风，振此垂天翅。脱落区中囚，高举寻吾契。","dynasty":"元代","title":"苦热叹四十六韵"}
{"author":"王恽","content":"兰枯蕙槁不禁风，一夕吹香入殡宫。把酒试浇桥下水，不容将恨到湘东。","dynasty":"元代","title":"细君崔氏哀辞二首其二"}
{"author":"王恽","content":"当年紫禁烟花，相逢恨不知音早。秋风倦客，一杯情话，为君倾倒。回首燕山，月明庭树，两枝乌绕。正情驰魏阙，空书怪事，心胆堕，伤殷浩。祸福无端倚伏，问古今、几人明了。沧浪渔父，归来惊笑，灵均枯槁。邂逅淇南，岁寒独在，故人襟抱。恨黄尘障尺，西山远目，送斜阳鸟。","dynasty":"元代","tags":"送别，抒怀","title":"水龙吟·送焦和之赴西夏行省"}
{"author":"王恽","content":"半世随波从众。几被狙翁调弄。富贵苦相谩，一枕槐根春梦。春梦。春梦。况复此身无用。","dynasty":"元代","title":"如梦令·半世随波从众"}
{"author":"王恽","content":"华发一衰翁，世事眼中看彻。只为年来薄宦，负东山高节。冥冥神理到无凭，此外更何说。安得百壶春酒，埽羁愁如雪。","dynasty":"元代","title":"好事近"}
{"author":"王恽","content":"。古人称文章与书同一关纽，所愧辞意恐不称于书也叠嶂际清江，枫林辉映。潮落波平镜光静。六朝兴废，都付渔郎烟艇。＊鲈香正美、秋风冷。笳鼓归来，风云增胜。梦里无烦想幽景。风流公子，写出五湖高兴。画中还领取、江山影。","dynasty":"元代","title":"感皇恩史公总帅子明命，题其弟柔明所写平"}
{"author":"王恽","content":"越山征路杳。东南淡淡，长空飞鸟。俪影同翻，明月一枝乌绕。共道有心避事，甚未若、从渠相调。君莫笑。南楼苦要，胡床舒啸。空扰。画里江山，总轮与风流，眼中年少。也学凝儿，官事几时能了。一曲骊歌未动，还梦到、三山晴照。江月晓。莫为赏音稀少。","dynasty":"元代","title":"玉漏迟"}
{"author":"王恽","content":"晓色静帘栊，婺光千丈。香满含真泛春酿。洛花呈瑞，照眼一枝先放。要将金屑粉、妆仙仗。月榭焚香，松阴扶杖。好个人间寿星样。斓斑舞袖，辉映凤池春浪。年年称庆日、长无恙。","dynasty":"元代","title":"感皇恩寿左司吴君章母夫人"}
{"author":"王恽","content":"竹映方台翠满湖。烟霏荷露净郊居。棣花辉映春风被，云锦香翻碧玉壶。吟倚杖，卧看书。一家风景辋川图。酒杯尽泛床头瓮，未碍门多长者车。","dynasty":"元代","title":"鹧鸪天韩氏别墅"}
{"author":"王恽","content":"重于山岳蔼如兰。喜一旦，得同官。裁＊笑谈间。道不似、当年将坛。一年好处，中秋节近，凉露洗金盘。丹桂月中看。尺耐得、人间岁寒。","dynasty":"元代","title":"太常引为万奴总管寿"}
{"author":"王恽","content":"高人非古。冲襟粹宇。要览德辉飞举。伊周元不是庸人，吾志在、箕山巢许。兰纫有赋。菊香酿黍。梦断糟床秋雨。渊明卧老北窗风，犹胜似","dynasty":"元代","title":"鹊桥仙和刘梦吉韵"}
{"author":"王恽","content":"联辔闲谈诗雅，停杯高咏晁词。山城投宿晚凉时。邂逅青云公子。濯锦江边相忆，鸣条山下分携。秋风摇荡菊花期。＊候翩翩归骑。","dynasty":"元代","title":"西江月赠张子文"}
{"author":"王恽","content":"密叶阴阴汉将营，春风吹断鼓鼙声。少年不说封侯事，柘弹铜丸落晓莺。","dynasty":"元代","title":"杨柳枝"}
{"author":"王恽","content":"壮东南一柱，分阃寄，事非轻。见雨露思纶，河山带砺，勋府元盟。依依汴堤杨柳，甚一朝、光彩动旗旌。晓日千梁浮蝀，春风百雉严城。临轩鼙鼓正凝情。忠孝旧家声。看奕世功名，麒麟高阁，宛转丹青。绿波北潭花影，又一年、春好是清明。彩袖一杯寿了，望中三楚云平。","dynasty":"元代","title":"木兰花慢"}
{"author":"王恽","content":"当年紫禁烟花，相逢恨不知音早。秋风倦客，一杯情话，为君倾倒。回首燕山，月明庭树，两枝乌绕。正情驰魏阙，空书怪事，心胆堕，伤殷浩。祸福无端倚伏，问古今、几人明了。沧浪渔父，归来惊笑，灵均枯槁。邂逅淇南，岁寒独在，故人襟抱。恨黄尘障尺，西山远目，送斜阳鸟。","dynasty":"元代","tags":"送别，抒怀","title":"水龙吟·送焦和之赴西夏行省"}
{"author":"王恽","content":"二年幽陵阅丘甲，诏遣谋臣连夜发。春蒐秋狝是寻常，况复军容从猎法。一声画鼓肃霜威，千骑平岗捲晴雪。长围渐合汤山东，两翼闪闪牙旗红。飞鹰走犬汉人事，以豹取兽何其雄。马蹄蹴麋歘左兴，赤绦撤镞惊龙腾。锦云一纵飞尘起，三军耳后秋风生。豹虽逸才不自惜，雨血风毛摧大敌。风烟惨淡晚归来，思君更上单于台。血埋万甲战方锐，爪牙正藉方刚才。古人以鹿喻天下，得失中间系真假。元戎兹猎似开先，我作车攻补周雅。大笑南朝曹景宗，誇猎空惊弦霹雳。何曾梦见北方强，竟堕闭车甘偃息。扬鞭回首汉家营，一点枪缨野烟碧。","dynasty":"元代","title":"飞豹行"}
{"author":"王恽","content":"，而释润于春泽，其应时瑞，数年以来，未之见也，实可为明时庆，因作乐府水龙吟以纪其和。予平昔屡尝赋此，未免掇拾故事，张皇景气而已。兹篇之作，颇体白战，抑老怀，略见朴忠之至，畎亩不忘之意也画楼十日春阴，晚风吹作冰花转。初冬中候，应时呈瑞，几年未见。沽酒寻梅，就中此兴，撩人不浅。更露堂添得，虚窗夜白，清于水，光如练。我老久谙世味，最欣然、人安米贱。蝗＊入地，麦旗掉垅，翠翻平甸。大犰清边，为民祈＊，睿思何远。在词臣合取，元和贺例，＊明光殿。","dynasty":"元代","title":"水龙吟至元二十三年丙戌孟冬二十八日小雪"}
{"author":"王恽","content":"北趋小边相河害，坐看长堤惊裂坏。中流忽起刘子叹，疏浚神功思禹大。忆当残金竟河界，两涯峡束如萦带。灵鼍万鼓动地来，汹汹声闻千步外。堤防不议四十年，河行虚壤任徙迁。乃今去京无一舍，冲波南卧翻鲸鳣。今年筑堤捍渰水，明年卷扫防洄渊。涛头况与酸枣直，南北高下尤相悬。既非经渎久远计，徒费民力妨农田。正有避移策上闻，放之旷野从奔冲。不然建议以土湮，大堤缕水横西东，楗以木石束逾钟。递河东去过京角，此是永逸无穷功，作诗拟达宣房宫。","dynasty":"元代","title":"小边行一百五日同总尹张彦亨赴小边口相视河流回马上偶作此诗"}
{"author":"王恽","content":"渺新秋节物，客思天涯。岩桂重，碧云赊。烟华萦紫禁，心事梦长沙。青铜里，人未老，鬓先华。＊帘望月，得巧谁家。儿女辈，语空＊。露翻梧叶重，河映绮楼斜。倾云液，歌金缕，岸乌纱。","dynasty":"元代","title":"三奠子都城七夕"}
{"author":"王恽","content":"王相，人来徵诗于予，因作此奉寄，时屯田泾阳规书财赋北平移镇入咸秦。说睿眷，更情亲。下手见经纶。道好个、中原老臣。万屯晓日，一鞭农事，泾水画中春。陆海尽藏珍。似只欠、封侯富民。","dynasty":"元代","title":"太常引奉寄（朱校云奉寄二字疑衍）参政李"}
{"author":"王恽","content":"满帘夜月耿霜秋。云梦黯歌楼。残灯伴晓，夕阳催暮，海水添愁。天涯地角相思恨，谁道北生休。一篇照映，唐人诗雅，千古风流。","dynasty":"元代","title":"眼儿媚·满帘夜月耿霜秋"}
{"author":"王恽","content":"，后三日舟载西还，夕次淇门东刘家渡而没，得年五十有五。韩予出就外昨日举杯亲饯别，六人吟啸呵呵。今朝丹＊＊城阿。一棺零落恨，都付逝川波。万事转头真是梦，两轮来往如梭。人生百岁合如何。放开眉上锁，得酒且高歌。","dynasty":"元代","title":"临江仙八月一日，同高仁甫李靖伯史涧之饯"}
{"author":"王恽","content":"幽思耿耿堂，芸香风度。客至忘言孰宾主。一篇雅唱，似与朱弦细语。恍疑南涧坐、挥谈尘。霁月光风，竹君梅侣。中有新亭泪如雨。力扶王略，志在中原一举。丈夫心事了、惊千古。","dynasty":"元代","title":"感皇恩与客读辛殿撰乐府全集"}
{"author":"王恽","content":"懒帻从鬅鬓，披衣任曳裾。都忘身外事，贪读意中书。比老心能尔，虽贫乐有馀。绕园欣细履，树影绿扶疏。","dynasty":"元代","title":"首夏家居即事二首其一"}
{"author":"王恽","content":"浙江江路杳。苍茫自叹，南飞鸟鸟。故国回头，梦里青山吟绕。手把一麾南去，道不比、八州常调。君莫笑。南楼苦要，胡床舒啸。休扰。归去扁舟，若比似陶朱，尚犹年少。飞泳虽殊，友义固应明了。拟览九江秀色，谁凄断、关河残照。霜月晓。去去眼中人少。","dynasty":"元代","title":"玉漏迟留别淇上诸君"}
{"author":"王恽","content":"遗台树老，独画阑、春事犹未消歇。好在来禽花盛发，满意清明时节。翠袖翻香，朱颜晕酒，绰约冰肌洁。几年空谷，等闲飘坠香雪。回首绮阁东风，使君情重，一顾倾城色。只恐花飞春减却，束约尊前欢伯。起舞山香，醉歌金缕，细按红牙拍。青鸾高兴，恍然归梦瑶阙。","dynasty":"元代","title":"酹江月"}
{"author":"王恽","content":"地炉火在壁灯昏，睡觉山堂笑语温。豆粥一盂官事了，缓摇吟辔出山门。","dynasty":"元代","title":"同刘劝农彦和葛县令祐之游苍谷口四首其四"}
{"author":"王恽","content":"平生性癖耽坟籍，细字牛毛早年笔。只今五十眼昏花，清昼看时满行黑。投身散地百无事，不著书遮如有失。赵公嗜书似邺侯，不为章句非雕搜。绾持枢纽日多暇，借箸自有胸中筹。更寻往事较所处，有梦不到琳琅璆。嗟予何者登瀛洲，残膏未免窥前修。奫然渊海鲛鳄翥，洞视千古苏韩欧。文如不作作取法，舍是三子将谁求。穷阎虽具何足玩，破碎熏黑支吟头。牙签插架三万轴，谁省浙本铺银钩？或苏或欧两俱可，勿使石璧成空投。仁存义举侯门事，却恐乘机似巧偷。","dynasty":"元代","title":"签院赵公许惠欧苏集作诗以问之"}
{"author":"王恽","content":"江山照眼舒清眺，千古兴亡堕眼前。瓜步市长连野戍，佛狸祠古惨荒烟。柁楼看取平吴日，父老空传饮马年。此日不须开浊浪，好风都属往来船。","dynasty":"元代","title":"佛狸祠"}
{"author":"王恽","content":"雍容诗礼冠时髦。都忘却，贵人骄。横槊见英标。道勇似、当年嫖姚。默含万动，德尊一府，歌寿听民谣。绿鬓映金貂。尽千尺、青松后＊。","dynasty":"元代","title":"太常引为王同知寿"}
{"author":"王恽","content":"柳边层榭，倚兰人共月孤高。乱云脱坏崩涛。一片广寒宫殿，桂影数秋毫。尽掀髯老子，露湿宫袍。人生此朝。能几度、可怜宵。况对清尊皓齿，舞袖织腰。碧空如洗，拚一醉、河倾转斗杓。今夕乐、归梦临皋。","dynasty":"元代","title":"望月婆罗门引中秋夜"}
{"author":"王恽","content":"六郡雄藩，会稽旁带，雨浙风烟如昔。碧草莫伤春浦，冠盖东南，几多行客。正新亭父老，望云霓、苦思休息。道朝家、雨露同春，问甚江南江北。贺监归舟逸兴，何似双旌，尽慰元郎行色。镜水绿通朱阁，威畅恩宣，海波春寂。笑东山老去。此心初、非□泉石。约海楼、翡翠同游，醉里山阴陈迹。","dynasty":"元代","title":"夺锦标"}
{"author":"王恽","content":"老雨长河壮怒涛。客亭夜久听喧号。平明两＊渺江皋。沙尾没来渔箔短，危墙看处客帆高。斜阳汀草乱青袍。","dynasty":"元代","title":"浣溪沙客亭观涨"}
{"author":"王恽","content":"柳圈辞暖烟飘，绿杨桥，旋结柔圈折细条。都把发春闲懊恼，碧波深处一时抛。野溪边，丽人天，金缕歌声碧玉圈。解祓不祥随水去，尽回春色到樽前。问春工，二分空，流水桃花飏晓风。欲送春愁何处去？一环清影到湘东。步春溪，喜追陪，相与临流酹一杯。说似碧茵罗袜客，远将愁去莫徘徊。秉兰芳，俯银塘，迎致新祥祓旧殃。不似汉皋空解珮，归时襟袖有余香。醉留连，赏春妍，一曲清歌酒十千。说与琵琶红袖客，好将新事曲中传。","dynasty":"元代","title":"【正宫】双鸳鸯"}
{"author":"王恽","content":"庭竹无人绿满窗，幽香和露湿霓幢。日长孤绝坛边鹤，啄遍晴苔影一双。","dynasty":"元代","title":"仙游曲五绝"}
{"author":"王恽","content":"朋簪才盍脱荷囊，兰到升庭见独芳。毳幕夜书称快梦，冰壶孤抱映秋霜。十年紫禁烟花近，四海金华姓字香。南北相望固迢递，久要情在恐难忘。","dynasty":"元代","title":"诗寄刘清卿都事"}
{"author":"王恽","content":"书叶散芸香，牙签无数。案上藜羹当膏乳。地偏心远，日与圣贤晤语。市声飞不到、横披处。一炷龙涎，满瓯春露。旋埽幽轩约宝住。清谈有味，总是故家风度。子云亭户好、龙津路。","dynasty":"元代","title":"感皇恩"}
{"author":"王恽","content":"老境心便多暇。束缚尘缨高挂。饭饱去寻君，闲步闲吟闲话。闲话。闲话。过眼纷华都罢。","dynasty":"元代","title":"如梦令"}
{"author":"王恽","content":"风月溪堂，也曾是、东州行客。长记得、相逢一笑，羁愁都雪。又对青山谈世事，老怀未减元龙节。恨霜蹄、蹴踏短辕间，论监铁。官里事，何曾歇。公等志，吾能说。尽纵横鞭算，玉壶冰洁。烂醉春风能几度，桃花未了杨花坼。甚一城、相望半年过，长如别。","dynasty":"元代","title":"满江红"}
{"author":"王恽","content":"川原四开，青嶂白波，非复尘境。忽治中英甫坚索鄙语，酒酣耳热，以乐晴倚层阑，飘飘醉上青鸾背。飞云崩坠。万叠银涛碎。青嶂白波，非复人闲世。人怀霁。夕阳有意。返照千山外。","dynasty":"元代","title":"点绛唇后六月二十二日，同府僚宴饮白云朱"}
{"author":"王恽","content":"九万鹏抟翼，孤忠驾使轺。功名元有数，风雪不知遥。抵北踰鳌极，维南望斗杓。胡生摇健笔，且莫诧东辽。","dynasty":"元代","title":"题常仁卿运使西觐纪行二首其一"}
{"author":"王恽","content":"精彩如五六十人。教授马君向予方以善俗任责楫之孝养致乐，实有关於风化者，故作是词以付，俾来者庶有所劝焉烂云衢彩婺，和晓月，满庭闱。正梅粉香飘，林梢紫动，淑景初迟。观津盛传王氏，道孝心、重见老莱衣。和气一家瑞霭，慈颜九十柔仪。香烧静院趁朝晖。未省杖扶持。纵德厚流长，遐龄能健，此事应稀。婆娑绿萱堂背，爱一竿、苍竹六孙枝。照映西山秀色，年年翠点修眉。","dynasty":"元代","title":"木兰花慢武邑县王楫善居室，母俎氏出隆平"}
{"author":"王恽","content":"一峰华不注，东望雨冥冥。黄云画角，回首客舍又幽并。喜按西来佳耗，闻道东山未老，双鬓为谁青。经济有公论，且莫叹飘零。杏花吟，山色句，尽称停。平生风味不浅，聊尔写襟灵。步冷东垣秋水，坐对汾亭夜月，两地若为情。合作碧箫曲，留待醉时听。","dynasty":"元代","title":"水调歌头"}
{"author":"王恽","content":"春流两岸桃花，惊涛极目吞天去。孤舟缆解，棹歌声沸，渔舠掀舞。云影西来，片帆吹饱，满空风雨。怅淋漓元气，江南图画，烟霏尽，汀洲树。天地此身逆旅，笑归来、满衣尘土。功名无子，就中多少，艰危辛苦。北去南来，风波依旧，行人争渡。听沧浪一曲，渔人歌罢，对夕阳暮。","dynasty":"元代","title":"水龙吟"}
{"author":"王恽","content":"爱玉华仙供，偶移影，下瑶池。怅野渚苍烟，结根非所，繁＊争欺。风清月寒半坠，道无情、有恨欲谁知。罗袜凌波微步，淡香高韵幽姿。风烟首梦共溪。采采画船归。趁粉露和香，秋光细酿，琼液淋漓。招呼谪仙共饮，记两舷、脚踏醉吴姬。一曲清吟未了，翠盘狼藉珠玑。","dynasty":"元代","title":"木兰花慢赋白莲和王西溪"}
{"author":"王恽","content":"远寻文石岗，来历南山缠。鹿台台为山，幽径蟠古篆。后峪行未尽，前岭已当面。秋声荡林樾，风露凄以泫。阴壑气蓊郁，疑有虎豹变。山田苦无多，沟崦耕已遍。柴楥结半空，罗络碧岩转。自怜终岁勤，兽患防一旦。我本山中人，束带对邮掾。顿然还旧观，潇洒偿夙愿。行经双蟾岭，石怪惊变现。闯首槲树间，气自太古练。月中谁推坠，囚锁属山县。乃知北平守，认虎饮羽箭。物肖本偶然，长歌下层巘。","dynasty":"元代","title":"过鹿台山"}
{"author":"王恽","content":"大地河山绣错明，野烟孤庙枕荒城。杜鹃饶舌知何事？血洒东风怨未平。","dynasty":"元代","title":"禹庙"}
{"author":"王恽","content":"闾井锥刀＊战烘。咏归奚取舞雩风。道开圣学千年后，春在先生一亩宫。敦诲诱，见从容。弦歌不隔幔纱红。珉溪几点梅梢雪，岁岁吹香入寿","dynasty":"元代","title":"鹧鸪引"}
{"author":"王恽","content":"赋此词，且以经事之后，重有所惜云春流两岸桃花，惊涛极目吞天去。孤舟缆解，棹歌声沸，渔＊掀舞。云影西来，片帆吹饱，满空风雨。怅淋漓元气，江南图画，烟霏尽，汀洲树。天地此身逆旅，笑归来、满衣尘土。功名无子，就中多少，艰危辛苦。北去南来，风波依旧，行人争渡。听沧浪一曲，渔人歌罢，对夕阳暮。","dynasty":"元代","title":"水龙吟已未春三月，同柔克济河，中流风雨"}
{"author":"王恽","content":"老境心便多暇。束缚尘缨高挂。饭饱去寻君，闲步闲吟闲话。闲话。闲话。过眼纷华都罢。首，皆曲调，兹不录。","dynasty":"元代","title":"如梦令以下有柳圈（调即合欢曲）词六首，"}
{"author":"王恽","content":"闾井锥刀剧战烘。咏归奚取舞雩风。道开圣学千年后，春在先生一亩宫。敦诲诱，见从容。弦歌不隔幔纱红。珉溪几点梅梢雪，岁岁吹香入寿钟。","dynasty":"元代","title":"鹧鸪天"}
{"author":"王恽","content":"王郎何人著柘黄，欲与赤伏争翱翔。汉炎中断天复炽，肘后顽石胡为光。萧王挥戈指幽蓟，战血满野风尘苍。募兵返得市人噱，当时南驰亦苍皇。鸢鞮城东滹水长，北风烈烈天雨霜。前驱候骑两失色，河虽流澌无可航。兔肩麦饭未下咽，大冰横合坚于梁。古称王者阨不死，淮陵一言殆天使。赤龙已渡凌四开，白鱼跃舟未逾此。坛亭王气如水清，妖彗邯郸死灰耳。彼苍有意开真主，固令若辈先驱处。君看陇蜀最健者，一旦等蛙终汉虏，王郎区区安足数。苍茫此日龙华渡，漠漠野烟生绿树。留在长河阅世人，万古朝宗浩东骛。","dynasty":"元代","title":"滹沱流澌行"}
{"author":"王恽","content":"太行晴霁，孤墉高处揖清寒。云闲万髻千鬟。底事春风面目，一变玉＊＊。淡夕阳平远，野鸟飞还。青云莫攀。吾高兴、在东山。偃蹇孤松丘壑，不＊春悭。背阴桃李，正藉得、春光亦强颜。长剑＊、且莫轻弹。","dynasty":"元代","title":"望月婆罗门引春雪后看山"}
{"author":"王恽","content":"羯奴骋兵伤滥恩，天宝之祸将自焚。三郎宫中略不省，履霜有戒知何人。平原蹇蹇真王臣，沈虑久识幽营氛。泛舟从酒运奇略，一日楼橹惊云屯。铁舆南来从猎火，河朔风靡烟尘昏。孤城平地独与抗，勇鼓义旅争鲸吞。西开土门掎蛇阵，南激睢守遮厓垠。滔天腥秽思一扫，誓与此羯不两存。书生信能立大事，竟掣贼肘西南奔。事虽旷代有足感，鲁公之义世所尊。我来吊古增永慨，苍烟草树连荒闉。欲寻遗庙不复见，宝刻留在东方珉。栖盖亭前野日曛，平原城下酹忠魂。朝廷何尝容直道，志士蹈难甘捐身。此心自视无愧已，一时知否非所论。嗟予何者敢跂慕，屡书不厌枭鸾分。当年纪载两鬼域，九泉奄奄随埃尘。先生一死固不朽，雅操何翅同松筠。故应烈日秋霜气，千古堂堂凛若神。","dynasty":"元代","title":"平原行"}
{"author":"王恽","content":"隔夜端门分板位，平明簪笏列鸳行。紫云低覆千官入，润作金炉百和香。","dynasty":"元代","title":"口号"}
{"author":"王恽","content":"丁东铿戛碎璆琳，掩尽朱弦窈眇音。花外粉墙遮不断，佩环清彻洞房深。","dynasty":"元代","title":"闻方响"}
{"author":"王恽","content":"北来孤剑＊苍颜。听时事，立谈闲。秋隼正腾翻。莫便倚、霜空陡寒。太行秋色，汾川雁影，极目送归鞍。簿领＊司闲。道好个、河东幕官。","dynasty":"元代","title":"太常引送段信卿拜河东宪司经历"}
{"author":"王恽","content":"当年陆海骇珍藏，此日繁华堕渺茫。春草不随人事换，依然分翠入宫墙。","dynasty":"元代","title":"寒食日过隆德宫"}
{"author":"王恽","content":"斜日秋瓜圃，云间雨过初。平畴交晚吹，凉意满轻裾。草木浮元气，河山拥草庐。拊心欣有得，重展故人书。","dynasty":"元代","title":"田间"}
{"author":"王恽","content":"一径萦纡入杳冥，望川亭迥夕阳明。欲知眼界宽多少，放出秦川似掌平。","dynasty":"元代","title":"游栖嵓寺三首其二"}
{"author":"王恽","content":"野饮不称意，归促紫游缰。谁知草堂深处，清赏兴尤长。梦里佳人锦瑟，眼底瓦盆浊酒，衣袖醉淋浪。歌罢竹轩晚，风细月波凉。为东园，梅与竹，足清香。不须更栽桃李，花底驻春光。人道漆园家世，王谢风流未远，培取桂枝芳。读书贫亦好，此语试平章。","dynasty":"元代","title":"水调歌头为仲方东园赋"}
{"author":"王恽","content":"江山照眼舒清眺，千古兴亡堕眼前。瓜步市长连野戍，佛狸祠古惨荒烟。柁楼看取平吴日，父老空传饮马年。此日不须开浊浪，好风都属往来船。","dynasty":"元代","title":"佛狸祠"}
{"author":"王恽","content":"樊川吾所爱，老我莫能俦。二年鞍马淇上，来往更风流。梦里池塘春草，却被鸣禽呼觉，柳暗水边楼。浩荡故园思，汶水日悠悠。洛阳花，梁苑月，苦迟留。半生许与词伯，不负壮年游。我亦布衣游子，久欲观光齐鲁，羁绁在鹰韛、早晚西湖上，同醉木兰舟。","dynasty":"元代","tags":"送别，羁旅，思乡","title":"水调歌头·送王修甫东还"}
{"author":"王恽","content":"返照斜明双塔，乱山回远孤城。年来风物似升平。人说三王善政。世事正宜静待，田园好去躬耕。云闲归鸟有遗声。唤起投林高兴。","dynasty":"元代","title":"西江月间步州南古堤"}
{"author":"王恽","content":"柳边＊榭，倚兰人共月孤高。乱云脱坏崩涛。一片广寒宫殿，桂影数秋毫。尽掀髯老子，露湿宫袍。人生此朝。能几度、可怜宵。况对清尊皓齿，舞袖织腰。碧空如洗，拚一醉、河倾转斗杓。今夕乐、归梦临皋。","dynasty":"元代","title":"望月婆罗门引中秋夜"}
{"author":"王恽","content":"羯奴骋兵伤滥恩，天宝之祸将自焚。三郎宫中略不省，履霜有戒知何人。平原蹇蹇真王臣，沈虑久识幽营氛。泛舟从酒运奇略，一日楼橹惊云屯。铁舆南来从猎火，河朔风靡烟尘昏。孤城平地独与抗，勇鼓义旅争鲸吞。西开土门掎蛇阵，南激睢守遮厓垠。滔天腥秽思一扫，誓与此羯不两存。书生信能立大事，竟掣贼肘西南奔。事虽旷代有足感，鲁公之义世所尊。我来吊古增永慨，苍烟草树连荒闉。欲寻遗庙不复见，宝刻留在东方珉。栖盖亭前野日曛，平原城下酹忠魂。朝廷何尝容直道，志士蹈难甘捐身。此心自视无愧已，一时知否非所论。嗟予何者敢跂慕，屡书不厌枭鸾分。当年纪载两鬼域，九泉奄奄随埃尘。先生一死固不朽，雅操何翅同松筠。故应烈日秋霜气，千古堂堂凛若神。","dynasty":"元代","title":"平原行"}
{"author":"王恽","content":"问东城春色，正谷雨，牡丹期。想前日芳苞，近来绛艳，红烂灯枝。刘郎为花情重，约柳边、娃馆醉吴姬。罗袜凌波微步，玉盘承露低垂。春风百匝绣罗围。看到彩云飞。甚着意追欢，留连光景，回首差池。半春短长亭畔，漫一杯、藉草对斜晖。归纵酴醾雪在，不堪姚魏离枝。","dynasty":"元代","title":"木兰花慢"}
{"author":"王恽","content":"一柱华峰，绿翠似、芙蓉金削。孤负却、画船春水，一尊同酌。寒食清明都几日，征鞍遽作西归客。漫春风、墙燕语留人，高城隔。春草碧，杨花白。妆点就，行轩色。道不应霜翮，能舒长策。三尺青萍风义在，看君冠盖长安陌。对夕阳、淡处最关情，河梁别。","dynasty":"元代","title":"满江红至元二一年岁次甲申，二月二十八日"}
{"author":"王恽","content":"华阳阁。一年心赏中秋约。中秋约。九霄风露，有怀都豁。挂香和雨风吹落。倚阑望处秋烟薄。秋烟薄。一尊能与，素娥同酌。","dynasty":"元代","title":"忆秦娥"}
{"author":"王恽","content":"溪岭无千里，崎岖半月间。事机须勇退，天意许生还。顺处从多厄，趋时免强颜。越禽忻我往，长路语关关。","dynasty":"元代","title":"望岭"}
{"author":"王恽","content":"汉殿承恩早，金盘荐露新。色酣中省乐，香重锦窠春。尽殿群芳后，谁辞载酒频。清如司马相，也作插花人。","dynasty":"元代","title":"和仲常牡丹诗"}
{"author":"王恽","content":"懒帻从鬅鬓，披衣任曳裾。都忘身外事，贪读意中书。比老心能尔，虽贫乐有馀。绕园欣细履，树影绿扶疏。","dynasty":"元代","title":"首夏家居即事二首其一"}
{"author":"王恽","content":"竹茂资泉润，花荣藉圃沙。钩帘来舞燕，锁树护栖鸦。客至留酤酒，吟长待煮茶。几时容却扫，一向似仙家。","dynasty":"元代","title":"首夏家居即事二首其二"}
{"author":"王恽","content":"滦水龙飞日，长杨羽猎时。天颜凡五见，雨泪遽双垂。化日中天赫，阴灵万国驰。何由知帝力，耕凿乐雍熙。","dynasty":"元代","title":"大行皇帝挽词八首"}
{"author":"王恽","content":"威破群雄胆，恩藏四海心。声明三五盛，垂拱九重深。国论多儒断，天机入睿临。小臣剺面血，无路洒松林。","dynasty":"元代","title":"大行皇帝挽词八首其二"}
{"author":"王恽","content":"去岁回銮辂，旌麾拥万灵。今春辞画翣，弓剑閟泉扃。黼扆虚琼岛，云龙惨帝庭。词臣思补报，泪湿简编青。","dynasty":"元代","title":"大行皇帝挽词八首其三"}
{"author":"王恽","content":"帝系三宗上，麟经一统尊。火盘承正据，虎落入雄吞。穷蹴南交兽，奔腾北海鲲。不教擒一索，遗恨付皇孙。","dynasty":"元代","title":"大行皇帝挽词八首其四"}
{"author":"王恽","content":"新知虽乐道弥亲，樽酒灯前便故人。时宦尽从间处著，浩歌还爱醉时真。红莲幕府名兼隐，春草池塘句有神。恨煞百门山下水，锦波流不到东秦。","dynasty":"元代","title":"送王嘉父"}
{"author":"王恽","content":"浪说兰亭褉事修，年年春好锦堤游。花翻舞袖惊歌板，柳隔高城暗酒楼。绿树恐应春事老，金鞭重为使君留。竹西路晚归时醉，何处珠帘半上钩。","dynasty":"元代","title":"清明日锦堤行乐"}
{"author":"王恽","content":"怅神光奕奕，天上良宵。花露湿，翠钗翘。风回鸾扇影，愁满紫云轺。恨相望，虽一水，隔三桥。朱弦寂寂，心思迢迢。人未老，鬓先雕。翻腾惊世故，机巧到鲛绡。凉夜永，箫声咽，篆烟飘。","dynasty":"元代","title":"三奠子"}
{"author":"王恽","content":"红叶当阶，朝来拨土红芽秀。画阑晴昼。凭暖佳人袖。一粒丹砂，谁点仙根透。从今后。为渠酿酒。去作花间友。","dynasty":"元代","title":"点绛唇喜芍药发芽"}
{"author":"王恽","content":"鲈鱼昔人贵，我行次吴江。秋风时已过，满意莼鲈香。初非为口腹，物异可阙尝。口哆颊重出，鳞纤雪争光。背华点玳斑，或圆或斜方。一脊无乱骨，食免刺鲠防。肉腻胜海蓟，味佳掩河鲂。灯前不放箸，愈啖味愈长。张翰为尔逝，我今赴官忙。出处要义在，不须论行藏。倚装足朝睡，且快所欲偿。梦惊听吴歌，海日方苍凉。","dynasty":"元代","title":"食鲈鱼"}
{"author":"王恽","content":"驿馆残釭曙色分，马驮残梦走踆踆。去家已远谁为侣？到处相逢有故人。健羡雕盘惭始击，静便蠖蛰返求伸。一杯拜酹睢阳庙，激懦扶衰尚有神。","dynasty":"元代","title":"仪封道中"}
{"author":"王恽","content":"谷穗虚穰草色熏，满前堆积漫如囷。一餐到口还无济，辛苦田间力稼人。","dynasty":"元代","title":"农里叹其四"}
{"author":"王恽","content":"一径萦纡入杳冥，望川亭迥夕阳明。欲知眼界宽多少，放出秦川似掌平。","dynasty":"元代","title":"游栖嵓寺三首其二"}
{"author":"王恽","content":"窈然碧玉池方，绿波不见还凝伫。翠萍痕在，金支光淡，湘妃无语。瑶瑟声沉，画兰愁绝，几回如许。甚风烟依约，鱼龙黯惨，空回首，珠帘暮。一夕翠华临幸，也悲凉、故宫尘土。石根碧涨，天飘翻出，黑湾雷雨。思舜亭高，风漪吹散，满空秋暑。欲苍梧回叫，凤箫凄断，听躬耕处。","dynasty":"元代","title":"水龙吟"}
{"author":"王恽","content":"展墓过农里，衔恩使远方。气随天北转，人与雁南翔。肝胆孤忠在，江湖去路长。此回当自信，不必泥行藏。","dynasty":"元代","title":"辞长乐先垄"}
{"author":"王恽","content":"君不见燕南饥民行且泣，膏泽屯来三百日。蚕沙齧尽木皮空，剉末草根充糗食。追胥星火县帖严，官不汝怜需税石。人生乡土孰不恋，一殍迫临那得惜。扶羸载瘠总南逋，鹘面鸟形犹努力。比之坐毙不相保，趁熟庶几延旦夕。刑司府解两虚文，道路无言空叹息。吾皇德并唐虞圣，轸虑斯民期日靖。传闻一介或可相，不问草茅分政柄。因思治道责有归，未洽鸿熙臣下病。才丰禄秩即患失，又以材疏难仰称。蹲而不去噤无声，老凤饥乌同一證。西台入奏沃渊衷，蹴踏群疑开善政。尽蠲秋赋出御女，百色支供皆省并。若稽黄屋帝尧心，一语乂安无不听。万方欢喜声一概，远过汉家宽大令。三钱斗米说开元，二税户除闻大定。限田固是平世法，未免区区与民竞。况今江淮岁入数不赀，经画有方财恐剩。人和天地气自舒，一雨行随明诏应。老癃扶杖愿少留，又赖鸿恩拯县罄。两河千里麦青青，预贺有年天子庆。","dynasty":"元代","title":"入奏行美圣政而重民急也"}
{"author":"王恽","content":"秣马膏车，又去作、天涯羁客。明见得、水云深处，万花如雪。绿暗江城多洞府，红烧烛影翻双节。被晓风、吹散枕中春，檐间铁。尘世事，无穷歇。吾最爱，沧浪说。恐灵均泽畔，只成孤洁。心事比量无少恶，前途何必论龟坼。倘祥金、陶铸遇良工，从区别。","dynasty":"元代","title":"满江红"}
{"author":"王恽","content":"刘使君，跨苍驎，翩然而来空际云。腰间宝玦佩两剑，青蛇跃出光粼粼。谁谓昧平昔，款语情何亲。复为袖出先书一卷，纸色黯惨皆奇文。大如离堆几百字，钩络朱墨殆似髹漆新。残梦忽随风雨断，破泉惊听怒涛奔。","dynasty":"元代","title":"纪梦"}
{"author":"王恽","content":"晓色静帘栊，婺光千丈。香满含真泛春酿。洛花呈瑞，照眼一枝先放。要将金屑粉、妆仙仗。月榭焚香，松阴扶杖。好个人间寿星样。斓斑舞袖，辉映凤池春浪。年年称庆日、长无恙。","dynasty":"元代","title":"感皇恩寿左司吴君章母夫人"}
{"author":"王恽","content":"铁舆动地来，猎火烬九县。睢阳东南冲，江淮国所援。蔽遮不使前，恢复可立见。二公明此机，死守誓不变。虽危所保大，如蝮螫解腕。最难结众心，存殁匪石转。彼苍畀全节，谁为落贼便。已矣君不忘，握爪掌为穿。竟能济中兴，淮海了清奠。至今忠烈气，皎皎白日贯。贺兰观成败，不饮浮屠箭。杀亡计多寡，此论诚可辨。我来拜遗像，凛对如生面。乞灵激懦衷，剸决刚同鍊。朔风吹树声，尚想登陴战。暮倚晕月城，悲歌泪如霰。","dynasty":"元代","title":"双庙怀古"}
{"author":"王恽","content":"我来吊古过悲秋。徙倚夕阳楼。画堂歌舞，都能几日，何限幽愁。合欢床冷孤眠苦，争向死前休。凭阑闲看，一双鸂鶒，对起中流。","dynasty":"元代","title":"眼儿媚"}
{"author":"王恽","content":"齐州山水天下无，泺源之峻华峰孤。秦鞭有力驱不去，天遣一柱标齐墟。初疑太素女娲氏，补天断手兹遗馀。又如翠凤翥郊薮，来应世瑞开昌图。南山连络虽可爱，未免阿附相承趍。孤撑直上夹右碣，猛视又似天门貙。庆封齐豹两元恶，哆齧犹露雄牙须。不然齐太史，冤血凝碧老不渝。化成直笔插天外，堂堂使表春秋诛。乾坤乃有此雄跨，未许鹊药争头颅。江山胜概尽轩豁，远客吟眺增踌躇。李白上天不可呼，云烟变化何须臾。后人摹写觑天巧，百匝空绕青芙蕖。文章李杜光燄在，有诗无诗将何如。我思齐晋迭雄长，山灵枉被兵埃污。桓公九合犹霸事，三周其下真誇谀。会须扶策凌绝顶，望入苍梧叫帝虞。","dynasty":"元代","title":"华不注歌"}
{"author":"王恽","content":"金驭成阴朽，山东自古强。限田标镇戍，积愤致抢攘。武惠当年杰，天心霸业匡。云龙时际会，风虎日翱翔。五十连城重，三千战士良。一朝归版籍，遗爱在耕桑。甫定先文治，来威戒伐张。俭恭希大帛，号令肃秋霜。气革耰锄扰，风还礼义乡。颂方歌鲁盛，人骇陨星镗。云出青崖顶，乌瞻泰岱傍。驱车经鹊里，故宅似汾阳。山倚祁连冢，祠荒绿野堂。门旌虚将幄，燕寝尚清香。有客追畴昔，怀人动慨慷。王师初破汴，河朔久沦纲。文物随云散，招徕不一亡。尽收周礼乐，重辟汉科场。清秩铨华省，群英萃郡庠。有金皆冶器，无玉不追章。蓄德需明主，流波及四方。星躔从落落，奎彩独煌煌。嗣相图光绍，先猷在益彰。雪山宜久重，世业浸丕昌。帝道开中统，皇风煽八荒。重推黄阁相，轻是尚书郎。两署分荷橐，千官列雁行。至今称济济，所在见跄跄。原治无多术，推贤用叵量。措材真得所，收效尽非常。侯国能如此，朝家化更皇。阐明虽实理，勉励乏明扬。一代徐通议，中流号巨防。试图援手助，潜有跋胡妨。薄宦新过鲁，诸生惧面墙。泮田饶乐育，师授奈无望。可惜弦歌地，虚成笱在梁。力扶虽切切，事迫去遑遑。量分功名薄，伤时涕泗滂。野烟知客恨，先自柏城苍。","dynasty":"元代","title":"谒武惠鲁公林墓四十韵"}
{"author":"王恽","content":"红颜绿鬓无长好。日对菱花老。头童齿豁竟何裨。只有饥时餐饭饱时嬉。因行消散昏和闷。却觉筋骸困。那钱置个马儿骑。食饮难消，终日系门陲。","dynasty":"元代","title":"虞美人"}
{"author":"王恽","content":"卿来培植顾护，始知重惜。今年清明前，花盛开，芳姿绰约，顿增容色。侯置酒高会，遂极欢赏。予因念草木之微，岂轻重显晦，亦有数存（存下原有为字，兹据宋宾王校本秋润乐府删），其间耶，乃以酹江月歌之。同饮者忽治中英甫，刘提举老哥，时至元甲戌春二月十有三日也遗台树老，独画阑、春事犹未消歇。好在来禽花盛发，满意清明时节。翠袖翻香，朱颜晕酒，绰约冰肌洁。几年空谷，等闲飘坠香雪。回首绮阁东风，使君情重，一顾倾城色。只恐花飞春减却，束约尊前欢伯。起舞山香，醉歌金缕，细按红牙拍。青鸾高兴，恍然归梦瑶阙。","dynasty":"元代","title":"酹江月平阳府卒第，有来禽两株，以托根官"}
{"author":"王恽","content":"其旁。炎急报至云，有敌犯府城西面，公佩，集将领将出，予握玉鱼一双，跽请从行。公曰不迟不迟，因朗育一乐府，意欣暇曰，此徒单侍讲词也。既觉，但记其日月风云潇丽六字，五夜枕上，因足成之，觉思来甚雷动云横，惊飙鹜、北城西下。人共骇、赤丸夜语，电光飞射。将领未承诸葛令，橐＊已在汾阳胯。笑书生、思握玉鳞符，从公驾。铃索静，云麾亚。追往事，何多暇。道一篇乐府，翰林情话。日月低回黄阁梦，风云惨淡凌烟画。尽花边、高＊卧麒麟，终潇洒。","dynasty":"元代","title":"满江红至元十七年十一月十四日，夜梦丞相"}
{"author":"王恽","content":"蹑尽寒云最上层，土花春碧梦觚棱。江山如画人空老，更倚残阳望道陵。","dynasty":"元代","title":"游琼华岛四首其二"}
{"author":"王恽","content":"华发一衰翁，世事眼中看彻。只为年来薄宦，负东山高节。冥冥神理到无凭，此外更何说。安得百壶春酒，埽羁愁如雪。","dynasty":"元代","title":"好事近"}
{"author":"王恽","content":"我行河东几欲遍，大抵盘回山阜转。南崖高与北山齐，玉壁城根分一线。荒烟废垒点抔土，炮具梯冲经百战。短碑盛说郧君灵，万骑阴风想平甸。一曲悲歌敕勒川，当时神武已凄然。韦公守禦尽良策，更著百斗飞上天。乃知诬杀咸阳日，即是邕皇入邺年。","dynasty":"元代","title":"玉壁城怀古至元甲戌冬十月廿五日由稷山入万泉道出故城临风吊古慨然有作"}
{"author":"王恽","content":"露榻风帘烛影摇。故人留话慰萧条。徘徊花月可怜宵。天淡有云空漠漠，月明无雨更翛翛。洞天归路踏琼瑶。","dynasty":"元代","title":"浣溪沙"}
{"author":"王恽","content":"短短罗袿淡淡妆。拂开红袖便当场。掩翻歌扇珠成串，吹落谈霏玉有香。由汉魏，到隋唐。谁教若辈管兴亡。百年总是逢场戏，拍板门锤未易当。","dynasty":"元代","title":"鹧鸪天赠驭说高秀英"}
{"author":"王恽","content":"江山照眼舒清眺，千古兴亡堕眼前。瓜步市长连野戍，佛狸祠古惨荒烟。柁楼看取平吴日，父老空传饮马年。此日不须开浊浪，好风都属往来船。","dynasty":"元代","title":"佛狸祠"}
{"author":"王恽","content":"桃李无光分落英，海棠姿色占春荣。云鬟绿拥妆初罢，醉脸红匀睡未醒。任使无香真可意，放教千叶更多情。光风流转都能几，莫惜沙头倒玉瓶。","dynasty":"元代","title":"海棠"}
{"author":"王恽","content":"其旁。炎急报至云，有敌犯府城西面，公佩，集将领将出，予握玉鱼一双，跽请从行。公曰不迟不迟，因朗育一乐府，意欣暇曰，此徒单侍讲词也。既觉，但记其日月风云潇丽六字，五夜枕上，因足成之，觉思来甚雷动云横，惊飙鹜、北城西下。人共骇、赤丸夜语，电光飞射。将领未承诸葛令，橐＊已在汾阳胯。笑书生、思握玉鳞符，从公驾。铃索静，云麾亚。追往事，何多暇。道一篇乐府，翰林情话。日月低回黄阁梦，风云惨淡凌烟画。尽花边、高＊卧麒麟，终潇洒。","dynasty":"元代","title":"满江红至元十七年十一月十四日，夜梦丞相"}
{"author":"王恽","content":"，后三日舟载西还，夕次淇门东刘家渡而没，得年五十有五。韩予出就外昨日举杯亲饯别，六人吟啸呵呵。今朝丹＊＊城阿。一棺零落恨，都付逝川波。万事转头真是梦，两轮来往如梭。人生百岁合如何。放开眉上锁，得酒且高歌。","dynasty":"元代","title":"临江仙八月一日，同高仁甫李靖伯史涧之饯"}
{"author":"王恽","content":"纸帐梅花夜色清。行云香湿堕银屏。惜花人老若为情。对酒当歌须适意，凌烟图象是虚名。千年编简几人青。","dynasty":"元代","title":"浣溪沙"}
{"author":"王恽","content":"旋收柏实炷炉薰，纸帐低垂自有春。竹几隐眠无俗梦，蒲团容膝胜华裀。窗间白日惊涛迅，门外黄尘万事新。幸与圣贤相晤语，未辞藜藿此生贫。","dynasty":"元代","title":"自适"}
{"author":"王恽","content":"一雪静林皋。冷＊浮阳气不骄。菜甲榆椒浑不动，寂寥。赚得轻黄上柳条。诗思苦相撩。酒＊新来顿绝交。连夜客窗寒似水，无＊。谁约春风","dynasty":"元代","title":"南乡子·一雪静林皋"}
{"author":"王恽","content":"倦客鞭催急，龙泉一解鞍。在家贫亦好，行路古来难。寺古松杉老，山空水石寒。万松亭废久，重拂短碑看。","dynasty":"元代","title":"午憩阳城北龙泉寺"}
{"author":"王恽","content":"清閟堂深不知暑，瑶草佳期梦玄圃。孙郎笑折紫兰来，素影盈盈映修渚。李夫人，澹丰容，天然与兰相始终。剡藤一笔作九畹，落墨不减江南工。芳姿元与凡卉异，晔晔况是湘累丛。离骚不复作，遗恨千古沈幽宫。君看此花有深意，似写灵均幽思悲回风。君家大雅堂，文彩东野翁，并入惨澹经营中。秋风拂帘秋日长，芳霏霏兮汜崇光。淡妆相对有馀韵，画栏桂子空秋香。淡轩托物明孤洁，五十年来抱霜节。固知色相皆空寂，妙得于心聊自适。仿像湘娥倚暮花，黄陵庙前江水碧。生平佩服真赏音，升闻紫庭非素心。唤起谪仙摇醉笔，为翻新曲泻瑶琴。","dynasty":"元代","title":"李夫人画兰歌"}
{"author":"王恽","content":"三策条民便，逾年致节旄。梦惊羊胛日，崄历幻人刀。碧盌昆坚异，黄金甲第高。白头书卷里，留滞敢辞劳。","dynasty":"元代","title":"题常仁卿运使西觐纪行二首其二"}
{"author":"王恽","content":"柳边层榭，倚兰人共月孤高。乱云脱坏崩涛。一片广寒宫殿，桂影数秋毫。尽掀髯老子，露湿宫袍。人生此朝。能几度、可怜宵。况对清尊皓齿，舞袖织腰。碧空如洗，拚一醉、河倾转斗杓。今夕乐、归梦临皋。","dynasty":"元代","title":"望月婆罗门引中秋夜"}
{"author":"王恽","content":"湿云压树际岗平，溽暑还因小雨增。官事困人如缚虎，秋风吹野梦翻鹰。趋时未必儒冠误，并隐端为野鹤憎。遥忆筠溪亭下水，万竿苍雪照吟灯。","dynasty":"元代","title":"夏县道中"}
{"author":"王恽","content":"客窗凉夕，问故家、何物能慰岑寂。都把龙涎三万斛，满贮宫池鸂鶒。玉立琼洲，雪翻花臆，梦绕春江碧。看云失水，淋漓元气犹湿。我昨拄杖敲门，主人情重，预报春消息。相对掀髯谈笑间，一缕飞云摇曳。暖透天心，冷穿月窟，好个行窝客。金盘泻露，约君同醉秋月。","dynasty":"元代","title":"酹江月赋玉鸂鶒薰炉赠数学刘文卿"}
{"author":"王恽","content":"冰姿绰约，翠袖翻青露。林下谢夫人，依然是、故家风度。搔头玉重，云髻不胜寒，绣帘疏，凉月细，一点香来处。清标一插，脉脉秋如许。无语对西风，恍当年、六朝琼树。幽窗深锁，莫厌惜娉娉，瑶台路，藐姑仙，恐跨青鸾去。","dynasty":"元代","title":"蓦山溪"}
{"author":"王恽","content":"迩迤伍城郡，背水犹陈图。魏陵废已久，磅礴如覆盂。草树惨不春，穿穴狐狸墟。我来登其颠，怀古心踌躇。忆当战国际，安釐亦狂且。泽麋被皋比，坐为秦人驱。败亡自此始，保邦何乃疏。不知身后藏，安用书十车。上窥姒与商，下逮苍周书。零乱竹简光，诡说何纷拿。征南辨已详，多出行怪徒。稽古不适正，死为毛颖诬。其中亟当辨，阿衡被夷诛。孔子修六经，亦已防奸污。大书一德后，薨葬开亳都。在易最奇法，安取理所无。兹焉万世程，洋洋真圣谟。何烦事幽赜，致远泥所趋。长歌望陵去，乐过风乎雩。","dynasty":"元代","title":"汲冢怀古"}
{"author":"王恽","content":"幽思耿耿堂，芸香风度。客至忘言孰宾主。一篇雅唱，似与朱弦细语。恍疑南涧坐、挥谈尘。霁月光风，竹君梅侣。中有新亭泪如雨。力扶王略，志在中原一举。丈夫心事了、惊千古。","dynasty":"元代","title":"感皇恩与客读辛殿撰乐府全集"}
{"author":"王恽","content":"相思渭北常年事，远送漳南恨别心。沙暖暂联鸿雁序，霜寒凄断鹡鸰音。两乡健在都能几，千里含情老更深。慰浣此怀知恳切，不教消息到浮沈。","dynasty":"元代","title":"送舍弟南归穰下"}
{"author":"王恽","content":"六郡雄藩，会稽旁带，雨浙风烟如昔。碧草莫伤春浦，冠盖东南，几多行客。正新亭父老，望云霓、苦思休息。道朝家、雨露同春，问甚江南江北。贺监归舟逸兴，何似双旌，尽慰元郎行色。镜水绿通朱阁，威畅恩宣，海波春寂。笑东山老去。此心初、非□泉石。约海楼、翡翠同游，醉里山阴陈迹。","dynasty":"元代","title":"夺锦标"}
{"author":"王恽","content":"纤苞淡贮幽香，玲珑轩锁秋阳丽。仙根借暖，定应不待，荆王翠被。潇洒轻盈，玉容浑是，金茎露气。甚西风宛胜，东兰暮雨，空点缀，真妃泪。谁遣司花妙手，又一番、争奇呈异。使君高卧，竹亭闲寂，故来相慰。燕几螺屏，一枝披拂，绣帘风细。约洗妆快泻，玉瓶芳酒，枕秋蟾醉。","dynasty":"元代","title":"水龙吟赋秋日红梨花"}
{"author":"王恽","content":"三策条民便，逾年致节旄。梦惊羊胛日，崄历幻人刀。碧盌昆坚异，黄金甲第高。白头书卷里，留滞敢辞劳。","dynasty":"元代","title":"题常仁卿运使西觐纪行二首其二"}
{"author":"王恽","content":"玉斲坤形霮四溟，丹书犹认寿宫名。纷纷落墨腾蛟雾，淅淅秋风拉瑟声。神物不知昆火烈，碧丝今对玉堂卿。眼中多少兴亡事，白发孤臣最怆情。","dynasty":"元代","title":"德寿殿玉方池砚"}
{"author":"王恽","content":"翠嵓回抱郁苍官，绝境轩横杳霭间。老矣瑞峰应健在，护持长伴八龙间。","dynasty":"元代","title":"游栖嵓寺三首其一"}
{"author":"王恽","content":"对品班分玉笋行，一时望拜殿西厢。百官燕出宫闱静，疏雨濛濛湿建章。","dynasty":"元代","title":"万寿节同宋太常弘道出左掖门口号五首其五"}
{"author":"王恽","content":"一檄风驰万有降，天兵开国古无双。寄声璧月琼枝客，铁锁休誇一苇江。","dynasty":"元代","title":"泽潞即事杂诗三首其三"}
{"author":"王恽","content":"秋气平分，＊匆都作充闾喜。玉堂风味。磊落青云器。醉墨乌丝，绿绮传湘水。千秋岁。月波如洗。长照金尊里。","dynasty":"元代","title":"点绛唇为承旨唐寿卿寿"}
{"author":"王恽","content":"溪岭无千里，崎岖半月间。事机须勇退，天意许生还。顺处从多厄，趋时免强颜。越禽忻我往，长路语关关。","dynasty":"元代","title":"望岭"}
{"author":"王恽","content":"高柳长涂送客吟，暗惊时序变鸣禽。清风破暑连三日，好雨依时抵万金。远岭抱枝围野色，行云随马弄轻阴。摇鞭喜入肥城界，桑柘阴浓麦浪深。","dynasty":"元代","title":"过沙沟店"}
{"author":"王恽","content":"一雨清凉恰四朝，雾丝萦户见蟏蛸。病因戒酒成真止，辞免书门绝妄交。道拙尚忧儿坠简，家贫且喜稼盈郊。间庭绿藓泥融遍，燕子飞来补旧巢。","dynasty":"元代","title":"夏日南堂即事"}
{"author":"王恽","content":"自古徒兵泽潞雄，选齐尤见四州公。堂堂气与鼙声壮，闪闪旗翻日脚红。","dynasty":"元代","title":"泽潞即事杂诗三首其一"}
{"author":"王恽","content":"每年秋涨赖横堤，水纵漫堤害尚微。近为鹿城偷堰破，放交流潦到柴扉。","dynasty":"元代","title":"农里叹其三"}
{"author":"王恽","content":"滦江晴漾首山前。玉为渊。秀相连。总把华英，都付使君贤。梅竹堂深歌吹动，香似雾，酒如川。列城千里听鸣弦。颂声喧。觉春偏。争遣翱翱，犹是贰车权。满泛一杯添寿酒，悬斗印，看他年。","dynasty":"元代","title":"江城子为张同知寿"}
{"author":"王恽","content":"儿时曾住汴梁城，二十年来重此行。一片凤凰池上月，向人还似旧时明。","dynasty":"元代","title":"梁园对月"}
{"author":"王恽","content":"歌之，六朝老树不无动色也六郡雄藩，会稽旁带，雨浙风烟如昔。碧草莫伤春浦，冠盖东南，几多行客。正新亭父老，望云霓、苦思休息。道朝家、雨露同春，问甚江南江北。贺监归舟逸兴，何似双旌，尽慰元郎行色。镜水绿通朱阁，威畅恩宣，海波春寂。笑东山老去。此心初、非□泉石。约海楼、翡翠同游，醉","dynasty":"元代","title":"夺锦标君卿宣慰来别，索鄙作赆行，赋乐府"}
{"author":"王恽","content":"我来＊古过悲秋。徒倚夕阳楼。画堂歌舞，都能几日，何限幽愁。合欢闲冷孤眠苦，争向死前休。凭阑闲看，一双＊＊，对起中流。","dynasty":"元代","title":"眼儿媚·我来＊古过悲秋"}
{"author":"王恽","content":"金驭成阴朽，山东自古强。限田标镇戍，积愤致抢攘。武惠当年杰，天心霸业匡。云龙时际会，风虎日翱翔。五十连城重，三千战士良。一朝归版籍，遗爱在耕桑。甫定先文治，来威戒伐张。俭恭希大帛，号令肃秋霜。气革耰锄扰，风还礼义乡。颂方歌鲁盛，人骇陨星镗。云出青崖顶，乌瞻泰岱傍。驱车经鹊里，故宅似汾阳。山倚祁连冢，祠荒绿野堂。门旌虚将幄，燕寝尚清香。有客追畴昔，怀人动慨慷。王师初破汴，河朔久沦纲。文物随云散，招徕不一亡。尽收周礼乐，重辟汉科场。清秩铨华省，群英萃郡庠。有金皆冶器，无玉不追章。蓄德需明主，流波及四方。星躔从落落，奎彩独煌煌。嗣相图光绍，先猷在益彰。雪山宜久重，世业浸丕昌。帝道开中统，皇风煽八荒。重推黄阁相，轻是尚书郎。两署分荷橐，千官列雁行。至今称济济，所在见跄跄。原治无多术，推贤用叵量。措材真得所，收效尽非常。侯国能如此，朝家化更皇。阐明虽实理，勉励乏明扬。一代徐通议，中流号巨防。试图援手助，潜有跋胡妨。薄宦新过鲁，诸生惧面墙。泮田饶乐育，师授奈无望。可惜弦歌地，虚成笱在梁。力扶虽切切，事迫去遑遑。量分功名薄，伤时涕泗滂。野烟知客恨，先自柏城苍。","dynasty":"元代","title":"谒武惠鲁公林墓四十韵"}
{"author":"王恽","content":"北下星关道，川开百里宽。梦残倾锦帢，吟细缓征鞍。土峡深回洞，山田叠醮坛。一杯亭传酒，来为敌霜寒。","dynasty":"元代","title":"星子镇道中"}
{"author":"王恽","content":"缨绂驺衣一色红，玉华光照苑门空。昭陵六骏秋风里，辛苦文皇百战功。","dynasty":"元代","title":"韩干画照夜白图"}
{"author":"王恽","content":"谁惜幽居，故人相过还晤语。话余联步。来看花成趣。春雨霏微，吹湿闲庭户。香如雾。约君少住。读了离骚去。","dynasty":"元代","title":"点绛唇雨中故人相过"}
{"author":"王恽","content":"柳边＊榭，倚兰人共月孤高。乱云脱坏崩涛。一片广寒宫殿，桂影数秋毫。尽掀髯老子，露湿宫袍。人生此朝。能几度、可怜宵。况对清尊皓齿，舞袖织腰。碧空如洗，拚一醉、河倾转斗杓。今夕乐、归梦临皋。","dynasty":"元代","title":"望月婆罗门引中秋夜"}
{"author":"王恽","content":"金驭成阴朽，山东自古强。限田标镇戍，积愤致抢攘。武惠当年杰，天心霸业匡。云龙时际会，风虎日翱翔。五十连城重，三千战士良。一朝归版籍，遗爱在耕桑。甫定先文治，来威戒伐张。俭恭希大帛，号令肃秋霜。气革耰锄扰，风还礼义乡。颂方歌鲁盛，人骇陨星镗。云出青崖顶，乌瞻泰岱傍。驱车经鹊里，故宅似汾阳。山倚祁连冢，祠荒绿野堂。门旌虚将幄，燕寝尚清香。有客追畴昔，怀人动慨慷。王师初破汴，河朔久沦纲。文物随云散，招徕不一亡。尽收周礼乐，重辟汉科场。清秩铨华省，群英萃郡庠。有金皆冶器，无玉不追章。蓄德需明主，流波及四方。星躔从落落，奎彩独煌煌。嗣相图光绍，先猷在益彰。雪山宜久重，世业浸丕昌。帝道开中统，皇风煽八荒。重推黄阁相，轻是尚书郎。两署分荷橐，千官列雁行。至今称济济，所在见跄跄。原治无多术，推贤用叵量。措材真得所，收效尽非常。侯国能如此，朝家化更皇。阐明虽实理，勉励乏明扬。一代徐通议，中流号巨防。试图援手助，潜有跋胡妨。薄宦新过鲁，诸生惧面墙。泮田饶乐育，师授奈无望。可惜弦歌地，虚成笱在梁。力扶虽切切，事迫去遑遑。量分功名薄，伤时涕泗滂。野烟知客恨，先自柏城苍。","dynasty":"元代","title":"谒武惠鲁公林墓四十韵"}
{"author":"王恽","content":"问城南北柳，最好处，胜游乡。对湖水微茫，瑶翻碧潋，修禊浮觞。比量今春乐事，忆去年、书剑共游梁。晓日繁台古寺，春风碧草宫墙。人生离别是寻常。两岁喜徜徉。更金缕新声，佳人锦瑟，踏遍春阳。多君岁寒心在，似西溪、松柏郁苍苍。记得醉时笑语，梦回枕上犹香。","dynasty":"元代","title":"木兰花慢"}
{"author":"王恽","content":"暴下晋州城，茫然心曲。卧对风轩数竿竹。暑光不受，似我腰围□束。病机还自忖、非寒燠。力仕难任，居头不足。风雨忧愁更相促。星星鬓影，中有利名千斛。省来都外物、真蛮触。","dynasty":"元代","title":"感皇恩下晋州卧病中，谢故人相访"}
{"author":"王恽","content":"我行河东几欲遍，大抵盘回山阜转。南崖高与北山齐，玉壁城根分一线。荒烟废垒点抔土，炮具梯冲经百战。短碑盛说郧君灵，万骑阴风想平甸。一曲悲歌敕勒川，当时神武已凄然。韦公守禦尽良策，更著百斗飞上天。乃知诬杀咸阳日，即是邕皇入邺年。","dynasty":"元代","title":"玉壁城怀古至元甲戌冬十月廿五日由稷山入万泉道出故城临风吊古慨然有作"}
{"author":"王恽","content":"宾王校本改）中元已来，例宦游四方。仆二十年间，三至乡里，慨然有离索之叹。今岁投绂自济南来归，而诸公颇集。所欠者惟王尚书子勉，傅漕使士开耳。因赋乐府以见欢会之不恒，聚敬之有数也。至于义安分定，词兼六客，倚声者当自知之。恐酒酣耳热后，不无倒冠落佩之谪也淇水当年麟凤渚。回首飞翔，落落风云举。三叠阳关回首处。渭城柳色朝来雨。今夕何年天所与。白发归来，一笑同歌舞。醉里相将寻杖履。","dynasty":"元代","title":"蝶恋花昔鹿庵轩，乐育淇上，一时秀造，"}
{"author":"王恽","content":"爱承华詹尹，尽明略，更雄襟。甚潇洒清吟，半生梦寐，铜辇秋衾。莫论量，归计早，恐未容、亭扁遂初心。共道东山丝竹，风云两袖商霖。春坊桃李清阴。气干郁千寻。看他日明堂，圆杈偃植，栋宇雄沉。家近上林春早，觉桂香、浮酒动华簪。满酌一杯为寿、鲁连不用千金。","dynasty":"元代","title":"木兰花慢为张詹事寿"}
{"author":"王恽","content":"时偏者，诗人不得无怅然之情也。取太白诗例，赋秦楼月一阕，歌以问之。是夜月色亦佳，但微云点缀耳华阳阁。一年心赏中秋约。中秋约。九霄风露，有怀都豁。挂香和雨风吹落。倚阑望处秋烟簿。秋烟簿。一尊能与，素娥同酌。","dynasty":"元代","title":"秦楼月今岁八月自哉生明夜，月色如画，及"}
{"author":"王恽","content":"浩鱼龙泺海，曾同醉，凤凰楼。记猎较河南，并持英荡，千里长游。风流故家人物，爱赋诗、鞍马气横秋。落日隆中怀古，薰风洛水浮舟。重逢春色入东州。小试统清流。看生啸江淮，风连台阁，名动金瓯。经纶半生心事，细推量、合在百花头。此日清香画戟，不应谈笑封侯。","dynasty":"元代","title":"木兰花慢寄王宣慰立夫"}
{"author":"王恽","content":"花枝入帘春梦香，游丝翻空清昼长。今年寒食客梁苑，追忆往事心彷徨。前年考试登兹堂，陈侯馆予罗酒浆。拊床高咏逸兴发，不觉灯前大雨声淋浪。生平胸臆向予尽，使我肝胆争开张。重来物是人不复，夜梦见之昼微茫。谁期此会乃死别，刬血不灭吴云苍。揽衣起行步落月，梅影满庭空断肠。","dynasty":"元代","title":"梦陈节斋"}
{"author":"王恽","content":"花草离骚试品量。猗猗香色紫兰芳。乐棚擢秀名何丽，楚泽含秋思更长。金缕曲，紫霞觞。留连光景醉银塘。竹西歌吹归时晚，也胜扬鞭问葛疆。","dynasty":"元代","title":"鹧鸪天"}
{"author":"王恽","content":"壮东南一柱，分＊寄，事非轻。见雨露思纶，河山带＊，勋府元盟。依依汴＊杨柳，甚一朝、光彩动旗旌。晓日千梁浮＊，春风百雉严城。临轩鼙鼓正凝情。忠孝旧家声。看奕世功名，麒麟高阁，宛转丹青。绿波北潭花影，又一年、春好是清明。彩袖一杯寿了，望中三楚云平。","dynasty":"元代","title":"木兰花慢奉送节使贤侯分帅谯军，兼简仲季"}
{"author":"王恽","content":"槐壤纷纷事暂欢，枕中栩栩伴周閒。丹青欲识滕王意，须著人间比梦间。","dynasty":"元代","title":"滕王蝶蚁图二首"}
{"author":"王恽","content":"桐乡遗爱，于门阴积，充闾气自葱葱。霜华对菊，橙金泛?，秋香吹满帘栊。人物汉元龙。喜升堂一拜，今几相同。洗尽金貂，贵气黄卷贮深功。见君雅量雍容。信男儿到此，方是豪雄。林下夫人，膝前文度，摩挲湖玉双峰。福寿尽无穷。看一家乐事，五县提封。彩袖歌钟。年年长醉玳","dynasty":"元代","title":"望海潮为子初总管寿"}
{"author":"王恽","content":"相逢一醉金荷，气豪长恨欢娱少。貂蝉贵待，内家声伎，琵琶最好。铁拨鹍丝，划然中有，繁音急调。笑黄云出塞，青衫拭泪，恩怨事，君休道。且听新声硬抹，更银筝、与相缭绕。空堂雪辊，玉盘珠迸，清雄缥缈。汉殿承恩，侯藩作牧，此心未老。付曲中细写，他年事业，拜红云岛。","dynasty":"元代","title":"水龙吟"}
{"author":"王恽","content":"时偏者，诗人不得无怅然之情也。取太白诗例，赋秦楼月一阕，歌以问之。是夜月色亦佳，但微云点缀耳华阳阁。一年心赏中秋约。中秋约。九霄风露，有怀都豁。挂香和雨风吹落。倚阑望处秋烟簿。秋烟簿。一尊能与，素娥同酌。","dynasty":"元代","title":"秦楼月今岁八月自哉生明夜，月色如画，及"}
{"author":"王恽","content":"青琐汉中郎。满袖长摧玉案香。记得赋诗横槊日，临江。气压风涛一苇航。莲炬晚分光。谏疏回天豸有霜。七十平头从此数，称觞。滹水渊源","dynasty":"元代","title":"南乡子承旨董公，寿登七秩，康宁好德，诚"}
{"author":"王恽","content":"赋鹧鸪天以歌之。李氏字兰英，乐籍之名香者也花草离骚试品量。猗猗香色紫兰芳。乐棚擢秀名何丽，楚泽含秋思更长。金缕曲，紫霞觞。留连光景醉银塘。竹西歌吹归时晚，也胜扬鞭问葛","dynasty":"元代","title":"鹧鸪引丁亥上已日，与诸君宴林氏花圃，李"}
{"author":"王恽","content":"淡妆疏影两依依，点缀横斜画总宜。恰似孤山篱落畔，小溪如练月如眉。","dynasty":"元代","title":"题张梦卿双清图"}
{"author":"王恽","content":"北来孤剑＊苍颜。听时事，立谈闲。秋隼正腾翻。莫便倚、霜空陡寒。太行秋色，汾川雁影，极目送归鞍。簿领＊司闲。道好个、河东幕官。","dynasty":"元代","title":"太常引送段信卿拜河东宪司经历"}
{"author":"王恽","content":"两株云锦翻空，换根元有丹砂＊。绣帏重绕，银红高照，故家风味。翠羽生红，雾纱肌玉，风流谁比。记沉香亭暖，真妃半醉，云鬓乱，耽春睡。梦里昆明灰冷，恍留在、红幢翠袂。金盘华屋，无心与并，朱门桃李。一＊伤春，临轩便恐，彩鸾交坠。倩紫箫唤起，霓裳旧曲，拚花前醉。","dynasty":"元代","title":"水龙吟赋莲花海棠"}
{"author":"王恽","content":"长记扁舟过武夷，仙家梅竹满清溪。山禽尽日怜幽致，争拣寒枝趁晚栖。","dynasty":"元代","title":"疏梅寒雀图"}
{"author":"王恽","content":"端正楼空，一枝春色谁偷得。夜来消息。暮雨胭脂湿。倚竹佳人，翠袖娇无力。须相觅。一尊休惜。转首春狼藉。","dynasty":"元代","title":"点绛唇春雨后小桃"}
{"author":"王恽","content":"经世此心谁尽了。欲画麒麟，功业何由到。白发满头青镜晓。花开花落人空老。适意杯盘从草草。甘坐清贫，方驾郊和岛。最爱新诗情致好。","dynasty":"元代","title":"蝶恋花和曲山韵因为赠之"}
{"author":"王恽","content":"苍波万顷孤岑矗。是一片、水面上天竺。金鳌头、满咽三杯，吸尽江山浓绿。蛟龙恐下然犀，风起浪翻如屋。任夕阳、归棹纵横，待偿我、平生不足。","dynasty":"元代","title":"黑漆弩"}
{"author":"王恽","content":"量蟠英伟气和愉。道沧海，得遗珠。忠义与心俱。见漕府、归来转输。山呈霁色，杯添野水，春满野人庐。郑重万金躯。要羽翼、当年汉储。","dynasty":"元代","title":"太常引周都运生朝时添寿王村"}
{"author":"王恽","content":"别墅寒梅方入梦，多君来报花期。野塘流水小桥西。南枝香烂漫，却恨赏音稀。正有玉堂人最爱，垂垂两鬓如丝。和羹心事未应迟。金尊重醉倒，且莫晚风吹。","dynasty":"元代","title":"临江仙为曲山作"}
{"author":"王恽","content":"赋此词，且以经事之后，重有所惜云春流两岸桃花，惊涛极目吞天去。孤舟缆解，棹歌声沸，渔＊掀舞。云影西来，片帆吹饱，满空风雨。怅淋漓元气，江南图画，烟霏尽，汀洲树。天地此身逆旅，笑归来、满衣尘土。功名无子，就中多少，艰危辛苦。北去南来，风波依旧，行人争渡。听沧浪一曲，渔人歌罢，对夕阳暮。","dynasty":"元代","title":"水龙吟已未春三月，同柔克济河，中流风雨"}
{"author":"王恽","content":"暴下晋州城，茫然心曲。卧对风轩数竿竹。暑光不受，似我腰围□束。病机还自忖、非寒燠。力仕难任，居头不足。风雨忧愁更相促。星星鬓影，中有利名千斛。省来都外物、真蛮触。","dynasty":"元代","title":"感皇恩下晋州卧病中，谢故人相访"}
{"author":"王恽","content":"洒西风老泪，又马上，望郎山。对红露秋香，芙蓉城阙，依旧雄藩。碧云故人何在，忆扶摇、九万看鹏搏。赋就凤凰楼晚，星沉鹦鹉洲寒。一丘宿草锁苍烟。零落复何言。似燕许才名，风云际会，自古天悭。皇皇使华南下，爱丹衷、拟缔两朝欢。恨煞奸回秋壑，月明愁满江干。","dynasty":"元代","title":"木兰花慢望郝奉使墓"}
{"author":"王恽","content":"客窗凉夕，问故家、何物能慰岑寂。都把龙涎三万斛，满贮宫池鸂鶒。玉立琼洲，雪翻花臆，梦绕春江碧。看云失水，淋漓元气犹湿。我昨拄杖敲门，主人情重，预报春消息。相对掀髯谈笑间，一缕飞云摇曳。暖透天心，冷穿月窟，好个行窝客。金盘泻露，约君同醉秋月。","dynasty":"元代","title":"酹江月赋玉鸂鶒薰炉赠数学刘文卿"}
{"author":"王恽","content":"浙江江路杳。苍茫自叹，南飞鸟鸟。故国回头，梦里青山吟绕。手把一麾南去，道不比、八州常调。君莫笑。南楼苦要，胡床舒啸。休扰。归去扁舟，若比似陶朱，尚犹年少。飞泳虽殊，友义固应明了。拟览九江秀色，谁凄断、关河残照。霜月晓。去去眼中人少。","dynasty":"元代","title":"玉漏迟留别淇上诸君"}
{"author":"王恽","content":"书叶散芸香，牙签无数。案上藜羹当膏乳。地偏心远，日与圣贤晤语。市声飞不到、横披处。一炷龙涎，满瓯春露。旋埽幽轩约宝住。清谈有味，总是故家风度。子云亭户好、龙津路。","dynasty":"元代","title":"感皇恩"}
{"author":"王恽","content":"布衣尘满戴儒冠，风袂来登上将坛。栋藻云飞朱栱湿，檐牙霜重玉梯寒。风烟远胜筹边迥，气势雄吞汴水乾。经略江淮有成算，不须重展地图看。","dynasty":"元代","title":"登凌云阁"}
{"author":"王恽","content":"金驭成阴朽，山东自古强。限田标镇戍，积愤致抢攘。武惠当年杰，天心霸业匡。云龙时际会，风虎日翱翔。五十连城重，三千战士良。一朝归版籍，遗爱在耕桑。甫定先文治，来威戒伐张。俭恭希大帛，号令肃秋霜。气革耰锄扰，风还礼义乡。颂方歌鲁盛，人骇陨星镗。云出青崖顶，乌瞻泰岱傍。驱车经鹊里，故宅似汾阳。山倚祁连冢，祠荒绿野堂。门旌虚将幄，燕寝尚清香。有客追畴昔，怀人动慨慷。王师初破汴，河朔久沦纲。文物随云散，招徕不一亡。尽收周礼乐，重辟汉科场。清秩铨华省，群英萃郡庠。有金皆冶器，无玉不追章。蓄德需明主，流波及四方。星躔从落落，奎彩独煌煌。嗣相图光绍，先猷在益彰。雪山宜久重，世业浸丕昌。帝道开中统，皇风煽八荒。重推黄阁相，轻是尚书郎。两署分荷橐，千官列雁行。至今称济济，所在见跄跄。原治无多术，推贤用叵量。措材真得所，收效尽非常。侯国能如此，朝家化更皇。阐明虽实理，勉励乏明扬。一代徐通议，中流号巨防。试图援手助，潜有跋胡妨。薄宦新过鲁，诸生惧面墙。泮田饶乐育，师授奈无望。可惜弦歌地，虚成笱在梁。力扶虽切切，事迫去遑遑。量分功名薄，伤时涕泗滂。野烟知客恨，先自柏城苍。","dynasty":"元代","title":"谒武惠鲁公林墓四十韵"}
{"author":"王恽","content":"竹映方台翠满湖。烟霏荷露净郊居。棣花辉映春风被，云锦香翻碧玉壶。吟倚杖，卧看书。一家风景辋川图。酒杯尽泛床头瓮，未碍门多长者车。","dynasty":"元代","title":"鹧鸪天韩氏别墅"}
{"author":"王恽","content":"星屯落落，当年旌＊拥雍丘。西风腾踏清秋。回首黄云画角，吹断夕阳楼。且杯倾竹叶，歌戛吴钩。功名浪求。枉敝尽、黑貂裘。重恨人生无定，长负欢游。燕鸿南去，怅秋水、秋烟总是愁。江浦晚、稳宿汀洲。","dynasty":"元代","title":"望月婆罗门引舜举宋屯田幕官也，与予一见"}
{"author":"王恽","content":"婺女呈祥，瑞光分自云衢烂。凤萱金＊。留待佳辰绽。林下丰容，闺壶瞻仪范。香萦篆。玉颜如＊。岁岁长康健。","dynasty":"元代","title":"点绛唇为房祖母寿"}
{"author":"王恽","content":"书院归休日已曛，南城风细晚相亲。坐来近市喧初息，归到衡门夜向分。矮榻趁凉欣稚子，疏灯留影伴厨人。一杯粥了从高卧，须信閒身等策勋。","dynasty":"元代","title":"南城纳凉晚归"}
{"author":"王恽","content":"丹凤衔书下紫庭，秋宵光动少微星。蒲轮再起秦遗逸，天意将新汉典刑。长策正劳黄屋梦，故山从使白云扃。中原有幸经纶了，天外高鸿本自冥。","dynasty":"元代","title":"送萧四祖北上"}
{"author":"王恽","content":"每恨人生会合难，兴来一醉尽君欢。雨沾翠佩帘花细，酒凸金杯饮兴宽。《胡旋》舞低翻翠袖，串珠喉稳怯春寒。朝来酒醒蓬窗下，依旧春风苜蓿盘。","dynasty":"元代","title":"雨中与诸公会饮市楼"}
{"author":"王恽","content":"旋收柏实炷炉薰，纸帐低垂自有春。竹几隐眠无俗梦，蒲团容膝胜华裀。窗间白日惊涛迅，门外黄尘万事新。幸与圣贤相晤语，未辞藜藿此生贫。","dynasty":"元代","title":"自适"}
{"author":"王恽","content":"掖庭依约粉垣丹，行入荒宫重黯然。华表忽惊人世换，昆明重见劫灰寒。石龙委地埋秋草，湖玉临池倚暮烟。满目悲风吹酒醒，东华门外泪阑干。","dynasty":"元代","title":"哀故宫"}
{"author":"王恽","content":"布衣尘满戴儒冠，风袂来登上将坛。栋藻云飞朱栱湿，檐牙霜重玉梯寒。风烟远胜筹边迥，气势雄吞汴水乾。经略江淮有成算，不须重展地图看。","dynasty":"元代","title":"登凌云阁"}
{"author":"王恽","content":"都邑盘盘据四冲，登临形势觉天雄。歌楼暖响春风细，绮陌香销宝气空。笑著孱王承宋弊，至今奸孽擅唐终。凭高谁识神州恨，付与衡漳日夜东。","dynasty":"元代","title":"铜台怀古"}
{"author":"王恽","content":"赵武雄图不可寻，风烟东接九门深。炎凉到此分南北，战伐无情自古今。弹蹑流风犹战国，椎埋遗俗带燕音。剑歌不遇平原客，落日滹沱动旅吟。","dynasty":"元代","title":"镇州怀古"}
{"author":"王恽","content":"都会盘盘控北垂，当年宫阙五云飞。峥嵘宝气沈箕尾，惨淡阴风贮朔威。审势有人观督亢，封章无地论王畿。荒寒照破龙山月，依旧中原半落晖。","dynasty":"元代","title":"燕城书事"}
{"author":"王恽","content":"一雨清凉恰四朝，雾丝萦户见蟏蛸。病因戒酒成真止，辞免书门绝妄交。道拙尚忧儿坠简，家贫且喜稼盈郊。间庭绿藓泥融遍，燕子飞来补旧巢。","dynasty":"元代","title":"夏日南堂即事"}
{"author":"王恽","content":"滦水龙飞日，长杨羽猎时。天颜凡五见，雨泪遽双垂。化日中天赫，阴灵万国驰。何由知帝力，耕凿乐雍熙。","dynasty":"元代","title":"大行皇帝挽词八首"}
{"author":"王恽","content":"春雨添花，绕阑来看花开否。海棠红瘦。绿叶花如豆。梨雪生香，近在清明候。花为友。莫轻孤负。预问邻家酒。","dynasty":"元代","title":"点绛唇探花"}
{"author":"王恽","content":"柳边＊榭，倚兰人共月孤高。乱云脱坏崩涛。一片广寒宫殿，桂影数秋毫。尽掀髯老子，露湿宫袍。人生此朝。能几度、可怜宵。况对清尊皓齿，舞袖织腰。碧空如洗，拚一醉、河倾转斗杓。今夕乐、归梦临皋。","dynasty":"元代","title":"望月婆罗门引中秋夜"}
{"author":"王恽","content":"有抱瑟竽门之叹，以婆罗门歌之河山清眺，风烟两戒见殷都。唐津浩浩舟车。一水东浮沧海，宝带束燕吴。更中州雄跨，奇货堪居。平生壮图。笑到此、反区区。正似齐门抱瑟，不解吹竽。视吾耿耿，道玉佩、或能利走＊。如不尔、归老樵渔。","dynasty":"元代","title":"望月婆罗门引昨者观唐津舟车之盛，通凑南"}
{"author":"王恽","content":"沉酣往古。栖迟衡宇。剧有弓招此举。长林丰草野麋心，是中散、生平自许。日边草赋。矛头炊黍。谁道闲云有雨。周宣补衮要深功，除唤起、当年山甫。","dynasty":"元代","title":"鹊桥仙"}
{"author":"王恽","content":"罗绮深宫。记紫袖双垂，当日昭容。锦对香重，彤管春融。帝座一点云红。正台门事简，更捷奏、清昼相同。听钧天，侍瀛池内宴，长乐歌钟。回头五云双阙，恍天上繁华，玉殿珠栊。白发归来，昆明灰冷，十年一梦无踪。写杜娘哀怨，和泪把、弹与孤鸿。淡长空。看五陵何似，无树秋风。","dynasty":"元代","title":"春从天上来"}
{"author":"王恽","content":"翠竹连村白沙。小＊回抱一川斜。旋开幽沼听鸣蛙。樵客局边惊橘乐，黄尘门外任蜂衙。树头山色晚来佳。","dynasty":"元代","title":"浣溪沙题韩氏别墅"}
{"author":"王恽","content":"之情也。示秀才郑彦通流水小桥横，冶头沙路。一道清阴转林坞。满襟凉润，犹是夜来新雨。幽禽＊客至、如晤语。坐荫辛夷，间挥吟尘。泽畔行歌恐良苦。人生适意，正要时情容与。却怜身处世、初无补。","dynasty":"元代","title":"感皇恩癸未重午日，冶头回辔，得感皇恩一"}
{"author":"王恽","content":"怅居庸北口，爱苍霭，拥千岑。淡秋满陪京，翠华南狩，万骑骎骎。从千宫□□□，望清尘、拜听车音。日月中天统在，风云龙虎台深。马迁留滞卧周南。恋阙破丹心。恨伏枕悠悠，情关药裹，梦共秋衾。岂知金镳野鹿，恐暮年、分薄是长林。却为有恩未报，许身愧比南金。","dynasty":"元代","title":"木兰花慢"}
{"author":"王恽","content":"郢下空歌白雪，琴中谁听高山。人生何用钉疏顽。不过两盂日饭。梦到钓台老树，秋风闲煞渔竿。沙鸥无数点江干。知我忘机去慢。","dynasty":"元代","title":"西江月继张孝纯韵"}
{"author":"王恽","content":"缨绂驺衣一色红，玉华光照苑门空。昭陵六骏秋风里，辛苦文皇百战功。","dynasty":"元代","title":"韩干画照夜白图"}
{"author":"王恽","content":"朝日惨无色，昏昏水气间。到淮犹数里，隔岸见尖山。","dynasty":"元代","title":"望淮"}
{"author":"王恽","content":"汾流＊余润，霜菊满秋香。酿成一堂和气，来荐老人觞。七十人生稀有，况复年逾八十，饮啖日康强。肮脏欲谁与，赵壹倚门旁。颊浮丹，瞳点漆，鬓如霜。平生阴有神相，特为表刚肠。世事语来无味，只有读书一念，老矣不能忘。九老更添一，图画见高堂。","dynasty":"元代","title":"水调歌头寿王子寿，时年八十三"}
{"author":"王恽","content":"三策条民便，逾年致节旄。梦惊羊胛日，崄历幻人刀。碧盌昆坚异，黄金甲第高。白头书卷里，留滞敢辞劳。","dynasty":"元代","title":"题常仁卿运使西觐纪行二首其二"}
{"author":"王恽","content":"儿时曾住汴梁城，二十年来重此行。一片凤凰池上月，向人还似旧时明。","dynasty":"元代","title":"梁园对月"}
{"author":"王恽","content":"桑榆晚景日骎骎。莫厌数相寻。静怜幽境，闲谈情话，与涤烦襟。济时幸有诸公在，乡社好浮沉。闲云却恐，西风吹去，认做商霖。","dynasty":"元代","title":"眼儿媚呈周干臣"}
{"author":"王恽","content":"宾王校本改）中元已来，例宦游四方。仆二十年间，三至乡里，慨然有离索之叹。今岁投绂自济南来归，而诸公颇集。所欠者惟王尚书子勉，傅漕使士开耳。因赋乐府以见欢会之不恒，聚敬之有数也。至于义安分定，词兼六客，倚声者当自知之。恐酒酣耳热后，不无倒冠落佩之谪也淇水当年麟凤渚。回首飞翔，落落风云举。三叠阳关回首处。渭城柳色朝来雨。今夕何年天所与。白发归来，一笑同歌舞。醉里相将寻杖履。","dynasty":"元代","title":"蝶恋花昔鹿庵轩，乐育淇上，一时秀造，"}
{"author":"王恽","content":"春风碧水静林丘。对书史，日优游。来往更风流。问谁似、东陵故侯。黄陂襟度，曲江誉望，山立看扬休。春酿尽禁篘。拚醉尽、蟠桃上秋。","dynasty":"元代","title":"太常引"}
{"author":"王恽","content":"壮东南一柱，分＊寄，事非轻。见雨露思纶，河山带＊，勋府元盟。依依汴＊杨柳，甚一朝、光彩动旗旌。晓日千梁浮＊，春风百雉严城。临轩鼙鼓正凝情。忠孝旧家声。看奕世功名，麒麟高阁，宛转丹青。绿波北潭花影，又一年、春好是清明。彩袖一杯寿了，望中三楚云平。","dynasty":"元代","title":"木兰花慢奉送节使贤侯分帅谯军，兼简仲季"}
{"author":"王恽","content":"先相风流德业尊。又看天马五花文。飘飘青琐凝佳思，霭霭新诗似岭云。淮海秀，已平分。圭璋未碍琢来勤。吴人元重中州气，绣被何尝擅鄂君。","dynasty":"元代","title":"鹧鸪天"}
{"author":"王恽","content":"五更残梦。听绿窗莺语，罗衾香拥。百啭多情，娇啼无泪，枕上一声时送。真成翠鬟双笋，当户玉琴初弄。欲谁共。趁风和求友，乔林烟蓊。春动。花气重。暗度垂杨，暖人酴醾洞。倦客芳悰。佳人幽思，愁满彩笺金凰。自怜比来心事，两翅果谁搏控。听指纵。望高城落日，黄尘飞鞚。","dynasty":"元代","title":"喜迁莺"}
{"author":"王恽","content":"青衫憔悴老江州，放逐归来万事休。止有醉吟情未减，又翻新样柳枝愁。","dynasty":"元代","title":"题乐天不能忘情图二首其二"}
{"author":"王恽","content":"文奎腾彩忆光临，孺子何知喜嗣音。党赵正传公固在，阳秋当笔我奚任。天机翻锦馀官样，月户量工更苦心。野史亭空遗事坠，荒烟埋恨九原深。","dynasty":"元代","title":"追挽元遗山先生"}
{"author":"王恽","content":"布衣尘满戴儒冠，风袂来登上将坛。栋藻云飞朱栱湿，檐牙霜重玉梯寒。风烟远胜筹边迥，气势雄吞汴水乾。经略江淮有成算，不须重展地图看。","dynasty":"元代","title":"登凌云阁"}
{"author":"王恽","content":"自古徒兵泽潞雄，选齐尤见四州公。堂堂气与鼙声壮，闪闪旗翻日脚红。","dynasty":"元代","title":"泽潞即事杂诗三首其一"}
{"author":"王恽","content":"大地河山绣错明，野烟孤庙枕荒城。杜鹃饶舌知何事？血洒东风怨未平。","dynasty":"元代","title":"禹庙"}
{"author":"王恽","content":"经世此心谁尽了。欲画麒麟，功业何由到。白发满头青镜晓。花开花落人空老。适意杯盘从草草。甘坐清贫，方驾郊和岛。最爱新诗情致好。","dynasty":"元代","title":"蝶恋花和曲山韵因为赠之"}
{"author":"王恽","content":"流水小桥横，冶头沙路。一道清阴转林坞。满襟凉润，犹是夜来新雨。幽禽忺客至、如晤语。坐荫辛夷，间挥吟尘。泽畔行歌恐良苦。人生适意，正要时情容与。却怜身处世、初无补。","dynasty":"元代","title":"感皇恩"}
{"author":"王恽","content":"曰，若作数语，以记其事，使通欲易解甚佳。既归不百步，得乐府行香子一阕，醉立斜阳浩歌而去秋霁遥岑。何处登临。水西头、来散闲心。远园细履，栽种成阴。□＊秋香，浮酒＊，入孤斟。老境＊＊。乡社浮沉。醉颜＊、白发盈簪。夕阳归路，听我长吟。待野梅芳，多载酒，再相寻。","dynasty":"元代","title":"行香子乙酉岁九月二十五日，过林氏西圃，"}
{"author":"王恽","content":"旋收柏实炷炉薰，纸帐低垂自有春。竹几隐眠无俗梦，蒲团容膝胜华裀。窗间白日惊涛迅，门外黄尘万事新。幸与圣贤相晤语，未辞藜藿此生贫。","dynasty":"元代","title":"自适"}
{"author":"王恽","content":"蓟北分携已六年。秋风淇上又离筵。一尊情话重留连。内史调兵惟汉相，春潭通漕笑韦坚。岳云抛翠上吟鞭。","dynasty":"元代","tags":"宴饮，送别","title":"浣溪沙·送王子勉都运关中"}
{"author":"王恽","content":"勋阀汾阳业，金貂汉相家。阳春元有脚，玉度莹无瑕。神骏推宛马，跳梁笑井蛙。相逢成夜集，畅饮厌流霞。绮席围声妓，银筝合凤琶。晚妆添粉黛，杂舞见渝巴。炉暖融螺甲，盘香供露芽。透空敲雨杖，促节掺渔挝。侑食增阳盛，纾怀发兴赊。旧声今渐远，新体此无加。楼转三更月，灯垂半夜花。歌长萦曲调，狮猛奋须牙。辞谢宁容退，留连暂乐佳。直须穷薄伎，尤异是雄蹅。登踏寒林判，轩呈迓古丫。侍筵更纪仆，归烛黯笼纱。下客陪簪玉，清吟拥鼻瓜。嗣侯非自乐，先业念无涯。待士无疏密，筹边静噪哗。有时陈乐籍，张宴为宾嘉。此夕真仪凤，明朝等散鸦。宠光需北阙，春礿动南衙。岂特调银字，重看拜白麻。转头虽契阔，后话足雄誇。碧草伤淹赋，清江吊屈沙。别怀增惓惓，独雁谩哑哑。霄汉嗟垂翼，庭阶愧倚葭。情悠天共远，心在地无遐。会作登楼客，聊停泛斗槎。朱门三十载，未分鬓空华。","dynasty":"元代","title":"春夜宴史右相宅"}
{"author":"王恽","content":"社鼓惊飞梨雪，村箫吹破桑芽。清明野饮见田家。老叟邀予下马。劝饮一卮芳酒，绕看满树幽花。杯盘草草乐年华。不弃同来观化。","dynasty":"元代","title":"西江月清明拜埽回，值田家野饮，有颁白者"}
{"author":"王恽","content":"人物旧温郎。心事珠帘月床。笑里玉台重藉手，谁量。折得杨枝恼孟光。得鲤岂思鲂。老境其如伯道伤。但愿维罴应汝梦，称觞。趁取春风慰北堂。","dynasty":"元代","title":"南乡子"}
{"author":"王恽","content":"佳节近中秋，秋霖晴快。飞净残云碧空大。金波穆穆，掩尽玉绳光彩。坐来风露冷、青冥外。世运难前，儒冠何赖。四壁相如到沽卖。纷纷过眼，多少时情物态。杳然清梦去、桴沧海。","dynasty":"元代","title":"感皇恩"}
{"author":"王恽","content":"休官彭泽居闲久。纵清苦、爱吾子能守。幸年来、所事消磨，只有苦吟甘酒。平生道在初心，富贵浮云何有。恐此身、未许投闲，又待看、凤麟飞走。","dynasty":"元代","title":"黑漆弩"}
{"author":"王恽","content":"苍崖如削静烟霏，中有高人住翠微。夜鹤听琴依蕙帐，晓泉和月落山扉。一龛静体炎凉理，两眼深明倚伏机。毕竟名高难久卧，野猿偷褫芰荷衣。","dynasty":"元代","title":"题赵宣抚樊川山中杂咏"}
{"author":"王恽","content":"轩锁碧玲珑，好雨初晴三月。放出暖烟迟日，醉风檐香雪。一尊吟远洗妆看，玉笛笑吹裂。留待夜深庭院，伴素娥清绝。","dynasty":"元代","title":"好事近赋庭下新开梨花"}
{"author":"王恽","content":"风雨暗公堂，故人晤对。邂逅燕城又三载。偶因官事，喜向广平重会。照人光彩好、心期在。万里功名，半生湖海。十五年间颜改。笑谈尊俎，比老几回倾盖。秋风横漯上、期相待。","dynasty":"元代","title":"感皇恩广平道中，寄总管宁端甫"}
{"author":"王恽","content":"雨势苍山共一云。雨声作气张三军。秋风亭下叶缤纷。官事何忧严限促，天心不负老农勤。夜窗孤客尽先闻。","dynasty":"元代","title":"浣溪沙至元九年秋九月，登秋风亭观雨，赋"}
{"author":"王恽","content":"休官鼓泽居闲久，纵清苦爱吾子能守。幸年来所事消磨，只有苦吟甘酒。平生学道在初心，富贵浮云何有？恐此身未许投闲，又待看凤麟飞走。","dynasty":"元代","title":"《言怀》一词，遂继韵戏赠"}
{"author":"王恽","content":"霜刀截断玉腴芳，暖贮银罂酿粉浆。锦尾带赪传内品，金盘堆雪喜初尝。解酲未减黄柑美，隽味能欺紫蟹香。一箸餍馀乘醉卧，梦横沧海听鸣榔。","dynasty":"元代","title":"糟鱼"}
{"author":"王恽","content":"名酒相属，因放歌数阕而去，实至元二十六年三月七日也，可为不虚度此节矣。秋涧老人深香间适（朱校云深香间适疑有脱误）春雨如膏，最怜适与清明遇。晚晴庭宇。画出樊川赋。冉冉行云，低拂垂杨度。春如许。乱花深处。几点蔷薇露。","dynasty":"元代","title":"点绛唇已丑清明前一日，春露堂即事，时既"}
{"author":"王恽","content":"暴下晋州城，茫然心曲。卧对风轩数竿竹。暑光不受，似我腰围□束。病机还自忖、非寒燠。力仕难任，居头不足。风雨忧愁更相促。星星鬓影，中有利名千斛。省来都外物、真蛮触。","dynasty":"元代","title":"感皇恩下晋州卧病中，谢故人相访"}
{"author":"王恽","content":"今年大狝蹛林秋，青兕黄羊以万筹。摇吻戍儿欣有语，好云从此到南楼。","dynasty":"元代","title":"甘不剌川在上都西北七百里外董侯承旨扈从北回遇于榆林酒间因及今秋大狝之盛书六绝以纪其事其二"}
{"author":"王恽","content":"浴凤池边养相材。朝端先肃汉仪开。九秋灏爽临初度，千丈恩光动宪台。锵剑佩，望蓬莱。翠华南扈拂天来。一枝好在霜前菊，留待清香荐寿杯。","dynasty":"元代","title":"鹧鸪天"}
{"author":"王恽","content":"柳边层榭，倚兰人共月孤高。乱云脱坏崩涛。一片广寒宫殿，桂影数秋毫。尽掀髯老子，露湿宫袍。人生此朝。能几度、可怜宵。况对清尊皓齿，舞袖织腰。碧空如洗，拚一醉、河倾转斗杓。今夕乐、归梦临皋。","dynasty":"元代","title":"望月婆罗门引中秋夜"}
{"author":"王恽","content":"竹茂资泉润，花荣藉圃沙。钩帘来舞燕，锁树护栖鸦。客至留酤酒，吟长待煮茶。几时容却扫，一向似仙家。","dynasty":"元代","title":"首夏家居即事二首其二"}
{"author":"王恽","content":"翠嵓回抱郁苍官，绝境轩横杳霭间。老矣瑞峰应健在，护持长伴八龙间。","dynasty":"元代","title":"游栖嵓寺三首其一"}
{"author":"王恽","content":"千古诗坛，苦吟谁得风骚妙。羡君才调。一蹴无边徼。岁岁中秋，喜见朱颜好。霜蟾皎。一尊倾倒。万事秋毫小。","dynasty":"元代","title":"点绛唇寿周斡臣"}
{"author":"王恽","content":"天一云衣无定态，眼中时事休惊。年来钟鼎到书生。一麾仍出守，五马看专城。千古金陵佳丽地，中郎素有先声。一江春浪暮烟平。此身眠食外，万事总虚名。","dynasty":"元代","title":"临江仙送治中李公"}
{"author":"王恽","content":"西来游宦半忙閒，六日迢遥道路间。回转羊肠三百里，天教马上饱看山。","dynasty":"元代","title":"山行杂诗二首其二"}
{"author":"王恽","content":"十里走徵车，笑予游宦。老马为驹望英盼。客怀相慰，时对凌烟生面。浩歌虽慷慨、南山粲。公子翩翩，沉酣经传。不似当年闭门衍。杨花归路，肯逐东风流转。且遮西日去、长安远。","dynasty":"元代","title":"感皇恩史总管诚明伯还川，老怀凄然，有"}
{"author":"王恽","content":"射殿风清巳午间，曳裾挟策拜隆颜。首询帝子龙楼召，喜辍犀弓偃月弯。葵藿尽酬承日志，简编不负半生閒。满樽春露沾恩处，光动西池玉笋班。","dynasty":"元代","title":"西池幸遇诗"}
{"author":"王恽","content":"宪陵台畔客，笑几度，送人行。对一道青山，两行官柳，去住人情。苍生望初不系。问此身、何用绊虚名。宦味真成画饼，隐居却伴侯鲭。十年惭愧草堂灵。自分苦飘零。甚一片闲云，几回归梦，野钓林耕。浮沉待从里社，觉倘来、轩冕总堪惊。寄谢竹林旧友，且休笔削寒盟。","dynasty":"元代","title":"木兰花慢"}
{"author":"王恽","content":"露影庭萱，一枝金绽钗头凤。宝花香供。寿席光浮动。懿＊闺门，姻族同推重。琼杯捧。二亲安宠。共醉玻璃＊。","dynasty":"元代","title":"点绛唇寿涿郡房二尊亲"}
{"author":"王恽","content":"望京楼上晚凭阑，长记居庸八月还。一段紫烟吟不尽，枉分秋色与南山。","dynasty":"元代","title":"关山秋霁图"}
{"author":"王恽","content":"柱石中朝，人道是、汉家真相。试看取、凤池高步，佩声清音。世祖功臣三十六，第动合在云台上。欲暂分、霖雨霈秦川，从时望。睿思远，谁能□。空健倒，骊驹唱。抚一方何似，际天寅亮。肘后不知金印重，玉堂正要吾军张。向五云深处望三台，光千丈。","dynasty":"元代","title":"满江红寿康平章用臣"}
{"author":"王恽","content":"秋霁遥岑。何处登临。水西头、来散闲心。绕园细履，栽种成阴。□拈秋香，浮酒碗，入孤斟。老境骎骎。乡社浮沉。醉颜酡、白发盈簪。夕阳归路，听我长吟。待野梅芳，多载酒，再相寻。","dynasty":"元代","title":"行香子"}
{"author":"王恽","content":"兰枯蕙槁不禁风，一夕吹香入殡宫。把酒试浇桥下水，不容将恨到湘东。","dynasty":"元代","title":"细君崔氏哀辞二首其二"}
{"author":"王恽","content":"金简朝元拥玉华，碧壶香满谪仙家。石坛冷挂银潢水，会待秋风送客槎。","dynasty":"元代","title":"仙游曲五绝其二"}
{"author":"王恽","content":"苍巅互出缩，峪势曲走蛇。回眺惊后拥，迎看复横遮。云林荡高秋，半岭翻晴霞。十里九渡水，清流带寒沙。山溪本幽寂，激之声乃哗。解鞍憩美荫，觉我心静嘉。风枝满秋实，野菊被水涯。幽馨散兰馥，红鲜缀丹砂。二物固琐碎，托兴骚人誇。我欣记所见，信笔书田家。","dynasty":"元代","title":"沁水道中"}
{"author":"王恽","content":"书叶散芸香，牙＊无数。案上藜羹当膏乳。地偏心远，日与圣贤晤语。市声飞不到、横披处。一炷龙涎，满瓯春露。旋埽幽轩约宝住。清谈有味，总是故家风度。子云亭户好、龙津路。","dynasty":"元代","title":"感皇恩夏日，同延陵君遇签事顺之心远堂，"}
{"author":"王恽","content":"春雨空蒙，晚来点缀闲庭景。一床灯影。润入琴丝冷。清夜沉沉，谁慰孤怀耿。云生鼎。倚窗高咏。爱此春宵永。","dynasty":"元代","title":"点绛唇雨宵即事"}
{"author":"王恽","content":"采菱人语隔秋烟，波静如横练。入手风光莫流转，共留连，画船一笑春风面。江山信美，终非吾土，问何日是归年？","dynasty":"元代","tags":"秋天","title":"平湖乐·采菱人语隔秋烟"}
{"author":"王恽","content":"太行晴色泛帘＊。对书史，日优游。宾从尽风流。谁健似、东陵故侯。人间万事，尘埃野马，一笑付纹楸。眉宇寿光浮。拚醉过、黄花暮秋。","dynasty":"元代","title":"太常引寿刘同知"}
{"author":"王恽","content":"玉树歌声绕北虚，朔风吹恨入南都。六鳌不戴三山去，留与都人泣鼎湖。","dynasty":"元代","title":"游琼华岛四首其三"}
{"author":"王恽","content":"驿馆残釭曙色分，马驮残梦走踆踆。去家已远谁为侣？到处相逢有故人。健羡雕盘惭始击，静便蠖蛰返求伸。一杯拜酹睢阳庙，激懦扶衰尚有神。","dynasty":"元代","title":"仪封道中"}
{"author":"王恽","content":"牙旗风软马萧萧，渭水归来气更豪。想得龙沙西北道，际天秋草黑山高。","dynasty":"元代","title":"毳幕卓歇图"}
{"author":"王恽","content":"苍崖如削静烟霏，中有高人住翠微。夜鹤听琴依蕙帐，晓泉和月落山扉。一龛静体炎凉理，两眼深明倚伏机。毕竟名高难久卧，野猿偷褫芰荷衣。","dynasty":"元代","title":"题赵宣抚樊川山中杂咏"}
{"author":"王恽","content":"青衫憔悴老江州，放逐归来万事休。止有醉吟情未减，又翻新样柳枝愁。","dynasty":"元代","title":"题乐天不能忘情图二首其二"}
{"author":"王恽","content":"纫兰缀芳佩，远驾振灵修。王城似海无际，泛若一轻舟。谁着朱衣白简，老坐凝床十日，双鹘漫横秋。落日壮心在，不负鬼神幽。笑咿＊，惊肮脏，竟何求。丈夫出处义在，不用计行留。万事味来嚼蜡，只有济时一念，未肯死前休。驱马出东郭，聊以散吾忧。","dynasty":"元代","title":"水调歌头次前韵"}
{"author":"王恽","content":"赵武雄图不可寻，风烟东接九门深。炎凉到此分南北，战伐无情自古今。弹蹑流风犹战国，椎埋遗俗带燕音。剑歌不遇平原客，落日滹沱动旅吟。","dynasty":"元代","title":"镇州怀古"}
{"author":"王恽","content":"潦倒衰翁不足尊。更堪刺口论诗文。经途江浙多兰友，照眼吴山霁雾云。伤别久，惜轻分。临歧一语见微勤。万艘未是周郎志，他日经纶要使君。","dynasty":"元代","title":"鹧鸪天"}
{"author":"王恽","content":"问东城春色，正谷雨，牡丹期。想前日芳苞，近来绛艳，红烂灯枝。刘郎为花情重，约柳边、娃馆醉吴姬。罗袜凌波微步，玉盘承露低垂。春风百匝绣罗围。看到彩云飞。甚着意追欢，留连光景，回首差池。半春短长亭畔，漫一杯、藉草对斜晖。归纵酴醾雪在，不堪姚魏离枝。","dynasty":"元代","title":"木兰花慢"}
{"author":"王恽","content":"有抱瑟竽门之叹，以婆罗门歌之河山清眺，风烟两戒见殷都。唐津浩浩舟车。一水东浮沧海，宝带束燕吴。更中州雄跨，奇货堪居。平生壮图。笑到此、反区区。正似齐门抱瑟，不解吹竽。视吾耿耿，道玉佩、或能利走＊。如不尔、归老樵渔。","dynasty":"元代","title":"望月婆罗门引昨者观唐津舟车之盛，通凑南"}
{"author":"王恽","content":"书院归休日已曛，南城风细晚相亲。坐来近市喧初息，归到衡门夜向分。矮榻趁凉欣稚子，疏灯留影伴厨人。一杯粥了从高卧，须信閒身等策勋。","dynasty":"元代","title":"南城纳凉晚归"}
{"author":"王恽","content":"青琐汉中郎。满袖长摧玉案香。记得赋诗横槊日，临江。气压风涛一苇航。莲炬晚分光。谏疏回天豸有霜。七十平头从此数，称觞。滹水渊源","dynasty":"元代","title":"南乡子承旨董公，寿登七秩，康宁好德，诚"}
{"author":"王恽","content":"暴下晋州城，茫然心曲。卧对风轩数竿竹。暑光不受，似我腰围□束。病机还自忖、非寒燠。力仕难任，居头不足。风雨忧愁更相促。星星鬓影，中有利名千斛。省来都外物、真蛮触。","dynasty":"元代","title":"感皇恩下晋州卧病中，谢故人相访"}
{"author":"王恽","content":"溪岭无千里，崎岖半月间。事机须勇退，天意许生还。顺处从多厄，趋时免强颜。越禽忻我往，长路语关关。","dynasty":"元代","title":"望岭"}
{"author":"王恽","content":"倚槛清歌，一声高遏行云住。长河倾注。不煞曦轮暑。燕寝清香，画栋珠帘雨。人何处。一尊绿醑。满眼青山暮。","dynasty":"元代","title":"点绛唇癸酉夏六月五日同河中府官宴白楼"}
{"author":"王恽","content":"闾阎扑地不容閒，叠起重棚翠霭间。楼下市声喧午枕，药炉头上看青山。","dynasty":"元代","title":"全氏小楼与南山相对殆几案间物也暇日觞予其上索赋鄙作因口占三绝句"}
{"author":"王恽","content":"鲈鱼昔人贵，我行次吴江。秋风时已过，满意莼鲈香。初非为口腹，物异可阙尝。口哆颊重出，鳞纤雪争光。背华点玳斑，或圆或斜方。一脊无乱骨，食免刺鲠防。肉腻胜海蓟，味佳掩河鲂。灯前不放箸，愈啖味愈长。张翰为尔逝，我今赴官忙。出处要义在，不须论行藏。倚装足朝睡，且快所欲偿。梦惊听吴歌，海日方苍凉。","dynasty":"元代","title":"食鲈鱼"}
{"author":"王恽","content":"兰枯蕙槁不禁风，一夕吹香入殡宫。把酒试浇桥下水，不容将恨到湘东。","dynasty":"元代","title":"细君崔氏哀辞二首其二"}
{"author":"王恽","content":"太行晴霁，孤墉高处揖清寒。云闲万髻千鬟。底事春风面目，一变玉＊＊。淡夕阳平远，野鸟飞还。青云莫攀。吾高兴、在东山。偃蹇孤松丘壑，不＊春悭。背阴桃李，正藉得、春光亦强颜。长剑＊、且莫轻弹。","dynasty":"元代","title":"望月婆罗门引春雪后看山"}
{"author":"王恽","content":"小窗人静，梅枝香细月华明。博山一缕云蒸。好个＊仙风骨，诗思苦凭陵。有间书遮眼，＊枕松声。素无宦情。较得失、一毫轻。自叹高歌白雪，寡和谁听。潇然巾卷，见芝宇、光浮寿颊生。春酒绿、何＊频倾。","dynasty":"元代","title":"望月婆罗门引"}
{"author":"王恽","content":"邻曲子严伯昌，尝以《黑漆弩》侑酒。省郎仲先谓余曰：“词虽佳，曲名似未雅。若就以‘江南烟雨’目之何如？”予曰：“昔东坡作《念奴》曲，后人爱之，易其名为《酹江月》，其谁曰不然？”仲先因请余效颦。遂追赋《游金山寺》一阕，倚其声而歌之。昔汉儒家畜声伎，唐人例有音学。而今之乐府，用力多而难为工，纵使有成，未免笔墨劝淫为侠耳。渠辈年少气锐，渊源正学，不致费日力于此也。其词曰：苍波万顷孤岑矗，是一片水面上天竺。金鳌头满咽三杯，吸尽江山浓绿。蛟龙虑恐下燃犀，风起浪翻如屋。任夕阳归棹纵横，待偿我平生不足。","dynasty":"元代","tags":"游记，景点","title":"黑漆弩·游金山寺"}
{"author":"王恽","content":"王相，人来徵诗于予，因作此奉寄，时屯田泾阳规书财赋北平移镇入咸秦。说睿眷，更情亲。下手见经纶。道好个、中原老臣。万屯晓日，一鞭农事，泾水画中春。陆海尽藏珍。似只欠、封侯富民。","dynasty":"元代","title":"太常引奉寄（朱校云奉寄二字疑衍）参政李"}
{"author":"王恽","content":"绿树远连洲。青山压树头。落日高城望，烟霏翠满楼。木兰舟。彼汾一曲，春风佳可游。","dynasty":"元代","title":"后庭花破子"}
{"author":"王恽","content":"髯郎风度幕中莲。已师范，使君贤。骥足快腾骞。道好个、庞家士元。沧浪高兴，寒花晚节，秋色满淇园。一＊愿遐年。要都酿、君家百泉。","dynasty":"元代","title":"太常引寿庞咨议"}
{"author":"王恽","content":"临歧把酒，长歌不休，既而壶倾，犹不忍别，复聊镳几三十里，逾大尹而去。不知刘君得于予者何，而乃而相爱，因以水龙吟歌之，且酬雅厚，仍绿杨一道飞花，绣衣乱点如晴雪。玉瓶酒尽，阳关歌彻，未容轻发。绿绮论心，几人得似，刘君风节。记山堂＊醉，已成陈迹，今又作，东城别。世事悠悠谁料，淡长空、孤鸿明灭。老怀耿耿，正须自信，坚弥百折。白发灰心，平生留在，情驰丹阙。怅孤云细草，东州回望，恨高城隔。","dynasty":"元代","title":"水龙吟至元十七年三月二十二日，予按部东"}
{"author":"王恽","content":"三策条民便，逾年致节旄。梦惊羊胛日，崄历幻人刀。碧盌昆坚异，黄金甲第高。白头书卷里，留滞敢辞劳。","dynasty":"元代","title":"题常仁卿运使西觐纪行二首其二"}
{"author":"王恽","content":"隋末唐初与汉亡。干戈此际最抢攘。一时人物尽鹰扬。褒鄂有灵毛发动，曹刘无敌简书光。争教含泣到分香。","dynasty":"元代","title":"浣溪沙"}
{"author":"王恽","content":"翠敛双娥底事愁，不缘春去落花稠。归鞍未得朝天信，望断东风燕子楼。","dynasty":"元代","title":"楼居春望图"}
{"author":"王恽","content":"西来游宦半忙閒，六日迢遥道路间。回转羊肠三百里，天教马上饱看山。","dynasty":"元代","title":"山行杂诗二首其二"}
{"author":"王恽","content":"壮河山表里，百二喉襟。形胜地，古犹今。风云全晋在，草木故都深。淡长空，孤鸟没，总消沉。东山高卧，梁甫长吟。人未老，鬓毛侵。平生多古意，落日更登临。倚危阑，穷远目，恐伤心。","dynasty":"元代","title":"三奠子登河中迎煦楼故址，即唐崔徽白楼也"}
{"author":"王恽","content":"罗绮深宫。记紫袖双垂，当日昭容。锦对香重，彤管春融。帝座一点云红。正台门事简，更捷奏、清昼相同。听钧天，侍瀛池内宴，长乐歌钟。回头五云双阙，恍天上繁华，玉殿珠栊。白发归来，昆明灰冷，十年一梦无踪。写杜娘哀怨，和泪把、弹与孤鸿。淡长空。看五陵何似，无树秋风。","dynasty":"元代","title":"春从天上来"}
{"author":"王恽","content":"十里走徵车，笑予游宦。老马为驹望英盼。客怀相慰，时对凌烟生面。浩歌虽慷慨、南山粲。公子翩翩，沉酣经传。不似当年闭门衍。杨花归路，肯逐东风流转。且遮西日去、长安远。","dynasty":"元代","title":"感皇恩史总管诚明伯还川，老怀凄然，有"}
{"author":"王恽","content":"醉头扶起日三竿，扫罢幽轩到药阑。傍架整齐书帙乱，绕篱料理菊枝残。日融虚阁留馀暖，雨积高空促早寒。处置身心閒里过，不将勋业镜中看。","dynasty":"元代","title":"秋怀"}
{"author":"王恽","content":"暴下晋州城，茫然心曲。卧对风轩数竿竹。暑光不受，似我腰围□束。病机还自忖、非寒燠。力仕难任，居头不足。风雨忧愁更相促。星星鬓影，中有利名千斛。省来都外物、真蛮触。","dynasty":"元代","title":"感皇恩下晋州卧病中，谢故人相访"}
{"author":"王恽","content":"圣代崇儒意匪轻，徵车相望半诸生。九天雨露思贤相，十载经纶见老成。更化有方先定制，救时无验是虚名。烟霄未遂攀鳞志，葵藿空怀向日诚。","dynasty":"元代","title":"送王子初总管奉诏北上"}
{"author":"王恽","content":"龙首冈边野草深，秋风滦水动归心。百年蓬巷开圭窦，一日恩光照士林。吟鬓有光浮镜玉，家书封喜认泥金。料应晓月帘栊底，乾鹊飞来报好音。","dynasty":"元代","title":"开平晚归"}
{"author":"王恽","content":"老月沦精射海波，珠绳分秀贯神螺。鹧斑渍粉垂金薤，鹦喙嫌寒缩翠窠。樽出瘿藤纹浪异，瓢成椰子腹空皤。饮馀疑与溪娘遇，一笑相看发浩歌。","dynasty":"元代","title":"赋西域鹦鹉螺杯"}
{"author":"王恽","content":"六合云蒸一气霾，漫漫长路渴生埃。诗从白雨明边得，人自青山尽处来。世路有机难预料，剧谈供笑不时开。济时赖有诸君在，汉苑秋风愧不才。","dynasty":"元代","title":"宛叶道中"}
{"author":"王恽","content":"微云河汉半晴阴，夜景萧森梦化城。山色不随乔木老，月华偏对故人明。鹤缘露警清无寐，蛙属官居重有声。廊庙只今纷治具，正容坚坐看升平。","dynasty":"元代","title":"次宿汝楼韵"}
{"author":"王恽","content":"桂月流光雪满台，月明人影两徘徊。行云不逐歌尘散，往事还随去雁哀。双鬓入秋无可白，寸心于世未全灰。遥怜红药阶前客，玉树相依一笑开。","dynasty":"元代","title":"临武堂宴醉后有怀省台诸公"}
{"author":"王恽","content":"湿云压树际岗平，溽暑还因小雨增。官事困人如缚虎，秋风吹野梦翻鹰。趋时未必儒冠误，并隐端为野鹤憎。遥忆筠溪亭下水，万竿苍雪照吟灯。","dynasty":"元代","title":"夏县道中"}
{"author":"王恽","content":"汉家威德际髦蛮，牙孽其中虑阻艰。金节远开丞相府，春光先渡玉门关。正烦烟火通青海，未用梯航致白环。银字诏还知不远，好来弹压紫宸班。","dynasty":"元代","title":"饯陈签省行台西夏"}
{"author":"王恽","content":"苍崖如削静烟霏，中有高人住翠微。夜鹤听琴依蕙帐，晓泉和月落山扉。一龛静体炎凉理，两眼深明倚伏机。毕竟名高难久卧，野猿偷褫芰荷衣。","dynasty":"元代","title":"题赵宣抚樊川山中杂咏"}
{"author":"王恽","content":"盘盘帐殿敞彤庭，天仗宵严拥万灵。玉笋东班分列辟，龙墀首拜认前星。烟蟠鳌柱沾吟袖，乐泛仙音近御屏。岁岁大酺恩例溥，自惭虚薄仰皇扃。","dynasty":"元代","title":"至元七年庚午奉陪宪台诸公阙下贺正口号"}
{"author":"王恽","content":"遗台树老，独画阑、春事犹未消歇。好在来禽花盛发，满意清明时节。翠袖翻香，朱颜晕酒，绰约冰肌洁。几年空谷，等闲飘坠香雪。回首绮阁东风，使君情重，一顾倾城色。只恐花飞春减却，束约尊前欢伯。起舞山香，醉歌金缕，细按红牙拍。青鸾高兴，恍然归梦瑶阙。","dynasty":"元代","title":"酹江月"}
{"author":"王恽","content":"密叶阴阴汉将营，春风吹断鼓鼙声。少年不说封侯事，柘弹铜丸落晓莺。","dynasty":"元代","title":"杨柳枝"}
{"author":"王恽","content":"今岁冯夷势蹇骄，漫流西岸不知遥。枯槎聚沫犹然在，时见田间拥树腰。","dynasty":"元代","title":"农里叹"}
{"author":"王恽","content":"辽海千年将相家。婺星光动赤城霞。回首画戟清香地，满意春风玉树花。金椅背，紫云车。谢林风度见来赊。寿波潋滟宫壶暖，满泛秋光醉绿华。","dynasty":"元代","title":"鹧鸪天为耶律总管太夫人寿"}
{"author":"王恽","content":"彩凤箫声彻晓闻，宫墙烟柳接龙津。月边横吹非清夜，镜里琼华总好春。行殿基存焦作土，《踏锥》舞歇草留裀。野花岂解兴亡恨，犹学宫妆一色匀。","dynasty":"元代","title":"西苑怀古和刘怀州景融韵"}
{"author":"王恽","content":"把酒爱髯卿，故家风度。不为临江老能赋。饱谙世事，成败见来无数。□□□□□，□□□。岁月如流，睽离良苦。更着佳人怨迟暮。＊愁顿解，一笑团圆儿女。殷勤奋君记取、周郎语。","dynasty":"元代","title":"感皇恩赠提刑曹仲明"}
{"author":"王恽","content":"一雪静林皋。冷压浮阳气不骄。菜甲榆椒浑不动，寂寥。赚得轻黄上柳条。诗思苦相撩。酒盏新来顿绝交。连夜客窗寒似水，无憀。谁约春风锁绮寮。","dynasty":"元代","title":"南乡子"}
{"author":"王恽","content":"秋水芙蓉镜里仙。一枝明玉濯烟鬟。莺初解语调柔石，柳不胜娇拂画阑。催叠鼓，按弓弯。楼心低月怯清寒。人生莫惜缠头锦，能得春风几度看。","dynasty":"元代","title":"鹧鸪天为乐籍张惠英赋"}
{"author":"王恽","content":"淡中庭暝色，初遣奠，夜寒凄。对草草杯盘，昏昏灯火，客里京师。比量旧年心事，笑蹉跎、书剑向来非。谁着朱衣白兰，春风三拜龙墀。山妻稚子竟何为。温饱汝嘻嘻。怅故国丘山，苍烟乔木，卿月空辉。葵心要须倾日，道等闲、休遣镜鸾知。自信苍颜如铁，不堪双鬓如丝。","dynasty":"元代","title":"木兰花慢"}
{"author":"王恽","content":"一抹截头云，叆叇从龙发。尾足连卷见半空，霁色翻苍鬣。举手欲攀鳞，散我麒麟发。天外雄风秘化机，吹落苍烟峡。","dynasty":"元代","title":"卜算子"}
{"author":"王恽","content":"苍茫刘桥渡，南北凡几过。清霜十月交，澄湛东流波。饮马立水边，照我两鬓皤。行役非所苦，伤怀动悲歌。三年恒山赵，弹劾兼拊摩。嗷嗷眼中民，力弊差与科。不能一勺润，慰彼烦与痾。顾此衣带水，溉载功实多。人而反不若，低首愧野河。素餐吾可逃，奈此苍生何。","dynasty":"元代","title":"野河渡"}
{"author":"王恽","content":"威破群雄胆，恩藏四海心。声明三五盛，垂拱九重深。国论多儒断，天机入睿临。小臣剺面血，无路洒松林。","dynasty":"元代","title":"大行皇帝挽词八首其二"}
{"author":"王恽","content":"紫荷盘若，向波心、溅溅鸿头高啄。满喙明珠三百颗，一夕秋风吹落。沙盎圆搓，麝汤旋煮，香喷佳人嚼。杯盘凉夜，楚江风味依约。今岁冷淡中秋，空＊雨湿，坐久寒生幕。草草时新聊应候，儿子灯前欢噱。趁暖争拈，分朋＊啮，翠屑纷如削。老夫旁看，苦吟思与韩较。","dynasty":"元代","title":"酹江月赋鸡头"}
{"author":"王恽","content":"金波秋静，桂兰香重。瑞应熊罴佳梦。锦绷擎出玉麟儿，道释氏、老君亲送。寿筵增庆，朝鞍归控。恰及瑶觞拜捧。平津起舞棣华歌，好一醉、玻璃春瓮。","dynasty":"元代","title":"鹊桥仙大德辛丑岁八月初四日寿平章相公夫人"}
{"author":"王恽","content":"拾翠仙洲野兴长。尊前一曲杜韦娘。人怜暖日明歌扇，我爱兰英媚国香。供楚佩，笑梅妆。春风着意泛崇光。老怀不到凌波梦，要遣琵琶送一觞。","dynasty":"元代","title":"鹧鸪天"}
{"author":"王恽","content":"春雨如膏，最怜适与清明遇。晚晴庭宇。画出樊川赋。冉冉行云，低拂垂杨度。春如许。乱花深处。几点蔷薇露。","dynasty":"元代","title":"点绛唇"}
{"author":"王恽","content":"纤苞淡贮幽香，玲珑轩锁秋阳丽。仙根借暖，定应不待，荆王翠被。潇洒轻盈，玉容浑是，金茎露气。甚西风宛胜，东兰暮雨，空点缀，真妃泪。谁遣司花妙手，又一番、争奇呈异。使君高卧，竹亭闲寂，故来相慰。燕几螺屏，一枝披拂，绣帘风细。约洗妆快泻，玉瓶芳酒，枕秋蟾醉。","dynasty":"元代","title":"水龙吟赋秋日红梨花"}
{"author":"王恽","content":"风雨暗公堂，故人晤对。邂逅燕城又三载。偶因官事，喜向广平重会。照人光彩好、心期在。万里功名，半生湖海。十五年间颜改。笑谈尊俎，比老几回倾盖。秋风横漯上、期相待。","dynasty":"元代","title":"感皇恩广平道中，寄总管宁端甫"}
{"author":"王恽","content":"斜日秋瓜圃，云间雨过初。平畴交晚吹，凉意满轻裾。草木浮元气，河山拥草庐。拊心欣有得，重展故人书。","dynasty":"元代","title":"田间"}
{"author":"王恽","content":"朋＊华簪醉未沾。主人张乐见厌厌。一声银甲裂霜缣。涧水咽冰翻陇怨，将军出塞忆蒙恬。碧桃花底玉笙＊。","dynasty":"元代","title":"浣溪沙赋筝"}
{"author":"王恽","content":"龙沙王气，恒山秀色，德星光动南州。使君高宴，北山佳处，薰风红闪旗旒。两翼拥貔貅。骇鼍鸣叠鼓，杖奋惊虬。一点星飞，画柱得意过边筹。貂蝉元自兜鍪。笑阎阎小子，谈笑对侯。万骑平原，千艘汉水，堂堂小试清油。宾从尽风流。喜武同张肄，书漫韩投。乐事更酬。醉魂还梦菊花秋。","dynasty":"元代","title":"望海潮"}
{"author":"王恽","content":"露影庭萱，一枝金绽钗头凤。宝花香供。寿席光浮动。懿＊闺门，姻族同推重。琼杯捧。二亲安宠。共醉玻璃＊。","dynasty":"元代","title":"点绛唇寿涿郡房二尊亲"}
{"author":"王恽","content":"王相，人来徵诗于予，因作此奉寄，时屯田泾阳规书财赋北平移镇入咸秦。说睿眷，更情亲。下手见经纶。道好个、中原老臣。万屯晓日，一鞭农事，泾水画中春。陆海尽藏珍。似只欠、封侯富民。","dynasty":"元代","title":"太常引奉寄（朱校云奉寄二字疑衍）参政李"}
{"author":"王恽","content":"汉家威德际髦蛮，牙孽其中虑阻艰。金节远开丞相府，春光先渡玉门关。正烦烟火通青海，未用梯航致白环。银字诏还知不远，好来弹压紫宸班。","dynasty":"元代","title":"饯陈签省行台西夏"}
{"author":"王恽","content":"雷动云横，惊飙鹜、北城西下。人共骇、赤丸夜语，电光飞射。将领未承诸葛令，櫜鞬已在汾阳胯。笑书生、思握玉鳞符，从公驾。铃索静，云麾亚。追往事，何多暇。道一篇乐府，翰林情话。日月低回黄阁梦，风云惨淡凌烟画。尽花边、高冢卧麒麟，终潇洒。","dynasty":"元代","title":"满江红"}
{"author":"王恽","content":"竹映方台翠满湖。烟霏荷露净郊居。棣花辉映春风被，云锦香翻碧玉壶。吟倚杖，卧看书。一家风景辋川图。酒杯尽泛床头瓮，未碍门多长者车。","dynasty":"元代","title":"鹧鸪天韩氏别墅"}
{"author":"王恽","content":"一径萦纡入杳冥，望川亭迥夕阳明。欲知眼界宽多少，放出秦川似掌平。","dynasty":"元代","title":"游栖嵓寺三首其二"}
{"author":"王恽","content":"宾王校本改）中元已来，例宦游四方。仆二十年间，三至乡里，慨然有离索之叹。今岁投绂自济南来归，而诸公颇集。所欠者惟王尚书子勉，傅漕使士开耳。因赋乐府以见欢会之不恒，聚敬之有数也。至于义安分定，词兼六客，倚声者当自知之。恐酒酣耳热后，不无倒冠落佩之谪也淇水当年麟凤渚。回首飞翔，落落风云举。三叠阳关回首处。渭城柳色朝来雨。今夕何年天所与。白发归来，一笑同歌舞。醉里相将寻杖履。","dynasty":"元代","title":"蝶恋花昔鹿庵轩，乐育淇上，一时秀造，"}
{"author":"王恽","content":"友道雨翻云覆。胶漆几人持久。遣兴漫题诗，客至有钱沽酒。沽酒。沽酒。径入醉乡无有。","dynasty":"元代","title":"如梦令·友道雨翻云覆"}
{"author":"王恽","content":"斜日倚高楼，乱峰围绕。山色湖光翠如埽。天涯倦客，目断野烟高鸟。□□□□□，□□□。老境＊＊，忧心悄悄。也待凝顽事须了。故园三径，已是菊荒松老。诸君应有语、归来好。","dynasty":"元代","title":"感皇恩登楼即事"}
{"author":"王恽","content":"园林足佳胜，钟鼓乐时康。去天尺五韦杜，此日汉金张。谁似主人好客，暂趁金华少暇，尊俎共徜徉。三馆尽英＊，簪履玉生光。眺东台，登北榭，宴南堂。露凉玉簪零乱，竹静有深香。醉听新声金缕，爱仰东山雅量，清赏兴何长。高咏遂初赋，松柏＊苍苍。","dynasty":"元代","title":"水调歌头宴张右丞遂初园"}
{"author":"王恽","content":"郢下空歌白雪，琴中谁听高山。人生何用钉疏顽。不过两盂日饭。梦到钓台老树，秋风闲煞渔竿。沙鸥无数点江干。知我忘机去慢。","dynasty":"元代","title":"西江月继张孝纯韵"}
{"author":"王恽","content":"秋香悬桂。光风转蕙。掩尽寻常花卉。西城来往已风流，更点检、生涯次第。堂名休逸。策扶流憩。占尽闲中风味。鸡声兔动已扶头，红日上","dynasty":"元代","title":"鹊桥仙寿胡紫山"}
{"author":"王恽","content":"香静堂萱燕处温。一家柔范被乡邻。三牲奉养真纯孝，八十康宁是福人。岩菊晚，岭梅春。丰容林下旧精神。婺光不动云衢烂，供佛床头景气新。","dynasty":"元代","title":"鹧鸪天寿李靖伯母"}
{"author":"王恽","content":"满帘夜月耿霜秋。云梦黯歌楼。残灯伴晓，夕阳催暮，海水添愁。天涯地角相思恨，谁道北生休。一篇照映，唐人诗雅，千古风流。","dynasty":"元代","title":"眼儿媚·满帘夜月耿霜秋"}
{"author":"王恽","content":"一柱华峰，绿翠似、芙蓉金削。孤负却、画船春水，一尊同酌。寒食清明都几日，征鞍遽作西归客。漫春风、墙燕语留人，高城隔。春草碧，杨花白。妆点就，行轩色。道不应霜翮，能舒长策。三尺青萍风义在，看君冠盖长安陌。对夕阳、淡处最关情，河梁别。","dynasty":"元代","title":"满江红至元二一年岁次甲申，二月二十八日"}
{"author":"王恽","content":"重于山岳蔼如兰。喜一旦，得同官。裁＊笑谈间。道不似、当年将坛。一年好处，中秋节近，凉露洗金盘。丹桂月中看。尺耐得、人间岁寒。","dynasty":"元代","title":"太常引为万奴总管寿"}
{"author":"王恽","content":"一峰华不注，东望雨冥冥。黄云画角，回首客舍又幽并。喜按西来佳耗，闻道东山未老，双鬓为谁青。经济有公论，且莫叹飘零。杏花吟，山色句，尽称停。平生风味不浅，聊尔写襟灵。步冷东垣秋水，坐对汾亭夜月，两地若为情。合作碧箫曲，留待醉时听。","dynasty":"元代","title":"水调歌头"}
{"author":"王恽","content":"灵沼云深宝气存，素蘤一夕发芳根。烟中髣髴溪娘语，波面轻盈越女魂。江月借妆增皓彩，露华和屑贮芳温。夜深更待瑶环供，细挹秋香共一樽。","dynasty":"元代","title":"种玉亭"}
{"author":"王恽","content":"平生性癖耽坟籍，细字牛毛早年笔。只今五十眼昏花，清昼看时满行黑。投身散地百无事，不著书遮如有失。赵公嗜书似邺侯，不为章句非雕搜。绾持枢纽日多暇，借箸自有胸中筹。更寻往事较所处，有梦不到琳琅璆。嗟予何者登瀛洲，残膏未免窥前修。奫然渊海鲛鳄翥，洞视千古苏韩欧。文如不作作取法，舍是三子将谁求。穷阎虽具何足玩，破碎熏黑支吟头。牙签插架三万轴，谁省浙本铺银钩？或苏或欧两俱可，勿使石璧成空投。仁存义举侯门事，却恐乘机似巧偷。","dynasty":"元代","title":"签院赵公许惠欧苏集作诗以问之"}
{"author":"王恽","content":"短短罗＊淡淡妆。拂开红袖便当场。掩翻歌扇珠成串，吹落谈霏玉有香。由汉魏，到隋唐。谁教若辈管兴亡。百年总是逢场戏，拍板门＊未易","dynasty":"元代","title":"鹧鸪引赠驭说高秀英"}
{"author":"王恽","content":"爱承华詹尹，尽明略，更雄襟。甚潇洒清吟，半生梦寐，铜辇秋衾。莫论量，归计早，恐未容、亭扁遂初心。共道东山丝竹，风云两袖商霖。春坊桃李清阴。气干郁千寻。看他日明堂，圆杈偃植，栋宇雄沉。家近上林春早，觉桂香、浮酒动华簪。满酌一杯为寿、鲁连不用千金。","dynasty":"元代","title":"木兰花慢为张詹事寿"}
{"author":"王恽","content":"我本麋鹿性，出处安自然。金镳非所慕，志在长林烟。得远机阱地，食苹饮清泉。呦鸣锡同类，甘以辞华轩。野兕出其侧，暗蹂山前田。农家伺所害，乃知兽之愆。彼兕以计去，嘉禾岁芊芊。野人居山中，数亩事垦斸。虑为町疃场，指鹿乃兕属。虽无擉刃心，见之恶且逐。鹿心素无机，淡与标枝閒。遁迹入幽谷，择音远人寰。尚为山中人，置疑齿颊间。","dynasty":"元代","title":"鹿喻"}
{"author":"王恽","content":"彩凤箫声彻晓闻，宫墙烟柳接龙津。月边横吹非清夜，镜里琼华总好春。行殿基存焦作土，《踏锥》舞歇草留裀。野花岂解兴亡恨，犹学宫妆一色匀。","dynasty":"元代","title":"西苑怀古和刘怀州景融韵"}
{"author":"王恽","content":"绿阴暗尽西城树。人总道、春归去，＊＊柔条高几许。绛灯闪烁，翠云萦护。元有留春处。金尊未＊倾芳醑。醉墨题诗要香露。蝴蝶飞来何栩栩。向人有意，绕阑翻舞。似约花闲住。","dynasty":"元代","title":"青玉案赋紫金沙"}
{"author":"王恽","content":"醉头扶起日三竿，扫罢幽轩到药阑。傍架整齐书帙乱，绕篱料理菊枝残。日融虚阁留馀暖，雨积高空促早寒。处置身心閒里过，不将勋业镜中看。","dynasty":"元代","title":"秋怀"}
{"author":"王恽","content":"樊川吾所爱，老我莫能俦。二年鞍马淇上，来往更风流。梦里池塘春草，却被鸣禽呼觉，柳暗水边楼。浩荡故园思，汶水日悠悠。洛阳花，梁苑月，苦迟留。半生许与词伯，不负壮年游。我亦布衣游子，久欲观光齐鲁，羁绁在鹰韛、早晚西湖上，同醉木兰舟。","dynasty":"元代","tags":"送别，羁旅，思乡","title":"水调歌头·送王修甫东还"}
{"author":"王恽","content":"御。事金宣宗天与二帝，历十有九年，正大末以放出宫。明年壬辰，鉴辂乐巡，又明年国亡于蔡，韩遂谪石抹子昭，相与流寓许昌者余十年，大元至元三年，弟澍为汲令，自许迎致淇上者累月。一日酒间，谈及宫掖故事，感念畴昔，如隔一世而梦钧天也，不觉泣下，予亦为之欷也。今将南归，赘儿子丑于许，既老且贫，靡所休息，而抱秋娘长归金陵之感，乃为赋此，庶几据写哀怨，洗亡国之愁颜也。且使好事者倚其声而歌之，不必睹遗台而兴嗟，遇故都而动黍离之叹也。岁丙寅秋九月重阳后二日，翰林罗绮深宫。记紫袖双垂，当日昭容。锦对香重，彤管春融。帝座一点云红。正台门事简，更捷奏、清画相同。听钧天，侍瀛池内宴，长乐歌钟。回头五云双阙，恍天上繁华，玉殿珠栊。白发归来，昆明灰冷，十年一梦无踪。写杜娘哀怨，和泪把、弹与孤鸿。淡长空。看五陵何似，无树秋","dynasty":"元代","title":"春从天上来承御韩氏者，祖母之也，姿淑"}
{"author":"王恽","content":"勋阀汾阳业，金貂汉相家。阳春元有脚，玉度莹无瑕。神骏推宛马，跳梁笑井蛙。相逢成夜集，畅饮厌流霞。绮席围声妓，银筝合凤琶。晚妆添粉黛，杂舞见渝巴。炉暖融螺甲，盘香供露芽。透空敲雨杖，促节掺渔挝。侑食增阳盛，纾怀发兴赊。旧声今渐远，新体此无加。楼转三更月，灯垂半夜花。歌长萦曲调，狮猛奋须牙。辞谢宁容退，留连暂乐佳。直须穷薄伎，尤异是雄蹅。登踏寒林判，轩呈迓古丫。侍筵更纪仆，归烛黯笼纱。下客陪簪玉，清吟拥鼻瓜。嗣侯非自乐，先业念无涯。待士无疏密，筹边静噪哗。有时陈乐籍，张宴为宾嘉。此夕真仪凤，明朝等散鸦。宠光需北阙，春礿动南衙。岂特调银字，重看拜白麻。转头虽契阔，后话足雄誇。碧草伤淹赋，清江吊屈沙。别怀增惓惓，独雁谩哑哑。霄汉嗟垂翼，庭阶愧倚葭。情悠天共远，心在地无遐。会作登楼客，聊停泛斗槎。朱门三十载，未分鬓空华。","dynasty":"元代","title":"春夜宴史右相宅"}
{"author":"王恽","content":"高斋际晴雪，万象入遐观。文章在公余事，闻望到欧韩。千古微茫洙泗，浩浩发源伊洛，百折障狂澜。歌咏武公志，儆折过铭盘。济时心，调鼎手，未容闲。重看印窠，垂锦花底压千官。风说梅梢春信，一夜蜡痕香满，光动寿杯宽。勋业鼎钟上，留待百年看。","dynasty":"元代","title":"水调歌头寿雪斋"}
{"author":"王恽","content":"高标直上跨苍穹，物外方知象教雄。九陌市声开晓色，两都乔木动秋风。遥怜汉马屯湘渚，安得长书附塞鸿。寂历村墟野烟外，谁家帘幕夕阳红。","dynasty":"元代","title":"同马才卿暇日登昊天寺宝严塔有怀"}
{"author":"王恽","content":"文奎腾彩忆光临，孺子何知喜嗣音。党赵正传公固在，阳秋当笔我奚任。天机翻锦馀官样，月户量工更苦心。野史亭空遗事坠，荒烟埋恨九原深。","dynasty":"元代","title":"追挽元遗山先生"}
{"author":"王恽","content":"彩凤箫声彻晓闻，宫墙烟柳接龙津。月边横吹非清夜，镜里琼华总好春。行殿基存焦作土，《踏锥》舞歇草留裀。野花岂解兴亡恨，犹学宫妆一色匀。","dynasty":"元代","title":"西苑怀古和刘怀州景融韵"}
{"author":"王恽","content":"霜刀截断玉腴芳，暖贮银罂酿粉浆。锦尾带赪传内品，金盘堆雪喜初尝。解酲未减黄柑美，隽味能欺紫蟹香。一箸餍馀乘醉卧，梦横沧海听鸣榔。","dynasty":"元代","title":"糟鱼"}
{"author":"王恽","content":"高柳长涂送客吟，暗惊时序变鸣禽。清风破暑连三日，好雨依时抵万金。远岭抱枝围野色，行云随马弄轻阴。摇鞭喜入肥城界，桑柘阴浓麦浪深。","dynasty":"元代","title":"过沙沟店"}
{"author":"王恽","content":"解鞍林下振清埃，怀抱樽前得好开。白发满头心事在，青山当眼故人来。风流自有高贤识，感慨还深漂母哀。读尽深香转萧爽，清吟不到伯伦台。","dynasty":"元代","title":"山阳偶与大继长相遇自辛亥年相别至今廿八年矣追念畴昔作诗为赠"}
{"author":"王恽","content":"灵沼云深宝气存，素蘤一夕发芳根。烟中髣髴溪娘语，波面轻盈越女魂。江月借妆增皓彩，露华和屑贮芳温。夜深更待瑶环供，细挹秋香共一樽。","dynasty":"元代","title":"种玉亭"}
{"author":"王恽","content":"泪洒明妃寄露葩，换根非为贮丹砂。黄轻白碎空多种，碧烂红鲜自一家。骚客赋诗怜晚节，野人修谱是头花。九秋霜露无情甚，时约行云护彩霞。","dynasty":"元代","title":"桃花菊"}
{"author":"王恽","content":"醉头扶起日三竿，扫罢幽轩到药阑。傍架整齐书帙乱，绕篱料理菊枝残。日融虚阁留馀暖，雨积高空促早寒。处置身心閒里过，不将勋业镜中看。","dynasty":"元代","title":"秋怀"}
{"author":"王恽","content":"花满金罍酒满樽，一杯欢饮得佳宾。近年乐事无今岁，此际閒身有几人。禄美胜于三品料，腊香清彻六根尘。风檐数点催妆雨，办与梨花作好春。","dynasty":"元代","title":"清明后一日雨中招林韩李三君子小酌且为梨花洗妆"}
{"author":"王恽","content":"桃李无光分落英，海棠姿色占春荣。云鬟绿拥妆初罢，醉脸红匀睡未醒。任使无香真可意，放教千叶更多情。光风流转都能几，莫惜沙头倒玉瓶。","dynasty":"元代","title":"海棠"}
{"author":"王恽","content":"小园清润稍堪观，翠有庭筠馥有兰。未放蔷花金作蕾，已开梨蕊雪为团。鸟欣有托扶疏树，客喜来凭诘曲阑。深院日长须细履，也胜愁坐两眉攒。","dynasty":"元代","title":"小园即事"}
{"author":"王恽","content":"驿馆残釭曙色分，马驮残梦走踆踆。去家已远谁为侣？到处相逢有故人。健羡雕盘惭始击，静便蠖蛰返求伸。一杯拜酹睢阳庙，激懦扶衰尚有神。","dynasty":"元代","title":"仪封道中"}
{"author":"王恽","content":"西湖三面簇青山，净拭菱花照翠鬟。苍海月寒龙穴露，彩云仙去凤箫閒。无多楼观犹图画，最好风烟近市阛。郑重绣衣周漕使，画船春酒待予还。","dynasty":"元代","title":"西湖"}
{"author":"王恽","content":"台爇天香簇绛纱，三山箫鼓乐年华。竹枝歌后多淫祀，燕子归来识故家。荷鬓闹妆馀翠贝，蔬盘匀饤杂鱼虾。殊方风物虽堪赏，争遣衰年客海涯。","dynasty":"元代","title":"三山元日"}
{"author":"王恽","content":"烛影红摇夜色侵，香添菱叶郁重衾。凤琶调软歌能合，竹叶杯深醉易沈。绿鬓追欢燕市乐，翠屏归梦越江吟。平明剩买扶头酒，不向诸儿计橐金。","dynasty":"元代","title":"近读夜永不寐等作觉清而颇寒吾恐伤中和而病吾子也因复继前韵假辞而薰炙之亦晁补之拟骚之遗意也"}
{"author":"王恽","content":"江山照眼舒清眺，千古兴亡堕眼前。瓜步市长连野戍，佛狸祠古惨荒烟。柁楼看取平吴日，父老空传饮马年。此日不须开浊浪，好风都属往来船。","dynasty":"元代","title":"佛狸祠"}
{"author":"王恽","content":"击鲜为具乐朋簪，辣品流馨涨绿沈。犀箸喜辛忘海味，霜刀争割快牛心。四筵谈屑霏馀烈，一缕冰浆濯□襟。胜过屠门矜大嚼，梦云飞绕蹛林深。","dynasty":"元代","title":"琉璃肺"}
{"author":"王恽","content":"送客当年过玉泉，醉中游赏得奇观。一泓湛碧浮僧钵，几叶秋黄打石阑。山色空濛金界湿，松声清泛海波寒。吟鞭回首都门道，斜日归时翠满鞍。","dynasty":"元代","title":"题香山寺画卷"}
{"author":"王恽","content":"相思渭北常年事，远送漳南恨别心。沙暖暂联鸿雁序，霜寒凄断鹡鸰音。两乡健在都能几，千里含情老更深。慰浣此怀知恳切，不教消息到浮沈。","dynasty":"元代","title":"送舍弟南归穰下"}
{"author":"王恽","content":"玉斲坤形霮四溟，丹书犹认寿宫名。纷纷落墨腾蛟雾，淅淅秋风拉瑟声。神物不知昆火烈，碧丝今对玉堂卿。眼中多少兴亡事，白发孤臣最怆情。","dynasty":"元代","title":"德寿殿玉方池砚"}
{"author":"王恽","content":"白足毗耶不易逢，鬓丝禅榻偶相同。经来震旦三千界，人在天龙八部中。满送酒船浮北海，细薰香雾供南丰。江东父老催飞锡，要沸潮音与海通。","dynasty":"元代","title":"送总统佛智师南还"}
{"author":"王恽","content":"燕钗宫额蜡妆匀，梦绕罗浮雪里村。持赠一枝遮老眼，淡依疏影度黄昏。风流灯下佳人面，潇洒吟边竹叶樽。我老忘情被花恼，曲屏深锁惜芳温。","dynasty":"元代","title":"谢徐容斋赠梅"}
{"author":"王恽","content":"沈沈玉漏三更后，鹏背扶摇九万抟。彤管梦传江令笔，紫袍归抱上岩端。苍溟赤日瞻天近，碧落银河照眼宽。欲蹑帝关谁汝画？九霄风露不胜寒。","dynasty":"元代","title":"梦升天诗"}
{"author":"王恽","content":"射殿风清巳午间，曳裾挟策拜隆颜。首询帝子龙楼召，喜辍犀弓偃月弯。葵藿尽酬承日志，简编不负半生閒。满樽春露沾恩处，光动西池玉笋班。","dynasty":"元代","title":"西池幸遇诗"}
{"author":"王恽","content":"朋簪才盍脱荷囊，兰到升庭见独芳。毳幕夜书称快梦，冰壶孤抱映秋霜。十年紫禁烟花近，四海金华姓字香。南北相望固迢递，久要情在恐难忘。","dynasty":"元代","title":"诗寄刘清卿都事"}
{"author":"王恽","content":"朝日惨无色，昏昏水气间。到淮犹数里，隔岸见尖山。","dynasty":"元代","title":"望淮"}
{"author":"王恽","content":"庭竹影扶疏，清风晚骚屑。夜凉人未眠，卧看窗间月。","dynasty":"元代","title":"夏夜"}
{"author":"王恽","content":"持酒濯利剑，青蛇光黯然。金鞭鞭骏马，汗血沾锦鞯。","dynasty":"元代","title":"梦中得"}
{"author":"王恽","content":"凉风东北来，荡尽中夜热。起视河汉星，微云淡明灭。","dynasty":"元代","title":"披襟"}
{"author":"王恽","content":"儿时曾住汴梁城，二十年来重此行。一片凤凰池上月，向人还似旧时明。","dynasty":"元代","title":"梁园对月"}
{"author":"王恽","content":"野云明处电飞光，海牵青浮落日黄。想得近山多雨过，满庭风竹月波凉。","dynasty":"元代","title":"夏夜"}
{"author":"王恽","content":"蓬莱云气海中央，薰彻琼华露影香。一炬忽收天上去，谩从焦土说阿房。","dynasty":"元代","title":"游琼华岛四首"}
{"author":"王恽","content":"蹑尽寒云最上层，土花春碧梦觚棱。江山如画人空老，更倚残阳望道陵。","dynasty":"元代","title":"游琼华岛四首其二"}
{"author":"王恽","content":"玉树歌声绕北虚，朔风吹恨入南都。六鳌不戴三山去，留与都人泣鼎湖。","dynasty":"元代","title":"游琼华岛四首其三"}
{"author":"王恽","content":"光泰门东日月躔，五云仙仗记当年。不烦细读江南赋，老树遗台倍黯然。","dynasty":"元代","title":"游琼华岛四首其四"}
{"author":"王恽","content":"读书声歇烛华残，润入琴弦觉夜寒。寂寞小窗云影薄，隔帘梧叶雨声乾。","dynasty":"元代","title":"春夜独坐"}
{"author":"王恽","content":"庭竹无人绿满窗，幽香和露湿霓幢。日长孤绝坛边鹤，啄遍晴苔影一双。","dynasty":"元代","title":"仙游曲五绝"}
{"author":"王恽","content":"金简朝元拥玉华，碧壶香满谪仙家。石坛冷挂银潢水，会待秋风送客槎。","dynasty":"元代","title":"仙游曲五绝其二"}
{"author":"王恽","content":"四山遮尽外来风，山崦人家不觉冬。独立苍崖重回首，山形浑似入居庸。","dynasty":"元代","title":"同刘劝农彦和葛县令祐之游苍谷口四首其一"}
{"author":"程颢","content":"云淡风轻近午天，傍花随柳过前川。时人不识余心乐，将谓偷闲学少年。","dynasty":"宋代","tags":"古诗三百首，春天，哲理，思乡","title":"春日偶成"}
{"author":"程颢","content":"芳原绿野恣行事，春入遥山碧四围。兴逐乱红穿柳巷，困临流水坐苔矶。莫辞盏酒十分劝，只恐风花一片飞。况是清明好天气，不妨游衍莫忘归。","dynasty":"宋代","tags":"清明节，春游，感叹，人生，珍惜","title":"郊行即事"}
{"author":"程颢","content":"闲来无事不从容，睡觉东窗日已红。万物静观皆自得，四时佳兴与人同。道通天地有形外，思入风云变态中。富贵不淫贫贱乐，男儿到此是豪雄。","dynasty":"宋代","tags":"秋天，人生，哲理","title":"秋日"}
{"author":"程颢","content":"南去北来休便休，白苹吹尽楚江秋。道人不是悲秋客，一任晚山相对愁。","dynasty":"宋代","title":"题淮南寺"}
{"author":"程颢","content":"清溪流过碧山头，空水澄鲜一色秋。隔断红尘三十里，白云红叶两悠悠。","dynasty":"宋代","title":"秋月"}
{"author":"程颢","content":"洗涤炎埃宿雨晴，井梧一叶报秋声。气从缇室葭莩起，风向白蘋洲渚生。","dynasty":"宋代","title":"秋"}
{"author":"程颢","content":"仙掌远相招，萦纡渡石桥。瞑云生涧底，寒雨下山腰。树色千层乱，天形一罅遥。吏纷难久驻，回首羡渔樵。","dynasty":"宋代","title":"游鄠山诗十二首游紫阁山"}
{"author":"程颢","content":"云静好风吹，清光溢四垂。金行方盛日，阴魄正中时。彷佛窥瑶阙，分明露桂枝。遴英同醉赏，谁复叹官羁。","dynasty":"宋代","title":"中秋月"}
{"author":"程颢","content":"得意即为适，种花非贵多。一区才丈席，满目自云萝。静听禽声乐，闲招月色过。期公在康济，终奈此情何。","dynasty":"宋代","title":"和花庵"}
{"author":"程颢","content":"治剧君能佚，居闲我更慵。自惟降藻丽，不解断舂容。寡和知高唱，深情见古风。静吟梁甫意，真似卧隆中。","dynasty":"宋代","title":"子直示以新诗一轴偶为四韵奉谢"}
{"author":"程颢","content":"庭下竹青青，盆荷水面平。谁言无远趣，自觉有馀清。影倒假山翠，波光朝日明。涟漪尤绿净，凉吹夜来生。","dynasty":"宋代","title":"盆荷二首其一"}
{"author":"程颢","content":"盛集兰亭旧，风流洛社今。坐中无俗客，水曲有清音。香篆来还去，花枝泛复沉。未须愁日暮，天际是轻阴。","dynasty":"宋代","title":"陈公廙园修禊事席上赋"}
{"author":"程颢","content":"轰雷叠鼓响前峰，来自彤云翠蔼中。洞壑积阴成气象，鬼神凭暗弄威风。喷崖雨露千寻湿，落石珠玑万颗红。纵有虬龙难驻足，还应不是旱时功。","dynasty":"宋代","title":"高观谷"}
{"author":"程颢","content":"长啸岩东古寺前，三峰相倚势相连。偶逢云静得见日，若有路通须近天。阴吹响雷生谷底，老松如箸见崖颠。结根不得居平地，犹与莲花远比肩。","dynasty":"宋代","title":"草堂凌霄三峰"}
{"author":"程颢","content":"仙人绀发粉红腮，近自武陵源上来。不比常花羞晚发，故将春色待秋开。存留金蕊天偏与，漏泄春香众始猜。兼得佳名共坚节，晓霜还独对楼台。","dynasty":"宋代","title":"桃花菊"}
{"author":"程颢","content":"一夜威霜特地严，朝来寒气入书帘。乍须火暖亲炉兽，初觉冰澌结砚蟾。败叶卷风轻蔌蔌，远峰经晓静尖尖。出门未要貂狐燠，且著轻裘次第添。","dynasty":"宋代","title":"早寒"}
{"author":"程颢","content":"青帝方成万物春，如何淫雨害芳晨。乞求共指云间日，悔恨轻嫌陌上尘。消尽风威犹料峭，放开山色已嶙峋。燕游莫道王孙乐，亦有羲皇更上人。","dynasty":"宋代","title":"新晴野步其一"}
{"author":"程颢","content":"阴曀消除六幕宽，嬉游何事我心闲。鸟声人意融和候，草色花芳杳蔼间。水底断霞光出岸，云头斜日影衔山。缘情若论诗家兴，却恐骚人合厚颜。","dynasty":"宋代","title":"新晴野步其二"}
{"author":"程颢","content":"潩水桥边鸭子陂，楼台只在郡城西。烟波乍见心先快，岛屿将寻路欲迷。尽日无风横舴艋，有时经雨饮虹霓。如何咫尺尘埃地，能使游人意不齐。","dynasty":"宋代","title":"西湖"}
{"author":"程颢","content":"城居不见万山重，因起高亭破远空。虚旷直疑天宇外，周旋如在画屏中。凝岚散蔼层层出，削玉排青面面同。暂得登临已忘去，四时佳致属贤公。","dynasty":"宋代","title":"环翠亭"}
{"author":"程颢","content":"大都博奕皆戏剧，象戏翻能学用兵。车马尚存周战法，偏裨兼备汉官名。中权八面将军重，河外尖斜步卒轻。却凭纹楸聊自笑，雄如刘项亦闲争。","dynasty":"宋代","title":"象戏"}
{"author":"程颢","content":"满地清霜结晓寒，平明飞霰洒柴关。乍凭酒力温肌骨，陡觉风威著面颜。闾里相呼泥北户，牛羊收牧下前山。急须趁日藏薪炭，冻后高枝不易攀。","dynasty":"宋代","title":"和家君早寒之什"}
{"author":"程颢","content":"渐觉东皇意思匀，陈根初动夜来新。忽惊平地有轻绿，已盖六街无旧尘。莫为枯荣吟野草，且怜愁醉柅香轮。诗人空怨王孙远，极目萋萋又一春。","dynasty":"宋代","title":"和咏草"}
{"author":"程颢","content":"打乖非是要安身，道大方能混世尘。陋巷一生颜氏乐，清风千古伯夷贫。客求墨妙多携卷，天为诗豪剩借春。尽把笑谈亲俗子，德容犹足慰乡人。","dynasty":"宋代","title":"和邵尧夫打乖吟二首其一"}
{"author":"程颢","content":"圣贤事业本经纶，肯为巢由继后尘。三币未回伊尹志，万钟难换子舆贫。且因经世藏千古，已占西轩度十春。时止时行皆有命，先生不是打乖人。","dynasty":"宋代","title":"和邵尧夫打乖吟二首其二"}
{"author":"程颢","content":"先生非是爱吟诗，为要形容至乐时。醉里乾坤都寓物，闲来风月更输谁。死生有命人何与，消长随时我不悲。直到希夷无事处，先生非是爱吟诗。","dynasty":"宋代","title":"和尧夫首尾吟"}
{"author":"程颢","content":"先生相与赏西街，小子亲携几杖来。行次每容参剧论，坐隅还许侍馀杯。槛前流水心同乐，林外青山眼重开。时泰身闲难两得，直须乘兴数追陪。","dynasty":"宋代","title":"和尧夫西街之什二首其一"}
{"author":"程颢","content":"先生高蹈隐西街，风月犹牵赋咏才。暂到邻家赏池馆，便将佳句写琼瑰。壮图已让心先快，剧韵仍降字占挼。只有一条誇大甚，水边曾未两三杯。","dynasty":"宋代","title":"和尧夫西街之什二首其二"}
{"author":"程颢","content":"月陂堤上四徘徊，北有中天百尺台。万物已随秋气改，一樽聊为晚凉开。水心云影闲相照，林下泉声静自来。世事无端何足计，但逢佳日约重陪。","dynasty":"宋代","title":"游月陂"}
{"author":"程颢","content":"寥寥天气已高秋，更倚凌虚百尺楼。世上利名群蠛蠓，古来兴废几浮沤。退居陋巷颜回乐，不见长安李白愁。两事到头须有得，我心处处自优游。","dynasty":"宋代","title":"秋日偶成二首其一"}
{"author":"程颢","content":"閒坊西曲奉常家，景物天然占一窊。恰似庾园基址小，全胜浥涧路途赊。知君陋巷心犹乐，比我侨居事已誇。且喜杖藜相过易，隔墙无用少游车。","dynasty":"宋代","title":"和王安之五首小园"}
{"author":"程颢","content":"新蒲嫩柳满汀洲，春入渔舟一棹浮。云幕倒遮天外日，风帘轻飏竹间楼。望穷远岫微茫见，兴逐归槎汗漫游。不畏蛟螭起波浪，却怜清泚向东流。","dynasty":"宋代","title":"春日江上"}
{"author":"程颢","content":"骤经微雨过芳郊，转觉长河气象豪。归骑已登吴坂峻，飞云犹认华山高。门前岐路通西国，城上楼台压巨涛。欲问甘棠旧风化，主人邀客醉香醪。","dynasty":"宋代","title":"下白径岭先寄孔周翰郎中"}
{"author":"程颢","content":"衡茅岑寂掩柴关，庭下萧疏竹数竿。狭地难容大池沼，浅盆聊作小波澜。澄澄皓月供宵影，瑟瑟凉风助晓寒。不校蹄涔与沧海，未知清兴有谁安。","dynasty":"宋代","title":"盆荷二首其二"}
{"author":"程颢","content":"叹息斯文约共修，如何夫子便长休。山东无复苍生望，西土谁共后学求。千古声名联棣萼，二年零落去山丘。寝门恸哭知何限，岂独交亲念旧游。","dynasty":"宋代","title":"哭张子厚先生"}
{"author":"程颢","content":"大道刚明孰肯闲，拳拳心志尚遗冠。饭蔬饮水时行乐，定礼删诗国建桓。终身恋阙存忠厚，薄味供先表蹇寒。鸿钧幸得循清运，馀烈凭人仔细看。","dynasty":"宋代","title":"睢阳五老图"}
{"author":"程颢","content":"平日邀相见，过门又不逢。贪随看花伴，应笑我龙钟。","dynasty":"宋代","title":"九日访张子直承出看花戏书学舍五首其一"}
{"author":"程颢","content":"下马问老仆，言公赏花去。只在近园中，业深不知处。","dynasty":"宋代","title":"九日访张子直承出看花戏书学舍五首其四"}
{"author":"程颢","content":"云淡风轻近午天，望花随柳过前川。旁人不识予心乐，将谓偷闲学少年。","dynasty":"宋代","title":"偶成"}
{"author":"程颢","content":"吏身拘绊同疏属，俗眼尘昏甚瞽矇。辜负终南好泉石，一年一度到山中。","dynasty":"宋代","title":"游鄠山诗十二首白云道中"}
{"author":"程颢","content":"身劳无补公家事，心冗空令学业衰。世路崄巇功业远，未能归去不男儿。","dynasty":"宋代","title":"游鄠山诗十二首马上偶成"}
{"author":"程颢","content":"闻说猕猴性颇灵，相车来便满山迎。鞭羸到此何曾见，始觉毛虫更世情。","dynasty":"宋代","title":"游鄠山诗十二首猕猴"}
{"author":"程颢","content":"参差台殿绿云中，四面筼筜一径通。曾读华阳真诰上，神仙居在碧琳宫。","dynasty":"宋代","title":"草堂"}
{"author":"程颢","content":"车倦人烦渴思长，岩中冰片玉成方。老仙笑我尘劳久，乞与云膏洗俗肠。","dynasty":"宋代","title":"草堂长啸岩中得冰以石敲餐甚佳"}
{"author":"程颢","content":"久厌尘笼万虑昏，喜寻泉石暂清神。目劳足倦深山里，犹胜低眉对俗人。","dynasty":"宋代","title":"草堂游重云"}
{"author":"程颢","content":"行尽重云几曲山，回头方见碧峰寒。天将仙掌都遮断，元恐尘中俗眼看。","dynasty":"宋代","title":"草堂长啸洞北回望大顶如列屏幛比到山前却不见盖为仙掌所蔽"}
{"author":"程颢","content":"南药东边白阁西，登临身共白云齐。上方顶上朝来望，陡觉群峰四面低。","dynasty":"宋代","title":"草堂云际山"}
{"author":"程颢","content":"襟裾三日绝尘埃，欲上篮舆首重回。不是吾儒本经济，等闲争肯出山来。","dynasty":"宋代","title":"草堂下山偶成"}
{"author":"程颢","content":"中春时节百花明，何必繁弦列管声。借问近郊行乐地，潢溪山水照人清。","dynasty":"宋代","title":"是游也得小松黄杨各四本植于公署之西窗戏作五绝呈邑令张寺丞"}
{"author":"程颢","content":"心闲不为管弦乐，道胜岂因名利荣。莫谓冗官难自适，暇时还得肆游行。","dynasty":"宋代","title":"是游也得小松黄杨各四本植于公署之西窗戏作五绝呈邑令张寺丞其二"}
{"author":"程颢","content":"功名不是关心事，富贵由来自有天。任是榷酤亏课利，不过抽得俸中钱。","dynasty":"宋代","title":"是游也得小松黄杨各四本植于公署之西窗戏作五绝呈邑令张寺丞其三"}
{"author":"程颢","content":"有生得遇唐虞圣，为政仍逢守令贤。纵得无能闲主簿，嬉游不负艳阳天。","dynasty":"宋代","title":"是游也得小松黄杨各四本植于公署之西窗戏作五绝呈邑令张寺丞其四"}
{"author":"程颢","content":"狱讼已闻冤滞雪，田农还喜土膏匀。只应野叟犹相笑，不与溪山作主人。","dynasty":"宋代","title":"是游也得小松黄杨各四本植于公署之西窗戏作五绝呈邑令张寺丞其五"}
{"author":"程颢","content":"须知春色醲于酒，醉得游人意自狂。直使华颠老公子，看花争入少年场。","dynasty":"宋代","title":"九日访张子直承出看花戏书学舍五首其二"}
{"author":"程颢","content":"贪花自是少年事，沉酒定嫌醒者非。顾我疏慵老山野，却骑归马背斜晖。","dynasty":"宋代","title":"九日访张子直承出看花戏书学舍五首其三"}
{"author":"程颢","content":"桃李飘零杏子青，满城车马响春霆。就中得意张公子，十日花前醉不醒。","dynasty":"宋代","title":"九日访张子直承出看花戏书学舍五首其五"}
{"author":"程颢","content":"妖言莫信传张恶，虚气休将碎唾壶。借问闲窗静狐背，何如争胜击珊瑚。","dynasty":"宋代","title":"赠王求甫铁如意"}
{"author":"程颢","content":"晓日都门飐旆旌，晚风铙吹入三城。知公再为苍生起，不是寻常刺史行。","dynasty":"宋代","title":"送吕晦叔赴河阳"}
{"author":"程颢","content":"曾是去年赏春日，春光过了又逡巡。却是去年春自去，我心依旧去年春。","dynasty":"宋代","title":"戏题"}
{"author":"程颢","content":"谁怜大第多奇景，自爱贫家有古风。会向红尘生野思，始知泉石在胸中。","dynasty":"宋代","title":"和王安之五首野轩"}
{"author":"程颢","content":"强洁犹来真有为，好高安得是无心。污亭妙旨君须会，物我何争事莫侵。","dynasty":"宋代","title":"和王安之五首污亭"}
{"author":"程颢","content":"囊中数味应千种，砌下栽苗过百名。好是微风入庭户，清香交送满檐楹。","dynasty":"宋代","title":"和王安之五首药轩"}
{"author":"程颢","content":"亭下花光春正好，亭头山色晚尤佳。欲知剩占清风处，思顺街东第一家。","dynasty":"宋代","title":"晚晖亭"}
{"author":"程颢","content":"急须乘兴赏春英，莫待空枝谩寄声。淑景暖风前日事，淡云微雨此时情。","dynasty":"宋代","title":"和诸公梅台"}
{"author":"程颢","content":"常劝嬉游须及辰，莫辞巾屦染埃尘。秪应风雨梅台上，已减前时一半春。","dynasty":"宋代","title":"后一日再和"}
{"author":"程颢","content":"对花酌酒公能乐，饭糗羹藜我自贫。若语至诚无内外，却应分别更迷真。","dynasty":"宋代","title":"酬韩持国资政湖上独酌见赠"}
{"author":"程颢","content":"二月将临尾，群阴久退潜。只知桃李艳，何复雪霜嫌。密霰仍先集，飘霙忽散沾。带风成料峭，和雨作廉纤。江汉初弥望，珠玑亦间兼。片痕才著瓦，斜势渐穿帘。鸟化辽城鹤，途铺越女缣。落英时斗舞，飞絮或同黏。直把琼瑶比，谁疑鹄鹭挦。透肌锥共利，洒面刃争铦。寒怯开闱赏，光凝伴月觇。价增樵市炭，兴入酒家帘。驻足银妆履，昂头玉裹髯。如何欺煦律，重复困穷阎。薪乏经朝备，衣因恃暖拈。撷芳游女恨，忧岁老农占。惜竹频敲叶，愁花旋覆苫。失权悲太皞，助虐有飞廉。骤降初疑勇，旋消亦讶谦。朔云虽借便，水后可无厌。纵任阴灵巧，难令木气歼。寒威徒自奋，春气亦时添。积势方平垄，澌流已坠檐。暗空犹沓沓，近地即佔佔。远水难遮面，高峰不裹尖。著墙聊画粉，盖地岂成盐。纨扇惊尘曀，昆岗认火炎。端来荐融释，空复助洳渐。积润终滋嫩，惊雷亦震淹。东君莫惆怅，杲日待重瞻。","dynasty":"宋代","title":"春雪"}
{"author":"程颢","content":"睿祖开真宇，祥光下紫微。威容凝粹穆，仙仗俨周围。嗣圣严追奉，神游遂此归。冕旒临秘殿，天日照西畿。朱凤衔星盖，清童护玉衣。鹤笙鸣远吹，珠蕊弄晴晖。瑶草春常在，琼霜晓未晞。木文灵像出，太一醴泉飞。醮夕思飙驭，香晨望绛闱。衰迟愧宫职，萧洒自忘机。","dynasty":"宋代","title":"代少卿和王宣徽游崇福宫"}
{"author":"程颢","content":"人生百年永，光景我逾半。中间几悲欢，况复多聚散。青阳变晚春，弱条成老干。不为时节惊，把酒欲谁劝。","dynasty":"宋代","title":"晚春"}
{"author":"程颢","content":"条山苍苍河流黄，中蒲形势天下彊。帝得贤侯殿一方，四年不更慰民望。元丰戊午季春月，上心闵雨愁黎苍。使车四出走群望，我亦奉命来侯疆。情诚感格天意顺，诏书才下雨已霶。病麦还青禾出土，野农鼓舞歌君王。故人相见不道旧，为雨欢喜殊未央。圣主宽忧小臣乐，自可放荡舒胸肠。白石万固皆胜地，主人为我携壶觞。况逢佳日俗所尚，车马未晓填康庄。扶提十里杂老幼，迤逦千骑明戈枪。初听鸣铙入青霭，渐见朱旆辉朝阳。遨头自是谢康乐，后乘独惭元漫郎。侯来虽知有宾客，众喜更为将丰穰。临溪坐石遍岩谷，幽处往往闻丝簧。山光似迎好客动，日景定为游人长。乘高望远兴不尽，恋恋不知歧路忙。人生汨没苦百态，得此乐事真难常。我辞佳境已惆怅，侯亦那得久此乡。他时会合重相语，辜负泉石何能忘。","dynasty":"宋代","title":"陪陆子履游白石万固"}
{"author":"程颢","content":"中心如自固，外物岂能迁。","dynasty":"宋代","title":"句"}
{"author":"程颢","content":"云淡风轻过午天，傍花随柳过前川．时人不识余心乐，将谓偷闲学少年．","dynasty":"宋代","title":"春日偶成"}
{"author":"刘翰","content":"花底一声莺，花上半钩斜月。月落乌啼何处，点飞英如雪。东风吹尽去年愁，解放丁香结。惊动小亭红雨，舞双双金蝶。","dynasty":"宋代","tags":"春天，写花，写鸟","title":"好事近·花底一声莺"}
{"author":"刘翰","content":"乳鸦啼散玉屏空，一枕新凉一扇风。睡起秋色无觅处，满阶梧桐月明中。","dynasty":"宋代","tags":"秋天，写景","title":"立秋"}
{"author":"刘翰","content":"鸳鸯翡翠。小小池塘水。落絮游丝花满地。度日阑干独倚。金刀裁就春衫。起来初试轻寒。满把相思清恨，题诗欲寄江南。","dynasty":"宋代","title":"清平乐"}
{"author":"刘翰","content":"乱鸦啼散玉屏空，一枕新凉一扇风。睡起秋声无觅处，满阶梧叶月明中。","dynasty":"宋代","title":"立秋日"}
{"author":"刘翰","content":"青帝子，碧莲宫，不驾云车骑白龙。瑶池路远羽衣湿，玉佩冷冷明月中。","dynasty":"宋代","title":"桂殿秋（寿于湖先生）"}
{"author":"刘翰","content":"江东遥遥八千骑，大战小战七十二。刘郎晓鞭天马来，踧踏长安开帝里。子婴已降隆准公，君王置酒鸿门东。张良已去玉斗碎，三月火照感阳红。绣衣归来日将夜，可惜雄心天不借。当时已失范增谋，尚引长戈到垓下。刁斗乍急营垒惊，夜深旗尾秋风横。玉帐佳人不成梦，月明四面闻歌声。拔剑相看泪如雨，我作楚歌君楚舞。明朝宝马一声嘶，江北江东皆汉土。","dynasty":"宋代","title":"鸿门宴"}
{"author":"刘翰","content":"我家东南同野老，自纺落毛采苹藻。清风满袖读离骚，半亩幽畦种香草。门前流水鸣溅溅，日暮归来自刺船。遥山数叠作媚妩，落日断霞明晚川。雨余汀草涨新绿，红衣湿尽鸳鸯浴。采莲女儿何处来，唱我春风湖上曲。瓮头酒熟方新篘，白鱼如银初上钩。呼儿洗杓醉明月，酒酣更作商声讴。","dynasty":"宋代","title":"江南曲"}
{"author":"刘翰","content":"青山经雨菊花尽，白鸟下滩芦叶尽。","dynasty":"宋代","title":"句"}
{"author":"刘翰","content":"吹入征鸿数字秋。","dynasty":"宋代","title":"句"}
{"author":"刘翰","content":"送客归来月满檐，梅花微笑隔疏帘。酒醒今夜银屏冷，沉水薰炉旋旋添。","dynasty":"宋代","title":"客去"}
{"author":"刘翰","content":"双玉节，到神京。碧杯仙露冷如冰。一声金磬千花发，洞口天风吹酒醒。","dynasty":"宋代","title":"桂殿秋（同上）"}
{"author":"刘翰","content":"团扇题诗春又晚。小梦惊残，碧草池塘满。一曲银钩帘半卷。绿窗睡足莺声软。瘦损衣围罗带减。前度风流，陡觉心情懒。谁品新腔拈翠管。画楼吹彻江南怨。","dynasty":"宋代","title":"蝶恋花"}
{"author":"刘翰","content":"萋萋芳草。怨得王孙老。瘦损腰围罗带小。长是锦书来少。玉箫吹落梅花。晓寒犹透轻纱。惊起半屏幽梦，小窗淡月啼鸦。","dynasty":"宋代","title":"清平乐"}
{"author":"刘翰","content":"凄凉池馆欲栖鸦，采笔无心赋落霞。惆怅后庭风味薄，自锄明月种梅花。","dynasty":"宋代","title":"种梅"}
{"author":"刘翰","content":"离离芳草满吴宫，绿到台城旧苑东。一夜空江烟水冷，石头明月雁声中。","dynasty":"宋代","title":"石头城"}
{"author":"刘翰","content":"案成歌舞小春娇，何事君随草木雕。从此巴江江上月，有人和泪独吹箫。","dynasty":"宋代","title":"哀友人"}
{"author":"刘翰","content":"沉沉芳酌动金波，笑引疏梅泛玉荷。几度天寒归雁少，一番风雨落花多。功名好在知心懒，富贵重来奈老何。乌鹊数声传喜语，梁间燕子亦能歌。","dynasty":"宋代","title":"春日"}
{"author":"刘翰","content":"风日萧萧两鬓华，倦寻银笔赋余霞。五更枕上无情雨，三月风前薄命花。春困有时因病酒，客怀何日不思家。年来事事心情懒，惟有归耕策最嘉。","dynasty":"宋代","title":"春晚呈范石湖"}
{"author":"刘翰","content":"小亭帘幕垂阴阴，梅香入枕春生屏。西窗月落被冷，鸟声残梦东风醒。三年不唤清溪渡，梦里瀼西春小路。江头女儿双翠眉，能唱刘郎芳草句。","dynasty":"宋代","title":"翠屏曲"}
{"author":"刘翰","content":"啼莺唤起纱窗梦，红日满帘花影弄。翠屏香字冷薰炉，罗衣叠损金泥凤。去年君去燕归时，今日燕来君未归。欲把相思挑锦这，夜寒懒上鸳鸯机。起来翠袖香罗薄，东风满地桃花落。","dynasty":"宋代","title":"红窗怨"}
{"author":"刘翰","content":"靖康诏令文章种，桐邑公侯国老家。种得人间桃李满，春风无地不开花。","dynasty":"宋代","title":"上元上亭"}
{"author":"刘翰","content":"一笑归来春尚寒，小梅飘尽雪初残。迟迟更待梨花月，醉倚飞云十二栏。","dynasty":"宋代","title":"题飞云阁"}
{"author":"刘翰","content":"春冰一片净无瑕，万里清光遍海涯。欲与常娥移桂树，月中先合种梅花。","dynasty":"宋代","title":"天上月"}
{"author":"刘翰","content":"谁将玉笛按凉州，吹彻春风不下楼。若道声声都是恨，不知消得几多愁。","dynasty":"宋代","title":"闻笛"}
{"author":"刘翰","content":"吴歌婉婉清如水，西风晓自阊门起。双桡艇子采菱来，翠荇绿滨香十里。芙蓉影落已知秋，溅湿罗衣眉黛愁。回声荡桨入门去，明月家家秋水流。","dynasty":"宋代","title":"吴门行"}
{"author":"刘翰","content":"芳草萋萋怨未归，西池残梦要题诗。绿窗昨夜东风小，开遍梅花第几枝。","dynasty":"宋代","title":"小亭"}
{"author":"刘翰","content":"一曲歌云劝玉觞，归来斜月恰侵床。小窗细嚼梅花蕊，吐出新诗字字香。","dynasty":"宋代","title":"小宴"}
{"author":"刘翰","content":"秋风兮凄凄，山中兮桂枝。弹余冠兮尘堕，芳草绿兮未归。家遥遥兮辞楚刑，伤去国兮重登临。扶长剑兮增慨，复鸣铗兮成音。采中洲兮兰芷，望美行兮千里。我所思兮天一方，共明月兮隔秋水。","dynasty":"宋代","title":"余久客都城秋风思归作楚语和吴郎采菱叩舷之"}
{"author":"刘翰","content":"轻舟一叶一轻篷，上有萧萧鹤发翁。昨夜不知何得宿，月明都在笛声中。","dynasty":"宋代","title":"渔父"}
{"author":"刘翰","content":"汉兵咸阳未休舍，楚王长歌到戏下。项伯夜入张良营，沛公仓皇出城谢。自言戮力共攻秦，不意入关成此勋。闭关籍民备他盗，尽封府库待行军。项庄拔剑项伯起，汉楚兴亡在今尔。鸿门壮士斩关来，慷慨一卮谁惧死。君不见秦亡鹿走骊出倾，四方尽起诸侯兵。龙颜隆准泗上长，天之所授谁能争。英雄肯落他人手，独遣谋臣谈辩口。君王间道却归来，满地秋声鸣玉斗。","dynasty":"宋代","title":"玉斗歌"}
{"author":"刘翰","content":"秋风兮凄凄，山中兮桂枝。弹余冠兮尘堕，芳草绿兮未归。家遥遥兮辞楚荆，伤去国兮重登临。扶长剑兮增慨，复鸣铗兮成音。采中洲兮兰芷，望美人兮千里。我所思兮天一方，共明月兮隔秋水。","dynasty":"宋代","title":"余久客都城秋风思归作楚语和吴郎采菱叩舷之音"}
{"author":"刘翰","content":"我家江南同野老，自纺落毛采蘋藻。清风满袖读离骚，半亩幽畦种香草。门前流水鸣溅溅，日暮归来自刺船。遥山数叠作媚妩，落日断霞明晚川。雨馀汀草涨新绿，红衣湿尽鸳鸯浴。采莲女儿何处来，唱我春风湖上曲。瓮头酒熟方新篘，白鱼如银初上钩。呼儿洗杓醉明月，酒酣更作商声讴。","dynasty":"宋代","title":"江南曲"}
{"author":"刘翰","content":"去时满地花阴月。归来落尽梧桐叶。帘外小梅残。绿窗幽梦寒。明朝提玉勒。又作江南客。芳草遍长亭。东风吹恨生。","dynasty":"宋代","title":"菩萨蛮"}
{"author":"皮日休","content":"玉颗珊珊下月轮，殿前拾得露华新。至今不会天中事，应是嫦娥掷与人。","dynasty":"唐代","tags":"小学古诗，中秋节，桂花","title":"天竺寺八月十五日夜桂子"}
{"author":"皮日休","content":"家资是何物，积帙列梁梠。高斋晓开卷，独共圣人语。英贤虽异世，自古心相许。案头见蠹鱼，犹胜凡俦侣。","dynasty":"唐代","tags":"读书，心情","title":"读书"}
{"author":"皮日休","content":"万艘龙舸绿丝间，载到扬州尽不还。应是天教开汴水，一千余里地无山。尽道隋亡为此河，至今千里赖通波。若无水殿龙舟事，共禹论功不较多。","dynasty":"唐代","tags":"咏史怀古，组诗","title":"汴河怀古二首"}
{"author":"皮日休","content":"未游沧海早知名，有骨还从肉上生。莫道无心畏雷电，海龙王处也横行。","dynasty":"唐代","tags":"咏物，螃蟹，抒情","title":"咏蟹/咏螃蟹呈浙西从事"}
{"author":"皮日休","content":"山风熟异果，应是供真仙。味似云腴美，形如玉脑圆。衔来多野鹤，落处半灵泉。必共玄都奈，花开不记年。","dynasty":"唐代","title":"奉和鲁望四明山九题。青棂子"}
{"author":"皮日休","content":"艳骨已成兰麝土，宫墙依旧压层崖。弩台雨坏逢金镞，香径泥销露玉钗。砚沼只留溪鸟浴，屟廊空信野花埋。姑苏麋鹿真闲事，须为当时一怆怀。","dynasty":"唐代","tags":"咏史，怀古，托古讽今","title":"馆娃宫怀古"}
{"author":"皮日休","content":"婀娜枝香拂酒壶，向阳疑是不融酥。晚来嵬峨浑如醉，惟有春风独自扶。","dynasty":"唐代","title":"樱桃花"}
{"author":"皮日休","content":"四弦才罢醉蛮奴，醽醁馀香在翠炉。夜半醒来红蜡短，一枝寒泪作珊瑚。","dynasty":"唐代","tags":"宴饮，愁苦，咏史，怀古","title":"春夕酒醒"}
{"author":"皮日休","content":"秋深橡子熟，散落榛芜冈。伛偻黄发媪，拾之践晨霜。移时始盈掬，尽日方满筐。几曝复几蒸，用作三冬粮。山前有熟稻，紫穗袭人香。细获又精舂，粒粒如玉珰。持之纳于官，私室无仓箱。如何一石余，只作五斗量！狡吏不畏刑，贪官不避赃。农时作私债，农毕归官仓。自冬及于春，橡实诳饥肠。吾闻田成子，诈仁犹自王。吁嗟逢橡媪，不觉泪沾裳。","dynasty":"唐代","tags":"写人，揭露，同情","title":"橡媪叹"}
{"author":"皮日休","content":"纤枝瑶月弄圆霜，半入邻家半入墙。刘阮不知人独立，满衣清露到明香。","dynasty":"唐代","title":"夜看樱桃花"}
{"author":"皮日休","content":"堪羡鞠侯国，碧岩千万重。烟萝为印绶，云壑是堤封。泉遣狙公护，果教ce子供。尔徒如不死，应得蹑玄踪。","dynasty":"唐代","title":"奉和鲁望四明山九题。鞠侯"}
{"author":"皮日休","content":"何事有青钱，因人买钓船。阔容兼饵坐，深许共蓑眠。短好随朱鹭，轻堪倚白莲。自知无用处，却寄五湖仙。","dynasty":"唐代","title":"五贶诗。五泻舟"}
{"author":"皮日休","content":"金庭仙树枝，道客自携持。探洞求丹粟，挑云觅白芝。量泉将濯足，阑鹤把支颐。以此将为赠，惟君尽得知。","dynasty":"唐代","title":"五贶诗。华顶杖"}
{"author":"皮日休","content":"求于花石间，怪状乃天然。中莹五寸剑，外差千叠莲。月融还似洗，云湿便堪研。寄与先生后，应添内外篇。","dynasty":"唐代","title":"五贶诗。太湖砚"}
{"author":"皮日休","content":"寿木拳数尺，天生形状幽。把疑伤虺节，用恐破蛇瘤。置合月观内，买须云肆头。料君携去处，烟雨太湖舟。","dynasty":"唐代","title":"五贶诗。乌龙养和"}
{"author":"皮日休","content":"一片鲎鱼壳，其中生翠波。买须能紫贝，用合对红螺。尽泻判狂药，禁敲任浩歌。明朝与君后，争那玉山何。","dynasty":"唐代","title":"五贶诗。诃陵樽"}
{"author":"皮日休","content":"眼晕见云母，耳虚闻海涛。惜春狂似蝶，养病躁于猱。案静方书古，堂空药气高。可怜真宰意，偏解困吾曹。","dynasty":"唐代","title":"早春病中书事寄鲁望"}
{"author":"皮日休","content":"病根冬养得，春到一时生。眼暗怜晨惨，心寒怯夜清。妻仍嫌酒癖，医只禁诗情。应被高人笑，忧身不似名。","dynasty":"唐代","title":"又寄次前韵"}
{"author":"皮日休","content":"竹树冷濩落，入门神已清。寒蛩傍枕响，秋菜上墙生。黄犬病仍吠，白驴饥不鸣。唯将一杯酒，尽日慰刘桢。冷卧空斋内，馀酲夕未消。秋花如有恨，寒蝶似无憀.檐上落斗雀，篱根生晚潮。若轮羁旅事，犹自胜皋桥。","dynasty":"唐代","title":"秋晚留题鲁望郊居二首"}
{"author":"皮日休","content":"寒到无妨睡，僧吟不废禅。尚关经病鹤，犹滤欲枯泉。静案贝多纸，闲炉波律烟。清谭两三句，相向自翛然。","dynasty":"唐代","title":"初冬章上人院"}
{"author":"皮日休","content":"一方萧洒地，之子独深居。绕屋亲栽竹，堆床手写书。高风翔砌鸟，暴雨失池鱼。暗识归山计，村边买鹿车。篱疏从绿槿，檐乱任黄茅。压酒移谿石，煎茶拾野巢。静窗悬雨笠，闲壁挂烟匏。支遁今无骨，谁为世外交。茧稀初上簇，醅尽未干床。尽日留蚕母，移时祭麹王。趁泉浇竹急，候雨种莲忙。更葺园中景，应为顾辟疆。静僻无人到，幽深每自知。鹤来添口数，琴到益家资。坏堑生鱼沫，颓檐落燕儿。空将绿蕉叶，来往寄闲诗。夏过无担石，日高开板扉。僧虽与筒簟，人不典蕉衣。鹤静共眠觉，鹭驯同钓归。生公石上月，何夕约谭微。经岁岸乌纱，读书三十车。水痕侵病竹，蛛网上衰花。诗任传渔客，衣从递酒家。知君秋晚事，白帻刈胡麻。寂历秋怀动，萧条夏思残。久贫空酒库，多病束鱼竿。玄想凝鹤扇，清斋拂鹿冠。梦魂无俗事，夜夜到金坛。闭门无一事，安稳卧凉天。砌下翘饥鹤，庭阴落病蝉。倚杉闲把易，烧朮静论玄。赖有包山客，时时寄紫泉。病起扶灵寿，翛然强到门。与杉除败叶，为石整危根。薜蔓任遮壁，莲茎卧枕盆。明朝有忙事，召客斫桐孙。缓颊称无利，低眉号不能。世情都太薄，俗意就中憎。云态不知骤，鹤情非会徵。画臣谁奉诏，来此写姜肱。","dynasty":"唐代","title":"临顿为吴中偏胜之地陆鲁望居之不出郛郭旷若…奉题屋壁"}
{"author":"皮日休","content":"院寒青霭正沈沈，霜栈干鸣入古林。数叶贝书松火暗，一声金磬桧烟深。陶潜见社无妨醉，殷浩谭经不废吟。何事欲攀尘外契，除君皆有利名心。","dynasty":"唐代","title":"奉和鲁望寒夜访寂上人次韵"}
{"author":"皮日休","content":"寒岚依约认华阳，遥想高人卧草堂。半日始斋青z3饭，移时空印白檀香。鹤雏入夜归云屋，乳管逢春落石床。谁道夫君无伴侣，不离窗下见羲皇。住在华阳第八天，望君唯欲结良缘。堂扃洞里千秋燕，厨盖岩根数斗泉。坛上古松疑度世，观中幽鸟恐成仙。不知何事迎新岁，乌纳裘中一觉眠。五色香烟惹内文，石饴初熟酒初醺。将开丹灶那防鹤，欲算棋图却望云。海气平生当洞见，瀑冰初坼隔山闻。如何世外无交者，一卧金坛只有君。","dynasty":"唐代","title":"江南道中怀茅山广文南阳博士三首"}
{"author":"皮日休","content":"威仰噤死不敢语，琼花云魄清珊珊。溪光冷射触鸀鳿，柳带冻脆攒栏杆。竹根乍烧玉节快，酒面新泼金膏寒。全吴缥瓦十万户，惟君与我如袁安。","dynasty":"唐代","title":"奉和鲁望早春雪中作吴体见寄"}
{"author":"皮日休","content":"门前襄水碧潺潺，静钓归来不掩关。书阁鼠穿厨簏破，竹园霜后桔槔闲。儿童不许惊幽鸟，药草须教上假山。莫为爱诗偏念我，访君多得醉中还。","dynasty":"唐代","title":"秋晚访李处士所居"}
{"author":"皮日休","content":"碑字依稀庙已荒，犹闻耆旧忆贤王。园林一半为他主，山水虚言是故乡。戟户野蒿生翠瓦，舞楼栖鸽污雕梁。柱天功业缘何事，不得终身似霍光。","dynasty":"唐代","title":"襄州汉阳王故宅"}
{"author":"皮日休","content":"愍征新价欲凌空，一首堪欺左太冲。只为白衣声过重，且非青汉路难通。贵侯待写过门下，词客偷名入卷中。手弄桂枝嫌不折，直教身殁负春风。","dynasty":"唐代","title":"伤卢献秀才（献有《愍征赋》一卷，人为作注）"}
{"author":"皮日休","content":"茑拂萝捎一树梅，玉妃无侣独裴回。好临王母瑶池发，合傍萧家粉水开。共月已为迷眼伴，与春先作断肠媒。不堪便向多情道，万片霜华雨损来。","dynasty":"唐代","title":"行次野梅"}
{"author":"皮日休","content":"腊前千朵亚芳丛，细腻偏胜素柰功。螓首不言披晓雪，麝脐无主任春风。一枝拂地成瑶圃，数树参庭是蕊宫。应为当时天女服，至今犹未放全红。","dynasty":"唐代","title":"扬州看辛夷花"}
{"author":"皮日休","content":"幽慵不觉耗年光，犀柄金徽乱一床。野客共为赊酒计，家人同作借书忙。园蔬预遣分僧料，廪粟先教算鹤粮。无限高情好风月，不妨犹得事吾王。","dynasty":"唐代","title":"暇日独处寄鲁望"}
{"author":"皮日休","content":"雪晴墟里竹欹斜，蜡屐徐吟到陆家。荒径扫稀堆柏子，破扉开涩染苔花。壁闲定欲图双桧，厨静空如饭一麻。拟受太玄今不遇，可怜遗恨似侯芭。","dynasty":"唐代","title":"屣步访鲁望不遇"}
{"author":"皮日休","content":"客省萧条柿叶红，楼台如画倚霜空。铜池数滴桂上雨，金铎一声松杪风。鹤静时来珠像侧，鸽驯多在宝幡中。如何尘外虚为契，不得支公此会同。","dynasty":"唐代","title":"开元寺客省早景即事"}
{"author":"皮日休","content":"病鹤带雾傍独屋，破巢含雪倾孤梧。濯足将加汉光腹，抵掌欲捋梁武须。隐几清吟谁敢敌，枕琴高卧真堪图。此时枉欠高散物，楠瘤作樽石作垆。","dynasty":"唐代","title":"奉和鲁望独夜有怀吴体见寄"}
{"author":"皮日休","content":"绀甲青筐染菭衣，岛夷初寄北人时。离居定有石帆觉，失伴唯应海月知。族类分明连琐gD，形容好个似蟛蜞。病中无用霜螯处，寄与夫君左手持。","dynasty":"唐代","title":"病中有人惠海蟹转寄鲁望"}
{"author":"皮日休","content":"瘿床闲卧昼迢迢，唯把真如慰寂寥。南国不须收薏苡，百年终竟是芭蕉。药前美禄应难断，枕上芳辰岂易销。看取病来多少日，早梅零落玉华焦。","dynasty":"唐代","title":"病中美景颇阻追游因寄鲁望"}
{"author":"皮日休","content":"九十携锄伛偻翁，小园幽事尽能通。劚烟栽药为身计，负水浇花是世功。婚嫁定期杉叶紫，盖藏应待桂枝红。不知家道能多少，只在句芒一夜风。","dynasty":"唐代","title":"鲁望以花翁之什见招因次韵酬之"}
{"author":"皮日休","content":"一夜春光绽绛囊，碧油枝上昼煌煌。风匀只似调红露，日暖唯忧化赤霜。火齐满枝烧夜月，金津含蕊滴朝阳。不知桂树知情否，无限同游阻陆郎。","dynasty":"唐代","title":"病中庭际海石榴花盛发，感而有寄"}
{"author":"皮日休","content":"我见先生道，休思郑广文。鹤翻希作伴，鸥却觅为群。逸好冠清月，高宜著白云。朝廷未无事，争任醉醺醺。能谙肉芝样，解讲隐书文。终古神仙窟，穷年麋鹿群。行厨煮白石，卧具拂青云。应在雷平上，支颐复半醺。","dynasty":"唐代","title":"鲁望示广文先生吴门二章情格高散可醒俗态…鲁望之命也"}
{"author":"皮日休","content":"种日应逢晋，枯来必自隋。鳄狂将立处，螭斗未开时。卓荦掷枪干，叉牙束戟枝。初惊蟉篆活，复讶獝狂痴。劲质如尧瘦，贞容学舜黴.势能擒土伯，丑可骇山祇.虎爪拏岩稳，虬身脱浪欹。槎头秃似刷，枿觜利于锥。突兀方相胫，鳞皴夏氏胝。根应藏鬼血，柯欲漏龙漦.拗似神荼怒，呀如猰貐饥。朽痈难可吮，枯瘇不堪治。一炷玄云拔，三寻黑槊奇。狼头gR窣竖，虿尾掘挛垂。目燥那逢爟，心开岂中铍。任苔为疥癣，从蠹作疮痍。品格齐辽鹤，年龄等宝龟。将怀宿地力，欲负拔山姿。未倒防风骨，初僵负贰尸。漆书明古本，铁室抗全师。碨礧还无极，伶俜又莫持。坚应敌骏骨，文定写bm皮。蟠屈愁凌刹，腾骧恐攫池。抢烟寒嶱gi，披茑静褵褷。威仰诚难识，句芒恐不知。好烧胡律看，堪共达多期。寡色诸芳笑，无声众籁疑。终添八柱位，未要一绳维。尽日来唯我，当春玩更谁。他年如入用，直构太平基。","dynasty":"唐代","title":"虎丘寺殿前有古杉一本形状丑怪图之不尽…三百言以见志"}
{"author":"皮日休","content":"新秋入破宅，疏淡若平郊。户牖深如窟，诗书乱似巢。移床惊蟋蟀，拂匣动蟏蛸。静把泉华掬，闲拈乳管敲。桧身浑个矮，石面得能bn.小桂如拳叶，新松似手梢。鹤鸣转清角，鹘下扑金髇.合药还慵服，为文亦懒抄。烦心入夜醒，疾首带凉抓。杉叶尖如镞，藤丝韧似鞘。偾田含紫芋，低蔓隐青匏。老柏浑如疥，阴苔忽似胶。王馀落败堑，胡孟入空庖。度日忘冠带，经时忆酒肴。有心同木偶，无舌并金铙。兴欲添玄测，狂将换易爻。达人唯落落，俗士自譊譊.底力将排难，何颜用解嘲。欲销毁后骨，空转坐来胞。犹豫应难抱，狐疑不易包。等闲逢毒蠚，容易遇咆哮。时事方千蝎，公途正二崤。名微甘世弃，性拙任时抛。白日须投分，青云合定交。仕应同五柳，归莫舍三茅。涧鹿从来去，烟萝任溷殽。狙公闹后戏，云母病来摷。从此居方丈，终非竞斗筲。道穷应鬼遣，性拙必天教。无限疏慵事，凭君解一瓟。","dynasty":"唐代","title":"新秋言怀寄鲁望三十韵"}
{"author":"皮日休","content":"高蹈为时背，幽怀是事兼。神仙君可致，江海我能淹。共守庚申夜，同看乙巳占。药囊除紫蠹，丹灶拂红盐。与物深无竞，于生亦太廉。鸿灾因足警，鱼祸为稀潜。笔砚秋光洗，衣巾夏藓沾。酒甔香竹院，鱼笼挂茅檐。琴忘因抛谱，诗存为致签。茶旗经雨展，石笋带云尖。鹤共心情慢，乌同面色黔。向阳裁白帢，终岁忆貂襜.取岭为山障，将泉作水帘。溪晴多晚鹭，池废足秋蟾。破衲虽云补，闲斋未办苫。共君还有役，竟夕得厌厌。","dynasty":"唐代","title":"奉和鲁望秋日遣怀次韵"}
{"author":"皮日休","content":"四载加前字，今来未改衔。君批凤尾诏，我住虎头岩。季氏唯谋逐，臧仓只拟谗。时讹轻五羖，俗浅重三缄。瘦去形如鹤，忧来态似獑。才非师赵壹，直欲效陈咸。孤竹宁收笛，黄琮未作瑊.作羊宁免狠，为兔即须毚。枕户槐从亚，侵阶草懒芟。壅泉教咽咽，垒石放巉巉.掣钓随心动，抽书任意杴.茶教弩父摘，酒遣僰童监。默坐看山困，清斋饮水严。藓生天竺屐，烟外洞庭帆。病久新乌帽，闲多著白衫。药苞陈雨匼，诗草蠹云函。遣客呼林狖，辞人寄海螊。室唯搜古器，钱只买秋杉。寡合无深契，相期有至諴.他年如访问，烟茑暗髟髟。","dynasty":"唐代","title":"江南书情二十韵寄秘阁韦校书贻之商洛宋先辈垂文二同年"}
{"author":"皮日休","content":"南山茶事动，灶起岩根傍。水煮石发气，薪然杉脂香。青琼蒸后凝，绿髓炊来光。如何重辛苦，一一输膏粱。","dynasty":"唐代","title":"茶中杂咏。茶灶"}
{"author":"皮日休","content":"凿彼碧岩下，恰应深二尺。泥易带云根，烧难碍石脉。初能燥金饼，渐见干琼液。九里共杉林，相望在山侧。","dynasty":"唐代","title":"茶中杂咏。茶焙"}
{"author":"皮日休","content":"欲下持衡诏，先容解印归。露浓春后泽，霜薄霁来威。旧化堪治疾，馀恩可疗饥。隔花攀去棹，穿柳挽行衣。佐理能无取，酬知力甚微。空将千感泪，异日拜黄扉。","dynasty":"唐代","title":"谏议以罢郡将归以六韵赐示，因伫酬献"}
{"author":"皮日休","content":"重到云居独悄然，隔窗窥影尚疑禅。不逢野老来听法，犹见邻僧为引泉。龛上已生新石耳，壁间空带旧茶烟。南宗弟子时时到，泣把山花奠几筵。","dynasty":"唐代","title":"过云居院玄福上人旧居"}
{"author":"皮日休","content":"丹霄路上歇征轮，胜地偷闲一日身。不署前驱惊野鸟，唯将后乘载诗人。岩边候吏云遮却，竹下朝衣露滴新。更向碧山深处问，不妨犹有草茅臣。","dynasty":"唐代","title":"陪江西裴公游襄州延庆寺"}
{"author":"皮日休","content":"白纶巾下发如丝，静倚枫根坐钓矶。中妇桑村挑叶去，小儿沙市买蓑归。雨来莼菜流船滑，春后鲈鱼坠钓肥。西塞山前终日客，隔波相羡尽依依。","dynasty":"唐代","title":"西塞山泊渔家"}
{"author":"皮日休","content":"信马腾腾触处行，春风相引与诗情。等闲遇事成歌咏，取次冲筵隐姓名。映柳认人多错误，透花窥鸟最分明。岑牟单绞何曾著，莫道猖狂似祢衡。","dynasty":"唐代","title":"襄州春游"}
{"author":"皮日休","content":"羡尔优游正少年，竟陵烟月似吴天。车螯近岸无妨取，舴艋随风不费牵。处处路傍千顷稻，家家门外一渠莲。殷勤莫笑襄阳住，为爱南溪缩项鳊。","dynasty":"唐代","title":"送从弟皮崇归复州"}
{"author":"皮日休","content":"习隐悠悠世不知，林园幽事递相期。旧丝再上琴调晚，坏叶重烧酒暖迟。三径引时寒步月，四邻偷得夜吟诗。草玄寂淡无人爱，不遇刘歆更语谁。","dynasty":"唐代","title":"襄阳闲居与友生夜会"}
{"author":"皮日休","content":"清曙萧森载酒来，凉风相引绕亭台。数声翡翠背人去，一番芙蓉含日开。茭叶深深埋钓艇，鱼儿漾漾逐流杯。竹屏风下登山屐，十宿高阳忘却回。","dynasty":"唐代","title":"习池晨起"}
{"author":"皮日休","content":"破村寥落过重阳，独自撄宁葺草房。风撦红蕉仍换叶，雨淋黄菊不成香。野猿偷栗重窥户，落雁疑人更绕塘。他日若修耆旧传，为予添取此书堂。","dynasty":"唐代","title":"秋晚自洞庭湖别业寄穆秀才"}
{"author":"皮日休","content":"麻姑古貌上仙才，谪向莲峰管玉台。瑞气染衣金液启，香烟映面紫文开。孤云尽日方离洞，双鹤移时只有苔。深夜寂寥存想歇，月天时下草堂来。","dynasty":"唐代","title":"华山李炼师所居"}
{"author":"皮日休","content":"东莞为著姓，奕代皆隽哲。强学取科第，名声尽孤揭。自为方州来，清操称凛冽。唯写坟籍多，必云清俸绝。宣毫利若风，剡纸光与月。札吏指欲胼，万通排未阕。楼船若夏屋，欲载如垤eJ.转徙入吴都，纵横碍门闑.缥囊轻似雾，缃帙殷于血。以此为基构，将斯用贻厥。重于通侯印，贵却全师节。我爱参卿道，承家能介洁。潮田五万步，草屋十馀楶.微宦不能去，归来坐如刖。保兹万卷书，守慎如羁绁。念我曾苦心，相逢无间别。引之看秘宝，任得穷披阅。轴闲翠钿剥，签古红牙折。帙解带芸香，卷开和桂屑。枕兼石锋刃，榻共松疮疖。一卧寂无喧，数编看尽彻。或携归廨宇，或把穿林樾。挈过太湖风，抱宿支硎雪。如斯未星纪，悉得分毫末。翦除幽僻薮，涤荡玄微窟。学海正狂波，予头向中bK.圣人患不学，垂诫尤为切。苟昧古与今，何殊喑共fw.昔之慕经史，有以佣笔札。何况遇斯文，借之不曾辍。吾衣任縠纑，吾食某糠核。其道苟可光，斯文那自伐。何竹青堪杀，何蒲重好截。如能盈兼两，便足酬饥渴。有此竞苟荣，闻之兼可哕。东皋耨烟雨，南岭提薇蕨。何以谢徐君，公车不闻设。","dynasty":"唐代","title":"二游诗。徐诗"}
{"author":"皮日休","content":"任君恣高放，斯道能寡合。一宅闲林泉，终身远嚣杂。尝闻佐浩穰，散性多儑bY.欻尔解其绶，遗之如弃靸。归来乡党内，却与亲朋洽。开溪未让丁，列第方称甲。入门约百步，古木声霎霎。广槛小山欹，斜廊怪石夹。白莲倚阑楯，翠鸟缘帘押。地势似五泻，岩形若三峡。猿眠但腽肭，凫食时啑唼。拨荇下文竿，结藤萦桂楫。门留医树客，壁倚栽花锸。度岁止褐衣，经旬唯白vS.多君方闭户，顾我能倒屟。请题在茅栋，留坐于石榻。魂从清景遛，衣任烟霞裛.阶墀龟任上，枕席鸥方狎。沼似颇黎镜，当中见鱼眨。杯杓悉杉瘤，盘筵尽荷叶。闲斟不置罚，闲弈无争劫。闲日不整冠，闲风无用箑。以斯为思虑，吾道宁疲苶.衮衣竞璀璨，鼓吹争鞺鞳.欲者解挤排，诟者能詀讘。权豪暂翻覆，刑祸相填压。此时一圭窦，不肯饶阊阖。有第可栖息，有书可渔猎。吾欲与任君，终身以斯惬。","dynasty":"唐代","title":"二游诗。任诗"}
{"author":"皮日休","content":"成道自衰周，避世穷炎汉。荆杞虽云梗，烟霞尚容窜。兹岑信灵异，吾怀惬流玩。石涩古铁鉎，岚重轻埃漫。松膏腻幽径，蘋沫著孤岸。诸萝幄幕暗，众鸟陶匏乱。岩罅地中心，海光天一半。玄猿行列归，白云次第散。蟾蜍生夕景，沆瀣馀清旦。风日采幽什，墨客学灵翰。嗟予慕斯文，一咏复三叹。显晦虽不同，兹吟粗堪赞。","dynasty":"唐代","title":"追和虎丘寺清远道士诗"}
{"author":"皮日休","content":"念尔风雅魄，幽咽犹能文。空令伤魂鸟，啼破山边坟。恨剧但埋土，声幽难放哀。坟古春自晚，愁绪空崔嵬。白杨老无花，枯根侵夜台。天高有时裂，川去何时回。双睫不能濡，六藏无可摧。不闻搴蓬事，何必深悲哉。","dynasty":"唐代","title":"追和幽独君诗次韵"}
{"author":"皮日休","content":"三百八十言，出自伊祁氏。上以生神仙，次云立仁义。玄机一以发，五贼纷然起。结为日月精，融作天地髓。不测似阴阳，难名若神鬼。得之升高天，失之沈厚地。具茨云木老，大块烟霞委。自颛顼以降，贼为圣人轨。尧乃一庶人，得之贼帝挚。挚见其德尊，脱身授其位。舜唯一鳏民，冗冗作什器。得之贼帝尧，白丁作天子。禹本刑人后，以功继其嗣。得之贼帝舜，用以平洚水。自禹及文武，天机嗒然弛。姬公树其纲，贼之为圣智。声诗川竞大，礼乐山争峙。爰从幽厉馀，宸极若孩稚。九伯真犬彘，诸侯实虎兕。五星合其耀，白日下阙里。由是圣人生，于焉当乱纪。黄帝之五贼，拾之若青紫。高挥春秋笔，不可刊一字。贼子虐甚斨，奸臣痛于箠。至今千馀年，蚩蚩受其赐。时代更复改，刑政崩且陊.予将贼其道，所动多訾毁。叔孙与臧仓，贤圣多如此。如何黄帝机，吾得多坎踬。纵失生前禄，亦多身后利。我欲贼其名，垂之千万祀。","dynasty":"唐代","title":"奉和鲁望读阴符经见寄"}
{"author":"皮日休","content":"越舼轻似萍，漾漾出烟郭。人声渐疏旷，天气忽寥廓。伊予惬斯志，有似劀q3瘼。遇胜即夷犹，逢幽且淹泊。俄然棹深处，虚无倚岩崿。霜毫一道人，引我登龙阁。当中见寿象，欲礼光纷箔。珠幡时相铿，恐是诸天乐。树杪见觚棱，林端逢赭垩。千寻井犹在，万祀灵不涸。下通蛟人道，水色黮而恶。欲照六藏惊，将窥百骸愕。朅去山南岭，其险如邛笮。悠然放吾兴，欲把青天摸。紫藤垂罽珥，红荔悬缨络。藓厚滑似漦，峰尖利如锷。斯须到绝顶，似愈渐离z8.一片太湖光，只惊天汉落。梅风脱纶帽，乳水透芒屩。岚姿与波彩，不动浑相著。既不暇供应，将何以酬酢。却来穿竹径，似入青油幕。穴恐水君开，龛如鬼工凿。穷幽入兹院，前楯临巨壑。遗画龙奴狞，残香虫篆薄。褫魂窥玉镜，澄虑闻金铎。云态共萦留，鸟言相许诺。古木势如虺，近之恐相蠚。怒泉声似激，闻之意争博。时禽倏已嘿，众籁萧然作。遂令不羁性，恋此如缠缚。念彼上人者，将生付寂寞。曾无肤挠事，肯把心源度。胡为儒家流，没齿勤且恪。沐猴本不冠，未是谋生错。言行既异调，栖迟亦同托。愿力傥不遗，请作华林鹤。","dynasty":"唐代","title":"初夏游楞伽精舍"}
{"author":"皮日休","content":"婆娑只三尺，移来白云径。亭亭向空意，已解凌辽夐。叶健似虬须，枝脆如鹤胫。清音犹未成，绀彩空不定。阴圆小芝盖，鳞涩修荷柄。先愁被鷃抢，预恐遭蜗病。结根幸得地，且免离离映。磥砢不难遇，在保晚成性。一日造明堂，为君当毕命。","dynasty":"唐代","title":"公斋四咏。小松"}
{"author":"皮日休","content":"一子落天上，生此青璧枝。欻从山之幽，劚断云根移。劲挺隐珪质，盘珊缇油姿。叶彩碧髓融，花状白毫蕤。棱层立翠节，偃蹇樛青螭。影淡雪霁后，香泛风和时。吾祖在月竁，孤贞能见怡。愿老君子地，不敢辞喧卑。","dynasty":"唐代","title":"公斋四咏。小桂"}
{"author":"皮日休","content":"笠泽多异竹，移之植后楹。一架三百本，绿沈森冥冥。圆紧珊瑚节，钐利翡翠翎。俨若青帝仗，矗如紫姑屏。槭槭微风度，漠漠轻霭生。如神语钧天，似乐奏洞庭。一玩九藏冷，再闻百骸醒。有根可以执，有pF可以馨。愿禀君子操，不敢先凋零。","dynasty":"唐代","title":"公斋四咏。新竹"}
{"author":"皮日休","content":"三幅吹空縠，孰写仙禽状。bo耳侧以听，赤精旷如望。引吭看云势，翘足临池样。颇似近蓐席，还如入方丈。尽日空不鸣，穷年但相向。未许子晋乘，难教道林放。貌既合羽仪，骨亦符法相。愿升君子堂，不必思昆阆。","dynasty":"唐代","title":"公斋四咏。鹤屏"}
{"author":"皮日休","content":"伊余幼且贱，所禀自以殊。弱岁谬知道，有心匡皇符。意超海上鹰，运跼辕下驹。纵性作古文，所为皆自如。但恐才格劣，敢夸词彩敷。句句考事实，篇篇穷玄虚。谁能变羊质，竞不获骊珠。粤有造化手，曾开天地炉。文章邺下秀，气貌淹中儒。展我此志业，期君持中枢。苍生眼穿望，勿作磻谿谟。","dynasty":"唐代","title":"奉酬崔璐进士见寄次韵"}
{"author":"皮日休","content":"夜半幽梦中，扁舟似凫跃。晓来到何许，俄倚包山脚。三百六十丈，攒空利如削。遐瞻但徙倚，欲上先矍铄。浓露湿莎裳，浅泉渐草屩。行行未一里，节境转寂寞。静径侵泬寥，仙扉傍岩崿。松声正凊绝，海日方照灼。欻临幽虚天，万想皆摆落。坛灵有芝菌，殿圣无鸟雀。琼帏自回旋，锦旌空粲错。鼎气为龙虎，香烟混丹雘.凝看出次云，默听语时鹤。绿书不可注，云笈应无钥。晴来鸟思喜，崦里花光弱。天籁如击琴，泉声似摐铎。清斋洞前院，敢负玄科约。空中悉羽章，地上皆灵药。金醴可酣畅，玉豉堪咀嚼。存心服燕胎，叩齿读龙蹻.福地七十二，兹焉永堪托。在兽乏虎貙，于虫不毒蠚。尝闻择骨录，仙志非可作。绿肠既朱髓，青肝复紫络。伊余乏此相，天与形貌恶。每嗟原宪瘇，常苦齐侯疟。终然合委顿，刚亦慕寥廓。三茅亦常住，竟与珪组薄。欲问包山神，来赊少岩壑。","dynasty":"唐代","title":"太湖诗。晓次神景宫"}
{"author":"皮日休","content":"斋心已三日，筋骨如烟轻。腰下佩金兽，手中持火铃。幽塘四百里，中有日月精。连亘三十六，各各为玉京。自非心至诚，必被神物烹。顾余慕大道，不能惜微生。遂招放旷侣，同作幽忧行。其门才函丈，初若盘薄硎。洞气黑昳ft，苔发红鬇鬡.试足值坎窞，低头避峥嵘。攀缘不知倦，怪异焉敢惊。匍匐一百步，稍稍策可横。忽然白蝙蝠，来扑松炬明。人语散澒洞，石响高玲玎。脚底龙蛇气，头上波涛声。有时若服匿，偪仄如见绷。俄尔造平淡，豁然逢光晶。金堂似镌出，玉座如琢成。前有方丈沼，凝碧融人睛。云浆湛不动，璚露涵而馨。漱之恐减算，酌之必延龄。愁为三官责，不敢携一bl.昔云夏后氏，于此藏真经。刻之以紫琳，秘之以丹琼。期之以万祀，守之以百灵。焉得彼丈人，窃之不加刑。石匮一以出，左神俄不扃。禹书既云得，吴国由是倾。藓缝才半尺，中有怪物腥。欲去既嚄唶，将回又伶俜。却遵旧时道，半日出杳冥。屦泥惹石髓，衣湿沾云英。玄箓乏仙骨，青文无绛名。虽然入阴宫，不得朝上清。对彼神仙窟，自厌浊俗形。却憎造物者，遣我骑文星。","dynasty":"唐代","title":"太湖诗。入林屋洞"}
{"author":"皮日休","content":"松门亘五里，彩碧高下绚。幽人共跻攀，胜事颇清便。翣翣林上雨，隐隐湖中电。薜带轻束腰，荷笠低遮面。湿屦黏烟雾，穿衣落霜霰。笑次度岩壑，困中遇台殿。老僧三四人，梵字十数卷。施稀无夏屋，境僻乏朝膳。散发抵泉流，支颐数云片。坐石忽忘起，扪萝不知倦。异蝶时似锦，幽禽或如钿。篥簩还戛刃，栟榈自摇扇。俗态既斗薮，野情空眷恋。道人摘芝菌，为予备午馔。渴兴石榴羹，饥惬胡麻饭。如何事于役，兹游急于传。却将尘土衣，一任瀑丝溅。","dynasty":"唐代","title":"太湖诗。雨中游包山精舍"}
{"author":"皮日休","content":"却上南山路，松行俨如庑。松根碍幽径，孱颜不能斧。摆履跨乱云，侧巾蹲怪树。三休且半日，始到毛公坞。两水合一涧，潈崖却为浦。相敌百千戟，共攂十万鼓。喷散日月精，射破神仙府。唯愁绝地脉，又恐折天柱。一窥耳目眩，再听云发竖。次到炼丹井，井干翳宿莽。下有蕊刚丹，勺之百疾愈。凝于白獭髓，湛似桐马乳。黄露醒齿牙，碧黏甘肺腑。桧异松复怪，枯疏互撑拄。乾蛟一百丈，髐然半天舞。下有毛公坛，坛方不盈亩。当时云龙篆，一片苔藓古。时时仙禽来，忽忽祥烟聚。我爱周息元，忽起应明主。三谏却归来，回头唾圭组。伊余何不幸，斯人不复睹。如何大开口，与世争枯腐。将山待夸娥，以肉投猰貐。欻坐侵桂阴，不知巳与午。兹地足灵境，他年终结宇。敢道万石君，轻于一丝缕。","dynasty":"唐代","title":"太湖诗。游毛公坛"}
{"author":"皮日休","content":"古观岑且寂，幽人情自怡。一来包山下，三宿湖之湄。况此深夏夕，不逢清月姿。玉泉浣衣后，金殿添香时。客省高且敞，客床蟠复奇。石枕冷入脑，笋席寒侵肌。气清寐不著，起坐临阶墀。松阴忽微照，独见萤火芝。素鹤警微露，白莲明暗池。窗棂带乳藓，壁缝含云蕤。闻磬走魍魉，见烛奔羁雌。沆瀣欲滴沥，芭蕉未离披。五更山蝉响，醒发如吹篪。杉风忽然起，飘破步虚词。道客巾屦样，上清朝礼仪。明发作此事，岂复甘趋驰。","dynasty":"唐代","title":"太湖诗。三宿神景宫"}
{"author":"皮日休","content":"刘根昔成道，兹坞四百年。毿毿被其体，号为绿毛仙。因思清泠汲，凿彼岝峉巅。五色既炼矣，一勺方铿然。既用文武火，俄穷雌雄篇。赤盐扑红雾，白华飞素烟。服之生羽翼，倏尔冲玄天。真隐尚有迹，厥祀将近千。我来讨灵胜，到此期终焉。滴苦破窦净，藓深馀甃圆。澄如玉髓洁，泛若金精鲜。颜色半带乳，气味全和铅。饮之融痞蹇，濯之伸拘挛。有时玩者触，倏忽风雷颠。素绠丝不短，越罂腹甚便。汲时月液动，担处玉浆旋。敢献大司谏，置之铃阁前。清如介洁性，涤比扫荡权。炙背野人兴，亦思侯伯怜。也知饮冰苦，愿受一瓶泉。","dynasty":"唐代","title":"太湖诗。以毛公泉一瓶献上谏议因寄"}
{"author":"皮日休","content":"头戴华阳帽，手拄大夏筇。清晨陪道侣，来上缥缈峰。带露嗅药蔓，和云寻鹿踪。时惊q0p0鼠，飞上千丈松。翠壁内有室，叩之虚eGcP.古穴下彻海，视之寒鸿濛。遇歇有佳思，缘危无倦容。须臾到绝顶，似鸟穿樊笼。恐足蹈海日，疑身凌天风。众岫点巨浸，四方接圆穹。似将青螺髻，撒在明月中。片白作越分，孤岚为吴宫。一阵叆叇气，隐隐生湖东。激雷与波起，狂电将日红。礊礊雨点大，金髇轰下空。暴光隔云闪，仿佛亘天龙。连拳百丈尾，下拔湖之洪。捽为一雪山，欲与昭回通。移时却cs下，细碎衡与嵩。神物谅不测，绝景尤难穷。杖策下返照，渐闻仙观钟。烟波濆肌骨，云壑阗心胸。竟死爱未足，当生且欢逢。不然把天爵，自拜太湖公。","dynasty":"唐代","title":"太湖诗。缥缈峰"}
{"author":"皮日休","content":"夤缘度南岭，尽日穿林樾。穷深到兹坞，逸兴转超忽。坞名虽然在，不见桃花发。恐是武陵溪，自闭仙日月。倚峰小精舍，当岭残耕垡。将洞任回环，把云恣披拂。闲禽啼叫窕，险狖眠硉矹.微风吹重岚，碧埃轻勃勃。清阴减鹤睡，秀色治人渴。敲竹斗铮摐，弄泉争咽嗢。空斋蒸柏叶，野饭调石发。空羡坞中人，终身无履袜。","dynasty":"唐代","title":"太湖诗。桃花坞"}
{"author":"皮日休","content":"晓景澹无际，孤舟恣回环。试问最幽处，号为明月湾。半岩翡翠巢，望见不可攀。柳弱下丝网，藤深垂花鬘.松瘿忽似狖，石文或如虥。钓坛两三处，苔老腥斒斑。沙雨几处霁，水禽相向闲。野人波涛上，白屋幽深间。晓培橘栽去，暮作鱼梁还。清泉出石砌，好树临柴关。对此老且死，不知忧与患。好境无处住，好处无境删。赧然不自适，脉脉当湖山。","dynasty":"唐代","title":"太湖诗。明月湾"}
{"author":"皮日休","content":"国家省闼吏，赏之皆与位。素来不知书，岂能精吏理。大者或宰邑，小者皆尉史。愚者若混沌，毒者如雄虺。伤哉尧舜民，肉袒受鞭箠。吾闻古圣王，天下无遗士。朝廷及下邑，治者皆仁义。国家选贤良，定制兼拘忌。所以用此徒，令之充禄仕。何不广取人，何不广历试。下位既贤哉，上位何如矣。胥徒赏以财，俊造悉为吏。天下若不平，吾当甘弃市。","dynasty":"唐代","title":"正乐府十篇。贪官怨"}
{"author":"皮日休","content":"农父冤辛苦，向我述其情。难将一人农，可备十人征。如何江淮粟，挽漕输咸京。黄河水如电，一半沈与倾。均输利其事，职司安敢评。三川岂不农，三辅岂不耕。奚不车其粟，用以供天兵。美哉农父言，何计达王程。","dynasty":"唐代","title":"正乐府十篇。农父谣"}
{"author":"皮日休","content":"路臣何方来，去马真如龙。行骄不动尘，满辔金珑璁。有人自天来，将避荆棘丛。狞呼不觉止，推下苍黄中。十夫掣鞭策，御之如惊鸿。日行六七邮，瞥若鹰无踪。路臣慎勿愬，愬则刑尔躬。军期方似雨，天命正如风。七雄战争时，宾旅犹自通。如何太平世，动步却途穷。","dynasty":"唐代","title":"正乐府十篇。路臣恨"}
{"author":"皮日休","content":"南越贡珠玑，西蜀进罗绮。到京未晨旦，一一见天子。如何贤与俊，为贡贱如此。所知不可求，敢望前席事。吾闻古圣人，射宫亲选士。不肖尽屏迹，贤能皆得位。所以谓得人，所以称多士。叹息几编书，时哉又何异。","dynasty":"唐代","title":"正乐府十篇。贱贡士"}
{"author":"皮日休","content":"夷师本学外，仍善唐文字。吾人本尚舍，何况夷臣事。所以不学者，反为夷臣戏。所以尸禄人，反为夷臣忌。吁嗟华风衰，何尝不由是。","dynasty":"唐代","title":"正乐府十篇。颂夷臣"}
{"author":"皮日休","content":"商颜多义鸟，义鸟实可嗟。危巢末累累，隐在栲木花。他巢若有雏，乳之如一家。他巢若遭捕，投之同一罗。商人每秋贡，所贵复如何。饱以稻粱滋，饰以组绣华。惜哉仁义禽，委戏于宫娥。吾闻凤之贵，仁义亦足夸。所以不遭捕，盖缘生不多。","dynasty":"唐代","title":"正乐府十篇。惜义鸟"}
{"author":"皮日休","content":"襄阳作髹器，中有库露真。持以遗北虏，绐云生有神。每岁走其使，所费如云屯。吾闻古圣王，修德来远人。未闻作巧诈，用欺禽兽君。吾道尚如此，戎心安足云。如何汉宣帝，却得呼韩臣。","dynasty":"唐代","title":"正乐府十篇。诮虚器"}
{"author":"皮日休","content":"陇山千万仞，鹦鹉巢其巅。穷危又极嶮，其山犹不全。蚩蚩陇之民，悬度如登天。空中觇其巢，堕者争纷然。百禽不得一，十人九死焉。陇川有戍卒，戍卒亦不闲。将命提雕笼，直到金台前。彼毛不自珍，彼舌不自言。胡为轻人命，奉此玩好端。吾闻古圣王，珍禽皆舍旃。今此陇民属，每岁啼涟涟。","dynasty":"唐代","title":"正乐府十篇。哀陇民"}
{"author":"皮日休","content":"何胤本征士，高情动天地。既无阀阅门，常嫌冠冕累。宰邑著嘉政，为郡留高致。移官在书府，方乐鸳池贵。玉季牧江西，泣之不忍离。舍杖随之去，天下钦高义。乌帽白絺裘，篮舆竹如意。黄菊陶潜酒，青山谢公妓。月槛咏诗情，花溪钓鱼戏。钟陵既方舟，魏阙将结驷。甘求白首闲，不为苍生起。优诏加大监，所以符公议。既为逍遥公，又作鸱夷子。安车悬不出，驷马闲无事。微雨汉陂舟，残日终南骑。富贵尽凌云，何人能至此。猜祸皆及身，何复至如是。贤哉此丈夫，百世一人矣。","dynasty":"唐代","title":"奉献致政裴秘监"}
{"author":"皮日休","content":"梦里忧身泣，觉来衣尚湿。骨肉煎我心，不是谋生急。如何欲佐主，功名未成立。处世既孤特，传家无承袭。明朝走梁楚，步步出门涩。如何一寸心，千愁万愁入。","dynasty":"唐代","title":"秋夜有怀"}
{"author":"皮日休","content":"（王夏之歌者，王出入之所奏也。四章，章四句）爣爣皎日，欻丽于天。厥明御舒，如王出焉。爣爣皎日，欻入于地。厥晦厥贞，如王入焉。出有龙旂，入有珩珮。勿驱勿驰，惟慎惟戒。出有嘉谋，入有内则。繄彼臣庶，钦王之式。（肆夏之歌者，尸出入之所奏也。二章，章四句）愔愔清庙，仪仪象服。我尸出矣，迎神之谷。杳杳阴竹，坎坎路鼓。我尸入矣，得神之祜。（昭夏之歌者，牲出入之所奏也。二章，章四句）有郁其鬯，有俨其彝。九变未作，全乘来之。既醑既酢，爰朄爰舞。象物既降，全乘之去。（纳夏之歌者，四方宾客来之所奏也。四章，章四句）麟之仪仪，不絷不维。乐德而至，如宾之嬉。凤之愉愉，不篝不笯.乐德而至，如宾之娱。自筐及筥，我有牢醑。自筐及篚，我有货币。我牢不愆，我货不匮。硕硕其才，有乐而止。（章夏之歌者，臣有功之所奏也。四章，章四句）王有虎臣，锡之鈇钺。征彼不憓，一扑而灭。王有虎臣，锡之圭瓒。征彼不享，一烘而泮。王有掌讶，侦尔疆理。王有掌客，馈尔饔饩。何以乐之，金石九奏。何以锡之，龙旂九旒。（齐夏之歌者，夫人祭之所奏也。一章，四句）玲玲衡笄，翚衣榆翟。自内而祭，为君之则。（族夏之歌者，族人酌之所奏也。二章，章四句）洪源谁孕，疏为江河。大块孰埏，播为山阿。厥流浩漾，厥势嵯峨。今君之酌，慰我实多。（械夏之歌者，宾既出之所奏也。三章，章三句）礼酒既酌，嘉宾既厚，牍为之奏。礼酒既竭，嘉宾既悦，应为之节。礼酒既罄，嘉宾既醒，雅为之行。（骜夏之歌者，公出入之所奏也。二章，章四句）桓桓其珪，衮衮其衣。出作二伯，天子是毗。桓桓其珪，衮衮其服。入作三孤，国人是福。","dynasty":"唐代","title":"补周礼九夏系文。九夏歌九篇"}
{"author":"皮日休","content":"吾闻古君子，介介励其节。入门疑储宫，抚己思鈇钺。志者若不退，佞者何由达。君臣一殽膳，家国共残杀。此道见于今，永思心若裂。王臣方謇謇，佐我无玷缺。如何以谋计，中道生芽蘖。宪司遵故典，分道播南越。苍惶出班行，家室不容别。玄鬓行为霜，清泪立成血。乘遽剧飞鸟，就传过风发。嗟吾何为者，叨在造士列。献文不上第，归于淮之汭.蹇蹄可再奔，退羽可后歇。利则侣轩裳，塞则友松月。而于方寸内，未有是愁结。未为禄食仕，俯不愧梁粝。未为冠冕人，死不惭忠烈。如何有是心，不能叩丹阙。赫赫负君归，南山采芝蕨。南荒不择吏，致我交阯覆。绵联三四年，流为中夏辱。懦者斗即退，武者兵则黩。军庸满天下，战将多金玉。刮则齐民痈，分为猛士禄。雄健许昌师，忠武冠其族。去为万骑风，住作一川肉。昨朝残卒回，千门万户哭。哀声动闾里，怨气成山谷。谁能听昼鼙，不忍看金镞。吾有制胜术，不奈贱碌碌。贮之胸臆间，惭见许师属。自嗟胡为者，得蹑前修躅。家不出军租，身不识部曲。亦衣许师衣，亦食许师粟。方知古人道，荫我已为足。念此向谁羞，悠悠颍川绿。天子丙戌年，淮右民多饥。就中颍之汭，转徙何累累。夫妇相顾亡，弃却抱中儿。兄弟各自散，出门如大痴。一金易芦卜，一缣换凫茈。荒村墓鸟树，空屋野花篱。儿童啮草根，倚桑空羸羸。斑白死路傍，枕土皆离离。方知圣人教，于民良在斯。厉能去人爱，荒能夺人慈。如何司牧者，有术皆在兹。粤吾何为人，数亩清溪湄。一写落第文，一家欢复嬉。朝食有麦饘，晨起有布衣。一身既饱暖，一家无怨咨。家虽有畎亩，手不秉镃基。岁虽有札瘥，庖不废晨炊。何道以致是，我有明公知。食之以侯食，衣之以侯衣。归时恤金帛，使我奉庭闱。抚己愧颍民，奚不进德为。因兹感知己，尽日空涕洟。","dynasty":"唐代","title":"三羞诗三首"}
{"author":"皮日休","content":"吾爱房与杜，贫贱共联步。脱身抛乱世，策杖归真主。纵横握中算，左右天下务。肮脏无敌才，磊落不世遇。美矣名公卿，魁然真宰辅。黄阁三十年，清风一万古。巨业照国史，大勋镇王府。遂使后世民，至今受陶铸。粤吾少有志，敢蹑前贤路。苟得同其时，愿为执鞭竖。","dynasty":"唐代","title":"七爱诗。房杜二相国（玄龄、如晦）"}
{"author":"皮日休","content":"吾爱李太尉，崛起定中原。骁雄十万兵，四面围国门。一战取王畿，一叱散妖氛。乘舆既反正，凶竖争亡魂。巍巍柱天功，荡荡盖世勋。仁于曹孟德，勇过霍将军。丹券入帑藏，青史传子孙。所谓大丈夫，动合惊乾坤。所谓圣天子，难得忠贞臣。下以契鱼水，上以合风云。百世必一乱，千年方一人。吾虽翰墨子，气概敢不群。愿以太平颂，题向甘泉春。","dynasty":"唐代","title":"七爱诗。李太尉（晟）"}
{"author":"皮日休","content":"吾爱卢征君，高卧嵩山里。百辟未一顾，三征方暂起。坦腹对宰相，岸帻揖天子。建礼门前吟，金銮殿里醉。天下皆餔糟，征君独洁己。天下皆乐闻，征君独洗耳。天下皆怀羞，征君独多耻。银黄不妨悬，赤绂不妨被。而于心抱中，独作羲皇地。篮舆一云返，泥诏褒不已。再看缑山云，重酌嵩阳水。放旷书里终，逍遥醉中死。吾谓伊与周，不若征君贵。吾谓巢与许，不若征君义。高名无阶级，逸迹绝涯涘。万世唐书中，逸名不可比。粤吾慕真隐，强以骨肉累。如教不为名，敢有征君志。","dynasty":"唐代","title":"七爱诗。卢征君（鸿）"}
{"author":"皮日休","content":"吾爱元紫芝，清介如伯夷。辇母远之官，宰邑无玷疵。三年鲁山民，丰稔不暂饥。三年鲁山吏，清慎各自持。只饮鲁山泉，只采鲁山薇。一室冰檗苦，四远声光飞。退归旧隐来，斗酒入茅茨。鸡黍匪家畜，琴尊常自怡。尽日一菜食，穷年一布衣。清似匣中镜，直如琴上丝。世无用贤人，青山生白髭。既卧黔娄衾，空立陈寔碑。吾无鲁山道，空有鲁山辞。所恨不相识，援毫空涕垂。","dynasty":"唐代","title":"七爱诗。元鲁山（德秀）"}
{"author":"皮日休","content":"吾爱李太白，身是酒星魄。口吐天上文，迹作人间客。磥砢千丈林，澄澈万寻碧。醉中草乐府，十幅笔一息。召见承明庐，天子亲赐食。醉曾吐御床，傲几触天泽。权臣妒逸才，心如斗筲窄。失恩出内署，海岳甘自适。刺谒戴接z5，赴宴著縠屐。诸侯百步迎，明君九天忆。竟遭腐胁疾，醉魄归八极。大鹏不可笼，大椿不可植。蓬壶不可见，姑射不可识。五岳为辞锋，四溟作胸臆。惜哉千万年，此俊不可得。","dynasty":"唐代","title":"七爱诗。李翰林（白）"}
{"author":"皮日休","content":"吾爱白乐天，逸才生自然。谁谓辞翰器，乃是经纶贤。欻从浮艳诗，作得典诰篇。立身百行足，为文六艺全。清望逸内署，直声惊谏垣。所刺必有思，所临必可传。忘形任诗酒，寄傲遍林泉。所望标文柄，所希持化权。何期遇訾毁，中道多左迁。天下皆汲汲，乐天独怡然。天下皆闷闷，乐天独舍旃。高吟辞两掖，清啸罢三川。处世似孤鹤，遗荣同脱蝉。仕若不得志，可为龟镜焉。","dynasty":"唐代","title":"七爱诗。白太傅（居易）"}
{"author":"皮日休","content":"河湟戍卒去，一半多不回。家有半菽食，身为一囊灰。官吏按其籍，伍中斥其妻。处处鲁人髽，家家杞妇哀。少者任所归，老者无所携。况当札瘥年，米粒如琼瑰。累累作饿殍，见之心若摧。其夫死锋刃，其室委尘埃。其命即用矣，其赏安在哉。岂无黔敖恩，救此穷饿骸。谁知白屋士，念此翻欸欸.","dynasty":"唐代","title":"正乐府十篇。卒妻怨"}
{"author":"皮日休","content":"兹山有石岸，抵浪如受屠。雪阵千万战，藓岩高下刳。乃是天诡怪，信非人功夫。白丁一云取，难甚网珊瑚。厥状复若何，鬼工不可图。或拳若虺蜴，或蹲如虎貙。连络若钩锁，重叠如萼跗。或若巨人骼，或如太帝符。胮肛筼筜笋，格磔琅玕株。断处露海眼，移来和沙须。求之烦耄倪，载之劳舳舻。通侯一以眄，贵却骊龙珠。厚赐以賝赆，远去穷京都。五侯土山下，要尔添岩龉。赏玩若称意，爵禄行斯须。苟有王佐士，崛起于太湖。试问欲西笑，得如兹石无。","dynasty":"唐代","title":"太湖诗。太湖石（出鼋头山）"}
{"author":"皮日休","content":"崦里何幽奇，膏腴二十顷。风吹稻花香，直过龟山顶。青苗细腻卧，白羽悠溶静。塍畔起鸊鹈，田中通舴艋。几家傍潭洞，孤戍当林岭。罢钓时煮菱，停缲或焙茗。峭然八十翁，生计于此永。苦力供征赋，怡颜过朝暝。洞庭取异事，包山极幽景。念尔饱得知，亦是遗民幸。","dynasty":"唐代","title":"太湖诗。崦里（傍龟山下有良田二十顷）"}
{"author":"皮日休","content":"翠石数百步，如板漂不流。空疑水妃意，浮出青玉洲。中若莹龙剑，外唯叠蛇矛。狂波忽然死，浩气清且浮。似将翠黛色，抹破太湖秋。安得三五夕，携酒棹扁舟。召取月夫人，啸歌于上头。又恐霄景阔，虚皇拜仙侯。欲建九锡碑，当立十二楼。琼文忽然下，石板谁能留。此事少知者，唯应波上鸥。","dynasty":"唐代","title":"太湖诗。石板（在石公山前）"}
{"author":"皮日休","content":"晚挂溪上网，映空如雾縠.闲来发其机，旋旋沈平绿。下处若烟雨，牵时似崖谷。必若遇鲲鲕，从教通一目。","dynasty":"唐代","title":"奉和鲁望渔具十五咏。网"}
{"author":"皮日休","content":"芒鞋下葑中，步步沈轻罩。既为菱浪飐，亦为莲泥胶。人立独无声，鱼烦似相抄。满手搦霜鳞，思归举轻棹。","dynasty":"唐代","title":"奉和鲁望渔具十五咏。罩"}
{"author":"皮日休","content":"烟雨晚来好，东塘下罱去。网小正星bI，舟轻欲腾翥。谁知荇深后，恰值鱼多处。浦口更有人，停桡一延伫。","dynasty":"唐代","title":"奉和鲁望渔具十五咏。罱"}
{"author":"皮日休","content":"笼籦截数尺，标置能幽绝。从浮笠泽烟，任卧桐江月。丝随碧波漫，饵逐清滩发。好是趁筒时，秋声正清越。","dynasty":"唐代","title":"奉和鲁望渔具十五咏。钓筒"}
{"author":"皮日休","content":"得乐湖海志，不厌华輈小。月中抛一声，惊起滩上鸟。心将潭底测，手把波文袅。何处觅奔车，平波今渺渺。","dynasty":"唐代","title":"奉和鲁望渔具十五咏。钓车"}
{"author":"皮日休","content":"波际插翠筠，离离似清籞.游鳞到溪口，入此无逃所。斜临杨柳津，静下鸬鹚侣。编此欲何之，终焉富春渚。","dynasty":"唐代","title":"奉和鲁望渔具十五咏。渔梁"}
{"author":"皮日休","content":"列炬春溪口，平潭如不流。照见游泳鱼，一一如清昼。中目碎琼碧，毁鳞殷组绣。乐此何太荒，居然愧川后。","dynasty":"唐代","title":"奉和鲁望渔具十五咏。叉鱼"}
{"author":"皮日休","content":"注矢寂不动，澄潭晴转烘。下窥见鱼乐，怳若翔在空。惊羽决凝碧，伤鳞浮殷红。堪将指杯术，授与太湖公。","dynasty":"唐代","title":"奉和鲁望渔具十五咏。射鱼"}
{"author":"皮日休","content":"尽日平湖上，鸣桹仍动桨。丁丁入波心，澄澈和清响。鹭听独寂寞，鱼惊昧来往。尽水无所逃，川中有钩党。","dynasty":"唐代","title":"奉和鲁望渔具十五咏。鸣桹"}
{"author":"皮日休","content":"波中植甚固，磔磔如虾须。涛头倏尔过，数顷跳鯆cr.不是细罗密，自为朝夕驱。空怜指鱼命，遣出海边租。","dynasty":"唐代","title":"奉和鲁望渔具十五咏。沪"}
{"author":"皮日休","content":"伐彼槎蘖枝，放于冰雪浦。游鱼趁暖处，忽尔来相聚。徒为栖托心，不问庇庥主。一旦悬鼎镬，祸机真自取。","dynasty":"唐代","title":"奉和鲁望渔具十五咏。qF"}
{"author":"皮日休","content":"移土湖岸边，一半和鱼子。池中得春雨，点点活如蚁。一月便翠鳞，终年必赪尾。借问两绶人，谁知种鱼利。","dynasty":"唐代","title":"奉和鲁望渔具十五咏。种鱼"}
{"author":"皮日休","content":"吾无竭泽心，何用药鱼药。见说放溪上，点点波光恶。食时竞夷犹，死者争纷泊。何必重伤鱼，毒泾犹可作。","dynasty":"唐代","title":"奉和鲁望渔具十五咏。药鱼"}
{"author":"皮日休","content":"阔处只三尺，翛然足吾事。低篷挂钓车，枯蚌盛鱼饵。只好携桡坐，唯堪盖蓑睡。若遣遂平生，艅艎不如是。","dynasty":"唐代","title":"奉和鲁望渔具十五咏。舴艋"}
{"author":"皮日休","content":"绮閤飘香下太湖，乱兵侵晓上姑苏。越王大有堪羞处，只把西施赚得吴。郑妲无言下玉墀，夜来飞箭满罘罳。越王定指高台笑，却见当时金镂楣。半夜娃宫作战场，血腥犹杂宴时香。西施不及烧残蜡，犹为君王泣数行。素袜虽遮未掩羞，越兵犹怕伍员头。吴王恨魄今如在，只合西施濑上游。响屟廊中金玉步，采蘋山上绮罗身。不知水葬今何处，溪月弯弯欲效颦。","dynasty":"唐代","tags":"咏史怀古，组诗","title":"馆娃宫怀古五绝"}
{"author":"皮日休","content":"欹红婑媠力难任，每叶头边半米金。可得教他水妃见，两重元是一重心。","dynasty":"唐代","title":"木兰后池三咏。重台莲花"}
{"author":"皮日休","content":"趁眠无事避风涛，一斗霜鳞换浊醪。惊怪儿童呼不得，尽冲烟雨漉车螯。严陵滩势似云崩，钓具归来放石层。烟浪溅篷寒不睡，更将枯蚌点渔灯。","dynasty":"唐代","title":"钓侣二章"}
{"author":"皮日休","content":"飙御已应归杳眇，博山犹自对氛氲。不知入夜能来否，红蜡先教刻五分。","dynasty":"唐代","title":"奉和再招（一作文燕招润卿）"}
{"author":"皮日休","content":"香泉一合乳，煎作连珠沸。时看蟹目溅，乍见鱼鳞起。声疑松带雨，饽恐生烟翠。尚把沥中山，必无千日醉。","dynasty":"唐代","title":"茶中杂咏。煮茶"}
{"author":"皮日休","content":"蝉噪秋枝槐叶黄，石榴香老愁寒霜。流霞包染紫鹦粟，黄蜡纸裹红瓠房。玉刻冰壶含露湿，斓斑似带湘娥泣。萧娘初嫁嗜甘酸，嚼破水精千万粒。","dynasty":"唐代","title":"石榴歌"}
{"author":"皮日休","content":"何人置此乡，杳在天皇外。有事忘哀乐，有时忘显晦。如寻罔象归，似与希夷会。从此共君游，无烦用冠带。","dynasty":"唐代","title":"酒中十咏。酒乡"}
{"author":"皮日休","content":"不见明居士，空山但寂寥。白莲吟次缺，青霭坐来销。泉冷无三伏，松枯有六朝。何时石上月，相对论逍遥。","dynasty":"唐代","title":"游栖霞寺"}
{"author":"皮日休","content":"古来伧父爱吴乡，一上胥台不可忘。爱酒有情如手足，除诗无计似膏肓。宴时不辍琅书味，斋日难判玉鲙香。为说松江堪老处，满船烟月湿莎裳。","dynasty":"唐代","title":"吴中言情寄鲁望"}
{"author":"皮日休","content":"分明仙籍列清虚，自是还丹九转疏。画虎已成翻类狗，登龙才变即为鱼。空惭季布千金诺，但负刘弘一纸书。犹有报恩方寸在，不知通塞竟何如。","dynasty":"唐代","title":"宏词下第感恩献兵部侍郎"}
{"author":"皮日休","content":"朝空笭箵去，暮实笭箵归。归来倒却鱼，挂在幽窗扉。但闻虾蚬气，欲生蘋藻衣。十年佩此处，烟雨苦霏霏。","dynasty":"唐代","title":"奉和鲁望渔具十五咏。笭箵"}
{"author":"皮日休","content":"庵中只方丈，恰称幽人住。枕上悉渔经，门前空钓具。束竿时倚壁，晒网还侵户。上泂有杨颙，须留往来路。","dynasty":"唐代","title":"添鱼具诗。鱼庵"}
{"author":"皮日休","content":"盘滩一片石，置我山居足。洼处著筣笓，窍中维艒fR.多逢沙鸟污，爱彼潭云触。狂奴卧此多，所以蹋帝腹。","dynasty":"唐代","title":"添鱼具诗。钓矶"}
{"author":"皮日休","content":"一领蓑正新，著来沙坞中。隔溪遥望见，疑是绿毛翁。襟色裛xU霭，袖香褵褷风。前头不施衮，何以为三公。","dynasty":"唐代","title":"添鱼具诗。蓑衣"}
{"author":"皮日休","content":"圆似写月魂，轻如织烟翠。涔涔向上雨，不乱窥鱼思。携来沙日微，挂处江风起。纵带二梁冠，终身不忘尔。","dynasty":"唐代","title":"添鱼具诗。箬笠"}
{"author":"皮日休","content":"侬家背篷样，似个大龟甲。雨中跼蹐时，一向听霎霎。甘从鱼不见，亦任鸥相狎。深拥竟无言，空成睡齁qf.","dynasty":"唐代","title":"添鱼具诗。背篷"}
{"author":"皮日休","content":"空山最深处，太古两三家。云萝共夙世，猿鸟同生涯。衣服濯春泉，盘餐烹野花。居兹老复老，不解叹年华。","dynasty":"唐代","title":"奉和鲁望樵人十咏。樵家"}
{"author":"皮日休","content":"不曾照青镜，岂解伤华发。至老未息肩，至今无病骨。家风是林岭，世禄为薇蕨。所以两大夫，天年自为伐。","dynasty":"唐代","title":"奉和鲁望樵人十咏。樵叟"}
{"author":"皮日休","content":"相约晚樵去，跳踉上山路。将花饵鹿麛，以果投猿父。束薪白云湿，负担春日暮。何不寿童乌，果为玄所误。","dynasty":"唐代","title":"奉和鲁望樵人十咏。樵子"}
{"author":"皮日休","content":"蒙茏中一径，绕在千峰里。歇处遇松根，危中值石齿。花穿枲衣落，云拂芒鞋起。自古行此途，不闻颠与坠。","dynasty":"唐代","title":"奉和鲁望樵人十咏。樵径"}
{"author":"皮日休","content":"王有虎臣，锡之鈇钺。征彼不惠，一扑而灭。王有虎臣，锡之圭瓒。征彼不享，一烘而泮。王有掌讶，侦尔疆理。王有掌客，馈尔饔饩。何以乐之，金石九奏。何以锡之，龙旂九旒。","dynasty":"唐代","title":"补周礼九夏系文其五章夏"}
{"author":"皮日休","content":"鹿群多此住，因构白云楣。待侣傍花久，引麛穿竹迟。经时掊玉涧，尽日嗅金芝。为在石窗下，成仙自不知。","dynasty":"唐代","title":"奉和鲁望四明山九题。鹿亭"}
{"author":"皮日休","content":"文星今夜聚，应在斗牛间。——皮日休载石人方至，乘槎客未还。——张贲送觞繁露曲，征句白云颜。——陆龟蒙节奏惟听竹，从容只话山。——皮日休理穷倾秘藏，论猛折玄关。——张贲酃酒分中绿，巴笺擘处殷。——陆龟蒙清言闻后醒，强韵压来艰。——皮日休犀柄当风揖，琼枝向月攀。——张贲松吟方eP々，泉梦忆潺潺。——陆龟蒙一会文章草，昭明不可删。——皮日休","dynasty":"唐代","title":"寒夜文宴联句"}
{"author":"皮日休","content":"篱疏从绿槿，檐乱任黄茅。压酒移溪石，煎茶拾野巢。静窗悬雨笠，闲壁挂烟匏。支遁今无骨，谁为世外交。","dynasty":"唐代","title":"临顿其二"}
{"author":"皮日休","content":"瘿床闲卧昼迢迢，唯把真如慰寂寥。南国不须收薏苡，百年终竟是芭蕉。药前美禄应难断，枕上芳辰岂易销。看取病来多少日，早梅零落玉华焦。","dynasty":"唐代","title":"病中美景颇阻追游因寄鲁望"}
{"author":"皮日休","content":"晓景半和山气白，薇香清净杂纤云。实头自是眠平石，脑侧空林看虎群。","dynasty":"唐代","title":"杂体诗其二"}
{"author":"皮日休","content":"一子落天上，生此青璧枝。欻从山之幽，劚断云根移。劲挺隐珪质，盘珊缇油姿。叶彩碧髓融，花状白毫蕤。棱层立翠节，偃蹇樛青螭。影淡雪霁后，香泛风和时。吾祖在月竁，孤贞能见怡。愿老君子地，不敢辞喧卑。","dynasty":"唐代","title":"公斋四咏。小桂"}
{"author":"皮日休","content":"一缄幽信自襄阳，上报先生去岁亡。山客为医翻贳药，野僧因吊却焚香。峰头孤冢为云穴，松下灵筵是石床。宗炳死来君又去，终身不复到柴桑。","dynasty":"唐代","title":"伤史拱山人"}
{"author":"皮日休","content":"襹襹古薜绷危石，切切阴螀应晚田。心事万端何处止，少夷峰下旧云泉。","dynasty":"唐代","title":"奉和鲁望闲居杂题五首。砌思步"}
{"author":"皮日休","content":"硬骨残形知几秋，尸骸终是不风流。顽皮死后钻须遍，都为平生不出头。","dynasty":"唐代","title":"嘲归仁绍龟诗"}
{"author":"皮日休","content":"吾爱白乐天，逸才生自然。谁谓辞翰器，乃是经纶贤。欻从浮艳诗，作得典诰篇。立身百行足，为文六艺全。清望逸内署，直声惊谏垣。所刺必有思，所临必可传。忘形任诗酒，寄傲遍林泉。所望标文柄，所希持化权。何期遇訾毁，中道多左迁。天下皆汲汲，乐天独怡然。天下皆闷闷，乐天独舍旃。高吟辞两掖，清啸罢三川。处世似孤鹤，遗荣同脱蝉。仕若不得志，可为龟镜焉。","dynasty":"唐代","title":"七爱诗。白太傅（居易）"}
{"author":"皮日休","content":"钩楯跨通衢，喧闹当九市。金罍潋滟后，玉斝纷纶起。舞蝶傍应酣，啼莺闻亦醉。野客莫登临，相雠多失意。","dynasty":"唐代","title":"酒中十咏。酒楼"}
{"author":"皮日休","content":"东莞为著姓，奕代皆隽哲。强学取科第，名声尽孤揭。自为方州来，清操称凛冽。唯写坟籍多，必云清俸绝。宣毫利若风，剡纸光于月。札吏指欲胼，万通排未阕。楼船若夏屋，欲载如垤㙞。转徙入吴都，纵横碍门闑。缥囊轻似雾，缃帙殷于血。以此为基构，将斯用贻厥。重于通侯印，贵却全师节。我爱参卿道，承家能介洁。潮田五万步，草屋十馀楶。微宦不能去，归来坐如刖。保兹万卷书，守慎如羁绁。念我曾苦心，相逢无间别。引之看秘宝，任得穷披阅。轴闲翠钿剥，签古红牙折。帙解带芸香，卷开和桂屑。枕兼石锋刃，榻共松疮疖。一卧寂无諠，数编看尽彻。或携归廨宇，或把穿林樾。挈过太湖风，抱宿支硎雪。如斯未星纪，悉得分毫末。剪除幽僻薮，涤荡玄微窟。学海正狂波，予头向中{殳頁}。圣人患不学，垂诫尤为切。苟昧古与今，何殊瘖共{目闋}。昔之慕经史，有以佣笔札。何况遇斯文，借之不曾辍。吾衣任縠纑，吾食甘糠覈。其道苟可光，斯文那自伐。何竹青堪杀，何蒲重好截。如能盈兼两，便足酬饥渴。有此竞苟荣，闻之兼可哕。东皋耨烟雨，南岭提薇蕨。何以谢徐君，公车不闻设。","dynasty":"唐代","title":"二游诗其一徐诗"}
{"author":"皮日休","content":"草堂虚洒待高真，不意清斋避世尘。料得焚香无别事，存心应降月夫人。","dynasty":"唐代","title":"寒夜文宴润卿有期不至"}
{"author":"皮日休","content":"绮閤飘香下太湖，乱兵侵晓上姑苏。越王大有堪羞处，只把西施赚得吴。郑妲无言下玉墀，夜来飞箭满罘罳。越王定指高台笑，却见当时金镂楣。半夜娃宫作战场，血腥犹杂宴时香。西施不及烧残蜡，犹为君王泣数行。素袜虽遮未掩羞，越兵犹怕伍员头。吴王恨魄今如在，只合西施濑上游。响屟廊中金玉步，采蘋山上绮罗身。不知水葬今何处，溪月弯弯欲效颦。","dynasty":"唐代","tags":"咏史怀古，组诗","title":"馆娃宫怀古五绝"}
{"author":"皮日休","content":"吴中十日涔涔雨，歊蒸庳下豪家苦。可怜临顿陆先生，独自翛然守环堵。儿饥仆病漏空厨，无人肯典破衣裾。eQ蠃时时上几案，蛙黾往往跳琴书。桃花米斗半百钱，枯荒湿坏炊不然。两床苮席一素几，仰卧高声吟太玄。知君志气如铁石，瓯冶虽神销不得。乃知苦雨不复侵，枉费毕星无限力。鹿门人作州从事，周章似鼠唯知醉。府金廪粟虚请来，忆著先生便知愧。愧多馈少真徒然，相见唯知携酒钱。豪华满眼语不信，不如直上天公笺。天公笺，方修次，且榜鸣篷来一醉。","dynasty":"唐代","title":"苦雨杂言寄鲁望"}
{"author":"皮日休","content":"暗窦养泉容决决，明园护桂放亭亭。历山居处当天半，夏里松风尽足听。晓景半和山气白，薇香清净杂纤云。实头自是眠平石，脑侧空林看虎群。","dynasty":"唐代","title":"怀锡山药名离合二首"}
{"author":"皮日休","content":"木兰院里双栖鹤，长被金钲聒不眠。今夜宿来还似尔，到明无计梦云泉。","dynasty":"唐代","title":"宿木兰院"}
{"author":"皮日休","content":"秋深橡子熟，散落榛芜冈。伛偻黄发媪，拾之践晨霜。移时始盈掬，尽日方满筐。几曝复几蒸，用作三冬粮。山前有熟稻，紫穗袭人香。细获又精舂，粒粒如玉珰。持之纳于官，私室无仓箱。如何一石余，只作五斗量！狡吏不畏刑，贪官不避赃。农时作私债，农毕归官仓。自冬及于春，橡实诳饥肠。吾闻田成子，诈仁犹自王。吁嗟逢橡媪，不觉泪沾裳。","dynasty":"唐代","tags":"写人，揭露，同情","title":"橡媪叹"}
{"author":"皮日休","content":"昆阳王气已萧疏，依旧山河捧帝居。废路塌平残瓦砾，破坟耕出烂图书。绿莎满县年荒后，白鸟盈溪雨霁初。二百年来霸王业，可知今日是丘墟。","dynasty":"唐代","title":"南阳"}
{"author":"皮日休","content":"千叶莲花旧有香，半山金刹照方塘。殿前日暮高风起，松子声声打石床。","dynasty":"唐代","title":"惠山听松庵"}
{"author":"皮日休","content":"十日来来旷奉公，闭门无事忌春风。虫丝度日萦琴荐，蛀粉经时落酒筒。马足歇从残漏外，鱼须抛在乱书中。殷勤莫怪求医切，只为山樱欲放红。","dynasty":"唐代","title":"病中书情寄上崔谏议（时眼疾未平）"}
{"author":"皮日休","content":"吾爱房与杜，贫贱共联步。脱身抛乱世，策杖归真主。纵横握中算，左右天下务。肮脏无敌才，磊落不世遇。美矣名公卿，魁然真宰辅。黄阁三十年，清风一万古。巨业照国史，大勋镇王府。遂使后世民，至今受陶铸。粤吾少有志，敢蹑前贤路。苟得同其时，愿为执鞭竖。","dynasty":"唐代","title":"七爱诗。房杜二相国（玄龄、如晦）"}
{"author":"皮日休","content":"细嗅深看暗断肠，从今无意爱红芳。折来只合琼为客，把种应须玉甃塘。向日但疑酥滴水，含风浑讶雪生香。吴王台下开多少，遥似西施上素妆。","dynasty":"唐代","title":"咏白莲其二"}
{"author":"皮日休","content":"相约晚樵去，跳踉上山路。将花饵鹿麛，以果投猿父。束薪白云湿，负担春日暮。何不寿童乌，果为玄所误。","dynasty":"唐代","title":"奉和鲁望樵人十咏。樵子"}
{"author":"皮日休","content":"（王夏之歌者，王出入之所奏也。四章，章四句）爣爣皎日，欻丽于天。厥明御舒，如王出焉。爣爣皎日，欻入于地。厥晦厥贞，如王入焉。出有龙旂，入有珩珮。勿驱勿驰，惟慎惟戒。出有嘉谋，入有内则。繄彼臣庶，钦王之式。（肆夏之歌者，尸出入之所奏也。二章，章四句）愔愔清庙，仪仪象服。我尸出矣，迎神之谷。杳杳阴竹，坎坎路鼓。我尸入矣，得神之祜。（昭夏之歌者，牲出入之所奏也。二章，章四句）有郁其鬯，有俨其彝。九变未作，全乘来之。既醑既酢，爰朄爰舞。象物既降，全乘之去。（纳夏之歌者，四方宾客来之所奏也。四章，章四句）麟之仪仪，不絷不维。乐德而至，如宾之嬉。凤之愉愉，不篝不笯.乐德而至，如宾之娱。自筐及筥，我有牢醑。自筐及篚，我有货币。我牢不愆，我货不匮。硕硕其才，有乐而止。（章夏之歌者，臣有功之所奏也。四章，章四句）王有虎臣，锡之鈇钺。征彼不憓，一扑而灭。王有虎臣，锡之圭瓒。征彼不享，一烘而泮。王有掌讶，侦尔疆理。王有掌客，馈尔饔饩。何以乐之，金石九奏。何以锡之，龙旂九旒。（齐夏之歌者，夫人祭之所奏也。一章，四句）玲玲衡笄，翚衣榆翟。自内而祭，为君之则。（族夏之歌者，族人酌之所奏也。二章，章四句）洪源谁孕，疏为江河。大块孰埏，播为山阿。厥流浩漾，厥势嵯峨。今君之酌，慰我实多。（械夏之歌者，宾既出之所奏也。三章，章三句）礼酒既酌，嘉宾既厚，牍为之奏。礼酒既竭，嘉宾既悦，应为之节。礼酒既罄，嘉宾既醒，雅为之行。（骜夏之歌者，公出入之所奏也。二章，章四句）桓桓其珪，衮衮其衣。出作二伯，天子是毗。桓桓其珪，衮衮其服。入作三孤，国人是福。","dynasty":"唐代","title":"补周礼九夏系文。九夏歌九篇"}
{"author":"皮日休","content":"先生一向事虚皇，天市坛西与世忘。环堵养龟看气诀，刀圭饵犬试仙方。静探石脑衣裾润，闲炼松脂院落香。闻道征贤须有诏，不知何日到良常。冥心唯事白英君，不问人间爵与勋。林下醉眠仙鹿见，洞中闲话隐芝闻。石床卧苦浑无藓，藤箧开稀恐有云。料得虚皇新诏样，青琼板上绿为文。凤骨轻来称瘦容，华阳馆主未成翁。数行玉札存心久，一掬云浆漱齿空。白石煮多熏屋黑，丹砂埋久染泉红。他年欲事先生去，十赉须加陆逸冲。","dynasty":"唐代","title":"怀华阳润卿博士三首"}
{"author":"皮日休","content":"青冥向上玉霄峰，元始先生戴紫蓉。晓案琼文光洞壑，夜坛香气惹杉松。闲迎仙客来为鹤，静噀灵符去是龙。子细扪心无偃骨，欲随师去肯相容。","dynasty":"唐代","title":"寄题玉霄峰叶涵象尊师所居"}
{"author":"皮日休","content":"一线飘然下碧塘，溪翁无语远相望。蓑衣旧去烟披重，箬笠新来雨打香。白鸟白莲为梦寐，清风清月是家乡。明朝有物充君信，㰂酒三瓶寄夜航。","dynasty":"唐代","title":"鲁望以轮钩相示缅怀高致因作三篇其二"}
{"author":"皮日休","content":"高蹈为时背，幽怀是事兼。神仙君可致，江海我能淹。共守庚申夜，同看乙巳占。药囊除紫蠹，丹灶拂红盐。与物深无竞，于生亦太廉。鸿灾因足警，鱼祸为稀潜。笔砚秋光洗，衣巾夏藓沾。酒甔香竹院，鱼笼挂茅檐。琴忘因抛谱，诗存为致签。茶旗经雨展，石笋带云尖。鹤共心情慢，乌同面色黔。向阳裁白帢，终岁忆貂襜.取岭为山障，将泉作水帘。溪晴多晚鹭，池废足秋蟾。破衲虽云补，闲斋未办苫。共君还有役，竟夕得厌厌。","dynasty":"唐代","title":"奉和鲁望秋日遣怀次韵"}
{"author":"皮日休","content":"麟之仪仪，不絷不维。乐德而至，如宾之嬉。凤之愉愉，不篝不笯。乐德而至，如宾之娱。自筐及筥，我有牢醑。自筐及篚，我有货币。我牢不愆，我货不匮。硕硕其才，有乐而止。","dynasty":"唐代","title":"补周礼九夏系文九夏歌九篇其四纳夏"}
{"author":"皮日休","content":"借问山中许道士，此回归去复何如。竹屏风扇抄遗事，柘步舆竿系隐书。绛树实多分紫鹿，丹沙泉浅种红鱼。东卿旄节看看至，静启茅斋慎扫除。","dynasty":"唐代","title":"南阳润卿将归雷平因而有赠"}
{"author":"皮日休","content":"东莞为著姓，奕代皆隽哲。强学取科第，名声尽孤揭。自为方州来，清操称凛冽。唯写坟籍多，必云清俸绝。宣毫利若风，剡纸光与月。札吏指欲胼，万通排未阕。楼船若夏屋，欲载如垤土臬。转徙入吴都，纵横碍门闑。缥囊轻似雾，缃帙殷于血。以此为基构，将斯用贻厥。重于通侯印，贵却全师节。我爱参卿道，承家能介洁。潮田五万步，草屋十余楶。微宦不能去，归来坐如刖。保兹万卷书，守慎如羁绁。念我曾苦心，相逢无间别。引之看秘宝，任得穷披阅。轴闲翠钿剥，签古红牙折。帙解带芸香，卷开和桂屑。枕兼石锋刃，榻共松疮疖。一卧寂无喧，数编看尽彻。或携归廨宇，或把穿林樾。挈过太湖风，抱宿支硎雪。如斯未星纪，悉得分毫末。翦除幽僻薮，涤荡玄微窟。学海正狂波，予头向中殳页。圣人患不学，垂诫尤为切。苟昧古与今，何殊喑共目闋。昔之慕经史，有以佣笔札。何况遇斯文，借之不曾辍。吾衣任縠纑，吾食某糠敖。其道苟可光，斯文那自伐。何竹青堪杀，何蒲重好截？如能盈兼两，便足酬饥渴。有此竞苟荣，闻之兼可哕。东皋耨烟雨，南岭提薇蕨。何以谢徐君，公车不闻设。","dynasty":"唐代","title":"二游诗·徐诗"}
{"author":"皮日休","content":"腰间插大柯，直入深溪里。空林伐一声，幽鸟相呼起。倒树去李父，倾巢啼木魅。不知仗钺者，除害谁如此。","dynasty":"唐代","title":"奉和鲁望樵人十咏其六樵斧"}
{"author":"皮日休","content":"镂羽雕毛迥出群，温黁飘出麝脐熏。夜来曾吐红茵畔，犹似溪边睡不闻。","dynasty":"唐代","title":"奉和鲁望玩金鸂鶒戏赠"}
{"author":"皮日休","content":"名卿风度足杓斜，一舸闲寻二许家。天影晓通金井水，山灵深护玉门沙。空坛礼后销香母，阴洞缘时触乳花。尽待于公作廷尉，不须从此便餐霞。","dynasty":"唐代","title":"送董少卿游茅山"}
{"author":"皮日休","content":"羊昙留我昔经春，各以篇章斗五云。宾草每容闲处见，击琴多任醉中闻。钓前青翰交加倚，醉后红鱼取次分。为说风标曾入梦，上仙初著翠霞裙。","dynasty":"唐代","title":"奉和鲁望怀杨台文杨鼎文二秀才"}
{"author":"皮日休","content":"远近垂杨映钿车，天津桥影压神霞。弄春公子正回首，趁节行人不到家。洛水万年云母竹，汉陵千载野棠花。欲知豪贵堪愁处，请看邙山晚照斜。","dynasty":"唐代","title":"洛中寒食二首其二"}
{"author":"皮日休","content":"先生何违时，一室习寂历。松声将飘堂，岳色欲压席。弹琴奔玄云，劚药折白石。如教题君诗，若得札玉册。","dynasty":"唐代","title":"奉酬鲁望夏日四声四首。平入声"}
{"author":"皮日休","content":"青翰虚徐夏思清，愁烟漠漠荇花平。醉来欲把田田叶，尽裹当时醒酒鲭。","dynasty":"唐代","title":"青门闲泛"}
{"author":"皮日休","content":"何时有此谿，应便生幽木。橡实养山禽，藤花蒙涧鹿。不止产蒸薪，愿当歌棫朴。君知天意无，以此安吾族。","dynasty":"唐代","title":"奉和鲁望樵人十咏。樵谿"}
{"author":"皮日休","content":"德星芒彩瘴天涯，酒树堪消谪宦嗟。行遇竹王因设奠，居逢木客又迁家。清斋净溲桄榔面，远信闲封豆蔻花。清切会须归有日，莫贪句漏足丹砂。","dynasty":"唐代","title":"寄琼州杨舍人"}
{"author":"皮日休","content":"涔涔将经旬，昏昏空迷天。鸬鹚成群嬉，芙蓉相偎眠。鱼通蓑衣城，帆过菱花田。秋收吾无望，悲之真徒然。","dynasty":"唐代","title":"苦雨中又作四声诗寄鲁望。平声"}
{"author":"皮日休","content":"腻于琼粉白于脂，京兆夫人未画眉。静婉舞偷将动处，西施嚬效半开时。通宵带露妆难洗，尽日凌波步不移。愿作水仙无别意，年年图与此花期。细嗅深看暗断肠，从今无意爱红芳。折来只合琼为客，把种应须玉甃塘。向日但疑酥滴水，含风浑讶雪生香。吴王台下开多少，遥似西施上素妆。","dynasty":"唐代","title":"咏白莲"}
{"author":"皮日休","content":"暗窦养泉容决决，明园护桂放亭亭。历山居处当天半，夏里松风尽足听。晓景半和山气白，薇香清净杂纤云。实头自是眠平石，脑侧空林看虎群。","dynasty":"唐代","title":"怀锡山药名离合二首"}
{"author":"皮日休","content":"一夜春光绽绛囊，碧油枝上昼煌煌。风匀只似调红露，日暖唯忧化赤霜。火齐满枝烧夜月，金津含蕊滴朝阳。不知桂树知情否，无限同游阻陆郎。","dynasty":"唐代","title":"病中庭际海石榴花盛发，感而有寄"}
{"author":"皮日休","content":"夜半幽梦中，扁舟似凫跃。晓来到何许，俄倚包山脚。三百六十丈，攒空利如削。遐瞻但徙倚，欲上先矍铄。浓露湿莎裳，浅泉渐草屩。行行未一里，节境转寂寞。静径侵泬寥，仙扉傍岩崿。松声正凊绝，海日方照灼。欻临幽虚天，万想皆摆落。坛灵有芝菌，殿圣无鸟雀。琼帏自回旋，锦旌空粲错。鼎气为龙虎，香烟混丹雘.凝看出次云，默听语时鹤。绿书不可注，云笈应无钥。晴来鸟思喜，崦里花光弱。天籁如击琴，泉声似摐铎。清斋洞前院，敢负玄科约。空中悉羽章，地上皆灵药。金醴可酣畅，玉豉堪咀嚼。存心服燕胎，叩齿读龙蹻.福地七十二，兹焉永堪托。在兽乏虎貙，于虫不毒蠚。尝闻择骨录，仙志非可作。绿肠既朱髓，青肝复紫络。伊余乏此相，天与形貌恶。每嗟原宪瘇，常苦齐侯疟。终然合委顿，刚亦慕寥廓。三茅亦常住，竟与珪组薄。欲问包山神，来赊少岩壑。","dynasty":"唐代","title":"太湖诗。晓次神景宫"}
{"author":"皮日休","content":"明真台上下仙官，玄藻初吟万籁寒。飙御有声时杳杳，宝衣无影自珊珊。蕊书乞见斋心易，玉籍求添拜首难。端简不知清景暮，灵芜香烬落金坛。","dynasty":"唐代","title":"奉和鲁望上元日道室焚修"}
{"author":"皮日休","content":"双丝绢上为新样，连理枝头是故园。翠浪万回同过影，玉沙千处共栖痕。若非足恨佳人魄，即是多情年少魂。应念孤飞争别宿，芦花萧瑟雨黄昏。钿鎞雕镂费深功，舞妓衣边绣莫穷。无日不来湘渚上，有时还在镜湖中。烟浓共拂芭蕉雨，浪细双游菡萏风。应笑豪家鹦鹉伴，年年徒被锁金笼。","dynasty":"唐代","title":"鸳鸯二首"}
{"author":"皮日休","content":"白纶巾下发如丝，静倚枫根坐钓矶。中妇桑村挑叶去，小儿沙市买蓑归。雨来莼菜流船滑，春后鲈鱼坠钓肥。西塞山前终日客，隔波相羡尽依依。","dynasty":"唐代","title":"西塞山泊渔家"}
{"author":"皮日休","content":"解洗馀酲晨半酉，星星仙吹起云门。耳根无厌听佳木，会尽山中寂静源。","dynasty":"唐代","title":"奉和鲁望闲居杂题五首。醒闻桧"}
{"author":"皮日休","content":"戚历杉阴入草堂，老僧相见似相忘。吟多几转莲花漏，坐久重焚柏子香。鱼惯斋时分净食，鸽能闲处傍禅床。云林满眼空羁滞，欲对弥天却自伤。","dynasty":"唐代","title":"奉和鲁望同游北禅院"}
{"author":"皮日休","content":"郑妲无言下玉墀，夜来飞箭满罘罳。越王定指高台笑，却见当时金镂楣。","dynasty":"唐代","title":"馆娃宫怀古五绝其二"}
{"author":"皮日休","content":"杉桂交阴一里馀，逢人浑似洞天居。千株橘树唯沽酒，十顷莲塘不买鱼。藜杖闲来侵径竹，角巾端坐满楼书。襄阳无限烟霞地，难觅幽奇似此殊。","dynasty":"唐代","title":"陈先辈故居"}
{"author":"皮日休","content":"寒岚依约认华阳，遥想高人卧草堂。半日始斋青z3饭，移时空印白檀香。鹤雏入夜归云屋，乳管逢春落石床。谁道夫君无伴侣，不离窗下见羲皇。住在华阳第八天，望君唯欲结良缘。堂扃洞里千秋燕，厨盖岩根数斗泉。坛上古松疑度世，观中幽鸟恐成仙。不知何事迎新岁，乌纳裘中一觉眠。五色香烟惹内文，石饴初熟酒初醺。将开丹灶那防鹤，欲算棋图却望云。海气平生当洞见，瀑冰初坼隔山闻。如何世外无交者，一卧金坛只有君。","dynasty":"唐代","title":"江南道中怀茅山广文南阳博士三首"}
{"author":"皮日休","content":"吾闻古君子，介介励其节。入门疑储宫，抚己思鈇钺。志者若不退，佞者何由达。君臣一殽膳，家国共残杀。此道见于今，永思心若裂。王臣方謇謇，佐我无玷缺。如何以谋计，中道生芽蘖。宪司遵故典，分道播南越。苍惶出班行，家室不容别。玄鬓行为霜，清泪立成血。乘遽剧飞鸟，就传过风发。嗟吾何为者，叨在造士列。献文不上第，归于淮之汭.蹇蹄可再奔，退羽可后歇。利则侣轩裳，塞则友松月。而于方寸内，未有是愁结。未为禄食仕，俯不愧梁粝。未为冠冕人，死不惭忠烈。如何有是心，不能叩丹阙。赫赫负君归，南山采芝蕨。南荒不择吏，致我交阯覆。绵联三四年，流为中夏辱。懦者斗即退，武者兵则黩。军庸满天下，战将多金玉。刮则齐民痈，分为猛士禄。雄健许昌师，忠武冠其族。去为万骑风，住作一川肉。昨朝残卒回，千门万户哭。哀声动闾里，怨气成山谷。谁能听昼鼙，不忍看金镞。吾有制胜术，不奈贱碌碌。贮之胸臆间，惭见许师属。自嗟胡为者，得蹑前修躅。家不出军租，身不识部曲。亦衣许师衣，亦食许师粟。方知古人道，荫我已为足。念此向谁羞，悠悠颍川绿。天子丙戌年，淮右民多饥。就中颍之汭，转徙何累累。夫妇相顾亡，弃却抱中儿。兄弟各自散，出门如大痴。一金易芦卜，一缣换凫茈。荒村墓鸟树，空屋野花篱。儿童啮草根，倚桑空羸羸。斑白死路傍，枕土皆离离。方知圣人教，于民良在斯。厉能去人爱，荒能夺人慈。如何司牧者，有术皆在兹。粤吾何为人，数亩清溪湄。一写落第文，一家欢复嬉。朝食有麦饘，晨起有布衣。一身既饱暖，一家无怨咨。家虽有畎亩，手不秉镃基。岁虽有札瘥，庖不废晨炊。何道以致是，我有明公知。食之以侯食，衣之以侯衣。归时恤金帛，使我奉庭闱。抚己愧颍民，奚不进德为。因兹感知己，尽日空涕洟。","dynasty":"唐代","title":"三羞诗三首"}
{"author":"皮日休","content":"商颜多义鸟，义鸟实可嗟。危巢末累累，隐在栲木花。他巢若有雏，乳之如一家。他巢若遭捕，投之同一罗。商人每秋贡，所贵复如何。饱以稻粱滋，饰以组绣华。惜哉仁义禽，委戏于宫娥。吾闻凤之贵，仁义亦足夸。所以不遭捕，盖缘生不多。","dynasty":"唐代","title":"正乐府十篇。惜义鸟"}
{"author":"皮日休","content":"经岁岸乌纱，读书三十车。水痕侵病竹，蛛网上衰花。诗任传渔客，衣从递酒家。知君秋晚事，白帻刈胡麻。","dynasty":"唐代","title":"临顿其六"}
{"author":"皮日休","content":"传得三元z3饭名，大宛闻说有仙卿。分泉过屋舂青稻，拂雾彯衣折紫茎，蒸处不教双鹤见，服来唯怕五云生。草堂空坐无饥色，时把金津漱一声。","dynasty":"唐代","title":"润卿遗青z3饭兼之一绝，聊用答谢"}
{"author":"皮日休","content":"池上低摧病不行，谁教仙魄反层城。阴苔尚有前朝迹，皎月新无昨夜声。菰米正残三日料，筠笼休碍九霄程。不知此恨何时尽，遇著云泉即怆情。","dynasty":"唐代","title":"华亭鹤闻之旧矣及来吴中以钱半千得一只养之…请垂见和"}
{"author":"皮日休","content":"翠篾初织来，或如古鱼器。新从山下买，静向甔中试。轻可网金醅，疏能容玉蚁。自此好成功，无贻我罍耻。","dynasty":"唐代","title":"酒中十咏。酒篘"}
{"author":"皮日休","content":"一室无喧事事幽，还如贞白在高楼。天台画得千回看，湖目芳来百度游。无限世机吟处息，几多身计钓前休。他年谒帝言何事，请赠刘伶作醉侯。","dynasty":"唐代","title":"夏景冲澹偶然作二首其二"}
{"author":"皮日休","content":"香蔓蒙茏覆昔邪，桂烟杉露湿袈裟。石盆换水捞松叶，竹径穿床避笋芽。藜杖移时挑细药，铜瓶尽日灌幽花。支公谩道怜神骏，不及今朝种一麻。","dynasty":"唐代","title":"重玄寺元达年逾八十好种名药凡所植者多至自天台四明包山句曲丛翠纷糅各可指名余奇而访之因题二章其二"}
{"author":"皮日休","content":"建安才子太微仙，暂上金台许二年。形影欲归温室树，梦魂犹傍越溪莲。空将海月为京信，尚使樵风送酒船。从此受恩知有处，免为伧鬼恨吴天。","dynasty":"唐代","title":"奉送浙东德师侍御罢府西归"}
{"author":"皮日休","content":"尽道隋亡为此河，至今千里赖通波。若无水殿龙舟事，共禹论功不较多。","dynasty":"唐代","title":"汴河怀古二首其二"}
{"author":"皮日休","content":"羡尔优游正少年，竟陵烟月似吴天。车螯近岸无妨取，舴艋随风不费牵。处处路傍千顷稻，家家门外一渠莲。殷勤莫笑襄阳住，为爱南溪缩项鳊。","dynasty":"唐代","title":"送从弟皮崇归复州"}
{"author":"皮日休","content":"趁眠无事避风涛，一斗霜鳞换浊醪。惊怪儿童呼不得，尽冲烟雨漉车螯。严陵滩势似云崩，钓具归来放石层。烟浪溅篷寒不睡，更将枯蚌点渔灯。","dynasty":"唐代","title":"钓侣二章"}
{"author":"皮日休","content":"翠石数百步，如板漂不流。空疑水妃意，浮出青玉洲。中若莹龙剑，外唯叠蛇矛。狂波忽然死，浩气清且浮。似将翠黛色，抹破太湖秋。安得三五夕，携酒棹扁舟。召取月夫人，啸歌于上头。又恐霄景阔，虚皇拜仙侯。欲建九锡碑，当立十二楼。琼文忽然下，石板谁能留。此事少知者，唯应波上鸥。","dynasty":"唐代","title":"太湖诗。石板（在石公山前）"}
{"author":"皮日休","content":"坚净不苦窳，陶于醉封疆。临溪刷旧痕，隔屋闻新香。移来近麹室，倒处临糟床。所嗟无比邻，余亦能偷尝。","dynasty":"唐代","title":"奉和添酒中六咏。酒瓮"}
{"author":"皮日休","content":"夏过无担石，日高开板扉。僧虽与筒簟，人不典蕉衣。鹤静共眠觉，鹭驯同钓归。生公石上月，何夕约谭微。","dynasty":"唐代","title":"临顿其五"}
{"author":"皮日休","content":"糟床带松节，酒腻肥如羜.滴滴连有声，空疑杜康语。开眉既压后，染指偷尝处。自此得公田，不过浑种黍。","dynasty":"唐代","title":"酒中十咏。酒床"}
{"author":"皮日休","content":"拂钓清风细丽，飘蓑暑雨霏微。湖云欲散未散，屿鸟将飞不飞。换酒帩头把看，载莲艇子撑归。斯人到死还乐，谁道刚须用机。","dynasty":"唐代","title":"杂体诗其二"}
{"author":"皮日休","content":"玉颗珊珊下月轮，殿前拾得露华新。至今不会天中事，应是嫦娥掷与人。","dynasty":"唐代","tags":"小学古诗，中秋节，桂花","title":"天竺寺八月十五日夜桂子"}
{"author":"皮日休","content":"青冥向上玉霄峰，元始先生戴紫蓉。晓案琼文光洞壑，夜坛香气惹杉松。闲迎仙客来为鹤，静噀灵符去是龙。子细扪心无偃骨，欲随师去肯相容。","dynasty":"唐代","title":"寄题玉霄峰叶涵象尊师所居"}
{"author":"皮日休","content":"毵毵绿发垂轻露，猎猎丹华动细风。恰似青童君欲会，俨然相向立庭中。","dynasty":"唐代","title":"庭中初植松桂，鲁望偶题，奉和次韵"}
{"author":"皮日休","content":"云涛万里最东头，射马台深玉署秋。无限属城为裸国，几多分界是亶州。取经海底开龙藏，诵咒空中散蜃楼。不奈此时贫且病，乘桴直欲伴师游。","dynasty":"唐代","title":"重送"}
{"author":"皮日休","content":"兵绕临淮数十重，铁衣才子正从公。军前草奏旄头下，城上封书箭簳中。围合只应闻晓雁，血腥何处避春风。故人勋重金章贵，犹在江湖积剑功。","dynasty":"唐代","title":"寄滑州李副使员外"}
{"author":"皮日休","content":"麝烟苒苒生银兔，蜡泪涟涟滴绣闺。舞袖莫欺先醉去，醒来还解验金泥。","dynasty":"唐代","title":"醉中先起李縠戏赠走笔奉酬"}
{"author":"皮日休","content":"径盘在山肋，缭绕穷云端。摘菌杖头紫，缘崖屐齿刓。半日到上真，洞宫知造难。双户启真景，斋心方可观。天钧鸣响亮，天禄行蹒跚。琪树夹一径，万条青琅玕。两松峙庭际，怪状吁可叹。大螾腾共结，修蛇飞相盘。皮肤坼甲胄，枝节擒貙犴。罅处似天裂，朽中如井眢。褵褷风声癣，跁跒地方痑。根上露钳釱，空中狂波澜。合时若莽苍，辟处如轘辕。俨对无霸阵，静问严陵滩。灵飞一以护，山都焉敢干？两廊洁寂历，中殿高巑岏。静架九色节，闲悬十绝幡。微风时一吹，百宝清阑珊。昔有叶道士，位当升灵官。欲笺紫微志，唯食虹影丹。既逐隐龙去，道风由此残。犹闻绛目草，往往生空坛。羽客两三人，石上谭泥丸。谓我或龙胄，粲然与之欢。衣巾紫华冷，食次白芝寒。自觉有真气，恐随风力抟。明朝若更住，必拟隳儒冠。","dynasty":"唐代","title":"太湖诗·上真观"}
{"author":"皮日休","content":"一夜韶姿著水光，谢家春草满池塘。细挑泉眼寻新脉，轻把花枝嗅宿香。蝶欲试飞犹护粉，莺初学啭尚羞簧。分明不得同君赏，尽日倾心羡索郎。","dynasty":"唐代","title":"闻鲁望游颜家林园病中有寄"}
{"author":"皮日休","content":"洪源谁孕，疏为江河。大块孰埏，播为山阿。厥流浩漾，厥势嵯峨。今君之酌，慰我实多。","dynasty":"唐代","title":"补周礼九夏系文其七族夏"}
{"author":"皮日休","content":"夏景恬且旷，远人疾初平。黄鸟语方熟，紫桐阴正清。廨宇有幽处，私游无定程。归来闭双关，亦忘枯与荣。土室作深谷，藓垣为干城。頫杉突杝架，迸笋支檐楹。片石共坐稳，病鹤同喜晴。瘿木四五器，筇杖一两茎。泉为葛天味，松作羲皇声。或看名画彻，或吟闲诗成。忽枕素琴睡，时把仙书行。自然寡俦侣，莫说更纷争。具区包地髓，震泽含天英。粤从三让来，俊造纷然生。顾予客兹地，薄我皆为伧。唯有陆夫子，尽力提客卿。各负出俗才，俱怀超世情。驻我一栈车，啜君数藜羹。敲门若我访，倒屣欣逢迎。胡饼蒸甚熟，貊盘举尤轻。茗脆不禁炙，酒肥或难倾。扫除就藤下，移榻寻虚明。唯共陆夫子，醉与天壤并。","dynasty":"唐代","title":"初夏即事寄鲁望"}
{"author":"皮日休","content":"静僻无人到，幽深每自知。鹤来添口数，琴到益家资。坏堑生鱼沫，颓檐落燕儿。空将绿蕉叶，来往寄闲诗。","dynasty":"唐代","title":"临顿其四"}
{"author":"皮日休","content":"高眠可为要玄纁，鹊尾金炉一世焚。尘外乡人为许掾，山中地主是茅君。将收芝菌唯防雪，欲晒图书不奈云。若使华阳终卧去，汉家封禅用谁文。","dynasty":"唐代","title":"寄润卿博士"}
{"author":"皮日休","content":"吾爱李太尉，崛起定中原。骁雄十万兵，四面围国门。一战取王畿，一叱散妖氛。乘舆既反正，凶竖争亡魂。巍巍柱天功，荡荡盖世勋。仁于曹孟德，勇过霍将军。丹券入帑藏，青史传子孙。所谓大丈夫，动合惊乾坤。所谓圣天子，难得忠贞臣。下以契鱼水，上以合风云。百世必一乱，千年方一人。吾虽翰墨子，气概敢不群。愿以太平颂，题向甘泉春。","dynasty":"唐代","title":"七爱诗。李太尉（晟）"}
{"author":"皮日休","content":"圆似写月魂，轻如织烟翠。涔涔向上雨，不乱窥鱼思。携来沙日微，挂处江风起。纵带二梁冠，终身不忘尔。","dynasty":"唐代","title":"添鱼具诗。箬笠"}
{"author":"皮日休","content":"溪南越乡音，古柳渡江深。日晚无来客，闲船系绿阴。","dynasty":"唐代","title":"芳草渡"}
{"author":"皮日休","content":"穿烟泉潺湲，触竹犊觳觫。荒篁香墙匡，熟鹿伏屋曲。","dynasty":"唐代","title":"奉和鲁望叠韵双声二首。叠韵山中吟"}
{"author":"皮日休","content":"王有虎臣，锡之鈇钺。征彼不惠，一扑而灭。王有虎臣，锡之圭瓒。征彼不享，一烘而泮。王有掌讶，侦尔疆理。王有掌客，馈尔饔饩。何以乐之，金石九奏。何以锡之，龙旂九旒。","dynasty":"唐代","title":"补周礼九夏系文其五章夏"}
{"author":"皮日休","content":"河平州桥危，垒晚水鸟上。冲崖搜松根，点沼写芡响。舟轻通萦纡，栈堕阻指掌。携桡将寻君，渚满坐可往。","dynasty":"唐代","title":"苦雨中又作四声诗寄鲁望。平上声"}
{"author":"皮日休","content":"龙舒有良匠，铸此佳样成。立作菌蠢势，煎为潺湲声。草堂暮云阴，松窗残雪明。此时勺复茗，野语知逾清。","dynasty":"唐代","title":"茶中杂咏。茶鼎"}
{"author":"皮日休","content":"潼津罢警有招提，近百年无战马嘶。壮士不言三尺剑，谋臣休道一丸泥。昔时驰道洪波上，今日宸居紫气西。关吏不劳重借问，弃繻生拟入耶溪。","dynasty":"唐代","title":"题潼关兰若"}
{"author":"皮日休","content":"亭午头未冠，端坐独愁予。贫家烟爨稀，灶底阴虫语。门小愧车马，廪空惭雀鼠。尽室未寒衣，机声羡邻女。","dynasty":"唐代","title":"贫居秋日"}
{"author":"皮日休","content":"一勺如琼液，将愚拟望贤。欲知心不变，还似饮贪泉。","dynasty":"唐代","title":"聪明泉"}
{"author":"皮日休","content":"个个和枝叶捧鲜，彩凝犹带洞庭烟。不为韩嫣金丸重，直是周王玉果圆。剖似日魂初破后，弄如星髓未销前。知君多病仍中圣，尽送寒苞向枕边。","dynasty":"唐代","title":"早春以橘子寄鲁望"}
{"author":"皮日休","content":"烟花虽媚思沈冥，犹自抬头护翠翎。强听紫箫如欲舞，困眠红树似依屏。因思桂蠹伤肌骨，为忆松鹅损性灵。尽日春风吹不起，钿毫金缕一星星。","dynasty":"唐代","title":"病孔雀"}
{"author":"皮日休","content":"澹景微阴正送梅，幽人逃暑瘿楠杯。水花移得和鱼子，山蕨收时带竹胎。啸馆大都偏见月，醉乡终竟不闻雷。更无一事唯留客，却被高僧怕不来。佳树盘珊枕草堂，此中随分亦闲忙。平铺风簟寻琴谱，静扫烟窗著药方。幽鸟见贫留好语，白莲知卧送清香。从今有计消闲日，更为支公置一床。","dynasty":"唐代","title":"夏景无事因怀章来二上人二首"}
{"author":"皮日休","content":"已过重阳半月天，琅华千点照寒烟。蕊香亦似浮金靥，花样还如镂玉钱。玩影冯妃堪比艳，炼形萧史好争妍。无由擿向牙箱里，飞上方诸赠列仙。","dynasty":"唐代","title":"奉和鲁望白菊"}
{"author":"皮日休","content":"缟带与纶巾，轻舟漾赤门。千回紫萍岸，万顷白莲村。荷露倾衣袖，松风入髻根。潇疏今若此，争不尽馀尊。","dynasty":"唐代","title":"赤门堰白莲花"}
{"author":"皮日休","content":"响屐廊中金玉步，采苹山上绮罗身。不知水葬今何处，溪月弯弯欲效颦。","dynasty":"唐代","title":"馆娃宫怀古"}
{"author":"皮日休","content":"商颜多义鸟，义鸟实可嗟。危巢末累累，隐在栲木花。他巢若有雏，乳之如一家。他巢若遭捕，投之同一罗。商人每秋贡，所贵复如何。饱以稻粱滋，饰以组绣华。惜哉仁义禽，委戏于宫娥。吾闻凤之贵，仁义亦足夸。所以不遭捕，盖缘生不多。","dynasty":"唐代","title":"正乐府十篇。惜义鸟"}
{"author":"皮日休","content":"高蹈为时背，幽怀是事兼。神仙君可致，江海我能淹。共守庚申夜，同看乙巳占。药囊除紫蠹，丹灶拂红盐。与物深无竞，于生亦太廉。鸿灾因足警，鱼祸为稀潜。笔砚秋光洗，衣巾夏藓沾。酒甔香竹院，鱼笼挂茅檐。琴忘因抛谱，诗存为致签。茶旗经雨展，石笋带云尖。鹤共心情慢，乌同面色黔。向阳裁白帢，终岁忆貂襜.取岭为山障，将泉作水帘。溪晴多晚鹭，池废足秋蟾。破衲虽云补，闲斋未办苫。共君还有役，竟夕得厌厌。","dynasty":"唐代","title":"奉和鲁望秋日遣怀次韵"}
{"author":"皮日休","content":"雪羽褵褷半惹泥，海云深处旧巢迷。池无飞浪争教舞，洲少轻沙若遣栖。烟外失群惭雁鹜，波中得志羡凫鹥.主人恩重真难遇，莫为心孤忆旧溪。","dynasty":"唐代","title":"奉和鲁望白鸥诗"}
{"author":"皮日休","content":"澹景微阴正送梅，幽人逃暑瘿楠杯。水花移得和鱼子，山蕨收时带竹胎。啸馆大都偏见月，醉乡终竟不闻雷。更无一事唯留客，却被高僧怕不来。佳树盘珊枕草堂，此中随分亦闲忙。平铺风簟寻琴谱，静扫烟窗著药方。幽鸟见贫留好语，白莲知卧送清香。从今有计消闲日，更为支公置一床。","dynasty":"唐代","title":"夏景无事因怀章来二上人二首"}
{"author":"皮日休","content":"疏杉低通滩，冷鹭立乱浪。草彩欲夷犹，云容空淡荡。","dynasty":"唐代","title":"奉和鲁望叠韵双声二首。双声溪上思"}
{"author":"皮日休","content":"圆于玉柱滑于龙，来自衡阳彩翠中。拂润恐飞清夏雨，叩虚疑贮碧湘风。大胜书客裁成柬，颇赛谿翁截作筒。从此角巾因尔戴，俗人相访若为通。","dynasty":"唐代","title":"鲁望以竹夹膝见寄，因次韵酬谢"}
{"author":"皮日休","content":"移土湖岸边，一半和鱼子。池中得春雨，点点活如蚁。一月便翠鳞，终年必赪尾。借问两绶人，谁知种鱼利。","dynasty":"唐代","title":"奉和鲁望渔具十五咏。种鱼"}
{"author":"皮日休","content":"云南背一川，无雁到峰前。墟里生红药，人家发白泉。儿童皆似古，婚嫁尽如仙。共作真官户，无由税石田。","dynasty":"唐代","title":"奉和鲁望四明山九题。云南"}
{"author":"皮日休","content":"相约晚樵去，跳踉上山路。将花饵鹿麛，以果投猿父。束薪白云湿，负担春日暮。何不寿童乌，果为玄所误。","dynasty":"唐代","title":"奉和鲁望樵人十咏·樵子"}
{"author":"皮日休","content":"香蔓蒙茏覆昔邪，桂烟杉露湿袈裟。石盆换水捞松叶，竹径穿床避笋芽。藜杖移时挑细药，铜瓶尽日灌幽花。支公谩道怜神骏，不及今朝种一麻。","dynasty":"唐代","title":"重玄寺元达年逾八十好种名药凡所植者多至自天台四明包山句曲丛翠纷糅各可指名余奇而访之因题二章其二"}
{"author":"皮日休","content":"千门万户掩斜晖，绣幰金衔晚未归。击鞠王孙如锦地，斗鸡公子似花衣。嵩云静对行台起，洛鸟闲穿上苑飞。唯有路傍无意者，献书未纳问淮肥。远近垂杨映钿车，天津桥影压神霞。弄春公子正回首，趁节行人不到家。洛水万年云母竹，汉陵千载野棠花。欲知豪贵堪愁处，请看邙山晚照斜。","dynasty":"唐代","title":"洛中寒食二首"}
{"author":"皮日休","content":"空山最深处，太古两三家。云萝共夙世，猿鸟同生涯。衣服濯春泉，盘餐烹野花。居兹老复老，不解叹年华。","dynasty":"唐代","title":"奉和鲁望樵人十咏。樵家"}
{"author":"皮日休","content":"烟雨晚来好，东塘下罱去。网小正星bI，舟轻欲腾翥。谁知荇深后，恰值鱼多处。浦口更有人，停桡一延伫。","dynasty":"唐代","title":"奉和鲁望渔具十五咏。罱"}
{"author":"皮日休","content":"吾无竭泽心，何用药鱼药。见说放溪上，点点波光恶。食时竞夷犹，死者争纷泊。何必重伤鱼，毒泾犹可作。","dynasty":"唐代","title":"奉和鲁望渔具十五咏。药鱼"}
{"author":"皮日休","content":"云涛万里最东头，射马台深玉署秋。无限属城为裸国，几多分界是亶州。取经海底开龙藏，诵咒空中散蜃楼。不奈此时贫且病，乘桴直欲伴师游。","dynasty":"唐代","title":"重送"}
{"author":"皮日休","content":"塘平芙蓉低，庭闲梧桐高。清烟埋阳乌，蓝空含秋毫。冠倾慵移簪，杯干将餔糟。翛然非随时，夫君真吾曹。","dynasty":"唐代","title":"奉酬鲁望夏日四声四首。平声"}
{"author":"皮日休","content":"孙子荆家思有馀，元戎曾荐入公车。百篇宫体喧金屋，一日官衔下玉除。紫府近通斋后梦，赤城新有寄来书。因逢二老如相问，正滞江南为𩸃鱼。","dynasty":"唐代","title":"孙发百篇将游天台请诗赠行因以送之"}
{"author":"皮日休","content":"南荒不择吏，致我交阯覆。绵联三四年，流为中夏辱。懦者斗即退，武者兵则黩。军庸满天下，战将多金玉。刮则齐民痈，分为猛士禄。雄健许昌师，忠武冠其族。去为万骑风，住作一川肉。昨朝残卒回，千门万户哭。哀声动闾里，怨气成山谷。谁能听昼鼙，不忍看金镞。吾有制胜术，不奈贱碌碌。贮之胸臆间，惭见许师属。自嗟胡为者，得蹑前修躅。家不出军租，身不识部曲。亦衣许师衣，亦食许师粟。方知古人道，荫我已为足。念此向谁羞，悠悠颍川绿。","dynasty":"唐代","title":"三羞诗三首其二"}
{"author":"皮日休","content":"能谙肉芝样，解讲隐书文。终古神仙窟，穷年麋鹿群。行厨煮白石，卧具拂青云。应在雷平上，支颐复半醺。","dynasty":"唐代","title":"鲁望示广文先生吴门二章情格高散可醒俗态因追想山中风度次韵属和存于诗编鲁望之命也其二"}
{"author":"皮日休","content":"古来伧父爱吴乡，一上胥台不可忘。爱酒有情如手足，除诗无计似膏肓。宴时不辍琅书味，斋日难判玉鲙香。为说松江堪老处，满船烟月湿莎裳。","dynasty":"唐代","title":"吴中言情寄鲁望"}
{"author":"皮日休","content":"一线飘然下碧塘，溪翁无语远相望。蓑衣旧去烟披重，箬笠新来雨打香。白鸟白莲为梦寐，清风清月是家乡。明朝有物充君信，㰂酒三瓶寄夜航。","dynasty":"唐代","title":"鲁望以轮钩相示缅怀高致因作三篇其二"}
{"author":"皮日休","content":"我见先生道，休思郑广文。鹤翻希作伴，鸥却觅为群。逸好冠清月，高宜著白云。朝廷未无事，争任醉醺醺。能谙肉芝样，解讲隐书文。终古神仙窟，穷年麋鹿群。行厨煮白石，卧具拂青云。应在雷平上，支颐复半醺。","dynasty":"唐代","title":"鲁望示广文先生吴门二章情格高散可醒俗态…鲁望之命也"}
{"author":"皮日休","content":"乌皮几上困腾腾，玉柄清羸愧不能。昨夜眠时稀似鹤，今朝餐数减于僧。药销美禄应夭折，医过芳辰定鬼憎。任是雨多游未得，也须收在探花朋。","dynasty":"唐代","title":"卧病感春寄鲁望"}
{"author":"皮日休","content":"萧萧红叶掷苍苔，玄晏先生欠一杯。从此问君还酒债，颜延之送几钱来。","dynasty":"唐代","title":"更次来韵寄鲁望"}
{"author":"皮日休","content":"𤫩𤫩衡笄，翚衣褕翟。自内而祭，为君之则。","dynasty":"唐代","title":"补周礼九夏系文其六齐夏"}
{"author":"皮日休","content":"莫怪朝来泪满衣，坠毛犹傍水花飞。辽东旧事今千古，却向人间葬令威。","dynasty":"唐代","title":"悼鹤"}
{"author":"皮日休","content":"狂霖昏悲吟，瘦桂对病卧。檐虚能彯斜，舍蠹易漏破。宵愁将琴攻，昼闷用睡过。堆书仍倾觞，富贵未换个。","dynasty":"唐代","title":"苦雨中又作四声诗寄鲁望。平去声"}
{"author":"皮日休","content":"枍指替制曳，康庄伤荒凉。主虏部伍苦，嫱亡房廊香。","dynasty":"唐代","title":"杂体诗其二"}
{"author":"皮日休","content":"麻姑古貌上仙才，谪向莲峰管玉台。瑞气染衣金液启，香烟映面紫文开。孤云尽日方离洞，双鹤移时只有苔。深夜寂寥存想歇，月天时下草堂来。","dynasty":"唐代","title":"华山李炼师所居"}
{"author":"皮日休","content":"病根冬养得，春到一时生。眼暗怜晨惨，心寒怯夜清。妻仍嫌酒癖，医只禁诗情。应被高人笑，忧身不似名。","dynasty":"唐代","title":"又寄次前韵"}
{"author":"皮日休","content":"烟雨晚来好，东塘下罱去。网小正星bI，舟轻欲腾翥。谁知荇深后，恰值鱼多处。浦口更有人，停桡一延伫。","dynasty":"唐代","title":"奉和鲁望渔具十五咏。罱"}
{"author":"皮日休","content":"亭午头未冠，端坐独愁予。贫家烟爨稀，灶底阴虫语。门小愧车马，廪空惭雀鼠。尽室未寒衣，机声羡邻女。","dynasty":"唐代","title":"贫居秋日"}
{"author":"皮日休","content":"绮閤飘香下太湖，乱兵侵晓上姑苏。越王大有堪羞处，只把西施赚得吴。郑妲无言下玉墀，夜来飞箭满罘罳。越王定指高台笑，却见当时金镂楣。半夜娃宫作战场，血腥犹杂宴时香。西施不及烧残蜡，犹为君王泣数行。素袜虽遮未掩羞，越兵犹怕伍员头。吴王恨魄今如在，只合西施濑上游。响屟廊中金玉步，采蘋山上绮罗身。不知水葬今何处，溪月弯弯欲效颦。","dynasty":"唐代","tags":"咏史怀古，组诗","title":"馆娃宫怀古五绝"}
{"author":"皮日休","content":"刘根昔成道，兹坞四百年。毿毿被其体，号为绿毛仙。因思清泠汲，凿彼岝峉巅。五色既炼矣，一勺方铿然。既用文武火，俄穷雌雄篇。赤盐扑红雾，白华飞素烟。服之生羽翼，倏尔冲玄天。真隐尚有迹，厥祀将近千。我来讨灵胜，到此期终焉。滴苦破窦净，藓深馀甃圆。澄如玉髓洁，泛若金精鲜。颜色半带乳，气味全和铅。饮之融痞蹇，濯之伸拘挛。有时玩者触，倏忽风雷颠。素绠丝不短，越罂腹甚便。汲时月液动，担处玉浆旋。敢献大司谏，置之铃阁前。清如介洁性，涤比扫荡权。炙背野人兴，亦思侯伯怜。也知饮冰苦，愿受一瓶泉。","dynasty":"唐代","title":"太湖诗。以毛公泉一瓶献上谏议因寄"}
{"author":"皮日休","content":"万树香飘水麝风，蜡熏花雪尽成红。夜深欢态状不得，醉客图开明月中。","dynasty":"唐代","title":"春日陪崔谏议樱桃园宴"}
{"author":"皮日休","content":"头戴华阳帽，手拄大夏筇。清晨陪道侣，来上缥缈峰。带露嗅药蔓，和云寻鹿踪。时惊q0p0鼠，飞上千丈松。翠壁内有室，叩之虚eGcP.古穴下彻海，视之寒鸿濛。遇歇有佳思，缘危无倦容。须臾到绝顶，似鸟穿樊笼。恐足蹈海日，疑身凌天风。众岫点巨浸，四方接圆穹。似将青螺髻，撒在明月中。片白作越分，孤岚为吴宫。一阵叆叇气，隐隐生湖东。激雷与波起，狂电将日红。礊礊雨点大，金髇轰下空。暴光隔云闪，仿佛亘天龙。连拳百丈尾，下拔湖之洪。捽为一雪山，欲与昭回通。移时却cs下，细碎衡与嵩。神物谅不测，绝景尤难穷。杖策下返照，渐闻仙观钟。烟波濆肌骨，云壑阗心胸。竟死爱未足，当生且欢逢。不然把天爵，自拜太湖公。","dynasty":"唐代","title":"太湖诗。缥缈峰"}
{"author":"皮日休","content":"丹霄路上歇征轮，胜地偷闲一日身。不署前驱惊野鸟，唯将后乘载诗人。岩边候吏云遮却，竹下朝衣露滴新。更向碧山深处问，不妨犹有草茅臣。","dynasty":"唐代","title":"陪江西裴公游襄州延庆寺"}
{"author":"皮日休","content":"竹树冷濩落，入门神已清。寒蛩傍枕响，秋菜上墙生。黄犬病仍吠，白驴饥不鸣。唯将一杯酒，尽日慰刘桢。冷卧空斋内，馀酲夕未消。秋花如有恨，寒蝶似无憀.檐上落斗雀，篱根生晚潮。若轮羁旅事，犹自胜皋桥。","dynasty":"唐代","title":"秋晚留题鲁望郊居二首"}
{"author":"皮日休","content":"悯征新价欲凌空，一首堪欺左太冲。只为白衣声过重，且非青汉路难通。贵侯待写过门下，词客偷名入卷中。手弄桂枝嫌不折，直教身殁负春风。","dynasty":"唐代","title":"伤卢献秀才"}
{"author":"皮日休","content":"重到云居独悄然，隔窗窥影尚疑禅。不逢野老来听法，犹见邻僧为引泉。龛上已生新石耳，壁间空带旧茶烟。南宗弟子时时到，泣把山花奠几筵。","dynasty":"唐代","title":"过云居院玄福上人旧居"}
{"author":"皮日休","content":"吾爱李太尉，崛起定中原。骁雄十万兵，四面围国门。一战取王畿，一叱散妖氛。乘舆既反正，凶竖争亡魂。巍巍柱天功，荡荡盖世勋。仁于曹孟德，勇过霍将军。丹券入帑藏，青史传子孙。所谓大丈夫，动合惊乾坤。所谓圣天子，难得忠贞臣。下以契鱼水，上以合风云。百世必一乱，千年方一人。吾虽翰墨子，气概敢不群。愿以太平颂，题向甘泉春。","dynasty":"唐代","title":"七爱诗。李太尉（晟）"}
{"author":"皮日休","content":"醒来山月高，孤枕群书里。酒渴漫思茶，山童呼不起。","dynasty":"唐代","title":"闲夜酒醒"}
{"author":"皮日休","content":"穿烟泉潺湲，触竹犊觳觫。荒篁香墙匡，熟鹿伏屋曲。","dynasty":"唐代","title":"奉和鲁望叠韵双声二首。叠韵山中吟"}
{"author":"皮日休","content":"重到云居独悄然，隔窗窥影尚疑禅。不逢野老来听法，犹见邻僧为引泉。龛上已生新石耳，壁间空带旧茶烟。南宗弟子时时到，泣把山花奠几筵。","dynasty":"唐代","title":"过云居院玄福上人旧居"}
{"author":"皮日休","content":"瘿床空默坐，清景不知斜。暗数菩提子，闲看薜荔花。——皮日休有情惟墨客，无语是禅家。背日聊依桂，尝泉欲试茶。——陆龟蒙石形蹲玉虎，池影闪金蛇。经笥安岩匼，瓶囊挂树桠。——皮日休书传沧海外，龛寄白云涯。竹色寒凌箔，灯光静隔纱。——陆龟蒙趁幽翻小品，逐胜讲南华。莎彩融黄露，莲衣染素霞。——皮日休水堪伤聚沫，风合落天葩。若许传心印，何辞古堞赊。——陆龟蒙","dynasty":"唐代","title":"寂上人院联句"}
{"author":"皮日休","content":"先生清骨葬烟霞，业破孤存孰为嗟。几箧诗编分贵位，一林石笋散豪家。儿过旧宅啼枫影，姬绕荒田泣稗花。唯我共君堪便戒，莫将文誉作生涯。","dynasty":"唐代","title":"鲁望悯承吉之孤为诗序邀予属和欲用予道振其孤…良友"}
{"author":"皮日休","content":"一领蓑正新，著来沙坞中。隔溪遥望见，疑是绿毛翁。襟色裛xU霭，袖香褵褷风。前头不施衮，何以为三公。","dynasty":"唐代","title":"添鱼具诗。蓑衣"}
{"author":"皮日休","content":"解洗馀酲晨半酉，星星仙吹起云门。耳根无厌听佳木，会尽山中寂静源。","dynasty":"唐代","title":"奉和鲁望闲居杂题五首。醒闻桧"}
{"author":"皮日休","content":"晚挂溪上网，映空如雾縠.闲来发其机，旋旋沈平绿。下处若烟雨，牵时似崖谷。必若遇鲲鲕，从教通一目。","dynasty":"唐代","title":"奉和鲁望渔具十五咏。网"}
{"author":"皮日休","content":"山风熟异果，应是供真仙。味似云腴美，形如玉脑圆。衔来多野鹤，落处半灵泉。必共玄都奈，花开不记年。","dynasty":"唐代","title":"奉和鲁望四明山九题。青棂子"}
{"author":"皮日休","content":"露槿风杉满曲除，高秋无事似云庐。醉多已任家人厌，病久还甘吏道疏。青桂巾箱时寄药，白纶卧具半抛书。君卿唇舌非吾事，且向江南问鳆鱼。","dynasty":"唐代","title":"新秋即事三首其三"}
{"author":"皮日休","content":"季春人病抛芳杜，仲夏溪波绕坏垣。衣典浊醪身倚桂，心中无事到云昏。数曲急溪冲细竹，叶舟来往尽能通。草香石冷无辞远，志在天台一遇中。桂叶似茸含露紫，葛花如绶蘸溪黄。连云更入幽深地，骨录闲携相猎郎。","dynasty":"唐代","title":"奉和鲁望药名离合夏月即事三首"}
{"author":"皮日休","content":"侵深寻嶔岑，势厉卫睥睨。荒王将乡亡，细丽蔽袂逝。枍栺替制曳，康庄伤荒凉。主虏部伍苦，嫱亡房廊香。","dynasty":"唐代","title":"奉和鲁望叠韵吴宫词二首"}
{"author":"皮日休","content":"五羊城在蜃楼边，墨绶垂腰正少年。山静不应闻屈鸟，草深从使翳贪泉。蟹奴晴上临潮槛，燕婢秋随过海船。一事与君消远宦，乳蕉花发讼庭前。","dynasty":"唐代","title":"送李明府之任海南"}
{"author":"皮日休","content":"羊昙留我昔经春，各以篇章斗五云。宾草每容闲处见，击琴多任醉中闻。钓前青翰交加倚，醉后红鱼取次分。为说风标曾入梦，上仙初著翠霞裙。","dynasty":"唐代","title":"奉和鲁望怀杨台文杨鼎文二秀才"}
{"author":"皮日休","content":"此曲太古音，由来无管奏。多云采樵乐，或说林泉候。一唱凝闲云，再谣悲顾兽。若遇采诗人，无辞收鄙陋。","dynasty":"唐代","title":"奉和鲁望樵人十咏。樵歌"}
{"author":"皮日休","content":"金华千点晓霜凝，独对壶觞又不能。已过重阳三十日，至今犹自待王弘。","dynasty":"唐代","title":"军事院霜菊盛开，因书一绝寄上谏议"}
{"author":"皮日休","content":"秖隈蒲褥岸乌纱，味道澄怀景便斜。红印寄泉惭郡守，青筐与笋愧僧家。茗炉尽日烧松子，书案经时剥瓦花。园吏暂栖君莫笑，不妨犹更著南华。","dynasty":"唐代","title":"夏景冲澹偶然作二首其一"}
{"author":"皮日休","content":"竹树冷濩落，入门神已清。寒蛩傍枕响，秋菜上墙生。黄犬病仍吠，白驴饥不鸣。唯将一杯酒，尽日慰刘桢。冷卧空斋内，馀酲夕未消。秋花如有恨，寒蝶似无憀.檐上落斗雀，篱根生晚潮。若轮羁旅事，犹自胜皋桥。","dynasty":"唐代","title":"秋晚留题鲁望郊居二首"}
{"author":"皮日休","content":"明真台上下仙官，玄藻初吟万籁寒。飙御有声时杳杳，宝衣无影自珊珊。蕊书乞见斋心易，玉籍求添拜首难。端简不知清景暮，灵芜香烬落金坛。","dynasty":"唐代","title":"奉和鲁望上元日道室焚修"}
{"author":"皮日休","content":"阔处只三尺，翛然足吾事。低篷挂钓车，枯蚌盛鱼饵。只好携桡坐，唯堪盖蓑睡。若遣遂平生，艅艎不如是。","dynasty":"唐代","title":"奉和鲁望渔具十五咏。舴艋"}
{"author":"皮日休","content":"破落古关城，犹能扼帝京。今朝行客过，不待晓鸡鸣。","dynasty":"唐代","title":"古函关"}
{"author":"皮日休","content":"乱峰四百三十二，欲问征君何处寻。红翠数声瑶室响，真檀一炷石楼深。山都遣负沽来酒，樵客容看化后金。从此谒师知不远，求官先有葛洪心。","dynasty":"唐代","title":"寄题罗浮轩辕先生所居"}
{"author":"皮日休","content":"闲骑小步马，独绕万年枝。尽日看花足，君王自不知。","dynasty":"唐代","title":"古宫词三首其二"}
{"author":"皮日休","content":"麝烟苒苒生银兔，蜡泪涟涟滴绣闺。舞袖莫欺先醉去，醒来还解验金泥。","dynasty":"唐代","title":"醉中先起李縠戏赠走笔奉酬"}
{"author":"皮日休","content":"水物轻明淡似秋，多情才子倚兰舟。碧莎裳下携诗草，黄篾楼中挂酒篘.莲叶蘸波初转棹，鱼儿簇饵未谙钩。共君莫问当时事，一点沙禽胜五侯。","dynasty":"唐代","title":"奉和鲁望新夏东郊闲泛"}
{"author":"皮日休","content":"八十余年住镜岩，鹿皮巾下雪髟髟。床寒不奈云萦枕，经润何妨雨滴函。饮涧猿回窥绝洞，缘梯人歇倚危杉。如何计吏穷于鸟，欲望仙都举一帆。","dynasty":"唐代","title":"寄题镜岩周尊师所居"}
{"author":"皮日休","content":"东莞为著姓，奕代皆隽哲。强学取科第，名声尽孤揭。自为方州来，清操称凛冽。唯写坟籍多，必云清俸绝。宣毫利若风，剡纸光于月。札吏指欲胼，万通排未阕。楼船若夏屋，欲载如垤㙞。转徙入吴都，纵横碍门闑。缥囊轻似雾，缃帙殷于血。以此为基构，将斯用贻厥。重于通侯印，贵却全师节。我爱参卿道，承家能介洁。潮田五万步，草屋十馀楶。微宦不能去，归来坐如刖。保兹万卷书，守慎如羁绁。念我曾苦心，相逢无间别。引之看秘宝，任得穷披阅。轴闲翠钿剥，签古红牙折。帙解带芸香，卷开和桂屑。枕兼石锋刃，榻共松疮疖。一卧寂无諠，数编看尽彻。或携归廨宇，或把穿林樾。挈过太湖风，抱宿支硎雪。如斯未星纪，悉得分毫末。剪除幽僻薮，涤荡玄微窟。学海正狂波，予头向中{殳頁}。圣人患不学，垂诫尤为切。苟昧古与今，何殊瘖共{目闋}。昔之慕经史，有以佣笔札。何况遇斯文，借之不曾辍。吾衣任縠纑，吾食甘糠覈。其道苟可光，斯文那自伐。何竹青堪杀，何蒲重好截。如能盈兼两，便足酬饥渴。有此竞苟荣，闻之兼可哕。东皋耨烟雨，南岭提薇蕨。何以谢徐君，公车不闻设。","dynasty":"唐代","title":"二游诗其一徐诗"}
{"author":"皮日休","content":"腰间插大柯，直入深谿里。空林伐一声，幽鸟相呼起。倒树去李父，倾巢啼木魅。不知仗钺者，除害谁如此。","dynasty":"唐代","title":"奉和鲁望樵人十咏。樵斧"}
{"author":"皮日休","content":"牺樽一何古，我抱期幽客。少恐消醍醐，满拟烘琥珀。猿窥曾扑泻，鸟蹋经欹仄。度度醒来看，皆如死生隔。","dynasty":"唐代","title":"酒中十咏。酒樽"}
{"author":"皮日休","content":"冷卧空斋内，馀酲夕未消。秋花如有恨，寒蝶似无憀。檐上落斗雀，篱根生晚潮。若轮羁旅事，犹自胜皋桥。","dynasty":"唐代","title":"秋晚留题鲁望郊居二首其二"}
{"author":"皮日休","content":"筤篣晓携去，蓦个山桑坞。开时送紫茗，负处沾清露。歇把傍云泉，归将挂烟树。满此是生涯，黄金何足数。","dynasty":"唐代","title":"茶中杂咏。茶籝"}
{"author":"皮日休","content":"一室无喧事事幽，还如贞白在高楼。天台画得千回看，湖目芳来百度游。无限世机吟处息，几多身计钓前休。他年谒帝言何事，请赠刘伶作醉侯。","dynasty":"唐代","title":"夏景冲澹偶然作二首其二"}
{"author":"皮日休","content":"已过重阳半月天，琅华千点照寒烟。蕊香亦似浮金靥，花样还如镂玉钱。玩影冯妃堪比艳，炼形萧史好争妍。无由擿向牙箱里，飞上方诸赠列仙。","dynasty":"唐代","title":"奉和鲁望白菊"}
{"author":"皮日休","content":"痴号多于顾恺之，更无馀事可从知。酒坊吏到常先见，鹤料符来每探支。凉后每谋清月社，晚来专赴白莲期。共君无事堪相贺，又到金齑玉鲙时。堪笑高阳病酒徒，幅巾潇洒在东吴。秋期净扫云根瘦，山信回缄乳管粗。白月半窗抄朮序，清泉一器授芝图。乞求待得西风起，尽挽烟帆入太湖。露槿风杉满曲除，高秋无事似云庐。醉多已任家人厌，病久还甘吏道疏。青桂巾箱时寄药，白纶卧具半抛书。君卿唇舌非吾事，且向江南问鳆鱼。","dynasty":"唐代","title":"新秋即事三首"}
{"author":"皮日休","content":"潼津罢惊有招提，近百年无战马嘶。壮士不言三尺剑，谋臣休道一丸泥。昔时驰道洪波上，今日宸居紫气西。关吏不劳重借问，弃繻生拟入耶溪。","dynasty":"唐代","title":"题潼关兰若"}
{"author":"皮日休","content":"龟山下最深，恶气何洋溢。涎水瀑龙巢，腥风卷蛟室。晓来林岑静，狞色如怒日。气涌扑炱煤，波澄埽纯漆。下有水君府，贝阙光比栉。左右列介臣，纵横守鳞卒。月中珠母见，烟际枫人出。生犀不敢烧，水怪恐摧捽。时有慕道者，作彼投龙术。端岩持碧简，斋戒挥紫笔。兼以金蜿蜒，投之光焌律。琴高坐赤鲤，何许纵仙逸。我愿与之游，兹焉托灵质。","dynasty":"唐代","title":"太湖诗其十二投龙潭"}
{"author":"皮日休","content":"我见先生道，休思郑广文。鹤翻希作伴，鸥却觅为群。逸好冠清月，高宜著白云。朝廷未无事，争任醉醺醺。能谙肉芝样，解讲隐书文。终古神仙窟，穷年麋鹿群。行厨煮白石，卧具拂青云。应在雷平上，支颐复半醺。","dynasty":"唐代","title":"鲁望示广文先生吴门二章情格高散可醒俗态…鲁望之命也"}
{"author":"皮日休","content":"波际插翠筠，离离似清籞.游鳞到溪口，入此无逃所。斜临杨柳津，静下鸬鹚侣。编此欲何之，终焉富春渚。","dynasty":"唐代","title":"奉和鲁望渔具十五咏。渔梁"}
{"author":"皮日休","content":"金华千点晓霜凝，独对壶觞又不能。已过重阳三十日，至今犹自待王弘。","dynasty":"唐代","title":"军事院霜菊盛开，因书一绝寄上谏议"}
{"author":"皮日休","content":"清曙萧森载酒来，凉风相引绕亭台。数声翡翠背人去，一番芙蓉含日开。茭叶深深埋钓艇，鱼儿漾漾逐流杯。竹屏风下登山屐，十宿高阳忘却回。","dynasty":"唐代","title":"习池晨起"}
{"author":"皮日休","content":"破落古关城，犹能扼帝京。今朝行客过，不待晓鸡鸣。","dynasty":"唐代","title":"古函关"}
{"author":"皮日休","content":"蒙茏中一径，绕在千峰里。歇处遇松根，危中值石齿。花穿枲衣落，云拂芒鞋起。自古行此途，不闻颠与坠。","dynasty":"唐代","title":"奉和鲁望樵人十咏。樵径"}
{"author":"皮日休","content":"镂羽彫毛迥出群，温黁飘出麝脐熏。夜来曾吐红茵畔，犹似溪边睡不闻。","dynasty":"唐代","title":"奉和鲁望玩金鸂鶒戏赠"}
{"author":"皮日休","content":"分明竞襞七香笺，王朗风姿尽列仙。盈箧共开华顶药，满瓶同坼惠山泉。蟹因霜重金膏溢，橘为风多玉脑鲜。吟罢不知诗首数，隔林明月过中天。","dynasty":"唐代","title":"寒夜文宴得泉字"}
{"author":"皮日休","content":"八十馀年住镜岩，鹿皮巾下雪髟髟。床寒不奈云萦枕，经润何妨雨滴函。饮涧猿回窥绝洞，缘梯人歇倚危杉。如何计吏穷于鸟，欲望仙都举一帆。","dynasty":"唐代","title":"寄题镜岩周尊师所居"}
{"author":"皮日休","content":"夷师本学外，仍善唐文字。吾人本尚舍，何况夷臣事。所以不学者，反为夷臣戏。所以尸禄人，反为夷臣忌。吁嗟华风衰，何尝不由是。","dynasty":"唐代","title":"正乐府十篇·颂夷臣"}
{"author":"皮日休","content":"笠泽多异竹，移之植后楹。一架三百本，绿沈森冥冥。圆紧珊瑚节，钐利翡翠翎。俨若青帝仗，矗如紫姑屏。槭槭微风度，漠漠轻霭生。如神语钧天，似乐奏洞庭。一玩九藏冷，再闻百骸醒。有根可以执，有pF可以馨。愿禀君子操，不敢先凋零。","dynasty":"唐代","title":"公斋四咏。新竹"}
{"author":"皮日休","content":"一勺如琼液，将愚拟望贤。欲知心不变，还似饮贪泉。","dynasty":"唐代","title":"聪明泉"}
{"author":"皮日休","content":"戚历杉阴入草堂，老僧相见似相忘。吟多几转莲花漏，坐久重焚柏子香。鱼惯斋时分净食，鸽能闲处傍禅床。云林满眼空羁滞，欲对弥天却自伤。","dynasty":"唐代","title":"奉和鲁望同游北禅院"}
{"author":"皮日休","content":"病根冬养得，春到一时生。眼暗怜晨惨，心寒怯夜清。妻仍嫌酒癖，医只禁诗情。应被高人笑，忧身不似名。","dynasty":"唐代","title":"又寄次前韵"}
{"author":"皮日休","content":"念尔风雅魄，幽咽犹能文。空令伤魂鸟，啼破山边坟。恨剧但埋土，声幽难放哀。坟古春自晚，愁绪空崔嵬。白杨老无花，枯根侵夜台。天高有时裂，川去何时回。双睫不能濡，六藏无可摧。不闻搴蓬事，何必深悲哉。","dynasty":"唐代","title":"追和幽独君诗次韵"}
{"author":"皮日休","content":"青盘香露倾荷女，子墨风流更不言。寺寺云萝堪度日，京尘到死扑侯门。","dynasty":"唐代","title":"奉和鲁望闲居杂题五首。好诗景"}
{"author":"皮日休","content":"潼津罢警有招提，近百年无战马嘶。壮士不言三尺剑，谋臣休道一丸泥。昔时驰道洪波上，今日宸居紫气西。关吏不劳重借问，弃繻生拟入耶溪。","dynasty":"唐代","title":"题潼关兰若"}
{"author":"皮日休","content":"一子落天上，生此青璧枝。欻从山之幽，劚断云根移。劲挺隐珪质，盘珊缇油姿。叶彩碧髓融，花状白毫蕤。棱层立翠节，偃蹇樛青螭。影淡雪霁后，香泛风和时。吾祖在月竁，孤贞能见怡。愿老君子地，不敢辞喧卑。","dynasty":"唐代","title":"公斋四咏。小桂"}
{"author":"皮日休","content":"莫怪朝来泪满衣，坠毛犹傍水花飞。辽东旧事今千古，却向人间葬令威。","dynasty":"唐代","title":"悼鹤"}
{"author":"皮日休","content":"天子丙戌年，淮右民多饥。就中颍之汭，转徙何累累。夫妇相顾亡，弃却抱中儿。兄弟各自散，出门如大痴。一金易芦卜，一缣换凫茈。荒村墓鸟树，空屋野花篱。儿童齧草根，倚桑空羸羸。斑白死路傍，枕土皆离离。方知圣人教，于民良在斯。厉能去人爱，荒能夺人慈。如何司牧者，有术皆在兹。粤吾何为人，数亩清溪湄。一写落第文，一家欢复嬉。朝食有麦饘，晨起有布衣。一身既饱暖，一家无怨咨。家虽有畎亩，手不秉镃基。岁虽有札瘥，庖不废晨炊。何道以致是，我有明公知。食之以侯食，衣之以侯衣。归时恤金帛，使我奉庭闱。抚己愧颍民，奚不进德为。因兹感知己，尽日空涕洟。","dynasty":"唐代","title":"三羞诗三首其三"}
{"author":"皮日休","content":"圆于玉柱滑于龙，来自衡阳彩翠中。拂润恐飞清夏雨，叩虚疑贮碧湘风。大胜书客裁成柬，颇赛谿翁截作筒。从此角巾因尔戴，俗人相访若为通。","dynasty":"唐代","title":"鲁望以竹夹膝见寄，因次韵酬谢"}
{"author":"皮日休","content":"阴阳为炭地为炉，铸出金钱不用模。莫向人间逞颜色，不知还解济贫无。","dynasty":"唐代","title":"金钱花"}
{"author":"皮日休","content":"堪羡鞠侯国，碧岩千万重。烟萝为印绶，云壑是堤封。泉遣狙公护，果教ce子供。尔徒如不死，应得蹑玄踪。","dynasty":"唐代","title":"奉和鲁望四明山九题。鞠侯"}
{"author":"皮日休","content":"腻于琼粉白于脂，京兆夫人未画眉。静婉舞偷将动处，西施嚬效半开时。通宵带露妆难洗，尽日凌波步不移。愿作水仙无别意，年年图与此花期。细嗅深看暗断肠，从今无意爱红芳。折来只合琼为客，把种应须玉甃塘。向日但疑酥滴水，含风浑讶雪生香。吴王台下开多少，遥似西施上素妆。","dynasty":"唐代","title":"咏白莲"}
{"author":"皮日休","content":"麝烟苒苒生银兔，蜡泪涟涟滴绣闺。舞袖莫欺先醉去，醒来还解验金泥。","dynasty":"唐代","title":"醉中先起李縠戏赠走笔奉酬"}
{"author":"皮日休","content":"浓似猩猩初染素，轻如燕燕欲凌空。可怜细丽难胜日，照得深红作浅红。","dynasty":"唐代","title":"重题蔷薇"}
{"author":"皮日休","content":"雪羽褵褷半惹泥，海云深处旧巢迷。池无飞浪争教舞，洲少轻沙若遣栖。烟外失群惭雁鹜，波中得志羡凫鹥.主人恩重真难遇，莫为心孤忆旧溪。","dynasty":"唐代","title":"奉和鲁望白鸥诗"}
{"author":"皮日休","content":"青冥向上玉霄峰，元始先生戴紫蓉。晓案琼文光洞壑，夜坛香气惹杉松。闲迎仙客来为鹤，静噀灵符去是龙。子细扪心无偃骨，欲随师去肯相容。","dynasty":"唐代","title":"寄题玉霄峰叶涵象尊师所居"}
{"author":"皮日休","content":"书淫传癖穷欲死，譊譊何必频相仍。日干阴藓厚堪剥，藤把欹松牢似绳。捣药香侵白袷袖，穿云润破乌纱棱。安得瑶池饮残酒，半醉骑下垂天鹏。","dynasty":"唐代","title":"奉和鲁望早秋吴体次韵"}
{"author":"皮日休","content":"谁绣连延满户陈，暂应遮得陆郎贫。红芳掩敛将迷蝶，翠蔓飘飖欲挂人。低拂地时如堕马，高临墙处似窥邻。只应是董双成戏，剪得神霞寸寸新。","dynasty":"唐代","title":"奉和鲁望蔷薇次韵"}
{"author":"皮日休","content":"石衣如发小溪清，溪上柴门架树成。园里水流浇竹响，窗中人静下棋声。几多狎鸟皆谙性，无限幽花未得名。满引红螺诗一首，刘桢失却病心情。","dynasty":"唐代","title":"李处士郊居"}
{"author":"皮日休","content":"乌皮几上困腾腾，玉柄清羸愧不能。昨夜眠时稀似鹤，今朝餐数减于僧。药销美禄应夭折，医过芳辰定鬼憎。任是雨多游未得，也须收在探花朋。","dynasty":"唐代","title":"卧病感春寄鲁望"}
{"author":"皮日休","content":"鹿门山下捕鱼郎，今向江南作渴羌。无事只陪看藕样，有钱唯欲买湖光。醉来浑忘移花处，病起空闻焙药香。何事对君犹有愧，一篷冲雪返华阳。","dynasty":"唐代","title":"寄怀南阳润卿"}
{"author":"皮日休","content":"袖然三五寸，生必依岩洞。寒恐结红铅，暖疑销紫汞。圆如玉轴光，脆似琼英冻。每为遇之疏，南山挂幽梦。","dynasty":"唐代","title":"茶中杂咏其三茶笋"}
{"author":"皮日休","content":"晚挂溪上网，映空如雾縠.闲来发其机，旋旋沈平绿。下处若烟雨，牵时似崖谷。必若遇鲲鲕，从教通一目。","dynasty":"唐代","title":"奉和鲁望渔具十五咏。网"}
{"author":"皮日休","content":"山期须早赴，世累莫迟留。忽遇狂风起，闲心不自由。","dynasty":"唐代","title":"史处士"}
{"author":"皮日休","content":"夏过无担石，日高开板扉。僧虽与筒簟，人不典蕉衣。鹤静共眠觉，鹭驯同钓归。生公石上月，何夕约谭微。","dynasty":"唐代","title":"临顿其五"}
{"author":"皮日休","content":"忆山月，前溪后溪清复绝。看看又及桂花时，空寄子规啼处血。","dynasty":"唐代","title":"杂体诗其六夜会问荅十"}
{"author":"皮日休","content":"轻如隐起腻如饴，除却鲛工解制稀。欲写恐成河伯诏，试裁疑是水仙衣。毫端白獭脂犹湿，指下冰蚕子欲飞。若用莫将闲处去，好题春思赠江妃。","dynasty":"唐代","title":"奉酬鲁望见答鱼笺之什"}
{"author":"皮日休","content":"何时有此溪，应便生幽木。橡实养山禽，藤花蒙涧鹿。不止产蒸薪，愿当歌棫朴。君知天意无，以此安吾族。","dynasty":"唐代","title":"奉和鲁望樵人十咏其一樵溪"}
{"author":"皮日休","content":"借问山中许道士，此回归去复何如。竹屏风扇抄遗事，柘步舆竿系隐书。绛树实多分紫鹿，丹沙泉浅种红鱼。东卿旄节看看至，静启茅斋慎扫除。","dynasty":"唐代","title":"南阳润卿将归雷平因而有赠"}
{"author":"皮日休","content":"羊昙留我昔经春，各以篇章斗五云。宾草每容闲处见，击琴多任醉中闻。钓前青翰交加倚，醉后红鱼取次分。为说风标曾入梦，上仙初著翠霞裙。","dynasty":"唐代","title":"奉和鲁望怀杨台文杨鼎文二秀才"}
{"author":"皮日休","content":"东莞为著姓，奕代皆隽哲。强学取科第，名声尽孤揭。自为方州来，清操称凛冽。唯写坟籍多，必云清俸绝。宣毫利若风，剡纸光与月。札吏指欲胼，万通排未阕。楼船若夏屋，欲载如垤eJ.转徙入吴都，纵横碍门闑.缥囊轻似雾，缃帙殷于血。以此为基构，将斯用贻厥。重于通侯印，贵却全师节。我爱参卿道，承家能介洁。潮田五万步，草屋十馀楶.微宦不能去，归来坐如刖。保兹万卷书，守慎如羁绁。念我曾苦心，相逢无间别。引之看秘宝，任得穷披阅。轴闲翠钿剥，签古红牙折。帙解带芸香，卷开和桂屑。枕兼石锋刃，榻共松疮疖。一卧寂无喧，数编看尽彻。或携归廨宇，或把穿林樾。挈过太湖风，抱宿支硎雪。如斯未星纪，悉得分毫末。翦除幽僻薮，涤荡玄微窟。学海正狂波，予头向中bK.圣人患不学，垂诫尤为切。苟昧古与今，何殊喑共fw.昔之慕经史，有以佣笔札。何况遇斯文，借之不曾辍。吾衣任縠纑，吾食某糠核。其道苟可光，斯文那自伐。何竹青堪杀，何蒲重好截。如能盈兼两，便足酬饥渴。有此竞苟荣，闻之兼可哕。东皋耨烟雨，南岭提薇蕨。何以谢徐君，公车不闻设。","dynasty":"唐代","title":"二游诗。徐诗"}
{"author":"皮日休","content":"朝空笭箵去，暮实笭箵归。归来倒却鱼，挂在幽窗扉。但闻虾蚬气，欲生蘋藻衣。十年佩此处，烟雨苦霏霏。","dynasty":"唐代","title":"奉和鲁望渔具十五咏。笭箵"}
{"author":"皮日休","content":"共老林泉忍暂分，此生应不识回文。几枚竹笥送德曜，一乘柴车迎少君。举案品多缘涧药，承家事少为谿云。居然自是幽人事，辄莫教他孙寿闻。","dynasty":"唐代","title":"临顿宅将有归于之日鲁望以诗见贶，因抒怀酬之"}
{"author":"皮日休","content":"分明仙籍列清虚，自是还丹九转疏。画虎已成翻类狗，登龙才变即为鱼。空惭季布千金诺，但负刘弘一纸书。犹有报恩方寸在，不知通塞竟何如。","dynasty":"唐代","title":"宏词下第感恩献兵部侍郎"}
{"author":"皮日休","content":"闲寻尧氏山，遂入深深坞。种荈已成园，栽葭宁记亩。石洼泉似掬，岩罅云如缕。好是夏初时，白花满烟雨。","dynasty":"唐代","title":"茶中杂咏。茶坞"}
{"author":"皮日休","content":"镂出容刀饰，亲逢巧笑难。日中骚客佩，争奈即阑干。","dynasty":"唐代","title":"和鲁望风人诗三首其二"}
{"author":"皮日休","content":"先生一向事虚皇，天市坛西与世忘。环堵养龟看气诀，刀圭饵犬试仙方。静探石脑衣裾润，闲炼松脂院落香。闻道征贤须有诏，不知何日到良常。冥心唯事白英君，不问人间爵与勋。林下醉眠仙鹿见，洞中闲话隐芝闻。石床卧苦浑无藓，藤箧开稀恐有云。料得虚皇新诏样，青琼板上绿为文。凤骨轻来称瘦容，华阳馆主未成翁。数行玉札存心久，一掬云浆漱齿空。白石煮多熏屋黑，丹砂埋久染泉红。他年欲事先生去，十赉须加陆逸冲。","dynasty":"唐代","title":"怀华阳润卿博士三首"}
{"author":"皮日休","content":"不敢量樵重，唯知益薪束。轧轧下山时，弯弯向身曲。清泉洗得洁，翠霭侵来绿。看取荷戈人，谁能似吾属。","dynasty":"唐代","title":"奉和鲁望樵人十咏。樵担"}
{"author":"皮日休","content":"能谙肉芝样，解讲隐书文。终古神仙窟，穷年麋鹿群。行厨煮白石，卧具拂青云。应在雷平上，支颐复半醺。","dynasty":"唐代","title":"鲁望示广文先生吴门二章情格高散可醒俗态因追想山中风度次韵属和存于诗编鲁望之命也其二"}
{"author":"皮日休","content":"愔愔清庙，仪仪象服。我尸出矣，迎神之谷。杳杳阴竹，坎坎路鼓。我尸入矣，得神之祜。","dynasty":"唐代","title":"补周礼九夏系文其二肆夏"}
{"author":"皮日休","content":"方朔家贫未有车，肯从荣利舍樵渔。从公未怪多侵酒，见客唯求转借书。暂听松风生意足，偶看溪月世情疏。如钩得贵非吾事，合向烟波为五鱼。","dynasty":"唐代","title":"寒日书斋即事三首其三"}
{"author":"皮日休","content":"楼殿倚明月，参差如乱峰。宫花半夜发，不待景阳钟。闲骑小步马，独绕万年枝。尽日看花足，君王自不知。玉枕寐不足，宫花空触檐。梁间燕不睡，应怪夜明帘。","dynasty":"唐代","title":"古宫词三首"}
{"author":"皮日休","content":"相约晚樵去，跳踉上山路。将花饵鹿麛，以果投猿父。束薪白云湿，负担春日暮。何不寿童乌，果为玄所误。","dynasty":"唐代","title":"奉和鲁望樵人十咏。樵子"}
{"author":"皮日休","content":"得乐湖海志，不厌华辀小。月中抛一声，惊起滩上鸟。心将潭底测，手把波文袅。何处觅奔车，平波今渺渺。","dynasty":"唐代","title":"奉和鲁望渔具十五咏其五钓车"}
{"author":"皮日休","content":"讲殿谈馀著赐衣，椰帆却返旧禅扉。贝多纸上经文动，如意瓶中佛爪飞。飓母影边持戒宿，波神宫里受斋归。家山到日将何入，白象新秋十二围。","dynasty":"唐代","title":"送圆载上人归日本国"}
{"author":"皮日休","content":"讲散重云下九天，大君恩赐许随缘。霜中一钵无辞乞，湖上孤舟不废禅。梦入琼楼寒有月，行过石树冻无烟。他时瓜镜知何用，吴越风光满御筵。","dynasty":"唐代","title":"腊后送内大德从勖游天台"}
{"author":"皮日休","content":"阴宫何处渊，到此洞潺湲。敲碎一轮月，熔销半段天。响高吹谷动，势急喷云旋。料得深秋夜，临流尽古仙。","dynasty":"唐代","title":"奉和鲁望四明山九题。潺湲洞"}
{"author":"皮日休","content":"丹霄路上歇征轮，胜地偷闲一日身。不署前驱惊野鸟，唯将后乘载诗人。岩边候吏云遮却，竹下朝衣露滴新。更向碧山深处问，不妨犹有草茅臣。","dynasty":"唐代","title":"陪江西裴公游襄州延庆寺"}
{"author":"皮日休","content":"雪羽褵褷半惹泥，海云深处旧巢迷。池无飞浪争教舞，洲少轻沙若遣栖。烟外失群惭雁鹜，波中得志羡凫鹥.主人恩重真难遇，莫为心孤忆旧溪。","dynasty":"唐代","title":"奉和鲁望白鸥诗"}
{"author":"皮日休","content":"镂羽彫毛迥出群，温黁飘出麝脐熏。夜来曾吐红茵畔，犹似溪边睡不闻。","dynasty":"唐代","title":"奉和鲁望玩金鸂鶒戏赠"}
{"author":"皮日休","content":"蒙茏中一径，绕在千峰里。歇处遇松根，危中值石齿。花穿枲衣落，云拂芒鞋起。自古行此途，不闻颠与坠。","dynasty":"唐代","title":"奉和鲁望樵人十咏。樵径"}
{"author":"皮日休","content":"季春人病抛芳杜，仲夏溪波绕坏垣。衣典浊醪身倚桂，心中无事到云昏。数曲急溪冲细竹，叶舟来往尽能通。草香石冷无辞远，志在天台一遇中。桂叶似茸含露紫，葛花如绶蘸溪黄。连云更入幽深地，骨录闲携相猎郎。","dynasty":"唐代","title":"奉和鲁望药名离合夏月即事三首"}
{"author":"皮日休","content":"北顾欢游悲沈宋，南徐陵寝叹齐梁。水边韶景无穷柳，寒被江淹一半黄。","dynasty":"唐代","title":"奉和鲁望寒日古人名一绝"}
{"author":"皮日休","content":"高眠可为要玄纁，鹊尾金炉一世焚。尘外乡人为许掾，山中地主是茅君。将收芝菌唯防雪，欲晒图书不奈云。若使华阳终卧去，汉家封禅用谁文。","dynasty":"唐代","title":"寄润卿博士"}
{"author":"皮日休","content":"不敢量樵重，唯知益薪束。轧轧下山时，弯弯向身曲。清泉洗得洁，翠霭侵来绿。看取荷戈人，谁能似吾属。","dynasty":"唐代","title":"奉和鲁望樵人十咏。樵担"}
{"author":"皮日休","content":"桂叶似茸含露紫，葛花如绶蘸溪黄。连云更入幽深地，骨录闲携相猎郎。","dynasty":"唐代","title":"杂体诗其三"}
{"author":"皮日休","content":"白纶巾下发如丝，静倚枫根坐钓矶。中妇桑村挑叶去，小儿沙市买蓑归。雨来莼菜流船滑，春后鲈鱼坠钓肥。西塞山前终日客，隔波相羡尽依依。","dynasty":"唐代","title":"西塞山泊渔家"}
{"author":"皮日休","content":"共老林泉忍暂分，此生应不识回文。几枚竹笥送德曜，一乘柴车迎少君。举案品多缘涧药，承家事少为谿云。居然自是幽人事，辄莫教他孙寿闻。","dynasty":"唐代","title":"临顿宅将有归于之日鲁望以诗见贶，因抒怀酬之"}
{"author":"皮日休","content":"移土湖岸边，一半和鱼子。池中得春雨，点点活如蚁。一月便翠鳞，终年必赪尾。借问两绶人，谁知种鱼利。","dynasty":"唐代","title":"奉和鲁望渔具十五咏·种鱼"}
{"author":"皮日休","content":"松陵清净雪消初，见底新安恐未如。稳凭船舷无一事，分明数得鲙残鱼。","dynasty":"唐代","title":"松江早春"}
{"author":"皮日休","content":"云侵坏衲重隈肩，不下南峰不记年。池里群鱼曾受戒，林间孤鹤欲参禅。鸡头竹上开危径，鸭脚花中擿废泉。无限吴都堪赏事，何如来此看师眠。","dynasty":"唐代","title":"题支山南峰僧"}
{"author":"皮日休","content":"径盘在山肋，缭绕穷云端。摘菌杖头紫，缘崖屐齿刓。半日到上真，洞宫知造难。双户启真景，斋心方可观。天钧鸣响亮，天禄行蹒跚。琪树夹一径，万条青琅玕。两松峙庭际，怪状吁可叹。大螾腾共结，修蛇飞相盘。皮肤坼甲胄，枝节擒貙犴。罅处似天裂，朽中如井眢。襹褷风声㾌，跁跒地力痑。根上露钳釱，空中狂波澜。合时若莽苍，辟处如轘辕。俨对无霸阵，静问严陵滩。灵飞一以护，山都焉敢干。两廊洁寂历，中殿高巑岏。静架九色节，闲悬十绝幡。微风时一吹，百宝清阑珊。昔有叶道士，位当升灵官。欲笺紫微志，唯食虹影丹。既逐隐龙去，道风由此残。犹闻绛目草，往往生空坛。羽客两三人，石上谭泥丸。谓我或龙胄，粲然与之欢。衣巾紫华冷，食次白芝寒。自觉有真气，恐随风力抟。明朝若更往，必拟隳儒冠。","dynasty":"唐代","title":"太湖诗其十四上真观"}
{"author":"皮日休","content":"忆山月，前溪后溪清复绝。看看又及桂花时，空寄子规啼处血。","dynasty":"唐代","title":"杂体诗其六夜会问荅十"}
{"author":"皮日休","content":"溪云涧鸟本吾侪，刚为浮名事事乖。十里寻山为思役，五更看月是情差。分将吟咏华双鬓，力以壶觞固百骸。争得草堂归卧去，共君同作太常斋。","dynasty":"唐代","title":"醉中偶作呈鲁望"}
{"author":"皮日休","content":"十里松萝阴乱石，门前幽事雨来新。野霜浓处怜残菊，潭上花开不见人。","dynasty":"唐代","title":"杂体诗其二"}
{"author":"皮日休","content":"相约晚樵去，跳踉上山路。将花饵鹿麛，以果投猿父。束薪白云湿，负担春日暮。何不寿童乌，果为玄所误。","dynasty":"唐代","title":"奉和鲁望樵人十咏其四樵子"}
{"author":"皮日休","content":"威仰噤死不敢语，琼花云魄清珊珊。溪光冷射触鸀鳿，柳带冻脆攒栏杆。竹根乍烧玉节快，酒面新泼金膏寒。全吴缥瓦十万户，惟君与我如袁安。","dynasty":"唐代","title":"奉和鲁望早春雪中作吴体见寄"}
{"author":"皮日休","content":"洪源谁孕，疏为江河。大块孰埏，播为山阿。厥流浩漾，厥势嵯峨。今君之酌，慰我实多。","dynasty":"唐代","title":"补周礼九夏系文其七族夏"}
{"author":"皮日休","content":"织恨凝愁映鸟飞，半旬飘洒掩韶晖。山容洗得如烟瘦，地脉流来似乳肥。野客正闲移竹远，幽人多病探花稀。何年细湿华阳道，两乘巾车相并归。","dynasty":"唐代","title":"奉和鲁望春雨即事次韵"}
{"author":"皮日休","content":"名卿风度足杓斜，一舸闲寻二许家。天影晓通金井水，山灵深护玉门沙。空坛礼后销香母，阴洞缘时触乳花。尽待于公作廷尉，不须从此便餐霞。","dynasty":"唐代","title":"送董少卿游茅山"}
{"author":"皮日休","content":"腰间插大柯，直入深谿里。空林伐一声，幽鸟相呼起。倒树去李父，倾巢啼木魅。不知仗钺者，除害谁如此。","dynasty":"唐代","title":"奉和鲁望樵人十咏。樵斧"}
{"author":"皮日休","content":"十里松萝阴乱石，门前幽事雨来新。野霜浓处怜残菊，潭上花开不见人。","dynasty":"唐代","title":"杂体诗其二"}
{"author":"皮日休","content":"不敢量樵重，唯知益薪束。轧轧下山时，弯弯向身曲。清泉洗得洁，翠霭侵来绿。看取荷戈人，谁能似吾属。","dynasty":"唐代","title":"奉和鲁望樵人十咏。樵担"}
{"author":"皮日休","content":"十里松门国清路，饭猿台上菩提树。怪来烟雨落晴天，元是海风吹瀑布。","dynasty":"唐代","title":"寄题天台国清寺齐梁体"}
{"author":"皮日休","content":"径盘在山肋，缭绕穷云端。摘菌杖头紫，缘崖屐齿刓。半日到上真，洞宫知造难。双户启真景，斋心方可观。天钧鸣响亮，天禄行蹒跚。琪树夹一径，万条青琅玕。两松峙庭际，怪状吁可叹。大螾腾共结，修蛇飞相盘。皮肤坼甲胄，枝节擒貙犴。罅处似天裂，朽中如井眢。褵褷风声癣，跁跒地方痑。根上露钳釱，空中狂波澜。合时若莽苍，辟处如轘辕。俨对无霸阵，静问严陵滩。灵飞一以护，山都焉敢干？两廊洁寂历，中殿高巑岏。静架九色节，闲悬十绝幡。微风时一吹，百宝清阑珊。昔有叶道士，位当升灵官。欲笺紫微志，唯食虹影丹。既逐隐龙去，道风由此残。犹闻绛目草，往往生空坛。羽客两三人，石上谭泥丸。谓我或龙胄，粲然与之欢。衣巾紫华冷，食次白芝寒。自觉有真气，恐随风力抟。明朝若更住，必拟隳儒冠。","dynasty":"唐代","title":"太湖诗·上真观"}
{"author":"皮日休","content":"八十馀年住镜岩，鹿皮巾下雪髟髟。床寒不奈云萦枕，经润何妨雨滴函。饮涧猿回窥绝洞，缘梯人歇倚危杉。如何计吏穷于鸟，欲望仙都举一帆。","dynasty":"唐代","title":"寄题镜岩周尊师所居"}
{"author":"皮日休","content":"雨涤烟锄伛偻赍，绀牙红甲两三畦。药名却笑桐君少，年纪翻嫌竹祖低。白石静敲蒸朮火，清泉闲洗种花泥。怪来昨日休持钵，一尺雕胡似掌齐。香蔓蒙茏覆昔邪，桂烟杉露湿袈裟。石盆换水捞松叶，竹径穿床避笋芽。藜杖移时挑细药，铜瓶尽日灌幽花。支公谩道怜神骏，不及今朝种一麻。","dynasty":"唐代","title":"重玄寺元达年逾八十好种名药凡所…余奇而访之因题二章"}
{"author":"皮日休","content":"腰间插大柯，直入深溪里。空林伐一声，幽鸟相呼起。倒树去李父，倾巢啼木魅。不知仗钺者，除害谁如此。","dynasty":"唐代","title":"奉和鲁望樵人十咏其六樵斧"}
{"author":"皮日休","content":"太湖有曲处，其门为两崖。当中数十顷，别如一天池。号为销夏湾，此名无所私。赤日莫斜照，清风多遥吹。沙屿扫粉墨，松竹调埙篪。山果红靺鞨，水苔青wK髵。木阴厚若瓦，岩磴滑如饴。我来此游息，夏景方赫曦。一坐盘石上，肃肃寒生肌。小艖或可泛，短策或可支。行惊翠羽起，坐见白莲披。敛袖弄轻浪，解巾敌凉飔.但有水云见，更馀沙禽知。京洛往来客，暍死缘奔驰。此中便可老，焉用名利为。","dynasty":"唐代","title":"太湖诗。销夏湾"}
{"author":"皮日休","content":"茑拂萝捎一树梅，玉妃无侣独裴回。好临王母瑶池发，合傍萧家粉水开。共月已为迷眼伴，与春先作断肠媒。不堪便向多情道，万片霜华雨损来。","dynasty":"唐代","title":"行次野梅"}
{"author":"皮日休","content":"四弦才罢醉蛮奴，醽醁馀香在翠炉。夜半醒来红蜡短，一枝寒泪作珊瑚。","dynasty":"唐代","tags":"宴饮，愁苦，咏史，怀古","title":"春夕酒醒"}
{"author":"皮日休","content":"霜中笛，落梅一曲瑶华滴。不知青女是何人，三奏未终头已白。","dynasty":"唐代","title":"杂体诗其九夜会问荅十"}
{"author":"皮日休","content":"瘿床空默坐，清景不知斜。暗数菩提子，闲看薜荔花。——皮日休有情惟墨客，无语是禅家。背日聊依桂，尝泉欲试茶。——陆龟蒙石形蹲玉虎，池影闪金蛇。经笥安岩匼，瓶囊挂树桠。——皮日休书传沧海外，龛寄白云涯。竹色寒凌箔，灯光静隔纱。——陆龟蒙趁幽翻小品，逐胜讲南华。莎彩融黄露，莲衣染素霞。——皮日休水堪伤聚沫，风合落天葩。若许传心印，何辞古堞赊。——陆龟蒙","dynasty":"唐代","title":"寂上人院联句"}
{"author":"皮日休","content":"欲下持衡诏，先容解印归。露浓春后泽，霜薄霁来威。旧化堪治疾，馀恩可疗饥。隔花攀去棹，穿柳挽行衣。佐理能无取，酬知力甚微。空将千感泪，异日拜黄扉。","dynasty":"唐代","title":"谏议以罢郡将归以六韵赐示，因伫酬献"}
{"author":"皮日休","content":"南越贡珠玑，西蜀进罗绮。到京未晨旦，一一见天子。如何贤与俊，为贡贱如此。所知不可求，敢望前席事。吾闻古圣人，射宫亲选士。不肖尽屏迹，贤能皆得位。所以谓得人，所以称多士。叹息几编书，时哉又何异。","dynasty":"唐代","title":"正乐府十篇。贱贡士"}
{"author":"皮日休","content":"圆似写月魂，轻如织烟翠。涔涔向上雨，不乱窥鱼思。携来沙日微，挂处江风起。纵带二梁冠，终身不忘尔。","dynasty":"唐代","title":"添鱼具诗。箬笠"}
{"author":"皮日休","content":"东莞为著姓，奕代皆隽哲。强学取科第，名声尽孤揭。自为方州来，清操称凛冽。唯写坟籍多，必云清俸绝。宣毫利若风，剡纸光于月。札吏指欲胼，万通排未阕。楼船若夏屋，欲载如垤㙞。转徙入吴都，纵横碍门闑。缥囊轻似雾，缃帙殷于血。以此为基构，将斯用贻厥。重于通侯印，贵却全师节。我爱参卿道，承家能介洁。潮田五万步，草屋十馀楶。微宦不能去，归来坐如刖。保兹万卷书，守慎如羁绁。念我曾苦心，相逢无间别。引之看秘宝，任得穷披阅。轴闲翠钿剥，签古红牙折。帙解带芸香，卷开和桂屑。枕兼石锋刃，榻共松疮疖。一卧寂无諠，数编看尽彻。或携归廨宇，或把穿林樾。挈过太湖风，抱宿支硎雪。如斯未星纪，悉得分毫末。剪除幽僻薮，涤荡玄微窟。学海正狂波，予头向中{殳頁}。圣人患不学，垂诫尤为切。苟昧古与今，何殊瘖共{目闋}。昔之慕经史，有以佣笔札。何况遇斯文，借之不曾辍。吾衣任縠纑，吾食甘糠覈。其道苟可光，斯文那自伐。何竹青堪杀，何蒲重好截。如能盈兼两，便足酬饥渴。有此竞苟荣，闻之兼可哕。东皋耨烟雨，南岭提薇蕨。何以谢徐君，公车不闻设。","dynasty":"唐代","title":"二游诗其一徐诗"}
{"author":"皮日休","content":"象鼎格仍高，其中不烹饪。唯将煮浊醪，用以资酣饮。偏宜旋樵火，稍近馀酲枕。若得伴琴书，吾将著闲品。","dynasty":"唐代","title":"奉和添酒中六咏其五酒鎗"}
{"author":"皮日休","content":"能谙肉芝样，解讲隐书文。终古神仙窟，穷年麋鹿群。行厨煮白石，卧具拂青云。应在雷平上，支颐复半醺。","dynasty":"唐代","title":"鲁望示广文先生吴门二章情格高散可醒俗态因追想山中风度次韵属和存于诗编鲁望之命也其二"}
{"author":"皮日休","content":"桂叶似茸含露紫，葛花如绶蘸溪黄。连云更入幽深地，骨录闲携相猎郎。","dynasty":"唐代","title":"杂体诗其三"}
{"author":"皮日休","content":"满院松桂阴，日午却不知。山人睡一觉，庭鹊立未移。出檐趁云去，忘戴白接z5.书眼若薄雾，酒肠如漏卮。身外所劳者，饮食须自持。何如便绝粒，直使身无为。","dynasty":"唐代","title":"鹿门夏日"}
{"author":"皮日休","content":"𤫩𤫩衡笄，翚衣褕翟。自内而祭，为君之则。","dynasty":"唐代","title":"补周礼九夏系文其六齐夏"}
{"author":"皮日休","content":"世外为交不是亲，醉吟俱岸白纶巾。清风月白更三点，未放华阳鹤上人。","dynasty":"唐代","title":"润卿鲁望寒夜见访，各惜其志，遂成一绝"}
{"author":"皮日休","content":"谁绣连延满户陈，暂应遮得陆郎贫。红芳掩敛将迷蝶，翠蔓飘飖欲挂人。低拂地时如堕马，高临墙处似窥邻。只应是董双成戏，剪得神霞寸寸新。","dynasty":"唐代","title":"奉和鲁望蔷薇次韵"}
{"author":"皮日休","content":"亭午头未冠，端坐独愁予。贫家烟爨稀，灶底阴虫语。门小愧车马，廪空惭雀鼠。尽室未寒衣，机声羡邻女。","dynasty":"唐代","title":"贫居秋日"}
{"author":"皮日休","content":"金鸡烟外上临轩，紫诰新垂作解恩。涿鹿未销初败血，新安顿雪已坑魂。空林叶尽蝗来郡，腐骨花生战后村。未遣蒲车问幽隐，共君应老抱桐孙。","dynasty":"唐代","title":"奉和鲁望徐方平后闻赦次韵"}
{"author":"皮日休","content":"南越贡珠玑，西蜀进罗绮。到京未晨旦，一一见天子。如何贤与俊，为贡贱如此。所知不可求，敢望前席事。吾闻古圣人，射宫亲选士。不肖尽屏迹，贤能皆得位。所以谓得人，所以称多士。叹息几编书，时哉又何异。","dynasty":"唐代","title":"正乐府十篇。贱贡士"}
{"author":"皮日休","content":"崦里何幽奇，膏腴二十顷。风吹稻花香，直过龟山顶。青苗细腻卧，白羽悠溶静。塍畔起鸊鹈，田中通舴艋。几家傍潭洞，孤戍当林岭。罢钓时煮菱，停缲或焙茗。峭然八十翁，生计于此永。苦力供征赋，怡颜过朝暝。洞庭取异事，包山极幽景。念尔饱得知，亦是遗民幸。","dynasty":"唐代","title":"太湖诗。崦里（傍龟山下有良田二十顷）"}
{"author":"皮日休","content":"东莞为著姓，奕代皆隽哲。强学取科第，名声尽孤揭。自为方州来，清操称凛冽。唯写坟籍多，必云清俸绝。宣毫利若风，剡纸光与月。札吏指欲胼，万通排未阕。楼船若夏屋，欲载如垤土臬。转徙入吴都，纵横碍门闑。缥囊轻似雾，缃帙殷于血。以此为基构，将斯用贻厥。重于通侯印，贵却全师节。我爱参卿道，承家能介洁。潮田五万步，草屋十余楶。微宦不能去，归来坐如刖。保兹万卷书，守慎如羁绁。念我曾苦心，相逢无间别。引之看秘宝，任得穷披阅。轴闲翠钿剥，签古红牙折。帙解带芸香，卷开和桂屑。枕兼石锋刃，榻共松疮疖。一卧寂无喧，数编看尽彻。或携归廨宇，或把穿林樾。挈过太湖风，抱宿支硎雪。如斯未星纪，悉得分毫末。翦除幽僻薮，涤荡玄微窟。学海正狂波，予头向中殳页。圣人患不学，垂诫尤为切。苟昧古与今，何殊喑共目闋。昔之慕经史，有以佣笔札。何况遇斯文，借之不曾辍。吾衣任縠纑，吾食某糠敖。其道苟可光，斯文那自伐。何竹青堪杀，何蒲重好截？如能盈兼两，便足酬饥渴。有此竞苟荣，闻之兼可哕。东皋耨烟雨，南岭提薇蕨。何以谢徐君，公车不闻设。","dynasty":"唐代","title":"二游诗·徐诗"}
{"author":"皮日休","content":"生于顾渚山，老在漫石坞。语气为茶荈，衣香是烟雾。庭从dx子遮，果任獳师虏。日晚相笑归，腰间佩轻篓。","dynasty":"唐代","title":"茶中杂咏。茶人"}
{"author":"皮日休","content":"晓景澹无际，孤舟恣回环。试问最幽处，号为明月湾。半岩翡翠巢，望见不可攀。柳弱下丝网，藤深垂花鬘。松瘿忽似狖，石文或如虥。钓坛两三处，苔老腥斑斑。沙雨几处霁，水禽相向闲。野人波涛上，白屋幽深间。晓培橘栽去，暮作鱼梁还。清泉出石砌，好树临柴关。对此老且死，不知忧与患。好境无处住，好处无境删。赧然不自适，脉脉当湖山。","dynasty":"唐代","title":"太湖诗其十明月湾"}
{"author":"皮日休","content":"潼津罢惊有招提，近百年无战马嘶。壮士不言三尺剑，谋臣休道一丸泥。昔时驰道洪波上，今日宸居紫气西。关吏不劳重借问，弃繻生拟入耶溪。","dynasty":"唐代","title":"题潼关兰若"}
{"author":"皮日休","content":"红垆高几尺，颇称幽人意。火作缥醪香，灰为冬醷气。有枪尽龙头，有主皆犊鼻。倘得作杜根，佣保何足愧。","dynasty":"唐代","title":"酒中十咏。酒垆"}
{"author":"皮日休","content":"雪羽䙰褷半惹泥，海云深处旧巢迷。池无飞浪争教舞，洲少轻沙若遣栖。烟外失群惭雁鹜，波中得志羡凫鹥。主人恩重真难遇，莫为心孤忆旧溪。","dynasty":"唐代","title":"奉和鲁望白鸥诗"}
{"author":"皮日休","content":"欹红婑媠力难任，每叶头边半米金。可得教他水妃见，两重元是一重心。","dynasty":"唐代","title":"木兰后池三咏。重台莲花"}
{"author":"皮日休","content":"绝壑秖怜白羽傲，穷溪唯觉锦鳞痴。更深尚有通樵处，或是秦人未可知。","dynasty":"唐代","title":"虎丘寺西小溪闲泛三绝其二"}
{"author":"皮日休","content":"分明竞襞七香笺，王朗风姿尽列仙。盈箧共开华顶药，满瓶同坼惠山泉。蟹因霜重金膏溢，橘为风多玉脑鲜。吟罢不知诗首数，隔林明月过中天。","dynasty":"唐代","title":"寒夜文宴得泉字"}
{"author":"皮日休","content":"扑地枝回是翠钿，碧丝笼细不成烟。应如天竺难陀寺，一对狻猊相枕眠。","dynasty":"唐代","title":"重玄寺双矮桧"}
{"author":"皮日休","content":"堪笑高阳病酒徒，幅巾潇洒在东吴。秋期净扫云根瘦，山信回缄乳管粗。白月半窗抄朮序，清泉一器授芝图。乞求待得西风起，尽挽烟帆入太湖。","dynasty":"唐代","title":"新秋即事三首其二"}
{"author":"皮日休","content":"神草延年出道家，是谁披露记三桠。开时的定涵云液，劚后还应带石花。名士寄来消酒渴，野人煎处撇泉华。从今汤剂如相续，不用金山焙上茶。","dynasty":"唐代","title":"友人以人参见惠因以诗谢之"}
{"author":"皮日休","content":"洪源谁孕，疏为江河。大块孰埏，播为山阿。厥流浩漾，厥势嵯峨。今君之酌，慰我实多。","dynasty":"唐代","title":"补周礼九夏系文其七族夏"}
{"author":"皮日休","content":"兵绕临淮数十重，铁衣才子正从公。军前草奏旄头下，城上封书箭簳中。围合只应闻晓雁，血腥何处避春风。故人勋重金章贵，犹在江湖积剑功。","dynasty":"唐代","title":"寄滑州李副使员外"}
{"author":"皮日休","content":"雨涤烟锄伛偻赍，绀牙红甲两三畦。药名却笑桐君少，年纪翻嫌竹祖低。白石静敲蒸朮火，清泉闲洗种花泥。怪来昨日休持钵，一尺雕胡似掌齐。香蔓蒙茏覆昔邪，桂烟杉露湿袈裟。石盆换水捞松叶，竹径穿床避笋芽。藜杖移时挑细药，铜瓶尽日灌幽花。支公谩道怜神骏，不及今朝种一麻。","dynasty":"唐代","title":"重玄寺元达年逾八十好种名药凡所…余奇而访之因题二章"}
{"author":"皮日休","content":"建安才子太微仙，暂上金台许二年。形影欲归温室树，梦魂犹傍越溪莲。空将海月为京信，尚使樵风送酒船。从此受恩知有处，免为伧鬼恨吴天。","dynasty":"唐代","title":"奉送浙东德师侍御罢府西归"}
{"author":"皮日休","content":"青盘香露倾荷女，子墨风流更不言。寺寺云萝堪度日，京尘到死扑侯门。","dynasty":"唐代","title":"奉和鲁望闲居杂题五首。好诗景"}
{"author":"皮日休","content":"一勺如琼液，将愚拟望贤。欲知心不变，还似饮贪泉。","dynasty":"唐代","title":"聪明泉"}
{"author":"皮日休","content":"吾爱白乐天，逸才生自然。谁谓辞翰器，乃是经纶贤。歘从浮艳诗，作得典诰篇。立身百行足，为文六艺全。清望逸内署，直声惊谏垣。所刺必有思，所临必可传。忘形任诗酒，寄傲遍林泉。所望标文柄，所希持化权。何期遇訾毁，中道多左迁。天下皆汲汲，乐天独怡然。天下皆闷闷，乐天独舍旃。高吟辞两掖，清啸罢三川。处世似孤鹤，遗荣同脱蝉。仕若不得志，可为龟镜焉。","dynasty":"唐代","title":"七爱诗其六白太傅"}
{"author":"皮日休","content":"适越游吴一散仙，银瓶玉柄两翛然。茅山顶上携书簏，笠泽心中漾酒船。桐木布温吟倦后，桃花饭熟醉醒前。谢安四十馀方起，犹自高闲得数年。","dynasty":"唐代","title":"醉中即席赠润卿博士"}
{"author":"皮日休","content":"广亭遥对旧娃宫，竹岛萝溪委曲通。茂苑楼台低槛外，太湖鱼鸟彻池中。萧疏桂影移茶具，狼藉蘋花上钓筒。争得共君来此住，便披鹤氅对清风。","dynasty":"唐代","title":"褚家林亭"}
{"author":"皮日休","content":"浓似猩猩初染素，轻如燕燕欲凌空。可怜细丽难胜日，照得深红作浅红。","dynasty":"唐代","title":"重题蔷薇"}
{"author":"皮日休","content":"生于顾渚山，老在漫石坞。语气为茶荈，衣香是烟雾。庭从dx子遮，果任獳师虏。日晚相笑归，腰间佩轻篓。","dynasty":"唐代","title":"茶中杂咏。茶人"}
{"author":"皮日休","content":"双丝绢上为新样，连理枝头是故园。翠浪万回同过影，玉沙千处共栖痕。若非足恨佳人魄，即是多情年少魂。应念孤飞争别宿，芦花萧瑟雨黄昏。钿鎞雕镂费深功，舞妓衣边绣莫穷。无日不来湘渚上，有时还在镜湖中。烟浓共拂芭蕉雨，浪细双游菡萏风。应笑豪家鹦鹉伴，年年徒被锁金笼。","dynasty":"唐代","title":"鸳鸯二首"}
{"author":"皮日休","content":"二年疏放饱江潭，水物山容尽足耽。唯有故人怜未替，欲封干鲙寄终南。","dynasty":"唐代","title":"寄同年韦校书"}
{"author":"皮日休","content":"嫩似金脂飏似烟，多情浑欲拥红莲。明朝拟附南风信，寄与湘妃作翠钿。","dynasty":"唐代","title":"木兰后池三咏。浮萍"}
{"author":"皮日休","content":"但恐醍醐难并洁，只应薝卜可齐香。半垂金粉知何似，静婉临溪照额黄。","dynasty":"唐代","title":"木兰后池三咏。白莲"}
{"author":"皮日休","content":"细雨阑珊眠鹭觉，钿波悠漾并鸳娇。适来会得荆王意，只为莲茎重细腰。","dynasty":"唐代","title":"重题后池"}
{"author":"皮日休","content":"东皋烟雨归耕日，免去玄冠手刈禾。火满酒炉诗在口，今人无计奈侬何。","dynasty":"唐代","title":"奉和鲁望闲居杂题五首。晚秋吟（以题十五字离合）"}
{"author":"皮日休","content":"青盘香露倾荷女，子墨风流更不言。寺寺云萝堪度日，京尘到死扑侯门。","dynasty":"唐代","title":"奉和鲁望闲居杂题五首。好诗景"}
{"author":"皮日休","content":"解洗馀酲晨半酉，星星仙吹起云门。耳根无厌听佳木，会尽山中寂静源。","dynasty":"唐代","title":"奉和鲁望闲居杂题五首。醒闻桧"}
{"author":"皮日休","content":"山瘦更培秋后桂，溪澄闲数晚来鱼。台前过雁盈千百，泉石无情不寄书。十里松萝阴乱石，门前幽事雨来新。野霜浓处怜残菊，潭上花开不见人。","dynasty":"唐代","title":"怀鹿门县名离合二首"}
{"author":"皮日休","content":"烦暑虽难避，僧家自有期。泉甘于马乳，苔滑似龙漦.——皮日休任诞襟全散，临幽榻旋移。松行将雅拜，篁阵欲交麾。——陆龟蒙望塔青髇识，登楼白鸽知。石经森欲动，珠像俨将怡。——皮日休筠簟临杉穗，纱巾透雨丝。静谭蝉噪少，凉步鹤随迟。——皮日休烟重回蕉扇，轻风拂桂帷。对碑吴地说，开卷梵天词。——陆龟蒙积水鱼梁坏，残花病枕欹。怀君潇洒处，孤梦绕罘罳.——陆龟蒙","dynasty":"唐代","title":"独在开元寺避暑，颇怀鲁望，因飞笔联句"}
{"author":"皮日休","content":"弃膻在庭际，双鹊来摇尾。欲啄怕人惊，喜语晴光里。何况佞幸人，微禽解如此。","dynasty":"唐代","title":"喜鹊"}
{"author":"皮日休","content":"何时有此谿，应便生幽木。橡实养山禽，藤花蒙涧鹿。不止产蒸薪，愿当歌棫朴。君知天意无，以此安吾族。","dynasty":"唐代","title":"奉和鲁望樵人十咏。樵谿"}
{"author":"皮日休","content":"洛神有灵逸，古庙临空渚。暴雨驳丹青，荒萝绕梁梠.野风旋芝盖，饥乌衔椒糈。寂寂落枫花，时时斗鼯鼠。常云三五夕，尽会妍神侣。月下留紫姑，霜中召青女。俄然响环佩，倏尔鸣机杼。乐至有闻时，香来无定处。目瞪如有待，魂断空无语。云雨竟不生，留情在何处。","dynasty":"唐代","title":"太湖诗。圣姑庙（在大姑山）"}
{"author":"皮日休","content":"夏景恬且旷，远人疾初平。黄鸟语方熟，紫桐阴正清。廨宇有幽处，私游无定程。归来闭双关，亦忘枯与荣。土室作深谷，藓垣为干城。頫杉突杝架，迸笋支檐楹。片石共坐稳，病鹤同喜晴。瘿木四五器，筇杖一两茎。泉为葛天味，松作羲皇声。或看名画彻，或吟闲诗成。忽枕素琴睡，时把仙书行。自然寡俦侣，莫说更纷争。具区包地髓，震泽含天英。粤从三让来，俊造纷然生。顾予客兹地，薄我皆为伧。唯有陆夫子，尽力提客卿。各负出俗才，俱怀超世情。驻我一栈车，啜君数藜羹。敲门若我访，倒屣欣逢迎。胡饼蒸甚熟，貊盘举尤轻。茗脆不禁炙，酒肥或难倾。扫除就藤下，移榻寻虚明。唯共陆夫子，醉与天壤并。","dynasty":"唐代","title":"初夏即事寄鲁望"}
{"author":"皮日休","content":"前时登观步，暑雨正铮摐。上戍看绵蕝，登村度石矼.崦花时有蔟，溪鸟不成双。远树点黑槊，遥峰露碧幢。岩根瘦似壳，杉破腹如腔。dpdP渔人服，筕篖野店窗。多携白木锸，爱买紫泉缸。仙犬声音古，遗民意绪厖。何文堪纬地，底策可经邦。自此将妻子，归山不姓庞。","dynasty":"唐代","title":"忆洞庭观步十韵"}
{"author":"皮日休","content":"邢客与越人，皆能造兹器。圆似月魂堕，轻如云魄起。枣花势旋眼，蘋沫香沾齿。松下时一看，支公亦如此。","dynasty":"唐代","title":"茶中杂咏。茶瓯"}
{"author":"皮日休","content":"阳崖枕白屋，几口嬉嬉活。棚上汲红泉，焙前蒸紫蕨。乃翁研茗后，中妇拍茶歇。相向掩柴扉，清香满山月。","dynasty":"唐代","title":"茶中杂咏。茶舍"}
{"author":"皮日休","content":"永夜谁能守，羁心不放眠。挑灯犹故岁，听角已新年。出谷空嗟晚，衔杯尚愧先。晚来辞逆旅，雪涕野槐天。","dynasty":"唐代","title":"旅舍除夜"}
{"author":"皮日休","content":"昆阳王气已萧疏，依旧山河捧帝居。废路塌平残瓦砾，破坟耕出烂图书。绿莎满县年荒后，白鸟盈溪雨霁初。二百年来霸王业，可知今日是丘墟。","dynasty":"唐代","title":"南阳"}
{"author":"皮日休","content":"雨洗清明万象鲜，满城车马簇红筵。恩荣虽得陪高会，科禁惟忧犯列仙。当醉不知开火日，正贫那似看花年。纵来恐被青娥笑，未纳春风一宴钱。","dynasty":"唐代","title":"登第后寒食杏园有宴，因寄录事宋垂文同年"}
{"author":"皮日休","content":"杉桂交阴一里馀，逢人浑似洞天居。千株橘树唯沽酒，十顷莲塘不买鱼。藜杖闲来侵径竹，角巾端坐满楼书。襄阳无限烟霞地，难觅幽奇似此殊。","dynasty":"唐代","title":"陈先辈故居"}
{"author":"皮日休","content":"闲寻尧氏山，遂入深深坞。种荈已成园，栽葭宁记亩。石洼泉似掬，岩罅云如缕。好是夏初时，白花满烟雨。","dynasty":"唐代","title":"茶中杂咏。茶坞"}
{"author":"皮日休","content":"吴王厌得国，所玩终不足。一上姑苏台，犹自嫌局促。艅艎六宫闹，艨冲后军肃。一阵水麝风，空中荡平渌。鸟困避锦帆，龙跧防铁轴。流苏惹烟浪，羽葆飘岩谷。灵境太蹂践，因兹塞林屋。空阔嫌太湖，崎岖开练渎。三寻齾石齿，数里穿山腹。底静似金膏，砾碎如丹粟。波殿郑妲醉，蟾阁西施宿。几转含烟舟，一唱来云曲。不知阑楯上，夜有越人镞。君王掩面死，嫔御不敢哭。艳魄逐波涛，荒宫养麋鹿。国破沟亦浅，代变草空绿。白鸟都不知，朝眠还暮浴。","dynasty":"唐代","title":"太湖诗。练渎（吴王所开）"}
{"author":"皮日休","content":"糟床带松节，酒腻肥如羜.滴滴连有声，空疑杜康语。开眉既压后，染指偷尝处。自此得公田，不过浑种黍。","dynasty":"唐代","title":"酒中十咏。酒床"}
{"author":"皮日休","content":"红垆高几尺，颇称幽人意。火作缥醪香，灰为冬醷气。有枪尽龙头，有主皆犊鼻。倘得作杜根，佣保何足愧。","dynasty":"唐代","title":"酒中十咏。酒垆"}
{"author":"皮日休","content":"钩楯跨通衢，喧闹当九市。金罍潋滟后，玉斝纷纶起。舞蝶傍应酣，啼莺闻亦醉。野客莫登临，相雠多失意。","dynasty":"唐代","title":"酒中十咏。酒楼"}
{"author":"皮日休","content":"青帜阔数尺，悬于往来道。多为风所飏，时见酒名号。拂拂野桥幽，翻翻江市好。双眸复何事，终竟望君老。","dynasty":"唐代","title":"酒中十咏。酒旗"}
{"author":"皮日休","content":"牺樽一何古，我抱期幽客。少恐消醍醐，满拟烘琥珀。猿窥曾扑泻，鸟蹋经欹仄。度度醒来看，皆如死生隔。","dynasty":"唐代","title":"酒中十咏。酒樽"}
{"author":"皮日休","content":"万仞峻为城，沈酣浸其俗。香侵井干过，味染濠波渌。朝倾逾百榼，暮压几千斛。吾将隶此中，但为阍者足。","dynasty":"唐代","title":"酒中十咏。酒城"}
{"author":"皮日休","content":"龟山下最深，恶气何洋溢。涎水瀑龙巢，腥风卷蛟室。晓来林岑静，狞色如怒日。气涌扑炱煤，波澄扫纯漆。下有水君府，贝阙光比栉。左右列介臣，纵横守鳞卒。月中珠母见，烟际枫人出。生犀不敢烧，水怪恐摧捽。时有慕道者，作彼投龙术。端严持碧简，斋戒挥紫笔。兼以金蜿蜒，投之光焌律。琴高坐赤鲤，何许纵仙逸。我愿与之游，兹焉托灵质。","dynasty":"唐代","title":"太湖诗。投龙潭（在龟山）"}
{"author":"皮日休","content":"艇子小且兀，缘湖荡白芷。萦纡泊一碕，宛到孤园寺。萝岛凝清阴，松门湛虚翠。寒泉飞碧螭，古木斗苍兕。钟梵在水魄，楼台入云肆。岩边足鸣wJ，树杪多飞鸓.香莎满院落，风泛金靃靡。静鹤啄柏蠹，闲猱弄榅eb.小殿熏陆香，古经贝多纸。老僧方瞑坐，见客还强起。指兹正险绝，何以来到此。先言洞壑数，次话真如理。磬韵醒闲心，茶香凝皓齿。巾之劫贝布，馔以栴檀饵。数刻得清净，终身欲依止。可怜陶侍读，身列丹台位。雅号曰胜力，亦闻师佛氏。今日到孤园，何妨称弟子。","dynasty":"唐代","title":"太湖诗。孤园寺（梁散骑常侍吴猛宅）"}
{"author":"皮日休","content":"径盘在山肋，缭绕穷云端。摘菌杖头紫，缘崖屐齿刓.半日到上真，洞宫知造难。双户启真景，斋心方可观。天钧鸣响亮，天禄行蹒跚。琪树夹一径，万条青琅玕.两松峙庭际，怪状吁可叹。大螾腾共结，修蛇飞相盘。皮肤坼甲胄，枝节擒貙犴。罅处似天裂，朽中如井眢。褵褷风声癣，跁跒地方痑.根上露钳釱，空中狂波澜。合时若莽苍，辟处如轘辕。俨对无霸阵，静问严陵滩。灵飞一以护，山都焉敢干。两廊洁寂历，中殿高巑岏。静架九色节，闲悬十绝幡。微风时一吹，百宝清阑珊。昔有叶道士，位当升灵官。欲笺紫微志，唯食虹影丹。既逐隐龙去，道风由此残。犹闻绛目草，往往生空坛。羽客两三人，石上谭泥丸。谓我或龙胄，粲然与之欢。衣巾紫华冷，食次白芝寒。自觉有真气，恐随风力抟。明朝若更住，必拟隳儒冠。","dynasty":"唐代","title":"太湖诗。上真观"}
{"author":"皮日休","content":"太湖有曲处，其门为两崖。当中数十顷，别如一天池。号为销夏湾，此名无所私。赤日莫斜照，清风多遥吹。沙屿扫粉墨，松竹调埙篪。山果红靺鞨，水苔青wK髵。木阴厚若瓦，岩磴滑如饴。我来此游息，夏景方赫曦。一坐盘石上，肃肃寒生肌。小艖或可泛，短策或可支。行惊翠羽起，坐见白莲披。敛袖弄轻浪，解巾敌凉飔.但有水云见，更馀沙禽知。京洛往来客，暍死缘奔驰。此中便可老，焉用名利为。","dynasty":"唐代","title":"太湖诗。销夏湾"}
{"author":"皮日休","content":"白云最深处，像设盈岩堂。村祭足茗粣，水奠多桃浆。箘uM突古砌，薜荔绷颓墙。炉灰寂不然，风送杉桂香。积雨晦州里，流波漂稻粱。恭惟大司谏，悯此如发狂。命予传明祷，祗事实不遑。一奠若肸蚃，再祝如激扬。出庙未半日，隔云逢澹光。gf々雨点少，渐收羽林枪。忽然山家犬，起吠白日傍。公心与神志，相向如玄黄。我愿作一疏，奏之于穹苍。留神千万祀，永福吴封疆。","dynasty":"唐代","title":"太湖诗。包山祠"}
{"author":"皮日休","content":"生于顾渚山，老在漫石坞。语气为茶荈，衣香是烟雾。庭从dx子遮，果任獳师虏。日晚相笑归，腰间佩轻篓。","dynasty":"唐代","title":"茶中杂咏。茶人"}
{"author":"皮日休","content":"褎然三五寸，生必依岩洞。寒恐结红铅，暖疑销紫汞。圆如玉轴光，脆似琼英冻。每为遇之疏，南山挂幽梦。","dynasty":"唐代","title":"茶中杂咏。茶笋"}
{"author":"皮日休","content":"筤篣晓携去，蓦个山桑坞。开时送紫茗，负处沾清露。歇把傍云泉，归将挂烟树。满此是生涯，黄金何足数。","dynasty":"唐代","title":"茶中杂咏。茶籝"}
{"author":"皮日休","content":"八齐竞奔注，不知深几丈。竹叶岛纡徐，凫花波荡漾。醺应烂地轴，浸可柔天壤。以此献吾君，愿铭于几杖。","dynasty":"唐代","title":"奉和添酒中六咏。酒池"}
{"author":"皮日休","content":"铜为蚴蟉鳞，铸作鱙qT角。吐处百里雷，泻时千丈壑。初疑潜苑囿，忽似拏寥廓。遂使铜雀台，香消野花落。","dynasty":"唐代","title":"奉和添酒中六咏。酒龙"}
{"author":"皮日休","content":"坚净不苦窳，陶于醉封疆。临溪刷旧痕，隔屋闻新香。移来近麹室，倒处临糟床。所嗟无比邻，余亦能偷尝。","dynasty":"唐代","title":"奉和添酒中六咏。酒瓮"}
{"author":"皮日休","content":"剡桂复刳兰，陶陶任行乐。但知涵泳好，不计风涛恶。尝行麹封内，稍系糟丘泊。东海如可倾，乘之就斟酌。","dynasty":"唐代","title":"奉和添酒中六咏。酒船"}
{"author":"皮日休","content":"象鼎格仍高，其中不烹饪。唯将煮浊醪，用以资酣饮。偏宜旋樵火，稍近馀酲枕。若得伴琴书，吾将著闲品。","dynasty":"唐代","title":"奉和添酒中六咏。酒枪"}
{"author":"皮日休","content":"昔有嵇氏子，龙章而凤姿。手挥五弦罢，聊复一樽持。但取性淡泊，不知味醇醨.兹器不复见，家家唯玉卮。","dynasty":"唐代","title":"奉和添酒中六咏。酒杯"}
{"author":"皮日休","content":"窗开自真宰，四达见苍涯。苔染浑成绮，云漫便当纱。棂中空吐月，扉际不扃霞。未会通何处，应怜玉女家。","dynasty":"唐代","title":"奉和鲁望四明山九题。石窗"}
{"author":"皮日休","content":"粉洞二十里，当中幽客行。片时迷鹿迹，寸步隔人声。以杖探虚翠，将襟惹薄明。经时未过得，恐是入层城。","dynasty":"唐代","title":"奉和鲁望四明山九题。过云"}
{"author":"皮日休","content":"云南背一川，无雁到峰前。墟里生红药，人家发白泉。儿童皆似古，婚嫁尽如仙。共作真官户，无由税石田。","dynasty":"唐代","title":"奉和鲁望四明山九题。云南"}
{"author":"皮日休","content":"云北昼冥冥，空疑背寿星。犬能谙药气，人解写芝形。野歇遇松盖，醉书逢石屏。焚香住此地，应得入金庭。","dynasty":"唐代","title":"奉和鲁望四明山九题。云北"}
{"author":"皮日休","content":"鹿群多此住，因构白云楣。待侣傍花久，引麛穿竹迟。经时掊玉涧，尽日嗅金芝。为在石窗下，成仙自不知。","dynasty":"唐代","title":"奉和鲁望四明山九题。鹿亭"}
{"author":"皮日休","content":"主人成列仙，故榭独依然。石洞哄人笑，松声惊鹿眠。井香为大药，鹤语是灵篇。欲买重栖隐，云峰不售钱。","dynasty":"唐代","title":"奉和鲁望四明山九题。樊榭"}
{"author":"皮日休","content":"阴宫何处渊，到此洞潺湲。敲碎一轮月，熔销半段天。响高吹谷动，势急喷云旋。料得深秋夜，临流尽古仙。","dynasty":"唐代","title":"奉和鲁望四明山九题。潺湲洞"}
{"author":"鲍临","content":"万物纷纭录计然，扫除赖有笔如椽。惊闻巷口催年鼓，赢得床头押岁钱。好客都归诗社里，苦吟闲寄酒炉边。明朝记是新春日，影事从教算旧年。","dynasty":"清代","title":"和渔笙岁暮即事元韵"}
{"author":"安锜","content":"倚恃才难继，昂藏貌不恭。骑驴冲大尹，夺卷忤宣宗。驰誉超先辈，居官下我侬。司仓旧曹署，一见一心忡。","dynasty":"唐代","title":"题贾岛墓"}
{"author":"颜博文","content":"草草书传锦字，厌厌梦绕梅花。海山无计驻星槎。肠断芭蕉影下。缺月旧时庭院，飞云到处人家。而今赢得鬓先华。说着多情已怕。","dynasty":"宋代","title":"西江月（广师席上）"}
{"author":"颜博文","content":"夜萧索。侧耳听、清海楼头吹角。停归棹、不觉重门闭，恨只恨、暮潮落。偷想红啼绿怨，道我真个情薄。纱窗外、厌厌新月上，也应则、睡不着。","dynasty":"宋代","title":"品令（舟次五羊）"}
{"author":"颜博文","content":"玉水沈沈影，铜炉袅袅烟。为思丹凤髓，不爱老龙涎。皂帽真闲客，黄衣小病仙。定知云屋下，绣被有人眠。","dynasty":"宋代","title":"王希深合新香烟气清洒不类寻常可以为道人开笔端消息"}
{"author":"颜博文","content":"竹稍脱青锦，榕叶随黄云。岭头暑正烦，见此萼绿君。欲言娇不吐，藏意久未分。最怜月初上，浓香梦中闻。萧然六曲屏，西施带微醺。丛深珊瑚帐，枝转翡翠裙。譬如追风骑，一抹万马群。铜瓶汲清泚，聊复为子勤。愿言少须臾，对此髯参军。","dynasty":"宋代","title":"末利花"}
{"author":"颜博文","content":"高峰柱层霄，远水没平野。当年居山客，半是爱山者。桥攲欲沈崖，路险不容马。慎勿誇世人，正要知者寡。","dynasty":"宋代","title":"题李叔班山水横卷其一"}
{"author":"颜博文","content":"青山为谁高，影压三百里。竹深已迷桥，荷密半藏水。区区名利人，坐瞑真可鄙。慨想云屋中，恐是古君子。","dynasty":"宋代","title":"题李叔班山水横卷其二"}
{"author":"颜博文","content":"急雨冷捎溪，寒烟晓横塞。茅屋来轩车，中有隐者在。市朝一何有，云水两无碍。笑向尘世人，不知是何代。","dynasty":"宋代","title":"题李叔班山水横卷其三"}
{"author":"颜博文","content":"通江石泉滑，崩崖朝雪重。牧儿心苦饥，牛寒挽不动。谁人倚长松，胸有九云梦。西风吹屋倒，一笑无兴共。","dynasty":"宋代","title":"题李叔班山水横卷其四"}
{"author":"颜博文","content":"洪波春天翻四岳，南极祝融亘幽朔。高山千里龟出背，大木百寻龙挂角。白鱼跳舟神禹出，鞭笞百鬼走雷雹。犀走象骇不敢留，颠沛冯夷囚海若。大龟爬沙独居后，火伞下照天一握。甘心枯死配玉灵，突兀子川露苍壳。醉中对之为一笑，欲持铁网手自捉。穷通祸福尔尝知，取火烧山恣钻灼。青松翠竹舞西风，似客摇头谓公莫。此事传之亡是翁，请君更问山头鹤。","dynasty":"宋代","title":"题龟峰铺"}
{"author":"张嗣初","content":"英英白云起，呈瑞出封中。表圣宁因地，逢时岂待风。浮光弥皎洁，流影更冲融。自叶尧年美，谁云汉日同。金泥光乍掩，玉检气潜通。欲与非烟并，亭亭不散空。","dynasty":"唐代","title":"赋得白云起封中（一作许康佐诗）"}
{"author":"张嗣初","content":"何处年华好，皇州淑气匀。韶阳潜应律，草木暗迎春。柳变金堤畔，兰抽曲水滨。轻黄垂辇道，微绿映天津。丽景浮丹阙，晴光拥紫宸。不知幽远地，今日几枝新。","dynasty":"唐代","title":"春色满皇州"}
{"author":"张嗣初","content":"名节本来重，轩冕亦何轻。人间儿戏，刚自指点客星明。黄屋龙旂九仞，苍石渔丝千尺，谁辱又谁荣。会得傥来意，方识古交情。想当时，奇男子，汉真人。龙潜豹隐，胸中同是一经纶。公办中兴事业，我向沧浪学钓，各自寄吾真。谁信往来客，千古诵清名。","dynasty":"宋代","title":"水调歌头"}
{"author":"张立","content":"四十里城花发时，锦囊高下照坤维。虽妆蜀国三秋色，难入豳风七月诗。","dynasty":"唐代","title":"咏蜀都城上芙蓉花"}
{"author":"张立","content":"去年今日到城都，城上芙蓉锦绣舒。今日重来旧游处，此花憔悴不如初。","dynasty":"唐代","title":"又咏"}
{"author":"张立","content":"朝廷不用忧巴蜀，称霸何曾是蜀人。（《初唐明宗徙蜀豪杰入洛赋》）","dynasty":"唐代","title":"句"}
{"author":"张俞","content":"昨日入城市，归来泪满巾。遍身罗绮者，不是养蚕人。","dynasty":"宋代","tags":"古诗三百首，妇女，感伤，同情，早教古诗100首","title":"蚕妇"}
{"author":"张俞","content":"城上新开百尺楼，白云人伴白云留。山川半倚三吴胜，江汉常吞七泽流。","dynasty":"宋代","title":"白云楼"}
{"author":"张俞","content":"九译使车通，君王悦战锋。争残四夷国，只在一枝筇。","dynasty":"宋代","title":"博望侯墓"}
{"author":"张俞","content":"昨日到城廓，归来泪满巾，遍身罗绮者，不是养蚕人。","dynasty":"宋代","title":"蚕妇"}
{"author":"张俞","content":"池光复涵澈，万象皆镜入。亭观出浮云，彤彤映邦域。左右浮屠宫，岿然争{上山下業}岌。孰云南浦陋，今始逢藻饰。","dynasty":"宋代","title":"岑公岩"}
{"author":"张俞","content":"忆昔车公居此地，遗墟缭绕临清渊。惜哉断石文尚在，野老不识投波澜。","dynasty":"宋代","title":"车湖"}
{"author":"张俞","content":"南土殊风气，冬林叶尽丹。越天无雁度，楚泽有龙蟠。","dynasty":"宋代","title":"郴州道"}
{"author":"张俞","content":"穷年抚剑独无眠，世路危疑倦往还。夜半无人残月白，狐鸣枭啸满空山。","dynasty":"宋代","title":"除夜宿黄沙馆书怀"}
{"author":"张俞","content":"渺渺洞庭野，萧萧黄鹤楼。水通云梦浦，人渡沔阳舟。广泽侵吴壤，孤城接郢丘。山分三楚断，溪入九江流。寂寞休兵月，纷纭战国秋。吴生来赤壁，魏武定荆州。六代凭形势，群雄死寇仇。凄凉帝子宅，浩荡{右衤右爾}衡洲。万里浮云暮，千年故国愁。武昌宫不见，麋鹿自群游。","dynasty":"宋代","title":"楚中作"}
{"author":"张俞","content":"越地春生草，春城瞰渺茫。朔风惊瘴海，雾雨破南荒。巨舶通蕃国，孤云远帝乡。","dynasty":"宋代","title":"广州"}
{"author":"张俞","content":"汉用亡臣策，登坛授銊时。须知数仞土，曾立太平基。","dynasty":"宋代","title":"韩信坛"}
{"author":"张俞","content":"城分二江急，树入九峰开。地隔犍牂绕，人从楚蜀来。","dynasty":"宋代","title":"嘉州"}
{"author":"张俞","content":"昔乃荆棘荒，今为蕙兰袭。","dynasty":"宋代","title":"句"}
{"author":"张俞","content":"万顷碧波看不尽，一拳孤岫望中月。","dynasty":"宋代","title":"句"}
{"author":"张俞","content":"高光如有嗣，吴魏岂胜诛。","dynasty":"宋代","title":"句"}
{"author":"张俞","content":"康乐有情遥寄想，青谿句在十三峰。","dynasty":"宋代","title":"句"}
{"author":"张俞","content":"可胜亡国恨，独有爱山心。","dynasty":"宋代","title":"句"}
{"author":"张俞","content":"千年黄鹤无消息，满自空寒万里秋。","dynasty":"宋代","title":"句"}
{"author":"张俞","content":"与谁天末分青髻，长向人间画翠峨。","dynasty":"宋代","title":"句"}
{"author":"张俞","content":"真人自有龙蹻术，可笑长生事战争。","dynasty":"宋代","title":"句"}
{"author":"张俞","content":"欲作外臣谁是友，白云孤鹤在岩扉。","dynasty":"宋代","title":"句"}
{"author":"张俞","content":"龊龊古之人，伤心广陵废。遂弦芜城歌，半夜一挥涕。蕙纨随草衰，藻黼归尘翳。魂石敛邱封，歌堂从水逝。薰光杳沈灭，吞根徒千岁。我怀吴蜀国，祸乱若符契。目览台城墟，心感君王世。干戈日驰逐，狼虎争吞噬。山河实天堑，城阙巍地肺。霸力不久炎，倏忽如焚薙。空余万雉城，岌倚寒云际。麋鹿玩苹阴，狐狸栖棘卫。江汉含呜咽，岷峨抱迢递。荒村烟花遥，落日寒风厉。因知市朝人，自古悲兴替。","dynasty":"宋代","title":"陪孙之翰太傅登成都楼"}
{"author":"张俞","content":"雾山环合自云川，户有清溪种玉田。万本桃花不知处，几人曾得问秦年。","dynasty":"宋代","title":"邛州青霞嶂"}
{"author":"张俞","content":"岁晏云深谁与游，喦房终夜雨如秋。不知海上三山梦，何似人间万户侯。","dynasty":"宋代","title":"岁穷雨夜独卧山斋"}
{"author":"张俞","content":"梦魂飞入瑶台路，九霞宫里曾相遇。壶天好景自愁人，春水泛花何处去。","dynasty":"宋代","title":"题温汤驿三首"}
{"author":"张俞","content":"昨夜过温汤，梦与杨妃浴。敢将豫让炭，却对卞和玉。","dynasty":"宋代","title":"题温汤驿三首"}
{"author":"张俞","content":"同欢一宵间，平生万事足。想得唐明皇。畅哉畅哉福。","dynasty":"宋代","title":"题温汤驿三首"}
{"author":"张俞","content":"南北逢除日，天涯有去舟。蛮城和雨闭，峡水带春流。不负新年感，惟多故国愁。宁无贺新酒，徒此事羁囚。","dynasty":"宋代","title":"题西山临江亭"}
{"author":"张俞","content":"绵绵褒斜路，窈窈郑真谷。斯人已千载，高谊犹在目。","dynasty":"宋代","title":"题隐真谷"}
{"author":"张俞","content":"孤山扞江口，上有白帝祠。横视天下险，万流皆俯窥。古殿锁神物，悲风出阴帷。天昏瓦栋折，狐鼠亦生威。优巫日鼓舞，鬼怪生奔驰。雷霆卷蛟窟，雹火烧松枝。入户精鬼动，有如阴兵随。吁哉汉盗乱，海内遂崩离。赤龙始潜跃，逐鹿过秦时。公孙奋神剑，定蜀图安危。陇坻开北户，荆门启东陲。长驱百万众，日斗天下师。群豪插羽翼，与汉争雄雌。两帝不并立，兴亡良可悲。天运虽有在，圣贤岂无为。昭皇揽英杰，袭轨奄垂基。风云共浩荡，千古余寒碑。威神竟不没，万里震南夷。","dynasty":"宋代","title":"谒白帝庙"}
{"author":"张俞","content":"金玉楼台插碧空，笙歌递响入天风。当时国色并春色，尽在君五顾盼中。","dynasty":"宋代","title":"游骊山二首"}
{"author":"张俞","content":"玉帝楼前锁碧霞，终年培养牡丹芽。不防野鹿踰垣入，衔出宫中第一花。","dynasty":"宋代","title":"游骊山二首"}
{"author":"张俞","content":"玉文山后灵岩寺，四百年来选佛场。满地白云关不住，石泉流出落花香。","dynasty":"宋代","title":"游灵岩"}
{"author":"张俞","content":"精气腾井络，下临群岳尊。元真戴天坐，执印朝轩辕。","dynasty":"宋代","title":"丈人观"}
{"author":"张俞","content":"风雨无人弄晚芳，野桥千树斗红房。朝荣暮落成何事，可笑纷华不久长。","dynasty":"宋代","title":"朱槿花二首"}
{"author":"张俞","content":"朝菌一生迷晦朔，灵蓂千岁换春秋。如何槿艳无终日，独倚栏干为尔羞。","dynasty":"宋代","title":"朱槿花二首"}
{"author":"张俞","content":"岁晏云深谁与游，嵓房终夜雨如秋。不知海上三山梦，何似人间万户侯。","dynasty":"宋代","title":"岁穷雨夜独卧山斋"}
{"author":"张俞","content":"孤山捍江口，上有白帝祠。横视天下险，万流皆俯窥。古殿锁神物，悲风出阴帷。天昏瓦栋折，狐鼠亦生威。优巫日鼓舞，鬼怪生奔驰。雷霆卷蛟窟，雹火烧松枝。入户精魄动，有如阴兵随。吁哉汉盗乱，海内遂崩离。赤龙始潜跃，逐鹿过秦时。公孙奋神剑，定蜀图安危。陇坻开北户，荆门启东陲。长驱百万众，日斗天下师。群豪插羽翼，与汉争雄雌。两帝不并立，兴亡良可悲。天运虽有在，圣贤岂无为。昭皇揽英杰，袭轨奄垂基。风云共浩荡，千古馀寒碑。威神竟不没，万里震南夷。","dynasty":"宋代","title":"谒白帝庙"}
{"author":"张俞","content":"可胜亡国恨，犹有爱山心。","dynasty":"宋代","title":"句其二"}
{"author":"张俞","content":"康乐有情遥寄想，青溪句在十三峰。","dynasty":"宋代","title":"句其九"}
{"author":"谢良辅","content":"江南孟冬天，荻穗软如绵。绿绢芭蕉裂，黄金橘柚悬。","dynasty":"唐代","title":"状江南。孟冬"}
{"author":"谢良辅","content":"忆长安，正月时，和风喜气相随。献寿彤庭万国，烧灯青玉五枝。终南往往残雪，渭水处处流澌。","dynasty":"唐代","title":"忆长安。正月"}
{"author":"谢良辅","content":"忆长安，腊月时，温泉彩仗新移。瑞气遥迎凤辇，日光先暖龙池。取酒虾蟆陵下，家家守岁传卮。","dynasty":"唐代","title":"忆长安。十二月"}
{"author":"谢良辅","content":"江南仲春天，细雨色如烟。丝为武昌柳，布作石门泉。","dynasty":"唐代","title":"状江南。仲春"}
{"author":"贾逸祖","content":"青山隐隐水斜斜。修竹两三家。又是水寒山瘦，依然行客遍天涯。天教流落，东西南北，不恨年华。只恨夜来风雨，投明月、老却梅花。","dynasty":"宋代","title":"朝中措"}
{"author":"戴翼","content":"某共审：瑞启福星，祥开诞月。江左两三年兵火，暂烦一出于虚危；部内几万户生灵，喜遇再来之父子。欢均列郡，喜溢崇台。某忝出师门，幸依化治。忻逢华旦，上南丰一瓣之香；敬缉斐章，祝东道千龄之算。退惭下俚，上渎清都。敢冀熏慈，俯垂采览。嵩岳周王佐，昴宿汉宗臣。从来间世英杰，出则致升平。况我皇华直指，元是福星出现，来此活生灵。五百岁初度，十一郡欢忻。挽西江，苏涸辙，洗尘埃。笑谈顷刻间宜，宇宙变为春。泽满赣川无限，福与崆峒齐耸，颂咏几多人。潋滟一卮寿，愿早秉洪钧。","dynasty":"宋代","title":"水调歌头（寿陈仓使）"}
{"author":"戴翼","content":"某共审：某官，瑞启福星，祥开诞月。楼浦十万家生齿，焚一瓣香；章江五十里附庸，上千岁寿。万诚芜句，申庆椒觞。仰冀熏慈，俯垂采览。渤海卖刀剑，河汉洗戎兵。千金六月一雨，万陇稼云横。时节可人如许，天意开祥有在，申月岳生申。五百岁初度，千万户欢声。栋梁材，霖雨手，庙堂身。日边褒玺已到，岂久试鱼城。快上承明步武，展尽玉堂事业，再使旧毰青。公寿更天远，鼻祖等长生。","dynasty":"宋代","title":"水调歌头（寿彭守）"}
{"author":"戴翼","content":"休将斤斧向般挥，杀处谁知有活机。我且双关聊自固，君无一眼漫相围。只能暗里龟头缩，怎识伊边虎口危。莫向人前誇己会，降旗几度送君归。","dynasty":"宋代","title":"棋其一"}
{"author":"戴翼","content":"部曲纵横听指挥，元来棋算即兵机。双关似铁吴坚壁，一著还魂汉解围。中垒占形包两陕，边隅拓土卷三危。一枰未罢兵书至，战退苻秦奏凯归。","dynasty":"宋代","title":"棋其二"}
{"author":"戴翼","content":"骚客辞眠肠正苦，睡魔退听骨先寒。未堪入饼供龙焙，且遣一旗登虎坛。","dynasty":"宋代","title":"茶"}
{"author":"戴翼","content":"粤从太极生两仪，大明生东月生西。煌煌两日照今古，一昼一夜分主之。人具阴阳中造化，亦系日月之所舍。在日为命月为身，所主各随其昼夜。此数定不差毫毛，惜哉庸术其传讹。谈命以日不及月，日本昱昼如夜何。甘石不作今已矣，星学之精其能几。掌中日月分旦昏，独有黄生精算尔。黄生算到毫杪处，吉凶定如鼓应桴。奇哉此术真神秘，世人不知反为异。俗流何可轻与谈，吾有颍滨月轩记。","dynasty":"宋代","title":"赠星术黄太史"}
{"author":"杜钦况","content":"山回路疑绝，林深秘岩扃。凿翠出金碧，开轩列云屏。希有昔成道，久矣斯岩灵。法定卧苍壁，白日穿空明。令威指泉窦，一凿秋寒澄。定水供万众，不缩亦不盈。如公禅宗秀，于世本无营。聊为出山云，乘风无纵横。坐令多宝藏，百神转雷霆。夜月啸彫虎，玉匣开晶荧。笑指八解池，外流中不倾。何必空山雷，始悟物我情。","dynasty":"宋代","title":"灵岩行"}
{"author":"郭密之","content":"绵境经耳目，未尝旷跻登。一窥石门险，再涤心神懵。洞壑閟金涧，欹崖盘石楞。阴潭下幂幂，秀岭上层层。千丈瀑流蹇，半溪风雨縆.兴馀志每惬，心远道自弘。乘轺广储峙，祗命愧才能。辍棹周气象，扪条历骞崩。忽如生羽翼，恍若将起腾。谢客今已矣，我来谁与朋。","dynasty":"唐代","title":"永嘉经谢公石门山作"}
{"author":"段穀","content":"一间茅屋，尚自修治。任狂风吹，连檐破碎。枓栱斜欹，看著倒也。墙壁作散土一堆，主人翁永不来归。","dynasty":"唐代","title":"市中狂吟"}
{"author":"赵光逢","content":"就阳位，升圆丘。佩双玉，御大裘。膺天命，拥神休。万灵感，百禄遒。秉黄钺，建朱旗。震八表，清二仪。帝业显，王道夷。受景命，启皇基。开九门，怀百神。通肸蚃，接氤氲。明粢荐，广乐陈。奠嘉璧，燎芳薪。膺宝图，执左契。德应天，圣飨帝。荐表衷，荷灵惠。寿万年，祚百世。惟德动天，有感必通。秉兹一德，禋于六宗。钦夤宝命，恭肃礼容。来顾来享，永穆皇风。天惟佑德，辟乃奉天。交感斯在，昭事罔愆。岁功已就，王道无偏。于焉报本，是用告虔。","dynasty":"唐代","title":"郊庙歌辞。梁郊祀乐章。庆和"}
{"author":"赵光逢","content":"就阳位，升圜丘。佩双玉，御大裘。膺天命，拥神休。万灵感，百禄遒。秉黄钺，建朱旗。震八表，清二仪。帝业显，王道夷。受景命，启皇基。开九门，怀百神。通肸蚃，接氤氲。明粢荐，广乐陈。奠嘉璧，燎芳薪。膺宝图，执左契。德应天，圣飨帝。荐表衷，荷灵惠。寿万年，祚百世。惟德动天，有感必通。秉兹一德，禋于六宗。钦夤宝命，恭肃礼容。来顾来享，永穆皇风。天惟佑德，辟乃奉天。交感斯在，昭事罔愆。岁功已就，王道无偏。于焉报本，是用告虔。","dynasty":"唐代","title":"梁郊祀乐章。庆和"}
{"author":"赵光逢","content":"惟德动天，有感必通。秉兹一德，禋于六宗。钦夤宝命，恭肃礼容。来顾来享，永穆皇风。","dynasty":"唐代","title":"郊庙歌辞梁郊祀乐章其五庆和"}
{"author":"赵光逢","content":"天惟佑德，辟乃奉天。交感斯在，昭事罔愆。岁功已就，王道无偏。于焉报本，是用告虔。","dynasty":"唐代","title":"郊庙歌辞其六庆和"}
{"author":"赵光逢","content":"秉黄钺，建朱旗。震八表，清二仪。帝业显，王道夷。受景命，启皇基。","dynasty":"唐代","title":"郊庙歌辞其二庆和"}
{"author":"赵光逢","content":"开九门，怀百神。通肸蚃，接氤氲。明粢荐，广乐陈。奠嘉璧，燎芳薪。","dynasty":"唐代","title":"郊庙歌辞其三庆和"}
{"author":"赵光逢","content":"膺宝图，执左契。德应天，圣飨帝。荐表衷，荷灵惠。寿万年，祚百世。","dynasty":"唐代","title":"郊庙歌辞其四庆和"}
{"author":"韩准","content":"潇洒梧桐几度秋。凤凰飞去旧山幽。风景不殊人物换，恨悠悠。衰草远从烟际合，夕阳空趁水西流。恰好凭楼便回首，怕生愁。","dynasty":"宋代","title":"浣溪沙"}
{"author":"韩准","content":"粉腻迷春月满枝，误随秋日弄芳菲。料应潜作春宵梦，刚被西风不放归。","dynasty":"宋代","title":"九月梨花"}
{"author":"岑硕","content":"齐朝立兰若，曾废会昌初。佛法灭不得，僧徒还此居。无碑传古昔，有树老扶疏。门外涤尘水，寒光浸太虚。","dynasty":"宋代","title":"三德院"}
{"author":"岑硕","content":"金屋暖犹积，玉关寒更深。","dynasty":"宋代","title":"句其一"}
{"author":"岑硕","content":"伯噽肆谗吻，夫差失霸图。","dynasty":"宋代","title":"句其二"}
{"author":"岑硕","content":"极目又芳草，捲帘非故山。","dynasty":"宋代","title":"句其三"}
{"author":"宋褧","content":"　　红螺香滟金茎露，清兴溢璇霄。玉盘光冷，云鬟雾湿，丹阙烟销。□□此夜，明年明月，何似今霄。西风唤我，瑶阶折桂，绮槛吹箫。　诚夫兄生子名京华儿　　神州佳丽明光锦，生出玉麒麟。四筵都爱，西山眉翠，太液瞳神。他年应是，斗鸡走马，紫陌红尘。这回休更，燕秦树栗，江浦垂纶。","dynasty":"元代","title":"【黄钟】人月圆　中秋小酌"}
{"author":"宋褧","content":"流珠声调弄琵琶，韦曲池台似馆娃。罗袖舞低杨柳月，玉笙吹绽牡丹花。龙头泻酒红云滟，象口吹香绿雾斜。却笑西邻蠹书客，牙签缃帙费年华。","dynasty":"元代","title":"都城杂咏"}
{"author":"宋褧","content":"章台车马去如流，白雨霏烟拂画楼。九陌平铺明似练，两沟急泻碧于油。美人虹见西山霁，少女风来北里秋。凉意满襟帘幕卷，宫鸦归树夕阳收。","dynasty":"元代","title":"明照坊对雨"}
{"author":"宋褧","content":"二十年前入汴州，梵王仙馆涉春秋。家家庭院森湖玉，处处帘栊映海榴。金马石渠伤远别，丘山华屋动新愁。谁怜闭著车中妇？犹望元龙百尺楼。","dynasty":"元代","title":"春莫双清亭小酌怀张孟幼"}
{"author":"宋褧","content":"别酒记春深，秋来少信音。出门谁共语，策杖祇幽寻。晴叶因风堕，寒螀著露吟。荆门霜落早，离思亦难禁。","dynasty":"元代","title":"秋日寄牛农师"}
{"author":"宋褧","content":"芳径暴桥西，徘徊白板扉。家人出帘语，小季掉鞭归。榆荚晴将老，杨花晚渐稀。仍闻欲南棹，情思愈依依。","dynasty":"元代","title":"同十七弟训南城访友不遇且闻将有金陵之行"}
{"author":"宋褧","content":"惆怅都门道，还家又布衣。著书毛颖秃，归隐蕨芽肥。南陌经春雨，西□□□□。□□□□听，谁复理金徽。","dynasty":"元代","title":"送张光道归洛中"}
{"author":"宋褧","content":"岁暮当风雪，乔松偃涧阿。丰仪思蕴藉，文采失中和。前日阳春曲，今朝薤露歌。天高鬼神恶，此世定如何。","dynasty":"元代","title":"太学生刘君定挽诗二首"}
{"author":"宋褧","content":"蔡子乘虬去，陈生跨鹤征。人方怜二妙，天遂夺三英。稚弟攀輀哭，群公执绋行。庭闱四千里，悲动浙江城。","dynasty":"元代","title":"太学生刘君定挽诗二首其二"}
{"author":"宋褧","content":"真人持玉节，高居坐广霞。风度三山杳，香闻数里赊。氤氲翠羽盖，旖旎斑麟车。无缘访玄迹，应赴蔡经家。","dynasty":"元代","title":"祁真人所居云州金阁山有异香"}
{"author":"宋褧","content":"皇都万家欲何往，信马悠悠成独行。击缆桥边春水急，吹笙楼外暮云平。金丝柳弱窗临道，羊角风高尘过城。取次韶华堪寓目，诗情饮兴一时生。","dynasty":"元代","title":"闰月五日即事"}
{"author":"宋褧","content":"湾水溶溶漾碧虚，白虹高偃接云衢。深春曲岸栽杨柳，落日□□□□□。□□□□□□□，□□□□□□□。□□□□含毫士，莫画寒江待渡图。","dynasty":"元代","title":"寄题涔河石桥"}
{"author":"宋褧","content":"斜阳催出凤皇城，津鼓声沉夜橹鸣。海口风来吹酒醒，漳滨叶落唤愁生。望深夕浦苍烟暗，梦入秋闺素月倾。况是潘郎年纪到，二毛侵鬓不须惊。","dynasty":"元代","title":"秋思书将陵驿"}
{"author":"宋褧","content":"悠悠旌旆驻郊亭，车马东门劳送行。衔命但知谈笑乐，趣装方动别离情。千山万山风月恨，十家五家砧杵声。惆怅粉闱人下马，碧窗谁与对书檠。","dynasty":"元代","title":"秋浦夜泊忆诚夫兵曹兄"}
{"author":"宋褧","content":"五云仙佩厌朝鸡，抖擞春衣著绣衣。陌上好花晴羃䍥，津头行客路逶迤。杨梅佐酒火实粲，鲈鱼作脍银丝肥。共道莫教辜负口，不知冰檗可充饥。","dynasty":"元代","title":"送哈必齐文苑佥宪浙西"}
{"author":"宋褧","content":"帝城何处不红尘，小海危亭独可人。笭箵舟航浮上闸，笙歌池馆接西津。恩波浴鹭连洲暖，宫树啼莺隔岸春。不用鞭笞了官事，笑谈容得幕中宾。","dynasty":"元代","title":"双清亭春日独坐"}
{"author":"宋褧","content":"身前谁不羡词华，水散沦漪日散霞。仙桂无缘空种树，幽兰有种自生芽。泪飘旧殡棠梨叶，酒入荒台野荠花。最是相知呜咽处，洛中松柏渺天涯。","dynasty":"元代","title":"二月二十二日野寺哭张仲容"}
{"author":"宋褧","content":"清时郎选重华年，英妙如君众口怜。霍霍宝刀新试刃，泠泠瑶瑟旧调弦。思亲将捧白鸠杖，去国还浮画鹢船。淮浦汴堤俱好在，吟诗仍似水云天。","dynasty":"元代","title":"送张孟功江淮觐省就赴河南幕"}
{"author":"宋褧","content":"河流欲冰燕雁号，仆夫出门具吴舠。三年游子住京国，一日念母还江皋。才名岂藉功名重，词气终随意气高。欲识别君情缱绻，临岐持赠紫丝绦。","dynasty":"元代","title":"送贡泰甫还江东"}
{"author":"宋褧","content":"风花寒食旧城陬，路指湾碜思致幽。沙陇致钱买鼢鼠，郊扉掷果调狝猴。辛夷已受园丁献，秾李尤烦步卒偷。自是词人多乐事，繁华那识抱官囚。","dynasty":"元代","title":"沙垡拜扫"}
{"author":"宋褧","content":"吏退公庭雁鹜行，持杯暂对水云乡。山开罨画涵晴影，花落胭脂漾晚香。酒帜隔津标柳陌，渔舟避浪向蒲塘。怀人不得同相赏，空赋《停云》第二章。","dynasty":"元代","title":"春暮双清亭小酌怀张孟功"}
{"author":"宋褧","content":"缭垣齐拱禁门高，别院斜连御水遥。芳草有情生广掖，垂杨无力倚危桥。承宣白面风标俊，入内华裾意气骄。么么词臣不通籍，却疑宫阙在璇霄。","dynasty":"元代","title":"晓自宦者门入院马上口占"}
{"author":"宋褧","content":"卧病三日如三秋，时见谢程苏孟俦。环堵自疑溟涨外，高居独在阆山头。医师胗视投苓术，文友过从遗脯脩。独怪新除齐博士，不来相问负薪忧。","dynasty":"元代","title":"病暍柬王君实太博"}
{"author":"宋褧","content":"洞中流水五芝肥，鹤上仙人万里归。海月伴残丹灶火，天风吹动绣云衣。焚香秘室招王远，蹑屐名山访子微。闻道长生有真诀，我从何处叩岩扉。","dynasty":"元代","title":"送道士李希白还山"}
{"author":"宋褧","content":"八月帘帷试夜寒，诸公文酒度更阑。然藜共喜临天禄，分芋何劳问懒残。谁许桂枝平地折，莫将花样近来看。主司不是冬烘者，解送宜胜十政官。","dynasty":"元代","title":"和苏伯修应奉上都试院夜坐韵"}
{"author":"宋褧","content":"毳帽貂裘素绮裳，明时远致御封香。朝端使者传天语，海上神君见火光。万弩射潮非计策，三山湛影漫文章。灵来细祝忧勤念，不是求仙汉武皇。","dynasty":"元代","title":"送诚夫大监兄代祀海神"}
{"author":"宋褧","content":"爱君畴昔赋远游，志如鹏鹗横霜秋。抱才应辟到滇海，挟策赴调趋皇州。蜀山秦树有德色，猿声鸟道无羁愁。里中同舍不俶傥，坐守尘编空白头。","dynasty":"元代","title":"送剑州任倅"}
{"author":"宋褧","content":"龙节光临泽国遥，凤毛声振相门高。朝辞阙陛香凝袖，暮饯邮亭酒污袍。我爱甘棠留楚甸，谁怜楚雁集江皋。一州如斗君休薄，考最犹能张尔曹。","dynasty":"元代","title":"送益阳州守额森哈雅"}
{"author":"宋褧","content":"浮云一昔凉风起，游子匆匆买去舟。喜奉严君辞远徼，不因作客别神州。白蘋漠漠吴江岸，红树萧萧楚驿楼。总是停桡捧觞处，知君无复有离愁。","dynasty":"元代","title":"送贾孟善闽浙觐省遂奉父之官淮安"}
{"author":"宋褧","content":"碧霄云物献诗题，双阙西边日驭低。弦月弯环城上塔，锦霞鲜丽水南堤。仙郎下直辞鸡树，猎骑收围撤兔蹄。争笑閒身空七尺，不因鼕鼓卧幽栖。","dynasty":"元代","title":"次韵诚夫兄丽正门外晚归"}
{"author":"宋褧","content":"到处慈闱总树萱，君家庭院拥苍官。心非红紫争春意，人似青葱耐岁寒。锦帐罗襦秋拆凤，云窗月户晓栖鸾。阶墀更有芝兰在，掩映浓阴十亩宽。","dynasty":"元代","title":"柏堂"}
{"author":"宋褧","content":"椰叶榔花映祠宇，椒浆桂酒蕙肴蒸。古人不作千年恨，遗迹犹存百代徵。魂魄何须归玉局，是非从此见金陵。使君作室吾侪咏，一笑俱成附骥蝇。","dynasty":"元代","title":"南宁彭使君重建东坡载酒堂"}
{"author":"宋褧","content":"桑乾居庸南北京，崤山涧水相送迎。羡君于兹三扈从，怜我不得一经行。到时文酒度长昼，去日车马奔新晴。鳌峰清语应见念，使仆鄙吝心中萌。","dynasty":"元代","title":"苏伯脩脩撰分院滦阳众仲"}
{"author":"宋褧","content":"调弦理曲世滔滔，百代斜川鉴识高。有耳唯聪广陵散，无生不奏郁轮袍。长安米索尘凝席，千里莼香月满舠。忍道醉眠卿且去，玉徽明日楚江皋。","dynasty":"元代","title":"琴士项崇节还新安其人居京师七年尝为威顺王及鲁国长主琴"}
{"author":"宋褧","content":"日日骑马到西城，年来竟无清兴生。冰潭照影觉形秽，云岫对人增眼明。墨客词流惊邂逅，玉珂香毂恼逢迎。凤池赖有知音客，一曲阳春为寄声。","dynasty":"元代","title":"早春马上即景书怀呈张孟功左司"}
{"author":"宋褧","content":"东观玉堂如积薪，十年补外空劳神。红尘赤日能败兴，白鹭沧洲却可人。相阁老槐涵墨沼，官亭新柳送车轮。扁舟三月桃花浪，归及临江江上春。","dynasty":"元代","title":"欧阳南阳还临江便道之官庐陵幕府"}
{"author":"宋褧","content":"绣衣乘遽度闽关，回望皇州紫气间。辍直暂勤安赤子，临岐谁敢叹苍颜。陛辞此日严将指，疏奏明年早赐环。自是轺车不游览，往来多驻武夷山。","dynasty":"元代","title":"送李彦方福建宪副"}
{"author":"宋褧","content":"云锦溪头小有天，崇文宫畔地行仙。故家乔木三千里，流水桃花五百年。云液养龄春潋滟，霞衣上寿晚翩跹。山中玉斧传真诀，应向高堂说又玄。","dynasty":"元代","title":"道士王用亨父母高年作寿庆堂其上世蜀人仕宋今居江东"}
{"author":"宋褧","content":"新秋道院凉如水，载酒幽人对绿莎。移榻小窗从啸咏，抄诗别馆尽经过。劳生不解谈丹鼎，明日堪怜动玉珂。吟罢自惭题字恶，定应无计换群鹅。","dynasty":"元代","title":"暇日小集项鍊师丹房"}
{"author":"宋褧","content":"葱茏仙桂压勾栏，月下婆娑玉臂寒。荷榭有风纨扇歇，醉乡无暑蔗浆残。银灯光散填河鹊，粉袖香销舞镜鸾。惆怅边衣何日就，锦书同附劝加餐。","dynasty":"元代","title":"和孟景章早秋即事韵"}
{"author":"宋褧","content":"忆昔青衫典校时，尊翁作监鬓垂丝。蓬山风月谁能记，蒿里衣冠我独悲。黑壤禾麻存别墅，素帷香火待佳儿。旧僚犹有丹铅笔，试撰丽牲第二碑。","dynasty":"元代","title":"李良臣之睢阳别业为其考平叔公作家庙予校书时李为秘卿"}
{"author":"宋褧","content":"风雪闭门贫病婴，开门南去惬我情。万里独游旧官长，十年一拜贤父兄。征路快驰宛騕袅，归期应及闰清明。梁园楚岸春俱好，一访相知为寄声。","dynasty":"元代","title":"送艺文令史宋子与驿召欧阳原功太监湘中便道过家觐省兼简吴彦晖徵君内翰周子嘉省郎"}
{"author":"宋褧","content":"长松磥砢出霜林，不分儒官久陆沈。岭外官资云路快，城南祖帐雪泥深。红莲绿水无多事，翡翠明珠肯动心。莫道皇都□□□，□□□□□□□。","dynasty":"元代","title":"江西袁庆远由郡博士为幕职再调潮州路经历徵诗送行"}
{"author":"宋褧","content":"南岳崚嶒倚太空，盘中胜地著渠侬。烟霞近接朱陵洞，雷雨潜通天柱峰。仙境得名符古昔，道人无事养疏慵。他年准拟寻松鹤，归日应能借竹笼。","dynasty":"元代","title":"南岳李炼师所居号盘中"}
{"author":"宋褧","content":"经笥便便玉价高，帝城十载屡游遨。月中前度攀丹桂，天上今年种碧桃。燕市风尘情浩浩，吴帆烟水兴滔滔。仙舟幸有金华客，共与哦诗饮浊醪。","dynasty":"元代","title":"送君则林倅南还辛酉登科今为京尹主文"}
{"author":"宋褧","content":"寒疾连朝避风雨，今晨一出复何如。扣门投刺意不惬，上马逢人情有馀。饥鹤啄虫行广陌，垂杨飘絮汎污渠。暂经马市缁尘满，归去蓬窗理旧书。","dynasty":"元代","title":"闰三月七日城西访友不遇马上口占"}
{"author":"宋褧","content":"女墙不隔凤城春，柳色危亭枕水滨。夜墄松风吹几杖，晓阑花露湿衣巾。西邻池馆存碑石，东里园林换主人。得似夫君能旷达，百壶清酒日娱宾。","dynasty":"元代","title":"追赋苑主事南野亭"}
{"author":"宋褧","content":"万态峰前望白云，暂因王事问晨昏。渡头横济瓜蔓水，归骑直趋酸枣门。阿母慈颜深有喜，宁馨阴德果无冤。故人跂脚临樽俎，为说相思入梦魂。","dynasty":"元代","title":"送崔时敏司狱省母汴中兼寄吴彦辉"}
{"author":"宋褧","content":"方州一士耻孤陋，老大挐舟辞楚乡。万里周流踪迹远，半生著述鬓毛苍。侯门久客公车荐，驿路荣归祖席张。到日里闾争馈贺，儒冠稽古动辉光。","dynasty":"元代","title":"柳人王道原游吴楚至京师凡二十馀年著春秋义成书除韶州路教授"}
{"author":"宋褧","content":"戍鼓声催夕照低，蒹葭杨柳澹烟微。偶因海浦听吹篴，却忆京城闻捣衣。恋阙岂无情戚戚，别家那有思依依。传闻大驾还都近，怪得寒风凛夕威。","dynasty":"元代","title":"直沽夜兴"}
{"author":"宋褧","content":"山门杉桧碧萧森，步屧回廊一径深。罢酒长风来北渚，按歌明月出东林。幽轩晚立云容湿，高阁晴登海气侵。忽报寒沟潮信到，可能重听颍师琴。","dynasty":"元代","title":"东冈崇恩寺晚酌其僧一峰求诗"}
{"author":"宋褧","content":"秋深持节下銮坡，吴越风烟入浩歌。溪水通桥松作窦，山云收雨石为窝。避泥骄马哺寒草，过陇饥牛齧早禾。别驾归来应笑我，驿程何事苦吟哦。","dynasty":"元代","title":"过馀姚寄贾治安同知"}
{"author":"宋褧","content":"莺脰湖平好看山，鲒踦亭远莫凭阑。帽沾江雨晓须湿，袖举海风秋臂寒。天上仙槎来八月，云边商舶去三韩。蓬莱更访长生药，却拟乘桴事不难。","dynasty":"元代","title":"庆元书事"}
{"author":"宋褧","content":"孟冬短日到台州，胜境喜遇都贤侯。眼前丘壑太岑蔚，阁后台榭仍风流。巾子峰高晓色近，净香亭小寒光浮。徜徉尽可留朔客，谈笑不必存吴讴。","dynasty":"元代","title":"台州郡治后山亭留饮席上走笔"}
{"author":"宋褧","content":"隔江孤屿敞空门，不似山林不似村。双塔昼深樟树影，半阶寒沁海潮痕。连城客到诗常满，别岛僧回粥尚温。欲寄微躯恨无策，暂时相赏慰羁魂。","dynasty":"元代","title":"永嘉江心寺留题"}
{"author":"宋褧","content":"北人不惯住炎方，英簜函边药裹香。鼻到崇安试苏合，舌过南剑渍槟榔。朝寒命酒资调护，昼暖披襟恐中伤。共喜我来当十月，肩舆犹憩午阴凉。","dynasty":"元代","title":"福建道中"}
{"author":"宋褧","content":"十月一别太契阔，两月仍得相逢三。世事茫茫不可料，交情翕翕谁能谙。姑苏台前秋草远，浙江亭下寒云酣。冬深却恐霜威重，后会不得同清谈。","dynasty":"元代","title":"赠任大正御史于福州"}
{"author":"宋褧","content":"几年京国养疏慵，诗似朝霞气似虹。天上书藏群玉府，日边人访水晶宫。唐朝富丽词臣盛，汉代隆平赋客工。政好清明事铅椠，重来摛藻颂无穷。","dynasty":"元代","title":"马伯诚"}
{"author":"宋褧","content":"盖苏文后少武事，渍沟楼下有书声。贡士来经鸭绿远，登科去被牙绯荣。中朝分命新诏使，东人争讶旧儒生。德音宣布声教广，遣子入学同趋京。","dynasty":"元代","title":"高丽人李谷字中甫元统元年登乙科为翰林检阅官明年被命使本国宣谕勉厉学校制书其行也赠之以诗"}
{"author":"宋褧","content":"送君有情忘别恨，愧我无句摅幽怀。固知湖山适吟啸，乃与馆阁成暌乖。紫凤天吴存曲折，黄钟大吕变淫哇。斯文自是专方面，犹为峨冠叹不谐。","dynasty":"元代","title":"莆田陈众仲由国子助教提学江浙"}
{"author":"宋褧","content":"沂州老人八十强，宁馨有官居议郎。鸾凤五华恩诰下，鱼龙百戏寿筵张。西京牛酒春无价，南极星辰夜有光。昨日升堂亲几杖，毫眉三寸点秋霜。","dynasty":"元代","title":"礼部主事刘文瑞父母庆八十寿"}
{"author":"宋褧","content":"震霆人马俱辟易，挥鞭不复能掩聪。枣叶沉沉过冻雨，柳陌萧萧来晚风。失马急追怜从者，负薪徒涉念衰翁。驿程亦有驰驱苦，犹及残阳一点中。","dynasty":"元代","title":"新城道中雷雨喜晚晴"}
{"author":"宋褧","content":"仙家秘馆西山隈，石磴乘马能独来。山腰桧柏当昼暝，涧底桃杏争春开。设棋不作空置局，贮酒常满频衔杯。道士诵诗久成听，不知斜日下荒台。","dynasty":"元代","title":"平坡访谢草池二首其一"}
{"author":"宋褧","content":"玉泉西畔昔惯往，卢师东边今始行。山石荦确齧马足，树林阴翳藏禽声。座上主人谈众妙，壁间图尽教长生。所嗟秘境禁来往，不敢题诗留姓名。","dynasty":"元代","title":"平坡访谢草池二首其二"}
{"author":"宋褧","content":"得官岭表众所恶，持宪广西君独荣。士论翕翕似华衮，祖道粲粲皆簪缨。榕叶晓看思禁柳，杜鹃晨听忆宫莺。归来铁面如红玉，不尽论思献纳情。","dynasty":"元代","title":"送吕仲实佥宪广西"}
{"author":"宋褧","content":"鉴湖百顷生凉秋，知章陈请太白游。子今乃能五月往，我昔不得一日留。吴娃合曲风度舫，越女浣纱云满头。燕赵缁尘都洗尽，荷花深处荐琼舟。","dynasty":"元代","title":"鉴湖水送乌希说"}
{"author":"宋褧","content":"赤岭坡前春日迟，杨柳桥下暮潮低。闽中游子歌相别，天上故人书漫题。茉莉吹香来竹户，麇䴥作队过松畦。良田美树还家乐，昨日青林杜宇啼。","dynasty":"元代","title":"送张实夫觐省回漳州"}
{"author":"宋褧","content":"一违鹓鹭行中去，两度江河补外行。吏校远迎茅步市，旌麾先过汉阳城。民间鱼稻富生理，幕下宾僚多宦情。我亦二毛思五马，临风常为使君荣。","dynasty":"元代","title":"送安伯宁由大名治中赴上沔阳知府"}
{"author":"宋褧","content":"雨华旧说随车降，天意曾因决狱回。铁甲将军今祷雨，玉壶方士解呼雷。樊城麦穗千家熟，岘首秧苗几处栽。感应玄机有如此，辕门新政亦佳哉。","dynasty":"元代","title":"襄阳杨万户命道士祷雨有应"}
{"author":"宋褧","content":"枝峰蔓壑灿烟霞，自古神仙就作家。天井穴深留石髓，贝多树老放瑶华。山人索价遗踪杳，王子吹笙去路赊。莫向风前赋招隐，紫薇花下鬓鬖髿。","dynasty":"元代","title":"左司丁贞夫号嵩岩"}
{"author":"宋褧","content":"远临辽海近军都，今代神皋异古初。万乘省方严禁钥，千官耀武肃郊居。祈年寺塔存唐像，利国河渠入汉书。赖是星郎解摸写，吟馀胸次日清虚。","dynasty":"元代","title":"和王君实户部早秋巡山韵"}
{"author":"宋褧","content":"明时作邑重优游，我为斯人抱隐忧。巨室昂昂张虎翼，奸民濈濈沸鱼头。朝衙召集乡三老，幕邸趋承郡督邮。利刃往年曾一试，知君谈笑已无牛。","dynasty":"元代","title":"送杨子宣尹郓城"}
{"author":"宋褧","content":"武皇斋祓祷重瞳，近侍含香解蕴隆。泺水气通云漠漠，绣江波合雨濛濛。螟蝗不待逢深雪，牧守惟知问太空。自古精诚多感格，谁云野语出齐东。","dynasty":"元代","title":"济南张侯至大二年奉御香祷旱历山舜祠雨应是年十二月也"}
{"author":"宋褧","content":"一从桂苑下瀛洲，君宠难忘志未酬。今戴豸冠辞上国，又分龙节向南州。跛鳖应贻骐骥笑，飞鸿亦有稻粱谋。道傍杨柳不堪折，江上梅花相忆不。","dynasty":"元代","title":"送笃烈图敬夫南台御史时予居閒"}
{"author":"宋褧","content":"适野襟怀自豁然，入城景物又堪怜。御沟春水高于路，海岸风尘暗似烟。醉客轻生驰騕袅，痴儿薄行调婵媛。徐驱返顾西山色，自笑诗人嗜好偏。","dynasty":"元代","title":"先兄正献公坟所寒食自和气门归马上赋"}
{"author":"宋褧","content":"丹桂凋零翠柏高，吴船还又泛江涛。鸷禽整翮仍堪击，鸥鸟忘机自不劳。晓陌行人折杨柳，春城别馆酌蒲桃。婵娟后夜东湖月，莫向明时叹马曹。","dynasty":"元代","title":"送范悦古赴江西宪掾"}
{"author":"宋褧","content":"浊世尘嚣如洚水，巢居故向万松间。下窥震泽三江浪，高揖钱唐九里山。虎魄糇粮应可畜，兔丝牖户若为攀。杏梁桂柱长安陌，不直危枝一解颜。","dynasty":"元代","title":"于潜谢尧章松巢"}
{"author":"宋褧","content":"文昌殿古黑云低，光范门深白日迷。逢掖有时甘引去，丈夫何事苦分携。上林春去莺犹啭，南国晨征马不嘶。多少忧端兼别恨，烟江何处觅缄题。","dynasty":"元代","title":"临安刘子简以至元二年观光京师明年告归作诗送之"}
{"author":"宋褧","content":"爱梅大是清绝伦，置之庭除尤可人。寒影夜移青玉案，暗香晨裛白纶巾。陇头江上徒千里，月地云阶少四邻。更道广平心铁石，可无新语慰花神。","dynasty":"元代","title":"李重山都司号梅庭"}
{"author":"宋褧","content":"向来按部指秋期，子月登车我独迟。双塔道傍观俗处，百泉庄上恤灾时。烟昏导骑摇箶簶，灯暗痴童下扊扅。不听讴歌听愁叹，何心工和壁间辞。","dynasty":"元代","title":"昌平县廨和解之昂御史时巡历京畿东道"}
{"author":"宋褧","content":"悔抛蕙帐下岩阿，老鬓飘萧半□窝。涉世情怀今日薄，立朝勋业古人多。静闻珠露零丹桂，清爱银湾漾白波。良夜赏心难寄远，定应同调制吴歌。","dynasty":"元代","title":"淮南潘子素持吴□唱酬诗一卷见示偶七夕久坐书怀次韵寄卷中诸友"}
{"author":"宋褧","content":"国家全盛似金瓯，江汉澄清控上游。帝子几时临北渚，庾公何处倚南楼。云来巫峡祠空在，霜落荆门树自稠。持节重来纾四望，孤怀别有凭阑愁。","dynasty":"元代","title":"仲宣楼登眺"}
{"author":"宋褧","content":"亭下盆池漾绿光，红妆翠盖似横塘。不须玉井十丈藕，自有鉴湖五月凉。座上莫闻金鼎篆，尊前仍注碧兰香。主人逸兴幽人句，多幸俱留百世芳。","dynasty":"元代","title":"左司李重贤远清亭"}
{"author":"宋褧","content":"五月江风多自南，停舟滞雨兴难堪。吕公矶送惊心浪，大别山凝扑面岚。北海酒尊空已久，善和书册远谁探。妻儿不解穷通理，看挂明朝十日帆。","dynasty":"元代","title":"武昌近城阻风雨三日不得到城下遣兴一首山南佥宪之行"}
{"author":"宋褧","content":"路指沮漳散马蹄，园林芳润称幽栖。浅山有势藏杉冢，细水无声过稻畦。病暍久忘河朔饮，贪眠常恶汝南鸡。莫嗟六辔多匆遽，犹暇寻诗泚笔题。","dynasty":"元代","title":"当阳道中"}
{"author":"宋褧","content":"卓午山头树影高，岂期多幸此相遭。久嗟寒雁迷书问，共讶秋霜点鬓毛。张绪犹如少年柳，刘郎重看旧时桃。故人侍直金銮密，应向明时诵拔茅。","dynasty":"元代","title":"山中逢武当冯尹景仲入京以诗送之"}
{"author":"宋褧","content":"鸡鸣山接马嘶山，万壑晴云井底看。湍涧萦纡五十度，石梯荦确百千盘。光华固有周原重，险阻其如蜀道难。题罢新诗动高兴，五湖何处水云宽。","dynasty":"元代","title":"过马嘶山留题寺中"}
{"author":"宋褧","content":"绣衣不为吟哦出，诗料纵横簇眼前。岩鸟杂鸣诸部乐，石苔乱布五铢钱。焚香乞水痴求雨，刻木通泉巧溉田。尸位空言无所补，寓情托物亦犹贤。","dynasty":"元代","title":"山中漫赋题□平官舍"}
{"author":"宋褧","content":"稻花香里过琳宫，一舸斜阳汉水东。下马已辞山巀嶪，开轩仍见竹葱茏。画檐不碍迎霜叶，玉宇频来处暑风。童御无知友朋远，满襟幽思与谁同。","dynasty":"元代","title":"七月三日喜至郧县山行兼旬至此始出"}
{"author":"宋褧","content":"狂王丧心醉其上，老叟避世居渭滨。出猎初非取兽意，垂钩岂是求鱼人。千年茅土有终始，一时际遇无比伦。韩彭乌合成俎醢，三顾犹堪继后尘。","dynasty":"元代","title":"太公遇文王图"}
{"author":"宋褧","content":"京华廿载看画竹，今见群笋森阶前。锦绷初苞已挺特，筠粉半落尤清妍。何人炎歊弄团扇，有客风露为华筵。平安不待纲维报，轩车未膏日周旋。","dynasty":"元代","title":"爱竹"}
{"author":"宋褧","content":"高林过雨晓苍苍，水木清华古道场。亭子是谁开四五，招提缘此异寻常。风声萧飒群松翠，日气醺酣二麦黄。墟墓令人不怡悦，何妨却茗进琼觞。","dynasty":"元代","title":"章台寺留题"}
{"author":"宋褧","content":"南直江城近可通，东连郢树暗无穷。台高先得瀛洲月，地陕难乘阆苑风。云射晴霞红烂熳，山经冻雨翠溟濛。惟馀蒙惠泉头路，犹在探奇梦寐中。","dynasty":"元代","title":"荆门州治后惠养亭留题"}
{"author":"宋褧","content":"二年四过山前路，三度值雨难攀跻。最怜绿水注深堰，不惜青骢污浊泥。泽畔藕花怡旅况，陇头禾穗慰妻啼。丰登已是囊中物，易得新诗扫壁题。","dynasty":"元代","title":"雨后利阳道中"}
{"author":"宋褧","content":"故人家住黄鹤楼，三年不到鹦鹉洲。红尘面目事京局，清夜梦寐思林丘。耸壑昂霄今老大，唾壶谈麈旧风流。传闻调官赴吴会，我为终夕喜不休。","dynasty":"元代","title":"寄贺徐复初江浙检校"}
{"author":"宋褧","content":"故人昔佐湘阴州，召赴馆阁二十秋。高文大册有清誉，赋诗酌酒无白头。荷橐两京久劳瘁，行年六帙空优游。一官不调竟无愠，我为终夕闷不休。","dynasty":"元代","title":"寄慰翰林谢敬德学士"}
{"author":"宋褧","content":"楚边穷处蜀分疆，小邑几为山所藏。放火种畬今得趣，辟兵凿穴旧堪伤。每因岩壑起云气，少见日月开晴光。我来问俗聊弭节，深林不敢久徜徉。","dynasty":"元代","title":"远安留题"}
{"author":"宋褧","content":"目送孤鸿欲灭时，幽人怀抱有谁知。茫茫往古青山在，亹亹来今白发垂。陶令忘忧多嗜酒，少陵逸兴只吟诗。惟馀安乐窝中老，笑俯尘寰看大棋。","dynasty":"元代","title":"目送"}
{"author":"宋褧","content":"河东老父雪盈头，捧檄儿郎事远游。莫道襟怀如陆绩，直疑魂魄似黔娄。荐新礼在情相称，陟岵诗成泪莫收。理气相关有如此，不须身外强推求。","dynasty":"元代","title":"孝感纪异诗"}
{"author":"宋褧","content":"临水垂杨绕院松，高堂仙客养疏慵。道存柱史五千字，心在蓬莱第一峰。未可逍遥空看鹤，不妨劳动急呼龙。我惭不得金丹术，尘满衣襟抗俗容。","dynasty":"元代","title":"逸老堂"}
{"author":"宋褧","content":"昨日痴坐庾公楼，今晨祇过桑落洲。连朝巨浪高似屋，万斛大舸轻于鸥。青山两岸不可画，绿酒一尊能解忧。行年五十倦頫仰，愁见京尘扑马头。","dynasty":"元代","title":"江上阻风"}
{"author":"宋褧","content":"文章释老谁争雄，昔人三语将无同。已公茅屋见新句，匡庐莲社追随风。名胜绝怜留翰墨，笑谈莫谓变虚空。鸡林到日传相诧，杖锦归来未是穷。","dynasty":"元代","title":"高丽僧式上人游两浙江会提学黄晋卿句曲外史茅山张伯雨好事者绘为文会图"}
{"author":"宋褧","content":"万古西岩好地形，凭高四望接英灵。太行王屋千峰雪，碣石居庸一带青。山径缘云通略彴，野泉流月度坳陉。主人固有幽栖志，同送孤鸿入杳冥。","dynasty":"元代","title":"吏部侍郎杜弘道号西岩野逸"}
{"author":"宋褧","content":"陌上王孙壮气遒，交锋劘垒在朝头。拟来披腹排阊阖，空使乘槎犯斗牛。蟾府丹香应少待，凤梭花样肯旁搜。冬烘却是居停主，江上芙蓉莫怨秋。","dynasty":"元代","title":"送钱思复下第还杭州分得秋字"}
{"author":"宋褧","content":"椒觞献岁暖如蒸，收灯前后不复晴。风色料峭雪欲落，云阴晃漾日半明。四郊未有花柳意，六馆但闻弦诵声。城南三月牡丹发，莫遣白头愁里生。","dynasty":"元代","title":"正月二十六日监中习仪即景书怀"}
{"author":"宋褧","content":"道士由来不火食，仙人况复好楼居。镜湖秋水望不极，禹穴晴岚浓有馀。岩下茯苓供采药，窗前柿叶待临书。紫鸾玄鹤应相迟，会碾飙轮赴碧虚。","dynasty":"元代","title":"阳明楼"}
{"author":"宋褧","content":"白潦玄云净影涵，漏天奚止说西南。毁垣到处疏篱当，支厦何年大木堪。憭慄未须悲宋玉，沉吟漫尔忆岑参。无穷世故灵台小，华发萧骚不满簪。","dynasty":"元代","title":"初秋苦雨"}
{"author":"宋褧","content":"闻道仙翁乐事多，几曾衰槁坐鸡窝。华峰月冷云横久，趵突泉甘酒热过。少壮争询三叟寿，光阴未尽百年歌。太平生长仍终老，笑杀行兵马伏波。","dynasty":"元代","title":"济南张智夫八十诗云庄"}
{"author":"宋褧","content":"砉砉牛刀新发硎，闽中作宰慰编氓。石崖镌颂不尽意，樟木刻祠方称情。丹诏十行求善政，玉堂一老有诸生。牢盆又比爰书苦，谁为长林叹不平。","dynasty":"元代","title":"送叶仲舆令尹赴上盐场司令"}
{"author":"宋褧","content":"绵蕝何须鲁两生，紫髯落落称华缨。泰坛导驾开徐步，文陛催班引大声。一代世官周礼重，九重增秩汉恩荣。水晶宫里蘋风起，北望红云是帝城。","dynasty":"元代","title":"送孙引进湖州同知"}
{"author":"宋褧","content":"陪驾西郊外，遐观倦未还。荷深七里泊，云近五华山。境胜嗟来暮，官微愧不閒。凭高歌夏谚，直拟重跻攀。","dynasty":"元代","title":"从驾观承天护圣寺"}
{"author":"宋褧","content":"若人抱奇璞，柱史称高情。含霜趋建业，踏雪过芜城。奋彼澄清志，违此交友盟。相思祝餐饭，贞哉保令名。","dynasty":"元代","title":"送苏伯修内翰南台御史"}
{"author":"宋褧","content":"莫作芜城赋，长歌藻泮思。盘餐陈苜蓿，虚座拥皋比。彭蠡家何近，漳江棹不迟。春城且冰雪，能忘别离时。","dynasty":"元代","title":"送方公亮扬州教授"}
{"author":"宋褧","content":"百丈门前树，多曾阅市人。斜梢侵寺塔，直干阚城闉。喜映龙楼日，愁栖马市尘。何时濯枝雨，老翠尚能新。","dynasty":"元代","title":"靳士昌宅前大树"}
{"author":"宋褧","content":"闻说宣城郡，名家聚德星。因君诣京阙，如我到门屏。𤱶亩知闻道，诗书出过庭。归航有毛檄，不负世明经。","dynasty":"元代","title":"送江东贡有源分韵得庭字"}
{"author":"宋褧","content":"名郡值佳境，良朋谐胜游。阊门暂弭节，虎丘同汎舟。岸莎欲佐舞，波鱼能听讴。对酒写高兴，不乐复何求。","dynasty":"元代","title":"游虎丘回宴舟中"}
{"author":"宋褧","content":"客路五千里，三年谒帝居。新丰空对酒，光范不投书。高兴莼鲈外，清标翰墨馀。临岐赠诗句，惆怅欲何如。","dynasty":"元代","title":"送张谦受归天台"}
{"author":"宋褧","content":"碧云天一方，休公具禅床。天女散花近，懒残煨芋香。殿灯耿寒灺，波月澄冷光。愿言谢朝绂，托身栖道场。","dynasty":"元代","title":"游昆山慧聚寺和唐人诗二首其一"}
{"author":"宋褧","content":"天外山光近，峰颠海气吞。潮凭风作阵，云藉石为根。鸟重烟藏树，帆多水绕村。凭高暂诗酒，回首望脩门。","dynasty":"元代","title":"游昆山慧聚寺和唐人诗二首其二"}
{"author":"宋褧","content":"久缀鹓班底，逶迤晓思迟。偶因迎册处，却忆唱名时。御水流故道，宫花换旧枝。自惭无补报，四十鬓先衰。","dynasty":"元代","title":"崇天门即事"}
{"author":"宋褧","content":"三生常侍玉宸君，想像文姬一样人。露气清凝仙掌夜，天葩秀吐上林春。木兰歌怨征行苦，柳絮才高老大身。却是贞魂埋不得，綵鸾同与驾飙轮。","dynasty":"元代","title":"张女挽诗"}
{"author":"宋褧","content":"霄汉春深鬓有华，离愁望眼一时赊。裁诗不待灞桥雪，醉酒莫嗔韦曲花。渭北树阴晴䨴郁，终南云气暮周遮。帝城咫尺居庸翠，谁道痴呆不念家。","dynasty":"元代","title":"次韵苏伯修侍御樊川游春其一"}
{"author":"宋褧","content":"我别长安四见秋，当时风景如梦游。含元殿下麦初老，兴庆池头波欲流。三春柳荫北轩井，千技柏暗南坊丘。而今祇是成追忆，畴昔无因得久留。","dynasty":"元代","title":"次韵苏伯修侍御樊川游春其二"}
{"author":"宋褧","content":"老人须发如秋霜，深居海滨乐且康。寿考何须菊潭水，神仙只在梅林阳。五铢衣薄肌骨爽，九节杖轻行步彊。我欲相期广莫野，痛饮共到无何乡。","dynasty":"元代","title":"台州应翁八十号希有斋"}
{"author":"宋褧","content":"少日读书今白头，半生窃禄不知休。讲筵深愧程杨学，史稿重遗班马羞。多事愁怀苦于病，久寒春意淡如秋。江南烟雨京华月，閒倚晴窗忆旧游。","dynasty":"元代","title":"告中寒食感事书怀"}
{"author":"宋褧","content":"圣训行天似日星，秦时晦日汉时明。半山老人坏正道，紫阳夫子集大成。孝经尚欲化遐郡，论语还堪致太平。他日儿曹心醉后，我知不羡遗金籯。","dynasty":"元代","title":"婺源程弘道教经堂"}
{"author":"宋褧","content":"方外何尝浪得名，士林高处学迁莺。远公能重陶元亮，老汉常陪石曼卿。日暮碧云追雅致，阳春白雪有馀声。江南烟雨楼台好，尽意推敲不用惊。","dynasty":"元代","title":"送诗僧泐季潭江南"}
{"author":"宋褧","content":"陪扈滦京愧未曾，马瘏儿病苦凌兢。龙门湍息山陉雪，偏岭风凄石濑冰。倏忽雨旸天叵测，迂疏道路事难凭。侍臣争笑冯唐老，不向明时献技能。","dynasty":"元代","title":"纪行述怀"}
{"author":"宋褧","content":"碧山缭绕昼阴垂，云湿宫城雨湿衣。芳草远含春意态，微阳閒弄晚光辉。滦河委曲经千里，魏阙嵯峨壮九围。满目郁葱佳气在，莫从陈迹访依稀。","dynasty":"元代","title":"冻雨晚晴自成物门归院马上口占"}
{"author":"宋褧","content":"薰风殿阁舜琴张，睿念求贤治远方。滦水绣衣朝浥雨，淮壖白简夏飞霜。九天星直三台近，六辔路增千里长。拔薤抱儿君素志，琼花开处煮茶香。","dynasty":"元代","title":"送王仲方淮东廉使"}
{"author":"宋褧","content":"秦东有古坂，一舍近重城。已脱崤函隘，仍瞻灞浐清。柳条前岁别，草色蚤春迎。旧路平如掌，乘骢自不惊。","dynasty":"元代","title":"送李惟中西台侍御史分题得长乐坡"}
{"author":"宋褧","content":"清时郎选重华年，英妙如君众口怜。霍霍宝刀新试刃，泠泠瑶瑟旧调弦。思亲将捧白鸠杖，去国还浮画鹢船。淮浦汴堤俱好在，吟诗仍似水云天。","dynasty":"元代","title":"送张孟功江淮觐省就赴河南幕"}
{"author":"宋褧","content":"玉树摧秋霜，穗帐悲夜凉。松柏争厉操，兰蕙俱流芳。悽楚仅一子，仪刑自见亡。共嗟怨毒苦，不知年命长。","dynasty":"元代","title":"浚州李氏一门娣姒四人贞节"}
{"author":"宋褧","content":"调弦理曲世滔滔，百代斜川鉴识高。有耳唯聪广陵散，无生不奏郁轮袍。长安米索尘凝席，千里莼香月满舠。忍道醉眠卿且去，玉徽明日楚江皋。","dynasty":"元代","title":"琴士项崇节还新安其人居京师七年尝为威顺王及鲁国长主琴"}
{"author":"宋褧","content":"天北天南赋远游，合肥城下理松楸。多应梦见还家乐，无复眉攒去国愁。","dynasty":"元代","title":"送赵伯常淮西宪副其三"}
{"author":"宋褧","content":"瑞日鲜明射玉题，华袍綷䌨近罘罳。舍人宣赞瞻丹阙，新进趋跄诣赤墀。黄屋云行天杳邈，绿章风送路逶迤。湛恩岂许须臾报，要见他年献纳辞。","dynasty":"元代","title":"登第诗五首其五上表谢恩"}
{"author":"宋褧","content":"风气凉凉水气清，白榆如玉绛津明。横江渡口晚潮退，采石矶头凉月生。远道迢迢蝴蝶梦，旧涯历历凤皇城。群公奋翮青云上，应笑扁舟万里行。","dynasty":"元代","title":"江上夜泊遇京使回却寄都下诸公"}
{"author":"宋褧","content":"缓摇鞭，销魂桥上留连。恰春波、鸭头新绿，仓皇便买吴船。就华堂、溶溶寿酒，作绣陌、草草离筵。倾盖论交，分襟怨别，春风秋月仅经年。都门道、纷纷轻薄，馀子政堪怜。夫君妙，心期湖海，意气云天。便明朝、拂衣径去，天涯幽恨无边。暮维舟、沙鸥飏雪，春市酒、淮柳垂烟。绿水迢迢，青山隐隐，浙江云拥洞房仙。对西湖、烟浓雨淡，少少占芳妍。归来好，扶摇九万，水击三千。","dynasty":"元代","title":"绿头鸭送张仲容过维扬复之钱塘结婚正月二十日出京是其寿日也"}
{"author":"宋褧","content":"银竹能宫羽。向荷盘、跳珠腷膊，花奴羯鼓。浏浏泠泠春泉泻，滴尽槽头香醑。爱徽外、遗音太古。暗度松筠时淅沥，恍吴娃、低枕传私语。君试听，有佳趣。主人未解离愁苦。对凉秋、芭蕉巨叶，梧桐高树。梦断罗裙天如漆，一寸乡心凄楚。点点是、寂寥情绪。明日孤舟成独往，更难堪、长夜潇湘浦。凭曲槛，且容与。","dynasty":"元代","title":"贺新凉徐复初池亭听雨轩至治辛酉时予将之湖南"}
{"author":"宋褧","content":"少日读书今白头，半生窃禄不知休。讲筵深愧程杨学，史稿重遗班马羞。多事愁怀苦于病，久寒春意淡如秋。江南烟雨京华月，閒倚晴窗忆旧游。","dynasty":"元代","title":"告中寒食感事书怀"}
{"author":"宋褧","content":"霄汉春深鬓有华，离愁望眼一时赊。裁诗不待灞桥雪，醉酒莫嗔韦曲花。渭北树阴晴䨴郁，终南云气暮周遮。帝城咫尺居庸翠，谁道痴呆不念家。","dynasty":"元代","title":"次韵苏伯修侍御樊川游春其一"}
{"author":"宋褧","content":"绣衣乘遽度闽关，回望皇州紫气间。辍直暂勤安赤子，临岐谁敢叹苍颜。陛辞此日严将指，疏奏明年早赐环。自是轺车不游览，往来多驻武夷山。","dynasty":"元代","title":"送李彦方福建宪副"}
{"author":"宋褧","content":"临水垂杨绕院松，高堂仙客养疏慵。道存柱史五千字，心在蓬莱第一峰。未可逍遥空看鹤，不妨劳动急呼龙。我惭不得金丹术，尘满衣襟抗俗容。","dynasty":"元代","title":"逸老堂"}
{"author":"宋褧","content":"薄俗妖妍莫竞春，万株清气照乾坤。神仙身在藐姑射，居士梦入罗浮村。写物更无和靖句，怀贤宜占谢公墩。久知佳境因人胜，何必登亭对酒尊。","dynasty":"元代","title":"宣文博士周伯温世家鄱阳别墅有坡先世树梅千株其郡志载宋时守居多梅有亭名玉雪坡伯温爱之亦以名其亭"}
{"author":"宋褧","content":"河水浊，淮水清。中央置县树孤城，县中置令司群氓。官尊无差遣，俗善少斗争。令果仁贤严且明，能令民衣食馀饶鸡犬不惊。恩泽旁浃垂令名，圭田租入足代耕。鲜醲饫妻孥，馈遗及友生。何必黄尘赤日飘缨纡组趋神京，乃始得称豪英。呜呼简君官甚美，我歌送行不骪骳，愿君莫学河水学淮水。","dynasty":"元代","title":"河淮曲"}
{"author":"宋褧","content":"黄华街市雨珊珊，磴滑桥危马足难。催唤小胥供祝版，吴歈坊下振衣还。","dynasty":"元代","title":"浴罢"}
{"author":"宋褧","content":"一线艰危路，伊人亦自贤。兰芽始拨雪，桂子已参天。苦节年龄永，衰宗福泽延。一时华表柱，千古柏舟篇。","dynasty":"元代","title":"清苑张节妇"}
{"author":"宋褧","content":"　　红螺香滟金茎露，清兴溢璇霄。玉盘光冷，云鬟雾湿，丹阙烟销。□□此夜，明年明月，何似今霄。西风唤我，瑶阶折桂，绮槛吹箫。　诚夫兄生子名京华儿　　神州佳丽明光锦，生出玉麒麟。四筵都爱，西山眉翠，太液瞳神。他年应是，斗鸡走马，紫陌红尘。这回休更，燕秦树栗，江浦垂纶。","dynasty":"元代","title":"【黄钟】人月圆　中秋小酌"}
{"author":"宋褧","content":"一札飞来宽大书，潞阳归骑踏菅蒲。九天雨露开元化，列宿光芒拱北枢。时近春盘传饼餤，云昏午枕卧𣰽毹。连朝吏士开尊饮，旦日官僚秉笏趋。葛亮有言垂往昔，阳球兴叹失斯须。传闻几处圜扉静，谳狱无劳趁暑徂。","dynasty":"元代","title":"六日雨中闻诏赦将至复次韵"}
{"author":"宋褧","content":"送子炎方去，临岐发永叹。如何医国手，祇作理财官。海晏商帆盛，风清客枕安。番禺天不远，佳誉彻朝端。","dynasty":"元代","title":"送王止善广东市舶提举"}
{"author":"宋褧","content":"城南城北渺风烟，一度论文月再圆。肠断而今更愁绝，蓬莱云隔楚江天。","dynasty":"元代","title":"寄张仲容其二"}
{"author":"宋褧","content":"集贤学士鬓双皤，少日轩车意气多。有口惟称老聃语，向人不晓缺壶歌。","dynasty":"元代","title":"赵集贤致政"}
{"author":"宋褧","content":"古来词客不胜愁，感慨悲歌谩白头。君若到家无事日，等閒莫上岳阳楼。","dynasty":"元代","title":"詹事府承宣使方君恕还岳阳其二"}
{"author":"宋褧","content":"碌轴如醉翁，深春卧晴绿。坳径露不乾，下有蚯蚓哭。","dynasty":"元代","title":"公安道中"}
{"author":"宋褧","content":"三月吉日当十三，紫雾氤氲阊阖南。天子龙飞坐霄汉，儒生鹄立耀冠篸。黄麾仗上清风细，丹凤楼头晓日酣。独爱玉阶阶下草，解将袍色染成蓝。","dynasty":"元代","title":"登第诗五首"}
{"author":"宋褧","content":"三十未有二十强，清门士子堪悲伤。读书矻矻穷昼夜，弄笔往往多篇章。世人谩歌蒿里曲，地下应作修文郎。君不见江城南有客不识字，华缨紫绶须如霜。","dynasty":"元代","title":"永丰曾明善秀才挽诗"}
{"author":"宋褧","content":"老人须发如秋霜，深居海滨乐且康。寿考何须菊潭水，神仙只在梅林阳。五铢衣薄肌骨爽，九节杖轻行步彊。我欲相期广莫野，痛饮共到无何乡。","dynasty":"元代","title":"台州应翁八十号希有斋"}
{"author":"宋褧","content":"野烧回青，溪梅褪粉。路傍新柳鹅黄嫩。连阴未放碧波明，峭寒尚阻东风信。咿轧肩舆，飘萧蓬鬓。病馀怀抱无风韵。彩笺何暇写閒情，绿尊无分排孤闷。","dynasty":"元代","title":"踏莎行早春景陵道中兼旬阴雨"}
{"author":"宋褧","content":"西南边徼渺烟霞，星土列疆道正赊。羁思宦情应等尔，锦城虽乐不如家。","dynasty":"元代","title":"送李文清之官八番宣慰司幕府其二"}
{"author":"宋褧","content":"庐江宪府昔曾经，作掾闻君有此行。灊皖诸山倚天峻，淮淝二水得霜清。苍鹰自向秋风击，丹凤还依晓日鸣。简牍贤劳好珍重，灵台明处是云程。","dynasty":"元代","title":"送王彬叔赴西书吏"}
{"author":"宋褧","content":"朔土中元展墓辰，暂时从俗出重闉。秋光萧飒无馀暑，野色虚明不动尘。仙馆旧时通辇路，官沟佳处似江津。郊扉亭榭皆沽酒，石岸湾埼半鬻薪。见寺参差多白塔，逢僧络绎尽红巾。凫茨映草花轻小，鸿芡遮萍大叶匀。洁白芙蕖犹是夏，淡黄杨柳不如春。偶随渔艇方游目，忽见龙舟却怆神。金水河宽风掠面，玉泉山暗雨催人。马蹄不惮平芜远，鸟语常因密树频。可惜痴顽携子侄，未能放旷会亲宾。茫茫世网谁堪约，负郭同为学稼民。","dynasty":"元代","title":"七月望日西山即景十二韵"}
{"author":"宋褧","content":"亲在江南子在都，担簦戏綵事难俱。宁馨学业今如此，郎罢还教食肉无。","dynasty":"元代","title":"送曹义省亲新淦"}
{"author":"宋褧","content":"朝辞光化水无泷，搥鼓扬旌下汉江。何事舟人混南北，棹歌不似竹枝腔。","dynasty":"元代","title":"舟下汉皋渡"}
{"author":"宋褧","content":"方州一士耻孤陋，老大挐舟辞楚乡。万里周流踪迹远，半生著述鬓毛苍。侯门久客公车荐，驿路荣归祖席张。到日里闾争馈贺，儒冠稽古动辉光。","dynasty":"元代","title":"柳人王道原游吴楚至京师凡二十馀年著春秋义成书除韶州路教授"}
{"author":"宋褧","content":"一笑鹘搦兔，终朝獭祭鱼。秋闱与春试，却用郝隆书。","dynasty":"元代","title":"友人借书为科举文检阅戏书以答之"}
{"author":"宋褧","content":"　　红螺香滟金茎露，清兴溢璇霄。玉盘光冷，云鬟雾湿，丹阙烟销。□□此夜，明年明月，何似今霄。西风唤我，瑶阶折桂，绮槛吹箫。　诚夫兄生子名京华儿　　神州佳丽明光锦，生出玉麒麟。四筵都爱，西山眉翠，太液瞳神。他年应是，斗鸡走马，紫陌红尘。这回休更，燕秦树栗，江浦垂纶。","dynasty":"元代","title":"【黄钟】人月圆　中秋小酌"}
{"author":"宋褧","content":"周郎家本住武溪，入京暂作公府吏。闭门哦诗常抚卷，倒屣迎宾能好事。今年中秋偶晴明，好友持杯恰三四。时当九日复宴集，潇洒轩楹临水次。槛华错粲邻舍移，壶酝氤氲内官赐。天高气清萸菊节，攘袂奋发湖海士。风尘悠悠渺芳躅，觞咏兰亭或堪似。人生行乐适意尔，局促辕驹老将至。酣歌慷慨时自新，放达何须较愚智。愧无硬语出磊磈，追逐卢仝并马异。","dynasty":"元代","title":"九日再会饮如舟亭分韵得异字约赋廿句"}
{"author":"宋褧","content":"龙节光临泽国遥，凤毛声振相门高。朝辞阙陛香凝袖，暮饯邮亭酒污袍。我爱甘棠留楚甸，谁怜楚雁集江皋。一州如斗君休薄，考最犹能张尔曹。","dynasty":"元代","title":"送益阳州守额森哈雅"}
{"author":"宋褧","content":"远人莫愁行路难，故乡万里应须还。明朝得风到池口，回首不见蛾眉山。","dynasty":"元代","title":"江上棹歌五首其三"}
{"author":"宋褧","content":"悔抛蕙帐下岩阿，老鬓飘萧半□窝。涉世情怀今日薄，立朝勋业古人多。静闻珠露零丹桂，清爱银湾漾白波。良夜赏心难寄远，定应同调制吴歌。","dynasty":"元代","title":"淮南潘子素持吴□唱酬诗一卷见示偶七夕久坐书怀次韵寄卷中诸友"}
{"author":"宋褧","content":"故都空有废残城，天历人家学避兵。今日街衢却依旧，栅门全毁堑填平。","dynasty":"元代","title":"寒食拜扫盘桓南城亲友家书所闻见俚歌十首其七"}
{"author":"宋褧","content":"皇都万家欲何往，信马悠悠成独行。击缆桥边春水急，吹笙楼外暮云平。金丝柳弱窗临道，羊角风高尘过城。取次韶华堪寓目，诗情饮兴一时生。","dynasty":"元代","title":"闰月五日即事"}
{"author":"宋褧","content":"已闻翠柏凝苦泪，更道白杨多悲风。时时见此霜雪干，终身哀思何时穷。","dynasty":"元代","title":"三原张氏茔望松亭"}
{"author":"宋褧","content":"暖风金鼎香醽醁。想像人如玉。天南地北两心期。尔汝忘形如愿、定何时。夫君政似章台柳。寿相人稀有。吟馀时复饮丹砂。何必求仙远访、稚川家。","dynasty":"元代","title":"虞美人寄寿周子善二月十一日"}
{"author":"宋褧","content":"御史昔乘青骢马，霜气横秋乌府门。太白终南让高峻，泾流渭水分清浑。神随丹旐归全晋，名入青编纪大元。欲识当时真铁面，只今犹有凤皇存。","dynasty":"元代","title":"卫御史"}
{"author":"宋褧","content":"玉山刍秣渭川波，振刷骁腾意气多。政好骈趋驾黄屋，临危踶齧奈君何。","dynasty":"元代","title":"唐人两马图"}
{"author":"宋褧","content":"五杂组，眼缬眩。往复还，乌衣燕。不获已，沙场战。","dynasty":"元代","title":"五杂组其二"}
{"author":"宋褧","content":"沙渚青青芳草茁，梅根潮落蒲帆发。江头少妇卜金钱，行人归来有华发。","dynasty":"元代","title":"竹枝歌三首其二送余德辉还池州"}
{"author":"宋褧","content":"紫薇花底退朝迟，马上相逢共说诗。几度访君多不见，北窗开彻晚荼蘼。","dynasty":"元代","title":"赠吏部尚书罗罗士安"}
{"author":"宋褧","content":"苍狗白衣多变幻，土屋深沉藏不散。神龙有时飞汗漫，犹可相从雨霄汉。","dynasty":"元代","title":"王君冕尝于长安城东出南头第一门之北凿牖穴号归云洞二首其二"}
{"author":"宋褧","content":"使君朝著久，暂出守名城。祇羡黄堂贵，能忘粉署荣。编民瞻□履，候吏引麾旌。早寄高斋咏，令人识政成。","dynasty":"元代","title":"兵部侍郎王崇道出守东平"}
{"author":"宋褧","content":"仁庙尊儒术，嘉猷匹古先。丕承由列圣，大比涉三年。拣拔归陶冶，招徕际幅员。文星明似月，公道直如弦。世运逢熙洽，吾侪属引延。两班延虎拜，多士出胪传。恩重冠裳赐，衔清馆阁联。绿章趋画阙，华服曳春筵。载酒芳坰外，闻歌小海边。欢娱能几日，去住不同天。文省摛辞丽，容台执礼虔。四门崇教育，庶府杂周旋。桂玉悲妻子，尘埃厌市廛。缅思州县职，恒畏简书愆。苦乐宁非分，升沉各有缘。云随风力断，萍逐浪花牵。几听宫莺啭，频惊海月圆。重来情翕翕，复会语绵绵。问梦观青鬓，遨嬉驻彩鞯。但思倾玉斝，那复计金钱。发兴分奇韵，抒怀托短篇。勤劳有王事，□□□诸贤。","dynasty":"元代","title":"同年小集探策赋诗得天字"}
{"author":"宋褧","content":"夹道青青到凤城。一般飞絮两般情。离筵见处泣相送，归鞍扑著喜相迎。","dynasty":"元代","title":"杨柳枝六首其二通州道中作至元四年春"}
{"author":"宋褧","content":"山雨随云往返飞，行时沾湿避时稀。须臾驰过前冈去，满马斜阳就晒衣。","dynasty":"元代","title":"山行值雨"}
{"author":"宋褧","content":"三月皇都偶遇君，袖携诗卷见情亲。玉堂仙去难兄逝，流水残花亦怆神。","dynasty":"元代","title":"赠叶仲舆"}
{"author":"宋褧","content":"一径蜿蜒万壑遮，良田美树衬烟霞。明时不作秦人避，欲占膏腴别起家。","dynasty":"元代","title":"嵊县道中"}
{"author":"宋褧","content":"生长升平鹤发翁。儿郎衣彩照方瞳。晨昏甘旨凤城中。缓步不须鸠杖策，酡颜时藉蚁杯烘。懒将身世应非熊。","dynasty":"元代","title":"浣溪沙寿南阳周文卿八十"}
{"author":"宋褧","content":"古来词客不胜愁，感慨悲歌谩白头。君若到家无事日，等閒莫上岳阳楼。","dynasty":"元代","title":"詹事府承宣使方君恕还岳阳其二"}
{"author":"宋褧","content":"紫髯如戟霜台掾。风生采笔来行县。邂逅海天涯。盍簪能几时。柳梢春尚冷。无物堪持赠。为谢幕中莲。殷勤寄短篇。","dynasty":"元代","title":"菩萨蛮送辽西宪孙椽还司延祐己未乐亭县作"}
{"author":"宋褧","content":"江县闾阎合，池亭水草交。红梅过年蕊，绿竹隔墙梢。清兴诗联集，微疴酒盏抛。何能遗世累，云外结松巢。","dynasty":"元代","title":"环翠亭述怀"}
{"author":"宋褧","content":"稻花香里过琳宫，一舸斜阳汉水东。下马已辞山巀嶪，开轩仍见竹葱茏。画檐不碍迎霜叶，玉宇频来处暑风。童御无知友朋远，满襟幽思与谁同。","dynasty":"元代","title":"七月三日喜至郧县山行兼旬至此始出"}
{"author":"宋褧","content":"寒疾连朝避风雨，今晨一出复何如。扣门投刺意不惬，上马逢人情有馀。饥鹤啄虫行广陌，垂杨飘絮汎污渠。暂经马市缁尘满，归去蓬窗理旧书。","dynasty":"元代","title":"闰三月七日城西访友不遇马上口占"}
{"author":"宋褧","content":"鸊鹈膏兮两刃明，箶簶櫜箭双带轻。将军意气紫电腾，竹函龙节关中行。丛巢篟栅妖氛死，欧狗馀氛净如洗。綵幅缠骹事耕耒，牲酒昼欢门夜启。有时整队搜林樾，鸡狗不惊笳鼓歇。悬刀解箭烧红帓，倚帐酣吟刺桐月。","dynasty":"元代","title":"延平叶将军歌"}
{"author":"宋褧","content":"木精山骨旧相亲，鬼匠临摹大逼真。霜老苍龙潜委蜕，月明寒玉暗传神。丘园预卜长年兆，苔藓难埋后夜春。信是坚贞同气类，望秋蒲柳谩成尘。","dynasty":"元代","title":"张德谦寿松石"}
{"author":"宋褧","content":"吞凤文章老益奇，杏坛深处拥皋比。湘南山水江东树，洗尽京尘总是诗。","dynasty":"元代","title":"送宣城罗教授赴攸州"}
{"author":"宋褧","content":"羌吾有身兮。恩孰厚于亲兮。爱日竭力志犹未信兮。生事不及思之极天兮。思兮思兮岂徒劳吾神兮。不愧不辱贻令名于不泯兮。孝子锡类推吾仁兮。谇语德色尚人其人兮。","dynasty":"元代","title":"彭宗建思亲堂辞"}
{"author":"宋褧","content":"缭垣齐拱禁门高，别院斜连御水遥。芳草有情生广掖，垂杨无力倚危桥。承宣白面风标俊，入内华裾意气骄。么么词臣不通籍，却疑宫阙在璇霄。","dynasty":"元代","title":"晓自宦者门入院马上口占"}
{"author":"宋褧","content":"孟冬短日到台州，胜境喜遇都贤侯。眼前丘壑太岑蔚，阁后台榭仍风流。巾子峰高晓色近，净香亭小寒光浮。徜徉尽可留朔客，谈笑不必存吴讴。","dynasty":"元代","title":"台州郡治后山亭留饮席上走笔"}
{"author":"宋褧","content":"泽国持龙节，蒙恩备使臣。简书时自理，灯火夜相亲。山雪迷残腊，溪梅借早春。所忧无异政，何以慰斯民。","dynasty":"元代","title":"枝江县独坐"}
{"author":"宋褧","content":"万户千门气郁葱，汉家城阙画图中。九关上彻星辰界，三市横陈锦绣丛。玉盌金杯丞相府，珠幢宝刹梵王宫。远夷纵睹争修贡，不用雕戈塞徼通。","dynasty":"元代","title":"都城杂咏"}
{"author":"宋褧","content":"宇宙万年外，污隆百代中。时艰崇谲诈，世降逞奸雄。效职心如石，攻邪气似虹。如君多布列，庶可返淳风。","dynasty":"元代","title":"太古诗"}
{"author":"宋褧","content":"青霄持节镇湖山，东阁招贤事不难。若用紫薇为幕客，常教街子报平安。","dynasty":"元代","title":"送存初宣慰湖南十首其八"}
{"author":"宋褧","content":"碎霜斜舞下遥天，透胆寒威折塞绵。不似豪儿衣狐白，读书辛苦谩多年。","dynasty":"元代","title":"诚夫兄寄都下杂诗五首其五"}
{"author":"宋褧","content":"悔抛蕙帐下岩阿，老鬓飘萧半□窝。涉世情怀今日薄，立朝勋业古人多。静闻珠露零丹桂，清爱银湾漾白波。良夜赏心难寄远，定应同调制吴歌。","dynasty":"元代","title":"淮南潘子素持吴□唱酬诗一卷见示偶七夕久坐书怀次韵寄卷中诸友"}
{"author":"宋褧","content":"通济桥头杨柳枝，涔阳极浦漾金丝。惊见昔年题柱客，归来白发照涟漪。","dynasty":"元代","title":"送谢德润还澧州"}
{"author":"宋褧","content":"至公堂下鱼鳞屋，丽正门前蜗壳居。三百英雄来献赋，是中应有马相如。","dynasty":"元代","title":"得周子善书问京师事及贱迹以绝句十首奉答其四"}
{"author":"宋褧","content":"山含烟素，波明霞绮，西风太液池头。马似游龙，车如流水，归人何暇夷犹。丛薄拥金沟。更萧萧宫树，调弄新秋。千里烟波，几双鸥鹭两渔舟。暮云楼阁深幽。政砧杵丁东，弦管啁啾。淡淡星河，荧荧灯火，一时清景难酬。马上试冥搜。填入耆卿谱，模写风流。明日重来柳下，携酒教名讴。","dynasty":"元代","title":"望海潮海子岸暮归金城坊"}
{"author":"宋褧","content":"皇矣锡畴衍，已焉鼓琴悲。列封出异代，主教开东陲。道义三仁称，德泽万世思。遗像俨圭衮，巍宫肃笾彝。頫临帻沟溇，奔走高句骊。宇宙相终穷，肸蚃无已时。之子诵经籍，宾兴膺爵縻。龙光粲冠裳，鹿鸣奏歌诗。眷此承帝恩，实由文化施。归与下车拜，报称恒念兹。","dynasty":"元代","title":"送高丽进士李仁复东分题得箕子庙"}
{"author":"宋褧","content":"江县闾阎合，池亭水草交。红梅过年蕊，绿竹隔墙梢。清兴诗联集，微疴酒盏抛。何能遗世累，云外结松巢。","dynasty":"元代","title":"环翠亭述怀"}
{"author":"宋褧","content":"紫薇花底退朝迟，马上相逢共说诗。几度访君多不见，北窗开彻晚荼蘼。","dynasty":"元代","title":"赠吏部尚书罗罗士安"}
{"author":"宋褧","content":"堂上家公白发垂，随阳鸿雁各分飞。当时独有娱亲志，不羡朝衣羡彩衣。","dynasty":"元代","title":"赠长安孝义张周卿三首"}
{"author":"宋褧","content":"故人家住黄鹤楼，三年不到鹦鹉洲。红尘面目事京局，清夜梦寐思林丘。耸壑昂霄今老大，唾壶谈麈旧风流。传闻调官赴吴会，我为终夕喜不休。","dynasty":"元代","title":"寄贺徐复初江浙检校"}
{"author":"宋褧","content":"江南十月如春晖，不知北土霜霰霏。揽屿亭前橙荐酒，瑶□岭上汗沾衣。","dynasty":"元代","title":"竹枝歌六首其一自温州抵处州途中作"}
{"author":"宋褧","content":"朝辞光化水无泷，搥鼓扬旌下汉江。何事舟人混南北，棹歌不似竹枝腔。","dynasty":"元代","title":"舟下汉皋渡"}
{"author":"宋褧","content":"三月吉日当十三，紫雾氤氲阊阖南。天子龙飞坐霄汉，儒生鹄立耀冠篸。黄麾仗上清风细，丹凤楼头晓日酣。独爱玉阶阶下草，解将袍色染成蓝。","dynasty":"元代","title":"登第诗五首"}
{"author":"宋褧","content":"一札飞来宽大书，潞阳归骑踏菅蒲。九天雨露开元化，列宿光芒拱北枢。时近春盘传饼餤，云昏午枕卧𣰽毹。连朝吏士开尊饮，旦日官僚秉笏趋。葛亮有言垂往昔，阳球兴叹失斯须。传闻几处圜扉静，谳狱无劳趁暑徂。","dynasty":"元代","title":"六日雨中闻诏赦将至复次韵"}
{"author":"宋褧","content":"行人不敢来饮马，稚子时能坐钓鱼。","dynasty":"元代","title":"句"}
{"author":"宋褧","content":"吏退公庭雁鹜行，持杯暂对水云乡。山开罨画涵晴影，花落胭脂漾晚香。酒帜隔津标柳陌，渔舟避浪向蒲塘。怀人不得同相赏，空赋《停云》第二章。","dynasty":"元代","title":"春暮双清亭小酌怀张孟功"}
{"author":"宋褧","content":"谢家择婿得逸少，温峤先酬玉镜台。罗帐合欢犹有待，可怜孤凤意徘徊。","dynasty":"元代","title":"得周子善书问京师事及贱迹以绝句十首奉答其八"}
{"author":"宋褧","content":"玉泉西畔昔惯往，卢师东边今始行。山石荦确齧马足，树林阴翳藏禽声。座上主人谈众妙，壁间图尽教长生。所嗟秘境禁来往，不敢题诗留姓名。","dynasty":"元代","title":"平坡访谢草池二首其二"}
{"author":"宋褧","content":"使君朝著久，暂出守名城。祇羡黄堂贵，能忘粉署荣。编民瞻□履，候吏引麾旌。早寄高斋咏，令人识政成。","dynasty":"元代","title":"兵部侍郎王崇道出守东平"}
{"author":"宋褧","content":"三径草纤纤，苔痕过雨粘。风光殊不恶，凉意复相兼。芍药斜侵墄，蒲桃乱入檐。可怜成小憩，不得遂幽潜。","dynasty":"元代","title":"城南道院即事"}
{"author":"宋褧","content":"南过新城道，田畴迥不同。长沟如浙右，下壤似淮东。塘泺依依住，桥梁处处通。道傍遗老说，此可治农功。","dynasty":"元代","title":"雄州道中即事"}
{"author":"宋褧","content":"彼美涵濡厚，于归树立艰。持家夫效勇，袭职子承颜。海错供甘旨，河壖返佩环。因嗟陈孝妇，不见藁砧还。","dynasty":"元代","title":"贾恭人哀挽"}
{"author":"宋褧","content":"文墨终堪奋，牙绯亦自豪。身留阙下久，官入岭南高。儿子随行李，乡邻且浊醪。长材能制锦，何惮折腰劳。","dynasty":"元代","title":"送简秋碧河源县尹"}
{"author":"宋褧","content":"一昔到上方，尘虑能相忘。鼎水他山茗，炉烟异国香。杂芳供春艳，佳木通夕凉。不有草堂咏，那闻赞公房。","dynasty":"元代","title":"南城天庆寺僧雅致亭"}
{"author":"宋褧","content":"赤县徵呼际，缁尘浩瀚间。事随红日出，心共白云閒。万顷鱼龙海，重霄虎豹关。人人瞻北极，处处看青山。","dynasty":"元代","title":"宛平县尹李克中号约斋"}
{"author":"宋褧","content":"信马出林坰，因君得暂停。春灯九子殿，夕照百官厅。断水冰犹白，荒陂草未青。遥观陪扈处，怀昔意冥冥。","dynasty":"元代","title":"元夕西门外访友"}
{"author":"宋褧","content":"吴越流亡岁，湖南馈饷时。目前堪抚字，江右少疮痍。上佐官何美，南行乐不支。盛年思报国，莫动别离悲。","dynasty":"元代","title":"送明理赴南丰州判官"}
{"author":"宋褧","content":"历肇羲和纪，云从太史书。寒威尽凛冽，阳晷渐舒徐。消息存元气，行藏问太虚。茫茫千岁测，坐致欲何如。","dynasty":"元代","title":"次韵谢敬德司业冬至夜见念诗二首其一"}
{"author":"宋褧","content":"风雪闭门贫病婴，开门南去惬我情。万里独游旧官长，十年一拜贤父兄。征路快驰宛騕袅，归期应及闰清明。梁园楚岸春俱好，一访相知为寄声。","dynasty":"元代","title":"送艺文令史宋子与驿召欧阳原功太监湘中便道过家觐省兼简吴彦晖徵君内翰周子嘉省郎"}
{"author":"宋褧","content":"悠悠旌旆驻郊亭，车马东门劳送行。衔命但知谈笑乐，趣装方动别离情。千山万山风月恨，十家五家砧杵声。惆怅粉闱人下马，碧窗谁与对书檠。","dynasty":"元代","title":"秋浦夜泊忆诚夫兵曹兄"}
{"author":"宋褧","content":"七年不见荼蘼花，湘南学士思还家。卖马径出艺文监，买船便赴潞河沙。始随徵书官璧水，北门风月清谈尔。兵尘荏苒居庸关，襆被萧条教忠里。奎章阁上进成书，九重知是尹芜湖。腰带黄金佩苍玉，玉卮赐酒榻前趋。君恩如海谁能报，回首乡关动怀抱。尚平昏嫁几时毕，陶令田园何日到。槐舒菟目柳如绵，浩然归兴南风前。闺人含笑仆夫喜，那顾悲欢各异缘。西山过雨离筵晓，川途万里云缭绕。里闬逢迎樽俎欢，都城会合簪缨少。","dynasty":"元代","title":"欧阳原功由艺文少监谒告归浏阳"}
{"author":"宋褧","content":"路入均房千里馀，人传山径大崎岖。𡵙崃叱驭真男子，何必屏间看地图。","dynasty":"元代","title":"自谷城将往山中"}
{"author":"宋褧","content":"雁荡山高不可攀，松巢竹坞白云端。题诗为报经行客，莫作寻常少室看。","dynasty":"元代","title":"过雁荡不见李五峰隐君"}
{"author":"宋褧","content":"淮河岸头春草生，淮河舟中客子行。春江花月棹歌发，吴侬伴我过清明。","dynasty":"元代","title":"竹枝歌四首其二送安庆教授朱仁卿"}
{"author":"宋褧","content":"朝辞光化水无泷，搥鼓扬旌下汉江。何事舟人混南北，棹歌不似竹枝腔。","dynasty":"元代","title":"舟下汉皋渡"}
{"author":"宋褧","content":"幽云敷层霄，狂吹趣阴霰。氛霾互黤黮，雨雪事交战。弥空始糁屑，降地旋削片。斯须万汇失，顷刻九有遍。霏霏集颓堞，皓皓被遐甸。危峰冒周圭，广陌曳齐练。崇陵受委积，枯蘖容挂罥。况缟未足多，拟絮差可善。通逵骇连璐，块壤讶垂瑱。阶平恶漫没，谷□□□□。□□烦褰箔，烛幌助披卷。气清华盖爽，光烂银海眩。太素靡污垢，至朴谢雕瑑。人踪绝往反，野色一更变。积阴若胶轕，祁寒病增羡。晨衣袭狐貉，夜席益莞荐。衾重初昏寝，薪湿停午膳。严威折纩绵，冻璺裂盎甗。发森惮去笠，指直愁结袸。凌坚莱芜釜，澌莹歙溪砚。羁人畜怨憾，狩将坐畏愞。虎士跗趾瘃，马走牙齿颤。罢氓归禁㾕，陋邑矧饥荐。屋润仅自侈，室匮畴与唁。穷荒觊吹律，凝冱需见睍。挥翰书自繁，敢以古雅衒。","dynasty":"元代","title":"雪寒书事廿六韵"}
{"author":"宋褧","content":"山崦楼台花树枝，杜陵韦曲恣遨嬉。画图省识春风面，应是开元未乱时。","dynasty":"元代","title":"少陵春游图"}
{"author":"宋褧","content":"紫薇花底退朝迟，马上相逢共说诗。几度访君多不见，北窗开彻晚荼蘼。","dynasty":"元代","title":"赠吏部尚书罗罗士安"}
{"author":"宋褧","content":"水榭空明雨脚收，凝笳催上驿亭舟。紫霞斓剪翔鸿锦，碧草平铺集翠裘。落日关河初客路，浮云宫阙上神洲。谁怜五色江郎笔，真使超然赋远游。","dynasty":"元代","title":"通州晚晴即事"}
{"author":"宋褧","content":"高林过雨晓苍苍，水木清华古道场。亭子是谁开四五，招提缘此异寻常。风声萧飒群松翠，日气醺酣二麦黄。墟墓令人不怡悦，何妨却茗进琼觞。","dynasty":"元代","title":"章台寺留题"}
{"author":"宋褧","content":"龟屏象簟尘凝辉，桂枝落尽秋气悽。琼瑶台上魂是非，孤鸾照影心含悲。离宫别馆春茫茫，延凉殿上空情伤。却凭钟火一茎草，换得蘅芜三月香。兰风蕙露怨娇尽，落叶哀蝉□鸣嘶。嘤嘤呓语谁得知，再取玉篸搔素丝。","dynasty":"元代","title":"遗芳蔓"}
{"author":"宋褧","content":"女墙不隔凤城春，柳色危亭枕水滨。夜墄松风吹几杖，晓阑花露湿衣巾。西邻池馆存碑石，东里园林换主人。得似夫君能旷达，百壶清酒日娱宾。","dynasty":"元代","title":"追赋苑主事南野亭"}
{"author":"宋褧","content":"百尺危桥路稍平，新年邂逅一经行。池台半入荒残景，觞咏浑非少壮情。祇见晴波群浴马，未闻芳树乱啼莺。相亲赖有西山色，常似连屏照凤城。","dynasty":"元代","title":"早春遣怀"}
{"author":"宋褧","content":"暮宿悬匏昼出飞，笑他辛苦杏花泥。邻家灶突多炎上，犹自双双得意栖。","dynasty":"元代","title":"大名于景初家屋梁燕巢偶坏以悬匏代之因堕雏其中燕竟不他适来往其家凡六年异而求诗"}
{"author":"宋褧","content":"曾同尊酒话蝉联，君世西秦我世燕。慷慨固当歌义侠，流风传过二千年。","dynasty":"元代","title":"赠长安孝义张周卿三首其三"}
{"author":"宋褧","content":"鹡鸰飞满万年枝，羯鼓声闻博塞时。自是开元太平事，不曾闻有豆萁诗。","dynasty":"元代","title":"五王博塞图"}
{"author":"宋褧","content":"縠窗昨日君辞妇，白驹今朝我别家。马御仆夫都见惯，莫教闺梦到天涯。","dynasty":"元代","title":"寄张仲容"}
{"author":"宋褧","content":"街树葱茏晓雨收，官河相近御沟流。帝城不是多尘土，直住诗人到白头。","dynasty":"元代","title":"四月晦日早自石桥北度安济桥入史局马上口号"}
{"author":"宋褧","content":"战城南，战城北，前军失利势日迫。敌兵过谷彍骑据水相扼。乘间格斗，日薄西陲，大车传飨，且噍且战。彼灶不得晨炊，伯兄刺弱小弟。父子对射泣涕洏，马践渠答行仆踬。剑锋刜落左辫，脑骨披厚陈云，雾敛乌乌四面集。高天厚地，哀我身死名不立。奏凯第功赏，持书论首级。皇帝陛下圣寿千万岁，掩骼埋胔告郡邑。","dynasty":"元代","title":"战城南"}
{"author":"宋褧","content":"掖庭咫尺失王嫱，库吏奸因鼠粪扬。邂逅阿城重怀古，欲从何处吊威王。","dynasty":"元代","title":"阿城"}
{"author":"宋褧","content":"楚酒初开腊瓮边，湖船遥指暮山前。乡关迢递不归去，身世伶仃时自怜。雨雪还须送残岁，晴明应是入新年。阳和咫尺烟花媚，却写春光被管弦。","dynasty":"元代","title":"雪中游洞庭"}
{"author":"宋褧","content":"河流如箭棹如飞，星汉垂光月渐西。回首曲廊微步处，文明门上夜乌啼。","dynasty":"元代","title":"夜下新安驿奇家"}
{"author":"宋褧","content":"缭垣齐拱禁门高，别院斜连御水遥。芳草有情生广掖，垂杨无力倚危桥。承宣白面风标俊，入内华裾意气骄。么么词臣不通籍，却疑宫阙在璇霄。","dynasty":"元代","title":"晓自宦者门入院马上口占"}
{"author":"宋褧","content":"头玉太硗硗。江夏无双世胄遥。好是三生仙骨重，丛霄。曾侍元君绛节朝。咫尺趁扶摇。直上鹏程挹斗杓。他日挥毫能作赋，飘飘。学取成都驷马桥。","dynasty":"元代","title":"南乡子二月廿又八日君美弄第二雏仍前例名之曰凌云赋此以赠"}
{"author":"宋褧","content":"河东老父雪盈头，捧檄儿郎事远游。莫道襟怀如陆绩，直疑魂魄似黔娄。荐新礼在情相称，陟岵诗成泪莫收。理气相关有如此，不须身外强推求。","dynasty":"元代","title":"孝感纪异诗"}
{"author":"宋褧","content":"南过新城道，田畴迥不同。长沟如浙右，下壤似淮东。塘泺依依住，桥梁处处通。道傍遗老说，此可治农功。","dynasty":"元代","title":"雄州道中即事"}
{"author":"宋褧","content":"到处慈闱总树萱，君家庭院拥苍官。心非红紫争春意，人似青葱耐岁寒。锦帐罗襦秋拆凤，云窗月户晓栖鸾。阶墀更有芝兰在，掩映浓阴十亩宽。","dynasty":"元代","title":"柏堂"}
{"author":"宋褧","content":"娇儿文褓语初莺，内子閒闺数驿程。自是曲江春酒重，不堪芳樾听鹃声。","dynasty":"元代","title":"送同年王在中编修代祀西行其四"}
{"author":"宋褧","content":"遐方殊不恶，幕府独贤劳。客路离乡近，官资过岭高。溪清石可砚，飓息海无涛。此去腾芳誉，公车荐剡操。","dynasty":"元代","title":"送萧同可之肇庆照磨"}
{"author":"宋褧","content":"南城宦家有孤儿，华裾宝马日遨嬉。群奴豪酗卖丘木，身在醉乡犹未知。","dynasty":"元代","title":"寒食拜扫盘桓南城亲友家书所闻见俚歌十首其二"}
{"author":"宋褧","content":"万马纷纷动鼓鼙，三郎束手翠华西。向来别有销兵策，莫恨青闱燕子泥。","dynasty":"元代","title":"渔阳"}
{"author":"宋褧","content":"无数好山攒碧树。山下邮亭，亭下牵舟路。山色娱人相指顾。时时又被滩声妒。寒日光阴容易度。云去云来，那更商量雨。强把羁愁排遣去。一尊酒尽青山暮。","dynasty":"元代","title":"蝶恋花青田舟中"}
{"author":"宋褧","content":"三友翛然奈岁寒，使君雅趣共盘桓。京尘扰扰春游客，不满高人一笑看。","dynasty":"元代","title":"山南宪副拜珠太古四友亭"}
{"author":"宋褧","content":"孟冬短日到台州，胜境喜遇都贤侯。眼前丘壑太岑蔚，阁后台榭仍风流。巾子峰高晓色近，净香亭小寒光浮。徜徉尽可留朔客，谈笑不必存吴讴。","dynasty":"元代","title":"台州郡治后山亭留饮席上走笔"}
{"author":"宋褧","content":"百尺危桥路稍平，新年邂逅一经行。池台半入荒残景，觞咏浑非少壮情。祇见晴波群浴马，未闻芳树乱啼莺。相亲赖有西山色，常似连屏照凤城。","dynasty":"元代","title":"早春遣怀"}
{"author":"宋褧","content":"江东日暮碧云阴，前月缄书锦鲤沉。渭北春天多绿树，又从何处觅乔林。","dynasty":"元代","title":"送王君实西台御史其七"}
{"author":"宋褧","content":"襄垣老人志不群，教子岌岌兴高门。燕山谏议有阴德，陈氏省华多子孙。少年孤贫嗟素身，策名仕版期后昆。报施之道昭而神，蓍布爻象龟灼文。老人种善如种树，老人视财如视土。紫衣綵衣事尊俎，恩封乡县爵第五。七帙告终既寿考，螭首龟趺贲泉户。君不见草间无闻乱冢何足数，却是当时守钱虏。","dynasty":"元代","title":"李时进佥宪持其考君墓表求诗"}
{"author":"宋褧","content":"碌轴如醉翁，深春卧晴绿。坳径露不乾，下有蚯蚓哭。","dynasty":"元代","title":"公安道中"}
{"author":"宋褧","content":"日南使人朝贡来，东观校书远送回。长江无波风伯喜，不须铜钲苦相催。","dynasty":"元代","title":"江上棹歌五首"}
{"author":"宋褧","content":"茂树清泉乐意深，当年祇有一知音。却怜千古河阳月，几照令人慕蔺心。","dynasty":"元代","title":"李文愿自号寓盘"}
{"author":"宋褧","content":"陶令惟耽饮，虞卿漫著书。雄文莫吊屈，高士不徵徐。酒肉朱门臭，尘埃白屋虚。古交崇节义，时慕蔺相如。","dynasty":"元代","title":"次韵谢敬德司业冬至夜见念诗二首其二"}
{"author":"宋褧","content":"清溪如玉竹如屏，门掩苔墙犬不惊。怪得轺车尝小驻，林间时有读书声。","dynasty":"元代","title":"武安堰秦氏山庄留题"}
{"author":"宋褧","content":"日射金堤御水明，杨花榆荚出宫城。上林如锦春如画，却怪黄莺不解鸣。","dynasty":"元代","title":"漫成"}
{"author":"宋褧","content":"菜花一尺篱门开，栗留声断斑鸠来。舍南青苗没人插，郎在黔中何日回。","dynasty":"元代","title":"竹枝歌三首其二洞庭舟中赋时至治二年二月"}
{"author":"宋褧","content":"城南城北雪不消，城门道东无柳条。我侬相别无可赠，学取楚语作歌谣。","dynasty":"元代","title":"竹枝歌四首其一送安庆教授朱仁卿"}
{"author":"宋褧","content":"女墙不隔凤城春，柳色危亭枕水滨。夜墄松风吹几杖，晓阑花露湿衣巾。西邻池馆存碑石，东里园林换主人。得似夫君能旷达，百壶清酒日娱宾。","dynasty":"元代","title":"追赋苑主事南野亭"}
{"author":"宋褧","content":"风流多病汉文园，玉树森森瘦可怜。梦里若逢徐福问，仙家何药得长年。","dynasty":"元代","title":"寄张仲容其三"}
{"author":"宋褧","content":"霜气澄清日色明，诗情横逐晓霞生。前驱负弩休驰骤，自有云山管送迎。","dynasty":"元代","title":"灊山县廨和赵伯常宪副韵"}
{"author":"宋褧","content":"狂王丧心醉其上，老叟避世居渭滨。出猎初非取兽意，垂钩岂是求鱼人。千年茅土有终始，一时际遇无比伦。韩彭乌合成俎醢，三顾犹堪继后尘。","dynasty":"元代","title":"太公遇文王图"}
{"author":"宋褧","content":"湾水溶溶漾碧虚，白虹高偃接云衢。深春曲岸栽杨柳，落日□□□□□。□□□□□□□，□□□□□□□。□□□□含毫士，莫画寒江待渡图。","dynasty":"元代","title":"寄题涔河石桥"}
{"author":"宋褧","content":"一寸龙江一寸金，布衣持进五云深。文房自幸非常遇，惆怅长杨献赋心。","dynasty":"元代","title":"潘云谷献所制墨见天子于上京慈仁殿以诗赠之归江南"}
{"author":"宋褧","content":"天子代天理万物，辅相治明神治幽。赞佐化育两交尽，始得物无疵疠年有秋。神有狸沈牲币封爵位号祈报古典礼，人则公侯卿相秩禄宠数尊且优。庙堂燮理未始有乖戾无乃神失职，遂使燕赵旱暵吴越饿莩盈田畴。九重宵旰念民命，慎简清直乘轩輶。分诣诸神祠焚玉，尘坌驰突不少留。恒岳奠畿辅，济渎河内为上流。矫首东南行，径指会稽秦望游。衣冠粲庭陛，珂佩锵琳璆。椒浆桂酒感肸蚃，竹笾木豆罗脯鱐。焚香早致辞，盥手屡叩头。润泽善利责望水兴云作雨嘑噏，燥湿申命林麓原隰诸林丘。我知山灵川后今岁效职致丰稔，不负天子圣虑贻我使者羞。","dynasty":"元代","title":"奎章阁学士院照磨林彦广代祀岳镇海渎以诗送之"}
{"author":"宋褧","content":"朝辞光化水无泷，搥鼓扬旌下汉江。何事舟人混南北，棹歌不似竹枝腔。","dynasty":"元代","title":"舟下汉皋渡"}
{"author":"宋褧","content":"同年分袂不通书，陇峤巴川星散居。骢马经行能问讯，定应投刺不踌躇。","dynasty":"元代","title":"送王君实西台御史其八"}
{"author":"宋褧","content":"两袖东风脸似霞，满怀红刺访侬家。春莺错唱清平调，输却钗头缥蒂花。","dynasty":"元代","title":"忆武陵旧事其三"}
{"author":"宋褧","content":"齐化门东醉别时。主人折赠最高枝。船开酒醒潞河远，回头烟树漫参差。","dynasty":"元代","title":"杨柳枝六首其五通州道中作至元四年春"}
{"author":"宋褧","content":"鸡鸣山接马嘶山，万壑晴云井底看。湍涧萦纡五十度，石梯荦确百千盘。光华固有周原重，险阻其如蜀道难。题罢新诗动高兴，五湖何处水云宽。","dynasty":"元代","title":"过马嘶山留题寺中"}
{"author":"宋褧","content":"僻地开三径，荒山住一翁。栖迟瞰澄澈，结搆倚葱茏。画槛穿黄蝶，芳塍散白豵。云湫龙恍惚，月砌鹤氋氃。破晓孤村日，号秋万壑风。溪流明见底，岩树润通中。曳杖行霜果，褰衣检露丛。稻花香入户，杉叶势侵栊。穫罢平川迥，樵归狭路穷。岚迷峰上下，泉合涧西东。陂养鱼千石，秧移地百弓。收成防雀鼠，种植聚奴童。薯蓣登秋课，禾麻验岁功。要宾如郑驿，遗子似庞公。物外心何远，朝中信不通。坐从书帙乱，饮𢬵酒尊空。景物樊川似，生涯辋口同。嬉游未可到，赋咏或难工。","dynasty":"元代","title":"寄题水木清华亭"}
{"author":"宋褧","content":"虎豹环宫守日旗，夔龙鹄立捲班迟。明良自有赓歌咏，逢掖诸生莫献诗。","dynasty":"元代","title":"诚夫兄寄都下杂诗五首"}
{"author":"宋褧","content":"常日相陪散马蹄，官曹同事凤城西。别来应忆太禧白，醉后仍须乌迭泥。","dynasty":"元代","title":"送赵伯常淮西宪副其四"}
{"author":"宋褧","content":"白潦玄云净影涵，漏天奚止说西南。毁垣到处疏篱当，支厦何年大木堪。憭慄未须悲宋玉，沉吟漫尔忆岑参。无穷世故灵台小，华发萧骚不满簪。","dynasty":"元代","title":"初秋苦雨"}
{"author":"宋褧","content":"三载王城接燕谈，高斋夜坐语喃喃。有时共对桓伊曲，一种清禅静里参。","dynasty":"元代","title":"送存初宣慰湖南十首其六"}
{"author":"宋褧","content":"酒满清尊花满丛，高年乐事政无穷。近来好语君休报，惊动林间矍铄翁。","dynasty":"元代","title":"赵集贤致政"}
{"author":"宋褧","content":"开门景物苦无涯，柳拂青丝杏衬霞。酝藉仙郎谁得似，官曹常对紫薇花。","dynasty":"元代","title":"和省郎杜德常清明三绝兼柬王君实艺林其一"}
{"author":"宋褧","content":"万态峰前望白云，暂因王事问晨昏。渡头横济瓜蔓水，归骑直趋酸枣门。阿母慈颜深有喜，宁馨阴德果无冤。故人跂脚临樽俎，为说相思入梦魂。","dynasty":"元代","title":"送崔时敏司狱省母汴中兼寄吴彦辉"}
{"author":"宋褧","content":"笔翰超然松雪仙，丹青已矣霅溪笺。高斋应有横经暇，品画临书亦自贤。","dynasty":"元代","title":"送湖州李教授之官其二"}
{"author":"宋褧","content":"积祸丘山重莫蠲，君恩如海听南迁。品流悬绝昌黎叟，一样蓝关马不前。","dynasty":"元代","title":"闰十二月二十七日喜雪四首"}
{"author":"宋褧","content":"昨日笙歌今日尘，交情反覆世情新。山中态度能多少，辛苦长安陌上人。","dynasty":"元代","title":"看云楼"}
{"author":"宋褧","content":"昨夜鸱鸮出凤池，同云如水际天垂。谁知六出丰登瑞，不在黄扉燮理时。","dynasty":"元代","title":"闰十二月二十七日喜雪四首其二"}
{"author":"宋褧","content":"送子炎方去，临岐发永叹。如何医国手，祇作理财官。海晏商帆盛，风清客枕安。番禺天不远，佳誉彻朝端。","dynasty":"元代","title":"送王止善广东市舶提举"}
{"author":"宋褧","content":"我识王内翰，早岁赋美质。筮仕困州县，处友固胶漆。摛辞若纂组，粲烂锦城匹。福善宜裕后，酬劳当任逸。苍天不可问，得子旋伤失。君怀未能慰，我恨亦云积。孟春丧孩女，仍唁仆与侄。阿申并官奴，两儿众所惜。方期及髫龀，入学相诱掖。亭亭芝芳妍，温温玉缜栗。随行操几杖，或可弄文笔。一以世科第，一以嗣臧获。云胡俱夭折，相去不百日。孩女不甚痛，长不恃其力。初疾忍辄弃，命医恒接迹。终焉莫救药，枉负不慈责。娟娟竞秀爽，眉目犹在觌。伤心掷絪褓，尘泥污红碧。父哀犹强饭，母悼不安席。适值吕太史，为我亦傍泣。渠子岁三丧，鹓邹劳卵翼。尤嗟中殇女，絺绣已能刺。吾儿幸存二，怀抱若可释。疲劣不好学，稍令诵内则。君诚旷达士，悲泪莫频滴。祷神名山颠，置妾居侧室。伫作汤饼会，人醉酒一石。","dynasty":"元代","title":"和王师鲁哭子诗廿七韵"}
{"author":"宋褧","content":"汨没京尘度岁华，胸中千绪乱如麻。南风准拟挥谈麈，剩费君家木杵茶。","dynasty":"元代","title":"得周子善书问京师事及贱迹以绝句十首奉答其十"}
{"author":"宋褧","content":"山中父老感承宣，五马高情亦自贤。一样青铜成肉好，后来多是捋须钱。","dynasty":"元代","title":"一钱太守祠"}
{"author":"宋褧","content":"我昔在髫年，知有谪仙人。少壮读所作，天才气凌云。浔阳紫极宫，往岁闻佳句。采石青山头，前月拜荒墓。夜宿檐下云，秋弄江上月。何如任城楼，狂饮兴豪发。况有任城宰，具酒复知音。酒酣隘八极，世事徒骎骎。内子香闺梦，伯禽娇且啼。人间火宅谩煎逼，政是玉山倾倒时。散披紫绮裘，倒著白接䍦。银台金马直一唾，方瀛绛阙行将去。仙之酒杯失，遗基楼观雄。垣表暗题咏，石榴海柏森西东。谪仙人，今何在，汶水凫山黯苍霭。手挥玉鞭骑玉鲸，应在浮云九州外。仙人魂魄茫氛氲，望之不见矧可亲。明朝我至玉京去，愿谒蓬仙贺季真。","dynasty":"元代","title":"太白酒楼"}
{"author":"宋褧","content":"玉泉山下绿丝垂。曾见先皇驻跸时。翠辇金舆何处去，烟条露叶不胜悲。","dynasty":"元代","title":"杨柳枝六首其三通州道中作至元四年春"}
{"author":"宋褧","content":"江县闾阎合，池亭水草交。红梅过年蕊，绿竹隔墙梢。清兴诗联集，微疴酒盏抛。何能遗世累，云外结松巢。","dynasty":"元代","title":"环翠亭述怀"}
{"author":"宋褧","content":"阿亭学书才五经，阿孙学语才春莺。乃翁去去莫回目，外有先生内有叔。","dynasty":"元代","title":"招屈亭东酒一卮人生最苦远别离不须更折路傍柳君家门外青垂垂"}
{"author":"宋褧","content":"惆怅都门道，还家又布衣。著书毛颖秃，归隐蕨芽肥。南陌经春雨，西□□□□。□□□□听，谁复理金徽。","dynasty":"元代","title":"送张光道归洛中"}
{"author":"宋褧","content":"两袖东风脸似霞，满怀红刺访侬家。春莺错唱清平调，输却钗头缥蒂花。","dynasty":"元代","title":"忆武陵旧事其三"}
{"author":"宋褧","content":"窈曲愚公谷，萦旋戴氏池。人从西掖召，文任北山移。畦稻收新粒，岩花艳故枝。地因人愈胜，心共景相宜。户昼孙常闭，园春董不窥。纷华忘世变，衷素付天知。暗筱藏仙客，乔林叫窃脂。淮流纡大带，楚岫作修眉。辋水堪摩诘，樊川称牧之。山房空蕙帐，猿鸟望归期。","dynasty":"元代","title":"马伯庸淮南别业号石田山房指韵求诗仍依次用"}
{"author":"宋褧","content":"翰林十载擅才名，廷试南宫数与明。今日东行倍惆怅，重来投牒赴南城。","dynasty":"元代","title":"嘲敬德口号"}
{"author":"宋褧","content":"煤麝捣鱼胞，居然品格高。剂传龙髓记，香出豹囊韬。讵可饰昭应，唯将录楚骚。多君远持赠，诗句少酬劳。","dynasty":"元代","title":"赠墨工魏元得"}
{"author":"宋褧","content":"凤吹龙筝楼上头，市中沽酒会英游。狂心似火何时遂，定约春风赋御沟。","dynasty":"元代","title":"诚夫兄寄都下杂诗五首其二"}
{"author":"宋褧","content":"庐江宪府昔曾经，作掾闻君有此行。灊皖诸山倚天峻，淮淝二水得霜清。苍鹰自向秋风击，丹凤还依晓日鸣。简牍贤劳好珍重，灵台明处是云程。","dynasty":"元代","title":"送王彬叔赴西书吏"}
{"author":"宋褧","content":"旧时瓮城野樱桃，隈隅弄日晴树高。游人来往不能折，烂醉来时玩碧梢。","dynasty":"元代","title":"三月一日杂诗四首其四"}
{"author":"宋褧","content":"词苑老臣遗世，成均故友知音。陈寿何尝得米，刘乂且欲分金。","dynasty":"元代","title":"调吴正传博士吴方为柳道传撰墓志"}
{"author":"宋褧","content":"少年住京国，思亲不暂停。岂伊居庸翠，不及楚山青。","dynasty":"元代","title":"送国子生吉祥海涯还蕲州觐省"}
{"author":"宋褧","content":"紫椹累累桑柘浓，野人生计尽从容。林间自有催蚕鸟，不用乘驺苦劝农。","dynasty":"元代","title":"沙市道中二首其二"}
{"author":"宋褧","content":"玉署萧然一事无，漫陪銮驭到行都。白痴祇对鳌峰石，清供唯观海月图。野疃有情开紫菊，禁园无数列黄榆。轮蹄迫塞通衢隘，明日扬鞭出坦途。","dynasty":"元代","title":"喜归大都玉署"}
{"author":"宋褧","content":"椒觞献岁暖如蒸，收灯前后不复晴。风色料峭雪欲落，云阴晃漾日半明。四郊未有花柳意，六馆但闻弦诵声。城南三月牡丹发，莫遣白头愁里生。","dynasty":"元代","title":"正月二十六日监中习仪即景书怀"}
{"author":"宋褧","content":"笔翰超然松雪仙，丹青已矣霅溪笺。高斋应有横经暇，品画临书亦自贤。","dynasty":"元代","title":"送湖州李教授之官其二"}
{"author":"宋褧","content":"堂上家公白发垂，随阳鸿雁各分飞。当时独有娱亲志，不羡朝衣羡彩衣。","dynasty":"元代","title":"赠长安孝义张周卿三首"}
{"author":"宋褧","content":"野烧回青，溪梅褪粉。路傍新柳鹅黄嫩。连阴未放碧波明，峭寒尚阻东风信。咿轧肩舆，飘萧蓬鬓。病馀怀抱无风韵。彩笺何暇写閒情，绿尊无分排孤闷。","dynasty":"元代","title":"踏莎行早春景陵道中兼旬阴雨"}
{"author":"宋褧","content":"临水亭台似曲江，同年人物宴华堂。婵娟笑弄龙香拨，醽醁深涵鸟羽觞。醉后方言频尔汝，座中除目互平章。从来期集输京雒，仍见诗歌播八方。","dynasty":"元代","title":"登第诗五首其三同年会"}
{"author":"宋褧","content":"适野襟怀自豁然，入城景物又堪怜。御沟春水高于路，海岸风尘暗似烟。醉客轻生驰騕袅，痴儿薄行调婵媛。徐驱返顾西山色，自笑诗人嗜好偏。","dynasty":"元代","title":"先兄正献公坟所寒食自和气门归马上赋"}
{"author":"宋褧","content":"玉泉山下绿丝垂。曾见先皇驻跸时。翠辇金舆何处去，烟条露叶不胜悲。","dynasty":"元代","title":"杨柳枝六首其三通州道中作至元四年春"}
{"author":"宋褧","content":"万态峰前望白云，暂因王事问晨昏。渡头横济瓜蔓水，归骑直趋酸枣门。阿母慈颜深有喜，宁馨阴德果无冤。故人跂脚临樽俎，为说相思入梦魂。","dynasty":"元代","title":"送崔时敏司狱省母汴中兼寄吴彦辉"}
{"author":"宋褧","content":"集贤学士鬓双皤，少日轩车意气多。有口惟称老聃语，向人不晓缺壶歌。","dynasty":"元代","title":"赵集贤致政"}
{"author":"宋褧","content":"陶令惟耽饮，虞卿漫著书。雄文莫吊屈，高士不徵徐。酒肉朱门臭，尘埃白屋虚。古交崇节义，时慕蔺相如。","dynasty":"元代","title":"次韵谢敬德司业冬至夜见念诗二首其二"}
{"author":"宋褧","content":"去国三千里，登科二十年。盍簪方晤语，分袂忽言还。书帙休晨检，诗筒息夜传。更无吟偪侧，惟有恨缠绵。","dynasty":"元代","title":"送王君冕归长安"}
{"author":"宋褧","content":"屋西山气合，门外竹光浮。总为襟怀敞，不知行役愁。清时少词愬，乐岁美田畴。帝力知难报，犹须动隐忧。","dynasty":"元代","title":"宿安平驿"}
{"author":"宋褧","content":"车马自骈阗，风寒复禁烟。野筵惟粔籹，村女亦秋千。远岫清明雨，高坟白竹钱。乞墦君莫笑，攫肉有轻鸢。","dynasty":"元代","title":"先兄正献公坟所寒食五首其一"}
{"author":"宋褧","content":"才动山林兴，还增畎亩忧。夕阴仍不雨，春冷欲如秋。抚旧谁伤悼，乘时尽醉游。农家多苦旱，啼杀舍南鸠。","dynasty":"元代","title":"先兄正献公坟所寒食五首其二"}
{"author":"宋褧","content":"树冷杏悭花，池乾草勒芽。愁吟春自浅，乐饮日还斜。远翼摩霄鹤，喧传得食鸦。城中火宅苦，吾欲觅仙家。","dynasty":"元代","title":"先兄正献公坟所寒食五首其三"}
{"author":"宋褧","content":"兀坐寻诗句，豪吟引酒杯。悲歌常激烈，暗咏亦徘徊。诗向眼前得，兴从天外来。成章多坦率，犹待故人裁。","dynasty":"元代","title":"先兄正献公坟所寒食五首其四"}
{"author":"宋褧","content":"三日春郊宿，留连不肯回。寻诗乘款段，步屧踏莓苔。胜境僧多占，深村客少来。明朝入城市，那复好怀开。","dynasty":"元代","title":"先兄正献公坟所寒食五首其五"}
{"author":"宋褧","content":"寂寂南漳县，熙熙稍可居。水流穿町疃，山色瞰阶除。木槿能红白，色蕉半卷舒。讼庭无判牒，聊复写清虚。","dynasty":"元代","title":"南漳县留题"}
{"author":"宋褧","content":"驱马出京华，疲民尽怨嗟。孤臣难报国，老客不思家。酿雪观云气，占风看月牙。翻思未遇日，啸傲寄烟霞。","dynasty":"元代","title":"遵化县感怀书事二首"}
{"author":"宋褧","content":"蒙惠泉头岁暮时，相逢云已及瓜期。捐金筑埭功难就，嬴得州民死后思。","dynasty":"元代","title":"白子芳瓶梅结实其一"}
{"author":"宋褧","content":"天北天南赋远游，合肥城下理松楸。多应梦见还家乐，无复眉攒去国愁。","dynasty":"元代","title":"送赵伯常淮西宪副其三"}
{"author":"宋褧","content":"闻君家住古长沙，吴楚川途万里赊。九衢夏木皆尘土，归棹惟应看藕花。","dynasty":"元代","title":"送张尚德还长沙"}
{"author":"宋褧","content":"中官传敕构鳌山，公相披云犯玉颜。紫府腾书天咫尺，彤庭赐帛锦斓斑。丹心济世今能遂，白发归田未可閒。早晚传宣催大拜，更将霖雨膏尘寰。","dynasty":"元代","title":"上中书张参议"}
{"author":"宋褧","content":"鹡鸰飞满万年枝，羯鼓声闻博塞时。自是开元太平事，不曾闻有豆萁诗。","dynasty":"元代","title":"五王博塞图"}
{"author":"宋褧","content":"雨意愔愔，养花天气，卖饧何处春箫。清明上巳，车马正连朝。对酒唱、归时多忘，惜花心、醉后偏饶。凝云暮，青楼帘捲，几度对魂销。无聊空怅望，东阑雪剩，北郭香飘。梦江南，行乐水远山遥。深院宇、绿窗啼鸟，明寒食、宝月良宵。秋千外，柳风柔小，无力著春娇。","dynasty":"元代","title":"满庭芳汴中寒食"}
{"author":"宋褧","content":"方沼移栽菡萏茄，曲台培植牡丹芽。小山丛桂多清致，不用河阳一县花。","dynasty":"元代","title":"谷城县斋留题其二"}
{"author":"宋褧","content":"常日相陪散马蹄，官曹同事凤城西。别来应忆太禧白，醉后仍须乌迭泥。","dynasty":"元代","title":"送赵伯常淮西宪副其四"}
{"author":"宋褧","content":"盛德不孤立，钜邦尊二贤。卢翁官察访，赵使职旬宣。契分元偕白，襟期甫暨虔。柏森松竞秀，圭莹璧相联。高谊云霄外，清标几杖边。句枝时络绎，杯算日缠绵。宵候丹砂灶，秋鸣绿绮弦。岳跻同谢屐，湘泛共膺船。酿酒矜方妙，裁衣斗品全。敖嬉驱騕袅，笑咏抚婵娟。密迩通家好，留连对榻眠。闭关常习静，挥麈或谈玄。閒矣山中相，翛然地上仙。仪刑人倏逝，丰度世争怜。肖貌开光霁，垂名著简编。精神栖落月，思致薄凌烟。岂直江潭重，应齐宇宙传。长沙多胜境，并祀待他年。","dynasty":"元代","title":"卢疏斋赵平远小像"}
{"author":"宋褧","content":"葱茏仙桂压勾栏，月下婆娑玉臂寒。荷榭有风纨扇歇，醉乡无暑蔗浆残。银灯光散填河鹊，粉袖香销舞镜鸾。惆怅边衣何日就，锦书同附劝加餐。","dynasty":"元代","title":"和孟景章早秋即事韵"}
{"author":"宋褧","content":"风物鲜妍饰禁城，豪家戚里竞留情。花围锦幄清明宴，香拥珠楼乞巧棚。叱拨马摇金辔具，帡幪车飏绣帘旌。他年定拟持铅椠，细数繁华纪太平。","dynasty":"元代","title":"都城杂咏其三"}
{"author":"宋褧","content":"紫椹累累桑柘浓，野人生计尽从容。林间自有催蚕鸟，不用乘驺苦劝农。","dynasty":"元代","title":"沙市道中二首其二"}
{"author":"宋褧","content":"金鞍晓拂枝头露，珠帽晴沾苑内尘。古来每见人悲树，如今却见树悲人。","dynasty":"元代","title":"杨柳枝六首其四通州道中作至元四年春"}
{"author":"宋褧","content":"万马纷纷动鼓鼙，三郎束手翠华西。向来别有销兵策，莫恨青闱燕子泥。","dynasty":"元代","title":"渔阳"}
{"author":"宋褧","content":"江边日出便解舟，轻帆经过烈山头。我侬一日还到驿，你侬何日到邕州。","dynasty":"元代","title":"江上棹歌五首"}
{"author":"宋褧","content":"凤吹龙筝楼上头，市中沽酒会英游。狂心似火何时遂，定约春风赋御沟。","dynasty":"元代","title":"诚夫兄寄都下杂诗五首其二"}
{"author":"宋褧","content":"黄华街市雨珊珊，磴滑桥危马足难。催唤小胥供祝版，吴歈坊下振衣还。","dynasty":"元代","title":"浴罢"}
{"author":"宋褧","content":"碌轴如醉翁，深春卧晴绿。坳径露不乾，下有蚯蚓哭。","dynasty":"元代","title":"公安道中"}
{"author":"宋褧","content":"秋深持节下銮坡，吴越风烟入浩歌。溪水通桥松作窦，山云收雨石为窝。避泥骄马哺寒草，过陇饥牛齧早禾。别驾归来应笑我，驿程何事苦吟哦。","dynasty":"元代","title":"过馀姚寄贾治安同知"}
{"author":"宋褧","content":"流珠声调弄琵琶，韦曲池台似馆娃。罗袖舞低杨柳月，玉笙吹绽牡丹花。龙头泻酒红云滟，象口吹香绿雾斜。却笑西邻蠹书客，牙签缃帙费年华。","dynasty":"元代","title":"都城杂咏"}
{"author":"宋褧","content":"紫髯如戟霜台掾。风生采笔来行县。邂逅海天涯。盍簪能几时。柳梢春尚冷。无物堪持赠。为谢幕中莲。殷勤寄短篇。","dynasty":"元代","title":"菩萨蛮送辽西宪孙椽还司延祐己未乐亭县作"}
{"author":"宋褧","content":"庐江生前事箴组，庐江身后主门户。疾时和药死庐墓，刲肌断发事可举。庐江无子谁与处，鸾诰腾光照乡土。共怜令尹得贞妻，不道翰林生淑女。","dynasty":"元代","title":"庐江县尹俞器之妻罗恭人节行"}
{"author":"宋褧","content":"琅玕袅袅碧云空，雪缀斜梢倚北风。丹凤不来年岁晚，一枝聊借白头翁。","dynasty":"元代","title":"雪竹白头翁横披"}
{"author":"宋褧","content":"凉月娟娟照满怀，流光如水共徘徊。持杯对影非吾事，但许帘栊彻夜开。","dynasty":"元代","title":"对月和谷城县尹杨文载壁间韵"}
{"author":"宋褧","content":"征鞍远过孙王渡，稚子迎门喜气多。烟水云山一杯酒，拂衣归去兴如何。","dynasty":"元代","title":"送谢德润还澧州其二"}
{"author":"宋褧","content":"鹡鸰飞满万年枝，羯鼓声闻博塞时。自是开元太平事，不曾闻有豆萁诗。","dynasty":"元代","title":"五王博塞图"}
{"author":"宋褧","content":"一百五日上街头，半晴半雨天悠悠。豪家出郭车争道，少妇当垆人上楼。辇路暗生芳草远，御沟平瞰碧波流。少年直把春偿酒，若个新诗纪胜游。","dynasty":"元代","title":"寒食暂出"}
{"author":"宋褧","content":"枝峰蔓壑灿烟霞，自古神仙就作家。天井穴深留石髓，贝多树老放瑶华。山人索价遗踪杳，王子吹笙去路赊。莫向风前赋招隐，紫薇花下鬓鬖髿。","dynasty":"元代","title":"左司丁贞夫号嵩岩"}
{"author":"宋褧","content":"河豚初贵荻芽生，洲上高人曳杖行。谁识静中观物理，长空淡淡大江横。","dynasty":"元代","title":"孙隐居春洲图"}
{"author":"宋褧","content":"凤吹龙筝楼上头，市中沽酒会英游。狂心似火何时遂，定约春风赋御沟。","dynasty":"元代","title":"诚夫兄寄都下杂诗五首其二"}
{"author":"宋褧","content":"南直江城近可通，东连郢树暗无穷。台高先得瀛洲月，地陕难乘阆苑风。云射晴霞红烂熳，山经冻雨翠溟濛。惟馀蒙惠泉头路，犹在探奇梦寐中。","dynasty":"元代","title":"荆门州治后惠养亭留题"}
{"author":"宋褧","content":"斜阳催出凤皇城，津鼓声沉夜橹鸣。海口风来吹酒醒，漳滨叶落唤愁生。望深夕浦苍烟暗，梦入秋闺素月倾。况是潘郎年纪到，二毛侵鬓不须惊。","dynasty":"元代","title":"秋思书将陵驿"}
{"author":"宋褧","content":"野烧回青，溪梅褪粉。路傍新柳鹅黄嫩。连阴未放碧波明，峭寒尚阻东风信。咿轧肩舆，飘萧蓬鬓。病馀怀抱无风韵。彩笺何暇写閒情，绿尊无分排孤闷。","dynasty":"元代","title":"踏莎行早春景陵道中兼旬阴雨"}
{"author":"宋褧","content":"屋西山气合，门外竹光浮。总为襟怀敞，不知行役愁。清时少词愬，乐岁美田畴。帝力知难报，犹须动隐忧。","dynasty":"元代","title":"宿安平驿"}
{"author":"宋褧","content":"鲁郭原头才拜扫，双清亭上罢吟哦。黄尘发轫关河路，奈此骚人标致何。","dynasty":"元代","title":"送王君实西台御史其五"}
{"author":"宋褧","content":"遐方殊不恶，幕府独贤劳。客路离乡近，官资过岭高。溪清石可砚，飓息海无涛。此去腾芳誉，公车荐剡操。","dynasty":"元代","title":"送萧同可之肇庆照磨"}
{"author":"宋褧","content":"风气凉凉水气清，白榆如玉绛津明。横江渡口晚潮退，采石矶头凉月生。远道迢迢蝴蝶梦，旧涯历历凤皇城。群公奋翮青云上，应笑扁舟万里行。","dynasty":"元代","title":"江上夜泊遇京使回却寄都下诸公"}
{"author":"宋褧","content":"三载王城接燕谈，高斋夜坐语喃喃。有时共对桓伊曲，一种清禅静里参。","dynasty":"元代","title":"送存初宣慰湖南十首其六"}
{"author":"宋褧","content":"世传佳木姓名偕，召伯甘棠王氏槐。记取汪坟苍桂树，文科应兆不相乖。","dynasty":"元代","title":"天香第一亭三首其二"}
{"author":"宋褧","content":"曾同尊酒话蝉联，君世西秦我世燕。慷慨固当歌义侠，流风传过二千年。","dynasty":"元代","title":"赠长安孝义张周卿三首其三"}
{"author":"宋褧","content":"南薰微度曲陂前，鸭绿粼粼出自然。眼底文章人不识，却教容易入诗篇。","dynasty":"元代","title":"舞阳刘元亭风漪亭"}
{"author":"宋褧","content":"江山风露夜凄清，散入心脾爽气生。重来写作金声赋，莫向时人鸣不平。","dynasty":"元代","title":"送张尚德还长沙其二"}
{"author":"宋褧","content":"信马出林坰，因君得暂停。春灯九子殿，夕照百官厅。断水冰犹白，荒陂草未青。遥观陪扈处，怀昔意冥冥。","dynasty":"元代","title":"元夕西门外访友"}
{"author":"宋褧","content":"庐江生前事箴组，庐江身后主门户。疾时和药死庐墓，刲肌断发事可举。庐江无子谁与处，鸾诰腾光照乡土。共怜令尹得贞妻，不道翰林生淑女。","dynasty":"元代","title":"庐江县尹俞器之妻罗恭人节行"}
{"author":"宋褧","content":"积祸丘山重莫蠲，君恩如海听南迁。品流悬绝昌黎叟，一样蓝关马不前。","dynasty":"元代","title":"闰十二月二十七日喜雪四首"}
{"author":"宋褧","content":"十二官街踏雪泥，归来门巷晚凄迷。故人忽报明朝去，横玉一声春日低。","dynasty":"元代","title":"送王君实西台御史其六"}
{"author":"宋褧","content":"蓬莱方丈屹相通，掀举神鳌接太空。人海不如云海阔，茫茫谁识李虚中。","dynasty":"元代","title":"赠谈三命碧峤"}
{"author":"宋褧","content":"鲁郭原头才拜扫，双清亭上罢吟哦。黄尘发轫关河路，奈此骚人标致何。","dynasty":"元代","title":"送王君实西台御史其五"}
{"author":"宋褧","content":"汨没京尘度岁华，胸中千绪乱如麻。南风准拟挥谈麈，剩费君家木杵茶。","dynasty":"元代","title":"得周子善书问京师事及贱迹以绝句十首奉答其十"}
{"author":"宋褧","content":"一昔到上方，尘虑能相忘。鼎水他山茗，炉烟异国香。杂芳供春艳，佳木通夕凉。不有草堂咏，那闻赞公房。","dynasty":"元代","title":"南城天庆寺僧雅致亭"}
{"author":"宋褧","content":"金昆玉季尽优游，学似椿津共白头。总为隋家贤吏部，读书不问驾车牛。","dynasty":"元代","title":"河东郭从让友于堂"}
{"author":"宋褧","content":"秋桃实累累，久熟双颊赤。风来堕苔径，取食味如蜜。","dynasty":"元代","title":"分宪后圃二咏"}
{"author":"宋褧","content":"河东老父雪盈头，捧檄儿郎事远游。莫道襟怀如陆绩，直疑魂魄似黔娄。荐新礼在情相称，陟岵诗成泪莫收。理气相关有如此，不须身外强推求。","dynasty":"元代","title":"孝感纪异诗"}
{"author":"宋褧","content":"若人抱奇璞，柱史称高情。含霜趋建业，踏雪过芜城。奋彼澄清志，违此交友盟。相思祝餐饭，贞哉保令名。","dynasty":"元代","title":"送苏伯修内翰南台御史"}
{"author":"宋褧","content":"青霄持节镇湖山，东阁招贤事不难。若用紫薇为幕客，常教街子报平安。","dynasty":"元代","title":"送存初宣慰湖南十首其八"}
{"author":"宋褧","content":"窗户斜临雁汊洲，墨云金电晚风飕。西城不用随车雨，酝酿新凉学立秋。","dynasty":"元代","title":"宿牛首市陆叟所居二首"}
{"author":"宋褧","content":"葱茏仙桂压勾栏，月下婆娑玉臂寒。荷榭有风纨扇歇，醉乡无暑蔗浆残。银灯光散填河鹊，粉袖香销舞镜鸾。惆怅边衣何日就，锦书同附劝加餐。","dynasty":"元代","title":"和孟景章早秋即事韵"}
{"author":"宋褧","content":"未央宫阙锦辉煌，隆准何心恋故乡。直到中兴守家法，年年供顿幸南阳。","dynasty":"元代","title":"沛中"}
{"author":"宋褧","content":"陪驾西郊外，遐观倦未还。荷深七里泊，云近五华山。境胜嗟来暮，官微愧不閒。凭高歌夏谚，直拟重跻攀。","dynasty":"元代","title":"从驾观承天护圣寺"}
{"author":"宋褧","content":"苍衣雪颈冻难飞，寂寞寒梢独自栖。别有春明好风景，绿杨如画乳莺啼。","dynasty":"元代","title":"雪竹白头翁横披其二"}
{"author":"宋褧","content":"雍壤第上上，土厚风气温。水泉引甘泽，卉木滋以蕃。兴王作都会，山川郁屏藩。维周秦汉唐，陈迹犹具存。一览以娱目，矧此长子孙。胜境遇名士，相值复何言。王君长安人，负郭有田园。蓝田在其左，终南高且尊。平川豁瞻眺，崇冈如吐吞。结搆事幽隐，池台閟重垣。植木春茂茂，酾酒夏沄沄。晴花炫屋角，秋苔黯墙根。岚翠浥图籍，柯叶荫壶尊。觞咏协时序，起居适寒暄。生涯付子弟，供具有鸡豚。好客时过从，租吏不叩门。谈评极宇宙，息偃度朝昏。缅怀鹤在阴，大笑虱处裈。茫然圭组念，邈矣车马喧。兹亭可适意，馀事勿复论。","dynasty":"元代","title":"王君冕关中别墅芳润亭寄题二十韵"}
{"author":"宋褧","content":"方沼移栽菡萏茄，曲台培植牡丹芽。小山丛桂多清致，不用河阳一县花。","dynasty":"元代","title":"谷城县斋留题其二"}
{"author":"宋褧","content":"终南灵药可成仙，徐福空劳泛海船。七月辒辌鲍鱼臭，不知宫女却长年。","dynasty":"元代","title":"毛女图"}
{"author":"宋褧","content":"圣训行天似日星，秦时晦日汉时明。半山老人坏正道，紫阳夫子集大成。孝经尚欲化遐郡，论语还堪致太平。他日儿曹心醉后，我知不羡遗金籯。","dynasty":"元代","title":"婺源程弘道教经堂"}
{"author":"宋褧","content":"雁行零落禅床寂，回首人间二十年。曾见缁衣立函丈，不堪抚卷重悽然。","dynasty":"元代","title":"赠僧别传其一"}
{"author":"宋褧","content":"晴霞紫陌忽逢君，暂托尘衣访白云。上国离人心草草，北堂慈母梦欣欣。波冲海淀漳川合，舟入鄱阳楚路分。珍重驿程诗句好，不妨驰寄慰离群。","dynasty":"元代","title":"送朱仁卿盱江觐省"}
{"author":"宋褧","content":"曾同尊酒话蝉联，君世西秦我世燕。慷慨固当歌义侠，流风传过二千年。","dynasty":"元代","title":"赠长安孝义张周卿三首其三"}
{"author":"宋褧","content":"白潦玄云净影涵，漏天奚止说西南。毁垣到处疏篱当，支厦何年大木堪。憭慄未须悲宋玉，沉吟漫尔忆岑参。无穷世故灵台小，华发萧骚不满簪。","dynasty":"元代","title":"初秋苦雨"}
{"author":"宋褧","content":"官街杨柳绿参差，花外危亭俯路岐。物色宜人总依旧，天阴不似去年时。","dynasty":"元代","title":"城南小雨"}
{"author":"宋褧","content":"三月吉日当十三，紫雾氤氲阊阖南。天子龙飞坐霄汉，儒生鹄立耀冠篸。黄麾仗上清风细，丹凤楼头晓日酣。独爱玉阶阶下草，解将袍色染成蓝。","dynasty":"元代","title":"登第诗五首"}
{"author":"宋褧","content":"停骖惆怅圣安寺，旧时轮奂想翚飞。前朝已落王承福，后堂空祀李宸妃。","dynasty":"元代","title":"寒食拜扫盘桓南城亲友家书所闻见俚歌十首其四"}
{"author":"宋褧","content":"仙家秘馆西山隈，石磴乘马能独来。山腰桧柏当昼暝，涧底桃杏争春开。设棋不作空置局，贮酒常满频衔杯。道士诵诗久成听，不知斜日下荒台。","dynasty":"元代","title":"平坡访谢草池二首其一"}
{"author":"宋褧","content":"三十昂藏试省闱，回思金榜挂名时。府公幸遇张京兆，到处逢人说项斯。","dynasty":"元代","title":"顺州会曹元宾尚书贻诗二绝因和其韵"}
{"author":"宋褧","content":"欲下势翩翩，对立羽肃肃。风标尽潇洒，其奈股无肉。","dynasty":"元代","title":"三鹭扇头"}
{"author":"宋褧","content":"淮河岸头春草生，淮河舟中客子行。春江花月棹歌发，吴侬伴我过清明。","dynasty":"元代","title":"竹枝歌四首其二送安庆教授朱仁卿"}
{"author":"宋褧","content":"楚酒初开腊瓮边，湖船遥指暮山前。乡关迢递不归去，身世伶仃时自怜。雨雪还须送残岁，晴明应是入新年。阳和咫尺烟花媚，却写春光被管弦。","dynasty":"元代","title":"雪中游洞庭"}
{"author":"宋褧","content":"酒满清尊花满丛，高年乐事政无穷。近来好语君休报，惊动林间矍铄翁。","dynasty":"元代","title":"赵集贤致政"}
{"author":"宋褧","content":"三日春郊宿，留连不肯回。寻诗乘款段，步屧踏莓苔。胜境僧多占，深村客少来。明朝入城市，那复好怀开。","dynasty":"元代","title":"先兄正献公坟所寒食五首其五"}
{"author":"宋褧","content":"玉树瀛洲总列仙，徒劳州县亦堪怜。趋庭不羡长安乐，还上河津画鹢船。","dynasty":"元代","title":"送刘克让归汴中三首其三"}
{"author":"宋褧","content":"仙龙髯堕古混台，碧籞春深花自开。踏白马前双斧钺，路人争喜晋王来。","dynasty":"元代","title":"三月一日杂诗四首"}
{"author":"宋褧","content":"日中则必昃，百川东之不西流。将军须发白返黑，身强能使元气周。禁军前卫皆从事，少壮驰驱老来贵。幕中文字羽檄飞，腰间符节龙章佩。功成名遂乐天年，矍铄何须羡马援。述旧能谈铁锤将，弈棋常对烂柯仙。只今行年垂九十，鬓变青丝发点漆。高堂明镜莫空悲，学取将军养生术。","dynasty":"元代","title":"赵侯发白返黑"}
{"author":"宋褧","content":"湾水溶溶漾碧虚，白虹高偃接云衢。深春曲岸栽杨柳，落日□□□□□。□□□□□□□，□□□□□□□。□□□□含毫士，莫画寒江待渡图。","dynasty":"元代","title":"寄题涔河石桥"}
{"author":"宋褧","content":"煤麝捣鱼胞，居然品格高。剂传龙髓记，香出豹囊韬。讵可饰昭应，唯将录楚骚。多君远持赠，诗句少酬劳。","dynasty":"元代","title":"赠墨工魏元得"}
{"author":"宋褧","content":"底事兰心苦。便凄然、泣下如雨。倚金台独立，揾香无主，肠断封家相妒。乱扑簌、骊珠愁有许。向卜夜、铜盘倾注。便不似、红冰缀颊，也湿透、仙人烟树。罗绮筵前，海棠花下，淫淫尝怕凤脂枯。比雒阳年少，江州司马，多少定谁如。照破别离心绪。学人生、有情酸楚。想洞房佳会，而今寥落，谁能暗收玉箸。算只有、金钗曾巧补。轻湿尽、粉痕如故。愁思减、舞腰纤细，清血尽、媚脸肤腴。又恐娇羞，绛纱笼却，绿窗伴我检诗书。更休教、邻壁偷窥，幽兰啼晓露。","dynasty":"元代","title":"穆护砂烛泪"}
{"author":"宋褧","content":"松楸深拥若堂封，仙树婆娑八月风。奕叶儿孙高处折，人间别有广寒宫。","dynasty":"元代","title":"天香第一亭三首"}
{"author":"宋褧","content":"紫薇花底退朝迟，马上相逢共说诗。几度访君多不见，北窗开彻晚荼蘼。","dynasty":"元代","title":"赠吏部尚书罗罗士安"}
{"author":"宋褧","content":"秋桃实累累，久熟双颊赤。风来堕苔径，取食味如蜜。","dynasty":"元代","title":"分宪后圃二咏"}
{"author":"宋褧","content":"三载王城接燕谈，高斋夜坐语喃喃。有时共对桓伊曲，一种清禅静里参。","dynasty":"元代","title":"送存初宣慰湖南十首其六"}
{"author":"宋褧","content":"伊人结小隐，凿沼若一镜。澄波涵至明，穹昊入俯映。初缘适幽情，乃谓契善性。考亭或神游，可让不可竞。","dynasty":"元代","title":"江阳毛定甫天光云影阁"}
{"author":"宋褧","content":"洞庭如海山如黛，畴昔扁舟数往还。今日因君倍惆怅，功名无味钓槎閒。","dynasty":"元代","title":"送张尚德还长沙其四"}
{"author":"宋褧","content":"五花骢马拥旌幢，霜气横秋肃楚江。钟阜秦淮日来往，光辉应照旧书窗。","dynasty":"元代","title":"寄南台治书廉公亮"}
{"author":"宋褧","content":"目送孤鸿欲灭时，幽人怀抱有谁知。茫茫往古青山在，亹亹来今白发垂。陶令忘忧多嗜酒，少陵逸兴只吟诗。惟馀安乐窝中老，笑俯尘寰看大棋。","dynasty":"元代","title":"目送"}
{"author":"宋褧","content":"十月楚天雨，同云暗八荒。前山应是雪，此地不成霜。气混朝岚重，声兼夜漏长。閒庭断来往，幽思渺无方。","dynasty":"元代","title":"冬雨"}
{"author":"宋褧","content":"雾杳云深日驭西，红稀绿暗闹黄鹂。双娥有泪仍啼竹，四老无情谩采芝。游冶喜逢三月闰，芳菲空度一春迟。谁家甲第歌声咽，何处名园舞袖垂。祇有情怀似中酒，那能心绪及游丝。少年笑我真痴绝，一日閒愁十二时。","dynasty":"元代","title":"和杜德常万岁山暮春"}
{"author":"宋褧","content":"读律由来可致身，十年乌府气无伦。明朝奉檄淮南去，多少芳年惜后尘。","dynasty":"元代","title":"送张克宁赴淮东宪掾"}
{"author":"宋褧","content":"江南十月如春晖，不知北土霜霰霏。揽屿亭前橙荐酒，瑶□岭上汗沾衣。","dynasty":"元代","title":"竹枝歌六首其一自温州抵处州途中作"}
{"author":"宋褧","content":"山中父老感承宣，五马高情亦自贤。一样青铜成肉好，后来多是捋须钱。","dynasty":"元代","title":"一钱太守祠"}
{"author":"宋褧","content":"隔江孤屿敞空门，不似山林不似村。双塔昼深樟树影，半阶寒沁海潮痕。连城客到诗常满，别岛僧回粥尚温。欲寄微躯恨无策，暂时相赏慰羁魂。","dynasty":"元代","title":"永嘉江心寺留题"}
{"author":"宋褧","content":"扫除愁恨惟应酒，陶写襟灵仅有诗。四十头颅只如此，可能心事及游丝。","dynasty":"元代","title":"冬日杂诗其五"}
{"author":"宋褧","content":"八月帘帷试夜寒，诸公文酒度更阑。然藜共喜临天禄，分芋何劳问懒残。谁许桂枝平地折，莫将花样近来看。主司不是冬烘者，解送宜胜十政官。","dynasty":"元代","title":"和苏伯修应奉上都试院夜坐韵"}
{"author":"宋褧","content":"有疾不饮酒，无悰难赋诗。豪强妨抚字，奸黠玩鞭笞。废堞群鸦集，荒山雪意垂。庭前一曕眺，聊尔当遨嬉。","dynasty":"元代","title":"遵化县感怀书事二首其二"}
{"author":"宋褧","content":"岸阔渐无山，波平顿少滩。鱼来晨艇集，谷熟夜庐看。野处民生遂，江行旅思欢。仍闻囹圄静，尤觉老怀宽。","dynasty":"元代","title":"均州顺流之光化县舟中作"}
{"author":"宋褧","content":"暂驻襄阳府，怀贤一惘然。留名堕泪石，得计遗安田。醉听拦街唱，饥餐缩项鳊。诗人亦痴绝，四美欲鱼全。","dynasty":"元代","title":"襄阳"}
{"author":"宋褧","content":"晓出楚城东，丛祠肸蚃通。沙高淤象嘴，波静閟龙宫。吴蜀源流远，薶沉世代同。所祈无溃决，相我岁年丰。","dynasty":"元代","title":"江渎行祠"}
{"author":"宋褧","content":"暝树俯疏棂，阴浓簇广庭。连绵送月雨，历落照泥星。好友违千里，痴儿昧一经。近来忘百虑，恬淡养遐龄。","dynasty":"元代","title":"四月晦日即事"}
{"author":"宋褧","content":"十月楚天雨，同云暗八荒。前山应是雪，此地不成霜。气混朝岚重，声兼夜漏长。閒庭断来往，幽思渺无方。","dynasty":"元代","title":"冬雨"}
{"author":"宋褧","content":"惴惴均房道，重来又数程。步溪愁石坎，苦雨畏云行。履险神魂散，忘私性命轻。回车从小憩，呼酒贺更生。","dynasty":"元代","title":"复回下外朝山行白浪道中二首其一"}
{"author":"宋褧","content":"径路纡馀出，沙湾宛转流。群山中不合，万竹翠相缪。稼圃何粗鄙，桃源岂谬悠。境奇诗句拙，摹写愧林丘。","dynasty":"元代","title":"复回下外朝山行白浪道中二首其二"}
{"author":"宋褧","content":"泽国持龙节，蒙恩备使臣。简书时自理，灯火夜相亲。山雪迷残腊，溪梅借早春。所忧无异政，何以慰斯民。","dynasty":"元代","title":"枝江县独坐"}
{"author":"宋褧","content":"江县闾阎合，池亭水草交。红梅过年蕊，绿竹隔墙梢。清兴诗联集，微疴酒盏抛。何能遗世累，云外结松巢。","dynasty":"元代","title":"环翠亭述怀"}
{"author":"宋褧","content":"青绮门边有穴居，窈无窗户与阶除。暂时收住为霖气，不逐狂风谩卷舒。","dynasty":"元代","title":"王君冕尝于长安城东出南头第一门之北凿牖穴号归云洞二首"}
{"author":"宋褧","content":"文章释老谁争雄，昔人三语将无同。已公茅屋见新句，匡庐莲社追随风。名胜绝怜留翰墨，笑谈莫谓变虚空。鸡林到日传相诧，杖锦归来未是穷。","dynasty":"元代","title":"高丽僧式上人游两浙江会提学黄晋卿句曲外史茅山张伯雨好事者绘为文会图"}
{"author":"宋褧","content":"孝乃百行本，亲有罔极恩。亲恩何以报，持报百身论。事生或能尽，事亡鲜如存。赵君性诚笃，能窥曾闵籓。亲癠拜医师，既葬庐墓垣。身与木石居，泪零松柏原。动息抚遗体，哀痛伤心魂。读礼已无愧，抱恨终弗谖。过车式而敬，朝命表宅门。大哉永锡类，浇风庶能敦。","dynasty":"元代","title":"荥阳赵孝子"}
{"author":"宋褧","content":"金阙银宫上帝居，绿章封事达云衢。晓来官吏传相告，明日放生仍断屠。","dynasty":"元代","title":"冬日杂诗其四"}
{"author":"宋褧","content":"妆点官街能几春，经行常羡绿阴匀。邻翁只怪南风恶，不道年来蠹满身。","dynasty":"元代","title":"街柳为暴风所折谩赋绝句"}
{"author":"宋褧","content":"莎草沿阶密，筼筜绕槛幽。禅床太清绝，聊待碧云休。","dynasty":"元代","title":"访僧不遇题壁"}
{"author":"宋褧","content":"绿鬓相携御软风，珠尘粉雾月朦胧。水灯浮过南桥去，却被残冰碍□红。","dynasty":"元代","title":"元夜偕二友看水灯"}
{"author":"宋褧","content":"同年分袂不通书，陇峤巴川星散居。骢马经行能问讯，定应投刺不踌躇。","dynasty":"元代","title":"送王君实西台御史其八"}
{"author":"宋褧","content":"豪杰纷纷白玉京，汗颜血指战功名。九重见帝多因鬼，万里封侯不用兵。肥马尘深心独苦，鲋鱼波涸事难平。西山小隐烟霞暗，依旧春犁趁雨耕。","dynasty":"元代","title":"都城杂咏"}
{"author":"宋褧","content":"凉月满庭清似水，匡床无寐苦难胜。闺人不见羁人况，落叶横窗蛾扑灯。","dynasty":"元代","title":"书汉津驿"}
{"author":"宋褧","content":"八月帘帷试夜寒，诸公文酒度更阑。然藜共喜临天禄，分芋何劳问懒残。谁许桂枝平地折，莫将花样近来看。主司不是冬烘者，解送宜胜十政官。","dynasty":"元代","title":"和苏伯修应奉上都试院夜坐韵"}
{"author":"宋褧","content":"往年泛舟扬使旌，七月八月江水清。秋江亭上好风月，莫怪我侬忘寄声。","dynasty":"元代","title":"竹枝歌四首其四送安庆教授朱仁卿"}
{"author":"宋褧","content":"楚邮燕驿饱经过，尘土风涛败兴多。涧水绕阶云绕屋，可人今夜好行窝。","dynasty":"元代","title":"过均州界山宿道院"}
{"author":"宋褧","content":"菜花一尺篱门开，栗留声断斑鸠来。舍南青苗没人插，郎在黔中何日回。","dynasty":"元代","title":"竹枝歌三首其二洞庭舟中赋时至治二年二月"}
{"author":"宋褧","content":"城南城北渺风烟，一度论文月再圆。肠断而今更愁绝，蓬莱云隔楚江天。","dynasty":"元代","title":"寄张仲容其二"}
{"author":"宋褧","content":"真人持玉节，高居坐广霞。风度三山杳，香闻数里赊。氤氲翠羽盖，旖旎斑麟车。无缘访玄迹，应赴蔡经家。","dynasty":"元代","title":"祁真人所居云州金阁山有异香"}
{"author":"宋褧","content":"略彴凝霜晓不乾，竟无人迹白漫漫。马蹄踏破铅华色，得似鸳鸯瓦上看。","dynasty":"元代","title":"上虞山行晓霜"}
{"author":"宋褧","content":"幅巾野服楚江干，胸次云梦眼界宽。久矣忘机对鸥鸟，不须遮日望长安。","dynasty":"元代","title":"孙隐居春洲图其二"}
{"author":"宋褧","content":"虚庭罗雀砌生苔，紫燕穿帘似见猜。开尽碧桃凝伫久，麻姑书信几时来。","dynasty":"元代","title":"又次韵述怀见答其四"}
{"author":"宋褧","content":"经涂九轨壮王国，岐蹊委巷错综若纬织。僵车石马匹亿，旦旦躏轹，化作深土深数尺。污人衣冠，垢人发肤，飘簸荡穿入牖渍。几席令人生憎，心内热气郁悒。丰隆裂缺怒赫赫，天雨下土痛濯涤。涨空埃壒净无迹，洒然顿觉醒胸臆。谁谓满天霖霪数十日，尘固无复作祟，泥淖乃尔亦可疾。舆陷三十辐，骄马至不能援其膝。壮夫徒行循墙仅彳亍，弱妇孱子悉鱼贯困踬。七月中气处暑毕，阴云未彻霁未必。小夫贱隶又恐风高日出尘复作，辗转皇惑计无所出。我为呼天敕鬼工，运甓或伐石。甃叠平安妥，泥少尘亦息。","dynasty":"元代","title":"尘泥叹"}
{"author":"宋褧","content":"飞仙堂前深草青，葵花榴花红重轻。幽鸟飞来弱枝动，泓泓残雨夕阳明。","dynasty":"元代","title":"朝元宫杂诗三首"}
{"author":"宋褧","content":"狂王丧心醉其上，老叟避世居渭滨。出猎初非取兽意，垂钩岂是求鱼人。千年茅土有终始，一时际遇无比伦。韩彭乌合成俎醢，三顾犹堪继后尘。","dynasty":"元代","title":"太公遇文王图"}
{"author":"宋褧","content":"烟霏空翠瞰芳洲，杨柳依稀古渡头。斜日扬鞭倦行役，自惭不及贾胡留。","dynasty":"元代","title":"津市留题"}
{"author":"宋褧","content":"春来几度送华辀，芳草多情柳亦愁。不惜裁诗写离恨，道傍只恐鬼揶揄。","dynasty":"元代","title":"送赵伯常淮西宪副其六"}
{"author":"宋褧","content":"锦衣玉节照皇都，紫陌春风拂传车。行役不须愁万里，过家能似汉相如。","dynasty":"元代","title":"送翰林编修赵宗吉秦蜀降香便道觐省其二"}
{"author":"宋褧","content":"唤山灵一问，螺子黛、是谁供。画婉娈双蛾，蝉联八字，雨泪烟浓。澄江婵娟玉镜，尽朝朝暮暮照娇容。只为古今陈迹，几回愁损渠侬。千年颦蹙谩情钟。惨绿带云封。忆赏月天仙，然犀老将，此恨难穷。持杯与山为寿，便展开修翠恣疏慵。要似绛仙妩媚，更须岚霭空濛。","dynasty":"元代","title":"木兰花慢题蛾眉亭"}
{"author":"宋褧","content":"玉溪桥畔淡朝霞，照景红妆泫露华。说似分司才御史，水边花胜驿中花。","dynasty":"元代","title":"长安驿道中观芙蓉寄嘲伯循"}
{"author":"宋褧","content":"适野襟怀自豁然，入城景物又堪怜。御沟春水高于路，海岸风尘暗似烟。醉客轻生驰騕袅，痴儿薄行调婵媛。徐驱返顾西山色，自笑诗人嗜好偏。","dynasty":"元代","title":"先兄正献公坟所寒食自和气门归马上赋"}
{"author":"宋褧","content":"风流多病汉文园，玉树森森瘦可怜。梦里若逢徐福问，仙家何药得长年。","dynasty":"元代","title":"寄张仲容其三"}
{"author":"宋褧","content":"钿合红蛛缀网丝，玉儿瓜果设香帷。从来天上张公子，解试梧桐一叶诗。","dynasty":"元代","title":"张仲容七夕来徵诗就次韵以答"}
{"author":"宋褧","content":"底事兰心苦。便凄然、泣下如雨。倚金台独立，揾香无主，肠断封家相妒。乱扑簌、骊珠愁有许。向卜夜、铜盘倾注。便不似、红冰缀颊，也湿透、仙人烟树。罗绮筵前，海棠花下，淫淫尝怕凤脂枯。比雒阳年少，江州司马，多少定谁如。照破别离心绪。学人生、有情酸楚。想洞房佳会，而今寥落，谁能暗收玉箸。算只有、金钗曾巧补。轻湿尽、粉痕如故。愁思减、舞腰纤细，清血尽、媚脸肤腴。又恐娇羞，绛纱笼却，绿窗伴我检诗书。更休教、邻壁偷窥，幽兰啼晓露。","dynasty":"元代","title":"穆护砂烛泪"}
{"author":"宋褧","content":"绣帷春色久徘徊，檀机傍边说祸胎。一笑诗人漫怀古，梦中曾见内人来。","dynasty":"元代","title":"书宜都内人传后其二"}
{"author":"宋褧","content":"花台竹坞。对雨罗樽俎。邂逅田翁同笑语。问讯村墟禾黍。酒徒咫尺高阳。粉营狎坐飞觞。一种曲生风味，不知谁弱谁强。","dynasty":"元代","title":"清平乐武陵客含小酌与田父相对酬酢闻农师子嘉诸人方饮他所欢甚"}
{"author":"宋褧","content":"云头金玦秋意生，城南啼乌三四声。漙漙斜露铜铺湿，阑下幽花香气清。倡楼迢遰咽凝管，波底老龙求子鸣。萧萧竹树小山雨，惊觉佳人梦中语。湿萤寥落阶莎寒，拂拭桃笙掩闺户。","dynasty":"元代","title":"凉夜吟"}
{"author":"宋褧","content":"幅巾野服楚江干，胸次云梦眼界宽。久矣忘机对鸥鸟，不须遮日望长安。","dynasty":"元代","title":"孙隐居春洲图其二"}
{"author":"宋褧","content":"纸窗如水月如冰，天际浮云罨画屏。漏板阑珊参过午，篝灯犹诵太玄经。","dynasty":"元代","title":"冬夜"}
{"author":"宋褧","content":"远人莫愁行路难，故乡万里应须还。明朝得风到池口，回首不见蛾眉山。","dynasty":"元代","title":"江上棹歌五首其三"}
{"author":"宋褧","content":"绛灌才书汗马功，治安策里事无穷。汉家未有停年格，一岁超迁到大中。","dynasty":"元代","title":"贾傅祠堂"}
{"author":"宋褧","content":"薰风殿阁舜琴张，睿念求贤治远方。滦水绣衣朝浥雨，淮壖白简夏飞霜。九天星直三台近，六辔路增千里长。拔薤抱儿君素志，琼花开处煮茶香。","dynasty":"元代","title":"送王仲方淮东廉使"}
{"author":"宋褧","content":"兀坐寻诗句，豪吟引酒杯。悲歌常激烈，暗咏亦徘徊。诗向眼前得，兴从天外来。成章多坦率，犹待故人裁。","dynasty":"元代","title":"先兄正献公坟所寒食五首其四"}
{"author":"宋褧","content":"历肇羲和纪，云从太史书。寒威尽凛冽，阳晷渐舒徐。消息存元气，行藏问太虚。茫茫千岁测，坐致欲何如。","dynasty":"元代","title":"次韵谢敬德司业冬至夜见念诗二首其一"}
{"author":"宋褧","content":"乌石驿中长夜，小金山下新年。淮堧萧寺麦秋天。十载三回相见。今日汉南官舍，光阴不得留连。何时文酒再团圆。莫待白头皱面。","dynasty":"元代","title":"西江月王伯修赠别"}
{"author":"宋褧","content":"幅巾野服楚江干，胸次云梦眼界宽。久矣忘机对鸥鸟，不须遮日望长安。","dynasty":"元代","title":"孙隐居春洲图其二"}
{"author":"宋褧","content":"北邙古冢纷无数。崔嵬罗列成山阜。何处断碑横。无人知姓名。今坟如蚁垤。回首成磨灭。今古两堪哀。停骖酹绿苔。","dynasty":"元代","title":"菩萨蛮偃师道中"}
{"author":"宋褧","content":"木精山骨旧相亲，鬼匠临摹大逼真。霜老苍龙潜委蜕，月明寒玉暗传神。丘园预卜长年兆，苔藓难埋后夜春。信是坚贞同气类，望秋蒲柳谩成尘。","dynasty":"元代","title":"张德谦寿松石"}
{"author":"宋褧","content":"诗书门第宁馨儿，梦寐音容守穗帷。物外春风几千岁，瓶花常见子累累。","dynasty":"元代","title":"白子芳瓶梅结实其二"}
{"author":"宋褧","content":"浩浩岷江水，循循蜀郡人。山川赋清淑，弦诵袭真淳。毓秀年华盛，□□学业新。金钟悬彩簴，玉树照青春。翰墨资耆旧，才猷怨隐沦。前时辞下国，指日问通津。怀土心虽切，观光气遂振。鲸鱼腾碧海，鸷鸟击苍旻。识鉴滋无愧，因依得可亲。吾侪陪客次，汝伯实儒珍。促席襟期密，知音笑语频。悲歌忘宇宙，慷慨惜风尘。爱尔情俱似，而今意愈真。閒门车马集，奥室简编陈。会合时难久，渐摩德有邻。三年曾刻楮，一旦忽思莼。自分燕椎钝，深惭越女矉。赠言申缱绻，别酒话酸辛。时世文明日，诗书少壮身。重来偕计吏，何用苦伤神。","dynasty":"元代","title":"送杨惟肖"}
{"author":"宋褧","content":"去国三千里，登科二十年。盍簪方晤语，分袂忽言还。书帙休晨检，诗筒息夜传。更无吟偪侧，惟有恨缠绵。","dynasty":"元代","title":"送王君冕归长安"}
{"author":"宋褧","content":"若人抱奇璞，柱史称高情。含霜趋建业，踏雪过芜城。奋彼澄清志，违此交友盟。相思祝餐饭，贞哉保令名。","dynasty":"元代","title":"送苏伯修内翰南台御史"}
{"author":"宋褧","content":"银盝天香出帝都，春衣綷粲马连𨁏。城南关吏争来认，曾向当年见弃繻。","dynasty":"元代","title":"送同年王在中编修代祀西行其二"}
{"author":"宋褧","content":"僻地开三径，荒山住一翁。栖迟瞰澄澈，结搆倚葱茏。画槛穿黄蝶，芳塍散白豵。云湫龙恍惚，月砌鹤氋氃。破晓孤村日，号秋万壑风。溪流明见底，岩树润通中。曳杖行霜果，褰衣检露丛。稻花香入户，杉叶势侵栊。穫罢平川迥，樵归狭路穷。岚迷峰上下，泉合涧西东。陂养鱼千石，秧移地百弓。收成防雀鼠，种植聚奴童。薯蓣登秋课，禾麻验岁功。要宾如郑驿，遗子似庞公。物外心何远，朝中信不通。坐从书帙乱，饮𢬵酒尊空。景物樊川似，生涯辋口同。嬉游未可到，赋咏或难工。","dynasty":"元代","title":"寄题水木清华亭"}
{"author":"宋褧","content":"烟霏空翠瞰芳洲，杨柳依稀古渡头。斜日扬鞭倦行役，自惭不及贾胡留。","dynasty":"元代","title":"津市留题"}
{"author":"宋褧","content":"桑弧蓬矢男子志，溟鲲鼓鬣鹏张翅。揭天勋业固垂名，择地园林须适意。夫君家住白鹭洲，先世田庐不外求。宗亲同居三百岁，卉木素封千户侯。桃花源里山川丽，辋口庄前亭馆邃。儿孙祗解弦诵声，泉石更无尘土气。迩来矫首蓬莱山，凌风珂佩声珊珊。萧然三径兀自若，梦寐衡门时往还。贤豪心事人不识，进退卷舒那可必。君不见太平宰相三十馀，千驷万钟成弃掷。","dynasty":"元代","title":"吉安刘楚奇秘书浮云道院"}
{"author":"宋褧","content":"无悰莫饮采石酒，有耳休听商女歌。揽辔归来无一事，蒋山高处看烟萝。","dynasty":"元代","title":"送王伯修内翰奉母之官南台御史其四"}
{"author":"宋褧","content":"窈曲愚公谷，萦旋戴氏池。人从西掖召，文任北山移。畦稻收新粒，岩花艳故枝。地因人愈胜，心共景相宜。户昼孙常闭，园春董不窥。纷华忘世变，衷素付天知。暗筱藏仙客，乔林叫窃脂。淮流纡大带，楚岫作修眉。辋水堪摩诘，樊川称牧之。山房空蕙帐，猿鸟望归期。","dynasty":"元代","title":"马伯庸淮南别业号石田山房指韵求诗仍依次用"}
{"author":"宋褧","content":"谁使儒冠易豸冠，寸心万虑死灰寒。九衢随例乘骢马，□□□□□□□。","dynasty":"元代","title":"病后自嘲"}
{"author":"宋褧","content":"秦东有古坂，一舍近重城。已脱崤函隘，仍瞻灞浐清。柳条前岁别，草色蚤春迎。旧路平如掌，乘骢自不惊。","dynasty":"元代","title":"送李惟中西台侍御史分题得长乐坡"}
{"author":"宋褧","content":"故园之乐何如，大胜金马石渠。田头有秫酿酒，朝中无客通书。","dynasty":"元代","title":"江叔志司业堪老园其三"}
{"author":"宋褧","content":"老人须发如秋霜，深居海滨乐且康。寿考何须菊潭水，神仙只在梅林阳。五铢衣薄肌骨爽，九节杖轻行步彊。我欲相期广莫野，痛饮共到无何乡。","dynasty":"元代","title":"台州应翁八十号希有斋"}
{"author":"宋褧","content":"白塔高标射紫霞，乌栖宫树客投家。烧香人拜弯弓月，穿市儿携剪彩花。苜蓿地眠朝退马，蒲桃园隔宴回车。人生要纵长安眼，何事能容便面遮。","dynasty":"元代","title":"和赵鲁瞻海岸冬日晚归"}
{"author":"宋褧","content":"风香月影雪肌肤，朔客晴窗看画图。江北江南数千里，梦魂何处觅西湖。","dynasty":"元代","title":"墨梅"}
{"author":"宋褧","content":"暮餐城南粥，朝踏城东尘。道人心似水，去住本无因。","dynasty":"元代","title":"送高句骊僧式上人东归二首其二"}
{"author":"宋褧","content":"名郡值佳境，良朋谐胜游。阊门暂弭节，虎丘同汎舟。岸莎欲佐舞，波鱼能听讴。对酒写高兴，不乐复何求。","dynasty":"元代","title":"游虎丘回宴舟中"}
{"author":"宋褧","content":"远近峰峦浓淡姿，微茫洲渚画图披。新诗似与江山约，恰值幽人兴到时。","dynasty":"元代","title":"宜都朝京亭四首其三"}
{"author":"宋褧","content":"十二官街底许宽，寻常尘土昼漫漫。晚来一雨春多少，唯有垂杨最好看。","dynasty":"元代","title":"雨中马上口号"}
{"author":"宋褧","content":"龟屏象簟尘凝辉，桂枝落尽秋气悽。琼瑶台上魂是非，孤鸾照影心含悲。离宫别馆春茫茫，延凉殿上空情伤。却凭钟火一茎草，换得蘅芜三月香。兰风蕙露怨娇尽，落叶哀蝉□鸣嘶。嘤嘤呓语谁得知，再取玉篸搔素丝。","dynasty":"元代","title":"遗芳蔓"}
{"author":"宋褧","content":"秦东有古坂，一舍近重城。已脱崤函隘，仍瞻灞浐清。柳条前岁别，草色蚤春迎。旧路平如掌，乘骢自不惊。","dynasty":"元代","title":"送李惟中西台侍御史分题得长乐坡"}
{"author":"宋褧","content":"少年住京国，思亲不暂停。岂伊居庸翠，不及楚山青。","dynasty":"元代","title":"送国子生吉祥海涯还蕲州觐省"}
{"author":"宋褧","content":"震霆人马俱辟易，挥鞭不复能掩聪。枣叶沉沉过冻雨，柳陌萧萧来晚风。失马急追怜从者，负薪徒涉念衰翁。驿程亦有驰驱苦，犹及残阳一点中。","dynasty":"元代","title":"新城道中雷雨喜晚晴"}
{"author":"宋褧","content":"行人不敢来饮马，稚子时能坐钓鱼。","dynasty":"元代","title":"句"}
{"author":"宋褧","content":"悠悠旌旆驻郊亭，车马东门劳送行。衔命但知谈笑乐，趣装方动别离情。千山万山风月恨，十家五家砧杵声。惆怅粉闱人下马，碧窗谁与对书檠。","dynasty":"元代","title":"秋浦夜泊忆诚夫兵曹兄"}
{"author":"宋褧","content":"玉局翁赤壁岸，锦袍仙采石矶。千古词人高致，一般秋月清辉。","dynasty":"元代","title":"月夜渡淮"}
{"author":"宋褧","content":"名郡值佳境，良朋谐胜游。阊门暂弭节，虎丘同汎舟。岸莎欲佐舞，波鱼能听讴。对酒写高兴，不乐复何求。","dynasty":"元代","title":"游虎丘回宴舟中"}
{"author":"宋褧","content":"风花寒食旧城陬，路指湾碜思致幽。沙陇致钱买鼢鼠，郊扉掷果调狝猴。辛夷已受园丁献，秾李尤烦步卒偷。自是词人多乐事，繁华那识抱官囚。","dynasty":"元代","title":"沙垡拜扫"}
{"author":"宋褧","content":"女墙不隔凤城春，柳色危亭枕水滨。夜墄松风吹几杖，晓阑花露湿衣巾。西邻池馆存碑石，东里园林换主人。得似夫君能旷达，百壶清酒日娱宾。","dynasty":"元代","title":"追赋苑主事南野亭"}
{"author":"宋褧","content":"雍壤第上上，土厚风气温。水泉引甘泽，卉木滋以蕃。兴王作都会，山川郁屏藩。维周秦汉唐，陈迹犹具存。一览以娱目，矧此长子孙。胜境遇名士，相值复何言。王君长安人，负郭有田园。蓝田在其左，终南高且尊。平川豁瞻眺，崇冈如吐吞。结搆事幽隐，池台閟重垣。植木春茂茂，酾酒夏沄沄。晴花炫屋角，秋苔黯墙根。岚翠浥图籍，柯叶荫壶尊。觞咏协时序，起居适寒暄。生涯付子弟，供具有鸡豚。好客时过从，租吏不叩门。谈评极宇宙，息偃度朝昏。缅怀鹤在阴，大笑虱处裈。茫然圭组念，邈矣车马喧。兹亭可适意，馀事勿复论。","dynasty":"元代","title":"王君冕关中别墅芳润亭寄题二十韵"}
{"author":"宋褧","content":"往年泛舟扬使旌，七月八月江水清。秋江亭上好风月，莫怪我侬忘寄声。","dynasty":"元代","title":"竹枝歌四首其四送安庆教授朱仁卿"}
{"author":"宋褧","content":"妻儿含啼红腐粥，仆夫奈冻吉贝衣。到家同作端午节，角黍如玉江鱼肥。","dynasty":"元代","title":"送翰林应奉寿同海涯挈家觐省十首"}
{"author":"宋褧","content":"暝树俯疏棂，阴浓簇广庭。连绵送月雨，历落照泥星。好友违千里，痴儿昧一经。近来忘百虑，恬淡养遐龄。","dynasty":"元代","title":"四月晦日即事"}
{"author":"宋褧","content":"天台道人住幽燕，相知垂及二十年。黄冠羽衣固不与众异，心脾一片常若冰雪之洒然。瞳子点漆黑，两颊朝霞鲜。不知世有熊经鸟伸吐纳鍊摄之秘诀，方寸坦坦泓渟渊。闾阎府署得失已不挂齿颊，炼丹蜕骨又不形语言。不曲意谐俗而俗自喜不超然，逃名而名自贤。不为壶公左慈之幻眩，不为祀灶却老之诞谩。病者相谒径走马往救，不屑屑责报归来燕坐高槐轩。艺精时犹闭户究难素，客至大叫拍案治具倾玉船。共谈南土风物辄欢笑京衢，风沙暑雨亦复不厌能留连。我为道人写真已太逼，何用缣素施丹铅。他年史笔不传方士传方技，历历为我徵长篇。","dynasty":"元代","title":"天台道人歌"}
{"author":"宋褧","content":"几年京国养疏慵，诗似朝霞气似虹。天上书藏群玉府，日边人访水晶宫。唐朝富丽词臣盛，汉代隆平赋客工。政好清明事铅椠，重来摛藻颂无穷。","dynasty":"元代","title":"马伯诚"}
{"author":"宋褧","content":"误听野鸡鸣，扬鞭趋驿程。平明见茅屋，方觉冒霜行。","dynasty":"元代","title":"公安早行"}
{"author":"宋褧","content":"吞凤文章老益奇，杏坛深处拥皋比。湘南山水江东树，洗尽京尘总是诗。","dynasty":"元代","title":"送宣城罗教授赴攸州"}
{"author":"宋褧","content":"闻说宣城郡，名家聚德星。因君诣京阙，如我到门屏。𤱶亩知闻道，诗书出过庭。归航有毛檄，不负世明经。","dynasty":"元代","title":"送江东贡有源分韵得庭字"}
{"author":"宋褧","content":"芙蓉如妓绕横塘，一段秋容著色妆。犹记周郎会心处，醒时双陆醉时狂。","dynasty":"元代","title":"忆武陵旧事其二"}
{"author":"宋褧","content":"厥初生人，感善孕灵。窍骸肤发，各践乃形。曰睹曰闻，克持克履。效职尔劳，不具尔耻。唯眉于面，既崇且优。明明容观，疏爽洁脩。頫瞰群役，靡愆靡□。矧不羸于壮，耋亦靡□□。捐舒泰者，喜□□□。忧形则□，矉无矫无。俞表里天，君□世贵。适用我罔，或遌之有。忽于兹我，莫敢与之。允矣君子，顾諟斯义。小子诗之，式告执事。","dynasty":"元代","title":"座主学士虞先生眉庵诗"}
{"author":"宋褧","content":"窗户斜临雁汊洲，墨云金电晚风飕。西城不用随车雨，酝酿新凉学立秋。","dynasty":"元代","title":"宿牛首市陆叟所居二首"}
{"author":"宋褧","content":"楚酒初开腊瓮边，湖船遥指暮山前。乡关迢递不归去，身世伶仃时自怜。雨雪还须送残岁，晴明应是入新年。阳和咫尺烟花媚，却写春光被管弦。","dynasty":"元代","title":"雪中游洞庭"}
{"author":"宋褧","content":"玉带河流缘蔚蓝，君家桥北我桥南。一谈忽作容易别，便是无情也不堪。","dynasty":"元代","title":"送牛农师北上"}
{"author":"宋褧","content":"良人旅榇藏故乡，襁中孤儿佩铜章。善事尊章不归宁，藁砧泉下无遗恨，棹楔门前有耿光。","dynasty":"元代","title":"徐延寿母张节孝"}
{"author":"宋褧","content":"方州一士耻孤陋，老大挐舟辞楚乡。万里周流踪迹远，半生著述鬓毛苍。侯门久客公车荐，驿路荣归祖席张。到日里闾争馈贺，儒冠稽古动辉光。","dynasty":"元代","title":"柳人王道原游吴楚至京师凡二十馀年著春秋义成书除韶州路教授"}
{"author":"宋褧","content":"赵飞燕，汉春如一日。色映豹尾竿，膏香发鬈漆。扫粉浴兰云帐底，三十六宫寒似水。天教痴妒擅浮荣，绿箧缄传还啄矢。唯馀拥背人，暖梦黄金殿。西风长信深，尘埋旧纨扇。","dynasty":"元代","title":"汉宫怨"}
{"author":"宋褧","content":"莎草沿阶密，筼筜绕槛幽。禅床太清绝，聊待碧云休。","dynasty":"元代","title":"访僧不遇题壁"}
{"author":"宋褧","content":"南条山色翠微茫，映带江城冠楚乡。杨柳两街多大宅，好教留待段文昌。","dynasty":"元代","title":"重过江陵其二"}
{"author":"宋褧","content":"流珠声调锦琵琶，韦曲池台似馆娃。罗袖舞低杨柳月，玉笙吹绽牡丹花。龙头泻酒红云滟，象口吹香绿雾斜。却笑西邻蠹书客，牙签缃帙费年华。","dynasty":"元代","title":"都城杂咏其四"}
{"author":"宋褧","content":"十万元驹过雨堤。一双丹凤上天池。科名已向生前定，阴德仍从暗里窥。龙虎榜，鹡鸰诗。同胞同甲照当时。同宗盛事嗟微异，后折蟾宫向下枝。","dynasty":"元代","title":"鹧鸪天题应山县城内渡蚁桥桥东东数步法兴寺即二宋读书处"}
{"author":"宋褧","content":"明月清风赤壁矶，八公山色照涟漪。轺车使者多清致，揽辔经行合有诗。","dynasty":"元代","title":"送赵伯常淮西宪副其五"}
{"author":"宋褧","content":"雨意愔愔，养花天气，卖饧何处春箫。清明上巳，车马正连朝。对酒唱、归时多忘，惜花心、醉后偏饶。凝云暮，青楼帘捲，几度对魂销。无聊空怅望，东阑雪剩，北郭香飘。梦江南，行乐水远山遥。深院宇、绿窗啼鸟，明寒食、宝月良宵。秋千外，柳风柔小，无力著春娇。","dynasty":"元代","title":"满庭芳汴中寒食"}
{"author":"宋褧","content":"金阙银宫上帝居，绿章封事达云衢。晓来官吏传相告，明日放生仍断屠。","dynasty":"元代","title":"冬日杂诗其四"}
{"author":"宋褧","content":"晓日荒荒帘影低，炊烟浮动孟光衣。苍蝇大是无知物，苜蓿盘边亦乱飞。","dynasty":"元代","title":"夏日家食偶成"}
{"author":"宋褧","content":"园令常多病，嵇康欲绝交。游鱼跃江浦，宿鸟聚松梢。远志何时遂，閒愁一昔抛。故人多显达，阿阁凤皇巢。","dynasty":"元代","title":"次前韵寄苏伯脩韩大雅"}
{"author":"宋褧","content":"宇宙万年外，污隆百代中。时艰崇谲诈，世降逞奸雄。效职心如石，攻邪气似虹。如君多布列，庶可返淳风。","dynasty":"元代","title":"太古诗"}
{"author":"宋褧","content":"五月商于道，驱羸戊夜行。万山分地色，千涧混鸡声。野硙乘机置，山田冒险耕。浮名致萍梗，吾亦叹劳生。","dynasty":"元代","title":"商山道中早行"}
{"author":"宋褧","content":"风雨度崤𡽑，新晴喜若何。云间瞻太华，马上看黄河。心已为形役，身兼抱病多。平生远游志，垂老渐销磨。","dynasty":"元代","title":"阌乡道中"}
{"author":"宋褧","content":"送子炎方去，临岐发永叹。如何医国手，祇作理财官。海晏商帆盛，风清客枕安。番禺天不远，佳誉彻朝端。","dynasty":"元代","title":"送王止善广东市舶提举"}
{"author":"宋褧","content":"一线艰危路，伊人亦自贤。兰芽始拨雪，桂子已参天。苦节年龄永，衰宗福泽延。一时华表柱，千古柏舟篇。","dynasty":"元代","title":"清苑张节妇"}
{"author":"宋褧","content":"孝子终天恨，寒泉未足云。水浆不入口，鹿豕与同群。手线今何在，杯棬岂忍闻。素冠曾有刺，珍重守孤坟。","dynasty":"元代","title":"徐元庸寒泉庐"}
{"author":"宋褧","content":"之子宁亲去，桥门忽别离。一时分祖饯，六馆重威仪。乡国青山近，宫墙白日移。功名已在望，菽水未妨迟。","dynasty":"元代","title":"送张掌仪诗"}
{"author":"宋褧","content":"煤麝捣鱼胞，居然品格高。剂传龙髓记，香出豹囊韬。讵可饰昭应，唯将录楚骚。多君远持赠，诗句少酬劳。","dynasty":"元代","title":"赠墨工魏元得"}
{"author":"宋褧","content":"遐方殊不恶，幕府独贤劳。客路离乡近，官资过岭高。溪清石可砚，飓息海无涛。此去腾芳誉，公车荐剡操。","dynasty":"元代","title":"送萧同可之肇庆照磨"}
{"author":"宋褧","content":"象口香消冷瑞烟，锦衾罗荐任朝眠。一心要续怀春梦，不管啼莺绕槛前。","dynasty":"元代","title":"次韵赋春词三首其一"}
{"author":"宋褧","content":"豪杰纷纷白玉京，汗颜血指战功名。九重见帝多因鬼，万里封侯不用兵。肥马尘深心独苦，鲋鱼波涸事难平。西山小隐烟霞暗，依旧春犁趁雨耕。","dynasty":"元代","title":"都城杂咏"}
{"author":"宋褧","content":"雁行零落禅床寂，回首人间二十年。曾见缁衣立函丈，不堪抚卷重悽然。","dynasty":"元代","title":"赠僧别传其一"}
{"author":"宋褧","content":"江山风露夜凄清，散入心脾爽气生。重来写作金声赋，莫向时人鸣不平。","dynasty":"元代","title":"送张尚德还长沙其二"}
{"author":"宋褧","content":"春城客子酒著颜，迢迢秋浦是乡关。江风海月棹歌去，南寻李白何日还。","dynasty":"元代","title":"竹枝歌三首其一送余德辉还池州"}
{"author":"宋褧","content":"朝辞光化水无泷，搥鼓扬旌下汉江。何事舟人混南北，棹歌不似竹枝腔。","dynasty":"元代","title":"舟下汉皋渡"}
{"author":"宋褧","content":"十二官街踏雪泥，归来门巷晚凄迷。故人忽报明朝去，横玉一声春日低。","dynasty":"元代","title":"送王君实西台御史其六"}
{"author":"宋褧","content":"万里岷峨水，维扬会众流。云涛倾楚尾，天堑壮吴头。北固山光近，南泠水品优。离亭风笛晚，古寺月钟秋。衮舄承新渥，旌麾镇上游。疮痍烦抚定，景物肯淹留。瓜步堪凝眺，芜城动别愁。江波深更阔，应似庙堂忧。","dynasty":"元代","title":"送冯公厉江浙参政分题得扬子江"}
{"author":"宋褧","content":"皇都万家欲何往，信马悠悠成独行。击缆桥边春水急，吹笙楼外暮云平。金丝柳弱窗临道，羊角风高尘过城。取次韶华堪寓目，诗情饮兴一时生。","dynasty":"元代","title":"闰月五日即事"}
{"author":"宋褧","content":"孟冬短日到台州，胜境喜遇都贤侯。眼前丘壑太岑蔚，阁后台榭仍风流。巾子峰高晓色近，净香亭小寒光浮。徜徉尽可留朔客，谈笑不必存吴讴。","dynasty":"元代","title":"台州郡治后山亭留饮席上走笔"}
{"author":"宋褧","content":"玉泉西畔昔惯往，卢师东边今始行。山石荦确齧马足，树林阴翳藏禽声。座上主人谈众妙，壁间图尽教长生。所嗟秘境禁来往，不敢题诗留姓名。","dynasty":"元代","title":"平坡访谢草池二首其二"}
{"author":"宋褧","content":"临水亭台似曲江，同年人物宴华堂。婵娟笑弄龙香拨，醽醁深涵鸟羽觞。醉后方言频尔汝，座中除目互平章。从来期集输京雒，仍见诗歌播八方。","dynasty":"元代","title":"登第诗五首其三同年会"}
{"author":"宋褧","content":"虬须醉倚木兰舟，不识人间出塞愁。吹散碧云江上去，芳洲斜日自悠悠。","dynasty":"元代","title":"舟中闻笛"}
{"author":"宋褧","content":"朱明避事秋万里，葛溽罗塺索裘绮。赤帝藏龙天漏水，白鸟苍蝇冻缩觜。五月雨声长在耳，有虞皇帝拂瑶徽，湿透檿丝弹不起。招摇下望白玉京，朝天苍佩寒无晶。马毛拳猬坊门闭，閒却金盘不赐冰。","dynasty":"元代","title":"五月寒"}
{"author":"宋褧","content":"龙节光临泽国遥，凤毛声振相门高。朝辞阙陛香凝袖，暮饯邮亭酒污袍。我爱甘棠留楚甸，谁怜楚雁集江皋。一州如斗君休薄，考最犹能张尔曹。","dynasty":"元代","title":"送益阳州守额森哈雅"}
{"author":"宋褧","content":"五云仙佩厌朝鸡，抖擞春衣著绣衣。陌上好花晴羃䍥，津头行客路逶迤。杨梅佐酒火实粲，鲈鱼作脍银丝肥。共道莫教辜负口，不知冰檗可充饥。","dynasty":"元代","title":"送哈必齐文苑佥宪浙西"}
{"author":"宋褧","content":"下床指直难结带，出户舌卷深入喉。共羡将军能出猎，党家帐里不风流。","dynasty":"元代","title":"冬日杂诗其三"}
{"author":"宋褧","content":"将母刊沟上，君舟届远行。不须生别恨，所重立修名。谢绝山中险，方来海上征。续弦新井臼，读律古章程。夜月孤舟稳，秋风五两轻。中台辟书蚤，便道易趋京。","dynasty":"元代","title":"李清卿迁掾淮东"}
{"author":"宋褧","content":"七年不见荼蘼花，湘南学士思还家。卖马径出艺文监，买船便赴潞河沙。始随徵书官璧水，北门风月清谈尔。兵尘荏苒居庸关，襆被萧条教忠里。奎章阁上进成书，九重知是尹芜湖。腰带黄金佩苍玉，玉卮赐酒榻前趋。君恩如海谁能报，回首乡关动怀抱。尚平昏嫁几时毕，陶令田园何日到。槐舒菟目柳如绵，浩然归兴南风前。闺人含笑仆夫喜，那顾悲欢各异缘。西山过雨离筵晓，川途万里云缭绕。里闬逢迎樽俎欢，都城会合簪缨少。","dynasty":"元代","title":"欧阳原功由艺文少监谒告归浏阳"}
{"author":"宋褧","content":"决决穿云出涧初，千回百折到皇居。行人不敢来饮马，稚子时能坐钓鱼。内史府前晴滉瀁，云岩观后晚舒徐。波漫略彴通丹禁，风飏辎軿映画裾。三月霏烟著杨柳，九秋凉露泣芙蕖。荒唐莫说流红怨，自是清涟解起予。","dynasty":"元代","title":"咏御沟"}
{"author":"宋褧","content":"旧时瓮城野樱桃，隈隅弄日晴树高。游人来往不能折，烂醉来时玩碧梢。","dynasty":"元代","title":"三月一日杂诗四首其四"}
{"author":"宋褧","content":"生世苦不谐，愈甚太常属。藁砧任飘荡，宁馨堪抚育。生无织锦诗，死有崩城哭。愁云散晋溪，华表照阳曲。","dynasty":"元代","title":"节妇刘氏"}
{"author":"宋褧","content":"玉皇端拱白云乡，扣额何时上绿章。威凤祥麟都网尽，后人谁更说昭王。","dynasty":"元代","title":"诚夫兄寄都下杂诗五首其三"}
{"author":"宋褧","content":"朔风初定晓霜晴，独坐寒厅日转盈。怪得无人来诉讼，羽林猎骑尽还营。","dynasty":"元代","title":"十二月十五日香河偶成"}
{"author":"宋褧","content":"树冷杏悭花，池乾草勒芽。愁吟春自浅，乐饮日还斜。远翼摩霄鹤，喧传得食鸦。城中火宅苦，吾欲觅仙家。","dynasty":"元代","title":"先兄正献公坟所寒食五首其三"}
{"author":"宋褧","content":"陪驾西郊外，遐观倦未还。荷深七里泊，云近五华山。境胜嗟来暮，官微愧不閒。凭高歌夏谚，直拟重跻攀。","dynasty":"元代","title":"从驾观承天护圣寺"}
{"author":"宋褧","content":"槟榔嚼罢复含姜，月落松明马首香。□□匆匆闻禁漏，宿酲初解对残妆。","dynasty":"元代","title":"深青早发比明至柳阳桥戏赋"}
{"author":"宋褧","content":"鉴湖百顷生凉秋，知章陈请太白游。子今乃能五月往，我昔不得一日留。吴娃合曲风度舫，越女浣纱云满头。燕赵缁尘都洗尽，荷花深处荐琼舟。","dynasty":"元代","title":"鉴湖水送乌希说"}
{"author":"宋褧","content":"暮宿悬匏昼出飞，笑他辛苦杏花泥。邻家灶突多炎上，犹自双双得意栖。","dynasty":"元代","title":"大名于景初家屋梁燕巢偶坏以悬匏代之因堕雏其中燕竟不他适来往其家凡六年异而求诗"}
{"author":"宋褧","content":"烛龙吹冷玄冥唾，鸡子庖从沙□过。羲和呵手驭日车，噤㾕阳乌三足堕。骊山温泉彻底冰，白地裂文如旱塍。穷阴冻合黄钟琯，缇室葭灰不得升。射麋将军守毡屋，霜结虬须悬䍡𦌉。琵琶弦折酒成澌，风刀劙破双颧肉。","dynasty":"元代","title":"北中寒"}
{"author":"宋褧","content":"前朝谱牒自流传，陵谷那知有变迁。昼锦英灵俨千古，多应能喜后人贤。","dynasty":"元代","title":"台州韩诚之入京赴调教授松江及归取道彰德展省宋丞相魏公之墓绝句三首送之其二"}
{"author":"宋褧","content":"一从去岁闲油壁，尘暗香軿有谁拭。琼娥玉媵莫迟回，为我飞书呼轸毕。雄雷雌电倾河来，宝轮濯濯无纤埃。桂香陌上不泥泞，虚无指点回蓬莱。乌桥银浦沾濡彻，凤靷鸾鞭洁如雪。犹恐黄姑净病深，更擘湿云填古辙。","dynasty":"元代","title":"洗车雨"}
{"author":"宋褧","content":"三釜及具庆，庭闱有馀欢。易贵不家食，禄养心始安。东邻供滫𤅵，西人盛盘餐。酒旨肴亦嘉，素身兴永叹。君子奋逢掖，牙绯效王官。作堂娱二亲，上寿罗芝兰。养志既可尚，扬名良独难。锡类动里闬，美誉期不刊。","dynasty":"元代","title":"胡震亨家庆堂"}
{"author":"宋褧","content":"云裘浮翠漾朝暾，舜陛雍容引绀辕。驼鼓一声离□馆，龙旗小队驻花园。空闻祝軷西华道，不及瞻天建德门。自是承平好行幸，薰风无乃圣躬烦。","dynasty":"元代","title":"闻驾幸开平不获瞻仰怅然有作"}
{"author":"宋褧","content":"黄华街市雨珊珊，磴滑桥危马足难。催唤小胥供祝版，吴歈坊下振衣还。","dynasty":"元代","title":"浴罢"}
{"author":"宋褧","content":"秋深持节下銮坡，吴越风烟入浩歌。溪水通桥松作窦，山云收雨石为窝。避泥骄马哺寒草，过陇饥牛齧早禾。别驾归来应笑我，驿程何事苦吟哦。","dynasty":"元代","title":"过馀姚寄贾治安同知"}
{"author":"宋褧","content":"苑墙霏雨拂春旌，兴圣宫前晓唱名。闻道明经传奕叶，宁馨今日被恩荣。","dynasty":"元代","title":"送刘克让归汴中三首其二"}
{"author":"宋褧","content":"周郎十五二十时，皎如玉树阶庭芝。出门掉臂不揖客，操觚作赋犹从师。龙驹未腾掣电足，松羔早挺凌霜姿。自怜渠侬似明镜，目我伧父为钝椎。论文忽经十寒暑，聚首遂作双埙篪。君留我别迹相远，离群索居情不怡。流萍适楚复南迈，行李趋燕同北驰。桑弧蓬矢负夙志，爷娘妻子成远离。黄鹤楼前暑云徂，文明门内秋为期。风尘南陌困英锐，痴僮羸马淹孤羁。太学诸生曳青衿，长秋小史称白眉。延春阁下昼脩牍，崇恩寺中朝侍祠。往来滦京堂适庭，召集阍寺铁就磁。出祖春醉葡萄馆，劳还秋宴白莲池。词林旧交赏清俊，公府馀暇陪遨嬉。河滨亭子九日酒，座中华笔十韵诗。吏役免谴获书满，选曹拟官惟据资。米珠薪桂脱艰阻，青袍文笏将设施。快如海鹏始奋翼，逸如天马初释羁。亲庭何劳赋陟岵，子舍那复歌扊扅。祗知定省当汲汲，奚较赴上犹迟迟。华裾綷䌨别良久，大艑峨岢载小姬。策名仕版副君愿，赋诗河梁劳我思。长安落叶路不见，洞庭寒波风乱吹。若到来安将举职，莫忘武陵初解维。","dynasty":"元代","title":"送周子嘉由长秋寺令史出为滁之来安簿暂回武陵觐省二十五韵"}
{"author":"宋褧","content":"琅玕袅袅碧云空，雪缀斜梢倚北风。丹凤不来年岁晚，一枝聊借白头翁。","dynasty":"元代","title":"雪竹白头翁横披"}
{"author":"宋褧","content":"周郎家本住武溪，入京暂作公府吏。闭门哦诗常抚卷，倒屣迎宾能好事。今年中秋偶晴明，好友持杯恰三四。时当九日复宴集，潇洒轩楹临水次。槛华错粲邻舍移，壶酝氤氲内官赐。天高气清萸菊节，攘袂奋发湖海士。风尘悠悠渺芳躅，觞咏兰亭或堪似。人生行乐适意尔，局促辕驹老将至。酣歌慷慨时自新，放达何须较愚智。愧无硬语出磊磈，追逐卢仝并马异。","dynasty":"元代","title":"九日再会饮如舟亭分韵得异字约赋廿句"}
{"author":"宋褧","content":"髫龀客江汉，早闻高士名。君居玉沙县，我在渚宫城。弱小知慕君，不得觌君面。道路播词章，庸俗矜俊彦。骐骥厌庭户，鸾凤悲草莱。英标出世表，去去黄金台。风尘绮陌深，烟雾玉堂窅。浩歌香炉峰，巢云寄木杪。朝辞九华顶，暮宿黄鹤楼。纶巾紫凤褐，欲去仍或留。朅来重翱翔，五十霜鬓秋。瀛洲列群仙，蓬山撷兰芷。一登銮坡峻，再陟阿阁崇。牙符杂珂佩，通籍金闺中。谒帝兴圣宫，回车历城道。矫首凌天风，振衣下瑶岛。东望华不注，烟霞齐鲁郊。言归理松楸，啸傲依堂坳。缅想共君游，不得恒聚首。叩首屡投刺，尘鞅阻文酒。雨濯野山色，晴飞溪柳花。明发遂长往，怜君离思赊。云汉耀奎文，长庚丽其下。天书行召还，岂是栖栖者。","dynasty":"元代","title":"送李溉之得请还济南"}
{"author":"宋褧","content":"鸊鹈膏兮两刃明，箶簶櫜箭双带轻。将军意气紫电腾，竹函龙节关中行。丛巢篟栅妖氛死，欧狗馀氛净如洗。綵幅缠骹事耕耒，牲酒昼欢门夜启。有时整队搜林樾，鸡狗不惊笳鼓歇。悬刀解箭烧红帓，倚帐酣吟刺桐月。","dynasty":"元代","title":"延平叶将军歌"}
{"author":"宋褧","content":"缭垣齐拱禁门高，别院斜连御水遥。芳草有情生广掖，垂杨无力倚危桥。承宣白面风标俊，入内华裾意气骄。么么词臣不通籍，却疑宫阙在璇霄。","dynasty":"元代","title":"晓自宦者门入院马上口占"}
{"author":"宋褧","content":"宇宙万年外，污隆百代中。时艰崇谲诈，世降逞奸雄。效职心如石，攻邪气似虹。如君多布列，庶可返淳风。","dynasty":"元代","title":"太古诗"}
{"author":"宋褧","content":"窗后红芳旭日明，堂前绿树晚风清。白头竟被虚名误，梦见儿曹笑语声。","dynasty":"元代","title":"六月三日寄吁"}
{"author":"宋褧","content":"十月一别太契阔，两月仍得相逢三。世事茫茫不可料，交情翕翕谁能谙。姑苏台前秋草远，浙江亭下寒云酣。冬深却恐霜威重，后会不得同清谈。","dynasty":"元代","title":"赠任大正御史于福州"}
{"author":"宋褧","content":"瑶池阿母杳无踪，结实开花怅望中。何似君家亭子上，一年一度看春风。","dynasty":"元代","title":"抚州李氏种桃亭"}
{"author":"宋褧","content":"秋风木叶下，送目人千里。汹涌趋东陵，潏荡混南纪。天垂俱沈浮，霜落乃清泚。蛟龙怒未平，舟楫漫难理。苍梧云气连，笙竹矶石磊。所恨碍君山，仍嗟愁帝子。予怀渺不极，客思浩然起。愿令沅湘波，安流入江水。","dynasty":"元代","title":"苏伯脩湖广行省参政分题赋诗送行得洞庭波"}
{"author":"宋褧","content":"酒满清尊花满丛，高年乐事政无穷。近来好语君休报，惊动林间矍铄翁。","dynasty":"元代","title":"赵集贤致政"}
{"author":"宋褧","content":"彼美涵濡厚，于归树立艰。持家夫效勇，袭职子承颜。海错供甘旨，河壖返佩环。因嗟陈孝妇，不见藁砧还。","dynasty":"元代","title":"贾恭人哀挽"}
{"author":"宋褧","content":"邛竹蒟酱启边衅，犀甲吴戈成国殇。风悲战鼓惨欲死，日曀战云寒不光。黩武可怜弃躯命，讨罪宜用施威强。内符近遣滇海将，传说英声皆激昂。","dynasty":"元代","title":"张武定战死西南夷"}
{"author":"宋褧","content":"物外烟霞属胜游，有时长啸海门秋。岳阳楼上题诗了，惭愧人间韩伯休。","dynasty":"元代","title":"吕仙亭"}
{"author":"宋褧","content":"南直江城近可通，东连郢树暗无穷。台高先得瀛洲月，地陕难乘阆苑风。云射晴霞红烂熳，山经冻雨翠溟濛。惟馀蒙惠泉头路，犹在探奇梦寐中。","dynasty":"元代","title":"荆门州治后惠养亭留题"}
{"author":"宋褧","content":"苑墙霏雨拂春旌，兴圣宫前晓唱名。闻道明经传奕叶，宁馨今日被恩荣。","dynasty":"元代","title":"送刘克让归汴中三首其二"}
{"author":"宋褧","content":"虎豹环宫守日旗，夔龙鹄立捲班迟。明良自有赓歌咏，逢掖诸生莫献诗。","dynasty":"元代","title":"诚夫兄寄都下杂诗五首"}
{"author":"宋褧","content":"春王朝会大明宫，祝栗鱼蛮四海同。至治元年调玉烛，和风甘雨看年丰。","dynasty":"元代","title":"得周子善书问京师事及贱迹以绝句十首奉答其一"}
{"author":"宋褧","content":"御史昔乘青骢马，霜气横秋乌府门。太白终南让高峻，泾流渭水分清浑。神随丹旐归全晋，名入青编纪大元。欲识当时真铁面，只今犹有凤皇存。","dynasty":"元代","title":"卫御史"}
{"author":"宋褧","content":"荆门驿路草萋萋，郢树连云晓色迷。因忆儿时赏心处，女贞杨柳夹濠堤。","dynasty":"元代","title":"送章生还江陵其二"}
{"author":"宋褧","content":"释褐由来第几春，綵衣重袭绣衣新。地连羌僰民皆幸，天助风霜笔有神。骢马岂期多避路，都亭无用苦埋轮。致君勋业争先睹，应叹遗贤满后尘。","dynasty":"元代","title":"送赵大本赴西台御史分得尘字"}
{"author":"宋褧","content":"雾杳云深日驭西，红稀绿暗闹黄鹂。双娥有泪仍啼竹，四老无情谩采芝。游冶喜逢三月闰，芳菲空度一春迟。谁家甲第歌声咽，何处名园舞袖垂。祇有情怀似中酒，那能心绪及游丝。少年笑我真痴绝，一日閒愁十二时。","dynasty":"元代","title":"和杜德常万岁山暮春"}
{"author":"宋褧","content":"园令常多病，嵇康欲绝交。游鱼跃江浦，宿鸟聚松梢。远志何时遂，閒愁一昔抛。故人多显达，阿阁凤皇巢。","dynasty":"元代","title":"次前韵寄苏伯脩韩大雅"}
{"author":"宋褧","content":"风流多病汉文园，玉树森森瘦可怜。梦里若逢徐福问，仙家何药得长年。","dynasty":"元代","title":"寄张仲容其三"}
{"author":"宋褧","content":"九衢尘土夜模糊，款段无臕不任驱。闻是鸣驺忙避路，谁知恶少诈传呼。","dynasty":"元代","title":"夜归即事"}
{"author":"宋褧","content":"庐江宪府昔曾经，作掾闻君有此行。灊皖诸山倚天峻，淮淝二水得霜清。苍鹰自向秋风击，丹凤还依晓日鸣。简牍贤劳好珍重，灵台明处是云程。","dynasty":"元代","title":"送王彬叔赴西书吏"}
{"author":"宋褧","content":"瑶肝玉肺渥洼驹，玄圃昆崙是坦途。暂蹶霜蹄未为失，三年奋迅碧云衢。","dynasty":"元代","title":"得周子善书问京师事及贱迹以绝句十首奉答其五"}
{"author":"宋褧","content":"玉泉山下绿丝垂。曾见先皇驻跸时。翠辇金舆何处去，烟条露叶不胜悲。","dynasty":"元代","title":"杨柳枝六首其三通州道中作至元四年春"}
{"author":"宋褧","content":"魏君江海儒，孟浪游天都。天都产功名，豪侠争奔趋。子云老太玄，紫绶金张纡。吾侪赤手来，抱艺将何如。时无解貂人，太白悲穷途。晨炊待桂玉，恶况那能祛。凉风西北来，尘埃与之俱。秋清气寥瑟，愁悲塞中区。驾言欲南还，感激仍踌躇。岂不愿君留，潜珍俟须臾。江南垂白亲，日夕恒倚闾。袖中出毛檄，入室聊欢娱。斗食勿羞薄，再举冲天衢。","dynasty":"元代","title":"送魏通甫南归"}
{"author":"宋褧","content":"欲下势翩翩，对立羽肃肃。风标尽潇洒，其奈股无肉。","dynasty":"元代","title":"三鹭扇头"}
{"author":"宋褧","content":"齐化门东醉别时。主人折赠最高枝。船开酒醒潞河远，回头烟树漫参差。","dynasty":"元代","title":"杨柳枝六首其五通州道中作至元四年春"}
{"author":"宋褧","content":"鹡鸰飞满万年枝，羯鼓声闻博塞时。自是开元太平事，不曾闻有豆萁诗。","dynasty":"元代","title":"五王博塞图"}
{"author":"宋褧","content":"南薰微度曲陂前，鸭绿粼粼出自然。眼底文章人不识，却教容易入诗篇。","dynasty":"元代","title":"舞阳刘元亭风漪亭"}
{"author":"宋褧","content":"胡来城下错桥西，神树栖鸦迫暮啼。数骑东来饮河水，一声羌管碧云低。","dynasty":"元代","title":"宿错桥"}
{"author":"宋褧","content":"野春平碧生暖烟，虹桥南畔沙漫天。潞阳河上见酒旆，直下复有钓鱼船。","dynasty":"元代","title":"竹枝歌二首其二自遵化县还京途中作至治三年春"}
{"author":"宋褧","content":"南过新城道，田畴迥不同。长沟如浙右，下壤似淮东。塘泺依依住，桥梁处处通。道傍遗老说，此可治农功。","dynasty":"元代","title":"雄州道中即事"}
{"author":"宋褧","content":"楚酒初开腊瓮边，湖船遥指暮山前。乡关迢递不归去，身世伶仃时自怜。雨雪还须送残岁，晴明应是入新年。阳和咫尺烟花媚，却写春光被管弦。","dynasty":"元代","title":"雪中游洞庭"}
{"author":"宋褧","content":"风雪闭门贫病婴，开门南去惬我情。万里独游旧官长，十年一拜贤父兄。征路快驰宛騕袅，归期应及闰清明。梁园楚岸春俱好，一访相知为寄声。","dynasty":"元代","title":"送艺文令史宋子与驿召欧阳原功太监湘中便道过家觐省兼简吴彦晖徵君内翰周子嘉省郎"}
{"author":"宋褧","content":"纸窗如水月如冰，天际浮云罨画屏。漏板阑珊参过午，篝灯犹诵太玄经。","dynasty":"元代","title":"冬夜"}
{"author":"宋褧","content":"生长何曾出帝城，马蹄一旦赴咸京。子长游览文章健，张掖滇池在此行。","dynasty":"元代","title":"送王君实西台御史其九"}
{"author":"宋褧","content":"泽国持龙节，蒙恩备使臣。简书时自理，灯火夜相亲。山雪迷残腊，溪梅借早春。所忧无异政，何以慰斯民。","dynasty":"元代","title":"枝江县独坐"}
{"author":"宋褧","content":"襄垣老人志不群，教子岌岌兴高门。燕山谏议有阴德，陈氏省华多子孙。少年孤贫嗟素身，策名仕版期后昆。报施之道昭而神，蓍布爻象龟灼文。老人种善如种树，老人视财如视土。紫衣綵衣事尊俎，恩封乡县爵第五。七帙告终既寿考，螭首龟趺贲泉户。君不见草间无闻乱冢何足数，却是当时守钱虏。","dynasty":"元代","title":"李时进佥宪持其考君墓表求诗"}
{"author":"宋褧","content":"邛竹蒟酱启边衅，犀甲吴戈成国殇。风悲战鼓惨欲死，日曀战云寒不光。黩武可怜弃躯命，讨罪宜用施威强。内符近遣滇海将，传说英声皆激昂。","dynasty":"元代","title":"张武定战死西南夷"}
{"author":"宋褧","content":"翰林供奉三十强，前春曾是探花郎。年来居京大不易，走向沙头觅去航。","dynasty":"元代","title":"送翰林应奉寿同海涯挈家觐省十首"}
{"author":"宋褧","content":"凉月娟娟照满怀，流光如水共徘徊。持杯对影非吾事，但许帘栊彻夜开。","dynasty":"元代","title":"对月和谷城县尹杨文载壁间韵"}
{"author":"宋褧","content":"东观玉堂如积薪，十年补外空劳神。红尘赤日能败兴，白鹭沧洲却可人。相阁老槐涵墨沼，官亭新柳送车轮。扁舟三月桃花浪，归及临江江上春。","dynasty":"元代","title":"欧阳南阳还临江便道之官庐陵幕府"}
{"author":"宋褧","content":"龙节光临泽国遥，凤毛声振相门高。朝辞阙陛香凝袖，暮饯邮亭酒污袍。我爱甘棠留楚甸，谁怜楚雁集江皋。一州如斗君休薄，考最犹能张尔曹。","dynasty":"元代","title":"送益阳州守额森哈雅"}
{"author":"宋褧","content":"遐方殊不恶，幕府独贤劳。客路离乡近，官资过岭高。溪清石可砚，飓息海无涛。此去腾芳誉，公车荐剡操。","dynasty":"元代","title":"送萧同可之肇庆照磨"}
{"author":"宋褧","content":"赤县徵呼际，缁尘浩瀚间。事随红日出，心共白云閒。万顷鱼龙海，重霄虎豹关。人人瞻北极，处处看青山。","dynasty":"元代","title":"宛平县尹李克中号约斋"}
{"author":"宋褧","content":"轩楹错粲对泉宫，菽水庭闱在眼中。别有孤丘漆灯灭，宁馨何处哭秋风。","dynasty":"元代","title":"甄氏坟园春露亭其二"}
{"author":"宋褧","content":"老子垂止足戒，将军存矍铄心。南山有三径菊，东都无二疏金。","dynasty":"元代","title":"江叔志司业堪老园其二"}
{"author":"宋褧","content":"高林过雨晓苍苍，水木清华古道场。亭子是谁开四五，招提缘此异寻常。风声萧飒群松翠，日气醺酣二麦黄。墟墓令人不怡悦，何妨却茗进琼觞。","dynasty":"元代","title":"章台寺留题"}
{"author":"宋褧","content":"百丈门前树，多曾阅市人。斜梢侵寺塔，直干阚城闉。喜映龙楼日，愁栖马市尘。何时濯枝雨，老翠尚能新。","dynasty":"元代","title":"靳士昌宅前大树"}
{"author":"宋褧","content":"九重天子恩如海，雷雨斯须遍八荒。南土不寒多草木，却愁无地著秋霜。","dynasty":"元代","title":"送王伯修内翰奉母之官南台御史其三"}
{"author":"宋褧","content":"阿亭学书才五经，阿孙学语才春莺。乃翁去去莫回目，外有先生内有叔。","dynasty":"元代","title":"招屈亭东酒一卮人生最苦远别离不须更折路傍柳君家门外青垂垂"}
{"author":"宋褧","content":"万里岷峨水，维扬会众流。云涛倾楚尾，天堑壮吴头。北固山光近，南泠水品优。离亭风笛晚，古寺月钟秋。衮舄承新渥，旌麾镇上游。疮痍烦抚定，景物肯淹留。瓜步堪凝眺，芜城动别愁。江波深更阔，应似庙堂忧。","dynasty":"元代","title":"送冯公厉江浙参政分题得扬子江"}
{"author":"宋褧","content":"居庸一带雨馀青，历鹿车声久厌听。梦到江南旧游处，钓鱼矶畔柳风停。","dynasty":"元代","title":"又次韵述怀见答其二"}
{"author":"宋褧","content":"古来词客不胜愁，感慨悲歌谩白头。君若到家无事日，等閒莫上岳阳楼。","dynasty":"元代","title":"詹事府承宣使方君恕还岳阳其二"}
{"author":"宋褧","content":"盛时寰区奠金瓯，四方才子纷来游。郭隗台荒登不得，李膺门下久难留。南阳年少诣阙下，气如雕鹗文如彪。长松耸壑被斲削，大玉作器辞雕■。既不能上书谒宰相，又不能投刺干王侯。独抱获麟经，信如渭滨钩。鼓箧桥门不盈岁，夺标桂苑仅经秋。挽彊一中杨叶远，不识楚人三刖愁。落落拾地芥，肯贻乡邦羞。铮铮破天荒，乃在帝王州。泥金帖子附家信，上报里中父老惊倒同门俦。玉堂载笔事方始，北堂戏彩心难酬。书藏石室报天子，遂我拜母三年谋。蓟门一昔归心起，梦里阿㜷惊且喜。驿楼佳树拂狨鞯，词馆新篇盈茧纸。家园风景有如此，关吏欢迎弃繻子。疾趋慈梱笑称觞，次谒乡贤忙倒屣。浮云暂蔽奎躔尔，须信斯文难坠地。招邀郊薮凤麟来，菊花潭上从君始。西南归路平如砥，太行山色青如洗。我幸君归且怨别，心逐太行山色，送君直过黄河水。","dynasty":"元代","title":"送翰林编脩成谊叔驿召鲁子翚学士于邓遂便觐省成由国子生乡举于大都至顺四年登科今始得归乡里"}
{"author":"宋褧","content":"携幼入室藉文褓，上堂拜母舞斑衣。青绫被冷承明直，忆著餐钱应早归。","dynasty":"元代","title":"送翰林应奉寿同海涯挈家觐省十首其五"}
{"author":"宋褧","content":"天北天南赋远游，合肥城下理松楸。多应梦见还家乐，无复眉攒去国愁。","dynasty":"元代","title":"送赵伯常淮西宪副其三"}
{"author":"宋褧","content":"北人不惯住炎方，英簜函边药裹香。鼻到崇安试苏合，舌过南剑渍槟榔。朝寒命酒资调护，昼暖披襟恐中伤。共喜我来当十月，肩舆犹憩午阴凉。","dynasty":"元代","title":"福建道中"}
{"author":"宋褧","content":"秦东有古坂，一舍近重城。已脱崤函隘，仍瞻灞浐清。柳条前岁别，草色蚤春迎。旧路平如掌，乘骢自不惊。","dynasty":"元代","title":"送李惟中西台侍御史分题得长乐坡"}
{"author":"宋褧","content":"云裘浮翠漾朝暾，舜陛雍容引绀辕。驼鼓一声离□馆，龙旗小队驻花园。空闻祝軷西华道，不及瞻天建德门。自是承平好行幸，薰风无乃圣躬烦。","dynasty":"元代","title":"闻驾幸开平不获瞻仰怅然有作"}
{"author":"宋褧","content":"万户千门气郁葱，汉家城阙画图中。九关上彻星辰界，三市横陈锦绣丛。玉盌金杯丞相府，珠幢宝刹梵王宫。远夷纵睹争修贡，不用雕戈塞徼通。","dynasty":"元代","title":"都城杂咏"}
{"author":"宋褧","content":"豪杰纷纷白玉京，汗颜血指战功名。九重见帝多因鬼，万里封侯不用兵。肥马尘深心独苦，鲋鱼波涸事难平。西山小隐烟霞暗，依旧春犁趁雨耕。","dynasty":"元代","title":"都城杂咏"}
{"author":"宋褧","content":"风物鲜妍饰禁城，豪家戚里竞留情。花围锦幄清明宴，香拥珠楼乞巧棚。叱拨马摇金辔具，帡幪车飏绣帘旌。他年定拟持铅椠，细数繁华纪太平。","dynasty":"元代","title":"都城杂咏其三"}
{"author":"宋褧","content":"流珠声调锦琵琶，韦曲池台似馆娃。罗袖舞低杨柳月，玉笙吹绽牡丹花。龙头泻酒红云滟，象口吹香绿雾斜。却笑西邻蠹书客，牙签缃帙费年华。","dynasty":"元代","title":"都城杂咏其四"}
{"author":"宋褧","content":"璧月悠悠上女墙，六街灯市远微茫。随车径去柳家婢，走马独归韦氏郎。戚里烟尘眩银海，九重宫阙接瑶光。铜驼陌上听鼕鼓，笑杀西楼白玉觞。","dynasty":"元代","title":"璧月"}
{"author":"宋褧","content":"五夜飞花合御沟，銮舆拂晓建龙斿。千官玉佩开黄道，九陌琼枝照綵旒。皓色潜消鳷鹊殿，清光欲近凤凰楼。遥想斋宫祠祀罢，天恩应共海波流。","dynasty":"元代","title":"延祐七年十一月朔小雪既上英宗皇帝入太庙祀享致斋万姓瞻仰喜而赋诗"}
{"author":"宋褧","content":"中官传敕构鳌山，公相披云犯玉颜。紫府腾书天咫尺，彤庭赐帛锦斓斑。丹心济世今能遂，白发归田未可閒。早晚传宣催大拜，更将霖雨膏尘寰。","dynasty":"元代","title":"上中书张参议"}
{"author":"宋褧","content":"元龙不拜富民侯，袖剑囊书苦掉头。李愿有心盘谷去，阮咸无意雒中留。春城寒食莺花静，日暮乡关汴泗流。我亦拿舟江海去，试从沙鸟问黄楼。","dynasty":"元代","title":"送高子敬归彭城"}
{"author":"宋褧","content":"通济桥头杨柳枝，涔阳极浦漾金丝。惊见昔年题柱客，归来白发照涟漪。","dynasty":"元代","title":"送谢德润还澧州"}
{"author":"宋褧","content":"十年久共梅花别。乍见殊佳绝。腊前风景雨中天。翠竹青松恰好、映清妍。繁枝开遍香成阵。触目忘离恨。玉人谁使似冰肌。酒罢歌阑一向、又相思。","dynasty":"元代","title":"虞美人福州北还雨中观梅"}
{"author":"宋褧","content":"一日不见如三秋，乃今送君作远游。我侬犹索长安米，你侬指日到蕲州。","dynasty":"元代","title":"送翰林应奉寿同海涯挈家觐省十首其十"}
{"author":"宋褧","content":"秋深持节下銮坡，吴越风烟入浩歌。溪水通桥松作窦，山云收雨石为窝。避泥骄马哺寒草，过陇饥牛齧早禾。别驾归来应笑我，驿程何事苦吟哦。","dynasty":"元代","title":"过馀姚寄贾治安同知"}
{"author":"宋褧","content":"送君有情忘别恨，愧我无句摅幽怀。固知湖山适吟啸，乃与馆阁成暌乖。紫凤天吴存曲折，黄钟大吕变淫哇。斯文自是专方面，犹为峨冠叹不谐。","dynasty":"元代","title":"莆田陈众仲由国子助教提学江浙"}
{"author":"宋褧","content":"二年四过山前路，三度值雨难攀跻。最怜绿水注深堰，不惜青骢污浊泥。泽畔藕花怡旅况，陇头禾穗慰妻啼。丰登已是囊中物，易得新诗扫壁题。","dynasty":"元代","title":"雨后利阳道中"}
{"author":"宋褧","content":"清江水合浊江流，闻说瀰漫燕尾洲。想像秋风秋月下，登临不减岳阳楼。","dynasty":"元代","title":"宜都朝京亭四首其二"}
{"author":"宋褧","content":"正月二月不曾晴，蘼芜洲边春水生。黄陵女儿年纪小，学唱竹枝三四声。","dynasty":"元代","title":"竹枝歌三首其一洞庭舟中赋时至治二年二月"}
{"author":"宋褧","content":"南国相知音信疏，暮云春树渺愁予。东风解办含情句，代作长江双鲤鱼。","dynasty":"元代","title":"送章生还江陵其三"}
{"author":"宋褧","content":"秋桃实累累，久熟双颊赤。风来堕苔径，取食味如蜜。","dynasty":"元代","title":"分宪后圃二咏"}
{"author":"宋褧","content":"山云容易作雨，岩瀑取次成川。石润犹开水硙，林霏仅有炊烟。","dynasty":"元代","title":"山行即事"}
{"author":"宋褧","content":"常日相陪散马蹄，官曹同事凤城西。别来应忆太禧白，醉后仍须乌迭泥。","dynasty":"元代","title":"送赵伯常淮西宪副其四"}
{"author":"宋褧","content":"桑弧蓬矢男子志，溟鲲鼓鬣鹏张翅。揭天勋业固垂名，择地园林须适意。夫君家住白鹭洲，先世田庐不外求。宗亲同居三百岁，卉木素封千户侯。桃花源里山川丽，辋口庄前亭馆邃。儿孙祗解弦诵声，泉石更无尘土气。迩来矫首蓬莱山，凌风珂佩声珊珊。萧然三径兀自若，梦寐衡门时往还。贤豪心事人不识，进退卷舒那可必。君不见太平宰相三十馀，千驷万钟成弃掷。","dynasty":"元代","title":"吉安刘楚奇秘书浮云道院"}
{"author":"宋褧","content":"朱明避事秋万里，葛溽罗塺索裘绮。赤帝藏龙天漏水，白鸟苍蝇冻缩觜。五月雨声长在耳，有虞皇帝拂瑶徽，湿透檿丝弹不起。招摇下望白玉京，朝天苍佩寒无晶。马毛拳猬坊门闭，閒却金盘不赐冰。","dynasty":"元代","title":"五月寒"}
{"author":"宋褧","content":"庐江宪府昔曾经，作掾闻君有此行。灊皖诸山倚天峻，淮淝二水得霜清。苍鹰自向秋风击，丹凤还依晓日鸣。简牍贤劳好珍重，灵台明处是云程。","dynasty":"元代","title":"送王彬叔赴西书吏"}
{"author":"宋褧","content":"中官传敕构鳌山，公相披云犯玉颜。紫府腾书天咫尺，彤庭赐帛锦斓斑。丹心济世今能遂，白发归田未可閒。早晚传宣催大拜，更将霖雨膏尘寰。","dynasty":"元代","title":"上中书张参议"}
{"author":"宋褧","content":"大明飞光白玉堂，花楼网户腾春香。鸣钟馔玉云母床，堂堂夫婿侍中郎。青云捧车谒汉皇，公卿夹毂趋道傍。董贤朝朝眠未央，将军夜穿蹋鞠场。柏梁置酒诗成章，黄金驷马来徜徉。起山引泉大宅张，兰汤洒壁鸣笙簧。女娥𥦖窱声绕梁，回风飞雪衣飘飏。芳年华月温柔乡，流苏斗帐垂珠珰。红麸麝枕辟凶殃，紫金钗梁悬凤皇。阶前七十二鸳鸯，绮襜罗列生辉光。平头奴子跽擎觞，酒酣调笑邯郸倡。腰横半解金蛇黄，玉池芙蓉帘外霜。□符如火□□黄，门开将趋宫漏长。扶来丹地拜天子，愿沐鸿休亘终始。","dynasty":"元代","title":"荣华乐"}
{"author":"宋褧","content":"周郎家本住武溪，入京暂作公府吏。闭门哦诗常抚卷，倒屣迎宾能好事。今年中秋偶晴明，好友持杯恰三四。时当九日复宴集，潇洒轩楹临水次。槛华错粲邻舍移，壶酝氤氲内官赐。天高气清萸菊节，攘袂奋发湖海士。风尘悠悠渺芳躅，觞咏兰亭或堪似。人生行乐适意尔，局促辕驹老将至。酣歌慷慨时自新，放达何须较愚智。愧无硬语出磊磈，追逐卢仝并马异。","dynasty":"元代","title":"九日再会饮如舟亭分韵得异字约赋廿句"}
{"author":"宋褧","content":"清河桑少蚕拍簇，曳雪牵霜不盈握。西风吹落红莲花，败篗尘埃弃墙角。","dynasty":"元代","title":"一絇丝"}
{"author":"宋褧","content":"清时郎选重华年，英妙如君众口怜。霍霍宝刀新试刃，泠泠瑶瑟旧调弦。思亲将捧白鸠杖，去国还浮画鹢船。淮浦汴堤俱好在，吟诗仍似水云天。","dynasty":"元代","title":"送张孟功江淮觐省就赴河南幕"}
{"author":"宋褧","content":"碧湘如镜岳如屏，赋客骚人聚德星。况是苏仙吟咏处，高名从此竞芳馨。","dynasty":"元代","title":"送存初宣慰湖南十首其四"}
{"author":"宋褧","content":"縠窗昨日君辞妇，白驹今朝我别家。马御仆夫都见惯，莫教闺梦到天涯。","dynasty":"元代","title":"寄张仲容"}
{"author":"宋褧","content":"未央宫阙锦辉煌，隆准何心恋故乡。直到中兴守家法，年年供顿幸南阳。","dynasty":"元代","title":"沛中"}
{"author":"宋褧","content":"城南筑水息波涛，城里青帘间树梢。谁信琴堂太岑寂，承尘低处燕为巢。","dynasty":"元代","title":"谷城县斋留题"}
{"author":"宋褧","content":"柳簇红桥绿雾匀，羽林戈戟锁重闉。朝阳空照俜仃影，长似东街碧树身。","dynasty":"元代","title":"三月一日杂诗四首"}
{"author":"宋褧","content":"槟榔嚼罢复含姜，月落松明马首香。□□匆匆闻禁漏，宿酲初解对残妆。","dynasty":"元代","title":"深青早发比明至柳阳桥戏赋"}
{"author":"宋褧","content":"曩岁在甲子，我忝登桂籍。君从河东来，劘垒肆健笔。相识稠人中，神胜须发黑。河汾孕灵秀，翛然涧松柏。文章岂优劣，方晷判得失。时运或少乖，战艺不幸北。乾龙飞九五，湛恩逮点额。受职固匪轻，笑捧告身敕。音问久寥邈，再遇京尘陌。或荐诸太常，借径簿领役。礼文熟讨论，固岂刀笔术。鹾司巍学宫，俨在漳水侧。横经属老成，弟子拜讲席。广文莫厌冷，师道贵名实。宦业堕素餐，吾党有愧色。育材登廷珍，计功倍千百。拿舟载妻子，携书去王国。别酒借颜红，春衣点头白。尚忆韩与许，当时同少诎。士宗掾柏台，才气森崒嵂。辉卿莎塞下，幕府著劳绩。小大无弃捐，朝家礼罗密。贤路辟榛芜，异才应间出。文运岂偶然，因君重太息。","dynasty":"元代","title":"送太原房淳德赴上长芦校官廿四韵"}
{"author":"宋褧","content":"春秋来去不相安，王谢恩深往复还。盛事他年君看取，蛇衔明月雀衔环。","dynasty":"元代","title":"大名于景初家屋梁燕巢偶坏以悬匏代之因堕雏其中燕竟不他适来往其家凡六年异而求诗"}
{"author":"宋褧","content":"紫蟹玄龟素鬣鱼，悠扬作队出菰蒲。吴中饿殍须南食，肠断腥风是画图。","dynasty":"元代","title":"群鱼龟蟹图"}
{"author":"宋褧","content":"之子轻财能好义，事如行道不拾遗。试从人物观此世，有似开元贞观时。","dynasty":"元代","title":"赠辛瑞卿"}
{"author":"宋褧","content":"王事那能计苦寒，客窗灯火夜阑珊。谁人解得尚书乐，不戴朝冠戴道冠。","dynasty":"元代","title":"顺州会曹元宾尚书贻诗二绝因和其韵其二"}
{"author":"宋褧","content":"赤岭坡前春日迟，杨柳桥下暮潮低。闽中游子歌相别，天上故人书漫题。茉莉吹香来竹户，麇䴥作队过松畦。良田美树还家乐，昨日青林杜宇啼。","dynasty":"元代","title":"送张实夫觐省回漳州"}
{"author":"宋褧","content":"酒泉才子气凌云，落落清谈久不闻。见说松厅深处坐，简霜挥洒净妖氛。","dynasty":"元代","title":"竹山山中太皇观小憩道士白刘伯温御史旧所题二绝句即景和寄其二"}
{"author":"宋褧","content":"堂上家公白发垂，随阳鸿雁各分飞。当时独有娱亲志，不羡朝衣羡彩衣。","dynasty":"元代","title":"赠长安孝义张周卿三首"}
{"author":"宋褧","content":"莎草沿阶密，筼筜绕槛幽。禅床太清绝，聊待碧云休。","dynasty":"元代","title":"访僧不遇题壁"}
{"author":"宋褧","content":"闻君家住古长沙，吴楚川途万里赊。九衢夏木皆尘土，归棹惟应看藕花。","dynasty":"元代","title":"送张尚德还长沙"}
{"author":"宋褧","content":"调弦理曲世滔滔，百代斜川鉴识高。有耳唯聪广陵散，无生不奏郁轮袍。长安米索尘凝席，千里莼香月满舠。忍道醉眠卿且去，玉徽明日楚江皋。","dynasty":"元代","title":"琴士项崇节还新安其人居京师七年尝为威顺王及鲁国长主琴"}
{"author":"宋褧","content":"世传佳木姓名偕，召伯甘棠王氏槐。记取汪坟苍桂树，文科应兆不相乖。","dynasty":"元代","title":"天香第一亭三首其二"}
{"author":"宋褧","content":"泽国持龙节，蒙恩备使臣。简书时自理，灯火夜相亲。山雪迷残腊，溪梅借早春。所忧无异政，何以慰斯民。","dynasty":"元代","title":"枝江县独坐"}
{"author":"宋褧","content":"雨意愔愔，养花天气，卖饧何处春箫。清明上巳，车马正连朝。对酒唱、归时多忘，惜花心、醉后偏饶。凝云暮，青楼帘捲，几度对魂销。无聊空怅望，东阑雪剩，北郭香飘。梦江南，行乐水远山遥。深院宇、绿窗啼鸟，明寒食、宝月良宵。秋千外，柳风柔小，无力著春娇。","dynasty":"元代","title":"满庭芳汴中寒食"}
{"author":"宋褧","content":"一百五日上街头，半晴半雨天悠悠。豪家出郭车争道，少妇当垆人上楼。辇路暗生芳草远，御沟平瞰碧波流。少年直把春偿酒，若个新诗纪胜游。","dynasty":"元代","title":"寒食暂出"}
{"author":"宋褧","content":"天风吹下玉鱼符，绛节飙轮下玉虚。人海渺茫思卫虎，士林憔悴叹曹蜍。纷纷故物尘凝座，寂寂春魂月满除。珍重尊翁休痛哭，郎君方代少霞书。","dynasty":"元代","title":"哭张惟健"}
{"author":"宋褧","content":"御史昔乘青骢马，霜气横秋乌府门。太白终南让高峻，泾流渭水分清浑。神随丹旐归全晋，名入青编纪大元。欲识当时真铁面，只今犹有凤皇存。","dynasty":"元代","title":"卫御史"}
{"author":"宋褧","content":"水榭空明雨脚收，凝笳催上驿亭舟。紫霞斓剪翔鸿锦，碧草平铺集翠裘。落日关河初客路，浮云宫阙上神洲。谁怜五色江郎笔，真使超然赋远游。","dynasty":"元代","title":"通州晚晴即事"}
{"author":"宋褧","content":"七月六日立新秋，船窗风露凉萧飕。神祠击鼓鸦集树，水驿通灯鱼傍舟。身在江湖频北顾，眼看河汉近西流。远人争问京华事，为说夔龙佐冕旒。","dynasty":"元代","title":"橹港夜泊"}
{"author":"宋褧","content":"风气凉凉水气清，白榆如玉绛津明。横江渡口晚潮退，采石矶头凉月生。远道迢迢蝴蝶梦，旧涯历历凤皇城。群公奋翮青云上，应笑扁舟万里行。","dynasty":"元代","title":"江上夜泊遇京使回却寄都下诸公"}
{"author":"宋褧","content":"使君厅事冷于冰，使君无家静如僧。门树枕街横暮犬，戟枝当户照寒芿。僮奴伍伯随阳雁，曹佐书司被冻蝇。料得太常斋未足，玉珂朝马去飞腾。","dynasty":"元代","title":"书湘阴谢使君厅壁"}
{"author":"宋褧","content":"楚酒初开腊瓮边，湖船遥指暮山前。乡关迢递不归去，身世伶仃时自怜。雨雪还须送残岁，晴明应是入新年。阳和咫尺烟花媚，却写春光被管弦。","dynasty":"元代","title":"雪中游洞庭"}
{"author":"宋褧","content":"瓶笙榾柮淡无聊，几度他乡遇此宵。三十男儿尚书剑，寻常意气自云霄。风灯直下渔歌乱，斗柄傍连帝阙遥。悬想银台门下客，听鸡忙赴紫宸朝。","dynasty":"元代","title":"除夜宿武口驿忆诚夫兄"}
{"author":"宋褧","content":"乌鹊相依啄野田，白驼对立饮冰泉。蒲洲凌薄车旋泞，棘路沙虚马惧鞭。冢上白杨时猎猎，苑中红叶晓翩翩。嗟予谩索长安米，愿就耕夫受一廛。","dynasty":"元代","title":"初冬之先垄即事"}
{"author":"宋褧","content":"越桥西下苑墙高，绿染垂杨绛染桃。霞拥玉楼晴启户，风生瑶海暮翻涛。官因立马看花担，渔忆闻莺罢竹篙。唯有杏园春事好，几人诗兴似吾曹。","dynasty":"元代","title":"海岸春行"}
{"author":"宋褧","content":"晴霞紫陌忽逢君，暂托尘衣访白云。上国离人心草草，北堂慈母梦欣欣。波冲海淀漳川合，舟入鄱阳楚路分。珍重驿程诗句好，不妨驰寄慰离群。","dynasty":"元代","title":"送朱仁卿盱江觐省"}
{"author":"宋褧","content":"三月吉日当十三，紫雾氤氲阊阖南。天子龙飞坐霄汉，儒生鹄立耀冠篸。黄麾仗上清风细，丹凤楼头晓日酣。独爱玉阶阶下草，解将袍色染成蓝。","dynasty":"元代","title":"登第诗五首"}
{"author":"宋褧","content":"上相传宣弁□趋，玉堂西北拜銮舆。歌声缥缈方壶外，酒味氤氲沆瀣馀。幕额锦光晴烂漫，帽檐花影昼扶疏。君恩谁识深如海，独倚东风咏藻鱼。","dynasty":"元代","title":"登第诗五首"}
{"author":"宋褧","content":"临水亭台似曲江，同年人物宴华堂。婵娟笑弄龙香拨，醽醁深涵鸟羽觞。醉后方言频尔汝，座中除目互平章。从来期集输京雒，仍见诗歌播八方。","dynasty":"元代","title":"登第诗五首其三同年会"}
{"author":"宋褧","content":"承平天子重科名，章服分颁出大明。袍是涿罗香缕细，笏胜楷木素文横。晨趋象魏云霞粲，夕奏龙墀玉雪清。遥想鸣珂朝会处，鹓行争讶被恩荣。","dynasty":"元代","title":"登第诗五首其四赐章服"}
{"author":"宋褧","content":"瑞日鲜明射玉题，华袍綷䌨近罘罳。舍人宣赞瞻丹阙，新进趋跄诣赤墀。黄屋云行天杳邈，绿章风送路逶迤。湛恩岂许须臾报，要见他年献纳辞。","dynasty":"元代","title":"登第诗五首其五上表谢恩"}
{"author":"宋褧","content":"蓬莱云彩烂东方，鱼钥开门禁漏长。万仞楼台争霁色，九重宫阙动秋凉。羽林执戟趋神武，骑客彯缨入建章。独爱芸窗常寂寞，六街车马是谁忙。","dynasty":"元代","title":"和张仲容杂诗"}
{"author":"宋褧","content":"鲸鲵吞饵钓槎閒，英簜开承使节函。北地关河摇落后，东吴风物笑谈间。晴湖泛艇鸥冲桨，夜邸悬灯马卸鞍。莫以遨嬉夸小季，春风今在五华山。","dynasty":"元代","title":"诚夫兄由兵部员外调选江湘次留别诗韵送之"}
{"author":"宋褧","content":"白塔高标射紫霞，乌栖宫树客投家。烧香人拜弯弓月，穿市儿携剪彩花。苜蓿地眠朝退马，蒲桃园隔宴回车。人生要纵长安眼，何事能容便面遮。","dynasty":"元代","title":"和赵鲁瞻海岸冬日晚归"}
{"author":"于瑰","content":"楼因藩邸号，川势似依楼。显敞含清暑，岚光入素秋。山宜姑射貌，江泛李膺舟。郢曲思朋执，轻纱画胜游。极目郡城楼，浮云拂槛愁。政成多暇日，诗思动先秋。远霁千岩雪，随波一叶舟。昔曾窥粉绘，今愿许陪游。","dynasty":"唐代","title":"和绵州于中丞登越王楼作二首（时为校书郎）"}
{"author":"护国","content":"喧静各有路，偶随心所安。纵然在朝市，终不忘林峦。四皓将拂衣，二疏能挂冠。窗前隐逸传，每日三时看。靳尚那可论，屈原亦可叹。至今黄泉下，名及青云端。松牖见初月，花间礼古坛。何处论心怀，世上空漫漫。","dynasty":"唐代","title":"归山作"}
{"author":"护国","content":"王乔一去空仙观，白云至今凝不散。星垣松殿几千秋，往往笙歌下天半。瀑布西行过石桥，黄精采根还采苗。路逢一人擎药碗，松花夜雨风吹满。自言家住在东坡，白犬相随邀我过。南山石上有棋局，曾使樵夫烂斧柯。","dynasty":"唐代","title":"题醴陵玉仙观歌（一作灵一诗）"}
{"author":"护国","content":"森然古岩里，净行一番僧。松下滤寒水，佛前挑夜灯。莲花国土异，贝叶梵书能。想到空王境，无心问爱憎。","dynasty":"唐代","title":"访云母山僧"}
{"author":"护国","content":"湖上见秋色，旷然如尔怀。岂惟欢陇亩，兼亦外形骸。待月归山寺，弹琴坐暝斋。布衣闲自贵，何用谒天阶。","dynasty":"唐代","title":"题王班水亭"}
{"author":"护国","content":"为问幽兰桂，空山复若何。芬芳终有分，采折更谁过。望在轩阶近，恩沾雨露多。移居傥得地，长愿接琼柯。","dynasty":"唐代","title":"山中寄王员外"}
{"author":"护国","content":"毛骨贵天生，肌肤片玉明。见人空解笑，弄物不知名。国器嗟犹小，门风望益清。抱来芳树下，时引凤雏声。","dynasty":"唐代","title":"许州郑使君孩子（一作法振诗）"}
{"author":"护国","content":"惆怅至日暮，寒鸦啼树林。破阶苔色厚，残壁雨痕深。命与时不遇，福为祸所侵。空馀行径在，令我叹人吟。","dynasty":"唐代","title":"怆故人旧居"}
{"author":"护国","content":"浮丘山上见黄冠，松柏森森登古坛。一茎青竹以为杖，数颗仙桃仍未餐。长安市里仍卖卜，武陵溪畔每烧丹。缩地往来无定所，花源到处路漫漫。","dynasty":"唐代","title":"逢灵道士"}
{"author":"护国","content":"情人取次几淹留，别后南州与北州。月色为怜今夜客，砧声那似去年秋。欲除豺虎论三略，莫对云山咏四愁。亲故相逢且借问，古来无种是王侯。","dynasty":"唐代","title":"别盛安"}
{"author":"护国","content":"箧中遗草是琅玕，对此空令洒泪看。三径尚馀行迹在，数萤犹是映书残。晨光不借泉门晓，暝色唯添陇树寒。欲问皇天天更远，有才无命说应难。","dynasty":"唐代","title":"伤蔡处士"}
{"author":"护国","content":"出谷入谷路回转，秋风已至归期晚。举头何处望来踪，万仞千山鸟飞远。","dynasty":"唐代","title":"临川道中"}
{"author":"护国","content":"此君与我在云溪，劲节奇文胜杖藜。为有岁寒堪赠远，玉阶行处愿提携。","dynasty":"唐代","title":"赠张驸马斑竹柱杖"}
{"author":"护国","content":"諠静各有路，偶随心所安。纵然在朝市，终不忘林峦。四皓将拂衣，二疏能挂冠。窗前隐逸传，每日三时看。靳尚那可论，屈原亦可叹。至今黄泉下，名及青云端。松牖见初月，花间礼古坛。何处论心怀，世上空漫漫。","dynasty":"唐代","title":"归山作"}
{"author":"陈斗南","content":"暂免征途苦，于今百虑疏。名山随我看，浊水任人渔。风雨三春暮，莺花一望舒。瞻云时有忆，何处遣双渔。","dynasty":"清代","title":"白鸥塘杂咏其一"}
{"author":"陈斗南","content":"看山宜晓起，万叠最分明。日带云中色，风馀树杪声。新畬闻布谷，古竹话流莺。极目烟波际，苍茫积翠横。","dynasty":"清代","title":"白鸥塘杂咏其二"}
{"author":"陈斗南","content":"猛雨连三日，溪声屋后饶。沙堤窗外滑，烟树望中遥。茅舍依高岸，银泉落小桥。泥泞何处客，归路正迢迢。","dynasty":"清代","title":"白鸥塘杂咏其三"}
{"author":"陈斗南","content":"万水何西注，潺湲昼夜闻。荒林松宿雾，远岫夹层云。沐鹭无人管，飞鸦偶自群。忽看渔艇入，款乃听纷纷。","dynasty":"清代","title":"白鸥塘杂咏其四"}
{"author":"陈斗南","content":"不到山庄又隔年，近来双岸集人烟。芦花缺处疑为路，沟水流时足灌田。岁晏歌钟崇腊祭，天寒老稚负朝姘。行程莫厌沙洲远，山叠溪头系钓船。","dynasty":"清代","title":"走珠庄"}
{"author":"陈斗南","content":"黄龙白马现今朝，频访山僧不惮遥。卓锡时闻翔鹤响，谭经惟见雨花飘。寒园病叟空泉瓮，小市归人只木桥。萍水与师成夙契，倾心独许远公招。","dynasty":"清代","title":"游大奎壁净度庵"}
{"author":"陈斗南","content":"水晶风动挂高天，石洞玲珑俯百川。神女香奁临镜罢，山僧锡杖倚云悬。双飞乳燕迷芳草，独耀银蟾隔紫烟。便觉林栖无俗韵，好教户牖发清妍。","dynasty":"清代","title":"水帘"}
{"author":"陈斗南","content":"连天叠翠护名山，谁辟松阴数亩间。隐映危楼残戍险，参差鸟道暮樵还。昂藏不逐星霜老，崛强潜消岁月閒。待看龙蟠风雨夜，依稀百二古秦关。","dynasty":"清代","title":"松关"}
{"author":"陈斗南","content":"谁向瀼西歌竹枝，天涯迢递路参差。横桥自泻清溪水，曲径遥通绿草池。几道舆梁劳结搆，一川烟雨自迷离。那堪送客春深候，柳色青青匹马迟。","dynasty":"清代","title":"竹栈"}
{"author":"陈斗南","content":"攀萝扪石上层峦，野旷天遥一望宽。海送潮音如欲雨，山含树色暂生寒。花宫清敞游人集，草径萦纡去路难。咫尺蛇峰馀故垒，萧萧烟景正贪看。","dynasty":"清代","title":"登龟山绝顶"}
{"author":"陈斗南","content":"一湾春水绕人家，两岸馀波溅碧沙。咫尺烟津虚过客，浮沈古木欲栖鸦。云封远岫千层渺，草长荒田一望赊。共访仙源何处是，隔溪依约有桃花。","dynasty":"清代","title":"溪上"}
{"author":"陈斗南","content":"霁雨孤城曙色多，云中双阙郁嵯峨。纵横辇道空车马，寂静宫庭锁茑萝。事去重更新海宇，客来凭吊旧山河。鲲身逐处潮声乱，数片归帆泛绿波。","dynasty":"清代","title":"登安平镇城"}
{"author":"陈斗南","content":"台湾槟榔何最美，萧笼鸡心称无比。乍啮面红发轩汗，鵔鹅风前如饮酏。人传此果有奇功，内能疏通外养齿。犹胜波罗与椰子，多食令人厌鄙俚。我今已客久成家，不似初来畏染指。有时食鲚苦膻腥，也须细嚼净口舐。海南太守苏夫子，日啖一粒未为侈。红潮登颊看婆娑，未必膏粱能胜此。","dynasty":"清代","title":"槟榔"}
{"author":"张乔","content":"调角断清秋，征人倚戍楼。春风对青冢，白日落梁州。大汉无兵阻，穷边有客游。蕃情似此水，长愿向南流。","dynasty":"唐代","tags":"唐诗三百首，边塞，生活","title":"书边事"}
{"author":"张乔","content":"少年随将讨河湟，头白时清返故乡。十万汉军零落尽，独吹边曲向残阳。","dynasty":"唐代","tags":"边塞，战争","title":"河湟旧卒"}
{"author":"张乔","content":"谁将倚天剑，削出倚天峰。众水背流急，他山相向重。树黏青霭合，崖夹白云浓。一夜盆倾雨，前湫起毒龙。","dynasty":"唐代","title":"华山"}
{"author":"张乔","content":"春恨复秋悲，秋悲难到时。每逢明月夜，长起故山思。巷僻行吟远，蛩多独卧迟。溪僧与樵客，动别十年期。","dynasty":"唐代","title":"秋夕"}
{"author":"张乔","content":"先秋蝉一悲，长是客行时。曾感去年者，又鸣何处枝。细听残韵在，回望旧声迟。断续谁家树，凉风送别离。","dynasty":"唐代","title":"蝉"}
{"author":"张乔","content":"昔人登览处，遗阁大江隅。叠浪有时有，闲云无日无。早凉先燕去，返照后帆孤。未得营归计，菱歌满旧湖。","dynasty":"唐代","title":"滕王阁"}
{"author":"张乔","content":"何处积乡愁，天涯聚乱流。岸长群岫晚，湖阔片帆秋。买酒过渔舍，分灯与钓舟。潇湘见来雁，应念独边游。","dynasty":"唐代","title":"江上送友人南游"}
{"author":"张乔","content":"与月转洪濛，扶疏万古同。根非生下土，叶不坠秋风。每以圆时足，还随缺处空。影高群木外，香满一轮中。未种丹霄日，应虚玉兔宫。何当因羽化，细得问玄功。","dynasty":"唐代","title":"试月中桂"}
{"author":"张乔","content":"相梦如相见，相思去后频。旧时行处断，华发别来新。浪动三湘月，烟藏五岭春。又无归北客，书札寄何人。","dynasty":"唐代","title":"寄南中友人"}
{"author":"张乔","content":"亭北敞灵溪，林梢与槛齐。野云来影远，沙鸟去行低。晚渡明村火，晴山响郡鼙。思乡值摇落，赖不有猿啼。","dynasty":"唐代","title":"题广信寺"}
{"author":"张乔","content":"歌舞初成解语时，逗人牵恨泥人思。娇莺调滑啼犹懒，新柳眠低醒较迟。闭月几何颦浅淡，行云是处怯支持。银筝一曲烦相命，脉脉春情岂客知。","dynasty":"明代","title":"赠羽卿小姨"}
{"author":"张乔","content":"比来无日不思乡，驾得还舟喜欲狂。雨过黄湾春有色，草齐青岸暖生香。梦骑庄叟孤飞蝶，路指仙人五色羊。到日芭蕉应斗艳，绿阴深处出红妆。","dynasty":"明代","title":"宝安归次作"}
{"author":"张乔","content":"华年三十任时名，走马章台意气横。醉倒花间天月出，兴来笔下海涛生。绮罗细腻知寒暖，坛坫风骚在品衡。世法俗缘都脱落，惺惺聊复解多情。","dynasty":"明代","title":"贻彭孟阳三十初度"}
{"author":"张乔","content":"龙门凤阁足经营，柳脚颜头尽有情。只向夫人为弟子，谁从舞女得神明。危峰阻日流空远，素月镂金耀腕轻。不是题书分大醉，如何羊婢易成名。","dynasty":"明代","title":"舟中临帖呈黎太仆"}
{"author":"张乔","content":"半是痴情半是狂，花前长日任凄凉。潘郎过去犹供果，荀令还归已失香。梦里乍时誇彩笔，睡来徒复把残妆。凭君莫笑春游客，只合教人几度忙。","dynasty":"明代","title":"落花诗其一"}
{"author":"张乔","content":"飘飘红泪送多情，杜宇催啼不住声。楚客墙东春已改，汉宫斜上月偏明。伤心酒盏千缗尽，扑面香尘一阵轻。最恨葳蕤便相见，泥人如梦竟何成。","dynasty":"明代","title":"落花诗其二"}
{"author":"张乔","content":"烟鬟撩乱晚云天，九十光阴又一年。流水逐来还逐去，游丝能系复能牵。莺簧漫啭禁愁听，羯鼓狂挝尽醉眠。惆怅自嘲还自解，来春应结好姻缘。","dynasty":"明代","title":"落花诗其三"}
{"author":"张乔","content":"病起恹恹懒试妆，不胜清瘦怯罗裳。已知多恨逢秋色，况复无聊对夜长。满院金风啼露叶，一天碧月咽寒螀。侬家有愿非歌舞，顾影行吟久自伤。","dynasty":"明代","title":"秋宵病起"}
{"author":"张乔","content":"久薄青楼浪子名，断肠芳信寄卿卿。悲欢共历真如梦，新旧为恩好认情。皎日只愁光别照，烟花那恨艳飘英。高天下地君同我，屏烛书灯各自明。","dynasty":"明代","title":"东洲病剧寄一笺与孟阳兼附以诗"}
{"author":"张乔","content":"却暑销清茗，忘忧引素琴。开轩松籁入，风味属知音。","dynasty":"明代","title":"夏日山居"}
{"author":"张乔","content":"笑脸流霞殢，歌樱吹雪香。盈盈花下立，多少断人肠。","dynasty":"明代","title":"赠邻姬"}
{"author":"张乔","content":"印臂围红晕，搔头压玉翘。灯花添夜喜，挑剔数声摇。","dynasty":"明代","title":"咏手钏"}
{"author":"张乔","content":"爱此孤根好，萧疏玉满林。低徊不知去，总为岁寒心。","dynasty":"明代","title":"冬日招彭孟阳寻梅分赋"}
{"author":"张乔","content":"鸟道悬檐外，山泉绕竹阑。不妨高卧者，长有白云看。","dynasty":"明代","title":"何石闾先生隐居"}
{"author":"张乔","content":"结伴寻芳破碧烟，款关何必为参禅。空门亦有春来意，种得桃花照玉泉。","dynasty":"明代","title":"春日偕女伴欧琼芝李弱仙邓羽卿过白衣庵其一"}
{"author":"张乔","content":"蓦入花关路几丫，浪寻天女访烟霞。相逢便合三稽首，愿向云中学散花。","dynasty":"明代","title":"春日偕女伴欧琼芝李弱仙邓羽卿过白衣庵其二"}
{"author":"张乔","content":"二月为云为雨天，木绵如火柳如烟。烹茶自爱天中水，不用开门汲涧泉。","dynasty":"明代","title":"春日山居"}
{"author":"张乔","content":"春雨潮头百尺高，锦帆那惜挂江皋。轻轻燕子能相逐，怕见西飞是伯劳。","dynasty":"明代","title":"送黎舍人美周"}
{"author":"张乔","content":"莫拟轻舟去沅湘，春来殊爱雪枝香。东阑柳絮颠狂甚，总向阶前赚谢娘。","dynasty":"明代","title":"玉兰花"}
{"author":"张乔","content":"芙蓉双脸玉微红，恰在金屏翠幕中。蝶翅舞馀春粉热，阑干十二锁香风。","dynasty":"明代","title":"洞房曲"}
{"author":"张乔","content":"有梦花前点酒筹，觉来深院闭风流。人间只恨桃源路，不道桃源人更愁。","dynasty":"明代","title":"宝安寄彭孟阳"}
{"author":"张乔","content":"评诗读曲费沉潜，艳绪新词惹恨添。自笑错耽佳句癖，又从缃帙见香奁。","dynasty":"明代","title":"偶成"}
{"author":"张乔","content":"子夜徵歌特底忙，奈何花月是离觞。春江千折牵游舸，若个津头柳线长。","dynasty":"明代","title":"将离曲其一"}
{"author":"张乔","content":"香作飞尘玉作烟，轻寒微月养愁天。梅花本是江南弄，一叠关山倍可怜。","dynasty":"明代","title":"将离曲其二"}
{"author":"张乔","content":"一幅鲛绡万转丝，入欢怀袖莫教离。绣成醉蝶迷香意，似尔痴魂梦到时。","dynasty":"明代","title":"绣花蝶寄孟阳"}
{"author":"张乔","content":"春风晓梦寒无侣，红绿分明何处所。斜过香径少人知，坐爱梨花藏暗语。","dynasty":"明代","title":"白燕"}
{"author":"张乔","content":"杜娘瑞雪何郎粉，清韵凝香不染尘。良夜花光联缟袂，风流占断汉宫春。","dynasty":"明代","title":"春日同黎美周苏裕宗曾自昭姚谷符诸子赋得月下梨花双白燕"}
{"author":"张乔","content":"花掖彤云闪画旗，兰舟送酒怨将离。河桥别后青青柳，肯为他人轻折枝。","dynasty":"明代","title":"珠江送卢都谏还省"}
{"author":"张乔","content":"倚阑闲爱绿荷香，笑杀多情面觍郎。双眼盻人不肯语，却教池畔看鸳鸯。","dynasty":"明代","title":"戏赠"}
{"author":"张乔","content":"鸳鸯文彩日相依，水舞花眠漾夕晖。如此羽毛深共惜，可能孤逐野鸡飞。","dynasty":"明代","title":"无题示彭孟阳其一"}
{"author":"张乔","content":"生同少伯五湖归，玉骨香魂愿不违。妒杀真娘墓前雨，又随神女峡中飞。","dynasty":"明代","title":"无题示彭孟阳其二"}
{"author":"张乔","content":"江头黯黯别魂销，一棹东分怨落潮。春事正来人又去，可怜虚度好花朝。","dynasty":"明代","title":"送彭孟阳游闽其一"}
{"author":"张乔","content":"邀君小驻也难留，风紧萍开不自繇。一舸行踪轻似叶，如何载得两天愁。","dynasty":"明代","title":"送彭孟阳游闽其二"}
{"author":"张乔","content":"西子湖头并采莲，昭阳宫里便如仙。新承恩宠应谁妒，敢学颦眉为乞怜。","dynasty":"明代","title":"感事"}
{"author":"张乔","content":"江头野鸭太颠狂，乱入荷塘逐藕香。莫讶无情任来去，花深原有紫鸳鸯。","dynasty":"明代","title":"偶书所见"}
{"author":"张乔","content":"山容初瘦月容肥，夜久凉风入翠衣。睡破井梧阴两叶，半床清梦一声归。","dynasty":"明代","title":"新秋作"}
{"author":"张乔","content":"四角阑干自了然，风吹星宿绕檐前。谁家夜冷支机石，但向河桥鹊翼边。","dynasty":"明代","title":"七夕其一"}
{"author":"张乔","content":"望到今宵喜定嗔，一年此夕说相亲。天仙遇合犹如此，何况浮萍握手人。","dynasty":"明代","title":"七夕其二"}
{"author":"张乔","content":"重阳啼别妾悲秋，迢递秋心寄远愁。天际纸鸢吹断线，回头空忆此风流。","dynasty":"明代","title":"双声曲寄孟阳其一"}
{"author":"张乔","content":"隔纸屏风画紫骊，与卿得见实难期。一剂黄蘖兼红豆，苦杀相思只为伊。","dynasty":"明代","title":"双声曲寄孟阳其二"}
{"author":"张乔","content":"碧阴凉至自开帷，梦破过从近有谁。香片乱飞都不扫，入怀翻爱是风姨。","dynasty":"明代","title":"风前睡"}
{"author":"张乔","content":"谁更章台挽柳丝，为怜甘露洒杨枝。修成共命迦陵鸟，不似鸳鸯半世痴。","dynasty":"明代","title":"赠邻姬与所欢入道"}
{"author":"张乔","content":"十字街头结绮楼，半垂珠箔看春游。花前认得金羁马，约鬓帘中笑上眸。","dynasty":"明代","title":"春望谣其一"}
{"author":"张乔","content":"月夜东城门半开，西楼娇女踏歌回。新衫若个生光彩，今日迎春进酒来。","dynasty":"明代","title":"春望谣其二"}
{"author":"张乔","content":"纤腰微步玉精神，妙舞轻盈掌上身。宠压汉宫生富贵，嬉春倾动百千人。","dynasty":"明代","title":"蹴燕谜"}
{"author":"张乔","content":"伏枕春寒病转加，游魂难得到天涯。无端见面无端别，惭愧庭前并蒂花。","dynasty":"明代","title":"离恨曲寄孟阳其一"}
{"author":"张乔","content":"剪剪清风冷篆烟，离思萦恨夜如年。无端见面无端别，憔悴春怀恼薄缘。","dynasty":"明代","title":"离恨曲寄孟阳其二"}
{"author":"张乔","content":"聚散如云欲恨谁，为寒为暖翠衾知。无端见面无端别，愁绝闲香詶咏时。","dynasty":"明代","title":"离恨曲寄孟阳其三"}
{"author":"张乔","content":"欸细清宵祇自亲，于今欢笑总成颦。无端见面无端别，悔不为君绝念人。","dynasty":"明代","title":"离恨曲寄孟阳其四"}
{"author":"张乔","content":"砌下罗裙湿露香，芳茎时复罥衣裳。小姨只斗忘忧草，那识怀中有断肠。","dynasty":"明代","title":"斗草辞和黎美周"}
{"author":"张乔","content":"月自朦胧草自春，粉痕啼损任罗巾。君王只向昭阳殿，歌吹时侵愁梦人。","dynasty":"明代","title":"宫词其一"}
{"author":"张乔","content":"闲把忘忧绕砌栽，日长无赖得徘徊。君恩于妾元非薄，几夜龙舆入梦来。","dynasty":"明代","title":"宫词其二"}
{"author":"张乔","content":"麻姑潮至正淹身，休讶浔阳信不真。为报赤阑桥道士，红娘留难白夫人。","dynasty":"明代","title":"碧云谣"}
{"author":"张乔","content":"朱门粉队古相轻，莫拟侯家说定情。金屋贮娇浑一梦，不如寒淡嫁书生。","dynasty":"明代","title":"漫述"}
{"author":"张乔","content":"瘦损花枝春病成，灯寒屏暗独愁生。相思梦破巫山雨，滴响窗前和泪声。","dynasty":"明代","title":"夜愁曲"}
{"author":"张乔","content":"一株繁艳倚风斜，转眼飘零满地霞。春限无情愁断送，可怜开落几多花。","dynasty":"明代","title":"叹花"}
{"author":"张乔","content":"吞声死别如何别，绝命迷离赋恨诗。题落妾襟和泪剪，终天遗此与君随。","dynasty":"明代","title":"东洲寄彭孟阳"}
{"author":"张乔","content":"盈盈秋水写潇湘，欲抱閒情寄澹妆。谢却离骚怨公子，云边分得可人香。","dynasty":"明代","title":"题画兰"}
{"author":"张乔","content":"昨夜狂风落叶多，树鸣岂为作哀歌。摧残不复唐生梦，赢得官家□□□。","dynasty":"明代","title":"题竹"}
{"author":"张乔","content":"远郎竟何去，别郎不得语。瑟瑟复悽悽，日暮风吹雨。小雨滴花香，大雨倒垂杨。狂风横艇子，冲散两鸳鸯。艇子归南浦，采莲独倚橹。莲花叶上红，莲子心中苦。采莲爱莲花，别郎惜侬家。侬家见郎时，桃腮柳叶眉。眉梢翠初润，含情羞一瞬。分明云母屏，映出鸦雏鬓。宛转取郎怜，别郎尚依然。还将见郎貌，送郎出门前。","dynasty":"明代","title":"远离曲"}
{"author":"张乔","content":"懒云殢残暑，积雨颦山眉。花流气贯午，篁戛风参差。桥回薄虹态，槛转明烟姿。宴赏良不厌，欢会清无疲。茗战淡成醉，幽玄古与期。","dynasty":"明代","title":"夏日黎美周招同何石闾马景冲彭孟阳黄虞六罗子开山园宴集雨后品茶"}
{"author":"张乔","content":"造物犹趋炎，良如市朝士。停云结层轮，阳御纡行辔。团柯濯以齐，新芭热如醉。地势附崇冈，郁烝闭清气。匪无噫喁声，徒为扇其炽。中林坐不娱，况乃劳尘事。冲夷独往心，谁能竟其志。","dynasty":"明代","title":"苦热行"}
{"author":"张乔","content":"黄莺深枝苦相逼，绿窗强起愁迎客。一脸残红睇倦凝，曾是昨宵伤琥珀。残妆低亸那不好，瘦损腰肢怯风早。花雨濛濛户闭香，忍笑颤娇就郎抱。","dynasty":"明代","title":"邯郸行"}
{"author":"张乔","content":"素馨田，临昏鸦。红粉妆，问秋霞。城中仙人犹化石，城外美人何处花。花开如茵草如织，下有枯髅谁得识。此花断送采花人，窈窕依稀成古尘。簪郎素馨劝郎酒，郎不为欢郎惜否。","dynasty":"明代","title":"素馨田"}
{"author":"张乔","content":"东林蝴蝶西林舞，拍拍抱花香不语。半破葳蕤妒合欢，染湿粉衣狂栩栩。林间有女娇盈盈，单衫半整来花亭。独立徘徊垂玉手，欲折花枝心恨久。揉花碎花不足惜，蝴蝶何因与相识。怕是梦中来阿欢，踌躇不得入重门。错认红颜便相狎，痴魂不辨泪啼痕。","dynasty":"明代","title":"蝴蝶歌"}
{"author":"张乔","content":"多谢娇贵郎，无为盛嗔咤。侬是笑春花，怕向酸风嫁。","dynasty":"明代","title":"谢客词"}
{"author":"张乔","content":"挽住紫游缰，听侬说恨长。若教侬尽说，多恐断君肠。","dynasty":"明代","title":"古意"}
{"author":"张乔","content":"送郎扬子江，郎似江心浪。一夜起秋风，头白从飘荡。","dynasty":"明代","title":"怅别词其一"}
{"author":"张乔","content":"计得见郎时，嫁郎如未久。郎游几度归，看取门前柳。","dynasty":"明代","title":"怅别词其二"}
{"author":"张乔","content":"大姑与小姑，认郎已如故。若道梦随郎，侬亦曾知路。","dynasty":"明代","title":"怅别词其三"}
{"author":"张乔","content":"玉壶虽已缺，一片为君存。欲别千重意，人前不敢言。","dynasty":"明代","title":"离恨曲其一"}
{"author":"张乔","content":"杨柳条条弱，离人夜夜情。妾心丝不断，羞眼一灯明。","dynasty":"明代","title":"离恨曲其二"}
{"author":"张乔","content":"欢言月时来，月满柳香处。却被月愁侬，孤照侬无语。","dynasty":"明代","title":"懊侬曲其一"}
{"author":"张乔","content":"夜虚悄无人，房栊深未入。微步伫瑶阶，归来罗袜湿。","dynasty":"明代","title":"懊侬曲其二"}
{"author":"张乔","content":"忆得少小时，隔别缘侬长。认取折花痕，荼薇刺郎掌。","dynasty":"明代","title":"夜夜曲其一"}
{"author":"张乔","content":"长街灯影明，郎在花棚许。群去勿群来，认郎不敢语。","dynasty":"明代","title":"夜夜曲其二"}
{"author":"张乔","content":"人人见犹怜，莫漫愁嗔妒。整衣出房栊，憨多复停步。","dynasty":"明代","title":"子夜曲"}
{"author":"张乔","content":"三五踏歌声，心知是郎过。侬倚白玉箫，楼上遥相和。","dynasty":"明代","title":"欢闻歌其一"}
{"author":"张乔","content":"坐皱轻罗衫，抱郎枕侬臂。郎看双袖痕，为谁染红泪。","dynasty":"明代","title":"欢闻歌其二"}
{"author":"张乔","content":"大舅嫁小姑，是宜郎所弃。父母若在时，黄金作簪珥。","dynasty":"明代","title":"妇薄命"}
{"author":"张乔","content":"世人多醉者，酒亦不清高。未识醉中趣，空为酒所劳。","dynasty":"明代","title":"醒酒歌"}
{"author":"张乔","content":"与郎好，犹不及琵琶，时得郎回抱。","dynasty":"明代","title":"读曲歌其一"}
{"author":"张乔","content":"嗔郎狡，万愿有穷期，惑郎情不饱。","dynasty":"明代","title":"读曲歌其二"}
{"author":"张乔","content":"石可转，欢入他侬宅，侬曾眼中见。","dynasty":"明代","title":"欢闻变歌"}
{"author":"张乔","content":"春潮翻海没龙宫，八字帆拖打面风。一夜送郎江上去，不教留看荔支红。","dynasty":"明代","title":"竹枝词送人还吴其一"}
{"author":"张乔","content":"落花寒食送郎时，涩舌莺雏语较迟。长歌短曲郎都解，只学郎声唱竹枝。","dynasty":"明代","title":"竹枝词送人还吴其二"}
{"author":"张乔","content":"枕畔灯明月明，梦里风声水声。萍迹浪游乘兴，归舟回首多情。","dynasty":"明代","title":"归舟偶述其一"}
{"author":"张乔","content":"日色朦胧隔雨，烟村浓淡皆山。去去来来无定，朝朝暮暮长闲。","dynasty":"明代","title":"归舟偶述其二"}
{"author":"张乔","content":"朝花易值风，暮花难照水。时人重颜色，贱妾非不美。发绀尚高髻，袖长拖艳紫。似可君心怜，初疑群伴耻。谁知宠易衰，玉颜徒为尔。寂莫无人看，看将明镜里。得时众所羡，薄命终何以。","dynasty":"明代","title":"妾薄命其一"}
{"author":"张乔","content":"贱妾贱亦宜，眼看荣贵时。君前易为态，空房谁复知。泪痕损眉黛，愁心伤鬓丝。即使重相对，宁与朱颜期。如彼遭际人，双脸芙蓉脂。","dynasty":"明代","title":"妾薄命其二"}
{"author":"张乔","content":"无穷名利尘，轩盖逐年新。北阙东堂路，千山万水人。云离僧榻曙，燕远凤楼春。荏苒文明代，难归钓艇身。","dynasty":"唐代","title":"秦原春望"}
{"author":"张乔","content":"少华中峰寺，高秋众景归。地连秦塞起，河隔晋山微。晚木蝉相应，凉天雁并飞。殷勤记岩石，只恐再来稀。","dynasty":"唐代","title":"游华山云际寺（一作游少华山甘露寺）"}
{"author":"张乔","content":"海东谁敌手，归去道应孤。阙下传新势，船中覆旧图。穷荒回日月，积水载寰区。故国多年别，桑田复在无。","dynasty":"唐代","title":"送棋待诏朴球归新罗"}
{"author":"张乔","content":"看花兴未休，已散曲江游。载笔离秦甸，从军过洛州。嵩云将雨去，汝水背城流。应念依门客，蒿莱满径秋。","dynasty":"唐代","title":"送郑谷先辈赴妆州辟命"}
{"author":"张乔","content":"海上独随缘，归来二十年。久闲时得句，渐老不离禅。砌木欹临水，窗峰直倚天。犹期向云里，别扫石床眠。","dynasty":"唐代","title":"赠敬亭清越上人"}
{"author":"张乔","content":"树凉清岛寺，虚阁敞禅扉。四面闲云入，中流独鸟归。湖平幽径近，船泊夜灯微。一宿秋风里，烟波隔捣衣。","dynasty":"唐代","title":"题灵山寺"}
{"author":"张乔","content":"今古递相送，几时无逝波。篇章名不朽，寂灭理如何。内殿留真影，闲房落贝多。从兹高塔寺，惆怅懒经过。","dynasty":"唐代","title":"吊栖白上人"}
{"author":"张乔","content":"黄河一曲山，天半锁重关。圣日雄藩静，秋风老将闲。车舆穿谷口，市井响云间。大野无飞鸟，元戎校猎还。","dynasty":"唐代","title":"北山书事"}
{"author":"张乔","content":"出送乡人尽，沧洲未得还。秋风五陵树，晴日六街山。有景终年住，无机是处闲。何当向云外，免老别离间。","dynasty":"唐代","title":"长安书事"}
{"author":"张乔","content":"官从谏署清，暂去佐戎旌。朝客多相恋，吟僧欲伴行。河冰天际白，岳雪眼前明。即见东风起，梁园听早莺。","dynasty":"唐代","title":"送郑侍御赴汴州辟命"}
{"author":"张乔","content":"九霄无诏下，何事触清尘。宅带松萝僻，身惟猿鸟亲。吟看仙掌月，期有洞庭人。莫问烟霞句，悬知见岳神。","dynasty":"唐代","title":"无题（一作赠友人）"}
{"author":"张乔","content":"青苍河一隅，气状杳难图。卓杰三峰出，高奇四岳无。力疑擎上界，势独压中区。众水东西走，群山远近趋。天回诸宿照，地耸百灵扶。石壁烟霞丽，龙潭雨雹粗。澄凝临甸服，险固束神都。浅觉川原异，深应日月殊。鹤归青霭合，仙去白云孤。瀑漏斜飞冻，松长倒挂枯。每来寻洞穴，不拟返江湖。傥有芝田种，岩间老一夫。","dynasty":"唐代","title":"华山"}
{"author":"张乔","content":"自说安贫归未得，竹边门掩小池冰。典琴赊酒吟过寺，送客思乡上灞陵。待月夜留烟岛客，忆云闲访翠微僧。几时献了相如赋，共向嵩山采茯苓。","dynasty":"唐代","title":"赠友人"}
{"author":"张乔","content":"寒叶风摇尽，空林鸟宿稀。涧冰妨鹿饮，山雪阻僧归。夜坐尘心定，长吟语力微。人间去多事，何处梦柴扉。","dynasty":"唐代","title":"山中冬夜"}
{"author":"张乔","content":"草堂芜没后，来往问樵翁。断石荒林外，孤坟晚照中。数溪分大野，九子立寒空。烟壁曾行处，青云路不通。","dynasty":"唐代","title":"经九华山费征君故居"}
{"author":"张乔","content":"吟魂不复游，台亦似荒丘。一径草中出，长江天外流。暝烟寒鸟集，残月夜虫愁。愿得生禾黍，锄平恨即休。","dynasty":"唐代","title":"题贾岛吟诗台"}
{"author":"张乔","content":"入岩仙境清，行尽复重行。若得闲无事，长来寄此生。涧松闲易老，笼烛晚生明。一宿泉声里，思乡梦不成。","dynasty":"唐代","title":"游南岳"}
{"author":"张乔","content":"武林春草齐，花影隔澄溪。路远无人去，山空有鸟啼。水垂青霭断，松偃绿萝低。世上迷途客，经兹尽不迷。","dynasty":"唐代","title":"寻桃源"}
{"author":"张乔","content":"乔木带凉蝉，来吟暑雨天。不离高枕上，似宿远山边。簟冷窗中月，茶香竹里泉。吾庐近溪岛，忆别动经年。","dynasty":"唐代","title":"题友人林斋"}
{"author":"张乔","content":"离别河边绾柳条，千山万水玉人遥。月明记得相寻处，城锁东风十五桥。","dynasty":"唐代","title":"寄维扬故人"}
{"author":"张乔","content":"至人随化往，遗路自堪伤。白塔收真骨，青山闭影堂。钟残含细韵，烟灭有馀香。松上斋乌在，迟迟立夕阳。","dynasty":"唐代","title":"吊造微上人"}
{"author":"张乔","content":"夜久村落静，徘徊杨柳津。青山犹有路，明月已无人。梦寐空前事，星霜倦此身。尝期结茅处，来往蹑遗尘。","dynasty":"唐代","title":"经隐岩旧居（一作怀旧游）"}
{"author":"张乔","content":"重来访惠休，已是十年游。向水千松老，空山一磬秋。石窗清吹入，河汉夜光流。久别多新作，长吟洗俗愁。","dynasty":"唐代","title":"再题敬亭清越上人山房"}
{"author":"张乔","content":"日暖泗滨西，无穷岸草齐。薄烟衰草树，微月迥城鸡。水近沧浪急，山随绿野低。羞将旧名姓，还向旧游题。","dynasty":"唐代","title":"浮汴东归"}
{"author":"张乔","content":"千灯有宿因，长老许相亲。夜永楼台雨，更深江海人。劳生无了日，妄念起微尘。不是真如理，何门静此身。","dynasty":"唐代","title":"雨中宿僧院"}
{"author":"张乔","content":"辛勤同失意，迢递独还家。落日江边笛，残春岛上花。亲安诚可喜，道在亦何嗟。谁伴高吟处，晴天望九华。","dynasty":"唐代","title":"送友人归江南"}
{"author":"张乔","content":"冥鸿久不群，征拜动天文。地主迎过郡，山僧送出云。登车残月在，宿馆乱流分。若更思林下，还须共致君。","dynasty":"唐代","title":"刘补阙自九华山拜官因以寄献"}
{"author":"张乔","content":"一曲梁州金石清，边风萧飒动江城。座中有老沙场客，横笛休吹塞上声。","dynasty":"唐代","title":"宴边将"}
{"author":"张乔","content":"孤城临远水，千里见寒山。白雪无人唱，沧洲尽日闲。鸟归残烧外，帆出断云间。此地秋风起，应随计吏还。","dynasty":"唐代","title":"郢州即事"}
{"author":"张乔","content":"渡海登仙籍，还家备汉仪。孤舟无岸泊，万里有星随。积水浮魂梦，流年半别离。东风未回日，音信杳难期。","dynasty":"唐代","title":"送宾贡金夷吾奉使归本国"}
{"author":"张乔","content":"御泉长绕凤皇楼，自是恩波别处流。闲揲舞衣归未得，夜来砧杵六宫秋。","dynasty":"唐代","title":"长门怨"}
{"author":"张乔","content":"春雨潮头百尺高，锦帆那惜挂江皋。轻轻燕子能相逐，怕见西飞是伯劳。","dynasty":"明代","title":"送黎舍人美周"}
{"author":"张乔","content":"子夜徵歌特底忙，奈何花月是离觞。春江千折牵游舸，若个津头柳线长。","dynasty":"明代","title":"将离曲其一"}
{"author":"张乔","content":"大道本来无所染，白云那得有心期。远公独刻莲花漏，犹向空山礼六时。","dynasty":"唐代","title":"寄清越上人（一作寄山僧）"}
{"author":"张乔","content":"望到今宵喜定嗔，一年此夕说相亲。天仙遇合犹如此，何况浮萍握手人。","dynasty":"明代","title":"七夕其二"}
{"author":"张乔","content":"剪雨裁烟一节秋，落梅杨柳曲中愁。尊前暂借殷勤看，明日曾闻向陇头。","dynasty":"唐代","title":"笛"}
{"author":"张乔","content":"爱此孤根好，萧疏玉满林。低徊不知去，总为岁寒心。","dynasty":"明代","title":"冬日招彭孟阳寻梅分赋"}
{"author":"张乔","content":"贫游缭绕困边沙，却被辽阳战士嗟。不是无家归不得，有家归去似无家。兄弟江南身塞北，雁飞犹自半年馀。夜来因得思乡梦，重读前秋转海书。","dynasty":"唐代","title":"游边感怀二首"}
{"author":"张乔","content":"终年九陌行，要路迹皆生。苦学犹难至，甘贫岂有成。病携秋卷重，闲著暑衣轻。一别林泉久，中宵御水声。","dynasty":"唐代","title":"延福里秋怀"}
{"author":"张乔","content":"十字街头结绮楼，半垂珠箔看春游。花前认得金羁马，约鬓帘中笑上眸。","dynasty":"明代","title":"春望谣其一"}
{"author":"张乔","content":"东来此学禅，多病念佛缘。把锡离岩寺，收经上海船。落帆敲石火，宿岛汲瓶泉。永向扶桑老，知无再少年。","dynasty":"唐代","title":"送新罗僧"}
{"author":"张乔","content":"春恨复秋悲，秋悲难到时。每逢明月夜，长起故山思。巷僻行吟远，蛩多独卧迟。溪僧与樵客，动别十年期。","dynasty":"唐代","title":"秋夕"}
{"author":"张乔","content":"岂得恋樵渔，全家湖畔居。远无潮客信，闲寄岳僧书。野白梅繁后，山明雨散初。逍遥向云水，莫与宦情疏。","dynasty":"唐代","title":"题湖上友人居"}
{"author":"张乔","content":"重阳啼别妾悲秋，迢递秋心寄远愁。天际纸鸢吹断线，回头空忆此风流。","dynasty":"明代","title":"双声曲寄孟阳其一"}
{"author":"张乔","content":"今古遰相送，几时无逝波。篇章名不朽，寂灭理如何。内殿留真影，闲房落贝多。从兹高塔寺，惆怅懒经过。","dynasty":"唐代","title":"吊栖白上人"}
{"author":"张乔","content":"贱妾贱亦宜，眼看荣贵时。君前易为态，空房谁复知。泪痕损眉黛，愁心伤鬓丝。即使重相对，宁与朱颜期。如彼遭际人，双脸芙蓉脂。","dynasty":"明代","title":"妾薄命其二"}
{"author":"张乔","content":"莫问平生意，心期负已多。别来应尔悔，看去奈吾何。烛影閒寻梦，花时独理歌。曲阑春思寂，掩径谢鸣珂。","dynasty":"明代","title":"莫问"}
{"author":"张乔","content":"四角阑干自了然，风吹星宿绕檐前。谁家夜冷支机石，但向河桥鹊翼边。","dynasty":"明代","title":"七夕其一"}
{"author":"张乔","content":"月夜东城门半开，西楼娇女踏歌回。新衫若个生光彩，今日迎春进酒来。","dynasty":"明代","title":"春望谣其二"}
{"author":"张乔","content":"重作东南尉，生涯尚似僧。客程淮馆月，乡思海船灯。晚雾看春毂，晴天见朗陵。不应三考足，先授诏书征。","dynasty":"唐代","title":"送南陵尉李频"}
{"author":"张乔","content":"凭槛见天涯，非秋亦可悲。晚天帆去疾，春雪燕来迟。山水分乡县，干戈足别离。南人废耕织，早晚罢王师。","dynasty":"唐代","title":"江楼作"}
{"author":"张乔","content":"十字街头结绮楼，半垂珠箔看春游。花前认得金羁马，约鬓帘中笑上眸。","dynasty":"明代","title":"春望谣其一"}
{"author":"张乔","content":"官从谏署清，暂去佐戎旌。朝客多相恋，吟僧欲伴行。河冰天际白，岳雪眼前明。即见东风起，梁园听早莺。","dynasty":"唐代","title":"送郑侍御赴汴州辟命"}
{"author":"张乔","content":"照釭浑一梦，听月坐三更。忆尔旧时意，深余今夜情。论心愁百结，促膝影双清。莫问近游处，惭君说姓名。","dynasty":"明代","title":"喜彭孟阳还自闽中夜话"}
{"author":"张乔","content":"将军夸胆气，功在杀人多。对酒擎钟饮，临风拔剑歌。翻师平碎叶，掠地取交河。应笑孔门客，年年羡四科。","dynasty":"唐代","title":"赠边将"}
{"author":"张乔","content":"竹岛残阳映翠微，雪翎禽过碧潭飞。人间未有关身事，每到渔家不欲归。","dynasty":"唐代","title":"潭上作"}
{"author":"张乔","content":"清月转瑶轸，弄中湘水寒。能令坐来客，不语自相看。静恐鬼神出，急疑风雨残。几时归岭峤，更过洞庭弹。","dynasty":"唐代","title":"听琴"}
{"author":"张乔","content":"先生抱衰疾，不起茂陵间。夕临诸孤少，荒居吊客还。遗文禅东岳，留语葬乡山。多雨铭旌故，残灯素帐闲。乐章谁与集，陇树即堪攀。神理今难问，予将叫帝关。","dynasty":"唐代","title":"哭陈陶"}
{"author":"张乔","content":"先秋蝉一悲，长是客行时。曾感去年者，又鸣何处枝。细听残韵在，回望旧声迟。断续谁家树，凉风送别离。","dynasty":"唐代","title":"蝉"}
{"author":"张乔","content":"潮槛烟波别钓津，西京同□荻□贫。不知守道归何日，相对无言尽几春。晴景远山花外暮，云边高盖水边□。与君愁寂无消处，赊酒青门送楚人。","dynasty":"唐代","title":"赠进士顾云"}
{"author":"张乔","content":"登科精鲁史，为尉及良时。高论穷诸国，长才并几司。地倾流水疾，山叠过云迟。暇日琴书畔，何人对手棋。","dynasty":"唐代","title":"送三传赴长城尉（一作送前辈读三传任长城尉）"}
{"author":"张乔","content":"草堂芜没后，来往问樵翁。断石荒林外，孤坟晚照中。数溪分大野，九子立寒空。烟壁曾行处，青云路不通。","dynasty":"唐代","title":"经九华山费征君故居"}
{"author":"张乔","content":"急景遰衰老，此经谁养真。松留千载鹤，碑隔六朝人。洞水流花早，壶天闭雪春。其如为名利，归踏五陵尘。","dynasty":"唐代","title":"题古观"}
{"author":"张乔","content":"探幽喜得可人同，晚过清溪小院东。衫影梅花行带月，画楼箫管听因风。席迎游舄侵香冷，歌隔围屏露板红。爽籁平分娱夜耳，不妨拼醉伴山公。","dynasty":"明代","title":"卢给谏梁侍御招同胡太史王比部夜饮陈学士山院听蕊芝小姬歌"}
{"author":"张乔","content":"瞥见出花边，容与未肯前。侬肱生似藕，郎面恰如莲。风暖疑为雨，月明犹在烟。棹歌方欲歇，何处复相连。","dynasty":"明代","title":"采莲曲"}
{"author":"张乔","content":"贴水荷珠万个圆，更持杯影漾吟边。吹箫坐冷三更月，进艇香笼十里烟。害马已如严杖立，监司何必讳专权。诗谈独许侵觞政，从事随行仅备员。","dynasty":"明代","title":"彭孟阳招诸子梅溪夜泛分得权字"}
{"author":"张乔","content":"欢言月时来，月满柳香处。却被月愁侬，孤照侬无语。","dynasty":"明代","title":"懊侬曲其一"}
{"author":"张乔","content":"剑阁缘空去，西南转几州。丹霄行客语，明月杜鹃愁。露带山花落，云随野水流。相如曾醉地，莫滞少年游。","dynasty":"唐代","title":"送蜀客"}
{"author":"张乔","content":"岂得恋樵渔，全家湖畔居。远无潮客信，闲寄岳僧书。野白梅繁后，山明雨散初。逍遥向云水，莫与宦情疏。","dynasty":"唐代","title":"题湖上友人居"}
{"author":"张乔","content":"素馨田，临昏鸦。红粉妆，问秋霞。城中仙人犹化石，城外美人何处花。花开如茵草如织，下有枯髅谁得识。此花断送采花人，窈窕依稀成古尘。簪郎素馨劝郎酒，郎不为欢郎惜否。","dynasty":"明代","title":"素馨田"}
{"author":"张乔","content":"上彻鍊丹峰，求玄意未穷。古坛青草合，往事白云空。仙境日月外，帝乡烟雾中。人间足烦暑，欲去恋松风。","dynasty":"唐代","title":"题终南山白鹤观"}
{"author":"张乔","content":"枕畔灯明月明，梦里风声水声。萍迹浪游乘兴，归舟回首多情。","dynasty":"明代","title":"归舟偶述其一"}
{"author":"张乔","content":"剪剪清风冷篆烟，离思萦恨夜如年。无端见面无端别，憔悴春怀恼薄缘。","dynasty":"明代","title":"离恨曲寄孟阳其二"}
{"author":"张乔","content":"离乡积岁年，归路远依然。夜火山头市，春江树杪船。干戈愁鬓改，瘴疠喜家全。何处营甘旨，潮涛浸薄田。","dynasty":"唐代","title":"送友人进士许棠"}
{"author":"张乔","content":"桃花如面趁花朝，举袂临风每欲飘。刺史十年曾结币，仙郎终日教吹箫。钗横绿坠春云鬓，酒尽红生暮雨潮。奈可但随流水去，故饶芳恨写芭蕉。","dynasty":"明代","title":"无题四首寄呈彭孟阳其一"}
{"author":"张乔","content":"大姑与小姑，认郎已如故。若道梦随郎，侬亦曾知路。","dynasty":"明代","title":"怅别词其三"}
{"author":"张乔","content":"白衣归树下，青草恋江边。三楚足深隐，五陵多少年。寂寥闻蜀魄，清绝怨湘弦。岐路在何处，西行心渺然。","dynasty":"唐代","title":"将离江上作"}
{"author":"张乔","content":"花掖彤云闪画旗，兰舟送酒怨将离。河桥别后青青柳，肯为他人轻折枝。","dynasty":"明代","title":"珠江送卢都谏还省"}
{"author":"张乔","content":"麻姑潮至正淹身，休讶浔阳信不真。为报赤阑桥道士，红娘留难白夫人。","dynasty":"明代","title":"碧云谣"}
{"author":"张乔","content":"春风晓梦寒无侣，红绿分明何处所。斜过香径少人知，坐爱梨花藏暗语。","dynasty":"明代","title":"白燕"}
{"author":"张乔","content":"蓦入花关路几丫，浪寻天女访烟霞。相逢便合三稽首，愿向云中学散花。","dynasty":"明代","title":"春日偕女伴欧琼芝李弱仙邓羽卿过白衣庵其二"}
{"author":"张乔","content":"闲倚蒲团向日眠，不能归老岳云边。旧时僧侣无人在，惟有长松见少年。","dynasty":"唐代","title":"寄山僧"}
{"author":"张乔","content":"七松亭上望秦川，高鸟闲云满目前。已比子真耕谷口，岂同陶令卧江边。临崖把卷惊回烧，扫石留僧听远泉。明月影中宫漏近，珮声应宿使朝天。","dynasty":"唐代","title":"七松亭"}
{"author":"张乔","content":"重阳啼别妾悲秋，迢递秋心寄远愁。天际纸鸢吹断线，回头空忆此风流。","dynasty":"明代","title":"双声曲寄孟阳其一"}
{"author":"张乔","content":"去宰龙门县，应思变化年。还将鲁儒政，又与晋人传。峭壁开中古，长河落半天。几乡因劝勉，耕稼满云烟。","dynasty":"唐代","title":"送龙门令刘沧"}
{"author":"张乔","content":"机谋时未有，多向弈棋销。已与山僧敌，无令海客饶。静驱云阵起，疏点雁行遥。夜雨如相忆，松窗更见招。","dynasty":"唐代","title":"赠棋僧侣"}
{"author":"张乔","content":"走月流烟叠树西，听来愁甚听猿啼。几时御水声边住，却梦潺湲宿此溪。","dynasty":"唐代","title":"宿潺湲亭"}
{"author":"张乔","content":"自说安贫归未得，竹边门掩小池冰。典琴赊酒吟过寺，送客思乡上灞陵。待月夜留烟岛客，忆云闲访翠微僧。几时献了相如赋，共向嵩山采茯苓。","dynasty":"唐代","title":"赠友人"}
{"author":"张乔","content":"曲阑香散碧烟澄，起捲珠帘不那凭。心比流苏愁独结，身如飞絮弱难胜。王孙步障移鸳枕，荡子罗帷语凤灯。梦破却还双泪堕，单衫黄杏染红冰。","dynasty":"明代","title":"无题四首寄呈彭孟阳其三"}
{"author":"张乔","content":"半是痴情半是狂，花前长日任凄凉。潘郎过去犹供果，荀令还归已失香。梦里乍时誇彩笔，睡来徒复把残妆。凭君莫笑春游客，只合教人几度忙。","dynasty":"明代","title":"落花诗其一"}
{"author":"张乔","content":"念尔无机自有情，迎寒辛苦弄梭声。椒房金屋何曾识，偏向贫家壁下鸣。","dynasty":"唐代","title":"促织"}
{"author":"张乔","content":"夜忆开元寺，凄凉里巷间。薄烟通魏阙，明月照骊山。半壁空宫闭，连天白道闲。清晨更回首，独向灞陵还。","dynasty":"唐代","title":"宿昭应"}
{"author":"张乔","content":"贫游无定踪，乡信转难逢。寒渚暮烟阔，去帆归思重。潮平低戌火，木落远山钟。况是渔家宿，疏篱响夜舂。","dynasty":"唐代","title":"江村"}
{"author":"张乔","content":"印臂围红晕，搔头压玉翘。灯花添夜喜，挑剔数声摇。","dynasty":"明代","title":"咏手钏"}
{"author":"张乔","content":"一株繁艳倚风斜，转眼飘零满地霞。春限无情愁断送，可怜开落几多花。","dynasty":"明代","title":"叹花"}
{"author":"张乔","content":"视天云梦梦，照镜有交光。笑我迷中醒，怜他觉后狂。虚空尽何处，流水去无方。寄语参修者，人因小悟忙。","dynasty":"明代","title":"梦梦谣呈孟容上座"}
{"author":"张乔","content":"客里无佳句，非关不寄君。草寒春未绿，江阔梦中分。断酒愁如醉，携香坐懒熏。正怀灯夕月，歌薄楚天云。","dynasty":"明代","title":"寄黎美周"}
{"author":"张乔","content":"宫殿余基长草花，景阳宫树噪村鸦。云屯雉堞依然在，空绕渔樵四五家。","dynasty":"唐代","title":"台城"}
{"author":"张乔","content":"远涉期秋卷，将行不废吟。故乡芳草路，来往别离心。挂席春风尽，开斋夏景深。子规谁共听，江月上清岑。","dynasty":"唐代","title":"送友人东归"}
{"author":"张乔","content":"日色朦胧隔雨，烟村浓淡皆山。去去来来无定，朝朝暮暮长闲。","dynasty":"明代","title":"归舟偶述其二"}
{"author":"张乔","content":"胜游虽隔年，魂梦亦依然。瀑水喧秋思，孤灯动夜船。断虹全岭雨，斜月半溪烟。旧日吟诗侣，何人更不眠。","dynasty":"唐代","title":"思宜春寄友人"}
{"author":"张乔","content":"武林春草齐，花影隔澄溪。路远无人去，山空有鸟啼。水垂青霭断，松偃绿萝低。世上迷途客，经兹尽不迷。","dynasty":"唐代","title":"寻桃源"}
{"author":"张乔","content":"自来恩怨本无端，爱即如珠在玉盘。妾命久知飞絮薄，郎心新作落花看。红笺未许传方胜，绣带空教破合欢。谁信栖鸳春梦稳，等閒平地有波澜。","dynasty":"明代","title":"懊憹诗和彭孟阳三首其一"}
{"author":"张乔","content":"东林蝴蝶西林舞，拍拍抱花香不语。半破葳蕤妒合欢，染湿粉衣狂栩栩。林间有女娇盈盈，单衫半整来花亭。独立徘徊垂玉手，欲折花枝心恨久。揉花碎花不足惜，蝴蝶何因与相识。怕是梦中来阿欢，踌躇不得入重门。错认红颜便相狎，痴魂不辨泪啼痕。","dynasty":"明代","title":"蝴蝶歌"}
{"author":"张乔","content":"碧阴凉至自开帷，梦破过从近有谁。香片乱飞都不扫，入怀翻爱是风姨。","dynasty":"明代","title":"风前睡"}
{"author":"张乔","content":"海东谁敌手，归去道应孤。阙下传新势，船中覆旧图。穷荒回日月，积水载寰区。故国多年别，桑田复在无。","dynasty":"唐代","title":"送棋待诏朴球归新罗"}
{"author":"张乔","content":"出送乡人尽，沧洲未得还。秋风五陵树，晴日六街山。有景终年住，无机是处闲。何当向云外，免老别离间。","dynasty":"唐代","title":"长安书事"}
{"author":"张乔","content":"离乡积岁年，归路远依然。夜火山头市，春江树杪船。干戈愁鬓改，瘴疠喜家全。何处营甘旨，潮涛浸薄田。","dynasty":"唐代","title":"送友人进士许棠（一本无进士二字）"}
{"author":"张乔","content":"鸟道悬檐外，山泉绕竹阑。不妨高卧者，长有白云看。","dynasty":"明代","title":"何石闾先生隐居"}
{"author":"张乔","content":"朱门粉队古相轻，莫拟侯家说定情。金屋贮娇浑一梦，不如寒淡嫁书生。","dynasty":"明代","title":"漫述"}
{"author":"张乔","content":"已老金山顶，无心上石桥。讲移三楚遍，梵译五天遥。板阁禅秋月，铜瓶汲夜潮。自惭昏醉客，来坐亦通宵。","dynasty":"唐代","title":"金山寺空上人院"}
{"author":"张乔","content":"曲阑香散碧烟澄，起捲珠帘不那凭。心比流苏愁独结，身如飞絮弱难胜。王孙步障移鸳枕，荡子罗帷语凤灯。梦破却还双泪堕，单衫黄杏染红冰。","dynasty":"明代","title":"无题四首寄呈彭孟阳其三"}
{"author":"张乔","content":"终年九陌行，要路迹皆生。苦学犹难至，甘贫岂有成。病携秋卷重，闲著暑衣轻。一别林泉久，中宵御水声。","dynasty":"唐代","title":"延福里秋怀"}
{"author":"张乔","content":"懒云殢残暑，积雨颦山眉。花流气贯午，篁戛风参差。桥回薄虹态，槛转明烟姿。宴赏良不厌，欢会清无疲。茗战淡成醉，幽玄古与期。","dynasty":"明代","title":"夏日黎美周招同何石闾马景冲彭孟阳黄虞六罗子开山园宴集雨后品茶"}
{"author":"张乔","content":"先秋蝉一悲，长是客行时。曾感去年者，又鸣何处枝。细听残韵在，回望旧声迟。断续谁家树，凉风送别离。","dynasty":"唐代","title":"蝉"}
{"author":"张乔","content":"人人见犹怜，莫漫愁嗔妒。整衣出房栊，憨多复停步。","dynasty":"明代","title":"子夜曲"}
{"author":"张乔","content":"蓦入花关路几丫，浪寻天女访烟霞。相逢便合三稽首，愿向云中学散花。","dynasty":"明代","title":"春日偕女伴欧琼芝李弱仙邓羽卿过白衣庵其二"}
{"author":"张乔","content":"离乡积岁年，归路远依然。夜火山头市，春江树杪船。干戈愁鬓改，瘴疠喜家全。何处营甘旨，潮涛浸薄田。","dynasty":"唐代","title":"送友人进士许棠（一本无进士二字）"}
{"author":"张乔","content":"忆得少小时，隔别缘侬长。认取折花痕，荼薇刺郎掌。","dynasty":"明代","title":"夜夜曲其一"}
{"author":"张乔","content":"评诗读曲费沉潜，艳绪新词惹恨添。自笑错耽佳句癖，又从缃帙见香奁。","dynasty":"明代","title":"偶成"}
{"author":"张乔","content":"舒卷因风何所之，碧天孤影势迟迟。莫言长是无心物，还有随龙作雨时。","dynasty":"唐代","title":"孤云"}
{"author":"张乔","content":"黑白谁能用入玄，千回生死体方圆。空门说得恒沙劫，应笑终年为一先。","dynasty":"唐代","title":"咏棋子赠弈僧"}
{"author":"张乔","content":"高楼怀古动悲歌，鹳雀今无野燕过。树隔五陵秋色早，水连三晋夕阳多。渔人遗火成寒烧，牧笛吹风起夜波。十载重来值摇落，天涯归计欲如何。","dynasty":"唐代","title":"题河中鹳雀楼"}
{"author":"张乔","content":"贫游无定踪，乡信转难逢。寒渚暮烟阔，去帆归思重。潮平低戌火，木落远山钟。况是渔家宿，疏篱响夜舂。","dynasty":"唐代","title":"江村"}
{"author":"张乔","content":"荒林寄远居，坐卧见樵渔。夜火随船远，寒更出郡疏。雪迷登岳路，风阻转江书。寂寞高窗下，思乡岁欲除。","dynasty":"唐代","title":"寻阳村舍"}
{"author":"张乔","content":"凭槛见天涯，非秋亦可悲。晚天帆去疾，春雪燕来迟。山水分乡县，干戈足别离。南人废耕织，早晚罢王师。","dynasty":"唐代","title":"江楼作"}
{"author":"张乔","content":"松子落何年，纤枝长水边。斫开深涧雪，移出远林烟。带月栖幽鸟，兼花灌冷泉。微风动清韵，闲听罢琴眠。","dynasty":"唐代","title":"题小松"}
{"author":"张乔","content":"窗户几层风，清凉碧落中。世人来往别，烟景古今同。列岫横秦断，长河极塞空。斜阳越乡思，天末见归鸿。","dynasty":"唐代","title":"登慈恩寺塔"}
{"author":"张乔","content":"清月转瑶轸，弄中湘水寒。能令坐来客，不语自相看。静恐鬼神出，急疑风雨残。几时归岭峤，更过洞庭弹。","dynasty":"唐代","title":"听琴"}
{"author":"张乔","content":"远色岳阳楼，湘帆数片愁。竹风山上路，沙月水中洲。力学桑田废，思归鬓发秋。功名如不立，岂易狎汀鸥。","dynasty":"唐代","title":"岳阳即事"}
{"author":"张乔","content":"首戴圆荷发不梳，叶舟为宅水为居。沙头聚看人如市，钓得澄江一丈鱼。","dynasty":"唐代","title":"渔者"}
{"author":"张乔","content":"草堂芜没后，来往问樵翁。断石荒林外，孤坟晚照中。数溪分大野，九子立寒空。烟壁曾行处，青云路不通。","dynasty":"唐代","title":"经九华山费征君故居"}
{"author":"张乔","content":"杨柳条条弱，离人夜夜情。妾心丝不断，羞眼一灯明。","dynasty":"明代","title":"离恨曲其二"}
{"author":"张乔","content":"荷香千顷浸漫漫，洞口繁阴翠露漙。蝙蝠舞频深处热，琉璃光淡暗中寒。凭将石乳醒春醉，袖得流霞拌晚餐。闻道清音山水发，更寻钟鼓礼仙坛。","dynasty":"明代","title":"游七星岩同黎美周梁渐子何景玮诸子赋其二"}
{"author":"张乔","content":"古阁上空半，寥寥千里心。多年为客路，尽日倚栏吟。山压秦川重，河来虏塞深。回銮今不见，烟雾杳沉沉。","dynasty":"唐代","title":"回鸾阁写望"}
{"author":"张乔","content":"出送乡人尽，沧洲未得还。秋风五陵树，晴日六街山。有景终年住，无机是处闲。何当向云外，免老别离间。","dynasty":"唐代","title":"长安书事"}
{"author":"张乔","content":"孤城临远水，千里见寒山。白雪无人唱，沧洲尽日闲。鸟归残烧外，帆出断云间。此地秋风起，应随计吏还。","dynasty":"唐代","title":"郢州即事"}
{"author":"张乔","content":"终年九陌行，要路迹皆生。苦学犹难至，甘贫岂有成。病携秋卷重，闲著暑衣轻。一别林泉久，中宵御水声。","dynasty":"唐代","title":"延福里秋怀"}
{"author":"张乔","content":"桃花如面趁花朝，举袂临风每欲飘。刺史十年曾结币，仙郎终日教吹箫。钗横绿坠春云鬓，酒尽红生暮雨潮。奈可但随流水去，故饶芳恨写芭蕉。","dynasty":"明代","title":"无题四首寄呈彭孟阳其一"}
{"author":"张乔","content":"闲倚蒲团向日眠，不能归老岳云边。旧时僧侣无人在，惟有长松见少年。","dynasty":"唐代","title":"寄山僧"}
{"author":"张乔","content":"潮槛烟波别钓津，西京同□荻□贫。不知守道归何日，相对无言尽几春。晴景远山花外暮，云边高盖水边□。与君愁寂无消处，赊酒青门送楚人。","dynasty":"唐代","title":"赠进士顾云"}
{"author":"张乔","content":"七松亭上望秦川，高鸟闲云满目前。已比子真耕谷口，岂同陶令卧江边。临崖把卷惊回烧，扫石留僧听远泉。明月影中宫漏近，珮声应宿使朝天。","dynasty":"唐代","title":"七松亭"}
{"author":"张乔","content":"闲倚蒲团向日眠，不能归老岳云边。旧时僧侣无人在，惟有长松见少年。","dynasty":"唐代","title":"寄山僧"}
{"author":"张乔","content":"与郎好，犹不及琵琶，时得郎回抱。","dynasty":"明代","title":"读曲歌其一"}
{"author":"张乔","content":"古邑猿声里，空城只半存。岸移无旧路，沙涨别成村。鼓角喧京口，江山尽汝濆。六朝兴废地，行子一销魂。","dynasty":"唐代","title":"寄绩溪陈明府"}
{"author":"张乔","content":"已老金山顶，无心上石桥。讲移三楚遍，梵译五天遥。板阁禅秋月，铜瓶汲夜潮。自惭昏醉客，来坐亦通宵。","dynasty":"唐代","title":"金山寺空上人院"}
{"author":"张乔","content":"今古遰相送，几时无逝波。篇章名不朽，寂灭理如何。内殿留真影，闲房落贝多。从兹高塔寺，惆怅懒经过。","dynasty":"唐代","title":"吊栖白上人"}
{"author":"张乔","content":"玉壶虽已缺，一片为君存。欲别千重意，人前不敢言。","dynasty":"明代","title":"离恨曲其一"}
{"author":"张乔","content":"春潮翻海没龙宫，八字帆拖打面风。一夜送郎江上去，不教留看荔支红。","dynasty":"明代","title":"竹枝词送人还吴其一"}
{"author":"张乔","content":"梅子矶边水戏新，妆成竞渡缀罗巾。楼船尽载佳公子，帘幕齐开绝艳人。续命每看双缕臂，临风难辨众香身。烟销晚见蛾眉月，疑是湘君此效颦。","dynasty":"明代","title":"珠江午日"}
{"author":"张乔","content":"烟霞接杳冥，旅泊寄回汀。夜雨雷电歇，春江蛟蜃腥。城侵潮影白，峤截鸟行青。遍欲探泉石，南须过洞庭。","dynasty":"唐代","title":"江行至沙浦"}
{"author":"张乔","content":"寻春与送春，多绕曲江滨。一片凫鹥水，千秋辇毂尘。岸凉随众木，波影逐游人。自是游人老，年年管吹新。","dynasty":"唐代","title":"曲江春"}
{"author":"张乔","content":"带雪复衔春，横天占半秦。势奇看不定，景变写难真。洞远皆通岳，川多更有神。白云幽绝处，自古属樵人。","dynasty":"唐代","title":"终南山"}
{"author":"张乔","content":"先生抱衰疾，不起茂陵间。夕临诸孤少，荒居吊客还。遗文禅东岳，留语葬乡山。多雨铭旌故，残灯素帐闲。乐章谁与集，陇树即堪攀。神理今难问，予将叫帝关。","dynasty":"唐代","title":"哭陈陶"}
{"author":"张乔","content":"离乡积岁年，归路远依然。夜火山头市，春江树杪船。干戈愁鬓改，瘴疠喜家全。何处营甘旨，潮涛浸薄田。","dynasty":"唐代","title":"送友人进士许棠（一本无进士二字）"}
{"author":"张乔","content":"松子落何年，纤枝长水边。斫开深涧雪，移出远林烟。带月栖幽鸟，兼花灌冷泉。微风动清韵，闲听罢琴眠。","dynasty":"唐代","title":"题小松（一作移）"}
{"author":"张乔","content":"宫殿余基长草花，景阳宫树噪村鸦。云屯雉堞依然在，空绕渔樵四五家。","dynasty":"唐代","title":"台城"}
{"author":"张乔","content":"上彻鍊丹峰，求玄意未穷。古坛青草合，往事白云空。仙境日月外，帝乡烟雾中。人间足烦暑，欲去恋松风。","dynasty":"唐代","title":"题终南山白鹤观"}
{"author":"张乔","content":"将军誇胆气，功在杀人多。对酒擎钟饮，临风拔剑歌。翻师平碎叶，掠地取交河。应笑孔门客，年年羡四科。","dynasty":"唐代","title":"赠边将"}
{"author":"张乔","content":"今古遰相送，几时无逝波。篇章名不朽，寂灭理如何。内殿留真影，闲房落贝多。从兹高塔寺，惆怅懒经过。","dynasty":"唐代","title":"吊栖白上人"}
{"author":"张乔","content":"落花兼柳絮，无处不纷纷。远道空归去，流莺独自闻。野桥喧硙水，山郭入楼云。故里南陵曲，秋期更送君。","dynasty":"唐代","title":"送友人往"}
{"author":"张乔","content":"溪路曾来日，年多与旧同。地寒松影里，僧老磬声中。远水清风落，闲云别院通。心源若无碍，何必更论空。","dynasty":"唐代","title":"题山僧院"}
{"author":"张乔","content":"梅真从羽化，万古是须臾。此地名空在，西山云亦孤。井痕平野水，坛级上春芜。纵有双飞鹤，年多松已枯。","dynasty":"唐代","title":"书梅福殿壁二首其一"}
{"author":"张乔","content":"一自白云去，千秋坛月明。我来思往事，谁更得长生。雅韵磬钟远，真风楼殿清。今来为尉者，天下有仙名。","dynasty":"唐代","title":"书梅福殿壁二首其二"}
{"author":"张乔","content":"东风摇众木，即有看花期。紫陌频来日，沧洲独去时。郡因兵役苦，家为海翻移。未老多如此，那堪鬓不衰。","dynasty":"唐代","title":"将归江淮书"}
{"author":"张乔","content":"急景遰衰老，此经谁养真。松留千载鹤，碑隔六朝人。洞水流花早，壶天闭雪春。其如为名利，归踏五陵尘。","dynasty":"唐代","title":"题古观"}
{"author":"张乔","content":"松子落何年，纤枝长水边。斸开深涧雪，移出远林烟。带月栖幽鸟，兼花灌冷泉。微风动清韵，闲听罢琴眠。","dynasty":"唐代","title":"题"}
{"author":"张乔","content":"已老金山顶，无心上石桥。讲移三楚遍，梵译五天遥。板阁禅秋月，铜瓶汲夜潮。自惭昏醉客，来坐亦通宵。","dynasty":"唐代","title":"金山寺空上人院"}
{"author":"张乔","content":"兄弟江南身塞北，雁飞犹自半年馀。夜来因得思乡梦，重读前秋转海书。","dynasty":"唐代","title":"游边感怀二首其二"}
{"author":"张乔","content":"剪雨裁云一节秋，落梅杨柳曲中留。尊前暂借慇勤看，明月曾闻向陇头。","dynasty":"唐代","title":"笛"}
{"author":"张乔","content":"御泉长绕凤皇楼，自是恩波别处流。闲揲舞衣归未得，夜来砧杵六宫秋。","dynasty":"唐代","title":"长门怨"}
{"author":"张乔","content":"瞥见出花边，容与未肯前。侬肱生似藕，郎面恰如莲。风暖疑为雨，月明犹在烟。棹歌方欲歇，何处复相连。","dynasty":"明代","title":"采莲曲"}
{"author":"张乔","content":"轻帆如马渡，春水到江多。鸲鹆石自好，羚羊峡奈何。晚岚侵月暗，昼雨袭晴过。独爱沥湖住，铺钱长绿荷。","dynasty":"明代","title":"端州道中"}
{"author":"张乔","content":"花下雨能香，遥遥送枕凉。不眠嫌烛短，求梦藉更长。慵病浑无赖，闲愁暗自伤。侍儿那解恨，熟睡绣纬傍。","dynasty":"明代","title":"雨夜"}
{"author":"张乔","content":"山高不可扳，月出淡烟鬟。绝壁回清啸，澄江落醉颜。人家林杪远，渔火石梁间。野老无名姓，沙头自往还。","dynasty":"明代","title":"泊弹子矶"}
{"author":"张乔","content":"兹峰何玉立，烟色绕苍茫。渔艇散城市，人家为水乡。穿云浮远树，飞鸟极斜阳。遥浦澄如练，禅灯发夜光。","dynasty":"明代","title":"秋日闻彭仲垣梁沃宸方约思何文兹张百淇诸子登鳌峰绝顶"}
{"author":"张乔","content":"视天云梦梦，照镜有交光。笑我迷中醒，怜他觉后狂。虚空尽何处，流水去无方。寄语参修者，人因小悟忙。","dynasty":"明代","title":"梦梦谣呈孟容上座"}
{"author":"张乔","content":"滩声摇细雨，山色隔疏松。岸迥人遥集，云来鸟并封。石歌时柝腹，壁古每胎龙。鼓棹旋流下，回看面面峰。","dynasty":"明代","title":"清溪道中"}
{"author":"张乔","content":"客里快相见，招携忽满船。童多行亦得，载重饮须先。歌细缘花岸，香酣晕触天。笑中迎后至，奇谑更申前。","dynasty":"明代","title":"宝安舟中黎美周招同李定夫王崇道梁渐子挟诸少年夜泛"}
{"author":"张乔","content":"尊酒独无绪，期君日暮同。碧烟浮浅月，红雨乱飘风。蝶使书题翅，花邮蕤作筒。还教爇兰炷，相待过帘栊。","dynasty":"明代","title":"柬彭孟阳"}
{"author":"张乔","content":"相见不和南，招携惯两三。天衣铺坐对，人影入池涵。野望馀楼阁，林声静笑谈。晚虹低更渴，应羡饮方酣。","dynasty":"明代","title":"长春庵与黄逢永彭仲垣黄虞六诸君子宴集分得酣字"}
{"author":"张乔","content":"客里无佳句，非关不寄君。草寒春未绿，江阔梦中分。断酒愁如醉，携香坐懒熏。正怀灯夕月，歌薄楚天云。","dynasty":"明代","title":"寄黎美周"}
{"author":"张乔","content":"凉风吹木叶，碧落远云空。曲岸鸦栖柳，幽轩露滴桐。荷翻香黯淡，竹戛玉玲珑。此夜寒光薄，楼西月隐弓。","dynasty":"明代","title":"秋夜"}
{"author":"张乔","content":"须眉真解意，全不染风尘。花国无双士，糟丘未老身。青山供短咏，明月伴长贫。乐与过时序，闲香对锦茵。","dynasty":"明代","title":"赠彭孟阳"}
{"author":"张乔","content":"帘月横西影，残宵送客归。曲心酬顾误，半臂慎求衣。歌馆城隅列，妆楼水气肥。苏公如梦蝶，莫拟过邻飞。","dynasty":"明代","title":"奉侍陈太史珠江宴客夜同诸侣返濠上馆赋"}
{"author":"张乔","content":"客里愁兼雨，孤灯坐拥香。思深令梦短，魂断恨更长。叠树垂檐溜，流萤向榻光。却抛诗酒侣，从此度悲凉。","dynasty":"明代","title":"客中夜雨有怀彭孟阳黄虞六黎美周邝湛若陈乔生诸子"}
{"author":"张乔","content":"隐君眠坐处，只在曲源中。翠点桃花雨，香飘兰叶风。诸峰帘幕阔，一洞水云空。小径经行地，重来又不同。","dynasty":"明代","title":"苏稚恭高士隐居"}
{"author":"张乔","content":"莫问平生意，心期负已多。别来应尔悔，看去奈吾何。烛影閒寻梦，花时独理歌。曲阑春思寂，掩径谢鸣珂。","dynasty":"明代","title":"莫问"}
{"author":"张乔","content":"照釭浑一梦，听月坐三更。忆尔旧时意，深余今夜情。论心愁百结，促膝影双清。莫问近游处，惭君说姓名。","dynasty":"明代","title":"喜彭孟阳还自闽中夜话"}
{"author":"张乔","content":"支公宜畜马，武子更能骑。骨换黄金重，声遒紫塞悲。香泥沾锦帐，花路积胭脂。暂可苏堤下，春游系柳丝。","dynasty":"明代","title":"马"}
{"author":"张乔","content":"旭影摇晴拂玉缰，春行多半是斜阳。疏牵骏马游人驻，近映雏鸦小妇妆。絮落自翻飞霰白，叶长还爱嫩金黄。桥头正有关情处，不似罗敷陌上桑。","dynasty":"明代","title":"春柳"}
{"author":"张乔","content":"城里高山翠作窝，使君呼酒我能过。一泓如镜梅妆映，万井凝脂柳带拖。雨后更宜浮月饮，风前偏喜醉仙歌。更传乐府教人唱，独客相思愁奈何。","dynasty":"明代","title":"陈使君招饮粤秀山是日听词人歌陈乔生新制曲有怀乔生"}
{"author":"张乔","content":"贴水荷珠万个圆，更持杯影漾吟边。吹箫坐冷三更月，进艇香笼十里烟。害马已如严杖立，监司何必讳专权。诗谈独许侵觞政，从事随行仅备员。","dynasty":"明代","title":"彭孟阳招诸子梅溪夜泛分得权字"}
{"author":"张乔","content":"薄暮池厅淡晚妆，太湖小石坐微凉。玉容倚月真同色，翠袖依花共一香。行听柳低莺不语，笑看风暗蝶犹狂。心情少小无閒事，恐识相思绪便忙。","dynasty":"明代","title":"赠小姬"}
{"author":"张乔","content":"探幽喜得可人同，晚过清溪小院东。衫影梅花行带月，画楼箫管听因风。席迎游舄侵香冷，歌隔围屏露板红。爽籁平分娱夜耳，不妨拼醉伴山公。","dynasty":"明代","title":"卢给谏梁侍御招同胡太史王比部夜饮陈学士山院听蕊芝小姬歌"}
{"author":"张乔","content":"谁将白玉累成巢，况复凭陵万木梢。涧底衣冠人影月，眼中台阁雉城郊。璿玑恍与辰居接，呼吸应能帝座交。首正可搔天可问，诗囊开尽试推敲。","dynasty":"明代","title":"游七星岩同黎美周梁渐子何景玮诸子赋其一"}
{"author":"张乔","content":"荷香千顷浸漫漫，洞口繁阴翠露漙。蝙蝠舞频深处热，琉璃光淡暗中寒。凭将石乳醒春醉，袖得流霞拌晚餐。闻道清音山水发，更寻钟鼓礼仙坛。","dynasty":"明代","title":"游七星岩同黎美周梁渐子何景玮诸子赋其二"}
{"author":"张乔","content":"桃花如面趁花朝，举袂临风每欲飘。刺史十年曾结币，仙郎终日教吹箫。钗横绿坠春云鬓，酒尽红生暮雨潮。奈可但随流水去，故饶芳恨写芭蕉。","dynasty":"明代","title":"无题四首寄呈彭孟阳其一"}
{"author":"张乔","content":"火爇炉心只自盟，低回歌舞日含情。绿珠是处供肠断，红拂何人可目成。厌雨好花容易泪，湿香雏蝶不论晴。芳条折赠知谁属，但唱章台柳数声。","dynasty":"明代","title":"无题四首寄呈彭孟阳其二"}
{"author":"张乔","content":"曲阑香散碧烟澄，起捲珠帘不那凭。心比流苏愁独结，身如飞絮弱难胜。王孙步障移鸳枕，荡子罗帷语凤灯。梦破却还双泪堕，单衫黄杏染红冰。","dynasty":"明代","title":"无题四首寄呈彭孟阳其三"}
{"author":"张乔","content":"青铜相照羡涂黄，安用长蛾妒月光。鹦鹉但知传客姓，画眉谁解谱宫妆。油车住向西陵柏，玉腕同攀广陌桑。怪底秦家有夫婿，并头花底睡鸳鸯。","dynasty":"明代","title":"无题四首寄呈彭孟阳其四"}
{"author":"张乔","content":"买得兰舟待所思，却扳荷叶写将离。清流溅石去复去，红颊啼烟知未知。前路行踪应借问，隔江潮信尚堪期。君来倘觅留香处，认取同衾解佩诗。","dynasty":"明代","title":"孟阳约予同济泷水为他侣即解维留诗见意"}
{"author":"张乔","content":"为爱冰魂日日过，风前慵舞奈他何。光依顾兔疑奔月，羞拟牵牛与渡河。琼佩夕留穷石影，药房寒隔洞庭波。人间似亦看曾见，三五横塘晚踏歌。","dynasty":"明代","title":"咏水仙"}
{"author":"张乔","content":"梅子矶边水戏新，妆成竞渡缀罗巾。楼船尽载佳公子，帘幕齐开绝艳人。续命每看双缕臂，临风难辨众香身。烟销晚见蛾眉月，疑是湘君此效颦。","dynasty":"明代","title":"珠江午日"}
{"author":"张乔","content":"自怜孤韵不投时，懒学逢迎惹世嗤。笔墨有灵偏伴我，风花无力欲依谁。空宵卧病禅心进，幽梦侵愁瘦影知。得遇梁鸿与偕隐，百年宁负住山期。","dynasty":"明代","title":"漫述"}
{"author":"张乔","content":"披图览记兴犹狂，卧里看山足徜徉。说法石依檀板促，冶游人乱塔灯光。鱼从小港听歌出，花近孤坟作意香。谁向色空曾得悟，生公台畔葬真娘。","dynasty":"明代","title":"阅虎丘志"}
{"author":"张乔","content":"绝代词人美丈夫，豪吟帘月挂珊瑚。官方几借诗城律，兵法谁如笔陈图。海外奇文传鳄徙，袖中长技惜龙屠。君恩定识蛾眉妒，谱向闺帷问有无。","dynasty":"明代","title":"席上赠陈使君"}
{"author":"张乔","content":"自来恩怨本无端，爱即如珠在玉盘。妾命久知飞絮薄，郎心新作落花看。红笺未许传方胜，绣带空教破合欢。谁信栖鸳春梦稳，等閒平地有波澜。","dynasty":"明代","title":"懊憹诗和彭孟阳三首其一"}
{"author":"张乔","content":"每忆双栖畏影单，迫人霜月五更寒。若为别去终成梦，祇是情深易作澜。香艳乞怜心冷尽，繁华骄宠意销残。愁来欲采忘忧草，不佩时难佩亦难。","dynasty":"明代","title":"懊憹诗和彭孟阳三首其二"}
{"author":"张乔","content":"满腔离绪泪成澜，半焰残灯伴晓寒。怀抱不开今日事，梦魂犹泥昨来欢。银绡忍割同心带，宝镜愁窥并影鸾。一尺白罗聊写恨，凭君时展枕前看。","dynasty":"明代","title":"懊憹诗和彭孟阳三首其三"}
{"author":"戴移孝","content":"莫道吴兴事，酸风刺骨寒。相知皆死别，无处问平安。故鬼千家哭，孤城百战难。当时衣上血，今日与谁看？","dynasty":"清代","title":"答人述先君旧事"}
{"author":"戴移孝","content":"已入愚公谷，甘为郑子真。儿孙犹汉腊，晋魏有秦人。读《易》无如《损》，遗安一味贫。更嫌名累汝，笔砚不须亲。","dynasty":"清代","title":"训子"}
{"author":"戴移孝","content":"吾道已沧洲，黄冠学牧牛。有书时挂角，作画笑笼头。短布逢长夜，逃名得上流。一声何处笛，吹尽古今愁。","dynasty":"清代","title":"牧牛"}
{"author":"戴移孝","content":"万古刀镮赤手磨，休将剑术责荆轲。一门争死无完卵，三户偷生作楚歌。不信青蝇还赐吊，堪悲黄雀自投罗。行看沧海扬尘日，才见西山木石多。","dynasty":"清代","title":"惜誓"}
{"author":"戴移孝","content":"双桨渡桃叶，随欢望夫矶。催送来秋浦，夜夜听猿啼。","dynasty":"清代","title":"石城乐其一"}
{"author":"戴移孝","content":"雨落不上天，瓶坠已入井。还欢金错刀，割断辘轳绠。","dynasty":"清代","title":"石城乐其二"}
{"author":"戴移孝","content":"南山射猛虎，北海斩长蛟。生平一双手，出门随所遭。男儿丁乱离，安忍坐蓬蒿。可怜太平人，低头弄钱刀。草木同腐朽，乌知贤与豪！","dynasty":"清代","title":"从军行"}
{"author":"戴移孝","content":"北客南归数千里，闻君适过长干寺。牵衣入寺历讯之，扁舟又向吴淞水。君数贻我书，我未识君面。肠中宛转如车轮，长江漫漫不相见。江上水凫入户啼，衰烟断柳风凄凄。横江破巢不忍归，天涯谁是心相知？正欲拿舟渡江去，闻君复就长干路。君出南城我入城，千万人中恰相遇。城头戎马骄且嘶，与君同著妇人衣。侈言得志此何时，可怜头发如青丝。酌酒寿君跽复起，郁郁钟山气还紫。莫遣腰下青芙蓉，化作双飞入江水。酒酣歌放不可休，记得升州是蒋州。来朝同买钓竿去，矫矫万里随白鸥。","dynasty":"清代","title":"喜遇方三素伯于长干"}
{"author":"曹省","content":"英灵何事卧云深，一举曾空万里阴。阡陌相望苗就槁，苍生应待作商霖。","dynasty":"宋代","title":"壬寅七月二十二日予因过东□少休寿圣时秋阳"}
{"author":"陆肱","content":"雪霜知劲质，今古占嘉名。断砌盘根远，疏林偃盖清。鹤栖何代色，僧老四时声。郁郁心弥久，烟高万井生。","dynasty":"唐代","title":"松"}
{"author":"丘逢甲","content":"春愁难遣强看山，往事惊心泪欲潸。四百万人同一哭，去年今日割台湾。","dynasty":"清代","tags":"古诗三百首，春天，爱国，感伤","title":"春愁"}
{"author":"丘逢甲","content":"满城灯市荡春烟，宝月沉沉隔海天。看到六鳌仙有泪，神山沦没已三年！三年此夕月无光，明月多应在故乡。欲向海天寻月去，五更飞梦渡鲲洋。","dynasty":"清代","tags":"元宵节，月亮","title":"元夕无月"}
{"author":"丘逢甲","content":"一角西峰夕照中，断云东岭雨蒙蒙。林枫欲老柿将熟，秋在万山深处红。","dynasty":"清代","title":"山村即目"}
{"author":"丘逢甲","content":"道是南风竟北风，敢将蹭蹬怨天公。男儿要展回天策，都在千盘百折中。","dynasty":"清代","title":"韩江有感"}
{"author":"丘逢甲","content":"烽火天涯梦，琴尊劫外身。新亭空洒泪，故国莽怀人。文字穷愁贱，交情患难真。客愁无遣处，沧海尚扬尘。","dynasty":"清代","title":"客愁"}
{"author":"丘逢甲","content":"小住为佳耳，仙人况好楼。乡传石窟古，门对铁山秋。县僻无车马，檐低见斗牛。中宵犹看剑，杯酒强消愁。","dynasty":"清代","title":"小住"}
{"author":"丘逢甲","content":"故人今洞主，雄镇古瀛州。白鹿经犹讲，红羊劫未收。秋城明落照，孤塔枕寒流。独客来天末，相思倚柁楼。","dynasty":"清代","title":"潮州喜晤温慕柳同年别后却寄三首其一"}
{"author":"丘逢甲","content":"七载春明别，重逢五岭东。共惊须鬓改，暂喜笑言同。落叶人千里，寒芦雪满篷。相看遽乖隔，归棹大匆匆。","dynasty":"清代","title":"潮州喜晤温慕柳同年别后却寄三首其二"}
{"author":"丘逢甲","content":"程水愁边溯，韩山望里遥。秋风吹古渡，落日满浮桥。沧海使方出，绿林兵未消。过君江上宅，暮雨怅萧萧。","dynasty":"清代","title":"潮州喜晤温慕柳同年别后却寄三首其三"}
{"author":"丘逢甲","content":"云卧沧江晚，浇愁浊酒醒。霜华飘短鬓，风色急长亭。木落林光白，郊寒麦气青。出门吟眺迥，戢影愧鸿冥。","dynasty":"清代","title":"漫题"}
{"author":"吉师老","content":"江岛濛濛烟霭微，绿芜深处刷毛衣。渡头惊起一双去，飞上文君旧锦机。","dynasty":"唐代","title":"鸳鸯"}
{"author":"吉师老","content":"放尔千山万水身，野泉晴树好为邻。啼时莫近潇湘岸，明月孤舟有旅人。","dynasty":"唐代","title":"放猿"}
{"author":"吉师老","content":"妖姬未著石榴裙，自道家连锦水濆。檀口解知千载事，清词堪叹九秋文。翠眉颦处楚边月，画卷开时塞外云。说尽绮罗当日恨，昭君传意向文君。","dynasty":"唐代","title":"看蜀女转昭君变"}
{"author":"吉师老","content":"故国归路赊，春晚在天涯。明月夜来梦，碧山秋到家。开窗闻落叶，远墅见晴鸦。惊起晓庭际，莺啼桃杏花。","dynasty":"唐代","title":"题春梦秋归故里"}
{"author":"吉师老","content":"妖姬未著石榴裙，自道家连锦水濆。檀口解知千载事，清词堪叹九秋文。翠眉颦处楚边月，画卷开时塞外云。说尽绮罗当日恨，昭君传意向文君。","dynasty":"唐代","title":"看蜀女转昭君变"}
{"author":"杨乘","content":"十万人家天堑东，管弦台榭满春风。名归范蠡五湖上，国破西施一笑中。香径自生兰叶小，响廊深映月华空。尊前多暇但怀古，尽日愁吟谁与同。","dynasty":"唐代","title":"吴中书事"}
{"author":"杨乘","content":"故城故垒满江濆，尽是干戈旧苦辛。见此即须知帝力，生来便作太平人。","dynasty":"唐代","title":"建邺怀古"}
{"author":"杨乘","content":"伶俜乖拙两何如，昼泥琴声夜泥书。数拍胡笳弹未熟，故人新命画胡车。","dynasty":"唐代","title":"榜句"}
{"author":"杨乘","content":"竖子未鼎烹，大君尚旰食。风雷随出师，云霞有战色。犒功椎万牛，募勇悬千帛。武士日曳柴，飞将兢执馘。喜气迎捷书，欢声送羽檄。天兵日雄强，桀犬稍离析。贼臂既已断，贼喉既已扼。乐祸但鲸鲵，同恶为肘腋。小大势难侔，逆顺初不敌。违命固天亡，恃险乖长策。虿毒久萌牙，狼顾非日夕。礼貌忽骄狂，疏奏遂指斥。动众岂佳兵，含忍恐无益。鸿恩既已孤，小效不足惜。腐儒一铅刀，投笔时感激。帝阍不敢干，恓恓坐长画。","dynasty":"唐代","title":"甲子岁书事（时会昌四年，讨刘稹也）"}
{"author":"杨乘","content":"六代骄奢地，三春物象繁。灵湖通涨海，天堑隔中原。晓渡高帆驶，阴风巨舰翻。旌旗西日落，戈甲夏云屯。豹变资陈武，龙飞拥晋元。风流前事尽，文物旧仪存。邪侮尝移润，忠贞几度冤。兴亡山兀兀，今古水浑浑。露滴蜂偷蕊，莺啼日到轩。酒肠堆曲糵，诗思绕乾坤。愁梦全无蝶，离忧每愧萱。形骸劳大块，玉石任炎昆。出处宁由己，升沈未足言。且应中圣乐，坐起任昏昏。","dynasty":"唐代","title":"南徐春日怀古"}
{"author":"吴仁卿","content":"兰蕊檀心仙袂香，蝶粉蜂黄宫样妆。紫云娘，彩衣郎，东君配偶，天然是一双。【紫花儿序】丹青模样，冰雪肌肤，锦绣心肠。惊魂未定，好事多妨。堪伤，不做美相知每早使伎俩。左右拦障，笑里藏刀，雪上加霜。【幺】日沉西浦，月转南楼，花暗东墙。尽教人妒，谁敢声扬？参详，但得伊家好觑当。问甚凄凉，苦乐同受，生死难忘。【秃厮儿】分破金钗凤凰，拆开绣带鸳鸯，离怀扰扰愁闷广。不由俺，到黄昏，思量。【尾】近来陡恁无情况，自写你个劳成不良。三两遍问佳期，一千般到说谎。","dynasty":"元代","title":"【越调】梅花引"}
{"author":"吴仁卿","content":"天气融融，和风习习。花发南枝，冰消岸北。庆贺新春，满斟玉液。朝禁阙，施拜礼。舞蹈扬尘，山呼万岁。【紫花儿序】托赖着一人有庆，五谷丰登，四海无敌。寒来暑往，兔走乌飞。节令相催，答贺新正圣节日。愿我皇又添一岁，丰稔年华，太平时世。【小桃红】官清法正古今稀，百姓安无差役。户口增添盗贼息，路不拾遗，托赖着万万岁当今帝。狼烟不起，干戈永退，齐贺凯歌回。【庆元贞】先收了大理，后取了高丽。都收了偏邦小国，一统了江山社稷。【幺】太平无事罢征旗，祝延圣寿做筵席，百官文武两班齐。欢喜无尽期，都吃得醉如泥。【秃厮儿】光禄寺琼浆玉液，尚食局御膳堂食，朝臣一发呼万岁。祝圣寿，庆官里，进金杯。【圣药王】大殿里，设宴会，教坊司承应在丹墀。有舞的，有唱的，有凤箫象板共龙笛，奏一派乐声齐。【尾】愿吾皇永坐在皇宫里，愿吾皇永掌着江山社稷。愿吾皇永穿着飞凤赭黄袍，愿吾皇永坐着万万载盘龙亢金椅。","dynasty":"元代","title":"【越调】斗鹌鹑_天气融融，"}
{"author":"吴仁卿","content":"春三月，夜五更，孤枕梦难成。香销尽，花弄影，此时情，辜负了窗前月明。花前约，月下期，欢笑忽分离。相思害，憔悴死，诉与谁？只有天知地知。乜斜害，药难医，陡峻恶相思。懊悔自，埋怨你，见面时，说几句知心话儿。桃花树，落绛英，和闷过清明。风才定，雨乍晴，绣针停，短叹长吁几声。暮春春云净，芳树晓，花外燕声娇。呼红袖，品玉箫，泛兰桡，十里春风画桥。韶华过，春色休，红瘦绿阴稠。花凝泪，柳带愁，泛兰舟，明日寻芳载酒。湖上舟中句，湖上景，芳酒泛金橙。云初退，月正明，雪初晴，几树梅花弄影。","dynasty":"元代","title":"【商调】梧叶儿_春三月，夜"}
{"author":"吴仁卿","content":"伤春落花风飞去，故枝依旧鲜，月缺终须有再圆。圆，月圆人未圆。朱颜变，几时得重少年？咏蓝采和紫檀敲寒玉，绿袍飘败荷，好个春风蓝采和。歌，人生能几何？乾坤大，小儿休笑他。颂升平太平谁能见？万村桑柘烟，便是风调雨顺年。田，绿云无尽边。穷知县，日高犹自眠。咏樵这家村醪尽，那家醅瓮开，卖了肩头一担柴。口怡，酒钱怀内揣，葫芦住，大家提去来。宿邯郸驿梦中邯郸道，又来走这遭，须不是山人索价高。嘲，虚名无处逃。谁惊觉，晓霜侵鬓毛。咏渊明晋时陶元亮，自负经济才，耻为彭泽一县宰。栽，绕篱黄菊开。传千载，赋一篇《归去来》。崧南秋晚谢公东山卧，有时携妓游，老我松南书满楼。楼外头，乱峰云锦秋。谁为寿？绿鬟双玉舟。道情今人不饮酒，古人安在哉？有酒无花眼倦开。鼓吹台，玉人扶下阶。何妨碍，青春不再来。道人为活计，七件儿为伴侣，茶药琴棋酒画书。世事虚，似草梢擎露珠。还山去，更烧残药炉。太宗凌烟阁，老子邀月楼，便是男儿得志秋。休，几人能到头？杯中酒，胜如关内侯。海棠秋千架，洛阳官宦家，燕子堂深竹映纱。嗏，路人休问他，夕阳下，故宫惊落花。【中吕】上小楼钱塘感旧虚名仕途，微官苟禄。愁里南闽，客里东吴，梦里西湖。到寓居，问士夫，都为鬼录，消磨尽旧时人物。题小卿双渐苏卿告覆，金山题句。行哭行啼，行想行思，行写行读。自应举，赴帝都，双郎何处，又随将贩茶人去。西湖宴饮人凭画阑，舟横锦岸。一线苏堤，两点高峰，四面湖山。玉筝弹，彩袖弯，红牙轻按，直吃的酒阑人散。春日闺怨伤春病体，残春天气。萦损柔肠，蹙损双蛾，瘦损香肌。唤小梅，你快疾，重门深闭，怕莺花笑人憔悴。西湖泛舟骄骢锦鞯，轻罗彩扇。帘卷东风，花绽香云，柳吐晴烟。泛画船，列绮筵，笙箫一片，人都在水晶宫殿。春残离思春光正浓，莺声相送。人云兰堂，尘锁妆台，画罨帘栊。锦帐中，翠被空，无人相共，央及煞绿窗春梦。佳人送别鸳鸯共栖，鸾凤相配。夜放同衾，朝朝同乐，步步相随。猛可里，个厮离，相留无计，登时间粉憔脂悴。佳人话旧幽栏小轩，闲庭深院。同向书帏，共坐吟窗，对理冰弦。想在先，忆去年，今番相见，思量的人眼前活现。青楼妓怨正如鱼似水，早无仁无认。使了钱物，置了鞍马，做了衣袂。使见识，觅厮离，将咱抛弃，闪的人脊筋儿着地。闺庭恨别相知笑他，傍人毁骂。谢馆秦楼，柳陌花街，浪酒闲茶。若到家，下的马，如何干罢？和这吃敲才慢慢的说话。章台怨妓将咱撒开，和人伴怪。误了功名，弃了妻男，废了田宅。想起来，甚颇耐，当时欢爱。都撇在九霄云外。","dynasty":"元代","title":"【南吕】金字经_伤春落花风"}
{"author":"吴仁卿","content":"自悟弃职休官，张良范蠡。释辞了紫绶金章，待看青山绿山。跳出狼虎丛中，不入麒麟画里。想爵禄高，性命危。一个个舍死忘生，争宣竞敕。【紫花儿序】你都待重裀而卧，列鼎而食，不如我拂袖而归。急流中勇退，见贤思齐。当日个，宁武子左丘明孔仲尼。邦有道则仕，邦无道则废，齐魏里使煞个孙庞，殷商中饿杀了夷齐。【鬼三台】看了些英雄辈，争闲气，为功名将命亏。笑豫让，叹鉏麑，待图个甚的？论功劳胜似燕乐毅，论才学不如晋李仪。常言道才广妨身，官高害己。【圣药王】我如今近七十，才晓得，方知道老而不死是为贼。指鹿做马，唤凤做鸡。葫芦今后大家提，想谁别辨个是和非。【调笑令】为甚每日醉如泥，除睡人间总不知。戒之在得因何意，老不必争名夺利。黄金垛到北斗齐，也跳不出是处轮回。【圣药王】赤紧的乌紧飞，兔紧催，暂时相赏莫相违。菊满篱，酒满杯。当吃得席前花影坐间移，白发故人稀。【尾】想当日子房公会觅全身计，一个识空便抽头的范蠡。归山去的待看翠巍巍千丈岭头云，归湖的待看绿湛湛长江万顷水。","dynasty":"元代","title":"【越调】斗鹌鹑_自悟弃职休"}
{"author":"吴仁卿","content":"叹世风尘天外飞沙，日月窗间过马。风俗扫地伤王化，谁正人伦大雅？","dynasty":"元代","title":"【中吕】醉高歌_叹世风尘天"}
{"author":"吴仁卿","content":"闲乐泛浮槎，寄生涯，长江万里秋风驾。稚子和烟煮嫩茶，老妻带月包新鲊，醉时闲话。利名无，宦情疏，彭泽升半微官禄。蠹鱼食残架上书，晓霜荒尽篱边菊，罢官归去。暮云遮，雁行斜，渔人独钓寒江雪。万木天寒冻欲折，一枝冷艳开清绝，竹篱茅舍。选知音，日相寻，山间林下官无禁。闲后读书困后吟，醉时睡足醒时饮，不狂图甚。","dynasty":"元代","title":"【双调】拨不断_闲乐泛浮槎"}
{"author":"吴仁卿","content":"惜春幽鸟正调舌，怯春归似有伤嗟。虚檐凭得栏干暖，落花风里，游丝天外，远翠千叠。【望江南】音书断，人远路途赊。芳草啼残锦鹧鸪，粉墙飞困玉胡蝶，日暮正愁绝。【好观音】帘卷东风飘香雪，绮窗下翠屏横遮，庭院深沉袅篆斜。正黄昏，燕子来时节。【随煞】银烛高烧从今夜，好风光未可轻别。留得东君少住些，惟恐怕西园海棠谢。闺情梁燕语呢喃，九十日春色过三。东风满院杨花谢，离情正苦，归情未准，鬼病将担。【归塞北】从别后，天北隔天南。玉腕消香金钏憁，柳腰束素翠裙搀，赢得瘦岩岩。【好观音】信步闲庭院阑槛，荷钱小池面挼蓝。点检芳从总不堪，正蜻蜓雨过波纹蘸。【幺】绿树成阴和烟暗，近香街羞对宜男。锦字书成粉泪缄，怕黄昏梦里将人赚。【尾】窗下尘蒙青鸾鉴，问章台何处停骖？薄幸才郎不顾咱，有谁画青山两眉淡？","dynasty":"元代","title":"【大石调】青杏子_惜春幽鸟正"}
{"author":"于敖","content":"玉绳河汉晓纵横，万籁潜收莺独鸣。能将百啭清心骨，宁止闲窗梦不成。","dynasty":"唐代","title":"闻莺"}
{"author":"杨广","content":"辽东海北翦长鲸，风云万里清。方当销锋散马牛，旋师宴镐京。前歌后舞振军威，饮至解戎衣。判不徒行万里去，空道五原归。秉旄仗节定辽东，俘馘变夷风。清歌凯捷九都水，归宴洛阳宫。策功行赏不淹留，全军藉智谋。讵似南宫复道上，先封雍齿侯。","dynasty":"隋代","tags":"乐府，战争","title":"纪辽东二首"}
{"author":"杨广","content":"肃肃秋风起，悠悠行万里。万里何所行，横漠筑长城。岂台小子智，先圣之所营。树兹万世策，安此亿兆生。讵敢惮焦思，高枕于上京。北河见武节，千里卷戎旌。山川互出没，原野穷超忽。撞金止行阵，鸣鼓兴士卒。千乘万旗动，饮马长城窟。秋昏塞外云，雾暗关山月。缘岩驿马上，乘空烽火发。借问长城侯，单于入朝谒。浊气静天山，晨光照高阙。释兵仍振旅，要荒事万举。饮至告言旋，功归清庙前。","dynasty":"隋代","tags":"豪放","title":"饮马长城窟行"}
{"author":"杨广","content":"寒鸦飞数点，流水绕孤村。斜阳欲落处，一望黯消魂。","dynasty":"隋代","tags":"秋天，抒情，孤寂","title":"失题"}
{"author":"杨广","content":"暮江平不动，春花满正开。流波将月去，潮水带星来。夜露含花气，春潭漾月晖。汉水逢游女，湘川值二妃。","dynasty":"隋代","title":"春江花月夜二首"}
{"author":"杨广","content":"夜露含花气，春潭瀁月晖。汉水逢游女，湘川值两妃。","dynasty":"隋代","title":"春江花月夜二首其二"}
{"author":"杨广","content":"鹿塞鸿旗驻，龙庭翠辇回。毡帷望风举，穹庐向日开。呼韩顿颡至，屠耆接踵来。索辫擎膻肉，韦鞲献酒杯。如何汉天子，空上单于台。","dynasty":"隋代","title":"云中受突厥主朝宴席赋诗"}
{"author":"杨广","content":"雨罢春光润，日落暝霞晖。海榴舒欲尽，山樱开未飞。清音出歌扇，浮香飘舞衣。翠帐全临户，金屏半隐扉。风花意无极，芳树晓禽归。","dynasty":"隋代","title":"宴东堂诗"}
{"author":"杨广","content":"伯煚朝继重，夏侯亲遇深。贵耳唯闻古，贱目讵知今。早𢶏劲草质，久有背淮心。扫逆黎山外，振旅河之阴。功已书王府，留情太仆箴。","dynasty":"隋代","title":"赐史祥诗"}
{"author":"杨广","content":"晋家山吏部，魏代卢尚书。莫言先哲异，奇才并佐予。学行敦时俗，道素乃冲虚。纳言云阁上，礼仪皇运初。彝伦欣有叙，垂拱事端居。","dynasty":"隋代","title":"赐牛弘诗"}
{"author":"杨广","content":"参翰长洲苑，侍讲肃成门。名理穷研核，英华恣讨论。实录资平允，传芳导后昆。","dynasty":"隋代","title":"赐诸葛颖"}
{"author":"杨广","content":"平淮既淼淼，晓雾复霏霏。淮甸未分色，泱漭共晨晖。晴霞转孤屿，锦帆出长圻。潮鱼时跃浪，沙禽鸣欲飞。会待高秋晚，愁因逝水归。","dynasty":"隋代","title":"早渡淮诗"}
{"author":"杨广","content":"西征乃届此，山路亦悠悠。地干纪灵异，同穴吐洪流。滥觞何足拟，浮槎难可俦。惊波鸣涧石，澄岸泻岩楼。滔滔下狄县，淼淼肆神州。长林啸白兽，云径想青牛。风归花叶散，日举烟雾收。直为求人隐，非穷辙迹游。","dynasty":"隋代","title":"临渭源诗"}
{"author":"杨广","content":"东都礼仪举，西京冠盖归。是月春之季，花柳相依依。云跸清驰道，雕辇御晨晖。嘹亮铙笳奏，葳蕤旌旆飞。后乘趋文雅，前驱厉武威。","dynasty":"隋代","title":"还京师诗"}
{"author":"杨广","content":"天净宿云卷，日举长川旦。飒洒林花落，逶迤风柳散。孤鹤近追群，啼莺远相唤。莲舟水处尽，画轮途始半。江浐各自遥，东西并兴叹。已熏禅慧力，复藉金丹捍。有异三川游，曾非四门观。于焉履妙道，超然登彼岸。","dynasty":"隋代","title":"舍舟登陆示慧日道场玉清玄坛德众诗"}
{"author":"杨广","content":"梵宫既隐隐，灵岫亦沈沈。平郊送晚日，高峰落远阴。回幡飞曙岭，疏钟响昼林。蝉鸣秋气近，泉吐石溪深。抗迹禅枝地，发念菩提心。","dynasty":"隋代","title":"谒方山灵岩寺诗"}
{"author":"杨广","content":"团团素月净，翛翛夕景清。谷泉惊暗石，松风动夜声。披衣出荆户，蹑履步山楹。欣睹明党亮，喜见泰阶平。觜参犹可识，牛女尚分明。更移斗柄转，夜久天河横。徘徊不能寐，参差几种情。","dynasty":"隋代","title":"月夜观星诗"}
{"author":"杨广","content":"孟轲叙游圣，枚乘说愈疾。逖听乃前闻，临深验兹日。浮天迥无岸，含灵固非一。委输百谷归，朝宗万川溢。分城碧雾晴，连洲彩云密。欣同夫子观，深愧玄虚笔。","dynasty":"隋代","title":"季秋观海诗"}
{"author":"杨广","content":"碧海虽欣瞩，金台空有闻。远水翻如岸，遥山倒似云。断涛还共合，连浪或时分。驯鸥旧可狎，卉木足为群。方知小姑射，谁复语临汾。","dynasty":"隋代","title":"望海诗"}
{"author":"杨广","content":"迁朔欲之衡，忽投罻罗里。既以羁华绊，仍持献君子。青骹固绝俦，素羽诚难拟。深目表兹称，阔臆斯为美。惊兽不及奔，猜禽无暇起。虽蒙鞲上荣，无复凌云志。","dynasty":"隋代","title":"咏鹰诗"}
{"author":"杨广","content":"三元建上京，六佾宴吴城。朱庭容卫肃，青天春气明。朝光动剑彩，长阶分佩声。酒阑钟磬息，欣观礼乐成。","dynasty":"隋代","title":"献岁燕宫臣诗"}
{"author":"杨广","content":"法轮天上转，梵声天上来。灯树千光照，花焰七枝开。月影凝流水，春风含夜梅。幡动黄金地，钟发琉璃台。","dynasty":"隋代","title":"正月十五日于通衢建灯夜升南楼诗"}
{"author":"杨广","content":"洛阳春稍晚，四望满春晖。杨叶行将暗，桃花落未稀。窥檐燕争人，穿林鸟乱飞。唯当关塞者，溽露方沾衣。","dynasty":"隋代","title":"晚春诗"}
{"author":"杨广","content":"故年秋始去，今年秋复来。露浓山气冷，风急蝉声哀。鸟击初移树，鱼寒欲隐苔。断雾时通日，残云尚作雷。","dynasty":"隋代","title":"悲秋诗"}
{"author":"杨广","content":"不觉岁将尽，已复入长安。月影含冰冻，风声凄夜寒。江海波涛壮，崤潼坂险难。无因寄飞翼，徒欲动和銮。","dynasty":"隋代","title":"冬夜诗"}
{"author":"杨广","content":"夏潭荫修竹，高岸坐长枫。日落沧江静，云散远山空。鹭飞林外白，莲开水上红。逍遥有馀兴，怅望情不终。","dynasty":"隋代","title":"夏日临江诗"}
{"author":"杨广","content":"古松惟一树，森竦讵成林。独留麈尾影，犹横偃盖阴。云来聚云色，风度杂风音。孤生小庭里，尚表岁寒心。","dynasty":"隋代","title":"北乡古松树诗"}
{"author":"杨广","content":"求归不得去，真成遭个春。鸟声争劝酒，梅花笑杀人。","dynasty":"隋代","title":"幸江都作诗"}
{"author":"杨广","content":"寒雅飞数点，流水绕孤村。斜阳欲落处，一望黯消魂。","dynasty":"隋代","title":"诗"}
{"author":"杨广","content":"白马金贝装，横行辽水傍。问是谁家子，宿卫羽林郎。文犀六属铠，宝剑七星光。山虚弓响彻，地迥角声长。宛河推勇气，陇蜀擅威强。轮台受降虏，高阙剪名王。射熊入飞观，校猎下长杨。英名欺卫霍，智策蔑平良。岛夷时失礼，卉服犯边疆。徵兵集蓟北，轻骑出渔阳。进军随日晕，挑战逐星芒。阵移龙势动，营开虎翼张。冲冠入死地，攘臂越金汤。尘飞战鼓急，风交征旆扬。转斗平华地，追奔扫大方。本持身许国，况复武功彰。会令千载后，流誉满旗常。","dynasty":"隋代","title":"白马篇"}
{"author":"杨广","content":"辽东海北剪长鲸。风云万里清。方当销锋散马牛。旋师宴镐京。前歌后舞振军威。饮至解戎衣。判不徒行万里去。空道五原归。","dynasty":"隋代","title":"纪辽东二首"}
{"author":"杨广","content":"秉旄伏节定辽东。俘馘变夷风。清歌凯捷九都水。归宴雒阳宫。策功行赏不淹留。全军藉智谋。讵似南宫复道上。先封雍齿侯。","dynasty":"隋代","title":"纪辽东二首其二"}
{"author":"杨广","content":"汉使出燕然，愁闺夜不眠。易制残灯下，鸣砧秋月前。","dynasty":"隋代","title":"锦石捣流黄二首其一"}
{"author":"杨广","content":"今夜长城下，云昏月应暗。谁见倡楼前，心悲不成惨。","dynasty":"隋代","title":"锦石捣流黄二首其二"}
{"author":"杨广","content":"禁苑百花新，佳期游上春。轻身赵皇后，歌曲李夫人。","dynasty":"隋代","title":"喜春游歌二首其一"}
{"author":"杨广","content":"步缓知无力，脸曼动馀娇。锦袖淮南舞，宝袜楚宫腰。","dynasty":"隋代","title":"喜春游歌二首其二"}
{"author":"杨广","content":"青春上阳月，结伴戏京华。龙媒玉珂马，凤轸绣香车。水映临桥树，风吹夹路花。日昏欢宴罢，相将归狭斜。","dynasty":"隋代","title":"杨叛儿曲"}
{"author":"杨广","content":"扬州旧处可淹留，台榭高明复好游。风亭芳树迎早夏，长皋麦陇送馀秋。渌潭桂楫浮青雀，果下金鞍跃紫骝。绿觞素蚁流霞饮，长袖清歌乐戏州。","dynasty":"隋代","title":"江都宫乐歌"}
{"author":"杨广","content":"雨从天上落，水从桥下流。拾得娘裙带，同心结两头。","dynasty":"隋代","title":"江陵女歌"}
{"author":"杨广","content":"舳舻千里泛归舟，言旋旧镇下扬州。借问扬州在何处，淮南江北海西头。六辔聊停御百丈，暂罢开山歌棹讴。讵似江东掌间地，独自称言鉴里游。","dynasty":"隋代","title":"泛龙舟"}
{"author":"杨广","content":"洛阳城边朝日晖，天渊池前春燕归。含露桃花开未飞，临风杨柳自依依。小苑花红洛水绿，清歌宛转繁弦促。长袖逶迤动珠玉，千年万岁阳春曲。","dynasty":"隋代","title":"四时白纻歌二首其一东宫春"}
{"author":"杨广","content":"黄梅雨细麦秋轻，枫叶萧萧江水平。飞楼绮观轩若惊，花簟罗帏当夜清。菱潭落日双凫舫，绿水红妆两摇渌。还似扶桑碧海上，谁肯空歌采莲唱。","dynasty":"隋代","title":"四时白纻歌二首其二江都夏"}
{"author":"杨广","content":"三月三日向红头，正见鲤鱼波上游。意欲垂钩往撩取，恐是蛟龙还复休。","dynasty":"隋代","title":"凤艒歌"}
{"author":"杨广","content":"北陆玄冬盛，南至晷漏长。端拱朝万国，守文继百王。至德惭日用，治道愧时康。新邑建嵩岳，双阙临洛阳。圭景正八表，道路均四方。碧空霜华净，朱庭皎日光。缨佩既济济，钟鼓何锽锽。文戟翊高殿，采眊分修廊。元首乏明哲，股肱贵惟良。舟楫行有寄，庶此王化昌。","dynasty":"隋代","title":"冬至乾阳殿受朝诗"}
{"author":"杨广","content":"洞府凝玄液，灵山体自然。俯临沧海岛，回出大罗天。八行分宝树，十丈散芳莲。悬居烛日月，天步役风烟。蹑记书金简，乘空诵玉篇。冠法二仪立，佩带五星连。琼轩觯甘露，瑜井挹膏泉。南巢息云马，东海戏桑田。回旗游八极，飞轮入九玄。高蹈虚无外，天地乃齐年。","dynasty":"隋代","title":"步虚词二首其一"}
{"author":"杨广","content":"总辔行无极，相推凌太虚。翠霞承凤辇，碧雾翼龙舆。轻举金台上，高会玉林墟。朝游度圆海，夕宴下方诸。","dynasty":"隋代","title":"步虚词二首其二"}
{"author":"李珣","content":"古庙依青嶂，行宫枕碧流。水声山色锁妆楼。往事思悠悠。云雨朝还暮，烟花春复秋。啼猿何必近孤舟。行客自多愁。","dynasty":"唐代","tags":"宋词三百首，婉约，寺庙，山水，行舟，怀念","title":"巫山一段云·古庙依青嶂"}
{"author":"李珣","content":"荻花秋，潇湘夜，橘洲佳景如屏画。碧烟中，明月下，小艇垂纶初罢。水为乡，篷作舍，鱼羹稻饭常餐也。酒盈杯，书满架，名利不将心挂。","dynasty":"五代","tags":"秋天，写景，归隐","title":"渔歌子·荻花秋"}
{"author":"李珣","content":"乘彩舫，过莲塘，棹歌惊起睡鸳鸯。游女带花偎伴笑，争窈窕，竞折团荷遮晚照。","dynasty":"唐代","tags":"宋词三百首，婉约，少女","title":"南乡子·乘彩舫"}
{"author":"李珣","content":"云带雨，浪迎风，钓翁回棹碧湾中。春酒香熟鲈鱼美，谁同醉？缆却扁舟篷底睡。","dynasty":"五代","tags":"渔人，生活","title":"南乡子·云带雨"}
{"author":"李珣","content":"楚山青，湘水绿，春风澹荡看不足。草芊芊，花簇簇，渔艇棹歌相续。信浮沉，无管束，钓回乘月归湾曲。酒盈尊，云满屋，不见人间荣辱。","dynasty":"五代","title":"渔歌子·楚山青"}
{"author":"李珣","content":"柳垂丝，花满树，莺啼楚岸春天暮。棹轻舟，出深浦，缓唱渔郎归去。罢垂纶，还酌醑，孤村遥指云遮处。下长汀，临深渡，惊起一行沙鹭。","dynasty":"五代","tags":"纪游，写景，渔人，归家","title":"渔歌子·柳垂丝"}
{"author":"李珣","content":"楚山青，湘水渌，春风澹荡看不足。草芊芊，花簇簇，渔艇棹歌相续¤信浮沉，无管束，钓回乘月归湾曲。酒盈尊，云满屋，不见人间荣辱。荻花秋，潇湘夜，橘洲佳景如屏画。碧烟中，明月下，小艇垂纶初罢¤水为乡，蓬作舍，鱼羹稻饭常餐也。酒盈杯，书满架，名利不将心挂。柳垂丝，花满树，莺啼楚岸春天暮。棹轻舟，出深浦，缓唱渔郎归去¤罢垂纶，还酌醑，孤村遥指云遮处。下长汀，临深渡，惊起一行沙鹭。九疑山，三湘水，芦花时节秋风起。水云间，山月里，棹月穿云游戏¤鼓清琴，倾渌蚁，扁舟自得逍遥志。任东西，无定止，不议人间醒醉。","dynasty":"唐代","title":"渔歌子"}
{"author":"李珣","content":"相见处，晚晴天，刺桐花下越台前。暗里回眸深属意，遗双翠，骑象背人先过水。","dynasty":"五代","tags":"写人，少女，爱情","title":"南乡子·相见处"}
{"author":"李珣","content":"山果熟，水花香，家家风景有池塘。木兰舟上珠帘卷，歌声远，椰子酒倾鹦鹉盏。","dynasty":"五代","tags":"写景，江南，生活，人民","title":"南乡子·山果熟"}
{"author":"李珣","content":"雨渍花零，红散香凋池两岸。别情遥，春歌断，掩银屏。孤帆早晚离三楚，闲理钿筝愁几许。曲中情，弦上语，不堪听！","dynasty":"五代","tags":"离别，愁思","title":"酒泉子·雨渍花零"}
{"author":"李珣","content":"志在烟霞慕隐沦，功成归看五湖春。一叶舟中吟复醉，云水。此时方识自由身。花岛为邻鸥作侣，深处。经年不见市朝人。已得希夷微妙旨，潜喜。荷衣蕙带绝纤尘。","dynasty":"五代","tags":"写景，抒情，述志，悠闲","title":"定风波·志在烟霞慕隐沦"}
{"author":"李珣","content":"烟漠漠，雨凄凄，岸花零落鹧鸪啼。远客扁舟临野渡，思乡处，潮退水平春色暮。兰桡举，水文开，竞携藤笼采莲来。回塘深处遥相见，邀同宴，渌酒一卮红上面。归路近，扣舷歌，采真珠处水风多。曲岸小桥山月过，烟深锁，豆蔻花垂千万朵。乘彩舫，过莲塘，棹歌惊起睡鸳鸯。带香游女偎伴笑，争窈窕，竞折团荷遮晚照。倾绿蚁，泛红螺，闲邀女伴簇笙歌。避暑信船轻浪里，闲游戏，夹岸荔支红蘸水。云带雨，浪迎风，钓翁回棹碧湾中。春酒香熟鲈鱼美，谁同醉？缆却扁舟篷底睡。沙月静，水烟轻，芰荷香里夜船行。绿鬟红脸谁家女，遥相顾，缓唱棹歌极浦去。渔市散，渡船稀，越南云树望中微。行客待潮天欲暮，送春浦，愁听猩猩啼瘴雨。拢云髻，背犀梳，焦红衫映绿罗裾。越王台下春风暖，花盈岸，游赏每邀邻女伴。相见处，晚晴天，刺桐花下越台前。暗里回眸深属意，遗双翠，骑象背人先过水。携笼去，采菱归，碧波风起雨霏霏。趁岸小船齐棹急，罗衣湿，出向桄榔树下立。云髻重，葛衣轻，见人微笑亦多情。拾翠采珠能几许，来还去，争及村居织机女。登画舸，泛清波，采莲时唱采莲歌。拦棹声齐罗袖敛，池光飐，惊起沙鸥八九点。双髻坠，小眉弯，笑随女伴下春山。玉纤遥指花深处，争回顾，孔雀双双迎日舞。红豆蔻，紫玫瑰，谢娘家接越王台。一曲乡歌齐抚掌，堪游赏，酒酌螺杯流水上。山果熟，水花香，家家风景有池塘。木兰舟上珠帘卷，歌声远，椰子酒倾鹦鹉盏。新月上，远烟开，惯随潮水采珠来。棹穿花过归溪口，酤春酒，小艇缆牵垂岸柳。","dynasty":"唐代","title":"南乡子"}
{"author":"李珣","content":"春山夜静，愁闻洞天疏磬。玉堂虚，细雾垂珠佩，轻烟曳翠裾。对花情脉脉，望月步徐徐。刘阮今何处？绝来书！","dynasty":"五代","tags":"写人，道士，抒情","title":"女冠子·春山夜静"}
{"author":"李珣","content":"回塘风起波文细，刺桐花里门斜闭。残日照平芜，双双飞鹧鸪。征帆何处客？相见还相隔。不语欲魂销，望中烟水遥。","dynasty":"五代","tags":"写景，女子，思念","title":"菩萨蛮·回塘风起波文细"}
{"author":"李珣","content":"烟漠漠，雨凄凄，岸花零落鹧鸪啼。远客扁舟临野渡，思乡处，潮退水平春色暮。","dynasty":"五代","tags":"江南，写景，抒情，思乡","title":"南乡子·烟漠漠"}
{"author":"李珣","content":"新月上，远烟开。惯随潮水采珠来。棹穿花过归溪口。沽春酒。小艇缆牵垂岸柳。","dynasty":"五代","tags":"写景，写人，抒情，悠闲","title":"南乡子·新月上"}
{"author":"李珣","content":"有客经巫峡，停桡向水湄。楚王曾此梦瑶姬，一梦杳无期¤尘暗珠帘卷，香销翠幄垂。西风回首不胜悲，暮雨洒空祠。古庙依青嶂，行宫枕碧流。水声山色锁妆楼，往事思悠悠¤云雨朝还暮，烟花春复秋。啼猿何必近孤舟，行客自多愁。","dynasty":"唐代","title":"巫山一段云"}
{"author":"李珣","content":"红藕花香到槛频，可堪闲忆似花人，旧欢如梦绝音尘。翠叠画屏山隐隐，冷铺文簟水潾潾，断魂何处一蝉新？","dynasty":"五代","tags":"写景，抒情，爱情，思念","title":"浣溪沙·红藕花香到槛频"}
{"author":"李珣","content":"入夏偏宜澹薄妆，越罗衣褪郁金黄，翠钿檀注助容光。相见无言还有恨，几回判却又思量，月窗香径梦悠飏。","dynasty":"五代","tags":"爱情，女子，怀人，思念","title":"浣溪沙·入夏偏宜澹薄妆"}
{"author":"李珣","content":"回塘风起波文细，刺桐花里门斜闭。残日照平芜，双双飞鹧鸪¤征帆何处客，相见还相隔。不语欲魂销，望中烟水遥。等闲将度三春景，帘垂碧砌参差影。曲槛日初斜，杜鹃啼落花¤恨君容易处，又话潇湘去。凝思倚屏山，泪流红脸斑。隔帘微雨双飞燕，砌花零落红深浅。捻得宝筝调，心随征棹遥¤楚天云外路，动便经年去。香断画屏深，旧欢何处寻。","dynasty":"唐代","title":"菩萨蛮"}
{"author":"李珣","content":"寂寞青楼，风触绣帘珠碎撼。月朦胧，花暗澹，锁春愁¤寻思往事依稀梦，泪脸露桃红色重。鬓欹蝉，钗坠凤，思悠悠。雨渍花零，红散香凋池两岸。别情遥，春歌断，掩银屏¤孤帆早晚离三楚，闲理钿筝愁几许。曲中情，弦上语，不堪听。秋雨连绵，声散败荷丛里，那堪深夜枕前听，酒初醒¤牵愁惹思更无停，烛暗香凝天欲曙。细和烟，冷和雨，透帘旌。秋月婵娟，皎洁碧纱窗外，照花穿竹冷沉沉，印池心¤凝露滴，砌蛩吟。惊觉谢娘残梦，夜深斜傍枕前来，影徘徊。","dynasty":"唐代","title":"酒泉子"}
{"author":"李珣","content":"入夏偏宜澹薄妆，越罗衣褪郁金黄，翠钿檀注助容光¤相见无言还有恨，几回判却又思量，月窗香径梦悠飏.晚出闲庭看海棠，风流学得内家妆，小钗横戴一枝芳¤镂玉梳斜云鬓腻，缕金衣透雪肌香，暗思何事立残阳。访旧伤离欲断魂，无因重见玉楼人，六街微雨镂香尘¤早为不逢巫峡梦，那堪虚度锦江春，遇花倾酒莫辞频。红藕花香到槛频，可堪闲忆似花人，旧欢如梦绝音尘¤翠叠画屏山隐隐，冷铺文簟水潾潾，断魂何处一蝉新。","dynasty":"唐代","title":"浣溪沙"}
{"author":"李珣","content":"金缕翠钿浮动，妆罢小窗圆梦。日高时，春已老，人来到。满地落花慵扫。无语倚屏风，泣残红。马上见时如梦，认得脸波相送。柳堤长，无限意，夕阳里。醉把金鞭欲坠。归去想娇娆，暗魂销。","dynasty":"唐代","title":"西溪子"}
{"author":"李珣","content":"星高月午，丹桂青松深处。醮坛开，金磬敲清露，珠幢立翠苔¤步虚声缥缈，想像思徘徊。晓天归去路，指蓬莱。春山夜静，愁闻洞天疏磬。玉堂虚，细雾垂珠佩，轻烟曳翠裾¤对花情脉脉，望月步徐徐。刘阮今何处，绝来书。","dynasty":"唐代","title":"女冠子"}
{"author":"李珣","content":"后庭寂寂日初长，翩翩蝶舞红芳。绣帘垂地，金鸭无香。谁知春思如狂，忆萧郎。等闲一去，程遥信断，五岭三湘¤休开鸾镜学宫妆，可能更理笙簧。倚屏凝睇，泪落成行。手寻裙带鸳鸯，暗思量。忍孤前约，教人花貌，虚老风光。","dynasty":"唐代","title":"中兴乐"}
{"author":"李珣","content":"水接衡门十里馀，信船归去卧看书。轻爵禄，慕玄虚，莫道渔人只为鱼。避世垂纶不记年，官高争得似君闲。倾白酒，对青山，笑指柴门待月还。棹警鸥飞水溅袍，影侵潭面柳垂绦。终日醉，绝尘劳，曾见钱塘八月涛。","dynasty":"唐代","title":"杂歌谣辞。渔父歌"}
{"author":"李珣","content":"春日迟迟思寂寥，行客关山路遥。琼窗时听语莺娇，柳丝牵恨一条条¤休晕绣，罢吹箫，貌逐残花暗凋。同心犹结旧裙腰，忍孤风月度良宵。露滴幽庭落叶时，愁聚萧娘柳眉。玉郎一去负佳期，水云迢递雁书迟¤屏半掩，枕斜欹，蜡泪无言对垂。吟跫断续漏频移，入窗明月鉴空帏。","dynasty":"唐代","title":"望远行"}
{"author":"李珣","content":"去去，何处，迢迢巴楚，山水相连。朝云暮雨，依旧十二峰前，猿声到客船¤愁肠岂异丁香结，因离别，故国音书绝。想佳人花下。对明月春风，恨应同。春暮，微雨，送君南浦，愁敛双蛾。落花深处，啼鸟似逐离歌，粉檀珠泪和¤临流更把同心结。情哽咽，后会何时节？不堪回首相望，已隔汀洲，橹声幽。","dynasty":"唐代","title":"河传"}
{"author":"李珣","content":"金笼莺报天将曙，惊起分飞处。夜来潜与玉郎期，多情不觉酒醒迟，失归期¤映花避月遥相送，腻髻偏垂凤。却回娇步入香闺，倚屏无语撚云篦，翠眉低。","dynasty":"唐代","title":"虞美人"}
{"author":"李珣","content":"帘卷池心小阁虚，暂凉闲步徐徐。芰荷经雨半凋疏。拂堤垂柳，蝉噪夕阳馀¤不语低鬟幽思远，玉钗斜坠双鱼。几回偷看寄来书。离情别恨，相隔欲何如。莺报帘前暖日红，玉炉残麝犹浓。起来闺思尚疏慵。别愁春梦，谁解此情悰¤强整娇姿临宝镜，小池一朵芙蓉。旧欢无处再寻踪。更堪回顾，屏画九疑峰。","dynasty":"唐代","title":"临江仙"}
{"author":"李珣","content":"兰桡举，水文开，竞携藤笼采莲来。回塘深处遥相见，邀同宴，渌酒一卮红上面。","dynasty":"唐代","title":"南乡子其二"}
{"author":"李珣","content":"归路近，扣舷歌，采真珠处水风多。曲岸小桥山月过，烟深锁，豆蔻花垂千万朵。","dynasty":"唐代","title":"南乡子其三"}
{"author":"李珣","content":"乘綵舫，过莲塘，棹歌惊起睡鸳鸯。带香游女偎伴笑，争窈窕，竞折团荷遮晚照。","dynasty":"唐代","title":"南乡子其四"}
{"author":"李珣","content":"倾绿蚁，泛红螺，闲邀女伴簇笙歌。避暑信船轻浪里，闲游戏，夹岸荔支红蘸水。","dynasty":"唐代","title":"南乡子其五"}
{"author":"李珣","content":"沙月静，水烟轻，芰荷香里夜船行。绿鬟红脸谁家女，遥相顾，缓唱棹歌极浦去。","dynasty":"唐代","title":"南乡子其七"}
{"author":"李珣","content":"渔市散，渡船稀，越南云树望中微。行客待潮天欲暮，送春浦，愁听猩猩啼瘴雨。","dynasty":"唐代","title":"南乡子其八"}
{"author":"李珣","content":"拢云髻，背犀梳，焦红衫映绿罗裾。越王台下春风暖，花盈岸，游赏每邀邻女伴。","dynasty":"唐代","title":"南乡子其九"}
{"author":"李珣","content":"云髻重，葛衣轻，见人微笑亦多情。拾翠采珠能几许，来还去，争及村居织机女。","dynasty":"唐代","title":"南乡子其十二"}
{"author":"李珣","content":"登画舸，泛清波，采莲时唱采莲歌。拦棹声齐罗袖敛，池光飐，惊起沙鸥八九点。","dynasty":"唐代","title":"南乡子其十三"}
{"author":"李珣","content":"双髻坠，小眉弯，笑随女伴下春山。玉纤遥指花深处，争回顾，孔雀双双迎日舞。","dynasty":"唐代","title":"南乡子其十四"}
{"author":"李珣","content":"红豆蔻，紫玫瑰，谢娘家接越王台。一曲乡歌齐抚掌，堪游赏，酒酌螺杯流水上。","dynasty":"唐代","title":"南乡子其十五"}
{"author":"李珣","content":"马上见时如梦，认得脸波相送。柳堤长，无限意，夕阳里，醉把金鞭欲坠。归去想娇娆，暗魂销。","dynasty":"唐代","title":"西溪子其二"}
{"author":"李珣","content":"星高月午，丹桂青松深处，醮坛开。金磬敲清露，珠幢立翠苔。步虚声缥缈，想像思徘徊。晓天归去路，指蓬莱。","dynasty":"唐代","title":"女冠子其一"}
{"author":"李珣","content":"秋雨连绵，声散败荷丛里。那堪深夜枕前听，酒初醒。牵愁惹思更无停，烛暗香凝天欲曙。细和烟，冷和雨，透帘旌。","dynasty":"唐代","title":"酒泉子其三"}
{"author":"李珣","content":"秋月婵娟，皎洁碧纱窗外。照花穿竹冷沈沈，印池心。凝露滴，砌蛩吟。惊觉谢娘残梦，夜深斜傍枕前来，影徘徊。","dynasty":"唐代","title":"酒泉子其四"}
{"author":"李珣","content":"晚出闲庭看海棠，风流学得内家妆，小钗横戴一枝芳。镂玉梳斜云鬓腻，缕金衣透雪肌香，暗思何事立残阳。","dynasty":"唐代","title":"浣溪沙其二"}
{"author":"李珣","content":"访旧伤离欲断魂，无因重见玉楼人，六街微雨镂香尘。早为不逢巫峡梦，那堪虚度锦江春，遇花倾酒莫辞频。","dynasty":"唐代","title":"浣溪沙其三"}
{"author":"李珣","content":"等闲将度三春景，帘垂碧砌参差影。曲槛日初斜，杜鹃啼落花。恨君容易处，又话潇湘去。凝思倚屏山，泪流红脸斑。","dynasty":"唐代","title":"菩萨蛮其二"}
{"author":"李珣","content":"隔帘微雨双飞燕，砌花零落红深浅。捻得宝筝调，心随征棹遥。楚天云外路，动便经年去。香断画屏深，旧欢何处寻。","dynasty":"唐代","title":"菩萨蛮其三"}
{"author":"李珣","content":"九疑山，三湘水，芦花时节秋风起。水云间，山月里，棹月穿云游戏。鼓清琴，倾渌蚁，扁舟自得逍遥志。任东西，无定止，不议人间醒醉。","dynasty":"唐代","title":"渔歌子其四"}
{"author":"李珣","content":"露滴幽庭落叶时，愁聚萧娘柳眉。玉郎一去负佳期，水云迢遰雁书迟。屏半掩，枕斜欹，蜡泪无言对垂。吟蛩断续漏频移，入窗明月鉴空帏。","dynasty":"唐代","title":"望远行其二"}
{"author":"李珣","content":"春暮，微雨。送君南浦，愁敛双蛾。落花深处，啼鸟似逐离歌，粉檀珠泪和。临流更把同心结，情哽咽，后会何时节。不堪回首相望，已隔汀洲，橹声幽。","dynasty":"唐代","title":"河传其二"}
{"author":"李珣","content":"莺报帘前暖日红，玉炉残麝犹浓。起来闺思尚疏慵，别愁春梦，谁解此情悰。彊整娇姿临宝镜，小池一朵芙蓉。旧欢无处再寻踪，更堪回顾，屏画九疑峰。","dynasty":"唐代","title":"临江仙其二"}
{"author":"李珣","content":"十载逍遥物外居，白云流水似相于。乘兴有时携短棹，江岛，谁知求道不求鱼。到处等闲邀鹤伴，春岸，野花香气扑琴书。更饮一杯红霞酒，回首，半钩新月贴清虚。","dynasty":"唐代","title":"定风波其二"}
{"author":"李珣","content":"又见辞巢燕子归，阮郎何事绝音徽。帘外西风黄叶落，池阁，隐莎蛩叫雨霏霏。愁坐算程千万里，频跂，等闲经岁两相违。听鹊凭龟无定处，不知，泪痕流在画罗衣。","dynasty":"唐代","title":"定风波其三"}
{"author":"李珣","content":"雁过秋空夜未央，隔窗烟月锁莲塘。往事岂堪容易想，惆怅，故人迢遰在潇湘。纵有回文重叠意，谁寄，解鬟临镜泣残妆。沈水香消金鸭冷，愁永，候虫声接杵声长。","dynasty":"唐代","title":"定风波其四"}
{"author":"李珣","content":"帘外烟和月满庭，此时闲坐若为情。小阁拥炉残酒醒，愁听，寒风叶落一声声。惟恨玉人芳信阻，云雨，屏帷寂寞梦难成。斗转更阑心杳杳，将晓，银釭斜照绮琴横。","dynasty":"唐代","title":"定风波其五"}
{"author":"李珣","content":"避世垂纶不记年，官高争得似君闲。倾白酒，对青山，笑指柴门待月还。","dynasty":"唐代","title":"杂歌谣辞其二"}
{"author":"李珣","content":"棹警鸥飞水溅袍，影侵潭面柳垂绦。终日醉，绝尘劳，曾见钱塘八月涛。","dynasty":"唐代","title":"杂歌谣辞其三"}
{"author":"李珣","content":"志在烟霞慕隐沦，功成归看五湖春。一叶舟中吟复醉，云水，此时方认自由身。花岛为邻鸥作侣，深处，经年不见市朝人。已得希夷微妙旨，潜喜，荷衣蕙带绝纤尘。十载逍遥物外居，白云流水似相于。乘兴有时携短棹，江岛，谁知求道不求鱼。到处等闲邀鹤伴，春岸，野花香气扑琴书。更饮一杯红霞酒，回首，半钩新月贴清虚。又见辞巢燕子归，阮郎何事绝音徽。帘外西风黄叶落，池阁，隐莎蛩叫雨霏霏。愁坐算程千万里，频跂，等闲经岁两相违。听鹊凭龟无定处，不知，泪痕流在画罗衣。雁过秋空夜未央，隔窗烟月锁莲塘。往事岂堪容易想，惆怅，故人迢递在潇湘。纵有回文重叠意，谁寄？解鬟临镜泣残妆。沉水香消金鸭冷，愁永，候虫声接杵声长。帘外烟和月满庭，此时闲坐若为情。小阁拥炉残酒醒，愁听，寒风叶落一声声。惟恨玉人芳信阻，云雨，屏帷寂寞梦难成。斗转更阑心杳杳，将晓，银釭斜照绮琴横。","dynasty":"宋代","title":"定风波·志在烟霞慕隐沦"}
{"author":"李珣","content":"参差草树连巴国，依约云烟绕楚台。","dynasty":"宋代","title":"句"}
{"author":"唐文若","content":"江流出岷蜀，万折东南倾。兹山若巨舫，势欲扼沧溟。天高象教尊，海岳朝百灵。云水渺四极，下上涵日星。朱甍倚霄汉，倒影鱼龙惊。重游十年旧，挂席鸥鸟轻。维扬魏公幕，回首剑戟明。行都望北固，铁瓮高峥嵘。孤舟系烟月，六尺僧窗横。印师支远俦，静对如风铃。旷怀怜此翁，得法世虑平。尘劳霜发秃，风月冰壶清。乞诗写崖壁，指月双浮萍。","dynasty":"宋代","title":"登金山"}
{"author":"唐文若","content":"阳安城西百尺楼，画栋翚飞出鳌岭。蜀汉东南此地分，胜概悠悠谁复领。","dynasty":"宋代","title":"句"}
{"author":"唐文若","content":"秋风仿佛吴江渡，鸥鹭参差夕阳影。垂虹纳纳卧谯门，雉堞耽耽俯渔艇。阳安小儿拍手笑，使君幻出江南景。","dynasty":"宋代","title":"句"}
{"author":"唐文若","content":"山光水色借春妍，登尽参差下九天。共看玉泉香案吏，重来点检白云篇。","dynasty":"宋代","title":"题绍兴焕文阁"}
{"author":"唐文若","content":"三峨直上片云飞，飞过匡庐惹住衣。我亦朱轓暂容与，山南山北判清辉。","dynasty":"宋代","title":"题绍兴焕文阁"}
{"author":"唐文若","content":"试把流年子细看，休将蠖屈比鹏抟。君家大有回天力，不为区区作好官。","dynasty":"宋代","title":"以日者命状寄王龟龄"}
{"author":"唐文若","content":"秋风髣髴吴江渡，鸥鹭参差夕阳影。垂虹纳纳卧谯门，雉堞耽耽俯渔艇。阳安小儿拍手笑，使君幻出江南景。","dynasty":"宋代","title":"句其一"}
{"author":"佛芸保","content":"连朝春雨喜初晴，为访珠林出禁城。古树遮门如有意，野花遍地不知名。竹依佛殿香弥远，鸟入禅堂语亦清。笑我拈毫才觅句，几声晚鼓又催行。","dynasty":"清代","title":"雨后游极乐寺"}
{"author":"佛芸保","content":"一纸书传万里心，何年仍复听琴音。平沙旧曲今谁授，多少离怀托苦吟。兰闺梦不到天涯，南北云山道路赊。又是中天秋月朗，夜深应更忆京华。","dynasty":"清代","title":"寄怀智珠师"}
{"author":"程文","content":"吾闻洮州绿石堪为砚，能淬笔锋如淬剑。地灵大宝愁鬼工，埋没尘沙羞自献。羌童目悍手足鲜，挂弓走马唯临边。雄藩令严烽燧息，鼓角昼静旌旗悬。幕官好文不好武，要使西羌化东鲁。诗书埋案夜生辉，亲写封章上天府。豪猪之靴青兕裘，时平不愿万户侯。但得洮州绿砚石，归来泚笔立螭头。","dynasty":"元代","title":"送文仲德之临洮帅府经历"}
{"author":"袁求贤","content":"仙郎今出宰，圣主下忧民。紫陌轩车送，丹墀雨露新。趋程犹犯雪，行县正逢春。粉署时回首，铜章已在身。鸣琴化欲展，起草恋空频。今日都门外，悠悠别汉臣。","dynasty":"唐代","title":"早春送郎官出宰"}
{"author":"江湜","content":"月升岩石巅，下照一溪烟。烟色如云白，流来野寺前。开门惜夜景，矫首看霜天。谁见无家客，山中独不眠。","dynasty":"清代","tags":"羁旅，思乡","title":"山寺夜起"}
{"author":"江湜","content":"其一面湖楼好纳朝光，夜梦分明起辄忘。但记晓钟来两寺，一钟声短一声长。其二湖上朝来水气升，南高峰色自崚嶒。小船看尔投西岸，载得三人两是僧。","dynasty":"清代","title":"湖楼早起二首"}
{"author":"江湜","content":"湖上朝来水气升，南高峰色自崚嶒。小船看尔投西岸，载得三人两是僧。","dynasty":"清代","title":"湖楼早起"}
{"author":"江湜","content":"忆昨芳菲节，辞亲来帝畿。及今摇落后，念我旷庭闱。枕上家千里，镫前梦一归。世宽儿自拙，老泪莫轻挥。","dynasty":"清代","title":"旅情"}
{"author":"江湜","content":"天本无涯若有涯，邮签计日水程赊。敦敦只堠迎船过，漠漠征帆向晚斜。野外风来寒欲雨，舟中春尽客思家。别离心绪清淮路，一任瞢腾送岁华。","dynasty":"清代","title":"春尽"}
{"author":"江湜","content":"十年京口几经行，记泊金山问水程。浩浩夜江流月色，萧萧风荻乱秋声。扁舟载梦醒何处，独雁叫霜天未明。当境有诗常错过，今看图画见诗情。","dynasty":"清代","title":"彦冲长江月夜图"}
{"author":"江湜","content":"市声塞耳不能听，转入禅林取意行。寺破剩看残佛在，塔高留得夕阳明。与君短腊同为客，即日新交倍有情。更一徜徉可归去，寓斋分对两镫檠。","dynasty":"清代","title":"晚步至普照寺同金朴夫"}
{"author":"江湜","content":"冬斋伏案偶凝思，适忆童年励学时。贫觉镫边书有味，寒生夜半足先知。是时老母坐相课，端为缝衣睡更迟。已矣余生无报答，又将呜咽写为诗。","dynasty":"清代","title":"冬夜其一"}
{"author":"江湜","content":"我翁客授不家食，岁晚归来课艺勤。未必誉儿真有癖，尝因对客命为文。科名原不关吾道，著述何当慰府君。此日镫前惟有泣，传家一集并遭焚。","dynasty":"清代","title":"冬夜其二"}
{"author":"江湜","content":"负手苍茫绕室行，也知两大最无情。百千万变青镫在，四十五年白发生。怨有呵天若云气，泪如到海作潮声。福安书至伤心极，尚望江南一日平。","dynasty":"清代","title":"冬夜其三"}
{"author":"江湜","content":"湖上朝来水气升，南高峰色自崚嶒。小船看尔投西岸，载得三人两是僧。","dynasty":"清代","title":"湖楼早起"}
{"author":"江湜","content":"石路无尘一径斜，春风茅店野人家。山田绿尽耕初起，闲著一村红杏花。","dynasty":"清代","title":"兰山道中"}
{"author":"江湜","content":"思乡深夜正愁生，六扇西窗忽半明。独有天衢无梗塞，又看一月在空行。","dynasty":"清代","title":"深夜"}
{"author":"江湜","content":"槐树千年知孰栽，槐枯藤欲大于槐。村翁生在槐枯后，只见藤花几十回。","dynasty":"清代","title":"野兴"}
{"author":"江湜","content":"浮生已是一孤舟，更被孤舟载出游。却羡舟人挟妻子，家于舟上去无愁。","dynasty":"清代","title":"舟中二绝其一"}
{"author":"江湜","content":"我向西行风向东，心随风去到家中。凭风莫撼庭前树，恐被家人知阻风。","dynasty":"清代","title":"舟中二绝其二"}
{"author":"江湜","content":"枫叶本非花，质殊桃李杏。风霜为假合，渲染缀春景。随荣亦随落，策策堕荒梗。可怜几叶红，犹弄夕阳影。譬若老逢掖，忽啖红绫饼。晚景诚独佳，岁月亦垂尽。何如松柏姿，苍翠自冬岭。","dynasty":"清代","title":"秋感其一"}
{"author":"江湜","content":"物生大化中，伸屈天所与。草木不怨凋，黄落应节序。阴虫尔何感，戚戚如私语。天寒入苦吟，物性有迎距。徒使孤孽魂，感激愁羁旅。蛰藏理固然，幽恨谁怜汝。","dynasty":"清代","title":"秋感其二"}
{"author":"江湜","content":"百愁如百矢，无弦以心控。一发还射心，愁矢妙百中。噫嘻孤畸人，将镫与影共。有轮转离肠，无胶续断梦。饥鼠动承尘，讵能答短讽。","dynasty":"清代","title":"旅夜用孟郊体其一"}
{"author":"江湜","content":"治生无镃錤，谐世失要领。宦学费五年，凡百啖画饼。苦劳阿𡝠慈，凋发念溪岭。绩镫浪自光，面壁无儿影。焉能摘船去，不日叩厅屏。","dynasty":"清代","title":"旅夜用孟郊体其二"}
{"author":"江湜","content":"马瘦陇坻回，轮摧邛坂曲。未信盈尺地，捩眼看牾触。巡檐瓦碎头，倚柱磶踠足。德人履大方，末涂苦偪促。谁能叱良御，争道向棋局。","dynasty":"清代","title":"旅夜用孟郊体其三"}
{"author":"江湜","content":"檐雨滴空廊，一滴惟一音。羁人坐修夜，一坐非一心。一心亡故怀，剩有愁相寻。且披折绵衣，自奏明徽琴。咄哉子野死，虞韶成卫淫。","dynasty":"清代","title":"旅夜用孟郊体其四"}
{"author":"江湜","content":"乱山环合龙岩州，锁门十日不出游。今朝独上城南楼，一望兮万峰起立入胸次，化为突兀磊磈之羁愁。归来对烛更凄绝，苦念明朝是元日。城头鼓角雄且哀，更闻一片春声来。千家爆竹如惊雷，火树焰焰烧成灰。此时主人醉我酒百杯，苍头行炙纷相催。羊腔鱼尾满案堆，众宾开口欢追陪。座前兰蕙庭前梅，镫烛照耀花争开。不知此中乐事为谁有，客泪多于主人酒。","dynasty":"清代","title":"龙岩州除夕醉后赋长句三首时将赴漳泉诸郡其一"}
{"author":"江湜","content":"昨夜家书来自驿，母氏之言父手迹。镫前一读百叹息，泪与空檐雨同滴。男儿不能忍穷守家，乃使风霜雨雪饥渴冻，劳惫忧愁疾病痛，一一尽入老亲梦。家有榆树藏乌鸦，乌鸦之鸣声呀呀。音书此时不到家，老亲听之思天涯，掷珓问卜愁转加。又况今日除夕，明日元辰，四时佳节更番新。天机自动诸弟妹，膝前颇解思行人。牵衣挽问兄在闽，屈指六年南北他乡春。吁嗟我生七尺身，不如牛医之儿能奉亲。","dynasty":"清代","title":"龙岩州除夕醉后赋长句三首时将赴漳泉诸郡其二"}
{"author":"江湜","content":"吾悲夫闽山之竹，何不大者为屋椽，细者为篙为钓竿。而乃编排架结成竹轿，载客兀兀攀岩峦。使我身如鹰与鹯，摩云一日千回盘。盘盘岭路走不尽，龙岩南去沧瀛近。火维地荒土俗恶，飓风蜑雨早晚作。山有魈魅水鲛鳄，土人以岛屿为安居，格斗为笑乐。嗟我何为去栖托，况闻蛊虫群飞金蚕长。瘴风吹作兰花香，使人中此愁肝肠。吁嗟乎！人间岂无吾故乡，曷不遄归盘与阊。","dynasty":"清代","title":"龙岩州除夕醉后赋长句三首时将赴漳泉诸郡其三"}
{"author":"赵彦逾","content":"春到皇都，日边已觉风光丽。异人名世。独禀阳和粹。福寿川增，行庆鸳行缀。笙歌重。几多珠翠。拚取今宵醉。","dynasty":"宋代","title":"点绛唇"}
{"author":"赵彦逾","content":"春到皇都，日边已觉风光丽。异人名世。独禀阳和粹。福寿川增，行庆鸳行缀。笙歌重。几多珠翠。拚取今宵醉。","dynasty":"宋代","title":"点绛唇·春到皇都"}
{"author":"佛图澄","content":"殿乎殿乎。棘子成林。将坏人衣。","dynasty":"魏晋","title":"吟"}
{"author":"陆游","content":"驿外断桥边，寂寞开无主。已是黄昏独自愁，更著风和雨。无意苦争春，一任群芳妒。零落成泥碾作尘，只有香如故。","dynasty":"宋代","tags":"宋词三百首，宋词精选，初中古诗，咏物，梅花，言志","title":"卜算子·咏梅"}
{"author":"陆游","content":"莫笑农家腊酒浑，丰年留客足鸡豚。山重水复疑无路，柳暗花明又一村。箫鼓追随春社近，衣冠简朴古风存。从今若许闲乘月，拄杖无时夜叩门。","dynasty":"宋代","tags":"小学古诗，初中古诗，写景，山水，乡村，生活，哲理，早教古诗100首","title":"游山西村"}
{"author":"陆游","content":"死去元知万事空，但悲不见九州同。王师北定中原日，家祭无忘告乃翁。","dynasty":"宋代","tags":"古诗三百首，爱国，忧国忧民，早教古诗100首","title":"示儿"}
{"author":"陆游","content":"风卷江湖雨暗村，四山声作海涛翻。溪柴火软蛮毡暖，我与狸奴不出门。僵卧孤村不自哀，尚思为国戍轮台。夜阑卧听风吹雨，铁马冰河入梦来。","dynasty":"宋代","tags":"古诗三百首，初中古诗，爱国，壮志","title":"十一月四日风雨大作二首"}
{"author":"陆游","content":"古人学问无遗力，少壮工夫老始成。纸上得来终觉浅，绝知此事要躬行。","dynasty":"宋代","tags":"励志，读书，哲理，早教古诗100首","title":"冬夜读书示子聿"}
{"author":"陆游","content":"红酥手，黄縢酒，满城春色宫墙柳。东风恶，欢情薄。一怀愁绪，几年离索。错、错、错。春如旧，人空瘦，泪痕红浥鲛绡透。桃花落，闲池阁。山盟虽在，锦书难托。莫、莫、莫！","dynasty":"宋代","tags":"宋词三百首，宋词精选，追忆，感叹，爱情，感伤","title":"钗头凤·红酥手"}
{"author":"陆游","content":"迢迢天汉西南落，喔喔邻鸡一再鸣。壮志病来消欲尽，出门搔首怆平生。三万里河东入海，五千仞岳上摩天。遗民泪尽胡尘里，南望王师又一年。","dynasty":"宋代","tags":"古诗三百首，爱国，忧国忧民，同情","title":"秋夜将晓出篱门迎凉有感二首"}
{"author":"陆游","content":"北风吹雪四更初，嘉瑞天教及岁除。半盏屠苏犹未举，灯前小草写桃符。","dynasty":"宋代","tags":"春节，写雪","title":"除夜雪"}
{"author":"陆游","content":"当年万里觅封侯，匹马戍梁州。关河梦断何处？尘暗旧貂裘。胡未灭，鬓先秋，泪空流。此生谁料，心在天山，身老沧洲。","dynasty":"宋代","tags":"宋词三百首，宋词精选，爱国，豪放","title":"诉衷情·当年万里觅封侯"}
{"author":"陆游","content":"归志宁无五亩园，读书本意在元元。灯前目力虽非昔，犹课蝇头二万言。","dynasty":"宋代","tags":"读书，忧国忧民","title":"读书"}
{"author":"陆游","content":"暮山青。暮霞明。梦笔桥头艇子横。苹风吹酒醒。看潮生。看潮平。小住西陵莫较程。莼丝初可烹。","dynasty":"宋代","title":"长相思（五之四）"}
{"author":"陆游","content":"一春常是雨和风。风雨晴时春已空。谁惜泥沙万点红。恨难穷。恰似衰翁一世中。","dynasty":"宋代","title":"忆王孙"}
{"author":"陆游","content":"镜湖俯仰两青天。万顷玻璃一叶船。拈棹舞，拥蓑眠。不作天仙作水仙。","dynasty":"宋代","title":"朝中措"}
{"author":"陆游","content":"水漾萍根风卷絮。倩笑娇颦，忍记逢迎处。只有梦魂能再遇。堪嗟梦不由人做。梦若由人何处去。短帽轻衫，夜夜眉州路。不怕银缸深绣户。只愁风断青衣渡。","dynasty":"宋代","title":"蝶恋花"}
{"author":"陆游","content":"危堞朱栏，登览处、一江秋色。人正似、征鸿社燕，几番轻别。缱绻难忘当日语，凄凉又作它乡客。问鬓边、都有几多丝，真堪织。杨柳院，秋千陌。无限事，成虚掷。如今何处也，梦魂难觅。金鸭微温香缥渺，锦茵初展情萧瑟。料也应、红泪伴秋霖，灯前滴。","dynasty":"宋代","title":"满江红"}
{"author":"陆游","content":"陌上箫声寒食近。雨过园林，花气浮芳润。千里斜阳钟欲暝。凭高望断南楼信。海角天涯行略尽。三十年间，无处无遗恨。天若有情终欲问。忍教霜点相思鬓。","dynasty":"宋代","title":"蝶恋花（离小益作）"}
{"author":"陆游","content":"衰发萧萧老郡丞，洪州又看上元灯。羞将枉直分寻尺，宁走东西就斗升。吏进饱谙箝纸尾，客来苦劝摸床棱。归装渐理君知否？笑指庐山古涧藤。","dynasty":"宋代","tags":"生活，情怀，抒情","title":"自咏示客"}
{"author":"陆游","content":"野性安衡茅，杰屋愁耽耽。上不补县官，下有肉食惭。虽非策云骥，实鄙作茧蚕。失计不容悔，渔蓑换朱蓝。少壮尚可力，老大真难堪。今朝意颇豁，村舍寄半酣。玉版烹雪笋，金苞擘霜柑。岂为写我忧，亦以税我骖。弄笔作一笑，何用与客谈。逡巡上车去，湿翠浮烟岚。","dynasty":"宋代","title":"村舍小酌"}
{"author":"陆游","content":"小阁倚秋空，下临江渚。漠漠孤云未成雨。数声新雁，回首杜陵何处。壮心空万里，人谁许！黄阁紫枢，筑坛开府。莫怕功名欠人做。如今熟计，只有故乡归路。石帆山脚下，菱三亩。","dynasty":"宋代","tags":"写景，抒情，壮志未酬，悲愤","title":"感皇恩·小阁倚秋空"}
{"author":"陆游","content":"竹里房栊一径深。静愔愔。乱红飞尽绿成阴。有鸣禽。临罢兰亭无一事，自修琴。铜炉袅袅海南沉。洗尘襟。","dynasty":"宋代","title":"太平时"}
{"author":"陆游","content":"平明一浴汗无余，坐觉胸中合太虚。舂玉作糜天所赐，不妨数箸进山蔬。","dynasty":"宋代","title":"夏日"}
{"author":"陆游","content":"二十年来赋远游，一窗又复寄南州。双鹅戏雨陂塘晓，乱叶飘风院落秋。颜鬓蹉跎愁览镜，江山重复怯登楼。平生事业诗千首，残稿从教处处留。","dynasty":"宋代","title":"北窗哦诗因赋二首其一"}
{"author":"陆游","content":"黄纸起家升仕籍，青衫溯阙拜恩光。署衔汝勿憎铜臭，就养吾方喜饭香。世事极知多倚伏，人生正要小回翔。但令父子常相守，歛版扶犁味总长。","dynasty":"宋代","title":"子遹调官得永平钱监待次甚远寄诗宽其意盖将"}
{"author":"陆游","content":"隐书有三景，字字当力行。寸地与尺宅，可以久汝生。泝流归昆虚，坚守临长城，一旦告成功，河塞黄金成，笙鹤适缑山，貂蝉朝玉京。即今修行地，千古名还婴。","dynasty":"宋代","title":"读王摩诘诗爱其散发晚未簪道书行尚把之句因"}
{"author":"陆游","content":"篮舆过邻曲，绿野喜新晴。暖日生花气，丰年入碓声。筑陂乡竭作，买犊户深耕。归舍还寻睡，残书傍枕横。","dynasty":"宋代","title":"过东邻归小憩"}
{"author":"陆游","content":"北陌东阡节物新，往来馈饷走比邻。出笼鹅白轻红掌，藉藻鱼鲜淡墨鳞。笑语相闻丰岁乐，耕桑自足古风淳。颓然一醉茆檐下，且免西曹议吐茵。","dynasty":"宋代","title":"村居初夏"}
{"author":"陆游","content":"高城断处阁横空，目力虽穷兴未穷。燕子争泥朱槛外，人家晒网绿洲中。谁能招唤三秋月？我欲凭陵万里风。更比岘山无湛辈，论交惟是一枝筇。","dynasty":"宋代","title":"雨後独登拟岘台"}
{"author":"陆游","content":"霜晴忽念到江干，小蹇羸童路已乾。骨相岂能当富贵？鬓毛聊喜耐悲欢。客途冬暖衣裘薄，村市年丰酒醆宽。残腊即今无十日，剩求芹蓼助春盘。","dynasty":"宋代","title":"江干"}
{"author":"陆游","content":"瓦叠浮屠盆作池，池边红蓼两三枝。贪看忘却还家饭，恰似儿童放学时。","dynasty":"宋代","title":"蔬圃绝句"}
{"author":"陆游","content":"吹尽梅花了不知，化工也误老人期。离离新草随愁出，漠漠余寒与睡宜。古锦一联吟旧句，文楸数著理残棋。波生澄涧君何怪？禅榻从来映鬓丝。","dynasty":"宋代","title":"排闷"}
{"author":"陆游","content":"鹤羡清癯鸥羡闲，衡门正在水云间。无求尚恨时赊酒，有癖应缘酷爱山。细绕坡头行荦确，别分泉脉听淙潺。三更不睡看江月，恐有高人夜叩关。","dynasty":"宋代","title":"闲中自咏"}
{"author":"陆游","content":"磨镜要使明，拭几要使净；奈何视吾心，不若几与镜？垢污倘未除，秋毫即为病。吾曹亦圣徒，可不学颜孟？","dynasty":"宋代","title":"杂感十首以野旷沙岸净天高秋月明为韵"}
{"author":"陆游","content":"入户桐阴渐覆床，乍敷笛簟北窗凉。筇枝倚壁知身健，衣焙残香觉日长。雨霁断云时聚散，风来纤草久低昂。蝶衣粉湿犹飞嬾，小驻阑干就夕阳。","dynasty":"宋代","title":"夏日"}
{"author":"陆游","content":"生草茨庐荆作扉，数家烟火自相依。大儿饲犊舍边去，小儿捕鱼溪口归。","dynasty":"宋代","title":"夜投山家"}
{"author":"陆游","content":"剡曲高秋一草亭，雨来迨我醉初醒。豪吞平野宜闲望，急打虚窗入静听。沙上湿云号断雁，篱根衰草缀孤萤。老人嬾复亲灯火，卧看炉香掩素屏。","dynasty":"宋代","title":"秋雨"}
{"author":"陆游","content":"云蹙鱼鳞衬夕阳，放翁系缆水云乡。一筇疾步人惊健，斗酒高歌自笑狂。风暖市楼吹絮雪，蚕生村舍采桑黄。东阡南陌无穷乐，底事随人作许忙？","dynasty":"宋代","title":"东关"}
{"author":"陆游","content":"簿领尘埃里，超然见凤麟。性疏忘顾忌，学大有经纶。正论虽频接，高标岂易亲。向来相识晚，吾党欠斯人。","dynasty":"宋代","title":"赠进贤刘令"}
{"author":"陆游","content":"萧萧残发雪侵冠，冉冉清愁用底宽？把卷昏眸常欲闭，投床睡兴却先阑。惟须酒沃相如渴，未分人哀范叔寒。雨霁定知梅已动，佩壶明日试寻看。雨夜闭门行老死，亦足慰平生。小雨收仍落，孤灯翳复明。衰残书易忘，忧患梦多惊。熠熠萤矜暗，翻翻雀转更","dynasty":"宋代","title":"雨夜"}
{"author":"陆游","content":"小雨催寒著客袍，草行露宿敢辞劳。岁饥民食糟糠窄，吏惰官仓鼠雀豪。只要闾阎宽箠楚，不须停障肃弓刀。九重屡下丁宁诏，此责吾曹未易逃。","dynasty":"宋代","title":"寄奉新高令"}
{"author":"陆游","content":"剩储名酒待梅开，净扫虚窗候月来。老子幽居得二友，人间万事信悠哉！","dynasty":"宋代","title":"二友"}
{"author":"陆游","content":"楚泽巴山岁岁忙，今年睡足向禅房。只知闲味如茶永，不放羁愁似草长。架上汉书那复看，床头周易亦相忘。客来拈起清谈麈，且破西窗半篆香。","dynasty":"宋代","title":"闲中偶题"}
{"author":"陆游","content":"百尺松根结茯苓，千年长养似人形。谁知金鼎烹初熟，恰直山翁醉欲醒。","dynasty":"宋代","title":"纵笔二首其二"}
{"author":"陆游","content":"春风浩荡作春阴，弱燕归来不自禁。白塔昏昏才半露，青山淡淡欲平沉。裘茸细雨初惊湿，屐齿新泥忽已深。直怕楼高生客恨，不因病起倦登临。","dynasty":"宋代","title":"春阴"}
{"author":"陆游","content":"倒橐得千钱，从人买钓船。秋风宿村步，暮雪醉江天。得意鸥波外，忘归雁浦边。平生笑严子，犹有姓名传。","dynasty":"宋代","title":"杂兴"}
{"author":"陆游","content":"客问维摩疾，人哀范叔寒。诗囊负童背，药笈挂驴鞍。野果攒眉涩，村醪捩齿酸。老鸡殊可念，旦旦报平安。","dynasty":"宋代","title":"杂兴"}
{"author":"陆游","content":"暮年心事与谁同，到处飘然一病翁。断梦凄凉灯影里，残诗零落雨声中。莫惊颜鬓浑非昨，略数朋侪已半空。祠禄上还犹负愧，何功班缀冠仙蓬。","dynasty":"宋代","title":"寒雨中偶赋二首其二"}
{"author":"陆游","content":"十里隔天镜，一庵依翠屏。甘泉胜牛乳，灵药似人形。处处筇枝健，年年鬓色青。客星犹不作，肯应少微星！","dynasty":"宋代","title":"简湖中隐者"}
{"author":"陆游","content":"凌厉冰霜节愈坚，人间乃有此臞仙。坐收国士无双价，独立东皇太一前。此去幽寻应尽日，向来别恨动经年。花中竟是谁流辈？欲许芳兰恐未然。","dynasty":"宋代","title":"射的山观梅"}
{"author":"陆游","content":"诸公日饫万钱厨，人乳蒸豚玉食无。谁信秋风雒城里，有人归棹为蓴鲈。","dynasty":"宋代","title":"读晋书"}
{"author":"陆游","content":"时序中年速，风霜客路长。孤愁巴月白，清梦楚山苍。灯暗秋衔壁，钟疏夜殷床。端居有微禄，不敢恨殊方。","dynasty":"宋代","title":"暮秋"}
{"author":"陆游","content":"渊源两名衲，筑阁扪星辰。近山卧蜿蜒，远山高嶙峋。朝看雨空蒙，暮揖云轮囷。赋诗有宿诺，下语终未亲。万法不孤起，请君作其因。高挂四面窗，净扫一榻尘。室中绝人声，门前谢车轮，容我睡半日，两忘主与宾。缓烧海南沉，细碾建溪春。是间傥有句，可与屈宋邻。诗如奋蛰龙，夭矫不受驯；使可造次得，何异池中鳞。世有扰龙手，媿我非其人。诗不已就乎？著眼勿逡巡。","dynasty":"宋代","title":"开元寺小阁十四韵"}
{"author":"陆游","content":"屐路缘虚壁，棋轩枕小滩。玄言不媿籍，熟睡却输抟。咄咄书常嬾，便便腹本宽。山园时节好，杏子已微丹。","dynasty":"宋代","title":"初夏杂咏"}
{"author":"陆游","content":"不痴不聋不作翁，平生与世马牛风。无材无德痴顽老，尔来对客惟称好。相风使帆第一筹，随风倒柂更何忧。亦不求作佛，亦不愿封侯，亦不须脱裘去换酒，亦不须卖剑来买牛。甲第从渠餍粱肉，貂蝉本自出兜鍪。燮理阴阳岂不好，才得闲管晴雨如鹁鸠。辛苦筑垒拂云祠，不如吟啸风月登高楼。尔作楚舞吾齐讴，身安意适死即休。","dynasty":"宋代","title":"醉歌"}
{"author":"陆游","content":"鱼鳅群出天将雨，蛙黾争鸣草满庭。莫道归休便无事，时时襏襫伴园丁。","dynasty":"宋代","title":"即事"}
{"author":"陆游","content":"病养精神过服药，贫知俭约胜营生。皋夔事业今何有，且与心君致太平。","dynasty":"宋代","title":"杂兴"}
{"author":"陆游","content":"沐罢斜簪二寸冠，断云残霭暗江干。丝丝梅子熟时雨，漠漠楝花开後寒。剩采芸香辟书蠹，旋舂麦＊续家餐。日长倦睫惟思闭，茗碗真须抵死宽。","dynasty":"宋代","title":"梅雨"}
{"author":"陆游","content":"壮游回首海茫茫，默数方惊岁月长。旧事莫论齐柏寝，残躯方似鲁灵光。","dynasty":"宋代","title":"杂感"}
{"author":"陆游","content":"江平无风面如镜，日午楼船帆影正。忽看千尺涌涛头，颇动老子乘桴兴。涛头汹汹雷山倾，江流却作镜面平。向来壮观虽一快，不如帆映青山行。嗟余往来不知数，惯见买符官发渡。云根小筑幸可归，勿为浮名老行路。","dynasty":"宋代","title":"观潮"}
{"author":"陆游","content":"帘外燕翩翩，归时在社前。不辞飞渡海，来看赛丰年。","dynasty":"宋代","title":"北窗偶题"}
{"author":"陆游","content":"衰发不胜白，寸心殊未降。避风留水市，岸帻倚船窗。日上金熔海，潮来雪卷江。登临数奇观，未易敌吾邦。","dynasty":"宋代","title":"西兴泊舟"}
{"author":"陆游","content":"汉末盗贼如牛毛，千戈万槊更相鏖。两都宫殿摩云高，坐见霜露生蓬蒿。渠魁赫赫起临洮，僵尸自照脐中膏。危难继作如崩涛，王朝荒秽谁复薅？踰城散走坠空壕，扶老将幼山中号。昔者群枉根株牢，众愤不能损秋毫；谁知此乱亦不遭，名虽放斥实遁逃。平民踣死声嗷嗷，今兹受祸乃我曹！","dynasty":"宋代","title":"董逃行"}
{"author":"陆游","content":"若耶溪边鹤发叟，流落一生端坐口。如今不怕桃李嗔，更因竹君得梅友。岭头羁旅万里愁，江上凄凉一杯酒。枝横澹月影在地，蕊插乌巾香馥手。交情岁晚金石坚，孤操凛然真耐久。荒山野水终自得，银烛金壶亦何有？梦魂不接庄周蝶，心事肯付张绪柳？晚来画角动高城，起舞聊为放翁寿。","dynasty":"宋代","title":"小园竹间得梅一枝"}
{"author":"陆游","content":"老去时时病，春来日日阴。文书有期会，山水负登临。倦客风埃眼，孤臣狗马心。余寒欺短褐，莫惜酒杯深。","dynasty":"宋代","title":"老去"}
{"author":"陆游","content":"村巷泥深昼掩门，倚阑搔首一消魂。花经风雨人方惜，士在江湖道更尊。擘浪忽看鱼对跃，入云时见鹤孤骞。向来莘渭今安在，叹息谁能起九原！","dynasty":"宋代","title":"春晚"}
{"author":"陆游","content":"鬓毛萧飒齿根浮，徂岁翩翩肯暂留？穷巷多泥谁问疾，空阶滴雨又经秋。自营可笑夸三窟，善守宁须筑百楼？但使胸中机事尽，一樽随处送悠悠。","dynasty":"宋代","title":"寒雨中偶赋"}
{"author":"陆游","content":"酸澀涧边果，青红巖际花。贪随狙狖去，风雨未还家。","dynasty":"宋代","title":"樵夫"}
{"author":"陆游","content":"诘朝澹无营，百事付童子。拂我架上书，注我砚中水。觅睡不复成，取衣乃徐起。卒岁如一朝，底处著愠喜？","dynasty":"宋代","title":"冬日斋中即事"}
{"author":"陆游","content":"乌帽筇枝散客愁，不妨胥史杂沙鸥。迎风枕簟平欺暑，近水帘栊探借秋。茶灶远从林下见，钓筒常向月中收。江湖四十余年梦，岂信人间有蜀州。","dynasty":"宋代","title":"夏日湖上"}
{"author":"陆游","content":"路近城南已怕行，沈家园里更伤情。香穿客袖梅花在，绿蘸寺桥春水生。","dynasty":"宋代","title":"十二月二日夜梦游沈氏园亭二首其一"}
{"author":"陆游","content":"忆瞻銮仗省门前，扇影鞭声下九天。寂寞嘉州迎诏处，忽闻鼓吹却凄然。","dynasty":"宋代","title":"迎诏书"}
{"author":"陆游","content":"五十忽过二，流年消壮心。避人便小疾，移竹喜微阴。洗瓮闲篘酒，焚香静斫琴。镜中青鬓在，切莫遣愁侵。","dynasty":"宋代","title":"病中戏书"}
{"author":"陆游","content":"鱼复城边夕照红，物华偏解恼衰翁。巴莺有恨啼芳树，野水无情人故宫。许国渐疏悲壮志，读书多忘媿新功。因君共语增惆怅，京洛交游欲半空。","dynasty":"宋代","title":"晚晴书事呈同舍"}
{"author":"陆游","content":"素璧初升禹庙东，天风为我送孤篷。山横玉海苍茫外，人在水壶缥缈中。茅舍灯青闻吠犬，蘋汀烟淡见惊鸿。白头尚耐清寒在，安得终年伸钓翁。","dynasty":"宋代","title":"月下自三桥泛湖归三山"}
{"author":"陆游","content":"社瓮醅香燕子归，阴风吹雨暗郊扉。疏沟园叟方携锸，采药蛮童已湿衣。山雉尾垂冲霭去，水鸡翅重蹋波飞。凭阑一笑君知否，肺渴秋来势渐微。","dynasty":"宋代","title":"雨中作"}
{"author":"陆游","content":"兀兀心非睡，惺惺口不言。齿津生颊舌，鼻息撼墙垣。书媿儿童问，年叨里巷尊。贫家有喜事，黍酒带醅浑。","dynasty":"宋代","title":"兀兀"}
{"author":"陆游","content":"倦腕擎书忽堕前，心清无梦腹便便。丹成未要排云去，且住人间作睡仙。","dynasty":"宋代","title":"昼寝"}
{"author":"陆游","content":"百花过尽绿阴成，漠漠炉香睡晚晴。病起兼旬疏把酒，山深四月始闻莺。近传下诏通言路，已卜余年见太平。圣主不忘初政美，小儒唯有涕纵横。","dynasty":"宋代","title":"新夏感事"}
{"author":"陆游","content":"星星两鬓怯年华，幽馆无人江月斜。惆怅过江迟一夕，晓风吹尽海棠花。","dynasty":"宋代","title":"过江萧山县驿东轩海棠已谢"}
{"author":"陆游","content":"残岁堂堂去，新春鼎鼎来。梦移乡国近，酒挽壮心回。暖律初催柳，晴光并上梅。东湖有归日，衰抱得频开。","dynasty":"宋代","title":"岁晚书怀"}
{"author":"陆游","content":"菱舟烟雨久思归，贪恋明时未拂衣。乞与一城教睡足，犹能觅句寄黄扉。","dynasty":"宋代","title":"寄周洪道参政"}
{"author":"陆游","content":"满地花阴不闭门，琵琶抱恨立黄昏。妾身不似天边月，此夜此时重见君。","dynasty":"宋代","title":"吴娃曲"}
{"author":"陆游","content":"探花畴昔喜春回，老大空惊节物催。芳瓮旋开新压酒，好枝犹把未残梅。书生岁恶甘藜苋，志士时平死草莱。欲豁孤怀谁晤语，夜弹长剑有余哀。","dynasty":"宋代","title":"早春对酒感怀"}
{"author":"陆游","content":"尘土暗貂裘，森然白发稠。年光真衮衮，吾事竟悠悠。马宿平沙夜，烽传绝塞秋。故人零落尽，追写只添愁。","dynasty":"宋代","title":"感旧"}
{"author":"陆游","content":"鸡鸣犬吠相闻地，穴处巢居上古风。饱饭不为明日虑，酣歌便过百年中。","dynasty":"宋代","title":"村舍"}
{"author":"陆游","content":"北窗八尺卧文藤，夜雨生凉洗郁蒸。袅袅清愁萦断角，悠悠孤梦伴残灯。羸躯垂老嗟焉往，公论犹存似可凭。聊向斯文图不朽，未甘粥饭学山僧。","dynasty":"宋代","title":"夏夜风雨极凉枕上口占"}
{"author":"陆游","content":"草阁留云宿，溪桥引鹤行。身闲诗旷逸，心静梦和平。石乳无时滴，松肪彻夜明。山中足幽趣，不是傲公卿。","dynasty":"宋代","title":"山中"}
{"author":"陆游","content":"锦城重到叹无期，忽忆书台步月时。白浪黏天鲛鳄横，梦中识路亦何为？","dynasty":"宋代","title":"建安遣兴"}
{"author":"陆游","content":"情怀犹是昔年人，岂料侵寻八十身。灯下看书方觉老，花前阙酒始知贫。玉非鼠朴何劳辨，鱼与熊蹯各自珍。万事回头已陈迹，为君一笑落纱巾。","dynasty":"宋代","title":"述怀"}
{"author":"陆游","content":"镜奁蚕出千黑蚁，钗梁梅小双青豆。吴娘十四未知愁，罗衣已觉伤春瘦。闲寻女伴过西家，斗草归来日未斜。睡睫蒙蒙娇欲闭，隔帘微雨压杨花。","dynasty":"宋代","title":"吴娘曲"}
{"author":"陆游","content":"是身如浮烟，久聚要当散。吾年七十七，寒暑凡几换。夏夜亦自佳，何必厌挥汗。推枕坐南窗，悠然待清旦。","dynasty":"宋代","title":"待旦"}
{"author":"陆游","content":"天涯羁旅逢人日，病起消摇集宝坊。雪水初融锦江涨，梅花半落绿苔香。家山松桂年年长，幕府文书日日忙。自笑余生有几许，一庵借与得深藏。","dynasty":"宋代","title":"人日饭昭觉"}
{"author":"陆游","content":"交好贫尤笃，乡情老更亲。鯗香红糁熟，炙美绿椒新。俗似山川古，人如酒醴醇。一杯相属罢，吾亦爱吾邻。","dynasty":"宋代","title":"与村邻聚饮"}
{"author":"陆游","content":"馀生天地一飞蓬，学道年来似有功。习气扫除空劫外，精神澡雪隐书中。种瓜溪父时时见，卖药壶公处处同。莫谓与人缘苦薄，相随拍手有儿童。","dynasty":"宋代","title":"书道室壁"}
{"author":"陆游","content":"月黑枭鸣树，灯残鼠穴墙。床空围纸被，室静爇枫香。不恨言伤直，惟忧欲败刚。回头顾名利，百世永相忘。","dynasty":"宋代","title":"贫居即事"}
{"author":"陆游","content":"一生病鹤寄樊笼，此去鸿冥万里空。未论蓴羹与羊酪，新粳要胜太仓红。","dynasty":"宋代","title":"致仕後即事"}
{"author":"陆游","content":"黄河衮衮抱潼关，苍翠中条接华山。城郭丘垆人尽老，药炉依旧白云间。","dynasty":"宋代","title":"记梦"}
{"author":"陆游","content":"碧玉当年未破瓜，学成歌舞入侯家。如今憔倅蓬窗里，飞上青天妒落花。","dynasty":"宋代","title":"无题"}
{"author":"陆游","content":"祷庙祈神望岁穰，今年中熟更堪伤。百钱斗米无人要，贯朽何时发积藏？","dynasty":"宋代","title":"太息"}
{"author":"陆游","content":"绿树鱼盐市，青芜雉兔场。采桑村女集，入学幼童忙。户赛祈蚕愿，家藏问孝章。村坊多美酒，烂醉答年光。","dynasty":"宋代","title":"出游"}
{"author":"陆游","content":"老子平生喜远游，流麈不惜闇貂裘。江亭吹笛三巴夜，关路骑驴二华秋。但使澄心同止水，自知幻境等浮沤。悠然饱听松风睡，勾漏丹砂底用求？","dynasty":"宋代","title":"远游"}
{"author":"陆游","content":"江路桃花浪已生，新滩稳过失峥嵘。九年行半九州地，三峡归无三日程。系缆便增筇杖兴，倚窗时听棹歌声。衰迟未觉诗情减，又襞吴牋赋楚城。","dynasty":"宋代","title":"新滩舟中作"}
{"author":"陆游","content":"雨暗山陂路，人喧古渡头。庙垣新画马，村笛远呼牛。买饭谙争席，迎潮竞解舟。平生苦吟处，又送一年秋。","dynasty":"宋代","title":"梅市道中"}
{"author":"陆游","content":"地僻少行迹，屋低便老人。炉红得清坐，酒缘慰孤斟。吠犬惊飘叶，栖禽换暗林。人问固多难，感慨不须深。","dynasty":"宋代","title":"夜坐"}
{"author":"陆游","content":"南言蓴菜似羊酪，北说荔枝如石榴。自古论人多类此，简编千载判悠悠。","dynasty":"宋代","title":"读史"}
{"author":"陆游","content":"玻璃江水千尺深，不如江上离人心。君行未过青衣县，妾心先到峨嵋阴。金樽共酹不知晓，月落烟渚天横参。车轮无角那得住，马蹄不方何处寻？空凭尺素寄幽恨，纵有绿绮谁知音？愁来只欲掩屏睡，无奈梦断闻疏碪。郎马蹄不方，何处认郎踪？","dynasty":"宋代","title":"玻璃江"}
{"author":"陆游","content":"上峡闻竹枝，入秦闻乌乌。奏曲未及终，涕泪凄已濡。还山风月夕，菱唱起镜湖。虽无远游感，白首亦穷途。","dynasty":"宋代","title":"杂感六首其四"}
{"author":"陆游","content":"武王在时教歌舞，那知泪洒西陵土。君已去兮妾独生，生何乐兮死何苦！亦知从死非君意，偷生自是惭天地。长夜昏昏死实难，孰知妾死心所安。","dynasty":"宋代","title":"铜雀妓"}
{"author":"陆游","content":"雾雨天昏曀，陂湖地阻深。蔽空鸦作阵，暗路棘成林。有客风埃里，频年老病侵。梦魂来二竖，相法欠三壬。旧愤开孤剑，新愁感断砧。唐衢惟痛哭，庄舄正悲吟。瘦跨秋门马，寒生夜店衾。但思全旧璧，敢冀访遗簪？楼上苍茫眼，灯前破碎心。长谣倾浊酒，慷慨压层阴。","dynasty":"宋代","title":"冬日感兴十韵"}
{"author":"陆游","content":"宿雨解残雪，新春侵故年。和风拆冰罅，淡日弄窗妍。心事绿尊里，岁华乌帽边。今朝我病减，随处一欣然。","dynasty":"宋代","title":"新晴"}
{"author":"陆游","content":"霏霏春雨细如丝，正是春寒欺客时。心向宦途元淡薄，梦寻乡国苦参差。楼前新涨绿三尺，墙外尚余红几枝。摆拨簿书呼酒榼，南湖西塔有幽期。","dynasty":"宋代","title":"雨中遣怀"}
{"author":"陆游","content":"灯火青荧古屋深，挂冠境界已駸駸。竹枝影瘦横残月，戡杵声寒续暮砧。病觉死生真大事，老知道德愧初心。经龛禅版殊当勉，嬾学莎蛩事苦吟。","dynasty":"宋代","title":"病中偶书"}
{"author":"陆游","content":"谁画阳关赠别诗？断肠如在渭桥时。荒城孤驿梦千里，远水斜阳天四垂。青史功名常蹭蹬，白头襟抱足乖离。山河未复胡尘暗，一寸孤愁只自知。","dynasty":"宋代","title":"题阳关图"}
{"author":"陆游","content":"人情简朴古风存，暮过三家水际村。见说终年常闭户，仍闻累世自通婚。罾船归处鱼餐美，社瓮香时黍酒浑。记取放翁扶杖处，渚蒲烟草湿黄昏。","dynasty":"宋代","title":"散步至三家村"}
{"author":"陆游","content":"关中父老望王师，想见壶浆满路时。寂寞西溪衰草里，断碑犹有少陵诗。","dynasty":"宋代","title":"书事"}
{"author":"陆游","content":"高人心虚万物宗，家世常以仕易农。买山本爱坡上竹，手种已偃岩前松。瀑泉三伏凛冰雪，谷声火里酣笙镛。了知自是一丘壑，不与金精为附庸。","dynasty":"宋代","title":"赣士曾兴宗字光祖以其居篔谷图来求诗"}
{"author":"陆游","content":"湘浦骚人咏啜漓，黄州饮湿又增奇。纷纷坐客评清浊，我已昏然睡不知。","dynasty":"宋代","title":"饮村酒"}
{"author":"陆游","content":"送女匆匆不择日，綵绕羊身花照席。暮婚晨别已可悲，犹胜空房未相识。","dynasty":"宋代","title":"戍兵有新婚之明日遂行者予闻而悲之为作绝句二首其一"}
{"author":"陆游","content":"清汴逶迤贯旧京，宫墙春草几番生。剖心莫写孤臣愤，抉眼终看此虏平。天地固将容小丑，犬羊自惯渎齐盟。蓬窗老抱横行路，未敢随人说弭兵。","dynasty":"宋代","title":"书愤"}
{"author":"陆游","content":"仲冬候始寒，丙夜天正黑。雨来挟风助，吼击不遗力。声如拔高山，势若伐强国。初忧老柏折，遂恐石笋踣。乾坤本无心，百神各效职。蛟龙斗岁暮，豪横理莫测。农功幸已成，龙怒亦会息。屋漏何足言，袖手姑默默。","dynasty":"宋代","title":"书雨"}
{"author":"陆游","content":"焉耆山下春雪晴，莽莽惟有蒺藜生。射麋食肉饮其血，五榖自古惟闻名。樵苏切莫近亭障，将军卧护真长城。十年牛马向南睡，知是中原今太平。","dynasty":"宋代","title":"焉耆行"}
{"author":"陆游","content":"悠然不觉岁时迁，楚水枫林系钓船。贫悴只如行卷日，衰迟忽过挂冠年。闲游野寺骑驴去，倦拥残书听雨眠。赖有一筹差自慰，小儿笔墨日翩翩。","dynasty":"宋代","title":"排闷"}
{"author":"陆游","content":"闲何阔，逢诸葛，畏人常忧不得活。事不谐，问文开，不蹋权门更可哀。即今白发如霜草，一饱茫然身已老。惟有躬耕差可为，卖剑买牛悔不早。年丰米贱身独饥，今朝得米无薪炊。地上去天八万里，空自呼天天岂知。","dynasty":"宋代","title":"贫甚作短歌排闷"}
{"author":"陆游","content":"明窗松石供琴荐，小鼎山泉煮药苗。乞得奉祠还自愧，犹将名姓到中朝。","dynasty":"宋代","title":"奉祠"}
{"author":"陆游","content":"与梅岁岁有幽期，忘却如今两鬓丝。乘淡月时和雪看，斸苍苔地带花移。先春瘦损应多恨，静夜香来更一奇。醉倒栏边君勿笑，明朝红萼缀空枝。","dynasty":"宋代","title":"山亭观梅"}
{"author":"陆游","content":"正苦中天赫日流，房栊忽复变飕飀。云生江浦初成暝，叶下亭皋剩作秋。移穴族行怜垤蚁，争巢妇去叹林鸠。人间寒暑何穷已，碪杵行闻治褐裘。","dynasty":"宋代","title":"欲雨"}
{"author":"陆游","content":"书生事业绝堪悲，横得虚名毁亦随。怖惧几成床下伏，艰难何啻剑头炊！贷监河粟元知误，乞尉迟钱更觉痴。已卜一庵鹅鼻谷，可无芝术疗朝饥？","dynasty":"宋代","title":"有感"}
{"author":"陆游","content":"天下不难一，孰能凝使坚？自古功已成，或散如飞烟。惟唐用房魏，规模三百年。至今河潼路，过者犹泫然。","dynasty":"宋代","title":"冬日读白集爱其贫坚志士节病长高人情之句作"}
{"author":"陆游","content":"客途孤愤只君知，不作儿曹怨别离。报国虽思包马革，爱身未忍价羊皮。呼鹰小猎新霜後，弹剑长歌夜雨时。感慨却愁伤壮志，倒瓶浊酒洗余悲。","dynasty":"宋代","title":"猎罢夜饮示独孤生"}
{"author":"陆游","content":"衰疾犹能饭一箪，蓴丝菰首亦加餐。旧叨刻印俄销印，老媿弹冠亟挂冠。自怪嵇康如许嬾，人怜范叔不胜寒。得钱剩买青芒屦，采药名山兴未阑。","dynasty":"宋代","title":"衰疾"}
{"author":"陆游","content":"薙圃课僮奴，争前不待呼。水泉经雨壮，蓁莽得霜枯。高树鸣双鹊，清池下两凫。暮年惟乐此，余念一毫无。","dynasty":"宋代","title":"连日治圃至山亭又作五字"}
{"author":"陆游","content":"喔喔江村鸡，迢迢县门漏。河汉纵复横，繁星明如昼。爱凉趣上马，未晓阅两堠。高林起宿鸟，绝涧落惊狖。寺楼插苍烟，沙泉泻幽窦。我行忽万里，坐叹关河溜。官如广文冷，面作拾遗瘦。今年盍归哉，勿落春燕後。","dynasty":"宋代","title":"早发新都驿"}
{"author":"陆游","content":"飞雪安能住酒中，闲愁见酒亦消融。山家有力参天地，不放清尊一日空。","dynasty":"宋代","title":"读唐人愁诗戏作"}
{"author":"陆游","content":"少年万里度关河，老遇秋风感慨多。草圣诗情元未减，若无明镜奈君何！","dynasty":"宋代","title":"秋怀"}
{"author":"陆游","content":"旧学樊迟稼，新通泛胜书。不成筹国论，且复爱吾庐。","dynasty":"宋代","title":"早春"}
{"author":"陆游","content":"今年意味报君知，属疾虽频未苦衰。独坐空斋如自讼，小镌残俸类分司。闲撑野艇渔蓑湿，乱插山花醉帽欹。有兴行歌便终日，逢人那识我为谁。","dynasty":"宋代","title":"简邻里"}
{"author":"陆游","content":"大城少城柳已青，东台西台雪正晴。莺花又作新年梦，丝竹常闻静夜声。废苑烟芜迎马动，清江春涨拍堤平。尊中酒满身强健，未恨飘零过此生。","dynasty":"宋代","title":"成都书事"}
{"author":"陆游","content":"少逢重九事豪华，南陌雕鞍拥钿车。今日蜀州生白发，瓦炉独试雾中茶。","dynasty":"宋代","title":"九日试雾中僧所赠茶"}
{"author":"陆游","content":"万事罢经营，悠然心太平。甘餐随日足，美睡等闲成。处处佳风月，人人好弟兄。神仙不须学，券内有长生。","dynasty":"宋代","title":"书适"}
{"author":"陆游","content":"锦城如海行不极，马迹重重车毂击。家住城西三十年，闻说城东未曾识。看花走马宿中路，经月酒徒无觅处；露香风暖海棠开，碧鸡坊中倘相遇。放翁憔悴鬓成丝，空有西游千首诗。今朝雨霁上危榭，意气颇如年少时。持杯欲作消愁计，酒未著人愁已醉；不成题句写幽情，一幅蛟绡空寄泪。","dynasty":"宋代","title":"有自蜀来者因感旧游作短歌"}
{"author":"陆游","content":"使君何所乐，乐在南湖滨。","dynasty":"宋代","title":"句其五"}
{"author":"陆游","content":"一日千回上庭树，城南尚记嬉游处。俯仰人间八十年，镜中未许朱颜去。甲第侵云多贵人，朝回扑帽软红麈。江楼月夜吹长笛，谁似侬家不负身？","dynasty":"宋代","title":"江楼次前辈韵"}
{"author":"陆游","content":"钓台先生谏大夫，建中初元起江湖，是是非非玉座侧，身可死徙志不渝。烟汀月岛二十载，白发短＊藏菰蒲。晚蒙湔洗得一障，上奏犹自称粗疏。此公造处直奇特，竺乾先生分半席。九州看如掌中果，天不遣为吁可惜！径归歛手筑陂池，也活龟鱼论万亿。骨冷桐山唤不闻，停车怅望春波碧。","dynasty":"宋代","title":"过放生池追怀江公民表谏议池盖公所创也"}
{"author":"陆游","content":"困睫瞢腾老孝先，麤毡布被早霜天。珥貂碧落应无分，且向人间作睡仙。","dynasty":"宋代","title":"昼眠"}
{"author":"陆游","content":"北斗挂屋角，西风惊雁群。山寒岁云暮，人静夜中分。酒滴糟床雨，香生纸帐云。眼花书课减，旧学失锄耘。","dynasty":"宋代","title":"冬夜"}
{"author":"陆游","content":"治疾如治盗，要使复其常；藉曰用戈矛，全之宁欲伤。彼盗皆吾民，初非若胡羌；奈何一朝忿，直欲事欧攘？欧攘虽快心，少忍理则长。华陀古神医，煎浣到肺肠，取效虽卓荦，去死真毫芒。君审欲除盗，惟当法龚黄，抚摩倘有道，四境皆耕桑。我亦以治疾，不减玉函方。","dynasty":"宋代","title":"疾小愈纵笔作短章"}
{"author":"陆游","content":"酒旗三家市，烟草十里陂。林间鼓冬冬，迨此春社时。饮福父老醉，嵬峨相扶持。君勿轻此声，可配丰年诗。","dynasty":"宋代","title":"社鼓"}
{"author":"陆游","content":"黑风卷地连三日，密雪穿帘又一回。衰病不禁天色恶，笑谈谁共酒尊开？忍寒瘦马嘶空枥，觅食饥鸦啄废台。笑遣蛮童撼园竹，辍羹分火待归来。","dynasty":"宋代","title":"雪中作"}
{"author":"陆游","content":"岁晚霜风正怒号，荒村败屋拥藜蒿。穷犹可勉圣贤事，老岂遽忘铅椠劳。从宦虽如棋已决，治经窃比茧初缫。闭门养气渊源在，未敢摧伤学楚骚。","dynasty":"宋代","title":"岁晚"}
{"author":"陆游","content":"湖上花光何处寻，朱朱白白自成林。衰年何预伤春事，闲客犹怀爱物心。欲堕每愁风骤起，正开却要日微阴。兰亭禹庙平生事，一榼芳醪莫厌深。","dynasty":"宋代","title":"赏花"}
{"author":"陆游","content":"佛供斋僧冀万分，幽明路绝竟难论。若为可慰重泉念，触事平心无怨恩。","dynasty":"宋代","title":"次韵李季章参政哭其夫人"}
{"author":"陆游","content":"老子残年未易量，出门随处得彷徉。窗棂日淡僧房暖，灶突烟青旅甑香。浊酒可求敲野店，旧题犹在拂颓墙。闲来又取丹经读，夜就松明解布囊。","dynasty":"宋代","title":"题旅舍壁"}
{"author":"陆游","content":"千钱得斗米，一斛当万钱。嗟汝蚩蚩民，何恃以自全？我欲告父老：食为汝之天；勿结迎神社，勿饰杭湖船；筑室勿斲削，但取垣屋坚；妇女省钗泽，野妆何用妍；趋利常处薄，众役常在前；岁时相劳苦，盛馔一豚肩；近市可致酒，虽薄亦醺然。切勿慕公卿，早朝妨熟眠；亦勿谋高赀，贪吏不汝怜，有负固吹毛，无罪亦株连；岂暇论曲直，挺系如登仙。短褐与饭豆，温饱可终年。草庐挂苇箔，乃可数世传；朱门虽赫赫，交化如飞烟。为农最得策，本无禄与权；时平自逸乐，奉牲祭其先；不幸有散徙，均为寓民编。吾诗不足徵，请读七月篇！","dynasty":"宋代","title":"闻吴中米价甚贵二十韵"}
{"author":"陆游","content":"半年不读书，顾影疑非我。乃知百年中，如此过亦可。书能作汝祟，识字果非福。明年倘未死，乐哉驾黄犊！","dynasty":"宋代","title":"病中杂咏十首"}
{"author":"陆游","content":"灯山昨梦叹匆匆，便恐新春过眼空。千缕未摇官柳绿，一梢初放海棠红。金羁络马闲游处，彩笔题诗半醉中。流落天涯何足道，年年常策探花功。","dynasty":"宋代","title":"初春探花有作"}
{"author":"陆游","content":"老去胸中百事真，同游无复白头新。鹊从熟後频分食，鹿渐驯来不避人。","dynasty":"宋代","title":"初冬杂咏"}
{"author":"陆游","content":"风卷江湖雨闇村，四山声作海涛翻。溪柴火软蛮毡暖，我与狸奴不出门。","dynasty":"宋代","title":"十一月四日风雨大作二首其一"}
{"author":"陆游","content":"北斗垂莽苍，明河浮太清。风林一叶下，露草百虫鸣。病入新凉减，诗从半睡成。还思散关路，炬火驿前迎。","dynasty":"宋代","title":"秋夜纪怀三首其三"}
{"author":"陆游","content":"杨卿人材金百链，岐公座上初识面。十年万事不须说，犹喜归来且强健。题诗想见初削瓜，寄到茆堂已归燕。辞严意密敢轻读，呼儿炷灯重把卷。即今相望几千里，何日蝉联语忘倦。就令有使即寄书，岂如无事长相见。","dynasty":"宋代","title":"寄酬杨齐伯少卿"}
{"author":"陆游","content":"吾庐烟树间，正占湖一曲。远山何所似，发鬌千髻绿。近山何所以，连娟两眉蹙。涧蟠偃盖松，路暗围尺竹。海棠虽妍华，态度终不俗。最奇女郎花，宛有世外躅。虽云嬾出游，闭户乐事足。年来殊失计，久耗太仓粟。淖糜不救口，断简欲满屋。兀兀不知春，青灯伴幽独。","dynasty":"宋代","title":"春晚怀故山"}
{"author":"陆游","content":"载酒房湖风日美，探梅喜折一枝新。今朝忽向街头见，万萼千跗俗却春。","dynasty":"宋代","title":"道上见梅花"}
{"author":"陆游","content":"秉炬夜离驿，戴星出西关。舟人飞画楫，门锁响铜环。渔火明遥浦，溪风解醉颜。邻家亦惊起，迎我笑坚顽。","dynasty":"宋代","title":"夜二鼓留西城门归三山"}
{"author":"陆游","content":"寒暑衣一称，朝晡饭数匙。钱能祸扑满，酒不负鸱夷。","dynasty":"宋代","title":"自贻"}
{"author":"陆游","content":"灯欲残时酒半消，断砧疏雨共无憀。老来万事浑非昔，惟有诗情似灞桥。","dynasty":"宋代","title":"秋夜二首其一"}
{"author":"陆游","content":"暮年多感怆，孤梦久不成。残灯暗无焰，宿雨滴有声。食少夜常饥，展转空肠鸣。老鸡虽三号，山窗终未明。默诵旧记书，更觉负平生。披衣搔短发，壮志浩纵横。","dynasty":"宋代","title":"晓思"}
{"author":"陆游","content":"一日千回上庭树，城南尚记嬉游处。俯仰人间八十年，镜中未许朱颜去。甲第侵云多贵人，朝回扑帽软红麈。江楼月夜吹长笛，谁似侬家不负身？","dynasty":"宋代","title":"江楼次前辈韵"}
{"author":"陆游","content":"槐影桐阴欲满廊，纶巾羽扇自生凉。新篘玉瀣陈双榼，平展风漪可一床。驰骑远分丹荔到，大盆寒浸碧瓜香。湖边谁谓幽居陋？也爱迢迢夏日长。","dynasty":"宋代","title":"逃暑小饮熟睡至暮"}
{"author":"陆游","content":"月下看荼蘼，烛下看海棠。此是看花法，不可轻传扬。荼蘼暗处看，纷纷满架雪。海棠明处看，滴滴万点血。","dynasty":"宋代","title":"海棠"}
{"author":"陆游","content":"挹泉石鼎煎崖蜜，候火铜炉炷海沉。一坐便应论十劫，不知岁月去駸駸。","dynasty":"宋代","title":"岁暮"}
{"author":"陆游","content":"京华豪饮酹千锺，濯锦江边怯酒浓。烈士壮心虽未减，狂奴故态有谁容？折梅著句聊排闷，闭户焚香剩放慵。午枕如雷君莫怪，西风吹梦过吴松。","dynasty":"宋代","title":"睡起书事"}
{"author":"陆游","content":"吴农耕泽泽，吴牛耳湿湿。农功何崇崇，农事常汲汲。冬休筑陂防，丁壮皆云集。春耕人在野，农具已山立。房栊鸣机杼，烟雨暗蓑笠。尺薪仰有取，断履俛有拾。洪水昔滔天，得禹民乃粒。食不知所从，汝悔将何及？孩提同一初，勤惰在所习。周公有遗训，请视七月什。","dynasty":"宋代","title":"农家"}
{"author":"陆游","content":"要识梁州远，南山在眼边。霜郊熊扑树，雪路马蒙毡。惨淡遗坛侧，萧条古庙壖。百诗犹可想，叹息遂无传。","dynasty":"宋代","title":"感旧"}
{"author":"陆游","content":"贺监湖边，初系放翁归棹。小园林、时时醉倒。春眠惊起，听啼莺催晓。叹功名、误人堪笑。朱桥翠径，不许京尘飞到。挂朝衣、东归欠早。连宵风雨，卷残红如扫。恨樽前、送春人老。","dynasty":"宋代","title":"谢池春"}
{"author":"陆游","content":"深居远悔吝，简事养精神。曳杖一萧散，待茶时欠伸。风生丛竹啸，露坼野花新。自作东篱后，经旬不过邻。","dynasty":"宋代","title":"东篱杂题五首其二"}
{"author":"陆游","content":"当年蜀道秦关，万里飘然往还。酒病曾留西县，眼明初见南山。","dynasty":"宋代","title":"愁坐忽思南郑小益之间"}
{"author":"陆游","content":"霜风利如割，霜叶净如扫，正当十月时，我行山阴道。场功俱已毕，欢乐无壮老，野歌相和答，村鼓更击考。市垆酒虽薄，群饮必醉倒，鸡豚治羹胾，鱼鳖杂鲜槁。但愿时太平，邻里常相保，家家了租税，春酒寿翁媪。","dynasty":"宋代","title":"道上见村民聚饮"}
{"author":"陆游","content":"蜗庐溽暑不可过，把卷一读赵子诗。如游麻源第三谷，忽见梅花开一枝。寄书问讯不可得，握臂晤语应无期。惟当饮水绝火食，海山忽有相逢时。","dynasty":"宋代","title":"读赵昌甫诗卷"}
{"author":"陆游","content":"智若禹行水，道如丁解牛。蘧蘧几春梦，泛泛一虚舟。事定忧何益，狂来醉始休。青帘夸酒美，且复共登楼。","dynasty":"宋代","title":"题酒家壁"}
{"author":"陆游","content":"薙草除枯叶，劳人亦动心。无愁疏把酒，习懒罢弹琴。濯垢临溪水，追凉就木阴。常寻省力处，外物孰能侵。","dynasty":"宋代","title":"纵笔四首其三"}
{"author":"陆游","content":"天公似欲败蚕麰，雨冒南山暮不收。騃女痴儿那念此，贪看科斗满清沟。","dynasty":"宋代","title":"春雨绝句"}
{"author":"陆游","content":"江鲚堆盘粔籹香，山家节物亦穷忙。桑间葚紫蚕齐老，水面秧青麦半黄。语燕似催春事去，游丝不似客愁长。乡村年少那知此，处处喧呼蹴鞠场。","dynasty":"宋代","title":"残春二首其一"}
{"author":"陆游","content":"养疾便居僻，寻幽喜雨晴。偶因将鹿出，遂作放鱼行。木落塔初见，潦收滩自生。霜清念游衍，渐拟问山程。","dynasty":"宋代","title":"舍傍晚步"}
{"author":"陆游","content":"秋气侵帷梦不成，一灯西壁翳还明。风高露井无桐叶，雨急烟村有雁声。击筑谁同燕市饮？赁舂方作会稽行。从来自许知何等，堪叹江湖白发生。","dynasty":"宋代","title":"秋夜"}
{"author":"陆游","content":"细肋卧沙来左辅，巨螯斫雪出东吴。不知一饱摩便腹，得似茅檐荠糁无？","dynasty":"宋代","title":"龟堂偶题"}
{"author":"陆游","content":"朱扉水际亭，白塔道边寺，扁舟几往返，每过辄歔欷。经秋病不死，岁暮复一至。少年自喧哗，此老独憔悴。可怜钓鳌客，终返屠半肆。吾身行赤无，荣辱曳所寄？短灯照孤愁，寒衾推残醉。明当临大江，一洒壮士泪。","dynasty":"宋代","title":"梦笔驿"}
{"author":"陆游","content":"祠禄縻人未弃官，春深幽谷有馀欢。笋生遮道妨行药，果熟团枝碍整冠。煮酒拆泥初滟滟，生绡裁扇又团团。退飞风际由来事，莫羡青霄刷羽翰。","dynasty":"宋代","title":"新辟小园六首其六"}
{"author":"陆游","content":"湘浦骚人咏啜漓，黄州饮湿又增奇。纷纷坐客评清浊，我已昏然睡不知。","dynasty":"宋代","title":"饮村酒"}
{"author":"陆游","content":"衰病犹烦药石功，残春终日在园中。地偏幽草为谁绿？雨霁新花如许红。足蹇扶持须稚子，杯深暖热赖邻翁。此身虽向闲中老，若比休休却未同。","dynasty":"宋代","title":"小园新晴"}
{"author":"陆游","content":"旧好疏毛颖，新知得曲生。幽居无一事，枕臂听松声。","dynasty":"宋代","title":"日用四首其一"}
{"author":"陆游","content":"道心退惰如风鷁，世念坚疆似火牛。安得短篷湖海去，夜深听雨琵琶洲。","dynasty":"宋代","title":"夜雨思栝苍游"}
{"author":"陆游","content":"流光冉冉迫崦嵫，常抱秋风宋玉悲。才尽已无枫落句，身存又见雁来时。自怜闭户庞眉叟，初对还家大耳儿。一盏青灯照寒影，不妨细举别来诗。","dynasty":"宋代","title":"秋兴"}
{"author":"陆游","content":"桑落香浮槲叶杯，甘瓜绿李亦佳哉！虚堂顿解汗挥雨，高枕俄成鼻殷雷。静听风声生槛竹，徐看日影转庭槐。晚凉更动扁舟兴，北渚红蕖已半开。","dynasty":"宋代","title":"逃暑小饮熟睡至暮"}
{"author":"陆游","content":"断岸孤亭日莫时，栏边聊试葛巾攲。偶观挂席乘潮快，便觉悬车纳禄迟。痛饮相如无奈渴，清言叔宝不胜羸。年来亲友凋零尽，惟有江山是旧知。","dynasty":"宋代","title":"过六和塔前江亭小憩"}
{"author":"陆游","content":"橹枝讴轧出烟津，醉倚船篷岸幅巾。禹穴探书惭旧学，涂山执玉记前身。云低野泽号新雁，露湿芳洲老白苹。逸少亡来欲千载，眼中髣佛见清真。","dynasty":"宋代","title":"舟中望禹祠兰亭诸山"}
{"author":"陆游","content":"残春终日在林亭，散发披衣醉复醒。科斗已成蛙合合，樱桃初结子青青。鱼游沧海宁濡沫，禽慕雕笼即翦翎。薄晚东风吹小雨，笑携长鑱伴畦丁。","dynasty":"宋代","title":"山园杂咏"}
{"author":"陆游","content":"儒生穷事业，老去转荒唐。长日中分睡，残年有底忙？书常嬾终卷，诗亦少成章。忽弃蓬窗去，花前又一觞。","dynasty":"宋代","title":"自嘲"}
{"author":"陆游","content":"俸禄无余退即耕，市人指笑太清生。从今惜取青鞋底，祗向云边水际行。","dynasty":"宋代","title":"贫甚戏作绝句"}
{"author":"陆游","content":"老夫一卧三山下，两见城门送土牛。贫舍春盘还草草，暮年心事转悠悠。湖光涨绿分烟浦，柳色摇金映市楼。药饵及时身尚健，无风无雨且闲游。","dynasty":"宋代","title":"春日"}
{"author":"陆游","content":"雨声滴滴暮未已，苔晕重重寒更添。知是使君初睡起，清香一线透疏帘。","dynasty":"宋代","title":"假中闭户终日偶得绝句"}
{"author":"陆游","content":"人生天壤间，出处本异趣。释耒入市朝，徒失邯郸步。昔人亦有言，刻足以适屦。柰何不自反，忽已迫霜露？我躬尚不阅，况为子孙虑。岁晚故山寒，地炉可煨芋。","dynasty":"宋代","title":"读何斯举黄州秋居杂咏次其韵"}
{"author":"陆游","content":"忽忽残年及耄期，清晨对镜不须悲。远行久立虽差倦，未到人扶见客时。","dynasty":"宋代","title":"自咏"}
{"author":"陆游","content":"楚江茫茫新雨霁，残云蹙作鱼鳞细。老翁短楫去若飞，我欲从之已天际。从之不可况共语，醉眼知渠轻一世。直钓去饵五十年，此意宁为得鱼计！","dynasty":"宋代","title":"渔父"}
{"author":"陆游","content":"寓世年虽往，安心疾已平。每思丹灶冷，宜觉世缘轻。布被鸡催晓，蓬窗鹊噪晴。呼儿净洗砚，书帖寄青城。","dynasty":"宋代","title":"秋来益觉顽健时一出游意中甚适杂赋五字十首其八"}
{"author":"陆游","content":"壮心虽迫者，吏责未妨书。言议思公瑾，英雄陋本初。移灯近床榻，听雨落阶除。回首山南戍，流年一纪余。","dynasty":"宋代","title":"再用前韵不以次"}
{"author":"陆游","content":"野市逢虚日，江亭候暮潮。虫号霜後草，人立雨中桥。病骨羸将折，残魂黯欲消。无心作村醉，酒旆苦相招。","dynasty":"宋代","title":"江亭"}
{"author":"陆游","content":"将军北伐辞前殿，恩诏催排苑中宴。紫陌惊尘中使来，青门立马群公饯。绣旗杂沓三十里，画鼓敲铿五千面。行营暮宿咸阳原，满朝太息倾都羡。天声一震胡已亡，捷书奕奕如飞电。高秋不闭玉关城，中夜罢传青海箭。可汗垂泣小王号，不敢跳奔那敢战。山川图籍上有司，张掖酒泉开郡县。还朝策勋兼将相，诏假黄钺调金铉。丈夫未遇谁得知，昔日新丰笑贫贱。","dynasty":"宋代","title":"大将出师歌"}
{"author":"陆游","content":"翦刀叶畔戏鱼回，帔子花头舞蝶来。领略年光属闲客，一樽自劝不须推。","dynasty":"宋代","title":"闲咏园中草木"}
{"author":"陆游","content":"道士矶边浪蹴天，郎官湖上月侵船。暮年自度无因到，且与沙鸥作後缘。","dynasty":"宋代","title":"秋暑夜起追凉"}
{"author":"陆游","content":"眼暗头童负圣时，齿牙欲脱更堪悲。暮年渐解人间事，蒸食哀梨亦自奇。","dynasty":"宋代","title":"齿痛有感"}
{"author":"陆游","content":"幅巾短褐野人装，洗尽黄尘早暮忙。地僻渔扉常隐翳，身闲灵府自清凉。雨中郁郁垣衣绿，涧底纤纤石发长。老惫只思眠蹋壁，一尊到手又成狂。","dynasty":"宋代","title":"书斋壁"}
{"author":"陆游","content":"野渡霜风冷，茆檐夕照明。催科醉亭长，聚学老书生。山果纷丹漆，村醪任浊清路回家忽近，柳外小桥横。","dynasty":"宋代","title":"东村步归"}
{"author":"陆游","content":"灶突无烟甑有尘，颓垣破屋越溪滨。老鳏狂怪谁嗔责，日日行歌独卖薪。","dynasty":"宋代","title":"贫甚戏作绝句八首其五"}
{"author":"陆游","content":"被发行歌雪满膺，夕阳顾影乱鬅鬙。乞浆得酒人情好，卖剑买牛农事兴。社鼓赛秋闻坎坎，塔灯照夜望层层。归来闲指乌藤说，个是人间耐久朋。","dynasty":"宋代","title":"游近村"}
{"author":"陆游","content":"结队同秋获，连穑听夜舂。薄持聊共饱，热啜却烦供。炊玉吴粳美，浮蛆社酒浓。时平多乐事，莫厌数从容。","dynasty":"宋代","title":"邻饷"}
{"author":"陆游","content":"赋性无他嗜，传家但古书。尧咨洪水际，羲画结绳余。异学方攘斥，浮文亦扫除。挑灯北窗下，聊得遂吾初。","dynasty":"宋代","title":"书房杂咏"}
{"author":"陆游","content":"和风薄霭过清明，减尽重裘觉体轻。正午轩窗无树影，乍晴阡陌有莺声。酿成西蜀鹅雏酒，煮就东坡玉糁羹。扪腹翛然出门去，春郊何处不堪行？","dynasty":"宋代","title":"晚春感事"}
{"author":"陆游","content":"舞非得谱拍拍错，行未知津步步危。劫石消磨会当尽，太行突兀乃可移。清晨瓦釜煮藜粥，遥夜地炉烧豆萁。此中正自有佳处，区区外慕宁非痴。","dynasty":"宋代","title":"书感三首其二"}
{"author":"陆游","content":"一段新愁带宿酲，半欹乌帽策驴行。村墟香动梅初破，裘褐寒轻雪未成。渡口人争红日晚，沙边雁带碧烟横。悠然又觅长堤路，肠断城楼画角声。","dynasty":"宋代","title":"晚出偏门"}
{"author":"陆游","content":"存神止虑自长年，黄老遗书汉尚传。妙语虽传人不省，却从丹灶觅神仙。","dynasty":"宋代","title":"秋思"}
{"author":"陆游","content":"清霜彻花骨，霜重骨欲折。我知造物意，遣子世味绝。","dynasty":"宋代","title":"梅花绝句"}
{"author":"陆游","content":"今年风雨多，平陆成沮洳。吾庐地尤下，积水环百步。客从城市来，熟视却复去。僮奴笑欲倒，繖屐知无路。计其各还家，对灶燎衣裤。嗟予久退藏，蓬藋生庭户。谁如数子贤，裹饭肯来顾？清言虽不接，亦足慰迟暮。","dynasty":"宋代","title":"久雨路断朋旧有相过者皆不能进"}
{"author":"陆游","content":"北槛近中堂，缘阶物自芳。晨清花拱露，地僻藓侵廊。坐久时闲卷，吟余或炷香。终朝无客至，一枕到羲皇。","dynasty":"宋代","title":"北槛"}
{"author":"陆游","content":"八十仍当过二时，加餐安寝岂前知。晨梳脱发虽无数，社瓮新醅已有期。偶为买花经废圃，时因蹋藕下清池。尚余一事终关念，安得儿孙少别离。","dynasty":"宋代","title":"秋兴"}
{"author":"陆游","content":"蹇驴清晓掠湖堤，缓辔迎凉帽影低。露拆渚莲红渐闹，雨催陂稻绿初齐。先秋叶已时时堕，失旦鸡犹续续啼。不是老来忘睡美，戴星南亩惯扶犁。","dynasty":"宋代","title":"湖边晓行"}
{"author":"陆游","content":"八十颓龄安所归？萧然终日掩柴扉。清心始信幽栖乐，穷理方知俗学非。山果满筐猿食足，石泉通笕药苗肥。衰翁莫道浑无事，扫叶归来又落晖。","dynasty":"宋代","title":"斋中杂兴"}
{"author":"陆游","content":"饭罢颓然付一床，旷怀真足傲羲皇。松棚尽日常如暮，荷沼无风亦自香。倚杖月生人影瘦，岸巾露透发根凉。颇闻王旅徂征近，敷水条山兴已狂。","dynasty":"宋代","title":"睡起已亭午终日凉甚有赋"}
{"author":"陆游","content":"稽山何巍巍，浙江水汤汤，千里亘大野，勾践之所荒。春雨桑柘绿，秋风粳稻香。村村作蟹椴，处处起鱼梁。陂放万头鸭，园覆千畦姜。舂碓声如雷，私债逾官仓。禹庙争奉牲，兰亭共流觞。空巷看竞渡，倒社观戏场。项里杨梅熟，采摘日夜忙，翠篮满山路，不数荔枝筐，星驰入侯家，那惜黄金偿。湘湖蓴菜出，卖者环三乡。何以共烹煮，鲈鱼三尺长。芳鲜初上市，羊酪何足当。镜湖滀众水，自汉无旱蝗。重楼与曲槛，潋灩浮湖光。舟行以当车，小繖遮新妆。浅坊小陌间，深夜理丝簧。我老述此诗，妄继古乐章；恨无季札听，大国风泱泱。","dynasty":"宋代","title":"稽山行"}
{"author":"陆游","content":"世人无奈愁，沃以杯中酒；未能平磊块，已复生堆阜。治水不治源，九载亦何有？不如读周易，一卷常在手。","dynasty":"宋代","title":"家居自戒"}
{"author":"陆游","content":"老子心如行脚僧，秋风久已办行縢。纸衾夜夜江湖梦，小复迟留待判惩。","dynasty":"宋代","title":"连日暴下薾然不支戏作"}
{"author":"陆游","content":"投老縻身薄领间，却因马上得偷闲。兼旬敢恨常为客，一饭何曾不对山。铜镜无情欺白发，霜风有力散酡颜。今宵要看浮桥月，尽放征騑晚入关。","dynasty":"宋代","title":"入临川境马上作"}
{"author":"陆游","content":"我老虽无家，其实如客耳。食至举匕箸，饱则舍而起。厨人有勤惰，我岂形愠喜。园畦摘青蔬，地碓舂赤米。劳人固已多，坐享颡常泚。作诗本自规，亦以告闾里。","dynasty":"宋代","title":"对食有感"}
{"author":"陆游","content":"亭障曾无阅岁宁，频闻夷落犯王灵。孤城月落冤魂哭，百里风吹战血腥。瘴重厌看茅叶赤，春残不放柳条青。焦头烂额知何补，弭患从来贵未形。","dynasty":"宋代","title":"戍卒说沉黎事有感"}
{"author":"陆游","content":"懒随年少爱花狂，且伴群儿斗草忙。行遍山南山北路，归时新月浸横塘。","dynasty":"宋代","title":"蔬圃绝句七首其七"}
{"author":"陆游","content":"叶尽木无声，天高夜自明。映窗灯半灭，掠野雁孤征。瓦裂人间事，云浮身後名。惟应托长鑱，寂寞送浮生。","dynasty":"宋代","title":"夜坐"}
{"author":"陆游","content":"偶策青驴出，还将白鹤随。链丹留日观，采药上天池。送客清秋棹，留僧静夜棋。从来闲姓字，不遣世人知。","dynasty":"宋代","title":"自述"}
{"author":"陆游","content":"酿雪经旬竟不成，一霜却作十分晴。云归岫穴千峰立，暖入郊原万耦耕。菖叶离离丰岁候，梅花眷眷故人情。道傍孤店新醅熟，已有幽禽一两声。","dynasty":"宋代","title":"累日浓云作雪不成遂有春意"}
{"author":"陆游","content":"绕城山作翠涛倾，底事文书日有程。无溷我为挥吏散，独登楼去看云生。香浮鼻观煎茶熟，喜动眉间炼句成。莫笑衰翁淡生活，它年犹得配玄英。","dynasty":"宋代","title":"登北榭"}
{"author":"陆游","content":"目视左（左目右荒）（左目右荒）耳聋，吾衰略与昔人同。移灯自看伶竮影，取酒时浇礧磈胸。东郭稍能师顺子，北山未敢笑愚公。空村雪虐风饕夜，袖手悠然政策功。","dynasty":"宋代","title":"雪夕"}
{"author":"陆游","content":"草衣木食更何求，穴处巢居过即休。尚恨未能全省事，一竿风月钓沧洲。","dynasty":"宋代","title":"即事"}
{"author":"陆游","content":"一饱何心慕万锺，小园父子自相从。蚍蜉布阵雨将作，蛱蝶成团春已浓。涧底束薪供晚爨，街头籴米续晨舂。盘餐莫恨无兼味，自绕荒畦摘芥菘。","dynasty":"宋代","title":"园中晚饭示儿子"}
{"author":"陆游","content":"击鼓坎坎，吹笙呜呜。绿袍槐简立老巫，红衫绣裙舞小姑。乌臼烛明蜡不如，鲤鱼糁美出神厨。老巫前致词，小姑抱酒壶：愿神来享常驩娱，使我嘉谷收连车；牛羊暮归塞门闾，鸡鹜一母生百雏，岁岁赐粟，年年蠲租；蒲鞭不施，圜土空虚；束草作官但形模，刻木为吏无文书；淳风复还羲皇初，绳亦不结况其余！神归人散醉相扶，夜深歌舞官道隅。","dynasty":"宋代","title":"赛神曲"}
{"author":"陆游","content":"桔槔灌蔬固已非，竹笕浇花宜见讥。杏繁梅瘦种性别，一气生杀均天机。细推物理孰不尔，抟风未可嘲卑飞。君其置之且共酌，白酒方熟黄鸡肥。","dynasty":"宋代","title":"冬晴行园中"}
{"author":"陆游","content":"此手乃可怜，经月不把酒；著书又苦晚，何以图不朽？空庭坐三更，磊落垂北斗。向来历关河，万里空回首。岂知三十年，竟作越中叟！後生虽满眼，非复旧交友。形体迫衰谢，妻子亦何有？怅望怀古人，吞声死农亩。","dynasty":"宋代","title":"露坐"}
{"author":"陆游","content":"惝恍不成寐，揽衣寒夜中。青荧煨芋火，鞺鞳鼓帘风。巷犬声如豹，山童首似蓬。悠然束书坐，徐待日生东。","dynasty":"宋代","title":"夜寒起坐待旦"}
{"author":"陆游","content":"放翁虽老未忘情，独卧山村每自惊。鼎鼎百年如电速，寥寥一笑抵河清。梅初破藟行江路，灯欲成花听雨声。正用此时思剧饮，故交零落怆余生。","dynasty":"宋代","title":"雨夜有怀张季长少卿"}
{"author":"陆游","content":"南村牧牛儿，赤脚踏牛立，衣穿江风冷，笠败山雨急。长陂望若远，隘巷忽相及。儿归牛入栏，烟火茆檐湿。","dynasty":"宋代","title":"牧牛儿"}
{"author":"陆游","content":"去国己酉冬，忽见十颁历。衰残口两齿，困厄家四壁。时看溪云生，饱听檐雨滴。悠然度寒暑，何处著欣戚？幽人岂知我，月夕闻吹笛。何当五百岁，相与摩铜狄？","dynasty":"宋代","title":"斋中杂兴十首以丈夫贵壮健惨戚非朱颜为韵"}
{"author":"陆游","content":"走马平欺刺绣坡，放船横截乱丝涡。从来倚个心平稳，遇险方知得力多。","dynasty":"宋代","title":"戏题"}
{"author":"陆游","content":"七月湖中风露新，临流闲照白纶巾。荷花折尽浑闲事，老却蓴丝最恼人。","dynasty":"宋代","title":"夏秋之交小舟早夜往来湖中绝句"}
{"author":"陆游","content":"便恐东皇促驾回，小轩无事且衔杯。不知何处桃花落，一片飞从屋角来。","dynasty":"宋代","title":"春日绝句"}
{"author":"陆游","content":"莫谓家贫厌旧醅，一尊聊对桂花开。天菑已过无蝗孽，海舶初通有药材。剩借凉风吹醉颊，况逢急雨洗浮埃。入秋腰脚增强健，山麓从今日日来。","dynasty":"宋代","title":"书喜"}
{"author":"陆游","content":"夜来一雪苦匆匆，千里浓云忽扫空。换得月明良不恶，未须过计虑蝗虫。","dynasty":"宋代","title":"十二月十日暮小雪即止"}
{"author":"陆游","content":"林栖四壁空，百事从简易。缺篱寒未补，幽户夜不闭。东偏欲广屋，厚费敢轻议。设关力可具，稚子请遂事。呀然两竹扉，宁复志容驷。西山正当前，浩荡纳空翠。下临渔樵路，横锁风月地。惟愁俗客来，剥啄惊午睡。","dynasty":"宋代","title":"新葺门屋"}
{"author":"陆游","content":"暮年身世转悠悠，又向天涯见早秋。昨夜月明今夜雨，关人何事总成愁。","dynasty":"宋代","title":"秋怀"}
{"author":"陆游","content":"闲居寂无客，柴门昼常关。孤舟小於叶，放浪烟水间。树暗杨梅村，露下白莲湾，钓鱼樵风泾，买酒石帆山，向来支许辈，恐亦无此闲。道逢若耶叟，握手开苍颜。","dynasty":"宋代","title":"斋中杂兴十首以丈夫贵壮健惨戚非朱颜为韵"}
{"author":"陆游","content":"策策桐飘已半空，啼螿渐觉近房栊。一生不作牛衣泣，万事从渠马耳风。名姓已甘黄纸外，光阴全付绿尊中。门前剥啄谁相觅，贺我今年号放翁。","dynasty":"宋代","title":"和范待制秋兴"}
{"author":"陆游","content":"水边小丘因古城，上有巨竹数百个。一径蛇蟠不容脚，平处乃可十客坐。袅袅共看风枝舞，簌簌时听春箨堕。古佛不妆香火冷，瘦僧如腊袈裟破。门前西去长安路，日夜舳舻衔尾过。老夫本乏台省姿，且就清阴曲肱卧。","dynasty":"宋代","title":"城西接待院後竹下作"}
{"author":"陆游","content":"我不如老农，占地亩一锺。东作虽有时，力耕在兹冬。张灯观夜织，高枕听晨舂。时时唤邻里，旨蓄亦可供。我不如老圃，父子日相从。一鉏万事足，不求定远封。春泥翦绿韭，秋雨畦青菘。放筋有余味，岂不烹噞喁？乃者半年病，清镜满衰容。尘生一緉屐，壁倚一枝筇。惟有呻吟声，和合床下蛩。青灯照兀兀，布衲聊自缝。","dynasty":"宋代","title":"农圃歌"}
{"author":"陆游","content":"柴门虽设不曾开，为怕人行损绿苔。妍日渐催春意动，好风时卷市声来。学经妻问生疏字，尝酒儿斟潋灩杯。安得小园宽半亩，黄梅绿李一时栽。","dynasty":"宋代","title":"闲意"}
{"author":"陆游","content":"度岭穿林一径斜，旋篝新火试新茶。箬包粉饵祠寒食，雨湿青鞋上若耶。石罅微泉来滴沥，溪涯老木卧槎牙。不须苦觅东柯谷，是处云山可寄家。","dynasty":"宋代","title":"云门道中"}
{"author":"陆游","content":"华发萧萧不满簪，强扶衰病著朝衫。寒厅静似阿兰若，佳客少于优钵昙。诗酒放怀穷亦乐，文移肆骂老难堪。弃官若遂飘然计，不死扬州死剑南。","dynasty":"宋代","title":"东斋偶书"}
{"author":"陆游","content":"卖药锦城中，烧丹雪山麓。石窦取鹅管，玉床收箭镞。紫云晨覆鼎，白虹夜穿屋。鬼神严厉守，沆瀣勤沐浴。此士真可人，高简遗世俗，江头十年别，颜色尚在目。使来每寄声，喜我淡无欲。灵剂何必多，分饷一黍足。","dynasty":"宋代","title":"寄成都籧道人"}
{"author":"陆游","content":"涂毒不自讚，留待三山老。试问卿上人，讚好莫讚好。海中忽起劫初风，北斗柄折须弥倒。","dynasty":"宋代","title":"涂毒策禅师真赞"}
{"author":"陆游","content":"怀器潜山泽，逢时起薜萝。星辰占宝剑，雷雨化龙梭。禹穴书虽富，浯溪石未磨。门闾更须筑，有子继三科。","dynasty":"宋代","title":"莫仲谦挽词"}
{"author":"陆游","content":"古祠照沧波，老木閟云洞。轻舟不摇楫，正用一风送。汲井漱甘液，扫榻寓幽梦。所恨山未深，城笳听三弄。","dynasty":"宋代","title":"舟中咏落景余清晖轻桡弄溪渚之句盖孟浩然耶"}
{"author":"陆游","content":"架垂马乳收论斛，港种鸡头采满船。鼋鼎若为占食指，麴车未用堕馋涎。","dynasty":"宋代","title":"杂咏园中果子"}
{"author":"陆游","content":"甚矣翻盆暴，嗟君睡得成！但思鱼餍足，不顾鼠纵横。欲骋衔蝉快，先怜上树轻。朐山在何许？此族最知名。","dynasty":"宋代","title":"嘲畜猫"}
{"author":"陆游","content":"豢犬使警夜，畜鸡用司旦；彻警盗所窥，失旦固吾患。岂无糠粞费，施报不可缓。家居亦为政，发我中夜叹。","dynasty":"宋代","title":"晚秋农家"}
{"author":"陆游","content":"画船冲雨入戎州，缥缈山横杜若洲。须信时平边堠静，传烽夜夜到西楼。","dynasty":"宋代","title":"叙州"}
{"author":"陆游","content":"春归堪笑又匆匆，水白秧青细雨蒙。溪鸟低飞画桥外，路人相值绿阴中。宋清药券贫来积，李贺诗囊病後空。惟有剧谈能一洗，芳尊那得故人同？","dynasty":"宋代","title":"衡门独立"}
{"author":"陆游","content":"惰游不能耕，心媿新舂白。啸傲茅三间，主人终胜客。","dynasty":"宋代","title":"纵笔"}
{"author":"陆游","content":"摇落园林探借春，耄期诗酒肯输人？狂时湖海犹嫌迮，达处羲农亦未淳。木叶敝身如盛服，藜羹加糁即常珍。巢由尚隐唐虞代，漫道桃源是避秦。","dynasty":"宋代","title":"小圃醉中作"}
{"author":"陆游","content":"水际柴荆昼不开，卧听微雨杂轻雷。春蚕满箔眠初起，社燕争巢去复来。海桧屈蟠依怪石，山榴零落点苍苔。一樽及此风光美，车下长坡底用推？","dynasty":"宋代","title":"初夏北窗"}
{"author":"陆游","content":"悲歌流涕遣谁听？酒隐人间已半生。但恨见疑非节侠，岂忘小忍就功名。江湖舟楫行安往，燕赵风尘久未平。饮罢别君携剑起，试横云海翦长鲸。","dynasty":"宋代","title":"野外剧饮示坐中"}
{"author":"陆游","content":"寂寂春将暮，迢迢夜未央。膏残灯焰短，杵急药麈香。困思栖双睫，羸躯寄一床。养慵新有味，初志悔轩昂。","dynasty":"宋代","title":"春夜"}
{"author":"陆游","content":"狐裘卧载锦驼车，酒醒冰髭结乱珠；三尺马鞭装白玉，雪中画字草军书。","dynasty":"宋代","title":"雪中忽起从戎之兴戏作"}
{"author":"陆游","content":"梅花如高人，妙在一丘壑。林逋语虽工，竟未脱缠缚。乃知尤物侧，天下无杰作。老我怀不纾，樽前几开落。","dynasty":"宋代","title":"开岁半月湖村梅开无馀偶得五诗以烟湿落梅村为韵其三"}
{"author":"陆游","content":"中年绝欲不复念，今日肉食夫何难。天公赋与本来薄，一概扫空方少安。","dynasty":"宋代","title":"散怀二首其二"}
{"author":"陆游","content":"药瓢藜杖合施行，独往山林已歃盟。傍水断云含暮色，拂檐高竹借秋声。痴人自作浮生梦，腐骨那须後世名。莫笑吟哦无阙日，老来未尽独诗情。","dynasty":"宋代","title":"晚游东园"}
{"author":"陆游","content":"赫赫炎威日正中，冰纨笛簟欲无功。一心愿伴沙头鹭，百计难呼木杪风。纤手削瓜刀似水，小甖分酒盏如空。洗心幸有高楼月，少待寒光出海东。","dynasty":"宋代","title":"夏日"}
{"author":"陆游","content":"槐阴清润麦风凉，一枕闲眠昼漏长。山鹊喜晴当户语，海桐带露入帘香。酒缘久病常辞酌，茶为前衔偶得尝。云北云南动游兴，速呼小竖治轻装。","dynasty":"宋代","title":"初暑"}
{"author":"陆游","content":"羸病愁灯影，羁怀怯雨声。新秋忽已半，垂老若为情？金印儿嬉事，青编身後名。何如破窗下，袖手送余生！","dynasty":"宋代","title":"雨夜排闷"}
{"author":"陆游","content":"区芋常愿雨，秧菜常愿晴。吾儿行渡江，晨起愁风生。人生各徇私，夫岂造物情。孰能均此意，万里皆春耕。","dynasty":"宋代","title":"东斋杂书十二首其七"}
{"author":"陆游","content":"忆到夔门正月初，竹枝歌舞拥肩舆。当时光景应如昨，绿鬓治中八十余。","dynasty":"宋代","title":"新春感事八首终篇因以自解"}
{"author":"陆游","content":"倦客平生行处，坠鞭京洛，解佩潇湘。此夕何年，来赋宋玉高唐。绣帘开、香尘乍起，莲步稳、银烛分行。暗端相。燕羞莺妒，蝶绕蜂忙。难忘。芳樽频劝，峭寒新退，玉漏犹长。几许幽情，只愁歌罢月侵廊。欲归时、司空笑问，微近处、丞相嗔狂。断人肠。假饶相送，上马何妨。","dynasty":"宋代","title":"玉胡蝶（王忠州家席上作）"}
{"author":"陆游","content":"清夜焚香读楚词，寒侵貂褐叹吾衰。轻冰满研风声急，忽记山阴夜雪时。","dynasty":"宋代","title":"夜寒"}
{"author":"陆游","content":"枝上猩猩血未曦，尊前红袖醉成围。应须直到三更看，画烛如椽为发辉。","dynasty":"宋代","title":"花时遍游诸家园"}
{"author":"陆游","content":"零落汀苹露气清，北窗昨夜已秋声。书来屡有入东约，坐上极思虚左迎。激烈哦诗殷金石，纵横落笔走蛟鲸。吾曹此事期千载，老眼相逢剩要惊。","dynasty":"宋代","title":"张功甫许见访以诗坚其约"}
{"author":"陆游","content":"睡脸余痕印枕纹，秋衾微润覆炉熏。井桐摇落先霜尽，衣杵凄凉带月闻。佛屋纱灯明小像，经奁鱼蠹蚀真文。身如病骥惟思卧，谁许能空万马群。","dynasty":"宋代","title":"和范待制秋兴"}
{"author":"陆游","content":"枳篱莎径入荆扉，中有村翁百结衣。谁识新年欢喜事，一鸡一犬伴东归。","dynasty":"宋代","title":"杂书"}
{"author":"陆游","content":"磨镜要使明，拭几要使净；奈何视吾心，不若几与镜？垢污倘未除，秋毫即为病。吾曹亦圣徒，可不学颜孟？","dynasty":"宋代","title":"杂感十首以野旷沙岸净天高秋月明为韵"}
{"author":"陆游","content":"士生始志学，固为圣人徒，人人可稷契，世世皆唐虞。仰事与俯育，治道无绝殊。孔孟之所传，世俗顾谓迂。申韩尚刻薄，老庄竞虚无。尔车非不良，盍行九轨途。","dynasty":"宋代","title":"岁暮感怀以余年谅无几休日怆已迫为韵"}
{"author":"陆游","content":"害道无如徇爱嗔，养生尤要啬精神。祝公少置空闺忆，天下安危在此身。","dynasty":"宋代","title":"次韵李季章参政哭其夫人"}
{"author":"陆游","content":"富贵夸人死即休，每轻庸子觅封侯。读书历见古人面，好义常先天下忧。独往何妨刀买犊，大烹却要鼎函牛。坐皆豪杰真成快，不负凌云百尺楼。","dynasty":"宋代","title":"梦中作"}
{"author":"陆游","content":"当年书剑揖三公，谈舌如云气吐虹。十丈战尘孤壮志，一簪华发醉秋风。梦回松漠榆关外，身老桑村麦野中。奇士久埋巴硖骨，灯前慷慨与谁同？","dynasty":"宋代","title":"感旧"}
{"author":"陆游","content":"魏野林逋久已僊，放翁寄傲镜湖边。松根偃蹇支琴石，岩窦潺湲洗药泉。半禄扫空虽在我，残年健甚岂非天。遥遥桑苎家风在，重补茶经又一编。","dynasty":"宋代","title":"开东园路北至山脚因治路傍隙地杂植花草"}
{"author":"陆游","content":"庭下幽花取次香，飞飞小蝶占年光。幽人为尔凭窗久，可爱深黄爱浅黄？","dynasty":"宋代","title":"蝶"}
{"author":"陆游","content":"山光染黛朝如湿，川气熔银暮不收。诗料满前谁领略，时时来倚水边楼。","dynasty":"宋代","title":"杂题"}
{"author":"陆游","content":"小山桂枝今所无，一生到处问樵夫。细思不独人间少，月里何曾有两株。","dynasty":"宋代","title":"楚辞所谓桂数见於唐人诗句及图画间今不复见"}
{"author":"陆游","content":"白发苍颜七十翁，朽株枯木略相同。如山储药难医拙，齐斗堆金不换穷。昨梦已抛空劫外，残年全付醉眠中。故人苦未知心事，一纸空烦寄断鸿。","dynasty":"宋代","title":"忽得京书有感"}
{"author":"陆游","content":"零落汀蘋露气清，北窗昨夜已秋声。书来屡有入东约，坐上极思虚左迎。激烈哦诗殷金石，纵横落笔走蛟鲸。吾曹此事期千载，老眼相逢剩要惊。","dynasty":"宋代","title":"张功甫许见访以诗坚其约"}
{"author":"陆游","content":"懸瀑若剑立，空潭如镜平。未能照魑魅，且用斩长鲸。","dynasty":"宋代","title":"郭氏山林十六詠倚剑"}
{"author":"陆游","content":"展尽高槐日渐长，了无蜂蝶为花忙。青梅旋摘宜盐白，煮酒初尝带腊香。林下光阴无一事，水边窗户有余凉。应门不用辞衰疾，车马何由到野堂？","dynasty":"宋代","title":"初夏幽居偶题"}
{"author":"陆游","content":"厌事便微疾，贪眠幸早寒。人虽笑疏嬾，天实闵衰残。韦布何曾贱，茆茨本自宽。黄花插乌帽，一醉有余欢。","dynasty":"宋代","title":"厌事"}
{"author":"陆游","content":"绿侵小径蟆衣草，青络疏篱鬼带藤。未暇开编寻本草，且将名品问山僧。","dynasty":"宋代","title":"闲咏园中草木"}
{"author":"陆游","content":"十日秋阴满径苔，蓬门那有客敲推。水边丹叶已如许，篱下黄花犹未开。空见游僧衡岳去，难逢新雁杜陵来。溪云一片闲舒卷，恋著渔矶不肯回。","dynasty":"宋代","title":"秋思"}
{"author":"陆游","content":"莫羡朝回带万钉，吾曹要可草堂灵。风来弱柳摇官绿，云破奇峰涌帝青。听尽啼莺春欲去，惊回梦蝶醉初醒。从教俗眼憎疏放，行矣桐江酹客星！","dynasty":"宋代","title":"遣兴"}
{"author":"陆游","content":"楼角西南月一钓，晚瓜落刃酒新篘。仙家又怆银河别，太史新班玉历秋。衰病岁时良冉冉，穷愁身世转悠悠。莫因乞巧嘲儿女，我亦飘然水上浮。","dynasty":"宋代","title":"七月四日夜赋"}
{"author":"陆游","content":"得雨郊原已遍耕，东家西舍多逢迎。前山云起树无影，别浦潮生船有声。","dynasty":"宋代","title":"杂赋"}
{"author":"陆游","content":"天华寺西艇子横，白苹风细浪纹平。移家只欲东关住，夜夜湖中看月生。","dynasty":"宋代","title":"东关"}
{"author":"陆游","content":"年来阻阔动经时，忽见新篇乃尔奇。安得齐纨翦团扇，为君小草卜居诗？","dynasty":"宋代","title":"詹仲信出示卜居诗佳甚作二绝句谢之"}
{"author":"陆游","content":"朝阳淡淡挂窗棂，桐叶无风忽自零。不复扶头倾白堕，但知临目养黄宁。新蔬带露来幽圃，修绠飞泉洒广庭。一出文书又围绕，正应高卧尽颓龄。","dynasty":"宋代","title":"官舍夙兴"}
{"author":"陆游","content":"功名莫苦怨天悭，一棹归来到死闲。傍水无家无好竹，卷帘是处是青山。满篮箭竹瑶簪白，压担棱梅鹤顶殷。野兴尽时尤可乐，小江烟雨趁潮还。","dynasty":"宋代","title":"故山四首其一镜湖"}
{"author":"陆游","content":"蝉声满院送流年，又见秋风到海边。旧友死来频入梦，新诗愁绝少成篇。步头野水双飞鹭，林外人家一点烟。顾影自惊如许瘦，囊空无药起沉绵。","dynasty":"宋代","title":"新秋"}
{"author":"陆游","content":"晡时理舟楫，甲夜泊钱清。齑饼依然美，渔灯特地明。酒旗阑道出，风浪拍船鸣。未说乡闾喜，江山亦有情。","dynasty":"宋代","title":"宿北钱清"}
{"author":"陆游","content":"纶巾羽扇影翩翩，湖上彷徉莫计年。桃李已忘畴昔分，禽鱼犹结後来缘。山前虚市初多笋，江外人家不禁烟。莫恨幽情无与共，一双白鹭导吾前。","dynasty":"宋代","title":"湖上"}
{"author":"陆游","content":"独坐闲无事，烧香赋小诗。可怜清夜雨，及此种花时。","dynasty":"宋代","title":"移花遇小雨喜甚为赋二十字"}
{"author":"陆游","content":"嫩日轻云淡沱天，扑灯过後卖花前。便从水阁杭湖去，卷起朱帘上画船。","dynasty":"宋代","title":"乡人或病予诗多道蜀中遨乐之盛适春日游镜湖"}
{"author":"陆游","content":"雁山菖蒲昆山石，陈叟持来慰幽寂。寸根蹙密九节瘦，一拳突兀千金直。清泉碧缶相发挥，高僧野人动颜色。盆山苍然日在眼，此物一来俱扫迹。根蟠叶茂看愈好，向来恨不相从早。所嗟我亦饱风霜，养气无功日衰槁。","dynasty":"宋代","title":"菖蒲"}
{"author":"陆游","content":"群仙停鹤驭，玉佩摇空山。金丹定分子，往缀通明班。","dynasty":"宋代","title":"郭氏山林十六咏其十二玉佩"}
{"author":"陆游","content":"古寺不来久，入门空叹嗟。僧亡犹见塔，树老已无花。世事虽难料，吾生固有涯。殷懃一梳月，十里伴还家。","dynasty":"宋代","title":"游山"}
{"author":"陆游","content":"上峡闻竹枝，入秦闻乌乌。奏曲未及终，涕泪凄已濡。还山风月夕，菱唱起镜湖。虽无远游感，白首亦穷途。","dynasty":"宋代","title":"杂感六首其四"}
{"author":"陆游","content":"槐柳成阴雨洗尘，樱桃乳酪并尝新。古来江左多佳句，夏浅胜春最可人。","dynasty":"宋代","title":"初夏"}
{"author":"陆游","content":"台省诸公日造朝，放慵别驾媿逍遥。州如斗大真无事，日抵年长未易消。午坐焚香常寂寂，晨兴署字亦寥寥。时平更喜戈船静，闲看城边带雨潮。","dynasty":"宋代","title":"逍遥"}
{"author":"陆游","content":"老子倾囊得万钱，石帆山下买乌犍。牧童避雨归来晚，一笛春风草满川。","dynasty":"宋代","title":"杂感"}
{"author":"陆游","content":"归梦寄吴樯，水驿江程去路长。想见芳洲初系缆，斜阳，烟树参差认武昌。愁鬓点新霜，曾是朝衣染御香。重到故乡交旧少，凄凉，却恐他乡胜故乡。","dynasty":"宋代","tags":"婉约，写景，抒情，思乡","title":"南乡子·归梦寄吴樯"}
{"author":"陆游","content":"雾雨林塘晚，风霜聚落寒。衣冠存简朴，农圃傋艰难。舂簸荞供饵，蒸炊豆作团。此心如古井，无地起涛澜。","dynasty":"宋代","title":"秋冬之交杂赋"}
{"author":"陆游","content":"城上长更续短更，江平天迥雁方征。灯明纸帐雪霜色，火熟铜瓶风雨声。浊酒未倾心已怯，细书时读眼犹明。萧然一室平生惯，纛下何须拥万兵！","dynasty":"宋代","title":"独夜"}
{"author":"陆游","content":"萧散湖山路，天教脱馽羁。蝉声入古寺，马影度荒陂。樵唱时倾耳，僧谈亦解颐。偏门灯火闹，不敢恨归迟。","dynasty":"宋代","title":"游山"}
{"author":"陆游","content":"披鹿裘，枕白石，醉卧松阴当月夕。寒藤夭矫学草书，天风萧森入诗律。忽然梦上百尺颠，绿毛邂逅巢云仙。相携大笑咸阳市，俯仰尘世三千年。","dynasty":"宋代","title":"醉卧松下短歌"}
{"author":"陆游","content":"有酒或一醉，无酒终日闲。雨足通南涧，木落见西山。饭饱出柴门，本散腰脚顽；偶然遇野人，笑语欲忘还。","dynasty":"宋代","title":"信笔"}
{"author":"陆游","content":"葛翁炼丹一千年，翁去丹飞余此泉；炯如古镜不拂拭，俯听缺甃时锵然。老龙受命护泉卧，蜿蜒直恐从天堕；人言神物老愈灵，夜半声酣风雨过。放翁还山亦何有，闭门吟啸龙为友。客来相对聊曲肱，但酌此泉胜酌酒。","dynasty":"宋代","title":"故山葛仙翁丹井有偃松覆其上夭矫可爱寄题"}
{"author":"陆游","content":"无事经秋别镜湖，诗囊随处累奚奴。楼头寒日低将尽，陌上残泥踏欲无。轩冕岂容关喜愠，箪瓢亦未费枝梧。画桥绿浦归来晚，一醆昏灯得自娱。","dynasty":"宋代","title":"晚归"}
{"author":"陆游","content":"处处稻分秧，家家麦上场。敢悲身老大，独幸岁丰穰。酪美朱樱熟，菰青角黍香。翛然一竹几，饱受北窗凉。","dynasty":"宋代","title":"五月一日作"}
{"author":"陆游","content":"山杏溪桃本看花，累累成实亦堪夸。盐收蜜渍饶风味，送与山僧下夜茶。","dynasty":"宋代","title":"杂咏园中果子"}
{"author":"陆游","content":"屐路缘虚壁，棋轩枕小滩。玄言不媿籍，熟睡却输抟。咄咄书常嬾，便便腹本宽。山园时节好，杏子已微丹。","dynasty":"宋代","title":"初夏杂咏"}
{"author":"陆游","content":"春风疋马过孤城，欲吊先贤涕已倾。许国肺肝知激烈，照人眉宇尚峥嵘。中原成败宁非数，后世忠邪自有评。叹息知人真未易，流芳遗臭尽书生。","dynasty":"宋代","title":"过广安吊张才叔谏议"}
{"author":"陆游","content":"我昔游青城，六月对雪山。吴蜀渺万里，安得在此间。","dynasty":"宋代","title":"郭氏山林十六詠飞雪"}
{"author":"陆游","content":"吾幼从父师，所患经不明，何尝效侯喜，欲取能诗声；亦岂刘隋州，五字矜长城。秋雨短檠夜，掉头费经营，区区宇宙间，舍重取所轻。此身傥未死，仁义尚力行。","dynasty":"宋代","title":"读苏叔党汝州北山杂诗次其韵"}
{"author":"陆游","content":"吾今归哉复归哉，草堂正对湖山开。座铭漆园养生主，屏列柴桑归去来。一闲可敌八珍美，骊驹在门端可起。不缘老病日日增，世味从来淡如水。故人谁非白头新，况复眼中无故人。但馀一恨未免叹，掩关睡过今年春。","dynasty":"宋代","title":"春晚用对酒韵"}
{"author":"陆游","content":"五十忽过二，流年消壮心。避人便小疾，移竹喜微阴。洗瓮闲篘酒，焚香静斫琴。镜中青鬓在，切莫遣愁侵。","dynasty":"宋代","title":"病中戏书"}
{"author":"陆游","content":"我遊中巖，拜师於床。巍巍堂堂，鳳举龙骧。公住无为，访我成都。雄辩纵横，玉色敷腴。别未十日，梁木告摧。我如飞蓬，万里南来。孰谓窮山，乃瞻儀形。牆壁说法，况此丹青。","dynasty":"宋代","title":"中巖圜老像赞"}
{"author":"陆游","content":"思蜀寸心折，归吴双鬓衰。今年脱虎口，昨夜梦蟆颐。死隔平时友，愁吟别後诗。江山应好在，谁记踏青期？","dynasty":"宋代","title":"思蜀"}
{"author":"陆游","content":"雪後晴初快，春前日渐长。菊根萌已动，梅藟意先香。禽语惊幽枕，冰消涨野塘。衰残难出户，不是嬾衣裳。","dynasty":"宋代","title":"雪後"}
{"author":"陆游","content":"病过新年逐日添，清愁残醉两厌厌。惜花萎去常遮日，待燕归来始下帘。堂上清风生玉麈，涧中寒溜注铜蟾。一生留滞君休叹，意望天公本自廉。","dynasty":"宋代","title":"闲中书事"}
{"author":"陆游","content":"吴中秋晚雨冥冥，自笑闲愁又尔馨。身世已归南北陌，梦魂犹寄短长亭。浊醪可酿樽余绿，明镜无情鬓失青。赖有钓船堪送老，一汀鸥鹭共忘形。","dynasty":"宋代","title":"微雨午寝梦憩道傍驿舍若在秦蜀间慨然有赋"}
{"author":"陆游","content":"夜对遗编叹复惊，古来成败浩纵横。功名多向穷中立，祸患常从巧处生。万里关河归梦想，千年王霸等棋枰。人间只有躬耕是，路过桑村最眼明。","dynasty":"宋代","title":"读史"}
{"author":"陆游","content":"小巘平冈雪陆离，幽人又赋探春诗。典琴沽酒元非俗，著屐观碑又一奇。大度乾坤容落托，多情风月笑衰迟。吾生也似梅花淡，燕未归来蝶不知。","dynasty":"宋代","title":"雪後出游戏作"}
{"author":"陆游","content":"相对蒲团睡味长，主人与客两相忘。须臾客去主人觉，一半西窗无夕阳。","dynasty":"宋代","title":"客去"}
{"author":"陆游","content":"星星两鬓怯年华，幽馆无人江月斜。惆怅过江迟一夕，晓风吹尽海棠花。","dynasty":"宋代","title":"过江萧山县驿东轩海棠已谢"}
{"author":"陆游","content":"青山四抱路盘纡，天与先生卜草庐。云冷数声闻断雁，溪清百尺见游鱼。新醪薄薄闲寻醉，残发萧萧闷忆梳。莫谓躬耕便无事，百年京洛尚丘墟。","dynasty":"宋代","title":"题幽居壁"}
{"author":"陆游","content":"雨过回塘涨碧漪，幽人闲照角巾欹。银刀忽裂圆波出，宛似姑溪晚泊时。","dynasty":"宋代","title":"池上见鱼跃有怀姑熟旧游"}
{"author":"陆游","content":"东西二十里，相望两平桥。傍水多投钓，穿云有负樵。","dynasty":"宋代","title":"湖山"}
{"author":"陆游","content":"逆旅门前拨不开，先生醉策蹇驴来。未言乞得囊中药，一见童颜且压灾。","dynasty":"宋代","title":"自咏绝句"}
{"author":"陆游","content":"成都城南万里桥，芦根苹末风萧萧。映花碾草钿车小，驻坡蓦涧青骢骄。入门翠径绝窈窕，临水飞观何迢嶢。判无功名著不朽，惟仗诗酒宽无聊。迎霜早已足雉兔，微冷便欲思狐貂。喜看缕脍映盘箸，恨欠斫蟹加橙椒。坐中谭侯天下士，龙马毛骨矜超遥。乌犀白紵谪僊样，但可邂逅不可招。今年一战馘余子，风送六翮凌青霄。美人再拜乞利市，醉墨飞落生蛟绡。我衰於世百无用，十年不趁含元朝。华缨肯傍萧飒鬓，宝带那束龙锺腰。祝君好去事明主，日望分喜来渔樵。游谈引类亦细事，寄酒且解相如消。","dynasty":"宋代","title":"临别成都帐饮万里桥赠谭德称"}
{"author":"陆游","content":"行年九十未龙锺，惭愧天公久见容。醉解病人诗解廋，不如世世作春农。","dynasty":"宋代","title":"病後小健戏题"}
{"author":"陆游","content":"平生南地惯羁游，放浪常同不系舟。鼍作夜风经沌口，鹳鸣秋雨宿杭头。方倾意气轻秦侠，俄困悲伤类楚囚。买屋数间聊作戏，岂知真用作菟裘。","dynasty":"宋代","title":"暮秋遣兴"}
{"author":"陆游","content":"卧沙细肋何由得？出水纤鳞却易求。一夏与僧同粥饭，朝来破戒醉新秋。","dynasty":"宋代","title":"买鱼"}
{"author":"陆游","content":"绿窗百舌唤春眠，问柳寻花意已便。京洛化衣无梦去，邯郸观伎有诗传。铜壶阁下闲攲帽，石镜坊前戏坠鞭。酒隐人间君勿诮，定胜山泽作臞仙。","dynasty":"宋代","title":"初春出游戏作"}
{"author":"陆游","content":"抚枕时时犹叹欷，厄穷已极畏凶饥。雨声淅沥孤斋冷，客梦萧条万里归。山邑风雷移蜃穴，海城水潦半民扉。如云秋稼方相贺，一饱还忧与愿违。","dynasty":"宋代","title":"枕上作时闻临海四明皆大水"}
{"author":"陆游","content":"湖海相从十日留，颇哀老子鬓惊秋。目光犹射车牛背，不用殷勤举话头。","dynasty":"宋代","title":"送绰侄住庵吴兴山中"}
{"author":"陆游","content":"大舸凌惊涛，飞渡青玉峡。虚壁云蒙蒙，阴洞风飒飒。拂天松盖偃，入水山脚插。炎曦忽摧破，亭午手忘箑。悬知今夜喜，月白宿沙夹。旷哉七泽游，盟鸥不须歃。","dynasty":"宋代","title":"舟出下牢关"}
{"author":"陆游","content":"湖海渺云涛，浮家得养高。方床展蕲簟，短褐束郿绦。酒里亦何好，人间聊可逃。酣歌柂楼底，万事一秋豪。","dynasty":"宋代","title":"舟中遣兴"}
{"author":"陆游","content":"今年闰馀时令早，十月霜风吹客倒。老夫畏寒不出门，数步邻家迹如扫。此时陈子独何勇，饥僮瘦马长安道。绝知涵养与人别，吐气如虹失衰老。孟轲浩然正应尔，岂比区区养梨枣。万钟于子本何加，一官未免从人讨。世谁不达子独穷，熟念令人恶怀抱。石渠天禄正须才，往乞扬雄太玄草。","dynasty":"宋代","title":"寄陈伯予主簿"}
{"author":"陆游","content":"忆昔轻装万里行，水邮山驿不论程。屡经汉帝烧余栈，曾宿唐家雪外城。壮志可怜成昨梦，残年惟有事春耕。西窗忽听空阶雨，独对青灯意未平。","dynasty":"宋代","title":"忆昔"}
{"author":"陆游","content":"弹冠绍兴末，解组庆元中。灩澦危涂过，邯郸幻境空。闲传相牛法，醉挟斗鸡翁。冲雨归来晚，山花满笠红。","dynasty":"宋代","title":"致仕後述怀"}
{"author":"陆游","content":"玻瓈江上送残春，叠鼓催帆过玉津。蜀苑莺花初破梦，巴山风月又关身。幅巾久已忘朝帻，短剑惟思隐市尘。莫倚诸公容此老，西曹那许吐车茵。","dynasty":"宋代","title":"舟过玉津"}
{"author":"陆游","content":"梦里都忘困晚途，纵横草疏论迁都。不知尽挽银河水，洗得平生习气无？","dynasty":"宋代","title":"记梦"}
{"author":"陆游","content":"三月风光不贷人，千红百紫已成尘。牡丹底事开偏晚，本自无心独占春。","dynasty":"宋代","title":"寄题王晋辅专春堂"}
{"author":"陆游","content":"六十齿发衰，岁月如逝波。秦王酒瓮边，知复几经过？欣然舍画楫，仄步扪青萝。一径入幽谷，四面闻樵歌。白云忽破碎，翠木相荡摩。潋潋春塘满，柳阴戏双鹅。浮生百忧中，此乐顾岂多。日暮吾其归，已恐烂斧柯。","dynasty":"宋代","title":"舟过会稽山下因系舟游近村迨暮乃归"}
{"author":"陆游","content":"豊岁驩声动四邻，深秋景气粲如春。羊腔酒担争迎妇，鼍鼓龙船共赛神。处处喜晴过甲子，家家筑屋趁庚申。老翁欲伴乡闾醉，先辨长衫紫领巾。","dynasty":"宋代","title":"丰岁"}
{"author":"陆游","content":"江郊车马满斜晖，争趁南城未阖扉。要识梅花无尽藏，人人襟袖带香归。","dynasty":"宋代","title":"看梅归马上戏作"}
{"author":"陆游","content":"枉是儒冠遇太平，穷人那许共功名。枯肠不饱三升稷，皓首犹亲二尺檠。万世已为当去客，爱书更付未来生。夜阑抚几愁无奈，起视离离斗柄倾。","dynasty":"宋代","title":"春夜读书"}
{"author":"陆游","content":"蕊殿仙姝下界游，偶来税驾剡溪头。君看月里横枝影，尽是苍龙与翠虬。","dynasty":"宋代","title":"雪后寻梅偶得绝句十首其九"}
{"author":"陆游","content":"穿竹清我魂，散发吹我顶。虚窗听鸣蝉，小槛看汲井。扫地长物空，漱泉齿颊冷。厨人具浆粉，童子鬻山茗。微云未必雨，且喜收树影。残书置不视，乐此清昼永。既夕即搒舟，门外绿千顷。世事何足论，平生慕箕颍。","dynasty":"宋代","title":"清暑"}
{"author":"陆游","content":"十五年前宿战平，长亭风雨夜连明，无端老作天涯客，还听当时夜雨声。","dynasty":"宋代","title":"乾道初予自临川归锺陵李德远范周士送别於西"}
{"author":"陆游","content":"舂得香膻摘绿葵，县符急急不容炊。君王日御金华殿，谁诵周家七月诗？","dynasty":"宋代","title":"邻曲有未饭被追入郭者悯然有作"}
{"author":"陆游","content":"穷阨非由命，从来作计疏。妄营资鬼笑，多爱夺狐书。何事能陶写，惟当尽破除。霜晴宜著屐，不敢笑无驴。","dynasty":"宋代","title":"秋来益觉顽健时一出游意中甚适杂赋五字十首其七"}
{"author":"陆游","content":"展画发古香，弄笔娱昼寂。是中亦何好，使我喜忘食。","dynasty":"宋代","title":"夏日"}
{"author":"陆游","content":"满握珠玑何自来，晴窗初喜拆书开。信哉天下有奇作，久矣名家多异才！隔阔经年如许进，超腾它日若为陪？山阴道上霜天好，安得相从赋早梅？","dynasty":"宋代","title":"寄溧阳周丞文璞周寄诗卷殊可喜"}
{"author":"陆游","content":"午醉初醒倚钓轩，悠然无与共清言。风微仅足吹花片，雨细才能见水痕。杳杳暝钟浮远浦，离离烟树识孤村。故人万里岷山下，安得书来慰断魂。","dynasty":"宋代","title":"春阴溪上小轩作"}
{"author":"陆游","content":"天下无虞国论深，书生端合老山林。平生力学所得处，政要如今不动心。旧友几年犹短褐，谪官万里少来音。愿公思此宽羁旅，静胜炎曦岂易侵。","dynasty":"宋代","title":"寄陈鲁山"}
{"author":"陆游","content":"潭底乖龙唤不应，骄阳似欲败西成。虚堂永夜耿无睡，起听四郊车水声。","dynasty":"宋代","title":"闻雨"}
{"author":"陆游","content":"昨佩鱼符入凤城，春风处处听莺声。欲寻旧友半为鬼，重到西湖疑隔生。浮世正如投六簙，野人何意慕三旌。严州戍满真当老，犹幸为民死太平。","dynasty":"宋代","title":"笥中偶得去年二月都下数诗"}
{"author":"陆游","content":"万事不关身，翛然一幅巾。虽非爱酒伴，犹是别花人。领略琴书意，扫空车马尘。东阡与南陌，随处梦残春。","dynasty":"宋代","title":"春兴"}
{"author":"陆游","content":"兜罗绵云常满谷，勃落叶衣无四时。中原百战血涂野，此老醉眠初不知。","dynasty":"宋代","title":"道室试笔六首其二"}
{"author":"陆游","content":"老来万事嬾，不独废应酬；门前即湖山，亦复罕出游。吾庐有真乐，一榻眠高秋。回看世上事，得丧良悠悠。","dynasty":"宋代","title":"晚秋农家"}
{"author":"陆游","content":"峭崖磨天如立壁，柟根横走松倒植。呀然一岫惊倒人，空洞坡阤三百尺。幽阴宜为异物托，角爪痕存犹可识。想当蟠蛰未奋时，腥风逼人云触石。一朝偶为旱岁起，卷海作雨飞霹雳。向来伊吕正如此，莘渭千年有遗迹。我欲酌酒招蜿蜒，安用辛苦常行天；太平海内多丰年，归来故祠听管弦。","dynasty":"宋代","title":"龙洞"}
{"author":"陆游","content":"未央宫中花月夕，歌舞称觞天咫尺。从来所恃独君王，一日谗兴谁为直？咫尺之天今万里，空在长安一城里。春风时送箫韶声，独掩罗巾泪如洗。泪如洗兮天不知，此生再见应无期，不如南粤匈奴使，航海梯山有到时！","dynasty":"宋代","title":"长门怨"}
{"author":"陆游","content":"小阁敞朱扉，侧车暂息机。行人呼晚渡，幼妇浣秋衣。霜树欹危堞，风鸦满客晖。登临客秋裹，况是送将归。","dynasty":"宋代","title":"别张教授归独登拟岘"}
{"author":"陆游","content":"我昔溯三峡，仰天如匹练。安得中天月，正用此时见。","dynasty":"宋代","title":"郭氏山林十六咏其三月峡"}
{"author":"陆游","content":"漫道樽中酒不空，歌呼谁解和衰翁？可怜小竖如猱玃，却有平阳吏舍风。","dynasty":"宋代","title":"小竖醉"}
{"author":"陆游","content":"兰荃古所贵，梅乃晚见称。盛衰各有时，类非人力能。","dynasty":"宋代","title":"梅花绝句"}
{"author":"陆游","content":"野市逢虚日，江亭候暮潮。虫号霜後草，人立雨中桥。病骨羸将折，残魂黯欲消。无心作村醉，酒旆苦相招。","dynasty":"宋代","title":"江亭"}
{"author":"陆游","content":"老夫眼暗牙齿疏，七十未满六十余。故人欲尽谁与娱？独坐默诵小年书。北风日夜吹雨急，空村泥深屋茆湿。凤皇览德乃下集，可怜飞萤常熠熠！","dynasty":"宋代","title":"雨夜南堂独坐"}
{"author":"陆游","content":"渡水得鱼舍，乞浆敲竹扉。地偏花带恨，林暖鸟忘归。独往非违世，幽居自息机。晚来清兴极，更喜雨霏霏。","dynasty":"宋代","title":"秋来益觉顽健时一出游意中甚适杂赋五字"}
{"author":"陆游","content":"水亭不受俗尘侵，葛帐筠床弄素琴。一片风光谁画得：红蜻蜓点绿荷心。","dynasty":"宋代","title":"水亭"}
{"author":"陆游","content":"雪溅浪方作，翠台山欲浮。奇哉万顷湖，著我十丈舟。三老请避风，叱去非汝忧。神物识忠信，壮士憎滞留。击鼓催挂帆，挥手别岳州。仰视群鹄翔，下闯百怪囚。衡湘清绝地，恨不从此游。聊须百斛酒，往醉庾公楼。","dynasty":"宋代","title":"乘大风发巴陵"}
{"author":"陆游","content":"先生醉后即高歌，千古英雄奈我何。花底一壶天所破，不曾饮尽不曾多。","dynasty":"宋代","title":"一壶歌五首其二"}
{"author":"陆游","content":"头痛涔涔齿动摇，医骄折简不能招。亦知客疾无根柢，少健还能起负樵。","dynasty":"宋代","title":"贫病戏书"}
{"author":"陆游","content":"红桥梅市晓山横，白塔樊江春水生。花气袭人知骤暖，鹊声穿树喜新晴。坊场酒贱贫犹醉，原野泥深老亦耕。最喜先期官赋足，经年无吏叩柴荆。","dynasty":"宋代","tags":"农村，叙事，隐居，生活","title":"村居书喜"}
{"author":"陆游","content":"桑柘枝空叶作堆，斜阳更著角声催。云归玉笥茫茫去，水下兰亭曲曲来。稻垄受犁寒欲遍，渔船入市晚争回。貂裘破弊霜风冷，愁对青灯拨瓮醅。","dynasty":"宋代","title":"初冬出扁门归湖上"}
{"author":"陆游","content":"二月镜湖水拍天，禹王庙下斗龙船。龙船年年相似好，人自今年异去年。","dynasty":"宋代","title":"吴娃曲"}
{"author":"陆游","content":"楼角西南月一钓，晚瓜落刃酒新篘。仙家又怆银河别，太史新班玉历秋。衰病岁时良冉冉，穷愁身世转悠悠。莫因乞巧嘲儿女，我亦飘然水上浮。","dynasty":"宋代","title":"七月四日夜赋"}
{"author":"陆游","content":"山泉泻幽窦，塔铃摇天风；清音无时尽，静夜尤璁珑。嗟我走红尘，市声聒欲聋，多生耳根业，赖此一洗空。梦骑白凤皇，佩玉朝珠宫；觉来抚枕叹，月满草堂中。","dynasty":"宋代","title":"夜闻塔铃及泉声"}
{"author":"陆游","content":"随牒人间鬓欲疏，归耕且复补东隅。甑炊地碓新舂米，衣拆天吴旧绣图。有圃免烦官送菜，叩门翻喜吏徵租。不愁问字无来客，惟欠杨雄宅一区。","dynasty":"宋代","title":"归耕"}
{"author":"陆游","content":"常年春日少春晴，拂面今朝暖吹轻。水阁家家横小舫，园亭处处听新莺。桃花不管诗人老，菖叶空催野叟耕。自笑此生余几许，铜驼荆棘尚关情。","dynasty":"宋代","title":"春晴"}
{"author":"陆游","content":"斸芋挑蔬自鬻羹，雪檐收滴暮寒生。不嫌终日无来客，时听荒园斫木声。","dynasty":"宋代","title":"晚兴"}
{"author":"陆游","content":"曩时对酒不敢饮，侧睨旁观皆贝锦；狂言欲发畏客传，一笑未成忧祸稔。如今醉倒官道边，插花不怕颠狂甚；行人唤起更嵬昂，牧竖扶归犹踔踸。始知人生元自乐，误计作官常檩檩。秋毫得丧何足论，万古兴亡一酣枕。","dynasty":"宋代","title":"醉倒歌"}
{"author":"陆游","content":"昨夕风掀屋，今朝雨坏墙。虽知炊米尽，不废野歌长。","dynasty":"宋代","title":"幽事绝句六首其三"}
{"author":"陆游","content":"荒坡茫茫牧牛童，扳角上背捷如风；腰间一枝横吹短笛过村东。","dynasty":"宋代","title":"山村书所见"}
{"author":"陆游","content":"篱落鱼池北，房栊道院东。水纹藤坐榻，山字素屏风。采药松冈近，投竿荻浦通。悠然搔短发，心事寄冥鸿。","dynasty":"宋代","title":"初夏幽居杂赋"}
{"author":"陆游","content":"图书鸡犬共扁舟，又续人间汗漫游。醉眼本轻千古事，钓竿新赐一滩秋。惯看浮世成陵谷，莫露神光上斗牛。老病岂堪常作客，梦寻归路傍西畴。","dynasty":"宋代","title":"遣兴"}
{"author":"陆游","content":"白首还乡厌蕨薇，伥伥自叹欲畴依。门庭不扫稀迎客，砧杵无声未赎衣。达士共知生是赘，古人尝谓死为归。耕畴幸可期中熟，又报残蝗接翅飞。","dynasty":"宋代","title":"寓叹二首其一"}
{"author":"陆游","content":"风吹芦荻声飕飕，晚潮入港浮孤舟。老民已扫市朝迹，造物全付江湖秋。项里庙前是鱼市，禹会桥边多酒楼。醉来且复过此日，莫为碪杵悲无裘。","dynasty":"宋代","title":"舟中醉题"}
{"author":"陆游","content":"先生结屋绿岩边，读易悬知屡绝编。不用采芝惊世俗，恐人谤道是神僊。","dynasty":"宋代","title":"寄题朱元晦武夷精舍"}
{"author":"陆游","content":"横林吹叶水生洲，身落穷山古睦州。到枕雨声酣旅梦，背窗灯影动清愁。气冲星斗有孤剑，力挽栋梁无万牛。未灭匈奴身已老，此生虚负幄中筹。","dynasty":"宋代","title":"初寒在告有感"}
{"author":"陆游","content":"借得渔船泝小溪，系船浦口却扶藜。莫言村落萧条甚，也胜京尘没马蹄。","dynasty":"宋代","title":"小舟游近村舍舟步归"}
{"author":"陆游","content":"饮酒但饮湿，吾闻之老坡。渠非惜酒钱，无如久穷何。我穷乃过之，空罍倒余湿；日来弥可笑，湿亦不可得。平生忍饥多，得饭已有余。父子茅檐下，清坐谈诗书。","dynasty":"宋代","title":"酒尽"}
{"author":"陆游","content":"秋雨萧萧夜不眠，挑灯开卷意凄然。吾曹自欲期千载，世论何曾待百年。当日公卿笑迂阔，即今河洛污腥膻。阴阳消长从来事，玩易深知屡绝编。","dynasty":"宋代","title":"夜读了翁遗文有感"}
{"author":"陆游","content":"齿如败屐鬓成丝，七十之年敢自期。阅世久应书鬼录，强颜那复乞山资。绯衫荫子踰初望，下泽还乡负圣时。回首堕沟元有命，不须深计巧丸儿。","dynasty":"宋代","title":"览镜有感"}
{"author":"陆游","content":"骑鹤仙人不可呼，一樽犹得与君俱。未应湖海无豪士，长恨乾坤有腐儒。壮岁光阴随手过，晚途衰病要人扶。凄凉江夏秋风里，况见新丰旧酒徒。","dynasty":"宋代","title":"江夏与章冠之遇别後寄赠"}
{"author":"陆游","content":"山路霜清叶正黄，地炉火暖夜偏长。中安煮药膨脝鼎，傍设安禅曲彔床。木槁不知年自往，云闲已与世相忘。更阑坐稳人声静，时听风帘响暗廊。","dynasty":"宋代","title":"新作火阁"}
{"author":"陆游","content":"晡时捩柂离西兴，钱清夜渡见月升。浮桥沽酒市嘈囋，江口过埭牛凌兢。寒齑煮饼坐茆店，小鲜供馔寻鱼罾。偶逢估客问姓字，欢笑便足为交朋。须臾一饱各散去，帆席健快如超腾。云门戍楼鼓坎坎，山尾佛塔灯层层。夜分到家趋篝火，樨子惊起头鬅鬙。道途辛苦未暇说，一尊且复驱严凝。","dynasty":"宋代","title":"夜归"}
{"author":"陆游","content":"百骑河滩猎盛秋，至今血清短貂裘。谁知老卧江湖上，犹枕当年虎髑髅。","dynasty":"宋代","title":"醉歌"}
{"author":"陆游","content":"风吼江郊雪意浓，云如雨阵决雌雄。山寒酒过平时量，窗黑书亏半日功。闲话更端茶灶熟，清诗分韵地炉红。不须遽觅华胥路，更俟天花落坐中。","dynasty":"宋代","title":"雪意"}
{"author":"陆游","content":"祓除已过暮春初，彩舫相衔十里馀。浮蜡喜尝新店酒，流尘闲拂坏垣书。","dynasty":"宋代","title":"暮春四首其四"}
{"author":"陆游","content":"梅蕊如红稻，中藏无尽香。何时来鼻境？更待几番霜。","dynasty":"宋代","title":"嘲梅未开"}
{"author":"陆游","content":"鹤料无多又扫空，今年真是浣花翁。放教绿酒关身事，留得朱颜在镜中。挟弹园林芳径雨，投竿窗槛小溪风。痴顽自笑归何日，家在东吴更向东。","dynasty":"宋代","title":"遣兴"}
{"author":"陆游","content":"赋性本刚褊，直欲栖深山；晚乃稍悔悟，自恨不少宽。胡越本一家，祸福环无端，少忍万事毕，孰为热与寒？我友为我言：冠盖满长安，人人不如君，八十犹朱颜。","dynasty":"宋代","title":"读何斯举黄州秋居杂咏次其韵"}
{"author":"陆游","content":"拔宅翛然上碧虚，神僊岂亦爱吾庐？重门不改云山色，古殿犹存劫火余。翠木萧森高蔽日，黄冠贫窭自畦蔬。残年安得长来此，一碗松肪读隐书。","dynasty":"宋代","title":"宿黄僊观兵火焚荡之余惟一殿突兀犹在黄僊盖"}
{"author":"陆游","content":"芋栗多储煮复煨，一尘那许到灵台。虹穿道室炉丹熟，龙吼空山匣剑开。蹑屩未成游地肺，掩扉聊欲隐天台。桃花荣谢吾何预，一任刘郎去後栽。","dynasty":"宋代","title":"次韵范参政书怀"}
{"author":"陆游","content":"白首躬耕已有期，凤城归路却迟迟。卧舆拥被听秋雨，占尽人间好睡时。","dynasty":"宋代","title":"卧舆"}
{"author":"陆游","content":"日高霜渐释，睡起发犹蓬。小圃经行外，新蔬检校中。水开闻跃鲤，天远看飞鸿。粥熟还归舍，吾生亦未穷。","dynasty":"宋代","title":"晨起"}
{"author":"陆游","content":"草茂水长蛙群鸣，洼深路壤人断行。故侯老退守瓜垄，翠蔓黄花偏眼明。","dynasty":"宋代","title":"暑雨"}
{"author":"陆游","content":"酒病羁愁一洗空，长歌高枕雨声中。传闻溪港深三尺，明日扁舟处处通。","dynasty":"宋代","title":"枕上闻急雨"}
{"author":"陆游","content":"鱼复城边逢雁飞，白头羁客恨依依。远游眼底故交少，晚岁人间乐事稀。云重古关传夜柝，月斜深巷捣秋衣。官闲况是频移疾，药鼎荧荧卧掩扉。","dynasty":"宋代","title":"秋思"}
{"author":"陆游","content":"羸马孤愁不可胜，小诗未忍付瞢腾。一声客枕江头雁，数点商船雨外灯。","dynasty":"宋代","title":"梅市书事"}
{"author":"陆游","content":"夜永霜浓睡不成，团乐儿女话无生。金莲妄想消除尽，一碗松肪彻晓明。","dynasty":"宋代","title":"夜坐"}
{"author":"陆游","content":"夜深青灯耿窗扉，老翁稚子穷相依。齑盐不给脱粟饭，布褐仅有悬鹑方，偶然得肉思共饱，吾儿苦让不忍违。儿饥读书到鸡唱，意虽甚壮气力微；可怜落笔渐健快，其奈瘦面无光辉！布衣儒生例骨立，纨裤市儿皆瓠肥。勿言学古徒自困，吾曹舍此将安归？作诗自宽亦慰汝，吟罢抚几频歔欷。","dynasty":"宋代","title":"书叹"}
{"author":"陆游","content":"琢琱自是文章病，奇险尤伤气骨多。君看大羹玄酒味，蟹螯蛤柱岂同科？","dynasty":"宋代","title":"读近人诗"}
{"author":"陆游","content":"杀物求君舌本肥，是非岂复待深思。即今不足何时足，小甑香粳日两炊。","dynasty":"宋代","title":"病思六首其二"}
{"author":"陆游","content":"剑南作客岁再淹，正如病翼遭（米加离）黏。短衣射虎性所乐，不耐龌龊垂车幨。今晨偶出得一快，欣然意若脱楚钳。晓星已疏更磊磊，残月欲尽犹纤纤。鸡鸣已与夜漏断，鸦起似逐朝阳暹。扬鞭走马忘老惫，自笑狂疾何由砭。","dynasty":"宋代","title":"六月二十五日晓出郊"}
{"author":"陆游","content":"八十古云耄，吾今不啻过。山程雨芒屩，水宿一渔蓑。鸡唱刘琨舞，牛疲甯戚歌。春寒欺短褐，将奈此翁何！","dynasty":"宋代","title":"八十一吟"}
{"author":"陆游","content":"归耕无襏襫，出战无兜鍪。已失西畴春，空怀北平秋。提携一束书，蹭蹬至白头。釜中有轑饭，一饱吾何求？","dynasty":"宋代","title":"杂感十首以野旷沙岸净天高秋月明为韵"}
{"author":"陆游","content":"芒屩年来渐嬾穿，闭门日日只高眠。今朝出送张夫子，借得南邻放鸭船。","dynasty":"宋代","title":"送张叔潜编修造朝"}
{"author":"陆游","content":"新缝细葛作蠡裯，簟展风漪凛欲秋。啼鸟一声呼梦断，依然书卷在床头。","dynasty":"宋代","title":"夏日杂题"}
{"author":"陆游","content":"霜风吹枯桑，落叶乾有声。陂池日已涸，沙水见底清。人生非金石，岁暮难为情。安得天边鹄，驾之以遐征！","dynasty":"宋代","title":"行後园"}
{"author":"陆游","content":"考古无长昼，忧时少熟眠。偷生迫钟漏，战死媿兜鞬。莫报乾坤施，空惊岁月迁。藜羹安用糁，吾事本萧然。","dynasty":"宋代","title":"考古"}
{"author":"陆游","content":"昔溯黄牛峡，曾经白鹭洲。从容参步武，谈笑极风流。晚预蓬莱客，时从禊祓游。挥毫看半醉，追想只添愁。","dynasty":"宋代","title":"王成之给事挽歌辞二首其一"}
{"author":"陆游","content":"我初入蜀鬓未霜，南充樊亭看海棠；当时已谓目未睹，岂知更有碧鸡坊。碧鸡海棠天下绝，枝枝似染猩猩血；蜀姬艳妆肯让人，花前顿觉无颜色。扁舟东下八千里，桃李真成仆奴尔。若使海棠根可移，扬州芍药应羞死。风雨春残杜鹃哭，夜夜寒衾梦还蜀。何从乞得不死方，更看千年未为足。","dynasty":"宋代","title":"海棠歌"}
{"author":"陆游","content":"文章何物求渠力，诗亦安能使汝穷？春水一池花百本，此生未易报天公。","dynasty":"宋代","title":"龟堂偶题"}
{"author":"陆游","content":"社肉如林社酒浓，乡邻罗拜祝年丰。太平气象吾能说，尽在冬冬社鼓中。","dynasty":"宋代","title":"春社"}
{"author":"陆游","content":"峨峨赤帻声甚雄，意气不与其曹同。我求长鸣久未获，一见便觉千群空。主人烧神议已决，知我此意遽见从。秋衣初缝惜不得，急典三百新青铜。怜渠亦复解人意，来宿庭树不待笼。狐狸熟睨那敢犯，萧萧清露和微风。五更引吭震户牖，横梃无复须元戎。明星已高啼未已，云际腾上朝阳红。老夫抱病气已索，赖汝豪壮生胸中。明朝舂黍得碎粒，第一当册司晨功。","dynasty":"宋代","title":"新买啼鸡"}
{"author":"陆游","content":"金鼓轰轰百里声，绣旗宝马照川明。王师仗义从天下，莫道南兵夜斫营。","dynasty":"宋代","title":"塞上曲"}
{"author":"陆游","content":"穷巷萧条早闭门，北窗灯火夜昏昏。老于俗事不挂眼，愁忆故人空断魂。急雪打窗飞砾细，狂风卷野怒涛翻。土床纸帐寒无寐，强把村醅不厌浑。","dynasty":"宋代","title":"冬夜"}
{"author":"陆游","content":"我幼事父师，熟闻忠厚言，治身接物间，要使如春温。鞭朴不可弛，此语实少恩。但能交相爱，余亦何足论。家贫赖奴婢，炊汲与应门，余力具茗药，夕饭或至昏。有过尚当贳，况可使烦冤！出仕推此心，所乐在平反。宁坐软弱废，促驾归丘园。吾老死无日，作诗遗子孙。","dynasty":"宋代","title":"书戒"}
{"author":"陆游","content":"乞得不赀身，林间号老民。儿因作诗瘦，家为买书贫。村仆欺谩少，邻翁语笑真。今朝盐酪尽，荠糁更宜人。","dynasty":"宋代","title":"老民"}
{"author":"陆游","content":"子欲作梅诗，当造幽绝境。笔端有纤尘，正恐梅未肯。","dynasty":"宋代","title":"梅花绝句十首其六"}
{"author":"陆游","content":"燂汤具浴僧窗暖，舂黍供炊旅甑香。自笑平生为客熟，关山千里一衣囊。","dynasty":"宋代","title":"甲子秋八月偶思出游往往累日不能归或远至傍"}
{"author":"陆游","content":"去国三年恨未平，东城况复送君行。难凭魂梦寻言笑，空向除书见姓名。残日半竿斜谷路，西风万里玉关情。兰台粉署朝回晚，肯记麤官数寄声？","dynasty":"宋代","title":"送刘戒之东归"}
{"author":"陆游","content":"一曲亭前水接天，放翁短棹弄风烟。宿芦纵有江湖趣，犹是人间赝钓船。","dynasty":"宋代","title":"上方銛老求宿芦诗宿芦盖所寓室名以其似渔舟"}
{"author":"陆游","content":"我生尚及宣和末，颁历频惊岁月移。负米养亲无复日，蓼莪废讲岂胜悲！渡江百口今谁在？抱恨终身秪自知。文字虚名何足道，樽前媿汝十章诗。","dynasty":"宋代","title":"生日子聿作五字诗十首为寿追怀先亲泣然有作"}
{"author":"陆游","content":"进德工夫在日新，正如更历自知津。迷时误认毒为药，定後始知天胜人。四壁不妨身落魄，万夫谁敌胆轮囷？遗经在匮君毋厌，灯火青荧渐可亲。","dynasty":"宋代","title":"进德"}
{"author":"陆游","content":"奇才初试发硎刀，疋马秋风到上皋。地近虽同三辅重，时平无复五陵豪。极知稳步烟霄路，却要微知郡县劳。归去平津开首燕，吐茵应复忤西曹。","dynasty":"宋代","title":"送陈怀叔赴上皋酒官却还都下"}
{"author":"陆游","content":"檐铎鸣杂佩，帘旌动微波。我老嬾读书，如此长日何！名酒来清江，嫩色如新鹅。奇葅映玉盘，珍鮓开绿荷。万事姑置之，逌然酣且歌。宦游亦何好，且复小婆娑。秋风云门道，踏月扪青萝。","dynasty":"宋代","title":"对酒"}
{"author":"陆游","content":"今年病微减，耕稼乐江村。灯炎耿破屋，砍呼围老盆。常时但葵苋，盛馔有鸡豚。客散茅檐寂，蹒跚自闭门。","dynasty":"宋代","title":"戏作野兴"}
{"author":"陆游","content":"饱食无功愧汗青，灯前顾影叹伶俜。马衰犹养疑知路，龟久当捐为不灵。腰下徒誇绶若若，镜中何止发星星。石帆回首初非远，要及清秋斸茯苓。","dynasty":"宋代","title":"饱食"}
{"author":"陆游","content":"先生醉后即高歌，千古英雄奈我何。花底一壶天所破，不曾饮尽不曾多。","dynasty":"宋代","title":"一壶歌五首其二"}
{"author":"陆游","content":"朱墨纷纷讼满庭，半年初得试山行。烧香扫地病良已，饮水饭蔬身顿轻。日落三通传浴鼓，雨余千耦看农耕。故巢光景还如此，为底淹留白发生？","dynasty":"宋代","title":"山中作"}
{"author":"陆游","content":"短篱曲曲对开门，修竹阴阴不见村。别浦回潮鱼沪密，孤舟春近雁沙温。路逢行客时交辔，店卖新醅一举樽。忽过乱山幽绝处，恍如白帝到东屯。","dynasty":"宋代","title":"江村道中书触目"}
{"author":"陆游","content":"忆从嶓冢涉南沮，笳鼓声酣醉胆麤。投笔书生古来有，从军乐事世间无。秋风逐虎花叱拨，夜雪射熊金仆姑。白首功名元未晚，笑人四十叹头颅。","dynasty":"宋代","title":"独酌有怀南郑"}
{"author":"陆游","content":"昔戍西陲时，凭高望中原。愿欲乘天风，往吊绮与园。有志莫能遂，怅望商山魂。遥想山中人，岁时奠芳荪。夕阳箫鼓散，高柳拥庙门。老来更事多，考古见本根。乃知当时事，祸福未易言。千载信悠悠，浩叹掩绿尊。","dynasty":"宋代","title":"幽居记今昔事十首以诗书从宿好林园无俗情为韵其七"}
{"author":"陆游","content":"病叟徜徉古泽边，横林摇落暮秋天。鸣鸠雨后却呼妇，飞雀霜前先著绵。抱被每投僧榻宿，卷书时当酒家钱。秋风想像芝房熟，北望商山一怅然。","dynasty":"宋代","title":"晚秋出门戏作二首其一"}
{"author":"陆游","content":"内史兰亭晚卜邻，永和风月凛如新。功名不入闲人梦，诗酒犹关老子身。檐浅时时闻霣箨，池清一一见潜鳞。正令未逐飞仙去，要是巢居太古民。","dynasty":"宋代","title":"幽居夏日"}
{"author":"陆游","content":"吾庐烟树间，正占湖一曲。远山何所似，发鬌千髻绿。近山何所以，连娟两眉蹙。涧蟠偃盖松，路暗围尺竹。海棠虽妍华，态度终不俗。最奇女郎花，宛有世外躅。虽云嬾出游，闭户乐事足。年来殊失计，久耗太仓粟。淖糜不救口，断简欲满屋。兀兀不知春，青灯伴幽独。","dynasty":"宋代","title":"春晚怀故山"}
{"author":"陆游","content":"一壼花露拆黄縢，醉梦酣酣唤不应。屏暖半销香鸭火，窗寒初结研蟾冰。诗囊羞涩悲才尽，药裹纵横觉病增。早挂朝衣归去是，贵人谁记接茵凭！","dynasty":"宋代","title":"病中偶得名酒小醉作此篇是夕极寒"}
{"author":"陆游","content":"狂夫与世本难谐，醉傲王侯亦壮哉！奕奕方收岩际电，酣酣已起枕间雷。回天力在人终叹，入月星来敌自摧。千载鬼雄皆国士，直令穷死未须哀。","dynasty":"宋代","title":"狂夫"}
{"author":"陆游","content":"小醉初醒月满床，玉壶银阙不胜凉。天风忽送荷香过，一叶飘然忆故乡。","dynasty":"宋代","title":"月夜"}
{"author":"陆游","content":"玉殿吹笙第一僊，花前奏罢色凄然。忆曾偷学春愁曲，谪在人间五百年。","dynasty":"宋代","title":"游僊"}
{"author":"陆游","content":"丈夫素所学，致主齐羲轩。恨无同志人，徒欲起九原。痛哭惊世俗，著书成空言。岁月去衮衮，吾其死空村！","dynasty":"宋代","title":"秋怀十首以竹药闭深院琴樽开小轩为韵"}
{"author":"陆游","content":"病退身仍健，年侵趣更高。芳醪溢蛮榼，短褐束郿绦。本不营三窟，何由挫一毫。烟帆几时挂？长啸破秋涛。","dynasty":"宋代","title":"初夏杂咏"}
{"author":"陆游","content":"闭閤孤城剩放慵，桐江清绝胜吴松。云收忽见北山雪，月落正闻西寺钟。世味老来无奈薄，土思病后不胜浓。莼羹岂止方羊酪，轻许平生笑士龙。","dynasty":"宋代","title":"闭閤"}
{"author":"陆游","content":"贫贱终身志不移，闭关涵泳赖书诗。唐虞未远如亲见，周孔犹存岂我欺？九学正须忘寝食，少年误计事文辞。","dynasty":"宋代","title":"後书感"}
{"author":"陆游","content":"平生爱枯淡，老病未免肉。杀戒苦难持，贪境则易熟。鄙夫五鼎少，达士一瓢足。纷纷刀机间，断者岂复续。习闻谓当然，乍见可痛哭。长安多贵人，得此试一读。","dynasty":"宋代","title":"肉食"}
{"author":"陆游","content":"少年读尔雅，亦喜骚人语。幸兹身少闲，治地开药圃。破荒斸瓦砾，引水灌膏乳。玉芝移石帆，金星取天姥。申椒蘼芜辈，一一粲可数。次第雨苗滋，参差风叶举。山僧与野老，言议各有取。瓜香躬采曝，泉洁谨炊鬻。老夫病若失，稚子喜欲舞。余年有几何？长鑱真托汝。","dynasty":"宋代","title":"药圃"}
{"author":"陆游","content":"老怀多感惊佳节，病骨宜寒喜薄霜。玉脍齑中橙尚绿，彩猫糕上菊花黄。几年虚负登高兴，何许重寻落帽狂。浅酌易醒归薄暮，又成支枕独焚香。","dynasty":"宋代","title":"壬子九日登山小酌"}
{"author":"陆游","content":"简牍清闲胜校雠，题诗应肯寄夔州。东厨羊美聊堪饱，北面铃稀莫强愁。","dynasty":"宋代","title":"送张叔潜编修造朝"}
{"author":"陆游","content":"尊公同故里，季父接周行。晚喜乌衣巷，重逢玉树郎。名流多赏识，荣路正腾骧。愁绝河梁上，风烟暮莽苍！","dynasty":"宋代","title":"冯县丞挽歌词"}
{"author":"陆游","content":"我昔游青城，六月对雪山。吴蜀渺万里，安得在此间。","dynasty":"宋代","title":"郭氏山林十六詠飞雪"}
{"author":"陆游","content":"倒橐得千钱，从人买钓船。秋风宿村步，暮雪醉江天。得意鸥波外，忘归雁浦边。平生笑严子，犹有姓名传。","dynasty":"宋代","title":"杂兴"}
{"author":"陆游","content":"虽设常关果是麽？开门终日有谁过。从来不省多车辙，此际真宜置爵罗。尚许渔樵时剥啄，偶逢风月亦婆娑。炎炎炙手须臾事，也比柴荆较几何！","dynasty":"宋代","title":"新作柴门戏书"}
{"author":"陆游","content":"寒风吹细雨，白昼见日罕。经旬废读书，天岂成我嬾？比邻各无聊，会面苦不款。未尝烧茶铛，而况把酒碗。高谈极奇趣，散去意亦满。痴点未易名，要是工用短。","dynasty":"宋代","title":"雨中示邻里"}
{"author":"陆游","content":"塘路东头乌桕林，偶携藤杖得幽寻。桃源阡陌自来往，辋口云山无古今。远浦过帆供极目，暮天横雁入微吟。归来更觉愁无那，剩放灯前酒碗深。","dynasty":"宋代","title":"东村"}
{"author":"陆游","content":"节物喜更新，清秋最可人。徐行曳藤杖，小立岸纱巾。烟雨迷衰草，汀洲老百苹。鹤巢时托宿，猿果每分珍。羽客期烧药，毛人约卜邻，兰亭故不远，千载见清真。","dynasty":"宋代","title":"秋兴"}
{"author":"陆游","content":"车似鸡栖舟似叶，百里何曾劳步屧。朝游樵风弄清泚，暮泊石帆登岌嶪。旅饭虽舂才脱粟，僧羹无菜宁用挟。归来村落未上灯，除却御风无此捷。","dynasty":"宋代","title":"新秋往来湖山间"}
{"author":"陆游","content":"剪韭腌齑粟作浆，新炊麦饭满村香。先生醉后骑黄犊，北陌东阡看戏场。","dynasty":"宋代","title":"初夏十首其二"}
{"author":"陆游","content":"抚枕时时犹叹欷，厄穷已极畏凶饥。雨声淅沥孤斋冷，客梦萧条万里归。山邑风雷移蜃穴，海城水潦半民扉。如云秋稼方相贺，一饱还忧与愿违。","dynasty":"宋代","title":"枕上作时闻临海四明皆大水"}
{"author":"陆游","content":"寒无毡坐甑生尘，此老年来乃尔贫。两颊如丹君会否，胸中原自有阳春！","dynasty":"宋代","title":"陈伯予见过喜予强健戏作"}
{"author":"陆游","content":"高庙衣冠月出游，中原父老泪交流。诸公谁效回天力？散吏空怀恤纬忧。雨细渔庵晨举网，月明耕陇夜驱牛。神州克复知何日？北望飞蓬万里秋。","dynasty":"宋代","title":"书叹"}
{"author":"陆游","content":"朋旧相望天一涯，登高结伴只邻家。秋风自欲吹纱帽，衰鬓何曾泥菊花。药市神仙思益部，糕盘节物记京华。自怜病後欢悰薄，小醉归来日未斜。","dynasty":"宋代","title":"戊午重九"}
{"author":"陆游","content":"水声赴{左边三点水右边虢}{左边三点水右边虢}回塘，帘影疏疏遶四廊。静院数杯倾白堕，幽窗一枕梦清湘。润侵书笥深防蠹，暖彻衣篝剩得香。解组径归应更乐，偷闲犹足傲羲皇。","dynasty":"宋代","title":"晚晴"}
{"author":"陆游","content":"老子痴顽愦转蓬，残年嬾复问穷通。赦书虽未除诗债，盟府犹当策酒功。桐岭市回人踏月，柘冈月落鸟呼风。浮生触处无真实，岂独南柯是梦中。","dynasty":"宋代","title":"遣兴"}
{"author":"陆游","content":"春光盎盎催官柳，柳色黄如醆中酒。桥边微迳惬幽寻，世外高人共携手。参差茅舍出木末，隐映酒旗当浦口。插花处处引村童，失道时时问耕叟。客堪共醉百无一，事不谐心十常九。日斜潮落不可留，孤舟欲上频搔首。","dynasty":"宋代","title":"娥江野饮赠刘道士"}
{"author":"陆游","content":"胜负两蜗角，荣枯一蚁窠。人情苦翻覆，吾意久蹉跎。困睫凭茶醒，衰颜赖酒酡。坐人能听否？试为若吴歌。","dynasty":"宋代","title":"吴歌"}
{"author":"陆游","content":"素衣已免染京尘，一笑江边整幅巾。入港绿潮深蘸岸，披云白塔远招人。功名姑付未来劫，诗酒何孤见在身。会向桐江谋小筑，浮家从此往来频。","dynasty":"宋代","title":"萧山"}
{"author":"陆游","content":"燃薪代秉烛，煮茗当传杯。但恨朋侪少，那知日月催。衣裘任穿穴，芋栗且燔煨。不为残年迫，吾心久矣灰。","dynasty":"宋代","title":"幽居岁暮"}
{"author":"陆游","content":"微阴寒不力，破腊春暗动。林梢报梅白，水际闻鸟哢。羁鸿渐整翮，一一劳目送。应怜飞蓬客，犹作浣花梦。平生江淮间，裘马事豪纵。岂知老畏死，斋钵受蔬供。忍馋每自笑，小饮未敢痛。何以慰寂寥，卧听压春瓮。","dynasty":"宋代","title":"数日寒顿减颇有春意感怀赋短歌"}
{"author":"陆游","content":"秋风一夜老汀苹，剡曲稽山发兴新。青嶂会为身後冢，扁舟聊作画中人。园林摇落知寒早，父老逢迎觉意真。归舍不妨成小醉，眼明细柳贯霜鳞。","dynasty":"宋代","title":"新晴泛舟至近村偶得双鳜而归"}
{"author":"陆游","content":"转徙身飘梗，淹留等系匏。雁孤依远渚，鸠拙寄空巢。寒日赬梨颊，清霜常橘包。平生麴道士，岁晚欲深交。","dynasty":"宋代","title":"寓舍偶题"}
{"author":"陆游","content":"贫困虽终老，胸中尚浩然。直令头抢地，未害鼻撩天。种菜悭三亩，苫茅仅数椽。布衾常不暖，夜夜亦安眠。","dynasty":"宋代","title":"杂书幽居事"}
{"author":"陆游","content":"衰发不胜白，寸心殊未降。避风留水市，岸帻倚船窗。日上金熔海，潮来雪卷江。登临数奇观，未易敌吾邦。","dynasty":"宋代","title":"西兴泊舟"}
{"author":"陆游","content":"闻义贵能徙，见贤思与齐。食尝甘脱粟，起不待鸣鸡。萧索园官菜，酸寒太学齑。时时语儿子：未用厌鉏犁。","dynasty":"宋代","title":"示儿"}
{"author":"陆游","content":"酒渴起夜汲，月白天正青。铜瓶响寒泉，闻之心自醒。井边双梧桐，映月影离离，上有独栖鹊，细爪握高枝。我欲画团扇，良工不可求。三叹拊庭楯，浩然风露秋。","dynasty":"宋代","title":"夜汲"}
{"author":"陆游","content":"雕胡炊饭芰荷衣，水退浮萍尚半扉。莫为风波羡平地，人间处处是危机。","dynasty":"宋代","title":"烟波即事"}
{"author":"陆游","content":"箕踞藜床岸幅巾，何妨病酒住湖滨。驾风浪作连三日，扫地花空又一春。乐事清宵当秉烛，畏途平地有摧轮。颓然耐辱君无怪，元是人间澹荡人。","dynasty":"宋代","title":"春晚风雨中作"}
{"author":"陆游","content":"梦回一灯翳复明，卧闻湖上渔歌声。呜呜乍低忽更起，嫋嫋欲断还微萦。初随缺月堕烟浦，已和残角吹江城。悲伤似击渐离筑，忠愤如抚桓伊筝。放臣万里忧国泪，戍客白首怀乡情。峡猿失侣方独宿，沙雁垂翅犹遐征。巴巫竹枝短亭晚，潇湘欸乃孤舟横。世间此恨故相似，使我百感何由平！","dynasty":"宋代","title":"夜闻湖中渔歌"}
{"author":"陆游","content":"病疡无意绪，闭户作生涯。草草半盂饭，悠悠一碗茶。笑穿居士屩，闲看女郎花。莫问明朝事，忘家即出家。","dynasty":"宋代","title":"春晚杂兴六首其五"}
{"author":"陆游","content":"坎止流行五十秋，胸中不解著闲愁。浩歌野渡惊云起，狂舞空庭挽月留。性本自然憎截鹤，器非大受愧函牛。平生最爱严滩路，早晚貂裘换钓舟。","dynasty":"宋代","title":"醉题"}
{"author":"陆游","content":"昼漏迢迢暑气清，不妨小倦带馀酲。梦从陇客声中断，愁向湘屏曲处生。风度帘旌红浪飐，窗明香岫碧云横。闲情赋罢凭谁寄，怅望壶天白玉京。","dynasty":"宋代","title":"南窗睡起二首其二"}
{"author":"陆游","content":"剑阁秦山不计年，却寻剡曲故依然。尽收事业渔舟里，全付光阴酒榼边。平野晓闻孤唳鹤，澄湖秋浸四垂天。九关虎豹君休问，已向人间得地仙。","dynasty":"宋代","title":"湖村秋晓"}
{"author":"陆游","content":"年年最爱秋光好，病起逢秋合赋诗。丛菊渐黄人醉後，孤灯初暗雨来时。旧书细读犹多味，老态相寻似有期。早信为农胜觅禄，一生虚作虎头痴。","dynasty":"宋代","title":"秋光"}
{"author":"陆游","content":"弓面霜寒斗力增，坐思铁马蹴河冰。海东俊鹘何由得，空看绵州旧画鹰。","dynasty":"宋代","title":"题搨本姜楚公鹰"}
{"author":"陆游","content":"老学衡茅底，秋毫敢自欺。开编常默识，闭户有余师。大节艰危见，真心梦寐知。唐虞元在眼，生世未为迟。","dynasty":"宋代","title":"老学庵"}
{"author":"陆游","content":"万里东来双鲤鱼，衰翁悲喜得儿书。闻过岘首已冬至，想到匡庐将岁除。辛苦山行穿雪履，凄凉旅饭嚼冰蔬。此行身历艰难遍，莫厌东皋共荷鉏。","dynasty":"宋代","title":"庚申十二月二十一日西和州健步持子布书报已"}
{"author":"陆游","content":"放船三家村，进棹十字港。云山互吞吐，水草遥莽苍。沙鸥下拍拍，野鹜浮两两。萧骚菰蒲中，小艇时来往。匡山如香炉，蓝水似车辋，梦魂不可到，于此寄遐想。瘦僧迎寺门，为我扫方丈，指似北窗凉，此味媿专享。我笑谢主人，聊可倚拄杖，吾庐已清绝，敢取鱼熊掌。","dynasty":"宋代","title":"游法云"}
{"author":"陆游","content":"小疾知闲乐，微凉与睡宜。瞢腾如欲觉，展转复多时。四壁人声寂，疏帘日影移。诗囊与药裹，一步不相离。","dynasty":"宋代","title":"枕上"}
{"author":"陆游","content":"道身隐太华，壮岁客青城。采药何辞远，烧丹久未成。傅生已醉死，韩子得狂名。犹有残诗在，他年遗後生。","dynasty":"宋代","title":"道室戏咏"}
{"author":"陆游","content":"苦雨无时止，幽人空复情。少眠知夜永，久病喜秋清。萤傍疏帘度，蛩依壤甃鸣。流年那可挽，又见晓窗明。","dynasty":"宋代","title":"秋怀"}
{"author":"陆游","content":"长歌袅袅插秧天，小伞翻翻入市船。高栋巢乾初乳燕，绿槐阴密已鸣蝉。只言末俗人情恶，未废先生日晏眠。推枕起来闲弄笔，铜蟾手自挹寒泉。","dynasty":"宋代","title":"幽居初夏四首其三"}
{"author":"陆游","content":"羁魂虚仗些词招，病骨那禁积毁消。乱叶打窗寒有信，昏灯照幔梦无聊。栈边老骥心空在，爨下残桐尾半焦。百感忽生推枕起，碧霄银汉正迢迢。","dynasty":"宋代","title":"秋夕"}
{"author":"陆游","content":"樽前花底寻春处，堪叹心情全减。一身萍寄，酒徒云散，佳人天远。那更今年，瘴烟蛮雨，夜郎江畔。漫倚楼横笛，临窗看镜，时挥涕、惊流转。花落月明庭院。悄无言、魂消肠断。凭肩携手，当时曾效，画梁栖燕。见说新来，网萦尘暗，舞衫歌扇。料也羞憔悴，慵行芳径，怕啼莺见。","dynasty":"宋代","title":"水龙吟（荣南作）"}
{"author":"陆游","content":"忆昔西行万里馀，长亭夜夜梦归吴。如今历尽风波恶，飞栈连云是坦途。","dynasty":"宋代","title":"秋晚思梁益旧游三首其二"}
{"author":"陆游","content":"才下多厄穷，地偏罕人客。半生走四海，竟无第一策。暮年忽大悟，惟有紧闭门，朝作一池墨，弄笔招羁魂。初若奔騄骥，忽如掣蛟鲸，鬼神森出没，雷雨更晦明。飞扬兴已极，投笔径就床，酣酣一枕睡，不觉幽梦长。手携避秦人，行上腰带?，下视河流黄，仰看天宇青。大呼自惊觉，夜半灯欲死，茆檐雨点滴，身乃在万里。挑灯影突兀，顾问汝是谁。留侯虽强食，轻举亦何疑？","dynasty":"宋代","title":"夜卧久不得寐复披衣起呼灯作草书数纸乃复酣"}
{"author":"陆游","content":"今年毒热不可支，白汗如雨愁纤絺。皇天悔祸为一洗，秋风作意来如期。声如怒涛撼坤轴，夜半折我南斋竹。幽人晨起得奇观，凤尾襳袜一帘绿。","dynasty":"宋代","title":"大风"}
{"author":"陆游","content":"金鸭余香尚暖，绿窗斜日偏明。兰膏香染云鬟腻，钗坠滑无声。冷落秋千伴侣，阑珊打马心情。绣屏惊断潇湘梦，花外一声莺。","dynasty":"宋代","tags":"春天，妇女，生活，孤独，寂寞","title":"乌夜啼·金鸭余香尚暖"}
{"author":"陆游","content":"拄杖相从四十年，交情耐久独依然。西穷巫峡岷江路，北抵岐山渭水边。早已归休弄泉石，老犹缓步历风烟。会同钵袋并禅版，付与儿孙世世传。","dynasty":"宋代","title":"拄杖示子遹"}
{"author":"陆游","content":"人笑无才自笑狂，槿篱竹坞得深藏。自从病後辜风月，未免愁中读老庄。行圃数畦秋菜长，泛溪十里晚荷香。丛书坐嬾无由续，且补忠州手录方。","dynasty":"宋代","title":"村居"}
{"author":"陆游","content":"青羊道士竹为家，也种玄都观里花。微雨晴时看鹤舞，小窗幽处听蜂衙。药罏宿火荧荧暖，醉袖迎风猎猎斜。老我一官真漫浪，会来分子淡生涯。","dynasty":"宋代","title":"青羊宫小饮赠道士"}
{"author":"陆游","content":"风雨暗江天，幽窗起复眠。忍穷安晚境，留病压灾年。客助修琴料，僧分买药钱。余生均逆旅，未死且陶然。","dynasty":"宋代","title":"病中"}
{"author":"陆游","content":"桑苎柴桑一世豪，区区玩物亦徒劳。品茶未及毁茶妙，饮酒何如止酒高？","dynasty":"宋代","title":"戏述渊鸿渐遗事"}
{"author":"陆游","content":"江天雨霁秋光老，野气川云净如扫。投空飞鸟杂落叶，极目斜阳衬衰草。平沙争渡人鹄立，长亭下马障泥湿。累累红果络青篾，未霜先摘犹酸涩。客中虽云贪路程，买薪籴米常留行。茆檐独坐待僮仆，不闻人声闻碓声。","dynasty":"宋代","title":"客中作"}
{"author":"陆游","content":"愁向东华蹋软红，暂归旧隐乐无穷。石池洗药涓涓水，渔艇投竿嫋嫋风。尽日醉醒菱唱里，邻家来往竹阴中。何须列戟长安第，四面云山拥此翁。","dynasty":"宋代","title":"书懹"}
{"author":"陆游","content":"攲帽扬鞭晚出城，驿亭灯火向人明。多情叶上萧萧雨，更把新凉送客行。","dynasty":"宋代","title":"别建安三首其三"}
{"author":"陆游","content":"春雨行路难，春寒客衣薄；客衣薄尚可，泥深畏驴弱。溪桥有孤店，村酒亦可酌，凫茈小甑炊，丹柿青篾络。人生忧患窟，骇机日夜作；野饮君勿轻，名宦无此乐。","dynasty":"宋代","title":"野饮"}
{"author":"陆游","content":"野花红碧自争春，村酒酸甜也醉人。解放船头便千里，不愁无处著闲身。","dynasty":"宋代","title":"杂题"}
{"author":"陆游","content":"禹吾无间圣所叹，治水殆与天同功。三千年事一炊顷，窆石嵯峨烟霭中。","dynasty":"宋代","title":"春晚出游"}
{"author":"陆游","content":"燕居侍立出扶行，见汝成童我眼明。但使乡闾称善士，布衣未必媿公卿。","dynasty":"宋代","title":"示元礼"}
{"author":"陆游","content":"扫尽衣尘喜不胜，村居终日醉腾腾。闲投邻父祈神社，戏入群儿斗草朋。幽径有风偏爱竹，虚堂无暑不憎蝇。悠然又见江天晚，隔浦人家已上灯。","dynasty":"宋代","title":"遣兴"}
{"author":"陆游","content":"鼍鼓华鲸响寺廊，残芜落叶弄秋光。蹇驴系著门前柳，闲觅题名拂败墙。","dynasty":"宋代","title":"秋兴"}
{"author":"陆游","content":"初夏佳风日，颓然坐北斋。百年从落魄，万事忌安排。乡俗能尊老，君恩许赐骸。饥寒虽未免，何足系吾怀！","dynasty":"宋代","title":"北斋书志示儿辈"}
{"author":"陆游","content":"云昏失南山，雷过撼北户。天其哀此民，畀以三日雨。未言高下足，十已得四五。雨势殊未已，喜色遍农圃。稽手谒龙公，愿言终有秋。民饥不敢辞，惧贻明主忧。","dynasty":"宋代","title":"雷雨"}
{"author":"陆游","content":"治道巍巍本易成，狂言安得略施行。太平事业人皆见，不计封伦死与生。","dynasty":"宋代","title":"醉中信笔作四绝句既成惧观者不知野人本心也"}
{"author":"陆游","content":"空蒙五月雨，景气一番新。换尽园林叶，洗空衢路尘。山邮恼行客，野渡滞归人。独有龟堂叟，凉风吹角巾。","dynasty":"宋代","title":"五月雨"}
{"author":"陆游","content":"九万笑鹏抟，幽居一室宽。雨声便早睡，酒力压新寒。嬾觉闲多味，衰知死有端。此生吾自断，不必梦邯郸。","dynasty":"宋代","title":"一室"}
{"author":"陆游","content":"晨起披衣出草堂，轩窗已自喜微凉。余春只有二三日，烂醉恨无千百场。芳草自随征路远，游丝不及客愁长。残红一片无寻处，分付年华与蜜房。","dynasty":"宋代","title":"立夏前二日作"}
{"author":"陆游","content":"身似匡庐老病僧，闭门一衲坐腾腾。雨声惊断长安梦，惆怅西窗夜半灯。","dynasty":"宋代","title":"杂书"}
{"author":"陆游","content":"麦野桑村有酒徒，过门相觅醉相扶。朱门日日教歌舞，也有侬家此乐无？","dynasty":"宋代","title":"醉中信笔作四绝句既成惧观者不知野人本心也"}
{"author":"陆游","content":"嗜酒狂无敌，居家嬾有余。苦寒愁手版，美睡付肩舆。觅句吟哦惯，逢人省识疏。亦知归去好，无地著蜗庐。","dynasty":"宋代","title":"夙兴出谒"}
{"author":"陆游","content":"梦里都忘困晚途，纵横草疏论迁都。不知尽挽银河水，洗得平生习气无？","dynasty":"宋代","title":"记梦"}
{"author":"陆游","content":"蜀道还吴鬓已丝，历年二纪固应衰。宁知病思沉绵日，又见秋风摇落时。锦雉白鱼供野饷，青林红树入新诗。东村寂寂风烟晚，酒挂驴肩又一奇。","dynasty":"宋代","title":"东村晚归"}
{"author":"陆游","content":"漠漠春寒罢对棋，霏霏春雨却催诗。梅花一树映疏竹，茅屋三间围短篱。醉倒幸无官长骂，出游自有老人期。年光满眼吾何憾，又近吴蚕浴种时。","dynasty":"宋代","title":"初春"}
{"author":"陆游","content":"鸭绿桑乾尽汉天，传烽自合过祁连。功名在子何殊我，惟恨无人快著鞭。","dynasty":"宋代","title":"书事"}
{"author":"陆游","content":"药里关心百不知，可怜笔砚锁蛛丝。倒壶犹有暮春酒，开卷遂无初夏诗。户外逢人惊隔阔，灯前顾影叹支离。痴顽未伏常愁卧，鼓缶长谣乐圣时。","dynasty":"宋代","title":"春夏之交衰病相仍过芒种始健戏作"}
{"author":"陆游","content":"江湖双鬓秃，宇宙一身穷，酒浪摇轻碧，灯花落碎红。交情元易见，春事半成空。尚觊身强健，烟畦撷芥菘。","dynasty":"宋代","title":"灯下小酌"}
{"author":"陆游","content":"扫尽红尘闭是非，舍傍好在旧苔矶。壶中春色松肪酒，江上秋风槲叶衣。一片共知云偶出，千年谁识鹤重归。勿言野外无供给，雪后连山药草肥。","dynasty":"宋代","title":"野兴二首其一"}
{"author":"陆游","content":"夜窗搔首发鬅鬙，病不胜衣倚瘦藤。堪笑颜回忍饥面，常依韩愈看书灯。残生已与灰俱冷，旧友谁如几可凭？月落风生忽增气，掠檐劲翮有归鹰。","dynasty":"宋代","title":"夜赋"}
{"author":"陆游","content":"东望山阴何处是。往来一万三千里。写得家书空满纸。流清泪。书回已是明年事。寄语红桥桥下水。扁舟何日寻兄弟。行遍天涯真老矣。愁无寐。鬓丝几缕茶烟里。","dynasty":"宋代","title":"渔家傲寄仲高"}
{"author":"陆游","content":"去去历山村，行行并庙垣。湍流鲙鱼小，仄径鲊花繁。白鹭飞如导，青萝险可扪。归途不寂寞，迎笑有诸孙。","dynasty":"宋代","title":"野兴四首其四"}
{"author":"陆游","content":"隔岁租园不计钱，杨梅海里过年年。痴人只竞闲名利，那信三山是地仙。","dynasty":"宋代","title":"项里观杨梅"}
{"author":"陆游","content":"长空黮闇如欲夜，白龙腾拏见云罅，鳞间出火光照江，尾卷风霆雨如射。老人百岁见未曾，儿童闭门伏床下，发毛惨凛谁复支，性命么微不禁吓。登场已叹禾生耳，出户仍愁泥没胯。皇天生民岂不爱，龙亦何心败吾稼！父老相看出无策，揽涕顿颡号枌社。移床避漏我亦忙，秉烛题诗寄悲吒。","dynasty":"宋代","title":"绍熙辛亥九月四日雨後白龙挂西北方复雨三日"}
{"author":"陆游","content":"闲中高趣傲羲皇，身卧维摩示病床。活眼砚凹宜墨色，长毫瓯小聚茶香。门无客至惟风月，案有书存但老庄。问我东归今几日，坐看庭树六番黄。","dynasty":"宋代","title":"闲中"}
{"author":"陆游","content":"一叶两叶病木霣，一点两点疏萤流。水底星河秋脉脉，发根风露夜飕飕。","dynasty":"宋代","title":"夏日杂题"}
{"author":"陆游","content":"嗜酒狂无敌，居家嬾有余。苦寒愁手版，美睡付肩舆。觅句吟哦惯，逢人省识疏。亦知归去好，无地著蜗庐。","dynasty":"宋代","title":"夙兴出谒"}
{"author":"陆游","content":"狂夫与世本难谐，醉傲王侯亦壮哉！奕奕方收岩际电，酣酣已起枕间雷。回天力在人终叹，入月星来敌自摧。千载鬼雄皆国士，直令穷死未须哀。","dynasty":"宋代","title":"狂夫"}
{"author":"陆游","content":"舍北桥东幽事多，老夫饭饱得婆娑。茅檐日落闻舂相，荻浦烟深有棹歌。","dynasty":"宋代","title":"北园杂咏"}
{"author":"陆游","content":"村圃穿荒翳，秋容变惨凄。柳疏蝉噪急，雨重鹊飞低。小草临池学，新诗满竹题。若令车马到，何处有幽栖？","dynasty":"宋代","title":"村圃"}
{"author":"陆游","content":"钓船东去掠新塘，船迮篷低露篛香。十里澄波明白石，五更残月伴清霜。飘飘枫叶无时下，嫋嫋菱歌尽意长。谁信梁州当日事，铁衣寒枕绿沉枪。","dynasty":"宋代","title":"冬夜泛舟有懹山南戎幕"}
{"author":"陆游","content":"莫笑山翁老欲僵，壮年曾及事高皇。雕戈北出戍穷塞，华表东归悲故乡。万事固难轻忖度，百年犹有未更尝。纷纷谤誉何劳问，但觉邯郸一梦长。","dynasty":"宋代","title":"感旧"}
{"author":"陆游","content":"渺莽江湖万里秋，玉峰老子弄孤舟；犹胜宿直金銮夜，凛凛常怀泼酢忧。","dynasty":"宋代","title":"读韩致光诗集"}
{"author":"陆游","content":"镜里萧萧白发新，默思旧事似前身。齿残对客豁可耻，臂弱学书肥失真。渐觉文辞乖律吕，岂惟议论少精神。平生师友凋零尽，鼻垩挥斤未有人。","dynasty":"宋代","title":"叹老"}
{"author":"陆游","content":"左右琴樽静不哗，放翁新作老生涯。焚香细读斜川集，候火亲烹顾渚茶。书为半酣差近古，诗虽苦思未名家。一窗残日呼愁起，袅袅江城咽暮笳。","dynasty":"宋代","title":"斋中弄笔偶书示子聿"}
{"author":"陆游","content":"久雨作我病，今朝身顿轻。花房避初旭，帘影弄新晴。漉酒纶巾折，听琴拄杖横。翛然又终日，未觉负平生。","dynasty":"宋代","title":"雨晴"}
{"author":"陆游","content":"过眼春光久已空，晒丝捣麦又匆匆。新泥满路梅黄雨，古木号山月晕风。角黍茭新间樽俎，灵符墨湿照房栊。岁华不为衰翁驻，且付余生一笑中。","dynasty":"宋代","title":"夏日"}
{"author":"陆游","content":"二月侍燕觞，红杏寒未拆；四月送入都，杏子已可摘。流年不贷人，俯仰遂成昔。事贤要及时，感此我心恻。欲书加餐字，寄之西飞翮。念公为民起，我得怨乖隔？摇摇跂前旌，去去望车轭。亭鄣郁将暮，落日澹陂泽。敢忘国士风，涕泣效臧获。敬输千一虑，或取二三策。公归对延英，清问方侧席；民瘼公所知，愿言写肝膈。向来酷吏横，至今有遗螫；织罗士破胆，白著民碎魄。诏书已屡下，宿蠹或未革；期公作医和，汤剂穷络脉。士生恨不用，得位忍辞责。并乞谢诸贤：努力光竹帛。","dynasty":"宋代","title":"送曾学士赴行在"}
{"author":"陆游","content":"孤灯照影听初鸡，揽辔情怀倍惨凄。雪作未成云意闹，茅荒无际客魂迷。触寒手指藏犹裂，畏嶮图书弃不携。老去有文无卖处，等闲题遍蜀东西。","dynasty":"宋代","title":"赖牟镇早行"}
{"author":"陆游","content":"早衰甚畏寒，飕飕厌空馆。登阁望东庵，亭亭长一繖。欣然愿暂寓，竹底门可款。外看磔蝟毛，仰视覆鹄卵。席才置锥地，牖若窥天管。瓦炉香不去，菅寝衾易暖。颇疑渔庵结，又类土室窾。家具止囊衣，弛担著亦满。客来勿嗤陋，老我善用短。犹能设胡床，相唤共茗碗。","dynasty":"宋代","title":"寓居小庵才袤丈戏作"}
{"author":"陆游","content":"长江浩浩蛟龙渊，浪花正白蹴半天。轲峨大艑望如豆，骇视未定已至前。帆席云垂大堤外，缆索雷响高城边。牛车辚辚载宝货，磊落照市人争传。倡楼呼卢掷百万，旗亭买酒价十千。公卿姓氏不曾问，安知孰秉中书权。儒生辛苦望一饱，趑趄光范祈哀怜。齿摇发脱竟莫顾，诗书满腹身萧然。自看赋命如纸薄，始知估客人间乐。","dynasty":"宋代","title":"估客乐"}
{"author":"陆游","content":"赐食金盘出宝闺，玄熊掌映紫驼蹄。侯家但诧承恩泽，岂识山厨苦荬齑。","dynasty":"宋代","title":"初夏十首其七"}
{"author":"陆游","content":"生理虽贫甚，胸中颇浩然。常辞问字酒，屡却作碑钱。宁有骆堪鬻，尚无车可悬。小须梅雨霁，散发醉江天。","dynasty":"宋代","title":"致仕後述怀"}
{"author":"陆游","content":"海上轻鸥何处寻？烟波万里信浮沉。今朝忽向船头见，消尽平生得丧心。","dynasty":"宋代","title":"鸥"}
{"author":"陆游","content":"食饮从来戒失时，衣裘亦复要随宜。老人最索调停处，正在初寒与半饥。","dynasty":"宋代","title":"自咏"}
{"author":"陆游","content":"寒夜卧林庐，萧然适有余。虫悲号坏壁，灯暗守残书。养拙天知我，安贫老似初。虽非漆园吏，也作蝶蘧蘧。","dynasty":"宋代","title":"枕上作"}
{"author":"陆游","content":"大耋还家万事非，垂竿好在绿苔矶。风和山雉挟雌过，村晚吴牛将犊归。春涨新添塘滟滟，夕云仍带雨霏霏。此生自笑狂颠足，依旧人间一布衣。","dynasty":"宋代","title":"舍北溪上垂钓"}
{"author":"陆游","content":"老氏有至言，所贵知我稀。鄙夫急自衒，岂复择所归！君看珠在渊，草木借光辉；所以古达人，怀玉被褐衣。吾庐大泽中，岁苦水半扉。朱门固自好，我亦未必非。","dynasty":"宋代","title":"感寓"}
{"author":"陆游","content":"故絮五更偏觉冷，薄糜未午已先饥。谁知人不堪忧处，正是降魔奏凯时。","dynasty":"宋代","title":"村舍"}
{"author":"陆游","content":"客来拈麈尾，客去拂床眠。孤梦归湖上，残书堕枕边。幽禽窥户语，落日傍窗妍。暂尔名朝士，终然是地僊。","dynasty":"宋代","title":"客去"}
{"author":"陆游","content":"故里躬耕後，颓龄耄及前。开门无客至，得句有僧传。忽忽身如梦，迢迢日似年。会当乘小雪，夜上剡溪船。","dynasty":"宋代","title":"冬日"}
{"author":"陆游","content":"漫漫荞麦花，如雪覆平野。离离豆子荚，数枝忽堪把。颇忆故乡时，屏迹谢车马。水宿依蟹舍，泥行没牛胯。作劳归薄暮，浊酒倾老瓦。缕飞绿鲫脍，花簇赪鲤鲊。弃官虽未决，世念亦已且。浩歌续楚狂，幽怀欣独写。","dynasty":"宋代","title":"秋郊有怀四首其一"}
{"author":"陆游","content":"裴相功名冠四朝，许浑身世落渔樵。若论风月江山主，丁卯桥应胜午桥。","dynasty":"宋代","title":"读许浑诗"}
{"author":"陆游","content":"春光盎盎催官柳，柳色黄如醆中酒。桥边微迳惬幽寻，世外高人共携手。参差茅舍出木末，隐映酒旗当浦口。插花处处引村童，失道时时问耕叟。客堪共醉百无一，事不谐心十常九。日斜潮落不可留，孤舟欲上频搔首。","dynasty":"宋代","title":"娥江野饮赠刘道士"}
{"author":"陆游","content":"晡时捩柂离西兴，钱清夜渡见月升。浮桥沽酒市嘈囋，江口过埭牛凌兢。寒齑煮饼坐茆店，小鲜供馔寻鱼罾。偶逢估客问姓字，欢笑便足为交朋。须臾一饱各散去，帆席健快如超腾。云门戍楼鼓坎坎，山尾佛塔灯层层。夜分到家趋篝火，樨子惊起头鬅鬙。道途辛苦未暇说，一尊且复驱严凝。","dynasty":"宋代","title":"夜归"}
{"author":"陆游","content":"乡村年久竞农务，秋敛春耕恐失时。我老元无夙兴事，懒鸡啼晓恰相宜。","dynasty":"宋代","title":"鸡犬二首其一"}
{"author":"陆游","content":"湿云生两屦，细雨暗孤篷。悔不桐江上，从初作钓翁。","dynasty":"宋代","title":"题传神"}
{"author":"陆游","content":"野性从来与世疏，俗尘自不到吾庐。醉中往往得新句，梦里时时见异书。稚子那偷服药酒，家僮尚护放生鱼。今朝更有欣然处，引得清泉灌晚蔬。","dynasty":"宋代","title":"野性"}
{"author":"陆游","content":"上尽苍崖百级梯，诗囊香碗手亲携。山从飞鸟行边出，天向平芜尽处低。花落忽惊春事晚，楼高剩觉客魂迷。兴阑扫榻襌房卧，清梦还应到剡溪。","dynasty":"宋代","title":"游修觉寺"}
{"author":"陆游","content":"已破梅花一两枝，并溪穿坞每归迟。老躯健似中年日，乡俗淳如太古时。上疏清狂非复昔，据鞍矍铄欲夸谁？一端尚被邻翁笑，无事长吟费捻髭。","dynasty":"宋代","title":"闲游"}
{"author":"陆游","content":"碪杵声中去日遒，小轩风露一帘秋。人间走遍心如石，分付寒螿替说愁。","dynasty":"宋代","title":"小轩"}
{"author":"陆游","content":"此老胸中万顷宽，小园幽径日追欢。宁教酒欠寻常债，耻就人求本分官。高柳阴浓烟欲暝，丛花红湿露初漙。要知泽国年光晚，已过清明尚浅寒。","dynasty":"宋代","title":"园中小饮"}
{"author":"陆游","content":"麝香萱草移东郭，锦子葵花买上原。儿唤乃翁闲一看，欣然曳杖出篱门。","dynasty":"宋代","title":"闲咏园中草木"}
{"author":"陆游","content":"八十九十老可惊，白发森然憎镜明。身当游岱尚少驻，书欲藏山殊未成。大儿为国戍绝塞，季子伴翁亲短檠。古人已矣不可作，夜阑抚几叹平生。","dynasty":"宋代","title":"寄五郎兼示十五郎"}
{"author":"陆游","content":"修名宁复冀，馀日苦无多。已叹堂堂去，将如寂寂何。编篱护香草，埋盎贮清波。儿戏君无笑，相从且浩歌。","dynasty":"宋代","title":"初夏幽居杂赋七首其七"}
{"author":"陆游","content":"痴孙护雀雏，馋仆放池鱼。怀药问邻疾，典衣收旧书。","dynasty":"宋代","title":"自贻"}
{"author":"陆游","content":"我意殊昏然，一日三就枕。目前幸未病，病势亦凛凛。偶拈一卷读，美若鸠食葚。虽云嗜好笃，自计亦已审。圣门未能窥，讵敢希在寝。所求养根原，常恐躐阶品。死期诚已迫，尚可支数稔。藨蔉不废功，吾其享高廪。","dynasty":"宋代","title":"昼卧"}
{"author":"陆游","content":"梦里明明周孔，胸中历历唐虞。欲尽致君事业，先求养气工夫。","dynasty":"宋代","title":"六言杂兴九首其二"}
{"author":"陆游","content":"翩翩翻翻筰受风，行人疾走缘虚空，回观目眩浪花上，小跌身裹蛟涎中。汗沾两握色如菜，数乘此险私自怪。九折元非叱驭行，千金空犯垂堂戒。此身老大足悲伤，岁岁天涯忆故乡。安得画船明月夜，满川歌吹入盘阊。","dynasty":"宋代","title":"度筰"}
{"author":"陆游","content":"梅子生仁燕护雏，遶檐新叶绿扶疏。朝来酒兴不可耐，买得钓船双鳜鱼。","dynasty":"宋代","title":"柯桥客亭"}
{"author":"陆游","content":"前年蒙趣召，渡江当六月，顾惭衰病躯，触热朝行阙。君恩虽屡下，恐惧乞骸骨，飘然返柴荆，所愧已黔突。","dynasty":"宋代","title":"秋夜感遇十首以孤村一犬吠残月几人行为韵"}
{"author":"陆游","content":"名姓人谁记，形骸老渐侵。酒悭停剧饮，诗退负高吟。雨隔疏更断，云藏古院深。衰迟常兀兀，惆怅少年心。","dynasty":"宋代","title":"夜意"}
{"author":"陆游","content":"秭归江头烟雨昏，客舟夜系梅花村。相逢万里各羁旅，不待猿啼已断魂。","dynasty":"宋代","title":"梅花六首其五"}
{"author":"陆游","content":"系马朱桥上酒楼，楼前敷水拍堤流。春风又作无情计，满路杨花辊雪球。","dynasty":"宋代","title":"梦中作"}
{"author":"陆游","content":"相攻本出忿与疑，能不终讼固已奇。讼端可窒君试思，岁时邻里相谐嬉。","dynasty":"宋代","title":"论邻人"}
{"author":"陆游","content":"小筑林间避世纷，不妨野叟是知闻。来游喜有楫迎我，归卧岂无云赠君？得鹿梦回初了了，吠獒声恶尚狺狺。从今雪夜频相过，纸帐蒲团要策勋。","dynasty":"宋代","title":"赠镜中隐者"}
{"author":"陆游","content":"不求奇骨可封侯，但喜枯肠不贮愁。数点残灯沽酒市，一声柔橹采菱舟。元知泽国偏宜夜，已就天公探借秋。归过三更风露重，纱巾剩觉发飕飀。","dynasty":"宋代","title":"夏夜泛溪至南庄复回湖桑归"}
{"author":"陆游","content":"涂毒不自赞，留待三山老。试问卿上人，赞好莫赞好。海中忽起劫初风，北斗柄折须弥倒。","dynasty":"宋代","title":"涂毒策禅师真赞二首其二"}
{"author":"陆游","content":"怀器潜山泽，逢时起薜萝。星辰占宝剑，雷雨化龙梭。禹穴书虽富，浯溪石未磨。门闾更须筑，有子继三科。","dynasty":"宋代","title":"莫仲谦挽词"}
{"author":"陆游","content":"惩羹吹齑岂其非，亡羊补牢理所宜。白头始访金丹术，莫笑龟堂见事迟。","dynasty":"宋代","title":"秋兴十二首其八"}
{"author":"陆游","content":"兴尽当年句曲秋，却归罨画弄肩舟。有时信脚来沙际，拾得残云补破裘。","dynasty":"宋代","title":"题三茆郡道士云隐"}
{"author":"陆游","content":"昔忝诸生後，初非一世豪。但希乡有秩，敢望郡功曹。歛版宁为辱？扶犁亦足高。儿孙勿妄想，底处不徒劳？","dynasty":"宋代","title":"示儿孙辈"}
{"author":"陆游","content":"隔岁租园不计钱，杨梅海里过年年。痴人只竞闲名利，那信三山是地仙。","dynasty":"宋代","title":"项里观杨梅"}
{"author":"陆游","content":"自笑触藩羝，人嘲失旦鸡。囊悭衣任短，山冷屋便低。宦拙谗销骨，言狂悔噬脐。自今焚笔研，有手但扶犁。","dynasty":"宋代","title":"村居"}
{"author":"陆游","content":"磔磔寒禽无定栖，纤纤小雨欲成泥。松呜汤鼎茶初熟，雪积炉灰火渐低。一气推移均野马，百年蒙覆等醯鸡。青山黄叶兰亭路，忆唤邻翁共架犁。","dynasty":"宋代","title":"雨中睡起"}
{"author":"陆游","content":"清汴逶迤贯旧京，宫墙春草几番生。剖心莫写孤臣愤，抉眼终看此虏平。天地固将容小丑，犬羊自惯渎齐盟。蓬窗老抱横行路，未敢随人说弭兵。","dynasty":"宋代","title":"书愤"}
{"author":"陆游","content":"半世伥伥信所之，穷居仍抱暮年悲。烧金术误囊衣薄，种黍年凶酒味醨。大厦万间空有志，後车千乘更无期。掩书常笑城南杜，麻屦还朝授拾遗。","dynasty":"宋代","title":"穷居"}
{"author":"陆游","content":"老荷君恩许醉眠，散人名号媿妨贤。久叨物外清闲福，麤识诗中造化权。风月四时随指顾，乾坤一气入陶甄。新秋更欲浮沧海，卧看云帆万里天。","dynasty":"宋代","title":"遣兴"}
{"author":"陆游","content":"嘉谷如焚稗草青，沉忧耿耿欲忘生。钧天九奏箫韶乐，未抵虚檐泻雨声。","dynasty":"宋代","title":"秋旱方甚七月二十八夜忽雨喜而有作"}
{"author":"陆游","content":"但见古河东，荞麦铺如雪。","dynasty":"宋代","title":"句其十"}
{"author":"陆游","content":"挥袖别人间，飞蹑峭崖苍壁。寻见古仙丹灶，有白云成积。心如潭水静无风，一坐数千息。夜半忽惊奇事，看鲸波暾日。","dynasty":"宋代","title":"好事近（十二之六）"}
{"author":"陆游","content":"黑云如龙爪，白雨如博棋。老屋处处漏，此夕将何之？岂惟移床避，殆欲悬釜炊。扰扰舍中人，具食不以时。儿女乃可怜，赤脚啼午饥。语儿姑少忍，开霁会有期。","dynasty":"宋代","title":"暴雨"}
{"author":"陆游","content":"我年六十四，获谴输鬼薪，束书出东门，挥手谢国人，笑指身上衣，不复染京麈。时有一老翁，祝我当自珍，却後十五年，迎君浙江滨。我笑语是翁，岂说他生身？事果不可知，邂逅如隔辰。鹤发无余鬒，鹑衣仍苦贫。秋风旱河头，握手一笑新。买酒烹鸡豚，往事得具陈。试数同朝旧，零落增悲辛。与翁虽俱老，肝胆犹轮囷。千里亦命驾，何况托近邻。秋高佳风月，相过莫厌频。","dynasty":"宋代","title":"赠洞微山人"}
{"author":"陆游","content":"黯淡江天雪欲飞，竹篱数掩傍苔矶。清愁满眼无人说，折得梅花作伴归。","dynasty":"宋代","title":"城南寻梅得句四首"}
{"author":"陆游","content":"面苍然。鬓皤然。满腹诗书不直钱。官闲常昼眠。画凌烟。上甘泉。自古功名属少年。知心惟杜鹃。","dynasty":"宋代","title":"长相思（五之三）"}
{"author":"陆游","content":"长安拜免几公卿。渔父横眠醉未醒。烟艇小，钓车腥。遥指梅山一点青。","dynasty":"宋代","title":"朝中措"}
{"author":"陆游","content":"插脚红尘已是颠。更求平地上青天。新来有个生涯别，买断烟波不用钱。沽酒市，采菱船。醉听风雨拥蓑眠。三山老子真堪笑，见事迟来四十年。","dynasty":"宋代","tags":"隐居，生活，闲适，感慨","title":"鹧鸪天·插脚红尘已是颠"}
{"author":"陆游","content":"我初学诗日，但欲工藻绘。中年始少悟，渐若窥宏大。怪奇亦间出，如石漱湍濑。数仞李杜墙，常恨欠领会。元白才倚门，温李真自郐。正令笔扛鼎，亦未造三昧。诗为六艺一，岂用资狡狯？汝果欲学诗，工夫在诗外。","dynasty":"宋代","title":"示子遹"}
{"author":"陆游","content":"兄去游东阁，才堪直北扉。莫忧持橐晚，姑记乞身归。道义无今古，功名有是非。临分出苦语，不敢计从违。","dynasty":"宋代","tags":"送别，规劝","title":"送仲高兄宫学秩满赴行在"}
{"author":"陆游","content":"金鸭余香尚暖，绿窗斜日偏明。兰膏香染云鬟腻，钗坠滑无声。冷落秋千伴侣，阑珊打马心情。绣屏惊断潇湘梦，花外一声莺。","dynasty":"宋代","tags":"春天，妇女，生活，孤独，寂寞","title":"乌夜啼·金鸭余香尚暖"}
{"author":"陆游","content":"湘湖烟雨长莼丝。菰米新炊滑上匙。云散后，月斜时。潮落舟横醉不知。","dynasty":"宋代","title":"朝中措"}
{"author":"陆游","content":"晴山滴翠水挼蓝。聚散渔舟两复三。横埭北，断桥南。侧起船篷便作帆。","dynasty":"宋代","title":"朝中措"}
{"author":"陆游","content":"闲愁如飞雪，入酒即消融。好花如故人，一笑杯自空。流莺有情亦念我，柳边尽日啼春风。长安不到十四载，酒徒往往成衰翁。九环宝带光照，不如留君双颊红。","dynasty":"宋代","tags":"友人，饮酒，抒怀，愤懑","title":"对酒"}
{"author":"陆游","content":"独倚博山峰小。翠雾满身飞绕。只恐学行云，去作阳台春晓。春晓。春晓。满院绿杨芳草。","dynasty":"宋代","title":"如梦今（闺思）"}
{"author":"陆游","content":"拔笋拔笋，入箐不辞风雨窘。养成会见高拂云，取供口腹初不忍。独持两把慰倚门，慈颜一笑如春温。","dynasty":"宋代","title":"禽言"}
{"author":"陆游","content":"官机锦茵金蹙凤，舞娃钗堕双鬟重。宝炉三尺香吐雾，画烛如椽风不动。主人爱客情无已，筝声未断歌声起。亦知百岁等朝露，便恐一欢成覆水。炉红酒绿春为回，坐上梅花连夜开。堂前只尺异气候，冰合平池霜压阶。","dynasty":"宋代","title":"暮冬夜宴"}
{"author":"陆游","content":"散发垂肩嬾更簪，一窗竹水对萧森。从来耻作资身策，老去终怀报国心。雷起鼻端秋枕石，泉鸣指下夜横琴。不缘羸病愁迎客，经岁何人肯见临？","dynasty":"宋代","title":"散发"}
{"author":"陆游","content":"春色初回杜若洲，佳人又典鷫鷞裘。八千里外狂渔父，五百年前旧酒楼。渡口远山颦翠黛，天边新月挂琼钩。回头笑向红尘说：也有闲愁到此不？","dynasty":"宋代","title":"题湖边旗亭"}
{"author":"陆游","content":"风雨声豪入梦中，不知身世寄孤蓬。狐裘毡帽如龙马，天汉西南小益东。","dynasty":"宋代","title":"初冬杂题"}
{"author":"陆游","content":"重重汗简拥衰翁，百里家山梦不通。病眼可令常寂寞，烦君为致数枝红。","dynasty":"宋代","title":"求月桂"}
{"author":"陆游","content":"四面山如碧玉城，小轩聊得惬幽情。乍飞乳燕低无力，自落来禽静有声。麟笔残功成水品，蛇图余思入棋枰。闲中事业吾能了，未恨林庐送此生。","dynasty":"宋代","title":"小轩"}
{"author":"陆游","content":"我梦游太华，云开千仞青。擘山泻黄河，万古仰巨灵。往者祸乱初，氛祲干太宁。岂无卧云龙，一起奔风霆。时事方错谬，三秦尽膻腥。山河销王气，原野失大刑。将军散发去，短剑斸茯苓。定知三峰上，烂醉今未醒。","dynasty":"宋代","title":"赵将军"}
{"author":"陆游","content":"门巷清如水，情怀淡似秋。诗吟唐近体，谈慕晋高流。托命须长鑱，浮家只小舟。江南烟雨岸，何处不堪留？","dynasty":"宋代","title":"秋晚"}
{"author":"陆游","content":"神女祠前猿夜鸣，相公溪上草初生。重游惟有西窗梦，一点灯青梦不成。","dynasty":"宋代","title":"感昔"}
{"author":"陆游","content":"晓雨丝丝熟食时，泥深辙断客行迟。乱云重叠藏山寺，野水纵横入稻陂。马鬣松阴封旧陇，龟趺道左立新碑。扶衰此出知能几？清泪临风不自持。","dynasty":"宋代","title":"寒食日九里平水道中"}
{"author":"陆游","content":"江路云低糁玉尘，暗香初探一枝新。平生不喜凡桃李，看了梅花睡过春。","dynasty":"宋代","title":"探梅"}
{"author":"陆游","content":"慵养金丹换鬓须，微霜正要称清癯。平生风露充蝉腹，到处云山寄鹤躯。道室焚香勤守白，虚窗点易静研朱。自知世事难谐偶，不待幽人夜见呼。","dynasty":"宋代","title":"斋居书事"}
{"author":"陆游","content":"正厌鸠呼雨，俄闻鹊噪晴。路开知潦退，书展喜窗明。日透疏帘影，风传暮角声。儿童竞相报，门有卖朱樱。","dynasty":"宋代","title":"喜晴"}
{"author":"陆游","content":"世上升沉一辘轳，古来成败几樗蒱？试看大醉称贤相，始信常醒是鄙夫。起舞非无垂白伴，暮归仍有枕髦扶。即今不乏丹青手，谁画三山社饮图？","dynasty":"宋代","title":"社饮"}
{"author":"陆游","content":"淡日轻云未快晴，涓涓沟水去无声。为怜一径新苔绿，别就墙阴取路行。","dynasty":"宋代","title":"雨後散步後园"}
{"author":"陆游","content":"老病家居幸岁穰，味兼南北饫枯肠。满脾蜜熟餭餭美，下栈羊肥餺飥香。鱍剌河鲂初出水，迷离穴兔正迎霜。山僧一钵无余念，应笑先生为口忙。","dynasty":"宋代","title":"闲居对食书媿"}
{"author":"陆游","content":"庭旷多延月，斋空半贮云。松声行路共，泉脉近邻分。采药九蒸曝，朝真三沐熏。林间有丛杞，绕屋夜狺狺。","dynasty":"宋代","title":"杂书幽居事"}
{"author":"陆游","content":"千步毬场爽气新，西山遥见碧嶙峋。令传雪岭蓬婆外，声震秦川渭水滨。旗脚倚风时弄影，马蹄经雨不沾尘。属櫜缚裤毋多恨，久矣儒冠误此身。","dynasty":"宋代","title":"成都大阅"}
{"author":"陆游","content":"雷动江边鼓吹雄，百滩过尽失途穷。山平水远苍茫外，地辟天开指顾中。俊鹘横飞遥掠岸，大鱼腾出欲凌空。今朝喜处君知否，三丈黄旗舞便风。","dynasty":"宋代","title":"初发夷陵"}
{"author":"陆游","content":"小疾有根柢，忽之当日深。养苗先去草，省事在清心。蚁梦能看破，狐妖可坐擒。一杯藜粥罢，听雨拥秋衾。","dynasty":"宋代","title":"小疾"}
{"author":"陆游","content":"饱来扪腹绕村嬉，北陌东阡信所之。女手采余桑郁郁，烟芜生遍冢累累。高林日暮无莺语，深巷人归有犬随。东走郡城逾十里，好风劳送角声悲。","dynasty":"宋代","title":"晚行湖上"}
{"author":"陆游","content":"温温地炉红，皎皎纸窗白。忽闻啄木声，疑是敲门客。","dynasty":"宋代","title":"纵笔"}
{"author":"陆游","content":"橹枝讴轧出烟津，醉倚船篷岸幅巾。禹穴探书惭旧学，涂山执玉记前身。云低野泽号新雁，露湿芳洲老白苹。逸少亡来欲千载，眼中髣佛见清真。","dynasty":"宋代","title":"舟中望禹祠兰亭诸山"}
{"author":"陆游","content":"黄紬被稳枕慵移，夜雨淋浪了不知。水长坏陂初复後，鸠鸣去妇却还时。芳蹊入夏多青子，白发今年有黑丝。剩欲披衣湖上去，满村芳草正离离。","dynasty":"宋代","title":"夜大雨连明晨起乃知之"}
{"author":"陆游","content":"秋雨无时休，令我双鬓缟。庭荒何由鉏，木落不得扫。遣奴入城市，寸步困泥潦。菰首幸可烹，刍豢置勿道。","dynasty":"宋代","title":"晚秋农家"}
{"author":"陆游","content":"昔如转战堕重围，今幸骞翔脱骇机。晓树好风莺独语，夜窗细雨燕相依。安居不恨蜗庐迮，得食宁论鹤料微？更喜暮年强健在，又看刀尺制缣衣。","dynasty":"宋代","title":"初夏幽居偶题"}
{"author":"陆游","content":"胸怀几云梦，形骸一槁木。虽客长安城，未始忘退缩。古来豪杰士，强半死空谷。耐事勿动心，贫贱岂汝独。","dynasty":"宋代","title":"暇日弄笔戏书三首其三"}
{"author":"陆游","content":"饭罢颓然付一床，旷怀真足傲羲皇。松棚尽日常如暮，荷沼无风亦自香。倚杖月生人影瘦，岸巾露透发根凉。颇闻王旅徂征近，敷水条山兴已狂。","dynasty":"宋代","title":"睡起已亭午终日凉甚有赋"}
{"author":"陆游","content":"忆过西州乐饮时，百车载酒万花围。只言身外皆余事，岂信人间有骇机。雪鬓已成新梦境，缁尘空化旧征衣。早知一笑难如此，剩判年光醉不归。","dynasty":"宋代","title":"两蜀故人寄余阆中左绵题名石刻来皆二十余年"}
{"author":"陆游","content":"剑外归耕梦不通，公车上疏路何从？有心求缩地万里，无羽可朝天九重。狂诵新诗驱疟鬼，醉吹横笛舞神龙。明当采药玉霄去，他日君看冰雪容。","dynasty":"宋代","title":"寓叹"}
{"author":"陆游","content":"小疾如闲乐，微凉与睡宜。瞢腾如欲觉，展转复多时。四壁人声寂，疏帘日影移。诗囊与药里，一步不相离。","dynasty":"宋代","title":"枕上"}
{"author":"陆游","content":"客游多感慨，老病少叹欣。去年穿村市，翻翻吹帽裙。天低落平野，雁远入寒云。渐觉江城近，秋笳马上闻。","dynasty":"宋代","title":"马上"}
{"author":"陆游","content":"爱物停垂钓，劬身自荷锄。时从邻父饮，日授稚孙书。尚弃登山屐，宁须下泽车。平生双不借，投老伴归欤。","dynasty":"宋代","title":"杂兴六首其三"}
{"author":"陆游","content":"兹山多异境，飞仙亦税驾。勿遣俗客来，恐妨笙鹤下。","dynasty":"宋代","title":"郭氏山林十六咏其十四笙鹤亭"}
{"author":"陆游","content":"小筑并湖堤，茅茨不厌低。引泉浇药圃，砟竹树鸡栖。夕霭山常淡，秋芜路欲迷。平生草玄手，老去学鉏犁。","dynasty":"宋代","title":"小筑"}
{"author":"陆游","content":"龙飞回首尚如新，忽阅人间四十春。圣主已严天上驾，孤臣归作道傍民。倾河尚恨难供泪，卫社何由得致身？独立秋风吹白发，感恩肝胆漫轮囷。","dynasty":"宋代","title":"望永阜陵"}
{"author":"陆游","content":"散步持书卷，闲眠枕药囊。驯獐随几杖，痴蝶入衣裳。病起年光速，身闲日景长。为怜红树好，久立向西厢。","dynasty":"宋代","title":"杂兴"}
{"author":"陆游","content":"期会文书日日忙，偷门聊得卧方床。花藏密叶多时在，风度疏帘特地凉。野艇空怀菱蔓滑，冰盆谁弄藕丝长。角声唤起东归梦，十里平湖一草堂。","dynasty":"宋代","title":"林亭书事二首其二"}
{"author":"陆游","content":"静室床横一素琴，尔来殊觉道根深。唤回倦枕功名梦，洗尽浮生幻妄心。两屦云烟游少室，一窗风雪宿东林。细思却是关身事，无奈残年老病侵。","dynasty":"宋代","title":"静室"}
{"author":"陆游","content":"峡中山多甲天下，万嶂千峰通一罅。峒民无地习耕稼，射麋捕虎连昼夜。女儿薄命天不借，青灯独宿江边舍。黎明卖薪勿悲吒，女生岂有终不嫁。","dynasty":"宋代","title":"书驿壁二首其二"}
{"author":"陆游","content":"湘湖烟雨长菁丝，菰米新炊滑上匙。云散后，月斜时，潮落舟横醉不知。","dynasty":"宋代","title":"渔父·湘湖烟雨长菁丝"}
{"author":"陆游","content":"少时本愿守坟墓，读书射猎毕此生。断蓬遇风不自觉，偶入戎幙从西征。朝看十万阅武罢，暮驰三百巡边行。马蹄度陇雹声急，士甲照日波光明。兴怀徒寄广武叹，薄福不挂云台名。颔须白尽愈落寞，始读法律亲笞榜。讼氓满庭闹如市，吏牍围坐高于城。未嫌樵唱作野哭，最怕甜酒倾稀饧。平生养气颇自许，虽老尚可吞司并。何时拥马横戈去，聊为君王护北平。","dynasty":"宋代","title":"秋怀"}
{"author":"陆游","content":"再见封侯未为快，一掷成卢安用再？世间得意固多矣，堪笑穷人事常败。我生出仕四十年，寸进恰如船上埭。即今卧病茅檐里，回首穷通竟何在！荆山之下玉抵鹊，两京春齐论斤卖。苏秦煌煌佩六印，尼父栖栖厄陈蔡。玄保美官辄见思，东野出门常有碍。躬耕至老岂不佳，子孙当以吾为戒。","dynasty":"宋代","title":"三山卜居今三十有三年矣屋陋甚而地有余数世"}
{"author":"陆游","content":"北斗垂莽苍，明河浮太清。风林一叶下，露草百虫鸣。病入新凉减，诗从半睡成。还思散关路，炬火驿前迎。","dynasty":"宋代","title":"秋夜纪怀"}
{"author":"陆游","content":"远游行复岁华新，懒学刘郎问大钧。一点不蒙稽古力，十分合作卧云身。苦寒与酒渐增价，小雨为梅先辟尘。拟佩一壶江路去，花边醉堕白纶巾。","dynasty":"宋代","title":"远游"}
{"author":"陆游","content":"短楫追凉十里来，夜深却御便风回。离离蒲叶先秋老，嫋嫋苹花带露开。陌上歌呼簪稻穗，桥边灯火卖官醅。时平乐事知何限，未叹流年两鬓催。","dynasty":"宋代","title":"立秋前四日夜泛舟至跨湖桥"}
{"author":"陆游","content":"红梅过后到缃梅，一种春风不并开。造物无心还有意，引教日日放翁来。","dynasty":"宋代","title":"梅花绝句六首其六"}
{"author":"陆游","content":"江村风雨晚冥冥，闭户添衣怆客情。炉爇松肪如蜡爨，鼎煎茶浪起滩声。团乐赖有儿同话，剥啄应无客可迎。聊举一杯生耳热，颓然酣枕到窗明。","dynasty":"宋代","title":"寒雨中夜坐"}
{"author":"陆游","content":"晚境那禁岁月催，幽花又见涧边开。莫辞剩买旗亭酒，恐有骑驴李白来。","dynasty":"宋代","title":"题道傍壁"}
{"author":"陆游","content":"身与春俱老，愁随日渐长。帘栊听语燕，涧谷撷幽芳。酒榼常从後，诗囊亦在傍。闲行无定处，随意据胡床。","dynasty":"宋代","title":"东篱杂书"}
{"author":"陆游","content":"人日春犹浅，鸡晨夜向阑。残缸灯晕小，单枕雨声寒。难补皇天漏，空思后土乾。山家尊酒薄，怀抱若为宽。","dynasty":"宋代","title":"夜雨"}
{"author":"陆游","content":"风雨长亭话别离，忍看清泪湿燕脂。酒光摇荡歌云暖，不似西楼夜宴时。","dynasty":"宋代","title":"新津小宴之明日欲游修觉寺以雨不果呈范舍人二首其一"}
{"author":"陆游","content":"飞花如趁燕子。直度帘栊里。帐掩香云暖，金笼鹦鹉惊起。凝恨慵梳洗。妆台畔，蘸粉纤纤指。宝钗坠。才醒又困，厌厌中酒滋味。墙头柳暗，过尽一年春事。罨画高楼怕独倚。千里。孤舟何处烟水。","dynasty":"宋代","title":"隔浦莲近拍其一"}
{"author":"陆游","content":"忆向彭州取牡丹，蜡封驰骑露初乾。如今历尽人间事，纵有姚黄亦嬾看。","dynasty":"宋代","title":"园中偶题"}
{"author":"陆游","content":"身世今如一老僧，病馀残发雪鬅鬙。湖桑埭下渔舟雨，道树山前野店灯。涧水潺湲供洗钵，松风萧飒入行縢。世人欲觅何由得，觌面相逢唤不应。","dynasty":"宋代","title":"前诗感慨颇深犹吾前日之言也明日读而悔之乃复作此然亦未能超然物外也"}
{"author":"陆游","content":"心如顽石忘荣辱，身似孤云任去留。酒瓮饭囊君勿诮，也胜满腹贮闲愁。","dynasty":"宋代","title":"解嘲"}
{"author":"陆游","content":"自闭庵门不点灯，惰耕村叟罢参僧。一生已是胶黏日，投老安能夏造冰。顽面敢辞乾汝唾，蔬餐聊得曲吾肱。高舂睡熟无多笑，那有禅师解放鹰。","dynasty":"宋代","title":"庵中独居感怀三首其二"}
{"author":"陆游","content":"得道如良贾，深藏要若无。冶金宁辄跃？韫玉忌轻沽。儒术今方裂，吾家学本孤。汝曹能念此，努力共枝梧。","dynasty":"宋代","title":"示儿"}
{"author":"陆游","content":"山中无传漏，猿鸣知既夕。芳藤上幽援，素月照高壁。主人殊喜事，欢若有夙昔。稚子擎竹盘，炊黍持饷客。卜邻虽未辨，清啸聊自适。还病久废诗，笔端叹荆棘。","dynasty":"宋代","title":"题山家壁"}
{"author":"陆游","content":"残年欲遂迫期颐，追数朋俦死已迟。卜冢治棺输我快，染须种齿笑人痴。野梅角地草生後，街柳拂鞍冰泮时。满眼云山不须买，剩倾新酿赋新诗。","dynasty":"宋代","title":"岁晚幽兴"}
{"author":"陆游","content":"地荒蓬藋与人齐，局促何曾厌屋低。村市船归闻犬吠，寺楼钟暝送鸦栖。山童新斫朱藤杖，伧婢能腌白苣齐。政欲出门寻酒伴，霏霏小雨又成泥。","dynasty":"宋代","title":"晚兴"}
{"author":"陆游","content":"雨过未生麈，寒轻不著人。断云飞苑路，高柳暗天津。憔悴非平日，呻吟又一春。丝毫宁有补？空负耦耕身。","dynasty":"宋代","title":"车中作"}
{"author":"陆游","content":"低枕孤衾夜气存，披衣起坐默忘言。缾花力尽无风堕，炉火灰深到晓温。空橐时时闻鼠啮，小窗一一送鸦翻。悠然忽记幽居日，下榻先开水际门。","dynasty":"宋代","title":"晓坐"}
{"author":"陆游","content":"时令过清明，朝朝布谷鸣。但令春促驾，那为国催耕。红紫花枝尽，青黄麦穗成。从今可无语，倾耳舜弦声。","dynasty":"宋代","title":"嘲布谷"}
{"author":"陆游","content":"熟读大小止观，精思内外黄庭。直使超然有得，岂若渊源六经。","dynasty":"宋代","title":"六言杂兴九首其九"}
{"author":"陆游","content":"本意归来老故丘，闭门饭足何尚求？闲云一片自舒卷，幽鸟数声相应酬。但得有书时到眼，正令无酒亦忘忧。东篱偪仄才寻丈，已敌征西万户侯。","dynasty":"宋代","title":"戏遣老懹"}
{"author":"陆游","content":"侯印从来非所图，赤丁子亦不容呼。著低怯对新棋敌，量减愁逢旧酒徒。生世岂能常役役，酣歌且复和呜呜。扁舟到处皆吾境，莫问桐江与镜湖。","dynasty":"宋代","title":"遣兴二首其一"}
{"author":"陆游","content":"入夏经月雨，园路久已荒。今朝偶一到，蒿艾如人长。岂惟蛙黾豪，颇觉蜂蝶狂。怅然怀故山，舍东百本桑。迨此积雨余，枝叶沃以光。父老适相遇，藉草挥一觞。一觞颓然醉，笑语相扶将。赋诗示儿子，此乐未易忘。","dynasty":"宋代","title":"雨晴至园中"}
{"author":"陆游","content":"初夜多幽兴，危阑偶独凭。月升星尽没，风劲雪重凝。身似游边客，心如退院僧。奇寒不可耐，归对北窗灯。","dynasty":"宋代","title":"初夜"}
{"author":"陆游","content":"从来好境遍人间，无奈劳生自欠闲。江近时时吹白雨，楼高面面看青山。歌声哀怨传三硖，行色凄凉带百蛮。流落爱君心未已，梦魂犹缀紫宸班。","dynasty":"宋代","title":"登楼"}
{"author":"陆游","content":"祠官粟一囊，不赡躯七赤。前年蒙宽恩，例许乞骸骨。联翩三儿子，俱作鹳雀碧，赋禄虽尚远，亦足慰衰白。幅巾茆檐下，称病谢来客。从今门前路，永扫车马迹。","dynasty":"宋代","title":"读苏叔党汝州北山杂诗次其韵"}
{"author":"陆游","content":"虯枝六尺藤，方屋九寸帽；人间无处著，山水归寄傲。耳中闻渊明，自我发未燥，高标不可揖，七十忽已到。明窗置经龛，奥室养丹灶，虽云迫迟暮，要足平昔好。悠然万念空，快若河卷扫。寄声幔亭云，行拜散人号。","dynasty":"宋代","title":"上书乞再任冲佑"}
{"author":"陆游","content":"残暑侵人畏汗沾，清秋乍见月纤纤。自烧熟火添香兽，旋把寒泉注砚蟾。佳客误占萤入户，远书空喜鹊鸣檐。悠然独对清灯卧，谁念柴门老病兼？","dynasty":"宋代","title":"八月三日骤凉有感"}
{"author":"陆游","content":"王室东迁岁月赊，两京漠漠暗胡沙。绣床倦倚人何在？风雨漫山夜合花！","dynasty":"宋代","title":"白乐天诗云倦倚绣床愁不动缓垂绿带髻鬟低辽"}
{"author":"陆游","content":"此事巧相违，残年幸许归。虽云裁兔褐，不拟出渔扉。拂石襟灵爽，榰筇气力微。朝衣犹挂却，况遣著戎衣！","dynasty":"宋代","title":"新裁短褐接客以代戎服或以为慢戏作"}
{"author":"陆游","content":"翠岭当城起，清江擘硖流。轲峨商客艑，嘈囋酒家楼。丰岁人元乐，残年我独愁。秦吴环万里，感慨故貂裘。","dynasty":"宋代","title":"郡斋偶书"}
{"author":"陆游","content":"胡床移就菊花畦，饮具酸寒手自携。野实似丹仍似漆，村醪如蜜复如齑。传芳那解烹羊脚，破戒犹惭擘蟹脐。一醉又驱黄犊出，冬晴正要饱耕犁。","dynasty":"宋代","title":"今年立冬後菊方盛开小饮"}
{"author":"陆游","content":"吹尽郊原万点红，燕梁考室亦匆匆。老来偏觉岁华速，客里忽惊春事空。病有药方传肘後，嬾无诗句付囊中，归心日夜随江水，只欲东门觅短篷。","dynasty":"宋代","title":"春晚书怀"}
{"author":"陆游","content":"轻雷轣辘断梅初，残箨纵横过笋余。饱有期程新买犊，睡无厌足久捐书。白苹满渚闲挥榜，绿树连村独跨驴。夏日尽长归亦暮，水边灯火已疏疏。","dynasty":"宋代","title":"归兴"}
{"author":"陆游","content":"龟常曳尾岂非乐，鹤已铩翎徒自伤。造物今知不负汝，北窗夜雨默焚香。","dynasty":"宋代","title":"老学庵北窗杂书七首其七"}
{"author":"陆游","content":"斗杓运四序，寒暑忽已换。人生知几何，去日难把玩。凭高望烟海，青山忽中断。秋风肺病苏，为子巾一岸。","dynasty":"宋代","title":"杂感十首以野旷沙岸净天高秋月明为韵"}
{"author":"陆游","content":"佳园寂无人，满地梅花香。闲来曳拄杖，腊月日已长。朱桥架江面，栏影摇波光。奇哉小垂虹，梦破鲈鱼乡。汀鹭一点白，烟柳千丝黄。便欲唤钓舟，散发歌沧浪。可怜隔岸人，车马日夜忙。我归门复掩，寂历挂斜阳。","dynasty":"宋代","title":"游万里桥南刘氏小园"}
{"author":"陆游","content":"钝似窗间十月蝇，淡如世外一孤僧。心劳抚字虽亡补，笔判虚空却粗能。厌见文书衔客袖，但思蔬水曲吾肱。何时却宿云门寺，静听霜钟对佛灯。","dynasty":"宋代","title":"自咏"}
{"author":"陆游","content":"高城今旷野，比屋昔朱门。道上传呼过，遥遥几世孙？","dynasty":"宋代","title":"物外杂题"}
{"author":"陆游","content":"吾生本暂寓，无日不可死；区区迟速间，何地著愠喜？朝移一株石，暮引一脉水，是中亦何乐，一笑聊尔耳。","dynasty":"宋代","title":"信笔"}
{"author":"陆游","content":"年年最爱秋光好，病起逢秋合赋诗。丛菊渐黄人醉後，孤灯初暗雨来时。旧书细读犹多味，老态相寻似有期。早信为农胜觅禄，一生虚作虎头痴。","dynasty":"宋代","title":"秋光"}
{"author":"陆游","content":"烟草茫茫楚泽秋，牧童吹笛唤归牛。九衢不是风尘少，一点能来此地不？","dynasty":"宋代","title":"秋思绝句"}
{"author":"陆游","content":"三月风光不贷人，千红百紫已成尘。牡丹底事开偏晚，本自无心独占春。","dynasty":"宋代","title":"寄题王晋辅专春堂"}
{"author":"陆游","content":"岁历还逾半，人生但可悲，此身犹者健，随处且儿嬉。累瓦初成塔，埋盆又作池。惟应上庭树，不及髧髦时。","dynasty":"宋代","title":"戏咏"}
{"author":"陆游","content":"山如嵩少三十六，水似邛郲九折途。我老正须闲处著，白云一半肯分无？","dynasty":"宋代","title":"寄题朱元晦武夷精舍"}
{"author":"陆游","content":"文辞苦思徒妨睡，官职虚名不疗饥。垂老始知安乐法，纸鸢竹马伴儿嬉。","dynasty":"宋代","title":"村居书事"}
{"author":"陆游","content":"棠梨花开社酒浓，南村北村鼓冬冬。且祈麦熟得饱饭，敢说谷贱复伤农。崖州万里窜酷吏，湖南几时起卧龙？但愿诸贤集廊庙，书生穷死胜侯封。","dynasty":"宋代","tags":"农村，记事，忧国忧民","title":"二月二十四日作"}
{"author":"陆游","content":"身健心闲百虑轻。秋晴未必减春晴。晨窗暖日烘花气，午枕微风送鸟声。韫玉砚凹宜墨色，冷金牋滑助诗情。少年风味嗟犹在，虚道归休学力耕。","dynasty":"宋代","title":"秋晴"}
{"author":"陆游","content":"塘路东头乌桕林，偶携藤杖得幽寻。桃源阡陌自来往，辋口云山无古今。远浦过帆供极目，暮天横雁入微吟。归来更觉愁无那，剩放灯前酒碗深。","dynasty":"宋代","title":"东村"}
{"author":"陆游","content":"恩免宵兴趁晓班，养慵终觉媿吾颜。浮名半世虚催老，高卧何时复得闲？两岸夕阳渔浦市，数峰寒霭沃洲山。肩舟来往无穷乐，此事天公岂所悭。","dynasty":"宋代","title":"冬晓"}
{"author":"陆游","content":"睡余得清风，起坐傍书几；日长谁语言，赖此管城子。欣然共游戏，一笑我忘尔。群鸿偶下集，但怪惊不起。古来翰墨事，著意更可鄙。跌宕三十年，一日造此理。不知笔在手，而况字落纸。三叫投纱巾，作歌识吾喜。","dynasty":"宋代","title":"睡起作帖数行"}
{"author":"陆游","content":"世故谁能必？书生妄自期。年光卷中过，心事鬓边知。零落花随水，轮囷笋突篱。晚晴山尽出，徙倚独移时。","dynasty":"宋代","title":"园中晚兴"}
{"author":"陆游","content":"万里飘如不系船，空囊短褐过年年。食时无饭芒鞋破，只向街头旋乞钱。","dynasty":"宋代","title":"钱道人不饮酒食肉囊中不畜一钱所须饭及草屦"}
{"author":"陆游","content":"景德祥符草野臣，登封曾望属车尘。已经成住壤空劫，犹是东西南北人！","dynasty":"宋代","title":"道院偶述"}
{"author":"陆游","content":"十载江湖，行歌沽酒，不到京华。底事翩然，长亭烟草，衰鬓风沙。凭高目断天涯。细雨外、楼台万家。只恐明朝，一时不见，人共梅花。","dynasty":"宋代","title":"柳梢青（乙巳二月西兴赠别）"}
{"author":"陆游","content":"混迹寄人间，夜夜画楼银烛。谁见五云丹灶，养黄芽初熟。春风归从紫皇游，东海宴旸谷。进罢碧桃花赋，赐玉尘千斛。","dynasty":"宋代","title":"好事近"}
{"author":"陆游","content":"家住东吴近帝乡。平生豪举少年场。十千沽酒青楼上，百万呼卢锦瑟傍。身易老，恨难忘。尊前赢得是凄凉。君归为报京华旧，一事无成两鬓霜。","dynasty":"宋代","title":"鹧鸪天（送叶梦锡·七之一）"}
{"author":"陆游","content":"看尽巴山看蜀山。子规江上过春残。惯眠古驿常安枕，熟听阳关不惨颜。慵服气，懒烧丹。不妨青鬓戏人间。秘传一字神仙诀，说与君知只是顽。","dynasty":"宋代","title":"鹧鸪天（葭萌驿作·七之二）"}
{"author":"陆游","content":"嫋嫋柔丝不自持，更禁日炙与风吹。仙家见惯浑闲事，乞与人间看一枝。","dynasty":"宋代","title":"周洪道学士许折赠馆中海棠以诗督之"}
{"author":"陆游","content":"城南小陌又逢春，只见梅花不见人。玉骨久成泉下土，墨痕犹锁壁间尘。","dynasty":"宋代","title":"十二月二日夜梦游沈氏园亭"}
{"author":"陆游","content":"纸窗百衲地炉红，围坐牛医卜肆翁。时节杯盘来往熟，朝晡盐酪有无通。男丁共结春耕耦，妇女相呼夜绩同。老子颓然最无事，客归自策读书功。","dynasty":"宋代","title":"村舍书事"}
{"author":"陆游","content":"今日我复悲，坚卧脚踏壁。古来共一死，何至尔寂寂！秋风两京道，上有胡马迹。和戎壮士废，忧国清泪滴。关河入指顾，忠义勇推激。常恐埋山丘，不得委锋镝。立功老无期，建议贱非职。赖有墨成池，淋漓豁胸臆。","dynasty":"宋代","tags":"国家，抒怀，忧国忧民","title":"书悲"}
{"author":"陆游","content":"风露九霄寒，侍宴玉华宫阙。亲向紫皇香案，见金芝千叶。碧壶仙露酝初成，香味两奇绝。醉后却骑丹凤，看蓬莱春色。","dynasty":"宋代","title":"好事近（十二之二）"}
{"author":"陆游","content":"异县相逢晚，中年作别难。暮秋风雨客衣寒。又向朝天门外、话悲欢。瘦马行霜栈，轻舟下雪滩。乌奴山下一林丹。为说三年常寄、梦魂间。","dynasty":"宋代","title":"南歌子（送周机宜之益昌）"}
{"author":"陆游","content":"锦城重到叹无期，忽忆书台步月时。白浪黏天鲛鳄横，梦中识路亦何为？","dynasty":"宋代","title":"建安遣兴"}
{"author":"陆游","content":"胸中磊落藏五兵，欲试无路空峥嵘。酒为旗鼓笔刀槊，势从天落银河倾。端溪石池浓作墨，烛光相射飞纵横。须臾收卷复把酒，如见万里烟尘清。丈夫身在要有立，逆虏运尽行当平。何时夜出五原塞，不闻人语闻鞭声。","dynasty":"宋代","tags":"书法，抒怀，豪迈，志向，战争","title":"题醉中所作草书卷后"}
{"author":"陆游","content":"瓦叠浮屠盆作池，池边红蓼两三枝。贪看忘却还家饭，恰似儿童放学时。","dynasty":"宋代","title":"蔬圃绝句"}
{"author":"陆游","content":"世事无端自纠纷，放翁隐几对炉熏。好官何恨输玄保，奇字犹须属子云。婆律一铢能敌国，水沉盈握有兼斤。闭门莫怪常终日，不是高人不遣闻。","dynasty":"宋代","title":"秋日焚香读书戏作"}
{"author":"陆游","content":"货财不可居，禄位不可饕，我尔本一家，何至皋兰鏖？小夫谋人国，纷纷日煎熬，或谓性本恶，或谓经无褒，误人方自此，孰如饮醇醪？清言亦自佳，遗事非徒高。","dynasty":"宋代","title":"杂兴十首以贫坚志士节病长高人情为韵"}
{"author":"陆游","content":"飞雪安能住酒中，闲愁见酒亦消融。山家有力参天地，不放清尊一日空。","dynasty":"宋代","title":"读唐人愁诗戏作"}
{"author":"陆游","content":"晡时理舟楫，甲夜泊钱清。齑饼依然美，渔灯特地明。酒旗阑道出，风浪拍船鸣。未说乡闾喜，江山亦有情。","dynasty":"宋代","title":"宿北钱清"}
{"author":"陆游","content":"黄沙白雾昼常昏，嗣岁丰凶讵易论。寂寂不闻秧鼓劝，哑哑实厌水车翻。粟囷久尽无遗粒，泪席尝沾有旧痕。闻道忧民又传诏，苍生何以报君恩？","dynasty":"宋代","title":"闵雨"}
{"author":"陆游","content":"木落霜清水鸟呼，扁舟夜泊古城隅。吹残画角钟初动，低尽寒空斗欲无。浪迹已同鸥境界，远游方羡雁程途。高樯健席从今始，遍历三湘与五湖。","dynasty":"宋代","title":"舟中晓赋"}
{"author":"陆游","content":"少时谈舌挟风雷，病後逢人口嬾开。安得东皋隐君子，相看无语只衔杯。","dynasty":"宋代","title":"病中绝句"}
{"author":"陆游","content":"耳目康宁手足轻，村墟草市遍经行。孝经章里观初学，麦饭香中喜太平。妇女相呼同夜绩，比邻竭作事春耕。勿言野饁无盐酪，笋蕨何妨淡煮羹。","dynasty":"宋代","title":"野步至近村"}
{"author":"陆游","content":"此身惟有一躬耕，乞得余年乐太平。东观并游收昨梦，西湖重到付来生。一堤草露明晨照，半浦荷风颭晚晴。历历归途皆胜事，江亭先听棹歌声。","dynasty":"宋代","title":"上章纳禄恩畀外祠遂以五月初东归"}
{"author":"陆游","content":"我行无所诣，悠扬信舴艋。爱此绿树村，舍棹度小岭。路穷忽披豁，怳然得异境，苍玉立万峰，清镜渺千顷。更为西南行，聊破春昼永。遥看秀邃处，疑足事幽屏。一崦果可人，奇石插碧井，锵鸣若环佩，其味复甘冷；徘徊不忍去，照我须鬓影。须臾日穿林，井面光炯炯。古今胜绝意，正用一笑领。安得绝世喧，於兹慕箕颍。","dynasty":"宋代","title":"四月三日同子坦子聿游湖中诸山"}
{"author":"陆游","content":"奔走人间无已时，夜窗喜对出尘姿。移灯看影怜渠瘦，掩户留香笑我痴。冷艳照杯欺麴蘖，孤标逼砚结冰澌。本来难入繁华社，莫向春风怨不知。","dynasty":"宋代","title":"十一月八日夜灯下对梅花独酌累日劳甚颇自慰"}
{"author":"陆游","content":"葵苋登盘酒可赊，岂知扶病又离家。朝行打岸涛头恶，夜宿垂天斗柄斜。不恨山林淹岁月，但悲道路困风沙。邻翁好为看耕陇，行矣东归一笑哗。","dynasty":"宋代","title":"入都"}
{"author":"陆游","content":"湖上萧萧叶落频，小桥东畔岸纶巾。乍圆素月升寒璧，欲散微云蹙细鳞。有酒便应遗世事，得闲随处胜官身。笑谈但恨朋游少，安得幽人与卜邻。","dynasty":"宋代","title":"秋夜独过小桥观月"}
{"author":"陆游","content":"凤城书到锦江边，故里归期愈渺然。掌上山川初入梦，壶中日月尚经年。方轮落落难推谷，倦马駸駸怕著鞭。未佩鱼符无吏责，看花且作拾遗颠。","dynasty":"宋代","title":"得都下八月书报蒙恩牧叙州"}
{"author":"陆游","content":"若耶溪头春意悭，梅花独秀愁空山。逢时决非桃李辈，得道自保冰雪颜。僊去要令天下惜，折来聊伴放翁闲。人中商略谁堪比，千载夷齐伯仲间。","dynasty":"宋代","title":"梅"}
{"author":"陆游","content":"运筹陈迹故依然，想见旌旗驻道边。一等人间管城子，不堪谯叟作降牋。","dynasty":"宋代","title":"筹笔驿"}
{"author":"陆游","content":"牵经引礼人谁听，是古非今世共憎。何似对花倾绿酒，自歌一曲醉腾腾！","dynasty":"宋代","title":"醉吟"}
{"author":"陆游","content":"赤日黄尘一点无，负山临水是幽居。爽如瑞露零仙掌，清似寒冰贮玉壶。孤艇过时惊宿鹭，湿烟深处乱风蒲。翛然欲弃人间去，天际联翩谁与俱？","dynasty":"宋代","title":"夏日幽居"}
{"author":"陆游","content":"忆昔西游两鬓青，即今镜里雪千茎。峨眉风月犹关念，濯锦莺花已隔生。避暑有时移枕簟，畏人终日闭柴荆。此怀恨欠诗千首，且寄秋泉一再行。","dynasty":"宋代","title":"忆昔"}
{"author":"陆游","content":"当年蜀道秦关，万里飘然往还。酒病曾留西县，眼明初见南山。","dynasty":"宋代","title":"愁坐忽思南郑小益之间"}
{"author":"陆游","content":"身是秋风一断蓬，何曾住处限西东。棋枰窗下时闻雹，丹灶岩间夜吐虹。采药不辞千里去，钓鱼曾破十年功。白头始悟颐生纱，尽在黄庭两卷中。","dynasty":"宋代","title":"道室杂咏"}
{"author":"陆游","content":"一雨二十日，颓墙屋茆烂。扶杖出门行，四顾水弥漫。村迥鸠争巢，林昏鸡失旦。荒庭蛙黾豪，空庑萤火乱。蠹鱼败书编，萍草黏户半。清风忽东来，一剪雨脚断。天青日杲杲，河白星灿灿。车辙寻旧途，船步出新岸。稍喜泥潦乾，破灶得炊爨。贱贫固多忧，长歌寄吾叹。","dynasty":"宋代","title":"久雨喜晴十韵"}
{"author":"陆游","content":"身寄人间世，心常古镜如。唤醒狂蝶梦，扫尽老狐书。年出乡闾石，贫过仕宦初。村村是桃李，岂独爱吾庐。","dynasty":"宋代","title":"自喜"}
{"author":"陆游","content":"剡县有佳处，吾行无定期。横塘供晚钓，孤店具晨炊。约客同看竹，留僧与对棋。人生得自在，更老未为迟。","dynasty":"宋代","title":"闲游四首其二"}
{"author":"陆游","content":"城南天镜三百里，缭以重重翡翠屏。最好长桥明月夜，寄船策蹇上兰亭。","dynasty":"宋代","title":"夏秋之交小舟早夜往来湖中绝句"}
{"author":"陆游","content":"邻曲有米当共舂，何至一旦不相容？为善何尝分士农，尧民皆当变时雍。","dynasty":"宋代","title":"论邻人"}
{"author":"陆游","content":"谁道名花独故宫，东城盛丽足争雄。横陈锦障阑干外，尽吸红云酒醆中。贪看不辞持夜烛，倚狂直欲擅春风。拾遗旧咏悲零落，瘦损腰围拟未工。","dynasty":"宋代","title":"海棠"}
{"author":"陆游","content":"君不见，冬月雷，深藏九地底，寂默如寒灰。纷纷槁叶木尽脱，蠢蠢蛰户虫争坯。坚冰积雪一朝尽，风摇天边斗柄回。雷声却擘九地出，殷殷似挟春俱来。鱼龙振鳍熟睡醒，桃李一笑韶颜开。候耕老农喜欲舞，掀泥百草知谁催。惟嗟妇女不解事，深屋揜耳藏婴孩。吾闻阴阳有常数，非时动静皆为菑。无人为报阿香道，时来何至劳卿推。","dynasty":"宋代","title":"雷"}
{"author":"陆游","content":"学力艰危见，精诚梦寐知。众人虽莫察，吾道岂容欺？雷雨含元气，蓍龟决大疑。为儒能体此，端不负先师。","dynasty":"宋代","title":"勉学"}
{"author":"陆游","content":"细读养生主，长歌归去来。山僧借水品，溪父送琴材。病退稀求药，身闲日探梅。今宵喜无寐，岷下有书回。","dynasty":"宋代","title":"书适"}
{"author":"陆游","content":"半世羁游厌路岐，凭鞍日日数归期。劳君树杪丁宁语，似劝饥人食肉糜。","dynasty":"宋代","title":"闻杜鹃戏作绝句"}
{"author":"陆游","content":"小雨帘栊惨淡天，醉中偏藉乱书眠。梦回有恨无人会，枕伴橙香似昔年。","dynasty":"宋代","title":"悲秋"}
{"author":"陆游","content":"千里风烟行路难，旅舟应过子陵滩。人间富贵知何物，莫负君家旧钓竿。","dynasty":"宋代","title":"别严和之"}
{"author":"陆游","content":"进无以显于时，退不能隐于酒。事刀笔不如小吏，把锄犁不如健妇。或问陈子何取而肖其像，曰是翁也。腹容王导辈数百，胸吞云梦者八九也。","dynasty":"宋代","title":"放翁自赞四首其四"}
{"author":"陆游","content":"葫芦虽小藏天地，伴我云云万里身。收起鬼神窥不见，用时能与物为春。","dynasty":"宋代","title":"刘道士赠小葫芦"}
{"author":"陆游","content":"体中小不佳，惟睡可以休。睡美自成梦，去为万里游。万里游尚可，乃复有得丧。漂摇一叶舟，抓舞千重浪。午鸡忽惊起，向梦安在哉？童子解原梦，篝火具茶杯。","dynasty":"宋代","title":"昼睡"}
{"author":"陆游","content":"不向神林乞雨晴，天公自解相西成。急符收尽无逋赋，新酒沽多足笑声。外户彻扃停夕柝，齐民相劝力春耕。传闻夜市连三鼓，却恨庞公不入城。","dynasty":"宋代","title":"有年"}
{"author":"陆游","content":"梦泛扁舟禹庙前，中流拂面风泠然。楼台缥缈知几叠，云物点缀多余妍。莲房芡觜采无主，渔歌菱唱声满川。梦中了了知是梦，却恐燕语来惊眠。弄桡顾谓共载客，乖离不记经几年。即今相逢两幻质，转盼变灭如飞烟。斯言未竟客大笑，人生寓世岂独坚。元章嘉叟君所见，一别丹旐俱翩翩。君知梦觉本无异，勿为画饼流馋涎。我惭俯首梦亦断，尚觉细浪鸣船舷。","dynasty":"宋代","title":"记梦"}
{"author":"陆游","content":"人生有至乐，莫若江湖中。千钱买短（左舟右付），青箬织孤篷。潮生鼓棹去，烟波浩无穷。长歌送夕阳，回首万事空。伴钓君已奇，我乃真钓翁。君出羊裘家，散人亦吾宗。一见即定交，正以气味同。何时溪庄路，共醉芦花风？","dynasty":"宋代","title":"寄题严居厚伴钓轩"}
{"author":"陆游","content":"小桥只在槿篱东，沟水穿篱曲折通。烟雨空蒙最堪乐，从教打湿败天公。","dynasty":"宋代","title":"蔬圃绝句"}
{"author":"陆游","content":"南陌争牛事已非，彩山又近放灯期。风和已染柳千缕，山冷未开茶一旗。酒病况当人别後，春光偏在雪晴时。道傍笑我清狂在，马上看山细咏诗。","dynasty":"宋代","title":"春晴"}
{"author":"陆游","content":"茆舍菱陂北，柴门药圃西。奇云去人近，澹月傍檐低。野迥羊牛下，林昏鸟雀栖。郊墟少还往，父子自扶携。","dynasty":"宋代","title":"舍西夕望"}
{"author":"陆游","content":"银汉迢迢夜气澄，都忘朝暮困蚊蝇。月从东涌行空阔，风自南来洗郁蒸。渴解似尝仙掌露，魂清如近玉壼冰。谁知此际超然处，不减庐山入定僧？","dynasty":"宋代","title":"夜坐中庭凉甚"}
{"author":"陆游","content":"曲腰桑上午鸡鸣，喔喔还如报五更。睡起展书摩病眼，油窗喜对夕阳明。","dynasty":"宋代","title":"午睡初起"}
{"author":"陆游","content":"新醅引睡睡味浓，有如猩唇荐驼峰。屏深毡暖衾裯重，鼻端雷起骜儿童。床头兰缸缀玉虫，双瓶汤熟炉正红。梦回起坐夜未中，凭几困睫犹瞢瞢。霜风凋尽玉井桐，月落翠雾凄房栊。一杯甖粟蛮奴供，庄周蝴蝶两俱空。","dynasty":"宋代","title":"冬夜"}
{"author":"陆游","content":"乍晴乍雨忽经旬，半醉半醒还过春。春卧不知庵外事，闲吟聊适梦中身。","dynasty":"宋代","title":"春日杂兴"}
{"author":"陆游","content":"冰开地沮洳，云破日曈曨。鸿入青冥际，草生残烧中。方欣毕公税，已复始农功。稻垄牛行处，泥翻夕照红。","dynasty":"宋代","title":"雪後"}
{"author":"陆游","content":"秦皇酒瓮边，古有钓鱼矶；我来必竟日，时挈双鲤归。白鹭真可人，常先孤棹飞。高咏江练句，今人忆玄晖。","dynasty":"宋代","title":"舟中咏落景余清晖轻桡弄溪渚之句盖孟浩然耶"}
{"author":"陆游","content":"蝶舞蔬畦晚，鸠鸣麦野晴。就阴时小息，寻径复微行。村妇窥篱看，山翁拂席迎。市朝那有此，一笑慰余生。","dynasty":"宋代","title":"野步"}
{"author":"陆游","content":"幽居端似玉川生，茅屋支撑不更营。青旆荒寒增酒兴，锦囊零落负诗情。残无色榇斜阳远，落叶飞如野鸟轻。徂岁峥嵘忽如许？雁来又过会稽城。","dynasty":"宋代","title":"衡门晚眺"}
{"author":"陆游","content":"岁旱连夏秋，客袂厌尘土。欣然成一笑，爱此清夜雨。瓦檠堕灯烬，铜碗起香缕。心清病良已，境寂句欲吐。东溪久枯涸，想像素蛟舞。分喜到沟池，游鱼命俦侣。","dynasty":"宋代","title":"雨夕"}
{"author":"陆游","content":"迟暮固多感，况此岁峥嵘。霜霰忽已集，夜闻络纬鸣。青灯不解语，依依有余情。铜瓶煮寒泉，中作笙箫声。沈忧能伤人，一夕白发生。蓬莱渺云海，金丹几时成？","dynasty":"宋代","title":"迟暮"}
{"author":"陆游","content":"渔阳儿女美如花，春风楼上学琵琶。如今便死知无恨，不属番家属汉家。","dynasty":"宋代","title":"军中杂歌八首其七"}
{"author":"陆游","content":"炎曦赫赫尚余威，冷雨萧萧故解围。号野百虫如自诉，辞柯万叶竟安归？芼羹菰菜珍无价，上钓鲂鱼健欲飞。散吏何功沾一饱，高眠仍听捣秋衣。","dynasty":"宋代","title":"秋雨初晴有感"}
{"author":"陆游","content":"赫日曈曈涌海门，黄流混混泝河源。功成一日书仙籍，链骨成金不足言。","dynasty":"宋代","title":"燕坐"}
{"author":"陆游","content":"桦炬如椽点不明，还家潦水与阶平。一杯浊酒颓然睡，恍似金牛夜下程。","dynasty":"宋代","title":"雨中自项里夜至新塘舍舟步归"}
{"author":"陆游","content":"看尽人间利与名，归来始觉此身轻。祸机不败漂舟兴，乐事浑输地碓声。破箧虽无衣可典，寒畦已有芋堪烹。余年且健贫何害，剩与邻翁醉太平。","dynasty":"宋代","title":"题斋壁"}
{"author":"陆游","content":"莫笑穷阎叟，人生亦已稀。众中容後死，险处得先归。初服还韦布，晨飧美蕨薇。床头周易在，拾此复畴依？","dynasty":"宋代","title":"莫笑"}
{"author":"陆游","content":"月昏当户树突兀，风恶满天云往来。太阿匣藏不见用，孤愤书成空自哀。吾辈赤心本贯日，昔人白骨今生苔。荣河温洛不可见，青海玉关安在哉！","dynasty":"宋代","title":"感愤秋夜作"}
{"author":"陆游","content":"舍舟步上若耶溪，寿栎修藤路欲迷。僧院倚山驯栗鼠，野塘涨水下茭鸡。草侵古路迢迢远，云傍行人故故低。薄暮但寻遗毳去，山家正在鹤巢西。","dynasty":"宋代","title":"访山家"}
{"author":"陆游","content":"三十三年举眼非，锦江乐事祗成悲。溪头忽见梅花发，恰似青羊宫里时。","dynasty":"宋代","title":"梅"}
{"author":"陆游","content":"秋山瘦嶙峋，秋水渺无津。如何草亭上，却欠倚阑人。","dynasty":"宋代","title":"题庠闍黎二画"}
{"author":"陆游","content":"富贵功名未足云，平生一饭不忘君。哦诗高韵凄金石，把钓幽情渺水云。落叶打窗秋已暮，归鸦泊树日将曛。欲知老病常多感，革带今年减几分。","dynasty":"宋代","title":"九月初作"}
{"author":"陆游","content":"孟子辟杨墨，吾道方粲然；韩愈排佛老，不失圣所传。伐木当伐根，攻敌当攻坚。坐视日月食，孰探天地全？一木信难恃，要忧大厦颠。安得孟韩辈，出为吾党先？","dynasty":"宋代","title":"杂兴十首以贫坚志士节病长高人情为韵"}
{"author":"陆游","content":"秦人万里筑长城，不如壮士守北平。晓来碛中雪一丈，洗尽膻腥春草生。","dynasty":"宋代","title":"军中杂歌"}
{"author":"陆游","content":"去日惊钻燧，穷途困负薪。故人天末远，薄俗眼边新。踽踽飘零客，悠悠剩长身。寸心知已矣，端欲为谁陈？","dynasty":"宋代","title":"初夏杂咏"}
{"author":"陆游","content":"今日云归恰喜晴，小池忽见水纹生。窗昏又辍雠书课，卧听萧萧打叶声。","dynasty":"宋代","title":"雨复作"}
{"author":"陆游","content":"百卉千花了不存，堕溪飞絮看无痕。家人自作清明节，老子来穿绿暗村。日落啼鸦随野祭，雨余荒蔓上颓垣。道边醉饱休相避，作吏堪羞甚乞墦。","dynasty":"宋代","title":"寒食临川道中"}
{"author":"陆游","content":"世事盛衰谁得知？惠陵烟草掩柴扉。陵边人家丛竹里，灯火喧呼迎妇归。","dynasty":"宋代","title":"杂咏"}
{"author":"陆游","content":"疏钟度莽苍，远火耿微茫。岁暮水归壑，夜寒天霣霜。人生一虫臂，世路几羊肠？老大忘绳检，狂歌尽意长。","dynasty":"宋代","title":"溪行"}
{"author":"陆游","content":"浮生过六十，百念已颓然；独有枕书癖，犹同总角年。横陈粝饭侧，朗诵短檠前。不用嘲痴绝，儿曹尚可传。","dynasty":"宋代","title":"浮生"}
{"author":"陆游","content":"病著寒侵怕出门，萧萧烟雨暗江村。一樽阙与梅花别，过尽樱桃一足言。","dynasty":"宋代","title":"东冈樱桃已过殊不知"}
{"author":"陆游","content":"岁首未入春，风气已稍和。我睡意慵起，如此鸣禽何！驾言之东园，落海亦已多。江南无坚冰，绿池生微波。挹彼蒲萄醅，酌我鹦鹉螺，虽无丝与竹，倚树自高歌。矫首东南望，稽山郁嵯峨。儿曹幸力穑，老子得婆娑。","dynasty":"宋代","title":"人日东园"}
{"author":"陆游","content":"宽恩四赋仙祠禄，每忍惭颜救枵腹。五秉初辞官粟红，一瓢自酌岩泉绿。天公乘除不负汝，宿疾微平岁中熟。鸣呼！字字细读逍遥篇，此去八十有几年？","dynasty":"宋代","title":"三山杜门作歌"}
{"author":"陆游","content":"孔欲居九夷，老亦适流沙。忠信之所覃，岂间夷与华。况我州闾间，相视等一家。老稚各自力，勉蹈思无邪。","dynasty":"宋代","title":"杂感五首其一"}
{"author":"陆游","content":"白发都门客，青灯夜雪时；尽捐尘世事，细看月湖诗。格律冰霜敌，襟怀猿鹤知。吾侪端後死，此事要深期。","dynasty":"宋代","title":"简何同叔"}
{"author":"陆游","content":"微官那得系疏慵，幽兴浑如社酒浓。扫尽麈埃无一点，洗空幻翳有千重。百年到处俱羁客，万里从来付短筇。身在有余真妙语，杯羹何地久秋菘？","dynasty":"宋代","title":"幽兴"}
{"author":"陆游","content":"幕府重来老令威，山川良是昔人非。痴儿已遣了官事，伏日元知当早归。避热幽花房自敛，迎秋高树叶先飞。论诗敢补先师处，僭拂江头旧钓矶。","dynasty":"宋代","title":"伏日独游城西"}
{"author":"陆游","content":"江东争夺缠妖祲，哀哉斯民乱方甚。锦幪老人盖古佛，现身为作大慈荫。萧翁八十尚儿痴，旛盖锺螺闹中禁。当时此老默笑渠，大法栋梁身独任。杖头示人三转语，开口丧身如饮鸩。纷纷放弑但可怜，何曾为汝陈符谶。","dynasty":"宋代","title":"志公院在剑门东五里院东石壁间有若僧负杖者"}
{"author":"陆游","content":"云蹙鱼鳞衬夕阳，放翁系缆水云乡。一筇疾步人惊健，斗酒高歌自笑狂。风暖市楼吹絮雪，蚕生村舍采桑黄。东阡南陌无穷乐，底事随人作许忙？","dynasty":"宋代","title":"东关"}
{"author":"陆游","content":"细细香尘暗六街，鱼鳞浅碧暮云开。新妆褰幕全身见，误马随车一笑回。酒酽顿忘风力峭，夜长犹恨漏声催。京华旧侣雕零尽，短鬓成丝心未灰。","dynasty":"宋代","title":"上元"}
{"author":"陆游","content":"我年四十时，筑舍受一廛；岁月不贷人，殆将五十年。初非楩柟材，既久理岂全。惨淡窘风雨，亦复补破穿。竹椽与绳枢，岂敢求牢坚。今朝忽自顾，衰疾方沉绵，不知此残躯，与屋谁先颠？粥药幸粗给，儿稚满目前。歛藏虽甚薄，犹胜死道边。一笑推枕起，无酒亦陶然。","dynasty":"宋代","title":"破屋叹"}
{"author":"陆游","content":"白发将军亦壮哉，西京昨夜捷书来。胡儿敢作千年计，天意宁知一日回。列圣仁恩深雨露，中兴赦令疾风雷。悬知寒食朝陵使，驿路梨花处处开。","dynasty":"宋代","tags":"战争，抒怀，喜悦","title":"闻武均州报已复西京"}
{"author":"陆游","content":"人厌尘嚣欲学仙，上天官府更纷然。不如啸傲东篱下，且作人间过数年。","dynasty":"宋代","title":"村居闲甚戏作"}
{"author":"陆游","content":"淡薄齐荣辱，恢疏略怨恩。炉常养丹母，手自斲桐孙。炎火下照海，黄河高泝源。道翁来不速，一笑倒吾樽。","dynasty":"宋代","title":"杂书幽居事"}
{"author":"陆游","content":"乐天诗句本嘲诙，那有人从碧海来。五百年间逢好日，披榛来访此崔嵬。","dynasty":"宋代","title":"同王无玷罗用之访临邛道士墓"}
{"author":"陆游","content":"羽箭雕弓，忆呼鹰古垒，截虎平川。吹笳暮归野帐，雪压青毡。淋漓醉墨，看龙蛇飞落蛮笺。人误许、诗情将略，一时才气超然。何事又作南来，看重阳药市，元夕灯山？花时万人乐处，欹帽垂鞭。闻歌感旧，尚时时流涕尊前。君记取、封侯事在。功名不信由天。","dynasty":"宋代","tags":"豪放，爱国","title":"汉宫春·初自南郑来成都作"}
{"author":"陆游","content":"书生忠义与谁论？骨朽犹应此念存。砥柱河流僊掌日，死前恨不见中原。","dynasty":"宋代","title":"太息"}
{"author":"陆游","content":"歛尽残云见夕阳，门前罢亚渐登场。经年都得几回醉，一雨顿惊如许凉。耐事尚能心似铁，放歌仍忘发成霜。颐生底用从人问，此是山翁肘後方。","dynasty":"宋代","title":"秋兴"}
{"author":"陆游","content":"枳篱茅屋枕孤峰，偃尽初来手种松。睡少未成千里梦，愁深先怯五更钟。中天日月逢真主，数亩桑麻伴老农。世事古今谁料得？不堪陂水照衰容。","dynasty":"宋代","title":"自遣"}
{"author":"陆游","content":"残年孤寂不堪言，时唤平头驾短辕。老气犹能作罴卧，壮懹谁复记鸿轩？棹歌缥渺城西路，烟树参差埭北村。堪笑怪奇消未尽，夜来还梦属櫜鞬。","dynasty":"宋代","title":"晓出至湖桑埭"}
{"author":"陆游","content":"天华寺西艇子横，白蘋风细浪纹平。移家只欲东关住，夜夜湖中看月生。","dynasty":"宋代","title":"东关二首其一"}
{"author":"陆游","content":"翠崖红栈郁参差，小益初程景最奇。谁向豪端收拾得，李将军画少陵诗。","dynasty":"宋代","title":"怀旧六首其四"}
{"author":"陆游","content":"夜窗孤影怯青灯，瘦著秋衣欲不胜。光景正如寒圃蝶，情怀却羡病寮僧。篝炉冷落烧残叶，禅榻欹斜倚古藤。莫怪颓然遗世事，鬓丝日日镜中增。","dynasty":"宋代","title":"病思"}
{"author":"陆游","content":"黄鹄飞鸣未免饥，此身自笑欲何之。闭门种菜英雄老，弹铗思鱼富贵迟。生拟入山随李广，死当穿冢近要离。一樽强醉南楼月，感慨长吟恐过悲。","dynasty":"宋代","title":"月下醉题"}
{"author":"陆游","content":"一花两花春信回，南枝北枝风日催。烂熳却愁零落近，丁宁且莫十分开。","dynasty":"宋代","title":"梅花"}
{"author":"陆游","content":"社近楼台昼已长，丰年颇减簿书忙。雨催树绿吹箫陌，日射尘红击鞠场。农事渐兴初浸种，吏衙早退独焚香。晚来别有欢然处，检教儿书又一箱。","dynasty":"宋代","title":"旬日公事颇简喜而有赋"}
{"author":"陆游","content":"无方能驻脸上红。笑浮生、扰扰梦中。平地是、冲霄路，又何劳、千日用功。飘然再过莲峰下，乱云深、吹下暮钟。访旧隐、依然在，但鹤巢、时有堕松。","dynasty":"宋代","title":"恋绣衾"}
{"author":"陆游","content":"沈家园里花如锦，半是当年识放翁。也信美人终作土，不堪幽梦太匆匆。","dynasty":"宋代","title":"春游"}
{"author":"陆游","content":"局促常悲类楚囚，迁流还叹学齐优。江声不尽英雄恨，天意无私草木秋。万里羁愁添白发，一帆寒日过黄州。君看赤壁终陈迹，生子何须似仲谋！","dynasty":"宋代","tags":"写景，抒情，壮志未酬，愤懑","title":"黄州"}
{"author":"陆游","content":"十年裘马锦江滨。酒隐红尘。万金选胜莺花海，倚疏狂、驱使青春。吹笛鱼龙尽出，题诗风月俱新。自怜华发满纱巾。犹是官身。凤楼常记当年语，问浮名、何似身亲。欲寄吴笺说与，这回真个闲人。","dynasty":"宋代","title":"风入松"}
{"author":"陆游","content":"不惜貂裘换钓篷。嗟时人、谁识放翁。归棹借、樵风稳，数声闻、林外暮钟。幽栖莫笑蜗庐小，有云山、烟水万重。半世向、丹青看，喜如今、身在画中。","dynasty":"宋代","title":"恋绣衾"}
{"author":"陆游","content":"江头绿暗红稀。燕交飞。忽到当年行处、恨依依。洒清泪。叹人事。与心违。满酌玉壶花露、送春归。","dynasty":"宋代","title":"上西楼（一名相见欢）"}
{"author":"陆游","content":"小院蚕眠春欲老。新巢燕乳花如扫。幽梦锦城西。海棠如旧时。当年真草草。一棹还吴草。题罢惜春诗。镜中添鬓丝。","dynasty":"宋代","title":"菩萨蛮"}
{"author":"陆游","content":"壮岁文章，暮年勋业，自昔误人。算英雄成败，轩裳得失，难如人意，空丧天真。请看邯郸当日梦，待炊罢黄粱徐欠伸。方知道，许多时富贵，何处关身。人间定无可意，怎换得、玉鲙丝莼。且钓竿渔艇，笔床茶灶，闲听荷雨，一洗衣尘。洛水秦关千古后，尚棘暗铜驼空怆神。何须更，慕封侯定远，图像麒麟。","dynasty":"宋代","title":"洞庭春色"}
{"author":"陆游","content":"兰房绣户厌厌病。叹春酲、和闷甚时醒。燕子空归，几曾传、玉关边信。伤心处，独展团窠瑞锦。熏笼消歇沈烟冷。泪痕深、展转看花影。漫拥余香，怎禁他、峭寒孤枕。西窗晓，几声银瓶玉井。","dynasty":"宋代","title":"月上海棠"}
{"author":"陆游","content":"浪迹人间。喜闻猿楚峡，学剑秦川。虚舟泛然不系，万里江天。朱颜绿鬓，作红尘、无事神仙。何妨在，莺花海里，行歌闲送流年。休笑放慵狂眼，看闲坊深院，多少婵娟。燕宫海棠夜宴，花覆金船。如椽画烛，酒阑时、百炬吹烟。凭寄语，京华旧侣，幅巾莫换貂蝉。","dynasty":"宋代","title":"汉宫春（张园赏海棠作，园故蜀燕王宫也）"}
{"author":"陆游","content":"无事自能心太平，有为终蔽性光明。皮肤脱尽见真理，粱肉扫空甘菜羹。处处浮家成野宿，时时策蹇作山行。平生常笑羊裘老，史册犹存後世名。","dynasty":"宋代","title":"书怀"}
{"author":"陆游","content":"蝴蝶庄周安在哉！达人聊借作嘲诙。不知自此随缘住，更把晨窗粥几杯？","dynasty":"宋代","title":"病後晨兴食粥戏书"}
{"author":"陆游","content":"酣酣霞晕力通神，澹澹鹅雏色可人。一笑破除垂老日，满怀摇荡隔年春。梅花的的吹初破，杨柳纤纤染未匀。醉倒桥边人不怪，西曹免护相君茵。","dynasty":"宋代","title":"饮石洞酒戏作"}
{"author":"陆游","content":"穷愁病思两茫茫，衰发元知合变霜。酒要解酲犹有策，食求祝噎更无方。凋零坐上亲朋少，寂寞人间岁月长。默计有时还自幸，幼安垂老始归乡。","dynasty":"宋代","title":"贫病"}
{"author":"陆游","content":"一纸除书到海边，紫皇赐号武夷仙。功名敢道浑无意，暂作闲人五百年。","dynasty":"宋代","title":"纵笔"}
{"author":"陆游","content":"闲中高趣傲羲皇，身卧维摩示病床。活眼砚凹宜墨色，长毫瓯小聚茶香。门无客至惟风月，案有书存但老庄。问我东归今几日，坐看庭树六番黄。","dynasty":"宋代","title":"闲中"}
{"author":"陆游","content":"养心功用在还婴，肯使秋毫有妄情？二寸藤冠狂道士，一编蠹简老书生。狐妖从汝作人立，金价在吾如十轻。地肺终嫌近朝市，明年泝峡上青城。","dynasty":"宋代","title":"道室述怀"}
{"author":"陆游","content":"我壮喜学剑，十年客峨岷。毫发恐未尽，屠钓求隐沦。今年独何幸，见此度世人？夜深来较术，雷雨战江津。剑客行世无知剑人，太阿混凡铁。至宝弃泥沙，光景终不灭。一朝斩长鲸，海水赤三月。隐见天地间，变化岂易测。国家未灭胡，臣子同此责。浪迹潜山海，岁晚得剑客。酒酣脱匕首，白刃明霜雪。夜半报雠归，斑斑腥带血。细雠何足问，大耻同愤切。臣位虽卑贱，臣身可屠裂。誓当函胡首，再拜奏北阙。逃去变姓名，山中餐玉屑。剑客行我友剑侠非常人，袖中青蛇生细鳞。腾空顷刻已千里，手决风云惊鬼神。荆轲专诸何足数，正昼入燕诛逆虏。一身独报万国雠，归告昌陵泪如雨。","dynasty":"宋代","title":"剑池"}
{"author":"陆游","content":"士生诵二典，恍若生唐虞。升降奉玉帛，可否闻吁俞。阙里得其传，功与造化俱。孰知千载后，乃尊重译书。","dynasty":"宋代","title":"杂感六首其二"}
{"author":"陆游","content":"雪溅浪方作，翠台山欲浮。奇哉万顷湖，著我十丈舟。三老请避风，叱去非汝忧。神物识忠信，壮士憎滞留。击鼓催挂帆，挥手别岳州。仰视群鹄翔，下闯百怪囚。衡湘清绝地，恨不从此游。聊须百斛酒，往醉庾公楼。","dynasty":"宋代","title":"乘大风发巴陵"}
{"author":"陆游","content":"小岭清陂寂寞中，绿樽岁晚与君同。高标赖有诗人识，绝艳真穷造物工。正喜参差横夜月，又惊零落付春风。老谙世事宁多叹，身自人间一转蓬。","dynasty":"宋代","title":"南园观梅"}
{"author":"陆游","content":"钓台先生谏大夫，建中初元起江湖，是是非非玉座侧，身可死徙志不渝。烟汀月岛二十载，白发短＊藏菰蒲。晚蒙湔洗得一障，上奏犹自称粗疏。此公造处直奇特，竺乾先生分半席。九州看如掌中果，天不遣为吁可惜！径归歛手筑陂池，也活龟鱼论万亿。骨冷桐山唤不闻，停车怅望春波碧。","dynasty":"宋代","title":"过放生池追怀江公民表谏议池盖公所创也"}
{"author":"陆游","content":"略彴方塘北，篔簹小堑东。荷盘倾夕露，芡觜坼秋风。磔磔禽移树，芒芒月堕空。诗材随处足，尽付苦吟中。","dynasty":"宋代","title":"露坐"}
{"author":"陆游","content":"谤誉纷纷笑杀侬，此身本自等虚空。大鹏境界纤尘里，旷劫年光掣电中。翻动烟霞长鑱在，招呼风月一尊同。是凡是圣谁能测，试问西邻织屦翁。","dynasty":"宋代","title":"述怀"}
{"author":"陆游","content":"春来无处不春风，偏在湖桥柳色中。看得浅黄成嫩绿，始知造物有全功。","dynasty":"宋代","title":"柳"}
{"author":"陆游","content":"富贵世间元不乏，此君才大独难成。喑呜意气千人废，娴雅风流一座倾。韬略岂劳平大敌，文章亦足主齐盟。荒山野水涪州路，肠断西风薤露声。","dynasty":"宋代","title":"有怀独孤景略"}
{"author":"陆游","content":"门前枯叶满荒街，堂下残芜拥土阶。蓬荜萧条如旅店，豆蔬淡薄学僧斋。昼存真火温枵腹，夜挽黄流灌病骸。唤取邻翁同结社，它年仙去与君偕。","dynasty":"宋代","title":"题斋壁"}
{"author":"陆游","content":"怕事真驽痾，老作入都梦。头颅今何似，尚复堪自送。联裾预登瀛，策马从上雍，年衰当亟去，恩大容力控。虽言解朝籍，尚予待祠俸。明年即八十，日月难把弄。著书则已矣，努力谋社瓮。","dynasty":"宋代","title":"入秋游山赋诗略无阙日戏作五字七首识之以野"}
{"author":"陆游","content":"星斗阑干天宇清，起披短褐绕廊行。叶声飒飒飞霜重，篱影疏疏落月明。沙冷断鸿投别浦，风高残漏下孤城。衰迟自笑情犹在，一首新诗取次成。","dynasty":"宋代","title":"夜四鼓睡觉起行檐间观新作南篱"}
{"author":"陆游","content":"山崦寻香得早梅，园丁又报水仙开。独醒坐看儿孙醉，虚负东阳酒担来。","dynasty":"宋代","title":"东阳郭希吕吕子益送酒"}
{"author":"陆游","content":"去去浮官浦，悠悠数客樯。蓼花低蘸水，枫树老经霜。箫鼓迎神闹，鉏耰下麦忙。城西小市散，归艇满斜阳。","dynasty":"宋代","title":"梅市道中"}
{"author":"陆游","content":"五十六翁身百忧，年来转觉此生浮。山川信美故乡远，天地无情双鬓秋。社後燕如归客至，春残花不为人留。一觞一咏从来事，莫笑扶衰又上楼。","dynasty":"宋代","title":"春晚"}
{"author":"陆游","content":"诘曲穿桑径，讴哑响竹门。疏泉灌藜苋，倚杖牧鸡豚。江步横新舸，茅檐弄幼孙。太平端有象，谁与画吾村？","dynasty":"宋代","title":"幽居初夏"}
{"author":"陆游","content":"遍游薮泽一渔舠，尽历风霜只縕袍。天为念贫偏与健，人因见嬾误称高。地连海澨涛声近，云冒山椒雪意豪。偶得名樽当痛饮，凉州那得直蒲萄。","dynasty":"宋代","title":"六日云重有雪意独酌"}
{"author":"陆游","content":"前岁峨冠领石渠，即今山市醉骑驴。目衰书卷研求嬾，心弱诗章锻链疏。风雨吾庐嗟独破，齑盐每食叹无余。灯前却有欣然处，稚子谈经屡起予。","dynasty":"宋代","title":"遣兴"}
{"author":"陆游","content":"台省诸公日造朝，放慵别驾媿逍遥。州如斗大真无事，日抵年长未易消。午坐焚香常寂寂，晨兴署字亦寥寥。时平更喜戈船静，闲看城边带雨潮。","dynasty":"宋代","title":"逍遥"}
{"author":"陆游","content":"一邑无平土，邦人例得穷。凄凉远嫁归，憔悴独醒翁。今古阑干外，悲欢酒醆中。三巴不摇落，搔首对丹枫。","dynasty":"宋代","title":"饮罢寺门独立有感"}
{"author":"陆游","content":"吾庐宛在水中沚，车马喧嚣那到耳。一堂翛然卧虚旷，蝉声未断虫声起。有时寓意笔砚间，跌宕奔腾作诙诡。徂徕松尽玉池墨，云梦泽乾蟾滴水。心空万象提寸毫，睥睨醉僧窥长史。联翩昏鸦斜著壁，郁屈瘦蛟蟠入纸。神驰意造起雷雨，坐觉乾坤真一洗。小儿劝我当自珍，勿为门生书棐几。","dynasty":"宋代","title":"草书歌"}
{"author":"陆游","content":"富贵元须早致身，白头岂复市朝人。数声鹎鵊呼残梦，一架酴醾送晚春。叠嶂出云明客眼，澄江涨雨濯京尘。逢人枉道哦诗瘦，下语今年尚未亲。","dynasty":"宋代","title":"还家"}
{"author":"陆游","content":"出门信步作闲游，野庙村坊到处留。每伴樵夫尝半舍，更随牧竖采沿沟。","dynasty":"宋代","title":"杂赋"}
{"author":"陆游","content":"倚阑正尔受斜阳，细雨霏霏度野塘。本为柳枝留浅色，却教梅蕊洗幽香。小沾蝶粉初何惜，暂涩莺声亦未妨。造物无心宁遍物，凭谁闲与问东皇？","dynasty":"宋代","title":"春雨"}
{"author":"陆游","content":"愔愔四壁空，宛宛一室奥；雨声静更闻，雨气深不到。下帘设纸屏，篝火支药灶。勿言此幽陋，足以养衰眊。颇闻闾里间，比夕多狗盗，游徼无乃阙，鳏寡将孰告？家贫未决去，禄食当念报，卧痾畴敢安，起立掷吾帽！","dynasty":"宋代","title":"丙午初冬得心腹痛疾大下而愈羸耗不支方在告"}
{"author":"陆游","content":"三山镜湖上，出郭无十里；结庐非所择，但取便薪水。间亦出从宦，安能慕园绮。地主卜林塘，亦复异子美。蘧蒢方丈室，仅足容卧起。吾意本扁舟，陆居聊尔耳。","dynasty":"宋代","title":"读苏叔党汝州北山杂诗次其韵"}
{"author":"陆游","content":"梅花宜寒更宜阴，摩挲拄杖过溪寻。幽香著人索管领，不信如今铁石心。","dynasty":"宋代","title":"看梅绝句"}
{"author":"陆游","content":"春来日日困春酲，徂岁如驰得我惊。山寺馈茶知谷雨，人家插柳记清明。登阶勃窣晨鸡老，侵路纵横野草生。堪叹筋骸犹健在，强随丁壮事深耕。","dynasty":"宋代","title":"春日"}
{"author":"陆游","content":"致虚守静气常全，家付儿孙命委天。梦事只堪高卧看，危途谁校疾行先？独辕短棹聊乘兴，野草幽花自斗妍。数宇漫留僧壁去，与身闲作後身缘。","dynasty":"宋代","title":"戏题僧庵"}
{"author":"陆游","content":"萝月挂团璧，松风号急滩。孤灯经院晓，残雪醮坛寒。剩欲闲扶杖，何妨醉堕冠。诗成兴不尽，万里跨青鸾。","dynasty":"宋代","title":"晨过天庆"}
{"author":"陆游","content":"槁木忘荣谢，闲云任卷舒。慵为绕枝鹊，宁作蠹书鱼。羁旅心常折，亲朋梦亦疏。溪头钓船在，恐负此心初。","dynasty":"宋代","title":"题史院壁"}
{"author":"陆游","content":"年来世事扫除尽，犹有闲吟颇自奇。安得陟厘九万个，为君尽写暮年诗？","dynasty":"宋代","title":"杂题"}
{"author":"陆游","content":"暖景变严冬，谁知造化功？少留萱草绿，探借海棠红。筑路横塘北，疏泉小岭东。欣然得佳处，忘却岁将穷。","dynasty":"宋代","title":"冬暖园中萱草蓊然海棠亦著花可爱作路浚井皆"}
{"author":"陆游","content":"我爱湖山清绝地，抱琴携鹤住茆堂。药苗自采盘蔬美，菰米新舂钵饭香。南浦风烟无限好，北轩雷雨不胜凉。旧交散落无消息，借问黄尘有底忙？","dynasty":"宋代","title":"即事"}
{"author":"陆游","content":"今夕复何夕，素月流清辉，徘徊入我堂，化作白玉墀。栖鸟满高树，空庭结烟霏。可怜如许景，早眠人不知。我幸与周旋，一醉那得辞。整我接篱巾，斟我翡翠卮。清愁不可耐，三嗅梅花枝。","dynasty":"宋代","title":"中夜对月小酌客愁"}
{"author":"陆游","content":"蓬窗灯火耿疏篱，正是寒沙雁到时。头少二毛真笃老，口无纵理亦长饥。朝闻夕死固当勉，幼学壮行嗟已迟。小竖夜阑私怪我，俨然危坐若深思。","dynasty":"宋代","title":"九月十日夜独坐"}
{"author":"陆游","content":"三日雨频作，昏昏饶睡眠。泥深散酒市，风恶恼灯天。茅屋松明照，茶铛雪水煎。山家自成趣，抚枕寄悠然。","dynasty":"宋代","title":"雨中作"}
{"author":"陆游","content":"伐性无蛾眉，腐肠无旨酒，斋居亦得疾，果无第一手。才不如嵇康，疏嬾则过之；虽有绝交书，不作幽愤诗。","dynasty":"宋代","title":"病中杂咏十首"}
{"author":"陆游","content":"貂裘宝马梁州日，盘槊横戈一世雄。恕虎吼山争雪刃，惊鸿出塞避雕弓。朝陪策画清油里，暮醉笙歌锦幄中。老去据鞍犹矍铄，君王何日伐辽东？","dynasty":"宋代","title":"忆山南"}
{"author":"陆游","content":"熨手金鞭天马驹，冰河雪谷笑谈无。只言燕赵多奇士，岂必书生尽腐儒。","dynasty":"宋代","title":"十一月三日过升仙桥作"}
{"author":"陆游","content":"风雨长亭话别离，忍看清泪湿燕脂。酒光摇荡歌云暖，不似西楼夜宴时。","dynasty":"宋代","title":"新津小宴之明日欲游修觉寺以雨不果呈范舍人二首其一"}
{"author":"陆游","content":"江云垂野雪如簁，闰岁春来特地迟。倒尽酒壶终日醉，卧听儿诵半山诗。","dynasty":"宋代","title":"春雪"}
{"author":"陆游","content":"鬓毛萧飒齿牙疏，九十侵寻八十余。屋小苦寒犹省火，窗明新霁倍添书。解梁已报偏师入，上谷方看大盗除。药笈箸囊幸无恙，莲峰吾亦葺吾庐。","dynasty":"宋代","title":"书几试笔"}
{"author":"陆游","content":"戃怳不成寐，揽衣寒夜中。青荧煨芋火，鼞鞳鼓帘风。巷犬声如豹，山童首似蓬。悠然束书坐，徐待日生东。","dynasty":"宋代","title":"夜寒起坐待旦"}
{"author":"陆游","content":"旧弼初收召，惟公力赞扬。都亭移供帐，全魏彻封疆。大度宁猜阻，群言自中伤。拳拳虚左意，犹可质穹苍。","dynasty":"宋代","title":"太师魏国史公挽歌词五首其四"}
{"author":"陆游","content":"十月霜侵客子衣，片帆计已发淮淝。山林独往我何敢？州县徒劳儿未非。传舍方寒索调护，里门终日待来归。解装且共灯前语，万事真当付一欷。子虡调官行在寓（左飠右兹）团巷，初冬遽寒甚，作两绝句寄之岁晚江湖行路难，一樽何日共开颜？汝方僵卧（左飠右兹）团巷，我亦饥吟饭颗山。子虡调官行在寓（左飠右兹）团巷，初冬遽寒甚，作两绝句寄之知汝弹冠意易阑，苦贫未免觅微官。（左飠右兹）团巷口残灯火，愁绝霜风十月寒。","dynasty":"宋代","title":"子虡当以十月离淝上喜而有作"}
{"author":"陆游","content":"吾庐多美荫，最茂楸与梧。百鸟集其间，下上更鸣呼。秋风忽动地，摇落日日疏。何如涧底松，终岁无荣枯？","dynasty":"宋代","title":"秋雨"}
{"author":"陆游","content":"扇堕巾攲午梦回，鸣鸠又唤雨丝来。数行褚帖临窗学，一卷陶诗傍枕开。糠火就林煨苦笋，密罂沉井渍青梅。艾人行复巍然出，老大难堪节物催。","dynasty":"宋代","title":"初夏野兴三首其三"}
{"author":"陆游","content":"老人常独处，一笑比河清。终日无来客，三年不入城。高眠听酒滴，危坐对云生。矫首羲皇世，吾其享大羹？","dynasty":"宋代","title":"秋日次前辈新年韵"}
{"author":"陆游","content":"偶扶藤杖过南津，野寺长桥发兴新。暂就清溪照须鬓，不妨翠雾湿衣巾。山萦细栈疑无路，树落崩崖欲压人。朝暮有程常猝猝，何因携酒上嶙峋？","dynasty":"宋代","title":"步过县南长桥游南山普宁寺山高处有塔院及小"}
{"author":"陆游","content":"策策桐飘已半空，啼螀渐觉近房栊。一生不作牛衣泣，万事从渠马耳风。名姓已甘黄纸外，光阴全付绿尊中。门前剥啄谁相觅，贺我今年号放翁。","dynasty":"宋代","title":"和范待制秋兴三首其一"}
{"author":"陆游","content":"粥香可爱贫方觉，睡味无穷老始知。要识放翁真受用，大冠长剑只成痴。","dynasty":"宋代","title":"嘉定巳巳立秋得膈上疾近寒露乃小愈"}
{"author":"陆游","content":"萍叶青浮水，蛙声闹彻明。川云时聚散，天气半阴晴。杏子争梅结，鸠巢後鹊成。吾侪亦有役，过社更深耕。","dynasty":"宋代","title":"春晚"}
{"author":"陆游","content":"身如林下僧，处处常寄包。家如梁上燕，岁岁旋作巢。岂惟人所怜，顾影每自嘲，眼看佳山水，不得结把茅。造物困豪杰，如视饿虎哮，要令出精神，感激使叫呶。颇思投笔去，走马盘云旓，三更冒急雪，大战梁楚郊。","dynasty":"宋代","title":"自唐安徙家来和义出城迎之马上作"}
{"author":"陆游","content":"唐虞亦人耳，四海可高谢。哀哉斗升故，谄妄两凭架。心明物自宾，能整故能暇。会当弃人事，面壁度九夏。","dynasty":"宋代","title":"和陈鲁山十诗以孟夏草木长遶屋树扶疏为韵"}
{"author":"陆游","content":"吏退庭空剩得闲，一窗如在翠微间。半崖萦栈游秦路，叠嶂生云入剡山。真有岩居临绝壑，但无渔艇系寒湾。跻攀自苦君休笑，寸步何曾不险艰。","dynasty":"宋代","title":"小山之南作曲栏石磴缭绕如栈道戏作二篇"}
{"author":"陆游","content":"百忧袭暮年，怀抱日骚屑。虽云归故乡，何异万里客。穷冬迫寒饿，凛有在陈厄。驾言适近村，惨惨天欲雪。人沽村市酒，马啮山坡麦。旅炊杂沙土，得饱何暇择。手皲若龟兆，面槁无人色。士穷自其分，所幸全大节。功名已甑堕，身世真瓦裂。不学玉关人，饥鹰方夜掣。","dynasty":"宋代","title":"书逆旅壁"}
{"author":"陆游","content":"病疡无意绪，闭户作生涯。草草半盂饭，悠悠一碗茶。笑穿居士屩，闲看女郎花。莫问明朝事，忘家即出家。","dynasty":"宋代","title":"春晚杂兴"}
{"author":"陆游","content":"山村水馆参差路。感＿游、正似残春风絮。掠地穿帘，知是竟归何处。镜里新霜空自悯，问几时、鸾台鳌署。迟暮。谩凭高怀远，书空独语。自古。儒冠多误。悔当年、早不扁舟归去。醉下白苹洲，看夕阳鸥鹭。菰菜鲈鱼都弃了，只换得、青衫尘土。休顾。早收身江上，一蓑烟雨。","dynasty":"宋代","title":"真珠帘"}
{"author":"陆游","content":"少年嗜书谒目力，老去观书涩如棘。短檠油尽固自佳，坐守一窗如漆黑。渔歌袅袅起三更，哀而不怨非凡声。明星已高声未已，疑是湖中隐君子。","dynasty":"宋代","title":"夜坐闻湖中渔歌"}
{"author":"陆游","content":"忧患熏心少睡眠，鸡号窗白一欣然。道旁岁晚貂裘弊，灯下书成铁砚穿。杜老惯听儿索饭，郑公何啻客无毡。春风不解嫌贫病，尚拟花前醉放颠。","dynasty":"宋代","title":"夙兴弄笔偶书"}
{"author":"陆游","content":"兜罗绵云常满谷，勃落叶衣无四时。中原百战血涂野，此老醉眠初不知。","dynasty":"宋代","title":"道室试笔六首其二"}
{"author":"陆游","content":"小径霜泥结冻时，幽人十日废筇枝。新晴池馆春来早，帘外鸣禽圣得知。","dynasty":"宋代","title":"鸣禽"}
{"author":"陆游","content":"穷途久矣叹吾衰，双鬓新添几缕丝。身是在家狂道士，心如退院病禅师。极知勾漏求丹药，不及衡阳卖漉篱。习气若为除未尽，小轩风月又成诗。","dynasty":"宋代","title":"自嘲"}
{"author":"陆游","content":"农事元知要细评，野人有旧得寻盟。林深未见果蔬地，舍近先闻鸡犬声。春水筑塘谋竭作，阳坡卧犊约同耕。老来常叹人情薄，深媿今朝倒屐迎。","dynasty":"宋代","title":"访野老"}
{"author":"陆游","content":"此生只合老渔樵，扶病谁令趁早朝？开卷未终三太息，羁魂零落恐难招。","dynasty":"宋代","title":"题张野夫监簿大招图"}
{"author":"陆游","content":"朝真方舍杖，步月始闭门。零落山花後，经旬掩绿樽。","dynasty":"宋代","title":"新秋以窗里人将老门前树欲秋为韵作小诗"}
{"author":"陆游","content":"照江丹叶一林霜，折得黄花更断肠。商略此时须痛饮，细腰宫畔过重阳。","dynasty":"宋代","title":"重阳"}
{"author":"陆游","content":"藤疏不覆架，桐落欲平沟。闰岁风霜晚，衰年日月遒。观书方坐石，把钓又登舟。不是无羁束，闲人得自由。","dynasty":"宋代","title":"十月晦日作"}
{"author":"陆游","content":"檐雨收残滴，溪云弄晚晴。出门还浩叹，几屐了吾生！","dynasty":"宋代","title":"雨止行至门外戏作"}
{"author":"陆游","content":"忆昨翩然别众仙，秋风吹鬓感凋年。虚斋无复客满座，败橐空余诗百篇。高谊未忘林下约，清吟重结社中缘。不教落在尘埃地，万顷烟波一钓船。","dynasty":"宋代","title":"次韵朝陵叶院察见寄"}
{"author":"陆游","content":"小桥密接西冈路，支径深通北崦村。老子意行无远近，月中时打野人门。","dynasty":"宋代","title":"北园杂咏"}
{"author":"陆游","content":"春残马上意伥伥，纵辔微吟过数坊。绿树成帷连药市，清流如带绕球场。城荒鼓角增悲壮，苑废云烟尚莽苍。堪笑年来向诗嬾，还家古锦只空囊。","dynasty":"宋代","title":"马上"}
{"author":"陆游","content":"檐角楠阴转日，楼前荔子吹花。鹧鸪声里霜天晚，叠鼓已催衙。乡梦时来枕上，京书不到天涯。邦人讼少文移省，闲院自煎茶。","dynasty":"宋代","title":"乌夜啼八首其二"}
{"author":"陆游","content":"汉嘉山水邦，岑公昔所寓。公诗信豪伟，笔力追李杜。常想从军时，气无玉关路。至今蠹简传，多昔横槊赋。零落财百篇，崔嵬多杰句。工夫刮造化，音节配韶頀。我後四百年，清梦奉巾屦。晚途有奇事，随牒得补处。群胡自鱼肉，明主方北顾。诵公天山篇，流涕思一遇。","dynasty":"宋代","title":"夜读岑嘉州诗集"}
{"author":"陆游","content":"少狂欺酒气吐虹，一笑未了千觞空。凉堂下帘人似玉，月色泠泠透湘竹。三更画船穿藕花，花为四壁船为家。不须更踏花底藕，但嗅花香已无酒。花深不见画船行，天风空吹白纻声。双桨归来弄湖水，往往湖边人已起。即今憔悴不堪论，赖有何郎共此尊。红绿疏疏君勿叹，汉嘉去岁无荷看。","dynasty":"宋代","title":"同何元立赏荷花追怀镜湖旧游"}
{"author":"陆游","content":"身愈龙锺发愈稀，流年冉冉迫残晖。读书十纸勤虽在，上树千回事已非。仗马曾鸣宜取斥，牧羝虽乳亦忘归。余生自笑知何似？万里辽天老令威。","dynasty":"宋代","title":"庵中独居感怀"}
{"author":"陆游","content":"重萼丹砂品最高，可怜寂寞弃蓬莴。会当车载金钱去，买取春归亦足豪。","dynasty":"宋代","title":"花时遍游诸家园"}
{"author":"陆游","content":"博山香雾散馡馡，袖手何妨静掩扉。六十年前故人尽，八千里外寄书稀。昨朝送客桐江去，今日逢僧剡县归。欲作小诗还复嬾，海鸥与我两忘机。","dynasty":"宋代","title":"独坐"}
{"author":"陆游","content":"南陌东阡自在身，一年节物几番新。鲥鱼出后莺花闹，梅子熟时风雨频。冠盖敢同修禊客，桑麻不减避秦人。夕阳更有萧然处，照影清溪整葛巾。","dynasty":"宋代","title":"仲夏风雨不已"}
{"author":"陆游","content":"常忆初年十七时，朝朝乌帽出从师。忽逢寒食停供课，正写矾书作赝碑。","dynasty":"宋代","title":"绍兴辛酉予年十七矣距今已六十年追感旧事作"}
{"author":"陆游","content":"两两星躔九九车，天津笑我醉骑驴。床头正可著周易，架上何妨抽汉书。幸有古人同臭味，不嫌儿子似迂疏。颓然白发虽堪鄙，耐事禁愁却有余。","dynasty":"宋代","title":"读书"}
{"author":"陆游","content":"秋风一夜吹桥树，明日来看已非故。吴中九月霜尚薄，落叶半随飞鸟去。老人心事感凋零，只欲逢秋醉不醒。范宽用意真难解，偏写丹枫作画屏。","dynasty":"宋代","title":"秋树"}
{"author":"陆游","content":"年光岂不好，老境独无欢。百步未为远，一尊聊自宽。泽枯波尚绿，霜薄叶初丹。矫首问来雁：中原应苦寒？","dynasty":"宋代","title":"自东冈缭出舍北"}
{"author":"陆游","content":"我以善勉汝，汝谓出訾毁；置之不复言，意又不能已。为善如筑台。成功由积累，中休犹不可，况本无基址。未言破万卷，日且读十纸，学虽在力行，要是从此始。","dynasty":"宋代","title":"感遇"}
{"author":"陆游","content":"敧帽垂鞭送客回。小桥流水一枝梅。衰病逢春都不记。谁谓。幽香却解逐人来。安得身闲频置酒。携手。与君看到十分开。少壮相从今雪鬓。因甚。流年羁恨两相催。","dynasty":"宋代","title":"定风波·敧帽垂鞭送客回"}
{"author":"陆游","content":"老境真无事，深居每畏人。喔咿鸡失旦，娅奼鸟鸣春。过担饮餭白，擎盘粔籹新。出门还可喜，一笑语比邻。","dynasty":"宋代","title":"晨起"}
{"author":"陆游","content":"采芝夏黄公，賣藥韩伯休。吾友子郭子，高趣可与侔。","dynasty":"宋代","title":"郭氏山林十六詠藥圃"}
{"author":"陆游","content":"水落沙痕出，天高野气严。饼香油乍压，齑美韭新腌。裘褐风霜逼，衡茆醉梦兼。菊花香满把，聊得儗陶潜。","dynasty":"宋代","title":"秋晚岁登戏作"}
{"author":"陆游","content":"浅寒篱落清霜後，疏影池塘淡月中。北客同春俱税驾，南枝与我两飘蓬。从来遇酒千锺少，此外评花四海空。惟恨广平风味减，坐看徐庾擅江东。","dynasty":"宋代","title":"分韵作梅花诗得东字"}
{"author":"陆游","content":"豫章濒大江，气候颇不令，孟冬风薄人，十室八九病。外寒客肺胃，下湿攻脚胫，俗巫医不艺，呜呼安托命！我始屏药囊，治疾以清静。幻妄消六尘，虚白全一性。三日体遂轻，成此不战胜。长年更事多，苦语君试听。","dynasty":"宋代","title":"病中作"}
{"author":"陆游","content":"曾立蛾眉禁省班，至今风采照金銮。纵横筆阵千人废，浩荡辞源万顷宽。落纸烟雲纷态度，照人冰玉峙高寒。從容坐啸香凝寝，说与賓僚拭目观。","dynasty":"宋代","title":"致语口号"}
{"author":"陆游","content":"云暝风号得我惊，砚池转盼已冰生。窗间顿失疏梅影，枕上空闻断雁声。公子皂貂方痛饮，农家黄犊正深耕。老人别有超然处，一首清诗信笔成。","dynasty":"宋代","title":"作雪寒甚有赋"}
{"author":"陆游","content":"江月亭前桦烛香，龙门阁上驮声长。乱山古驿经三折，小市孤城宿两当。晚岁犹思事鞍马，当时那信老耕桑。绿沉金锁俱尘委，雪洒寒灯泪数行。","dynasty":"宋代","tags":"追忆，旅途，抒情，社会，愤懑","title":"雪夜感旧"}
{"author":"陆游","content":"老子舞时不须拍，梅花乱插乌巾香。樽前作剧莫相笑，我死诸君思此狂。","dynasty":"宋代","tags":"写花，梅花，抒情，爱国","title":"看梅绝句"}
{"author":"陆游","content":"万里西来了宿缘，凭鞭欹帽过年年。山寒院落开炉月，霜重郊原斸芋天。浅碧鳞鳞人度彴，长空杳杳鸟冲烟。夜投萧寺清无寐，楼角三更月满川。","dynasty":"宋代","title":"布金院"}
{"author":"陆游","content":"塞上经秋几醉醒，羁愁减尽鬓边青。烽传八诏登楼看，歌奏三巴忍泪听。好语忽闻还印绶，归心先已绕林垧。呼儿结束从今日，鹊语灯花故有灵。","dynasty":"宋代","title":"初报嘉阳除官还东湖有期喜而有作"}
{"author":"陆游","content":"柴门方出雨霏霏，未到湖边促驾归。深炷炉香掩屏卧，谁知不为湿春衣？荒山前头野水边，东行西行不自怜。天公岂亦哀老子，风雨留教终日眠。","dynasty":"宋代","title":"出游遇雨而返"}
{"author":"陆游","content":"拾遗白发有谁怜？零落歌诗遍两川。人立飞楼今已矣，浪翻孤月尚依然。升沈自古无穷事，愚智同归有限年。此意凄凉谁共语？岸沙君看去年痕。","dynasty":"宋代","title":"夜登白帝城怀少陵先生"}
{"author":"陆游","content":"酒兴诗情尚自如，形骸可怪顿成疏。平生只倚双凫舄，此日常须一鹿车。寂寂岂惟惭邓禹，厌厌更觉类曹蜍。晚窗弄笔聊湔袚，数首清诗手自书。","dynasty":"宋代","title":"病後衰甚非篮舆不能出门感叹有赋"}
{"author":"陆游","content":"粉破梅梢，绿动萱丛，春意已深。渐珠帘低卷，筇枝微步，冰开跃鲤，林暖鸣禽。荔子扶疏，竹枝哀怨，浊酒一尊和泪斟。凭栏久，叹山川冉冉，岁月骎骎。当时岂料如今。漫一事无成霜鬓侵。看故人强半，沙堤黄合，鱼悬带玉，貂映蝉金。许国虽坚，朝天无路，万里凄凉谁寄音。东风里，有灞桥烟柳，知我归心。","dynasty":"宋代","title":"沁园春（三荣横溪阁小宴）"}
{"author":"陆游","content":"樽前花底寻春处，堪叹心情全减。一身萍寄，酒徒云散，佳人天远。那更今年，瘴烟蛮雨，夜郎江畔。漫倚楼横笛，临窗看镜，时挥涕、惊流转。花落月明庭院。悄无言、魂消肠断。凭肩携手，当时曾效，画梁栖燕。见说新来，网萦尘暗，舞衫歌扇。料也羞憔悴，慵行芳径，怕啼莺见。","dynasty":"宋代","title":"水龙吟（荣南作）"}
{"author":"陆游","content":"浴罢华清第二汤。红棉扑粉玉肌凉。娉婷初试藕丝裳。凤尺裁成猩血色，螭奁熏透麝脐香。水亭幽处捧霞觞。","dynasty":"宋代","title":"浣沙溪（南郑席上）"}
{"author":"陆游","content":"栟榈子嫩供香饭，皁筴芽新簇冷淘。常使先生饱扪腹，其余万事一秋毫。","dynasty":"宋代","title":"对食戏作"}
{"author":"陆游","content":"暮霭昏昏半掩扉，偶逢邻叟荷鉏归。且令闲说乡村事，莫问渠言是与非。","dynasty":"宋代","title":"出门与邻人笑谈久之戏作"}
{"author":"陆游","content":"小山有桂枝，名自骚人傳。我欲辨其族，衰病空慨然。","dynasty":"宋代","title":"郭氏山林十六詠桂壑"}
{"author":"陆游","content":"赤帻峨峨玉羽明，篱间新织竹笼成。老人从此知昏晓，不用元戎报五更。","dynasty":"宋代","title":"新养白鸡毛羽如玉殊可爱"}
{"author":"陆游","content":"百骑河滩猎盛秋，至今血清短貂裘。谁知老卧江湖上，犹枕当年虎髑髅。","dynasty":"宋代","title":"醉歌"}
{"author":"陆游","content":"病躯剩喜即新秋，残暑无端抵死留。风雨扫除虽一快，凋年摇落已堪愁。","dynasty":"宋代","title":"重九後风雨不止遂作小寒"}
{"author":"陆游","content":"平生不喜作鹏抟，常伴寒螿语夜阑。一碗淖糜支日过，数椽破屋著身宽。衰残虽已叹垂白，忧患未容侵渥丹。後五百年吾话在，笑君虚坐几蒲团。","dynasty":"宋代","title":"书志"}
{"author":"陆游","content":"浮家久居蜀，下峡晚还东。天际孤帆远，花前百榼空。旅游浑似梦，年运遂成翁。欲话峨眉月，无人可与同。","dynasty":"宋代","title":"秋日次前辈新年韵"}
{"author":"陆游","content":"庭荒蔓草长，堂豁爽气入。悠然推枕起，聊作倚杖立。飞萤亦避雨，黏栋光熠熠。南邻输税归，小妇愁夜汲。","dynasty":"宋代","title":"夏夜"}
{"author":"陆游","content":"邻曲祈蚕候，陂塘浸种时。春寒薪炭觉，雨霁鼓钟知。驴瘦冲泥怯，鱼惊食钓迟。衰翁一味嬾，耕养媿吾儿。","dynasty":"宋代","title":"中春偶书"}
{"author":"陆游","content":"千载桃源信不通，镜湖西坞擅春风。舟行十里画屏上，身在西山红雨中。俗事挽人常故故，夕阳归棹莫匆匆。豪华无复当年乐，烂醉狂歌亦足雄。","dynasty":"宋代","title":"连日至梅僊坞及花泾观桃花抵暮乃归"}
{"author":"陆游","content":"惰游不能耕，心媿新舂白。啸傲茅三间，主人终胜客。","dynasty":"宋代","title":"纵笔"}
{"author":"陆游","content":"并海宽闲野，清秋摇落天。微凉供美睡，稳字入新联。陋屋萧萧雨，修茼细细泉。晚窗生酒兴，洗酌一陶然。","dynasty":"宋代","title":"雨後凉甚"}
{"author":"陆游","content":"杞菊家风有自来，充饥藜糁不盈杯。云迷野渡一声雁，雪暗山村千树梅。宴坐何妨面庵壁，长吟且复画炉灰。岁残尚恨新春远，欲挽天边斗柄回。","dynasty":"宋代","title":"冬夜"}
{"author":"陆游","content":"云碓舂粳白，斋厨爨桂香。百穷惭燕颔，一饱慰龟肠。举世知心少，平生为口忙。何当弃簪笏，终老掩山房。","dynasty":"宋代","title":"僧饭"}
{"author":"陆游","content":"砧杵声中去日遒，小轩风露一帘秋。人间走遍心如石，分付寒螀替说愁。","dynasty":"宋代","title":"小轩"}
{"author":"陆游","content":"五十年前诗酒身，山阴风月尚如新。闲愁已是无阑障，一枕春寒更恼人。","dynasty":"宋代","title":"枕上口占"}
{"author":"陆游","content":"晨兴袖手观空寂，饭罢宽腰习按摩。堪叹一生闲日月，为身时少为人多。","dynasty":"宋代","title":"自叹"}
{"author":"陆游","content":"小筑稽山下，狂歌剡曲傍。乡邻共鸡黍，童稚学农桑。白首余年促，青编後日长。此心谁复许，三叹付书囊。","dynasty":"宋代","title":"得故人书偶题"}
{"author":"陆游","content":"故帽提携二十霜，别裁要作退居装。山人手段虽难及，老子头围未易量。花插露沾那暇惜，尘侵鼠啮却须防。裹时嬾复呼儿问，一匣菱花每在傍。","dynasty":"宋代","title":"新裁道帽示帽工"}
{"author":"陆游","content":"病中看周易，醉后读离骚。不解书驴券，安能问马曹。身随游宦困，气为屏居豪。清旦南堂坐，稽山秋更高。","dynasty":"宋代","title":"自诒二首其一"}
{"author":"陆游","content":"风雨暗江天，幽窗起复眠。忍穷安晚境，留病压灾年。客助修琴料，僧分买药钱。余生均逆旅，未死且陶然。","dynasty":"宋代","title":"病中"}
{"author":"陆游","content":"新晴天宇色正青，群鸿高骞在冥冥。儿童相呼共仰视，我亦扶杖来中庭。丰年到处稻粱满，胡不暂下栖沙汀？应须江海寄旷快，肯为霜雪嗟飘零！书生可笑不自喜，憔悴久翦笼中翎。鸥波万里每媿杜，鹤化千载知非丁。风前哀号漫激烈，月下孤影常伶竮。诗成欲写复嬾去，诵似溪友声泠泠。","dynasty":"宋代","title":"秋晴见天际飞鸿有感"}
{"author":"陆游","content":"池上小亭幽，清宵秉烛游。荷盘时泻露，萤火早知秋。有感岁时速，无声河汉流。殊方不堪住，归梦绕沧洲。","dynasty":"宋代","title":"池亭夜赋"}
{"author":"陆游","content":"海棠已过不成春，丝竹凄凉锁暗尘。眼看燕脂吹作雪，不须零落始愁人。","dynasty":"宋代","title":"花时遍游诸家园"}
{"author":"陆游","content":"春光盎盎催官柳，柳色黄如醆中酒。桥边微迳惬幽寻，世外高人共携手。参差茅舍出木末，隐映酒旗当浦口。插花处处引村童，失道时时问耕叟。客堪共醉百无一，事不谐心十常九。日斜潮落不可留，孤舟欲上频搔首。","dynasty":"宋代","title":"娥江野饮赠刘道士"}
{"author":"陆游","content":"老病江湖上，烦公问死生。僊蓬虽误到，残锦只虚名。点滴三更雨，凄凉万里情。向来遗恨极，不遂隐青城。","dynasty":"宋代","title":"得张季长书以大蓬见称盖以予寄禄官视昔秘书"}
{"author":"陆游","content":"槐火初钻燧，松风自候汤。携篮苔径远，落爪雪芽长。细啜襟灵爽，微吟齿颊香。归时更清绝，竹影踏斜阳。","dynasty":"宋代","title":"北岩采新茶用忘怀录中法煎饮欣然忘病之未去"}
{"author":"陆游","content":"父子团栾笑语哗，岂知云散各天涯。长亭结束秋将晚，别酒凄凉日易斜。我坐耄年艰就养，汝非仰禄肯离家？游山尚有平生意，试为闲寻一鹿车。","dynasty":"宋代","title":"送子坦赴盐官县市征"}
{"author":"陆游","content":"随分琴书适性情，乍寒偏爱小窗明。旋煎甖粟留僧话，故种芭蕉待雨声。丹药验方非畏死，文章排闷不求名。是间幽事君知否？莫怪经秋少入城。","dynasty":"宋代","title":"题书斋壁"}
{"author":"陆游","content":"归梦寄吴樯，水驿江程去路长。想见芳洲初系缆，斜阳，烟树参差认武昌。愁鬓点新霜，曾是朝衣染御香。重到故乡交旧少，凄凉，却恐他乡胜故乡。","dynasty":"宋代","tags":"婉约，写景，抒情，思乡","title":"南乡子·归梦寄吴樯"}
{"author":"陆游","content":"西游陈迹浩无穷，回首真同一梦中。柳拂驿墙思凤集，鼓喧市里忆蚕丛。故人丘陇秋芜碧，旧隐园林夕照红。自闵未能忘感慨，浩歌弹剑送飞鸿。","dynasty":"宋代","title":"思蜀"}
{"author":"陆游","content":"一杯浊酒即醺然，自笑闲愁七十年。今日出门天地别，此身如在结绳前。","dynasty":"宋代","title":"杂感"}
{"author":"陆游","content":"禦戎虚上策，治疾阙全功。安得如神禹，常行无事中。","dynasty":"宋代","title":"小疾治药偶书二首其一"}
{"author":"陆游","content":"蛟鳄垂涎历畏涂，如今欢喜去携锄。一生患难休回首，疋似元符曾上书。","dynasty":"宋代","title":"杂兴"}
{"author":"陆游","content":"云母屏薄望如空，水精帘疏不碍风。美人独立何所似，白玉芙蕖秋水中。素绡细织冰蚕缕，清寒不受人间暑。晚来浴罢绿窗闲，自把新诗教鹦鹉。","dynasty":"宋代","title":"夏白纻其一"}
{"author":"陆游","content":"小聚依江近，支流入浦分。荒寒孤店雨，零乱野祠云。薄饷炊畲粟，珍烹采涧芹。年来去健羡，摩腹自欣欣。","dynasty":"宋代","title":"娥江市"}
{"author":"陆游","content":"秋山瘦嶙峋，秋水渺无津。如何草亭上，却欠倚阑人。","dynasty":"宋代","title":"题庠闍黎二画"}
{"author":"陆游","content":"读诗读七月，治书治无逸，王业与农功，事异理则一。此外复何为，齐民有遗术，一饱不啻足，切必为利訹。大屋起道傍，百鬼阚其室。曷不观陆翁，食菜开九帙。","dynasty":"宋代","title":"杂兴"}
{"author":"陆游","content":"好事湖边卖酒家，杖头钱尽惯曾赊。垆边烂醉眠经日，开过红薇一架花。","dynasty":"宋代","title":"闲游二首其二"}
{"author":"陆游","content":"溽暑雨将作，南风来解围。幽花临砌坼，乳燕傍巢飞。腰斧劙桑去，携篮采药归。翻怜少年老，叠雪诧宫衣。","dynasty":"宋代","title":"溽暑"}
{"author":"陆游","content":"病侵腰膂两经秋，欲下绳床不自由。客至难令三握发，佛来仅可小低头。安禅还我闲蒙衲，怒气从渠勇挟輈。亦欲署门还嬾去，死生贵贱本悠悠。","dynasty":"宋代","title":"老病谢客或者非之戏作"}
{"author":"陆游","content":"莫羡朝回带万钉，吾曹要可草堂灵。风来弱柳摇官绿，云破奇峰涌帝青。听尽啼莺春欲去，惊回梦蝶醉初醒。从教俗眼憎疏放，行矣桐江酹客星！","dynasty":"宋代","title":"遣兴"}
{"author":"陆游","content":"困穷全素节，羸老愈刚肠。报国永无日，饭蔬那自伤。布衾如铁冷，冬夜抵年长。推枕歌梁甫，中庭月似霜。","dynasty":"宋代","title":"中夜苦寒"}
{"author":"陆游","content":"北陌东阡好弟兄，耄年幸复主齐盟。同尝春韭秋菘味，共听朝猿夜鹤声。百世不忘耕稼业，一壼时叙里闾情。诸孙识字吾真足，安用鹏抟九万程。","dynasty":"宋代","title":"示邻曲"}
{"author":"陆游","content":"南村北村鼓鼕鼕，刲羊刺豕祭潭龙。一生衣食财取足，百世何妨常作农。","dynasty":"宋代","title":"春日杂兴十二首其二"}
{"author":"陆游","content":"举世纷纷名利间，天公偏赋此身闲。尘衣濯罢沧浪水，茅舍归来会计山。邻舍擎盘分麦饭，野人曳杖叩柴关。酒逋诗债何时了，未死何妨且旋还。","dynasty":"宋代","title":"闲中偶咏"}
{"author":"陆游","content":"浅井供茶灶，分流浣布沙。此泉吾所爱，百用给山家。","dynasty":"宋代","title":"湖山"}
{"author":"陆游","content":"击鼓坎坎，吹笙呜呜。绿袍槐简立老巫，红衫绣裙舞小姑。乌臼烛明蜡不如，鲤鱼糁美出神厨。老巫前致词，小姑抱酒壶：愿神来享常驩娱，使我嘉谷收连车；牛羊暮归塞门闾，鸡鹜一母生百雏，岁岁赐粟，年年蠲租；蒲鞭不施，圜土空虚；束草作官但形模，刻木为吏无文书；淳风复还羲皇初，绳亦不结况其余！神归人散醉相扶，夜深歌舞官道隅。","dynasty":"宋代","title":"赛神曲"}
{"author":"陆游","content":"出郭无十里，结庐才数间。每将穷博健，不遣乐妨闲。卖药云边市，寻僧雨外山。何妨摇楫去，却作跨驴还。","dynasty":"宋代","title":"题斋壁"}
{"author":"陆游","content":"桃李擅春事，酴醾为之殿。岂不欲周旋，过日如掣电。大风连三日，吹尽无余片。留之岂有策，伫立情眷眷。空令肠九回，竟欠语一转。流年付芳草，樽酒孤胜践。莺声入碧云，帘影满深院。消摇绿阴间，风流属团扇。","dynasty":"宋代","title":"落花"}
{"author":"陆游","content":"冷官谁顾雀罗门，一纸惟君肯见存。堪笑放翁昏至此，乘壶误写作朋樽。","dynasty":"宋代","title":"李允蹈判院送酒四斗予答书乃误以为二斗作小诗识愧"}
{"author":"陆游","content":"世事纷纷无已时，劝君杯到不须辞。但能烂醉三千日，楚汉兴亡总不知。","dynasty":"宋代","title":"杂感"}
{"author":"陆游","content":"久堕尘沙里，幽寻始此行。侵云千嶂合，披草一僧迎。藓润泉时滴，崖倾竹倒生。登高忽平旷，回首失峥嵘。老矣犹孤客，归哉念耦耕。结庐殊未定，此地颇关情。","dynasty":"宋代","title":"幽居院"}
{"author":"陆游","content":"我老卧丘园，百事习慵惰，惟有汗漫游，未语意先可。或挂风半帆，或贮云一舸，趁潮乱鸣橹，过碛细扶柁，近辄凌烟海，自笑一何果。邂逅得奇观，造物岂付我？古湫石蜿蜒，孤岛松磊砢。湘竹閟娥祠，淮怪深禹锁，鬼神骇犀炬，天地赫龙火。瑰奇穷万变，鲲鹏尚么麽。纷纭旋或忘，追记今亦颇。作诗配齐谐，发子笑齿瑳。","dynasty":"宋代","title":"航海"}
{"author":"陆游","content":"青藜杖出氛埃外，白版扉开水竹边。造物与闲仍与健，乡人知老不知年。斋居每袖持螯手，妄想宁流见麴涎？昨夜小庭风露冷，菊花消息已先传。","dynasty":"宋代","title":"村居"}
{"author":"陆游","content":"老去终年卧草庐，事皆省尽略无余。麈留鼠迹犹嗔拂，风作瓢声固不除。兴发旧醅何害醉，诗成拙笔亦堪书。投床睡美悠然觉，作计今知本不疏。","dynasty":"宋代","title":"省事"}
{"author":"陆游","content":"孤学违流俗，危机历畏途。逢人增戃怳，看镜失肤腴。闭户书围坐，移灯影向隅。空懹四方志，泯默死东吴。","dynasty":"宋代","title":"杂赋"}
{"author":"陆游","content":"霜气凋关树，晴光入市楼。闲人无造请，佳日亦遨游。湖白方新出，淮亦亦易求。秋来幸无病，作意试新篘。","dynasty":"宋代","title":"初寒偶出"}
{"author":"陆游","content":"已迫桑榆景，况逢梅柳时。功名终自误，老病独如期。醉眼嫌天迮，孤吟觉鬼悲。唐安在何许？无字寄相思。","dynasty":"宋代","title":"岁暮怀张季长"}
{"author":"陆游","content":"运数群胡尽，烟尘北道昏。百年身易老，万里志空存。杨柳摇驰道，樱桃奉寝园。南公忠义薄，此恨与谁论？","dynasty":"宋代","title":"闻虏乱"}
{"author":"陆游","content":"置心常在结绳前，纵未登仙亦永年。秦不及期周过历，灼然由我不由天。","dynasty":"宋代","title":"道室偶书"}
{"author":"陆游","content":"兼旬大雨无昼夜，积潦深虞败吾稼。岂惟一饱堕渺汒，直恐下湿侵腰胯。风南忽从木末来，新月徘徊出云罅。州家出符县家喜，泄水渐空梁可架。放翁亦复扶病起，旋筑颓墙补茆舍。便合观身作老禅，安心稳坐今年夏。","dynasty":"宋代","title":"入夏多雨虽止复作六月甲寅始大晴"}
{"author":"陆游","content":"低枕孤衾夜气存，披衣起坐默忘言。缾花力尽无风堕，炉火灰深到晓温。空橐时时闻鼠啮，小窗一一送鸦翻。悠然忽记幽居日，下榻先开水际门。","dynasty":"宋代","title":"晓坐"}
{"author":"陆游","content":"檐角楠阴转日，楼前荔子吹花。鹧鸪声里霜天晚，叠鼓已催衙。乡梦时来枕上，京书不到天涯。邦人讼少文移省，闲院自煎茶。","dynasty":"宋代","title":"乌夜啼（八之二）"}
{"author":"陆游","content":"遁迹荒村惯忍贫，秋毫不使丧其真。家居亦以古为鉴，事过始知天胜人。临食致思方下箸，读书有得每书绅。放翁耄矣当知幸，布褐藜羹毕此身。","dynasty":"宋代","title":"遁迹"}
{"author":"陆游","content":"御戎虚上策，治疾阙全功。安得如神禹，常行无事中？","dynasty":"宋代","title":"小疾治药偶书"}
{"author":"陆游","content":"水漾萍根风卷絮。倩笑娇颦，忍记逢迎处。只有梦魂能再遇。堪嗟梦不由人做。梦若由人何处去。短帽轻衫，夜夜眉州路。不怕银缸深绣户。只愁风断青衣渡。","dynasty":"宋代","title":"蝶恋花"}
{"author":"陆游","content":"柳未吹绵笋未抽，春郊风日正清柔。疏疏帘影供高卧，袅袅舆竿嬾出游。无客共谋良夜醉，有花空动故年愁。云生秖恐还成雨，自向园头听鹁鸠。","dynasty":"宋代","title":"春晴"}
{"author":"陆游","content":"劲酒少和气，哀歌无欢情。故乡不敢思，登高望锦城。锦城那得去，髣佛蟆颐路。遥知尊前人，指我题诗处。我虽流落夜郎天，遇酒能狂似少年。想见东郊携手日，海棠如雪柳飞绵。","dynasty":"宋代","title":"醉中怀眉山旧游"}
{"author":"陆游","content":"熟读大小止观，精思内外黄庭。直使超然有得，岂若渊源六经。","dynasty":"宋代","title":"六言杂兴九首其九"}
{"author":"陆游","content":"青蔬半亩老生涯，霜鬓萧萧只自嗟。勋业蹉跎空许国，文词浅俗不名家。残骸皆作麒麟楦，旧友仍非处士牙。收得平生钓竿手，长安西日更须遮。","dynasty":"宋代","title":"自嗟"}
{"author":"陆游","content":"蓐食寒灯下，脂车小市傍。驿门犹淡月，街树正清霜。触目关河异，兴懹道路长。丈夫当自力，双鬓易苍苍。","dynasty":"宋代","title":"十月十四夜梦与客分题得早行"}
{"author":"陆游","content":"小破文书梦，闲成杖履游。涧幽泉激激，院静竹修修。病骨凉如洗，归心浩莫收。船轻不载石，一叶乱沙鸥。","dynasty":"宋代","title":"游南塔院"}
{"author":"陆游","content":"冷饼细生菜，老翁殊未衰。仍寻旧旛胜，一笑伴诸儿。","dynasty":"宋代","title":"春日"}
{"author":"陆游","content":"莫笑山翁老据鞍，探梅今夕到江干。半滩流水浸残月，一夜清霜催晓寒。倚醉更教重秉烛，怕寒元自怯凭栏。谁知携客芳华日，曾费缠头锦百端。","dynasty":"宋代","title":"樊江观梅"}
{"author":"陆游","content":"过市摩双眼，惊嗟阅盛衰。朱楼倚霄汉，曾见始成时。","dynasty":"宋代","title":"物外杂题"}
{"author":"陆游","content":"小江之上千峰立，潮回艇子争来集。飘风忽起白浪高，急雨横吹绿蓑湿。岁丰斗酒才百钱，茆店无人惊醉眠。醒来径入乱云去，异日出看东封年。","dynasty":"宋代","title":"闲中信笔二首其一追和陈去非韵其一追和王履"}
{"author":"陆游","content":"小院蚕眠春欲老。新巢燕乳花如扫。幽梦锦城西。海棠如旧时。当年真草草。一棹还吴草。题罢惜春诗。镜中添鬓丝。","dynasty":"宋代","title":"菩萨蛮"}
{"author":"陆游","content":"斥逐襆被归，招唤振衣起；此是鄙夫事，学者那得尔。前年还东时，指心誓江水。亦知食不足，但有饿而死。小儿教汝书，不用日十纸；字字讲声形，仍要身践履。果能称善人，便可老乡里。勿言五鼎养，肉食吾所鄙。","dynasty":"宋代","title":"示儿"}
{"author":"陆游","content":"一味疏慵养不才，饭蔬亦已罢衔杯。衡茆终日人声绝，卧听芭蕉报雨来。","dynasty":"宋代","title":"斋中闻急雨"}
{"author":"陆游","content":"今年冬候晚，仲月始微霜。野日明枫叶，江风断雁行。穷涂多藉躝，老境易悲伤。自笑诗情嬾，萧然旧锦囊。","dynasty":"宋代","title":"舍北摇落景物殊佳偶作"}
{"author":"陆游","content":"夜发沔阳驿，坡陀冈阜重。月斜欹帽影，霜重湿裘茸。野岸鸣枯叶，烟林度晓钟。梁州明日到，一笑解衰容。","dynasty":"宋代","title":"沔阳夜行"}
{"author":"陆游","content":"古井无由浪，浮云一扫空。诗书修孔业，场圃嗣豳风。惧在饥寒外，忧形寤寐中。吾年虽日逝，犹冀有新功。","dynasty":"宋代","title":"自述"}
{"author":"陆游","content":"堂中虚窗雨气入，堂前丛竹雨声急；山童束縕走求火，屋漏惟愁打书湿。秋风罢亚九千顷，此夕真成倾玉粒。蹋歌作社约比邻，一饱今年可平揖。","dynasty":"宋代","title":"夜雨暴至"}
{"author":"陆游","content":"国家图箓合中兴，叹息吾宁粥饭僧。卖剑买牛衰可笑，坏裳为裤老犹能。晓过射圃云藏垒，夜读兵书雨洒灯。安得龙媒八千骑，要令穷虏畏飞腾。","dynasty":"宋代","title":"叹息"}
{"author":"陆游","content":"暮年缘一嬾，百事俱弃置；今遂嬾到书，把卷辄坐睡。其余嬾则已，感此独歔欷。念昔少壮时，日夜痛磨砺，誓言死为期，身在敢暴弃？宁知未死前，殆欲负此志。颜回称好学，杨雄乃识字。勉哉慕前修，自画圣所讳。","dynasty":"宋代","title":"读书未终卷而睡有感"}
{"author":"陆游","content":"小雨初收云未归，吾行迨及晚秋时。寒沙新雁无人问，露井残桐有客悲。征袂拂霜晨唤马，驿窗剪烛夜题诗。悠然且作寻山想，梦里功名莫自期。","dynasty":"宋代","title":"初发建安"}
{"author":"陆游","content":"旋作园庐指顾成，柳阴已复著啼莺。百年更把几杯酒，一月元无三日晴。鸥鹭向人殊耐久，山林与世本无营。小诗漫付儿曹诵，不用韩公说有声。","dynasty":"宋代","title":"家园小酌"}
{"author":"陆游","content":"濯锦江头成昨梦，紫芝山下又新年。久因多病疏云液，近为长斋进玉延。啼鸟傍檐春寂寂，飞花掠水晚翩翩。支离自笑生涯别，一炷炉香绣佛前。","dynasty":"宋代","title":"书怀"}
{"author":"陆游","content":"万里毡车入凤城，岂知遽已迫斜曛。似闻後院思遗爱，掩泪人人说小君。","dynasty":"宋代","title":"次韵李季章参政哭其夫人"}
{"author":"陆游","content":"常年春日少春晴，拂面今朝暖吹轻。水阁家家横小舫，园亭处处听新莺。桃花不管诗人老，菖叶空催野叟耕。自笑此生余几许，铜驼荆棘尚关情。","dynasty":"宋代","title":"春晴"}
{"author":"陆游","content":"窄窄柴门短短篱，山家随分有园池。客因问字来携酒，僧趁分题就赋诗。晨露每看花藟坼，夕阳频见树阴移。拂衣司谏犹忙在，此趣渊明却少知。","dynasty":"宋代","title":"小园"}
{"author":"陆游","content":"土堠累累只复双，悠然残梦对寒缸。乱山落日葭萌驿，古渡悲风桔柏江。虎印雪泥余过迹，树经野火有空腔。四方行役男儿事，常笑韩公赋下泷。","dynasty":"宋代","title":"有怀梁益旧游"}
{"author":"陆游","content":"弊裘破帽发鬅鬠，宛似山房罢讲僧。身病不禁连夜雨，家贫只挂旧年灯。修椽柳外掀楼角，危槛云间露塔层。自笑闲游本无定，兴阑随处倚枯藤。","dynasty":"宋代","title":"丙辰上元前一日"}
{"author":"陆游","content":"访客客已去，追凉成独行。衣冠严汉殿，草木拱秦城。古甃苍苔滑，空庭落日明。出门还戃恍，列屋打碑声。","dynasty":"宋代","title":"访杨先辈不遇因至石室"}
{"author":"陆游","content":"锄犁满野及冬耕，时听儿童叱犊声。逐客固宜安散地，闲民何幸乐升平。雪花漫漫荞将熟，绿叶离离荠可烹。饭饱身闲书有课，西窗来趁夕阳明。","dynasty":"宋代","title":"初冬"}
{"author":"陆游","content":"野堂地僻无车马，草径柴门昼亦扃。栗里虽贫储旧粟，玉川终老抱遗经。病身凛凛残秋叶，故友寥寥欲旦星。赖有吾儿堪暖眼，夜阑常共一灯青。","dynasty":"宋代","title":"野堂"}
{"author":"陆游","content":"羁雁未成归，肠断宝筝零落。那更冻醪无力，似故人情薄。瘴云蛮雨暗孤城，身在楚山角。烦问剑南消息，怕还成疏索。","dynasty":"宋代","title":"好事近·羁雁未成归"}
{"author":"陆游","content":"飞卿数阕峤南曲，不许刘郎夸竹枝。四百年来无复继，如今始有此翁诗。","dynasty":"宋代","title":"杨庭秀寄南海集"}
{"author":"陆游","content":"禁门钟晓，忆君来朝路，初翔鸾鹄。西府中台推独步，行对金莲宫烛。蹙绣华鞯，仙葩宝带，看即飞腾速。人生难料，一尊此地相属。回首紫陌青门，西湖闲院，锁千梢修竹。素壁栖鸦应好在，残梦不堪重续，岁月惊心，功名看镜，短鬓无多绿。一欢休惜，与君同醉浮玉。","dynasty":"宋代","title":"赤壁词（招韩无咎游金山）"}
{"author":"陆游","content":"梳发金盘剩一窝。画眉鸾镜晕双蛾。人间何处无春到，只有伊家独占多。微步处，奈娇何。春衫初换麹尘罗。东邻斗草归来晚，忘却新传子夜歌。","dynasty":"宋代","title":"鹧鸪天（七之三）"}
{"author":"陆游","content":"小倦带余酲，淡淡数棂斜日。驱退睡魔十万，有双龙苍璧。少年莫笑老人衰，风味似平昔。扶杖冻云深处，探溪梅消息。","dynasty":"宋代","title":"好事近（十二之九）"}
{"author":"陆游","content":"江天淡碧云如扫。苹花零落莼丝老。细细晚波平。月从波面生。渔家真个好。悔不归来早。经岁洛阳城。鬓丝添几茎。","dynasty":"宋代","title":"菩萨蛮"}
{"author":"陆游","content":"春风楼上柳腰肢。初试花前金缕衣。袅袅娉娉不自持。晚妆迟。画得蛾眉胜旧时。","dynasty":"宋代","title":"忆王孙"}
{"author":"陆游","content":"贺监湖边，初系放翁归棹。小园林、时时醉倒。春眠惊起，听啼莺催晓。叹功名、误人堪笑。朱桥翠径，不许京尘飞到。挂朝衣、东归欠早。连宵风雨，卷残红如扫。恨樽前、送春人老。","dynasty":"宋代","title":"谢池春"}
{"author":"陆游","content":"满路游丝飞絮。韶光将暮。此时谁与说新愁，有百啭、流莺语。俯仰人间今古。神仙何处。花前须判醉扶归，酒不到、刘伶墓。","dynasty":"宋代","title":"一落索"}
{"author":"陆游","content":"摩诃池上追游路，红绿参差春晚。韶光妍媚，海棠如醉，桃花欲暖。挑菜初闲，禁烟将近，一城丝管。看金鞍争道，香车飞盖，争先占、新亭馆。惆怅年华暗换。点销魂、雨收云散。镜奁掩月，钗梁拆凤，秦筝斜雁。身在天涯，乱山孤垒，危楼飞观。叹春来只有，杨花和恨，向东风满。","dynasty":"宋代","title":"水龙吟（春日游摩诃池）"}
{"author":"陆游","content":"人生如春蚕，作茧自缠裹，一朝眉羽成，钻破亦在我。少年不自珍，妄念然烈火，眼乱舞腰轻，心醉笑齿瑳。余龄幸早悟，世味无一可；但忆唤山僧，煎茶陈饼果。","dynasty":"宋代","title":"书叹"}
{"author":"陆游","content":"此生生计愈萧然，架竹苫茆只数椽。万卷古今消永日，一窗昏晓送流年。太平民乐无愁叹，衰老形枯少睡眠。唤得南村跛童子，煎茶扫地亦随缘。","dynasty":"宋代","title":"题老学庵壁"}
{"author":"陆游","content":"邦命中兴汉，天心大讨曹。风云助开泰，河渭荡腥臊。日避挥戈勇，山齐积甲高。煌煌祖宗业，只在驭群豪。","dynasty":"宋代","title":"得建业倅郑觉民书言虏乱自淮以北民苦徵调皆"}
{"author":"陆游","content":"凄凄复凄凄，山路穷攀跻。仆病卧草间，马困声酸嘶。脱兔截道奔，穷狖上树啼。崩湍一何哀，下落万仞溪。昏黑投孤戍，洗我衣上泥。下愚不可迁，大惑终身迷。仕宦十五年，曾不饱糠粞。客路少睡眠，月白闻号鸡。欲行且复止，虎来茆叶低。","dynasty":"宋代","title":"太息"}
{"author":"陆游","content":"日月谁能驻，风霜忽已高。公孙分布被，范叔共绨袍。罢亚炊香甑，蒲萄压小槽。所惭才已尽，孤咏不能豪。","dynasty":"宋代","title":"初寒"}
{"author":"陆游","content":"仲夏园中百草灵，风吹露坼各青青。劝君办取金鸦觜，不问昌阳与豨苓。","dynasty":"宋代","title":"闲咏园中草木"}
{"author":"陆游","content":"南江平无风，如镜新拂拭。渔舟不点破，潋潋千顷碧。阑干西北角，云散山争出。坡陀竞南走，翠入窗户窄。江山不世情，作意娱此客。岂无尊中酒，豪饮非宿昔。明当还成都，尘土埋马迹。後岩在眼中，飞去无羽翼。","dynasty":"宋代","title":"南津胜因院亭子"}
{"author":"陆游","content":"举世何人念此翁，敢期相问寂寥中。回思旧社惊年往，细读来书恨纸穷。我用荷锄为事业，君将高枕示神通。叮宁一语宜深听，信笔题诗勿太工。","dynasty":"宋代","title":"和张功父见寄二首其一"}
{"author":"陆游","content":"断稿投衣橐，残壶挂马鞍。寺荒寻店久，桥败涉溪寒。道里逢人问，题名拂壁看。平生惯行役，随处得加餐。","dynasty":"宋代","title":"题野店壁"}
{"author":"陆游","content":"病骨支离纱帽宽，孤臣万里客江干。位卑未敢忘忧国，事定犹须待阖棺。天地神灵扶庙社，京华父老望和銮。出师一表通今古，夜半挑灯更细看。","dynasty":"宋代","tags":"古诗三百首，爱国，励志，忧国忧民，壮志难酬","title":"病起书怀"}
{"author":"陆游","content":"老农虽瘠喜牛肥，回首红尘万事非。耕罢春芜天欲暮，小舟冲雨载犁归。","dynasty":"宋代","title":"谢君寄一犁春雨图求诗为作绝句"}
{"author":"陆游","content":"城南天镜三百里，缭以重重翡翠屏。最好长桥明月夜，寄船策蹇上兰亭。","dynasty":"宋代","title":"夏秋之交小舟早夜往来湖中绝句"}
{"author":"陆游","content":"才名京兆椽，门阀魏公孙。遇事虽肮脏，接人终静温。宁吟灞桥雪，不扫舍人门。二妙凋零尽，衰翁慨独存。","dynasty":"宋代","title":"苏韬光节推挽歌词"}
{"author":"陆游","content":"放翁白首归剡曲，寂寞衡门书满屋。藜羹麦饭冷不尝，要足平生五车读。校雠心苦谨涂乙，吟讽声悲杂歌哭。三苍奇字已杀青，九译旁行方著录。有时达旦不灭灯，急雪打窗闻簌簌。倘年七十尚一纪，墬典断编真可续。客来不怕笑书痴，终胜牙签新未触。","dynasty":"宋代","title":"读书"}
{"author":"陆游","content":"少年学剑白猿翁，曾破浮生十岁功。玉具拄颐谁复许，蒯缑弹铗老犹穷。床头忽觉蛟龙吼，天上方惊牛斗空。此梦怪奇君记取，佩刀犹得世三公。","dynasty":"宋代","title":"甲午十一月十三夜梦右臂踊出一小剑长八九寸"}
{"author":"陆游","content":"风俗陵夷日可怜，乞墦钳市亦欣然。看渠皮底元无血，那识虞卿鲁仲连！","dynasty":"宋代","title":"叹俗"}
{"author":"陆游","content":"独倚博山峰小。翠雾满身飞绕。只恐学行云，去作阳台春晓。春晓。春晓。满院绿阳芳草。","dynasty":"宋代","title":"如梦令·独倚博山峰小"}
{"author":"陆游","content":"病眼犹堪阅世人，难将雪鬓著乌巾。囊中钱尽罢沽酒，涧底雨寒愁束薪。老子那辞徙牛屋，痴人自喜拜车尘。穷通要是儿嬉事，嬾就山僧讲宿因。","dynasty":"宋代","title":"书意"}
{"author":"陆游","content":"东家云出岫，西家笼半山；西家泉落涧，东家鸣佩环。相对篱数掩，各有茆三间。芹羹与麦饭，日不废往还，儿女若一家，鸡犬意自闲。我亦思卜邻，余地君勿悭。","dynasty":"宋代","title":"东西家"}
{"author":"陆游","content":"鬓边莫笑久星星，造物常锺我辈情。每带余酲蹋花影，又和残梦听莺声。轩窗风过书签乱，洲渚潮生钓艇横。韩子未除豪气在，文章都待不平鸣。","dynasty":"宋代","title":"野兴"}
{"author":"陆游","content":"棋废机心息，书捐美睡多。客来时淡话，酒後亦高歌。甚欲江湖去，无如老病何！平羌半轮月，依旧照渔蓑。","dynasty":"宋代","title":"闲中书适"}
{"author":"陆游","content":"故乡风物胜荆吴，流水青山无处无。列植园林多美果，饱锄畦垄富嘉蔬。桥边来淬剶桑斧，池畔行芟缚粽菰。我有素纨如月扇，会凭名手作新图。","dynasty":"宋代","title":"村居初夏五首其五"}
{"author":"陆游","content":"百战西归变姓名，悲歌击筑醉湖城。貂裘换得金鸦觜，种药南山待太平。","dynasty":"宋代","title":"老将"}
{"author":"陆游","content":"鱼鼓声中白氎巾，南山笋蕨一番新。长安不是无卿相，林下平津独可人。","dynasty":"宋代","title":"仗锡平老具舟车迎前天衣印老印悉遣还策杖访之作二绝句奉送兼简平其二"}
{"author":"陆游","content":"兔径游观足，蜗庐卧起宽。垂名千古易，无愧寸心难。灯火娱清夜，风霜变早寒。一经家世事，吾兴未应阑。","dynasty":"宋代","title":"遣兴"}
{"author":"陆游","content":"旧交髯簿久相忘，公子相从独味长。醉死糟丘终不悔，看来端的是无肠。","dynasty":"宋代","title":"糟蟹"}
{"author":"陆游","content":"人间跛男子，物外病维摩。但可妨趋拜，何因废啸歌？菜羹醯酱薄，村巷棘茨多。举手谢邻父，非君谁肯过？","dynasty":"宋代","title":"卧病杂题"}
{"author":"陆游","content":"秋暑势已穷，风雨纵横至。白鹭立清滩，与我俱得意。","dynasty":"宋代","title":"秋兴"}
{"author":"陆游","content":"玻瓈春作江水清，紫玉箫如雏凤鸣。漏声不闻看灺烛，侠气未减欺飞觥。单车万里信有数，二年三过宁忘情。钗头玉茗妙天下，琼花一树真虚名。酒酣忽作檀公策，间道绝出东关城。清歌未断去已远，回首楼堞空峥嵘。貂裘狐帽醉走马，陌上应有行人惊。径投野寺睡正美，鱼鼓忽报江天明。","dynasty":"宋代","title":"眉州郡燕大醉中间道驰出城宿石佛院"}
{"author":"陆游","content":"使君何所乐，乐在南湖滨。","dynasty":"宋代","title":"句其五"}
{"author":"陆游","content":"桥外波如鸭头绿，杯中酒作鹅儿黄。山茶花下醉初醒，却过西村看夕阳。","dynasty":"宋代","title":"过杜浦桥"}
{"author":"陆游","content":"我是天公度外人，看山看水自由身。藓崖直上飞双屐，云洞前头岸幅巾。万里欲呼牛渚月，一生不受庾公尘。非无好客堪招唤，独往飘然觉更真。","dynasty":"宋代","title":"独游城西诸僧舍"}
{"author":"陆游","content":"一是端能服万人，施行自足扫胡尘。南州不可无高士，东国何妨有逐臣。","dynasty":"宋代","title":"书感"}
{"author":"陆游","content":"栟榈子嫩供香饭，皂荚芽新簇冷淘。常使先生饱扪腹，其馀万事一秋毫。","dynasty":"宋代","title":"对食戏作六首其四"}
{"author":"陆游","content":"短发巢山客，人知姓字谁？穿林双不借，取水一军持。渴鹿群窥涧，惊猿独袅枝。何曾畜笔砚，景物自成诗。","dynasty":"宋代","title":"巢山"}
{"author":"陆游","content":"五季之乱，方酣於兵。叱嗟风云，卓乎人英。功雖不成，气则莫奪。煌煌金丹，粃糠陶葛。","dynasty":"宋代","title":"鍾离真人赞"}
{"author":"陆游","content":"公去蓬山轻，公归蓬山重，锦囊三千篇，字字律吕中。文章实公器，当与天下共。吾尝评其妙，如龙马受鞚。燕许亦有名，此事恐未梦。呜呼大厦倾，孰可任梁栋？愿公力起之，千载传正统；时时醉黄封，高咏追屈宋。我如老苍鹘，寂寞愁独弄。杖屦勤来游，雪霁梅欲动。","dynasty":"宋代","title":"喜杨廷秀秘监再入馆"}
{"author":"陆游","content":"冬冬傩鼓饯流年。烛焰动金船。彩燕难雪前梦，酥花空点春妍。文园谢病，兰成久旅，回首凄然。明月梅山笛夜，和风禹庙莺天。","dynasty":"宋代","title":"朝中措"}
{"author":"陆游","content":"士厌贫贱思起家，富贵何在发已华。不如为国戍万里，大寒破肉风卷沙。誓捐一死报天子，兜鍪如箕铠如水。男儿堕地射四方，安能山栖效园绮！塞云漠漠黄河深，凉州新城高十寻。风餐露宿宁非苦，且试平生铁石心。","dynasty":"宋代","title":"壮士吟次唐人韵"}
{"author":"陆游","content":"虎豹生憎上九关，诸公衮衮遂难攀。面颜已老尘埃里，精力虚捐薄领间。束带敢言趋玉陛，横戈犹忆戍天山。新春自笑摧颓甚，鼓吹东风拜胙还。","dynasty":"宋代","title":"十二月二十七日祭风师归道中作"}
{"author":"陆游","content":"水汎轻摇楫，山行稳跨驴。朝晡半晴雨，闾里杂樵渔。野鹜浮寒浦，饥鸦集老樗。店家看坏壁，忽见昔年书。","dynasty":"宋代","title":"村店"}
{"author":"陆游","content":"茹芝却粒世无方，随时江湖每自伤。千里一身凫泛泛，十年万事海茫茫。春来乡梦凭谁说，归去君恩未敢忘。一寸丹心幸无愧，庭空月白夜烧香。","dynasty":"宋代","title":"烧香"}
{"author":"陆游","content":"病羸不办揽衣迎，剥啄空惭扣户声。凡药岂能驱二竖，清心幸足制三彭。巷南僦屋傥可问，岁晚囊衣吾亦行。不为朝天愁路涩，夜窗灯火要寻盟。","dynasty":"宋代","title":"病中数辱曾无逸架阁见问今日忽闻徙居走笔奉"}
{"author":"陆游","content":"脱冠残发冷飕飀，北斗阑干河汉秋。木末有风栖鹊起，亭皋无月乱萤流。酒悭仅得时时醉，诗退难禁夜夜愁。欲睡不妨还小立，一声菱唱起沧州。","dynasty":"宋代","title":"夜兴"}
{"author":"陆游","content":"久病身犹困，闲游性已成。未停汤熨事，即理水云程。投宿忘街陌，论交失姓名。醉怜花坞好，恐是牡丹坪。","dynasty":"宋代","title":"病中杂咏十首"}
{"author":"陆游","content":"灯前月下嬉游处。向笙歌、锦绣丛中相遇。彼此知名，才见便论心素。浅黛娇蝉风调别，最动人、时时偷顾。归去。想闲窗深院，调弦促柱。乐府初翻新谱。漫裁红点翠，闲题金缕。燕子入帘时，又一番春暮。侧帽燕脂坡下过，料也记、前年崔护。休诉。待从今须与，好花为主。","dynasty":"宋代","title":"真珠帘·灯前月下嬉游处"}
{"author":"陆游","content":"青山围女墙，细草满球场。虚檐摇水影，曲槛吹苹香。房栊寂无人，双燕说晓凉。赐休无公事，萧散寄一床。久苦吏役拘，更知闲味长。桑空茧缀簇，陂满稻吐秧。良时动人怀，东望一慨慷。宁当恋微禄，如鼠死太仓！","dynasty":"宋代","title":"初夏遇休日园中闲赋"}
{"author":"陆游","content":"白首仍多病，青灯独掩扉。云低闻雁过，雨急待儿归。","dynasty":"宋代","title":"夜坐"}
{"author":"陆游","content":"不肯爬沙桂树边，朵颐千古向岩前。巴东峡里最初峡，天下泉中第四泉。啮雪饮冰疑换骨，掬珠弄玉可忘年。清游自笑何曾足，叠鼓冬冬又解船。","dynasty":"宋代","title":"虾蟆碚"}
{"author":"陆游","content":"世事纷纷不足论，流年去似海涛翻。莫因齿发悲残景，且喜柴荆是故园。千里桑麻无旷土，数家鸡犬自成村。邻翁过我夸秧信，雨後春泥一尺浑。","dynasty":"宋代","title":"晚春"}
{"author":"陆游","content":"自笑触藩羝，人嘲失旦鸡。囊悭衣任短，山冷屋便低。宦拙谗销骨，言狂悔噬脐。自今焚笔研，有手但扶犁。","dynasty":"宋代","title":"村居"}
{"author":"陆游","content":"朝来地碓玉新舂，鸡跖豚肩异味重。便腹摩挲更无事，老人又过一年冬。","dynasty":"宋代","title":"龟堂杂兴"}
{"author":"陆游","content":"细路蟠青壁，层轩倚碧空。天香下尘世，僧梵起云中。藤络将颓石，松号不断风。尤怜扶杖处，直下数飞鸿。","dynasty":"宋代","title":"明觉院"}
{"author":"陆游","content":"裘马平生喜远游，暮年憔悴向南州。文书与睡中分日，衰病和愁总怕秋。无复雪郊看射虎，但思烟浦听呼牛。还家谁道无余俸，倒橐犹堪买钓舟。","dynasty":"宋代","title":"客思"}
{"author":"陆游","content":"夔州鼓角晚凄悲，恰是幽窗睡起时。但忆社醅挼菊蕊，敢希朝士赐萸枝。山川信美吾庐远，天地无情客鬓衰。佳日掩门君莫笑，病来纱帽不禁吹。","dynasty":"宋代","title":"夔州重阳"}
{"author":"陆游","content":"又入千山去，真成万里行。履霜常早驾，秉炬或宵征。古驿怪藤合，荒陂群鴈鸣。客中常少睡，归梦若为成。","dynasty":"宋代","title":"梦藤驿"}
{"author":"陆游","content":"往者绍兴末，江淮闻战鼙。上流烦旧德，下客辱深知。陈迹成今古，追怀每涕洟。郎君虽不识，抚事亦增悲。","dynasty":"宋代","title":"汪茂南提举挽词"}
{"author":"陆游","content":"曳杖翩然入莽苍，人间有此白云乡。风传高树珍禽语，露湿幽丛药草香。农事正看春水白，客途渐爱午阴凉。余年且就无羁束，社鼓冬冬乐未央。","dynasty":"宋代","title":"散策至湖上民家"}
{"author":"陆游","content":"谁把鹅黄染柳丝，似催邻曲蹋青期。已忘万里封侯志，但忆千回上树时。朝雨池塘光潋灩，暮烟楼观碧参差。紫姑欲问还休去，身世从来心自知。","dynasty":"宋代","title":"初春"}
{"author":"陆游","content":"荒郊寒雨晚凄凄，四壁穿颓旋补泥。物我元须各安稳，自苫牛屋织鸡栖。","dynasty":"宋代","title":"初冬杂题"}
{"author":"陆游","content":"昨者风雨过，浩然天地秋。年光双雪鬓，生计一渔舟。卖药来查浦，听猿到沃洲。平生畏暑毒，八月记初游。","dynasty":"宋代","title":"秋懹"}
{"author":"陆游","content":"老夫暮年少嗜好，但愿无事终日眠。斜风急雨势方横，低窗小阁且幽妍。炉红酒绿足闲暇，橙黄蟹紫穷芳鲜。一杯一杯意忽倦，径拨纸帐投蛮毡。鼻间鼾声欲撼屋，手中书册正堕前。不知校事白中圣，那惜门生嘲腹便。读书万卷晚乃悟，妙哉此诀秘不传。是醒是醉人莫测，非梦非觉中了然。駸駸百年露电速，鼎鼎一世膏火煎。金丹九转顾未暇，且向人间称睡僊。","dynasty":"宋代","title":"醉眠曲"}
{"author":"陆游","content":"出门东行复西行，处处人家打稻声。小瓮秫醅虽未熟，後园楮蕈已堪烹。","dynasty":"宋代","title":"秋思"}
{"author":"陆游","content":"骄阳收火伞，清露贮冰壼。海涌四更月，风生千顷蒲。砍狂忘老境，意豁失穷途。所恨朋侪尽，无人为揽须。","dynasty":"宋代","title":"舍东追凉"}
{"author":"陆游","content":"水缩沙洲出，霜清木叶丹。鹭群横澹霭，鸦阵报初寒。冷落人情见，衰迟世念阑。惟留一句子，村舍话团圞。","dynasty":"宋代","title":"泛舟自中堰入湖"}
{"author":"陆游","content":"四十馀年食太仓，赐骸恩许返耕桑。长丝出釜莼羹美，白雪翻匙稻饭香。酒户知贫焚旧券，医翁怜病献新方。春残睡足东窗下，闻道长安依旧忙。","dynasty":"宋代","title":"村居书事二首其一"}
{"author":"陆游","content":"湖上多甘井，硙泉尤得名。何时枕白石，静听辘轳声。","dynasty":"宋代","title":"湖山九首其二"}
{"author":"陆游","content":"无穷世事浩难量，岁晚沉绵卧草堂。短褐坼图移曲折，故书经蠹失偏傍。卖刀拟买春耕犊，挟筴曾亡旧牧羊。点检生涯还自笑，菜畦残叶带新霜。","dynasty":"宋代","title":"岁晚"}
{"author":"陆游","content":"情欲虽害人，要是自惑溺。吾观日用事，饮食真勍敌。乃知匕箸间，其祸甚衽席。堂堂六尺躯，勿为口腹役。","dynasty":"宋代","title":"书警"}
{"author":"陆游","content":"石帆山下乐谁如，八尺轻舠万顷湖。能酿人家分小榼，爱棋道士寄新图。条枚积地树鸡栅，沟港接筒浇芋区。父子还家更何事，断编灯下讲唐虞。","dynasty":"宋代","title":"村居四首其四"}
{"author":"陆游","content":"牛迹可使圜，羊角可使直。惟使刚者柔，造物不可得。世方贵软熟，刚实不可为。为刚死道傍，已矣何所悲。","dynasty":"宋代","title":"拟古四首其一"}
{"author":"陆游","content":"骑鹤翩翩过月傍，浩然风露九秋凉。忽闻卷地潮声起，始觉江山近故乡。","dynasty":"宋代","title":"纵笔"}
{"author":"陆游","content":"酒尽聊凭折简求，不知人要博凉州。墙隅弃置空三叹，露下萤飞奈此秋。","dynasty":"宋代","title":"比从人觅酒皆酸薄戏作此诗"}
{"author":"陆游","content":"瞿聃扬墨宁非学，治狱行兵亦有师。惟是儒生知择术，百年穷达守书诗。","dynasty":"宋代","title":"杂兴"}
{"author":"陆游","content":"脱发纷满梳，衰颜不堪照。百年忽已半，去日如过烧。平生功名心，上马无燕赵。尔来阅世故，万事惊错料。岂无旧朋俦，联翩半廊庙。谁能伴此老，泝峡听猿叫。锦城得数公，意气如再少。偷闲访野寺，系马追一笑。新糟厌玉狸，畏酒亦复釂。古殿鼪鼯豪，坏壁冠佩肖。摩挲宋公诗，句法叹高妙，正如霓裳曲，零落得遗调。归途缭长堤，掠面霜气峭。佳游不可忘，落笔君勿诮。","dynasty":"宋代","title":"游大智寺"}
{"author":"陆游","content":"放翁病过秋，忽起作醉墨。正如久蛰龙，青天飞霹雳。虽云堕怪奇，要胜常悯默。一朝此翁死，千金求不得。","dynasty":"宋代","title":"四日夜鸡未鸣起作"}
{"author":"陆游","content":"组绣纷纷衒女工，诗家於此欲途穷。语君白日飞升法，正在焚香听雨中。","dynasty":"宋代","title":"即事"}
{"author":"陆游","content":"晓来一雨洗尘痕，浓绿阴阴可一园。燕子声中寂无事，独穿苔径出篱门。","dynasty":"宋代","title":"晓雨初霁"}
{"author":"陆游","content":"湖海元为汗漫游，误恩四领幔亭秋。扫空薄禄始无媿，闭上衡门那得愁？汤嫩雪涛翻茗碗，火温香缕上衣篝。床头亦有闲书卷，信手拈来倦即休。","dynasty":"宋代","title":"遣兴"}
{"author":"陆游","content":"岁熟乡邻乐，辰良祭赛多。荒园抛鬼饭，高机置神鹅。人散丛祠寂，巫归醉脸酡。饥鸦更堪笑，鸣噪下庭柯。","dynasty":"宋代","title":"赛神"}
{"author":"陆游","content":"叶雕非一日，盛夏则已然，一叶复一叶，及此摇落天。晨起坐堂上，散若飞鸟翩，昔时可藏鸦，今欲不庇蝉。顾视庭中草，亦复非阡眠。百谷秋皆成，是谓造化权。岂为草木计，而欲求两全？物理贵见微，勇退差为贤。","dynasty":"宋代","title":"七月十一日见落叶"}
{"author":"陆游","content":"镜湖清绝胜吴松，家占湖山第一峰。瓜冷霜刀开碧玉，茶香铜碾破苍龙。壮心自笑老犹在，狂态极知人不容。击壤穷阎歌帝力，未妨尧舜亦亲逢。","dynasty":"宋代","title":"七月十日到故山削瓜瀹茗翛然自适"}
{"author":"陆游","content":"小市禁烟馀，东郊展墓初。桐阴覆碧井，泉脉入清渠。贫悴停游舫，龙钟废荷锄。西窗斜日在，且复勘残书。","dynasty":"宋代","title":"寒食"}
{"author":"陆游","content":"良工刀尺制黄絁，天遣家居乐圣时。著上朱门应不称，裁成乌帽恰相宜。客撑小艇招垂钓，僧扫虚窗约对棋。宝带貂冠虽看好，定知不入野人诗。","dynasty":"宋代","title":"新制道衣示衣工"}
{"author":"陆游","content":"昏昏风雨暗东湖，恰似梅黄四月初。高树送声惊客枕，小池分溜入清渠。飞蚊屏迹知何在，团扇生尘已暗疏。须信西游有奇事，今年三伏夜观书。","dynasty":"宋代","title":"久雨"}
{"author":"陆游","content":"游子行愈远，沙头逢暮秋。孙刘鼎足地，荆益犬牙州。鼓角风云惨，江湖日夜浮。此生应衮衮，高枕看东流。","dynasty":"宋代","title":"沙头"}
{"author":"陆游","content":"送尽小窗月，数残孤戍更。清诗时自至，幽梦久方成。衣杵断还续，灯花落复生。细衾剩得暖，纸帐不知明。","dynasty":"宋代","title":"枕上"}
{"author":"陆游","content":"银烛檀槽醉海棠，老来非复锦城狂。疏梅对影太清淡，为拂焦桐弹履霜。","dynasty":"宋代","title":"雪後寻梅偶得绝句十首"}
{"author":"陆游","content":"云暗郊原雪意稠，天公似欲富来麰。布衾岁久真如铁，讵取私怀一己忧。","dynasty":"宋代","title":"岁晚"}
{"author":"陆游","content":"侠气峥嵘盖九州，一生常耻为身谋。酒宁剩欠寻常债，剑不虚施细碎雠。歧路凋零白羽箭，风霜破弊黑貂裘。阳狂自是英豪事，村市归来醉跨牛。","dynasty":"宋代","title":"西村醉归"}
{"author":"陆游","content":"残月久方上，幽花时自零。风枝惊宿鸟，露草湿流萤。浩气吞云梦，危途塞井陉。菱歌何处起？及我醉初醒。","dynasty":"宋代","title":"露坐"}
{"author":"陆游","content":"禹窆胥涛中路分，画桡冲破一川云。柯桥僧阁凌空起，梅市渔歌带月闻。蟹束寒蒲大盈尺，鲈穿细柳重兼斤。酒家报我新醅熟，且撜闲愁寄一欣。","dynasty":"宋代","title":"出游"}
{"author":"陆游","content":"雨余气清润，迨我送客时。翻翻车盖风，五里城东陂。初旭敛花房，晨露流桐枝。南山卷湿翠，更觉光景奇。澄潭集鱼艇，村路亚酒旗。欲归且复留，造物成吾诗。","dynasty":"宋代","title":"春晓东郊送客"}
{"author":"陆游","content":"卧听城门出土牛，罗旛应笑雪蒙头。但须晨起一卮酒，聊洗人间千种愁。处处楼台多侠客，家家船舫待春游。梅花未遍枝南北，定为余寒得小留。","dynasty":"宋代","title":"戊辰立春日"}
{"author":"陆游","content":"旋籴街头米数升，黄昏看上店身灯。明朝山路闻饶石，买得乌骡喜不胜。","dynasty":"宋代","title":"记乙丑十月一日夜梦"}
{"author":"陆游","content":"意望天公本自廉，甘餐美睡偶容兼。一生忧患如山重，此日安闲抵蜜甜。拙宦虽无齐虏舌，早归亦免楚人钳。但余一味疏慵在，储药千斤未易砭。","dynasty":"宋代","title":"自述"}
{"author":"陆游","content":"灵隐前，天竺後，鬼削神剜作岩岫。冷泉亭中一尊酒，一昌可敌千年寿。清明後，上巳前，千红百紫争妖姘。冬冬鼓声鞠场边，秋千一蹴如登仙。人生得意须年少，白发茏锺空自笑。君不见灞亭耐事故将军，醉尉怒诃如不闻。","dynasty":"宋代","title":"西湖春游"}
{"author":"陆游","content":"天远不可问，将如此老何！老惊诗思退，贫欠药钱多。剡县寻僧宿，桐江买酒歌。市桥新柳色，又是一年过。","dynasty":"宋代","title":"病中杂咏十首"}
{"author":"陆游","content":"少慕功名颇自奇，一生蹭蹬鬓成丝。市楼酒美贫何预，斗柄春回老不知。黑帜游魂应有数，白衣效命永无期。鱼梁东畔牛栏北，举世谁能识此悲？","dynasty":"宋代","title":"蹭蹬"}
{"author":"陆游","content":"萧飒先秋鬓，龙锺未死身。不惟今日老，已是一生贫。食菜从儿瘦，关门任客嗔。世间余一念，河雒尚胡尘。","dynasty":"宋代","title":"书怀"}
{"author":"陆游","content":"读书喜夜长，著书悲齿暮。平生企前哲，凛有庸人惧。吾庐大泽中，地旷北风怒。徂年凋草木，寒气逼霜露。灯昏老眼闇，钝马行恶路。投枕卷未终，吾衰叹非故。","dynasty":"宋代","title":"秋夜读书"}
{"author":"陆游","content":"弊庐虽陋甚，鄙性颇所宜。欹倾十许间，草覆实半之。碓声隔柴门，绩火出枳篱。缚木为彘牢，附垣作鸡埘。黄犊放林莽，苍鹅戏陂池。佣耕食于我，客主同爨炊，瓦盎设大杓，葅苋羹园葵，一饱荷锄出，作劳非所辞。上以奉租赋，下以及我私。有钱既沽酒，阡陌恣游嬉。亦有扶持者，婢跣奴髻椎。欲画恨无人，後世考此诗。","dynasty":"宋代","title":"弊庐"}
{"author":"陆游","content":"路近城南已怕行，沈家园里更伤情。香穿客袖梅花在，绿蘸寺桥春水生。","dynasty":"宋代","title":"十二月二日夜梦游沈氏园亭"}
{"author":"陆游","content":"宦途至老无余俸，贫悴还如筮仕初。赖有一筹胜富贵，小儿读遍旧藏书。","dynasty":"宋代","title":"冬夜读书示子聿"}
{"author":"陆游","content":"雨断西山晚照明。悄无人、幽梦自惊。说道去、多时也，到如今、真个是行。远山已是无心画，小楼空、斜掩绣屏。你嚎早、收心呵，趁刘郎、双鬓未星。","dynasty":"宋代","title":"恋绣衾"}
{"author":"陆游","content":"宴罢珠帘半卷。画檐外、蜡香人散。翠雾霏霏漏声断。倚香肩，看中庭，花影乱。宛是高唐馆。宝奁炷、麝烟初暖。璧月何妨夜夜满。拥芳柔，恨今年，寒尚浅。","dynasty":"宋代","title":"夜游宫（宴席）"}
{"author":"陆游","content":"中原当日三川震。关辅回头煨烬。泪尽两河征镇。日望中兴运。秋风霜满青青鬓。老却新丰英俊。云外华山千仞。依旧无人问。","dynasty":"宋代","title":"桃源忆故人（题华山图·五之五）"}
{"author":"陆游","content":"尊前凝伫漫魂迷。犹恨负幽期。从来不惯伤春泪，为伊后、滴满罗衣。那堪更是，吹箫池馆，青子绿阴时。回廊帘影昼参差。偏共睡相宜。朝云梦断知何处，倩双燕、说与相思。从今判了，十分憔悴，图要个人知。","dynasty":"宋代","title":"一丛花"}
{"author":"陆游","content":"叹半纪，跨万里秦吴，顿觉衰谢。回首鹓行，英俊并游，咫尺玉堂金马。气凌嵩华。负壮略、纵横王霸。梦经洛浦梁园，觉来泪流如泻。山林定去也。却自恐说著，少年时话。静院焚香，闲倚素屏，今古总成虚假。趁时婚嫁。幸自有、湖边茅舍。燕归应笑，客中又还过社。","dynasty":"宋代","title":"绣停针"}
{"author":"陆游","content":"平旦出秦关，雪色驾车双鹿。借问此行安往，赏清伊修竹。汉家宫殿劫灰中，春草几回绿。君看变迁如许，况纷纷荣辱。","dynasty":"宋代","title":"好事近（十二之十一）"}
{"author":"陆游","content":"南浦舟中两玉人。谁知重见楚江滨。凭教后苑红牙版，引上西川绿锦茵。才浅笑，却轻颦。淡黄杨柳又催春。情知言语难传恨，不似琵琶道得真。","dynasty":"宋代","title":"鹧鸪天（薛公肃家席上作·七之七）"}
{"author":"陆游","content":"客路苦思归，愁似茧丝千绪。梦里镜湖烟雨，看山无重数。尊前消尽少年狂，慵著送春语。花落燕飞庭户，叹年光如许。","dynasty":"宋代","title":"好事近（次宇文卷臣韵·十二之三）"}
{"author":"陆游","content":"本为梅花判痛饮，却嗅梅香消宿酲。日欲落时始上马，青羊宫前闻发更。","dynasty":"宋代","title":"看梅归马上戏作五首其二"}
{"author":"陆游","content":"澹霭空濛，轻阴清润，绮陌细尘初静。平桥系马，画阁移舟，湖水倒空如镜。掠岸飞花，傍檐新燕，都似学人无定。叹连年戎帐，经春边垒，暗凋颜鬓。空记忆、杜曲池台，新丰歌管，怎得故人音信。羁怀易感，老伴无多，谈麈久闲犀柄。惟有翛然，笔床茶灶，自适笋舆烟艇。待绿荷遮岸，红蕖浮水，更乘幽兴。","dynasty":"宋代","title":"苏武慢唐安西湖"}
{"author":"陆游","content":"九衢车马困炎曦，正是山中散发时。秋近梧桐已摇落，阴生蟋蟀最先知。稻陂水白宁忧旱？灶突烟青幸续炊。谁谓吾庐太岑寂，茶瓜亦有野人期。","dynasty":"宋代","title":"今岁六月望後一日立秋故比常年凉意差早"}
{"author":"陆游","content":"梅市移舟过古城，此行亦未阙逢迎。负薪野老无妻子，施药山人隐姓名。风雨偏宜宿茅店，盐醯不遗到藜羹。宜和版籍今谁在？似是天教乐太平。","dynasty":"宋代","title":"春游"}
{"author":"陆游","content":"射虎将军老不侯，尚能豪纵醉江楼。笙歌杂沓娱清夜，风露高寒接素秋。少日壮心轻玉塞，暮年幽梦堕沧洲。人间清绝沅湘路，常笑灵均作许愁。","dynasty":"宋代","title":"芳华楼夜宴"}
{"author":"陆游","content":"借得渔船泝小溪，系船浦口却扶藜。莫言村落萧条甚，也胜京尘没马蹄。","dynasty":"宋代","title":"小舟游近村舍舟步归"}
{"author":"陆游","content":"白发萧萧卧泽中，只凭天地鉴孤忠。厄穷苏武餐毡久，忧愤张巡嚼齿空。细雨春芜上林苑，颓垣夜月洛阳宫。壮心未与年俱老，死去犹能作鬼雄。镜里流年两鬓残，寸心自许尚如丹。衰迟罢试戎衣窄，悲愤犹争宝剑寒。远戍十年临的博，壮图万里战皋兰。关河自古无穷事，谁料如今袖手看。","dynasty":"宋代","tags":"抒怀，壮志未酬，愤懑","title":"书愤二首"}
{"author":"陆游","content":"月黑叩店门，灯青坐床箦。饭麤杂沙土，菜瘦等草棘。泰然均一饱，未觉异玉食。我岂儿女哉，口腹为怨德！古人耻怀禄，不仕当力穑。从今扶犁手，终老谢翰墨。","dynasty":"宋代","title":"自广汉归宿十八里草市"}
{"author":"陆游","content":"数间茅屋寄蓬蒿，天遣来归息我劳。月可一庭陈素练，风酣万木起惊涛。病侵齿发才虽尽，酒挟江山气尚豪。安得人间掣鲸手，共提笔阵法庄骚？","dynasty":"宋代","title":"雨霰作雪不成大风散云月色皎然"}
{"author":"陆游","content":"四十从军渭水边，功名无命气犹全。白头烂醉东吴市，自拔长刀割彘肩。","dynasty":"宋代","title":"排闷"}
{"author":"陆游","content":"钓竿风月寄沧洲，醉发荻叶秋。仕进世谁知我嬾，功名命不与人谋。衰迟更觉岁时速，疏贱空先天下忧。病骨未销谗未已，聊须周易著床头。","dynasty":"宋代","title":"闲中戏书"}
{"author":"陆游","content":"铸印大如斗，佩剑长挂颐。不如茅屋底，睡到日高时。","dynasty":"宋代","title":"不如茅屋底"}
{"author":"陆游","content":"识破浮生虚妄。从人讥谤。此身恰似弄潮儿，曾过了、千重浪。且喜归来无恙。一壶春酿。雨蓑烟笠傍渔矶，应不是、封侯相。","dynasty":"宋代","title":"一落索"}
{"author":"陆游","content":"文叔一人知此翁，洛阳城里又春风。让他绿发好年少，二十四岁作三公。","dynasty":"宋代","title":"纵笔"}
{"author":"陆游","content":"关辅何时一战收，蜀郊且复猎清秋。洗空狡穴银头鹘，突过重城玉腕骝。贼势已衰真大庆，士心未振尚私忧。一樽共讲平戎策，勿为飞鸢念少游。","dynasty":"宋代","title":"猎罢夜饮示独孤生"}
{"author":"陆游","content":"谁把鹅黄染柳丝，似催邻曲蹋青期。已忘万里封侯志，但忆千回上树时。朝雨池塘光潋灩，暮烟楼观碧参差。紫姑欲问还休去，身世从来心自知。","dynasty":"宋代","title":"初春"}
{"author":"陆游","content":"短鬓白如丝，梅花似旧时。掩屏愁入梦，隐几雨催诗。病为阴天剧，春缘闰岁迟。非关畏车马，衰甚实难支。","dynasty":"宋代","title":"雨中作"}
{"author":"陆游","content":"画角三终夜未阑，醉凭飞阁喜天宽。月明满地江风急，吹落幽人紫绮冠。","dynasty":"宋代","title":"醉中作"}
{"author":"陆游","content":"峨冠本愿致唐虞，白首那知堕腐儒。碌碌不成千载事，駸駸又见一年徂。无僧解辍斋厨米，有吏频徵瘦地租。要信此翁顽到底，只持一笑了穷途。","dynasty":"宋代","title":"初冬有感"}
{"author":"陆游","content":"松阴系马启朱扉，粔籹青红正此时。守墓万家犹有日，及亲三釜永无期。诗成谩写天涯感，泪尽何由地下知。富贵贱贫俱有恨，此生长废蓼莪诗。","dynasty":"宋代","title":"乡中每以寒食立夏之间省坟客夔适逢此时凄然"}
{"author":"陆游","content":"断笮飘飘挂渡头，临江立马唤渔舟。少城已破繁华梦，老境聊寻汗漫游。斜日驿门双堠立，早霜风叶一林秋。诗材满路无人取，准拟归骖到处留。","dynasty":"宋代","title":"自江源过双流不宿径行之成都"}
{"author":"陆游","content":"沦漪一曲遶茅堂，葛帔纱巾喜日长。多事林鸠管晴雨，依人海燕度炎凉。深枝著子櫐櫐熟，幽草开花冉冉香。安得此时江海上，与君袖手看人忙？","dynasty":"宋代","title":"龟堂初暑"}
{"author":"陆游","content":"夜店紬衾暖，晨厨粟饭香。驴肩双酒榼，童背一琴囊。冰坼河声壮，郊平塔影长。古今均梦境，不用吊兴亡。","dynasty":"宋代","title":"梦行秦晋间有作"}
{"author":"陆游","content":"老马骨巉然，虺＊不受鞭。行人争晚渡，归鸟破秋烟。湖海凄凉地，风霜摇落天。吾生半行路，搔首送流年。","dynasty":"宋代","title":"晚过招贤渡"}
{"author":"陆游","content":"莫笑幽栖僻，谋生亦未疏。残囷具薄粥，半俸补残书。均节贫无患，安恬疾可除。虽云苦寒近，随手蓄薪樗。","dynasty":"宋代","title":"自诒"}
{"author":"陆游","content":"翩翩马上帽檐斜，尽日寻春不到家。偏爱张园好风景，半天高柳卧溪花。","dynasty":"宋代","title":"花时遍游诸家园"}
{"author":"陆游","content":"浅倾西国蒲萄酒，小嚼南州豆蔻花。更拂乌丝写新句，此翁可惜老天涯。","dynasty":"宋代","title":"对酒戏咏"}
{"author":"陆游","content":"农事未兴思一笑，春荠可采鱼可钓。霏霏小雨忽已晴，堤上相携踏残照。村场酒薄亦有力，把醆相娱不辞釂。眼花耳热言语多，霍然已醒如过烧。人生百年会有尽，世事万变谁能料？酒空人散寂无声，为君试作苏门啸。","dynasty":"宋代","title":"野饮"}
{"author":"陆游","content":"卧沙细肋何由得？出水纤鳞却易求。一夏与僧同粥饭，朝来破戒醉新秋。","dynasty":"宋代","title":"买鱼"}
{"author":"陆游","content":"闭门高卧养吾真，说著生涯笑倒人。奴闵囊空辞雇直，婢愁爨冷拾炊薪。羹能有糁犹为泰，地到无锥始是贫。一饭不妨支一日，读书常媿聒比邻。","dynasty":"宋代","title":"秋来苦贫戏作"}
{"author":"陆游","content":"应接年光老渐慵，能犹一饮百分空。半沾蝶粉帘栊雨，远送莺声巷陌风。千缕麴尘杨柳绿，万枝猩血海棠红。从来造物陶甄手，却在闲人诗句中。","dynasty":"宋代","title":"雨霁春色粲然喜而有赋"}
{"author":"陆游","content":"羸病偶不死，端居思出游。山寒麦苗短，天阔雁声遒。学剑元痴绝，脂车久罢休。邻翁独眷眷，同好自相求。","dynasty":"宋代","title":"明日复得五字二首其一"}
{"author":"陆游","content":"古学尊皇极，淫辞斥异端。人才如尔少，老健及吾难。身退桑榆暖，家贫菽水欢。人生粗足耳，衣食不须宽。","dynasty":"宋代","title":"示子聿"}
{"author":"陆游","content":"蕊笈人多有，惟君独造微。丹成河自塞，吟罢剑俱飞。酒市寻差易，云山觅更非。何时醉携手，为我发玄机？","dynasty":"宋代","title":"赠道侣"}
{"author":"陆游","content":"禹祠行乐盛年年，绣毂争先罨画船。十里烟波明月夜，万人歌吹早莺天。花如上苑常成市，酒似新丰不直钱。老子未须悲白发，黄公垆下且闲眠。","dynasty":"宋代","title":"故山"}
{"author":"陆游","content":"何处合题诗，山房病起时。晨光鸟先觉，春信柳偏知。陋学勤何益？虚名悔可追。布衾新絮暖，惟与睡相宜。","dynasty":"宋代","title":"山房"}
{"author":"陆游","content":"不见曲生久，惠然相与娱。安能论斗石，仅可具盘盂。听雨蒙僧衲，挑灯拥地炉。勿生孤寂念，道伴有狸奴。","dynasty":"宋代","title":"独酌罢夜坐"}
{"author":"陆游","content":"不肯低头就世事，亦不作牋与天公；惟须痛饮以醉死，乱山深处听松风。","dynasty":"宋代","title":"读史有感"}
{"author":"陆游","content":"天恐文人未尽才，常教零落在蒿莱。不为千载离骚计，屈子何由泽畔来？","dynasty":"宋代","title":"读唐人愁诗戏作"}
{"author":"陆游","content":"峭崖磨天如立壁，柟根横走松倒植。呀然一岫惊倒人，空洞坡阤三百尺。幽阴宜为异物托，角爪痕存犹可识。想当蟠蛰未奋时，腥风逼人云触石。一朝偶为旱岁起，卷海作雨飞霹雳。向来伊吕正如此，莘渭千年有遗迹。我欲酌酒招蜿蜒，安用辛苦常行天；太平海内多丰年，归来故祠听管弦。","dynasty":"宋代","title":"龙洞"}
{"author":"陆游","content":"兄年十七弟始生，弟今白发森千茎；所期相就毕此生，一尊浊酒得共倾。往年虽穷犹半菽，两年糠核苦不足。书生志欲及天下，贫贱不得收骨肉。过悲复恐兄意伤，忍涕不觉涕已滂。早朝霜露戒衣薄，愿书此语欢或忘。闭门病衰百无用，日望兄归有余俸。早从丞相乞湖州，莫待异时思少游。","dynasty":"宋代","title":"送三兄赴奏邸"}
{"author":"陆游","content":"寒夜卧林庐，萧然适有余。虫悲号坏壁，灯暗守残书。养拙天知我，安贫老似初。虽非漆园吏，也作蝶蘧蘧。","dynasty":"宋代","title":"枕上作"}
{"author":"陆游","content":"壮岁京华羁旅，暮年湖海清狂。勿倚新知可乐，笑中白刃如霜。","dynasty":"宋代","title":"六言"}
{"author":"陆游","content":"心已忘斯世，天犹活此翁。嫩汤茶乳白，软火地炉红。课婢耘蔬甲，呼儿下钓筒。生涯君勿笑，聊足慰涂穷。","dynasty":"宋代","title":"寓叹"}
{"author":"陆游","content":"闻道梅花坼晓风，雪堆遍满四山中。何方可化身千亿，一树梅花一放翁。","dynasty":"宋代","tags":"古诗三百首，咏物，梅花，抒怀","title":"梅花绝句·其一"}
{"author":"陆游","content":"溽暑不堪蜗舍陋，瘦藤扶我上危台。搏禽俊鹘横空去，卷雨狂风掠野来。壮观深知化工妙，幽寻却蹋夕阳回。悠然有喜君知否？屐齿留痕遍绿苔。","dynasty":"宋代","title":"登台遇雨避於山亭晚霁乃归"}
{"author":"陆游","content":"楼鼓声中日又斜，凭高愈觉在天涯。空桑客土生秋草，野渡虚舟集晚鸦。瘴雾不开连六诏，俚歌相答带三巴。故乡可望应添泪，莫恨云山万叠遮。","dynasty":"宋代","title":"晚登横溪阁"}
{"author":"陆游","content":"濯罢铜驼陌上尘，此生长作水云人。更贫家业犹供酒，未死年光尽属身。闭户棋声闻腷膊，卷帘山色对嶙峋。贵公漫说林间事，东路何人岸角巾？","dynasty":"宋代","title":"闲趣"}
{"author":"陆游","content":"耽耽丑石罴当道，矫矫长松龙上天。满地凌霄花不扫，我来六月听鸣蝉。","dynasty":"宋代","title":"夏日杂题八首其二"}
{"author":"陆游","content":"蛮江水碧瘴花红，白舫黄旗无便风。涪万四时常避水，棚居高出乱云中。","dynasty":"宋代","title":"三峡歌"}
{"author":"陆游","content":"少年喜结交，患难谓可倚；宁知事大谬，亲友化虎兕。出仕五十年，危不以谗死。始畏囊中锥，宁取道傍李。老来多新知，英彦终可喜。岂以二三君，遂疑天下士。","dynasty":"宋代","title":"杂兴十首以贫坚志士节病长高人情为韵"}
{"author":"陆游","content":"人之所甚患，饥渴与寒暑。粗免则已矣，过计安用许。自奉非其分，三彭将嫉汝。寓形天壤间，大抵皆逆旅。但能饱菜根，何地不可处。堂堂七尺躯，切勿效儿女。","dynasty":"宋代","title":"感遇六首其三"}
{"author":"陆游","content":"茹芝却粒世无方，随时江湖每自伤。千里一身凫泛泛，十年万事海茫茫。春来乡梦凭谁说，归去君恩未敢忘。一寸丹心幸无愧，庭空月白夜烧香。","dynasty":"宋代","title":"烧香"}
{"author":"陆游","content":"八十年光敢自期，镜中久已发成丝。谁令归蹋京麈路，又见新开史局时。旧吏仅存多不识，残编重对只成悲。免朝愈觉君恩厚，闲看中庭木影移。","dynasty":"宋代","title":"开局"}
{"author":"陆游","content":"缥缈初闻寺阁钟，霏微零雨兆年丰。家家椒酒欢声里，户户桃符霁色中。春枕方浓从卖困，社醅虽美倦治聋。从今万事俱抛掷，且作人间百岁翁。","dynasty":"宋代","title":"丙寅元日"}
{"author":"陆游","content":"茲山多异域，飞仙亦税驾。勿遣俗客来，恐妨笙鹤下。","dynasty":"宋代","title":"郭氏山林十六詠笙鹤亭"}
{"author":"陆游","content":"窗户迎新燕，阶除集乳鸦。欲知春已暮，地上亦无花。","dynasty":"宋代","title":"春晚二首其一"}
{"author":"陆游","content":"时雨及芒种，四野皆插秧。家家麦饭美，处处菱歌长。老我成惰农，永日付竹床。衰发短不栉，爱此一雨凉。庭木集奇声，架藤发幽香。莺衣湿不去，劝我持一觞。即今幸无事，际海皆农桑；野老固不穷，击壤歌虞唐。","dynasty":"宋代","title":"时雨"}
{"author":"陆游","content":"忆从南郑客成都，身健官闲一事无。分骑霜天伐狐兔，张灯雪夜掷枭卢。百忧忽堕新衰境，一笑难寻旧酒徒。投宿鱼梁溪遶屋，五更听雨拥篝炉。","dynasty":"宋代","title":"宿鱼梁驿五鼓起行有感"}
{"author":"陆游","content":"飞花如趁燕子。直度帘栊里。帐掩香云暖，金笼鹦鹉惊起。凝恨慵梳洗。妆台畔，蘸粉纤纤指。宝钗坠。才醒又困，厌厌中酒滋味。墙头柳暗，过尽一年春事。罨画高楼怕独倚。千里。孤舟何处烟水。","dynasty":"宋代","title":"隔浦莲近拍"}
{"author":"陆游","content":"冬温思雨雪，稍久已复厌；祁寒人怨咨，千载语犹验。人心自无常，天命本不僭。积阴势已极，浮云会当歛。山花红酣酣，溪水绿灩灩；短篷倘可具，与子东入剡。","dynasty":"宋代","title":"雨雪兼旬有赋"}
{"author":"陆游","content":"秋晓上莲峰，高蹑倚天青壁。谁与放翁为伴，有天坛轻策。铿然忽变赤龙飞，雷雨四山黑。谈笑做成丰岁，笑禅龛榔栗。","dynasty":"宋代","title":"好事近其十二"}
{"author":"陆游","content":"我志日已衰，诗亦无杰句，正如垂翅鹤，怅望辽海路。虽云须药物，幸未迫霜露。裂裳裹两踵，此诗亦已屡。嵯峨青城云，惨淡嶓冢树，秋风吹短裘，万里入芒屦。","dynasty":"宋代","title":"思远游"}
{"author":"陆游","content":"戢戢穿苔玳瑁簪，按行日夜待成林。养渠百尺干霄气，见我平生及物心。剩插藩篱忧玉折，豫期风雨听龙吟。明年又徙囊衣去，谁与平安报好音？","dynasty":"宋代","title":"湖上笋盛出戏作长句"}
{"author":"陆游","content":"养得山林气麤全，此怀无处不超然。日长琴弈茆檐下，岁晚江湖箬帽前。天上本令星主酒，俗间妄谓世无仙。今年茶比常年早，笑试西峰一掬泉。","dynasty":"宋代","title":"书意"}
{"author":"陆游","content":"徐行散腰膂，小憩啬精神。休养观书眼，调娱宴坐身。青毡我家旧，红粟太仓陈。温饱无余事，寒龟息自匀。","dynasty":"宋代","title":"小憩"}
{"author":"陆游","content":"今岁霜迟殊未寒，篱东乌桕叶才丹。病轻渐喜免求药，老甚难夸能据鞍。邻舍僧贫分米少，酒坊人熟督钱宽。晚来笑向儿孙说，且得无生一话团。","dynasty":"宋代","title":"即事示儿辈"}
{"author":"陆游","content":"底处人间无骇机？超遥且喜谢招麾。千年涧底孤松秀，万里天边独雁归。服气昔常憎火食，游山近已制荷衣。青城况有幽人约，会守丹炉隐翠微。","dynasty":"宋代","title":"初春书怀"}
{"author":"陆游","content":"几年不到合江园，说著当时已断魂。只有梅花知此恨，相逢月底却无言。","dynasty":"宋代","title":"梅花绝句六首其一"}
{"author":"陆游","content":"暖逼梅花烂漫开，飘零便恐付苍苔。更堪连夜风如许，似妒愁人把一杯。","dynasty":"宋代","title":"春初骤暄一夕梅尽开明日大风花落成积戏作"}
{"author":"陆游","content":"剑阁秦山不计年，却寻剡曲故依然。尽收事业渔舟里，全付光阴酒榼边。平野晓闻孤唳鹤，澄湖秋浸四垂天。九关虎豹君休问，已向人间得地仙。","dynasty":"宋代","title":"湖村秋晓"}
{"author":"陆游","content":"楚泽吴山已惯行，武夷从昔但闻名。北岩小寺长汀驿，且喜游山第一程。","dynasty":"宋代","title":"别建安"}
{"author":"陆游","content":"竹折松僵鸟雀愁，闭门我亦拥貂裘。已忘作赋游梁苑，但忆衔枚入蔡州。属国餐毡真强项，翰林煮茗自风流。明朝日暖君须记，更看青鸳玉半沟。","dynasty":"宋代","title":"雪中作"}
{"author":"陆游","content":"野堂疏豁近江皋，喜见南山秋气高。野外渐寒群木脱，草根薄暮百虫号。筑陂浚畎更相勉，伐荻劙桑敢爱劳。亦念耄荒当自佚，欲将世业付儿曹。","dynasty":"宋代","title":"村居遣兴"}
{"author":"陆游","content":"夜梦集山寺，二三佳友生。相顾惨不乐，若有千里行。在门仆整驾，临道骓嘶鸣。我友顾谓我，天寒戒晨征，迟速要当到，徐驱勿贪程；丁宁及药饵，依依有余情。邻钟忽惊觉，鸦翻窗欲明。作诗谢我友，有使频寄声。","dynasty":"宋代","title":"夜梦与宇文子友谭德称会山寺若饯予行者明日"}
{"author":"陆游","content":"翠阜围平野，朱楼压缭墙。风回半汀雁，云护一天霜。有地聊容拙，无方可疗狂。白头诗兴在，吟罢意差强。","dynasty":"宋代","title":"登拟岘"}
{"author":"陆游","content":"不嫌鸡瘦浊醪酸，草草杯盘具亦难。食指忽摇方窃喜，小儿来请赛鄱官。","dynasty":"宋代","title":"致仕後即事"}
{"author":"陆游","content":"老夫昔是青城客，酒肉淋漓岂本心。还我山家本来面，数拳春笋荐孤斟。","dynasty":"宋代","title":"假中闭户终日偶得绝句"}
{"author":"陆游","content":"客鬓新添几缕丝，山城且付一官痴。空蒙碧霭笼香岫，霮＊玄云起墨池。判牒不妨闲作草，坐衙聊得细哦诗。吏民莫怪秋来健，渐近南山射虎时。","dynasty":"宋代","title":"焚香作墨渖决讼吏皆退立一丈外戏作此诗"}
{"author":"陆游","content":"风声掠野来，澒洞如翻涛。雨声集庭木，桐叶声最豪。残暑一洗空，凛然念绨袍。秋榖已登场，欲忘终岁劳。东舍捉鹅鸭，西舍烹豚羔。篱落开寒花，房栊压小槽。贫贱何所叹，乐岁成吾高。却拾墙角檠，拂拭贺汝遭。","dynasty":"宋代","title":"秋夜风雨暴至"}
{"author":"陆游","content":"粉闇红蔫樽俎薄，不如止酒得安眠。无心已破浮生梦，有力聊轻造化权。脱发满梳真老矣，断香萦几故翛然。晚知古佛中边语，正合蒙庄内外篇。","dynasty":"宋代","title":"累日倦甚不能觞客睡起戏作"}
{"author":"陆游","content":"杜宇虽微禽，用意举世稀。念昔春盛时。天地皆芳非，杜宇默无声，不畏百鸟讥。东君将促驾，乃独号鸣悲，日夜不肯休，流血沾其衣。念言身尚存，乃使春独归！饮啄虽如昔，此身当畴依？月明抱树枝，敢忘此歔欷。虽无精卫劳，区区亦庶几。寄言天壤间，勿谓斯禽微。","dynasty":"宋代","title":"杜宇"}
{"author":"陆游","content":"倦马投孤驿，一峰青压门。萧条秋浦路，荒陋夜郎村。地瘴霜常薄，林深日易昏。百年常作客，排闷近清樽。","dynasty":"宋代","title":"梦藤驿"}
{"author":"陆游","content":"小著盐醯助滋味，微加姜桂发精神。风炉歙钵穷家活，妙诀何曾肯授人。","dynasty":"宋代","title":"食荠"}
{"author":"陆游","content":"八十老翁头似雪，柯桥送汝泪频挥。残年岂料犹强健，却向柯桥接汝归。","dynasty":"宋代","title":"子坦今秋盐官市征当满作绝句寄之"}
{"author":"陆游","content":"老病愁趋画戟门，天教高卧浣花村。山林独往杂屠钓，世界皆空谁怨恩。千卷蠹书忘岁月，一尊浊酒信乾坤。兴来倚杖清江上，断角疏钟正敛昏。","dynasty":"宋代","title":"晚兴"}
{"author":"陆游","content":"新作小溪园，牵藤迮缚门。钓船横北渚，樵路接东村。静坐依林樾，慵眠傍竹根。还家日已夕，栖雀闹黄昏。","dynasty":"宋代","title":"小园"}
{"author":"陆游","content":"欲出还中止，微阴却快晴。槛花栽尽活，笼鸟教初成。身寄江湖久，心知富贵轻。还婴吾所证，手自写庵名。","dynasty":"宋代","title":"园居"}
{"author":"陆游","content":"厌事便微疾，贪眠幸早寒。人虽笑疏嬾，天实闵衰残。韦布何曾贱，茆茨本自宽。黄花插乌帽，一醉有余欢。","dynasty":"宋代","title":"厌事"}
{"author":"陆游","content":"赋性本刚褊，直欲栖深山。晚乃稍悔悟，自恨不少宽。胡越本一家，祸福环无端。少忍万事毕，孰为热与寒。我友为我言，冠盖满长安。人人不如君，八十犹朱颜。","dynasty":"宋代","title":"读何斯举黄州秋居杂咏次其韵十首其七"}
{"author":"陆游","content":"暮雨萧萧集瓦沟，空阶点滴送清愁。何由乞得须臾睡，直到窗明滴未休。","dynasty":"宋代","title":"夜雨"}
{"author":"陆游","content":"沐罢斜簪二寸冠，断云残霭暗江干。丝丝梅子熟时雨，漠漠楝花开後寒。剩采芸香辟书蠹，旋舂麦＊续家餐。日长倦睫惟思闭，茗碗真须抵死宽。","dynasty":"宋代","title":"梅雨"}
{"author":"陆游","content":"乳窦寒犹滴，岩扉夜不扃。奇书窥鸟迹，灵药得人形。浩浩天风积，冥冥海气清。傥逢王内史，更为乞黄庭。","dynasty":"宋代","title":"寄隐士"}
{"author":"陆游","content":"久住西州似宿缘，笙歌丛里著华颠。每嗟相见多生客，却忆初来尚少年。迎马绿杨争拂帽，满街丹荔不论钱。浮生何处非羁旅，休问东吴万里船。","dynasty":"宋代","title":"江渎池醉归马上作"}
{"author":"陆游","content":"修蔓丛篁步步迷，山村东下近鱼陂。钓归恰值秋风起，棋罢常惊日景移。病叶辞枝应有恨，侯虫吟壁故知时。残年我亦悲摇落，薄暮空囊又有诗。","dynasty":"宋代","title":"秋兴"}
{"author":"陆游","content":"东家饭牛月未落，西家打稻鸡初鸣。老翁高枕葛幮里，炊饭熟时犹鼾声。","dynasty":"宋代","title":"杂兴"}
{"author":"陆游","content":"汤饼满盂肥羜香，更留余地著黄粱。解衣摩腹西窗下，莫怪人嘲作饭囊。","dynasty":"宋代","title":"早饭後戏作"}
{"author":"陆游","content":"钟残小院欲消魂，漠漠幽香伴月痕。江上人家应胜此，明朝更出小南门。","dynasty":"宋代","title":"江上散步寻梅偶得三绝句"}
{"author":"陆游","content":"江风吹微云，长空散鱼鳞。秋露洗明月，青山涌冰轮。我病适良已，欣然岸纶巾。索酒恼诸儿，哦诗惊四邻。颇觉胸次空，未叹白发新。庭菊卧残枝，奇香犹绝尘；园梅虽未花，瘦影已可人。方池湛奫沦，丑石立嶙峋。幸无千金费，亦足终吾身。乐哉何所恨，击壤从尧民。","dynasty":"宋代","title":"月夜作"}
{"author":"陆游","content":"丽谯听尽短长更，幽梦无端故不成。寒雨似从心上滴，孤灯偏向枕边明。读书有味身忘老，报国无期涕每倾。敢为衰残便虚死，誓先邻曲事春耕。","dynasty":"宋代","title":"不寐"}
{"author":"陆游","content":"独夜寒侵翠被。奈幽梦、不成还起。欲写新愁泪溅纸。忆承恩，叹余生，今至此。蔌蔌灯花坠。问此际、报人何事。咫尺长门过万里。恨君心，似危栏，难久倚。","dynasty":"宋代","title":"夜游宫（宫词）"}
{"author":"陆游","content":"风雨初经社。子规声里春光谢。最是无情，零落尽、蔷薇一架。况我今年，憔悴幽窗下。人尽怪、诗酒消声价。向药炉经卷，忘却莺窗柳榭。万事收心也。粉痕犹在香罗帕。恨月愁花，争信道、如今都罢。空忆前身，便面章台马。因自来、禁得心肠怕。纵遇歌逢酒，但说京都旧话。","dynasty":"宋代","title":"安公子"}
{"author":"陆游","content":"红桥梅市晓山横，白塔樊江春水生。花气袭人知骤暖，鹊声穿树喜新晴。坊场酒贱贫犹醉，原野泥深老亦耕。最喜先期官赋足，经年无吏叩柴荆。","dynasty":"宋代","tags":"农村，叙事，隐居，生活","title":"村居书喜"}
{"author":"陆游","content":"采得黄花作枕囊，曲屏深幌閟幽香；唤回四十三年梦，灯暗无人说断肠。","dynasty":"宋代","title":"余年二十时尝作菊枕诗颇传於人今秋偶复采菊"}
{"author":"陆游","content":"裹盐迎得小狸奴，尽护山房万卷书。惭愧家贫策勋薄，寒无毡坐食无鱼。","dynasty":"宋代","title":"赠猫"}
{"author":"陆游","content":"古寺高楼暮倚阑，野云不散白漫漫。好山遮尽君无恨，且作沧溟万里看。","dynasty":"宋代","title":"杂兴"}
{"author":"陆游","content":"我昔谒紫皇，翳凤骖虯龙。俯不见尘世，浩浩万里空。谪堕尚远游，忽到汉始封。西望接蜀道，北顾连秦中。壮哉形胜区，有此蜿蜒宫，雷霆自鼞鞳，环玦亦璁珑。石屋如建章，万户交相通。来者各有得，尽取知无从。凭高三叹息，自古几英雄？老我文字衰，挥毫看诸公。","dynasty":"宋代","title":"次韵张季长题龙洞"}
{"author":"陆游","content":"水泛轻摇楫，山行稳跨驴。朝晡半晴雨，闾里杂樵渔。野鹜浮寒浦，饥鸦集老樗。店家看坏壁，忽见昔年书。","dynasty":"宋代","title":"村店"}
{"author":"陆游","content":"春阴易成雨，客病不禁寒。又与梅花别，无因一倚栏。","dynasty":"宋代","title":"春雨"}
{"author":"陆游","content":"层台缥缈压城闉，依杖来观浩荡春。放尽樽前千里目，洗空衣上十年尘。萦回水抱中和气，平远山如酝藉人。更喜机心无复在，沙边鸥鹭亦相亲。","dynasty":"宋代","title":"登拟岘台"}
{"author":"陆游","content":"我初学诗日，但欲工藻绘。中年始少悟，渐若窥宏大。怪奇亦间出，如石漱湍濑。数仞李杜墙，常恨欠领会。元白才倚门，温李真自郐。正令笔扛鼎，亦未造三昧。诗为六艺一，岂用资狡狯？汝果欲学诗，工夫在诗外。","dynasty":"宋代","title":"示子遹"}
{"author":"陆游","content":"世事真成风马牛，细思愈觉此生浮。旧交散後知心少，行路难来出户愁。气节陵夷谁独立，文章衰坏正横流。鲁中狂士今安有？泪尽朱云草满丘。","dynasty":"宋代","title":"有所感"}
{"author":"陆游","content":"组绣纷纷衒女工，诗家於此欲途穷。语君白日飞升法，正在焚香听雨中。","dynasty":"宋代","title":"即事"}
{"author":"陆游","content":"澹月微霜夜漏徂，披裘不睡附寒炉。清笳嫋嫋已三弄，残火荧荧才一铢。报国无期心欲折，读书自力眼将枯。麴生作态年来甚，不受闲人折简呼。","dynasty":"宋代","title":"夜坐求酒已尽喟然有赋"}
{"author":"陆游","content":"三吴气候异，开岁固多雨。今年已暮春，霁日仅可数。寒气薄腠理，沉痛结心膂。遣奴买药物，日夜事炮煮。端居情恶怀，欲出泥淖阻，安得平生欢，驾言问良苦？","dynasty":"宋代","title":"杂兴"}
{"author":"陆游","content":"春与人俱老，花随梦已空。游蜂黏落蕊，轻燕接飞虫。桑悴知蚕起，牲肥赛麦丰。为农当自力，相戒勿匆匆。","dynasty":"宋代","title":"初夏书感"}
{"author":"陆游","content":"沧波极目江乡恨，衰草连天塞路愁。三十年间行万里，不论南北怯登楼。","dynasty":"宋代","title":"秋晚思梁益旧游"}
{"author":"陆游","content":"放翁老手竟超然，俗子何由与作缘？百榼旧曾夸席地，一窗今复幻壶天。梦回橙在屏风曲，雨霁梅迎拄杖前。吾忧吾庐得安卧，笑人思颍忆平泉。","dynasty":"宋代","title":"书室明暖终日婆娑其间倦则扶杖至小园戏作长"}
{"author":"陆游","content":"散朴浇淳万事新，腐儒空有涕沾巾。唐虞不是终难致，自欠皋夔一辈人。","dynasty":"宋代","title":"龟堂杂兴十首其十"}
{"author":"陆游","content":"江上秋风芦荻声，鱼虾日日厌煎烹。病来作意停鲜食，留得青钱买放生。","dynasty":"宋代","title":"病思"}
{"author":"陆游","content":"杳杳霜钟十里声，娟娟江月半窗明。陈编欲绝犹堪读，微火相依更有情。九曲烟云新散吏，百年铅椠老诸生。颓然待旦君无笑，尚胜闻鸡赋早行。","dynasty":"宋代","title":"夜坐"}
{"author":"陆游","content":"山如嵩少三十六，水似邛郲九折途。我老正须闲处著，白云一半肯分无？","dynasty":"宋代","title":"寄题朱元晦武夷精舍"}
{"author":"陆游","content":"判无神药斸清冥，放贮那憎海物腥。满贮醇醪渍黄甲，密封小瓮饷红丁。从来一饱忘南北，此去千锺任醉醒。添雪更知凭茗碗，山童敲臼隔窗听。","dynasty":"宋代","title":"偶得海错侑酒戏作"}
{"author":"陆游","content":"红藤拄杖独相羊，路绕东村小岭傍。水落枯萍黏蟹椵，云开寒日上鱼梁。洛阳二顷言良是，光范三书计本狂。历尽危机识天意，要令闲健返耕桑。","dynasty":"宋代","title":"冬晴闲步东村由故塘还舍作二首其二"}
{"author":"陆游","content":"少日沉迷汗简青，如今毁誉两冥冥。书生弄笔如何信，只合花前醉不醒。","dynasty":"宋代","title":"醉吟"}
{"author":"陆游","content":"虎豹生憎上九关，诸公衮衮遂难攀。面颜已老尘埃里，精力虚捐薄领间。束带敢言趋玉陛，横戈犹忆戍天山。新春自笑摧颓甚，鼓吹东风拜胙还。","dynasty":"宋代","title":"十二月二十七日祭风师归道中作"}
{"author":"陆游","content":"柳色初深燕子回，猩红千点海棠开。鮆鱼莼菜随宜具，也是花前一醉来。","dynasty":"宋代","title":"花下小酌"}
{"author":"陆游","content":"久住西州似宿缘，笙歌丛里著华颠。每嗟相见多生客，却忆初来尚少年。迎马绿杨争拂帽，满街丹荔不论钱。浮生何处非羁旅，休问东吴万里船。","dynasty":"宋代","title":"江渎池醉归马上作"}
{"author":"陆游","content":"小小盆池不畜鱼，题诗聊记破苔初。未听两部鼓吹乐，且看一编科斗书。","dynasty":"宋代","title":"作盆池养科斗数十戏作"}
{"author":"陆游","content":"富贵不可为，祸机发须臾。贫贱不可为，饥寒死路衢。我亦贫贱者，死期幸少纾。春雨两耕犊，西畴破烟芜。秋风一钓舟，南浦宿菰蒲。辛勤异退之，亦复有屋庐。堂北凿明窗，可以陈琴书。文章不传世，自适亦有馀。","dynasty":"宋代","title":"书幸二首其一"}
{"author":"陆游","content":"思蜀寸心折，归吴双鬓衰。今年脱虎口，昨夜梦蟆颐。死隔平时友，愁吟别後诗。江山应好在，谁记踏青期？","dynasty":"宋代","title":"思蜀"}
{"author":"陆游","content":"骄气年来痛自锄，似能略契度关书。神光出眦夜穿帐，胎发满头晨映梳。吾道元知非土苴，此身那可付丘墟？岷山幸有丹炉在，青壁何时共结庐？","dynasty":"宋代","title":"新岁颇健寄青城故人"}
{"author":"陆游","content":"三年流落巴山道，破尽青衫尘满帽。身如西瀼渡头云，愁抵瞿塘关上草。春盘春酒年年好，试戴银旛判醉倒。今朝一岁大家添，不是人间偏我老。","dynasty":"宋代","tags":"抒情，愤懑，忧国","title":"木兰花·立春日作"}
{"author":"陆游","content":"林虑灵壁名宇宙，震泽舂陵稍居後。翟公黄鹤得数峰，对客掀髯诧奇秀。我行新滩见益奇，千岩万窦雷雨垂。古来岂无好事者，根株盘踞不可移。侍郎筑堂聚众石，坐卧对之旰忘食。千金博取直易尔，要是尤物归精识。君不见牛奇章与李卫公，一生冰炭不相容；门前冠盖各分党，惟有爱石心则同。崎岖宦路多危机，凛然石友人间稀。它时样棹华亭岸，更看全窠买鹤归。","dynasty":"宋代","title":"寄题李季章侍郎石林堂"}
{"author":"陆游","content":"春深农家耕未足，原头叱叱两黄犊，泥融无块水初浑，雨细有痕秧正绿。绿秧分时风日美，时平未有差科起，买花西舍喜成婚，持酒东邻贺生子。谁言农家不入时，小姑画得城中眉，一双素手无人识，空村相唤看缫丝。农家农家乐复乐，不比市朝争夺恶。宦游所得真几何，我已三年废东作。","dynasty":"宋代","title":"岳池农家"}
{"author":"陆游","content":"东山石上茶，鹰爪初脱韝，雪落红丝磑，香动银毫瓯。爽如闻至言，余味终日留，不知叶家白，亦复有此不？","dynasty":"宋代","title":"村舍杂书"}
{"author":"陆游","content":"锦城花絮送吴船，屈指东归又几年。群玉峰头身老矣。百花潭上梦依然。青衫尚记称狂客，白发宁知作老僊？所恨酒肠非复昔，闲游空负杖头钱。","dynasty":"宋代","title":"直舍独坐思成都"}
{"author":"陆游","content":"造物无情岂我私，从来不使堕危机。青云路近常排去，白浪堆高亦脱归。残稿尚存空自许，故人略尽欲谁依？新春雪暗山村路，且复焚香独掩扉。","dynasty":"宋代","title":"雨雪久无来客亦不能出作长句排闷"}
{"author":"陆游","content":"萧条风雨又经旬，病卧真成不觌邻。跨马难酬四方志，耽书空尽百年身。碧花引蔓缘疏竹，黄雀呼群啄破囷。君见此时风味否，肯辞人笑橐装贫？","dynasty":"宋代","title":"病卧"}
{"author":"陆游","content":"浩歌曳杖出柴扉，不管三更露湿衣。拟看林梢残月上，偶逢浦口断云归。惊鸿脱网寒相倚，饥鹘思巢夜亦飞。却掩北窗谁晤语，聊凭香碗洗尘鞿。","dynasty":"宋代","title":"夜半读书罢出门徙倚久之归赋长句"}
{"author":"陆游","content":"禀赋本不强，四十已遽衰，药裹不离手，对酒盘无梨。岂料今八十，白间犹黑丝，咀嚼虽小艰，幸未如牛?。昔虽学养生，所遇少硕师，金丹既茫昧，鸾鹤安可期？惟有庖丁篇，可信端不疑。爱身过拱璧，奉以无缺亏。孽不患天作，戚惟忧自诒。挛躄岂不苦，害犹在四支；二竖伏膏肓，良医所不治。衣巾视寒燠，饮食节饱饥，虎兕虽在傍，牙爪何由施？老人不妄语，聊赋养生诗。","dynasty":"宋代","title":"养生"}
{"author":"陆游","content":"欲舆梅为友，常忧不称渠。从今断火食，饮水读僊书。","dynasty":"宋代","title":"梅花"}
{"author":"陆游","content":"颭颭荷离水，翩翩燕出巢。苔添雨後晕，笋放露中梢。世路千重浪，生涯一把茅。款门僧亦绝，无句链推敲。","dynasty":"宋代","title":"四月二十三日作"}
{"author":"陆游","content":"东归剡曲只三程，旅泊还如万里行。灯影动摇风不定，船声鼞鞳浪初生。曳裾非复白头事，瞑目那求青史名。归去若为消暮境，一蓑烟雨学春耕。","dynasty":"宋代","title":"宿渔浦"}
{"author":"陆游","content":"春风射雉苑城旁，走马远来入醉乡。夜暖酒波摇烛焰，舞回妆粉铄花光。浮生一笑常难必，此乐它年未易忘。莫作五陵豪侠看，奚奴归路有诗囊。","dynasty":"宋代","title":"芳华楼夜饮"}
{"author":"陆游","content":"郊居本宴如，触事自多感。况当摇落时，云重天惨惨。路穷非通途，地偏无远览。残芜连古道，槁叶满幽坎。老来厌了了，万事付黮闇。地炉炽生柴，唤客烹荠糁。","dynasty":"宋代","title":"郊居"}
{"author":"陆游","content":"鹤羡清臞鸥羡闲，衡门正在水云间。无求尚恨时赊酒，有癖应缘酷爱山。细绕坡头行荦角，别分泉脉听淙潺。三更不睡看江月，恐有高人夜叩关。","dynasty":"宋代","title":"闲中自咏"}
{"author":"陆游","content":"兀兀心非睡，惺惺口不言。齿津生颊舌，鼻息撼墙垣。书媿儿童问，年叨里巷尊。贫家有喜事，黍酒带醅浑。","dynasty":"宋代","title":"兀兀"}
{"author":"陆游","content":"秋气萧萧暑已归，晚云更送雨霏微。床收珍簟敷菅席，笥叠纤絺换熟衣。遣醉纵横驰笔阵，乘闲谈笑解棋围。出门未免流年叹，又见湖边木叶飞。","dynasty":"宋代","title":"秋雨益凉写兴"}
{"author":"陆游","content":"酒量愁翻减，诗声老转低。日高羹马齿，霜冷驾鸡栖。已判功名迕，宁论簿领迷。赖无权入手，软弱实如泥。","dynasty":"宋代","title":"遣兴"}
{"author":"陆游","content":"鸡鸣原前风折树，夜到双流雨如注。桦皮湿透点不明，旋设篝炉燎衣裤。重城回首一梦散，锦障毡车渺无处。新声犹傍耳边来，残酒半随风力去。飞觞纵饮亦何乐，愦愦不堪长闭户。丈夫要为国平胡，俗子岂识吾所寓。","dynasty":"宋代","title":"夜宿二江驿"}
{"author":"陆游","content":"我生本江湖，岁月不可算。采药游名山，所历颇萧散。一逢巢居翁，见谓於我馆，酌泉啖松柏，每得造膝款。行道不自力，残发日已短。海山故不远，谪限何时满？","dynasty":"宋代","title":"读王摩诘诗爱其散发晚未簪道书行尚把之句因"}
{"author":"陆游","content":"白首躬耕遇洊饥，江南自笑欲畴依？凌烟勋业无人许，濯锦园林有梦归。心似游僧思远适，身如败将陷重围。客来强欲相宽释，每说人生七十稀。","dynasty":"宋代","title":"思蜀"}
{"author":"陆游","content":"茶杯得之久，石砚日在前，一朝忽坠地，质毁不复全。附著以胶漆，入用更可怜。杯犹奉饮啜，砚不废磨研。向使遂破碎，亦当归之天。动心则不可，此物何足捐。","dynasty":"宋代","title":"二毁"}
{"author":"陆游","content":"幽居人迹稀，柴扉昼常掩。小池清见底，疏雨时数点。蝉嘒秋未衰，花房暮先敛。老大固多伤，年华还冉冉。","dynasty":"宋代","title":"幽居"}
{"author":"陆游","content":"身寄人间世，心常古镜如。唤醒狂蝶梦，扫尽老狐书。年出乡闾石，贫过仕宦初。村村是桃李，岂独爱吾庐。","dynasty":"宋代","title":"自喜"}
{"author":"陆游","content":"薏实炊明珠，苦笋馔白玉。轮囷斸区芋，芳辛采山蔌。山深少盐酪，淡薄至味足。往往八十翁，登山逐奔鹿。可怜城南杜，零落依涧曲。面余作诗瘦，趋拜尚不俗。病夫益倦游，颇愿老穷谷。是家吾所慕，食菜如食肉。时能唤邻里，小瓮酒新漉。何必怀故乡，下箸厌雁鹜。","dynasty":"宋代","title":"野饭"}
{"author":"陆游","content":"有越踰千载，何人不宦游？向来惟一范，真足壮吾州。高躅今谁继，先生独再留。豋堂吊兴废，想像气横秋。","dynasty":"宋代","title":"送王龟龄著作赴会稽大宗丞"}
{"author":"陆游","content":"凄凄重凄凄，恻恻复恻恻，我媿思旷傍，人谁子思侧？兴邦在人材，岩穴当物色。如何清庙器，老死山南北！小儒虽微陋，一饭亦忧国；岂无一得愚，欲献惧非职。","dynasty":"宋代","title":"凄凄行"}
{"author":"陆游","content":"黄尘赤日汗沾裾，竹里煎茶喜有馀。堪笑放翁穷意巧，就君池馆读君书。","dynasty":"宋代","title":"致爽轩"}
{"author":"陆游","content":"紫葚狼藉桑林下，石榴一枝红可把。江村夏浅暑犹薄，农事方兴人满野。连云麦熟新食面，小裹荷香初卖鮓。苹洲蓬艇疾如鸟，沙路芒鞋健如马。君看早朝尘扑面，岂胜春耕泥没踝。为农世世乐有余，寄语儿曹勿轻舍。","dynasty":"宋代","title":"江村初夏"}
{"author":"陆游","content":"晓入翠围寺，拥门千万峰。山空鸟自命，林茂鹿相从。嫋嫋风中筰，昏昏云外钟。将归兴未尽，清啸倚长松。","dynasty":"宋代","title":"翠围院"}
{"author":"陆游","content":"积两初收晓寒重，野人忽作清都梦。宫墙柳色绿如染，仰视修门岌飞动。元章久已葬岷山，安得翩翩并驰鞚？春光如昔交旧少，肺肝欲写谁堪共？颇闻天阍有疑事，通明殿下方佥议。约君切勿负初心，天上人间均一是。","dynasty":"宋代","title":"清都行"}
{"author":"陆游","content":"玻瓈春作江水清，紫玉箫如雏凤鸣。漏声不闻看灺烛，侠气未减欺飞觥。单车万里信有数，二年三过宁忘情。钗头玉茗妙天下，琼花一树真虚名。酒酣忽作檀公策，间道绝出东关城。清歌未断去已远，回首楼堞空峥嵘。貂裘狐帽醉走马，陌上应有行人惊。径投野寺睡正美，鱼鼓忽报江天明。","dynasty":"宋代","title":"眉州郡燕大醉中间道驰出城宿石佛院"}
{"author":"陆游","content":"秋暑侵人气力微，烧香高枕掩斋扉。弄姿野蘤晴犹敛，作态江云晚未归。身外极知皆梦事，世间随处有危机。故山松菊今何似，晚矣渊明悟昨非。","dynasty":"宋代","title":"昼卧"}
{"author":"陆游","content":"结客追游亦乐哉，城南城北古池台。香生赭汗连钱马，光溢金船拨雪醅。难觅长绳縻日住，且凭羯鼓唤花开。一春政使浑无事，醉到清明得几回。","dynasty":"宋代","title":"芳华楼夜饮二首其二"}
{"author":"陆游","content":"野水如天远，渔舟似叶轻。飕飕风渐冷，淡淡月初生。沙际樵苏路，篱间语笑声。还家已薄暮，灯火照柴荆。","dynasty":"宋代","title":"泛舟至东村"}
{"author":"陆游","content":"镜湖四月正清和，白塔红桥小艇过。梅雨晴时插秧鼓，苹风生处采菱歌。沉迷簿领吟哦少，淹泊蛮荒感慨多。谁谓吾庐六千里，眼中历历见渔蓑。","dynasty":"宋代","title":"初夏怀故山"}
{"author":"陆游","content":"吴蜀相望万里程，征鞍忽报近湓城。角巾已入三更梦，老眼先增十倍明。告至遍为亲旧问，劳还深媿里闾情。追思二纪暌离事，喜极翻成涕泗横。","dynasty":"宋代","title":"庚申十二月二十一日西和州健步持子布书报已"}
{"author":"陆游","content":"萧散湖山路，天教脱絷羁。蝉声入古寺，马影度荒陂。樵唱时倾耳，僧谈亦解颐。偏门灯火闹，不敢恨归迟。","dynasty":"宋代","title":"游山四首其一"}
{"author":"陆游","content":"曩岁读隐书，妄意慕陶葛，芝房及乳石，日夜躬采掇。飞举固未能，死籍或可脱。那知事大谬，发齿将秃豁。神僊岂弃汝，正坐自迂阔。余年尚努力，勿待烛见跋。","dynasty":"宋代","title":"自勉"}
{"author":"陆游","content":"岁暮风霜惨，村深草棘稠。力衰行每蹇，衣薄鼻多鼽。久矣当长往，悠然尚小留。儿童报炊熟，得饱且忘忧。","dynasty":"宋代","title":"岁暮"}
{"author":"陆游","content":"石帆山下乐谁如？八尺轻舠万顷湖。能酿人家分小榼，爱棋道士寄新图。条枚积地树鸡栅，沟港接筒浇芋区。父子还家更何事，断编灯下讲唐虞。","dynasty":"宋代","title":"村居"}
{"author":"陆游","content":"误长仙蓬不满年，恩容归老白云边。草枯病马停朝秣，水冷鳏鱼废夜眠。混俗岂须名赫赫，耐嘲唯可腹便便。柯桥梅市花俱好，且典春衣醉放颠。","dynasty":"宋代","title":"舟中作"}
{"author":"陆游","content":"风急斜吹帽，泥深乱溅衣。杜门常畏骂，访客却空归。老马举蹄嬾，枯槐无叶飞。驰驱几时了，散发忆苔矶。","dynasty":"宋代","title":"访客不遇"}
{"author":"陆游","content":"一雨三日水抹堤，南村北村云凄凄。天公约束龙反穴，不忍嘉谷沈涂泥。日光清薄潦未缩，起视又叹行云西。初才淅沥洒窗户，俄已湍泻鸣沟溪。丰凶相乘若翻手，振救小缓辄噬脐。穷阎腐儒不预此，且收芋栗宽儿啼。","dynasty":"宋代","title":"後一日复雨"}
{"author":"陆游","content":"水复山重客到稀，文房四士独相依。黄金那得与齐价，白首自应同告归。韫玉面凹观墨聚，浣花理腻觉豪飞。兴阑却欲烧香睡，闲听松声昼掩扉。","dynasty":"宋代","title":"闲居无客所与度日笔砚纸墨而已戏作长句"}
{"author":"陆游","content":"岁月推迁万事非，放翁可笑白头痴。此生竟出古人下，有志尚如年少时。僻学固应知者少，长歌莫问和予谁。自嘲自解君毋怪，老大从人百不宜。","dynasty":"宋代","title":"自嘲"}
{"author":"陆游","content":"放翁潦倒鬓成丝，也把花前酒一卮。何限人间堪恨事，黄柑丹荔不同时。","dynasty":"宋代","title":"南窗擘黄柑独酌有感"}
{"author":"陆游","content":"一身逋负愁赊酒，满眼关山悔上楼。子细推来惟合睡，五更风雨已如秋。","dynasty":"宋代","title":"杂兴六首"}
{"author":"陆游","content":"乌衣兄弟集，我亦据胡床。晚菊数枝在，小园幽兴长。霜清桑落熟，汤嫩雨前香。草草虽堪笑，他年未易忘。","dynasty":"宋代","title":"子遹为其长兄置酒予亦与焉作五字示之"}
{"author":"陆游","content":"上天何苍苍，四序浩旋斡。异哉今年热，炊鬻不可活。夜分睡复起，摇箑腕欲脱。强登城西楼，月露渺空阔。凭栏弄清影，凉颸入蕉葛。湿萤沾草根，惊鹘起木末。亦知难久留，襟袍资一豁。人事迭废兴，天理交予夺。羲和不停驭，去若弦上筈。此热曾当衰，岁晚备裘褐。","dynasty":"宋代","title":"夜登城楼"}
{"author":"陆游","content":"南望武昌山，北望齐安城。楚江万顷绿，著我画舫横。云帆不须挂，鼍鼓不须鸣，淡然隐曲几，山水相逢迎。疏雨漏薄日，非阴亦非晴。晚泊巴河市，小陌闻屐声。紫髯刑马地，一怒江汉清。中原今何如？感我白发生。","dynasty":"宋代","title":"发黄州泊巴河游马祈寺"}
{"author":"陆游","content":"舂得香粳摘绿葵，县符急急不容炊。君王日御金华殿，谁诵周家七月诗。","dynasty":"宋代","title":"邻曲有未饭被追入郭者悯然有作"}
{"author":"陆游","content":"舍北有渔矶，下临清溪流，柳阴出朱桥，莲浦横兰舟。蓴丝二三亩，采掇供晨羞；鱼虾虽琐细，亦足赡吾州。人生常如此，安用万户侯？绿蓑幸可买，金印非所求。","dynasty":"宋代","title":"读苏叔党汝州北山杂诗次其韵"}
{"author":"陆游","content":"有客南山至，相携饭野亭。倾篮鱼白白，出笼菜青青。米滑溪舂碓，碚浑草塞瓶。从今同保社，日醉不须醒。","dynasty":"宋代","title":"有客"}
{"author":"陆游","content":"行年垂九十，举世少辈行。敢言分非病，要是老益壮。平时嬾书疏，有答未始倡。张卿独所敬，夙昔推直谅。迹虽隔吴蜀，相忆每惨怆。使者交道中，万里问亡恙。忽焉奉赴告，斯文岂将丧？腰经不抚棺，执绋不会葬，送子岷山下，想见车百两，我徒哭寝门，泪尽气塞吭。年虽不耄期，仕谁不将相？神明司祸福，于职岂亦旷。霜风九月初，凭高极西望，江原在何许，安得铲叠嶂？","dynasty":"宋代","title":"登山西望有怀季长"}
{"author":"陆游","content":"鸟化双凫杖化龙，云山回首不知重。药园夜啸丹台月，酒市秋听紫阁钟。岂但烟霄随步武，故应冰雪换形容。小童开户惊奇事，野鹤来巢砌下松。","dynasty":"宋代","title":"道室杂咏"}
{"author":"陆游","content":"小桥只在槿篱东，沟水穿篱曲折通。烟雨空蒙最堪乐，从教打湿败天公。","dynasty":"宋代","title":"蔬圃绝句"}
{"author":"陆游","content":"庭院萧条秋意深，铜炉一炷海南沉。幽人听尽芭蕉雨，独与青灯话此心。","dynasty":"宋代","title":"雨夜"}
{"author":"陆游","content":"老伶头已白，相识不论年。时出随童稚，犹能习管弦。烟林梅市路，风幔放翁船。余酒堪同醉，君无惜醉眠。","dynasty":"宋代","title":"老伶"}
{"author":"陆游","content":"乌纱白葛一枝筇，罨画池边溯晚风。云叶初生高树外，雨声已到乱荷中。凭阑顿觉氛埃远，回首方知暑毒空。阅世万端惟小忍，何人更事似衰翁。","dynasty":"宋代","title":"池上晚雨"}
{"author":"陆游","content":"不学空门不学仙，清樽随处且陶然。人情正可付一笑，生世元知无百年。白首难陪东合客，清风自足北窗眠。归耕只要无人问，安用文章海内传。","dynasty":"宋代","title":"醉题"}
{"author":"陆游","content":"月晕知将雨，风声报近秋。暗廊行熠燿，深树啸鸺鶹。老幸传家事，狂犹为国忧。相齐虽已矣，且复饭吾牛。","dynasty":"宋代","title":"夜赋"}
{"author":"陆游","content":"霜晴忽念到江干，小蹇羸童路已乾。骨相岂能当富贵？鬓毛聊喜耐悲欢。客途冬暖衣裘薄，村市年丰酒醆宽。残腊即今无十日，剩求芹蓼助春盘。","dynasty":"宋代","title":"江干"}
{"author":"陆游","content":"十年不踏东山路，今日重为放浪行。老矣判无黄鹄举，归哉惟有白鸥盟。新秧刺水农家乐，修竹环溪客眼明。已驾巾车仍小驻，绿萝亭下听莺声。","dynasty":"宋代","title":"峡州东山"}
{"author":"陆游","content":"束发初学诗，妄意薄风雅。中年困忧患，聊欲希屈贾。宁知竟卤莽，所得才土苴；入海殊未深，珠玑不盈把。老来似少进，遇兴颇倾泻；犹能起後生，黄河吞钜野！","dynasty":"宋代","title":"入秋游山赋诗略无阙日戏作五字七首识之以野"}
{"author":"陆游","content":"双鬓成丝高颊颧，晓窗临镜意茫然。朱颜岂是一朝去，暗铄潜消五十年！","dynasty":"宋代","title":"晨起对镜"}
{"author":"陆游","content":"芳树参差叶已成，园林随处听莺声。游人正乐还兴叹，造物无心却有情。糁径落红犹可藉，涨溪分绿已堪耕。兰亭禹庙年年好，剩伴乡邻醉太平。","dynasty":"宋代","title":"春晴出游"}
{"author":"陆游","content":"晡时理舟橶，甲夜泊钱清。齑饼依然美，渔灯特地明。酒旗阑道出，风浪拍船鸣。未说乡闾喜，江山亦有情。","dynasty":"宋代","title":"宿北钱清"}
{"author":"陆游","content":"乱插山花篢子红，蛮歌相和瀼西东。忽然四散不知处，踏月扪萝归峒中。","dynasty":"宋代","title":"三峡歌"}
{"author":"陆游","content":"白首还山不自存，天书四降海边村。惭非故将前侯比，误辱优贤养老恩。龟寿自应能食气，鹤归那得更乘轩。从今再草公车奏，惟有挂冠神武门。","dynasty":"宋代","title":"祠禄满不敢复请作口号"}
{"author":"陆游","content":"禹巡吾国三千岁，陈迹销沉渺莽中。岂独江山无定主，苔矶知换几渔翁？","dynasty":"宋代","title":"秋晚杂兴"}
{"author":"陆游","content":"零落残碑草棘中，北邙萧瑟又秋风。旧时忆在鵷行里，几见宣麻拜相公。","dynasty":"宋代","title":"赠道友"}
{"author":"陆游","content":"雨暗迷行路，溪深没旧痕。汪汪牛湩白，盎盎酒醅浑。暖浸千畦稻，横通十里村。群蛙更堪笑，鼓吹闹黄昏。","dynasty":"宋代","title":"梅雨陂泽皆满"}
{"author":"陆游","content":"镜里萧萧白发新，默思旧事似前身。齿残对客豁可耻，臂弱学书肥失真。渐觉文辞乖律吕，岂惟议论少精神。平生师友凋零尽，鼻垩挥斤未有人。","dynasty":"宋代","title":"叹老"}
{"author":"陆游","content":"吏部仪曹体不同，拾遗供奉各家风。未言看到无同处，看得同时已有功。","dynasty":"宋代","title":"与儿辈论李杜韩柳文章偶成"}
{"author":"陆游","content":"种药为生业，弹琴悦性灵。中宵煮白石，平旦诵黄庭。茶熟眠初起，儿扶酒半醒。意行无定处，猿鸟共忘形。","dynasty":"宋代","title":"山家"}
{"author":"陆游","content":"八十未满七十余，山巅水涯一丈夫。长鸣未免似野鹤，生意欲尽如枯株。临安宫阙经营初，银鞍日日醉西湖。不须细数旧酒徒，当时儿童今亦无！","dynasty":"宋代","title":"老叹"}
{"author":"陆游","content":"家业贫原宪，年龄老伏生。但悲鸾独舞，那羡雁能鸣。酿酒秋常醉，驱牛夜亦耕。此身当自贵，勿用作投琼。","dynasty":"宋代","title":"杂赋"}
{"author":"陆游","content":"飞观危栏缥缈中，聊将醉眼送归鸿。一生未售屠龙技，万里犹思汗马功。王衍诸人宁足责，姜维竖子自应穷。他年吊古凭高处，想见清伊照碧嵩。","dynasty":"宋代","title":"登千峰榭"}
{"author":"陆游","content":"昨夜凝霜皎如月，碧瓦鳞鳞冻将裂；今夜明月却如霜，竹影横窗更清绝。造物有意娱诗人，供与诗材次第新。饥鸿病鹤自无寐，山穷水绝谁为邻？西村梅花消息动，唧唧寒醅渐鸣瓮。尽将醉帽插幽香，此生莫作长安梦。","dynasty":"宋代","title":"冬夜吟"}
{"author":"陆游","content":"朱颜不老画中人，绿酒追欢梦里身。堪笑三山衰病叟，闭门寂寂过新春。","dynasty":"宋代","title":"癸丑正月二日"}
{"author":"陆游","content":"倦客平生行处，坠鞭京洛，解佩潇湘。此夕何年，来赋宋玉高唐。绣帘开、香尘乍起，莲步稳、银烛分行。暗端相。燕羞莺妒，蝶绕蜂忙。难忘。芳樽频劝，峭寒新退，玉漏犹长。几许幽情，只愁歌罢月侵廊。欲归时、司空笑问，微近处、丞相嗔狂。断人肠。假饶相送，上马何妨。","dynasty":"宋代","title":"玉胡蝶（王忠州家席上作）"}
{"author":"陆游","content":"阅邯郸梦境，叹绿鬓、早霜侵。奈华岳烧丹，青溪看鹤，尚负初心。年来向浊世里，悟真诠秘诀绝幽深。养就金芝九畹，种成琪树千林。星坛夜学步虚吟。露冷透瑶簪。对翠凤披云，青鸾逆月，宫阙萧森。琅函一封奏罢，自钧天帝所有知音。却过蓬壶啸傲，世间岁月骎骎。","dynasty":"宋代","title":"木兰花慢（夜登青城山玉华楼）"}
{"author":"陆游","content":"角残钟晚关山路，行人乍依孤店。塞月征尘，鞭丝帽影，常把流年虚占。藏鸦柳暗。叹轻负莺花，谩劳书剑。事往关情，悄然频动壮游念。孤怀谁与强遣。市垆沽酒，酒薄怎当愁酽。倚瑟妍词，调铅妙笔，那写柔情芳艳。征途自厌。况烟敛芜痕，雨稀萍点。最是眠时，枕寒门半掩。","dynasty":"宋代","title":"齐天乐（左绵道中）"}
{"author":"陆游","content":"客中随处闲消闷，来寻啸台龙岫。路敛春泥，山开翠雾，行乐年年依旧。天工妙手。放轻绿萱牙，淡黄杨柳。笑问东君，为人能染鬓丝否。西州催去近也，帽檐风软，且看市楼沽酒。宛转巴歌，凄凉塞管，携客何妨频奏。征尘暗袖。漫禁得梅花，伴人疏瘦。几日东归，画船平放溜。","dynasty":"宋代","title":"齐天乐（三荣人日游龙洞作）"}
{"author":"陆游","content":"锦里繁华。环宫故邸，叠萼奇花。俊客妖姬，争飞金勒，齐驻香车。何须幕障帏遮。宝杯浸、红云瑞霞。银烛光中，清歌声里，休恨天涯。","dynasty":"宋代","title":"柳梢青（故蜀燕王宫海棠之盛，为成都第一，今属张氏）"}
{"author":"陆游","content":"山村水馆参差路。感＿游、正似残春风絮。掠地穿帘，知是竟归何处。镜里新霜空自悯，问几时、鸾台鳌署。迟暮。谩凭高怀远，书空独语。自古。儒冠多误。悔当年、早不扁舟归去。醉下白苹洲，看夕阳鸥鹭。菰菜鲈鱼都弃了，只换得、青衫尘土。休顾。早收身江上，一蓑烟雨。","dynasty":"宋代","title":"真珠帘"}
{"author":"陆游","content":"檐角楠阴转日，楼前荔子吹花。鹧鸪声里霜天晚，叠鼓已催衙。乡梦时来枕上，京书不到天涯。邦人讼少文移省，闲院自煎茶。","dynasty":"宋代","title":"乌夜啼（八之二）"}
{"author":"陆游","content":"薏实炊明珠，苦笋馔白玉。轮囷斸区芋，芳辛采山蔌。山深少盐酪，淡薄至味足。往往八十翁，登山逐奔鹿。可怜城南杜，零落依涧曲。面余作诗瘦，趋拜尚不俗。病夫益倦游，颇愿老穷谷。是家吾所慕，食菜如食肉。时能唤邻里，小瓮酒新漉。何必怀故乡，下箸厌雁鹜。","dynasty":"宋代","title":"野饭"}
{"author":"陆游","content":"衰翁卯饮易上面，泽国春寒偏著人。下榻一杯还就枕，不嫌鼾睡聒比邻。","dynasty":"宋代","title":"晨起复睡"}
{"author":"陆游","content":"故箧开缄一怆情，断缣残幅尚知名。翩翩戏鹊如相语，汹汹惊涛觉有声。柳暗正当烟未歛，花穠仍值雨初晴。百年手泽存无几，虫蠹尘侵秖涕横。","dynasty":"宋代","title":"曝旧画"}
{"author":"陆游","content":"晴山滴翠水挼蓝。聚散渔舟两复三。横埭北，断桥南。侧起船篷便作帆。","dynasty":"宋代","title":"朝中措"}
{"author":"陆游","content":"面裂愁出门，指直但藏袖，谁云三峡热，有此凛冽候。殷勤愧雪片，飞舞为我寿。方惊四山积，已见万瓦覆，岂惟寒到骨，遂觉疾在腠。地炉炽薪炭，噤坐连昏昼。梅花真强项，不肯落春後。俗人爱桃李，苦道太疏瘦。清芬终见赏，此事非速售。已矣吾何言，高枕听檐溜。","dynasty":"宋代","title":"雪中卧病在告戏作"}
{"author":"陆游","content":"五更颠风吹急雨，倒海翻江洗残暑。白浪如山泼入船，家人惊怖篙师舞。此行十日苦滞留，我亦芦丛厌鸣橹。书生快意轻性命，十丈蒲帆百夫举。星驰电骛三百里，坡陇联翩杂平楚。船头风浪声愈厉，助以长笛挝鼍鼓。岂惟澎湃震山岳，直恐澒洞连后土。起看草木尽南靡，水鸟号鸣集洲渚。稽首龙公谢风伯，区区未祷烦神许。应知老去负壮心，戏遣穷途出豪语。","dynasty":"宋代","title":"夜宿阳山矶将晓大雨北风甚劲俄顷行三百馀里遂抵雁翅浦"}
{"author":"陆游","content":"嗟哉黄鸦一何陋！性喜隐翳藏荒囿。烟深翅重飞不起，鸣声谷谷知雨候。夜与妖鵩群，又似恶白昼。羽毛不足辱弹射，滋味不足登俎豆。捕之既无用，鬻之又不售。譬之人以支离而全，木以拥肿而寿。若予者智不能知农圃，学不能举孝秀，名不哗世，动得嘲诟，是亦天下不材之尤，尚何议乎汝後！","dynasty":"宋代","title":"黄鸦吟"}
{"author":"陆游","content":"新绿成阴小雨时，幅巾萧散与闲宜。燕归赴诉经年别，莺晚分疏出谷迟。晓枕呼儿投宿酒，暮窗留客算残棋。翛然此意风麈表，正恐羲皇未必知。","dynasty":"宋代","title":"春晚"}
{"author":"陆游","content":"勿笑山翁病满躯，胸中侠气未全无。双瞳遇醉犹如电，五木随呼尽作卢。代北胡儿富羊马，江南奇士出菰芦。何由亲奉平戎诏，蹴踏关中建帝都？","dynasty":"宋代","title":"醉题"}
{"author":"陆游","content":"地炉微火伴寒灰，垂野江云暝不开。欲睡手中书自堕，半酣窗外雪初来。渡头照影闻征雁，篱角吹香得早梅。佛粥春盘俱不远，离离斗柄欲东回。","dynasty":"宋代","title":"冬日排闷"}
{"author":"陆游","content":"星斗阑干晓，窗扉曨聪明。金门与茅店，一种是鸡声。","dynasty":"宋代","title":"书枕屏"}
{"author":"陆游","content":"外物元知等一尘，浮生何事最关身？江山好处得新句，风月佳时逢故人。有酒一樽聊自适，藏书万卷未为贫。圣贤自古无如命，君看居东与在陈。","dynasty":"宋代","title":"遣兴"}
{"author":"陆游","content":"割鲜藉草醉春醪，仰看鸣髇百尺高。杜老何妨希稷契，孔明本自陋袁曹。边头插羽无传檄，箧里盘鵰有旧袍。寄语长安众年少，妓围不似猎围豪。","dynasty":"宋代","title":"城东马上作"}
{"author":"陆游","content":"闭门谁与乐颓年，旋扫桐阴近酒边。病久一春稀见蝶，雨多六月始闻蝉。官仓求饱真聊尔，山墅怀归每惘然。从此读书仍复嬾，惟留白眼望青天。","dynasty":"宋代","title":"雨後露坐小酌"}
{"author":"陆游","content":"忆昔东都有事宜，夜传帛诏起西师。功名无分身空在，犹指金创说战时。","dynasty":"宋代","title":"老将"}
{"author":"陆游","content":"文章何罪触雷霆，风雨南溪自醉醒。八十年间遗老尽，坏堂无壁草青青。","dynasty":"宋代","title":"叙州三首其二"}
{"author":"陆游","content":"赫日炎威岂易摧，火云压屋正崔嵬。嗜眠但喜蕲州簟，畏酒不禁河朔杯。人望息肩亭午过，天方悔祸素秋来。细思残暑能多少，夜夜常占斗柄回。","dynasty":"宋代","title":"六月十七日大暑殆不可过然去伏尽秋初皆不过"}
{"author":"陆游","content":"暮年心事与谁同，到处飘然一病翁。断梦凄凉灯影里，残诗零落雨声中。莫惊颜鬓浑非昨，略数朋侪已半空。祠禄上还犹负愧，何功班缀冠仙蓬。","dynasty":"宋代","title":"寒雨中偶赋二首其二"}
{"author":"陆游","content":"自扫松阴寄醉眠，龙吟虎啸满霜天。却思初到人间世，似是唐尧丙子年。","dynasty":"宋代","title":"松下纵笔"}
{"author":"陆游","content":"谢病掩柴荆，年来嬾趣成。舌根茶味永，鼻观酒香清。已矣驰驱息，悠然磊磈平。高眠得三昧，梦断已窗明。","dynasty":"宋代","title":"嬾趣"}
{"author":"陆游","content":"十年诗酒客刀州，每为名花秉烛游。老作渔翁犹喜事，数枝红蓼醉清秋。","dynasty":"宋代","title":"山园草木四绝句其四蓼花"}
{"author":"陆游","content":"春风舍人去，陆子叹以惊。欲挽春使回，无奈布榖声。春亦何负汝，旦暮声不停？或谓布榖者，一气感使鸣，春老自当去，微禽彼何情？上天运四时，斗柄亦峥嵘，奈何独私春，欲使久不倾！南风吹众绿，一扫紫与赬，此时岂不佳，乃尔怀不平？勿作儿女态，起视东郊耕。","dynasty":"宋代","title":"春夏之交鸣鸟百族惟布榖声最悲急动人戏作十"}
{"author":"陆游","content":"便恐东皇促驾回，小轩无事且衔杯。不知何处桃花落，一片飞从屋角来。","dynasty":"宋代","title":"春日绝句"}
{"author":"陆游","content":"雨余未肯放朝暾，穿仗恭承圣主恩。清跸传声徐御殿，紫衣引拜许龙门。徘徊漫结尧阶恋，零落难招楚泽魂。归去犹堪夸里巷，桐江新赐两朱轓。","dynasty":"宋代","title":"延和殿退朝口号"}
{"author":"陆游","content":"火齐堆盘起，珊瑚列库藏。不如茅屋底，父子事耕桑。","dynasty":"宋代","title":"不如茅屋底"}
{"author":"陆游","content":"社醅又借醉颜酡，手挽邻翁作浩歌。江月偏能照蓬户，京尘终不污渔蓑。苦吟且复欹吾帽，对弈真当烂汝柯。回首纷纷俱梦耳，人间何处有天魔！","dynasty":"宋代","title":"对酒"}
{"author":"陆游","content":"忆昨骑驴入蜀关，旗亭邂逅一开颜。气锺太华中条秀，文在先秦两汉间。宝剑凭谁占斗气？名驹竟失养天闲。身今老病投空谷，回首东风涕自潸。","dynasty":"宋代","title":"独孤生策字景略河中人工文善射喜击剑一世奇"}
{"author":"陆游","content":"岸帻临窗意未便，又拖筇杖出庭前。清秋欲近露沾草，皎月未升星满天。过埭船争明旦市，蹋车人废彻宵眠。齐民一饱勤如许，坐食官仓每惕然！","dynasty":"宋代","title":"露坐"}
{"author":"陆游","content":"清愁自是诗中料，向使无愁可得诗？不属僧窗孤宿夜，即还山驿旅游时。","dynasty":"宋代","title":"读唐人愁诗戏作"}
{"author":"陆游","content":"邻曲今年又有年，垂髫戴白各欣然。先输官庾无逋赋，共赛神祠有社钱。退傅寄声情缜密，晦翁入梦语蝉聊。灯前细与儿曹说，蠹简犹堪数世传。","dynasty":"宋代","title":"新凉书怀"}
{"author":"陆游","content":"舴艋东归喜遂初，频拈枯笔赋幽居。细烧柏子供清坐，明点松肪读道书。苍爪嫩芽开露茗，红根小把瀹烟蔬。年来自许机心尽，颇怪飞鸥自作疏。","dynasty":"宋代","title":"幽居述事"}
{"author":"陆游","content":"东山如高人，吾辈岂易见；君独不出门，终日与相面。阴晴烟雨月，朝暮知几变。闻君交不渎，冠佩未尝燕。弛张要有时，一笑山未谴。高秋得佳日，折简唤诸彦。风流非俗饮，歌舞参笔砚。但恨五日尹，阻造三语掾。清樽遣分似，霜果亦可荐。烂醉君勿辞，光景真掣电。","dynasty":"宋代","title":"闻勾龙司户会客山亭送酒殽及橄榄并简诸同僚"}
{"author":"陆游","content":"缘橙丹柿斗时新，一笑聊夸老健身。大度乾坤容纵酒，多情风月伴垂纶。初生京洛逢时泰，幼度江淮避虏麈。八十年间穷不死，犹能涧底束荆薪。","dynasty":"宋代","title":"对酒示坐中"}
{"author":"陆游","content":"策蹇清吟涉若耶，灞桥犹恨近京华。山前千顷谁种玉？座上六时天散花。林雀无声溪彴断，炊烟不动竹篱斜。胜游更觉平生少，未羡银河泛客槎。","dynasty":"宋代","title":"冲雪至余庆觉林雪连日不止"}
{"author":"陆游","content":"冷卧空斋枕曲肱，饥鹰惊起发鬅鬙。烟霞华岳逃名客，风雪庐山入定僧。槲叶蔽身胜衣帛，金丹照室不燃灯。秃翁自笑无名字，聊向江湖袭旧称。","dynasty":"宋代","title":"老学庵夜兴"}
{"author":"陆游","content":"羁游随处得哦诗，扫溉轩窗每恨迟。已幻小山宽客恨，更添危磴作儿嬉。偶留塞上宁无数，径返湖边已有期。谁遣化工娱此老，幽花微拆绿苔滋。","dynasty":"宋代","title":"小山之南作曲栏石磴缭绕如栈道戏作二篇"}
{"author":"陆游","content":"秋菰出水白於玉，寒荠绕墙甘若饴。正是长斋岂不可，凛然大节固难移。","dynasty":"宋代","title":"秋晚"}
{"author":"陆游","content":"十二年来一日同，饭蔬略似诵经翁。居家不拟依邻富，报国惟思祝岁丰。冰涧乍通寒溜碧，兰丛新放露芽红。闲门万化俱观尽，那用瞿昙更说空。","dynasty":"宋代","title":"数日不出门偶赋"}
{"author":"陆游","content":"乡闾耆宿非复前，老章病死今三年。朝来出门为太息，不见此翁催社钱。我比翁虽差识字，向来推择尝为吏，事功自计无一毫，尚不如翁终日醉。","dynasty":"宋代","title":"思北邻韩二翁西邻因庵主南邻章老秀才"}
{"author":"陆游","content":"举家食粥颜平原，坐辂无毡郑广文。不是有心轻富贵，偶然看破是浮云。","dynasty":"宋代","title":"仲秋书事"}
{"author":"陆游","content":"山步溪桥又早秋，飘然无处不堪游。僧廊偶为题诗入，鱼市常因施药留。","dynasty":"宋代","title":"秋思"}
{"author":"陆游","content":"已过西成赛庙期，家家下麦不容迟。夕阳遍野人归後，秋水生滩鹭集时。灵药不治怀抱恶，好诗空益鬓毛衰。从来未识苏司业，愁绝西风满酒旗。","dynasty":"宋代","title":"秋晚湖上"}
{"author":"陆游","content":"老夫闭门衰疾婴，小儿适有南山行，一奴入市暮未返，愔愔不闻鸟雀鸣。地炉火死冻脚硬，欲作薄粥愁空枪。平生遣日赖诗句，久矣无复吟哦声。但余一点真正念，照了万象犹精明。欲论此事向何许，众中倘遇千人英？","dynasty":"宋代","title":"独处"}
{"author":"陆游","content":"忘忧自古无上策，欲饮家贫酒杯迮。今朝鹊喜报远饷，未坼赤泥先动色。鱼长三尺催脍玉，巨蟹两螫仍斫雪。勿言地僻少过从，清风明月俱吾客。驱除二竖走三彭，零落眼花生耳热。陶然酣卧听松声，媿尔公卿足忧责。","dynasty":"宋代","title":"石洞饷酒"}
{"author":"陆游","content":"岁月不相贷，布谷忽已鸣。新夏亦自佳，北窗绿阴成。读书老易倦，披衣绕阶行，摩挲桄榔杖，与汝乐太平。","dynasty":"宋代","title":"三月二十日儿辈出谒孤坐北窗"}
{"author":"陆游","content":"俗事常妨把一杯，等闲开过小园梅。自伤惟有寻春梦，百舌无情又唤回。","dynasty":"宋代","title":"梅"}
{"author":"陆游","content":"太傅读书处，秋风曾问途。江如青弋险，山似白盐孤。路尽还登岭，林开忽见湖。草堂无复识，流涕想规模。","dynasty":"宋代","title":"舍北望牛头山山有延胜寺先太傅书堂在焉六年"}
{"author":"陆游","content":"适从邛州归，又作汉州去。天低惨欲雪，游子悲岁暮。十年辞京国，疋马厌道路。野火炎高冈，江云暗空戍。角弓寒如劲，霜鹘饥更怒。邂逅成小猎，尺箠聊指呼。北连武侯祠，南并稚子墓。合围蹙穷鹿，设伏截狡兔。壮哉带箭雉，耿介死不顾。吾宁暴天物，战法因得寓。黄昏过民家，休马燎裘裤。割鲜盛燔炙，毛血洒庭户。老姥亦复奇，汛扫邀我驻。丈夫傥未死，千金酬此遇。","dynasty":"宋代","title":"九月十日如汉州小猎於新都弥牟之间投宿民家"}
{"author":"陆游","content":"瓦叠浮屠盆作池，池边红蓼两三枝。贪看忘却还家饭，恰似儿童放学时。","dynasty":"宋代","title":"蔬圃绝句"}
{"author":"陆游","content":"雁阵横空送早寒，白头病叟住江干。风林脱叶山容瘦，霜稻登场野色宽。万里关河惊契阔，一尊邻曲话悲欢。书生饿死寻常事，那得重弹挂壁冠。","dynasty":"宋代","title":"秋思"}
{"author":"陆游","content":"檐高雨声壮，堂豁雾气入。飞萤照画栋，相逐光熠熠。向来经春旱，苍耳暗原隰。微官又厚责，抚事百忧集。三日雨不休，四野苗尽立。登高思赋诗，簿书缚人急。","dynasty":"宋代","title":"雨夜"}
{"author":"陆游","content":"秋夕初多露，渔家半掩扉。鹊飞山月出，犬吠市船归。影瘦悲形瘁，冠偏感发稀。眼中无宿士，老我欲畴依？","dynasty":"宋代","title":"秋夕书事"}
{"author":"陆游","content":"人看初无寐，形劳幸少休。梦魂虽栩栩，鼻息未齁齁。轻若风中絮，浮如水上沤。死生君了否？试向此中求。","dynasty":"宋代","title":"黄昏小雨中蹔憩苍头在傍云初未尝得瞑予乃甚"}
{"author":"陆游","content":"遇合生封万户，厄穷不值一钱。此是由来事尔，正须到处欣然。","dynasty":"宋代","title":"六言"}
{"author":"陆游","content":"外泽里常粗，元知似瓠壶。仕因无援困，学为背时孤。轩盖愁城市，风烟落道途。它年游万里，不必念归吴。","dynasty":"宋代","title":"自嘲"}
{"author":"陆游","content":"世间巧拙亦何施？万事难禁岁月移。迟死几时天有意，要令自悟不须师。","dynasty":"宋代","title":"甲子岁暮"}
{"author":"陆游","content":"一身只付鸡栖上，万卷真藏椰子中。嘉定三年正月后，不知几度醉春风。","dynasty":"宋代","title":"末题二首其二"}
{"author":"陆游","content":"建苑夸豪如贵胄，棋岩晦迹类臞仙。倘凭阀阅定人物，耕野钓溪难自贤。","dynasty":"宋代","title":"夜坐戏作"}
{"author":"陆游","content":"鸥鹭驯亭沼，琴书悦性灵。身叨乡祭酒，孙为国添丁。烟浦收菰菜，秋山斸茯苓。虚名吾所薄，未应少微星。","dynasty":"宋代","title":"卧病杂题"}
{"author":"陆游","content":"秋林半丹叶，秋草多碧花。隔山五六里，临水两三家。罾鱼与伐荻，各自有生涯。平池散雁鹜，绕舍栽桑麻。客至但举手，土釜煎秋茶。城中不如汝，切莫慕浮夸。","dynasty":"宋代","title":"闲行至西山民家"}
{"author":"陆游","content":"湖水无风镜面平，巉巉倒影万峰青。放翁眼界便疏豁，过尽芦村泊蓼汀。","dynasty":"宋代","title":"泊舟"}
{"author":"陆游","content":"黄金错刀白玉装，夜穿窗扉出光芒。丈夫五十功未立，提刀独立顾八荒。京华结交尽奇士，意气相期共生死。千年史册耻无名，一片丹心报天子。尔来从军天汉滨，南山晓雪玉嶙峋。呜呼！楚虽三户能亡秦，岂有堂堂中国空无人！","dynasty":"宋代","tags":"古诗三百首，爱国，壮志","title":"金错刀行"}
{"author":"陆游","content":"春风浩荡作春阴，弱燕归来不自禁。白塔昏昏才半露，青山淡淡欲平沉。裘茸细雨初惊湿，屐齿新泥忽已深。直怕楼高生客恨，不因病起倦登临。","dynasty":"宋代","title":"春阴"}
{"author":"陆游","content":"京华豪饮釂千钟，濯锦江边怯酒浓。烈士壮心虽未减，狂奴故态有谁容。折梅著句聊排闷，闭户焚香剩放慵。午枕如雷君莫怪，西风吹梦过吴松。","dynasty":"宋代","title":"睡起书事"}
{"author":"陆游","content":"洮河马死剑锋摧，绿发成丝每自哀。几岁中原消息断，喜闻人自蔡州来。","dynasty":"宋代","title":"估客有自蔡州来者感怅弥日"}
{"author":"陆游","content":"江左占形胜，最数占徐州。连山如画，佳处缥渺著危楼。鼓角临风悲壮，烽火连空明灭，往事忆孙刘。千里曜戈甲，万灶宿貔貅。露沾草，风落木，岁方秋。使君宏放，谈笑洗尽古今愁。不见襄阳登览，磨灭游人无数，遗恨黯难收。叔子独千载，名与汉江流。","dynasty":"宋代","title":"水调歌头多景楼"}
{"author":"陆游","content":"雪霁春回亦乐哉！棋轩正对小滩开。翩翩飞鹭真吾友，肯为幽人一再来。","dynasty":"宋代","title":"鹭"}
{"author":"陆游","content":"野店山桥策蹇驴，浩然聊喜遂吾初。童颜几岁已辞镜，胎发今朝还入梳。小瓮漫营秋社酒，断编闲理小年书。白云可笑犹多事，常向人间耐卷舒。","dynasty":"宋代","title":"旅舍偶题"}
{"author":"陆游","content":"败席凝尘懒拂除，况能作意去庭芜。读书眼力衰难强，对酒心情薄欲无。野寺钟鱼思下担，山邮鞍驮忆登途。颓然坐睡谁惊觉，寂寞西窗日又晡。","dynasty":"宋代","title":"块坐斋中有感"}
{"author":"陆游","content":"吹尽梅花了不知，化工也误老人期。离离新草随愁出，漠漠余寒与睡宜。古锦一联吟旧句，文楸数著理残棋。波生澄涧君何怪？禅榻从来映鬓丝。","dynasty":"宋代","title":"排闷"}
{"author":"陆游","content":"山月明如昼，江风冷似秋。衰迟亦可叹，幽独自成愁。斗柄垂江渚，笳声下戍楼。我惟诗思在，从此亦宜休。","dynasty":"宋代","title":"夜中独步庭下"}
{"author":"陆游","content":"日暮坐柴门，怀抱方烦纡。铃声从西来，忽得濠州书。开缄读未半，喜极涕泗俱。父子老惜别，经况患难余。羁旅易生疾，霜露行载涂。思归虽甚苦，且复忍须臾。","dynasty":"宋代","title":"得子虡濠上书"}
{"author":"陆游","content":"轻烟薄霭九霄寒，素月浑如隔縠看。此夕洞庭应更好，谁能从我跨青鸾？","dynasty":"宋代","title":"中秋夜半後无云而月色微淡尤为绝景"}
{"author":"陆游","content":"村路初晴雪作泥，经旬不到小桥西。出门顿觉春来早，柳染轻黄已蘸溪。","dynasty":"宋代","title":"柳桥"}
{"author":"陆游","content":"四序虽悉佳，莫若新秋时；已脱烹煮厄，未兴摇落悲。鹭集水落渚，鹊争风堕枝。烟村乌臼丹，晚日望最奇。岂无一舴艋，往赴幽人期。婆娑下堂迎，坏衲颠倒披。丹果垂中庭，碧花蔓疏篱。秋高财一来，怪我今年衰。","dynasty":"宋代","title":"游山"}
{"author":"陆游","content":"御疾如治河，但当导之东，下流既有归，自然行地中。养生如蓺木，培植要得宜，常使无夭伤，自有干云时。我少本多疾，屡亦频危殆，皇天实相之，警告意有在。中年弃嗜欲，晚岁节饮食，中坚却外慕，魔盛有定力。死生虽天命，人事常相参，茫茫九衢中，百祸起一贪。郊虚暑雨余，巾堕脚不袜。高卧北窗凉，超然寄疏豁。","dynasty":"宋代","title":"暑中北窗昼卧有作"}
{"author":"陆游","content":"老火阻余威，赖此一雨洗。一雨岂遽凉，凉亦自此始。陂湖菱芡熟，小市新酒美。行歌多醉人，驩意溢闾里。悬知娄丰年，丝谷贱如水。呼儿具笔牍，作诗识吾喜。","dynasty":"宋代","title":"秋雨"}
{"author":"陆游","content":"荷锸庭中破嫩苔，清沟一派引泉来。剪刀草长浮萍合，无数游鱼去复回。","dynasty":"宋代","title":"小池"}
{"author":"陆游","content":"人日春犹浅，鸡晨夜向阑。残缸灯晕小，单枕雨声寒。难补皇天漏，空思后土乾。山家尊酒薄，怀抱若为宽。","dynasty":"宋代","title":"夜雨"}
{"author":"陆游","content":"今年春苦寒，风雪塞户牖。况我穷阎士，裤敝衣见肘。正须小忍之，此事岂得久。努力办一壶，西村看花柳。","dynasty":"宋代","title":"雪夜"}
{"author":"陆游","content":"雪崦梅村一径斜，茆檐烟火两三家。眼明见此幽栖地，却恨吾庐已太奢。","dynasty":"宋代","title":"雪山"}
{"author":"陆游","content":"黄沙白雾昼常昏，嗣岁丰凶讵易论。寂寂不闻秧鼓劝，哑哑实厌水车翻。粟囷久尽无遗粒，泪席尝沾有旧痕。闻道忧民又传诏，苍生何以报君恩？","dynasty":"宋代","title":"闵雨"}
{"author":"陆游","content":"我壮已早衰，晨镜每惆怅；药物姑自持，耆老曷敢望。造物有乘除，贫悴博无恙。归乡更多感，朋旧尽凋丧。客来多避席，谓我丈人行。此意讵敢忘，报子以直谅。","dynasty":"宋代","title":"岁暮感怀以余年谅无几休日怆已迫为韵"}
{"author":"陆游","content":"新醅引睡睡味浓，有如猩唇荐驼峰。屏深毡暖衾裯重，鼻端雷起骜儿童。床头兰缸缀玉虫，双瓶汤熟炉正红。梦回起坐夜未中，凭几困睫犹瞢瞢。霜风凋尽玉井桐，月落翠雾凄房栊。一杯甖粟蛮奴供，庄周蝴蝶两俱空。","dynasty":"宋代","title":"冬夜"}
{"author":"陆游","content":"萧条冬令侵春晚，淅沥寒声滴夜长。更事老翁顽到底，每言宜睡好烧香。","dynasty":"宋代","title":"春雨绝句"}
{"author":"陆游","content":"小圃秋光泼眼来，老人隐几兴悠哉！翩翩蝴蝶成双过，两两蜀葵相背开。雨足疏篱引荒蔓，人稀幽径长新苔。贫家灶冷炊烟晚，待得邻翁卖药回。","dynasty":"宋代","title":"秋光"}
{"author":"陆游","content":"渭上昼昏吹战尘，横戈慷慨欲忘身。东归却作渔村老，自误青春不怨人。","dynasty":"宋代","title":"感事"}
{"author":"陆游","content":"遍游薮泽一渔舠，尽历风霜只縕袍。天为念贫偏与健，人因见嬾误称高。地连海澨涛声近，云冒山椒雪意豪。偶得名樽当痛饮，凉州那得直蒲萄。","dynasty":"宋代","title":"六日云重有雪意独酌"}
{"author":"陆游","content":"泽国寒多雨，畸人夜少眠。不缘酲作病，只合醉终年。庭草已争茁，园梅空自怜。重云不难抉，无剑倚青天。","dynasty":"宋代","title":"夜雨"}
{"author":"陆游","content":"看尽吴山看蜀山，归来不减旧朱颜。宣和遗老凋零尽，况说祥符景德间！","dynasty":"宋代","title":"道室即事"}
{"author":"陆游","content":"天青无云星错落，大风忽自西南作。寿藤老木不自全，门外岂容存略彴。翁媪惊呼儿女泣，屋瓦飞空吁可愕。巢倾共闵乌鹊死，空黑还疑鬼神恶。南邻仅有瓜牛庐，转盼卷去无遗余。腐儒自笑独耐事，一灯荧荧犹读书。","dynasty":"宋代","title":"二月二十四日夜大风异常"}
{"author":"陆游","content":"富贵元须早致身，白头岂复市朝人。数声鹎鵊呼残梦，一架酴醾送晚春。叠嶂出云明客眼，澄江涨雨濯京尘。逢人枉道哦诗瘦，下语今年尚未亲。","dynasty":"宋代","title":"还家"}
{"author":"陆游","content":"漠漠轻阴隐隐雷，石榴半落点莓苔。小桥西北阑干角，独岸纶巾待雨来。","dynasty":"宋代","title":"小桥"}
{"author":"陆游","content":"百鍊刚非绕指柔，貂蝉要是出兜鍪。得官若使皆齐虏，对泣何疑效楚囚。","dynasty":"宋代","title":"观诸将除书"}
{"author":"陆游","content":"秋稼连云饱不疑，宁期一败莫支持。雨如梅子初黄日，水似桃花欲动时。正昼蚊虻驱不去，终宵鼁黾怒何为？凶年气象堪流涕，禾把纷纷满竹篱。","dynasty":"宋代","title":"雨中遣怀"}
{"author":"陆游","content":"我坐虚名剩得穷，百年身堕畏途中。看君一棹烟波乐，悔不常为采药翁。","dynasty":"宋代","title":"赠倪道士"}
{"author":"陆游","content":"绿衣粲粲咮微丹，映叶穿枝立画栏。莫恋主人惊不去，五陵年少有金丸。","dynasty":"宋代","title":"园中偶题"}
{"author":"陆游","content":"晴山滴翠水挼蓝。聚散渔舟两复三。横埭北，断桥南。侧起船篷便作帆。","dynasty":"宋代","title":"朝中措"}
{"author":"陆游","content":"白髯萧飒一愚公，独立蒙蒙细雨中。羊踏寒蔬新少梦，鱼生空釜久谙穷。残编幸有圣贤对，闲话岂无邻曲同？衒鬻才名非老事，小诗信笔不能工。","dynasty":"宋代","title":"独立"}
{"author":"陆游","content":"拾遗白发有谁怜？零落歌诗遍两川。人立飞楼今已矣，浪翻孤月尚依然。升沈自古无穷事，愚智同归有限年。此意凄凉谁共语？岸沙君看去年痕。","dynasty":"宋代","title":"夜登白帝城怀少陵先生"}
{"author":"陆游","content":"我校丹台玉字，君书蕊殿云篇。锦官城里重相遇，心事两依然。携酒何妨处处，寻梅共约年年。细思上界多官府，且作地行仙。","dynasty":"宋代","title":"乌夜啼（八之三）"}
{"author":"陆游","content":"世事从来惯见，吾生更欲何之。镜湖西畔秋千顷，鸥鹭共忘机。一枕苹风午醉，二升菰米晨炊。故人莫讶音书绝，钓侣是新知。","dynasty":"宋代","title":"乌夜啼（八之四）"}
{"author":"陆游","content":"素意幽栖物外，尘缘浪走天涯。归来犹幸身强健，随分作山家。已趁余寒泥酒，还乘小雨移花。柴门尽日无人到，一径傍溪斜。","dynasty":"宋代","title":"乌夜啼（八之五）"}
{"author":"陆游","content":"园馆青林翠樾，衣巾细葛轻纨。好风吹散霏微雨，沙路喜新干。小燕双飞水际，流莺百啭林端。投壶声断弹棋罢，闲展道书看。","dynasty":"宋代","title":"乌夜啼（八之六）"}
{"author":"陆游","content":"岁晚喜东归，扫尽市朝陈迹。拣得乱山环处，钓一潭澄碧。卖鱼沽酒醉还醒，心事付横笛。家在万重云外，有沙鸥相识。","dynasty":"宋代","title":"好事近（十二之四）"}
{"author":"陆游","content":"挥袖别人间，飞蹑峭崖苍壁。寻见古仙丹灶，有白云成积。心如潭水静无风，一坐数千息。夜半忽惊奇事，看鲸波暾日。","dynasty":"宋代","title":"好事近（十二之六）"}
{"author":"陆游","content":"挥袖上西峰，孤绝去天无尺。拄杖下临鲸海，数烟帆历历。贪看云气舞青鸾，归路已将夕。多谢半山松吹，解殷勤留客。","dynasty":"宋代","title":"好事近（登梅仙山绝顶望海·十二之八）"}
{"author":"陆游","content":"元戎十乘，出次高唐馆。归去旧鹓行，更何人、齐飞霄汉。瞿唐水落，惟是泪波深，催叠鼓，起牙樯，难锁长江断。春深鳌禁，红日宫砖暖。何处望音尘，黯消魂、层城飞观。人情见惯，不敢恨相忘，梅驿外，蓼滩边，只待除书看。","dynasty":"宋代","title":"蓦山溪（送伯礼）"}
{"author":"陆游","content":"冬冬傩鼓饯流年。烛焰动金船。彩燕难雪前梦，酥花空点春妍。文园谢病，兰成久旅，回首凄然。明月梅山笛夜，和风禹庙莺天。","dynasty":"宋代","title":"朝中措"}
{"author":"陆游","content":"一弹指顷浮生过。堕甑元知当破。去去醉吟高卧。独唱何须和。残年还我从来我。万里江湖烟舸。脱尽利名缰锁。世界元来大。","dynasty":"宋代","title":"桃源忆故人（五之三）"}
{"author":"陆游","content":"匆匆过三十，梦境日已蹙。谁知叹亡羊，但有喜得鹿。本来作何面，认此逆旅屋。逢人吹布毛，出世不忍独。","dynasty":"宋代","title":"和陈鲁山十诗以孟夏草木长遶屋树扶疏为韵"}
{"author":"陆游","content":"年运而往君自宽，此生异竟有衰残。语讹嚼废寻常事，只作儿童?齿看。","dynasty":"宋代","title":"悲齿落自解"}
{"author":"陆游","content":"安石榴房初小坼，南天竺子亦微丹。新寒漠漠偏欺老，睡起无风怯倚栏。","dynasty":"宋代","title":"新寒"}
{"author":"陆游","content":"春风浩荡作春阴，弱燕归来不自禁。白塔昏昏才半露，青山淡淡欲平沉。裘茸细雨初惊湿，屐齿新泥忽已深。直怕楼高生客恨，不因病起倦登临。","dynasty":"宋代","title":"春阴"}
{"author":"陆游","content":"君居古荆州，醉胆天宇小，尚不拜庞公，况肯依刘表？胸中九渊蛟龙蟠，笔底六月冰雹寒；有时大叫脱乌帻，不怕酒杯如海宽。放翁七十病欲死，相逢尚能刮眼看。李广不生楚汉间，封侯万户宜其难！","dynasty":"宋代","title":"赠刘改之秀才"}
{"author":"陆游","content":"东行西行一日过，深酌浅酌万事休。亦知衣食将不继，老甚安能怀百忧？","dynasty":"宋代","title":"散怀"}
{"author":"陆游","content":"秦汉区区了目前，周家风化遂无传。君看八百年基业，尽在东山七月篇。","dynasty":"宋代","title":"杂兴六首"}
{"author":"陆游","content":"志士逢秋已自伤，老人况复惜年光。正看溪碓舂粳滑，又见山坡下麦忙。桐落井床多槁叶，菊残衫袂尚余香。读书有课真当勉，剩贮明膏伴夜长。","dynasty":"宋代","title":"初冬"}
{"author":"陆游","content":"二顷春芜废不耕，半生名宦竟何成？归来每羡农家乐，月下风传打稻声。","dynasty":"宋代","title":"夜闻邻家治稻"}
{"author":"陆游","content":"坡陀度小岭，轩豁见平湖。但醉梅花下，民家酒可沽。","dynasty":"宋代","title":"湖山"}
{"author":"陆游","content":"临海铜灯喜夜长，蕲春笛簟怨秋凉。世间生灭无穷境，尽付山房一炷香。","dynasty":"宋代","title":"秋思"}
{"author":"陆游","content":"衰发萧萧老郡丞，洪州又看上元灯。羞将枉直分寻尺，宁走东西就斗升。吏进饱谙箝纸尾，客来苦劝摸床棱。归装渐理君知否？笑指庐山古涧藤。","dynasty":"宋代","tags":"生活，情怀，抒情","title":"自咏示客"}
{"author":"陆游","content":"我老汝远行，知汝非得已。驾言当送汝，挥涕不能止。人谁乐离别，坐贫至于此。汝行犯胥涛，次第过彭蠡。波横吞舟鱼，林啸独脚鬼。野饭何店炊？孤棹何岸檥？判司比唐时，犹幸免笞箠；庭参亦何辱，负职乃可耻。汝为吉州吏，但饮吉州水；一钱亦分明，谁能肆谗毁？聚俸嫁阿惜，择士教元礼。我食可自营，勿用念甘旨。衣穿听露肘，履破从见指；山门虽被嘲，归舍却睡美。益公名位重，凛若乔岳峙；汝以通家故，或许望燕几，得见已足荣，切勿有所启。又若杨诚斋，清介世莫比，一闻俗人言，三日归洗耳；汝但问起居，余事勿挂齿。希周有世好，敬叔乃乡里，岂惟能文辞，实亦坚操履；相从勉讲学，事业在积累。仁义本何常，蹈之则君子。汝去三年归，我傥未即死，江中有鲤鱼，频寄书一纸。","dynasty":"宋代","title":"送子龙赴吉州掾"}
{"author":"陆游","content":"兰荃古所贵，梅乃晚见称。盛衰各有时，类非人力能。","dynasty":"宋代","title":"梅花绝句"}
{"author":"陆游","content":"高卧空堂风雨来，更阑频看烛花摧。新凉萧爽秋期近，多病侵寻老境催。万事极知终变灭，一官那得久低回。床头幸有楞枷在，更炷烬香手自开。","dynasty":"宋代","title":"雨夜偶书"}
{"author":"陆游","content":"五季之乱，方酣於兵。叱嗟风云，卓乎人英。功雖不成，气则莫奪。煌煌金丹，粃糠陶葛。","dynasty":"宋代","title":"鍾离真人赞"}
{"author":"陆游","content":"倚墙有鉏耰，当户有杼轴，虽云生产薄，桑麻亦满目。况承先人教，藏书令汝读。求仁固不远，所要念念熟。喟然语儿子：勿媿藜苋腹，亦勿慕虚名，守此不啻足。","dynasty":"宋代","title":"读何斯举黄州秋居杂咏次其韵"}
{"author":"陆游","content":"残年作客遍天涯，下马长亭便似家。三叠凄凉渭城曲，数枝闲澹阆中花。襞笺授管相逢晚，理鬓熏衣一笑哗。俱是邯郸枕中梦，坠鞭不用忆京华。","dynasty":"宋代","title":"阆中作二首其一"}
{"author":"陆游","content":"朋旧相望天一涯，登高结伴只邻家。秋风自欲吹纱帽，衰鬓何曾泥菊花。药市神仙思益部，糕盘节物记京华。自怜病後欢悰薄，小醉归来日未斜。","dynasty":"宋代","title":"戊午重九"}
{"author":"陆游","content":"貂裘尘土忆东周，瓜陇风霜隐故侯。嬾似老鸡频失旦，衰如蠹叶早知秋。壶觞非复平生友，岁月空添客子愁。病起笔端犹健在，未妨挥洒赋登楼。","dynasty":"宋代","title":"早秋"}
{"author":"陆游","content":"巷口东风吹酒旗，老人也惜早春时。雨来三日泥没踝，过尽梅花浑不知。","dynasty":"宋代","title":"春日"}
{"author":"陆游","content":"阴晴不定春犹浅，困健相兼病未苏。见说市楼新酒美，杖头今日一钱无。","dynasty":"宋代","title":"春日杂兴"}
{"author":"陆游","content":"瘦马羸僮道路，清泉白石山林。常得有衣换酒，不愁无法烧金。","dynasty":"宋代","title":"六言杂兴"}
{"author":"陆游","content":"散人无俗事，日日山中行。今朝中溪寺，妙绝不可名。幽处万木合，忽然千顷平。绿黛染晴嶂，白云如玉城。岩花劝小酌，天风吹独醒。虽无九皋鹤，奇哉此松声。我如折翼鹏，回尽九万程。脱屦掷拄杖，於此饯余生。","dynasty":"宋代","title":"中溪"}
{"author":"陆游","content":"堤长逾十里，村小只三家。山客弛樵担，溪翁鸣钓车。花深迷蝶梦，雨急散蜂衙。衰疾新年减，青鞋上若耶。","dynasty":"宋代","title":"野意"}
{"author":"陆游","content":"镜湖西畔有渔扉，窃比玄英似庶几。风月定交殊耐久，烟波得意可忘归。曾行万里求微禄，亦伴诸公践骇机。试问即今成底事？晨餐依旧北山藢。","dynasty":"宋代","title":"闲中自嘲"}
{"author":"陆游","content":"有酒不谋州，能诗自胜侯。但须绳系日，安用地埋忧。射雉侵星出，看花秉烛游。残春杜陵雨，不恨湿貂裘。","dynasty":"宋代","title":"夜梦从数客雨中载酒出游山川城阙极雄丽云长"}
{"author":"陆游","content":"月晕知将雨，风声报近秋。暗廊行熠燿，深树啸鸺鶹。老幸传家事，狂犹为国忧。相齐虽已矣，且复饭吾牛。","dynasty":"宋代","title":"夜赋"}
{"author":"陆游","content":"雪裹开花到春晚，世间耐久孰如君？凭阑叹息无人会，三十年前宴海云。","dynasty":"宋代","title":"山茶"}
{"author":"陆游","content":"采药鹿门山，钓鱼富春渚。君看此气象，何止辈伊吕。直令终不偶，後人会知汝。亦不妨著书，世恲秘囊褚。","dynasty":"宋代","title":"幽居即事"}
{"author":"陆游","content":"少日沉迷汗简青，如今毁誉两冥冥。书生弄笔如何信，只合花前醉不醒。","dynasty":"宋代","title":"醉吟"}
{"author":"陆游","content":"今岁清诗欠百篇，强寻笔砚意茫然。秋风有句君知否，合在严光钓濑边。","dynasty":"宋代","title":"建安遣兴"}
{"author":"陆游","content":"老厌纷纷渐鲜欢，爱花聊复客江干。月中欲与人争瘦，雪後偷凭笛诉寒。野艇幽寻惊岁晚，纱巾乱插醉更阑。尤怜心事凄凉甚，结子青青亦带酸。","dynasty":"宋代","title":"梅花"}
{"author":"陆游","content":"闲人了无事，地僻称幽栖。（左臼右市）米留鸡食，移琴避燕泥。桐生窗欲暗，笋长径还迷。不作容车计，门闾尽放低。","dynasty":"宋代","title":"幽栖"}
{"author":"陆游","content":"秀目大头颅，英姿举世无。平生一瓦无，何处有天厨？","dynasty":"宋代","title":"题宣律师画像"}
{"author":"陆游","content":"新秋风月佳，数夕破酒戒。饮少辄醉眠，衰早颇自怪。高舂未离枕，眩转疑屋坏。家人具鸡豚，熟视不能嘬。尚无千里蒪，敢觅镜湖蟹。一杯苦藬齑，价直裟婆界。","dynasty":"宋代","title":"病酒戏作"}
{"author":"陆游","content":"倚遍南楼十二栏，长歌相属寓悲欢。空怀铁马横戈意，未试冰河堕指寒。成败极知无定势，是非元自要徐观。中原阻绝王师老，那敢山林一枕安。","dynasty":"宋代","title":"次韵季长见示"}
{"author":"陆游","content":"襄州参议真豪杰，熟视华途嬾著鞭。夺得鸾篦花里活，皎如玉树酒中仙。才高狗监无人荐，句好鸡林有客传。老去眼边亲旧少，津亭少为系归船。","dynasty":"宋代","title":"赠表弟江参议"}
{"author":"陆游","content":"逆旅将归客，扶衰取次行。霜浓木叶尽，水落岸痕生。凫雁浮寒浦，牛羊满晚晴。东村隔烟寺，杳杳送钟声。","dynasty":"宋代","title":"晚行舍北"}
{"author":"陆游","content":"三江郡东北，古戍郁嵯峨。渔子船浮叶，更人鼓应鼍。年丰坊酒贱，盗息海商多。老我无豪思，悠然寄醉歌。","dynasty":"宋代","title":"三江"}
{"author":"陆游","content":"酒似交情薄，愁随夜漏长。常贫且撑拄，多病不禁当。偶读书终卷，闲临帖数行。翻怜市朝客，扰扰为谁忙？","dynasty":"宋代","title":"独意"}
{"author":"陆游","content":"北首褒斜又几程，骄云未放十分晴。马经断栈危无路，风掠枯茆飒有声。季子貂裘端已弊，吴中菰菜正堪烹。朱颜渐改功名晚，击筑悲歌一再行。","dynasty":"宋代","title":"自阆复还汉中次益昌"}
{"author":"陆游","content":"雨打酴醾夜未拆，一晴柳岸先飘雪。我摇画楫镜湖中，碧水青天两奇绝。长歌缥缈云不动，横笛清悲竹将裂。悠然起舞影零乱，卓尔四顾心激烈。好山可隐轻舍去，故人已贵长乖隔。肺渴生尘防酒兴，眼晕成花作书厄。平生所期无一遂，独有旷快相除折。夜归灯火闹湖边，淡淡西南一勾月。","dynasty":"宋代","title":"雨晴游香山"}
{"author":"陆游","content":"白襦女儿系青裙，东家西家世通婚。采桑饷饭无百步，至老何曾识别村！","dynasty":"宋代","title":"村女"}
{"author":"陆游","content":"道远晨炊米，风和昼减衣。花残孔官庙，苔满葛仙矶。剩欲寻僧话，先判秉炬归。山昏又成雨，心事固多违。","dynasty":"宋代","title":"自云门至上灶欲游一二僧庵以雨不果"}
{"author":"陆游","content":"扰扰亭中客，悠悠局上棋。所遭元有命，自苦竟何为？冯衍深尤妇，陶潜过责儿。奇文虽可贵，寱语岂非痴。","dynasty":"宋代","title":"戏作野兴"}
{"author":"陆游","content":"野艇迢迢信所之，归来常及欲昏时。陂塘烟重怨姑恶，林薄月明悲子规。出谷寺钟初缥缈，穿篱绩火已参差。欣然笑向应门说，又了浮生一首诗。","dynasty":"宋代","title":"杭湖夜归"}
{"author":"陆游","content":"竹屋茆檐烟火微，长歌相应负禾归。穷居幸可支朝夕，世事何曾有是非。新茁畦蔬经宿雨，半开篱槿弄斜晖。老翁略与吾年等，眷眷遮留莫苦违。","dynasty":"宋代","title":"西邻亦新葺所居复与儿曹过之"}
{"author":"陆游","content":"萧萧衰鬓点新霜，人静房栊易断肠。等是闭门愁里过，任教风雨坏重阳。","dynasty":"宋代","title":"悲秋"}
{"author":"陆游","content":"此头那可著貂蝉，瘦似骑驴孟浩然。一事比渠差省力，闭门无句与人传。","dynasty":"宋代","title":"览镜"}
{"author":"陆游","content":"浸种二月初，插秧四月中，小舟载秧把，往来疾於鸿。吴盐雪花白，村酒粥面浓，长歌相赠答，宛转含豳风。日暮飞桨归，小市鼓冬冬。起居问尊老，勤俭教儿童。何人采此谣，为我告相公，不必赐民租，但愿常年丰。","dynasty":"宋代","title":"夏四月渴雨恐害布种代乡邻作插秧歌"}
{"author":"陆游","content":"风声如雨晓飕飀，万叶丹枫满瓦沟。西望牛头三十里，一枝柔橹作闲游。","dynasty":"宋代","title":"冬初出游"}
{"author":"陆游","content":"睡起悠然弄衲琴，铜猊半烬海南沉。凄凉故里逢春处，忠愤孤臣许国心。水满凫鷖初拍拍，雨余花木已阴阴。吾儿捩柂淮边未？归近清愁转不禁。","dynasty":"宋代","title":"春日睡起"}
{"author":"陆游","content":"苍颜华鬓久低摧，叹息何堪岁月催！残暑已随团扇去，新凉还傍短檠来。月痕澹澹侵苔砌，云叶萧萧覆水台。簿领沈迷无日了，试凭诗思洗氛埃。","dynasty":"宋代","title":"夜思"}
{"author":"陆游","content":"就店煮茶古堰边，偶逢父老便忘年。嗟予空忝十年长，闻道惭无一日先。壮子当门能碌碌，诸孙承业亦翩翩。熟思游宦终何得？悔不从公曝背眠。","dynasty":"宋代","title":"陈让堰市中遇吴氏老自言七十六岁与语久之及"}
{"author":"陆游","content":"今日病良已，筇枝发兴新。高居遗世事，一笑过吾邻。夕照明丹叶，秋风老白苹。素衣虽化尽，不为犯京尘。","dynasty":"宋代","title":"过邻家"}
{"author":"陆游","content":"山泽何妨老太平，巉巉骨相本来清。月明满地看梅影，露下隔溪闻鹤声。未辨药苗逢客问，欲酬琴价约僧评。胡奴仁祖今俱绝，且学湘累拾菊英。","dynasty":"宋代","title":"冬晚山房书事"}
{"author":"陆游","content":"满帽秋风入剡，半帆寒日游吴。问子行装何在，带间笑指葫芦。","dynasty":"宋代","title":"六言"}
{"author":"陆游","content":"雨气排残暑，风声送早秋。拂窗闻叶落，绕井看萤流。卧起须人助，炊舂尚自谋。萧条岁将晚，百虑入搔头。","dynasty":"宋代","title":"初秋"}
{"author":"陆游","content":"晨起梳头雪满膺，可怜衰与病相乘。浮名何足欺横目，真乐聊须付曲肱。仕有俸钱渠亦好，退无耕垄我何凭？具牛力尽殊堪闵，买犊东村恨未能。","dynasty":"宋代","title":"晨起"}
{"author":"陆游","content":"大枕空床梦不成，草堂悄悄四无声。月明渐见天窗白，风起忽闻檐佩鸣。客子未忘悲故里，老人无念到浮名。江村岁岁先凉冷，且复寻盟向短檠。","dynasty":"宋代","title":"秋夜"}
{"author":"陆游","content":"展转纱幮睡不成，一藤扶惫绕廊行。月升双鹊移枝宿，露下孤萤缀蔓明。汲井忽惊人已起，开门堪叹事还生。羽衣道帽从吾好，柏子烟中起磬声。","dynasty":"宋代","title":"夏夜"}
{"author":"陆游","content":"身寄瓜牛庐，手持科斗书。尚憎驽恋栈，肯羡鹤乘车？富贵何加我，山林亦宴如。年来常去杀，不叹食无鱼。","dynasty":"宋代","title":"题舍壁"}
{"author":"陆游","content":"鸭脚叶黄乌臼丹，草烟小店风雨寒。荒年人家鸡黍迮，芋羹豆饭供时节。村童上牛踏牛鼻，吹笛声长入云际。今年虽饥却少安，县吏不来官放税。","dynasty":"宋代","title":"十月旦日至近村"}
{"author":"陆游","content":"空山秋高木叶黄，茫茫百草凋秋霜。逶迤深谷白昼静，群鸦竞噪众鸟翔。洞中有虎何猛烈，牙如利刀爪如铁。奋髯掉尾初出穴，昂头四顾吐其舌。双睛忽动飞电回，层崖长啸阴风来。山中藜藿谁敢采，野外狐兔皆悲哀。嗟虎之猛有如此，自是贪残日无已。岂无壮士裴将军，弯弓射之殄其类。方今上有明圣君，广爱民物怀深仁，推诚不但祝罗网，登用牧守需贤人。四郊无事民安静，有若刘昆多善政。嗟虎虽猛当如何，胡为饮泉卷久阿？明当负子东渡河！","dynasty":"宋代","title":"虎洞"}
{"author":"陆游","content":"高亭新筑冠鳌峰，眼力超然信不同。肤寸油云泽天下，大千沙界纳胸中。春游到处群花拥，夜宴欢时百榼空。刘白老来忘世味，只思诗酒伴裴公。","dynasty":"宋代","title":"叶相最高亭"}
{"author":"陆游","content":"秋花莫插鬓，虽好亦凄凉。采菊还挼却，空余满袖香。","dynasty":"宋代","title":"采菊"}
{"author":"陆游","content":"魏野林逋久已仙，放翁寄傲镜湖边。松根偃蹇支琴石，岩窦潺湲洗药泉。半禄扫空虽在我，残年健甚岂非天。遥遥桑苧家风在，重补茶经又一编。","dynasty":"宋代","title":"开东园路北至山脚因治路傍隙地杂植花草六首其二"}
{"author":"陆游","content":"小益晨装雨作泥，南沮涉水马长嘶。山腰细栈移新路，驿壁流尘闇旧题。","dynasty":"宋代","title":"感昔"}
{"author":"陆游","content":"荒陂十亩浴凫鸭，折苇枯蒲寒意深。何处得船满载酒？醉时系著古梅林。","dynasty":"宋代","title":"看梅绝句"}
{"author":"陆游","content":"江驿山程日夜驰，筠笼初拆露犹滋。星球皱玉虽奇品，终忆戎州绿荔枝。","dynasty":"宋代","title":"莆阳饷荔子"}
{"author":"陆游","content":"攲斜古屋枕江干，恩赐残骸许挂冠。杵臼有声聊足食，羊牛识路自归阑。不求客恕陶潜醉，肯受人怜范叔寒。儿辈渐还家暖热，预知灯火话团栾。","dynasty":"宋代","title":"书喜"}
{"author":"陆游","content":"闲行入野寺，僧饭鼓其镗。惨惨风剺面，晖晖日满廊。去来元自在，宾主两相忘。却下山坡路，樵歌出陇长。","dynasty":"宋代","title":"野寺"}
{"author":"陆游","content":"饭熟起开钵，困来徐倒床。无狂安取圣？有短始知长。养道褐怀玉，露才锥出囊。聊须唤儿稚，细细话耕桑。","dynasty":"宋代","title":"屏迹"}
{"author":"陆游","content":"出涌金门一黯然，初来犹是绍兴前。都人百万今谁在，惟有西湖似昔年。","dynasty":"宋代","title":"出涌金门"}
{"author":"陆游","content":"去年杜宇号阡陌，家家聚有忧蚕麦；岂惟比屋衣食忧，县家亦负催科责。今年略不闻杜宇，蚕收麦熟人歌舞；岂惟襦新汤饼宽，邻里相约先输官。","dynasty":"宋代","title":"杜宇行"}
{"author":"陆游","content":"天上石渠郎，能来伴楚狂。风雪朝并辔，灯火夜连床。江水不胜绿，梅花无赖香。剧谈那得住，出处要平章。","dynasty":"宋代","title":"广都道中呈季长"}
{"author":"陆游","content":"赤日黄尘褦襶忙，放翁湖上独相羊。竹梢露滴惊残梦，荷盖风翻送早凉。暑用酒逃犹有待，热凭静胜更无方。空斋一榻翛然卧，闲看衣篝起篆香。","dynasty":"宋代","title":"夏日"}
{"author":"陆游","content":"菊佩糕盘节物催，老怀抚事一悠哉！年光半付残编去，诗句时从倦枕来。零落朋俦今孰在？寂寥事业世方咍。两丛月桂门前买，自下中庭破绿苔。","dynasty":"宋代","title":"九月初作"}
{"author":"陆游","content":"溪上之丘，吾可以休。溪中之舟，吾可以游。一裘虽弊可度风雪虐，一箪虽薄未有旦夕忧。媿于此心鼎食其敢饱，负其所学蝉冕增吾羞。古人谁谓不可见，黄卷犹能睹生面；百谷薿薿知稷功，九州茫茫开禹甸。巍巍成功亦何有，治乱但如翻覆手。逢时皆可致唐虞，比身管乐宁非苟。树桑酿酒蕃鸡豚，是中端有王业存。一朝遇合得施设，千载始知吾道尊。","dynasty":"宋代","title":"溪上杂言"}
{"author":"陆游","content":"斜风吹雨晚空濛，独立溪边两鬓蓬。便过此生何所恨，百年强半水云中。","dynasty":"宋代","title":"杂咏十首其九"}
{"author":"陆游","content":"割鲜藉草醉春醪，仰看鸣髇百尺高。杜老何妨希稷契，孔明本自陋袁曹。边头插羽无传檄，箧里盘鵰有旧袍。寄语长安众年少，妓围不似猎围豪。","dynasty":"宋代","title":"城东马上作"}
{"author":"陆游","content":"早岁知闻久已空，岿然犹有灞城翁。东楼谁记倾春碧，北岭空思擘晚红。冉冉流年霜鬓外，累累荒冢绿芜中。琳房何日金丹熟？老鹤犹堪万里风。","dynasty":"宋代","title":"道院杂兴"}
{"author":"陆游","content":"寂寞柴门不彻扃，槐花细细糁空庭。晚梅摘得盐供飣，浊酒沽来草塞瓶。病已废耕抛襏襫，闲犹持钓爱笭箵。经旬莫恨无来客，交旧疏如欲旦星。","dynasty":"宋代","title":"柴门"}
{"author":"陆游","content":"鬓毛萧飒寸心灰，生怕新年节物催。幸是身闲朝睡美，忽闻鼓吹打春回。绿窗百舌唤春眠，问柳寻花意已便。京洛化衣无梦去，邯郸观伎有诗传。铜壶阁下闲欹帽，石镜坊前戏坠鞭。酒隐人间君勿诮，定胜山泽作臞僊。","dynasty":"宋代","title":"立春初春出游戏作"}
{"author":"陆游","content":"夜郎城裹叹途穷，赖有西楼著此翁。溪鸟孤飞寒霭外，野人参语夕阳中。苍天可恃何曾老，白发缘愁却未公。俗态十年看烂熟，不如留眼送归鸿。","dynasty":"宋代","title":"西楼夕望"}
{"author":"陆游","content":"神游忽到云台宫，太华彩翠明秋空。曲廊下阚白莲沼，小阁正对青萝峰。林间突兀见古碣，云外缥缈闻疏钟。褐衣纱帽瘦如削，遗像恐是希夷翁。穷搜未遍忽惊觉，半窗朝日初曈昽。却思巉然五千仞，可使常堕战尘中。小臣昧死露肝鬲，愿扈銮驾临崤潼。何当真过此山下，百尺袅袅龙旗风。","dynasty":"宋代","title":"梦游山水奇丽处有古宫观"}
{"author":"陆游","content":"古驿桥边艇子横，每因羁旅惬幽情。窗间月落无花影，枕上潮来有橹声。旧友凋零归梦想，新诗邂逅得天成。今朝有喜君知否？秋雨晴时小疾平。","dynasty":"宋代","title":"古驿"}
{"author":"陆游","content":"静处知君解策勋，炉香袅袅起微云。岸巾不往寻青士，欹枕还应对墨君。","dynasty":"宋代","title":"题韩运盐竹隐堂绝句三首"}
{"author":"陆游","content":"穷愁终日竟胡为，老健人间自一奇。每驾柴车游古寺，间骑竹马伴群儿。登临兰渚流觞地，萧散狐泉冷饼时。綀布单衣白羽扇，路傍人总道相宜。","dynasty":"宋代","title":"春游二首其二"}
{"author":"陆游","content":"斯世本无事，古人谁与归？屏除闲尘尾，收拾旧蓑衣。浩浩观空劫，拳拳讼昨非。云开天万里，辽鹤正孤飞。","dynasty":"宋代","title":"秋来益觉顽健时一出游意中甚适杂赋五字"}
{"author":"陆游","content":"江上霜寒透客衣，闭窗羸卧不支持。羁孤形影真相吊，衰飒头颅已可知。潦缩稳经行雨峡，竹疏剩见挂猿枝。清樽可置须勤醉，莫望功名老大时。","dynasty":"宋代","title":"江上"}
{"author":"陆游","content":"齿落发斑儿亦老，志衰力惰我宁悲？埋盆便可为池看，折竹何妨作马骑。点诵内篇庄叟语，长歌半格白公诗。此身未死须安顿，除却山村百不宜。","dynasty":"宋代","title":"古寿人至闻五郎颇有老态作长句自遣"}
{"author":"陆游","content":"六经圣所传，百代尊元龟；谆谆布方册，一字不汝欺。抱书入家塾，自汝儿童时，老乃幸不验，愚哉死何悲！","dynasty":"宋代","title":"六经"}
{"author":"陆游","content":"渔村樵市过残春，八十三年老病身。残虏游魂苗渴雨，杜门忧国复忧民。","dynasty":"宋代","title":"春晚即事"}
{"author":"陆游","content":"身放江湖远，年推里巷尊。邻翁分酒子，羽客借桐孙。决决冰消涧，纤纤柳映门。小车非汉相，时亦到前村。","dynasty":"宋代","title":"偶书"}
{"author":"陆游","content":"长空黮闇如欲夜，白龙腾拏见云罅，鳞间出火光照江，尾卷风霆雨如射。老人百岁见未曾，儿童闭门伏床下，发毛惨凛谁复支，性命么微不禁吓。登场已叹禾生耳，出户仍愁泥没胯。皇天生民岂不爱，龙亦何心败吾稼！父老相看出无策，揽涕顿颡号枌社。移床避漏我亦忙，秉烛题诗寄悲吒。","dynasty":"宋代","title":"绍熙辛亥九月四日雨後白龙挂西北方复雨三日"}
{"author":"陆游","content":"漕渠北向小桥通，渐入苍茫大泽中。造物将无知我醉，故吹急雨打船篷。","dynasty":"宋代","title":"梅市舟中作"}
{"author":"陆游","content":"丈夫无苟求，君子有素守。不能垂竹帛，正可死陇亩。邯郸枕中梦，要是念所有。持枕与农夫，亦作此梦否？今朝栎林下，取醉村市酒。未敢羞空囊，烂熳诗千首。","dynasty":"宋代","title":"东郊饮村酒大醉後作"}
{"author":"陆游","content":"贮药葫芦二寸黄，煎茶橄榄一瓯香。午窗坐稳摩痴腹，始觉龟堂白日长。","dynasty":"宋代","title":"午坐戏咏"}
{"author":"陆游","content":"早岁那知世事艰，中原北望气如山。楼船夜雪瓜洲渡，铁马秋风大散关。塞上长城空自许，镜中衰鬓已先斑。出师一表真名世，千载谁堪伯仲间！","dynasty":"宋代","tags":"古诗三百首，爱国，忆旧","title":"书愤五首·其一"}
{"author":"陆游","content":"世味年来薄似纱，谁令骑马客京华。小楼一夜听春雨，深巷明朝卖杏花。矮纸斜行闲作草，晴窗细乳戏分茶。素衣莫起风尘叹，犹及清明可到家。","dynasty":"宋代","tags":"古诗三百首，春天，写雨，忧愁","title":"临安春雨初霁"}
{"author":"陆游","content":"闻道梅花坼晓风，雪堆遍满四山中。何方可化身千亿，一树梅花一放翁。","dynasty":"宋代","tags":"古诗三百首，咏物，梅花，抒怀","title":"梅花绝句·其一"}
{"author":"陆游","content":"病骨支离纱帽宽，孤臣万里客江干。位卑未敢忘忧国，事定犹须待阖棺。天地神灵扶庙社，京华父老望和銮。出师一表通今古，夜半挑灯更细看。","dynasty":"宋代","tags":"古诗三百首，爱国，励志，忧国忧民，壮志难酬","title":"病起书怀"}
{"author":"陆游","content":"城上斜阳画角哀，沈园非复旧池台，伤心桥下春波绿，曾是惊鸿照影来。梦断香消四十年，沈园柳老不吹绵。此身行作稽山土，犹吊遗踪一泫然。","dynasty":"宋代","tags":"悼亡，回忆，组诗","title":"沈园二首"}
{"author":"陆游","content":"黄金错刀白玉装，夜穿窗扉出光芒。丈夫五十功未立，提刀独立顾八荒。京华结交尽奇士，意气相期共生死。千年史册耻无名，一片丹心报天子。尔来从军天汉滨，南山晓雪玉嶙峋。呜呼！楚虽三户能亡秦，岂有堂堂中国空无人！","dynasty":"宋代","tags":"古诗三百首，爱国，壮志","title":"金错刀行"}
{"author":"陆游","content":"利欲驱人万火牛，江湖浪迹一沙鸥。日长似岁闲方觉，事大如天醉亦休。砧杵敲残深巷月，井梧摇落故园秋。欲舒老眼无高处，安得元龙百尺楼。","dynasty":"宋代","tags":"秋天，向往","title":"秋思"}
{"author":"陆游","content":"和戎诏下十五年，将军不战空临边。朱门沉沉按歌舞，厩马肥死弓断弦。戍楼刁斗催落月，三十从军今白发。笛里谁知壮士心，沙头空照征人骨。中原干戈古亦闻，岂有逆胡传子孙！遗民忍死望恢复，几处今宵垂泪痕。","dynasty":"宋代","tags":"爱国，壮志未酬，悲愤","title":"关山月"}
{"author":"陆游","content":"衣上征尘杂酒痕，远游无处不销魂。此身合是诗人未？细雨骑驴入剑门。","dynasty":"宋代","tags":"古诗三百首，写雨，抒怀","title":"剑门道中遇微雨"}
{"author":"陆游","content":"白发将军亦壮哉，西京昨夜捷书来。胡儿敢作千年计，天意宁知一日回。列圣仁恩深雨露，中兴赦令疾风雷。悬知寒食朝陵使，驿路梨花处处开。","dynasty":"宋代","tags":"战争，抒怀，喜悦","title":"闻武均州报已复西京"}
{"author":"陆游","content":"城南载酒行歌路。冶叶倡条无数。一朵鞓红凝露。最是关心处。莺声无赖催春去。那更兼旬风雨。试问岁华何许。芳草连天暮。","dynasty":"宋代","title":"桃源忆故人（五之四）"}
{"author":"陆游","content":"仙姝天上自无双。玉面翠蛾长。黄庭读罢心如水，闭朱户、愁近丝簧。窗明几净，闲临唐帖，深炷宝奁香。人间无药驻流光。风雨又催凉。相逢共话清都旧，叹尘劫、生死茫茫。何如伴我，绿蓑青箬，秋晚钓潇湘。","dynasty":"宋代","title":"一丛花"}
{"author":"陆游","content":"江头疏雨轻烟。寒食落花天。翻红坠素，残霞暗锦，一段凄然。惆怅东君堪恨处，也不念、冷落尊前。那堪更看，漫空相趁，柳絮榆钱。","dynasty":"宋代","title":"极相思"}
{"author":"陆游","content":"骑鲸云路倒景。醉面风吹醒。笑把浮丘袂，寥然非复尘境。震泽秋万顷。烟霏散，水面飞金镜。露华冷。湘妃睡起，鬟倾钗坠慵整。临江舞处，零乱塞鸿清影。河汉横斜夜漏永。人静。吹箫同过缑岭。","dynasty":"宋代","title":"隔浦莲近拍"}
{"author":"陆游","content":"昼永蝉声庭院。人倦懒摇团扇。小景写潇湘。自生凉。帘外蹴花双燕。帘下有人同见。宝篆拆官黄。炷熏香。","dynasty":"宋代","title":"昭君怨"}
{"author":"陆游","content":"还山荷主恩，聊试扶犁手。新结小茅茨，恰占清江口。风尘不化衣，邻曲常持酒。那似宦游时，折尽长亭柳。","dynasty":"宋代","title":"生查子"}
{"author":"陆游","content":"梁空燕委巢，院静鸠催雨。香润上朝衣，客少闲谈尘。鬓边千缕丝，不是吴蚕吐。孤梦泛潇湘，月落闻柔舻。","dynasty":"宋代","title":"生查子"}
{"author":"陆游","content":"泪淹妆薄。背东风伫立，柳绵池阁。漫细字、书满芳笺，恨钗燕筝鸿，总难凭托。风雨无情，又颠倒、绿苔红萼。仗香醪破闷，怎禁夜阑，酒酲萧索。刘郎已忘故约。奈重门静院，光景如昨。尽做它、别有留心，便不念当时，雨意初着。京兆眉残，怎认为、新人梳掠。尽今生、拚了为伊，任人道错。","dynasty":"宋代","title":"解连环"}
{"author":"陆游","content":"霁景风软，烟江春涨。小阖无人，绣帘半上。花外姊妹相呼。约樗蒲。修蛾忘了章台样。细思一饷。感事添惆怅。胸酥臂玉消减，拟觅双鱼。倩传书。","dynasty":"宋代","title":"月照梨花（闺思）"}
{"author":"陆游","content":"闷已萦损。那堪多病。几曲屏山，伴人昼静。梁燕催起犹慵。换熏笼。新愁旧恨何时尽。渐凋绿鬓。小雨知花信。芳笺寄与何处，绣阁珠栊。柳阴中。","dynasty":"宋代","title":"月照梨花（闺思）"}
{"author":"陆游","content":"苍崖韫白璧，欲上渺无路。但照太史占，虹气贯寳婺。","dynasty":"宋代","title":"郭氏山林十六詠韫玉巖"}
{"author":"陆游","content":"村店闲寻酒，筇枝廋倚肩。云齐龙卷雨，野旷鹤盘天。露井飘桐後，清觞泛菊前。欲归还小立，搔首意悠然。","dynasty":"宋代","title":"秋阴至近村"}
{"author":"陆游","content":"清世念遗民，常情重老人。馈浆烦郡府，分胙愧乡邻。穫稻黄云卷，舂粳玉粒新。膨脝自摩腹，一笑欲忘贫。","dynasty":"宋代","title":"家居三首其一"}
{"author":"陆游","content":"北陌东阡节物新，往来馈饷走比邻。出笼鹅白轻红掌，藉藻鱼鲜淡墨鳞。笑语相闻丰岁乐，耕桑自足古风淳。颓然一醉茆檐下，且免西曹议吐茵。","dynasty":"宋代","title":"村居初夏"}
{"author":"陆游","content":"万里秦吴税驾迟，还乡已叹鬓成丝。城边绿树山阴道，水际朱扉夏禹祠。项里杨梅盐可彻，湘湖蓴菜豉偏宜。图经草草常堪恨，好事它年采此诗。","dynasty":"宋代","title":"戏咏山阴风物"}
{"author":"陆游","content":"世事说来犹可厌，宦情梦里亦应无。山林已结三生愿，朝市谁非九折途？醉舞杯盘无藉在，狂吟风月不枝梧。何人今擅丹青艺，为画苏门长啸图？","dynasty":"宋代","title":"世事"}
{"author":"陆游","content":"云液初篘小瓮香，风漪乍展北窗凉。巢乾燕乳虫供哺，花过蜂闲蜜满房。闭户不知春已去，钞书但觉日方长。所嗟诗思年来减，虚负奚奴古锦囊。","dynasty":"宋代","title":"初夏闲居"}
{"author":"陆游","content":"示疾维摩无侍者，夜阑自掩草庵门。有情梅影半窗月，相应鸡声十里村。纸帐拥裘寻断梦，地炉拨火暖残樽。扶衰又践新春境，万事元知不足论。","dynasty":"宋代","title":"庵中夜兴"}
{"author":"陆游","content":"高楼坠绿珠，恶客碎珊瑚。未抵春寒夜，贫翁丧故襦。","dynasty":"宋代","title":"春寒"}
{"author":"陆游","content":"披衣清晓倚阑干，龟屋裁成二寸冠。盆桧雨余抽嫩绿，研池风过起微澜。爱书自笑心常在，去死悬知日尚宽。回视前修似无媿，不教一字入长安。","dynasty":"宋代","title":"初夏野兴"}
{"author":"陆游","content":"独往成初志，安居谢世纷。名书硬黄纸，古砚熨焦纹。雨作占琴荐，风来散鹭群。岂无朝市事，塞耳未曾闻。","dynasty":"宋代","title":"幽居杂题"}
{"author":"陆游","content":"锦城谁与寄音尘，望断秋江六六鳞。正使倾家供曲蘖，定知不解醉愁人。","dynasty":"宋代","title":"九月晦日作四首其三"}
{"author":"陆游","content":"客从城中来，相视惨不悦；引杯抚长剑，慨叹胡未灭。我亦为悲愤，共论到明发。向来酣斗时，人情愿少歇。及今数十秋，复谓须岁月。诸将尔何心，安坐望旄节！","dynasty":"宋代","title":"客从城中来"}
{"author":"陆游","content":"看云庐阜屏风叠，采乐嵩山冠子峰。行尽四方心未快，不如一棹醉吴松。","dynasty":"宋代","title":"秋思"}
{"author":"陆游","content":"道边相送驿边迎，水隔山遮似有情。岁晚无聊莫相笑，君方雨立我泥行。","dynasty":"宋代","title":"雨中过临溪古堠"}
{"author":"陆游","content":"六年成都擅豪华，黄金买断城中花。醉狂戏作春愁曲，素屏纨扇传千家。当时说愁如梦寐，眼底何曾有愁事。朱颜忽去白发生，真堕愁城出无计。世间万事元悠悠，此身长短归山丘。闭门坚坐愈生愁，未死且复秉烛游。","dynasty":"宋代","title":"后春愁曲"}
{"author":"陆游","content":"吹尽郊原万点红，燕梁考室亦匆匆。老来偏觉岁华速，客里忽惊春事空。病有药方传肘後，嬾无诗句付囊中，归心日夜随江水，只欲东门觅短篷。","dynasty":"宋代","title":"春晚书怀"}
{"author":"陆游","content":"胸中荆棘费鉏耘，正藉幽寻暂解纷。不尽长江来画玉，半空飞阁对凌云。昏昏横霭凭轩见，沓沓疏钟隔岸闻。珍重山僧迎客意，螭奁一缕起微熏。","dynasty":"宋代","title":"雨中至西林寺"}
{"author":"陆游","content":"闲愁如飞雪，入酒即消融。好花如故人，一笑杯自空。流莺有情亦念我，柳边尽日啼春风。长安不到十四载，酒徒往往成衰翁。九环宝带光照，不如留君双颊红。","dynasty":"宋代","tags":"友人，饮酒，抒怀，愤懑","title":"对酒"}
{"author":"陆游","content":"六圣涵濡作幸民，明朝七十八年身。门前西走都城道，卧看无穷来往人。","dynasty":"宋代","title":"除夕"}
{"author":"陆游","content":"大舸凌惊涛，飞渡青玉峡。虚壁云蒙蒙，阴洞风飒飒。拂天松盖偃，入水山脚插。炎曦忽摧破，亭午手忘箑。悬知今夜喜，月白宿沙夹。旷哉七泽游，盟鸥不须歃。","dynasty":"宋代","title":"舟出下牢关"}
{"author":"陆游","content":"大儿都门久栖栖，小儿调官今复西。邻家父子我所羡，泥水没膝扶耕犁。","dynasty":"宋代","title":"杂题"}
{"author":"陆游","content":"不媿衰翁雪鬓新，出门也复整乌巾。梅花隔水香撩客，野鸟穿林语唤人。长日难消惟泥酒，灾年不死又违春。吾儿已到新安未？想掬清溪洗客尘。","dynasty":"宋代","title":"二月三日春色粲然步至湖上"}
{"author":"陆游","content":"触热真疑堕火灰，雨如飞镞亦佳哉。空江鱼鳖从龙起，平野雷霆拥马来。正怪横吹屋茅尽，俄闻下击涧松摧。晚来日漏风犹急，卧看柴扉阖复开。","dynasty":"宋代","title":"升仙桥遇风雨大至憩小店"}
{"author":"陆游","content":"有客隐华山，学道忘岁月。灵苗生绝壁，光景中夜发，斸根食之尽，倏尔换金骨。通籍虎豹阍，日预通明谒，绿章奏封事，误字坐责罚。後身幸不忘，去日苦飘忽。白首三入朝，未省及黔突。方逃申公钳，已取卞和刖。福微不盈眦，罪众几擢发。上天岂怜之，寸步使屡蹶，拔其利欲根，还之山水窟。洗心谢宿愆，世事等胡粤。","dynasty":"宋代","title":"有客"}
{"author":"陆游","content":"渔村樵市过残春，八十三年老病身。残虏游魂苗渴雨，杜门忧国复忧民。","dynasty":"宋代","title":"春晚即事四首其三"}
{"author":"陆游","content":"不沦鬼录不登仙，游戏杯觞近百年。小市跨驴寒日里，任教人作画图传。","dynasty":"宋代","title":"自咏绝句"}
{"author":"陆游","content":"睡著何曾厌夜长，老人少睡坐何伤。无灯无火春寒恶，破絮麤毡即道场。","dynasty":"宋代","title":"自咏绝句"}
{"author":"陆游","content":"七十八十古来稀，行年九十固应衰。已兴工部耳聋叹，更和文公齿落诗。","dynasty":"宋代","title":"杂赋"}
{"author":"陆游","content":"形骸枯槁病侵陵，少睡长饥一老僧。霜夜羁愁更无赖，莫收书策且留灯。","dynasty":"宋代","title":"悲秋"}
{"author":"陆游","content":"病叟倘徉古泽边，横林摇落暮秋天。鸣鸠雨後却呼妇，飞雀霜前先著绵。抱被每投僧榻宿，卷书时当酒家钱。秋风想像芝房熟，北望商山一怅然！","dynasty":"宋代","title":"晚秋出门戏咏"}
{"author":"陆游","content":"咿哑双橹声，凄切游子情。岂无一杯酒，孤舟谁与倾？清愁不可耐，霜月照潮平。","dynasty":"宋代","title":"夜闻橹声"}
{"author":"陆游","content":"吹尽浮云天宇清，城头叠鼓报三更。平生无此一杯酒，玉笥峰头看月生。","dynasty":"宋代","title":"中夜雨霁月色入户起饮酒一杯作绝句"}
{"author":"陆游","content":"我身匪兕虎，岂是旷野物？生非洪水时，胡为在巢窟！向来三入朝，薄命不黔突，未尝识许史，况敢交平勃。沧波渺黏天，远逐轻鸥没。今年君恩厚，幸许赐骸骨。既逃申公钳，又异卞和刖。放怀歌呜呜，宁暇书咄咄？","dynasty":"宋代","title":"书幸"}
{"author":"陆游","content":"寒云覆江干，惨惨雪欲作。草枯狐兔见，鹰隼方纵搏。老翁卧蓬户，疾痛在腰脚。忽觉意稍佳，快若解束缚。呼童扶下堂，西出度略彴。浮波见凫雁，决起惊乌鹊。篱根犬迎吠，碓下鸡俛啄。霜余桑叶积，春近柳枝弱。徐行过傍舍，醉笑盛酬酢。岁暮农事休，羡尔群饮乐。","dynasty":"宋代","title":"独行过柳桥而归"}
{"author":"陆游","content":"人间荣瘁固难穷，岁月推迁即老翁。马骏初非凡眼识，源深终与大川通。细思渭北希高价，终胜淮南诮发蒙。莫学三山顽钝叟，一生空耗太仓红。","dynasty":"宋代","title":"次韵邢德允见赠"}
{"author":"陆游","content":"小隐轻华屋，深山自结茅。乱苔侵石磴，疏竹映花梢。","dynasty":"宋代","title":"闲居"}
{"author":"陆游","content":"钟鼎初何有，山林亦足雄。行思绝大幕，归但醉新丰。雁过荒寒外，灯残寂寞中。苍颜无镜对，那觉是衰翁。","dynasty":"宋代","title":"枕上"}
{"author":"陆游","content":"身寄人间世，心常古镜如。唤醒狂蝶梦，扫尽老狐书。年出乡闾石，贫过仕宦初。村村是桃李，岂独爱吾庐。","dynasty":"宋代","title":"自喜"}
{"author":"陆游","content":"松棚寻丈地，客至共开颜。堪笑杜陵老，坐思千万间。","dynasty":"宋代","title":"松棚"}
{"author":"陆游","content":"省身要似晨通发，止杀先从暮拍蚊。老负明时无补报，惟将忠敬事心君。","dynasty":"宋代","title":"仲秋书事"}
{"author":"陆游","content":"桐庐朝暮苦匆匆，潇洒宁能与昔同。堆案文书生眼黑，入京车马涨尘红。逢迎风月麴生事，弹压江山毛颖功。二子年来俱扫迹，颓然堪笑一衰翁。","dynasty":"宋代","title":"读范文正潇洒桐庐郡诗戏书"}
{"author":"陆游","content":"纱巾一幅立斜阳，本尚无闲况有忙？鸡犬往来空自得，禽鱼翔泳各相忘。欲衰莎草无多绿，未落梧桐已半黄。徂岁匆匆成绝叹，瓦沟行复见新霜。","dynasty":"宋代","title":"园中作"}
{"author":"陆游","content":"舆似鸡栖寄两竿，山程三月尚春寒。麦曲吐穗初成实，梅子生仁已带酸。买饭犹胜乞墦客，看耕僭学劝农官。还家莫道虚怀袖，笋蕨随宜亦满盘。","dynasty":"宋代","title":"自九里平水至云门陶山历龙瑞禹祠而归凡四日"}
{"author":"陆游","content":"浮云扫尽天如水，十里疏钟到野堂。窗纸月明人不睡，屋茅霜冷夜初长。归休固已师沮溺，承学犹能陋汉唐。安得子孙常念此，不妨世世业耕桑。","dynasty":"宋代","title":"夜意"}
{"author":"陆游","content":"要识梁州远，南山在眼边。霜郊熊扑树，雪路马蒙毡。惨淡遗坛侧，萧条古庙壖。百诗犹可想，叹息遂无传。","dynasty":"宋代","title":"感旧"}
{"author":"陆游","content":"一生病鹤寄樊笼，此去鸿冥万里空。未论蓴羹与羊酪，新粳要胜太仓红。","dynasty":"宋代","title":"致仕後即事"}
{"author":"陆游","content":"功名不垂世，富贵但堪伤。底事杜陵老，时时矜省郎？","dynasty":"宋代","title":"秋兴"}
{"author":"陆游","content":"老住湖边一把茆，时沽村酒具山殽。年来传得甜羹法，更为吴酸作解嘲。","dynasty":"宋代","title":"甜羹之法以菘菜山药芋莱菔杂为之不施醯酱山"}
{"author":"陆游","content":"结屋不袤丈，著身还有余；破壁作小窗，亦足陈吾书。无酒当饮水，无肉当饭蔬。知止乃不殆，此语良非虚。古人造道处，正自无绝殊。愿君勿它求，且复爱吾庐。","dynasty":"宋代","title":"二爱"}
{"author":"陆游","content":"舫子窗扉面面开，金壼桃杏间尊罍。东风忽送笙歌近，一片楼台泛水来。","dynasty":"宋代","title":"乡人或病予诗多道蜀中遨乐之盛适春日游镜湖"}
{"author":"陆游","content":"存神止虑自长年，黄老遗书汉尚传。妙语虽传人不省，却从丹灶觅神仙。","dynasty":"宋代","title":"秋思"}
{"author":"陆游","content":"零落梅花不自由，断肠容易付东流。与人又作经年别，问君应知此夜愁。已是狂风卷平野，更禁横笛起危楼。何时小雪山阴路，处处寻香系钓舟。","dynasty":"宋代","title":"小饮落梅下戏作送梅一首"}
{"author":"陆游","content":"将军许国不怀归，又见桑乾木叶飞。要识君王念征戍，新秋已报赐冬衣。","dynasty":"宋代","title":"塞上曲"}
{"author":"陆游","content":"贵固不如贱，狂应未胜痴。闭门真已矣，命贺欲何之？碧缕生香袖，清漪涨砚池。是中有佳处，不觉昼阴移。","dynasty":"宋代","title":"杂赋"}
{"author":"陆游","content":"桑竹穿村巷，衡茅隔土垣。海氛成物象，秋气肃川原。豆芋行将熟，鸡豚亦已繁。丰凶岁所有，农事更深论。","dynasty":"宋代","title":"与儿子至东村遇父老共语因作小诗"}
{"author":"陆游","content":"帝青天映麴尘波，时有游鱼动绿荷。回首家山又千里，不堪醉里听吴歌！","dynasty":"宋代","title":"采莲"}
{"author":"陆游","content":"半生浪走跨秦吴，白道还如筮仕初。冻芋浊醪邀里巷，昏烟湿雪暗郊墟。穷空敢恨寒无褐，忧患元因出有车。笑掩陈编聊自慰，古来富贵羡樵渔。","dynasty":"宋代","title":"岁暮"}
{"author":"陆游","content":"偶扶藜杖过傍村，却倚禅床坐小轩。日落鸦栖津树暗，人归鹤踏钓船翻。挽弓从笑识丁字，刺绣终胜倚市门。羹芋一杯吾自饱，诸儿强为置盘餮。","dynasty":"宋代","title":"晚兴"}
{"author":"陆游","content":"萧飒先秋鬓，龙锺未死身。不惟今日老，已是一生贫。食菜从儿瘦，关门任客嗔。世间余一念，河雒尚胡尘。","dynasty":"宋代","title":"书怀"}
{"author":"陆游","content":"蒸溽殊未解，雨来那可涯。鹊惊无稳树，灯暗不成花。处处跃秧马，家家闲水车。儿童伴翁喜，聚首话桑麻。","dynasty":"宋代","title":"孟夏方渴雨忽暴热雨遂大作"}
{"author":"陆游","content":"短蓑榜轻舟，时过野僧舍。长衫挂数珠，亦入法华社。平生无拣择，生死均早夜，余年犹几何，久已付造化。常嫌乐天佞，却肯退之骂，君看佛骨表，自是无生话。","dynasty":"宋代","title":"秋怀十首末章稍自振起亦古义也"}
{"author":"陆游","content":"曾散天花蕊珠宫。一念堕尘中。铅华洗尽，珠玑不御，道骨仙风。东游我醉骑鲸去，君驾素鸾从。垂虹看月，天台采药，更与谁同。","dynasty":"宋代","title":"秋波媚"}
{"author":"陆游","content":"江边龙庙何年作，白浪花中插朱阁。朝暾渐上宿雾收，春气已动晨霜薄。私来倚栏一怅然，芦花满空如柳绵。安得身为双白鹭，飞上滩头却飞去。","dynasty":"宋代","title":"过筰桥道中龙祠小留"}
{"author":"陆游","content":"久病身犹困，闲游性已成。未停汤熨事，即理水云程。投宿忘街陌，论交失姓名。醉怜花坞好，恐是牡丹坪。","dynasty":"宋代","title":"病中杂咏十首"}
{"author":"陆游","content":"一百五日东郊时，陂塘水满雨如丝。人家青烟不禁火，俚俗岂复思子推？旧坟年多木已拱，新坟积土高累累。老鸦飞鸣衔肉去，纸钱雨湿挂树枝。深松茂柏死自乐，地下应笑生人悲。眼中青山身後冢，此事决定君何疑。风吹云破日下照，小滩碎砾光陆离。停车暂憩道傍舍，解囊且补残春诗。","dynasty":"宋代","title":"一百五日行"}
{"author":"陆游","content":"家本徙寿春，遭乱建炎初。南来避狂寇，乃复遇强胡。于时髧两髦，几不保头颅。乱定不敢归，三载东阳居。人事固难料，今乃八十馀。努力未死间，读我先人书。","dynasty":"宋代","title":"杂兴五首其三"}
{"author":"陆游","content":"无人唤醒赋归翁，满把清香谁与同？但办对花频举酒，莫横重九在胸中。","dynasty":"宋代","title":"严州多菊然率过重阳方开或举东坡先生菊花开"}
{"author":"陆游","content":"昔在绍兴末，同趋行殿门。方思寻宿好，忽已奉遗言。诔行曲台议，饰终明主恩。高皇旧朝士，今复几人存！","dynasty":"宋代","title":"程泰之尚书挽词"}
{"author":"陆游","content":"风月宽闲地，溪山隐遁身。云边安井臼，竹里过比邻。洗朮分岩瀑，烹芝束涧薪。柴门敲不应，疑是避秦人。","dynasty":"宋代","title":"山家五首其一"}
{"author":"陆游","content":"一梦邯郸亦壮哉！沙堤金辔络龙媒。两行画戟森朱户，十丈平桥夹绿槐。东阁群英鸣佩集，北庭大战捷旗来。太平事业方施设，谁遣晨鸡苦唤回？","dynasty":"宋代","title":"记九月三十日夜半梦"}
{"author":"陆游","content":"黄雀头颅羞五鼎，狄鱼眼眶参隽永。两螫何皋蟹丧躯，一脔可怜牛断领。霜刀斫脍几许痛，公子方夸醉魂醒。物生怖死与我均，碪几流丹只俄顷。哀哉堂堂七尺身，正坐舌端成业境。豪华只可夸仆妾，报应那知类形影。世间扰扰何时了？一念超然差若颖。不妨瓦钵饱晚菘，更汲山泉试春茗。","dynasty":"宋代","title":"坐客有谈狄鱼眼眶之美者感叹而作"}
{"author":"陆游","content":"中年绝欲不复念，今日肉食夫何难。天公赋与本来薄，一概扫空方少安。","dynasty":"宋代","title":"散怀二首其二"}
{"author":"陆游","content":"陌上行歌日正长，吴蚕捉绩麦登场。兰亭酒美逢人醉，花坞茶新满市香。","dynasty":"宋代","title":"兰亭道上"}
{"author":"陆游","content":"梁空燕委巢，院静鸠催雨。香润上朝衣，客少闲谈尘。鬓边千缕丝，不是吴蚕吐。孤梦泛潇湘，月落闻柔舻。","dynasty":"宋代","title":"生查子"}
{"author":"陆游","content":"七泽三巴日月长，即今万事付茫茫。结庐穷僻新知少，属疾沉绵旧学荒。中夜饭牛初上阪，千年化鹤复还乡。自怜尚觉身为累，剩蓄荆薪待雪霜。","dynasty":"宋代","title":"秋晚书懹"}
{"author":"陆游","content":"大觉住育王，拗折拄杖强到底；佛照住育王，挑得钵囊随诏起。从来宗门话，只要句不死。说同说异庵外人，若是吾宗宁有此？日日风雨今日晴，万里春光入帝城；传宣江上走中使，开堂座下罗公卿。御香霭霭云共布，法音浩浩潮收声。报恩一句作麽道？常遣山林见太平。","dynasty":"宋代","title":"送佛照光老赴径山"}
{"author":"陆游","content":"簿领无时了，登临亦快哉。楼危压城起，硖迮束江来。病瘴抛书帙，思乡泥酒杯。天寒水尽落，灩澦已崔嵬。","dynasty":"宋代","title":"登城"}
{"author":"陆游","content":"穷销壮岁功名志，病过新秋赏咏时。自古世间如意少，天公宁肯为君私？","dynasty":"宋代","title":"嘉定巳巳立秋得膈上疾近寒露乃小愈"}
{"author":"陆游","content":"楚人遗俗阅千年，箫鼓喧呼斗画船。风浪如山鲛鳄横，何心此地更争先。","dynasty":"宋代","title":"重五同尹少稷观江中竞渡"}
{"author":"陆游","content":"日铸珍芽开小缶，银波煮酒湛华觞。槐阴渐长帘栊暗，梅子初尝齿颊香。户户祈蚕喧鼓笛，村村乘雨筑陂塘。年光何预衰翁事，伴蝶随莺也解狂。","dynasty":"宋代","title":"春夏之交风日清美欣然有赋"}
{"author":"陆游","content":"仁和馆外列鹓行，忆送龙舟幸建康。舍北老人同甲子，相逢挥泪说高皇。","dynasty":"宋代","title":"庚申元日口号六首其六"}
{"author":"陆游","content":"尽道衰翁懒，乘闲亦出门。修琴来竹院，采药宿山村。雪路鸣长耳，烟堤驾独辕。残年常自在，何以报君恩。","dynasty":"宋代","title":"出游"}
{"author":"陆游","content":"借鉏斸药喜微香，汲井浇花趁晚凉。胸次何曾横一物，尊前尚欲笑千场。锦江秋雨芙蓉老，笠泽春风杜若芳。归去自佳留亦乐，梦中何处是吾乡？","dynasty":"宋代","title":"幽居晚兴"}
{"author":"陆游","content":"一条纸被平生足，半碗藜羹百味全。放下元来总无事，鸡鸣犬吠送残年。","dynasty":"宋代","title":"自咏绝句"}
{"author":"陆游","content":"与梅同谱又同时，我为评香似更奇。痛饮便判千日醉，清狂顿减十年衰。色疑初割蜂脾蜜，影欲平欺鹤膝枝。插向宝壶犹未称，合将金屋贮幽姿。","dynasty":"宋代","title":"荀秀才送蜡梅十枝奇甚为赋此诗"}
{"author":"陆游","content":"欲晓不能寐，亟起坐北堂。斋庄对断简，左右陈朱黄，湛湛一池墨，袅袅半篆香，老生不自逸，幸此夏日长。奇哉长头儿，好勇不可当。安得数年健，与儿讲虞唐？","dynasty":"宋代","title":"晨兴"}
{"author":"陆游","content":"幽居人迹稀，柴扉昼常掩。小池清见底，疏雨时数点。蝉嘒秋未衰，花房暮先敛。老大固多伤，年华还冉冉。","dynasty":"宋代","title":"幽居"}
{"author":"陆游","content":"南郑归来二十霜，背人岁月去堂堂。破裘不补知寒早，倦枕无憀厌夜长。年少若为评宿士？狂生曾是说高皇。慨然此夕江湖梦，犹绕天山古战场。","dynasty":"宋代","title":"秋思"}
{"author":"陆游","content":"四十已悲非少年，耄期何事每欢然？游山夜雨眠僧院，沽酒秋风上钓船。诸友诗章来亹亹，小儿笔势亦翩翩。眼边不是常萧索，终忆巢居访老仙。","dynasty":"宋代","title":"即事示子遹"}
{"author":"陆游","content":"随计当时入帝城，笙歌灯火夜连明。宁知六十余年後，老眼重来看太平。","dynasty":"宋代","title":"绍兴癸亥余以进士来临安年十九明年上元从舅"}
{"author":"陆游","content":"半升粟饭养残躯，晨起衣冠读典谟。莫谓此生无用处，一身自是一唐虞。","dynasty":"宋代","title":"读经"}
{"author":"陆游","content":"触热真疑堕火灰，雨如飞镞亦佳哉。空江鱼鳖从龙起，平野雷霆拥马来。正怪横吹屋茅尽，俄闻下击涧松摧。晚来日漏风犹急，卧看柴扉阖复开。","dynasty":"宋代","title":"升仙桥遇风雨大至憩小店"}
{"author":"陆游","content":"猾贼挟至尊，天命矜在己。岂知高帝业，煌煌汉中起。","dynasty":"宋代","title":"先主庙次唐贞元中张俨诗韵"}
{"author":"陆游","content":"二十余年别石门，灯前感旧欲消魂。人生万事皆如梦，自笑区区记剑痕。","dynasty":"宋代","title":"绍兴庚辰余游谢康乐石门与老洪道士痛饮赋诗"}
{"author":"陆游","content":"天与痴顽不解愁，未埋病骨且闲游。山於拄杖横时看，路到芒鞋破处休。初拟烧丹住南岳，却因学剑客西州。秋风巾褐添萧爽，又作临邛十日留。","dynasty":"宋代","title":"书寓舍壁"}
{"author":"陆游","content":"独倚博山峰小。翠雾满身飞绕。只恐学行云，去作阳台春晓。春晓。春晓。满院绿杨芳草。","dynasty":"宋代","title":"如梦今（闺思）"}
{"author":"陆游","content":"飐飐荷离水，翩翩燕出巢。苔添雨后晕，笋放露中梢。世路千重浪，生涯一把茅。款门僧亦绝，无句鍊推敲。","dynasty":"宋代","title":"四月二十三日作二首其一"}
{"author":"陆游","content":"阶前西风摇百草，郁郁逢秋殊未槁。雪霜要当次第来，恰似人生怕衰老。百草荣悴则有时，人於养生当自知。金丹九转傥未办，简歛冲默真吾师。摄调小失岂遽死，二竖眉諯先溢喜。但令神气常守形，莫畏梦中呼起起。","dynasty":"宋代","title":"庭草"}
{"author":"陆游","content":"大父昔在朝，腾上唯恐早。淡然清班中，灰寒而木槁。议论主中和，人才进耆老。至今下马坟，不生刺人草。","dynasty":"宋代","title":"和陈鲁山十诗以孟夏草木长遶屋树扶疏为韵"}
{"author":"陆游","content":"千秋观前雨湿衣，石帆山下叩渔扉。鹧鸪苦道行不得，杜鹃更劝不如归。","dynasty":"宋代","title":"游山遇雨"}
{"author":"陆游","content":"樵子向予说，有僧巢翠微；岩扉云共宿，锡杖鹤同飞。日暮松明火，天寒槲叶衣。弃官从此逝，非子尚谁归？","dynasty":"宋代","title":"有为予言乌龙高嶮不可到处有僧岩居不知其年"}
{"author":"陆游","content":"野堂地僻无车马，草径柴门昼亦扃。栗里虽贫储旧粟，玉川终老抱遗经。病身凛凛残秋叶，故友寥寥欲旦星。赖有吾儿堪暖眼，夜阑常共一灯青。","dynasty":"宋代","title":"野堂"}
{"author":"陆游","content":"动身尚懒那堪事，学古无成罢读书。枕上侧眠听语燕，池边小立看游鱼。","dynasty":"宋代","title":"夏日十二首其四"}
{"author":"陆游","content":"屏居江海涯，杳杳菰蒲深，俛仰夏令中，泽国正多阴。桑椹熟以紫，水鸟时遗音。偶得一瓢酒，邻里聊相寻。","dynasty":"宋代","title":"幽居即事"}
{"author":"陆游","content":"天赋元无满谷羊，不烦粱肉污龟肠。忽逢客釜蓴羹美，遥忆山厨麦饭香。正有一箪元自足，纵嘲三韭亦何伤？江边烟岫参差路，便唤渔舟暮治装。","dynasty":"宋代","title":"对食"}
{"author":"陆游","content":"江蓠芳杜满沙汀，道士庄前酒半醒。上下风烟还竟日，往来鱼鸟各忘形。归人薄晚常争渡，病叶先秋亦自零。兴欲尽时犹小住，北村渔火看青荧。","dynasty":"宋代","title":"舟过道士庄"}
{"author":"陆游","content":"今日偶暄暖，卧闻林鸟呼。虽思大白饮，未免小苍扶。柳色动篱外，梅花来座隅。夕阳红满野，更复倒残壼。","dynasty":"宋代","title":"作竹篱成因把酒其间戏题四十字"}
{"author":"陆游","content":"祠事当行惧不任，未昏强卧拥孤衾。三更自笑元无睡，万事从来忌有心。檐角河倾秋耿耿，床头虫语夜愔愔。若耶溪上苹花老，倦枕何人听越吟？","dynasty":"宋代","title":"社前一夕未昏辄寝中夜乃得寐"}
{"author":"陆游","content":"时雨作未成，蒸溽思出门。湖塘直东西，行人各归村。翻翻鸟投林。杳杳钟鸣昏。羊牛争迮路，烟火出短垣。吾儿望未到，谁与共盘餐？幽独多恻怆，且复携斯孙，归来蓬窗下，聊可与晤言。","dynasty":"宋代","title":"暮春新路至湖上示元敏"}
{"author":"陆游","content":"生来避世傲公卿，海内无人识姓名。九节筇边秋万里，长明灯下雨三更。心安白发何劳扫，药熟黄金固可成。只待蓬壼赋诗罢，却来京洛看升平。","dynasty":"宋代","title":"醉题"}
{"author":"陆游","content":"人生如意每难全，草草园池却自然。世事已抛高枕外，春风常在短筇前。堕空花片纷红雨，遍地苔痕长绿钱。酒户渐增诗兴在，天容此老剩狂颠。","dynasty":"宋代","title":"新辟小园"}
{"author":"陆游","content":"出户莽悠悠，东西本不谋。阻溪因小涉，逢店得中休。鸟没千山暝，蝉昑一院秋。诗成还自笑，信笔媿冥搜。","dynasty":"宋代","title":"闲行"}
{"author":"陆游","content":"病起清臞不自持，纱巾一幅倚筇枝。水沉香冷红蕉晚，恰似道山群玉时。","dynasty":"宋代","title":"杂咏"}
{"author":"陆游","content":"幽梦回千里，高城转五更。窗虚送月落，竹动喜风生。自笑行安往，犹思坐待明。郊居少僮仆，手自辟柴荆。","dynasty":"宋代","title":"夙兴"}
{"author":"陆游","content":"王子自少无他娱，求佳山林结草庐。头童齿豁已衰矣，衣弊屡空常晏如。出游耻怀祢衡刺，归卧尽读倚相书。它日叩门倾白堕，要看著句到黄初。","dynasty":"宋代","title":"寄题王才臣山居"}
{"author":"陆游","content":"蜀汉羁游岁月侵，京华乖隔少来音。登临忽据三江会，飞动从来万里心。地胜顿惊诗力壮，气增不怕酒杯深。一琴一剑白云外，挥手下山何处寻。","dynasty":"宋代","title":"绝胜亭"}
{"author":"陆游","content":"柳暗人家水满陂，放翁随处曳筇枝。村深麦秀蚕眠後，日暖鸠鸣鹊乳时。","dynasty":"宋代","title":"春晚出游"}
{"author":"陆游","content":"老来爱酒剩狂颠，况复梅花到眼边。不怕幽香妨静观，正须疏影伴臞仙。松筠共叹冰霜晚，桃李从教雨露偏。此去西湖八千里，破愁一笑得无缘？","dynasty":"宋代","title":"再赋梅花"}
{"author":"陆游","content":"荠糁芳甘妙绝伦，啜来恍若在峨岷。蓴羹下豉知难敌，牛乳抨酥亦未珍。异味颇思修净供，秘方常惜授厨人。午窗自抚膨脝腹，好住烟村莫厌贫。","dynasty":"宋代","title":"食荠糁甚美盖蜀人所谓东坡羹也"}
{"author":"陆游","content":"春风堤上草萋萋，草软沙平护马蹄。似盖微云才障日，如丝细雨不成泥。千秋观里逢新燕，九里山前听午鸡。追忆旧游愁满眼，彩船曾系画桥西。","dynasty":"宋代","title":"春游"}
{"author":"陆游","content":"长日淡无事，虚堂来远风。爱眠从病蹇，厌事嬾治聋。猫健翻怜鼠，庭荒不责童。尔来添目暗，又免送归鸿。","dynasty":"宋代","title":"自嘲"}
{"author":"陆游","content":"独立柴荆外，颓然一秃翁。乱山吞落日，野水倒寒空。忧患工催老，飘零敢讳穷？渔歌亦何恨，凄断满西风。","dynasty":"宋代","title":"独立"}
{"author":"陆游","content":"病齿漂浮短发稀，此身犹堕乱书围。邯郸倦枕晨炊熟，昌谷空囊晚醉归。久困厌从人乞贷，力耕频遇岁凶饥。行年九十穷弥甚，旅舍灯前自绽衣。","dynasty":"宋代","title":"宿近村"}
{"author":"陆游","content":"才下多阨穷，地僻罕人客。半生走四海，竟无第一策。暮年忽大悟，惟有紧闭门。朝作一池墨，弄笔招羁魂。初若奔騄骥，忽如掣蛟鲸。鬼神森出没，雷雨更晦明。飞扬兴已极，投笔径就床。酣酣一枕睡，不觉幽梦长。手携避秦人，行上腰带鞓。下视河流黄，仰看天宇青。大呼自惊觉，夜半灯欲死。茆檐雨点滴，身乃在万里。挑灯影突兀，顾问汝是谁。留侯虽强食，轻举亦何疑。","dynasty":"宋代","title":"夜卧久不得寐复披衣起呼灯作草书数纸乃复酣枕明旦作此诗记之"}
{"author":"陆游","content":"山月缟中庭，幽人酒初醒。不是怯清寒，愁蹋梅花影。","dynasty":"宋代","title":"梅花绝句"}
{"author":"陆游","content":"篮舆访客过仙村，千载空余一局存。曳杖不妨呼小友，还家便恐见来孙。林峦巉绝秋风瘦，楼堞参差暮气昏。酒美鱼肥吾事毕，一庵那得住云根。","dynasty":"宋代","title":"访毛平仲问疾与其子适同游柯山观王质烂柯遗"}
{"author":"陆游","content":"白鹭双飞导我前，自疑身是水中仙。放舟汉客樵风里，掷钓秦皇酒瓮边。山寺云间传讲鼓，渔家浦口起炊烟。个中得意君知否？买尽烟波不用钱。","dynasty":"宋代","title":"泛湖"}
{"author":"陆游","content":"三万里河东入海，万千仞岳上摩天。遗民泪尽胡尘里，南望王师又一年。","dynasty":"宋代","title":"秋夜将晓,出篱门迎凉有感"}
{"author":"陆游","content":"夜夜燃灯旦旦香，修行老尚堕微茫。斋居自许尘心尽，遇事方知业力强。两屦生云入灊皖，孤舟载月上潇湘。道人行李君毋笑，惟是蓍筒与药囊。","dynasty":"宋代","title":"魔境作颇思远适赋此自遣"}
{"author":"陆游","content":"白发无余鬒，苍颜失故丹。旅游多败意，大屋每饶寒。出畏霜侵褐，归乘日暖鞍。若非时得句，何以慰衰残？","dynasty":"宋代","title":"题史院壁"}
{"author":"陆游","content":"身健心闲百虑轻。秋晴未必减春晴。晨窗暖日烘花气，午枕微风送鸟声。韫玉砚凹宜墨色，冷金牋滑助诗情。少年风味嗟犹在，虚道归休学力耕。","dynasty":"宋代","title":"秋晴"}
{"author":"陆游","content":"小楼在何许，正在南溪上。空蒙过钓船，断续闻渔唱。征途苦偪仄，舒啸喜清旷。安得此溪水，为我发春酿。","dynasty":"宋代","title":"玉山县南楼晚望"}
{"author":"陆游","content":"流汗沾衣热不胜，馋蚊乘势更纵横。梦回忽觉南风起，时听铮然一两声。","dynasty":"宋代","title":"枕上闻风铃"}
{"author":"陆游","content":"饱食无营过暮年，筇枝到处一萧然。清秋欲近露沾草，新月未高星满天。远火微茫沽酒市，丛蒲窸窣钓鱼船。哦诗每恨工夫少，又废西窗半夜眠。","dynasty":"宋代","title":"村东晚眺"}
{"author":"陆游","content":"石帆山下白头人，八十三回见早春。自爱安闲忘寂寞，天将强健报清贫。枯桐已爨宁求识？弊帚当捐却自珍。桑苎家风君勿笑，它年犹得作茶神。","dynasty":"宋代","title":"八十三吟"}
{"author":"陆游","content":"芒屦一双青，筇枝九节轻。登山犹健在，投檄太迟生。满意竹风冷，入怀溪月明。清秋故不远，回首忆蓴羹。","dynasty":"宋代","title":"芒屦"}
{"author":"陆游","content":"秋气萧萧暑已归，晚云更送雨霏微。床收珍簟敷菅席，笥叠纤絺换熟衣。遣醉纵横驰笔阵，乘闲谈笑解棋围。出门未免流年叹，又见湖边木叶飞。","dynasty":"宋代","title":"秋雨益凉写兴"}
{"author":"陆游","content":"溪流曲曲树阴阴，人语烟中觉坞深。把定山僧同一笑，明年强健更相寻。","dynasty":"宋代","title":"项里观杨梅"}
{"author":"陆游","content":"东行西行日暮归，川云漠漠雨霏霏。蝗余场上禾收薄，酒贵街头客醉稀。买犊躬耕空自力，灼龟占岁又成非。稚孙索饭殊关抱，怜汝何时得瓠肥。","dynasty":"宋代","title":"山游暮归"}
{"author":"陆游","content":"庭中下乾鹊，门外传远书，小印红屈蟠，两端黄蜡涂。开缄展矮纸，滑细疑卵肤。首言劳良苦，後问逮妻孥，中间勉以仕，语意极勤渠。字如老瘠竹，墨淡行疏疏。诗如古鼎篆，可爱不可摹。快读醒人意，垢痒逢爬梳。细读味益长，炙毂出膏腴。行吟坐卧看，废食至日晡。想见落笔时，万象听指呼。亦知题诗处，绿井石发麤。公闲计有客，煎茶置风炉。倘公无客时，濯缨亦足娱。井名本季疵。思人理岂无。居然及贱子，媿谢恩意殊。几时得从公，旧学锄荒芜。古文讲声形，误字辨鲁鱼。时时酌井泉，露芽奉瓢盂。不知公许否？因风报何如。","dynasty":"宋代","title":"寄酬曾学士学宛陵先生体比得书云所寓广教僧"}
{"author":"陆游","content":"宦海风波实饱经，久将人世寄邮亭。家无钗泽穷冯衍，身著襦裙老管宁。药圃按行新蔓绿，书楼徙倚暮山青。偶然得句悲谁属，零落交朋比晓星。","dynasty":"宋代","title":"休日感兴"}
{"author":"陆游","content":"闲身喜午睡，睡起日犹早。茂竹青入檐，幽花红出草。苔钱亦满砌，护惜不忍扫。宦情本自疏，此地可忘老。","dynasty":"宋代","title":"睡起"}
{"author":"陆游","content":"小倦带馀酲，澹澹数櫺斜日。驱退睡魔十万，有双龙苍璧。少年莫笑老人衰，风味似平昔。扶杖冻云深处，探溪梅消息。","dynasty":"宋代","title":"好事近·小倦带馀酲"}
{"author":"陆游","content":"少时裘马竞豪华，岂料今为老圃家。数点霏微社公雨，两丛闲淡女郎花。诗成枕上常难记，酒满街头却易赊。自笑迩来能用短，只将独醉作生涯。","dynasty":"宋代","title":"小圃独酌"}
{"author":"陆游","content":"仕宦遍四方，每出归愈贫，寒暑更质衣，笑倒邻里人。今年作史官，坐糜太仓陈；无如思归何，日夜望绝麟。区区牛马走，龊龊虮虱臣，恩深老不报，肝胆空轮囷。","dynasty":"宋代","title":"杂兴十首以贫坚志士节病长高人情为韵"}
{"author":"陆游","content":"桑麻蒙翳不通邻，耽酒颓然一老民。遣客方眠那是醉？有衣可典未为贫。晒翎斜日鸥来熟，印迹平沙雁到新。君看此间何境界，痴人犹说吐车茵。","dynasty":"宋代","title":"醉题埭西酒家"}
{"author":"陆游","content":"朋旧凋零尽，新交得隽人。文章谐律吕，议论足精神。甚欲邀联骑，无如困负薪。兰亭修禊近，为记永和春。","dynasty":"宋代","title":"简傅十八官"}
{"author":"陆游","content":"秦皇酒瓮边，古有钓鱼矶；我来必竟日，时挈双鲤归。白鹭真可人，常先孤棹飞。高咏江练句，今人忆玄晖。","dynasty":"宋代","title":"舟中咏落景余清晖轻桡弄溪渚之句盖孟浩然耶"}
{"author":"陆游","content":"雪液清甘涨井泉，自携茶灶就烹煎。一毫无复关心事，不枉人间住百年。","dynasty":"宋代","title":"雪後煎茶"}
{"author":"陆游","content":"残年迫衰谢，一病不枯梧。书倩傍人读，行须稚子扶。冥心付天地，毕世钓江湖。无米博佳传，虚名那可图？","dynasty":"宋代","title":"病起惫甚有叹"}
{"author":"陆游","content":"不染元规一点尘，行歌偶到锦江滨。淋漓诗酒无虚日，判断莺花又过春。客路柳阴初堕絮，还家梅子欲生仁。更须作意勤相过，要信年光属散人。","dynasty":"宋代","title":"自蜀州暂还成都奉简诸公"}
{"author":"陆游","content":"袅袅清笳入雪云，白头老守卧中军。自怜到死怀遗恨，不向居延塞外闻。","dynasty":"宋代","title":"冬夜闻角声二首其一"}
{"author":"陆游","content":"老尉鸿飞隐市门，千年犹有旧巢痕。陆生于此寓棋局，曾丈时来开酒樽。渺渺帆樯遥见海，冥冥蒲苇不知村。数僧也复投诗社，零落今无一二存。","dynasty":"宋代","title":"故山四首其三梅山"}
{"author":"陆游","content":"萧然四壁野人家，幽事还堪对客夸。快日明窗闲试墨，寒泉古鼎自煎茶。桐凋无复吟风叶，苹老犹残泣露花。万里封侯真已矣，只将高枕作生涯。","dynasty":"宋代","title":"幽事"}
{"author":"陆游","content":"貂裘宝马梁州日，盘槊横戈一世雄。恕虎吼山争雪刃，惊鸿出塞避雕弓。朝陪策画清油里，暮醉笙歌锦幄中。老去据鞍犹矍铄，君王何日伐辽东？","dynasty":"宋代","title":"忆山南"}
{"author":"陆游","content":"村巷翳桑麻，萧然野老家。园丁种冬菜，邻女卖秋茶。啄木矜奇服，牵牛蔓碧花。一樽虽草草，笑语且喧哗。","dynasty":"宋代","title":"秋晚村舍杂咏二首其一"}
{"author":"陆游","content":"清言亹亹岸纶巾，久矣吾游无若人！自怪梦中来往熟，抱琴携酒过西邻。","dynasty":"宋代","title":"三二年来夜梦每过吾庐之西一士支家观书饮酒"}
{"author":"陆游","content":"积雨连上元，孤愁卧空馆。宿酲殊未解，欲起意复嬾。床敷蛮毡稳，被拥吴绫暖。残香碧缕细，软火红焰短。虽云少睡眠，聊喜屡展转。昏昏忽已暮，一笑呼茗碗。","dynasty":"宋代","title":"上元日昼卧"}
{"author":"陆游","content":"病齿漂浮短发稀，此身犹堕乱书围。邯郸倦枕晨炊熟，昌谷空囊晚醉归。久困厌从人乞贷，力耕频遇岁凶饥。行年九十穷弥甚，旅舍灯前自绽衣。","dynasty":"宋代","title":"宿近村"}
{"author":"陆游","content":"天镜环千峰，苍翠立云表。渔舟破浪来，泛泛一叶小。云门若耶间，迨此素秋杪。登览不可迟，去若孤鸿矫。","dynasty":"宋代","title":"秋怀十首以竹药闭深院琴樽开小轩为韵其九"}
{"author":"陆游","content":"鳌负三山碧海秋，龙骧万斛放翁游。少舒我辈胸中气，一扫群儿分外愁。醉斩长鲸倚天剑，笑凌骇浪济川舟。悠然高咏平生事，龌龊宁能老故丘。","dynasty":"宋代","title":"泛三江海浦"}
{"author":"陆游","content":"支遁山前看月门，葛洪井上听松声。废亭草满青骡健，野店灯残宝剑鸣。万事竟当归定论，寸心那得媿平生。悠然酌罢无人语，寄意孤桐一再行。","dynasty":"宋代","title":"旅思"}
{"author":"陆游","content":"今夏久无雨，从秋却少晴。空蒙迷远望，萧瑟送寒声。衣润香偏著，书蒸蠹欲生。坏檐闻瓦堕，涨水见堤平。沟溢池鱼出，天低塞雁征。萤飞明闇庑，蛙闹杂疏更。药醭时须焙，舟闲任自横。未忧荒楚菊，直恐败吴粳。夜永灯相守，愁深酒细倾。浮云会消散，鼓笛赛西成。","dynasty":"宋代","title":"秋雨排闷十韵"}
{"author":"陆游","content":"世事无穷似弈棋，不如常采故山芝。萧萧鸡犬三家聚，莽莽风烟十里陂。幸有浊醪从客醉，常忧黠鬼笑人痴。清秋乐处君知否？庭下幽花渐可移。","dynasty":"宋代","title":"秋晚"}
{"author":"陆游","content":"齿根浮动叹吾衰，山栗炮燔疗夜饥。唤起少年京辇梦，和宁门外早朝来。","dynasty":"宋代","title":"夜食炒栗有感"}
{"author":"陆游","content":"中岁抱沉绵，讵敢望七十；造物偶脱遗，俯仰耄已及。宁知辱弓旌，扶惫去乡邑。受恩不知报，怀抱空怏悒。天门邈难窥，地芥亦嬾拾。随身一诗囊，副以两药笈。何当复得谢，浩荡脱维絷。擘浪画楫飞，穿云青鞋湿。余年尚有几，登览当汲汲。狂吟题寺廊，大笔蘸墨汁。","dynasty":"宋代","title":"新年七十有九"}
{"author":"陆游","content":"水碓舂粳滑胜珠，地炉燔芋软如酥。老来自爱盘餐美，安得高人共破除。","dynasty":"宋代","title":"病思六首其一"}
{"author":"陆游","content":"孤店门前千万峰，酒浓不抵别愁浓。明朝晴雨吾能卜，但听兰亭古寺钟。","dynasty":"宋代","title":"孤店"}
{"author":"陆游","content":"我醉飞屐登孱颜，拄杖出没风烟间。三山葱曨鲛鳄静，九关肃穆虎豹闲。几年金骨炼绿髓，此日始得穷跻攀。老僊归侍紫皇案，空有野水流淙潺。蜿蜒翠阜围绿野，似岭非岭山非山。向来龙蛇满雪壁，雷电下取何时还？名花亦已天上去，居人指似题诗处。九十一翁不识公，我抱此恨知无穷。","dynasty":"宋代","title":"自雪堂登四望亭因历访苏公遗迹至安国院"}
{"author":"陆游","content":"砚传百岁玺阙角，笔擅一时锥出囊。纸欲穷时瘦蛟举，已看雷雨跨苍茫。","dynasty":"宋代","title":"杂兴"}
{"author":"陆游","content":"旋籴街头米数升，黄昏看上店身灯。明朝山路闻饶石，买得乌骡喜不胜。","dynasty":"宋代","title":"记乙丑十月一日夜梦"}
{"author":"陆游","content":"北齑孤坐破三更，庭户无人有月明。数种裤襦秋未赎，羡他邻巷捣衣声。","dynasty":"宋代","title":"贫甚戏作绝句"}
{"author":"陆游","content":"村陋垣屋颓，岁晚风雨横。泥涂绝还往，餐粥养衰病。药囊杂书卷，白发满清镜。一榻卧兼旬，不践墙下径。乌鹊忽报晴，霜重节侯正。厌供冻砚愁，颇动蜡屐兴。山楹快远眺，松吹惬幽听。地瘦药苗稀，叶脱木枝劲。东村未为远，脚力不济胜。三叹入荆扉，跏趺学僧定。","dynasty":"宋代","title":"雨晴步至山亭欲遂游东村不果"}
{"author":"陆游","content":"早春风力已轻柔，瓦雪消残玉半沟。飞蝶鸣鸠俱得意，东风应笑我闲愁。","dynasty":"宋代","title":"二月四日作"}
{"author":"陆游","content":"仲秋四日雁横天，闭户垂帷意已便。方叹今年时候早，夜深风雨更凄然。","dynasty":"宋代","title":"嘉泰辛酉八月四日雨後殊凄冷新雁已至夜复风"}
{"author":"陆游","content":"一邦尽对江边像，试比西林总不如。群玉萧森开士宅，五云飞动相君书。磴危渐觉山争出，屐响方惊阁半虚。安得弃官长住此，一杯香饭荐珍蔬。","dynasty":"宋代","title":"西林院"}
{"author":"陆游","content":"放衙元不为春酲，澹荡江天气未清。欲赏园花先梦到，忽闻檐雨定心惊。香云不动熏笼暖，蜡泪成堆斗帐明。关陇宿兵胡未灭，祝公垂意在尊生。","dynasty":"宋代","title":"和范舍人病後二诗末章兼呈张正字"}
{"author":"陆游","content":"乐事新年入锦城，城南麻市试春行。如今老病茅檐底，卧听儿童嚇雀声。","dynasty":"宋代","title":"昔在成都正月七日圣寿寺麻子市初春行乐处也偶晨兴闻邻村守麻有感"}
{"author":"陆游","content":"租犊耕荞地，呼船取荻薪。苍头供井臼，赤脚解缝纫。僧乞铭师塔，巫邀赛土神。心常厌多事，谢病又经旬。","dynasty":"宋代","title":"农家"}
{"author":"陆游","content":"避暑穿林随所之，一奴每负胡床随。望秋槁叶有先陨，未暮赫日无余晖。轮囷离奇涧松古，勾輈格磔蛮禽悲。北岩竹间最惨栗，清啸倚石真忘归。","dynasty":"宋代","title":"东山避暑用辘轳体"}
{"author":"陆游","content":"汤沐身轻念出游，近春原野霁烟浮。楼阴雪在玉三寸，云罅月生银一勾。穷巷客稀常足睡，暮年诗退不禁愁。乡邻无事冬耕罢，独倚篱门数过牛。","dynasty":"宋代","title":"晚晴闲步邻曲间有赋"}
{"author":"陆游","content":"我壮已早衰，晨镜每惆怅；药物姑自持，耆老曷敢望。造物有乘除，贫悴博无恙。归乡更多感，朋旧尽凋丧。客来多避席，谓我丈人行。此意讵敢忘，报子以直谅。","dynasty":"宋代","title":"岁暮感怀以余年谅无几休日怆已迫为韵"}
{"author":"陆游","content":"三百六十日，扶衰得出都。略无新伎俩，仍是旧形模。世事蛮攻触，人情越事吴。勿言蓴菜老，檥棹醉湘湖。","dynasty":"宋代","title":"予以壬戌六月十四日入都门癸亥五月十四日去"}
{"author":"陆游","content":"高挂虚窗对绿池，鸟啼声歇柳阴移。含风珍簟闲眠处，叠雪轻衫新浴时。泉冷甘瓜开碧玉，手香素藕罥长丝。夕阳四面渔歌起，又赴邻翁把钓期。","dynasty":"宋代","title":"夏日晚兴"}
{"author":"陆游","content":"西湖一别不知年，陈迹重寻麦岭边。山远往来双白鹭，波平俯仰两青天。残骸自觉难支久，一笑相从亦宿缘。旅食京华诗思尽，羡公落笔思如泉。","dynasty":"宋代","title":"次林伯玉侍郎韵赋西湖春游"}
{"author":"陆游","content":"昔日江湖上，飘然无定居。频倾京口酒，亦食武昌鱼。北首心空壮，东归愤不摅。岂知牙齿落，送老一茆庐。","dynasty":"宋代","title":"初夏杂咏"}
{"author":"陆游","content":"剡曲高秋一草亭，雨来迨我醉初醒。豪吞平野宜闲望，急打虚窗入静听。沙上湿云号断雁，篱根衰草缀孤萤。老人嬾复亲灯火，卧看炉香掩素屏。","dynasty":"宋代","title":"秋雨"}
{"author":"陆游","content":"风雨经旬怯倚阑，梅花折得就灯看。有情应记去年别，无寐不禁清夜寒。病起榰筇幽兴在，春迟载酒後期宽。篱东数树尤奇绝，日遣蛮童候路乾。","dynasty":"宋代","title":"灯下看梅"}
{"author":"陆游","content":"畏首复畏尾，吾身其馀几。虽云食不足，健决岂不伟。蓬窗对亲旧，情话来亹亹。何以永今朝，沽酒刺圈豨。","dynasty":"宋代","title":"秋夜感遇十首以孤村一犬吠残月几人行为韵其八"}
{"author":"陆游","content":"赫赫能令京兆死，沾沾正坐魏其愚。何如陆子山行乐，胪膊常悬酒一壼？","dynasty":"宋代","title":"秋兴"}
{"author":"陆游","content":"白白餈筒美，青青米果新。衰迟重时节，薄少遍乡邻。梅市花成幄，兰亭草作茵。极知欢意尽，强起伴游人。","dynasty":"宋代","title":"初夏"}
{"author":"陆游","content":"读书万卷裂儒衣，黄金可成弃不为。快哉天马不可羁，开口便呼临济儿。诸方蹴蹋莫支持，吾州一老偶得之。闭门夜付僧伽黎，明日声价羽檄驰。弟子不必不如师，黄龙所立尤瑰奇。空山鬼火号狐狸，筑屋千础食万缁。痴人不解公游嬉，嫉怒欲碎门前碑。世衰道丧士自欺，山林亦复践骇机。长谣寄公公试思，吾辈救此当何施？","dynasty":"宋代","title":"寄黄龙升老"}
{"author":"陆游","content":"贫至今年剧，真无地置锥。判愁停贳酒，忍病罢迎医。性嬾非关老，天穷岂坐诗？秋风还欲到，便可数期颐。","dynasty":"宋代","title":"贫病"}
{"author":"陆游","content":"少壮离别时，回顾日月长；会合终有期，何恨天一方。我齿如败屐，君发如新霜，余日复几何，万里遥相望。欲泣老无泪，欲梦不可常。寄书何时到？江汉春茫茫。","dynasty":"宋代","title":"箜篌谣二首寄季长少卿"}
{"author":"陆游","content":"晚境常忧豁可憎，苦留终不受丁宁。主贫何恨客辞去，木老元知叶自零。未害朵颐临肉俎，但妨叩齿读仙经。从今有酒须勤买，莫学骚人要独醒。","dynasty":"宋代","title":"一齿动摇似不可复留有感"}
{"author":"陆游","content":"乌藤真好友，伴我出荆扉。落叶纷如积，鸣禽暖不归。露浓松鬣长，土润术苗肥。未尽幽寻兴，还家趁夕晖。","dynasty":"宋代","title":"九月十八日至山园是日颇有春意"}
{"author":"陆游","content":"霜馀蔬甲淡中甜，春近灵苗嫩不蔹。采掇归来便堪煮，半铢盐酪不须添。","dynasty":"宋代","title":"对食戏作六首其一"}
{"author":"陆游","content":"政为梅花忆两京，海棠又满锦官城。鸦藏高柳阴初密，马涉清江水未生。风掠春衫惊小冷，酒潮玉颊见微赬。残年飘泊无时了，肠断楼头画角声。","dynasty":"宋代","title":"自合江亭涉江至赵园"}
{"author":"陆游","content":"墙西泥三寸，墙东草三尺。可怜白鹿泉，蛙黾纷狼籍，湿萤如陨星，入户黏几席。病夫本嗜睡，况此风雨夕。永怀灢西寺，更忆山南驿。陈迹不可追，昏然堕吾帻。","dynasty":"宋代","title":"雨夜"}
{"author":"陆游","content":"黄泥岭，松森森，幽鸟穿枝时一吟。汝声一何悲，汝语恻我心。连村麦熟饼饵香，我母九泉那得尝！","dynasty":"宋代","title":"闻婆饼焦"}
{"author":"陆游","content":"旧隐青山在，衰颜白发新。推移忝前辈，疏嬾似高人。击鼓驱殇鬼，吹箫乐社神。家家皆有酒，莫吐相君茵。","dynasty":"宋代","title":"村饮"}
{"author":"陆游","content":"老怀不惯著闲愁，信脚时为野外游。过雁未惊残月晓，片云先借一天秋。村醅似粥家家醉，社肉如林处处留。七十已稀今又过，问君端的更何求？","dynasty":"宋代","title":"秋思"}
{"author":"陆游","content":"画桡艇子短驴秋，野店山邮每小留。瓜蔓水生初抹岸，梅黄雨细欲遮楼。辽东邂逅从归鹤，海上逢迎得狎鸥。岂是人间偏好异，暮年难复作沉浮。","dynasty":"宋代","title":"闲游所至少留得长句"}
{"author":"陆游","content":"气候今年晚，浓霜始此回。残梧未全槁，晚菊有初开。乌柏先枫赤，寒鸦後雁来。西窗夕阳暖，摘橘荐新醅。","dynasty":"宋代","title":"园中书触目"}
{"author":"陆游","content":"白氎敷床稳，乌藤倚壁斜。灰深惟画字，灯暗不成花。似客犹居里，如僧未出家。孤村夜无月，何事有啼鸦。","dynasty":"宋代","title":"独处二首其二"}
{"author":"陆游","content":"平生嫌遮老子，说法口巴巴地。若是灵利阿师，参取画底妙喜。","dynasty":"宋代","title":"大慧禅师真赞"}
{"author":"陆游","content":"病齿元知不更全，漂浮杌桱已三年。一朝正使终辞去，大嚼犹能尽彘肩。","dynasty":"宋代","title":"一齿动摇已久然余皆坚甚戏作"}
{"author":"陆游","content":"东华软尘飞扑帽，黄金络马人看好。渠侬胸中谁得知，畏祸忧谗鬓先老。举世输与平元衡，青山白云过一生；出门曳杖便千里，白云不约常同行。敲门剥啄云没履，剧谈未竟还东去。到山分我一片云，并遣春风吹好句。","dynasty":"宋代","title":"仗锡平老自都城回见访索怡云堂诗"}
{"author":"陆游","content":"藤疏不覆架，桐落欲平沟。闰岁风霜晚，衰年日月遒。观书方坐石，把钓又登舟。不是无羁束，闲人得自由。","dynasty":"宋代","title":"十月晦日作"}
{"author":"陆游","content":"湖中居人事舟橶，家家以舟作生业。女儿妆面花样红，小繖翻翻乱荷叶。日暮归来月色新，菱歌缥缈泛烟津。到家更约西邻女，明日湖桥看赛神。","dynasty":"宋代","title":"镜湖女"}
{"author":"陆游","content":"五更揽辔山路长，老大诵书声琅琅。古人已死心则在，度越秦汉窥虞唐。三更投枕窗月白，老夫哦诗声啧啧。渊源雅颂吾岂敢，屈宋藩篱或能测。一代文章谁汝数，老不能闲真自苦。君王虽赏于蔿于，无奈宫中须羯鼓。","dynasty":"宋代","title":"枕上感怀"}
{"author":"陆游","content":"今日风日和，衰病亦少平，出门无所之，携幼东村行。吴地冬未冰，溅溅沟水声。山卉与野蔓，结实丹漆并。鸡犬亦萧散，如有世外情。举手叩柴扉，病叟喜出迎。从我语蝉联，未寒畴昔盟。解囊付之药，与尔偕长生。","dynasty":"宋代","title":"东村"}
{"author":"陆游","content":"堤上淡黄柳，水中花白鹅。诗情随处有，此地得偏多。","dynasty":"宋代","title":"野步二首其一"}
{"author":"陆游","content":"道路如绳直，郊园似砥平。山为翠螺踊，桥作彩虹明。午酌金丸橘，晨炊玉粒粳。江村好时节，及我疾初平。","dynasty":"宋代","title":"柯山道上作"}
{"author":"陆游","content":"平生独何幸？命若与人谋。疲懦逃深责，空疏得早休。位卑轻得丧，迹远少恩雠。莫怪归耕乐，文园久倦游。","dynasty":"宋代","title":"杂兴"}
{"author":"陆游","content":"雪崦梅村一径斜，茆檐烟火两三家。眼明见此幽栖地，却恨吾庐已太奢。","dynasty":"宋代","title":"雪山"}
{"author":"陆游","content":"石榴萱草并成空，又见墙阴苋叶红。茶酽颇妨千里梦，簟凉初怯五更风。新瓜落刃冰盘里，晚燕添巢画阁中。身健流年俱可乐，故人自欠一尊同。","dynasty":"宋代","title":"秋近"}
{"author":"陆游","content":"裹盐迎得小狸奴，尽护山房万卷书。惭愧家贫策勋薄，寒无毡坐食无鱼。","dynasty":"宋代","title":"赠猫"}
{"author":"陆游","content":"於虖孔孟何其卓，如天日月地海岳。正令举世皆杨墨，邪正岂复劳商搉？虽然此道久横流，执热其谁不思濯？鲁邹遗书世皆读，要以尊信为善学。吾友希真盖其人，不肯俛首为龌龊。羹藜饭豆欲老矣，功虽未竟志则悫。我居山阴子在闽，阙然不见千里邈。泽中久雨道路绝，叩户忽闻声剥啄。尊信二字子所知，妙质岂复须斤斲。伏生九十语已讹，失旦自惭犹喔喔。","dynasty":"宋代","title":"题尊信斋"}
{"author":"陆游","content":"小益晨装雨作泥，南沮涉水马长嘶。山腰细栈移新路，驿壁流尘闇旧题。","dynasty":"宋代","title":"感昔"}
{"author":"陆游","content":"一身真剩长，两月抱沉绵。吟作楚人语，耸成山字肩。灾从季主卜，药欠宋清钱。弥老弥堪笑，藜羹且信缘。","dynasty":"宋代","title":"病小减复作三首其一"}
{"author":"陆游","content":"粥罢重投枕，灯残起读书。闭门常自得，作计更谁如？箭茁白於玉，棕花长比鱼。盘餐有此味，勿怪食无余。","dynasty":"宋代","title":"村舍杂兴"}
{"author":"陆游","content":"晓束戎衣一怅然，五年奔走遍穷边。平生亭障休兵日，惨澹风云阅武天。戍陇旧游真一梦，渡辽奇事付他年。刘琨晚抱闻鸡恨，安得英雄共著鞭！","dynasty":"宋代","title":"蜀州大阅"}
{"author":"陆游","content":"东都宫阙郁嵯峨，忍听胡儿敕勒歌。云隔江淮翔翠凤，露沾荆棘没铜驼，丹心自笑依然在，白发将如老去何；安得铁衣三万骑，为君王取旧山河！","dynasty":"宋代","title":"纵笔"}
{"author":"陆游","content":"残春终日在林亭，散发披衣醉复醒。科斗已成蛙合合，樱桃初结子青青。鱼游沧海宁濡沫，禽慕雕笼即翦翎。薄晚东风吹小雨，笑携长鑱伴畦丁。","dynasty":"宋代","title":"山园杂咏"}
{"author":"陆游","content":"鹅儿草绿侵行路，帔子花明照屋除。处处乞浆俱得酒，杖头何恨一钱无？","dynasty":"宋代","title":"春晚村居杂赋绝句"}
{"author":"陆游","content":"雨後郊原已遍犁，阴阴帘幙燕分泥。闲眠不作华胥计，说与春乌自在啼。","dynasty":"宋代","title":"昼卧闻百舌"}
{"author":"陆游","content":"一壼花露拆黄縢，醉梦酣酣唤不应。屏暖半销香鸭火，窗寒初结研蟾冰。诗囊羞涩悲才尽，药裹纵横觉病增。早挂朝衣归去是，贵人谁记接茵凭！","dynasty":"宋代","title":"病中偶得名酒小醉作此篇是夕极寒"}
{"author":"陆游","content":"初挈囊衣宿水村，萧然一扫旧巢痕。本来信手忘工拙，却为无心少怨恩。自笑远游谙马上，已营小筑老云根。淡烟疏雨平羌路，便恐从今入梦魂。","dynasty":"宋代","title":"离嘉州宿平羌"}
{"author":"陆游","content":"车荡比邻例馈鱼，流涎对此四腮鲈。北窗雨过凉如水，消得先生一醉无？","dynasty":"宋代","title":"秋日郊居"}
{"author":"陆游","content":"冒雨牵何急，争风力不余。逢人问虚市，计日买薪蔬。烟寺高旛出，山畲一老锄。枕书醒醉里，短发不曾梳。","dynasty":"宋代","title":"溪行"}
{"author":"陆游","content":"天亦知予懒是真，莫年乞与自由身。幽寻东浦鹭迎棹，独卧北窗莺唤人。野卉满头狂取醉，草庐容膝乐忘贫。死时是处堪藏骨，不用要离更作邻。","dynasty":"宋代","title":"或问余近况示以长句"}
{"author":"陆游","content":"平生百无能，一嬾每自喜。胡为八年间，逐食走万里。身如盘汞转，人似炉丹死。事君未免媿，富贵不如已。雨余古驿凉，昼寐无错履。澹然得高卧，睡思极清美。心平了无梦，惊魇何自起。尚嫌漆园蝶，肯作南柯螘！斜阳生木影，龙蛇满窗纸。煎茶傥已熟，一笑问童子。","dynasty":"宋代","title":"眉州驿舍睡起"}
{"author":"陆游","content":"三驿未为远，衰翁愁出门。贪程多卒卒，失睡每昏昏。天大围平野，江回隔近村。何时有馀俸，小筑占云根。","dynasty":"宋代","title":"安仁道中二首其二"}
{"author":"陆游","content":"北园西出路逶迤，荆作门扉枳缚篱。锄麦正忙人满野，营巢未定鹊争枝。招呼父老尝新酿，约束儿童筑坏陂。遇兴闲行便终日，隔溪绩火已参差。","dynasty":"宋代","title":"北园篱外放步"}
{"author":"陆游","content":"地旷风号木，天高日脱云。村名步头换，县界驿前分。蒿艾春侵路，鸡豚暮识群。敲门就炊爨，一饭敢忘君？","dynasty":"宋代","title":"题旅舍壁"}
{"author":"陆游","content":"俗韵凡情一点无，开元以上立规模。镜湖老监空挥泪，想见楚江清晓图。","dynasty":"宋代","title":"题詹仲信所藏米元晖云山小幅"}
{"author":"陆游","content":"自信直如弦，残年偶得全。老犹嗤佞佛，贫亦讳言钱。旦暮勤鞭策，麈埃痛洗湔。仍须语儿子，此事要家传。","dynasty":"宋代","title":"自勉"}
{"author":"陆游","content":"改岁锺馗在，依然旧绿襦。老庖供餺飥，跣婢暖屠苏。载糗送穷鬼，扶箕迎紫姑。儿童欺老瞶，明烛聚呼卢。","dynasty":"宋代","title":"新岁"}
{"author":"陆游","content":"西游六千里，此地最凄凉。骚客久埋骨，巴歌犹断肠。风声撼云梦，雪意接潇湘。万古茫茫恨，悠然付一觞。","dynasty":"宋代","title":"松滋小酌"}
{"author":"陆游","content":"一雨濯残热，秋气忽已深。青灯照空廊，重露滴高林。危坐读周易，会我平生心。夜分徐掩卷，闲弄床上琴。帘外初斜河，屋头已横参。人生每如此，利欲安能侵！","dynasty":"宋代","title":"秋夜读书"}
{"author":"陆游","content":"归老宁常逸，时时学荷鉏。室蜼无长物，圃尚有余蔬。壮志诚衰矣，贫居亦晏如。为农当世业，安用筑门闾。","dynasty":"宋代","title":"自勉"}
{"author":"陆游","content":"秋风一夜吹桥树，明日来看已非故。吴中九月霜尚薄，落叶半随飞鸟去。老人心事感凋零，只欲逢秋醉不醒。范宽用意真难解，偏写丹枫作画屏。","dynasty":"宋代","title":"秋树"}
{"author":"陆游","content":"平桥小陌雨初收，淡日穿云翠霭浮。杨柳不遮春色断，一枝红杏出墙头。","dynasty":"宋代","title":"马上作"}
{"author":"陆游","content":"城上斜阳画角哀，沈园非复旧池台。伤心桥下春波绿，曾是惊鸿照影来。","dynasty":"宋代","title":"沈园"}
{"author":"陆游","content":"舍北蜻蜓浦，新秋偶一来。菱丝烟际老，芡觜露中开。渔火明还灭，沙禽去却回。吾行兴无尽，舟子莫相催。","dynasty":"宋代","title":"蜻蜓浦"}
{"author":"陆游","content":"君得金丹虽未仙，放翁邂逅与忘年。空能处处夸诗句，不解时时赠酒钱。马骏极知生冀土，鹤飞会见上辽天。尔来笔砚麈埃满，剩欲相从乞一联。","dynasty":"宋代","title":"赠吕次翁"}
{"author":"陆游","content":"乌帽翩仙白苧凉，东窗随事具杯觞。流年不贷世人老，造物能容吾辈狂。藤叶成阴山鸟下，桧花满地蜜蜂忙。何人画得农家乐，咿轧缫车隔短墙。","dynasty":"宋代","title":"东窗小酌二首其一"}
{"author":"陆游","content":"一境有神龙，岁不畏枯旱。为国常得贤，百世不可乱。吾读黄老书，掩卷每三叹。正使未长生，去死亦差缓。如何不自力，白首犹漫漶？友朋死略尽，日月难把翫。岂无独往愿，儿孙苦羁绊。安得葛与陶，相从明此段！","dynasty":"宋代","title":"读道书"}
{"author":"陆游","content":"澹霭空濛，轻阴清润，绮陌细尘初静。平桥系马，画阁移舟，湖水倒空如镜。掠岸飞花，傍檐新燕，都似学人无定。叹连年戎帐，经春边垒，暗凋颜鬓。空记忆、杜曲池台，新丰歌管，怎得故人音信。羁怀易感，老伴无多，谈麈久闲犀柄。惟有翛然，笔床茶灶，自适笋舆烟艇。待绿荷遮岸，红蕖浮水，更乘幽兴。","dynasty":"宋代","title":"苏武慢唐安西湖"}
{"author":"陆游","content":"人生孰无疾，治疾惟欲瘳。疾瘳药不止，乃有过剂忧。节食戒属餍，养气常致柔。金丹无此功，往哉勤自修。","dynasty":"宋代","title":"寓规"}
{"author":"陆游","content":"海东铜盆面五尺，中贮涧泉涵浅碧。岂惟冷浸玉芙蕖。青青菖蒲络奇石。长安火云行日车，此间暑气一点无。纱幮竹簟睡正美，鼻端雷起惊僮奴。觉来隐几日初午，碾就壑源分细乳。却拈燥笔写新图，八幅冰绡瘦蛟舞。","dynasty":"宋代","title":"堂中以大盆渍白莲花石菖蒲翛然无复暑意睡起"}
{"author":"陆游","content":"忆昔初乘上峡船，雪滩云岫过联翩。匆匆不暇寻高隐，遗恨于今四十年。","dynasty":"宋代","title":"感旧二首其一"}
{"author":"陆游","content":"忆昔初为锦城客，醉骑骏马桃花色。玉人携手上江楼，一笑钩帘赏微雪。宝钗换酒忽径去，三日楼中香未灭。市人不识呼酒仙，异事惊传一城说。至今西壁余小草，过眼年光如电掣。正月锦江春水生，花枝缺处小舟横。闲倚胡床吹玉笛，东风十里断肠声。","dynasty":"宋代","title":"偶过浣花感旧游戏作"}
{"author":"陆游","content":"出仕常骑秃尾驴，归休自驾折辕车。今朝偶遇林夫子，借得齐民一卷书。","dynasty":"宋代","title":"春日杂兴"}
{"author":"陆游","content":"鸟宿牛归户欲扃，灯前老子影伶俜。湿云不散初闻雁，深竹微明尚有萤。一卷旧书开蠹简，半升浊酒倒余瓶。乘闲欲拟归来作，小草斜行满曲屏。","dynasty":"宋代","title":"秋夜即事"}
{"author":"陆游","content":"覆筱初成屋，编荆旋作门。孤云生钓濑，微雨过棋轩。柳种来傍县，花栽乞近村。石欹聊可坐，地褊不成园。酒榼刳枫瘿，香炉断竹根。海鸥呼可下，陇鸟教能言。抟饭迎双鹤，联绦系小猿。山家虽寂寞，随事有盘餐。","dynasty":"宋代","title":"闲中戏赋村落景物"}
{"author":"陆游","content":"儿扶一老候溪边，来告头风久未痊。不用更求芎芷辈，吾诗读罢自醒然。","dynasty":"宋代","title":"山村经行因施药五首其三"}
{"author":"陆游","content":"晚境频辞禄，穷居旋学耕。量衰添酒敌，才尽减诗名。风月成交友，溪山管送迎。登车雨先止，天岂相吾行。","dynasty":"宋代","title":"游山戏作"}
{"author":"陆游","content":"精神有限惟当啬，造化无心不汝私。此事安须知决择，鸡鸣勿後老人期。","dynasty":"宋代","title":"道室杂咏"}
{"author":"陆游","content":"一生幸免践危机，老境还山饱蕨薇。智士固知穷有命，达人元谓死为归。临窗蜀纸誊诗草，出户郿绦系褐衣。堪笑街头小儿女，问予君是伯休非？","dynasty":"宋代","title":"老境"}
{"author":"陆游","content":"惰游不能耕，心愧新舂白。啸傲茅三间，主人终胜客。","dynasty":"宋代","title":"纵笔五首其一"}
{"author":"陆游","content":"行年垂九十，举世少辈行。敢言分非病，要是老益壮。平时嬾书疏，有答未始倡。张卿独所敬，夙昔推直谅。迹虽隔吴蜀，相忆每惨怆。使者交道中，万里问亡恙。忽焉奉赴告，斯文岂将丧？腰经不抚棺，执绋不会葬，送子岷山下，想见车百两，我徒哭寝门，泪尽气塞吭。年虽不耄期，仕谁不将相？神明司祸福，于职岂亦旷。霜风九月初，凭高极西望，江原在何许，安得铲叠嶂？","dynasty":"宋代","title":"登山西望有怀季长"}
{"author":"陆游","content":"突兀毬场锦绣峰，游人士女拥千重。月离云海飞金镜，灯射冰帘掣火龙。信马随车纷醉侠，卖薪买酒到耕农。今年自笑真衰矣，但觉凭鞍睡思浓。","dynasty":"宋代","title":"丁酉上元三首其一"}
{"author":"陆游","content":"身轻婚嫁毕，耳静市朝疏。褫带脱乌帻，一窗宽有余。","dynasty":"宋代","title":"南窗"}
{"author":"陆游","content":"旧友年来不作疏，华灯乃肯寄蜗庐。宁知此老萧条甚，二尺檠前正读书。","dynasty":"宋代","title":"谢韩实之直阁送灯"}
{"author":"陆游","content":"羸马常愁趁早朝，斥归幸复侣渔樵。青黄未胜沟中断，宫徵何殊爨下焦？心乐箪瓢同鼎食，身安山泽谢弓招。数间茅屋谁知处，烟雨蒙蒙隔断桥。","dynasty":"宋代","title":"书怀"}
{"author":"陆游","content":"买得乌犍遇岁穰，此身永免属官仓。塘南塘北九千顷，八月村村稻饭香。","dynasty":"宋代","title":"稻饭"}
{"author":"陆游","content":"断云归岫雨初收，茅舍萧条古渡头。短褐老人垂九十，松枯石瘦不禁秋。","dynasty":"宋代","title":"仲秋书事"}
{"author":"陆游","content":"堂中虚窗雨气入，堂前丛竹雨声急；山童束縕走求火，屋漏惟愁打书湿。秋风罢亚九千顷，此夕真成倾玉粒。蹋歌作社约比邻，一饱今年可平揖。","dynasty":"宋代","title":"夜雨暴至"}
{"author":"陆游","content":"早得虚名翰墨林，谢归忽已岁时侵。春郊射雉朝盘马，秋院焚香夜弄琴。病酒闭门常兀兀，哦诗袖手久愔愔。浮沉不是忘经世，後有仁人识此心。","dynasty":"宋代","title":"书叹"}
{"author":"陆游","content":"陌上箫声正卖饧，篮舆兀兀雨冥冥。人来平野一点白，山压乱云千叠青。石马朱门松下路，冻齑冷饭柳阴亭。华颠尚记儿童日，抚事兴怀涕自零。","dynasty":"宋代","title":"寒食省九里大墓"}
{"author":"陆游","content":"渺渺风烟接小江，牛头山色满蓬窗。门前西走钱塘路，也有闲人似老庞。","dynasty":"宋代","title":"秋晚杂兴"}
{"author":"陆游","content":"淡日朝穿雾，浓云夜护霜。风声空浩荡，雪意愈微茫。棐几闲临帖，铜炉静炷香。悠然践残岁，不是傲羲皇。","dynasty":"宋代","title":"作雪不成独咏"}
{"author":"陆游","content":"意行无所之，偶傍陂头立。空村犬吠豪，高树蝉嘒急。风尘一身老，海宇万感集。还家日已暮，草露青鞋湿。","dynasty":"宋代","title":"暮归"}
{"author":"陆游","content":"李白嵚崎历落，嵇康潦倒粗疏。生世当行所乐，巢山喜遂吾初。","dynasty":"宋代","title":"感事六言八首其七"}
{"author":"陆游","content":"老子堪咍老转痴，幽居喜及早寒时。芋魁加糁香出屋，菰首芼羹甘若饴。颠倒朱黄思误字，纵横黑白戏拈棋。此怀敢向今人说，骨朽诸贤却见知。","dynasty":"宋代","title":"幽居"}
{"author":"陆游","content":"晨起披衣出草堂，轩窗已自喜微凉。余春只有二三日，烂醉恨无千百场。芳草自随征路远，游丝不及客愁长。残红一片无寻处，分付年华与蜜房。","dynasty":"宋代","title":"立夏前二日作"}
{"author":"陆游","content":"漠漠馀寒透客衣，江村倍觉失春期。颉颃燕比常年晚，开落花争数日迟。","dynasty":"宋代","title":"馀寒"}
{"author":"陆游","content":"烟水重重际海涯，夜深风雨耿茆茨。交朋散落欢娱少，忧患侵陵志气衰。痴腹何由有鳞甲，俗情自未去毛皮。诗书六十余年梦，更拟传衣付小儿。","dynasty":"宋代","title":"幽居"}
{"author":"陆游","content":"初夏未觉暑，微阴殊胜晴。藤冠称新沐，蓴菜解余酲。偶据盘陀坐，还扶楖栗行。平生志勋业，今日一毫轻。","dynasty":"宋代","title":"山园杂赋"}
{"author":"陆游","content":"清绝追凉地，平生得未曾。似尝仙掌露，如嚼玉壶冰。狂学菱舟曲，闲寻竹院僧。更思生羽翼，散发醉巴陵。","dynasty":"宋代","title":"湖上赋"}
{"author":"陆游","content":"老人常独处，一笑比河清。终日无来客，三年不入城。高眠听酒滴，危坐对云生。矫首羲皇世，吾其享大羹？","dynasty":"宋代","title":"秋日次前辈新年韵"}
{"author":"陆游","content":"万里飘然似断蓬，桐庐江上又秋风。判余牍尾栖鸦湿，衙退庭中立雁空。灯火市楼知酒贱，歌呼村路觉年丰。谁言病守无欢意，也与邦人一笑同。","dynasty":"宋代","title":"官居戏咏"}
{"author":"陆游","content":"遗事复遗荣，空斋一榻横。宿酲投未正，新句锻初成。山崦传梅信，天窗送雪声。戏题匀碧纸，遣鹤报青城。","dynasty":"宋代","title":"书近况寄蜀中道旧"}
{"author":"陆游","content":"梨花堆雪柳吹绵，常记梁州古驿前。二十四年成昨梦，每逢春晚即凄然。","dynasty":"宋代","title":"春晚怀山南"}
{"author":"陆游","content":"得福常廉祸自轻，坦然无媿亦无惊。平生秘诀今相付，只向君心可处行。","dynasty":"宋代","title":"书室名可斋或问其义作诗告之"}
{"author":"陆游","content":"此地天教著放翁，舍傍烟树晚空蒙。一无可恨得归老，寸有所长能忍穷。东作己趋尧旧俗，南薰方咏舜遗风。谢安勋业能多少，枉是??起剡中。","dynasty":"宋代","title":"舍外弥望皆青秧白水喜而有赋"}
{"author":"陆游","content":"男子胸中正要奇，立谈能立太平基。君王玉钺无穷恨，千载茫茫谁复知。","dynasty":"宋代","title":"读史四首其三"}
{"author":"陆游","content":"积雨暗村墟，幽居杂鼀蚓。泥潦欲升阶，几席或生菌。壮年多重膇，况我抱宿疢；下床蹑高屐，顾影辄自哂。客来入我户，亦复为叹悯。胡不徙高原，再拜谢不敏。","dynasty":"宋代","title":"春晚久雨排闷"}
{"author":"陆游","content":"剑南山水尽清晖，濯锦江边天下稀。烟柳不遮楼角断，风花时傍马头飞。芼羹笋似稽山美，斫脍鱼如笠泽肥。客报城西有园卖，老夫白首欲忘归。","dynasty":"宋代","title":"成都书事"}
{"author":"陆游","content":"江郊车马满斜晖，争趁南城未阖扉。要识梅花无尽藏，人人襟袖带香归。","dynasty":"宋代","title":"看梅归马上戏作"}
{"author":"陆游","content":"吾生本暂寓，无日不可死；区区迟速间，何地著愠喜？朝移一株石，暮引一脉水，是中亦何乐，一笑聊尔耳。","dynasty":"宋代","title":"信笔"}
{"author":"陆游","content":"睡脸馀痕印枕纹，秋衾微润覆炉熏。井桐摇落先霜尽，衣杵凄凉带月闻。佛屋纱灯明小像，经奁鱼蠹蚀真文。身如病骥惟思卧，谁许能空万马群。","dynasty":"宋代","title":"和范待制秋兴三首其二"}
{"author":"陆游","content":"三月未春冰塞川，冬月苦寒雪闇天。紫髯将军晓射虎，吓杀胡儿箭似椽。","dynasty":"宋代","title":"军中杂歌"}
{"author":"陆游","content":"小麦登场雨熟梅，闭门病眼每慵开。酒杯不解为愁敌，书卷才开作睡媒。骨朽空名垂断简，冢荒残碣卧苍苔。纷纷倾夺知何得，老觉人间但可哀。","dynasty":"宋代","title":"遣兴"}
{"author":"陆游","content":"广平作梅花赋，少陵无海棠诗。正自一时偶尔，俗人平地生疑。","dynasty":"宋代","title":"六言杂兴"}
{"author":"陆游","content":"吾州清绝冠三吴，天写云山万幅图。龙化庙梁飞白雨，鹤收仙箭下青芜。菱歌嫋嫋遥相答，烟树昏昏淡欲无。端办一船多贮酒，敢辞送老向南湖。","dynasty":"宋代","title":"小雨泛镜湖"}
{"author":"陆游","content":"知心多别离，慰眼易零落。东风吹梅花，烂漫照城郭。晴日千堆雪，偏宜马上看。逢迎无几日，不惜犯春寒。明年花发时，我在两京道。花香固无尽，我亦未遽老。脱帽发如漆，看花心未灰。平戎那得妨持酒，会有诗传剑外来。","dynasty":"宋代","title":"平明出小东门观梅"}
{"author":"陆游","content":"南望武昌山，北望齐安城。楚江万顷绿，著我画舫横。云帆不须挂，鼍鼓不须鸣，淡然隐曲几，山水相逢迎。疏雨漏薄日，非阴亦非晴。晚泊巴河市，小陌闻屐声。紫髯刑马地，一怒江汉清。中原今何如？感我白发生。","dynasty":"宋代","title":"发黄州泊巴河游马祈寺"}
{"author":"陆游","content":"天工不用剪刀催，山杏溪桃次第开。要信今年春事早，社前十日燕新来。","dynasty":"宋代","title":"新燕"}
{"author":"陆游","content":"暮春之初光景奇，湖平山远最宜诗。尚余一恨无人会，不见蝉声满寺时。","dynasty":"宋代","title":"禹寺"}
{"author":"陆游","content":"榉柳林边候吏迎，血涂草棘虎纵横。分明身在朝天驿，惟欠嘉陵江水声。","dynasty":"宋代","title":"梦行小益道中"}
{"author":"陆游","content":"春晚城南十里陂，亭亭独立见奇姿。品流不落松竹後，怀抱惟应风月知。旋拂乱云成小伫，重携芳榼卜幽期。佳人空谷从来事，莫恨桃花笑背时。","dynasty":"宋代","title":"梅花已过闻东村一树盛开特往寻之慨然有感"}
{"author":"陆游","content":"入户桐阴渐覆床，乍敷笛簟北窗凉。筇枝倚壁知身健，衣焙残香觉日长。雨霁断云时聚散，风来纤草久低昂。蝶衣粉湿犹飞嬾，小驻阑干就夕阳。","dynasty":"宋代","title":"夏日"}
{"author":"陆游","content":"安期与羡门，秦汉迹已陈，不如东平公，一剑隐红尘。醉歌题市楼，墨色粲如新。叱吒兴风云，约束山川神。从我者谁欤？夜渡黄鹤津。","dynasty":"宋代","title":"乙巳秋暮独酌"}
{"author":"陆游","content":"圣代多名德，君家不乏公。还看短袍绿，来蹋软麈红。小忍便无事，力行方有功。官闲能念我，时寄尺书东！","dynasty":"宋代","title":"寄吕子和南厢"}
{"author":"陆游","content":"雪飞数片又成晴，透瓦清霜伴月明。一曲忽闻高士笛，临窗和以读书声。","dynasty":"宋代","title":"闻笛"}
{"author":"陆游","content":"河岸风樯远，村陂牧笛长。短篱围麂眼，幽径缭羊肠。照水须眉见，搓橙指爪香。衣裘又关念，砧杵满斜阳。","dynasty":"宋代","title":"明日又来天微阴再赋二首其二"}
{"author":"陆游","content":"一念宁容事物侵，天魔元自是知音。拾遗大欠修行力，小吏相轻尚动心。","dynasty":"宋代","title":"读杜诗偶成"}
{"author":"陆游","content":"鹤瘦龟饥与静宜，更阑徙倚并清池。月当三五初盈夜，河直西南欲落时。浩浩醉歌群鹜起，翩翩孤影角巾欹。飞僊授我青瑶简，索赋山中夜兴诗。","dynasty":"宋代","title":"夜兴"}
{"author":"陆游","content":"十里疏钟到野堂，五更残月伴清霜。已知无奈姮娥冷，瘦损梅花更断肠。","dynasty":"宋代","title":"湖村野兴"}
{"author":"陆游","content":"五福惟无富，嗟予得已多。禅房时托宿，酒市每酣歌。诗瘦慵看镜，棋鏖恐烂柯。残年犹有几，切莫负渔蓑。","dynasty":"宋代","title":"寓叹"}
{"author":"陆游","content":"断岸通别浦，孤舟入春烟。与梅本无期，忽到醉眼边。折花插纱帽，花重觉帽偏。居人空巷看，疑是湖中仙。","dynasty":"宋代","title":"开岁半月湖村梅开无余偶得五诗以烟湿落梅村"}
{"author":"陆游","content":"结宇枫林下，久穷吾所安。村深事自简，累少食差宽。雨闇牛眠屋，泥深鸭满阑。呼儿捣粉饵，准拟赛鄱官。","dynasty":"宋代","title":"村兴"}
{"author":"陆游","content":"旅梦游何地？分明禹庙傍。不嫌村饷薄，但爱野蔬香。笋市连山坞，菱歌起夕阳。一蓑元所乐，枉道嬾衣裳。","dynasty":"宋代","title":"记梦"}
{"author":"陆游","content":"我阅人间久，深知理恶盈。孳孳训来裔，堇堇作儒生。仕勿卑曹掾，书才记姓名。茆茨不啻足，此外尽浮荣。","dynasty":"宋代","title":"书意示子孙"}
{"author":"陆游","content":"我是百年遗老，扫空一梦浮名。未到终南二华，且入天台四明。","dynasty":"宋代","title":"夏日六言"}
{"author":"陆游","content":"玻瓈江水千尺深，不如江上离人心。君行未过青衣县，妾心先到峨嵋阴。金樽共釂不知晓，月落烟渚天横参。车轮无角那得住，马蹄不方何处寻。空凭尺素寄幽恨，纵有绿绮谁知音。愁来只欲掩屏睡，无奈梦断闻疏砧。","dynasty":"宋代","title":"玻瓈江"}
{"author":"陆游","content":"林间缥缈出层楼，栏角苍茫万顷秋。曾是胸中著云梦，不妨此地少迟留。","dynasty":"宋代","title":"休日登花将军庙小楼"}
{"author":"陆游","content":"大雪江南见未曾，今年方始是严凝。巧穿帘罅如相觅，重压林梢欲不胜。毡幄掷卢忘夜睡，金羁立马怯晨兴。此生自笑功名晚，空想黄河彻底冰。","dynasty":"宋代","title":"大雪"}
{"author":"陆游","content":"老翁愈老欲安归，归卧稽山饱蕨薇。未免解牛逢肯綮，岂能相马造精微。灵山有士拈花笑，阙里何人鼓瑟希？我亦倚筇桑竹下，白髯萧飒满斜晖。","dynasty":"宋代","title":"倚筇"}
{"author":"陆游","content":"砧杵声中去日遒，小轩风露一帘秋。人间走遍心如石，分付寒螀替说愁。","dynasty":"宋代","title":"小轩"}
{"author":"陆游","content":"家居每思出，出亦无与游。江山岂不佳，乃复生我愁。不如适近村，家家业农畴。深巷鸣鸡犬，长陂下羊牛。枣熟稻当获，桑落酒可篘。宁无宾祭须，柿栗良易求。医翁日过门，得药疾自瘳。婚嫁不出村，百世加绸缪。我来每绝叹，恨不终岁留。人生正应尔，底事须王侯！","dynasty":"宋代","title":"近村"}
{"author":"陆游","content":"鸾胶捣松烟，成此金石姿，虽以刚故折，挺特终不移。微功在简册，敢惜身蹈危。虽非破砚文，永世亦有辞。","dynasty":"宋代","title":"折墨"}
{"author":"陆游","content":"数间破屋住荒郊，暑雨时须自补茅。多病篇章无杰思，长闲樵牧有新交。荒唐但向先师媿，肮脏宁辞薄俗嘲？偶有会心成独笑，一林春笋放烟梢。","dynasty":"宋代","title":"书南堂壁"}
{"author":"陆游","content":"塞上经秋几醉醒，羁愁减尽鬓边青。烽传八诏登楼看，歌奏三巴忍泪听。好语忽闻还印绶，归心先已绕林垧。呼儿结束从今日，鹊语灯花故有灵。","dynasty":"宋代","title":"初报嘉阳除官还东湖有期喜而有作"}
{"author":"陆游","content":"秋夜挑灯读楚辞，昔人句句不吾欺。更堪临水登山处，正是浮家泛宅时。巴酒不能消客恨，蜀巫空解报归期。灞桥烟柳知何限，谁念行。灞桥烟柳知何限，谁念行人寄一枝？","dynasty":"宋代","title":"秋夜怀吴中"}
{"author":"陆游","content":"旧弼初收召，惟公力赞扬。都亭移供帐，全魏彻封疆。大度宁猜阻，群言自中伤。拳拳虚左意，犹可质穹苍。","dynasty":"宋代","title":"太师魏国史公挽歌词五首其四"}
{"author":"陆游","content":"雨断云归旋作晴，尚余红湿在帘旌。燕雏掠地飞无力，梅子临池坠有声。米粣解包供午饷，蓱齑傍枕析朝酲。此翁不负顽躯处，扪腹时时绕舍行。","dynasty":"宋代","title":"夏日"}
{"author":"陆游","content":"五十年前诗酒身，山阴风月尚如新。闲愁已是无阑障，一枕春寒更恼人。","dynasty":"宋代","title":"枕上口占"}
{"author":"陆游","content":"初冬常忆宴梁州，百炬如椽满画楼。三十七年犹未死，茅檐霜冷一灯幽。","dynasty":"宋代","title":"初冬"}
{"author":"陆游","content":"卧沙细肋何由得，出水纤鳞却易求。一夏与僧同粥饭，朝来破戒醉新秋。","dynasty":"宋代","title":"买鱼二首其一"}
{"author":"陆游","content":"冰崖雪谷木未芽，造物破荒开此花。神全形枯近有道，意庄色正知无邪。高坚政要饱忧患，放弃何遽愁荒遐。移根上苑亦过计，竹篱茅屋真吾家。平生自嫌亦自许，妙处可识不可夸。金樽翠杓未免俗，篝火为试江南茶。","dynasty":"宋代","title":"梅花"}
{"author":"陆游","content":"万事马牛风，萧然破屋中。忍贫增力量，耐辱见神通。道进天魔散，心安客疾空。微言施鱼鸟，一一脱池笼。","dynasty":"宋代","title":"书意"}
{"author":"陆游","content":"官身早暮不容闲，尘土堆胸媿满颜。也有向人夸说处，坐衙常对水南山。","dynasty":"宋代","title":"听事望马目山"}
{"author":"陆游","content":"社肉如林社酒浓，乡邻罗拜祝年丰。太平气象吾能说，尽在冬冬社鼓中。","dynasty":"宋代","title":"春社"}
{"author":"陆游","content":"昔忝诸生後，初非一世豪。但希乡有秩，敢望郡功曹。歛版宁为辱？扶犁亦足高。儿孙勿妄想，底处不徒劳？","dynasty":"宋代","title":"示儿孙辈"}
{"author":"陆游","content":"樵客高僧两断蓬，偶同烟搒泛秋风。栖贤雪夜匆匆别，岂意相逢在剡中。","dynasty":"宋代","title":"秋兴"}
{"author":"陆游","content":"平时共语不成些，痴坐空雕藜苋肠。谁遣春风入牙颊，诗成忽带小山香。","dynasty":"宋代","title":"余邦英惠小山新芽作小诗三首以谢"}
{"author":"陆游","content":"松菊仅三亩，作园真强名。驯禽惊不去，熟果坠无声。倦就盘陀坐，闲拈楖栗行。茅亭亦疏豁，凭槛看春耕。","dynasty":"宋代","title":"小园"}
{"author":"陆游","content":"遥望湖塘炬火迎，才归村舍雨如倾。畏途回首知安在，催唤儿童暖酒铛。","dynasty":"宋代","title":"小舟航湖夜归书触目"}
{"author":"陆游","content":"身闲欲出无如懒，酒薄虽倾不敌愁。残暑从今无一月，剩储诗思待新秋。","dynasty":"宋代","title":"夏日杂题八首其六"}
{"author":"陆游","content":"蒲萄初紫柿初红，小阁凭阑万里风。莫怪年来增酒量，此中能著太虚空。","dynasty":"宋代","title":"湖上小阁"}
{"author":"陆游","content":"风俗陵夷日可怜，乞墦钳市亦欣然。看渠皮底元无血，那识虞卿鲁仲连！","dynasty":"宋代","title":"叹俗"}
{"author":"陆游","content":"凌厉冰霜节愈坚，人间乃有此臞仙。坐收国士无双价，独立东皇太一前。此去幽寻应尽日，向来别恨动经年。花中竟是谁流辈？欲许芳兰恐未然。","dynasty":"宋代","title":"射的山观梅"}
{"author":"陆游","content":"伛偻衰翁雪满颠，爱花耽酒似当年。虽无锦障七十里，也有青铜三百钱。数掩竹篱分小径，一泓沙井贮寒泉。栽红接白株株活，坐拥春工太半权。","dynasty":"宋代","title":"园中对酒作"}
{"author":"陆游","content":"云栖涧饮未为高，起舞行歌亦足豪。试问食时观本草，何如酒後读离骚？游山不待飞双舄，翦水无因得快刀。熟睡市垆名勿笑，年来随事学餔糟。","dynasty":"宋代","title":"醉题"}
{"author":"陆游","content":"我年六十四，获谴输鬼薪，束书出东门，挥手谢国人，笑指身上衣，不复染京麈。时有一老翁，祝我当自珍，却後十五年，迎君浙江滨。我笑语是翁，岂说他生身？事果不可知，邂逅如隔辰。鹤发无余鬒，鹑衣仍苦贫。秋风旱河头，握手一笑新。买酒烹鸡豚，往事得具陈。试数同朝旧，零落增悲辛。与翁虽俱老，肝胆犹轮囷。千里亦命驾，何况托近邻。秋高佳风月，相过莫厌频。","dynasty":"宋代","title":"赠洞微山人"}
{"author":"陆游","content":"青羊宫前锦江路，曾为梅花醉十年。岂知今日寻香处，却是山阴雪夜船。","dynasty":"宋代","title":"梅花"}
{"author":"陆游","content":"西游万里亦何为，欲就骚人乞弃遗。到此宛然诗不进，始知才分有穷时。","dynasty":"宋代","title":"巴东遇小雨"}
{"author":"陆游","content":"锄草春愈茂，养草秋亦衰。不如两置之，荣悴渠有时。","dynasty":"宋代","title":"杂兴"}
{"author":"陆游","content":"白发无馀鬒，苍颜失故丹。旅游多败意，大屋每饶寒。出畏霜侵褐，归乘日暖鞍。若非时得句，何以慰衰残。","dynasty":"宋代","title":"题史院壁四首其三"}
{"author":"陆游","content":"欲与梅为友，常忧不称渠。从今断火食，饮水读仙书。","dynasty":"宋代","title":"梅花五首其三"}
{"author":"陆游","content":"放生何足为爱物，施药因行聊结缘。山舍老翁无事业，只将闲事占流年。","dynasty":"宋代","title":"病中遣怀"}
{"author":"陆游","content":"闽溪纸被软于绵，黎峒花紬暖胜毡。一夜山中三尺雪，未妨老子日高眠。","dynasty":"宋代","title":"龟堂杂兴十首其三"}
{"author":"陆游","content":"老病侵凌不可当，时时揽镜自悲伤。西风吹散朝来酒，依旧衰颜似叶黄。","dynasty":"宋代","title":"秋晚杂兴"}
{"author":"陆游","content":"六籍唯残圣道醇，中更秦火不成尘。华陀老黠徒惊俗，吾岂无书可活人！","dynasty":"宋代","title":"读华陀传"}
{"author":"陆游","content":"困睫蒙蒙渴煮茶，系船来叩野人家。风翻翠浪千畦麦，水漾红云一坞花。健犊破荒耕荦确，幽禽除蠹啄槎牙。寻春非复衰翁事，且伴儿童一笑哗。","dynasty":"宋代","title":"舟过季家山小泊"}
{"author":"陆游","content":"医从和扁来，未著却老方。吾晚乃得之，莫如麴櫱良。一杯脸生春，况复累十觞。坐令桃花红，换尽霜叶黄。看镜喜欲舞，追还少年狂。但恨宝钗楼，胡沙隔咸阳，芳华虽无恙，万里遥相望。感叹径投枕，悲欢两茫茫！","dynasty":"宋代","title":"对酒"}
{"author":"陆游","content":"屋东菊畦蔓草荒，瘦枝山草三尺长。碎金狼藉不堪摘，扫地为渠持一觞。日斜大醉叫堕帻，野花村酒何曾择。君不见诗人跌宕例如此，苍耳林中留太白。","dynasty":"宋代","title":"山园草间菊数枝开席地独酌"}
{"author":"陆游","content":"病起重来理钓丝，扁舟迨及素秋时。旧交犹有青山在，幽趣唯应白鸟知。冉冉年光行老矣，茫茫世路欲何之？秦皇酒榼苔封遍，虚负霜螯左手持。","dynasty":"宋代","title":"秋日泛镜中憩千秋观"}
{"author":"陆游","content":"霜落江清水见鱼，偶来徙倚草亭孤。云天黯淡常如晚，烟树微茫直欲无。下泽乘车终碌碌，上方请剑漫区区。拟将疏逸消豪气，寻罢酒徒寻猎徒。","dynasty":"宋代","title":"江亭冬望"}
{"author":"陆游","content":"踽踽人间未死身，乡闾共敬六朝民。睡无由著缘多感，醉不能成坐一贫。幽屏最憎虫吊夜，狂吟略似鸟鸣春。也知世俗谁知我，犹待君王猎渭滨。","dynasty":"宋代","title":"自遗"}
{"author":"陆游","content":"短鬓白如丝，梅花似旧时。掩屏愁入梦，隐几雨催诗。病为阴天剧，春缘闰岁迟。非关畏车马，衰甚实难支。","dynasty":"宋代","title":"雨中作三首其三"}
{"author":"陆游","content":"鸭脚叶黄乌臼丹，草烟小店风雨寒。荒年人家鸡黍迮，芋羹豆饭供时节。村童上牛踏牛鼻，吹笛声长入云际。今年虽饥却少安，县吏不来官放税。","dynasty":"宋代","title":"十月旦日至近村"}
{"author":"陆游","content":"壮游回首海茫茫，默数方惊岁月长。旧事莫论齐柏寝，残躯方似鲁灵光。","dynasty":"宋代","title":"杂感"}
{"author":"陆游","content":"泠泠野水赴横塘，坐久松风入发凉。月淡星疏天欲晓，未妨清啸倚胡床。","dynasty":"宋代","title":"露坐"}
{"author":"陆游","content":"八十又过二，自言名放翁。斧丘遗寿栎，云海寄冥鸿，酒挂驴鞍侧，诗投药笈中。灞城逢蓟叟，共语莫匆匆。","dynasty":"宋代","title":"吾年过八十"}
{"author":"陆游","content":"老屋环青嶂，衰翁卧白头。残书且遮眼，薄酒不浇愁。世故真难料，吾生愈觉浮。余年更须惜，幸得返山丘。","dynasty":"宋代","title":"绝叹"}
{"author":"陆游","content":"寒泉断藕素丝长，纹簟开瓜碧玉香。午睡觉来桐影转，无人可共北窗凉。","dynasty":"宋代","title":"北窗"}
{"author":"陆游","content":"吾幼从父师，所患经不明，何尝效侯喜，欲取能诗声；亦岂刘隋州，五字矜长城。秋雨短檠夜，掉头费经营，区区宇宙间，舍重取所轻。此身傥未死，仁义尚力行。","dynasty":"宋代","title":"读苏叔党汝州北山杂诗次其韵"}
{"author":"陆游","content":"山阴老道士，寄情鱼鸟中。幽户绿萝月，孤舟白苹风。岂无小瓮熟，尊杓谁与同？邂逅得知心，一见叹犹龙。","dynasty":"宋代","title":"乙巳秋暮独酌"}
{"author":"陆游","content":"先生结屋绿岩边，读易悬知屡绝编。不用采芝惊世俗，恐人谤道是神僊。","dynasty":"宋代","title":"寄题朱元晦武夷精舍"}
{"author":"陆游","content":"空濛五月雨，景气一番新。换尽园林叶，洗空衢路尘。山邮恼行客，野渡滞归人。独有龟堂叟，凉风吹角巾。","dynasty":"宋代","title":"五月雨"}
{"author":"陆游","content":"嘉会千龄岂易逢，佩声俱集未央宫。九重凤阙曈昽日，百尺龙旗掩苒风。奇瑞屡书图牒上，太平长在咏歌中。区区击壤虽无取，意与生民既醉同。","dynasty":"宋代","title":"天申节致语口号三首其三"}
{"author":"陆游","content":"渐转廊腰日，徐来峡口风。飧浆便北客，淖粥称衰翁，槐晚纤纤绿，榴残续续红。责轻仍饱食，三叹愧无功。","dynasty":"宋代","title":"午兴"}
{"author":"陆游","content":"残暑才属尔，新春还及兹。真当名百药，何止谒三医？半夜暾朝日，晨兴饮上池。金丹有门户，草木尔何知！","dynasty":"宋代","title":"题药囊"}
{"author":"陆游","content":"落叶窗前已作堆，地炉微火拨残灰。梦中无祟败蔬圃，饭後有歌夸芋魁。袅袅清笳催日晚，萧萧新雁带寒来。更宽十日可闲出，会挈一壶寻早梅。","dynasty":"宋代","title":"初冬"}
{"author":"陆游","content":"霜降今年已薄霜，菊花开亦及重阳。四时气正无愆伏，比屋年丰有盖藏。风色萧萧生麦陇，车声碌碌满鱼塘。老夫亦与人同乐，醉倒何妨卧道傍。","dynasty":"宋代","title":"季秋已寒节令颇正喜而有赋"}
{"author":"陆游","content":"天涯羁旅逢人日，病起消摇集宝坊。雪水初融锦江涨，梅花半落绿苔香。家山松桂年年长，幕府文书日日忙。自笑余生有几许，一庵借与得深藏。","dynasty":"宋代","title":"人日饭昭觉"}
{"author":"陆游","content":"疾病侵壮年，发恐不及白；偶赖针石功，寓世成久客。行年垂七十，霜雪纷满帻，耳目虽已衰，亦未与人隔。濯缨千顷湖，送老五亩宅。大布缝长衫，东阡复南陌。","dynasty":"宋代","title":"白发"}
{"author":"陆游","content":"经旬羸卧怯登临，偶忆东庵试一寻。新竹初成迷栈路，断云不散抱城阴。陂池绿静龟鱼乐，亭馆苍凉草树深。欲把一杯无奈嬾，病来触目动归心。","dynasty":"宋代","title":"病起偶到复庵"}
{"author":"陆游","content":"君不见资中名士有李石，八月秋涛供笔力，初为博士不暖席，晚补台郎俄复斥。诸公熟睨亦太息，摧压至死终不惜。生前何曾一钱直，没後遗文价金璧。後之视今犹视昔，此事诚非一朝夕。山城旧庐暗荆棘，羸然诸孙守坟籍。抚孤我负朋友责，万里诗成泪空滴！","dynasty":"宋代","title":"感旧"}
{"author":"陆游","content":"春阴不成雨，正作卵色天。花开路无尘，杨柳摇轻烟。佳哉冷淘时，槐芽杂豚肩。长安堕胡虏，况说野狐泉。","dynasty":"宋代","title":"春日杂题"}
{"author":"陆游","content":"急雨消残暑，旷然天地秋。露萤矜熠熠，风叶送飕飕。凉篻惟添睡，明河不洗愁。流年又如此，随处怯登楼。","dynasty":"宋代","title":"急雨遽凉"}
{"author":"陆游","content":"台省诸公日造朝，放慵别驾媿逍遥。州如斗大真无事，日抵年长未易消。午坐焚香常寂寂，晨兴署字亦寥寥。时平更喜戈船静，闲看城边带雨潮。","dynasty":"宋代","title":"逍遥"}
{"author":"陆游","content":"放逐还家一老翁，痴顽自笑更谁同？倚栏风月黄昏後，携杖园林绿润中。泳水小鱼依藻荇，觅巢轻燕拂帘栊。此身要岂坚牢物？莫遣须臾酒盏空。","dynasty":"宋代","title":"初夏幽居偶题"}
{"author":"陆游","content":"五十余年读道书，老来所得定何如？目光焰焰夜穿帐，胎发青青晨映梳。甚畏蝮蛇宁断手，已烹熊掌敢兼鱼。春芜二亩扶犁去，空忆高皇赐对初。","dynasty":"宋代","title":"道室书事"}
{"author":"陆游","content":"青灯黄卷拥篝炉，残发垂蓬未暇梳。略似诸生勤夜课，绝胜小吏迫晨趋。鸡声喔喔寒犹力，月影离离淡欲无。幽致满前君不领，枉因留滞叹头颅。","dynasty":"宋代","title":"夙兴"}
{"author":"陆游","content":"轻雷不成雨，阙月却穿云。独倚南斋柱，长吟到夜分。","dynasty":"宋代","title":"独坐绝句二首"}
{"author":"陆游","content":"青山围女墙，细草满球场。虚檐摇水影，曲槛吹苹香。房栊寂无人，双燕说晓凉。赐休无公事，萧散寄一床。久苦吏役拘，更知闲味长。桑空茧缀簇，陂满稻吐秧。良时动人怀，东望一慨慷。宁当恋微禄，如鼠死太仓！","dynasty":"宋代","title":"初夏遇休日园中闲赋"}
{"author":"陆游","content":"春昼雪如簁，清羸病起时。迹深惊虎过，烟绝闵僧饥。地冻萱芽短，林寒鸟哢迟。西窗斜日晚，呵手歛残棋。","dynasty":"宋代","title":"雪中"}
{"author":"陆游","content":"梦觉空山泪渍衿，西游岁月苦駸駸。葭萌古路缘云壁，桔柏浮梁暗栎林。坐上新声犹蜀伎，道傍逆旅已秦音。荷戈意气浑如昨，自笑摧颓负壮心。","dynasty":"宋代","title":"梦至小益"}
{"author":"陆游","content":"衰病厌多事，清游谐夙心。夜深楼突兀，岁晚柏萧森。汲井洗灵药，焚香横素琴。身闲境自胜，城市亦山林。","dynasty":"宋代","title":"宿天庆道院"}
{"author":"陆游","content":"北渚秋风凋白苹，流年冉冉默伤神。强颜未忍乞墦祭，积毁仅逃输鬼薪。半榼浮蛆初试酿，两螯斫雪又尝新。受恩自度终无报，聊为清时备隐沦。","dynasty":"宋代","title":"新秋感事"}
{"author":"陆游","content":"疾病当治本，神医古难遭。哀哉有限身，日与利欲鏖。大嚼徒为贪，刻饮岂足豪。淡薄以养寿，亦非慕名高。","dynasty":"宋代","title":"家居自戒"}
{"author":"陆游","content":"藉草沾衣露，沿溪掠面风。桐凋无茂绿，莲老有疏红。小彴欹危度，邻园曲折通。新秋得强健，一笑莫匆匆。","dynasty":"宋代","title":"初秋"}
{"author":"陆游","content":"星斗阑干天宇清，起披短褐绕廊行。叶声飒飒飞霜重，篱影疏疏落月明。沙冷断鸿投别浦，风高残漏下孤城。衰迟自笑情犹在，一首新诗取次成。","dynasty":"宋代","title":"夜四鼓睡觉起行檐间观新作南篱"}
{"author":"陆游","content":"泥古衰犹学，开荒夜亦耕。屋芟生草盖，釜撷野蔬烹。白稻雨中熟，黄鸦桑下鸣。残云忽吐日，喜对小窗明。","dynasty":"宋代","title":"卜居三山已四十年矣暇日有感聊赋五字"}
{"author":"陆游","content":"菖蒲古上药，结根已千年。闻之安期生，采服可以仙。斯人非世人，两耳长垂肩。松下语未终，竦身上青天。","dynasty":"宋代","title":"菖蒲"}
{"author":"陆游","content":"千金不须买画图，听我长歌歌镜湖。湖山奇丽说不尽，且复为子陈吾庐。柳姑庙前鱼作市，道士庄畔菱为租。一弯画桥出林薄，两岸红蓼连菰蒲。陂南陂北鸦阵黑，舍东舍西枫叶赤。正当九月十月时，放翁艇子无时出。船头一束书，船後一壶酒，新钓紫鳜鱼，旋洗白莲耦。从渠贵人食万钱，放翁痴腹常便便暮归稚子迎我笑，遥指一抹西村烟。","dynasty":"宋代","title":"思故山"}
{"author":"陆游","content":"村村桑暗少桑姑，户户麦丰无麦奴。又是一年春事了，缫丝捣麦笑相呼。","dynasty":"宋代","title":"蚕麦"}
{"author":"陆游","content":"剑山峨峨插穹苍，千林万谷蟠其阳。大丹九转古所藏，灵芝三秀夜吐光，如火非火森有芒，朝阳欲升尚煌煌。何由斸取换肝肠，往驾素虯朝紫皇。","dynasty":"宋代","title":"丹芝行"}
{"author":"陆游","content":"省身要似晨通发，止杀先从暮拍蚊。老负明时无补报，惟将忠敬事心君。","dynasty":"宋代","title":"仲秋书事"}
{"author":"陆游","content":"披衣清晓倚阑干，龟屋裁成二寸冠。盆桧雨余抽嫩绿，研池风过起微澜。爱书自笑心常在，去死悬知日尚宽。回视前修似无媿，不教一字入长安。","dynasty":"宋代","title":"初夏野兴"}
{"author":"陆游","content":"三尺清池镜面平，翦刀叶底戏鱼行。吾曹安得如渠乐，傍渚跳波过此生？","dynasty":"宋代","title":"窗下戏咏"}
{"author":"陆游","content":"夜搒孤舟掠岸行，村墟频过不知名。绕枝倦鹊寒无影，脱网奔鱼远有声。两纸忽惊残历尽，一杯聊慰旅怀情。还家自笑身犹健，又付生涯与短檠。","dynasty":"宋代","title":"冬夜舟中作"}
{"author":"陆游","content":"多事车前要八驺，老人惟与一藤游。未教变化为龙去，更踏人间万里秋。","dynasty":"宋代","title":"致仕後即事"}
{"author":"陆游","content":"客生闻吠犬，草茂有鸣蛙。日昳方炊饭，秋深始采茶。","dynasty":"宋代","title":"幽事绝句"}
{"author":"陆游","content":"读书虽所乐，置之固亦佳；烧香袖手坐，自足纾幽怀。我生本从人，岂愿终不谐。其如定命何，生死一茆斋！","dynasty":"宋代","title":"冬日斋中即事"}
{"author":"陆游","content":"衰发不胜白，寸心殊未降。避风留水市，岸帻倚船窗。日上金熔海，潮来雪卷江。登临数奇观，未易敌吾邦。","dynasty":"宋代","title":"西兴泊舟"}
{"author":"陆游","content":"老子无心老尚狂，山程随处寄伥伥。云归岫穴初收雨，水入陂塘正下秧。野客就林煨燕笋，蚕家负笼采鸡桑。远游万里知何乐？却喜东归住故乡。","dynasty":"宋代","title":"自九里平水至云门陶山历龙瑞禹祠而归凡四日"}
{"author":"陆游","content":"九日村醅熟，逢迎不用呼。樽前狂起舞，陌上醉相扶。残发新霜白，衰颜落叶枯。明年何足问，且复插茱萸。","dynasty":"宋代","title":"乙卯重九"}
{"author":"陆游","content":"呼童按摩罢，倚壁久伸余。棋局可忘老，鸟声能起予。扫檐怜罥蝶，投饵出潜鱼。向晚明窗下，还来读旧书。","dynasty":"宋代","title":"闲中作"}
{"author":"陆游","content":"平生百不遂，惟有老如期。眼涩观书夜，心衰把酒时。僧分新掘药，客诵旧题诗。四十年前我，回看定是谁？","dynasty":"宋代","title":"老境"}
{"author":"陆游","content":"溪流曲曲树阴阴，人语烟中觉坞深。把定山僧同一笑，明年强健更相寻。","dynasty":"宋代","title":"项里观杨梅"}
{"author":"陆游","content":"船尾寒风不满旗，江边丛祠常掩扉。行人畏虎少晨起，舟子捕鱼多夜归。茆叶翻翻带宿雨，苇花漠漠弄斜晖。伤心到处闻堪杵，九月今年未授衣。","dynasty":"宋代","title":"初寒"}
{"author":"陆游","content":"我来梅花村，倚杖久伫立。措哉风雨余，零落绿苔湿。往年赋诗人，去袂不可执。明朝梅亦空，感旧百忧集。","dynasty":"宋代","title":"开岁半月湖村梅开无余偶得五诗以烟湿落梅村"}
{"author":"陆游","content":"布褐营身足，茅茨置榻宽。食非依漂母，菜不仰园官。小蹇鞍鞯黑，羸僮骨相酸。丹青能写此，千载尚传观。","dynasty":"宋代","title":"读穷居五字慨然有感复作一首自解"}
{"author":"陆游","content":"旋削甘瓜进酒卮，断云漠漠斗离离。北临积水风来壮，东恨长林月上迟。秋近不堪闻急杵，夜凉已复怯轻絺。天孙老抱河梁恨，岂独人生事可悲。","dynasty":"宋代","title":"露坐"}
{"author":"陆游","content":"不惜貂裘换钓篷。嗟时人、谁识放翁。归棹借、樵风稳，数声闻、林外暮钟。幽栖莫笑蜗庐小，有云山、烟水万重。半世向、丹青看，喜如今、身在画中。","dynasty":"宋代","title":"恋绣衾其一"}
{"author":"陆游","content":"玉函肘後了无功，每寓奇方啸傲中。衫袖翫橙清鼻观，枕囊贮菊愈头风。新诗吟罢愁如洗，好景逢来病欲空。却羡龙锺布裘客，埭西卖药到村东。","dynasty":"宋代","title":"示村医"}
{"author":"陆游","content":"江东谁复识重瞳，遗庙欹斜草棘中。若比咿嘤念如意，乌江战死尚英雄。","dynasty":"宋代","title":"秋晚杂兴"}
{"author":"陆游","content":"行穿荦确度谽谺，小立风中客袖斜。衰草双双点飞蝶，长空一一送栖鸦。荻洲薄暮收鱼网，茆舍初寒响纬车。谁道老人多感慨，未妨尊酒乐年华。","dynasty":"宋代","title":"小径登东山缭行自西北至溪上"}
{"author":"陆游","content":"故里躬耕後，颓龄耄及前。开门无客至，得句有僧传。忽忽身如梦，迢迢日似年。会当乘小雪，夜上剡溪船。","dynasty":"宋代","title":"冬日"}
{"author":"陆游","content":"昏昏风雨暗东湖，恰似梅黄四月初。高树送声惊客枕，小池分溜入清渠。飞蚊屏迹知何在，团扇生尘已暗疏。须信西游有奇事，今年三伏夜观书。","dynasty":"宋代","title":"久雨"}
{"author":"陆游","content":"帘影参差午漏前，盆山绿润雨余天。诗无杰句真衰矣，酒借朱颜却怅然！海燕理巢知再乱，吴蚕放食过三眠。名泉不负吾儿意，一掬丁坑手自煎。","dynasty":"宋代","title":"北窗"}
{"author":"陆游","content":"霜霰新冬后，年龄大耋时。功名久无梦，文字略存诗。丘垄归何憾，琴书付有儿。痴人痴到底，更欲数期颐。","dynasty":"宋代","title":"冬至后一日书"}
{"author":"陆游","content":"身似匡庐老病僧，闭门一衲坐腾腾。雨声惊断长安梦，惆怅西窗夜半灯。","dynasty":"宋代","title":"杂书"}
{"author":"陆游","content":"病卧穷山白发新，不堪风雨过中春。歌呼空倚一尊酒，零落渐无吾辈人。千载诗书成长物，两京宫阙委胡尘。非熊老子不复见，谁吊遗魂清渭滨？","dynasty":"宋代","title":"雨中卧病有感"}
{"author":"陆游","content":"高帝王蜀汉，天下岂易图。幡然用其锋，项羽不支梧。嗟余昔从戎，久戍南郑墟。登高望夕烽，只尺咸阳都。群胡本无政，剽夺常自如。民穷诉苍天，日夜思来苏。连年况枯旱，关辅尤空虚。安得节制帅，弓刀肃驰驱。父老上牛酒，善意不可孤。诸将能办此，机会无时无。","dynasty":"宋代","title":"感兴二首其二"}
{"author":"陆游","content":"示疾维摩无侍者，夜阑自掩草庵门。有情梅影半窗月，相应鸡声十里村。纸帐拥裘寻断梦，地炉拨火暖残樽。扶衰又践新春境，万事元知不足论。","dynasty":"宋代","title":"庵中夜兴"}
{"author":"陆游","content":"清江抱孤村，杜子昔所馆。虚堂尘不扫，小径门可款。公诗岂纸上，遗句处处满。人皆欲拾取，志大才苦短。计公客此时，一饱得亦罕。厄穷端有自，宁独坐房琯。至今壁间像，朱绶意萧散。长安貂蝉多，死去谁复算。","dynasty":"宋代","title":"草堂拜少陵遗像"}
{"author":"陆游","content":"俗子与人隔尘劫，何啻相逢风马牛。夜读杨卿南海句，始知天下有高流。","dynasty":"宋代","title":"杨庭秀寄南海集"}
{"author":"陆游","content":"空中磊落斗跨天道旁荒寒月满川。行歌惊起鸥鹭眠，三万里在拄杖边。敲门索酒太华前，飞渡黄河不须船。袖中短铁青蜿蜒，昔曾巴丘从老僊，削平岩崖抉云烟，此妙可得不可传。雷声殷殷电煜然，已觉辽碣无腥膻。雪花如席登祁连，归来却看东封年。","dynasty":"宋代","title":"月下野步"}
{"author":"陆游","content":"端为身闲觉日长，不嫌儿辈笑清狂。湖光潋潋归舟疾，雨点霏霏醉颊凉。断彴苔生人唤渡，孤村霜近稻登场。宦情不独今年薄，游子从来念故乡。","dynasty":"宋代","title":"自桑渎泛舟归三山"}
{"author":"陆游","content":"裹盐迎得小狸奴，尽护山房万卷书。惭愧家贫策勋薄，寒无毡坐食无鱼。","dynasty":"宋代","title":"赠猫"}
{"author":"陆游","content":"抱瓮穷园叟，还山老布衣。死边常得活，闹处偶容归。钓恐鱼吞饵，棋忧客堕机。此心君会否，洗尽百年非。","dynasty":"宋代","title":"杂书幽居事五首其一"}
{"author":"陆游","content":"西山樵路隔重云，溪水微风起谷纹。暑退忽惊秋渐晚，夜长已与昼中分。菰蒋入馔浑家喜，碪矸催寒并舍闻。新作篝灯学僧样，与儿同策读书勋。","dynasty":"宋代","title":"秋夕"}
{"author":"陆游","content":"才下多厄穷，地偏罕人客。半生走四海，竟无第一策。暮年忽大悟，惟有紧闭门，朝作一池墨，弄笔招羁魂。初若奔騄骥，忽如掣蛟鲸，鬼神森出没，雷雨更晦明。飞扬兴已极，投笔径就床，酣酣一枕睡，不觉幽梦长。手携避秦人，行上腰带?，下视河流黄，仰看天宇青。大呼自惊觉，夜半灯欲死，茆檐雨点滴，身乃在万里。挑灯影突兀，顾问汝是谁。留侯虽强食，轻举亦何疑？","dynasty":"宋代","title":"夜卧久不得寐复披衣起呼灯作草书数纸乃复酣"}
{"author":"陆游","content":"泽国寒多雨，畸人夜少眠。不缘酲作病，只合醉终年。庭草已争茁，园梅空自怜。重云不难抉，无剑倚青天。","dynasty":"宋代","title":"夜雨"}
{"author":"陆游","content":"千钱买一舟，百钱买两桨。朝看潮水落，暮看潮水长。持鱼换盐酪，县郭时下上。亦或得浊醪，不复计瓶盎，浩歌忘远近，醉梦堕莽苍。玄真不可逢，悠然寄遐想。","dynasty":"宋代","title":"渔父"}
{"author":"陆游","content":"家是江南友是兰，水边月底怯新寒。画图省识惊春早，玉笛孤吹怨夜残。冷淡合教闲处著，清臞难遣俗人看。相逢剩作樽前恨，索笑情怀老渐阑。","dynasty":"宋代","title":"梅花"}
{"author":"陆游","content":"锦城重到叹无期，忽忆书台步月时。白浪黏天鲛鳄横，梦中识路亦何为？","dynasty":"宋代","title":"建安遣兴"}
{"author":"陆游","content":"二樨慧堪怜，犹赊志学年。能抛竹騕褭，来看玉蜿蜒。百念宽身後，余生慰眼前。善和书幸在，它日要人传。","dynasty":"宋代","title":"与建子振孙登千峰榭观乌龙雪"}
{"author":"陆游","content":"石镜山前送落晖，春残回首倍依依。时平壮士无功老，乡远征人有梦归。苜蓿苗侵官道合，芜菁花入麦畦稀。倦游自笑摧颓甚，谁记飞鹰醉打围？","dynasty":"宋代","title":"春残"}
{"author":"陆游","content":"流落知闻绝，归休宠辱空。酒狂宁限老，诗思正须穷。活火生新焰，残灯委碎红。平生会心处，正在兀然中。","dynasty":"宋代","title":"夜坐"}
{"author":"陆游","content":"食案何萧然，春荠花若雪；从今日老硬，何以供采撷？山翁垂八十，忍贫心似铁，那须万钱箸，养此三寸舌？软炊香粳饭，幸免烦祝噎。一瓢亦已泰，陋巷时小啜。","dynasty":"宋代","title":"春荠"}
{"author":"陆游","content":"八十衰翁有底忙？水边山际亦伥伥。清溪桥断舟横岸，小坞梅残雨渍香。数点青灯经野市，一炉软火宿僧房。自嫌尚有人间念，却为春寒怯夜长。","dynasty":"宋代","title":"法云僧房"}
{"author":"陆游","content":"乘兴出游眺，初不言所之。家人固难求，我亦不自知。投杖却人扶，疾步莫能追。荒寒野庙壖，枯涸沤菅池。过门争邀留，具食不容辞。浊醪小瓮酿，香饭别甑炊。瓦盆进豚肩，石臼捣花餈。新冬不易见，醉倒理亦宜。举手谢主人，外强中实衰。一觞可以起，它日更为期。","dynasty":"宋代","title":"村老留饮"}
{"author":"陆游","content":"夜遶中庭百匝行，秋风传漏忽三更。星辰北拱疏还密，河汉西流纵复横。惊鹊遶枝栖不稳，冷萤穿竹远犹明。书生老抱平戎志，有泪如江未敢倾。","dynasty":"宋代","title":"夜步庭下有感"}
{"author":"陆游","content":"云开太华插遥空，我是山中采药翁。何日胡尘扫除尽，敷溪道上醉春风。","dynasty":"宋代","title":"花下小酌"}
{"author":"陆游","content":"后死非初望，馀生只自悲。旧交孤剑在，壮志短檠知。行步虽依杖，光阴未付棋。为农自当力，不为学豳诗。","dynasty":"宋代","title":"后死"}
{"author":"陆游","content":"冷卧空斋枕曲肱，饥鹰惊起发鬅鬙。烟霞华岳逃名客，风雪庐山入定僧。槲叶蔽身胜衣帛，金丹照室不燃灯。秃翁自笑无名字，聊向江湖袭旧称。","dynasty":"宋代","title":"老学庵夜兴"}
{"author":"陆游","content":"山翁作园沼，安乐及禽鱼。凡草犹当养，芳兰可得锄？初非治一室，亦岂爱吾庐。暮境虽云迫，心期故有余。","dynasty":"宋代","title":"葺小圃及东斋"}
{"author":"陆游","content":"翩然一鸦升，倏尔一鸱下，非惟饱残余，亦可免弹射。巡檐攫脯修，入舍掠脍炙，嗟汝无盈厌，坐是取驱吓。物情贵能改，一眚亦可贳。并语黄雀群，勿轻败吾稼。","dynasty":"宋代","title":"鸱鸦"}
{"author":"陆游","content":"久住西州似宿缘，笙歌丛里著华颠。每嗟相见多生客，却忆初来尚少年。迎马绿杨争拂帽，满街丹荔不论钱。浮生何处非羁旅，休问东吴万里船。","dynasty":"宋代","title":"江渎池醉归马上作"}
{"author":"陆游","content":"年光岂不好，老境独无欢。百步未为远，一尊聊自宽。泽枯波尚绿，霜薄叶初丹。矫首问来雁：中原应苦寒？","dynasty":"宋代","title":"自东冈缭出舍北"}
{"author":"陆游","content":"樵客高僧两断蓬，偶同烟搒泛秋风。栖贤雪夜匆匆别，岂意相逢在剡中。","dynasty":"宋代","title":"秋兴"}
{"author":"陆游","content":"饲驴留野店，买药入山城。兴尽飘然去，无人识姓名。","dynasty":"宋代","title":"物外杂题"}
{"author":"陆游","content":"丈夫孰能穷，吐气成虹霓。酿酒东海乾，累麴南山齐。平生搴旗手，头白归扶犁。谁知蓬窗梦，中有铁马嘶？何当受诏出，函谷封丸泥，筑城天山北，开府萧关西，万里扫尘烟，三边无鼓鼙。此意恐不遂，月明号荒鸡。","dynasty":"宋代","title":"书悲"}
{"author":"陆游","content":"暑气虚堂一点无，爽如秋露贮冰壶。沧州未遽浮舴艋，碧井聊听放辘轳。肃肃清风生薤簟。酣酣美梦付纱幮。恼人不奈奴兵辈，环抱文书待日晡。","dynasty":"宋代","title":"虚堂"}
{"author":"陆游","content":"鱼市樵风口，茶村谷雨前。柳边烟掩苒，堤上草芊眠。墓扫鸦衔肉，人归鹭导船。东风吹短发，得句为谁妍","dynasty":"宋代","title":"出行湖山间杂赋"}
{"author":"陆游","content":"身闲仙不远，食足富何加。庭卧长生犊，园开手种花。狂歌声跌宕，醉草笔横斜。八十明年是，衰残岂复嗟。","dynasty":"宋代","title":"自喜"}
{"author":"陆游","content":"饮酒以散愁，服药以去病，区区赖外物，岂足语性命。清晨坐堂上，万事一袖手，愁病初无根，孰谓药与酒？掀髯笑嵇阮，举袂谢和缓，气住则神住，时至骨自换。","dynasty":"宋代","title":"书意"}
{"author":"陆游","content":"水精盏映碧琳腴，月下泠泠看似无。此酒定从何处得，判知不是文君垆。","dynasty":"宋代","title":"寺楼月夜醉中戏作"}
{"author":"陆游","content":"蓦沟上阪到山家，牧竖应门两髻丫。葑火正红煨竽熟，岂知新贵筑堤沙？","dynasty":"宋代","title":"夜投山家"}
{"author":"陆游","content":"太平翁翁十九年，父子气焰可熏天。不如茅舍醉村酒，日与邻翁相枕眠。","dynasty":"宋代","title":"追感往事"}
{"author":"陆游","content":"徐子作别十年余，无人可寄一纸书；闲门美睡畏剥啄，自怪一念常关渠。西风萧萧吹槁叶，秋光正满蜗牛庐，读书易倦出无友，抚几惝恍空愁予。蜀庄之孙住南郭，亦复迹远非情疏。何时同载过老子，共饭赤米羹青蔬？","dynasty":"宋代","title":"寄徐秀才斯远并呈庄贤良器之"}
{"author":"陆游","content":"羁愁酒病两无聊，小篆吹香已半消。唤起十年闽岭梦，赬桐花畔见红蕉。","dynasty":"宋代","title":"思政堂东轩偶题"}
{"author":"陆游","content":"才名京兆椽，门阀魏公孙。遇事虽肮脏，接人终静温。宁吟灞桥雪，不扫舍人门。二妙凋零尽，衰翁慨独存。","dynasty":"宋代","title":"苏韬光节推挽歌词"}
{"author":"陆游","content":"平生碌碌本无奇，况是年垂九十时。阿囝略如郎罢老，稚孙能伴太翁嬉。花前骑竹强名马，阶下埋盆便作池。一笑不妨闲过日，叹衰忧死却成痴。","dynasty":"宋代","title":"戏遣老懹"}
{"author":"陆游","content":"雨霁山争出，泥乾路渐通。稍从牛屋後，却过鹳巢东。决决沙沟水，翻翻麦野风。欲归还小立，为爱夕阳红。","dynasty":"宋代","title":"东村"}
{"author":"陆游","content":"生世不把笔，残年惟灌园。赁舂来并舍，卖画到前村。勤苦供租税，清贫遗子孙。从来栖遁志，剩欲与翁言。","dynasty":"宋代","title":"赠西山老人"}
{"author":"陆游","content":"诘朝澹无营，百事付童子。拂我架上书，注我砚中水。觅睡不复成，取衣乃徐起。卒岁如一朝，底处著愠喜？","dynasty":"宋代","title":"冬日斋中即事"}
{"author":"陆游","content":"缥缈云边罨画楼，空蒙雨外木兰舟。谁知老子清狂甚，独占城南十里秋？","dynasty":"宋代","title":"泊舟湖桥酒楼下"}
{"author":"陆游","content":"河岸风樯远，村陂牧笛长。短篱围麂眼，幽径缭羊肠。照水须眉见，搓橙指爪香。衣裘又关念，砧杵满斜阳。","dynasty":"宋代","title":"明日又来天微阴再赋二首其二"}
{"author":"陆游","content":"残年欲遂迫期颐，追数朋俦死已迟。卜冢治棺输我快，染须种齿笑人痴。野梅角地草生後，街柳拂鞍冰泮时。满眼云山不须买，剩倾新酿赋新诗。","dynasty":"宋代","title":"岁晚幽兴"}
{"author":"陆游","content":"酒味醺人睡味浓，午时高枕到昏钟。经旬不见西窗日，世上应无嬾似侬。","dynasty":"宋代","title":"病中绝句"}
{"author":"陆游","content":"山路霜清叶正黄，地炉火暖夜偏长。中安煮药膨脝鼎，傍设安禅曲彔床。木槁不知年自往，云闲已与世相忘。更阑坐稳人声静，时听风帘响暗廊。","dynasty":"宋代","title":"新作火阁"}
{"author":"陆游","content":"甲午五月之庚寅，渊鱼跃起三江津，震雷霪雨夜达晨，我知决定非凡鳞。人生富贵不逮亲，万钟五鼎空酸辛。少年得禄羞常珍，调节滋味躬爨薪。彻食奉盥授帨巾，此乐岂复论贱贫。嗟我不孝负鬼神，俯仰二纪悲如新。仕宦空饱息与嫔，左右供养无复辰。子行射策对枫宸，彩衣楚楚映华绅。泝江亟归娱老人，切勿著意长安春！","dynasty":"宋代","title":"五月五日蜀州放解牓第一人杨监具庆下孤生怆"}
{"author":"陆游","content":"兀兀一无为，冥冥百不知。倦多惟嗜睡，食晚遂忘饥。开卷浑如梦，逢人不省谁。何须觅知识，木石即吾师。","dynasty":"宋代","title":"纵笔"}
{"author":"陆游","content":"微云薄霭新晴後，小盖轻舆古道遥。林杪幽禽初学啭，墙阴冻雪未全消。酒垆日暮收青旆，市步人归拥画桡。欹帽扪髯常半醉，逢人谁与话无憀？","dynasty":"宋代","title":"早春出游"}
{"author":"陆游","content":"芡浦菱陂夜半时，小舟更著疾风吹。青荧一炬枫林外，鬼火渔灯两不知。","dynasty":"宋代","title":"夜归"}
{"author":"陆游","content":"还乡老未死，举目少耆宿。邑屋亦或非，所馀但乔木。曩时列鼎家，今不饱半菽。盛衰迭变迁，何者非陵谷。羸然九十翁，世故见已熟。偶能达一理，万事等破竹。布缝一称衣，藜煮半釜粥。馀年更何为，枕藉糟与曲。","dynasty":"宋代","title":"幽居记今昔事十首以诗书从宿好林园无俗情为韵其四"}
{"author":"陆游","content":"暗空雾雨无时已，卷地风雷却是晴。九十老翁更事久，寄言儿女不须惊。","dynasty":"宋代","title":"夜闻雷雨大作"}
{"author":"陆游","content":"眼昏妨读书，不睡复何如？拥被新寒里，伸腰午饭余。断香萦倦枕，疏雨滴前除。未竟华胥乐，茶瓯莫唤渠。","dynasty":"宋代","title":"昼睡"}
{"author":"陆游","content":"窗纸萧萧印月痕，数声新雁过江村。孤愁不与梦俱断，羸老岂知身尚存？世事万端归蠹简，秋风百感集清樽。荷锄家圃知何憾？犹胜生求入玉门。","dynasty":"宋代","title":"枕上"}
{"author":"陆游","content":"欲挂衣冠万事轻，不妨小住向山城。绿尊耐久常相伴，雪鬓才生便放行。拂枕时时觅幽梦，倚阑日日听新莺。夕阳更有欣然处，来看青郊雨後耕。","dynasty":"宋代","title":"睡起至园中"}
{"author":"陆游","content":"焉耆山头暮烟紫，牛羊声断行人止；平沙风急卷寒蓬，天似穹庐月如水。大胡太息小胡悲，投鞍欲眠且复起。汉家诏用李轻车，万丈战云来压垒。","dynasty":"宋代","title":"焉耆行"}
{"author":"陆游","content":"碧瓦朱栏已半摧，强呼歌舞试樽罍。邦人莫讶心情嬾，新出莺花海里来。","dynasty":"宋代","title":"荔枝楼小酌"}
{"author":"陆游","content":"冬日乡闾集，珍烹得?尝。蟹供牢九美，鱼煮脍残香。鸡跖宜菰白，豚肩杂韭黄。一欢君勿惜，丰歉岁何常？","dynasty":"宋代","title":"与村邻聚饮"}
{"author":"陆游","content":"落叶纷纷十月时，今年霜比去年迟。山猿引子饮幽涧，野鹊结巢争堕枝。岭北片云生峭绝，桥东残水漾沦漪。病衰自怪诗情尽，造物撩人乃尔奇！","dynasty":"宋代","title":"初冬"}
{"author":"陆游","content":"寓馆兼山泽，行装半雨晴。随宜分药物，投老惜人情。邂逅成新识，殷懃讲旧盟。农家尤可念，迎劳辍春耕。","dynasty":"宋代","title":"出游所至皆欣然相迎口占示之"}
{"author":"陆游","content":"再到蓬莱路欲平，却吹长笛过青城。空山霜叶无行迹，半岭天风有啸声。细栈跨云萦峭绝，危桥飞柱插澄清。玉华更控青鸾住，要倚栏干待月明。","dynasty":"宋代","title":"自上清延庆归过丈人观少留"}
{"author":"陆游","content":"村北村南打稻忙，浮云吹尽见朝阳。不宜便作晴明看，扑面飞蝇未退藏。","dynasty":"宋代","title":"十月苦蝇"}
{"author":"陆游","content":"有人叩户皆吾友，得屋施床即我家。缓步东西行饭耳，元非看竹探梅花。","dynasty":"宋代","title":"即事"}
{"author":"陆游","content":"蒲萄换叶欲成阴，岁月催人感慨深。安得门前无俗客，岸巾临水听蝉吟。","dynasty":"宋代","title":"睡起二首其二"}
{"author":"陆游","content":"久客诚当去，无心偶小留。扫空闲梦想，阅尽旧朋俦。学术非时好，文章幸自由。不嫌秋夜永，问事有长头。","dynasty":"宋代","title":"夜坐示子聿"}
{"author":"陆游","content":"阴晴不定春犹浅，困健相兼病未苏。见说市楼新酒美，杖头今日一钱无。","dynasty":"宋代","title":"春日杂兴"}
{"author":"陆游","content":"灯山昨梦叹匆匆，便恐新春过眼空。千缕未摇官柳绿，一梢初放海棠红。金羁络马闲游处，彩笔题诗半醉中。流落天涯何足道，年年常策探花功。","dynasty":"宋代","title":"初春探花有作"}
{"author":"陆游","content":"霜风吹帽江村路，小蹇迢迢委辔行。忽到云山幽绝处，穿林啼鸟不知名。","dynasty":"宋代","title":"梦中作游山绝句"}
{"author":"陆游","content":"历险横空捷有神，得来元自剡溪滨。同为万里江湖客，共见三生风月身。不怕云中伴凫舄，只愁雨後长龙鳞。何妨更悟无生理，露柱灯笼一话新。","dynasty":"宋代","title":"赠拄杖"}
{"author":"陆游","content":"斋戒叩头牋天公，幸矣使我为枯蓬；枯蓬於世百无用，始得旷快乘秋风。此生安往失贫贱，白发萧萧对黄卷，今人虽邻有不觌，古人却向书中见。猿啼月落青山空，旧隐梦寐思东蒙；不愿峨冠赤墀下，且可短剑红尘中。终年无人问良苦，眼望青天惟自许；可怜对酒不敢豪，它日空浇坟上土。文章最忌百家衣，火龙黼黻世不知。谁能养气塞天地，吐出自足成虹蜺。渡江诸贤骨已朽，老夫亦将正丘首。杜郎苦瘦帽擫耳，程子久贫衣露肘。君复作意寻齐盟，岂知衰懦畏後生。大篇一读我起立，喜君得法从家庭。鲲鹏自有天池著，谁谓太狂须束缚？大机大用君已传，那遣老夫安注脚。","dynasty":"宋代","title":"次韵和杨伯子主簿见赠"}
{"author":"陆游","content":"亭皋败叶先秋霣，城上惊鸟半夜啼。自笑远游心未已，年来频梦到苍溪。","dynasty":"宋代","title":"自春来数梦至阆中苍溪驿五月十四日又梦作两"}
{"author":"陆游","content":"病疡无意绪，闭户作生涯。草草半盂饭，悠悠一碗茶。笑穿居士屩，闲看女郎花。莫问明朝事，忘家即出家。","dynasty":"宋代","title":"春晚杂兴"}
{"author":"陆游","content":"晓出东城数帜红，蒙茸狐貉拥衰翁。郊墟欺岁萧条後，风雪穷冬惨淡中。耐辱已惭非士节，端忧未办济民穷。诞欺成俗真当惧，谁挽天河一洗空？","dynasty":"宋代","title":"晓出东城马上作"}
{"author":"陆游","content":"曩时对酒不敢饮，侧睨旁观皆贝锦；狂言欲发畏客传，一笑未成忧祸稔。如今醉倒官道边，插花不怕颠狂甚；行人唤起更嵬昂，牧竖扶归犹踔踸。始知人生元自乐，误计作官常檩檩。秋毫得丧何足论，万古兴亡一酣枕。","dynasty":"宋代","title":"醉倒歌"}
{"author":"陆游","content":"日晚大堤行，莽然千里平。天低垂旷野，风壮撼高城。列肆居茶估，连营宿戍兵。累累北门堠，泪尽望神京。","dynasty":"宋代","title":"大堤"}
{"author":"陆游","content":"小丑盗中原，异事古未有。尔来闾左起，似是天假手。头颅满沙场，余胾饲猪狗。天纲本不疏，贷汝亦已久。","dynasty":"宋代","title":"出塞四首借用秦少游韵"}
{"author":"陆游","content":"静院房栊雨送凉，熏笼衣帻润生香。小屏风叠图遥碧，古锦囊书榻硬黄。已占江湖宽处老，绝知日月静中长。敲门无客妨人睡，更觉余年乐未央。","dynasty":"宋代","title":"静院"}
{"author":"陆游","content":"少时谈舌挟风雷，病后逢人口懒开。安得东皋隐君子，相看无语只衔杯。","dynasty":"宋代","title":"病中绝句六首其六"}
{"author":"陆游","content":"岸帻萧然病体轻，雨余郊馆已生凉。微风掠面酒无力，明月满窗眠不成。叶底涓涓秋露滴，草根咽咽暗蛩鸣。屏居未免伤孤寂，赖有邻翁约耦耕。","dynasty":"宋代","title":"秋夜"}
{"author":"陆游","content":"春风小陌锦城西，翠箔珠帘客意迷。下尽牙筹闲纵博，刻残画烛戏分题。紫氍毹暖帐中醉，红叱拨骄花外嘶。孤梦凄凉身万里，令人憎杀五更鸡。","dynasty":"宋代","title":"梦至成都怅然有作"}
{"author":"陆游","content":"外物元知等一尘，浮生何事最关身？江山好处得新句，风月佳时逢故人。有酒一樽聊自适，藏书万卷未为贫。圣贤自古无如命，君看居东与在陈。","dynasty":"宋代","title":"遣兴"}
{"author":"陆游","content":"将挂衣冠强小留，期年毕竟是归休。青毡独拥欺霜夜，浊酒频倾洗客愁。鹤影冷翻丹井月，雁声遥带玉关秋。一生自笑闲中过，不为功名也白头。","dynasty":"宋代","title":"冬夜戏书"}
{"author":"陆游","content":"八十颓龄安所归，萧然终日掩柴扉。清心始信幽栖乐，穷理方知俗学非。山果满筐猿食足，石泉通笕药苗肥。衰翁莫道浑无事，扫叶归来又落晖。","dynasty":"宋代","title":"斋中杂兴二首其一"}
{"author":"陆游","content":"厌烦只欲长面壁，此心安得顽如石。杜门复出叹习气，止酒还开惭定力。成都二月海棠开，锦绣裹城迷巷陌。燕宫最盛号花海，霸国雄豪有遗迹。猩红鹦绿极天巧，叠萼重跗眩朝日。繁华一梦忽吹散，闭眼细思犹历历。忧乐相寻岂易知，故人应记醉中诗。夜阑风雨嘉州驿，愁向屏风见折枝。","dynasty":"宋代","title":"驿舍见故屏风画海棠有感"}
{"author":"陆游","content":"袅袅城笳咽，荧荧渔火青。霜凋两岸柳，水浸一天星。静看船归浦，遥闻雁落汀。倚阑幽兴极，不敢恨飘零。","dynasty":"宋代","title":"城西晚眺"}
{"author":"陆游","content":"一别秦楼，转眼新春，又近放灯。忆盈盈倩笑，纤纤柔握，玉香花语，雪暖酥凝。念远愁肠，伤春病思，自怪平生殊未曾。君知否，渐香消蜀锦，泪渍吴绫。难求系日长绳。况倦客飘零少旧朋。但江郊雁起，渔村笛怨，寒釭委烬，孤砚生冰。水绕出围，烟昏云惨，纵有高台常怯登。消魂处，是鱼笺不到，兰梦无凭。","dynasty":"宋代","title":"沁园春·一别秦楼"}
{"author":"陆游","content":"平日尤闲老更闲，一毫世事岂相关。孤云不散来归岫，细水无声自出山。支径过僧才百步，小楼藏药可三间。客来不肯通名姓，熟视吾庐为破颜。","dynasty":"宋代","title":"末题"}
{"author":"陆游","content":"无方能驻脸上红。笑浮生、扰扰梦中。平地是、冲霄路，又何劳、千日用功。飘然再过莲峰下，乱云深、吹下暮钟。访旧隐、依然在，但鹤巢、时有堕松。","dynasty":"宋代","title":"恋绣衾"}
{"author":"陆游","content":"萧散山林一幅巾，天公乞与自由身。茅檐不似宫塼暖，日满南窗也可人。","dynasty":"宋代","title":"晨起南窗晴日可爱戏作一绝"}
{"author":"陆游","content":"放船三家村，进棹十字港。云山互吞吐，水草遥莽苍。沙鸥下拍拍，野鹜浮两两。萧骚菰蒲中，小艇时来往。匡山如香炉，蓝水似车辋，梦魂不可到，于此寄遐想。瘦僧迎寺门，为我扫方丈，指似北窗凉，此味媿专享。我笑谢主人，聊可倚拄杖，吾庐已清绝，敢取鱼熊掌。","dynasty":"宋代","title":"游法云"}
{"author":"陆游","content":"湖中居人事舟橶，家家以舟作生业。女儿妆面花样红，小繖翻翻乱荷叶。日暮归来月色新，菱歌缥缈泛烟津。到家更约西邻女，明日湖桥看赛神。","dynasty":"宋代","title":"镜湖女"}
{"author":"陆游","content":"今年春半不知春，飞雹奔雷吓杀人。缝得春衫元未著，免教惆怅洛阳尘。","dynasty":"宋代","title":"春雨绝句"}
{"author":"陆游","content":"客来拈麈尾，客去拂床眠。孤梦归湖上，残书堕枕边。幽禽窥户语，落日傍窗妍。暂尔名朝士，终然是地僊。","dynasty":"宋代","title":"客去"}
{"author":"陆游","content":"忆从南郑客成都，身健官闲一事无。分骑霜天伐狐兔，张灯雪夜掷枭卢。百忧忽堕新衰境，一笑难寻旧酒徒。投宿鱼梁溪遶屋，五更听雨拥篝炉。","dynasty":"宋代","title":"宿鱼梁驿五鼓起行有感"}
{"author":"陆游","content":"南荡东陂弄夕霏，葛巾鹤氅试秋衣。纤纤新月迎船出，两两珍禽背水飞。病思渐苏开酒戒，宦情已绝谢尘鞿。郊居是处堪乘兴，不怕城笳苦唤归。","dynasty":"宋代","title":"泛舟至鲁墟"}
{"author":"陆游","content":"月出横林上，宿鸟无定枝。物生各畏祸，所托辄蹈危。老人倚壁坐，大鼾惊群儿。虽云差自适，见事亦太迟。犹有一可喜，永谢世俗羁。","dynasty":"宋代","title":"古兴二首各五韵"}
{"author":"陆游","content":"畏首复畏尾，吾身其馀几。虽云食不足，健决岂不伟。蓬窗对亲旧，情话来亹亹。何以永今朝，沽酒刺圈豨。","dynasty":"宋代","title":"秋夜感遇十首以孤村一犬吠残月几人行为韵其八"}
{"author":"陆游","content":"兰台遗漆书，汲冢收竹简。辛勤万卷读，不负百年眼。围座浩纵横，插架高𡾰嵼。一笑顾吾儿，银艾何足绾。","dynasty":"宋代","title":"杂兴四首其二"}
{"author":"陆游","content":"屯云失南山，三日吹细雨。岁月不贷人，蛙声遽如许。一年复一年，老至不可禦。下湿病在脾，馀息仅如缕。枯皮裹瘦骨，半属松下土。屋坏要当颠，安能强撑拄。","dynasty":"宋代","title":"斋中杂题四首其二"}
{"author":"陆游","content":"草茂水长蛙群鸣，涯深路坏人断行。故侯老退守瓜垄，翠蔓黄花偏眼明。","dynasty":"宋代","title":"暑雨二首其二"}
{"author":"陆游","content":"绕屋巉巉碧玉峰，个中天遣养疏慵。捐书已叹空虚腹，得酒还浇垒块胸。曲几坐看窥户月，短篷卧听隔城钟。柴桑自有归来意，枉道人间不见容。","dynasty":"宋代","title":"幽居"}
{"author":"陆游","content":"啮雪犹能活窖中，侩牛亦可隐墙东。来归里社当知幸，万卷书边一老翁。","dynasty":"宋代","title":"甲子秋八月偶思出游往往累日不能归或远至傍"}
{"author":"陆游","content":"小阁倚秋空，下临江渚。漠漠孤云未成雨。数声新雁，回首杜陵何处。壮心空万里，人谁许！黄阁紫枢，筑坛开府。莫怕功名欠人做。如今熟计，只有故乡归路。石帆山脚下，菱三亩。","dynasty":"宋代","tags":"写景，抒情，壮志未酬，悲愤","title":"感皇恩·小阁倚秋空"}
{"author":"陆游","content":"老来每惜岁峥嵘，几为巴歌判宿酲。白帝草生时入梦，锦官花重更关情。帘疏夜雨侵灯晕，枕冷秋风递角声。定许何时理归棹，酒狂犹解赋芜城。","dynasty":"宋代","title":"夜雨感怀"}
{"author":"陆游","content":"溪深不须忧，吴牛自能浮。童儿踏牛背，安稳如乘舟。寒雨山陂远，参差烟树晚。闻笛翁出迎，儿归牛入圈。","dynasty":"宋代","title":"牧牛儿"}
{"author":"陆游","content":"鲈肥菰脆调羹美，荞熟油新作饼香。自古达人轻富贵，例缘乡味忆还乡。","dynasty":"宋代","title":"初冬绝句"}
{"author":"陆游","content":"兀兀一无为，冥冥百不知。倦多惟嗜睡，食晚遂忘饥。开卷浑如梦，逢人不省谁。何须觅知识，木石即吾师。","dynasty":"宋代","title":"纵笔"}
{"author":"陆游","content":"湖海飘然避世纷，汀鸥沙鹭旧知闻。渔舟卧看山方好，野店沽尝酒易醺。病骨未成松下土，老身常伴渡头云。美芹欲献虽堪笑，此意区区亦爱君。","dynasty":"宋代","title":"舟中作"}
{"author":"陆游","content":"老厌纷纷懒入城，长亭小市近清明。陇头下漏初芸草，陌上吹箫正卖饧。多病更知生是赘，九原那恨死无名。但馀一事犹关念，万里唐安阙寄声。","dynasty":"宋代","title":"春感"}
{"author":"陆游","content":"鬓毛无奈岁华催，一笑登临亦乐哉！平地忽成三尺雪，遶湖何啻万株梅。雪山叠叠朝凭阁，帘幙沉沉夜举杯。节物鼎来方自此，酥花彩胜待春回。","dynasty":"宋代","title":"雪中作"}
{"author":"陆游","content":"门巷萧条秋色深，黄花始欲慰孤斟。久贫自笑不妨乐，过足固知非所钦。琴调已忘还渐省，诗联未稳更长吟。吾儿西上无多日，安得相从老故林？","dynasty":"宋代","title":"秋思"}
{"author":"陆游","content":"公议在天下，如人有元气。平居失护养，一旦可胜讳。神丹卒难求，百疾起如蝟。奄奄息仅属，熟视吁可畏。大义在春秋，遗迹悲汉魏。君看徐孺子，底物视富贵。","dynasty":"宋代","title":"斋中杂兴十首以丈夫贵壮健惨戚非朱颜为韵"}
{"author":"陆游","content":"陋室施床迮，穷阎问疾疏。加餐惟是粥，弄笔不成书。盎盎新篘酒，青青小摘蔬。客来邀褫带，聊示小勤渠。","dynasty":"宋代","title":"卧病杂题"}
{"author":"陆游","content":"当时辛苦学长生，准拟中原看太平。今日醉游心已足，一瓢归去隐青城。","dynasty":"宋代","title":"赠道友"}
{"author":"陆游","content":"百年村落半丘墟，垂老经过一柅车。金石阙讹秦汉旧，山川胜绝晋唐余。醉题墨淡尘昏壁，诗社人亡泪溅裾。名宦半生成底事？早时恨不学犁鉏。","dynasty":"宋代","title":"山行见三十年前题名怅然有赋"}
{"author":"陆游","content":"平生无宦情，方外久浪迹。往来梁益间，一笑颇自得。花穠锦城酒，月白瞿唐笛，咿哑下江橹，跌宕登山屐。巴东烟雨秋，渭上风雪夕，至今客枕梦，万里不能尺。谁知建安城，触目非夙昔。冥冥瘴雾细，潋潋蛮江碧。出门无交朋，呜呼吾何适。归哉故山路，讵必须暖席。","dynasty":"宋代","title":"思归"}
{"author":"陆游","content":"风雪横街不能出，闭户垂帷养衰疾。黄昏卧听打窗声，聊挽清寒入诗律。公孙布被久有味，子敬青毡暖无匹。石鼎闲烹似爪茶，霜皱旋破如拳栗。蹲鸱足火微点盐，甖粟熬汤旋添蜜。龙蛇(左角右戢)寒笋束，子母累累丹柿实。玉狸试说涎已堕，石芥才尝酒如失。天公付汝亦已厚，饱食长谣抱双膝。丈夫岂为口腹计，壮志常恐无时毕。伐胡疏奏端许前，腰领敢辞膏斧鑕！","dynasty":"宋代","title":"病告中遇风雪作长歌排闷"}
{"author":"陆游","content":"壮年一箭落双鵰，野饷如今撷药苗。寒与梅花同不睡，闷寻鹦鹉说无憀。乌丝阑上诗初就，绿绮声中酒半消。老去可怜风味在，未应山海混渔樵。","dynasty":"宋代","title":"遣兴"}
{"author":"陆游","content":"四十馀年学养生，谁知所得亦平平。体孱不犯寒时出，路湿常寻乾处行。","dynasty":"宋代","title":"春日杂兴十二首其八"}
{"author":"陆游","content":"梦笔桥东夜系船，残灯耿耿不成眠。千年未息灵胥怒，卷地潮声到枕边。","dynasty":"宋代","title":"夏秋之交小舟早夜往来湖中绝句"}
{"author":"陆游","content":"万钱近县买黄犊，袯襫行当东作时。堪笑江东王谢辈，唾壶麈尾事儿嬉。","dynasty":"宋代","title":"农舍四首其三"}
{"author":"陆游","content":"风露中庭十丈宽，天河仰视白漫漫。难寻仙客乘槎路，且伴吾儿乞巧盘。秋早时闻桐叶坠，夜凉已怯紵衣单。民无余力年多恶，退士私忧实万端。","dynasty":"宋代","title":"癸丑七夕"}
{"author":"陆游","content":"轻雷不成雨，阙月却穿云。独倚南斋柱，长吟到夜分。","dynasty":"宋代","title":"独坐绝句二首"}
{"author":"陆游","content":"平生嫌遮老子，说法口巴巴地。若是灵利阿师，参取画底妙喜。","dynasty":"宋代","title":"大慧禅师真赞"}
{"author":"陆游","content":"忆从南郑入成都，气俗豪华海内无。故苑燕开车载酒，名姬舞罢斗量珠。浣花江路青螭舫，槎柳球场白雪驹。回首壮游真昨梦，一竿风月老南湖。","dynasty":"宋代","title":"感旧"}
{"author":"陆游","content":"江上梅花吐，山头霜月明。摩挲古藤杖，三友可同盟。","dynasty":"宋代","title":"梅花"}
{"author":"陆游","content":"大泽秋初到，荒庭夜自明。风云生有候，河汉落无声。病得新凉减，诗因少睡成。高枝有乌鹊，栖稳若为惊？","dynasty":"宋代","title":"夜坐庭中"}
{"author":"陆游","content":"江湖送老一渔舟，清梦犹成塞上游。生马驹驰铁蹄腕，古铙歌奏锦衣褠。玉关雪急传烽火，青海云开见戍楼。白首不侯非所恨，咿嘤床箦死堪羞。","dynasty":"宋代","title":"枕上述梦"}
{"author":"陆游","content":"生涯数畦采，心事一溪云。樵担斜阳下，渔歌静夜闻。门无俗驾到，厨有远泉分。但了麴糱事，功名乌足云！","dynasty":"宋代","title":"生涯"}
{"author":"陆游","content":"暮雨萧萧集瓦沟，空阶点滴送清愁。何由乞得须臾睡，直到窗明滴未休。","dynasty":"宋代","title":"夜雨"}
{"author":"陆游","content":"庭下幽花取次香，飞飞小蝶占年光。幽人为尔凭窗久，可爱深黄爱浅黄？","dynasty":"宋代","title":"蝶"}
{"author":"陆游","content":"世上元无第一筹，此身只合卧沧洲。橹摇渔浦苍茫月，帆带松江浩荡秋。有酒人家皆可醉，无僧山寺亦闲游。老来阅尽荣枯事，万变惟应一笑酬。","dynasty":"宋代","title":"孤坐无聊每思江湖之适"}
{"author":"陆游","content":"暮霭昏昏半掩扉，偶逢邻叟荷鉏归。且令闲说乡村事，莫问渠言是与非。","dynasty":"宋代","title":"出门与邻人笑谈久之戏作"}
{"author":"陆游","content":"东土震旦，西方极乐。一緉草鞋，到处行脚。","dynasty":"宋代","title":"广慧法师赞"}
{"author":"陆游","content":"岁月不相贷，布谷忽已鸣。新夏亦自佳，北窗绿阴成。读书老易倦，披衣绕阶行，摩挲桄榔杖，与汝乐太平。","dynasty":"宋代","title":"三月二十日儿辈出谒孤坐北窗"}
{"author":"陆游","content":"柳桥南北弄烟霏，门不常关客自稀。遣仆远驮黄檗出，呼儿闲取白鸥归。片云忽起迷丹灶，潦水初生没钓矶。一出可怜时屡变，又看刀尺制秋衣。","dynasty":"宋代","title":"忆三山"}
{"author":"陆游","content":"闲经月下白苹洲，半脱风前紫绮裘。曾值东风谒鸾驾，却因南渡看龙舟。年光已付瞢腾醉，天宇谁从汗漫游？莫怪又成横笛去，故人期我玉华楼。","dynasty":"宋代","title":"纵笔"}
{"author":"陆游","content":"饥寒陷侵暴，其实可怜伤。一事百自反，忿心冷如霜。恕物学者心，省事虑亦长。吾过固多矣，责彼何暇详！","dynasty":"宋代","title":"家居自戒"}
{"author":"陆游","content":"广平作梅花赋，少陵无海棠诗。正自一时偶尔，俗人平地生疑。","dynasty":"宋代","title":"六言杂兴"}
{"author":"陆游","content":"雨断檐余滴，云疏日漏明。人其如积潦，天自活疲氓。溪碓舂香稻，霜丛剪绿橙。书生久愁卧，作意赋新晴。","dynasty":"宋代","title":"晚霁"}
{"author":"陆游","content":"曾孙新长奉椒觞，儿女冠笄各缀行。身作太翁垂九十，醉来堪喜亦堪伤。","dynasty":"宋代","title":"己巳元日"}
{"author":"陆游","content":"慵养金丹换鬓须，微霜正要称清癯。平生风露充蝉腹，到处云山寄鹤躯。道室焚香勤守白，虚窗点易静研朱。自知世事难谐偶，不待幽人夜见呼。","dynasty":"宋代","title":"斋居书事"}
{"author":"陆游","content":"街南酒楼粲丹碧，万顷湖光照山色。我来半醉蹑危梯，坐客惊顾闻飞屐。长绦短帽黄絁裘，从一山童持药笈。近传老仙尝过市，此翁或是那可识？逡巡相语或稽首，争献名樽冀余沥。我欲自言度不听，亦复轩然为专席。高谈方纵惊四座，不觉邻鸡呼梦破。人生自欺多类此，抚枕长谣识吾过。","dynasty":"宋代","title":"记戊午十一月二十四夜梦"}
{"author":"陆游","content":"篮舆过邻曲，绿野喜新晴。暖日生花气，丰年入碓声。筑陂乡竭作，买犊户深耕。归舍还寻睡，残书傍枕横。","dynasty":"宋代","title":"过东邻归小憩"}
{"author":"陆游","content":"万古无穷梦，馀年欲散云。身虽迫衰谢，学未废锄耘。开卷多新得，逢人有旧闻。伏生虽九十，犹冀与斯文。","dynasty":"宋代","title":"秋来益觉顽健时一出游意中甚适杂赋五字十首其九"}
{"author":"陆游","content":"柳弄春柔拂小潭，山横霁色卷浮岚。飞扬旛脚掷东北，零落梅花余二三。村店疏灯新卖酒，神祠叠鼓正祈蚕。幽人睡起东园去，芹茁萱芽又满篮。","dynasty":"宋代","title":"早春新晴"}
{"author":"陆游","content":"南伐踰铜柱，西征出玉关。不如茅屋底，高枕看青山。","dynasty":"宋代","title":"不如茅屋底"}
{"author":"陆游","content":"小筑湖边避俗嚣，几年于此寓箪瓢。虽非隐士子午谷，宁媿诗人丁卯桥？罗雀门庭无俗驾，缘云磴路有归樵。诗情酒兴常相属，堪笑傍人说寂寥。","dynasty":"宋代","title":"小筑"}
{"author":"陆游","content":"吾常慕昔人，石介与王令；挑灯读其文，奋起失衰病。吾徒宗六经，崇雅必放郑。人众何足云，少忍待天定。","dynasty":"宋代","title":"冬日读白集爱其贫坚志士节病长高人情之句作"}
{"author":"陆游","content":"梦笔亭边拥鼻吟，壮图蹭蹬老侵寻。不眠数尽鸡三唱，自笑当年起舞心。","dynasty":"宋代","title":"舟中感怀三绝句呈太傅相公兼简岳大用郎中"}
{"author":"陆游","content":"我遊钧天，帝之所都。是老先生，玉色敷腴。顧我而歎，闵世垢濁。笑谓侍仟，畀以灵藥。稽首径归，万里天风。碧山巉然，月墮然，月墮江空。","dynasty":"宋代","title":"东坡像赞"}
{"author":"陆游","content":"兜罗绵云常满谷，勃落叶衣无四时。中原百战血涂野，此老醉眠初不知。","dynasty":"宋代","title":"道室试笔六首其二"}
{"author":"陆游","content":"周南太史公，道家蓬莱山，麈凡不可料，亦复居其间。屡奏乞骸骨，宽恩许投闲，羽衣碧玉简，尚缀僊官班。黄精扫白发，面有孺子颜。简寂吾家旧，飘然时往还。","dynasty":"宋代","title":"入秋游山赋诗略无阙日戏作五字七首识之以野"}
{"author":"陆游","content":"寂寂野人家，柴扉傍水斜。僧分晨钵笋，客共午瓯茶。燕户添新土，蛛丝罥落花。悠然便终日，惟此送年华。","dynasty":"宋代","title":"春晚杂兴"}
{"author":"陆游","content":"旱暵常思雨，沉阴却喜晴。放船莲荡远，岸帻竹风清。淮浦戎初遁，兴州盗甫平。为邦要持重，死复议消兵。","dynasty":"宋代","title":"雨晴"}
{"author":"陆游","content":"竹篱数掩傍鱼矶，万点梅花掠地飞。正喜巡檐来索笑，已悲临水送将归。影横月处愁空绝，子满枝时事更非。自古情锺在吾辈，尊前莫怪泪沾衣。","dynasty":"宋代","title":"别梅"}
{"author":"陆游","content":"陆生学道欠力量，胸次未能和盎盎。百年自笑足悲欢，万事聊须付酣畅。有时堆阜起峥嵘，大呼索酒浇使平。世间岂无道师与禅老，不如闭门参麴生。朋旧年来散如水，惟有铛杓同生死。一日不见令人愁，昼夜共处终无尤。世言有毒在麴蘖，腐胁穿肠凝血脉。人生适意即为之，醉死愁生君自择。","dynasty":"宋代","title":"饮酒"}
{"author":"陆游","content":"旧友年来不作疏，华灯乃肯寄蜗庐。宁知此老萧条甚，二尺檠前正读书。","dynasty":"宋代","title":"谢韩实之直阁送灯"}
{"author":"陆游","content":"路人芙蕖浦，家依罢亚村。急滩双鹭立，平野万鸦翻。市散人争渡，僧归寺掩门。凄凉诵新句，招得欲残魂。","dynasty":"宋代","title":"晚归舟中作"}
{"author":"陆游","content":"菊得霜乃荣，性与凡草殊。我病得霜健，每却稚子扶。岂与菊同性，故能老不枯？今朝唤父老，采菊陈酒壶。举袖舞翩僊，击缶歌乌乌。秋晚遇佳日，一醉讵可无！","dynasty":"宋代","title":"小饮赏菊"}
{"author":"陆游","content":"山色空蒙雨点微，醉中不觉湿蓑衣。何妨乞与丹青本，一棹横冲翠霭归。","dynasty":"宋代","title":"湖村野兴"}
{"author":"陆游","content":"黄甘磊落围三寸，赤蟹轮囷可一斤。更唤东阳麴道士，与君霜夜策奇勋。","dynasty":"宋代","title":"霜夜"}
{"author":"陆游","content":"幽鸟飞鸣翠木阴，小鱼游泳绿波心。满前好句无人领，堪笑寒窗费苦吟。","dynasty":"宋代","title":"即事"}
{"author":"陆游","content":"荒郊贸贸行，断垄俋俋耕。常情所藉躏，岂复怀不平。归来卧破屋，中惟一床横。且烧生柴火，静听湿雪声。","dynasty":"宋代","title":"雪夜"}
{"author":"陆游","content":"秃老本儒冠，荆公使为僧。","dynasty":"宋代","title":"句其九"}
{"author":"陆游","content":"六圣涵濡寿域民，耄年肝胆尚轮囷。难求壮士白羽箭，且岸先生乌角巾。幽谷主盟猿鹤社，扁舟自适水云身。却看长剑空三叹，上蔡临淮奏捷频。","dynasty":"宋代","title":"观邸报感怀"}
{"author":"陆游","content":"甲午五月之庚寅，渊鱼跃起三江津。震雷霔雨夜达晨，我知决定非凡鳞。人生富贵不逮亲，万钟五鼎空酸辛。少年得禄羞常珍，调节滋味躬爨薪。彻食奉盥授帨巾，此乐岂复论贱贫。嗟我不孝负鬼神，俯仰二纪悲如新。仕宦空饱息与嫔，左右供养无复辰。子行射策对枫宸，綵衣楚楚映华绅。溯江亟归娱老人，切勿著意长安春。","dynasty":"宋代","title":"五月五日蜀州放解榜第一人杨鉴具庆下孤生怆然有感"}
{"author":"陆游","content":"老子西游万里回，江行长夏亦佳哉！昼眠初起报茶熟，宿酒半醒闻雨来。汉口船开催叠鼓，淮南帆落亚高桅。四方本是丈夫事，白首自怜心未灰。","dynasty":"宋代","title":"舟中偶书"}
{"author":"陆游","content":"城南亭榭锁闲坊，孤鹤归飞只自伤。尘渍苔侵数行墨，尔来谁为拂颓墙。","dynasty":"宋代","title":"城南"}
{"author":"陆游","content":"吏来屡败哦诗兴，雨作常妨载酒行。忽见家家插杨柳，始知今日是清明。","dynasty":"宋代","title":"春日绝句"}
{"author":"陆游","content":"薄宦非初志，幽居不计年。稚松成偃盖，小竖亦华颠。生理凭耕稼，光阴付醉眠。从来慕园绮，一著要争先。","dynasty":"宋代","title":"卜居三山已四十年矣暇日有感聊赋五字"}
{"author":"陆游","content":"龛山古戍更漏声，白塔小市灯火明。六十年间几来往，依然恻怆路傍情。","dynasty":"宋代","title":"舟中"}
{"author":"陆游","content":"治生何用学陶朱，少许能悭便有余。措酒已停晨服药，省油仍废夜观书。","dynasty":"宋代","title":"戏作治生绝句"}
{"author":"陆游","content":"唐年兰若占闲坊，名画萧条半在亡。簌簌疏篁常似雨，阴阴古屋自生凉。入门叠鼓初催讲，唤马斜阳欲满廊。显晦熟思真有数，万金奇迹弃颓墙。","dynasty":"宋代","title":"乾明阮观画"}
{"author":"陆游","content":"老自安故乡，况复触罪罟；五年三奉祠，每请幸听许。贫家似破屋，随事且撑拄，虽殊乞墦肉，已近掘野鼠。平生胆力薄，不敢犯张禹。有时一言失，恐惧气如缕。念此思挂冠，白首冀安处。吾儿哀乃翁，岁暮忍羁旅。何时得斗粟，归舍聊共煮。便草北关书，乞骸归卒伍。","dynasty":"宋代","title":"寄子虡"}
{"author":"陆游","content":"四纪移家剡曲傍，自茨生草作山房。寒侵夜艾知霜重，行遍天涯觉梦长。戒婢无劳事钗泽，课奴相率补陂塘。无衣已免豳人叹，数箔春蚕岁有常。","dynasty":"宋代","title":"山房"}
{"author":"陆游","content":"山高正对烧畲火，溪近时闻戽水声。破屋已斜犹可住，老牛虽瘠尚能耕。","dynasty":"宋代","title":"村舍"}
{"author":"陆游","content":"太平翁翁十九年，父子气焰可熏天。不如茅舍醉村酒，日与邻翁相枕眠。","dynasty":"宋代","title":"追感往事"}
{"author":"陆游","content":"庆元丁巳春来晚，人日初过近上元。空对一樽三太息，无人为戴缕金旛！","dynasty":"宋代","title":"立春日"}
{"author":"陆游","content":"十分历日过八九，徂岁迫人殊可惊。霜木萧萧临古道，雪云惨惨冒高城。山头噤雀无生意，水面饥鸢有堕声。剩压新醅供旨蓄，从今次第问春耕。","dynasty":"宋代","title":"连日作阴颇有雨雪意"}
{"author":"陆游","content":"西游万里亦何为，欲就骚人乞弃遗。到此宛然诗不进，始知才分有穷时。","dynasty":"宋代","title":"巴东遇小雨"}
{"author":"陆游","content":"雨霁山争出，泥乾路渐通。稍从牛屋後，却过鹳巢东。决决沙沟水，翻翻麦野风。欲归还小立，为爱夕阳红。","dynasty":"宋代","title":"东村"}
{"author":"陆游","content":"金尊翠杓犹能醉，狐帽貂裘不怕寒。安得骅骝三万疋，月中鼓吹渡桑乾。","dynasty":"宋代","title":"湖村月夕"}
{"author":"陆游","content":"熟睡一炊顷，清谈数刻间。未言能近道，要得暂身闲。","dynasty":"宋代","title":"季夏杂兴"}
{"author":"陆游","content":"门巷如秋爽，轩窗抵海宽。初还绶若若，已觉面团团。引睡拈书卷，偷闲把钓竿。人生快意事，五月出长安。","dynasty":"宋代","title":"乍自京麈中得归故山作五字识喜"}
{"author":"陆游","content":"信命从来不问天，经旬无酒亦陶然。梦为估客扬州去，水调声中月满船。","dynasty":"宋代","title":"记梦"}
{"author":"陆游","content":"足蹇须人惯，颜衰著黶多。饭迟惟静卧，酒至亦高歌。蝗死繁蔬甲，霜清长药窠。经旬邻父病，且喜复来过。","dynasty":"宋代","title":"自诒"}
{"author":"陆游","content":"雪虐风饕愈凛然，花中气节最高坚。过时自合飘零去，耻向东君更乞怜。醉折残梅一两枝，不妨桃李自逢时。向来冰雪凝严地，力斡春回竟是谁？","dynasty":"宋代","tags":"咏物，梅花，品格","title":"落梅"}
{"author":"陆游","content":"拔宅翛然上碧虚，神仙岂亦爱吾庐。重门不改云山色，古殿犹存劫火馀。翠木萧森高蔽日，黄冠贫窭自畦蔬。残年安得长来此，一椀松肪读隐书。","dynasty":"宋代","title":"宿黄仙观兵火焚荡之馀惟一殿突兀犹在黄仙盖与许旌阳同时飞升者"}
{"author":"陆游","content":"秋风树瘦劲，春露叶扶疏。夙兴立堂上，短发未暇梳。高谢世俗撄，游於物之初。青黄灾断木，三四调群狙。长生岂有巧，要令方寸虚。今年幸差健，小雨聊荷锄。","dynasty":"宋代","title":"春晚南堂晨起"}
{"author":"陆游","content":"家住烟波似画图，残年不复叹头颅。深深竹坞见萤度，翳翳菰丛闻鸟呼。十里笳声上云汉，一空星影落陂湖。天公著我非无地，却悔从来错怪渠。","dynasty":"宋代","title":"水村"}
{"author":"陆游","content":"存神止虑自长年，黄老遗书汉尚传。妙语虽传人不省，却从丹灶觅神仙。","dynasty":"宋代","title":"秋思"}
{"author":"陆游","content":"昔如架上九秋鹰，今似窗间十月蝇。无复櫜鞬思出塞，不妨粥饭略同僧。白苹洲晚初回棹，绿树村深已上灯。莫谓陶诗恨枯槁，细看字字可铭膺。","dynasty":"宋代","title":"杭湖夜归"}
{"author":"陆游","content":"今年病过春，得健春欲尽；更堪风雨横，红湿栖绿润。一笑本自难，造物复尔吝。榆荚堆平阶，柳絮飞作阵。尘埃生破榼，霜雪满衰鬓。平生慕陶谢，著语终不近。","dynasty":"宋代","title":"春晚"}
{"author":"陆游","content":"初归誓墓老乡邦，手结茆茨近小江。北渚露沾行药屐，东厢日射勘书窗。孤忠自信丹心折，万事空成雪鬓霜。长媿宗人白崖老，赠行期我鹿门庞。","dynasty":"宋代","title":"庵中晨起书触目"}
{"author":"陆游","content":"今日坼汝书，一读眼为明，知汝即日归，明当遣舟迎。想汝片帆东，翩若飞鸿征，薄暮过梅市，咿讴双橹声。到家亦尚早，城楼初发更。草草一尊酒，为汝手自倾。夜分不能寐，顿忘衰病婴；岂惟病良已，白头黑丝生。暂别亦不恶，益重父子情。自今日相守，北窗同短檠。六经焰久伏，百氏方纵横，世俗摈孤学，未易口舌争。此责在学者，草莱勿自轻。汝壮父未死，相勉在力行。","dynasty":"宋代","title":"遣舟迎子遹因寄古风十四韵"}
{"author":"陆游","content":"水声㶁㶁赴回塘，帘影疏疏绕四廊。静院数杯倾白堕，幽窗一枕梦清湘。润侵书笥深防蠹，暖彻衣篝剩得香。解组径归应更乐，偷闲犹足傲羲皇。","dynasty":"宋代","title":"晚晴"}
{"author":"陆游","content":"西园雨打杏花稀，便面章台事已非。只恐无情堤上柳，又将风絮送春归。","dynasty":"宋代","title":"柳"}
{"author":"陆游","content":"我有一瓢酒，与君今夕同。鸣檐社公雨，卷野沛歌风。阅世花开落，观身劫壤空。北邙丘垄尽，太息几英雄！","dynasty":"宋代","title":"夜酌"}
{"author":"陆游","content":"解缆初离小市门，放篙冲破一溪云。露萤合散自成阵，水鸟飞鸣如觅群。枫落河疏秋渐老，河倾斗转夜将分。书生老负功名志，醉里长歌强一欣。","dynasty":"宋代","title":"秋夕虹桥舟中偶赋"}
{"author":"陆游","content":"十二年来一日同，饭蔬略似诵经翁。居家不拟依邻富，报国惟思祝岁丰。冰涧乍通寒溜碧，兰丛新放露芽红。闲门万化俱观尽，那用瞿昙更说空。","dynasty":"宋代","title":"数日不出门偶赋"}
{"author":"陆游","content":"枝上猩猩血未曦，尊前红袖醉成围。应须直到三更看，画烛如椽为发辉。","dynasty":"宋代","title":"花时遍游诸家园"}
{"author":"陆游","content":"小山绿曲涧，路断得藤阴。忽遇平生友，重论一片心。兴阑棋局散，意豁酒杯深。鸡唱俄惊觉，凄然泪满襟。","dynasty":"宋代","title":"甲子岁十月二十四日夜半梦遇故人於山水间饮"}
{"author":"陆游","content":"好诗如灵丹，不杂膻荤肠；子诚欲得之，洁斋祓不祥。食饮屑白玉，沐浴春兰芳。蛟龙起久蛰，鸿鹄参高翔。纵横开武库，浩荡发太仓。大巧谢雕琢，至刚反摧藏。一技均道妙，佻心讵能当。结缨与易箦，至死犹自强。东山七月篇，万古真文章。天下有精识，吾言岂荒唐？","dynasty":"宋代","title":"夜坐示桑甥十韵"}
{"author":"陆游","content":"夜宿华严寺，人扶到上方。唤僧同看画，避佛旋移床。小雨不成雪，烈风还作霜。锺残灯渐暗，趺坐默焚香。","dynasty":"宋代","title":"宿华严寺"}
{"author":"陆游","content":"开禧忽见第三春，身寄枫林野水滨。吾道幸逢天道在，物华又与岁华新。效原处处堪行乐，道路人人可问津。剩办青鞋并布袜，若耶已报绿生鳞。","dynasty":"宋代","title":"春近"}
{"author":"陆游","content":"红梅过後到缃梅，一种春风不并开。造物无心还有意，引教日日放翁来。","dynasty":"宋代","title":"梅花绝句"}
{"author":"陆游","content":"风急名花纷绛雪，土松香草出瑶簪。且呼野艇西村去，未必微云便作阴。","dynasty":"宋代","title":"春晚出游六首其一"}
{"author":"陆游","content":"买醉村场半夜归，西山落月照柴扉。刘琨死後无奇士，独听荒鸡泪满衣！","dynasty":"宋代","title":"夜归偶怀故人独孤景略"}
{"author":"陆游","content":"火食非初志，衣尘每自哀。危途触灩澦，归兴薄蓬莱。逋客传琴调，高僧乞药栽。人间岂不好？病眼自慵开。","dynasty":"宋代","title":"秋怀"}
{"author":"陆游","content":"半吐幽香特地奇，正如官柳弄黄时。放翁颇具寻梅眼，可爱南枝爱北枝。","dynasty":"宋代","title":"探梅"}
{"author":"陆游","content":"万事何曾有速淹，熊蹯鱼腹自难兼。山川置掌犹能取，日月无胶可得黏。稚子幸堪持几杖，老生元自惯齑盐。清晨临镜还三叹，雪颔今年无处添。","dynasty":"宋代","title":"东窗偶书二首其二"}
{"author":"陆游","content":"莫笑躬耕老蜀山，也胜菜把仰园官。唤回痴梦尘机息，空尽闲愁酒地宽。无复短衣随李广，但思微雨过苏端。十年世事茫如海，输与闲人静处看。","dynasty":"宋代","title":"躬耕"}
{"author":"陆游","content":"去年禹庙归梅梁，今年黑虹见东方。巫言当丰十二岁，父老相告喜欲狂。插秧正得十日雨，高下到处水满塘。六月欲尽日杲杲，造物已命摧骄阳。夕云如豚渡河汉，占书共谓雨至祥。南山雷车载膏泽，枕上忽送声淋浪。猛思浊酒大作社，更想红稻初迎霜。六十日白最先熟，食新且领晨炊香。","dynasty":"宋代","title":"喜雨"}
{"author":"陆游","content":"健席高樯梅市路，朱桥绿树兰亭步。儿时钓游略可记，不料耄年犹此处。渔歌相和苇间起，菱船远入烟中去。世间万事等浮云，耐久谁如两芒屦？","dynasty":"宋代","title":"新秋往来湖山间"}
{"author":"陆游","content":"萤火喜暗庭，桐叶矜冷雨。幽人悄不寐，独夜谁与处！乾坤信无情，岁月遽如许。明发视镜中，鬓丝添几缕。","dynasty":"宋代","title":"夏夜"}
{"author":"陆游","content":"古学陵夷失本原，读书万卷误元元。从今相勉躬行处，土庶人章数十言。","dynasty":"宋代","title":"示邻里"}
{"author":"陆游","content":"金樽画烛少年豪，白首孤灯不厌劳。夜漏虽深书未竟，半缸谁与续残膏？","dynasty":"宋代","title":"夜坐油尽戏作"}
{"author":"陆游","content":"秋晚年中熟，湖乡未寂寥。步头横画舫，柳外出朱桥。潮壮知多蟹，霜迟不损荞。家家新酿美，邻里递相邀。","dynasty":"宋代","title":"秋晚村舍杂咏二首其二"}
{"author":"陆游","content":"手斸云根结草庐，平生心事满无余。二升菰米晨炊饭，一碗松灯夜读书。天理直须闲处看，人谋常向巧中疏。烟波有趣君知否，裂网伸钩也得鱼。","dynasty":"宋代","title":"题斋壁"}
{"author":"陆游","content":"吾园畜两獐，善惊未易驯。及今才几时，弭耳常依人。饥食园中草，渴饮沟涧滨。时时辍余粮，亦未耗吾囷。吏或无佳政，盗贼起齐民。孰能抚以德，坐还三代醇。","dynasty":"宋代","title":"两獐"}
{"author":"陆游","content":"十月江南未拥炉，痴蝇扰扰莫嫌渠。细看岂是坚牢物，付与清霜为扫除。","dynasty":"宋代","title":"十月苦蝇"}
{"author":"陆游","content":"遥夜凛高秋，萧条念褐裘。烟江新雁下，竹坞暗萤流。旧友嗟谁在，初心恐不酬。一尊桑落酒，聊得洗吾愁。","dynasty":"宋代","title":"遥夜"}
{"author":"陆游","content":"读书四更灯欲尽，胸中太华蟠千仞。仰呼青天那得闻，穷到白头犹自信。策名委质本为国，岂但空取黄金印。故都即今不忍说，空宫夜夜飞秋磷。士初许身辈稷契，岁晚所立惭廉蔺，正看愤切诡成功，已复雍容托观衅。虽然知人要未易，讵可例轻天下士。君不见长松卧壑困风霜，时来屹立扶明堂。","dynasty":"宋代","title":"读书"}
{"author":"陆游","content":"耕佣蚕妇共欣然，得见先生定有年；扫洒门庭拂床几，瓦盆盛酒荐豚肩。","dynasty":"宋代","title":"山村经行因施药"}
{"author":"陆游","content":"一客若蜀士，相逢意气豪。偶谈唐夹寨，遂及楚成皋。顿洗风尘恶，都忘箠辔劳。蝉嘶笑余子，辛苦学离骚。","dynasty":"宋代","title":"梦中作"}
{"author":"陆游","content":"髯须主簿方用事，冰壼先生来解围。蛮童取火炷香碗，不读南华谁与归？","dynasty":"宋代","title":"早饭後戏作"}
{"author":"陆游","content":"枉是儒冠遇太平，穷人那许共功名。枯肠不饱三升稷，皓首犹亲二尺檠。万世已为当去客，爱书更付未来生。夜阑抚几愁无奈，起视离离斗柄倾。","dynasty":"宋代","title":"春夜读书"}
{"author":"陆游","content":"庭中正苦日卓午，水面忽看云过西。老子不辞冲急雨，小锄香带药畦泥。","dynasty":"宋代","title":"雨中锄药"}
{"author":"陆游","content":"横林吹叶水生洲，身落穷山古睦州。到枕雨声酣旅梦，背窗灯影动清愁。气冲星斗有孤剑，力挽栋梁无万牛。未灭匈奴身已老，此生虚负幄中筹。","dynasty":"宋代","title":"初寒在告有感"}
{"author":"陆游","content":"风从高树下，虫抱短莎鸣。小据胡床坐，还夫拄杖行。","dynasty":"宋代","title":"夏夜暑毒不少解起坐庭中"}
{"author":"陆游","content":"金尊玉瀣有何好？不堪生世忽忽老。朱颜忽已谢晨镜，白骨行看闭秋草。骇浪嵯峨风作之，蛟龙血人以为嬉；畏涂寄命三十载，赖有痛饮纾吾悲。莫惊醉眼炯如电，假钺犹堪行督战；指麾突骑取辽阳，雪洒辕门夜传箭。","dynasty":"宋代","title":"雪中独酌"}
{"author":"陆游","content":"身历邅回事万端，天教林下养衰残。文编似是他人作，书卷如曾隔世观。久已悠悠置恩怨，况能一一记悲懽？床头周易真良药，不是书生强自宽。","dynasty":"宋代","title":"叹老"}
{"author":"陆游","content":"湖光分别浦，岭路过前村。泉石相萦带，云烟互吐吞。耕犁无易业，邻曲有通婚。试觅诛茆地，吾将遗子孙。","dynasty":"宋代","title":"泛湖至东泾"}
{"author":"陆游","content":"急雨清风发土香，灵台如受宝犀凉，华胥一枕蘧然觉，却听蝉声送夕阳。","dynasty":"宋代","title":"急雨"}
{"author":"陆游","content":"子有金丹链即成，人人各自具长生。施行要使俗仁寿，收歛犹能心太平。剧饮似鲸身不倦，细书如螘眼常明。更余一事君难学，富贵真同涕唾轻。","dynasty":"宋代","title":"金丹"}
{"author":"陆游","content":"老觉人间万事非，但思茆屋映疏篱。秋衾已是饶归梦，更读山居二十诗。","dynasty":"宋代","title":"谢张廷老司理录示山居诗"}
{"author":"陆游","content":"把酒不能饮，苦泪滴酒觞，醉酒蜀江中，和泪下荆扬。楼橹压湓口，山川蟠武昌。石头与锺阜，南望郁苍苍。戈船破浪飞，铁骑射日光。胡来即送死，讵能犯金汤。汴洛我旧都，燕赵我旧疆。请书一尺檄，为国平胡羌。","dynasty":"宋代","title":"江上对酒作"}
{"author":"陆游","content":"黄鹌举网收，锦雉带箭堕，藉藻赬鲤鲜，发奁苍兔卧。吾侪亦何心，甘味乐死祸。贪夫五鼎烹，志士首阳饿；请言观其终，孰为当吊贺？八月黍可炊，五月麦可磨，一饱端有余，努力事舂簸。","dynasty":"宋代","title":"当食叹"}
{"author":"陆游","content":"海内知心人渐少，眼前败意事常多。问君底事浑忘却，月下菱舟一曲歌。","dynasty":"宋代","title":"菱歌"}
{"author":"陆游","content":"去日堂堂挽不回，新年又傍鬓边来。雨声欲作海棠祟，书卷只为春睡媒。村舍瘦蔬供薄酒，地炉微火伴残灰。浩然忽起金鞭兴，漾水嶓山安在哉！","dynasty":"宋代","title":"春雨复寒遣怀"}
{"author":"陆游","content":"耿耿残灯夜未央，负墙闲对篆盘香。风号东北河冰合，月落西南竹影长。孤鹊欲栖频绕树，寒龟无息稳搘床。颓然坐睡那知晓，推户朝曦已满廊。","dynasty":"宋代","title":"夜坐"}
{"author":"陆游","content":"秋夜坐东窗，残雨时一滴。四壁无人声，心境两虚寂。吾方游物初，超然谢形役。一毫傥未尽，何往非勍敌。","dynasty":"宋代","title":"秋日遣怀"}
{"author":"陆游","content":"去去柴车十里中，竹林密处路才通。渐闻水磑知村近，遥望禾囷喜岁丰。渔艇往来春浪碧，人家高下夕阳红。百钱又向旗亭醉，自笑吾生亦未穷。","dynasty":"宋代","title":"近村"}
{"author":"陆游","content":"晓入大溪口，是为瞿唐门。长江从蜀来，日夜东南奔。两山对崔嵬，势如塞乾坤，峭壁空仰视，欲上不可扪。禹功何巍巍，尚睹镌凿痕。天不生斯人，人皆化鱼鼋。於时仲冬月，水各归其源。灩澦屹中流，百尺呈孤根。参差层颠屋，邦人祀公孙。力战死社稷，宜享庙貌尊；丈夫贵不挠，成败何足论。我欲伐巨石，作碑累千言。上陈跃马壮，下斥乘骡昏，虽惭豪伟词，尚慰雄杰魂。君王昔玉食，何至歆鸡豚，愿言采芳兰，舞歌荐清尊。","dynasty":"宋代","title":"入瞿唐登白帝庙"}
{"author":"陆游","content":"客中随处闲消闷，来寻啸台龙岫。路敛春泥，山开翠雾，行乐年年依旧。天工妙手。放轻绿萱牙，淡黄杨柳。笑问东君，为人能染鬓丝否。西州催去近也，帽檐风软，且看市楼沽酒。宛转巴歌，凄凉塞管，携客何妨频奏。征尘暗袖。漫禁得梅花，伴人疏瘦。几日东归，画船平放溜。","dynasty":"宋代","title":"齐天乐（三荣人日游龙洞作）"}
{"author":"陆游","content":"游昭木石师李唐，画牛乃自其所长。出栏初听一声笛，意气已无千顷荒。客居京口老益困，衣不揜胫须眉苍，时时弄笔眼力健，磃角毛骨分毫芒。我无沙堤金络马，拂拭此幅喜欲狂。乞骸幸蒙优诏许，置身忽在烟林傍。日落饮牛水满塘，夜半饭牛天雨霜。俚医灌药美水草，老巫诃禁祓不祥。愿我孙子勤农桑，愿汝生犊筋脉强。碓声惊破五更梦，岁负玉粒输官仓。","dynasty":"宋代","title":"游昭牛图"}
{"author":"陆游","content":"乞得不赀身，林间号老民。儿因作诗瘦，家为买书贫。村仆欺谩少，邻翁语笑真。今朝盐酪尽，荠糁更宜人。","dynasty":"宋代","title":"老民"}
{"author":"陆游","content":"袖手东窗初日明，残编未负老书生。不胜多病畏寒雨，正得一霜方快晴。客户饷羹提赤鲤，邻家借碓捣新粳。柴荆莫怪无车马，恰要无人识姓名。","dynasty":"宋代","title":"初晴"}
{"author":"陆游","content":"栏干几曲高斋路。正在重云深处。丹碧未干人去。高栋空留句。离离芳草长亭暮。无奈征车不住。惟有断鸿烟渚。知我频回顾。","dynasty":"宋代","title":"桃源忆故人（应灵道中·五之二）"}
{"author":"陆游","content":"造物宁能困此翁，浩歌庭下答松风。煌煌斗柄插天北，焰焰月轮生海东。皂纛黄旗都护府，峨冠长剑大明宫。功名晚遂从来事，白首江湖未叹穷。","dynasty":"宋代","title":"冬夜月下作"}
{"author":"陆游","content":"舴艋为家一老翁，阳狂羞与俗人同。梦回菱曲渔歌里，身寄苹洲蓼浦中。断简尘埃存治道，高丘草棘闭英雄。旗亭村酒何劳醉，聊豁平生芥蔕胸。","dynasty":"宋代","title":"题斋壁"}
{"author":"陆游","content":"睡魔困衰翁，白日坐兀兀；忽然振衣起，目了尚如鹘。凭高望中原，佳气未消歇，逆贼稽大刑，痛愤深至骨。新霜下昌陵，草有胡马齕，羽林百万士，何日闻北伐？贱臣官有守，不敢叫行阙。梦中涉黄河，太行高硉矹。天河未洗兵，封豕食上国，坐令河洛间，百郡暗荆棘。夷吾非王佐，尚足救左衽。中原消息断，吾辈何安寝？世俗苦龌龊，谁与共此功；安知无奇士，悲歌燕市中！","dynasty":"宋代","title":"燕堂独坐意象殊愦愦起登子城作此诗"}
{"author":"陆游","content":"心清知睡少，气定觉神凝。但有一无媿，何妨百不能。灯昏如隔雾，砚冷欲生冰。兀尔遗身世，东窗待日升。","dynasty":"宋代","title":"夜意"}
{"author":"陆游","content":"天地为我庐，江山为我客。北斗以酌酒，恨我饮量窄。人生但闭户，乌用分菽麦。赠君玉四方，愦愦无皂白。","dynasty":"宋代","title":"暇日弄笔戏书"}
{"author":"陆游","content":"帝青万里月轮孤，扫尽浮云一点无。正是吾庐秋好夜，上桥浑不要人扶。","dynasty":"宋代","title":"柳桥秋夜"}
{"author":"陆游","content":"山杏溪桃本看花，累累成实亦堪夸。盐收蜜渍饶风味，送与山僧下夜茶。","dynasty":"宋代","title":"杂咏园中果子"}
{"author":"陆游","content":"我悔不学农，力耕泥水中，二月始穑事，十月毕农功。我悔不学医，早读黄帝书，名方手自缉，上药如山储。不然去从戎，白首捍塞壖。最下作巫祝，为国祈丰年。犹胜业文辞，志在斗升禄。一朝陪众隽，所望亦已足。岂知赋命薄，平地成怨仇。生为马伏枥，死为狐首丘。已矣何所悲？但悔始谌错。赋诗置座傍，聊以志吾怍。","dynasty":"宋代","title":"记悔"}
{"author":"陆游","content":"舆似鸡栖寄两竿，山程三月尚春寒。麦曲吐穗初成实，梅子生仁已带酸。买饭犹胜乞墦客，看耕僭学劝农官。还家莫道虚怀袖，笋蕨随宜亦满盘。","dynasty":"宋代","title":"自九里平水至云门陶山历龙瑞禹祠而归凡四日"}
{"author":"陆游","content":"睡起东窗照眼明，朝阳烂熳作新晴。已闻雨断空阶滴，更觉风从细葛生。蛱蝶飞来停酒榼，石榴飘落糁棋枰。四时好处闲方觉，不枉今年住锦城。","dynasty":"宋代","title":"明日开霁益凉复得长句"}
{"author":"陆游","content":"耄齿人谁及，高门世共荣。始终膺备福，稚老遇升平。纶綍褒嘉事，乡闾恻怆情。吾诗傥传世，亦足见平生。","dynasty":"宋代","title":"太恭人谕氏挽辞"}
{"author":"陆游","content":"曩者过洛阳，宫阙侵云起；今者过洛阳，萧然但荒垒。铜驼卧深棘，使我恻怆多；可怜陌上人，亦复笑且歌。世事茫茫几成坏，万人看花身独在。北邙秋风吹野蒿，古冢渐平新冢高。","dynasty":"宋代","title":"步虚"}
{"author":"陆游","content":"楼兰勋业竟悠悠，聊作人间汗漫游。半谷云霞丹灶熟，一天雷雨剑池秋。徜徉药市经旬醉，问讯巢仙数夕留。却过故庐应一叹，岸边犹系采菱舟。","dynasty":"宋代","title":"野兴"}
{"author":"陆游","content":"偶傍枫林结数椽，东归也复度流年。汀洲雁下依残水，墟里人行破夕烟。十月风霜欺客枕，五更鼓角满江天。散关清渭应如昨，回首功名一怆然。","dynasty":"宋代","title":"幽居感怀"}
{"author":"陆游","content":"坐卧北窗下，百事废不治。脱粟与大布，衣食裁自支。温饱岂不欲，违道予心悲。地下见先人，所冀尚有辞。","dynasty":"宋代","title":"拟古"}
{"author":"陆游","content":"病夫喜山泽，抗志自年少。有时缘龟饥，妄出丐鹤料。亦尝厕朝绅，退懦每自笑。正如怯酒人，虽爱不敢釂。一从南昌免，五岁嗟不调。朝廷每哀矜，幕府误辟召。终然歛孤迹，万里游绝徼。民风杂莫徭，封域近无诏。凄凉黄魔宫，峭绝白帝庙。又尝闻此邦，野陋可嘲诮。通衢舞竹枝，谯门对山烧。浮生一梦耳，何者可庆吊？但愁瘿累累，把镜羞自照。","dynasty":"宋代","title":"将赴官夔府书怀"}
{"author":"陆游","content":"夜分饮散酒家垆，归路迢迢月满湖。小竖窃言翁未醉，入门犹记露菖蒲。","dynasty":"宋代","title":"醉归"}
{"author":"陆游","content":"名动高皇，语触秦桧。身老空山，文传海外。五十年间，死尽流辈。老子无才，山僧不会。","dynasty":"宋代","title":"放翁自赞"}
{"author":"陆游","content":"结客追游亦乐哉，城南城北古池台。香生赭汗连钱马，光溢金船拨雪醅。难觅长绳縻日住，且凭羯鼓唤花开。一春政使浑无事，醉到清明得几回。","dynasty":"宋代","title":"芳华楼夜饮二首其二"}
{"author":"陆游","content":"乱山深处著柴荆，岸帻披衣露气清。宴坐有书聊作伴，出游无客独题名。阴阴密树花初尽，灩灩方池水已平。几许人间堪笑事，今朝百舌顿无声。","dynasty":"宋代","title":"首夏"}
{"author":"陆游","content":"今年四月天初暑，买蓑曾向西村去。桑麻满野陂水深，遥望人家不知路。再来桑落陂无水，闭门但见炊烟起。疑是羲黄上古民，又恐种桃来避秦。","dynasty":"宋代","title":"西村"}
{"author":"陆游","content":"家本徙寿春，遭乱建炎初。南来避狂寇，乃复遇强胡。于时髧两髦，几不保头颅。乱定不敢归，三载东阳居。人事固难料，今乃八十馀。努力未死间，读我先人书。","dynasty":"宋代","title":"杂兴五首其三"}
{"author":"陆游","content":"寓馆兼山泽，行装半雨晴。随宜分药物，投老惜人情。邂逅成新识，殷懃讲旧盟。农家尤可念，迎劳辍春耕。","dynasty":"宋代","title":"出游所至皆欣然相迎口占示之"}
{"author":"陆游","content":"百钱新买绿蓑衣，不羡黄金带十围。枯柳坡头风雨急，凭谁画我荷锄归。","dynasty":"宋代","title":"蔬圃绝句七首其二"}
{"author":"陆游","content":"寂寂青枫岸，萧萧白版扉。端居常嬾动，偶出却忘归。时泰徵科简，师还驿置稀。江村日无事，烟火自相依。","dynasty":"宋代","title":"秋夕书事"}
{"author":"陆游","content":"小室舍东偏，满窗朝日妍。研池生细浪，香岫起微烟。欲极图书乐，少须冰雪天。犹胜禅榻上，仅仅占三椽。","dynasty":"宋代","title":"堂东小室深丈袤半之戏作"}
{"author":"陆游","content":"平生山林几緉屐，何意随人戴朝帻！口言报国直妄耳，断简围坐晨至夕。道山堂东直庐冷，手种疏篁半窗碧。但虞风波起平地，岂有亮发能补益。成书朝奏暮请老，入耳幸免烦言啧。东望故山百余里，父老欢忻来接迹，白羊绿酒争下担，长笛腰鼓纷如织，迢迢梅市过鲁墟，观者所至空巷陌。尔来呻吟又春尽，周视室中惟四壁。但令粝饭麤撑拄，犹胜朱门常踧踖。小儿助我理孤学，终岁伏几心如石。问看饮酒咏离骚，何似焚香对周易？","dynasty":"宋代","title":"书怀示子遹"}
{"author":"陆游","content":"一冬少雨雪，人意常昏昏。夜半有奇事，雨声卷江村。陆子真老农，破屋依颓垣。扶持衰病身，收召谴逐魂。手烹墙阴荠，美若乳下豚。听雨取一醉，不厌村酒浑。眼眚灯生晕，衣弊虱可扪。父子幸相守，万事何足论。","dynasty":"宋代","title":"岁暮风雨二首其二"}
{"author":"陆游","content":"秋风吹雨鸣窗纸，壮士不眠推枕起。床头金尽尊酒空，枥马相看泪如洗。鸿门霸上百万师，安西北庭九千里。帐前画角声入云，陇上铁衣光照水。横飞渡辽健如鹘，谈笑不劳投马箠。堂堂羽檄从天下，夜半斫营孱可鄙。拾萤读书定何益，投笔取封当努力。百斤长刀两石弓，饱将两耳听秋风。","dynasty":"宋代","title":"秋风曲"}
{"author":"陆游","content":"寒风号有声，寒日惨无晖，空房不敢恨，但怀岁暮悲。今年选後宫，连娟千蛾眉；早知获谴速，悔不承恩迟。声当彻九天，泪当达九泉，死犹复见思，生当长弃捐。","dynasty":"宋代","title":"长门怨"}
{"author":"陆游","content":"七年收朝迹，名不到权门；耿耿一寸心，思与穷友论。忆昔西戍日，孱虏气可吞。偶失万户侯，遂老三家村。朱颜舍我去，白发日夜繁。夕阳坐溪边，看儿牧鸡豚。雕胡幸可炊，亦有社酒浑。耳热我欲歌，四座且勿喧。即今黄河上，事殊曹与袁。扶义孰可遣？一战洗乾坤。西酹吴玠墓，南招宗泽魂。焚庭涉其血，岂独清中原！吾侪虽益老，忠义传子孙，征辽诏傥下，从我属櫜鞬。","dynasty":"宋代","title":"村饮示邻曲"}
{"author":"陆游","content":"画桡艇子短驴鞦，野店山邮每小留。瓜蔓水生初抹岸，梅黄雨细欲遮楼。辽东邂逅从归鹤，海上逢迎得狎鸥。岂是人间偏好异，暮年难复作沉浮。","dynasty":"宋代","title":"闲游所至少留得长句五首其一"}
{"author":"陆游","content":"山村牧童遭虎噬，血肉俱尽余双髻。家人行哭觅遗骨，道路闻之俱掩涕。州家督尉宿山中，已淬药箭攒长弓。明朝得虎彻槛阱，缫丝捣?歌年丰。","dynasty":"宋代","title":"捕虎行"}
{"author":"陆游","content":"吾生如虚舟，万里常泛泛；终年厌作客，著处思系缆。道边何人居？花竹颇闲淡，门庭净如拭，窗几光可监，堂上满架书，朱黄方点勘。把茅容卜邻，老死更谁憾！","dynasty":"宋代","title":"憩黄秀才书堂"}
{"author":"陆游","content":"千顷菰蒲万里风，渔翁散发卧孤蓬。何如此室才寻丈，常在冰壼雪窖中？","dynasty":"宋代","title":"小室逃暑"}
{"author":"陆游","content":"梅子生仁燕护雏，绕檐新叶绿扶疏。朝来酒兴不可耐，买得钓船双鳜鱼。","dynasty":"宋代","title":"柯桥客亭二首其二"}
{"author":"陆游","content":"南陌东阡自在身，一年节物几番新。鲥鱼出后莺花闹，梅子熟时风雨频。冠盖敢同修禊客，桑麻不减避秦人。夕阳更有萧然处，照影清溪整葛巾。","dynasty":"宋代","title":"仲夏风雨不已"}
{"author":"陆游","content":"明明行路有神仙，世土求仙却不然。贪冒苦多廉让少，恐君未得尽天年。","dynasty":"宋代","title":"道室试笔"}
{"author":"陆游","content":"万事不挂眼，终年常避人。荒畦荷锄晚，环堵结茆新。病马何劳斥，轻鸥未肯驯。虽惭市门卒，聊作葛天民。","dynasty":"宋代","title":"自咏"}
{"author":"陆游","content":"暮境何堪与病遭，西风落叶拥亭臮。极知世上人情恶，且放江边醉眼高。应俗纷纷何日了，咏诗混混寄吾豪。碧油金锁平生意，未许人言学楚骚。","dynasty":"宋代","title":"秋兴"}
{"author":"陆游","content":"重位每忧身後骂，虚名不救眼前饥。直须采药名山去，日夜松风无歇时。","dynasty":"宋代","title":"闻松风有感"}
{"author":"陆游","content":"僵卧孤村不自哀，尚思为国戍轮台。夜阑卧听风吹雨，铁马冰河入梦来。","dynasty":"宋代","title":"十一月四日风雨大作二首其二"}
{"author":"陆游","content":"弊裘破帽发鬅鬠，宛似山房罢讲僧。身病不禁连夜雨，家贫只挂旧年灯。修椽柳外掀楼角，危槛云间露塔层。自笑闲游本无定，兴阑随处倚枯藤。","dynasty":"宋代","title":"丙辰上元前一日"}
{"author":"陆游","content":"阴晴不定春犹浅，困健相兼病未苏。见说市楼新酒美，杖头今日一钱无。","dynasty":"宋代","title":"春日杂兴"}
{"author":"陆游","content":"修蔓丛篁步步迷，山村东下近鱼陂。钓归恰值秋风起，棋罢常惊日景移。病叶辞枝应有恨，侯虫吟壁故知时。残年我亦悲摇落，薄暮空囊又有诗。","dynasty":"宋代","title":"秋兴"}
{"author":"陆游","content":"面颜日瘦口眼大，气血顿衷须发狞。不用凌烟写冠剑，一蓑烟雨事春耕。","dynasty":"宋代","title":"杂兴六首"}
{"author":"陆游","content":"浮生过六十，百念已颓然；独有枕书癖，犹同总角年。横陈粝饭侧，朗诵短檠前。不用嘲痴绝，儿曹尚可传。","dynasty":"宋代","title":"浮生"}
{"author":"陆游","content":"北窗铜碾破云腴，扪腹翛然一事无。安用雁行排院吏，正须鱼贯看胡奴。","dynasty":"宋代","title":"送张叔潜编修造朝"}
{"author":"陆游","content":"夜梦有客短褐袍，示我文章杂诗骚。措辞磊落格力高，浩如怒风驾秋涛。起伏奔蹴何其豪，势尽东注浮千艘。李白杜甫生不遭，英气死岂埋蓬蒿？晚唐诸人战虽鏖，眼暗头白真徒劳！何许老将拥弓刀，遇敌可使空壁逃。肃然起敬竖发毛，伏读百过声嘈嘈。惜未终卷鸡已号，追写尚足惊儿曹。","dynasty":"宋代","title":"记梦"}
{"author":"陆游","content":"幅巾短褐野人装，洗尽黄尘早暮忙。地僻渔扉常隐翳，身闲灵府自清凉。雨中郁郁垣衣绿，涧底纤纤石发长。老惫只思眠蹋壁，一尊到手又成狂。","dynasty":"宋代","title":"书斋壁"}
{"author":"陆游","content":"五岳名山采药身，可怜骑马踏京尘。浮名本是挻灾物，谢事宁非得道因？出岫每招云结伴，巢松仍与鹤为邻。剑南旧隐虽乖隔，依旧柴门月色新。","dynasty":"宋代","title":"月夕幽居有感"}
{"author":"陆游","content":"自我居湖曲，渔樵日往来。只知年屡改，不觉老相催。小浦潮痕长，长堤草色回。逢春心自在，莫道已成灰。","dynasty":"宋代","title":"病中杂咏十首其十"}
{"author":"陆游","content":"今年病老遂难禁，二竖奔逃岂易寻。风雨三更僮仆睡，自持残烛检千金。","dynasty":"宋代","title":"嘉定巳巳立秋得膈上疾近寒露乃小愈"}
{"author":"陆游","content":"重台谖草初离土，百叶缃梅已满枝。莫道山家杀风景，也能醉倒向东篱。","dynasty":"宋代","title":"小园春思"}
{"author":"陆游","content":"暮年身世转悠悠，又向天涯见早秋。昨夜月明今夜雨，关人何事总成愁。","dynasty":"宋代","title":"秋怀"}
{"author":"陆游","content":"雾雨天昏曀，陂湖地阻深。蔽空鸦作阵，暗路棘成林。有客风埃里，频年老病侵。梦魂来二竖，相法欠三壬。旧愤开孤剑，新愁感断砧。唐衢惟痛哭，庄舄正悲吟。瘦跨秋门马，寒生夜店衾。但思全旧璧，敢冀访遗簪？楼上苍茫眼，灯前破碎心。长谣倾浊酒，慷慨压层阴。","dynasty":"宋代","title":"冬日感兴十韵"}
{"author":"陆游","content":"闲坊古驿掩朱扉，又憩空堂绽客衣。九万里中鲲自化，一千年外鹤仍归。遶庭数竹饶新笋，解带量松长旧围。惟有壁间诗句在，暗尘残墨两依依。","dynasty":"宋代","title":"寓驿舍"}
{"author":"陆游","content":"久矣耆年罢送迎，喜闻革履下堂声。游山笑我蓦直去，过夏怜君太瘦生。庭际楠阴凝昼寂，墙头鹊语报秋晴。功名已付诸贤了，长作闲人乐太平。","dynasty":"宋代","title":"访昭觉老"}
{"author":"陆游","content":"我梦入烟海，初日如金熔，赤手骑怒鲸，横身当渴龙。百日京尘中，诗料颇阙供。此夕复何夕，老狂洗衰慵。梦觉坐叹息，杳杳三茆钟；车马动晓陌，不竟睡味浓。平生击虏意，裂眦发上冲，尚可乘一障，凭堞观传烽。","dynasty":"宋代","title":"我梦"}
{"author":"陆游","content":"湖中有隐士，或谓千岁人。大儿严子陵，小儿贺季真。姓名莫能知，况可得疏亲？有竿不钓鱼，秋晚香粳新。","dynasty":"宋代","title":"乙巳秋暮独酌"}
{"author":"陆游","content":"心已忘斯世，天犹活此翁。嫩汤茶乳白，软火地炉红。课婢耘蔬甲，呼儿下钓筒。生涯君勿笑，聊足慰涂穷。","dynasty":"宋代","title":"寓叹"}
{"author":"陆游","content":"平羌江水接天流，凉入帘栊已似秋。唤作主人元是客，知非吾土强登楼。闲凭曲槛常忘去。欲下危梯更小留。公事无多厨酿美，此身不负负嘉州。","dynasty":"宋代","title":"登荔枝楼"}
{"author":"陆游","content":"帘外桐疏见露蝉，一壼聊醉嫩寒天。团脐磊落吴江蟹，缩项轮囷汉水鲂。投老宦游真漫尔，平生怀抱固超然。文书缚急何由耐，会向长安市上眠。","dynasty":"宋代","title":"小酌"}
{"author":"陆游","content":"扬鞭暮出锦官城，小院无僧有月明。不信道人心似铁，隔城犹送捣衣声。","dynasty":"宋代","title":"观音院读壁间苏在廷少卿两小诗次韵"}
{"author":"陆游","content":"少时揣无才，一意守贫贱。穷阎依马磨，小石写驴券。中年更可笑，憔悴客异县。何曾得一饱，尘土空满面。即今况已病，百衰相俱见。虽然亦自重，未忍悲秋扇。","dynasty":"宋代","title":"病中自遣三首其三"}
{"author":"陆游","content":"江云傍檐山雨细，羁客空堂卧荒翳。心如秋燕不安巢，迹似春萍本无柢。官身奔走何时定，病眼蒙笼惟欲闭。壮游不复记坠鞭，夜语谁能怀拥髻？诗情已减但微吟，酒戒渐坚才小哜。从今更拟著幽襌，半世伥伥真误计。","dynasty":"宋代","title":"秋夜遣怀"}
{"author":"陆游","content":"一冬少雨雪，人意常昏昏。夜半有奇事，雨声卷江村。陆子真老农，破屋依颓垣。扶持衰病身，收召谴逐魂。手烹墙阴荠，美若乳下豚。听雨取一醉，不厌村酒浑。眼眚灯生晕，衣弊虱可扪。父子幸相守，万事何足论。","dynasty":"宋代","title":"岁暮风雨二首其二"}
{"author":"陆游","content":"笮马践槐影，纱笼吹蜡香。凭鞭寻断梦，侧帽受微凉。病骨更疏放，衰怀罢激昂。道边双石笋，笑我伴人忙。","dynasty":"宋代","title":"早行"}
{"author":"陆游","content":"小疾载卧舆，独饮亦薄醉。朝离战平馆，午过白塔市。清寒正宜嬾，摇兀更益睡。所嗟下程早，不得究此味。忽忆从军时，雪夜驰铁骑。壮心谁复识，抚事有余愧。","dynasty":"宋代","title":"白塔道中乘卧舆行"}
{"author":"陆游","content":"富贵思归岂坐迂，?山种芋已成区。独归它日公无憾，天际烟帆与石俱。","dynasty":"宋代","title":"次韵李季章参政哭其夫人"}
{"author":"陆游","content":"骨相元作臞儒酸，况复疾竖乘衰残。鹁姑声急雨方作，乌舅叶丹天已寒。封姨青女交作厄，竹君楮生却怜客。小儿但喜夜炉红，老夫更爱晨窗白。蜗牛负庐亦自容，是岂不足支穷冬？已胜展钵三椽下，莫羡苴茆万户封。","dynasty":"宋代","title":"新黏竹隔作暖阁"}
{"author":"陆游","content":"名动三朝，话行四海。撒手归来，雲山不改。人言大觉同龛，师云老僧掩彩。","dynasty":"宋代","title":"佛照禅师真赞"}
{"author":"陆游","content":"尊前凝伫漫魂迷。犹恨负幽期。从来不惯伤春泪，为伊后、滴满罗衣。那堪更是，吹箫池馆，青子绿阴时。回廊帘影昼参差。偏共睡相宜。朝云梦断知何处，倩双燕、说与相思。从今判了，十分憔悴，图要个人知。","dynasty":"宋代","title":"一丛花"}
{"author":"陆游","content":"少学文章竟不成，暮年腕弱字欹倾。抽毫欲下还休去，棐几空怜似砥平。","dynasty":"宋代","title":"弄笔"}
{"author":"陆游","content":"三受降城无壅城，贼来杀尽始还营。漠南漠北静如扫，清夜不闻胡马声。","dynasty":"宋代","title":"军中杂歌"}
{"author":"陆游","content":"蝴蝶庄周安在哉，达人聊借作嘲诙。不知自此随缘住，更把晨窗粥几杯。","dynasty":"宋代","title":"病后晨兴食粥戏书"}
{"author":"陆游","content":"小磑落雪花，修绠汲牛乳。幽人作茶供，爽气生眉宇。年来不把酒，杯榼委尘土。卧石听松风，萧然老桑苎。","dynasty":"宋代","title":"幽居即事"}
{"author":"陆游","content":"葛衣初著喜新晴，寂寂虚堂一榻横。乍坼孤花藏叶罅，晚归双燕拂帘旌。舞空不断游丝直，掠地还飞落絮轻。剩欲倚阑寻好句，清笳已复动高城。","dynasty":"宋代","title":"喜晴"}
{"author":"陆游","content":"市人莫笑雪蒙头，北陌南阡信脚游。风递钟声云外寺，水摇灯影酒家楼。鹤归辽海逾千岁，枫落吴江又一秋。却掩船扉耿无寐，半窗落月照清愁。","dynasty":"宋代","title":"夜步"}
{"author":"陆游","content":"俸禄无馀退即耕，市人指笑太清生。从今惜取青鞋底，祗向云边水际行。","dynasty":"宋代","title":"贫甚戏作绝句八首其一"}
{"author":"陆游","content":"天公元不吝光阴，付与书生遂本心。老已为民犹学问，向虽作吏半山林。百年断稿传三世，一日晴窗抵万金。努力更思恢道术，酒杯虽把不须深。","dynasty":"宋代","title":"冬晴稍理旧学有感于怀"}
{"author":"陆游","content":"灭虏区区计本疏，水边乔木拥茅庐。九原定发韩公笑，至老依然一束书。","dynasty":"宋代","title":"夜中起读书戏作"}
{"author":"陆游","content":"晡时理舟楫，甲夜泊钱清。齑饼依然美，渔灯特地明。酒旗阑道出，风浪拍船鸣。未说乡闾喜，江山亦有情。","dynasty":"宋代","title":"宿北钱清"}
{"author":"陆游","content":"声利场中偶解围，悠然高枕谢招挥。山前曳杖寻僧去，林下收棋送客归。城市氛埃那许到，比邻烟火自相依。缨冠束带前身事，散发今惟勃落衣。","dynasty":"宋代","title":"题幽居壁"}
{"author":"陆游","content":"片片红梅落，纤纤绿草生。无端夜来雨，又碍出门行。","dynasty":"宋代","title":"春雨"}
{"author":"陆游","content":"微雨洗浮埃，苍颜一笑开。僧招行药圃，儿报得琴材。病退初尝酒，春残已过灾。邻家赛神会，自喜亦能来。","dynasty":"宋代","title":"春尽记可喜数事"}
{"author":"陆游","content":"今年入梅日，云脚垂到地。芬香小麦面，展转北窗睡。甲夜闻雨声，起拜造物赐。三登于此卜，一饱可坐致。语儿高尔囷，戒妇丰尔馈。击壤歌太平，门无督租吏。","dynasty":"宋代","title":"入梅"}
{"author":"陆游","content":"青海天山战未鏖，即今尘暗旧戎袍。风高乍觉弓声劲，霜冷初增酒兴豪。未办大名垂宇宙，空成恸哭向蓬蒿。灞亭老将归常夜，无奈人间儿女曹！","dynasty":"宋代","title":"野饮夜归戏作"}
{"author":"陆游","content":"大耋年光病日侵，久辞微禄卧山林。虽无叹老嗟卑语，犹有哀穷悼屈心。力薄不能推一饭，义深常愿散千金。夜阑感慨残灯下，皎皎孤怀帝所临。","dynasty":"宋代","title":"冬夜思里中多不济者怆然有赋"}
{"author":"陆游","content":"三吴气候异，开岁固多雨。今年已暮春，霁日仅可数。寒气薄腠理，沉痛结心膂。遣奴买药物，日夜事炮煮。端居情恶怀，欲出泥淖阻，安得平生欢，驾言问良苦？","dynasty":"宋代","title":"杂兴"}
{"author":"陆游","content":"水声赴（左边三点水右边虢）（左边三点水右边虢）回塘，帘影疏疏遶四廊。静院数杯倾白堕，幽窗一枕梦清湘。润侵书笥深防蠹，暖彻衣篝剩得香。解组径归应更乐，偷闲犹足傲羲皇。","dynasty":"宋代","title":"晚晴"}
{"author":"陆游","content":"忆昔西戍日，夜宿仙人原。风吹野梅香，梦绕江南村。","dynasty":"宋代","title":"梅花绝句十首其二"}
{"author":"陆游","content":"厨给胡麻粒，山供鹿脯盘。扫门迟客至，入郭借书看。种竹添风韵，留松老岁寒。一生无别事，鸡犬恋刘安。","dynasty":"宋代","title":"闲居七首其三"}
{"author":"陆游","content":"时鸟朝暮鸣，芳草日夜生。春风舍我去，岁律俄峥嵘。缀簇茧白白，出陂稻青青。鸣机织苎葛，暑服亦已成。小儿结山房，窗户颇疏明。万事不挂眼，朱黄浩纵横。佳哉东北风，吹下读书声；功名讵敢望，且复慰父兄。","dynasty":"宋代","title":"与子虡子坦坐龟堂後东窗偶书"}
{"author":"陆游","content":"先生道心平如砥，秋毫忿欲何曾起。漫将周易著床头，本不洗心那洗耳？先生国论如砥平，三朝倚之作权衡。泰阶两两元不动，自然万里无欃枪。如今归来曲肱卧，世事无穷俱看破；不栽桃李不鉏兰，山僧野叟时来过。吾侪七十固已寿，更到期颐亦何有？倘知生死本自平，拈放一边如把酒。","dynasty":"宋代","title":"寄题周丞相平园"}
{"author":"陆游","content":"危阁闻铃驮，湍流见磑船。汲江人负盎，骑马客蒙毡。梨美来秦地，橙香接楚天。痴顽殊耐事，随处一欣然。","dynasty":"宋代","title":"栈路书事"}
{"author":"陆游","content":"斜阳古柳赵家庄，负鼓盲翁正作场。死後是非谁管得，满村听说蔡中郎。","dynasty":"宋代","title":"小舟游近村舍舟步归"}
{"author":"陆游","content":"鱼复城边夕照红，物华偏解恼衰翁。巴莺有恨啼芳树，野水无情人故宫。许国渐疏悲壮志，读书多忘媿新功。因君共语增惆怅，京洛交游欲半空。","dynasty":"宋代","title":"晚晴书事呈同舍"}
{"author":"陆游","content":"问天乞得不赀身，常作东阡北陌人。买酒不浇胸礌磈，忧时空觉胆轮囷。寓居尚复能栽竹，羁宦悬知正忆蓴。那似石帆山下客，钓船载月泊烟津。","dynasty":"宋代","title":"舟中夜赋"}
{"author":"陆游","content":"误著儒冠不更论，白头且喜卧江村。林深栖鸟逐更噪，埭近过舟终夜喧。病起日惟翻断简，愁来时亦倒清尊。自嫌未绝知闻处，尚有僧敲月下门。","dynasty":"宋代","title":"江村"}
{"author":"陆游","content":"倒尽床头酒半罂，笑呼筇杖共闲行。梅花照水为谁瘦，雪片倚风如许轻。孟德遇冬思射猎，广文垂老谢才名。归来跨火西窗下，独数城楼长短更。","dynasty":"宋代","title":"闲步至鞠场值小雪"}
{"author":"陆游","content":"濩落非时用，栖迟送此生。只知求醉死，何惮得狂名。伏枥天涯老，吞舟海澨横。眼前交旧尽，有泪对谁倾！","dynasty":"宋代","title":"书叹"}
{"author":"陆游","content":"豪杰何心后世名，材高遇事即峥嵘。巴东诗句澶州策，信手拈来尽可惊。","dynasty":"宋代","title":"秋风亭拜寇莱公遗像二首其二"}
{"author":"陆游","content":"征途暗尽旧貂裘，归卧林间喜自由。体倦尚凭书引睡，心安不假酒攻愁。丹炉弄火经年熟，竹院听琴竟日留。今旦理髯还一笑，白间时有黑丝抽。","dynasty":"宋代","title":"道院杂兴"}
{"author":"陆游","content":"病退行犹倦，山坡每少休。高枝闻鹊语，浅濑见鱼游。偶有堪乘兴，元无可遣愁。悠然又终日，争路有归牛。","dynasty":"宋代","title":"游山"}
{"author":"陆游","content":"裙腰绿如草，衫色石榴花，十二学弹筝，十三学琵琶。宁嫁与商人，夫妇各天涯，朝朝问水神，夜夜梦三巴。聘金虽如山，不愿入侯家，鄣袖庭花下，东风吹鬓斜。","dynasty":"宋代","title":"长干行"}
{"author":"陆游","content":"自扫松阴寄醉眠，龙吟虎啸满霜天。却思初到人间世，似是唐尧丙子年。","dynasty":"宋代","title":"松下纵笔"}
{"author":"陆游","content":"百事不能能荷锄，不锄菜畦锄芋区；身存那用十年相，陂壤且为凶岁储。百事不学学作诗，不作白紵作竹枝；黄陵庙前风浪恶，青衣渡口行人悲。老病闭门常愦愦，芋不复锄诗亦废；客来剥啄唤不应，一味人间占闲退。今朝一日三倒床，叹息春昼如年长。摩挲困睫喜汤熟，小瓶自拆山茶香。","dynasty":"宋代","title":"睡起遣怀"}
{"author":"陆游","content":"嗜睡疏茶碗，逢春爱曲车。聊将枕流耳，静听属私蛙。林下闲成癖，人间懒莫加。孙登欲长啸，四座且无哗。","dynasty":"宋代","title":"幽居示客二首其一"}
{"author":"陆游","content":"兀兀终年醉，空空四壁穷。那知双雪鬓，又度几秋风。高枕三峰老，深衣独乐翁。骑驴向何许，搢箠有蛮童。","dynasty":"宋代","title":"初秋四首其四"}
{"author":"陆游","content":"羣仙停鹤驭，玉佩摇空山。金丹定分子，往缀通明班。","dynasty":"宋代","title":"郭氏山林十六詠玉佩"}
{"author":"陆游","content":"茂陵病後非平昔，瘦骨竛竮短发疏。红烛悔从长夜饮，青灯喜对小年书。圣贤亲见生非晚，忿欲俱空死有余。破屋颓垣君勿笑，更阑弦诵满吾庐。","dynasty":"宋代","title":"冬夜读书"}
{"author":"陆游","content":"五季之乱，方酣于兵。叱嗟风云，卓乎人英。功虽不成，气则莫夺。煌煌金丹，秕糠陶葛。","dynasty":"宋代","title":"钟离真人赞"}
{"author":"陆游","content":"莫笑花前醉堕巾，放翁又看一年春。寻巢燕熟频穿户，酿蜜蜂喧不避人。楚庙羔豚初散社，稽山笋蕨正尝新。要知不负年光处，南陌东阡自在身。","dynasty":"宋代","title":"晚春"}
{"author":"陆游","content":"己巳被驿书，乙亥戒徂两，扶衰犯霜露，疲惫不可状。夜行星满天，晨起鸡初唱，槁枝烧代烛，冻菜撷供饷。三年走万里，天幸苟亡恙。深知赋材薄，自笑得名妄。宣温望玉座，何以待谘访？春江色如蓝，归舟行可榜。","dynasty":"宋代","title":"乾封驿早行"}
{"author":"陆游","content":"岁尽霜雪稠，相望僵万木；天岂私梅花，独畀此芬馥。高标我自有，何憾老空谷。人言和羹实，晚或参鼎餗。哀哉世论卑，污我麈外躅。谁能湔祓之，写真配修竹？","dynasty":"宋代","title":"岁暮杂感"}
{"author":"陆游","content":"幅巾藜杖北城头，卷地西风满眼愁。一点烽传散关信，两行雁带杜陵秋。山河兴废供搔首，身世安危入倚楼。横槊赋诗非复昔，梦魂犹绕古梁州。","dynasty":"宋代","tags":"秋天，登楼，抒怀，爱国，壮志","title":"秋晚登城北楼"}
{"author":"陆游","content":"年来阻阔动经时，忽见新篇乃尔奇。安得齐纨翦团扇，为君小草卜居诗？","dynasty":"宋代","title":"詹仲信出示卜居诗佳甚作二绝句谢之"}
{"author":"陆游","content":"九月山村已骤寒，看云殊怯倚阑干。一杯浊酒栽培睡，不觉春雷起鼻端。","dynasty":"宋代","title":"暮秋"}
{"author":"陆游","content":"贮药葫芦二寸黄，煎茶橄榄一瓯香。午窗坐稳摩痴腹，始觉龟堂白日长。","dynasty":"宋代","title":"午坐戏咏"}
{"author":"陆游","content":"寓馆无常地，轻装不宿谋。迷途问耕叟，过渡上渔舟。野饭香炊玉，村醪滑泻油。还家亦无事，随处送悠悠。","dynasty":"宋代","title":"野兴"}
{"author":"陆游","content":"王室东迁岁月赊，两京漠漠暗胡沙。绣床倦倚人何在？风雨漫山夜合花！","dynasty":"宋代","title":"白乐天诗云倦倚绣床愁不动缓垂绿带髻鬟低辽"}
{"author":"陆游","content":"风雪横街不能出，闭户垂帷养衰疾。黄昏卧听打窗声，聊挽清寒入诗律。公孙布被久有味，子敬青毡暖无匹。石鼎闲烹似爪茶，霜皱旋破如拳栗。蹲鸱足火微点盐，甖粟熬汤旋添蜜。龙蛇(左角右戢)寒笋束，子母累累丹柿实。玉狸试说涎已堕，石芥才尝酒如失。天公付汝亦已厚，饱食长谣抱双膝。丈夫岂为口腹计，壮志常恐无时毕。伐胡疏奏端许前，腰领敢辞膏斧鑕！","dynasty":"宋代","title":"病告中遇风雪作长歌排闷"}
{"author":"陆游","content":"老觉人间万事轻，不妨闲处得闲行。西山鸟没暮云合，南浦堤平春水生。孤操不渝无鹤怨，淡交耐久有鸥盟。先民幸处吾能胜，生长兵间老太平。","dynasty":"宋代","title":"散步湖堤上时方浚湖水面稍渺弥矣"}
{"author":"陆游","content":"惟王居法宫，玉帛来四裔。一朝启戎心，边城或昼闭。养生能体此，皆可阅千岁。利欲喜乘人，日夜劝自励。","dynasty":"宋代","title":"秋怀十首以竹药闭深院琴樽开小轩为韵"}
{"author":"陆游","content":"遇合生封万户，阨穷不直一钱。此是由来事尔，正须到处欣然。","dynasty":"宋代","title":"六言六首其二"}
{"author":"陆游","content":"暮年虽病不甚剧，啜药噉粥犹自力。今年七月风眩作，儿子在前不能识。杯中药冷呼不醒，全家相顾无人色。昏昏但思向壁卧，虫臂鼠肝宁暇恤。医巫技殚欲歛手，天高鬼恶吁莫测！偶然得活出望外，扶杖下床犹屡踣。读书心在目力短，袖手坚坐到窗黑。无功禄食四十年，叹息此责何由塞？","dynasty":"宋代","title":"书病"}
{"author":"陆游","content":"腰剑如今不换牛，固应万事一时休。孤舟惯作潇湘梦，骏马宁思鄠杜游？毁誉要须千载定，功名已向隔生求。石帆山下秋风晚，买酒看云自献酬。","dynasty":"宋代","title":"山村独酌"}
{"author":"陆游","content":"夜静我欲歌，四座且勿喧。尧舜本得道，富贵何足捐？圣人久不作，学者堕语言，著书各专门，百家散如烟。一身有不知，况察鱼与鸢。安得天下士，相与明忘筌？","dynasty":"宋代","title":"读何斯举黄州秋居杂咏次其韵"}
{"author":"陆游","content":"花过莺初懒，泥新燕正忙。病馀犹止酒，睡起独焚香。拄杖嫌园窄，棋枰喜日长。北窗元可乐，不是傲羲皇。","dynasty":"宋代","title":"幽居"}
{"author":"陆游","content":"王室东迁岁月赊，两京漠漠暗胡沙。绣床倦倚人何在？风雨漫山夜合花！","dynasty":"宋代","title":"白乐天诗云倦倚绣床愁不动缓垂绿带髻鬟低辽"}
{"author":"陆游","content":"腊月风和意已春，时因散策过吾邻。草烟漠漠柴门里，牛迹重重野水滨。多病所须唯药物，差科未动是闲人。今朝佛粥更相馈，更觉江村节物新。","dynasty":"宋代","title":"十二月八日步至西村"}
{"author":"陆游","content":"服役无人自炷香，狸奴乃肯伴禅房。书眠共藉床敷暖，夜坐同闻漏鼓长。贾勇遂能空鼠穴，策勋何止履胡肠。鱼餮虽薄真无媿，不向花间捕蝶忙。","dynasty":"宋代","title":"鼠屡败吾书偶得狸奴捕杀无虚日群鼠几空为赋"}
{"author":"陆游","content":"菊花如端人，独立凌冰霜；名纪先秦书，功标列仙方。纷纷零落中，见此数枝黄。高情守幽贞，大节凛介刚。乃知渊明意，不为泛酒觞。折嗅三叹息，岁晚弥芬芳。","dynasty":"宋代","title":"陶渊明云三径就荒松菊犹存盖以菊配松也余读"}
{"author":"陆游","content":"钟残小院欲销魂，漠漠幽香伴月痕。江上人家应胜此，明朝更出小南门。","dynasty":"宋代","title":"江上散步寻梅偶得三绝句其二"}
{"author":"陆游","content":"新舂䆉稏滑如珠，旋压犁祁软胜酥。更剪药苗挑野菜，山家不必远庖厨。","dynasty":"宋代","title":"山庖"}
{"author":"陆游","content":"芳树参差叶已成，园林随处听莺声。游人正乐还兴叹，造物无心却有情。糁径落红犹可藉，涨溪分绿已堪耕。兰亭禹庙年年好，剩伴乡邻醉太平。","dynasty":"宋代","title":"春晴出游"}
{"author":"陆游","content":"君行正及荔枝丹，想见临觞为破颜。此外但宜烹茗雪，伤生不用擘蚝山。","dynasty":"宋代","title":"送邢刍甫入闽"}
{"author":"陆游","content":"林虑灵壁名宇宙，震泽舂陵稍居後。翟公黄鹤得数峰，对客掀髯诧奇秀。我行新滩见益奇，千岩万窦雷雨垂。古来岂无好事者，根株盘踞不可移。侍郎筑堂聚众石，坐卧对之旰忘食。千金博取直易尔，要是尤物归精识。君不见牛奇章与李卫公，一生冰炭不相容；门前冠盖各分党，惟有爱石心则同。崎岖宦路多危机，凛然石友人间稀。它时样棹华亭岸，更看全窠买鹤归。","dynasty":"宋代","title":"寄题李季章侍郎石林堂"}
{"author":"陆游","content":"夜雨一再作，灯前独咏诗。影看孤鹤瘦，吟答断蛩悲。幽梦悠然觉，清笳何足吹。残年犹几日，已矣媿明时。","dynasty":"宋代","title":"枕上"}
{"author":"陆游","content":"再到蓬莱路欲平，却吹长笛过青城。空山霜叶无行迹，半岭天风有啸声。细栈跨云萦峭绝，危桥飞柱插澄清。玉华更控青鸾住，要倚栏干待月明。","dynasty":"宋代","title":"自上清延庆归过丈人观少留"}
{"author":"陆游","content":"扶病中庭拜，君恩抵海深。顿增新禄格，暂拂旧朝簪。心欲先营酒，儿言且赎琴。人生奉祠贵，喜色动山林。","dynasty":"宋代","title":"拜敕口号"}
{"author":"陆游","content":"岁暮常年雪正豪，今年暄暖减绨袍。春回山圃梅争发，睡足茆檐日已高。仓庾家家储旧谷，笙歌店店卖新醪。太平气象方如许，寄语残胡早遁逃。","dynasty":"宋代","title":"冬晴"}
{"author":"陆游","content":"鹤瘦龟饥与静宜，更阑徙倚并清池。月当三五初盈夜，河直西南欲落时。浩浩醉歌群鹜起，翩翩孤影角巾欹。飞僊授我青瑶简，索赋山中夜兴诗。","dynasty":"宋代","title":"夜兴"}
{"author":"陆游","content":"是身如浮烟，久聚要当散。吾年七十七，寒暑凡几换。夏夜亦自佳，何必厌挥汗。推枕坐南窗，悠然待清旦。","dynasty":"宋代","title":"待旦"}
{"author":"陆游","content":"人生孰无疾，治疾惟欲瘳。疾瘳药不止，乃有过剂忧。节食戒属餍，养气常致柔。金丹无此功，往哉勤自修。","dynasty":"宋代","title":"寓规"}
{"author":"陆游","content":"饲驴留野店，买药入山城。兴尽飘然去，无人识姓名。","dynasty":"宋代","title":"物外杂题八首其六"}
{"author":"陆游","content":"少日飞扬翰墨场，忆曾上疏动高皇。宁知老作功名梦，十万全装入晋阳？","dynasty":"宋代","title":"记梦"}
{"author":"陆游","content":"织女斜河漏已残，长庚配月夜将阑。小桥幽径无人见，折得梅花伴晓寒。","dynasty":"宋代","title":"晓起折梅"}
{"author":"陆游","content":"颁历如昨日，俯仰芳岁残。蜩蚻方鸣秋，碪杵已戒寒。书生赋予薄，何适不艰难。粱肉固所美，食淡心始安。","dynasty":"宋代","title":"秋夜感遇十首以孤村一犬吠残月几人行为韵"}
{"author":"陆游","content":"西风吹雨冷凄凄，道上行人白昼迷。聊抉重云取朝日，未容嘉榖卧秋泥。年丰郡府疏文檄，蛮遁边亭息鼓鼙。寄语农家莫游惰，冬闲正要饱鉏犁。","dynasty":"宋代","title":"喜晴"}
{"author":"陆游","content":"锦城曾醉六重阳，回首秋风每断肠。最忆铜壼门外路，满街歌吹月如霜。","dynasty":"宋代","title":"湖村月夕"}
{"author":"陆游","content":"老疾逢秋体自轻，披衣暂起绕床行。隙风不断灯将灭，檐雨如倾阶欲平。鳏叟何尝愁枕冷，病夫未免待窗明。拂书洗砚龟堂上，幽事谁知日有程？","dynasty":"宋代","title":"雨夜起行室中"}
{"author":"陆游","content":"拔笋拔笋，入箐不辞风雨窘。养成会见高拂云，取供口腹初不忍。独持两把慰倚门，慈颜一笑如春温。","dynasty":"宋代","title":"禽言四首其二"}
{"author":"陆游","content":"小葺茆茨紫翠间，今年偷得半年闲。门前木落须霜晓，且看西南一角山。","dynasty":"宋代","title":"看山"}
{"author":"陆游","content":"春不遗穷僻，天如念寂寥。鸟鸣知节换，池溜觉冰消。冷饼供新荠，轻裘换故貂。丰年无疾苦，邻曲递相招。","dynasty":"宋代","title":"立春后作"}
{"author":"陆游","content":"阑干斗插酉，惨淡河络角。开岁财属尔，草木忽摇落。平生历畏涂，赤手犯蛟鳄。幸收垂尽日，归卧一丘壑。乡邻怪此老，肮脏尚如昨。使无湖海宽，朝市何处著？诸公方衮衮，一士要谔谔。谋食古所羞，终身美藜藿。","dynasty":"宋代","title":"秋夜书感"}
{"author":"陆游","content":"霜气萧条木叶黄，佳时病起意差强。云烟古寺闻僧梵，灯火长桥见戏场。一枕清风幽梦断，数匙旅饭野蔬香。道边莫笑衰残甚，独往山林兴未央。","dynasty":"宋代","title":"出游"}
{"author":"陆游","content":"老矣犹思万里行，翩然上马始身轻。玉关去路心如铁，把酒何妨听渭城。","dynasty":"宋代","title":"塞上曲"}
{"author":"陆游","content":"兰渚前头湖水清，了无俗事败幽情。雨淋茅屋随时补，日射油窗特地明。庭树晚莺窥户语，邻园秋笋过篱生。芥菘渐美盐醯足，谁共贫家一釜羹？","dynasty":"宋代","title":"幽兴"}
{"author":"陆游","content":"乐事新年入锦城，城南麻市试春行。如今老病茅檐底，卧听儿童嚇雀声。","dynasty":"宋代","title":"昔在成都正月七日圣寿寺麻子市初春行乐处也偶晨兴闻邻村守麻有感"}
{"author":"陆游","content":"穷老苦畏事，雅意在丘壑；结茆镜湖上，卒岁安寂寞。有门常嬾开，壁间挂双屩。犹恨未远人，静夜闻城角。","dynasty":"宋代","title":"幽居"}
{"author":"陆游","content":"旧交髯簿久相忘，公子相从独味长。醉死糟丘终不悔，看来端的是无肠。","dynasty":"宋代","title":"糟蟹"}
{"author":"陆游","content":"霜枫照茅屋，露菊插纱巾。今古无穷事，江湖未死身。直令依马磨，终胜拜车尘。我亦轻余子，君当恕醉人。","dynasty":"宋代","title":"醉赋"}
{"author":"陆游","content":"纳禄贫如筮仕初，归来依旧卧蜗庐。半池墨渖临章草，一碗松肪读隐书。长鑱仅供饥子美，清江不疗渴相如。耄期自许诗情在，雪里犹能跨蹇驴。","dynasty":"宋代","title":"初春书怀"}
{"author":"陆游","content":"五门西角红楼下，一树丹枫马上看。回首旧游如梦里，西风吹泪倚阑干。","dynasty":"宋代","title":"山中望篱东枫树有怀成都"}
{"author":"陆游","content":"君似襄阳孟浩然，蹇驴风帽一癯仙。清秋客路知无恨，满箸鲈鱼不值钱。","dynasty":"宋代","title":"奉送姜邦杰出关二首其一"}
{"author":"陆游","content":"昨夕风掀屋，今朝雨壤墙。虽知炊米尽，不废野歌长。","dynasty":"宋代","title":"幽事绝句"}
{"author":"陆游","content":"暑雨初收白帝城，小荷新竹夕阳明。十年尘土青衫色，万里江山画角声。零落亲朋劳远梦，凄凉乡社负归耕。议郎博士多新奏，谁致当时鲁二生？","dynasty":"宋代","title":"晚晴闻角有感"}
{"author":"陆游","content":"梅雨初收景气新，太平阡陌乐闲身。陂塘漫漫行秧马，门巷阴阴挂艾人。白葛乌纱称时节，黄鸡绿酒聚比邻。掀髯一笑吾真足，不为无锥更叹贫。","dynasty":"宋代","title":"夏日"}
{"author":"陆游","content":"风约飞花满曲廊，萧然无客共焚香。瓮醅力重初投枕，鼻鼾声豪已撼床。栩栩梦游心自适，昏昏起坐日方长。静凭一几吾何恨，笑杀穿帘燕子忙。","dynasty":"宋代","title":"睡起"}
{"author":"陆游","content":"舂得香膻摘绿葵，县符急急不容炊。君王日御金华殿，谁诵周家七月诗？","dynasty":"宋代","title":"邻曲有未饭被追入郭者悯然有作"}
{"author":"陆游","content":"画檐急雨倾高秋，夜投丈室灯幽幽。耆年拥毳雪满头，拂拭床敷邀我留。雏猊戏掷香出喉，蓬蓬结成苍玉球。蛮童揭帘侍者忧，触散香烟当罚油。","dynasty":"宋代","title":"九月十八日夜梦避雨叩一僧院有老宿年八十许"}
{"author":"陆游","content":"山月缟中庭，幽人酒初醒。不是怯清寒，愁蹋梅花影。","dynasty":"宋代","title":"梅花绝句"}
{"author":"陆游","content":"符离既班师，北讨意颇阑。志士虽有怀，开说常苦艰。诸将初北首，易水秋风寒。黄旗驰捷奏，雪夜夺榆关。","dynasty":"宋代","title":"出塞四首借用秦少游韵"}
{"author":"陆游","content":"晓来一雨洗尘痕，浓绿阴阴可一园。燕子声中寂无事，独穿苔径出篱门。","dynasty":"宋代","title":"晓雨初霁"}
{"author":"陆游","content":"入东多名山，天台连四明。路穷寺门出，林阙溪桥横。岂无一月间，结束与子行。会拣最幽处，煨芋听雪声。","dynasty":"宋代","title":"杂感十首以野旷沙岸净天高秋月明为韵"}
{"author":"陆游","content":"晓晴林鹊喜，昼暖蜜蜂喧。我老诗情尽，逢春亦一言。","dynasty":"宋代","title":"北窗偶题"}
{"author":"陆游","content":"子欲作梅诗，当造幽绝境。笔端有纤尘，正恐梅未肯。","dynasty":"宋代","title":"梅花绝句"}
{"author":"陆游","content":"村野易过日，闭门心自欣。一身犹逆旅，万事固浮云。病厌诗为祟，闲凭酒策勋。灌园虽旧业，随事不须劝。","dynasty":"宋代","title":"村野"}
{"author":"陆游","content":"今岁清诗欠百篇，强寻笔砚意茫然。秋风有句君知否，合在严光钓濑边。","dynasty":"宋代","title":"建安遣兴"}
{"author":"陆游","content":"商周去不还，盛哉汉唐宋。苏公本天人，谪堕为世用。太平极嘉佑，珠玉始包贡。公车三千牍，字字岌飞动，气力倒犀象，律吕谐鸾凤。天骥西极来，矫矫不受鞚。飞腾上台阁，废放落云梦。至宝不侵蚀，终亦老侍从。晚途迁海表，万里天宇空，岂惟骑鲸鱼，遂欲跨螮蝀。心空物莫挠，气老笔愈纵。秕糠郊祀歌，远友清庙颂。我生虽後公，妙句得吟讽。整衣拜遗像，千古尊正统。","dynasty":"宋代","title":"玉局观拜东坡先生海外画像"}
{"author":"陆游","content":"禹庙兰亭今古路。一夜清霜，染尽湖边树。鹦鹉杯深君莫诉。他时相遇知何处。冉冉年华留不住。镜里朱颜，毕竟消磨去。一句丁宁君记取。神仙须是闲人做。","dynasty":"宋代","tags":"离别，感叹，时光","title":"蝶恋花·禹庙兰亭今古路"}
{"author":"陆游","content":"把酒孤亭半日留，西岩独擅鹤山秋。也知绝境终难赋，且喜闲身得纵游。鹘起危巢时磔磔，鹿鸣深涧暮呦呦。人生适意方为乐，甲第朱门秖自囚。","dynasty":"宋代","title":"西岩翠屏阁"}
{"author":"陆游","content":"荷锸决新渠，芟茅补旧庐。共知秋必雨，有备即安居。","dynasty":"宋代","title":"欲雨"}
{"author":"陆游","content":"遇酒幸一醉，遇饭幸一饱；或遇空无时，岂复有他巧？乡邻哀其穷，叩户馈麋?。欣然出舍傍，菘韭青落爪。饥羸曾未起，吟讽已稍稍。袖手北窗前，枯肠困搜搅。","dynasty":"宋代","title":"秋怀十首末章稍自振起亦古义也"}
{"author":"陆游","content":"少壮离别时，回顾日月长；会合终有期，何恨天一方。我齿如败屐，君发如新霜，余日复几何，万里遥相望。欲泣老无泪，欲梦不可常。寄书何时到？江汉春茫茫。","dynasty":"宋代","title":"箜篌谣二首寄季长少卿"}
{"author":"陆游","content":"异事严州省见稀，幅巾阑角立多时。青林白鸟自成画，急雨好风当有诗。酷信医方逢酒怯，强驱吏牍坐衙迟。悠然笑向山僧说，又得浮生一局棋。","dynasty":"宋代","title":"夏日北榭赋诗弈棋欣然有作"}
{"author":"陆游","content":"运筹陈迹故依然，想见旌旗驻道边。一等人间管城子，不堪谯叟作降牋。","dynasty":"宋代","title":"筹笔驿"}
{"author":"陆游","content":"老子即今双白鬓，镜湖自古几青山？半窗萝月独欹枕，满院松风常掩关。天地许宽谁碍汝，琴尊是处可开颜。将行亦莫买春草，幸有一筇相伴闲。","dynasty":"宋代","title":"闲趣"}
{"author":"陆游","content":"食饮从来戒失时，衣裘亦复要随宜。老人最索调停处，正在初寒与半饥。","dynasty":"宋代","title":"自咏"}
{"author":"陆游","content":"翩翩马上帽檐斜，尽日寻春不到家。偏爱张园好风景，半天高柳卧溪花。","dynasty":"宋代","title":"花时遍游诸家园"}
{"author":"陆游","content":"两山如蛾眉，一水若车辋。吾昔庐其间，百里临莽苍。少年手艺木，条干日夜长。咿哑驾独辕，迢递摇两桨。平生会心地，今乃寄梦想。何时唤邻翁，烟水行布网。","dynasty":"宋代","title":"杂兴十首以贫坚志士节病长高人情为韵其七"}
{"author":"陆游","content":"冷落秋风把酒杯，半酣直欲挽春回。今年菰菜尝新晚，正与鲈鱼一并来。","dynasty":"宋代","title":"秋晚杂兴"}
{"author":"陆游","content":"中原昔丧乱，豺虎厌人肉。辇金输虏庭，耳目久习熟。不知贪残性，搏噬何日足。至今磊落人，泪尽以血续。後生志抚薄，谁办新亭哭？艺祖有圣谟，呜呼宁忍读！","dynasty":"宋代","title":"闻虏乱次前辈韵"}
{"author":"陆游","content":"三分带苦桧花蜜，一点无尘柏子香。鼻观舌根俱得道，悠悠谁识老龟堂？","dynasty":"宋代","title":"龟堂杂兴"}
{"author":"陆游","content":"去蜀归吴会，真成万里行。穷通竟安在，恩怨两皆平。文字妨求道，杯觞害养生。余年犹有几？买犊事春耕。","dynasty":"宋代","title":"春耕"}
{"author":"陆游","content":"渺渺风烟接小江，牛头山色满蓬窗。门前西走钱塘路，也有闲人似老庞。","dynasty":"宋代","title":"秋晚杂兴"}
{"author":"陆游","content":"徙倚阑干送落晖，年华冉冉恨依依。护雏燕子常更出，著雨杨花又嬾飞。已为读书悲眼力，还因揽带叹腰围。亲朋半作荒郊冢，欲话初心泪满衣。","dynasty":"宋代","title":"晚春感事"}
{"author":"陆游","content":"太华峰头秋气新，醉临绝壁岸纶巾。世间万事惟堪笑，禹迹茫茫九片麈。","dynasty":"宋代","title":"梦游"}
{"author":"陆游","content":"至人贵其身，不使事物遶。捐身易富贵，明珠弹飞鸟。我愿称善人，题作墓上表。从来尺鷃乐，不羡飞鸿矫。","dynasty":"宋代","title":"和陈鲁山十诗以孟夏草木长遶屋树扶疏为韵"}
{"author":"陆游","content":"病愈都忘老，晴和已似春。畦蔬青长甲，塘水绿生鳞。酒碗论交密，丹炉作梦新。穷居那敢恨，幸远庾公尘。","dynasty":"宋代","title":"十二月一日"}
{"author":"陆游","content":"蚩蚩之氓不自觉，顾笑吾曹安淡薄。携女数千行问法，腰钱钜万仍骑鹤。岂知此事不两得，刍豢何可参毒药？野狐出林作百态，击下髑髅渠自怍。老氏五千本清静，杨雄太玄惟寂寞。但能於此尊所闻，万卷丹经尽糟粕。","dynasty":"宋代","title":"悯俗"}
{"author":"陆游","content":"山城残角伴疏钟，拥褐颓然一病翁。纸帐灯明蹙龟甲，铜瓶火熟起松风。雨来尤觉睡味美，酒後不知愁思空。忽忆江湖泊船夜，号鸣避弋闹群鸿。","dynasty":"宋代","title":"东斋夜兴"}
{"author":"陆游","content":"蒲萄初紫柿初红，小阁凭阑万里风。莫怪年来增酒量，此中能著太虚空。","dynasty":"宋代","title":"湖上小阁"}
{"author":"陆游","content":"心清绝欲早，才薄去官多。月下时闲钓，云边每浩歌。野堂青草覆，山市白驴过。也有成功处，新降百万魔。","dynasty":"宋代","title":"书适"}
{"author":"陆游","content":"宦游三十载，举步亦看人。爱酒官长骂，近花丞相嗔。湖山今入手，风月始关身。少吐胸中气，从教白发新。","dynasty":"宋代","title":"醉中作"}
{"author":"陆游","content":"萧瑟度横塘，霏微映缭墙。压低尘不动，洒急土生香。声入楸梧碎，清分枕簟凉。回头忽陈迹，檐角挂斜阳。","dynasty":"宋代","title":"晚雨"}
{"author":"陆游","content":"枝上猩猩血未晞，尊前红袖醉成围。应须直到三更看，画烛如椽为发辉。","dynasty":"宋代","title":"花时遍游诸家园其六"}
{"author":"陆游","content":"屏迹归休后，颐生寂寞中。忍贫辞半俸，学古得全功。西埭村醅酽，东陂小彴通。经行有佳趣，稚子也能同。","dynasty":"宋代","title":"自述三首其三"}
{"author":"陆游","content":"夜梦奇童拜且言，今乃幸得生高门。梦後一日得开孙，虎儿堕地百兽奔。未论头角与眉宇，但听啼声谁敢侮！就令长大未必奇，亦作人间孔文举。","dynasty":"宋代","title":"开孙满月"}
{"author":"陆游","content":"眈眈卧石熊当道，矫矫长松龙上天。不怕雪云寒到骨，唤僧扶杖立桥边。","dynasty":"宋代","title":"晚同僧至溪上"}
{"author":"陆游","content":"昨者风雨过，浩然天地秋。年光双雪鬓，生计一渔舟。卖药来查浦，听猿到沃洲。平生畏暑毒，八月记初游。","dynasty":"宋代","title":"秋懹"}
{"author":"陆游","content":"絁裘桐帽野人装，又上湖堤步夕阳。贫甚不为明日计，兴来犹作少年狂。残樽倒酒无余沥，幽圃寻梅认暗香。时有行人叹顽健，黑丝点破颔间霜。","dynasty":"宋代","title":"晚步湖堤"}
{"author":"陆游","content":"布谷布谷解劝耕，蟋蟋蟀蟀能促织。州符县帖无已时，劝耕促织知何益。安得生世当成周，一家百亩长无愁。绿桑郁郁暗微径，黄犊叱叱行平畴。荆扉绩火明煜煜，黍垄馌饭香浮浮。耕亦不须劝，织亦不须促。机上有馀布，盎中有馀粟。老翁白首如小儿，鼓腹击壤相从嬉。","dynasty":"宋代","title":"夜闻蟋蟀"}
{"author":"陆游","content":"局促人间百不如，每看清镜叹头颅。醉来风月心虽在，老去轩裳梦已无。棋劫正忙停晚饷，诗联未稳画寒炉。乘除尚喜身强健，六十登山不用扶。","dynasty":"宋代","title":"看镜"}
{"author":"陆游","content":"腾腾吾丧我，兀兀我忘吾。万事皆堕甑，一身真朽株。江天号鹳鹤，村巷暗楸梧。薄酒犹堪醉，归来稚子扶。","dynasty":"宋代","title":"腾腾"}
{"author":"陆游","content":"旷怀尘事外，小立绿阴间；举世皆嫌拙，平生剩得闲。江郊云易暗，旱岁雨终悭。欲醉尊无酒，悠然对暮山。","dynasty":"宋代","title":"小立"}
{"author":"陆游","content":"萧萧风雨小江秋，不是愁人亦合愁。忽听疏钟知寺近，笑寻沙路上牛头。","dynasty":"宋代","title":"舟中"}
{"author":"陆游","content":"梅市移舟过古城，此行亦未阙逢迎。负薪野老无妻子，施药山人隐姓名。风雨偏宜宿茅店，盐醯不遗到藜羹。宜和版籍今谁在？似是天教乐太平。","dynasty":"宋代","title":"春游"}
{"author":"陆游","content":"楚人固多孱，妄谓秋可悲。宁知河岳间，气俗乐此时。壮士鸣雕弓，健马嚼枯萁。日驰三百里，榆关赴战期。阵云压龙庭，杀气摇参旗。炽火燎狐兔，倒泻黄金卮。勒铭燕然石，千载镇胡儿。安能空山里，冻研哦清诗。","dynasty":"宋代","title":"秋郊有怀四首其三"}
{"author":"陆游","content":"万壑风声远，千林雨脚长。满盈悬爨灶，屋漏徙衣囊。未说丰年喜，先便永夜凉。清秋病小愈，起柂上潇湘。","dynasty":"宋代","title":"大雨"}
{"author":"陆游","content":"凉颸淅淅憾庭柯，微雨萧萧集浦荷。草阁檐虚觉山近，蓬窗地迮得香多。谋身自拙穷无鬼，闭户长闲睡有魔。台省诸公盛冠剑，固应老子得婆娑。","dynasty":"宋代","title":"早秋"}
{"author":"陆游","content":"夜梦有客短褐袍，示我文章杂诗骚。措辞磊落格力高，浩如怒风驾秋涛。起伏奔蹴何其豪，势尽东注浮千艘。李白杜甫生不遭，英气死岂埋蓬蒿？晚唐诸人战虽鏖，眼暗头白真徒劳！何许老将拥弓刀，遇敌可使空壁逃。肃然起敬竖发毛，伏读百过声嘈嘈。惜未终卷鸡已号，追写尚足惊儿曹。","dynasty":"宋代","title":"记梦"}
{"author":"陆游","content":"早岁乡闾接胜流，老来零落叹山丘。欲寻共语人难得，却是封侯印易求。数酌不能成兀兀，一枰且复寄悠悠。世间只有身差重，惆怅今年白尽头。","dynasty":"宋代","title":"予未冠即交诸名胜今无复在者感叹有作"}
{"author":"陆游","content":"天风吹雪片，大者如飞鸥；岂惟平沟坑，直恐薶马牛。百钱买薪蒸，千钱赎褐裘，虽无狐貉温，要免沟壑忧。小儿为我言，幸可具杯瓯；园蔬亦复佳，过足翁岂求。","dynasty":"宋代","title":"岁暮杂感"}
{"author":"陆游","content":"我呼小艇浮南津，落日乱山衔半轮。背船双鹭低掠水，下滩峭风冷逼人。中流回望始太息，烟中白塔高嶙峋。适从彼来忽在此，老夫拄杖捷有神。尉曹堆盘笠泽脍，秀才泻榼中山春。岂惟外物不挂眼，醉後兀尔忘吾身。朝冠行即挂神武，买犊遂欲耕峨岷。金丹自喜日日长，白发未许年年新。拥桥炬火远已闹，归舍睡息清而匀。明朝笑谓同载客，有脚莫踏东华尘。","dynasty":"宋代","title":"自山中泛舟归郡城"}
{"author":"陆游","content":"昨夕雨大如车轴，今旦雨细如牛毛。人言愈细愈泽物，天公为此非徒劳。泥深入市路欲绝，坏檐败壁风萧骚。岂惟蛙黾矜得意，坐觉藜莠无由薅。剥床供爨嗟婢子，持伞上学怜儿曹。村场酒贵赊不得，且解布囊寻弊袍。","dynasty":"宋代","title":"雨中短歌"}
{"author":"陆游","content":"丝丝红萼弄春柔，不似疏梅只惯愁。常恐夜寒花索寞，锦茵银烛按凉州。","dynasty":"宋代","title":"花时遍游诸家园"}
{"author":"陆游","content":"城南小陌又逢春，只见梅花不见人。玉骨久成泉下土，墨痕犹锁壁间尘。","dynasty":"宋代","title":"十二月二日夜梦游沈氏园亭"}
{"author":"陆游","content":"庭中青松四无邻，陵霄百尺依松身，高花风堕赤玉盏，老蔓烟湿苍龙鳞。古来豪杰人少知，昂霄耸壑宁自期？抱才委地固多矣，今我抚事心伤悲！","dynasty":"宋代","title":"陵霄花"}
{"author":"陆游","content":"足疾惟妨拜，登临故自如。深知造物意，遣遂此心初。东坞闲看竹，西溪独钓鱼。暮归犹未倦，把卷遶前除。","dynasty":"宋代","title":"足疾"}
{"author":"陆游","content":"老病家居幸岁穰，味兼南北饫枯肠。满脾蜜熟餭餭美，下栈羊肥餺飥香。鱍剌河鲂初出水，迷离穴兔正迎霜。山僧一钵无余念，应笑先生为口忙。","dynasty":"宋代","title":"闲居对食书媿"}
{"author":"陆游","content":"培火螭炉起宝熏，滴泉鏊矸聚玄云。屏围燕几成山字，簟展凉轩作水纹。绝口不谈浮世事，洗心聊策退居勋。耄年犹健非无自，一卷丹经受郑君。","dynasty":"宋代","title":"龟堂晨起"}
{"author":"陆游","content":"一生食太仓，蠹耗均雀鼠；虽云久置散，饥饱尚撑拄。两年失微禄，始觉困羁旅。倾身营薪米，得食已过午。人观不堪忧，意气终自许。藜羹若大庖，草庐如万础。平生师颜原，本自藐晋楚。悠然卧北窗，残灯翳还吐。","dynasty":"宋代","title":"独夜"}
{"author":"陆游","content":"荒山为城溪作壕，风鼓巨木声翻涛。鸱枭乘屋弹不去，狐狸欺人怒竖毛。雨来红鹤更可恶，争巢一似婴儿号。城孤屋老草木茂，正坐人少此辈豪。急呼五百具畚锸，欲掀窟穴穷腥臊。忽然语罢却自笑，残年何至与汝鏖。浣花江色绿如黛，春波艳艳浮轻舠。行当系缆柳阴下，仰听莺语倾香醪。","dynasty":"宋代","title":"斋中夜坐有感"}
{"author":"陆游","content":"华灯纵博，雕鞍驰射，谁记当年豪举。酒徒一半取封侯，独去作、江边渔父。轻舟八尺，低篷三扇，占断苹洲烟雨。镜湖元自属闲人，又何必、君恩赐与。","dynasty":"宋代","tags":"宋词三百首，追忆，生活，壮志","title":"鹊桥仙·华灯纵博"}
{"author":"陆游","content":"把酒孤亭半日留，西岩独擅鹤山秋。也知绝境终难赋，且喜闲身得纵游。鹘起危巢时磔磔，鹿鸣深涧暮呦呦。人生适意方为乐，甲第朱门秖自囚。","dynasty":"宋代","title":"西岩翠屏阁"}
{"author":"陆游","content":"僻郡荒山下，高斋寒雨中。微波生酒绿，短焰拥炉红。学废悲身老，民穷祝岁丰。厨人羞雉兔，更忆唤邻翁。","dynasty":"宋代","title":"雨中独酌"}
{"author":"陆游","content":"小院钩帘扫落花，公余萧散似山家。下岩紫壁临章草，正焙苍龙试贡茶。塞上远游心尚壮，车中深闭发先华。老来日月真堪惜，愁听高城咽暮笳。","dynasty":"宋代","title":"大阅後一日作假"}
{"author":"陆游","content":"纸窗百衲地炉红，围坐牛医卜肆翁。时节杯盘来往熟，朝晡盐酪有无通。男丁共结春耕耦，妇女相呼夜绩同。老子颓然最无事，客归自策读书功。","dynasty":"宋代","title":"村舍书事"}
{"author":"陆游","content":"庭院萧条夜气清，卧听宫漏下宫城。旅懹生怕还乡梦，留取残灯伴雨声。","dynasty":"宋代","title":"秋夜"}
{"author":"陆游","content":"朝路英声早，宗盟宿望尊。讌谈推酝藉，大笔擅雄浑。许国心犹壮，安边策具存。凄凉故时客，痛哭望秋原。","dynasty":"宋代","title":"赵彦肤修撰挽辞"}
{"author":"陆游","content":"艺花本无多，过眼那复遗。阴阴一园绿，佳处乃在兹。悠然东窗下，顾与枕簟宜。风轻竹解箨，雨足果压枝。","dynasty":"宋代","title":"园中杂咏"}
{"author":"陆游","content":"一日篮舆十过溪，丹萸黄菊及佳时。端居恐作他年恨，联辔聊成此段奇。侧磴下临重涧黑，乱云高出一峰危。何时关辅胡尘静，大华山头更卜期。","dynasty":"宋代","title":"次韵周辅雾中作"}
{"author":"陆游","content":"澹月窥窗似有情，更堪梅影向人横。放翁不受天魔恼，独拥青毡睡到明。","dynasty":"宋代","title":"霜夜"}
{"author":"陆游","content":"昔在南郑时，送客褎谷口，金羁叱拨驹，玉碗蒲萄酒。醉归涉漾水，鸣蝉在高柳，回鞭指秦中，所惧壮心负。人生岂易料，蹭蹬十年後，蝉声怳如昔，而我已白首。逆胡亡形具，舆地沦陷久。岂无好少年，共取印如斗！","dynasty":"宋代","title":"闻蝉思南郑"}
{"author":"陆游","content":"推枕悠然起，吾诗忽欲成。虽云无义语，犹异不平鸣。有得忌轻出，微瑕须细评。平生五字句，垂老媿长城。","dynasty":"宋代","title":"晨起偶得五字戏题稿後"}
{"author":"陆游","content":"平生薄名宦，所愿得早休。奔走三十年，镜中霜鬓秋。归踏长安道，恍然皆旧游，处处见题名，始惊岁月遒。西湖隔城门，放浪输白鸥。当时见种柳，已足系巨舟。挂冠当自决，安用从人谋；勿以有限身，常供无尽愁。","dynasty":"宋代","title":"还都"}
{"author":"陆游","content":"人寿至耄期，如位至王公；非以德将之，往往不克终。非必皆大恶，过取固多凶。吾今垂九十，追逐群众中。筋骸胜拜起，耳目未盲聋。强健天所借，正与富贵同。一念媿屋漏，一言诳孩童，老无朋友规，日夜勤自攻。","dynasty":"宋代","title":"人寿至耄期"}
{"author":"陆游","content":"衰鬓萧然满镜霜，一庵归老镜湖傍。有怀每恨交朋远，无食方知日月长。落笔未妨诗衮衮，闭门犹喜气扬扬。晚来袖手蒲团稳，笑唤儿童代夜香。","dynasty":"宋代","title":"饥坐戏咏"}
{"author":"陆游","content":"雨霁郊原刈麦忙，风清门巷晒丝香。人饶笑语丰年乐，吏省徵科化日长。枝上花空闲蝶翅，林间葚美滑莺吭。饱知游宦无多味，莫恨为农老故乡。","dynasty":"宋代","title":"村居书触目"}
{"author":"陆游","content":"山中一枰棋，尘世底事无。若复计胜负，与彼亦何殊。","dynasty":"宋代","title":"郭氏山林十六咏其四小烂柯"}
{"author":"陆游","content":"海东小胡辜覆冒，敢据神州窃名号幅员万里宋乾坤，五十一年雠未报。煌煌艺祖中天业，东都实宅神明隩。即今犬豕穴宫殿，安得旄头下除扫。宝玉大弓久不获，臣子义敢忘巨盗。景灵太庙威神在，北乡恸哭犹可告。壮士方当弃躯命，书生讵忍开和好。孤臣白首困西南，有志不伸空自悼。","dynasty":"宋代","title":"夜读东京记"}
{"author":"陆游","content":"我年甫三十，出身事明主。狂愚斥不用，晚辟征西府。蹭蹬过锦城，邂逅客严武。十年醉郫筒，阳狂颇自许。青城访隐翁，西市买幽圃。如何复不遂，归听镜湖雨。结庐三间茅，泛宅一枝橹。天真傥可全，吾其老烟浦。","dynasty":"宋代","title":"杂感五首以不爱入州府为韵其五"}
{"author":"陆游","content":"扶病寻溪友，忘忧泛钓槎。渚寒无宿鹭，月白有啼鸦。败壁青灯暗，幽窗稚子哗。无生未暇说，且复议桑麻。","dynasty":"宋代","title":"小舟晚归"}
{"author":"陆游","content":"岷山导江书禹贡，江流蹴山山为动。呜呼秦守信豪杰，千年遗迹人犹诵。决江一支溉数州，至今禾黍连云种。孙翁下笔开生面，岌嶪高冠摩屋栋。徙木遗风虽峭刻，取材尚足当世用。寥寥後世岂乏人，尺寸未施谗已众。要官无责空赋禄，轩盖传呼真一哄。奇勋伟绩旷世无，仁人志士临风恸。我游故祠九顿首，夜遇神君了非梦。披云激电从天来，赤手骑鲸不施鞚。","dynasty":"宋代","title":"离堆伏龙祠观孙太古画英惠王像"}
{"author":"陆游","content":"早从偏门入，暮从南堰归。鲍郎山前路，空翠浮烟霏。秋令忽已深，病骨频添衣。向来慕功名，常恐斯心违。乃今知其难，崦嵫迫残晖。伯鸾与幼安，尚友或庶几。到家亦既夕，青灯耿窗扉，且复取书读，父子穷相依。","dynasty":"宋代","title":"早自偏门入城晚出南堰门以归"}
{"author":"陆游","content":"孤村浅浦近江城，西折坡陀一岭横。墟落烟生含暮色，园林风劲作秋声。年丰租税无逋负，酒熟乡邻递送迎。老病愈知难报国，只将高枕送余生。","dynasty":"宋代","title":"村居"}
{"author":"陆游","content":"强饭年来幸未衰，睡魔百万要支持。难从陆羽毁茶论，宁和陶潜止酒诗？乳井帘泉方遍试，柘罗铜碾雅相宜。山僧剥啄知谁报？正是松风欲动时。","dynasty":"宋代","title":"试茶"}
{"author":"陆游","content":"造请非所长，一带每懒束。揖客虽小殊，亦未胜仆仆。正须驾柴车，归艺东篱菊。故山甘水泉，群饮友麋鹿。百年不堪玩，万事要自烛。小人欺屋漏，吾辈当戒独。","dynasty":"宋代","title":"读何斯举黄州秋居杂咏次其韵十首其一"}
{"author":"陆游","content":"春晚城南十里陂，亭亭独立见奇姿。品流不落松竹後，怀抱惟应风月知。旋拂乱云成小伫，重携芳榼卜幽期。佳人空谷从来事，莫恨桃花笑背时。","dynasty":"宋代","title":"梅花已过闻东村一树盛开特往寻之慨然有感"}
{"author":"陆游","content":"初珥金貂谒紫皇，仙班最近玉炉香。为怜未惯丛霄冷，独赐流霞九酝觞。","dynasty":"宋代","title":"游仙五首其四"}
{"author":"陆游","content":"隐书有三景，字字当力行。寸地与尺宅，可以久汝生。泝流归昆虚，坚守临长城，一旦告成功，河塞黄金成，笙鹤适缑山，貂蝉朝玉京。即今修行地，千古名还婴。","dynasty":"宋代","title":"读王摩诘诗爱其散发晚未簪道书行尚把之句因"}
{"author":"陆游","content":"疏慵久矣卧郊扉，暂出人间辄免归。梵志放花常恨晚，士师分鹿又成非。平生旧学宁当负，同志良箴亦重违。说与吾儿勤念此，负禾勿恨露沾衣。","dynasty":"宋代","title":"书意"}
{"author":"陆游","content":"薄荷花开蝶翅翻，风枝露叶弄秋妍。自怜不及狸奴点，烂醉篱边不用钱。","dynasty":"宋代","title":"题画薄荷扇"}
{"author":"陆游","content":"僧院轩窗酒市楼，过门自入不须留。恰来竹下寻棋局，又向沙边上钓舟。诗放不能谐律吕，书狂犹足走蛟蚪。秦碑禹窆风烟外，一吊兴亡万古愁。","dynasty":"宋代","title":"出游"}
{"author":"陆游","content":"贫困虽终老，胸中尚浩然。直令头抢地，未害鼻撩天。种菜悭三亩，苫茅仅数椽。布衾常不暖，夜夜亦安眠。","dynasty":"宋代","title":"杂书幽居事五首其四"}
{"author":"陆游","content":"少年骑马入咸阳，鹘似身轻蝶似狂；蹴鞠场边万人看，秋千旗下一春忙。风光流转浑如昨，志气低摧只自伤。日永东斋淡无事，闭门扫地独焚香。","dynasty":"宋代","title":"晚春感事"}
{"author":"陆游","content":"裙腰绿如草，衫色石榴花，十二学弹筝，十三学琵琶。宁嫁与商人，夫妇各天涯，朝朝问水神，夜夜梦三巴。聘金虽如山，不愿入侯家，鄣袖庭花下，东风吹鬓斜。","dynasty":"宋代","title":"长干行"}
{"author":"陆游","content":"忆瞻銮仗省门前，扇影鞭声下九天。寂寞嘉州迎诏处，忽闻鼓吹却凄然。","dynasty":"宋代","title":"迎诏书"}
{"author":"陆游","content":"古井年年浚，荒畴日日犁。刈茅苫鹿屋，插棘护鸡栖。闲赖书遮眼，愁须酒到脐。斜阳有常课，缓步上湖堤。","dynasty":"宋代","title":"幽居岁暮"}
{"author":"陆游","content":"有山有水登临地，无病无愁啸傲身。世念秋毫除未尽，麴生应恨白头新。","dynasty":"宋代","title":"醉中绝句"}
{"author":"陆游","content":"高帝中兴万物春，青衫曾忝缀廷绅。仕为将相却常事，年及耄期能几人？早幸执殳观北伐，晚叨秉笔记东巡。归耕况复苍梧近，郁郁葱葱佳气新。","dynasty":"宋代","title":"望永思陵"}
{"author":"陆游","content":"酒里真须勉策勋，百年何啻是中分。花梢已点猩猩血，水面初生瑟瑟纹。一世极知均腐骨，万锺元自付浮云。浩歌不恨无人和，但惜惊飞白鹭群。","dynasty":"宋代","title":"携一尊寻春湖上"}
{"author":"陆游","content":"余龄垂八十，虽惫犹强饭，正如老病马，风沙时一喷。玉关眇何许，道里何啻万。目中堠历历，欲进不能寸。矫首望秋空，徒羡霜鹘健。薶骨亦何悲，吾非麒麟楦！","dynasty":"宋代","title":"斋中杂兴十首以丈夫贵壮健惨戚非朱颜为韵"}
{"author":"陆游","content":"移花得微雨，晒药遇新晴。闷里家书到，贫时籴价平。身方抱沉疾，天乃相余生。莫恨村醪薄，灯前与细倾。","dynasty":"宋代","title":"初夏杂兴"}
{"author":"陆游","content":"上重支三枕，趺寒踏两裘。悠悠煎藥水，常照夜深愁。","dynasty":"宋代","title":"诗一首"}
{"author":"陆游","content":"得米还求涧底薪，始知天地有穷人。年开八秩宁赊死？官及三儿不救贫。药尽无如医偃蹇，囊空那办酒逡巡。柳条萱草添愁思，不似寻常见早春。","dynasty":"宋代","title":"岁暮贫甚戏作"}
{"author":"陆游","content":"代邸膺图日，临朝涕泗横。诚心非外饰，至孝化群生。高庙联龙衮，思陵接柏城。平生奉亲意，一理贯幽明。","dynasty":"宋代","title":"考宗皇帝挽词"}
{"author":"陆游","content":"身世元知似断蓬，流年分付酒杯中。饥寒未解士先老，风雨欲收花已空。泥补旧巢梁燕喜，水生支港钓船通。睡魔正费驱除力，隔竹敲茶赖小童。","dynasty":"宋代","title":"醉眠初起书事"}
{"author":"陆游","content":"东吴五月黄梅雨，南浦孤舟白发翁。貂插朝冠金络马，多年不入梦魂中。","dynasty":"宋代","title":"夏日杂题"}
{"author":"陆游","content":"力穑输公上，藏书教子孙。追游屏裘马，宴集止鸡豚。寒士邀同学，单门与议婚。定知千载后，犹以陆名村。","dynasty":"宋代","title":"题斋壁二首其二"}
{"author":"陆游","content":"桐帽絁裘拥半酣，肩舆咿轧转城南。牛过野水将新犊，女采柔桑起稚蚕。遗老年光垂九十，故乡春事及重三。种花筑室知难办，借地犹能结草庵。","dynasty":"宋代","title":"自九里平水至云门陶山历龙瑞禹祠而归凡四日"}
{"author":"陆游","content":"出户语邻叟：与卿同一愚。逢人即如旧，临事不胜迂。发白花犹插，囊空酒亦沽。回思五十载，何处有荣枯？","dynasty":"宋代","title":"戏作野兴"}
{"author":"陆游","content":"放浪江湖迹已陈，今朝剩喜结衔新。读骚未敢称名士，拜赐犹应号散人。归去还骑款段马，醉颠重岸接篱巾。行行渐近云门寺，愈信人生有宿因。","dynasty":"宋代","title":"受外祠敕"}
{"author":"陆游","content":"农事元知要细评，野人有旧得寻盟。林深未见果蔬地，舍近先闻鸡犬声。春水筑塘谋竭作，阳坡卧犊约同耕。老来常叹人情薄，深媿今朝倒屐迎。","dynasty":"宋代","title":"访野老"}
{"author":"陆游","content":"点滴茅檐雨，长宵不肯晴。残缸待鸡唱，倦枕厌枭鸣。已践衰残境，况兼羁旅情。晨兴亦何事，椎髻绕廊行。","dynasty":"宋代","title":"夜雨"}
{"author":"陆游","content":"桐叶晨飘蛩夜语。旅思秋光，黯黯长安路。忽记横戈盘马处。散关清渭应如故。江海轻舟今已具。一卷兵书，叹息无人付。早信此生终不遇。当年悔草长杨赋。","dynasty":"宋代","tags":"爱国，怀念，感叹","title":"蝶恋花·桐叶晨飘蛩夜语"}
{"author":"陆游","content":"今日清明宜看山，约君来上钓鱼船。微云点破尚堪恨，何况城中尘涨天。","dynasty":"宋代","title":"招客看山"}
{"author":"陆游","content":"改岁锺馗在，依然旧绿襦。老庖供餺飥，跣婢暖屠苏。载糗送穷鬼，扶箕迎紫姑。儿童欺老瞶，明烛聚呼卢。","dynasty":"宋代","title":"新岁"}
{"author":"陆游","content":"陆生酒户如蠡迮，痛酒岂能堪大白；正缘一快败万事，往往吐茵仍堕帻。尔来人情甚不美，似欲杀我以麴蘖。满倾不许计性命，傍睨更复腾颊舌。醉时狂呼不复觉，醒後追思空自责。即今愿与交旧约，三爵甫过当亟彻。解衣摩腹午窗明，茶磑无声看霏雪。","dynasty":"宋代","title":"或以予辞酒为过复作长句"}
{"author":"陆游","content":"驴病比已损，秋风轻四蹄，朝游支遁寺，暮涉干吉溪。青嶂环孤村，绿波溢横堤。吾行本无定，所至穷攀跻。细推亦何乐，正类好锻嵇。自今当务本，春芜饱鉏犁。","dynasty":"宋代","title":"入秋游山赋诗略无阙日戏作五字七首识之以野"}
{"author":"陆游","content":"老大常愁节物催，东皇又挽斗杓回。江天惨惨不成雪，山驿萧萧初见梅。隐士寄云从地肺，游僧问路上天台。戏书幽事无时阙，古锦诗囊暮暮开。","dynasty":"宋代","title":"幽事"}
{"author":"陆游","content":"南出柴门即是山，青鞋踏破白云间。旋偿酒券何时足？罢诺僧碑尽日闲。三尺古琴余爨迹，一枝禅杖带湘斑。吾庐北望云烟里，又伴纷纷宿鸟还。","dynasty":"宋代","title":"山行"}
{"author":"陆游","content":"西湖二月游人稠，鲜车快马巷无留。梨园乐工教坊优，丝竹悲激杂清讴。追逐下上暮始休，外虽狂酲乐则不。岂如吾曹淡相求，酒肴取具非预谋，青梅苦笋助献酬，意象简朴足镇浮。尚惭一官自拘囚，未免疋马从两驺。南山老翁亦出游，百钱自挂竹杖头。","dynasty":"宋代","title":"闰二月二十日游西湖"}
{"author":"陆游","content":"公议在天下，如人有元气。平居失护养，一旦可胜讳。神丹卒难求，百疾起如猬。奄奄息仅属，熟视吁可畏。大义在春秋，遗迹悲汉魏。君看徐孺子，底物视富贵。","dynasty":"宋代","title":"斋中杂兴十首以丈夫贵壮健惨戚非朱颜为韵其三"}
{"author":"陆游","content":"翠岭当城起，清江擘硖流。轲峨商客艑，嘈囋酒家楼。丰岁人元乐，残年我独愁。秦吴环万里，感慨故貂裘。","dynasty":"宋代","title":"郡斋偶书"}
{"author":"陆游","content":"逐禄天涯半此生，明时宽大许归耕。山围鱼市寒无色，雨掠蓬窗夜有声。白发青灯身潦倒，残芜落叶岁峥嵘。尔来有喜君知否，买得乌犍万事轻。","dynasty":"宋代","title":"初寒"}
{"author":"陆游","content":"蛩声每续蝉声起，桐叶仍兼柳叶凋。懒惰心情疏笔砚，久长生计属渔樵。鬋茅旋补东厢屋，伐石新成北港桥。物外高人来往熟，等闲折简也能招。","dynasty":"宋代","title":"南堂杂兴八首其三"}
{"author":"陆游","content":"赋分虽云薄，谋生亦自疏。但令书有种，敢恨食无余。身病慵行立，庭荒废扫除。寒温虽泛礼，犹辱间何如。","dynasty":"宋代","title":"穷居戏咏"}
{"author":"陆游","content":"自笑平生懒是真，闭门高枕动兼旬。海棠千片已随水，杜宇一声无复春。绿酒盈樽足忘老，朱樱上市正尝新。今朝雨止通溪路，又向沙头岸幅巾。","dynasty":"宋代","title":"春雨三首其三"}
{"author":"陆游","content":"杨家园里醉残春，醉倩傍人拾堕巾。红紫飘零不须叹，东君渠自是行人。","dynasty":"宋代","title":"春日绝句"}
{"author":"陆游","content":"遶屋巉巉碧玉峰，个中天遣养疏慵。捐书已叹空虚腹，得酒还浇垒块胸。曲几坐看窥户月，短蓬卧听隔城钟。柴桑自有归来意，枉道人间不见容。","dynasty":"宋代","title":"幽居"}
{"author":"陆游","content":"司马遗书有坐忘，顗翁止观略相当。龟堂闭户常终日，时得相从一炷香。","dynasty":"宋代","title":"观方外书"}
{"author":"陆游","content":"维舟入谷口，信步造异境。隔篱鸡犬声，满地梧楸影。瓦甑炊香稻，石泉汲新井。人间苦偪仄，爱此须臾景。","dynasty":"宋代","title":"舟中咏落景余清晖轻桡弄溪渚之句盖孟浩然耶"}
{"author":"陆游","content":"聚落萧条古埭东，芦藩蓬户卧衰翁。井桐叶尽新霜後，衣杵声繁夕照中。身似败棋难复掁，心如病木已中空。村醪酸涩君无笑，也解灯前作脸红。","dynasty":"宋代","title":"秋晚"}
{"author":"陆游","content":"小楼在何许，正在南溪上。空蒙过钓船，断续闻渔唱。征途苦偪仄，舒啸喜清旷。安得此溪水，为我发春酿。","dynasty":"宋代","title":"玉山县南楼晚望"}
{"author":"陆游","content":"木落霜清水鸟呼，扁舟夜泊古城隅。吹残画角钟初动，低尽寒空斗欲无。浪迹已同鸥境界，远游方羡雁程途。高樯健席从今始，遍历三湘与五湖。","dynasty":"宋代","title":"舟中晓赋"}
{"author":"陆游","content":"秋灯如孤萤，熠熠耿窗户；秋雨如漏壼，点滴连早暮。我岂楚逐臣，惨怆出怨句？逢秋未免悲，直以忧国故。三军老不战，比屋困征赋。可使江淮间，岁岁常列戍？","dynasty":"宋代","title":"悲秋"}
{"author":"陆游","content":"朱颜不老画中人，绿酒追欢梦里身。堪笑三山衰病叟，闭门寂寂过新春。","dynasty":"宋代","title":"癸丑正月二日"}
{"author":"陆游","content":"黑云如龙爪，白雨如博棋。老屋处处漏，此夕将何之？岂惟移床避，殆欲悬釜炊。扰扰舍中人，具食不以时。儿女乃可怜，赤脚啼午饥。语儿姑少忍，开霁会有期。","dynasty":"宋代","title":"暴雨"}
{"author":"陆游","content":"春近寒尤苦，先生不下堂。乌皮蒙燕几，白拂挂禅床。书架斜斜设，梅花细细香。悠然睡还起，已觉日微长。","dynasty":"宋代","title":"立春前三日作"}
{"author":"陆游","content":"午枕闭门无客搅，夜灯开卷有儿同。若为牋与天公道，尽乞余生向此中。","dynasty":"宋代","title":"春晚村居杂赋绝句"}
{"author":"陆游","content":"黄金错刀白玉装，夜穿窗扉出光芒。丈夫五十功未立，提刀独立顾八荒。京华结交尽奇士，意气相期共生死。千年史册耻无名，一片丹心报天子。尔来从军天汉滨，南山晓雪玉嶙峋。呜呼！楚虽三户能亡秦，岂有堂堂中国空无人！","dynasty":"宋代","tags":"古诗三百首，爱国，壮志","title":"金错刀行"}
{"author":"陆游","content":"雪重从压竹，竹折有奇声；雪深亦莫扫，小窗终夜明。我老尚耐冷，开卷对短檠。龙茶与羔酒，得失不足评。但思被重铠，夜入蔡州城。君勿轻臞儒，有志事竟成。","dynasty":"宋代","title":"雪夜作"}
{"author":"陆游","content":"野处仍多病，经年无与游。僧庸几市井，医傲过公侯。不睡愁逢夜，无衣怯到秋。一端聊自慰，问事有长头。","dynasty":"宋代","title":"秋晚寓叹"}
{"author":"陆游","content":"昨解鱼符已径归，偶随尺一起柴扉。蹔留已媿黔吾突，久住空令缁客衣。外物纷纷何足问，故人眷眷莫相违。从今再见应无日，长与沙鸥共钓矶。","dynasty":"宋代","title":"去国待潮江亭太常徐簿宋卿载酒来别"}
{"author":"陆游","content":"草径才容步，茅庐仅庇床。原贫道尊显，回夭死芬芳。弦诵喧清晓，鉏耰满夕阳。此风能不坠，韦布亦何伤！","dynasty":"宋代","title":"杂感"}
{"author":"陆游","content":"野老家风子未知，天教甫里出孙枝。遍游竹院寻僧语，时拂楸枰约客棋。是处登临有风月，平生扬历半宫祠。即今个事浑如昨，唤作朝官却自疑。","dynasty":"宋代","title":"自嘲"}
{"author":"陆游","content":"行遍茫茫禹画州，寻梅到处得闲游。春前春後百回醉，江北江南千里愁。未爱繁枝压纱帽，最怜乱点糁貉裘。一寒可贺君知否，又得幽香数日留。","dynasty":"宋代","title":"园中赏梅"}
{"author":"陆游","content":"佩玉珊珊谒众真，竟烦一雪慰疲民。未看舞鹤随飞盖，先喜飘花集拜茵。耕垄土膏千耦出，市楼酒贱万家春。使君老去悲才尽，诗句难追节物新。","dynasty":"宋代","title":"立春前四日谢雪方拜天庆庭中雪复作"}
{"author":"陆游","content":"旧友年来不作疏，华灯乃肯寄蜗庐。宁知此老萧条甚，二尺檠前正读书。","dynasty":"宋代","title":"谢韩实之直阁送灯"}
{"author":"陆游","content":"人生宦游亦不恶，无奈从来宦情薄。既不能短衣射虎在南山，又不能斗鸡走马宴平乐。惟有钓船差易具，问君胡为不归去？片云雨暗玉笥峰，斜日人争石旗渡。渡头酒垆堪醉眠，白酒醇酽鲈鱼鲜；菰米如珠炊正熟，蓴羹似酪不论钱。翁唱菱歌儿舞棹，醉耳那知朝市闹。城门几度送迎官，睡拥乱蓑呼未觉。","dynasty":"宋代","title":"长歌行"}
{"author":"陆游","content":"萧萧菰蒲如荻林，五月已觉秋意深。烟波灭没有渔艇，浦漵飞鸣多水禽。稽山出云极奇变，陆子岸帻方微吟。一声菱唱起何许，洗尽万里功名心。","dynasty":"宋代","title":"泛舟过吉泽"}
{"author":"陆游","content":"不媿衰翁雪鬓新，出门也复整乌巾。梅花隔水香撩客，野鸟穿林语唤人。长日难消惟泥酒，灾年不死又违春。吾儿已到新安未？想掬清溪洗客尘。","dynasty":"宋代","title":"二月三日春色粲然步至湖上"}
{"author":"陆游","content":"羸病愁灯影，羁怀怯雨声。新秋忽已半，垂老若为情？金印儿嬉事，青编身後名。何如破窗下，袖手送余生！","dynasty":"宋代","title":"雨夜排闷"}
{"author":"陆游","content":"白发书生不自珍，天涯又作宦游身。溪桥烟淡偏宜晚，野寺花迟未觉春。日暖登山思谢屐，病余漉酒负陶巾。茹芝却粒平生事，回首岩扉一怆神。","dynasty":"宋代","title":"开元暮归"}
{"author":"陆游","content":"三间茅屋寄沧浪，鸟出樊笼马脱缰。灩灩陂塘秧水满，阴阴门巷麦风凉。蔬盘旋采溪毛滑，篷艇新编露箬香。捐尽浮名方自喜，一生枉是伴人忙。","dynasty":"宋代","title":"自笑"}
{"author":"陆游","content":"似睡不睡客欹枕，欲落未落月挂檐。诗到此时当得句，羁愁病思恰相兼。","dynasty":"宋代","title":"夜吟"}
{"author":"陆游","content":"巷口东风吹酒旗，老人也惜早春时。雨来三日泥没踝，过尽梅花浑不知。","dynasty":"宋代","title":"春日"}
{"author":"陆游","content":"倦叟投床早，昏灯落烬频。鹊翻惊缺月，犬吠逐行人。未丧诗书业，犹存老病身。菊花行可醉，作意插乌巾。","dynasty":"宋代","title":"秋夜"}
{"author":"陆游","content":"久卧空山独掩扉，迂疏不恨世相违。新霜巷陌鸟乌乐，小雨园畦菘芥肥。骥病极知当伏枥，鸥闲谁与共忘机？一编蠹简从吾好，又见西窗挂夕晖。","dynasty":"宋代","title":"掩扉"}
{"author":"陆游","content":"广殿遥闻警跸音，觚稜晓色尚沈沈。半空瑞霭爐香馥，一点红雲黼座深。夷夏驩声归羽舞，乾坤和气入薰琴。欲知圣德齐尧舜，逆阙争倾万国心。","dynasty":"宋代","title":"天申節致语口号"}
{"author":"陆游","content":"路拥新霜叶，溪余旧涨沙。栖乌初满树，归鸭各知家。世事元堪笑，吾生固有涯。南村闻酒熟，试遣小僮赊。","dynasty":"宋代","title":"舍北摇落景物殊佳偶作"}
{"author":"陆游","content":"醉墨淋漓酒百杯，辕门山色碧崔嵬。打球骏马千金买，切玉名刀万里来。结客渔阳时遣简，踏营渭北夜衔枚。十年一梦今谁记，闭置车中只自哀。","dynasty":"宋代","title":"忆山南"}
{"author":"陆游","content":"桥如虹。水如空。一叶飘然烟雨中。天教称放翁。侧船篷。使江风。蟹舍参差渔市东。到时闻暮钟。","dynasty":"宋代","title":"长相思（五之二）"}
{"author":"陆游","content":"白帝城边八阵碛，青城山下丈人祠。英雄不生僊又去，零落草间多折碑。","dynasty":"宋代","title":"思蜀"}
{"author":"陆游","content":"萧然曲肱地，自号直心翁。拙宦三灾过，劳生一笑空。新蔬经雨绿，晚稻得霜红。饱食真无事，浩歌明月中。","dynasty":"宋代","title":"贫乐"}
{"author":"陆游","content":"借得渔船溯小溪，系船浦口却扶藜。莫言村落萧条甚，也胜京尘没马蹄。","dynasty":"宋代","title":"小舟游近村舍舟步归四首其二"}
{"author":"陆游","content":"祠禄留人未挂冠，山园三亩著身宽。百年竟向愁边老，万事元输静处看。花径糁红供晚醉，月天生晕作春寒。汗青事业都忘尽，时赖吾儿举话端。","dynasty":"宋代","title":"山园杂咏"}
{"author":"陆游","content":"徂岁风烟惨，幽居市井遥。甑香炊薏米，泉洁煮芎苗。野庙迎神晚，村船过埭嚣。西窗一樽酒，亦足慰无聊。","dynasty":"宋代","title":"徂岁"}
{"author":"陆游","content":"北窗最与嬾相宜，世上纷纷了不知。露井甘寒初浚後，小山葱蒨乍晴时。粗餐岂复须鲑菜，蓬户何曾设扊?？幸有床头藤杖在，登临未遽叹吾衰。","dynasty":"宋代","title":"北窗即事"}
{"author":"陆游","content":"古人已死书独存。吾曹赖书见古人。後之视今犹视古，吾书未泯要有取。贾生痛哭汉文时，至今读之有余悲。魏徵嘻笑封德彝，生亦岂责绛灌知。穷秋风雨卧孤馆，万世悠悠百年短。垂死成功亦未晚，安知无人叹微管！","dynasty":"宋代","title":"读书"}
{"author":"陆游","content":"书生迫饥寒，一饱轻三巴。三巴未云已，北首趋褒斜。匆匆出门去，裘马不复华。短帽障赤日，烈风吹黄沙。俶装先晨鸡，投鞭后昏鸦。壮哉利阆间，崖谷何谽谺。地荒多牧卒，往往闻芦笳。我行春未动，原野今无花。稚子入旅梦，挽须劝还家。起坐不能寐，愁肠如转车。四方丈夫事，行矣勿咨嗟。","dynasty":"宋代","title":"鼓楼铺醉歌"}
{"author":"陆游","content":"古人在山林，躬自事樵汲。我虽迫耄期，勤慎亦在习。扫地拂几砚，何遽力弗给。却笑杜陵翁，多卧少行立。","dynasty":"宋代","title":"幽居即事"}
{"author":"陆游","content":"六十日白可续饭，三千年清何与人？堪笑此翁顽似铁，还山又食一番新。","dynasty":"宋代","title":"野饭"}
{"author":"陆游","content":"嗜酒苦猖狂，畏人还龌龊。老病始悔叹，天下无此错。管葛逝已久，千古困俗学；扪虱论大计，使我思景略。中原失枝梧，胡尘暗河洛。天道远莫测，士气伏不作。煌煌东观书，无乃太寂寞。丈夫不徒死，可作一丘貉？岁晚计愈疏，抚事泪零落！","dynasty":"宋代","title":"舒悲"}
{"author":"陆游","content":"衰病犹烦药石功，残春终日在园中。地偏幽草为谁绿？雨霁新花如许红。足蹇扶持须稚子，杯深暖热赖邻翁。此身虽向闲中老，若比休休却未同。","dynasty":"宋代","title":"小园新晴"}
{"author":"陆游","content":"一日篮舆十过溪，丹萸黄菊及佳时。端居恐作他年恨，联辔聊成此段奇。侧磴下临重涧黑，乱云高出一峰危。何时关辅胡尘静，大华山头更卜期。","dynasty":"宋代","title":"次韵周辅雾中作"}
{"author":"陆游","content":"宦游强半侍僊祠，况是悬车耄及时。厚薄人情穷易见，阴晴天气病先知。绿樽一醉真当勉，白发千茎莫自疑。野渡山村梅柳动，身闲何处不熙熙？","dynasty":"宋代","title":"去新春才旬余霁色可爱"}
{"author":"陆游","content":"事业无成去日遒，只今身世付沧洲。风烟惨惨菰蒲老，星斗离离河汉流。寂寞书生学奇字，穷愁客子著春秋。白头自苦君无笑，骨朽成尘志未休。","dynasty":"宋代","title":"夏夜读书自嘲"}
{"author":"陆游","content":"杨梅空有树团团，却是枇杷解满盘。难学权门堆火齐，且从公子拾金丸。枝头不怕风摇落，地上惟忧鸟啄残。清晓呼僮乘露摘，任教半熟杂甘酸。","dynasty":"宋代","title":"山园屡种杨梅皆不成枇杷一株独结实可爱戏作"}
{"author":"陆游","content":"久卧空山独掩扉，迂疏不恨世相违。新霜巷陌鸟乌乐，小雨园畦菘芥肥。骥病极知当伏枥，鸥闲谁与共忘机？一编蠹简从吾好，又见西窗挂夕晖。","dynasty":"宋代","title":"掩扉"}
{"author":"陆游","content":"富贵世间元不乏，此君才大独难成。喑呜意气千人废，娴雅风流一座倾。韬略岂劳平大敌，文章亦足主齐盟。荒山野水涪州路，肠断西风薤露声。","dynasty":"宋代","title":"有怀独孤景略"}
{"author":"陆游","content":"侧帽垂鞭小陌东，名花迎笑一枝红。啼莺惊断寻春梦，惆怅新霜点鬓蓬。","dynasty":"宋代","title":"杂感"}
{"author":"陆游","content":"风雨经旬怯倚阑，梅花折得就灯看。有情应记去年别，无寐不禁清夜寒。病起榰筇幽兴在，春迟载酒後期宽。篱东数树尤奇绝，日遣蛮童候路乾。","dynasty":"宋代","title":"灯下看梅"}
{"author":"陆游","content":"腊月风和意已春，时因散策过吾邻。草烟漠漠柴门里，牛迹重重野水滨。多病所须唯药物，差科未动是闲人。今朝佛粥更相馈，更觉江村节物新。","dynasty":"宋代","title":"十二月八日步至西村"}
{"author":"陆游","content":"潦余多稼犹中熟，种晚嘉蔬亦半收。黄耳蕈生殊自喜，白头韭长复何求。比量傍舍惭温饱，通咏农书儆堕偷。偶有一樽难独啜，过门谁肯小迟留？","dynasty":"宋代","title":"对食作"}
{"author":"陆游","content":"偶曳枯筇出槿篱，松间盘石坐移时。饥獐啮草无余绿，乳鹊营巢有堕枝。幽事类分皆可谱，高情辞达自成诗。莫嗟寂寂终吾世，正是他年一段奇。","dynasty":"宋代","title":"暇日坐山麓松石间作"}
{"author":"陆游","content":"清汴逶迤贯旧京，宫墙春草几番生。剖心莫写孤臣愤，抉眼终看此虏平。天地固将容小丑，犬羊自惯渎齐盟。蓬窗老抱横行路，未敢随人说弭兵。","dynasty":"宋代","title":"书愤"}
{"author":"陆游","content":"绿树阴阴小岭西，一翁二子自扶携。雨前芳嫩初浮碗，腊脚清醇旋拆泥。本欲省缘行买饼，未能去杀尚烹鸡。弄桡莫便寻归路，湖静无风日未低。","dynasty":"宋代","title":"梅僊坞小饮"}
{"author":"陆游","content":"五穷作祟不容支，蝉腹龟肠旋过时。客散难求门外辙，衣穿徒有鬓边丝。儿能解事甘藜藿，婢苦无薪睨扊扅。箕踞浩歌君会否？书痴终觉胜钱痴。","dynasty":"宋代","title":"苦贫戏作"}
{"author":"陆游","content":"二萧同起南兰陵，正如文叔与伯升。至今人悲大萧死，齎恨不见梁家兴。崇崇之陵久为谷，岂为群盗分珠玉。断碑槎牙弃道边，文字班班犹可读。剥剜苔藓一凄然，俯仰人间几变迁。世人作碑君勿哂，千载园林须石笋。","dynasty":"宋代","title":"断碑叹"}
{"author":"陆游","content":"连年宽水旱，天若相悬车。麤有芋魁豆，并忘熊掌鱼。先生饭不足，贤者食无余。老我知何幸，晨盘厌美蔬。","dynasty":"宋代","title":"对食书媿"}
{"author":"陆游","content":"曩岁曾陪夜讲灯，伏犀插脑齿如冰；假令重见应难识，遗像臞然一老僧。","dynasty":"宋代","title":"小昭庆院讲僧旧在都下与之相从今没已久见画"}
{"author":"陆游","content":"老翁病起厌端居，随意东西不问途。霜野草枯鹰欲下，江天云湿雁相呼。空垣破灶逃租屋，青幔红灯卖酒炉。未畏还家踏泥潦，园丁持炬小儿扶。","dynasty":"宋代","title":"郊行夜归书触目"}
{"author":"陆游","content":"芒屩年来渐懒穿，闭门日日只高眠。今朝出送张夫子，借得南邻放鸭船。","dynasty":"宋代","title":"送张叔潜编修造朝四首其四"}
{"author":"陆游","content":"平明小雨压香尘，绕舍扶疏绿渐匀。睡过花时慵著句，老来春事不关身。","dynasty":"宋代","title":"晓雨二首其一"}
{"author":"陆游","content":"寂寞又过桃李时，东园微雨草离离。破囷食外有余粟，残发白中生黑丝。小疾已能忘药石，余年宁复问蓍龟。饰巾待尽从来事，闭户烧香更不疑。","dynasty":"宋代","title":"春晚"}
{"author":"陆游","content":"金尊玉瀣有何好？不堪生世忽忽老。朱颜忽已谢晨镜，白骨行看闭秋草。骇浪嵯峨风作之，蛟龙血人以为嬉；畏涂寄命三十载，赖有痛饮纾吾悲。莫惊醉眼炯如电，假钺犹堪行督战；指麾突骑取辽阳，雪洒辕门夜传箭。","dynasty":"宋代","title":"雪中独酌"}
{"author":"陆游","content":"病过新年逐日添，清愁残醉两厌厌。惜花萎去常遮日，待燕归来始下帘。堂上清风生玉麈，涧中寒溜注铜蟾。一生留滞君休叹，意望天公本自廉。","dynasty":"宋代","title":"闲中书事"}
{"author":"陆游","content":"焉耆山下春雪晴，莽莽惟有蒺藜生。射麋食肉饮其血，五榖自古惟闻名。樵苏切莫近亭障，将军卧护真长城。十年牛马向南睡，知是中原今太平。","dynasty":"宋代","title":"焉耆行"}
{"author":"陆游","content":"朱楼矫首隘八荒，绿酒一举累百觞，洗我堆阜峥嵘之胸次，写为淋漓放纵之词章。墨翻初若鬼神怒，字瘦忽作蛟螭僵；宝刀出匣挥雪刃，大舸破浪驰风樯。纸穷掷笔霹雳响，妇女惊走儿童藏。往时草檄喻西域，飒飒声动中书堂。一收朝迹忽十载，西掠三巴穷夜郎。山川荒绝风俗异，赖有酒美犹能狂，醉中自脱头上帻，绿发未许侵微霜。人生得丧良细事，孰谓老大多悲伤！","dynasty":"宋代","title":"醉後草书歌诗戏作"}
{"author":"陆游","content":"宿雨盈车辙，秋风涨帽裙。爱闲惟兀兀，应俗苦纷纷。病眼添花晕，酡颜散缬纹。归来炷香卧，窗底看微云。","dynasty":"宋代","title":"雨中出谒归昼卧"}
{"author":"陆游","content":"浅醉微吟独倚阑，轻云淡月不多寒。悠然顾影成清啸，新制栟榈二寸冠。","dynasty":"宋代","title":"新制小冠"}
{"author":"陆游","content":"小山桂枝今所无，一生到处问樵夫。细思不独人间少，月里何曾有两株。","dynasty":"宋代","title":"楚辞所谓桂数见於唐人诗句及图画间今不复见"}
{"author":"陆游","content":"绿窗百舌唤春眠，问柳寻花意已便。京洛化衣无梦去，邯郸观伎有诗传。铜壶阁下闲攲帽，石镜坊前戏坠鞭。酒隐人间君勿诮，定胜山泽作臞仙。","dynasty":"宋代","title":"初春出游戏作"}
{"author":"陆游","content":"小雨重三後，余寒百五前。聊乘瓜蔓水，闲泛木兰船。雪暗梨千树，烟迷柳一川。西冈夕阳路，不到又经年。","dynasty":"宋代","title":"小舟游西泾度西冈而归"}
{"author":"陆游","content":"平生闻说西江水，百丈奫沦深见底，渔舟来去白鸥飞，上有纶巾隐君子。作诗自许辈陶谢，啸傲烟云弄清泚。纷纷声利满人间，耳本不闻安用洗。李公过江号高流，逸气凛凛横清秋；沙边一笑偶邂逅，扫石荫松相献酬。浩歌声断七十载，尚寄万壑风飕飀。放翁老惫狂未歇，买船欲作西江游。","dynasty":"宋代","title":"寄题连江陈氏拂石轩"}
{"author":"陆游","content":"万里萧条酒一杯，梦魂犹自度邛郲。可怜龙鹤山中菜，不伴峨眉栮脯来。","dynasty":"宋代","title":"食野菜"}
{"author":"陆游","content":"凤舞鸾歌宴蕊宫，碧桃花下醉千锺。红尘谪满重归去，花未开残宴未终。","dynasty":"宋代","title":"游僊"}
{"author":"陆游","content":"幽花娅姹开还敛，小蝶翩翾去复留。贪睡畸翁俱不领，被人错唤作闲愁。","dynasty":"宋代","title":"夏日十二首其十一"}
{"author":"陆游","content":"老眼观细书，纷然黑花坠。不如袖手坐，嘿诵旧所记。但恨志弗强，编简颇失次。後身作书生，努力究此事。","dynasty":"宋代","title":"书室杂兴"}
{"author":"陆游","content":"日日津头系小舟，老人自嬾出门游。一枝筇杖疏篱外，占断千岩万壑秋。","dynasty":"宋代","title":"舍北晚眺"}
{"author":"陆游","content":"身如椰子腹瓠壼，三亩荒园常荷锄。著万卷书虽不足，容数百人还有余。","dynasty":"宋代","title":"扪腹"}
{"author":"陆游","content":"扁舟东下硖，日月去若飞。当时笔砚旧，久已晨星稀。俊逸如伯浑，简诣如知几，天高鬼神恶，回首万事非。我欲泝黄牛，买屋居青衣，九原不可作，哀哉谁与归？","dynasty":"宋代","title":"斋中杂兴十首以丈夫贵壮健惨戚非朱颜为韵"}
{"author":"陆游","content":"红叶琵琶出嘉州，四弦弹尽古今愁。胡沙漫漫紫塞晓，汉月娟娟青冢秋。","dynasty":"宋代","title":"感旧绝句"}
{"author":"陆游","content":"茶酽无端废午眠，杖藜信步到门前。青裙溪女结蚕卦，白发庙巫催社钱。","dynasty":"宋代","title":"雨晴风日绝佳徙倚门外"}
{"author":"陆游","content":"酒隐凌晨醉，诗狂彻旦歌。悯怜蜗左角，嘲笑螘南柯。风月随长笛，江湖入短蓑。平生会心处，最向漆园多。","dynasty":"宋代","title":"诗酒"}
{"author":"陆游","content":"人间得意尽危机，独有荣亲事未非。魏阙恩光新绿绶，高堂娱侍旧斑衣。牙签插架书无恙，兰膳循垓养莫违。况有两公天下士，为君百斛泻珠玑。","dynasty":"宋代","title":"寄题赵宽之主簿慈顺堂"}
{"author":"陆游","content":"突兀球场锦绣峰，游人士女拥千重。月离云海飞金镜，灯射冰帘掣火龙。信马随车纷醉侠，卖薪买酒到耕农。今年自笑真衰矣，但觉凭鞍睡思浓。","dynasty":"宋代","title":"丁酉上元"}
{"author":"陆游","content":"昨暮送客归，短棹过鲁墟。故庐有遗趾，青山遶墙隅。桑竹虽郁然，旧植已无余；瓦砾不可求，而况屋壁书。系舟问邻人，搔首久踌躇。行当挂朝衣，躬耕返吾初。","dynasty":"宋代","title":"岁暮感怀以余年谅无几休日怆已迫为韵"}
{"author":"陆游","content":"戒杀家庖罢馈鱼，病脾亦复禁寒蔬。莫惭邻里嘲枯淡，出甑香粳玉不如。","dynasty":"宋代","title":"岁晚"}
{"author":"陆游","content":"身似头陀不出家，杜陵归老有桑麻。茶煎小鼎初翻浪，灯映寒窗自结花。残药渐离愁境界，乱书重理淡生涯。等闲一事还超俗，断纸题诗字乱斜。","dynasty":"宋代","title":"病中杂咏十首"}
{"author":"陆游","content":"忆昔轻装万里行，水邮山驿不论程。屡经汉帝烧余栈，曾宿唐家雪外城。壮志可怜成昨梦，残年惟有事春耕。西窗忽听空阶雨，独对青灯意未平。","dynasty":"宋代","title":"忆昔"}
{"author":"陆游","content":"社酒真如粥面浓，朱颜顷刻换衰容。霜轻已觉树摇落，云起始知山叠重。梅市鱼归冲雨棹，宝林人定隔城钟。此翁大似游僧样，炉暖窗深又过冬。","dynasty":"宋代","title":"小饮罢行至湖塘而归"}
{"author":"陆游","content":"梦中不记适何邦，风饱蒲颿入大江。久矣眼中无此快，蹴天雪浪溅船窗。","dynasty":"宋代","title":"七月二十一日午睡梦泛江风涛甚壮觉而有赋"}
{"author":"陆游","content":"先生结屋绿岩边，读易悬知屡绝编。不用采芝惊世俗，恐人谤道是神僊。","dynasty":"宋代","title":"寄题朱元晦武夷精舍"}
{"author":"陆游","content":"红丝玉斗紫毫铓，岁晚相从味更长。不似乐天归老日，柳枝骆马两堪伤。","dynasty":"宋代","title":"试笔二首其二"}
{"author":"陆游","content":"当年蜀道秦关，万里飘然往还。酒病曾留西县，眼明初见南山。","dynasty":"宋代","title":"愁坐忽思南郑小益之间"}
{"author":"陆游","content":"百紫千红占岁华，又随风雨卷泥沙。即今空有梦为蝶，当日会将命乞花。倦枕残灯人寂寞，幽窗小草字欹斜。悲欢变灭何穷已，学我山僧自一家。","dynasty":"宋代","title":"雨夜"}
{"author":"陆游","content":"雨暗初疑暮，云开已变秋。有风生枕簟，无汗渍衣?。漉酒尝浮螘，题诗走黑蚪。呼儿治书笈，吾欲剡中游。","dynasty":"宋代","title":"立秋前九日大雨凉甚"}
{"author":"陆游","content":"小疾蠲除尽，闲愁垦辟空。时光鸡唱里，生计碓声中。戒婢储猿果，看奴织鹤笼。老人新得道，处处见神通。","dynasty":"宋代","title":"晨起"}
{"author":"陆游","content":"禹庙兰亭今古路。一夜清霜，染尽湖边树。鹦鹉杯深君莫诉。他时相遇知何处。冉冉年华留不住。镜里朱颜，毕竟消磨去。一句丁宁君记取。神仙须是闲人做。","dynasty":"宋代","tags":"离别，感叹，时光","title":"蝶恋花·禹庙兰亭今古路"}
{"author":"陆游","content":"华灯纵博，雕鞍驰射，谁记当年豪举。酒徒一半取封侯，独去作、江边渔父。轻舟八尺，低篷三扇，占断苹洲烟雨。镜湖元自属闲人，又何必、君恩赐与。","dynasty":"宋代","tags":"宋词三百首，追忆，生活，壮志","title":"鹊桥仙·华灯纵博"}
{"author":"陆游","content":"白发萧萧卧泽中，只凭天地鉴孤忠。厄穷苏武餐毡久，忧愤张巡嚼齿空。细雨春芜上林苑，颓垣夜月洛阳宫。壮心未与年俱老，死去犹能作鬼雄。镜里流年两鬓残，寸心自许尚如丹。衰迟罢试戎衣窄，悲愤犹争宝剑寒。远戍十年临的博，壮图万里战皋兰。关河自古无穷事，谁料如今袖手看。","dynasty":"宋代","tags":"抒怀，壮志未酬，愤懑","title":"书愤二首"}
{"author":"陆游","content":"青衫初入九重城，结友尽豪英。蜡封夜半传檄，驰骑谕幽并。时易失，志难城，鬓丝生。平章风月，弹压江山，别是功名。","dynasty":"宋代","tags":"忆旧，抒愤","title":"诉衷情·青衫初入九重城"}
{"author":"陆游","content":"秋到边城角声哀，烽火照高台。悲歌击筑，凭高酹酒，此兴悠哉。多情谁似南山月，特地暮云开。灞桥烟柳，曲江池馆，应待人来。","dynasty":"宋代","tags":"宋词三百首，月亮，秋天，爱国","title":"秋波媚·七月十六日晚登高兴亭望长安南山"}
{"author":"陆游","content":"雪晓清笳乱起。梦游处、不知何地。铁骑无声望似水。想关河，雁门西，青海际。睡觉寒灯里。漏声断、月斜窗纸。自许封侯在万里。有谁知，鬓虽残，心未死。","dynasty":"宋代","tags":"宋词三百首，豪放，爱国，壮志","title":"夜游宫·记梦寄师伯浑"}
{"author":"陆游","content":"湖山胜处放翁家，槐柳阴中野径斜。水满有时观下鹭，草深无处不鸣蛙。箨龙已过头番笋，木笔犹开第一花。叹息老来交旧尽，睡来谁共午瓯茶。","dynasty":"宋代","tags":"夏天，写景，山水，伤怀","title":"幽居初夏"}
{"author":"陆游","content":"壮岁从戎，曾是气吞残虏。阵云高、狼烽夜举。朱颜青鬓，拥雕戈西戍。笑儒冠、自来多误。功名梦断，却泛扁舟吴楚。漫悲歌、伤怀吊古。烟波无际，望秦关何处。叹流年、又成虚度。","dynasty":"宋代","tags":"豪放，回忆，感慨，生活，爱国","title":"谢池春·壮岁从戎"}
{"author":"陆游","content":"茅檐人静，蓬窗灯暗，春晚连江风雨。林莺巢燕总无声，但月夜、常啼杜宇。催成清泪，惊残孤梦，又拣深枝飞去。故山犹自不堪听，况半世、飘然羁旅！","dynasty":"宋代","tags":"豪放，杜鹃，感叹，人生","title":"鹊桥仙·夜闻杜鹃"}
{"author":"陆游","content":"家住苍烟落照间，丝毫尘事不相关。斟残玉瀣行穿竹，卷罢《黄庭》卧看山。贪啸傲，任衰残，不妨随处一开颜。元知造物心肠别，老却英雄似等闲！","dynasty":"宋代","tags":"宋词精选，写景，隐居，抒怀","title":"鹧鸪天·家住苍烟落照间"}
{"author":"陆游","content":"梁益东西六十州，大行台出北防秋。阅兵金鼓震河渭，纵猎狐兔平山丘。露布捷书天上去，军谘祭酒幄中谋。岂知今日诗来处，日落风生芦荻洲。","dynasty":"宋代","title":"和周元吉右司过弊居追怀南郑相从之作"}
{"author":"陆游","content":"北起成孤峰，东蟠作幽谷。中有十余家，芦藩映茆屋。土肥桑柘茂，雨饱麻豆熟。比邻通有无，井税先期足。烟中语相答，月下歌相续。儿童不识字，未必非汝福。","dynasty":"宋代","title":"予读元次山与瀼溪邻里诗意甚爱之取其间四句"}
{"author":"陆游","content":"读书雨夜一灯昏，叹息何由起九原？邪正古来观大节，是非死後有公言。未能剧论希扪虱，且复长歌学叩辕。它日安知无志士，经过指点放翁门。","dynasty":"宋代","title":"雨夜观史"}
{"author":"陆游","content":"秋毫不受俗尘侵，随处悠然一散襟。天际挂虹初断雨，云头翳日又成阴。引泉北涧长浇竹，拂榻西窗自斫琴。药石扫空身便健，始知万事要无心。","dynasty":"宋代","title":"秋思"}
{"author":"陆游","content":"前日泛江时，雨昏失南山；今日迎我马，＊鬌拥髻鬞。白塔映朱阁，间见青林间。问我岂忘之，扬鞭亟西还。西还亦聊尔，行矣来凭栏。扰扰红尘中，岂无一日闲。会复赓此诗，大书榜其颜。但恐厄风雨，清游天所悭。","dynasty":"宋代","title":"过修觉山不果登览"}
{"author":"陆游","content":"枉是儒冠遇太平，穷人那许共功名。枯肠不饱三升稷，皓首犹亲二尺檠。万世已为当去客，爱书更付未来生。夜阑抚几愁无奈，起视离离斗柄倾。","dynasty":"宋代","title":"春夜读书"}
{"author":"陆游","content":"点点轻花堕绿槐，翩翩羸马犯黄埃。眼边好句等闲过，梦里故人时一来。玉塞请行狂故在，霜髭自照老相催。今朝凉冷文书少，隐几南窗听转雷。","dynasty":"宋代","title":"入省"}
{"author":"陆游","content":"笙歌凄咽离亭晚，回首高城半掩门。叠叠远山横翠霭，娟娟新月耿黄昏。未嫌双橹妨欹枕，自是孤舟易断魂。遥想柯桥落帆处，隔江微火认渔村。","dynasty":"宋代","title":"题接待院壁"}
{"author":"陆游","content":"万事不关身，翛然一幅巾。虽非爱酒伴，犹是别花人。领略琴书意，扫空车马尘。东阡与南陌，随处梦残春。","dynasty":"宋代","title":"春兴"}
{"author":"陆游","content":"北风撼山势岌岌，老夫倚杖檐前立，贪看白雨掠地风，飘洒不知衣尽湿。当年入朝甫三十，十丈胡尘叩江急，属闻蜡弹遣檄书，亟坏布裳缝裤褶。即今白发不可数，破屋颓垣窘风雨。汝生汝死问者谁，人虽不问心自悲。","dynasty":"宋代","title":"大雨中作"}
{"author":"陆游","content":"太白十诗九言酒，醉翁无诗不说山。若耶老农识几字，也与二事日相关。","dynasty":"宋代","title":"饮酒望西山戏咏"}
{"author":"陆游","content":"西湖一别不知年，陈迹重寻麦岭边。山远往来双白鹭，波平俯仰两青天。残骸自觉难支久，一笑相从亦宿缘。旅食京华诗思尽，羡公落笔思如泉。","dynasty":"宋代","title":"次林伯玉侍郎韵赋西湖春游"}
{"author":"陆游","content":"轻坚芦竹杖，入用自龟堂。挺节冰霜後，论交岁月长。心空无宠辱，时异有行藏。老病登临少，何妨日倚床。","dynasty":"宋代","title":"余得芦竹拄杖于舍傍民家似芦非芦坚劲轻滑色"}
{"author":"陆游","content":"桑间葚熟麦齐腰，莺语惺惚野雉骄。日薄人家晒蚕子，雨余山客买鱼苗。丰年随处俱堪乐，行路终然不自聊。独喜此身强健在，又摇团扇著絺蕉。","dynasty":"宋代","title":"初夏道中"}
{"author":"陆游","content":"面槁发鬅鬙，衰残百不能。夜房侵户月，晨砚满池冰。药债多于酒，蔬餐薄过僧。年深拄杖折，自斫涧边藤。","dynasty":"宋代","title":"书房杂书二首其二"}
{"author":"陆游","content":"一段新愁带宿酲，半欹乌帽策驴行。村墟香动梅初破，裘褐寒轻雪未成。渡口人争红日晚，沙边雁带碧烟横。悠然又觅长堤路，肠断城楼画角声。","dynasty":"宋代","title":"晚出偏门"}
{"author":"陆游","content":"杜门虽与世相违，未许人嘲作计非，长绠云边牵犊过，小舟月下载犁归。","dynasty":"宋代","title":"农舍"}
{"author":"陆游","content":"我是江南桑苎家，汲泉闲品故园茶。只应碧缶苍鹰爪，可压红囊白雪芽。","dynasty":"宋代","title":"过武连县北柳池安国院煮泉试日铸顾渚茶院有"}
{"author":"陆游","content":"菊枝倾倒不成丛，桐叶凋零已半空。自是老来多感慨，不应萧瑟为秋风。","dynasty":"宋代","title":"九月晦日作"}
{"author":"陆游","content":"醉乡卜筑亦佳哉，但苦无情白发催。痴欲煎胶黏日月，狂思入海访蓬莱。辞巢归燕先秋去，泣露幽花近社开。莫惜倾家供作乐，古人白骨有苍苔。","dynasty":"宋代","title":"醉乡"}
{"author":"陆游","content":"万瓦清霜夜漏残，小舟斜月过兰干。老来一事偏堪恨，好看梅时却怕寒。","dynasty":"宋代","title":"梅花绝句"}
{"author":"陆游","content":"万螘披书卷，孤萤引篆香。病思无事乐，老悔少年狂。南渡衣冠盛，西征道路长。如今俱梦破，高枕看人忙。","dynasty":"宋代","title":"夜坐"}
{"author":"陆游","content":"关河谢远游，岁月迫归休。敢恨骥伏枥，但思狐首丘。雪明窗误晓，霜点鬓惊秋。羁旅饶愁思，谁怜季子裘？","dynasty":"宋代","title":"初春感怀"}
{"author":"陆游","content":"小雨过郊墟，晨兴一事无。残榴重结蕊，新燕续生雏。书细犹能读，行迟渐要扶。蔬畦恐芜没，且复课僮奴。","dynasty":"宋代","title":"晨兴"}
{"author":"陆游","content":"倦客凭鞍半醉醒，秋光满眼叹颓龄。日斜野渡放船小，风急渔村摊网腥。客思不堪闻断雁，诗情强半在邮亭。归来更恨城笳咽，烟火昏昏独掩屏。","dynasty":"宋代","title":"送客城西"}
{"author":"陆游","content":"重楼杰阁倚虚空，红日苍烟正郁葱。乡国归来浑似鹤，交朋零落不成龙。人生真与梦何挍，我辈故应情所锺。泪渍清诗却回棹，不眠一夜听鸣蛩。","dynasty":"宋代","title":"绍兴中与陈鲁山王季夷从兄仲高以重九日同游"}
{"author":"陆游","content":"出门犹苦雨，度堑喜新晴。日正车无影，风高盖有声。疏疏稚苗立，郁郁晚桑生。宿醉行犹倦，无人为解酲。","dynasty":"宋代","title":"自唐安之成都"}
{"author":"陆游","content":"兄去游东阁，才堪直北扉。莫忧持橐晚，姑记乞身归。道义无今古，功名有是非。临分出苦语，不敢计从违。","dynasty":"宋代","tags":"送别，规劝","title":"送仲高兄宫学秩满赴行在"}
{"author":"陆游","content":"去日如驰衰有验，万事惟当就收歛；可怜未与酒相忘，风月婆娑犹不厌。有时清夜行中庭，幅巾藜杖影伶竮，松风十里吹残梦，萝月三更照半醒。河倾鸡唱吟未已，爽透发根清入齿。晨光底事不贷人？辘轳汲水啼鸦起。","dynasty":"宋代","title":"风月吟"}
{"author":"陆游","content":"息倦登耕陇，乘闲弄钓舟。安能书咄咄，且复送悠悠。穷巷谁来往，村醪自献酬。何妨晏平仲，岁晚一狐裘。","dynasty":"宋代","title":"遣怀"}
{"author":"陆游","content":"犬吠惊飘叶，禽喧换宿枝。堕空霜肃肃，垂地斗离离。野叟读书罢，高城吹角悲。功名浑错料，老病却如期。","dynasty":"宋代","title":"冬夕"}
{"author":"陆游","content":"双屦青芒滑，轻衫白苎凉。云生半岩润，麝过一林香。童子持棋局，厨人馈粟浆。归来更清绝，淡月满林塘。","dynasty":"宋代","title":"暇日登东冈"}
{"author":"陆游","content":"平生闻若人，笔墨极奇哨，相望二千里，安得接谈笑。一朝获其诗，惊喜踰素料，夜窗取吟讽，寒灯耿相照。舂容清庙歌，缥缈苏门啸，蹴天浙江涛，照野楚山烧。每篇十过读，玩味头屡掉；正如啜名酒，虽爱不忍釂。看君亦华发，气压万年少。予昔从茶山，辱赏三语妙；文章老不进，憔悴今可吊。谁知牛车铎，黄钟乃同调。愿君时来过，勿恤俗子诮。","dynasty":"宋代","title":"谢徐志父帐干惠诗编"}
{"author":"陆游","content":"吾庐镜湖上，傍水开云扃。秋浅叶未丹，日落山更青。孤鹤从西来，长鸣掠沙汀；亦知常苦饥，未忍吞膻腥。我食虽不肉，匕箸穷芳馨。幽窗灯火冷，浊酒倒残瓶。","dynasty":"宋代","title":"吾庐"}
{"author":"陆游","content":"几年羸疾卧家山，牧竖樵夫日往还。至论本求编简上，忠言乃在里闾间。私忧骄虏心常折，念报明时涕每潸。寸禄不沾能及此，细听只益厚吾颜。","dynasty":"宋代","title":"识媿"}
{"author":"陆游","content":"空碧升团月，江郊弄夕霏。生涯今始是，年事古犹稀。冰解鱼初跃，风和雁欲归。兴来忘远近，草露已沾衣。","dynasty":"宋代","title":"山脚散步由舍北归"}
{"author":"陆游","content":"淡日朝穿雾，浓云夜护霜。风声空浩荡，雪意愈微茫。棐几闲临帖，铜炉静炷香。悠然践残岁，不是傲羲皇。","dynasty":"宋代","title":"作雪不成独咏"}
{"author":"陆游","content":"深居远悔吝，简事养精神。曳杖一萧散，待茶时欠伸。风生丛竹啸，露坼野花新。自作东篱后，经旬不过邻。","dynasty":"宋代","title":"东篱杂题五首其二"}
{"author":"陆游","content":"饭已茶未成，褰裳步山径。虽云筋力衰，拄杖犹济胜。天高楼塔丽，霜落沟港净。岂惟野实丹，已觉林笋迸。井桐亦强项，叶脱枝愈劲。啼鸟久不去，将无助幽兴。盘纡穿翠谷，攲仄下危磴。所嗟无客来，谁与持麈柄。","dynasty":"宋代","title":"饭后登东山"}
{"author":"陆游","content":"投帻尘机息，捐书困味长。早眠犹有日，晚起已无霜。蝶入三更枕，龟榰八尺床。昏昏君莫笑，差胜醉为乡。","dynasty":"宋代","title":"连夕熟睡戏书"}
{"author":"陆游","content":"新筑场如镜面平，家家欢喜贺秋成。老来嬾惰惭丁壮，美睡中闻打稻声。","dynasty":"宋代","title":"秋晚"}
{"author":"陆游","content":"苏子飘然古胜流，平生高兴在沧州。千岩万壑旧卜筑，一马二僮时出游。香断钟残僧阁晚，鲸吞鼍作海山秋。极知处处多奇语，肯草吴牋寄我不？","dynasty":"宋代","title":"题苏虞叟岩壑隐居"}
{"author":"陆游","content":"策策桐飘已半空，啼螀渐觉近房栊。一生不作牛衣泣，万事从渠马耳风。名姓已甘黄纸外，光阴全付绿尊中。门前剥啄谁相觅，贺我今年号放翁。","dynasty":"宋代","title":"和范待制秋兴三首其一"}
{"author":"陆游","content":"我老畏作病，杯酒久不持；读书寒雨中，比夕颇思之。呼童欲洗酌，顾以病自疑。清坐叹寂寞，痛饮愁淋漓。三爵醒醉间，此理当徐思。一掬琴高鱼，且复伴吾儿。","dynasty":"宋代","title":"寒夜思饮酒不果与律同噉药渣鱼戏作"}
{"author":"陆游","content":"皇舆久驻武林宫，汴雒当时未易同。广陌有风麈不起，长河无冻水常通。楼台飞舞祥烟外，鼓笛喧呼明月中。六十年间几来往，都人谁解记衰翁？","dynasty":"宋代","title":"武林"}
{"author":"陆游","content":"流汗沾衣喘不供，孰知有此快哉风！新凉忽觉从天下，残暑真成扫地空。恰转轻雷过林坞，已吹好雨到帘栊。幽人病愈闲无事，剩赋歌诗乐岁丰。","dynasty":"宋代","title":"八月一日微雨骤凉"}
{"author":"陆游","content":"海近风云恶，城高鼓角雄。山川横惨淡，楼阁半虚空。故国千年鹤，征途万里蓬。余生犹几日，尽合付杯中。","dynasty":"宋代","title":"会稽"}
{"author":"陆游","content":"老阅人间久，曾降百万魔。悲忧诚害性，喜悦亦伤和。省事常须勉，忘怀得最多。当年未知此，无奈月明何！","dynasty":"宋代","title":"降魔"}
{"author":"陆游","content":"高人采药来禹穴，骨瘦巉然鬓眉白。结茅分得野鹿场，一夜北风三尺雪。明朝过午势愈恶，虎兕交迹人声绝。虚窗纵横丛竹入，幽涧荒寂孤松折。冻吟孰窥袁安户，僵卧秃尽苏武节。人生饥寒固亦有，养气不动真豪杰。希名後世吾所耻，姓字宁与身俱灭。班马复生无自书，我作此歌空激烈。","dynasty":"宋代","title":"稽山雪"}
{"author":"陆游","content":"衡茅随力葺幽居，扫地焚香乐有余。分食时能下檐鹊，作洲常悔诳池鱼。游归又失相寻客，睡起重开未了书。袖手悠然便终日，不辞世俗笑迂疏。","dynasty":"宋代","title":"北窗即事"}
{"author":"陆游","content":"朝斗真人有旧祠，追凉老子曳筇枝。从来步月难为客，此夕听琴合有诗。竹院沉沉闻漏永，玉绳耿耿看星移。殷懃更作重来约，迨及冰轮未缺时。","dynasty":"宋代","title":"六月九日夜步月至朝真观"}
{"author":"陆游","content":"载酒房湖风日美，探梅喜折一枝新。今朝忽向街头见，万萼千跗俗却春。","dynasty":"宋代","title":"道上见梅花"}
{"author":"陆游","content":"老学庵北井，六月寒如冰，大旱不涸雨不增，凛如人以常德称。日济千人不骄矜，置而不汲渠自澄。辘轳三丈青丝绳，对之已足凉肺膺。使我终日卧曲肱，顾谓此井真良朋。荡除炎歊却尘垢，宜有鬼神来护守。鸣呼！泾水一石泥数斗，正使逢时亦何有！","dynasty":"宋代","title":"老学庵井"}
{"author":"陆游","content":"今日拆汝书，一读眼为明。知汝即日归，明当遣舟迎。想汝片帆东，翩若飞鸿征。薄暮过梅市，咿讴双橹声。到家亦尚早，城楼初发更。草草一尊酒，为汝手自倾。夜分不能寐，顿忘衰病婴。岂惟病良已，白头黑丝生。暂别亦不恶，益重父子情。自今日相守，北窗同短檠。六经焰久伏，百氏方纵横。世俗摈孤学，未易口舌争。此责在学者，草莱勿自轻。汝壮父未死，相勉在力行。","dynasty":"宋代","title":"遣舟迎子遹因寄古风十四韵"}
{"author":"陆游","content":"溪北溪南飞白鸥，夕阳明处见渔舟。凭谁为剪机中素，画取天涯一片秋？","dynasty":"宋代","title":"园中绝句"}
{"author":"陆游","content":"衡门病卧动经旬，岁晚况堪风雨频。晴日一窗殊慰眼，清霜万瓦更宜人。开书顿失昏花坠，试茗初看白乳新。南埭东陂从此好，剩将红蕊插乌巾。","dynasty":"宋代","title":"喜晴"}
{"author":"陆游","content":"乌桕遮山路，红蕖满野塘。病苏身渐健，秋近夜微凉。杯酌随宜具，渔歌尽意长。儿曹娱老子，团坐说丰穰。","dynasty":"宋代","title":"小集"}
{"author":"陆游","content":"已强迂疏假印章，更扶衰病主杯觞。功名已判初心负，豪侠都无故态狂。静觉此身犹外物，嬾思与世永相忘。清泉白石生来事，曲几明窗味最长。","dynasty":"宋代","title":"连日扶病领客殆不能支枕上怀故山偶成"}
{"author":"陆游","content":"朝读易一卦，时钞史数行。花开聊把酒，睡起独焚香。寂寂市声远，悠悠村日长。吾衰尚何恨，儿女解耕桑。","dynasty":"宋代","title":"闲适"}
{"author":"陆游","content":"菊枝攲倒不成丛，井上梧桐叶半空。射虎南山无复梦，雨蓑烟艇伴渔翁。","dynasty":"宋代","title":"重九后风雨不止遂作小寒三首其二"}
{"author":"陆游","content":"东泾西泾花极望，红云照波锦裹山。路似掌平身自倦，酒如土贱箧常悭。","dynasty":"宋代","title":"湖上作"}
{"author":"陆游","content":"身似蜗牛粗有庐，却缘无用得安居。地炉封火欺寒雨，纸阁油窗见细书。荞熟山僧分馎饦，船来溪友饷薪樗。闭门莫笑衰颓甚，读易论诗亦未疏。","dynasty":"宋代","title":"题庵壁二首其二"}
{"author":"陆游","content":"十年三堕齿，久矣叹吾衰。亹亹循天理，兢兢到死时。穷空颜子巷，勤苦董生帷。道远余生趣，常忧日影移。","dynasty":"宋代","title":"衰叹"}
{"author":"陆游","content":"少年醉眼傲王侯，末路悲歌夜饭牛。济世有时生一念，镜中白发劝人休。","dynasty":"宋代","title":"信笔"}
{"author":"陆游","content":"文书那得废哦诗，羞作群儿了事痴。付与後人评此老，一丘一壑过元规。","dynasty":"宋代","title":"题直舍壁"}
{"author":"陆游","content":"吾家笑疾自士龙，我才虽卑笑则同。纷纷世事何足计，尽付抚掌掀髯中。清樽可醉风月好，虚空万象皆绝倒。问居此笑是喜不？道得老夫输一筹。","dynasty":"宋代","title":"九月六夜梦中作笑诗觉而忘之明日戏追补一首"}
{"author":"陆游","content":"翦韭腌荠粟作浆，新炊麦饭满村香。先生醉後骑黄犊，北陌东阡看戏场。","dynasty":"宋代","title":"初夏"}
{"author":"陆游","content":"漱罢寒泉弄月明，浩然风露欲三更。曲阑干畔踟躇久，静听空廊络纬声。","dynasty":"宋代","title":"秋暑夜起追凉"}
{"author":"陆游","content":"人生恨无年，我老已烂熟。退耕镜湖上，风雨有茅屋。事君阙补报，得此不啻足。余年尚几何，嫋嫋风中烛。大儿戍塞垣，驰马佩矢箙，去家千余里，辛苦就微禄。书来续三纸，语悲不忍读。遹弟在我傍，亦复泪溢目。门户嗟日衰，持守赖家督。雪云暗淮天，念汝方露宿。","dynasty":"宋代","title":"寄子虡"}
{"author":"陆游","content":"今年四月天初暑，买蓑曾向西村去。桑麻满野陂水深，遥望人家不知路。再来桑落陂无水，闭门但见炊烟起。疑是羲黄上古民，又恐种桃来避秦。","dynasty":"宋代","title":"西村"}
{"author":"陆游","content":"组绣纷纷衒女工，诗家於此欲途穷。语君白日飞升法，正在焚香听雨中。","dynasty":"宋代","title":"即事"}
{"author":"陆游","content":"客梦初回夜漏残，东村想见杏花繁。未能便逐啼鸦起，自掩屏风护晓寒。","dynasty":"宋代","title":"春晚"}
{"author":"陆游","content":"只道文书拨不开，未妨高处独徘徊。山横瓦屋披云出，水自牂牁裂地来。暝入帘阴吹细雨，凉生楼角转轻雷。痴顽也拟忘乡国，不奈城头暮角哀。","dynasty":"宋代","title":"再赋荔枝楼"}
{"author":"陆游","content":"高僧宴坐雪蒙头，闲牧从来水牯牛。深院阴阴四檐雨，高堂寂寂一帘秋。光明本自无余欠，梦幻何曾有去留？我亦翛然五湖客，不妨相与试茶瓯。","dynasty":"宋代","title":"闲游所至少留得长句"}
{"author":"陆游","content":"六十馀年慕古人，即今方近葛天民。见人各是元非恕，遇事皆安岂怨贫。小圃锄耰聊过日，扁舟烟雨尚关身。出门未觉龙钟在，禹庙兰亭又见春。","dynasty":"宋代","title":"初春书怀七首其一"}
{"author":"陆游","content":"渐老惜时节，斯游那可忘。雪晴天浅碧，春动柳轻黄。笑语宽衰疾，登临到夕阳。未须催野渡，聊欲据胡床。","dynasty":"宋代","title":"正月五日出郊至金石台"}
{"author":"陆游","content":"上蔡牵黄犬，丹徒作布衣。苦言谁解听，临祸始知非。","dynasty":"宋代","title":"书文稿后"}
{"author":"陆游","content":"朝来地碓玉新舂，鸡跖豚肩异味重。便腹摩挲更无事，老人又过一年冬。","dynasty":"宋代","title":"龟堂杂兴"}
{"author":"陆游","content":"老病与世绝，屏迹三家村。我居一何陋，举手屋可扪。客至不能迎，坚坐度朝昏。一窗修竹下，超然傲羲轩。外物自变迁，内景常默存。黄流不注海，浩浩朝昆仑。妙道本自得，至言初不烦。功成出绪余，犹足康黎元。","dynasty":"宋代","title":"感怀"}
{"author":"陆游","content":"平生交游中，陈子我所敬。初犹似豪举，晚乃抱渊静。独观心地初，皎若虚室镜。人知自渠事，道行君有命。青衫二十年，老色上须鬓。偶然预收召，瘦马趁朝请。退食辄杜门，不省求捷径。似闻石渠书，雌黄久未定。丁字犹恨曲，朋字竟须正。愿君试思之，鱼鲁何足订。","dynasty":"宋代","title":"寄陈鲁山正字"}
{"author":"陆游","content":"七十未捐书，正恐死乃息。起挑窗下灯，度此风雨夕。","dynasty":"宋代","title":"四月十三夜四更起读书"}
{"author":"陆游","content":"信步得佳寺，入门吹断香。林深栗鼠健，屋老瓦松长。吊古增凄怆，凭高寄慨慷。匆匆兴未尽，新月映方塘。","dynasty":"宋代","title":"山寺"}
{"author":"陆游","content":"大舟已泊灯火明，小舟犹行闻橹声。虎头崔嵬鹿角横，人生实难君勿轻。","dynasty":"宋代","title":"泊虎头滩下"}
{"author":"陆游","content":"东篱深僻懒衣裳，书卷纵横杂药囊。无吏徵租终日睡，得钱沽酒一春狂。新营茅舍轩窗静，旋煮山蔬匕箸香。戏集句图书素壁，本来无事却成忙。","dynasty":"宋代","title":"东篱三首其一"}
{"author":"陆游","content":"篷蒻呜春雨，帆蒲挂暮烟。买鱼寻近市，觅火就邻船。愁卧醒还醉，滩行却复前。长年殊可念，力尽逆风牵！","dynasty":"宋代","title":"溪行"}
{"author":"陆游","content":"天人本一理，祸福常昭然。人众何足恃，妄谓能胜天。适燕当北辕，调瑟当解弦。五行未可忽，洪范禹所传。","dynasty":"宋代","title":"杂感十首以野旷沙岸净天高秋月明为韵其六"}
{"author":"陆游","content":"朔风吹雪飞万里，三更蔌蔌鸣窗纸。初疑天女下散花，复恐麻姑行掷米。异哉冻砚已生冰，信矣重衾如泼水。山中卧涧松竹折，庭前蔽地乌鸢死。昨日之暖殊昏昏，桃李欲坼春满园。阴阳错缪世或有，物穷则变古所言。虽云明年幸一麦，冻馁沟壑知谁存？呜呼今夕之雪未足论，所忧明日嵼高塞门！","dynasty":"宋代","title":"夜大雪歌"}
{"author":"陆游","content":"三伏无多暑渐微，登临清晓试缣衣。风高病木初凋叶，潦退流萍尚半扉。白首重来空感昔，清尊相属欲忘归。犹怜不负湖山处，好在平生旧钓矶。","dynasty":"宋代","title":"湖上"}
{"author":"陆游","content":"愔愔四壁空，宛宛一室奥；雨声静更闻，雨气深不到。下帘设纸屏，篝火支药灶。勿言此幽陋，足以养衰眊。颇闻闾里间，比夕多狗盗，游徼无乃阙，鳏寡将孰告？家贫未决去，禄食当念报，卧痾畴敢安，起立掷吾帽！","dynasty":"宋代","title":"丙午初冬得心腹痛疾大下而愈羸耗不支方在告"}
{"author":"陆游","content":"雪飞数片又成晴，透瓦清霜伴月明。一曲忽闻高士笛，临窗和以读书声。","dynasty":"宋代","title":"闻笛"}
{"author":"陆游","content":"湖水绿可爱，弄桡冲夕霏。林昏渔火壮，山转寺钟微。老叹世情恶，穷知心事违。回头语孤鹤，伴我莫先飞。","dynasty":"宋代","title":"暮归舟中二首其二"}
{"author":"陆游","content":"黄絁五丈裁衫稳，黑黍三升作饭香。造物要教无愧怍，一身温饱出耕桑。","dynasty":"宋代","title":"庚申元日口号"}
{"author":"陆游","content":"荣悴纷纷醉梦中，转头何事不成空？全家采药鹿门去，我忆襄阳庞德公。","dynasty":"宋代","title":"读史"}
{"author":"陆游","content":"小垄瓜蔓绿，短篱梅子黄。晓风掠水来，吹我醉面凉。平生萧散意，未觉将迎忙。溪山供一笑，客主可相忘。宁当倒手版，聊复据胡床。太平岂无象，麦饭家家香。我归亦何有，养气犹轩昂。那因五斗陈，坐变百链刚。","dynasty":"宋代","title":"迓客至大浪滩上"}
{"author":"陆游","content":"寻梅不负雪中期，醉倒犹须插一枝。莫讳衰迟杀风景，卷中今岁欠梅诗。","dynasty":"宋代","title":"梅开绝晚有感"}
{"author":"陆游","content":"萧条风雨又经旬，病卧真成不觌邻。跨马难酬四方志，耽书空尽百年身。碧花引蔓缘疏竹，黄雀呼群啄破囷。君见此时风味否，肯辞人笑橐装贫？","dynasty":"宋代","title":"病卧"}
{"author":"陆游","content":"白发萧萧病满身，冻云野渡正愁人。扬鞭大散关头日，曾看中原万里春。","dynasty":"宋代","title":"北园杂咏"}
{"author":"陆游","content":"秋入房栊夜渐长，纱厨笛簟怯新凉。萤光得意穿帘隙，桐叶知时拂井床。世事本来谁得鹿？人生何处不亡羊？灯前笑向吾儿说，又过铜匜半篆香。","dynasty":"宋代","title":"早秋"}
{"author":"陆游","content":"腊雪瑞我麦，春雨嘉我谷。老农无他求，一饱万事足。","dynasty":"宋代","title":"後杂兴"}
{"author":"陆游","content":"豪杰何心後世名，材高遇事即峥嵘。巴东诗句澶州策，信手拈来尽可惊。","dynasty":"宋代","title":"秋风亭拜寇莱公遗像"}
{"author":"陆游","content":"老病在臂踝，终日不喜动，溪云忽过前，袖手以目送。今晨光景佳，霁色入鸟哢，驾言出柴荆，暂作湖山梦。东村望鹤巢，西阜过獾峒。父老意欣然，为我拨春瓮，岂惟浇舌燥，亦用软脚痛。形骸去绳检，谈笑得少纵。吴蚕初上簇，陂稻亦己种。端五数日间，更约同解粽。","dynasty":"宋代","title":"过邻家"}
{"author":"陆游","content":"白发无馀鬒，苍颜失故丹。旅游多败意，大屋每饶寒。出畏霜侵褐，归乘日暖鞍。若非时得句，何以慰衰残。","dynasty":"宋代","title":"题史院壁四首其三"}
{"author":"陆游","content":"檐头买双兔，市店取斗酒；还家扫北窗，欢言酌亲友。家贫气未馁，礼薄情更厚。高吟金石裂，健笔龙蛇走。酒阑起出门，孤月挂衰柳。大笑各散归，吾辈可不朽。官身缚简书，此乐宁复有？怅望秦稽云，凭高一搔首。","dynasty":"宋代","title":"秋郊有怀"}
{"author":"陆游","content":"诘朝澹无营，百事付童子。拂我架上书，注我砚中水。觅睡不复成，取衣乃徐起。卒岁如一朝，底处著愠喜。","dynasty":"宋代","title":"冬日斋中即事六首其四"}
{"author":"陆游","content":"萧萧欲脱犹吟叶，耿耿微明未灭灯。夜半不眠闲倚壁，使君清似北山僧。","dynasty":"宋代","title":"病中夜半"}
{"author":"陆游","content":"细读养生主，长歌归去来。山僧借水品，溪父送琴材。病退稀求药，身闲日探梅。今宵喜无寐，岷下有书回。","dynasty":"宋代","title":"书适"}
{"author":"陆游","content":"为吏心虽嬾，居家力尚余。刈茅支屋漏，裁棘补篱疏。就井磨樵斧，持钱锻药鉏。毋劳叹徒步，野鹤岂堪车？","dynasty":"宋代","title":"居家"}
{"author":"陆游","content":"社酒真如粥面浓，朱颜顷刻换衰容。霜轻已觉树摇落，云起始知山叠重。梅市鱼归冲雨棹，宝林人定隔城钟。此翁大似游僧样，炉暖窗深又过冬。","dynasty":"宋代","title":"小饮罢行至湖塘而归"}
{"author":"陆游","content":"　　八月一日，过烽火矶。南朝自武昌至京口，列置烽燧，此山当是其一也。自舟中望山，突兀而已。及抛江过其下，嵌岩窦穴，怪奇万状，色泽莹润，亦与它石迥异。又有一石，不附山，杰然特起，高百余尺，丹藤翠蔓，罗络其上，如宝装屏风。是日风静，舟行颇迟，又秋深潦缩，故得尽见。杜老所谓“幸有舟楫迟，得尽所历妙”也。　　过澎浪矶、小孤山，二山东西相望。小孤属舒州宿松县，有戍兵。凡江中独山，如金山、焦山、落星之类，皆名天下，然峭拔秀丽皆不可与小孤比。自数十里外望之，碧峰巉然孤起，上干云霄，已非它山可拟，愈近愈秀，冬夏晴雨，姿态万变，信造化之尤物也。但祠宇极于荒残，若稍饰以楼观亭榭，与江山相发挥，自当高出金山之上矣。庙在山之西麓，额曰“惠济”，神曰“安济夫人”。绍兴初，张魏公自湖湘还，尝加营葺，有碑载其事。又有别祠在澎浪矶，属江州彭泽县，三面临江，倒影水中，亦占一山之胜。舟过矶，虽无风，亦浪涌，盖以此得名也。昔人诗有“舟中估客莫漫狂，小姑前年嫁彭郎”之句，传者因谓小孤庙有彭郎像，澎浪庙有小姑像，实不然也。晚泊沙夹，距小孤一里。微雨，复以小艇游庙中，南望彭泽、都昌诸山，烟雨空濛，鸥鹭灭没，极登临之胜，徙倚久之而归。方立庙门，有俊鹘抟水禽，掠江东南去，甚可壮也。庙祝云，山有栖鹘甚多。　　二日早，行未二十里，忽风云腾涌，急系缆。俄复开霁，遂行。泛彭蠡口，四望无际，乃知太白“开帆入天镜”之句为妙。始见庐山及大孤。大孤状类西梁，虽不可拟小姑之秀丽，然小孤之旁，颇有沙洲葭苇，大孤则四际渺弥皆大江，望之如浮水面，亦一奇也。江自湖口分一支为南江，盖江西路也。江水浑浊，每汲用，皆以杏仁澄之，过夕乃可饮。南江则极清澈，合处如引绳，不相乱。晚抵江州。州治德化县，即唐之浔阳县，柴桑、栗里，皆其地也；南唐为奉化军节度，今为定江军。岸土赤而壁立，东坡先生所谓“舟人指点岸如赪”者也。泊湓浦，水亦甚清，不与江水乱。自七月二十六日至是，首尾才六日，其间一日阻风不行，实以四日半溯流行七百里云。","dynasty":"宋代","tags":"游记，写景，抒情","title":"过小孤山大孤山"}
{"author":"陆游","content":"识字深村叟，加巾下版僧。檐挑只草屦，壁倚一乌藤。得酒犹能醉，逢山未怯登。莫论明日事，死至亦腾腾。","dynasty":"宋代","title":"自题传神"}
{"author":"陆游","content":"拔宅翛然上碧虚，神僊岂亦爱吾庐？重门不改云山色，古殿犹存劫火余。翠木萧森高蔽日，黄冠贫窭自畦蔬。残年安得长来此，一碗松肪读隐书。","dynasty":"宋代","title":"宿黄僊观兵火焚荡之余惟一殿突兀犹在黄僊盖"}
{"author":"陆游","content":"龟息绵绵破五更，起扶藤杖并南荣。择栖孤鹊尚三匝，司旦老鸡俄一鸣。移坐徐看山月吐，脱巾聊受水风清。不知竟是真仙未？夜夜神游白玉京。","dynasty":"宋代","title":"夏夜"}
{"author":"陆游","content":"老向浮生意渐阑，飘然俟死水云间。龟支床稳新寒夜，鹤附书归旧隐山。无意诗方近平淡，绝交梦亦觉清闲。一端更出渊明上，寂寂柴门本不关。","dynasty":"宋代","title":"幽兴"}
{"author":"陆游","content":"衰疾来无已，流年过若驰。家贫食易美，身老梦常悲。草长增蛙怒，花空失蝶期。不堪多难日，更赋送春诗。","dynasty":"宋代","title":"残春无几述意二首其二"}
{"author":"陆游","content":"小犬一何警，日夜吠篱落。老鸡则不然，平旦方喔喔。勤惰各其性，於我何厚薄？糠粞一施之，且复慰寂寞。","dynasty":"宋代","title":"犬鸡"}
{"author":"陆游","content":"三百里湖秋渺然，是间可以著钓船。浩歌暮过石帆下，烂醉夜泊樵风边。茫茫沙月忽侧堕，袅袅山气时孤骞。冥鸿远举谢斯世，白鸥自放全其天。幽栖幸脱市朝械，捷径那著功名鞭。人生各自适意耳，稷禹巢许知谁贤？","dynasty":"宋代","title":"泛湖上云门"}
{"author":"陆游","content":"市楼嘈𡂐知丰岁，驿树轮囷傲早霜。六十年间凡几到，剩沽新酒对斜阳。","dynasty":"宋代","title":"甲子秋八月偶思出游往往累日不能归或远至傍县凡得绝句十有二首杂录入稿中亦不复诠次也其九"}
{"author":"陆游","content":"谢病掩柴荆，年来懒趣成。舌根茶味永，鼻观酒香清。已矣驰驱息，悠然磊磈平。高眠得三昧，梦断已窗明。","dynasty":"宋代","title":"懒趣"}
{"author":"陆游","content":"翠蔓扶疏采撷忙，麴生系出古淮阳。蹋成明月团团白，酿作新鹅淡淡黄。醅瓮秋凄惊凛冽，糟床夜注爱淋浪，西斋幽事新成谱，首为高人著此方。","dynasty":"宋代","title":"比作陈下瓜麴酿成奇绝属病疡不敢取醉小啜而"}
{"author":"陆游","content":"水生浦溆多浮鸭，风急汀洲有断鸿。渺渺江天无限景，一时分付与樵翁。","dynasty":"宋代","title":"泛舟过金家埂赠卖薪王翁四首其一"}
{"author":"陆游","content":"小诗苦思凭谁赏，绿酒盈尊每独倾。老境情悰例如此，不须惆怅感余生。","dynasty":"宋代","title":"嘉定巳巳立秋得膈上疾近寒露乃小愈"}
{"author":"陆游","content":"乱篸桐帽花如雪，斜挂驴鞍酒满壶。安得丹青如顾陆，凭渠画我夜归图？","dynasty":"宋代","title":"梅花绝句"}
{"author":"陆游","content":"游遍名山日月长，结庐归占水云乡。醉中即是逃名地，闲外应无度世方。桧蜜满脾余小苦，木苗浥露有奇香。肺肠自与人间别，堪笑醅缸与饭囊。","dynasty":"宋代","title":"闲游"}
{"author":"陆游","content":"山如嵩少三十六，水似邛郲九折途。我老正须闲处著，白云一半肯分无？","dynasty":"宋代","title":"寄题朱元晦武夷精舍"}
{"author":"陆游","content":"禹吾无间圣所叹，治水殆与天同功。三千年事一炊顷，窆石嵯峨烟霭中。","dynasty":"宋代","title":"春晚出游"}
{"author":"陆游","content":"村南村北纺车鸣，打豆家家趁快晴。过尽水边牛迹路，岭头猿鸟伴闲行。","dynasty":"宋代","title":"冬晴与子坦子聿游湖上"}
{"author":"陆游","content":"发白未及童，齿摇未及脱，正如一席饮，烧烛将见跋。溪山环草舍，霜露侵布褐。文章虽自力，亦已强弩末。宁将垂老耳，更受世事聒？匡庐入我梦，行已寄瓶钵。","dynasty":"宋代","title":"老境"}
{"author":"陆游","content":"久矣耆年罢送迎，喜闻革履下堂声。游山笑我蓦直去，过夏怜君太瘦生。庭际楠阴凝昼寂，墙头鹊语报秋晴。功名已付诸贤了，长作闲人乐太平。","dynasty":"宋代","title":"访昭觉老"}
{"author":"陆游","content":"万卷纵横眼欲盲，偶随尺一起柴荆。渊鱼脱水知难悔，野鹤乘车只自惊。苑路落梅轻有态，御沟流水细无声。红麈朝暮何时了？促驾归来洗破觥。","dynasty":"宋代","title":"出谒晚归"}
{"author":"陆游","content":"泽国春多雨，阅月殊未止，皇天俄悔祸，畀以晴甲子。山川相炳焕，桑柘郁千里。垄麦行可获，吴蚕亦三起。床头醅瓮香，大杓泻浮蚁。醉醒日已晡，长歌识吾喜。","dynasty":"宋代","title":"甲子日晴"}
{"author":"陆游","content":"穄饭流匙滑，葵羹出釜香。有时留野客，亦复饷邻墙。老圃传占法，行僧遗药方。未为全绝物，终胜利名场。","dynasty":"宋代","title":"即事"}
{"author":"陆游","content":"秋江菰菜喜新尝，盐酪亲调七箸香。但有长腰吴下米，岂须细肋大官羊。青衫昔悔尘中老，白发今宜静处藏。一事尚须深自咎，街头儿女识韩康。","dynasty":"宋代","title":"书意"}
{"author":"陆游","content":"突兀球场锦绣峰，游人士女拥千重。月离云海飞金镜，灯射冰帘掣火龙。信马随车纷醉侠，卖薪买酒到耕农。今年自笑真衰矣，但觉凭鞍睡思浓。","dynasty":"宋代","title":"丁酉上元"}
{"author":"陆游","content":"石榴萱草并成空，又见墙阴苋叶红。茶酽颇妨千里梦，簟凉初怯五更风。新瓜落刃冰盘里，晚燕添巢画阁中。身健流年俱可乐，故人自欠一尊同。","dynasty":"宋代","title":"秋近"}
{"author":"陆游","content":"小破文书梦，闲成杖履游。涧幽泉激激，院静竹修修。病骨凉如洗，归心浩莫收。船轻不载石，一叶乱沙鸥。","dynasty":"宋代","title":"游南塔院"}
{"author":"陆游","content":"二顷元知未易求，不如马磨学文休。正令未死有几日，那得残年丛百忧。霜野挟弓朝射雁，烟陂吹笛暮呼牛。兴来醉倒寻常事，莫信儿童笑白头。","dynasty":"宋代","title":"明日自和"}
{"author":"陆游","content":"武夷老子雪垂肩，喜事何曾减少年。鹦鹉螺深翻细浪，辟邪炉暖起微烟。幽花滴露沾纱帽，乱絮凭风扑画船。虎豹九关君勿叹，未妨一笑住壶天。","dynasty":"宋代","title":"喜事"}
{"author":"陆游","content":"年垂九十身犹健，竹屋荆扉不厌低。挈榼自沽深巷酒，拥衾遥听别村鸡。家添豚栅还堪赋，路认牛栏每不迷。惟恨穷秋开霁少，晚来小雨又成泥。","dynasty":"宋代","title":"老健"}
{"author":"陆游","content":"达士如鸱夷，无客亦自醉。痴人如扑满，多藏作身祟。放翁亦何长，偶自远声利。胸中白如练，不著一毫伪。醉来酣午枕，晴日雷起鼻。寄谢敲门人，予方有公事。","dynasty":"宋代","title":"醉眠"}
{"author":"陆游","content":"饮酒可不病，自酌随浅深；处世可无患，惟勿欺此心。此心实通天，一念天所临。子能守吾言，可度豺虎林。","dynasty":"宋代","title":"秋怀十首以竹药闭深院琴樽开小轩为韵"}
{"author":"陆游","content":"太傅读书处，秋风曾问途。江如青弋险，山似白盐孤。路尽还登岭，林开忽见湖。草堂无复识，流涕想规模。","dynasty":"宋代","title":"舍北望牛头山山有延胜寺先太傅书堂在焉六年"}
{"author":"陆游","content":"落叶窗前已作堆，地炉微火拨残灰。梦中无祟败蔬圃，饭後有歌夸芋魁。袅袅清笳催日晚，萧萧新雁带寒来。更宽十日可闲出，会挈一壶寻早梅。","dynasty":"宋代","title":"初冬"}
{"author":"陆游","content":"龙钟一老寄荒村，鼎食山栖久已分。平日气吞云梦泽，莫年缘在武夷君。抢榆敢羡垂天翼，倚市从嗤刺绣文。幸有笔床茶灶在，孤舟更入剡溪云。","dynasty":"宋代","title":"龙钟"}
{"author":"陆游","content":"初夜多幽兴，危阑偶独凭。月升星尽没，风劲雪重凝。身似游边客，心如退院僧。奇寒不可耐，归对北窗灯。","dynasty":"宋代","title":"初夜"}
{"author":"陆游","content":"食笋动衰疾，清羸逾两旬。药囊随卧起，诗句杂吟呻。架足书签蠹，窗凝酒榼尘。免从官乞假，且喜是闲身。","dynasty":"宋代","title":"病中戏书"}
{"author":"陆游","content":"兄去游东阁，才堪直北扉。莫忧持橐晚，姑记乞身归。道义无今古，功名有是非。临分出苦语，不敢计从违。","dynasty":"宋代","tags":"送别，规劝","title":"送仲高兄宫学秩满赴行在"}
{"author":"陆游","content":"虚极静笃道乃见，仁至义尽余可忧。名山采药恐未免，策蹇孰能从我游？","dynasty":"宋代","title":"秋思"}
{"author":"陆游","content":"减尽朱颜白发新，高楼徙倚默伤神。未酬马上功名愿，已是人间老大身，太史周南方卧疾，拾遗剑外又逢春。一杯且为江山醉，百万呼卢迹已陈。","dynasty":"宋代","title":"倚楼"}
{"author":"陆游","content":"上世本为农，辍耕业诗书。我少学不成，固应返其初。冥冥不自揣，乡校参群居。中岁偶拔擢，清班久趑趄。典奏入南宫，妯书长石渠。及其乞身归，旧业已丘墟。衰疾或小间，力尚给荷锄。寄声谢故人，毋为笑迂疏。","dynasty":"宋代","title":"幽居记今昔事十首以诗书从宿好林园无俗情为"}
{"author":"陆游","content":"钟残小院欲销魂，漠漠幽香伴月痕。江上人家应胜此，明朝更出小南门。","dynasty":"宋代","title":"江上散步寻梅偶得三绝句其二"}
{"author":"陆游","content":"高城今旷野，比屋昔朱门。道上传呼过，遥遥几世孙？","dynasty":"宋代","title":"物外杂题"}
{"author":"陆游","content":"不到梅山二十霜，望中常似隔他乡。一杯甖粟纱灯下，最忆初寒宿上方。","dynasty":"宋代","title":"湖山杂赋"}
{"author":"陆游","content":"皮葛其衣，巢穴其居。烹不糁之藜羹，驾秃尾之草驢。闻鸡而起，则和甯戚之牛歌。戴星而耕，则稽汜者之農书。谓之瘁则若腴，谓之泽则若癯。虽不能草泥金之检以纪治功，其亦可挟兔园之册以教乡闾者乎。","dynasty":"宋代","title":"放翁自赞"}
{"author":"陆游","content":"山家贫甚亦支撑，时抚桐孙一再行。朝甑米空烹芋粥，夜缸油尽点松明。","dynasty":"宋代","title":"杂题"}
{"author":"陆游","content":"老鸡喔喔桑树颠，明星磊磊茅屋边。我兴视夜不复眠，坐看朝暾浴虞渊。开窗清风来穆然，拂几洗研整蠹编。火云崔嵬忽满天，安得羲和徐著鞭！","dynasty":"宋代","title":"夏日五鼓起戏书"}
{"author":"陆游","content":"石榴萱草并成空，又见墙阴苋叶红。茶酽颇妨千里梦，簟凉初怯五更风。新瓜落刃冰盘里，晚燕添巢画阁中。身健流年俱可乐，故人自欠一尊同。","dynasty":"宋代","title":"秋近"}
{"author":"陆游","content":"初夏雨淋浪，檐声绕四廊。感深头易白，睡少漏偏长。红卷帘旌湿，润生衣焙香。清吟欲排闷，三叹不成章。","dynasty":"宋代","title":"夜雨"}
{"author":"陆游","content":"东西相望两湖桥，来往无时一画桡。买酒每寻村市步，煮蔬时就野僧寮。","dynasty":"宋代","title":"湖山杂赋"}
{"author":"陆游","content":"中年苦肺热，剩喜见新霜。登览江山美，经行草树荒。堂空响棋子，盏小聚茶香。兴尽扶藜去，斜阳满画廊。","dynasty":"宋代","title":"晚晴至索笑亭"}
{"author":"陆游","content":"焄蒿一去杳难知，数纸遗书手自披。切勿轻为归蜀梦，竹枝忍复听吾伊。","dynasty":"宋代","title":"次韵李季章参政哭其夫人"}
{"author":"陆游","content":"山光轩上几闲游，潭毒关前又小留。麦陇雪苗寒剡剡，柘林风叶暮飕飕。马行剑阁从今始，门泊吴船亦已谋。醉眼每嫌天地迮，尽将万里著吾愁。","dynasty":"宋代","title":"予行蜀汉间道出潭毒关下每憩罗汉院山光轩今"}
{"author":"陆游","content":"短发萧萧不满簪，更堪衰疾日侵寻。数匙淡饭支残息，一篆清香印本心。小径古苔遗鹤毳，空堂坏甃有虫吟。悠然更起扁舟兴，秋水门前五尺深。","dynasty":"宋代","title":"病思"}
{"author":"陆游","content":"市桥岸下泛湖舟，雕槛疏帘半上钩。春事几何君惜醉，明朝赤帜插谯楼。","dynasty":"宋代","title":"暮春"}
{"author":"陆游","content":"断香袅袅傍窗纱，睡起瞢腾日未斜。堪叹一春风雨恶，今年四月见杨花。","dynasty":"宋代","title":"睡起见杨花满庭偶书"}
{"author":"陆游","content":"眉山汉嘉东西州，估船日日到津头。不得讲书一行字。倚遍临江百尺楼。黄钟大吕忽复见，绣段英瑶何足酬。愿约青神王夫子，来醉万景作中秋。","dynasty":"宋代","title":"次韵师伯浑见寄"}
{"author":"陆游","content":"疏帘曲槛苹风凉，细腰美人藕丝裳，绿藤水文穿矮床，玉指纤纤弹履霜。高林莺啭日正长，幽涧泉鸣夜未央。哀思不怨和而庄，有齐淑女礼自防。世人但惑青楼倡，琵琶箜篌杂胡羌。试听一曲醒汝狂，文姬指法传中郎。","dynasty":"宋代","title":"听琴"}
{"author":"陆游","content":"雪飞数片又成晴，透瓦清霜伴月明。一曲忽闻高士笛，临窗和以读书声。","dynasty":"宋代","title":"闻笛"}
{"author":"陆游","content":"黄昏来扣野人扉，笑语欣欣意不迟。葑火正红煨芋美，不妨秉炬雪中归。","dynasty":"宋代","title":"对食戏作"}
{"author":"陆游","content":"七十八十古来稀，行年九十固应衰。已兴工部耳聋叹，更和文公齿落诗。","dynasty":"宋代","title":"杂赋"}
{"author":"陆游","content":"寂寂房栊鸟雀声，熏笼茶灶正施行。繁花满树春才半，斜日穿云雨乍晴。引睡书横犹在架，围棋客散但空枰。病怀莫道伤幽独，小榼芳醪手自倾。","dynasty":"宋代","title":"新晴"}
{"author":"陆游","content":"从军忆在梁州日，心拟西征草捷书。铁马但思经太华，布帆何意拂匡庐。计谋落落知谁许？功业悠悠定已疏。尚喜东林寻旧社，月明清露湿芙蕖。","dynasty":"宋代","title":"初见庐山"}
{"author":"陆游","content":"衰翁喜幽事，闯户不升堂。酒仅三蕉叶，琴才一履霜。好游力不给，爱客病相妨。独有诗情在，年来亦渐忘。","dynasty":"宋代","title":"幽事二首其一"}
{"author":"陆游","content":"羽扇纶巾一味凉，旷怀非醉亦非狂。横林点点暮鸦集，平垄离离新稻香。山月出时闲弄影，水风清处旋移床。学仙到此无余说，更觉金丹堕秕糠。","dynasty":"宋代","title":"门外追凉"}
{"author":"陆游","content":"渭水岐山不出兵，欲携琴剑锦官城。醉来身外穷通小，老去人间毁誉轻。扪虱雄豪空自许，屠龙工巧竟何成。雅闻崏下多区芋，聊试寒炉玉糁羹。","dynasty":"宋代","title":"即事"}
{"author":"陆游","content":"虽设常关果是麽？开门终日有谁过。从来不省多车辙，此际真宜置爵罗。尚许渔樵时剥啄，偶逢风月亦婆娑。炎炎炙手须臾事，也比柴荆较几何！","dynasty":"宋代","title":"新作柴门戏书"}
{"author":"陆游","content":"灯前剧论与谁同？中岁朋侪亦已空。行道敢希千载上，会心聊付一编中。雨侵坏甃新苔绿，秋入横林数叶红。莫怪又生湖海兴，此身元自是孤篷。","dynasty":"宋代","title":"秋雨中作"}
{"author":"陆游","content":"反虏鲸鲵世共雠，汉公勋业过伊周。市门洒泪尘埃里，谁与朝廷植委裘？","dynasty":"宋代","title":"题四仙像"}
{"author":"陆游","content":"百堂小益最初程，朱栈青崖照眼明。十日经行图障里，时时马上听莺声。","dynasty":"宋代","title":"感旧四首末章盖思有以自广"}
{"author":"陆游","content":"岁晚深居嬾出游，小窗终日寄悠悠。雨声到枕助诗律，花气袭衣生客愁。残齿不堪添臲卼，瘦肩转复觉飕飀。春前一雪犹关念，安得琼瑶积瓦沟。","dynasty":"宋代","title":"腊月十四日雨"}
{"author":"陆游","content":"蓦沟上阪到山家，牧竖应门两髻丫。葑火正红煨竽熟，岂知新贵筑堤沙？","dynasty":"宋代","title":"夜投山家"}
{"author":"陆游","content":"狂豪扫去得衰残，数啜芳醪兴亦阑。闭户交朋疏索尽，捐书日月破除难。盘除鲜食生蔬美，衣耸吟肩束带宽。赖有一条差自慰，高眠常到日三竿。","dynasty":"宋代","title":"病後自咏"}
{"author":"陆游","content":"髮长无心剃，衣破无心补。大洪山上有贼，大洪山下有虎。非但白刃杀尽儿孙，更能一口吞却佛祖。","dynasty":"宋代","title":"大洪禅师赞"}
{"author":"陆游","content":"相对蒲团睡味长，主人与客两相忘。须臾客去主人觉，一半西窗无夕阳。","dynasty":"宋代","title":"客去"}
{"author":"陆游","content":"长江浩浩蛟龙渊，浪花正白蹴半天。轲峨大艑望如豆，骇视未定已至前。帆席云垂大堤外，缆索雷响高城边。牛车辚辚载宝货，磊落照市人争传。倡楼呼卢掷百万，旗亭买酒价十千。公卿姓氏不曾问，安知孰秉中书权。儒生辛苦望一饱，趑趄光范祈哀怜。齿摇发脱竟莫顾，诗书满腹身萧然。自看赋命如纸薄，始知估客人间乐。","dynasty":"宋代","title":"估客乐"}
{"author":"陆游","content":"我居山阴古大泽，出门尚恨风烟迮。欲求旷快舒眼力，梦中去作栖闲客。栖闲主人计不疏，万卷读尽家藏书。平时不喜入城府，况肯自屈承明庐！听鸡束带谁不尔？明时可仕君独止。不妨借地作园林，买山岂是巢由事？","dynasty":"宋代","title":"寄题龚立道昆山栖闲堂"}
{"author":"陆游","content":"客鬓新添几缕丝，山城且付一官痴。空蒙碧霭笼香岫，霮＊玄云起墨池。判牒不妨闲作草，坐衙聊得细哦诗。吏民莫怪秋来健，渐近南山射虎时。","dynasty":"宋代","title":"焚香作墨渖决讼吏皆退立一丈外戏作此诗"}
{"author":"陆游","content":"灶突无烟甑有尘，颓垣破屋越溪滨。老鳏狂怪谁嗔责，日日行歌独卖薪。","dynasty":"宋代","title":"贫甚戏作绝句八首其五"}
{"author":"陆游","content":"涉世缘虽薄，居山味自长。穿云双履湿，洗药一溪香。有酒作脸缬，无愁供鬓霜。辽天渺归鹤，千载付茫茫。","dynasty":"宋代","title":"居山"}
{"author":"陆游","content":"学力艰危见，精诚梦寐知。众人虽莫察，吾道岂容欺？雷雨含元气，蓍龟决大疑。为儒能体此，端不负先师。","dynasty":"宋代","title":"勉学"}
{"author":"陆游","content":"古祠照沧波，老木閟云洞。轻舟不摇楫，正用一风送。汲井漱甘液，扫榻寓幽梦。所恨山未深，城笳听三弄。","dynasty":"宋代","title":"舟中咏落景余清晖轻桡弄溪渚之句盖孟浩然耶"}
{"author":"陆游","content":"岁晚城隅车马稀，偷闲聊得掩荆扉。征蓬满野风霜苦，多稼连云雁骛肥。报国有心空自信，结茅无地竟安归？浣花道上人谁识，华表千年老令威。","dynasty":"宋代","title":"岁晚"}
{"author":"陆游","content":"残雪覆枯颅，手扶短榔栗。送酒无苏州，一醉未易得。青旗猎猎秋风吹，长瓶一吸亦足奇。但办道傍常醉倒，不须解作藏真草。","dynasty":"宋代","title":"昔人有画醉僧醉道士醉学究者皆见于传记及歌"}
{"author":"陆游","content":"千里风烟行路难，旅舟应过子陵滩。人间富贵知何物，莫负君家旧钓竿。","dynasty":"宋代","title":"别严和之"}
{"author":"陆游","content":"冉冉秋将至，沉沉夜向晨。河随天渐转，露洗月如新。瘦竹过眉杖，轻纱折角巾。渔歌四面起，烟水浩无津。","dynasty":"宋代","title":"湖上赋"}
{"author":"陆游","content":"学道当于万事轻，可怜力浅未忘情。孤愁忽起不可耐，风雨溪头姑恶声。","dynasty":"宋代","title":"夜闻姑恶"}
{"author":"陆游","content":"晨日未出林，庭户有爽气。僮奴课薪水，老子自拥篲。稻陂方闵雨，草木亦憔悴。群蛙汝何心，尚复作鼓吹？","dynasty":"宋代","title":"晨起行园中"}
{"author":"陆游","content":"萧骚白发满纶巾，犹是人间诗酒身。湖上悲秋新有作，眼边败意绝无人。稻粱栖亩雁初下，烟水粘天鸥自驯。堪笑推移成老大，时时几杖接乡邻。","dynasty":"宋代","title":"即事"}
{"author":"陆游","content":"阵阵新寒入布裘，偶乘小醉得闲游。丹枫落日野桥晚，断雁湿云江路秋。马得一鸣何恨斥，金经百链岂容柔？不知千载尘埃里，更有吾曹强项不？","dynasty":"宋代","title":"醉题埭西酒家"}
{"author":"陆游","content":"病入秋来不可当，便从此逝亦何伤！百钱布被敛首足，三寸桐棺埋涧岗。但恨著书终草草，不嫌徂岁去堂堂。今朝生意才丝发，便拟街头醉放狂。","dynasty":"宋代","title":"病少愈偶作"}
{"author":"陆游","content":"寄谢谯夫子，今年一出无？万绿随梦断，百念与形枯。云护巢松谷，神呵煆药炉。凭高应念我，白首学徵租。","dynasty":"宋代","title":"青城大面山中有二隐士一曰谯先生定字天"}
{"author":"陆游","content":"我醉行水上，身轻如飞烟。鱼龙互悲啸，伴我夜不眠。羽扇挥浮云，月挂牛斗间。河汉横复斜，风露方浩然。坡陀石头城，寂寞七百年。世事感予怀，竦身入青天。","dynasty":"宋代","title":"夜泊龙庙回望建康有感"}
{"author":"陆游","content":"一钵青精便有余，世间万事总成余。手挥弦上乌栖曲，口诵岩间鸟迹书。丹气初升勤沐浴，芝房未熟饱耘锄。碧霄腾举人人事，莫恋污渠与臭帤。","dynasty":"宋代","title":"晨坐道室有感"}
{"author":"陆游","content":"湖光分别浦，岭路过前村。泉石相萦带，云烟互吐吞。耕犁无易业，邻曲有通婚。试觅诛茆地，吾将遗子孙。","dynasty":"宋代","title":"泛湖至东泾"}
{"author":"陆游","content":"芒屩年来渐懒穿，闭门日日只高眠。今朝出送张夫子，借得南邻放鸭船。","dynasty":"宋代","title":"送张叔潜编修造朝四首其四"}
{"author":"陆游","content":"君得金丹虽未仙，放翁邂逅与忘年。空能处处夸诗句，不解时时赠酒钱。马骏极知生冀土，鹤飞会见上辽天。尔来笔砚麈埃满，剩欲相从乞一联。","dynasty":"宋代","title":"赠吕次翁"}
{"author":"陆游","content":"雨後凉生病体轻，闲拖拄杖出门行。槐花落尽桐阴薄，时有残蝉一两声。","dynasty":"宋代","title":"雨後"}
{"author":"陆游","content":"小圃醒还醉，幽窗起复眠。虚明炷香地，清润斸花天。老去才虽尽，穷来志益坚。阿瞒那可语，平日笑桥玄。","dynasty":"宋代","title":"醉睡初觉偶作"}
{"author":"陆游","content":"種梧待鳳雏，此计乃可笑。不如看月墮，与子舒清啸。","dynasty":"宋代","title":"郭氏山林十六詠倾月"}
{"author":"陆游","content":"苦热惟忧不复凉，转头忽已见清霜。道人若悟无寒暑，堕指流金总道场。","dynasty":"宋代","title":"杂感"}
{"author":"陆游","content":"山川遗迹晋唐馀，水竹相望许洛居。一齿屡摇犹决肉，双眸虽涩尚耽书。郊原夜夜驱耕犊，村店时时秣蹇驴。客问若为娱老境，吾儿未与短檠疏。","dynasty":"宋代","title":"新凉书怀四首其四"}
{"author":"陆游","content":"月入楸梧径，风生芦荻林。脱巾凉入发，临水爽披襟。寒暑推移久，江湖感慨深。功名虽已矣，犹得寓孤吟。","dynasty":"宋代","title":"新凉"}
{"author":"陆游","content":"云薄漏春晖，湖空弄夕霏。沾泥花半落，掠水燕交飞。小倦聊扶策，新晴旋减衣。幽寻殊未已，画角唤人归。","dynasty":"宋代","title":"晚步湖上"}
{"author":"陆游","content":"五十年前诗酒身，山阴风月尚如新。闲愁已是无阑障，一枕春寒更恼人。","dynasty":"宋代","title":"枕上口占"}
{"author":"陆游","content":"半脱貂裘雪满鞍，惯将豪举压儒酸。病来意气浑非昨，一炷香烟帐底看。","dynasty":"宋代","title":"病中绝句"}
{"author":"陆游","content":"白首归修汗简书，每因囊粟戏侏儒。不知月给千壶酒，得似莲华博士无？","dynasty":"宋代","title":"九月十四日夜鸡初鸣梦一故人相语曰我为莲华"}
{"author":"陆游","content":"乔岳成尘巨海枯，欲求共语一人无。黄金已作飞烟去，痴汉终身守药罏。","dynasty":"宋代","title":"共语"}
{"author":"陆游","content":"风雨萧萧卧掩关，经旬登览负溪山。也知解送丰年喜，无奈难消永日闲。平野横吹看凌厉，画檐高泻听淙潺。城闉路断吾何恨，浊酒枯鱼亦破颜。","dynasty":"宋代","title":"久雨杜门遣怀"}
{"author":"陆游","content":"江楼百尺倚高寒，上尽危梯宇宙宽。秋近渐看河落角，天回更觉斗阑干。茫茫浦口烟帆远，坎坎城头漏鼓残。要得故人同蹑屐，一尊相属话悲欢。","dynasty":"宋代","title":"江楼夜望"}
{"author":"陆游","content":"万里东来双鲤鱼，衰翁悲喜得儿书。闻过岘首已冬至，想到匡庐将岁除。辛苦山行穿雪履，凄凉旅饭嚼冰蔬。此行身历艰难遍，莫厌东皋共荷鉏。","dynasty":"宋代","title":"庚申十二月二十一日西和州健步持子布书报已"}
{"author":"陆游","content":"去年看月筹边楼，云罅微光如玉钩，主人不乐客叹息，清歌空送黄金舟。今年看月三叉市，纤云不作良宵祟，素娥命鴐洗客愁，我亦倾杯邀共醉。风露万里方渺然，冰轮无辙行碧天。盈盈耿耿意无尽，月不忍落人忘眠。一言欲报广寒殿，茅檐华屋均相见。明年万事不足论，但愿月满人常健。","dynasty":"宋代","title":"八月十四夜三叉市对月"}
{"author":"陆游","content":"流年去不还，老状来无那。虽甚颜原贫，尚胜夷齐饿。再归又六年，疲马欣解驮，姑幸箠辔空，敢复希豆莝？好山嬾出游，败屋得偃卧。饥能储粟盎，病亦有药裹。酒蚁溢皤罂，茗雪落小磨。香火失惰偷，编简谨程课。岂惟洗幻妄，亦以起衰懦。向来名宦事，回首如弃唾。义理开诸孙，闵闵待其大。贤愚未易知，尚冀得一个。如其尽为农，亦未可吊贺。归耕岂不佳，努力求寡过。","dynasty":"宋代","title":"短歌示诸稚"}
{"author":"陆游","content":"赫日炎威岂易摧，火云压屋正崔嵬。嗜眠但喜蕲州簟，畏酒不禁河朔杯。人望息肩亭午过，天方悔祸素秋来。细思残暑能多少，夜夜常占斗柄回。","dynasty":"宋代","title":"六月十七日大暑殆不可过然去伏尽秋初皆不过"}
{"author":"陆游","content":"泥黦棕鞋雨垫巾，闲游又送一年春。长歌聊对圣贤酒，羸病极知朝暮人。废堞荒郊闲吊古，朱樱青杏正尝新。桃源自爱山川美，未必当时是避秦。","dynasty":"宋代","title":"初夏出游"}
{"author":"陆游","content":"此头那可著貂蝉，瘦似骑驴孟浩然。一事比渠差省力，闭门无句与人传。","dynasty":"宋代","title":"览镜"}
{"author":"陆游","content":"秋晓上莲峰，高蹑倚天青壁。谁与放翁为伴？有天坛轻策。铿然忽变赤龙飞，雷雨四山黑。谈笑做成丰岁，笑禅龛楖栗。","dynasty":"宋代","tags":"爱国，想象","title":"好事近·秋晓上莲峰"}
{"author":"陆游","content":"莫笑灯檠二尺余，老来旧学要耘鉏寒生点滴三更雨，喜动纵横万卷书。本著儒冠那免此，可因吏牍顿抛渠？善和旧赐今犹在，剩采芸香辟蠹鱼。","dynasty":"宋代","title":"冬夜读书"}
{"author":"陆游","content":"青铁作小冠，白紵缝短褐，右扶九节杖，左执七缀钵，何尝有定止，到处可生活。惟有烈士心，白刃不能夺。相逢一笑粲，滞思得披豁。挥袂去若飞，跂望已天末。","dynasty":"宋代","title":"赠持钵道人"}
{"author":"陆游","content":"许国区区不自胜，秋风空羡下韝鹰。青云夜叹初心误，白发朝看一倍增。积愤有时歌易水，孤忠无路哭昭陵。头颅自揣今如此，尚欲闲寻紫阁僧。","dynasty":"宋代","title":"遣怀"}
{"author":"陆游","content":"清沟东畔剪蓁菅，虽设柴门尽日关。远引寒泉成碧沼，稍通密竹露青山。幽花泣露开仍落，好鸟穿林去复还。更上横冈吾所爱，小儿试觅屋三间。","dynasty":"宋代","title":"开东园路北至山脚因治路傍隙地杂植花草六首其一"}
{"author":"陆游","content":"饲驴留野店，买药入山城。兴尽飘然去，无人识姓名。","dynasty":"宋代","title":"物外杂题八首其六"}
{"author":"陆游","content":"学当尽力去浮华，从事文辞但可嗟。造道浅深看应物，修身勤惰验齐家。","dynasty":"宋代","title":"自儆"}
{"author":"陆游","content":"泽国春多雨，阅月殊未止，皇天俄悔祸，畀以晴甲子。山川相炳焕，桑柘郁千里。垄麦行可获，吴蚕亦三起。床头醅瓮香，大杓泻浮蚁。醉醒日已晡，长歌识吾喜。","dynasty":"宋代","title":"甲子日晴"}
{"author":"陆游","content":"山城意象自萧然，况是高斋作雪天。渐暗玉虫寒有烬，欲残金鸭暖无烟。衰容病後如添岁，遥夜冬来抵过年。安得龙绡三丈幅，为君试写白云篇。","dynasty":"宋代","title":"夜坐"}
{"author":"陆游","content":"箕踞藜床岸幅巾，何妨病酒住湖滨。驾风浪作连三日，扫地花空又一春。乐事清宵当秉烛，畏途平地有摧轮。颓然耐辱君无怪，元是人间澹荡人。","dynasty":"宋代","title":"春晚风雨中作"}
{"author":"陆游","content":"读书肝胆尚轮囷，蠹简堆中著此身。饱识三千余岁事，已为七十四年人。镜中衰鬓难藏老，海内虚名不救贫。只欲从今都扫尽，剩沽春酒答新春。","dynasty":"宋代","title":"读书"}
{"author":"陆游","content":"天道何时定，人生固有涯。壮年行出塞，晚岁病还家。积愤凭谁豁，孤忠祇自嗟。今朝茅屋底，隐约听霜笳。","dynasty":"宋代","title":"纵笔三首其三"}
{"author":"陆游","content":"雨馀溪水掠堤平，闲看村童戏晚晴。竹马踉蹡冲淖去，纸鸢跋扈挟风鸣。三冬暂就儒生学，千耦还从父老耕。识字粗堪供赋役，不须辛苦慕公卿。","dynasty":"宋代","title":"观村童戏溪上"}
{"author":"陆游","content":"小疾蠲除尽，闲愁垦辟空。时光鸡唱里，生计碓声中。戒婢储猿果，看奴织鹤笼。老人新得道，处处见神通。","dynasty":"宋代","title":"晨起"}
{"author":"陆游","content":"初夏暑犹薄，纱幮怯夜深。孤萤入窗罅，斜月下墙阴。静养观书眼，穷悲济世心。吾衰亦久矣，徂岁苦駸駸。","dynasty":"宋代","title":"枕上偶赋"}
{"author":"陆游","content":"布谷布谷天未明，架犁架犁人起耕。宦途不似农家乐，东作西成过此生。","dynasty":"宋代","title":"禽声"}
{"author":"陆游","content":"临觞本不饮，忧多自成醉。四方行万里，不见埋忧地。忆昔入京都，宝马摇香鬃。酣饮青楼夜，歌声在半空。去日不可挽，华发忽垂领。娟娟峨眉月，相对作凄冷。月落照空床，不寐听寒螿。早知忧随人，何用去故乡。","dynasty":"宋代","title":"寒夜遣怀"}
{"author":"陆游","content":"镜水西头破茅屋，绍兴初载旧书生。门无车马终年静，身卧云山万事轻。三釜昔伤贫藉禄，一廛今幸老为氓。断蓬不是无飞处，莫与飘风抵死争。","dynasty":"宋代","title":"题斋壁"}
{"author":"陆游","content":"日日邅途处处诗，书生活计绝堪悲。江云垂地滩风急，一似前年上硖时。","dynasty":"宋代","title":"自三泉泛嘉陵至利州"}
{"author":"陆游","content":"山村牧童遭虎噬，血肉俱尽余双髻。家人行哭觅遗骨，道路闻之俱掩涕。州家督尉宿山中，已淬药箭攒长弓。明朝得虎彻槛阱，缫丝捣?歌年丰。","dynasty":"宋代","title":"捕虎行"}
{"author":"陆游","content":"小雨如丝落复收，悄无人语但呜鸠。挽须预想诸儿喜，倒指犹为五日留。满案堆书惟引睡，侵天围棘不遮愁。为农父子长相守，误计随人学宦游。","dynasty":"宋代","title":"定拆号日喜而有作"}
{"author":"陆游","content":"放翁愁坐茆斋里，泥潦连村不得行。夜夜湿星占雨候，时时老木送秋声。小诗旋录兼行草，薄酒新篘任浊清。身世正如萍在水，略无根柢也能生。","dynasty":"宋代","title":"秋雨不止排闷"}
{"author":"陆游","content":"读书四更灯欲尽，胸中太华蟠千仞。仰呼青天那得闻，穷到白头犹自信。策名委质本为国，岂但空取黄金印。故都即今不忍说，空宫夜夜飞秋磷。士初许身辈稷契，岁晚所立惭廉蔺，正看愤切诡成功，已复雍容托观衅。虽然知人要未易，讵可例轻天下士。君不见长松卧壑困风霜，时来屹立扶明堂。","dynasty":"宋代","title":"读书"}
{"author":"陆游","content":"结辙轩车已扫空，挥犀谈笑与谁同？日消浅醉闲吟里，春在轻阴薄霭中。百尺游丝喜风定，一双新燕说泥融。天工只费须臾力，开遍东阑半丈红。","dynasty":"宋代","title":"雨後微阴光景益奇复得长句"}
{"author":"陆游","content":"嫩日轻云淡沲天，扑灯过后卖花前。便从水阁杭湖去，捲起朱帘上画船。","dynasty":"宋代","title":"乡人或病予诗多道蜀中遨乐之盛适春日游镜湖共请赋山阴风物遂即杯酒间作四绝句却当持以誇西州故人也其一"}
{"author":"陆游","content":"畏暑不巾袜，步月榰短筇，瘦身发鬅鬙，顾影如孤松。径幽萤阖开，池涨鱼噞喁。飞泉穿北垣，珠玉相撞舂。东湖更奇绝，百亩银初熔，但能抱琴往，绝恨欠鹤从。重露倾荷盘，微风堕芙蓉。欢言美清夜，缥渺吹疏钟。空中飞僊人，粲然冰雪容，笑我老尘世，不记瑶台逢。","dynasty":"宋代","title":"月下作"}
{"author":"陆游","content":"瀛海日月渊，蓬壶仙圣宅。驾鹤一时游，海面日夜窄。人生蜉蝣耳，一鬨瓦瓮中。天地广如许，谁能发其蒙。丹书千卷藏一尘，子能求之勿从人。晴窗趺坐春满腹，昆崙待得丹芝熟。","dynasty":"宋代","title":"步虚四首其二"}
{"author":"陆游","content":"夜雨勿厌空阶声，天公欲作明朝晴。明朝甲子最畏雨，榜舟入市闻古语。今年雨阳俱及时，麦已入仓云四垂。雨来不驶亦不迟，大点如菽细如丝。徐徐云开见杲日，晚禾吹花早禾实。但令有米送官仓，豆饭藜羹甘似蜜。","dynasty":"宋代","title":"望霁"}
{"author":"陆游","content":"久客天涯忆故园，强名官寺只衡门。秋桐蠹遍无全叶，古柳吹斜出半根。痛饮每思尊酒窄，微官空羡布衣尊。何时定下三巴去，思卧孤舟听断猿。","dynasty":"宋代","title":"东园晚步"}
{"author":"陆游","content":"落叶残芜又一冬，老人光景易匆匆。不论病惰耕桑业，但恨贫分学问功。马昔腾骧离冀北，鹤今憔悴返辽东。六经未与秦灰冷，尚付余年断简中。","dynasty":"宋代","title":"冬夜读书有感"}
{"author":"陆游","content":"危阁闻铃驮，湍流见磑船。汲江人负盎，骑马客蒙毡。梨美来秦地，橙香接楚天。痴顽殊耐事，随处一欣然。","dynasty":"宋代","title":"栈路书事"}
{"author":"陆游","content":"流落逢知少，疏慵迕俗多。闷拈如意舞，狂叩唾壶歌。巴酒禁愁得，金丹奈老何！南窗好风月，聊复此婆娑。","dynasty":"宋代","title":"南窗"}
{"author":"陆游","content":"出门信步作闲游，野庙村坊到处留。每伴樵夫尝半舍，更随牧竖采沿沟。","dynasty":"宋代","title":"杂赋"}
{"author":"陆游","content":"姑孰溪边识胜流，十年重见岂人谋。自应客路难为别，不是阳关作许愁。儤直公看鳌禁月，倦游我梦镜湖秋。殷勤为报中朝旧，睡足平生是建州。","dynasty":"宋代","title":"送钱仲耕修撰"}
{"author":"陆游","content":"鸟纱白葛一枝筇，罨画池边溯晚风。云叶初生高树外，雨声已到乱荷中。凭阑顿觉氛埃远，回首方知暑毒空。阅世万端惟小忍，何人更事似衰翁。","dynasty":"宋代","title":"池上晚雨"}
{"author":"陆游","content":"举家食粥颜平原，坐客无毡郑广文。不是有心轻富贵，偶然看破是浮云。","dynasty":"宋代","title":"仲秋书事十首其五"}
{"author":"陆游","content":"篮舆随意出衡门，日已沉山野未昏。小市丛祠湖上路，短垣高柳埭西村。麦苗极目无闲土，塘水平堤失旧痕。明诏裕民闻屡下，老农何以报君恩？","dynasty":"宋代","title":"肩舆至湖桑埭"}
{"author":"陆游","content":"梳发高舂后，投床甲夜初。语艰愁对客，手倦怕催书。美睡那思觉，甘餐不愿馀。更应惭造化，无事到幽居。","dynasty":"宋代","title":"夏中杂兴六首其一"}
{"author":"陆游","content":"鬓毛萧飒齿根浮，徂岁翩翩肯暂留？穷巷多泥谁问疾，空阶滴雨又经秋。自营可笑夸三窟，善守宁须筑百楼？但使胸中机事尽，一樽随处送悠悠。","dynasty":"宋代","title":"寒雨中偶赋"}
{"author":"陆游","content":"良工刀尺制黄絁，天遣家居乐圣时。著上朱门应不称，裁成乌帽恰相宜。客撑小艇招垂钓，僧扫虚窗约对棋。宝带貂冠虽看好，定知不入野人诗。","dynasty":"宋代","title":"新制道衣示衣工"}
{"author":"陆游","content":"一雨二十日，雨意殊未阑。我庐大泽中，四顾烟水宽。东家有小舟，借我不作难。鸬鹚与鵁鶄，自是平生欢。更作十日期，水浅生水滩。相与极幽赏，勿待江月残。","dynasty":"宋代","title":"一雨二十日"}
{"author":"陆游","content":"春意侵寒律，川云结夕阴。闲人了无事，邻叟偶相寻。废沼萍黏块，孤村雀满林。世间真梦耳，何物可关心？","dynasty":"宋代","title":"与野人散策门外"}
{"author":"陆游","content":"老觉人间万事非，幽栖幸已脱尘鞿。残年得饱不啻足，旧友半空谁与归？开眼不妨成一梦，翦翎何至羡群飞。龙图老子今安在？把卷灯前泪满衣。","dynasty":"宋代","title":"开书箧见韩无咎书有感"}
{"author":"陆游","content":"一声天边断雁哀，数蕊篱外蚤梅开。幽人耐冷倚门久，送月堕湖归去来。","dynasty":"宋代","title":"晚兴"}
{"author":"陆游","content":"万里秦吴税驾迟，还乡已叹鬓成丝。城边绿树山阴道，水际朱扉夏禹祠。项里杨梅盐可彻，湘湖蓴菜豉偏宜。图经草草常堪恨，好事它年采此诗。","dynasty":"宋代","title":"戏咏山阴风物"}
{"author":"陆游","content":"开尽梅花柳渐青，东风又满会稽城。放翁晨起有佳思，娅奼林莺初试声。","dynasty":"宋代","title":"春日"}
{"author":"陆游","content":"瘦尽腰围白尽头，悲蛩声里落梧秋。短檠且忍经年别，竖褐犹懹卒岁忧。天地无私嗟独困，风霜有信又残秋。顽躯安得常强健，更倚东吴寺寺楼。","dynasty":"宋代","title":"秋感"}
{"author":"陆游","content":"急雨消残暑，旷然天地秋。露萤矜熠熠，风叶送飕飕。凉篻惟添睡，明河不洗愁。流年又如此，随处怯登楼。","dynasty":"宋代","title":"急雨遽凉"}
{"author":"陆游","content":"多病文园苦滞留，时时浩叹揽貂裘。纵无夜雨何曾寐，不为秋风也自愁。今岁顿惊丝鬓改，此生难继锦江游。欲谈旧事无人共，日落鸦归又倚楼。","dynasty":"宋代","title":"书叹"}
{"author":"陆游","content":"闻道梅花坼晓风，雪堆遍满四山中。何方可化身千亿，一树梅花一放翁。","dynasty":"宋代","tags":"古诗三百首，咏物，梅花，抒怀","title":"梅花绝句·其一"}
{"author":"陆游","content":"槐火初钻燧，松风自候汤。携篮苔径远，落爪雪芽长。细啜襟灵爽，微吟齿颊香。归时更清绝，竹影踏斜阳。","dynasty":"宋代","title":"北岩采新茶用忘怀录中法煎饮欣然忘病之未去"}
{"author":"陆游","content":"老来万事懒，不独废应酬。门前即湖山，亦复罕出游。吾庐有真乐，一榻眠高秋。回看世上事，得丧良悠悠。","dynasty":"宋代","title":"晚秋农家八首其一"}
{"author":"陆游","content":"窗户迎新燕，阶除集乳鸦。欲知春已暮，地上亦无花。","dynasty":"宋代","title":"春晚二首其一"}
{"author":"陆游","content":"今日拆汝书，一读眼为明。知汝即日归，明当遣舟迎。想汝片帆东，翩若飞鸿征。薄暮过梅市，咿讴双橹声。到家亦尚早，城楼初发更。草草一尊酒，为汝手自倾。夜分不能寐，顿忘衰病婴。岂惟病良已，白头黑丝生。暂别亦不恶，益重父子情。自今日相守，北窗同短檠。六经焰久伏，百氏方纵横。世俗摈孤学，未易口舌争。此责在学者，草莱勿自轻。汝壮父未死，相勉在力行。","dynasty":"宋代","title":"遣舟迎子遹因寄古风十四韵"}
{"author":"陆游","content":"湖曲有隐者，时时容叩门。人如钓渭叟，地似避秦村。笑语嚣麈远，衣冠古制存。山寒归路晚，相与尽瓢樽。","dynasty":"宋代","title":"访隐者"}
{"author":"陆游","content":"老宿禅房里，深居罢送迎。炉红豆萁火，糁白芋魁羹。毳衲年年补，纱灯夜夜明。门前霜半寸，笑我事晨征。","dynasty":"宋代","title":"赠枫桥化城院老僧"}
{"author":"陆游","content":"老躯百病集，颓然仰天呼。汝病勿怨天，药石幸可扶。寓形天地间，疾病谁能无？不从酒色来，病自无根株。但使元气在，虽剧行当苏。哀哉忿欲子，永弃元化炉。","dynasty":"宋代","title":"病中作"}
{"author":"陆游","content":"九陌风和不起尘，平湖冰解欲生鳞。往来朝暮纷如蚁，得见新春有几人？","dynasty":"宋代","title":"新春感事八首终篇因以自解"}
{"author":"陆游","content":"安石榴房初小坼，南天竺子亦微丹。新寒漠漠偏欺老，睡起无风怯倚栏。","dynasty":"宋代","title":"新寒二首其二"}
{"author":"陆游","content":"茅舍参差烟霭中，超然高兴与谁同？形骸已与流年老，诗句犹争造物功。子母瓜新间尊俎，公孙竹长映帘栊。日长愈觉闲无事，隐具成书又一通。","dynasty":"宋代","title":"幽居夏日"}
{"author":"陆游","content":"蹴鞠墙东一市哗，鞦韆楼外两旗斜。及时小雨放桐叶，无赖馀寒开楝花。明月吹笙思蜀苑，软尘骑马梦京华。欢情减尽朱颜改，节物催人只自嗟。","dynasty":"宋代","title":"三月二十一日作"}
{"author":"陆游","content":"荒寒浅村步，隐翳小茅茨。偶逐渔樵住，都忘岁月移。闲惟接僧话，老始爱陶诗。耆齿犹须几，羸然敢自期！","dynasty":"宋代","title":"书南堂壁"}
{"author":"陆游","content":"酒尽知难折简呼，出门仍苦要人扶。残梅委地香谁惜，归雁穿云远欲无。日落牛羊犹被野，农闲畚锸正开湖。还家寂寞西窗晚，旋燎枯枝拥地炉。","dynasty":"宋代","title":"晚步湖堤归偶作"}
{"author":"陆游","content":"少喜洛阳侠，今成衡岳僧。深培地炉火，明照佛龛灯。衰鬓晨霜白，禅心古涧澄。犹能遍参在，为我买行縢。","dynasty":"宋代","title":"夜话赠华师"}
{"author":"陆游","content":"鸠自呼鸣蚓自歌，何时甘澍一滂沱？封姨漫妒阳台梦，却付长空与素娥。","dynasty":"宋代","title":"连日云兴气浊雨意欲成西南风辄大作比夜月明"}
{"author":"陆游","content":"祷庙祈神望岁穰，今年中熟更堪伤。百钱斗米无人要，贯朽何时发积藏？","dynasty":"宋代","title":"太息"}
{"author":"陆游","content":"东作初占嗣岁宜，蚕官又近乞灵时。倾家酿酒无遗力，倒社迎神尽及期。先醉後醒惊老惫，路长足蹇叹归迟。西村渐过新塘近，宿鸟归飞已满枝。","dynasty":"宋代","title":"社饮"}
{"author":"陆游","content":"息倦登耕陇，乘闲弄钓舟。安能书咄咄，且复送悠悠。穷巷谁来往，村醪自献酬。何妨晏平仲，岁晚一狐裘。","dynasty":"宋代","title":"遣怀"}
{"author":"陆游","content":"举世何人念此翁？敢期相问寂寥中。回思旧社惊年往，细读来书恨纸穷。我用荷锄为事业，君将高枕示神通。叮宁一语宜深听，信笔题诗勿太工。","dynasty":"宋代","title":"和张功父见寄"}
{"author":"陆游","content":"双屦青芒滑，轻衫白苎凉。云生半岩润，麝过一林香。童子持棋局，厨人馈粟浆。归来更清绝，淡月满林塘。","dynasty":"宋代","title":"暇日登东冈"}
{"author":"陆游","content":"睡起伥伥扇懒摇，枕痕著面未全消。山丹石竹俱零落，孤蝶飞来伴寂寥。","dynasty":"宋代","title":"睡起二首其一"}
{"author":"陆游","content":"林虑灵壁名宇宙，震泽舂陵稍居後。翟公黄鹤得数峰，对客掀髯诧奇秀。我行新滩见益奇，千岩万窦雷雨垂。古来岂无好事者，根株盘踞不可移。侍郎筑堂聚众石，坐卧对之旰忘食。千金博取直易尔，要是尤物归精识。君不见牛奇章与李卫公，一生冰炭不相容；门前冠盖各分党，惟有爱石心则同。崎岖宦路多危机，凛然石友人间稀。它时样棹华亭岸，更看全窠买鹤归。","dynasty":"宋代","title":"寄题李季章侍郎石林堂"}
{"author":"陆游","content":"卖剑捐书绝世缘，掩关高枕送流年。久从道士学踵息，谁管门生嘲腹便。化蝶飞时嗟昨梦，睡蛇去後喜安眠。欠伸看起东窗日，也似金銮过八砖。","dynasty":"宋代","title":"晚起"}
{"author":"陆游","content":"一生食太仓，蠹耗均雀鼠；虽云久置散，饥饱尚撑拄。两年失微禄，始觉困羁旅。倾身营薪米，得食已过午。人观不堪忧，意气终自许。藜羹若大庖，草庐如万础。平生师颜原，本自藐晋楚。悠然卧北窗，残灯翳还吐。","dynasty":"宋代","title":"独夜"}
{"author":"陆游","content":"青铁作小冠，白紵缝短褐，右扶九节杖，左执七缀钵，何尝有定止，到处可生活。惟有烈士心，白刃不能夺。相逢一笑粲，滞思得披豁。挥袂去若飞，跂望已天末。","dynasty":"宋代","title":"赠持钵道人"}
{"author":"陆游","content":"千钱得斗米，一斛当万钱。嗟汝蚩蚩民，何恃以自全？我欲告父老：食为汝之天；勿结迎神社，勿饰杭湖船；筑室勿斲削，但取垣屋坚；妇女省钗泽，野妆何用妍；趋利常处薄，众役常在前；岁时相劳苦，盛馔一豚肩；近市可致酒，虽薄亦醺然。切勿慕公卿，早朝妨熟眠；亦勿谋高赀，贪吏不汝怜，有负固吹毛，无罪亦株连；岂暇论曲直，挺系如登仙。短褐与饭豆，温饱可终年。草庐挂苇箔，乃可数世传；朱门虽赫赫，交化如飞烟。为农最得策，本无禄与权；时平自逸乐，奉牲祭其先；不幸有散徙，均为寓民编。吾诗不足徵，请读七月篇！","dynasty":"宋代","title":"闻吴中米价甚贵二十韵"}
{"author":"陆游","content":"东西相望两湖桥，来往无时一画桡。买酒每寻村市步，煮蔬时就野僧寮。","dynasty":"宋代","title":"湖山杂赋"}
{"author":"陆游","content":"苍云昼埋山，白雨夜溢渠，虚堂闪风灯，独处谁与娱？吾生过六十，鬓发日夜疏。出当饮美酒，归当读奇书；可怜两不遂，兀兀如枯株。明复对胥吏，孤愤何由摅？","dynasty":"宋代","title":"雨夜"}
{"author":"陆游","content":"轮囷古柳驿门前，籴米归迟突未烟。随计入都今四纪，驴寒仆瘦只依然。","dynasty":"宋代","title":"题驿壁"}
{"author":"陆游","content":"五月昼晦天欲雨，街中人面不相睹。风声撼山翻怒涛，雨点飞空射强弩。一雨三日姑可休，龙其玩珠归故湫。千里连云庆多稼，牲肥酒香作秋社。","dynasty":"宋代","title":"夏五月方闵雨忽大风雨三日未止二首其二"}
{"author":"陆游","content":"君子亦有慕，不慕要路津；君子亦有耻，不耻贱与贫。风俗未唐虞，诗书非一秦。展转不能瞑，卧听鸡唱晨。","dynasty":"宋代","title":"冬日读白集爱其贫坚志士节病长高人情之句作"}
{"author":"陆游","content":"轻雷不成雨，阙月却穿云。独倚南斋柱，长吟到夜分。","dynasty":"宋代","title":"独坐绝句二首其二"}
{"author":"陆游","content":"旧观三峡图，常谓非人情。意疑天壤间，岂有此峥嵘。画师定戏耳，聊欲穷丹青。西游过沔鄂，莽莽千里平，昨日到峡州，所见始可惊，乃知画非妄，却恨笔未精。及兹下牢戍，峰嶂毕自呈。下入裂坤轴，高骞插青冥。角胜多列峙，擅美有孤撑。或如釜上甑，或如坐後屏。或如倨而立，或如喜而迎，或深如螺房，或疏如窗棂，峨巍冠冕古，婀娜髻鬟倾。其间绝出者，虎搏蛟虑狞，崩崖凛欲堕，修梁架空横，悬瀑泻无底，终古何时盈？幽泉莫知处，但闻珩佩鸣。怪怪与奇奇，万状不可名。久闻三游洞，疾走忘病婴，窦穴初漆黑，伛偻扪壁行，方虞触蜇蛇，俯见一点明，扶接困僮奴，恍然出瓶罂，穹穹厦屋宽，滴乳成微泓。题名欧与黄，云蒸苍藓平。穿林走惊麋，拂面逢飞鼪。息倦盘石上，拾樵置茶铛，长啸答谷响，清吟和松声。辞卑不堪刻，犹足寄友生。","dynasty":"宋代","title":"系舟下牢溪游三游洞二十八韵"}
{"author":"陆游","content":"久雨作我病，今朝身顿轻。花房避初旭，帘影弄新晴。漉酒纶巾折，听琴拄杖横。翛然又终日，未觉负平生。","dynasty":"宋代","title":"雨晴"}
{"author":"陆游","content":"辽海曾从化鹤丁，百年尘土污巾瓶。万山深处遇行李，再拜起时如醉醒。绿树岩前开药笈，白驴背上指丹经。云霄平步寻常事，不用求方更解形。","dynasty":"宋代","title":"夜梦遇老人於松石间若旧尝从其游者再拜叙间"}
{"author":"陆游","content":"帘栊雨过不胜清，秋气依依似有情。高栋尚余双燕宿，短莎先放百虫鸣。挑灯剩欲开书秩，擘蟹时须近酒觵。却媿邻家常作苦，探租黄犊待寒耕。","dynasty":"宋代","title":"初秋即事"}
{"author":"陆游","content":"晨起览清镜，有叟鬓已皤，馘黄色类栀，面皱纹如靴。熟视但惊叹，初不相谁何；久乃稍醒悟，举手自摩挲。与汝周旋久，流年捷飞梭，生当老病死，求脱理则那？切勿强撑拄，据鞍效廉颇，惟须勤把酒，暂遣衰颜酡。","dynasty":"宋代","title":"晨镜"}
{"author":"陆游","content":"贫家畜老马，枯萁风雨噍。本非百金产，安用三品料。马固忘华厩，士亦安蓬藋。两穷适相遭，万事付一笑。少游御款段，作计无此妙。可怜杜陵翁，妄想追风骠。","dynasty":"宋代","title":"老马"}
{"author":"陆游","content":"寂寂山村夜，悠然醉倚门。月昏天有晕，风软水无痕。迹为遭谗远，身由不仕尊。敢嗟车马绝，同社自鸡豚。","dynasty":"宋代","title":"村夜"}
{"author":"陆游","content":"信脚村墟路，归来日未西。波清鱼队密，风小鹊巢低。白水初平岸，青芜亦遍犁。市垆多美酒，饮具不须齐。","dynasty":"宋代","title":"东村"}
{"author":"陆游","content":"歌凤伥伥类楚狂，畏牺龊龊笑蒙庄。著书幸可俟後世，对客从嗔卧大床。三亩青蔬了盘箸，一缸浊酒具杯觞。丈夫穷达皆常事，富贵何妨食万羊。","dynasty":"宋代","title":"村居酒熟偶无肉食煮菜羹饮酒"}
{"author":"陆游","content":"老去转无饱计，醉来暂豁忧端。双鬓多年作雪，寸心至死如丹。","dynasty":"宋代","title":"感事六言"}
{"author":"陆游","content":"病酒今日载卧舆，秋云漠漠雨疏疏。阆州城北仙鱼舖，忽得山阴万里书。","dynasty":"宋代","title":"仙鱼舖得仲高兄书"}
{"author":"陆游","content":"午暑不可触，忽惊如许凉！轩窗云作暝，草木雨生香。蒲叶先秋霣，蝉声入夜长。自欣无一事，岸帻倚胡床。","dynasty":"宋代","title":"残暑得小雨颇凉"}
{"author":"陆游","content":"梅花吐幽香，百卉皆可屏。一朝见古梅，梅亦堕凡境。重叠碧藓晕，夭矫苍蚪枝。谁汲古涧水，养此尘外姿？","dynasty":"宋代","title":"古梅"}
{"author":"陆游","content":"饥寒陷侵暴，其实可怜伤。一事百自反，忿心冷如霜。恕物学者心，省事虑亦长。吾过固多矣，责彼何暇详！","dynasty":"宋代","title":"家居自戒"}
{"author":"陆游","content":"家圃菜肥忘肉食，村场酒美胜官壼。终年醉饱无忧责，莫怪愚公老不枯。","dynasty":"宋代","title":"杂咏"}
{"author":"陆游","content":"揖逊干戈两不知，巢居穴处各熙熙。无端凿破乾坤秘，祸始羲皇一画时。","dynasty":"宋代","title":"读易"}
{"author":"陆游","content":"先生直玉堂，日羞太官羊。如何梦故山，晓枕春蔬香？春蔬尚云尔，况我旧朋友。万里一纸书，殷勤问安否。先生高世人，独恨不早归。坐令龙鹤菜，犹愧首阳薇。","dynasty":"宋代","title":"题龙鹤菜帖"}
{"author":"陆游","content":"舍中未报压新醅，闲弄流尘槲叶杯。得醉固佳醒亦好，了无一事到灵台。","dynasty":"宋代","title":"午睡初起"}
{"author":"陆游","content":"夔州鼓角晚凄悲，恰是幽窗睡起时。但忆社醅挼菊蕊，敢希朝士赐萸枝。山川信美吾庐远，天地无情客鬓衰。佳日掩门君莫笑，病来纱帽不禁吹。","dynasty":"宋代","title":"夔州重阳"}
{"author":"陆游","content":"七十三年事事新，涵濡幸作六朝民。发无可白方为老，酒不能赊始觉贫。末路已悲身是客，此心犹与物为春。柴门勿谓常岑寂，时有乡邻请药人。","dynasty":"宋代","title":"七十三吟"}
{"author":"陆游","content":"麦秀微寒後，梅黄细雨前。湖滩初集鹭，堤柳未鸣蝉。琴带轻阴润，巾因小醉偏。晚来幽兴极，又上钓鱼船。","dynasty":"宋代","title":"初夏"}
{"author":"陆游","content":"平生喜萧散，垂老厌奔走。三年镜湖上，乐事未曾有。晨开一卷书，暮把一卮酒。病除觉身轻，赤脚自蹋藕。乃知造物意，亦未弃衰朽。今夕月殊佳，出门唤邻叟。","dynasty":"宋代","title":"题斋壁"}
{"author":"陆游","content":"九日秋阴一日晴，山禽应喜我闲行。幽吭弄暖闲相命，劲翮凌风远有声。熟果啄余看核堕，细枝衔得欲巢成。名园美荫不飞去，似比交朋犹有情。","dynasty":"宋代","title":"秋晴园中山禽绝多有感而赋"}
{"author":"陆游","content":"舴艋为家云作友，流年尽付樽中酒。清啸穿林鸾凤吟，草书落纸龙蛇走。人间无复王景略，千载风云常寂寞。安得熊罴十万师，蹴踏幽并洗河洛？","dynasty":"宋代","title":"醉中作"}
{"author":"陆游","content":"三黜愧公议，再来仍冷官。志无重奋发，身有转衰残。加饭支馀息，添衣禦早寒。归休应渐近，不是强心宽。","dynasty":"宋代","title":"书直舍壁二首其一"}
{"author":"陆游","content":"剥啄敲村舍，丫叉揖主人。新墙拆龟兆，疏瓦断鱼鳞。红粒炊畲粟，青烟郁涧薪。得床思熟睡，寒犬苦狺狺。","dynasty":"宋代","title":"村舍"}
{"author":"陆游","content":"巧说安能敌拙修，焚香默坐一窗幽。煌煌炎火常下照，浩浩黄河方逆流。气住神仙端可学，心虚造物本同游。绝知此事不相负，荆棘翦除梨栗秋。","dynasty":"宋代","title":"默坐"}
{"author":"陆游","content":"小儿破帽出求师，老父寒炉夜画诗。不耐青灯写孤影，聊呼薄酒慰长饥。我今仅守诗书业，汝勿轻捐少壮时。但恨北风如许恶，湖桥归路想流澌。","dynasty":"宋代","title":"小儿入城"}
{"author":"陆游","content":"碧鸡坊里海棠时，弥月兼旬醉不知。马上难寻前梦境，樽前谁记旧歌辞？目穷落日横千嶂，肠断春风把一枝。说与故人应不信，茶烟禅榻鬓成丝。","dynasty":"宋代","title":"病中久止酒有怀成都海棠之盛"}
{"author":"陆游","content":"暮年事业转悠悠，尽日投竿杜若洲。世上漫言天爱酒，古来宁有地埋忧？全家只合云山老，万事空惊岁月遒。褫带脱冠犹病喝，正平颇忆著岑牟。","dynasty":"宋代","title":"溪上避暑"}
{"author":"陆游","content":"乌巾白纻忆当年，抵死寻春不自怜。憔悴剑南双鬓改，梦中犹上暗门船。","dynasty":"宋代","title":"记梦二首其一"}
{"author":"陆游","content":"南陌东阡自在身，耄年喜见岁华新。洛中九老非吾侣，且作山阴十老人。","dynasty":"宋代","title":"庚申元日口号"}
{"author":"陆游","content":"系舟江浦待潮平，叹息无人共月明。历尽世间多少事，飘然依旧老书生。","dynasty":"宋代","title":"系舟"}
{"author":"陆游","content":"燕雏学母飞初熟，梅子团枝亦半黄。尘尾唾壼俱屏去，尚存余习炷炉香。","dynasty":"宋代","title":"书事"}
{"author":"陆游","content":"松桧阴中百步廊，我来剥啄叩琳房。鱼肠宝剑余蛟血，鸦嘴金锄带药香。弱水蓬莱风浩浩，赤明龙汉劫茫茫。何妨付与神丹诀，教跨青鸾到帝乡。","dynasty":"宋代","title":"赠林使君"}
{"author":"陆游","content":"宦游三十载，举步亦看人。爱酒官长骂，近花丞相嗔。湖山今入手，风月始关身。少吐胸中气，从教白发新。","dynasty":"宋代","title":"醉中作"}
{"author":"陆游","content":"禹寺荒残钟鼓在，我来又见物华新。绍兴年上曾题壁，观者多疑是古人。","dynasty":"宋代","title":"禹寺"}
{"author":"陆游","content":"晨粥半茶碗，秋衣一布裘。酒惟诗里见，山向梦中游。卜繇儿能测，药方僧为求。重阳无半月，尚泥菊花不。","dynasty":"宋代","title":"病小减复作三首其三"}
{"author":"陆游","content":"霜风近海夜飕飕，敢效庸人念褐裘。关吏虽通西域贡，王师犹护北平秋。黄旗驰奏有三捷，金印酬功多列侯。愿补颜行身已老，区区畎亩亦私忧。","dynasty":"宋代","title":"霜风"}
{"author":"陆游","content":"早携书剑三随计，晚辱弓旌四造朝。心媿石帆山下叟，一生不识浙江潮。","dynasty":"宋代","title":"甲子秋八月偶思出游往往累日不能归或远至傍"}
{"author":"陆游","content":"醉墨淋漓酒百杯，辕门山色碧崔嵬。打球骏马千金买，切玉名刀万里来。结客渔阳时遣简，踏营渭北夜衔枚。十年一梦今谁记，闭置车中只自哀。","dynasty":"宋代","title":"忆山南"}
{"author":"陆游","content":"夜雨勿厌空阶声，天公欲作明朝晴。明朝甲子最畏雨，榜舟入市闻古语。今年雨阳俱及时，麦已入仓云四垂。雨来不驶亦不迟，大点如菽细如丝。徐徐云开见杲日，晚禾吹花早禾实。但令有米送官仓，豆饭藜羹甘似蜜。","dynasty":"宋代","title":"望霁"}
{"author":"陆游","content":"世味年来薄似纱，谁令骑马客京华。小楼一夜听春雨，深巷明朝卖杏花。矮纸斜行闲作草，晴窗细乳戏分茶。素衣莫起风尘叹，犹及清明可到家。","dynasty":"宋代","tags":"古诗三百首，春天，写雨，忧愁","title":"临安春雨初霁"}
{"author":"陆游","content":"大梁二月杏花开，锦衣公子乘传来。桐阴满地扫不得，金辔玲珑上源驿。上源驿中搥画鼓，汉使作客谁作主。舞女不记宣和妆，庐儿尽能女真语。书来寄我宴时诗，归鬓知添几缕丝。有志未须深感慨，筑城会据拂云祠。","dynasty":"宋代","title":"得韩无咎书寄使虏时宴东都驿中所作小阕"}
{"author":"陆游","content":"日长巷陌晒丝香，雨霁郊原割麦忙。小担过门尝冷粉，微风解箨看新篁。傍篱邻妇收鱼笱，叩户村医送药方。欲到湖边还嬾动，悠然扶杖立斜阳。","dynasty":"宋代","title":"初夏幽居"}
{"author":"陆游","content":"乱山深处著柴荆，岸帻披衣露气清。宴坐有书聊作伴，出游无客独题名。阴阴密树花初尽，灩灩方池水已平。几许人间堪笑事，今朝百舌顿无声。","dynasty":"宋代","title":"首夏"}
{"author":"陆游","content":"黑云黯黯如翻鸦，急霰飒飒疑投沙。初闻万窍号地籁，已见六出飞天花。宁论异事吠群犬，且喜和气连千家。穿帘投隙矜妩媚，平坑塞谷迷谽?。遥遥林塔出玉笋，渺渺江路蟠修蛇。扣门方拟贳邻酒，篝火更欲寻僧茶。悬知朝士集阙角，靴声入贺趋正衙。吾衰久矣尚何说，所幸一稔均幽遐。","dynasty":"宋代","title":"雪歌"}
{"author":"陆游","content":"门巷桑麻暗，庖厨笋豉香。僮奴课鉏菜，婢子学烧糠。贫任青春过，闲知白日长。非关爱疏嬾，无事可成忙。","dynasty":"宋代","title":"村舍"}
{"author":"陆游","content":"夜遶中庭百匝行，秋风传漏忽三更。星辰北拱疏还密，河汉西流纵复横。惊鹊遶枝栖不稳，冷萤穿竹远犹明。书生老抱平戎志，有泪如江未敢倾。","dynasty":"宋代","title":"夜步庭下有感"}
{"author":"陆游","content":"春夜挑灯话别愁，此心已在锦江头。旧时处处尘昏壁，想复长吟为小留。","dynasty":"宋代","title":"送杰上人归成都"}
{"author":"陆游","content":"午夜听春雨，发生端及期。世忧殊未艾，天意固难知。士节承平日，人材南渡时。後生闻见狭，抚枕叹吾衰。","dynasty":"宋代","title":"春雨"}
{"author":"陆游","content":"寂寂春将暮，迢迢夜未央。膏残灯焰短，杵急药麈香。困思栖双睫，羸躯寄一床。养慵新有味，初志悔轩昂。","dynasty":"宋代","title":"春夜"}
{"author":"陆游","content":"春风疋马过孤城，欲吊先贤涕已倾。许国肺肝知激烈，照人眉宇尚峥嵘。中原成败宁非数，后世忠邪自有评。叹息知人真未易，流芳遗臭尽书生。","dynasty":"宋代","title":"过广安吊张才叔谏议"}
{"author":"陆游","content":"相对蒲团睡味长，主人与客两相忘。须臾客去主人觉，一半西窗无夕阳。","dynasty":"宋代","title":"客去"}
{"author":"陆游","content":"为国恃久安，变起最莫测。释楚为外惧，此实计之得。吾侪学养生，事事当自克。老无声色娱，戒惧在饮食。要须铭盘盂，下箸如对敌。","dynasty":"宋代","title":"病中有述二首各五韵"}
{"author":"陆游","content":"无怀葛天古遗民，种畬归来束涧薪。亭长闻名不识面，岂知明府是何人。","dynasty":"宋代","title":"村舍七首其一"}
{"author":"陆游","content":"阴晴不定春犹浅，困健相兼病未苏。见说市楼新酒美，杖头今日一钱无。","dynasty":"宋代","title":"春日杂兴"}
{"author":"陆游","content":"侯印何由得酒泉？小槽新熟亦欣然。放翁达处过彭泽，客自在傍吾自眠。","dynasty":"宋代","title":"酒熟"}
{"author":"陆游","content":"短鬓萧萧失旧青，此身已看作邮亭。新秋无限凄凉意，尽付风蝉与露萤。","dynasty":"宋代","title":"新秋"}
{"author":"陆游","content":"忆昔公来一束书，萧然不复畜僮奴。浮云每叹成苍狗，空谷谁能絷白驹？才气沙麈埋巨阙，文章林壑吼於菟。旅坟三尺云门寺，又见离离长绿芜。","dynasty":"宋代","title":"寄题胡基仲故居"}
{"author":"陆游","content":"骑马出门无所诣，端居正尔客愁侵。苍颜白发入衰境，黄卷青灯空苦心。天下极知须隽杰，书生何恨死山林。消磨未尽胸中事，梁甫时时尚一吟。","dynasty":"宋代","title":"客愁"}
{"author":"陆游","content":"梅天一日几阴晴，对酒无聊醉不成。巧历莫能知雨点，孤桐那解写溪声。林深鸟爵来无数，草茂锄耰去即生。明日云开天万里，御风吾欲过青城。","dynasty":"宋代","title":"久雨"}
{"author":"陆游","content":"小倦带余酲，淡淡数棂斜日。驱退睡魔十万，有双龙苍璧。少年莫笑老人衰，风味似平昔。扶杖冻云深处，探溪梅消息。","dynasty":"宋代","title":"好事近（十二之九）"}
{"author":"陆游","content":"雨点鸣丛苇，云头冒远山。儿曹出篱望，老子榜舟还。润入园畦里，凉生窗户间。秋阳方可畏，徙倚一开颜。","dynasty":"宋代","title":"小雨钓归"}
{"author":"陆游","content":"白雲如高人，择友尚傲世。朱门客三千，一点不可致。","dynasty":"宋代","title":"郭氏山林十六詠閟雲关"}
{"author":"陆游","content":"霜雪纷纷满鬓毛，凋年怀抱独萧骚。房栊夜悄孤灯暗，原野风悲万木号。病卧极知趋死近，老勤犹欲与书鏖。小儿可付巾箱业，未用逢人叹不遭。","dynasty":"宋代","title":"冬夜读书"}
{"author":"陆游","content":"小市易散无人行，茫茫湖桥惟月明。老夫解酲不用酒，自有千顷菰蒲声。","dynasty":"宋代","title":"夏秋之交小舟早夜往来湖中绝句"}
{"author":"陆游","content":"松棚接屋得阴多，石径生苔奈滑何！尽道疏篱宜细雨，晴时最好晒渔蓑。","dynasty":"宋代","title":"老学庵北窗杂书"}
{"author":"陆游","content":"束书不观万事休，谁令识字惹闲愁？胸中作祟知何物，不是当年老督邮。","dynasty":"宋代","title":"嘉定巳巳立秋得膈上疾近寒露乃小愈"}
{"author":"陆游","content":"困来两眦似胶黏，底怪吴人号黑甜。安得他生不识字，朝朝就日卧茅檐？","dynasty":"宋代","title":"夏日戏作"}
{"author":"陆游","content":"半年愁病剧，一雨喜凉新。稍与药囊远，初容酒醆亲。浩歌惊世俗，狂语任天真。我亦轻余子，君当恕醉人。","dynasty":"宋代","title":"醉书"}
{"author":"陆游","content":"烟月茫茫十里堤，数声渔唱埭东西。旋烧新兔倾村酒，扶得归来醉似泥。","dynasty":"宋代","title":"新塘夜归"}
{"author":"陆游","content":"江头女儿双髻丫，常随阿母供桑麻。当户夜织声咿哑，地炉豆秸煎土茶。长成嫁与东西家，柴门相对不上车。青裙竹笥何所嗟，插髻烨烨牵牛花。城中妖姝脸如霞，争嫁官人慕高华。青骊一出天之涯，年年伤春抱琵琶。","dynasty":"宋代","title":"浣花女"}
{"author":"陆游","content":"痛饮可以豪，谢病可以高，计之顾不审，老与世俗鏖。丈夫本自许，四十拥旌旄，上马不回顾，贼穴穷腥臊。渭桥耻未雪，孰谓弓可櫜？此志竟悠悠，徂岁行滔滔。一官客长安，烛下束弊袍，岂惟叹龙锺，行恐悲焄蒿。吾曹议古人，後亦观吾曹；浮云易变灭，公议终坚牢。","dynasty":"宋代","title":"晨起有感"}
{"author":"陆游","content":"往者绍兴末，江淮闻战鼙。上流烦旧德，下客辱深知。陈迹成今古，追怀每涕洟。郎君虽不识，抚事亦增悲。","dynasty":"宋代","title":"汪茂南提举挽词"}
{"author":"陆游","content":"放翁久矣无此客，闯户儿童皆动色。寒泉不食人喝死，素绠银瓶我心恻。千金易得一士难，晚途淹泊眼愈寒。岂知一旦乃见子，杰语豪笔无僧酸。门前清溪天作底，细细风吹縠纹起。倚栏一笑谁得知，爱子数诗如此水。江湖安得常相从，浩歌相踏卧短篷。功名渠自有人了，留我镜中双颊红。","dynasty":"宋代","title":"寄仗锡平老借用其听琴诗韵"}
{"author":"陆游","content":"玻瓈春作江水清，紫玉箫如雏凤鸣。漏声不闻看灺烛，侠气未减欺飞觥。单车万里信有数，二年三过宁忘情。钗头玉茗妙天下，琼花一树真虚名。酒酣忽作檀公策，间道绝出东关城。清歌未断去已远，回首楼堞空峥嵘。貂裘狐帽醉走马，陌上应有行人惊。径投野寺睡正美，鱼鼓忽报江天明。","dynasty":"宋代","title":"眉州郡燕大醉中间道驰出城宿石佛院"}
{"author":"陆游","content":"酒渴起夜汲，月白天正青。铜瓶响寒泉，闻之心自醒。井边双梧桐，映月影离离，上有独栖鹊，细爪握高枝。我欲画团扇，良工不可求。三叹拊庭楯，浩然风露秋。","dynasty":"宋代","title":"夜汲"}
{"author":"陆游","content":"衰发萧萧老郡丞，洪州又看上元灯。羞将枉直分寻尺，宁走东西就斗升。吏进饱谙箝纸尾，客来苦劝摸床棱。归装渐理君知否？笑指庐山古涧藤。","dynasty":"宋代","tags":"生活，情怀，抒情","title":"自咏示客"}
{"author":"陆游","content":"墨入红丝点漆浓，闲将倦笔写秋容。雨声已断时闻滴，云气将归别起峰。斜日半穿临水竹，好风遥送隔城钟。远游更动轻舟兴，太息何人解见从？","dynasty":"宋代","title":"秋雨初霁试笔"}
{"author":"陆游","content":"衰病集余日，推移成老翁。衡门隐者趣，大布古人风。几枝呻吟里，山川莽苍中。从来世缘薄，不是坐诗穷。","dynasty":"宋代","title":"衰病"}
{"author":"陆游","content":"玉关西望气横秋，肯信功名不自由？却是文章差得力，至今知有吕衡州。","dynasty":"宋代","title":"夜读吕化光文章抛尽爱功名之句戏作"}
{"author":"陆游","content":"建溪官茶天下绝，香味欲全须小雪。雪飞一片茶不忧，何况蔽空如舞鸥。银瓶铜碾春风里，不枉年来行万里。从渠荔子腴玉肤，自古难兼熊掌鱼。","dynasty":"宋代","title":"建安雪"}
{"author":"陆游","content":"嘉会千龄岂易逢，珮声俱集未央宫。九重鳳阙曈曨日，百尺龙旗掩苒风。奇瑞屡书圖牒上，太平长在詠歌中。区区击壤虽无取，意与生民既醉同。","dynasty":"宋代","title":"天申節致语口号"}
{"author":"陆游","content":"只道文书无了日，也能摆拨上层台。窗明山雪暮方作，露白野梅寒未开。老病真惭天下士，穷愁强覆掌中杯。儿曹莫怪凭阑久，得句何妨秉烛回。","dynasty":"宋代","title":"晚登千峰榭"}
{"author":"陆游","content":"灯前一笑拆书开，喜见冰衔洗俗埃。丞相苦留犹不住，诸公欲挽固难回。玩鸥有约间何阔，敛版无聊归去来。千载伏波应太息，输君谈笑上云台。","dynasty":"宋代","title":"张时可直阁书报已得请奉祠云台作长句贺之"}
{"author":"陆游","content":"老住湖边一把茆，时沽村酒具山殽。年来传得甜羹法，更为吴酸作解嘲。","dynasty":"宋代","title":"甜羹之法以菘菜山药芋莱菔杂为之不施醯酱山"}
{"author":"陆游","content":"我游东村冲暮烟，断桥流水鸣溅溅。欲寻梅花作一笑，数枝忽到拄杖边。高标元合著山泽，绝艳岂复施丹铅。定知曾授餐玉法，不尔恐是淩波仙。锦江赋诗忽万里，蓬山把酒今三年。相逢风味宛如昨，人生何者非前缘？颇思取醉极清赏，杖头幸有百许钱。但判插破乌纱帽，莫记吹落黄金船。","dynasty":"宋代","title":"探梅"}
{"author":"陆游","content":"露湿青松细细香，旋呼拄杖踏斜阳。三生旧发游山愿，一卷新传辟谷方。云外未论笙鹤近，尘中实厌簿书忙。拾樵汲涧俱清绝，聊为煎茶一据床。","dynasty":"宋代","title":"青溪道中行古松间因少留瀹茶而行"}
{"author":"陆游","content":"造物作梅花，毫发无遗恨。楚人称芳兰，细看终不近。","dynasty":"宋代","title":"梅花"}
{"author":"陆游","content":"梦中不记适何邦，风饱蒲颿入大江。久矣眼中无此快，蹴天雪浪溅船窗。","dynasty":"宋代","title":"七月二十一日午睡梦泛江风涛甚壮觉而有赋"}
{"author":"陆游","content":"渔翁持鱼叩舷卖，炯炯绿瞳双脸丹。我欲从之逝已远，菱歌一曲暮江寒。","dynasty":"宋代","title":"渔浦"}
{"author":"陆游","content":"路入梁州似掌平，秋千蹴鞠趁清明。未论日远长安近，且喜南山天际横。","dynasty":"宋代","title":"感旧四首末章盖思有以自广"}
{"author":"陆游","content":"七十人言自古稀，我今过二未全衰。读书似走名场日，许国如骑战马时。秋晚雁来空自感，夜阑酒尽不胜悲。渭滨星霣逾千载，一表何人继出师！","dynasty":"宋代","title":"七十二岁吟"}
{"author":"陆游","content":"疏慵久矣卧郊扉，暂出人间辄免归。梵志放花常恨晚，士师分鹿又成非。平生旧学宁当负，同志良箴亦重违。说与吾儿勤念此，负禾勿恨露沾衣。","dynasty":"宋代","title":"书意"}
{"author":"陆游","content":"列仙阅世独清臞，雪谷冰溪老不枯。输与锦绷孩子辈，千金一束入天厨。","dynasty":"宋代","title":"笋绝句"}
{"author":"陆游","content":"铸印大如斗，佩剑长挂颐。不如茅屋底，睡到日高时。","dynasty":"宋代","title":"不如茅屋底"}
{"author":"陆游","content":"冉冉流年不贷人，东园青杏又尝新。方书无药医治老，风雨何心断送春！乐事久归孤枕梦，酒痕空伴素衣麈。畏途回首涛澜恶，赖有云山著此身。","dynasty":"宋代","title":"春晚雨中作"}
{"author":"陆游","content":"接客厌纷纷，客去喜寂寂。今朝下帘坐，疏雨时一滴。地炉拥破褐，自笑嬾无敌。新春傥得归，更面九年壁。","dynasty":"宋代","title":"寂寂"}
{"author":"陆游","content":"凛凛冰霜晨，皎皎风月夜。南山有飞仙，来结寻梅社。","dynasty":"宋代","title":"梅花绝句十首其一"}
