{"author":"曹伯启","content":"忆昨分携春正寒，生涯到此又儒官。客中度日今非易，贫里攻书古亦难。接物谦和辞尚简，处身廉谨事容宽。我行更别双亲远，莫负因风数问安。","dynasty":"元代","title":"丁亥清明东平寄二弟济州学正"}
{"author":"曹伯启","content":"圣朝覃至化，寒士忝微官。迢递踰千里，间关历万端。山城居寂寞，灯火忆团栾。申浦烟尘暗，君峰草木寒。吴风纯已散，楚语辨应难。赖有朱夫子，论文释永叹。","dynasty":"元代","title":"谩成寄朱伯海主簿"}
{"author":"曹伯启","content":"松杉秋到影逾浓，梨杜霜前叶半红。荒径忽迷寻不得，罄躬还问牧牛童。","dynasty":"元代","title":"九日省舅氏郭西独行因书所见十首其七"}
{"author":"曹伯启","content":"十年师友更谁亲，四月江皋手重分。不学轻交如覆雨，应知小厦未连云。凤雏岂是笼中物，龙种常思冀北群。此去文旌知不远，尺书朝夕愿相闻。","dynasty":"元代","title":"送丁仲谦之杭州"}
{"author":"曹伯启","content":"每怀仙境到无缘，绿暗红稀又一年。棚上雪香棚下客，暂时分得橘中天。","dynasty":"元代","title":"与孙大方真人对酌木香棚下"}
{"author":"曹伯启","content":"杜鹃声诉，鹧鸪声助，催上黔阳归路。轻舟短棹泛沧浪，沾两袖、夜郎烟雾。云山如暮，滩流如怒，石齿崭然无数。天涯愁绪不堪论，这光景、能消几度。","dynasty":"元代","title":"舟行辰沅江中小词数阕五首呈建中御史其一鹊桥仙"}
{"author":"曹伯启","content":"高城蘸云根，聊可慰心迹。长风万里来，如对骑鲸客。监州好事者，树此楼与石。隆鼻号金仙，更长谩嗟惜。","dynasty":"元代","title":"济州登太白楼怀郑从之御史二首其一"}
{"author":"曹伯启","content":"人间乐事育英材，天下高风义学开。崇化励贤需茂举，使华先指邓林来。","dynasty":"元代","title":"寄题刘氏义学"}
{"author":"曹伯启","content":"南北嚣尘日夜侵，好风吹到白云深。智仙久住誇山色，俗客初来恋竹阴。万事不如收脚坐，三年应负掉头吟。疲民不忍加鞭箠，谁识平生水石心。","dynasty":"元代","title":"次韵题兰溪洞源壁间"}
{"author":"曹伯启","content":"正学孤高践履淳，虞廷元凯汉星辰。咸阳事业荆南传，百世中朝有重臣。","dynasty":"元代","title":"题廉文正公画像"}
{"author":"曹伯启","content":"妙龄文采动朝端，晚节襟期海宇宽。西蜀东吴新雨露，柏台兰省旧衣冠。名随曙色千门肃，辞播春风八座欢。行挈生民跻寿域，洛阳重作画图看。","dynasty":"元代","title":"寿马右丞"}
{"author":"曹伯启","content":"青士名轩敏号斋，主人风骨不凡材。嗜书有味轻金币，择友无方至草莱。众口推尊循古道，一篇骚雅露长才。游仙既许从君去，怀抱何时得好开。","dynasty":"元代","title":"送济南王秀才"}
{"author":"曹伯启","content":"盍簪江浒话襟期，平日纷传始见知。奕世清门膺重望，十年黄阁佐明时。休官未逊陶元亮，恋阙犹思杜拾遗。野老尽消烦恼障，对花斟酒细哦诗。","dynasty":"元代","title":"威卿中丞溽暑中遣送秋露芳尊侑以佳篇感愧之馀用韵以谢"}
{"author":"曹伯启","content":"当年脩禊适春残，此日兴庠属岁阑。邂逅闻孙成故事，至元应作永和看。","dynasty":"元代","title":"观兰亭箕山王俣书扁二首其二"}
{"author":"曹伯启","content":"洪崖中断，似蜃楼幻出、层檐叠脊。欲问真源凌绝顶，安得乘风羽翮。势利相忘，驱驰不惮，面背皆京国。源泉混混，恍如夹右碣石。遥想巢父襟怀，东溟烟雾里，片帆如席。逸气峥嵘今老矣，惆怅剑门千尺。细草平沙，敝裘羸马，长路无人识。家山回首，不应犹作行客。","dynasty":"未知","title":"酹江月次王君阳李敏之过龙门韵"}
{"author":"曹伯启","content":"豪家此日醉金樽，驴背愁诗睡正昏。野雉一声惊梦散，苍烟起处是前村。","dynasty":"元代","title":"九日省舅氏郭西独行因书所见十首其八"}
{"author":"曹伯启","content":"年华逝水故相临，节序循环岂易禁。芦叶汀洲迁客梦，菊花篱落故园心。长筇曳曳风生袖，破帽翩翩雪满簪。惆怅昔人行乐地，剧谈豪饮莫沉吟。","dynasty":"元代","title":"中丞敬公九日登真州南城以诗见示爱其閒逸迈往之气惜不得侍行遂想像和呈二首其一"}
{"author":"曹伯启","content":"器识薰涵太古淳，笑谈时露满怀春。自居中土文章士，人道清时草泽臣。千里关河犹是客，半生书剑不忧贫。举头似觉长安近，会逐西风马后尘。","dynasty":"元代","title":"送丁仲谦赴都"}
{"author":"曹伯启","content":"邑宰无心见督邮，千年犹得号前脩。相君能识归来趣，占却中原第一流。","dynasty":"元代","title":"饯高显卿参政辞职北归二首其一"}
{"author":"曹伯启","content":"江干惜别重依依，才学如君是俊奇。枥骥长鸣须北向，云鹏小却暂西之。萱堂趁捧椒盘酒，芹馆谁赓柳絮诗。莫恋倚晴风景好，不来簪盍慰相思。","dynasty":"元代","title":"次韵赵仲权留别"}
{"author":"曹伯启","content":"洞庭青草映斜晖，黄帽停舟与愿违。倏忽风雷无定在，苍茫天水欲畴依。白鸥浩荡诗脾爽，画鹢漂摇酒力微。隽永简斋冰雪句，江南虽好不如归。","dynasty":"元代","title":"泊舟洞庭感兴"}
{"author":"曹伯启","content":"算人生南北□何如，彷佛过青春。似断蓬飞絮，平生怀抱，何处通津。欢逢故山佳友，终日藉陶薰。芥蒂净如此，咸与维新。男子十年勋业，漫无成一事，负却晨昏。使功名都了，转首是非尘。又滞此、蝇营狗苟，料山英、也笑趁墟人。谁相约，重寻故步，经理遗文。","dynasty":"未知","title":"八声甘州和郑泽民"}
{"author":"曹伯启","content":"驾言江东秋已莫，河洛先生欣所遇。形容质朴千年松，学问渊源九经库。欲学毛生慰老亲，便携长策干当路。我今参透草鞋禅，何似扃门作书蠹。","dynasty":"元代","title":"寄胡教谕六首其一"}
{"author":"曹伯启","content":"暮醉朝醒度浃旬，清时人物上元春。席前雅调声声稳，方外谐谈字字新。六代兴亡驹过隙，十年离合雁来宾。不堪回首东州路，云白山青一怆神。","dynasty":"元代","title":"漂阳道中寄金陵诸友"}
{"author":"曹伯启","content":"卜宅山原奕世安，于湖借润散清澜。古今报本无多子，破冢累累草棘寒。","dynasty":"元代","title":"题任士安葬亲诗卷"}
{"author":"曹伯启","content":"寒色波光秋影涵，数行天字到江南。衔芦有为防矰缴，择地无心入瘴岚。寒暑相催犹可避，稻粱虽好不宜贪。哀鸣欲动何人意，猎骑弯弧酒正酣。","dynasty":"元代","title":"咏雁"}
{"author":"曹伯启","content":"大造无穷如转圜，五行佐功随变迁。人生贵贱混贤否，系乎气禀纯与偏。世间谈算不知数，蕴奥相背徒纷然。岂期区区古澄川，范子能声为众传。试将猥命与评跋，大篇巨轴飞云烟。前途兀兀未敢知，既往行藏如目前。陈说浮生皆默定，乃知家世心为镜。金谷繁华扫地空，渭滨钓叟师周政。相者惟从骨肉寻，经云积善当馀庆。躔径虽殊指一归，予今万事皆从命。","dynasty":"元代","title":"赠卜者范心鉴"}
{"author":"曹伯启","content":"簿书形役愧同伦，宦学如公有几人。勋业未惭贤相种，文章宜卜醉翁邻。江淮去住风涛恶，天地生成草木春。珍重忘年欲倾倒，短章聊为写情真。","dynasty":"元代","title":"寄张仲豪"}
{"author":"曹伯启","content":"景行高名二十年，披云吴会睹青天。士林硕果存生意，宦海清波被俗怜。腊雪随车消瘴疠，仁风合道振鱼鸢。汉廷求治新颛面，期与瓯民共息肩。","dynasty":"元代","title":"上周宣慰"}
{"author":"曹伯启","content":"四十年间，问何似、古人方略。时自笑、致身无策，疗贫无药。世事从来如意少，宦情已比当年薄。更不须、勋业镜中看，今非昨。眠矮榻，登高阁。携短杖，?长杓。放屈伸由己，碧空盘鹗。较短量长无定论，抗尘走俗非真乐。算从前、有铁铸难成，求人错。","dynasty":"未知","title":"满江红次元复初韵"}
{"author":"曹伯启","content":"咫尺仙凡列二途，至人怀抱只清虚。一尊共适悠然趣，鲲化鹏抟不羡渠。","dynasty":"元代","title":"庚戌立夏秋声真人阶前木香盛开刘叔敬提举共赏有诗别后想像二绝呈木香主人其一"}
{"author":"曹伯启","content":"器识参差德未伦，白头心事尚如新。十年薄宦为迁客，四海亲情有二人。名族流芳各神俊，圣经充体自真纯。眼中轻薄何须数，它日南州愿卜邻。","dynasty":"元代","title":"赠元伯士瞻二友"}
{"author":"曹伯启","content":"冥鸿小却暂西归，莫恨功名与愿违。材大古来难适用，终期綵服换朱衣。","dynasty":"元代","title":"送吴餋浩贡士归省"}
{"author":"曹伯启","content":"解缆西南杳霭间。万重烟水间云山。橹声摇荡五溪蛮。世路看来行欲遍，头颅到此合知还。从今犹得十年閒。","dynasty":"元代","title":"舟行辰沅江中小词数阕其五浣溪沙"}
{"author":"曹伯启","content":"契阔清芬二载强，梦中颜采自难忘。石城南下班荆日，卮酒临风感兴长。","dynasty":"元代","title":"挽浙东李两山宣慰四首其二"}
{"author":"曹伯启","content":"流水年华去不穷，眼看浓绿换芳丛。半溪浅碧春前雨，满地残红午后风。客舍萧条唯感物，壮心寂寞谩书空。吟诗羡杀唐公子，兴在三山碧海东。","dynasty":"元代","title":"暮春用唐寿卿韵二首其二"}
{"author":"曹伯启","content":"西州文族姓名香，阶下三槐葆盖张。鹅眼不辞公府用，马蹄常为故人忙。言思切直心无碍，道合中庸气自刚。积庆臾沾山水秀，欲期阳羡作桐乡。","dynasty":"元代","title":"觉轩二子头角崭然盖乃翁生平积德设施所致因作数语颂之"}
{"author":"曹伯启","content":"山禽似说归何莫，不学三馀思董遇。浑金璞玉皆若人，翠羽丹砂巳充库。从容受命是天真，俯仰同流非正路。闻身未老治菟裘，世事侵寻木生蠹。","dynasty":"元代","title":"寄胡教谕六首其五"}
{"author":"曹伯启","content":"金闺寂寂换柴关，汴水悠悠去不还。迁客暂来真传舍，微官聊喜近家山。心除感慨成三乐，事不崎岖得半閒。仰藉大贤调燮手，挽回清誉到人间。","dynasty":"元代","title":"次梁参政寄韩参议韵"}
{"author":"曹伯启","content":"青士名轩敏号斋，主人风骨不凡材。嗜书有味轻金币，择友无方至草莱。众口推尊循古道，一篇骚雅露长才。游仙既许从君去，怀抱何时得好开。","dynasty":"元代","title":"送济南王秀才"}
{"author":"曹伯启","content":"杭睦相望水隔山，刘郎诗债未能还。耐官到底无清浊，造物从来有剩悭。","dynasty":"元代","title":"和刘平叔见寄二首其二"}
{"author":"曹伯启","content":"天宇廓然秋已莫，幽人欲作《登高赋》。联镳沽酒上繁台，千古兴亡一回顾。百鸟喧啾塔半摧，荆榛掩映台前路。黄花采采未成欢，目断荒城起烟雾。","dynasty":"未知","title":"陪诸公杖屦登梁王吹台，悠悠悼古之情，不能"}
{"author":"曹伯启","content":"荐羞扪鸽冒层烟，默识神龙巳在渊。谁料半途成废堕，不教随侍九重天。","dynasty":"元代","title":"仁宗皇帝在藩邸赵人刘士中登塔采鸽供尚膳堕地几死图像求诗因书二绝于后其一"}
{"author":"曹伯启","content":"一踏荆榛路，三经杞菊秋。下乔知有命，行变觉无忧。素发迎新岁，青云忆旧游。诗来慰惆怅，飞梦海边州。","dynasty":"元代","title":"和完颜东皋佥司"}
{"author":"曹伯启","content":"有客乐幽閒，栖迟济岱间。昔时钱若水，今日谢东山。蚤避凤麟网，固辞鸳鹭班。忝予联故友，衰白始知还。","dynasty":"元代","title":"仪山寄山东张希孟学士"}
{"author":"曹伯启","content":"白下有遗叟，栖迟周可山。立谈千古意，坐占一生閒。净拭妍蚩鉴，高标义利关。逢君常自愧，衰谢不知还。","dynasty":"元代","title":"周可山风鉴独步江东别几三十年邂逅金陵写怀奉赠"}
{"author":"曹伯启","content":"朔方崇信义，南渡寖浮誇。土实国风厚，火空文物嘉。皇天亲有道，元气造中华。万事非人力，含灵本一家。","dynasty":"元代","title":"答南冠"}
{"author":"曹伯启","content":"土锉蛛丝冷，颓垣鼠穴稀。充肠惟脱粟，蔽体乏新衣。守分人嗤拙，怀安自觉非。当年同舍友，裘马自轻肥。","dynasty":"元代","title":"冬夜书怀"}
{"author":"曹伯启","content":"旅况随秋变，閒情与世疏。年将知命到，禄及代耕馀。济物无良策，安心有圣书。云山千古意，瞻望独踌躇。","dynasty":"元代","title":"秋日嘉禾道中咏怀"}
{"author":"曹伯启","content":"荡荡青冥阔，瀼瀼白露寒。惊乌啼木杪，老兔出云端。坐久同谁语，吟成只自叹。慰亲应有日，沿檄到长安。","dynasty":"元代","title":"夏夜露坐二首其一"}
{"author":"曹伯启","content":"露坐夜如何，村居即涧阿。苍烟喷素月，碧落转银河。病抑诗情减，愁添睡思多。秋风庭树响，勋业愧蹉跎。","dynasty":"元代","title":"夏夜露坐二首其二"}
{"author":"曹伯启","content":"问罪平吴土，分兵自益州。百年还入统，一锁谩横流。王气烟同熄，侯封死亦羞。画师微意在，固国有嘉猷。","dynasty":"元代","title":"题王龙骧舟师图"}
{"author":"曹伯启","content":"拉友寻佳致，琳宫引兴长。服膺思酒圣，拭目待花王。逝水年华急，行云世态忙。无因驻清景，春色又斜阳。","dynasty":"元代","title":"辛亥三月陪马克脩治书谒天游孙真人方丈阶前牡丹盛开卮酒同玩座中范提点索诗"}
{"author":"曹伯启","content":"塞垣巇崄地，岁莫为谁来。交态只如此，宦情何有哉。岂能供世用，聊复竭吾才。夜夜家山梦，羸骖几日回。","dynasty":"元代","title":"次郑参政留别韵"}
{"author":"曹伯启","content":"鲸波设险古犹今，习俗何尝计浅深。风伯持人惊世路，山黎厌客著官箴。君臣上下无私意，天地中间有此心。遥想二公皆定力，曾经人海看升沉。","dynasty":"元代","title":"题完颜御史等官涉海图"}
{"author":"曹伯启","content":"物理盈虚岂易量，更阑寻绎月侵床。九年面壁师中夏，三策回天黜异方。驽马不离刍牧地，轻鸥常占水云乡。谁能识得归来趣，古是今非梦一场。","dynasty":"元代","title":"复用述怀韵寄吉甫师尹二公"}
{"author":"曹伯启","content":"买得春风黑牡丹，东皋常伴水云閒。披图便觉归耕好，不履危机是此关。","dynasty":"元代","title":"题梁国英牧牛图"}
{"author":"曹伯启","content":"身世年来忆哺糟，华胥一夕藉薰陶。半窗凉雨青绫薄，一片春风翠旆高。乌蚁混游槐国市，绿醅初泼汉江涛。流莺唤觉西轩底，箕踞分明指二豪。","dynasty":"元代","title":"梦酒诗会"}
{"author":"曹伯启","content":"夜气溟濛塞两仪，客怀牢落动清悲。月明宿鸟啼烟树，风劲寒蝉泣露枝。西北乡关除梦到，东南民力谩心思。路难无奈篙师促，八月长安早发时。","dynasty":"元代","title":"长安早发"}
{"author":"曹伯启","content":"人心天理本昭昭，利欲无端日夜销。说向迷途浑不省，世间鹏鴳各逍遥。","dynasty":"元代","title":"题焦润之觉斋卷后"}
{"author":"曹伯启","content":"宾雁来时燕又东，三年薄宦竟何功。晴窗偶读登楼赋，昨夜家山入梦中。","dynasty":"元代","title":"九日月下小酌咏怀四首其二"}
{"author":"曹伯启","content":"随辈猖狂搅客心，区区斗粟苦相寻。前行堕地后不止，我自绝粮渠复侵。归兴渺然风瑟瑟，壮怀如此夜沉沉。欲投忌器空搔首，盼杀羲轮辗宿阴。","dynasty":"元代","title":"金华客舍夜鼠为祟囊有馀粟悬置榻隅群鼠思窃食之历户枢缘屋壁坠者相继苏而复登感慨偶成"}
{"author":"曹伯启","content":"渺渺秋江浸月宫，扁舟来往一丝风。锦鳞钓得浑閒事，万象包罗指顾中。","dynasty":"元代","title":"题黄秋江钓月图二首其一"}
{"author":"曹伯启","content":"小桥流水湛清波，无限游人载酒过。怪得年来粮饷少，田夫不及一分多。","dynasty":"元代","title":"题市桥游乐图二首其一"}
{"author":"曹伯启","content":"心君乐善故名楼，占却人间第一筹。视履考祥端可必，郎星烱烱照吾州。","dynasty":"元代","title":"题许宜之三诗卷其一乐善楼"}
{"author":"曹伯启","content":"绣斧澄清古范滂，赐环三载镇文昌。称停政事权衡稳，润饰诗书意味长。辅世昔闻心匪石，忧民今见鬓成霜。何时不踏红尘路，閒侍新斋几研傍。","dynasty":"元代","title":"呈郝新斋左丞"}
{"author":"曹伯启","content":"水出五谷成一派，滔滔日夜东流。倦乘鞍马却乘舟。向来危处怯，此去险中愁。伊轧数声离岸橹，异乡身世悠悠。暂教杯酒放眉头。痴儿官事了，聊作子长游。","dynasty":"未知","title":"临江仙·水出五谷成一派"}
{"author":"曹伯启","content":"人间衮衮惜花王，得似东篱兴味长。撷秀餐英期晚节，相看日日是重阳。","dynasty":"元代","title":"砀山诸友会诗邑泮作绝句纪预诗盟之意二首其二爱菊"}
{"author":"曹伯启","content":"庆元六年薄宦居申浦，百技茫然性疏鲁。客舍公馀一事，无搢绅顾访森如堵。高山流水洗忧感，黄卷青编阅今古。回首长安如断蓬，南云翳翳生凄楚。小舟俄载石居来，饭颗山头逢杜甫。铅椠优游习气同，权门怅望丹心苦。绿阴初见盍朋簪，倒指联镳踰夏五。大火西流菊又残，孤衾铁冷闻双杵。一凫今日忽南厢，灿灿牙绯光鼻祖。新制兴除务必行，铨材历历皆良辅。东南山水得奇探，人物瑰奇壮城府。莫道临民始有为，存心济物非无补。猥予无计理归装，满面风埃犹哙伍。身世由来秖自怜，愁怀此去凭谁语。江城事简俗亦淳，彷佛居安胜乡土。茂林脩竹鼎魁方，皓月清风自宾主。谈笑四明官事了，时宜命驾瞻衡宇。庙堂倚任今伊吕，苟有寸长思一举。同是悠悠万古情，它年许接朝天武。","dynasty":"元代","title":"送赵石居之官"}
{"author":"曹伯启","content":"斗垒衡门笔砚生。清流不弃作豪英。宦途始步防颠踬，人海论交戒满盈。临事惧，好谋成。百年到手是功名。群雏已逐云萍散，又挂西南一点情。","dynasty":"元代","title":"鹧鸪天示次男河南书吏履亨"}
{"author":"曹伯启","content":"露下晴空酿薄寒，坤舆厚德载人寰。星光逊月明珠碎，云气停风白练閒。水鸟自抟空阔际，烟蚊常在有无间。儿童为数秋期近，书剑无成益厚颜。","dynasty":"元代","title":"夏夜露坐"}
{"author":"曹伯启","content":"清朝恢制度，台阁任儒臣。昔预联镳客，今为避路人。拔茅言在耳，迁木句伤神。奔走情无赖，西风起问津。","dynasty":"元代","title":"寄景梁御史"}
{"author":"曹伯启","content":"露坐分藜榻，郊行解葛衣。澹烟新店舍，斜月旧河山。立谈千古意，坐占一生閒。积水不胜流水碧，远山还比近山青。十年人事成今古，数老天留载典型。去岁关心如昨日，平明回首又东风。山色欲冥知雨信，岸痕齐剥记潮生。","dynasty":"元代","title":"句"}
{"author":"曹伯启","content":"野花芬馥去年同，和气氤氲想像中。何事此回重九节，解鞍牧马故城东。","dynasty":"元代","title":"九日赠史同知二首其二"}
{"author":"曹伯启","content":"芸芸天壤间，物物自终始。阴阳司屈伸，雨露发膏泚。穷探造化妙，学道当没齿。忆昨效前脩，老屋坐荒址。诚能不汝画，么么变奇伟。华发已侵寻，兰台方小史。补报无尺寸，追思负甘旨。胡为俗累深，不得宦情已。涉世相推移，因人具条理。堂堂颜使君，端为苍生起。东瓯素凋瘵，宿弊要全洗。守宰如星分，妖红连俗紫。己听下车谣，清强新直指。岩岩金华峰，湛湛谷溪水。吾道增光辉，霁景照纨绮。古今谁并驾，避路行且止。簿书日奔忙，愧我徒为耳。","dynasty":"元代","title":"和完颜正甫佥事见寄"}
{"author":"曹伯启","content":"圣朝辞令务宣通，庠校横陈比頖宫。不但函三遗字体，要将贞一变民风。官师间出非无谓，恩命重沾合至公。借径早摅经济策，吾侪空老簿书丛。","dynasty":"元代","title":"张安道提举重临江浙诸君喜而赋诗且以为南北生徒有所矜式之贺"}
{"author":"曹伯启","content":"露坐夜如何，村居即涧阿。苍烟喷素月，碧落转银河。病抑诗情减，愁添睡思多。秋风庭树响，勋业愧蹉跎。","dynasty":"元代","title":"夏夜露坐二首其二"}
{"author":"曹伯启","content":"有客由来济水阴，凝寒驻马乱山深。新诗点检人间事，写出千秋万古心。","dynasty":"元代","title":"和曹彦礼书怀六首其六"}
{"author":"曹伯启","content":"暮宿见山亭，翛然心境清。饥民不忍听，那更候虫声。","dynasty":"元代","title":"见山亭"}
{"author":"曹伯启","content":"行行古天堑，幂幂桑与梓。树枝防刺人，天明仅十里。功名果何物，白发仍早起。赖闻瀑水声，清彻畸人耳。","dynasty":"元代","title":"萧县道中早行"}
{"author":"曹伯启","content":"器识薰涵太古淳，笑谈时露满怀春。自居中土文章士，人道清时草泽臣。千里关河犹是客，半生书剑不忧贫。举头似觉长安近，会逐西风马后尘。","dynasty":"元代","title":"送丁仲谦赴都"}
{"author":"曹伯启","content":"相府剧深邃，将坛势崔嵬。古今争不已，十去久不回。所以陶靖节，东篱只衔杯。我辈何足道，青山好归来。","dynasty":"元代","title":"观朱张二府"}
{"author":"曹伯启","content":"流水年华去不穷，眼看浓绿换芳丛。半溪浅碧春前雨，满地残红午后风。客舍萧条唯感物，壮心寂寞谩书空。吟诗羡杀唐公子，兴在三山碧海东。","dynasty":"元代","title":"暮春用唐寿卿韵二首其二"}
{"author":"曹伯启","content":"酷爱西山景，经年可避喧。一声何处鸟，百样此中猿。地雅僧成趣，峰高客断魂。长藤梯藉力，茂树石粘根。贱子心君骇，贤人手泽存。水亭寒有素，云洞秀无痕。古篆纡清涧，新图挂远村。乾坤双断梗，身世一芳樽。戍角催归路，吟鞭懒入门。五年申浦住，卜宅愧吾昏。","dynasty":"元代","title":"再和"}
{"author":"曹伯启","content":"匆匆沙际春归，草如绶带交加翠。白云缥缈，四年相望，季鹰归未。拘束微官，踉跄俗状，较人间气。想颠鸾倒凤，天公不管，谁会□，空中意。自要看时拨置。问谁家、小栏堪倚。云间公子，为谁邀致，愁怀一洗。红玉擎杯，朱弦理调，偶然成醉。又门前俗事，催人上马，不堪凝睇。","dynasty":"未知","title":"水龙吟用史药房韵"}
{"author":"曹伯启","content":"湖头连日驻征鞍，客舍萧萧风雪寒。恍似伏波思弟切，翻思韩愈度关难。旋沽村酿连愁饮，重检家书忍泪看。病仆羸骖欲何往，一壶天地正漫漫。","dynasty":"元代","title":"湖头镇阻雪"}
{"author":"曹伯启","content":"济济声华久见称，青云豪气小陈登。东州邂逅人非旧，始信千年谷变陵。","dynasty":"元代","title":"寄刘彦卿同舍二首其一"}
{"author":"曹伯启","content":"易写无盐陋子都，难形小白下夷吾。英雄事业传千古，不假丹青作画图。","dynasty":"元代","title":"赠画师佟明之"}
{"author":"曹伯启","content":"八帙因循又七年，松姿鹤骨只依然。傍人错儗真君后，自是安阳陆地仙。","dynasty":"元代","title":"题许宜之三诗卷其三寿许公"}
{"author":"曹伯启","content":"静女思归宁，浣衣拜高堂。隐士履贞固，濯缨视沧浪。苟有涓洁心，憔悴犹姬姜。常怀济时策，进退皆康庄。","dynasty":"元代","title":"浣衣图"}
{"author":"曹伯启","content":"物理盈虚岂易量，更阑寻绎月侵床。九年面壁师中夏，三策回天黜异方。驽马不离刍牧地，轻鸥常占水云乡。谁能识得归来趣，古是今非梦一场。","dynasty":"元代","title":"复用述怀韵寄吉甫师尹二公"}
{"author":"曹伯启","content":"武陵回首望巴陵，摈退舟师就马程。潏潏青沟穿路过，峨峨苍岭送人行。庙堂任使谁能避，箐麓猖狂只自惊。欲为伏波寻胜迹，草间闻有鹧鸪声。","dynasty":"元代","title":"舟至常德出陆由辰抵沅书事三首其三"}
{"author":"曹伯启","content":"书生身世短歌行，贯日襟期答圣明。众苦小鲜游沸鼎，独怜饥鼠搅寒更。风云惨淡千年会，天地盈虚万古情。无象太平元有象，翠微深处管弦声。","dynasty":"元代","title":"辛卯八月婺州途中用菊圃韵"}
{"author":"曹伯启","content":"凝望秋原景不穷，凄凄风色去年同。菊黄枫赤浑閒事，一片西成在眼中。","dynasty":"元代","title":"砀山诸友会诗邑泮作绝句纪预诗盟之意二首其一秋望"}
{"author":"曹伯启","content":"宦游忆昔留神京，岩廊接武皆豪英。相从既久知姓名，奋身半是齐东城。东方山水钟英灵，人材济济怀忠贞。赵君家世居邹平，妙年胸次吞幽并。昔从案牍嗟劳形，深衣幅巾务明经。十年潜心今存诚，兰台掾史奋鹏程。此来平狱期无刑，况与冠玉联镳行。发奸擿伏如神明，光芒文彩刃发硎。伫看政绩垂丹青，天南地北蜚嘉声。拂袖归来心迹清，华峰峨峨绣江澄。齐鲁相望莫寒盟，它年倒屣须相迎。","dynasty":"元代","title":"送赵彦诚"}
{"author":"曹伯启","content":"肩舆坐尤稳，官事倦逢迎。南来秪乘马，仆隶教编氓。洗则养神骏，秣之爱长鸣。四时腓且安，主人心始平。翻思历兹郡，牧民为正名。科徭思日寝，刑罚愿时清。胡为政多门，青紫乱纵横。讼言无巨细，案牍竟纷争。鬻田给征税，伐木空原茔。民心无正归，歌谣有新声。服劳于王事，孰惮夜与明。徵求苦烦急，日用何由生。争如作官马，蒙背银鞍轻。吾侪闻此风，郁郁伤中情。不有治安策，自惭非国桢。歌诗赠官长，敢效舂陵行。","dynasty":"元代","title":"官马行呈李总管"}
{"author":"曹伯启","content":"忠养名庄奉二亲，澹翁题扁重千钧。江宁陌上人应道，王冢丁祠德有邻。","dynasty":"元代","title":"江东陈伯宣置庄名忠养盖取事亲为大之义览卷怅然"}
{"author":"曹伯启","content":"行潦萦纡会古溪，一行白鸟自高低。敝裘恐惹途边棘，疲马愁颠雨后泥。思入石林风浩浩，吟成沙草日凄凄。相逢莫问经行地，万壑千崖总是迷。","dynasty":"元代","title":"就学东平嘉祥道中书事二首其一"}
{"author":"曹伯启","content":"十月出秦关。竟日悠悠杳霭间。直到蚕鱼开国地，跻攀。行尽千山复万山。归辔动欢颜。江路梅花笑往还。稚子候门何日到，痴顽。好把虚名付等閒。","dynasty":"元代","title":"南乡子二阕其二四川道中作"}
{"author":"曹伯启","content":"流水高山待赏音，人生腾踏岂无心。他时先步岩廊上，莫遣门庭海样深。","dynasty":"元代","title":"和曹彦礼书怀六首其三"}
{"author":"曹伯启","content":"荒城四面尽陂陀，人傍西山语渐讹。一夜饭牛棚下宿，愁闻闾里笑声多。","dynasty":"元代","title":"安平客舍"}
{"author":"曹伯启","content":"大造无穷如转圜，五行佐功随变迁。人生贵贱混贤否，系乎气禀纯与偏。世间谈算不知数，蕴奥相背徒纷然。岂期区区古澄川，范子能声为众传。试将猥命与评跋，大篇巨轴飞云烟。前途兀兀未敢知，既往行藏如目前。陈说浮生皆默定，乃知家世心为镜。金谷繁华扫地空，渭滨钓叟师周政。相者惟从骨肉寻，经云积善当馀庆。躔径虽殊指一归，予今万事皆从命。","dynasty":"元代","title":"赠卜者范心鉴"}
{"author":"曹伯启","content":"皎皎襟怀灿日晖，生平蕴藉定谁知。断蓬转地三千里，老柏参天四十围。恋阙久思羊舌谏，待时还作虎头痴。人间鼷鼠虽无用，乘兴宜教弩发机。","dynasty":"元代","title":"和丁仲谦"}
{"author":"曹伯启","content":"北风撼庭柯，寒雨击檐瓦。恍疑更漏急，俄顷恣飘洒。辗转宦游客，听此殊不雅。留滞三月馀，憧憧若奔马。缅惟莘郊人，清芬播中夏。徵车再三来，嚣嚣尚耕野。以身阅盛衰，动静非苟且。竹帛照古今，惠夷同圣者。人材有径庭，理势遂高下。负此顽钝资，辛勤愿陶冶。茹糗充朝饥，芹宫芘馀厦。僮仆夜号寒，私忧若为写。鼎食愧臧获，陆沉哀屈贾。载咏鸡鸣诗，行藏随用舍。","dynasty":"元代","title":"学宫雨夜有感"}
{"author":"曹伯启","content":"古人追乐事，日费百千回。发兴排诗律，消愁仗酒杯。何时能仿此，吾道付悠哉。所恨亏甘旨，斑衣愧老莱。","dynasty":"元代","title":"和人游蒋山二首其二"}
{"author":"曹伯启","content":"落魄绨袍一蹇驴，当年阮籍哭穷途。冥搜尽日无佳句，时复凭高望八区。","dynasty":"元代","title":"郭西独行"}
{"author":"曹伯启","content":"理窟词锋总上游，焉容碌碌便归休。一官暂慰平生志，不负长安二载留。","dynasty":"元代","title":"送张润夫之辽阳簿尉三首其二"}
{"author":"曹伯启","content":"皎皎襟怀灿日晖，生平蕴藉定谁知。断蓬转地三千里，老柏参天四十围。恋阙久思羊舌谏，待时还作虎头痴。人间鼷鼠虽无用，乘兴宜教弩发机。","dynasty":"元代","title":"和丁仲谦"}
{"author":"曹伯启","content":"瘦筇高陇看西成，风偃黄云四望平。不赖天公怜赤子，官逋私债几时清。","dynasty":"元代","title":"观稼"}
{"author":"曹伯启","content":"万叠云山绕梵宫，黑衣三五坐谈空。适来车马迎门处，一念应归有相中。","dynasty":"元代","title":"奉赠施水庵僧"}
{"author":"曹伯启","content":"紫禁衣冠旧绮园，玉堂仪彩更清温。自然官职名何重，无事威严道愈尊。万里春融谁可继，一宗元气谅斯存。瓣香献寿梅花底，愿比岷山活水源。","dynasty":"元代","title":"寿李野斋学士"}
{"author":"曹伯启","content":"大造无穷如转圜，五行佐功随变迁。人生贵贱混贤否，系乎气禀纯与偏。世间谈算不知数，蕴奥相背徒纷然。岂期区区古澄川，范子能声为众传。试将猥命与评跋，大篇巨轴飞云烟。前途兀兀未敢知，既往行藏如目前。陈说浮生皆默定，乃知家世心为镜。金谷繁华扫地空，渭滨钓叟师周政。相者惟从骨肉寻，经云积善当馀庆。躔径虽殊指一归，予今万事皆从命。","dynasty":"元代","title":"赠卜者范心鉴"}
{"author":"曹伯启","content":"柳如青帜导姑苏，桥若垂虹饮太湖。渺渺天光接波浪，凄凄秋色上菰蒲。行囊只剩新诗稿，身世端如古画图。独倚危栏追往事，雁衔霜信下平芜。","dynasty":"元代","title":"过长桥书所见"}
{"author":"曹伯启","content":"梦回午枕倦闻声，野鸟抟空隐见形。积水还同流水碧，远山翻比近山青。霞迎杂佩新荷灿，风揭麻衣野菊馨。安得画师频点笔，归来移入纸方屏。","dynasty":"元代","title":"就学东平嘉祥道中书事二首其二"}
{"author":"曹伯启","content":"酷爱孤根暖独回，吴缣光拭向谁开。小诗欲寄司花手，昨夜清香入梦来。","dynasty":"元代","title":"索李副使画梅"}
{"author":"曹伯启","content":"世间七帙衒康宁，天为封君锡九龄。綵服荣兼朝士服，郎星光近老人星。母仪妇道追班史，玉树芝兰奕谢庭。太华西瞻永无恙，更期相对百年青。","dynasty":"元代","title":"寿苏显卿郎中母夫人"}
{"author":"曹伯启","content":"世间红紫俗难禁，盼到梅时忍倦寻。蜡蒂爱渠情不舍，琼苞想像意何深。问樵旋觅溪头路，随仆翻迷雪后林。自古诗人耽此癖，可怜寂寞岁寒心。","dynasty":"元代","title":"次韵申仲礼寻梅"}
{"author":"曹伯启","content":"四事难并举世闻，登高今喜夹河滨。美哉陶令杯中物，老矣长安陌上人。江限华夷晴浩渺，山磨今古暮嶙峋。醉归应被儿童笑，犹有黄花在角巾。","dynasty":"元代","title":"中丞敬公九日登真州南城以诗见示爱其閒逸迈往之气惜不得侍行遂想像和呈二首其二"}
{"author":"曹伯启","content":"晚境难期博望侯，微官且学子长游。泾清渭浊源何异，物换星移志未酬。陇月照人征雁晓，金天飞露候虫秋。尘缘衮衮今犹古，唯有书生易白头。","dynasty":"元代","title":"泾阳述怀"}
{"author":"曹伯启","content":"天上霜缣宠渥光，阶前兰玉姓名香。长安润屋知无数，一笑输君戏綵堂。","dynasty":"元代","title":"题奉元韩氏所藏蓝关风雪图孀亲赐绢并先陇画图三诗卷三首其二"}
{"author":"曹伯启","content":"每怀仙境到无缘，绿暗红稀又一年。棚上雪香棚下客，暂时分得橘中天。","dynasty":"元代","title":"与孙大方真人对酌木香棚下"}
{"author":"曹伯启","content":"或有处閒言寂寞，冗官往往厌纷如。谁能遂我还乡意，便把微官乞与渠。","dynasty":"元代","title":"乙酉馆中二首其二"}
{"author":"曹伯启","content":"肩舆坐尤稳，官事倦逢迎。南来秪乘马，仆隶教编氓。洗则养神骏，秣之爱长鸣。四时腓且安，主人心始平。翻思历兹郡，牧民为正名。科徭思日寝，刑罚愿时清。胡为政多门，青紫乱纵横。讼言无巨细，案牍竟纷争。鬻田给征税，伐木空原茔。民心无正归，歌谣有新声。服劳于王事，孰惮夜与明。徵求苦烦急，日用何由生。争如作官马，蒙背银鞍轻。吾侪闻此风，郁郁伤中情。不有治安策，自惭非国桢。歌诗赠官长，敢效舂陵行。","dynasty":"元代","title":"官马行呈李总管"}
{"author":"曹伯启","content":"自从萍梗任东西，几处飞鸿踏雪泥。三复无违人易老，独施有政物难齐。图形麟阁身何济，想像菟裘首谩低。早晚世缘都净尽，至人相约话招提。","dynasty":"元代","title":"士贞教授弟寄诗句新意雅但不知铁君故事云何用韵述怀以答来意"}
{"author":"曹伯启","content":"斗垒衡门笔砚生。清流不弃作豪英。宦途始步防颠踬，人海论交戒满盈。临事惧，好谋成。百年到手是功名。群雏已逐云萍散，又挂西南一点情。","dynasty":"元代","title":"鹧鸪天示次男河南书吏履亨"}
{"author":"曹伯启","content":"仕学推先得两优，绣衣分柄镇南州。礼曹回首非新进，宪府信眉是旧游。三楚冰霜随马策，七闽泉石入诗筹。计程似与梅花约，在在清香满道周。","dynasty":"元代","title":"送潘景梁佥事之福建"}
{"author":"曹伯启","content":"草堂寂寞带春星，守道常师鲁两生。去就失宜宁抱瓮，是非无定谩惩羹。伤心花鸟随时变，过眼轩裳扫地平。何日据床风露底，悠悠怀抱为君倾。","dynasty":"元代","title":"用前韵咏怀寄诸公"}
{"author":"曹伯启","content":"物理盈虚岂易量，更阑寻绎月侵床。九年面壁师中夏，三策回天黜异方。驽马不离刍牧地，轻鸥常占水云乡。谁能识得归来趣，古是今非梦一场。","dynasty":"元代","title":"复用述怀韵寄吉甫师尹二公"}
{"author":"曹伯启","content":"寄来春色情犹重，读罢新诗兴转嘉。脉理贯通从诘曲，本根培植自英华。三生清绝先群品，一叚芳馨异俗葩。闻道南塘数株雪，更须骑马到君家。","dynasty":"元代","title":"谢立斋惠蟠梅"}
{"author":"曹伯启","content":"羸骖乘暇阅山乡，风景无边眼力强。千里稻云蒸大冶，一年梅澍积深塘。虎狼窜伏天刑近，鸡犬舒徐日驭长。微禄每惭无补报，欲将心事效平阳。","dynasty":"元代","title":"兰溪郊行"}
{"author":"曹伯启","content":"龙种权奇匀骨肉，筒耳铃眸籋云足。为君一饱死边庭，不作驽骀空厩粟。","dynasty":"元代","title":"题双骥并枥图"}
{"author":"曹伯启","content":"营营薄宦成何事，雪点乌纱月照襟。南北十年离别泪，田园一片去来心。衰杨岸口嗟兴废，逝水矶头阅古今。浊酒未能浇磊磈，棹歌终夕伴长吟。","dynasty":"元代","title":"良月九日夜与吉甫提举宿王氏精舍风雨不寐闻寄令弟潜夫同知佳章骨肉之情蔼然具见令人讽诵不已别后次韵写怀"}
{"author":"曹伯启","content":"踏破寰中万里尘，争知骏骨委咸秦。飞腾不是书生分，东望家山一惨神。","dynasty":"元代","title":"中元日雨不出悼所丧马呈宪府诸公三首其一"}
{"author":"曹伯启","content":"秦关风雪路崎岖，人道回天计亦迂。一自谪迁为口实，后来尤弊蔓难图。","dynasty":"元代","title":"题奉元韩氏所藏蓝关风雪图孀亲赐绢并先陇画图三诗卷三首其一"}
{"author":"曹伯启","content":"三年客里过重阳，底事匆匆马足忙。不是不归归未得，故园松菊正荒凉。","dynasty":"元代","title":"九日赠史同知二首其一"}
{"author":"曹伯启","content":"东吴文族亚中州，此日联翩即胜游。古刹突侵银汉表，好花疑在锦江头。尊前醉倒俱休惜，沙际春归挽不留。后日重经行乐地，一场佳话谩悠悠。","dynasty":"元代","title":"座间复用鹤皋教授韵"}
{"author":"曹伯启","content":"画名无言诗，所贵存天和。包含物之理，方外手可摩。赵君图画手，前辈诚无多。吴缣二三尺，意马挥干戈。画水有清意，凉风皱微波。画山无著色，岱宗夫如何。浮图寺之表，舴艋岩之阿。披图一回首，逸兴高嵯峨。纷纷名利人，尘土双鬓皤。我亦在其间，岁月空蹉跎。林泉有馀兴，从此归渔蓑。","dynasty":"元代","title":"题胡府判赵生山水卷"}
{"author":"曹伯启","content":"史文谍象阐精英，世俗纷纷强指名。太液净涵棋局稳，姮娥圆绕贝珠清。赤墀台辅幽人志，兰友参商此夜情。雷焕巳亡谁继踵，剑光空射斗牛明。","dynasty":"元代","title":"看星"}
{"author":"曹伯启","content":"壮岁游南土，方春赋北征。暂开千里足，终复九霄程。存殁应无愧，荣枯总若惊。堂堂公辅器，休系故园情。","dynasty":"元代","title":"送天锡省郎奉先柩归葬宛丘"}
{"author":"曹伯启","content":"风雨潇潇春事休，年光衮衮雪盈头。荣枯莫说槐根梦，身世相看总置邮。","dynasty":"元代","title":"庚戌立夏秋声真人阶前木香盛开刘叔敬提举共赏有诗别后想像二绝呈木香主人其二"}
{"author":"曹伯启","content":"庭前黄菊蔚成丛，政要花边酒颊红。九日故人来送菊，菊花重叠酒樽空。","dynasty":"元代","title":"谢曹斯立送菊就索公酝"}
{"author":"曹伯启","content":"弱冠从游鲁泮宫，馀生都在别离中。羡君日日清光近，愧我年年逆旅同。寿国一如卿相职，砭愚重立圣贤功。它时里社鸡豚约，齿德推先有钜公。","dynasty":"元代","title":"贺完颜仲远承旨复领尚医"}
{"author":"曹伯启","content":"黄鹤矶头记往来，好怀当此为谁开。滔滔岁月情无奈，望望金兰首重回。欲傍东山耕别墅，为怜西日下荒台。何时再到经行地，同醉江湖蘸甲杯。","dynasty":"元代","title":"次黎景高佥事韵"}
{"author":"曹伯启","content":"驾言江东秋已莫，河洛先生欣所遇。形容质朴千年松，学问渊源九经库。欲学毛生慰老亲，便携长策干当路。我今参透草鞋禅，何似扃门作书蠹。","dynasty":"元代","title":"寄胡教谕六首其一"}
{"author":"曹伯启","content":"有客乐幽閒，栖迟济岱间。昔时钱若水，今日谢东山。蚤避凤麟网，固辞鸳鹭班。忝予联故友，衰白始知还。","dynasty":"元代","title":"仪山寄山东张希孟学士"}
{"author":"曹伯启","content":"陋室维摩病绕身，诗书堆案乐清贫。世间谁似盘沟老，报国归来复报亲。","dynasty":"元代","title":"重九寄史中丞"}
{"author":"曹伯启","content":"人心天理本昭昭，利欲无端日夜销。说向迷途浑不省，世间鹏鴳各逍遥。","dynasty":"元代","title":"题焦润之觉斋卷后"}
{"author":"曹伯启","content":"荒城四面尽陂陀，人傍西山语渐讹。一夜饭牛棚下宿，愁闻闾里笑声多。","dynasty":"元代","title":"安平客舍"}
{"author":"曹伯启","content":"衮衮年华去住难，悠悠今古独凭栏。江山惯识市朝变，桃李那禁风雨寒。旅食又惊三月到，閒情聊喜一家安。衰颜何物酬佳节，频倒清尊强自宽。","dynasty":"元代","title":"清明雨中登楼南望寄銮江诸英俊"}
{"author":"曹伯启","content":"丹诏相催赋远行，报公何必较途程。遨游吴楚心田壮，历览江淮眼界清。雪拥名城迎化笔，云封钟阜待诗盟。伫看台阁生风后，南北衣冠说姓名。","dynasty":"元代","title":"饯王宝臣佥司赴行台幕"}
{"author":"曹伯启","content":"流水年华去不穷，眼看浓绿换芳丛。半溪浅碧春前雨，满地残红午后风。客舍萧条唯感物，壮心寂寞谩书空。吟诗羡杀唐公子，兴在三山碧海东。","dynasty":"元代","title":"暮春用唐寿卿韵二首其二"}
{"author":"曹伯启","content":"渺渺秋江浸月宫，扁舟来往一丝风。锦鳞钓得浑閒事，万象包罗指顾中。","dynasty":"元代","title":"题黄秋江钓月图二首其一"}
{"author":"曹伯启","content":"武陵回首望巴陵，摈退舟师就马程。潏潏青沟穿路过，峨峨苍岭送人行。庙堂任使谁能避，箐麓猖狂只自惊。欲为伏波寻胜迹，草间闻有鹧鸪声。","dynasty":"元代","title":"舟至常德出陆由辰抵沅书事三首其三"}
{"author":"曹伯启","content":"清朝恢制度，台阁任儒臣。昔预联镳客，今为避路人。拔茅言在耳，迁木句伤神。奔走情无赖，西风起问津。","dynasty":"元代","title":"寄景梁御史"}
{"author":"曹伯启","content":"已坐儒冠误，那能吏责禁。世途脩且阻，时事古犹今。阘茸除烦障，刚明见陆沉。乔松冰雪底，一点岁寒心。","dynasty":"元代","title":"用除夕韵呈菊圃"}
{"author":"曹伯启","content":"交契观夷险，高卑象梓桥。世途逄蹭蹬，心境失逍遥。道诎身焉用，居安气不骄。燎原风正急，谁为辨兰萧。","dynasty":"元代","title":"和张受益二首其一"}
{"author":"曹伯启","content":"蚤岁游东鲁，从师学步趋。齑盐三尺命，行李一囊书。往事随黄鹄，空场絷白驹。宦情都净尽，欹枕忆耕锄。","dynasty":"元代","title":"和张受益二首其二"}
{"author":"曹伯启","content":"汲古人传僻，安贫自觉清。巨鳌谁可钓，腐鼠不须争。未了高轩过，宜逢小吏轻。白丁二十许，甘学范高平。","dynasty":"元代","title":"寄友人"}
{"author":"曹伯启","content":"济济恒山客，堂堂骨相奇。书传先世德，文尽后人师。进退无非命，功名不可期。胸中长策在，重看著鞭时。","dynasty":"元代","title":"送祖继先还真定"}
{"author":"曹伯启","content":"世事云千变，人生梦一场。悠悠谁范冶，扰扰自彭殇。公道方缄口，私忧敢置肠。家人能解此，情泪莫沾裳。","dynasty":"元代","title":"悼幼子"}
{"author":"曹伯启","content":"西风吹晚节，东鲁毓英材。简重由天性，高明不露才。岩岩峙青壁，凛凛助乌台。四海黄花事，百年长寿杯。","dynasty":"元代","title":"寿毛潜夫"}
{"author":"曹伯启","content":"绣斧驰诸道，霜威霁两间。旦评推剡粤，声价等丘山。帝德纯无已，臣功敢置閒。况非东晋日，何必赋知还。","dynasty":"元代","title":"次韵王菊圃朋益相公二首其一"}
{"author":"曹伯启","content":"元英贯心月，实理固灵根。直节山侵汉，清流水抱村。政声随欸乃，诗韵破人浑。东鲁多君子，名臣萃一门。","dynasty":"元代","title":"次韵王菊圃朋益相公二首其二"}
{"author":"曹伯启","content":"东吴文族亚中州，此日联翩即胜游。古刹突侵银汉表，好花疑在锦江头。尊前醉倒俱休惜，沙际春归挽不留。后日重经行乐地，一场佳话谩悠悠。","dynasty":"元代","title":"座间复用鹤皋教授韵"}
{"author":"曹伯启","content":"或有处閒言寂寞，冗官往往厌纷如。谁能遂我还乡意，便把微官乞与渠。","dynasty":"元代","title":"乙酉馆中二首其二"}
{"author":"曹伯启","content":"壮游自古男儿事，收拾英华贮胸次。逢掖南来挂铁衣，陈生不露经纶志。白云在眼忽思亲，春雁同回期不匮。近里工夫实有加，它年肯屑扬州吏。","dynasty":"元代","title":"赠陈方回伯仲诗洛下"}
{"author":"曹伯启","content":"江千岁晚苦多阴，抱膝真成梁父吟。此日饯行无别物，赓歌聊识故人心。","dynasty":"元代","title":"和曹彦礼书怀六首其四"}
{"author":"曹伯启","content":"乾坤漠漠困黄埃，陌上传呼太守来。甘澍应时醒万物，欢声何啻发春雷。","dynasty":"元代","title":"题史总管随车雨诗卷"}
{"author":"曹伯启","content":"大隐由来住远郊，箪瓢谁识是英曹。陶潜未得寻归计，杨子元能作解嘲。尽放阴阳催日驭，且收风月入霜毫。嗟嗟州县劳生客，千里关山马骨高。","dynasty":"元代","title":"己丑冬和杨塘徐改之其一"}
{"author":"曹伯启","content":"岧峣鹫岭梵王城，秋气平分宝界清。火宅久居心独苦，云林初识眼增明。禅关已被猿参透，仙洞谁教鬼凿成。惭负半生泉石约，暂来偷暇洗尘缨。","dynasty":"元代","title":"游灵隐"}
{"author":"曹伯启","content":"涵空白露嫩凉天，角艺公堂结庆缘。楚土产材供晋用，南方载籍胜西偏。辞家已号青霄客，释褐才为陆地仙。座主无私眼如月，宁教得失动诸贤。","dynasty":"元代","title":"张文在府教以诗示举人因倚韵述怀"}
{"author":"曹伯启","content":"土锉蛛丝冷，颓垣鼠穴稀。充肠惟脱粟，蔽体乏新衣。守分人嗤拙，怀安自觉非。当年同舍友，裘马自轻肥。","dynasty":"元代","title":"冬夜书怀"}
{"author":"曹伯启","content":"宦游忆昔留神京，岩廊接武皆豪英。相从既久知姓名，奋身半是齐东城。东方山水钟英灵，人材济济怀忠贞。赵君家世居邹平，妙年胸次吞幽并。昔从案牍嗟劳形，深衣幅巾务明经。十年潜心今存诚，兰台掾史奋鹏程。此来平狱期无刑，况与冠玉联镳行。发奸擿伏如神明，光芒文彩刃发硎。伫看政绩垂丹青，天南地北蜚嘉声。拂袖归来心迹清，华峰峨峨绣江澄。齐鲁相望莫寒盟，它年倒屣须相迎。","dynasty":"元代","title":"送赵彦诚"}
{"author":"曹伯启","content":"衰境日匆匆。浮生一梦中。笑愁怀、万古皆同。越水燕山南北道，来不尽，去无穷。萍水偶相逢。晴天接远鸿。似人间、马耳秋风。山立扬休成底用，闻健在，好归农。","dynasty":"未知","title":"糖多令释怀寄友人"}
{"author":"曹伯启","content":"筮仕先能禀至公，簿书堆案愈从容。灵禽已报还乡信，一点飞云绕岱宗。","dynasty":"元代","title":"郭文美由西台御史迁中台以母夫人在堂不待传车预归觐省忠孝备见三绝发据鞍卢胡一笑其二"}
{"author":"曹伯启","content":"静女思归宁，浣衣拜高堂。隐士履贞固，濯缨视沧浪。苟有涓洁心，憔悴犹姬姜。常怀济时策，进退皆康庄。","dynasty":"元代","title":"浣衣图"}
{"author":"曹伯启","content":"信马沅江江上路，历览芳菲忘故步。因逢古庙说前朝，忽见孤舟横楚渡。二难恨识十年迟，四美岂期今日具。人生能得几清明，莫对残阳怨迟暮。","dynasty":"元代","title":"乙卯清明沅州郊行"}
{"author":"曹伯启","content":"荐羞扪鸽冒层烟，默识神龙巳在渊。谁料半途成废堕，不教随侍九重天。","dynasty":"元代","title":"仁宗皇帝在藩邸赵人刘士中登塔采鸽供尚膳堕地几死图像求诗因书二绝于后其一"}
{"author":"曹伯启","content":"器识薰涵太古淳，笑谈时露满怀春。自居中土文章士，人道清时草泽臣。千里关河犹是客，半生书剑不忧贫。举头似觉长安近，会逐西风马后尘。","dynasty":"元代","title":"送丁仲谦赴都"}
{"author":"曹伯启","content":"阑干独倚悼斯文，诗藁重看苦忆君。拭泪悠然追往昔，天南漠漠障愁云。","dynasty":"元代","title":"挽浙东李两山宣慰四首其四"}
{"author":"曹伯启","content":"金闺寂寂换柴关，汴水悠悠去不还。迁客暂来真传舍，微官聊喜近家山。心除感慨成三乐，事不崎岖得半閒。仰藉大贤调燮手，挽回清誉到人间。","dynasty":"元代","title":"次梁参政寄韩参议韵"}
{"author":"曹伯启","content":"三年萍迹客神京，一拜萱堂又此行。山色欲冥知雨信，岸痕齐剥记潮生。乡书不到肠堪断，海寇初闻梦亦惊。试上北城閒注目，长江东去阔无声。","dynasty":"元代","title":"江阴咏怀"}
{"author":"曹伯启","content":"蜀道古来难。数日驱驱兴已兰。石栈天梯三百尺，危栏。应被旁人画里看。两握不曾乾。俯瞰飞流过石滩。到晚才知身是我，平安。孤馆青灯","dynasty":"未知","title":"南乡子二阕四川道中作"}
{"author":"曹伯启","content":"佛刹新脩古道傍，插天金碧晃朝阳。人来为问灵光殿，霖雨今年草更长。","dynasty":"元代","title":"涿州观寺"}
{"author":"曹伯启","content":"风骨飘飘老地仙，平生足迹踏云烟。世缘掷去心无累，俗客魔来道愈坚。诗调尽飞尘外语，琴声浑扣指中禅。梦魂不识三山景，咫尺仙凡秖自怜。","dynasty":"元代","title":"赠吴道录"}
{"author":"曹伯启","content":"有客乐幽閒，栖迟济岱间。昔时钱若水，今日谢东山。蚤避凤麟网，固辞鸳鹭班。忝予联故友，衰白始知还。","dynasty":"元代","title":"仪山寄山东张希孟学士"}
{"author":"曹伯启","content":"桥梓相传清白在，君臣鱼水千年会。谁知一握小横披，开国承家理无外。","dynasty":"元代","title":"题何舜卿鱼水清白图"}
{"author":"曹伯启","content":"茫茫广斥望中迷，地尽东吴土自泥。寒气袭人沧海近，湿云当眼昊天低。萧条古树旌茅屋，诘曲清沟护稻畦。莫诧鲈鱼风味好，月明闻鹤更悽悽。","dynasty":"元代","title":"华亭道中连前诗寄卢知州王仲通朱文炳"}
{"author":"曹伯启","content":"归心黯黯楚山苍，离恨悠悠江水长。功利傥来将底用，愿君常葺读书堂。","dynasty":"元代","title":"送娄行所觐省庐陵二首其二"}
{"author":"曹伯启","content":"一昨荒城识钜儒，丰标高映月轮孤。笑谈有味皆堪纪，崖岸无形未可踰。商古订今朝并几，煮茶联句夜围炉。李侯声价连城重，他日先容肯作无。","dynasty":"元代","title":"送翟庆之二首其二"}
{"author":"曹伯启","content":"乡邻笑我贾胡留，频著书来说首丘。纵有薄田堪养拙，还无小苑可消忧。因循度日那知晚，次第看花直到秋。坎止流行难固必，家人休赋大刀头。","dynasty":"元代","title":"欲理归舟而未能儿辈嗷嗷作诗慰谕"}
{"author":"曹伯启","content":"渺渺秋江浸月宫，扁舟来往一丝风。锦鳞钓得浑閒事，万象包罗指顾中。","dynasty":"元代","title":"题黄秋江钓月图二首其一"}
{"author":"曹伯启","content":"史文谍象阐精英，世俗纷纷强指名。太液净涵棋局稳，姮娥圆绕贝珠清。赤墀台辅幽人志，兰友参商此夜情。雷焕巳亡谁继踵，剑光空射斗牛明。","dynasty":"元代","title":"看星"}
{"author":"曹伯启","content":"圣政优优布四方，绣衣宾幕姓名香。海隅守令难求备，天下浮誇喜变常。神志高閒烟瘴远，道途萦绕世缘长。庆门忠孝垂千古，又见闻孙叱驭郎。","dynasty":"元代","title":"送王庭瑞经历之广东宪司"}
{"author":"曹伯启","content":"学有探奇索妙。命有人憎鬼笑。难与老天争，寂寞汉陵周庙。权要。权要。林樾有人清啸。","dynasty":"元代","title":"如梦令赠道夫二首其一"}
{"author":"曹伯启","content":"岳阳西望荆州，倚楼曾为思刘表。国亡家破，当时豪俊，鱼沉雁渺。王霸纷更，乾坤摇荡，废兴难晓。记观山纵酒，巡檐索句，宿官舫、蓬窗小。不畏黑风白浪，伴一点、残灯斜照。棹歌明发，天光无际，得舒晴眺。万里驰驱，千年陈迹，数声悲啸。试閒中想像，兴来陶写，付时人笑。","dynasty":"元代","title":"水龙吟用杨脩甫学士登岳阳楼韵"}
{"author":"曹伯启","content":"清谭飘逸事凌迟，七子高风世所师。公室倾危无砥柱，服牛乘马欲何之？","dynasty":"元代","title":"七贤过关图"}
{"author":"曹伯启","content":"夹橹声喧鹅鹳，中流石散牛羊。岸边茅屋半戎羌。淡烟笼寂寞，微雨助凄凉。畛麦缘山糁绿，岩花落水流香。离骚记诵不成章。殷勤兰与芷，千古为谁芳。","dynasty":"元代","title":"舟行辰沅江中小词数阕其三临江仙"}
{"author":"曹伯启","content":"庭前黄菊蔚成丛，政要花边酒颊红。九日故人来送菊，菊花重叠酒樽空。","dynasty":"元代","title":"谢曹斯立送菊就索公酝"}
{"author":"曹伯启","content":"衮衮征帆望眼赊，古今声利入长嗟。游商一岁千山路，薄宦三秋万里家。老我未为卿月像，伴人同上客星槎。孤鸿远迩江南稻，惭愧鸾凰食竹花。","dynasty":"元代","title":"被差松江道中书所见"}
{"author":"曹伯启","content":"十年里社记情亲，此日同登陌上尘。孔氏家声喧紫禁，王生诗笔健青春。楩楠定见为梁栋，鱼鸟那知在网纶。礼义扩充儒者事，菜羹疏食任吾真。","dynasty":"元代","title":"和王士美"}
{"author":"曹伯启","content":"大造无穷如转圜，五行佐功随变迁。人生贵贱混贤否，系乎气禀纯与偏。世间谈算不知数，蕴奥相背徒纷然。岂期区区古澄川，范子能声为众传。试将猥命与评跋，大篇巨轴飞云烟。前途兀兀未敢知，既往行藏如目前。陈说浮生皆默定，乃知家世心为镜。金谷繁华扫地空，渭滨钓叟师周政。相者惟从骨肉寻，经云积善当馀庆。躔径虽殊指一归，予今万事皆从命。","dynasty":"元代","title":"赠卜者范心鉴"}
{"author":"曹伯启","content":"古人追乐事，日费百千回。发兴排诗律，消愁仗酒杯。何时能仿此，吾道付悠哉。所恨亏甘旨，斑衣愧老莱。","dynasty":"元代","title":"和人游蒋山二首其二"}
{"author":"曹伯启","content":"閒登黄鹤旧矶头，万顷烟波起暮愁。想像故人心似我，汉阳门外望南楼。","dynasty":"元代","title":"良月既望忆仲通宰公兼寄君平察推"}
{"author":"曹伯启","content":"土锉荒烟二十秋，眼明今日见皇州。轻裘肥马休相笑，本自无心秉烛游。","dynasty":"元代","title":"喜至大都"}
{"author":"曹伯启","content":"兰亭山水鉴湖天，千载重逢陆地仙。瀚海风波难把玩，岁寒松柏要持坚。痒痾异众非公论，畎亩思君属钜贤。盛代名臣难屈指，蒲轮应到海西偏。","dynasty":"元代","title":"赠会稽閒居官"}
{"author":"曹伯启","content":"蚤岁疏庸老更痴，都城留滞复何为。心同献璞卞和氏，命类偿金直不疑。谋醉惜无千日酒，论交须定百年期。塞鸿惯识江南路，频附佳音慰别离。","dynasty":"元代","title":"偶得数语留别诸名公录赠伯宗学士子贞奉常"}
{"author":"曹伯启","content":"壮游自古男儿事，收拾英华贮胸次。逢掖南来挂铁衣，陈生不露经纶志。白云在眼忽思亲，春雁同回期不匮。近里工夫实有加，它年肯屑扬州吏。","dynasty":"元代","title":"赠陈方回伯仲诗洛下"}
{"author":"曹伯启","content":"砚沼依稀照敝袍，雕虫谁制困英豪。支颐忽起乡关恨，屈指难辞笔砚劳。眼底圣经浑已碎，阶前儿辈尚相高。襟怀落落真无那，时自长吟写郁陶。","dynasty":"元代","title":"赋愁讽杨初开同舍"}
{"author":"曹伯启","content":"重阳寻胜槩，出郭抵云山。梵宇栖迟外，田家指顾间。人言生处乐，我羡此中閒。景行东篱下，螺杯且驻颜。","dynasty":"元代","title":"和徐同知游北山寺"}
{"author":"曹伯启","content":"雨馆幽栖耿不眠，单衾如洗夜如年。梧桐井畔风波恶，薜荔墙头水乐全。压屋密云沧海立，照窗飞电玉绳连。据床点检平生事，唯有青灯结净缘。","dynasty":"元代","title":"姑苏馆夜雨"}
{"author":"曹伯启","content":"白下有遗叟，栖迟周可山。立谈千古意，坐占一生閒。净拭妍蚩鉴，高标义利关。逢君常自愧，衰谢不知还。","dynasty":"元代","title":"周可山风鉴独步江东别几三十年邂逅金陵写怀奉赠"}
{"author":"曹伯启","content":"书剑飘零二十年，风流谁识玉堂仙。柳营一顾膺新命，兰室三生赋薄缘。以道自居元有地，若人空老是无天。功名迟速皆前定，莫使苏生坐马鞯。","dynasty":"元代","title":"送翟庆之二首其一"}
{"author":"曹伯启","content":"治安学术蚤蜚声，经济襟怀老更成。千载风云应嘉会，两朝编简著清名。去留泰岳云舒卷，用舍周家鼎重轻。民物熙熙归化育，旧蹊桃李亦增荣。","dynasty":"元代","title":"谢性斋右丞兼简毛吉甫经历"}
{"author":"曹伯启","content":"世间去就崇口给，君子知几不终日。申乡掉臂挽不留，台阁诸贤怅如失。不为分携泪沾臆，但伤直道人难立。相如有才徒四壁，心事还同家事急。轻舟荡漾吴楚路，坎止流行须自惜。妙龄未许作閒身，会有重寻董狐笔。","dynasty":"元代","title":"送申仲礼言别还第"}
{"author":"曹伯启","content":"学有探奇索妙。命有人憎鬼笑。难与老天争，寂寞汉陵周庙。权要。权要。林樾有人清啸。","dynasty":"元代","title":"如梦令赠道夫二首其一"}
{"author":"曹伯启","content":"天上霜缣宠渥光，阶前兰玉姓名香。长安润屋知无数，一笑输君戏綵堂。","dynasty":"元代","title":"题奉元韩氏所藏蓝关风雪图孀亲赐绢并先陇画图三诗卷三首其二"}
{"author":"曹伯启","content":"芸芸天壤间，物物自终始。阴阳司屈伸，雨露发膏泚。穷探造化妙，学道当没齿。忆昨效前脩，老屋坐荒址。诚能不汝画，么么变奇伟。华发已侵寻，兰台方小史。补报无尺寸，追思负甘旨。胡为俗累深，不得宦情已。涉世相推移，因人具条理。堂堂颜使君，端为苍生起。东瓯素凋瘵，宿弊要全洗。守宰如星分，妖红连俗紫。己听下车谣，清强新直指。岩岩金华峰，湛湛谷溪水。吾道增光辉，霁景照纨绮。古今谁并驾，避路行且止。簿书日奔忙，愧我徒为耳。","dynasty":"元代","title":"和完颜正甫佥事见寄"}
{"author":"曹伯启","content":"古人重名节，世好奚足云。倾盖一相得，固无莸与薰。吾子号奇特，积庆久已闻。浃旬侍清宴，丰姿霭卿云。簿书不濡宿，凡羽徒缤纷。席第承几案，读书类能文。蹇余一月幸，荐剡烦运斤。同姓道不殊，中心日欣欣。空期九仞山，一篑庸加勋。诚虑太阿病，倒持贻诮君。可怜为亲者，茹糗穷朝曛。雨骤风亦驰，灵台若惔焚。诗书养平昔，饕餮非同群。容我多士间，献诚只心芹。孔兄正羞涩，趑趄色氤氲。曹丘笔有口，顾足腾清芬。胡尔回文后，莠辞致难耘。或无复或有，钧例孰能分。主将肃戎幕，校徒调三军。兹情试常纪，长者心无熏。","dynasty":"元代","title":"戏赠曹鸾举"}
{"author":"曹伯启","content":"心涵众理常虚明，烱如素月流青冥。扫除灵台挂秋鉴，天下妍媸无遁形。区区老境事奔走，汎汎人海风中萍。便从心月问前路，形车气马何时宁。","dynasty":"元代","title":"赠相者高心月"}
{"author":"曹伯启","content":"丹诚一点誓忘生，不为当时识姓名。福善祸淫天道远，满担诗卷若为情。","dynasty":"元代","title":"仁宗皇帝在藩邸赵人刘士中登塔采鸽供尚膳堕地几死图像求诗因书二绝于后其二"}
{"author":"曹伯启","content":"松杉秋到影逾浓，梨杜霜前叶半红。荒径忽迷寻不得，罄躬还问牧牛童。","dynasty":"元代","title":"九日省舅氏郭西独行因书所见十首其七"}
{"author":"曹伯启","content":"理窟词锋总上游，焉容碌碌便归休。一官暂慰平生志，不负长安二载留。","dynasty":"元代","title":"送张润夫之辽阳簿尉三首其二"}
{"author":"曹伯启","content":"壮岁游南土，方春赋北征。暂开千里足，终复九霄程。存殁应无愧，荣枯总若惊。堂堂公辅器，休系故园情。","dynasty":"元代","title":"送天锡省郎奉先柩归葬宛丘"}
{"author":"曹伯启","content":"忆昨分携地，匆匆期月馀。年增心懒散，政靡术空疏。恨别幽兰契，愁同乳虎居。新春将入手，归计定何如。","dynasty":"元代","title":"寄高文甫治书略寓自劾之意"}
{"author":"曹伯启","content":"当年游薄宦，脱鞅到君家。摩拊紫荆树，攀缘常棣华。芳名称月旦，萍迹寄星槎。长寿乡中客，陶然饮紫霞。","dynasty":"元代","title":"用贾公俨韵寿何仲礼"}
{"author":"曹伯启","content":"塞垣巇崄地，岁莫为谁来。交态只如此，宦情何有哉。岂能供世用，聊复竭吾才。夜夜家山梦，羸骖几日回。","dynasty":"元代","title":"次郑参政留别韵"}
{"author":"曹伯启","content":"都城久无雪，腊日冻全消。十月江南住，六花帘外飘。丰穰关政事，喜乐到渔樵。𢬵向梅边醉，荒诗为续貂。","dynasty":"元代","title":"和宋御史喜雪见寄"}
{"author":"曹伯启","content":"寒色波光秋影涵，数行天字到江南。衔芦有为防矰缴，择地无心入瘴岚。寒暑相催犹可避，稻粱虽好不宜贪。哀鸣欲动何人意，猎骑弯弧酒正酣。","dynasty":"元代","title":"咏雁"}
{"author":"曹伯启","content":"老屋淙淙榻屡移，披衣起坐候晨鸡。四檐急溜三江泻，一道寒声万弩齐。飞电过窗开宝鉴，震雷鼓物揭征鼙。平明点检人间事，流水溶溶涨小溪。","dynasty":"元代","title":"夜雨"}
{"author":"曹伯启","content":"露下晴空酿薄寒，坤舆厚德载人寰。星光逊月明珠碎，云气停风白练閒。水鸟自抟空阔际，烟蚊常在有无间。儿童为数秋期近，书剑无成益厚颜。","dynasty":"元代","title":"夏夜露坐"}
{"author":"曹伯启","content":"一天晴碧日迟迟，暑气蒸人力自微。幽径雨馀芳草合，小园风急乱花飞。卧思沂上歌诗去，梦到山阴祓禊归。还忆去年乘小骏，西湖游罢北山围。","dynasty":"元代","title":"暮春用唐寿卿韵二首其一"}
{"author":"曹伯启","content":"流水年华去不穷，眼看浓绿换芳丛。半溪浅碧春前雨，满地残红午后风。客舍萧条唯感物，壮心寂寞谩书空。吟诗羡杀唐公子，兴在三山碧海东。","dynasty":"元代","title":"暮春用唐寿卿韵二首其二"}
{"author":"曹伯启","content":"万井笙箫宴画屏，桑田倏忽变沧溟。十年人事成今古，数老天留载典型。琴调既閒逢绿绮，词锋已钝出青萍。尺书上达文昌府，藩邑区区尚礼经。","dynasty":"元代","title":"乡饮礼罢次诸公韵"}
{"author":"曹伯启","content":"行潦萦纡会古溪，一行白鸟自高低。敝裘恐惹途边棘，疲马愁颠雨后泥。思入石林风浩浩，吟成沙草日凄凄。相逢莫问经行地，万壑千崖总是迷。","dynasty":"元代","title":"就学东平嘉祥道中书事二首其一"}
{"author":"曹伯启","content":"梦回午枕倦闻声，野鸟抟空隐见形。积水还同流水碧，远山翻比近山青。霞迎杂佩新荷灿，风揭麻衣野菊馨。安得画师频点笔，归来移入纸方屏。","dynasty":"元代","title":"就学东平嘉祥道中书事二首其二"}
{"author":"曹伯启","content":"史文谍象阐精英，世俗纷纷强指名。太液净涵棋局稳，姮娥圆绕贝珠清。赤墀台辅幽人志，兰友参商此夜情。雷焕巳亡谁继踵，剑光空射斗牛明。","dynasty":"元代","title":"看星"}
{"author":"曹伯启","content":"世变泾流杂渭波，逸民今喜出烟萝。数间学舍三生分，一纸除书二载过。韩愈有书思象阙，郑虔无路侍鸾坡。壮年莫作菟裘计，事业人生不厌多。","dynasty":"元代","title":"送朱教之姑苏二首其一"}
{"author":"曹伯启","content":"斗南名士浙东宾，落纸云烟字字新。道出羲皇非傲物，学宗伊洛反疑人。楩楠生世终为贵，诗礼传家未属贫。常记江城风雨夜，短檠相对话情亲。","dynasty":"元代","title":"送朱教之姑苏二首其二"}
{"author":"曹伯启","content":"官事源源无尽头，偶携佳友共登楼。游丝落絮春将尽，古是今非水自流。阅历人材温史册，消磨尘虑索茶瓯。南邻北里常相望，莫厌贫交杖屦稠。","dynasty":"元代","title":"暮春登鹤皋书楼"}
{"author":"曹伯启","content":"身世年来忆哺糟，华胥一夕藉薰陶。半窗凉雨青绫薄，一片春风翠旆高。乌蚁混游槐国市，绿醅初泼汉江涛。流莺唤觉西轩底，箕踞分明指二豪。","dynasty":"元代","title":"梦酒诗会"}
{"author":"曹伯启","content":"器识薰涵太古淳，笑谈时露满怀春。自居中土文章士，人道清时草泽臣。千里关河犹是客，半生书剑不忧贫。举头似觉长安近，会逐西风马后尘。","dynasty":"元代","title":"送丁仲谦赴都"}
{"author":"曹伯启","content":"晚境难期博望侯，微官且学子长游。泾清渭浊源何异，物换星移志未酬。陇月照人征雁晓，金天飞露候虫秋。尘缘衮衮今犹古，唯有书生易白头。","dynasty":"元代","title":"泾阳述怀"}
{"author":"曹伯启","content":"寄来春色情犹重，读罢新诗兴转嘉。脉理贯通从诘曲，本根培植自英华。三生清绝先群品，一叚芳馨异俗葩。闻道南塘数株雪，更须骑马到君家。","dynasty":"元代","title":"谢立斋惠蟠梅"}
{"author":"曹伯启","content":"辞乡弹指浃旬过，谩拟长松带女萝。僧室梦回愁思冗，侯门食罢强颜多。世途千里心如折，茅屋双亲鬓已皤。富贵本来勤苦得，不须弹铗动高歌。","dynasty":"元代","title":"大名客舍"}
{"author":"曹伯启","content":"砚沼依稀照敝袍，雕虫谁制困英豪。支颐忽起乡关恨，屈指难辞笔砚劳。眼底圣经浑已碎，阶前儿辈尚相高。襟怀落落真无那，时自长吟写郁陶。","dynasty":"元代","title":"赋愁讽杨初开同舍"}
{"author":"曹伯启","content":"蜀魄曾为古帝王，千声万血送年芳。贪夫倦听空低首，远客初闻已断肠。锦水春残花似雨，楚天梦觉月如霜。催归催得谁归去，唯有东郊农事忙。","dynasty":"元代","title":"子规"}
{"author":"曹伯启","content":"青士名轩敏号斋，主人风骨不凡材。嗜书有味轻金币，择友无方至草莱。众口推尊循古道，一篇骚雅露长才。游仙既许从君去，怀抱何时得好开。","dynasty":"元代","title":"送济南王秀才"}
{"author":"曹伯启","content":"虎观雍容出众伦，黑头勋业耀乡邻。曾闻莲幕声华美，复受皇家雨露春。三载凤鸾栖枳棘，一朝骐骥出风尘。此行珍重青云志，邂逅相逢即故人。","dynasty":"元代","title":"送人作宰"}
{"author":"曹伯启","content":"十载峨峨仰重名，荆州一识快生平。金闺通籍能忘势，瓮牖垂交亦尽诚。秋月共观山北政，春雷同震斗南声。龙门不少簪裾客，愿逐朱轓上玉京。","dynasty":"元代","title":"寄李总管"}
{"author":"曹伯启","content":"书剑飘零二十年，风流谁识玉堂仙。柳营一顾膺新命，兰室三生赋薄缘。以道自居元有地，若人空老是无天。功名迟速皆前定，莫使苏生坐马鞯。","dynasty":"元代","title":"送翟庆之二首其一"}
{"author":"曹伯启","content":"一昨荒城识钜儒，丰标高映月轮孤。笑谈有味皆堪纪，崖岸无形未可踰。商古订今朝并几，煮茶联句夜围炉。李侯声价连城重，他日先容肯作无。","dynasty":"元代","title":"送翟庆之二首其二"}
{"author":"曹伯启","content":"昔戴豸冠居汉北，今分虎节镇山东。范滂素有澄清志，黄霸能施抚字功。数月讴歌声藉藉，一时民物气融融。姓名已覆金瓯底，望决恩波及泮宫。","dynasty":"元代","title":"上李相"}
{"author":"曹伯启","content":"铅椠生涯二十秋，无依如鹊拙如鸠。胸蟠子美千间厦，眼豁元龙百尺楼。知命岂争蕉底鹿，兴宗要远梦中牛。壮怀磊落凭谁语，时问东陵谒故侯。","dynasty":"元代","title":"咏怀寄赵君"}
{"author":"曹伯启","content":"举世纷纷日夜忙，閒中无意阅兴亡。千梳理发驱烦热，百遍攻书备后忘。屋角桑麻晴浪晚，门前榆柳午风凉。人生未达须行乐，不待区区总郡章。","dynasty":"元代","title":"谩成"}
{"author":"曹伯启","content":"宪府声名据上游，绣衣骏马出神州。百城唾手分情伪，五听存心访戚休。人物风流文胜锦，襟怀磊落气横秋。从今海内归公论，蓬筚真材少滞留。","dynasty":"元代","title":"呈提刑"}
{"author":"曹伯启","content":"一雨如膏万物新，亢阳无碍接冬春。杯传旧醁千村乐，陇出新青二麦匀。请祷不烦投虎客，调元应赖问平人。农翁未识天恩重，却费牺牲礼社神。","dynasty":"元代","title":"喜雨"}
{"author":"曹伯启","content":"桂玉关心坐寂寥，不堪风雨助萧条。人情瞥眼云烟变，俗事丛身岁月消。衮衮鱼龙混沧海，纷纷鸿鹄上丹霄。苏秦行橐黄金尽，梦里神州去路遥。","dynasty":"元代","title":"中夜偶成录呈诸君子"}
{"author":"曹伯启","content":"人生出处判穷通，不在儿曹臆度中。一剑蒯缑贫作祟，六根虚白净无功。从前狡狯今谁在，到底繁华总属空。亲老家贫责非浅，且留鹏翼待西风。","dynasty":"元代","title":"遣闷"}
{"author":"曹伯启","content":"南塘幽雅异尘中，一道荷香水面风。适意未容儿辈觉，开樽还喜故人同。醉来俯仰无今古，时至荣枯有变通。此地无因驻清景，明朝忧旱欲成翁。","dynasty":"元代","title":"祈雨罢饮访立斋南塘用朱路教韵"}
{"author":"曹伯启","content":"与客携壶上碧山，茫茫天宇一开颜。江涛汹涌怀思处，民屋萧条指顾间。落日照蓬趋水驿，清风拂座笑尘寰。安仁解作閒居赋，栖鹘危巢也自攀。","dynasty":"元代","title":"君山宴集用韩学正韵"}
{"author":"曹伯启","content":"东吴文族亚中州，此日联翩即胜游。古刹突侵银汉表，好花疑在锦江头。尊前醉倒俱休惜，沙际春归挽不留。后日重经行乐地，一场佳话谩悠悠。","dynasty":"元代","title":"座间复用鹤皋教授韵"}
{"author":"曹伯启","content":"东山素月何婵娟，诗人爱此相留连。南北东西桂影直，三五二八清光圆。生魄死魄不二理，古人今人同一天。安得骑鲸李谪仙，吾欲对影沽十千。","dynasty":"元代","title":"对月"}
{"author":"曹伯启","content":"五十六字盘中珠，诵之如觌欧与苏。巨鱼有时迷大壑，丹凤无恙栖高梧。忆昔簪盍汉阳树，至今梦绕郎官湖。雄章远寄洗俗耳，慰怀绝胜谈虚无。","dynasty":"元代","title":"续沧江傅君平和善乐国王诗"}
{"author":"曹伯启","content":"营营薄宦成何事，雪点乌纱月照襟。南北十年离别泪，田园一片去来心。衰杨岸口嗟兴废，逝水矶头阅古今。浊酒未能浇磊磈，棹歌终夕伴长吟。","dynasty":"元代","title":"良月九日夜与吉甫提举宿王氏精舍风雨不寐闻寄令弟潜夫同知佳章骨肉之情蔼然具见令人讽诵不已别后次韵写怀"}
{"author":"曹伯启","content":"将谓投閒乐有馀，已闻丹诰送新除。灾祥自古由天降，忠直从来与世疏。治狱我惭于定国，济时公类马相如。太湖一阻三年别，淮水朝宗好寄书。","dynasty":"元代","title":"府推史彦明迁安东太守次韵来诗寄贺"}
{"author":"曹伯启","content":"大钧播物性难同，处世规模贵适中。分薄畸人偏得咎，时来竖子亦成功。堂堂东鲁青云客，碌碌西秦白发翁。松柏相看期晚节，肯随桃李竞春风。","dynasty":"元代","title":"和李彦谦御史"}
{"author":"曹伯启","content":"物理盈虚岂易量，更阑寻绎月侵床。九年面壁师中夏，三策回天黜异方。驽马不离刍牧地，轻鸥常占水云乡。谁能识得归来趣，古是今非梦一场。","dynasty":"元代","title":"复用述怀韵寄吉甫师尹二公"}
{"author":"曹伯启","content":"南塘幽阒似山林，是是非非总不侵。诗有静功联句好，坐无俗客话情深。花枝徙倚閒居乐，柳絮颠狂薄宦心。闻说主人村酒熟，几时携杖一相寻。","dynasty":"元代","title":"南塘戏赠立斋主人"}
{"author":"曹伯启","content":"盘礴崎岖力不任，遐方风景变鸣禽。舟浮湖面波澜阔，马憩山腰涧壑深。千里晓烟炊紫葛，一春寒雾锁青林。纷纷寇盗何时静，龚遂登车是好音。","dynasty":"元代","title":"舟至常德出陆由辰抵沅书事三首其一"}
{"author":"曹伯启","content":"兰澧分岐望芷沅，渡头杨柳欲飞绵。囊无薏苡防私论，茶有茱萸敌瘴烟。心定渐忘行役苦，愁浓不觉岁时迁。从今暴殄为明诫，曾见山头火种田。","dynasty":"元代","title":"舟至常德出陆由辰抵沅书事三首其二"}
{"author":"曹伯启","content":"武陵回首望巴陵，摈退舟师就马程。潏潏青沟穿路过，峨峨苍岭送人行。庙堂任使谁能避，箐麓猖狂只自惊。欲为伏波寻胜迹，草间闻有鹧鸪声。","dynasty":"元代","title":"舟至常德出陆由辰抵沅书事三首其三"}
{"author":"曹伯启","content":"里巷欢传现毕星，中宵急雨换愁生。禦寒价索公孙被，送暑功调傅说羹。檐外浓阴沧海立，枕边清响碧云平。人间别有焦枯地，寄语天瓢莫尽倾。","dynasty":"元代","title":"秋夜听雨"}
{"author":"刘德秀","content":"雨沐秋容薄。莹湖光、琉璃千顷，浪平如削。步绕湖边佳绝处，时涌琼楼珠阁。记一一、经行皆昨。十万人家空翠里，借姮娥、玉鉴相依约。卷雾箔，飞烟幕。天机云锦才收却。放芙蓉、岸花十里，翠红成幄。向晚买舟撑月去，笑引银汉共酌。醉欲起、骑鲸碧落。试唤坡仙哦妙句，问淡妆、此夕如何著。只云月，是梳掠。","dynasty":"宋代","title":"贺新郎（西湖）"}
{"author":"刘爚","content":"山行千里如井底，仰视但见山头烟。今朝过岭一纵目，无穷平野无穷天。","dynasty":"宋代","title":"过偏岭"}
{"author":"刘爚","content":"云影犹带湿，日光初漏明。","dynasty":"宋代","title":"句"}
{"author":"刘爚","content":"不到兹山二十年，岂知重见旧山川。烟深虽不见湖水，且看长空万里天。","dynasty":"宋代","title":"刘寺即事"}
{"author":"刘爚","content":"知君婴世患，垂白窜南方。四海皆称屈，群儿苦中伤。天资随世殒，遗恨与天长。但诵箕山曲，招魂葬故乡。","dynasty":"宋代","title":"挽蔡西山先生"}
{"author":"刘爚","content":"苍崖閟仙馆，时有读书声。余韵出云表，冷冷清风生。从之不可得，怅望伤我情。","dynasty":"宋代","title":"仙学堂"}
{"author":"陈善赓","content":"卜居宁问楚江渔，半亩依城数掾馀。绝世却希人事淡，藏身犹愧姓名疏。弟兄浪迹真萍似，孔李通家更水如。独羡遗吴称间代，未须黄石授编书。","dynasty":"明代","title":"次酬潘子迁执丈并荅讯曾笃卿表弟"}
{"author":"陈善赓","content":"沧溟逸翮自逍遥，漫拟閒居赋寂寥。金鼎香传洪令熟，玉笙吹向子乔招。嘤鸣荏苒同三世，鸿藻才华踞六朝。近报新恩频诏老，看君七十老渔樵。","dynasty":"明代","title":"六朝清隐寿潘子迁执丈"}
{"author":"陈善赓","content":"名园幽僻足芳丛，白社开尊此夕同。琥珀光摇寒炬色，芙蓉香带菊花风。谈深茗碗双星下，人坐冰壶一镜中。夜气渐深霜渐落，林间纤月隐朦胧。","dynasty":"明代","title":"秋夜偕诸子饮罗伯常镜园"}
{"author":"陈善赓","content":"闲亭幽寂似枯禅，偶读新诗亦爽然。授柬自同莲社后，开尊谁共菊花边。风前得句惊霜雁，云里怀人隔暮烟。欲把茱萸聊寄赠，蒹葭无柰渺长天。","dynasty":"明代","title":"九日答潘茂才"}
{"author":"毕田","content":"玉辇南巡去不还，翠娥望断楚云间。波寒剩寫哀弦怨，露冷偏滋泪篠斑。一水盈盈伤远目，九峰（左山右双）（左山右双）惨愁颜。荒洲千古凄凉地，半掩空祠向暮山。","dynasty":"宋代","title":"大哀洲"}
{"author":"毕田","content":"羽客何年此炼丹，尚留空灶镇孱颜。云中鸡犬仙应远，山下鹅羊石转顽。湘渚几因沧海变，辽城无复令威还。何年仙驭还来此，尽遣飞腾上九关。","dynasty":"宋代","title":"鹅羊山"}
{"author":"毕田","content":"五百移栖绝洞深，空留辙迹杳难寻。绿丝绦带何人施，长到春来挂满林。","dynasty":"宋代","title":"罗汉绦"}
{"author":"毕田","content":"四面山屏叠万重，古岚浓翠锁寒空。清秋独倚危阑立，身在琉璃世界中。","dynasty":"宋代","title":"凝碧亭"}
{"author":"毕田","content":"玉趾分明印绝巅，药成仙去几千年。深藏宝鼎今方出，合得丹经与世传。","dynasty":"宋代","title":"神鼎山"}
{"author":"毕田","content":"石上泉华喷猛霜，境奇因此闢禅坊。使君环笏留何用，枯木千馀满一堂。","dynasty":"宋代","title":"石霜寺"}
{"author":"毕田","content":"坎上浮图已拂天，椒兰遗馥尚依然。九重无复脩常贡，空有香名与邑传。","dynasty":"宋代","title":"香水"}
{"author":"毕田","content":"应将钵渡斗神通，掷去乘将赴帝宫。争似岭头提不起，于今相续阐真风。","dynasty":"宋代","title":"掷钵峰"}
{"author":"毕田","content":"洞门千尺挂飞流，玉碎珠联冷喷秋。今古不知谁卷得，绿萝为带月为鉤。","dynasty":"宋代","title":"朱陵洞水帘"}
{"author":"毕田","content":"三宿酣神酎，乡名因此呼。山中千日者，自合是仙都。","dynasty":"宋代","title":"醉乡"}
{"author":"郑清之","content":"楚天霜晓，看老来秋圃，寒花犹在。金阙栽培端正色，全胜东篱风采。雅韵清虚，幽香淡泊，惟有陶家爱。同他尘世，落红愁处如海。多少风雨飘摇，夫君何素，晚节应难改。休道三闾曾旧识，轻把木兰相对。延桂同盟，索梅为友，不复娇春态。年年秋后，笑观芳草萧艾。","dynasty":"宋代","title":"念奴娇（菊）"}
{"author":"郑清之","content":"五物中间着一翁，园廛随分可支筇。章施采服花妆露，戛击鸣球竹啸风。疏种密栽观木渐，浅流深浚养泉蒙。眼前丘壑无佳句，自哂诗肠苦未穷。","dynasty":"宋代","title":"安晚偶成"}
{"author":"郑清之","content":"松号大夫交可绝，梅为清客志相同。英英凤实卑余子，楚楚龙孙过乃翁。晚际一弓橐索月，暑中千斛粜清风。小轩政欲供晨坐，付女遮阑晓日东。","dynasty":"宋代","title":"安晚轩竹"}
{"author":"郑清之","content":"横塘雨过水初平，浪影窥窗一孔明。篱下触羝五鹿角，林间反舌百禽声。柳公權可送行客，梅子真能宽渴兵。谁道夏园无所有，莲花端可傲张卿。","dynasty":"宋代","title":"安晚园戏占"}
{"author":"郑清之","content":"小桥衔石路，安步水之湄。浪盖菰蒲伏，寒禁笋蕨痴。蜂房深户牖，燕垒渐涂茨。过眼春余几，延缘归思迟。","dynasty":"宋代","title":"庵前徐步"}
{"author":"郑清之","content":"天孙红锦浅深裁，为惜芳苞未肯开。争奈东风披拂甚，枝头次第吐香腮。","dynasty":"宋代","title":"八月初五梦桃杏枝上皆小蕊顷刻间一花先开既"}
{"author":"郑清之","content":"轻风熨贴晚云开，为放中秋半月来。待得月圆多值雨，不如今夕共樽罍。","dynasty":"宋代","title":"八月上弦夕"}
{"author":"郑清之","content":"展也虞朝遮绩熙，合修厥贡暨熊貍。兕容于野虽非地，豹泽其文似识时。毛革正须供有用，血牙安事杀为嬉。国侨惠政人谁犯，虎听多应谢子皮。","dynasty":"宋代","title":"比以拙诗戏调张籍不知作者已盈轴矣辄矣辄和"}
{"author":"郑清之","content":"冰蚕吐丝青唾茸，天孙转机声隆隆。帝象初裁新样月，苍然正色摩寒宫。一朝飞随烈士手，九关自此无刚风。乘鸾女与蒲葵翁，痴翁騃女谁为容。吴刚斧头红玉篆，并州剪刀快如箭。化工持此天然巧，古璧团团照君面。长安四时生麴尘，马头摇曳春风转。君不见醉李白，穷杜甫，当时西游乘蹇驴。太清献赋动旒冕，脱靴笑视将军奴。奇哉二子真坦率，朝暮贳酒黄公垆。游盖飘云手遮日，未省有扇如清夫。清夫扇子仅盈尺，买断清风归啸庐。何物元规敢相污，醉中祗恐李杜呼。我当吮笔如墨唤起文与可，把君画入李折杜甫图。","dynasty":"宋代","title":"碧扇行"}
{"author":"郑清之","content":"幻体当如泡影观，法身清净本坚完。四千八万陀罗臂，艾炷教君何处安。","dynasty":"宋代","title":"臂疼医令灼艾戏成"}
{"author":"郑清之","content":"可斋严冷如古书，庄语敢下铅与朱。读之不厌味有余，箫韶闻奏愁爰居。文墨政事同机枢，照人炯炯悬冰壶。昆弟亲我同二苏，对床风雨夜梦俱。别来半岁意郁纡，赖有二客能从余。或寄可斋双鲤鱼，道甫问讯今何如。","dynasty":"宋代","title":"怀可斋简林郑二从事"}
{"author":"郑清之","content":"蟠空健笔虎蛟腾，九折羊肠万马登。裁剸燠寒真儿圣，牢笼泉石肯输僧。命意得了兔走穴，放字未安狐听冰。句法当头飞棒喝，就渠言下辨三乘。","dynasty":"宋代","title":"还云岑鲁直诗"}
{"author":"郑清之","content":"老龙卧苍海，千年抱明珠。神禹决淮泗，偃蹇不受驱。怒走崧岱顶，风雨撼八区。亭亭立天柱，化作青松株。蟠根蛰九地，融液如流酥。嶙峋脱支节，幽人拾肌肤。虹光夜穿屋，盎突明膏腴。芳薰渐凝渍，玄霜出冰壶，糅以丹凤髓，摹以青龟趺。捣以明月兔，曝之暘谷乌。或润似玉玦，或坚如金觚。六丁下取将，香蔼流清都。绛阙注仙籍，白日飞凡夫。借问何神灵，黑质分龙躯。干将昨已至，莫耶复来趋。二龙适吻合，变化尤其殊。君看一滴水，双双跃天衢。","dynasty":"宋代","title":"惠墨"}
{"author":"郑清之","content":"微云疏雨一分月，折苇枯荷强半秋。犹有远禽飞不尽，急翻孤影暮江头。","dynasty":"宋代","title":"即事"}
{"author":"郑清之","content":"摇曳轻阴羃柳堤，坳塘日暖漾凫鹥。无端崖下鸣榔发，飞起一声过水西。","dynasty":"宋代","title":"纪龙井上所见"}
{"author":"郑清之","content":"乐天故不忧，作德心逸休。鸡虫笑杜甫，蝴蝶梦庄周。苛政猛於虎，蹊田夺之牛。书传乱人意，周易在床头。","dynasty":"宋代","title":"家园即事"}
{"author":"郑清之","content":"水满横塘占晓凉，莲腮霞举叶云生。鱼儿富贵真难比，翠盖红妆拥队行。","dynasty":"宋代","title":"家园即事十三首"}
{"author":"郑清之","content":"池荷岸行閟寒清，肱枕欹眠梦欲成。珍重四邻知好事，隔河送过读书声。","dynasty":"宋代","title":"家园即事十三首"}
{"author":"郑清之","content":"千岩万壑自秋春，静处观山能几人。叠得假山人竞看，世间宜假不宜真。","dynasty":"宋代","title":"家园即事十三首"}
{"author":"郑清之","content":"侏儒饱愧东方朔，妪母呼回郭舍人。博局由来更胜负，雉卢那复较疏亲。","dynasty":"宋代","title":"家园即事十三首"}
{"author":"郑清之","content":"早作南风午北风，暄凉翻手雨无踪。田翁举似霖霪日，脚踏鸣车笑杀侬。","dynasty":"宋代","title":"家园即事十三首"}
{"author":"郑清之","content":"书带环生缭岸青，叶间虫篆学阳冰。墨池文冢非难化，芝菌从教子厚蒸。","dynasty":"宋代","title":"家园即事十三首"}
{"author":"郑清之","content":"树底鸣鸠相唯诺，花间飞蝶自绸缪。二虫得失聊堪笑，鸿鹄谁能问弈秋。","dynasty":"宋代","title":"家园即事十三首"}
{"author":"郑清之","content":"游鱼绕石日千里，反舌鸣声已百能。老鹤易饥增廪稍，乳鸡勤哺领孙曾。","dynasty":"宋代","title":"家园即事十三首"}
{"author":"郑清之","content":"人心似铁炉犹在，世事如棋路不移。闲著目光牛背上，英雄千古竟儿嬉。","dynasty":"宋代","title":"家园即事十三首"}
{"author":"郑清之","content":"老红拟佔春光住，嫩绿枝头更娇妒。随风宛转未肯落，犹作霓裳羽衣舞。","dynasty":"宋代","title":"家园即事十三首"}
{"author":"郑清之","content":"世路机心走兔迒，雪窗一缕不遮藏。籋云梯月真游戯，茅舍何曾外玉堂。","dynasty":"宋代","title":"简雪窗董寺丞"}
{"author":"郑清之","content":"圣贤事业在心槃，禹稷颜回岂异观。世故波澜同起灭，姓名千古要清寒。","dynasty":"宋代","title":"简雪窗董寺丞"}
{"author":"郑清之","content":"山川自高深，开避由邃古。长江泻岷峨，横亘截区宇。东流为沔津，疏凿仗神禹。襟带成奥区，都会称鄂渚。环城得修冈，雄胜著台府。上有江汉亭，凭高欲骞举。云谯护左方，南楼以为辅。飞甍立嶕峣，才去天尺五。星辰近梯级，岚霏日吞吐。横陈极苍茫，万象互昂俯。晴光敞双明，景物恣枚数。炊烟接空翠，下列十万户。榱栋出棱角，闤闠分脉缕。川涂竞走集，水陆跨重阻。东南引湖湘，西北控淮楚。舟车所交属，人物森萃聚。歌谣杂谐合，来往纷伛偻。溟蒙尘蔽空，挥霍汗成雨。游盖惊云飘，联辔识骖舞，驱驰溢阡陌，时节相媚妩。裾袖翳朝日，光曜烛绡组。憧憧蚊迁穴，纭纭茧抽绪。亭亭肆遐睎，一一可细睹。至如城中边，万灶宅貔虎。春秋谨教阅，什什而伍伍。红旆罗旌幢，中军立旗鼓。冰霜顷戈甲，雷霆震弓弩。后先严车徒，坐作中规矩。被庐犹晋蒐，少长悉有序。礼成既饮至，络绎还所部。俯瞰了不遗，清流数鲂鱮。乃若天空澄，江色入环堵。云水渺相接，斜阳落晴坞。千艘卧平沙，片帆归远浦。微茫泛一叶，咿轧响双橹。报译认樯乌，航琛知海贾。微阴转层峦，轻烟生宿莽。栖鸟绝重澜，归鸿集寒屿。夜深渔火明，孤洲记鹦鹉。晴阴与朝暮，景色若夸诩。方春及韶淑，莺燕争鸣乳。桃李出新妆，周张环绣黼。修眉横柳堤，遗钿错花圃。孟夏薰风来，草木自蕃舞。翠幄帷清阴，密叶覆幽墅。入林梯空旻，影团修月斧。露掌逼高寒，金波沃肝腑。隆冬雪纷飞，琼楼耀江浒。万花著林端，晃不分细钜。兹维四时媚，代谢听寒暑。荣枯虽异撰，去来莫追拒。彼动此静观，群鱼沸鼎釜。纷纷各状态，天械发机杼。或如怀袖物，俯拾恣所取。或如海陆珍，搜罗寄庭庑。或如观大驾，旄头先卤簿。或如亲校猎，玉虬挖翠羽。或富若武库，宝物穷积贮。或丽若上林，鸟兽罗禁御。或纾若绮縠，或列若簨簴。或背若相违，或进若相与。或蓊若兴云，或林若率旅。或惊若脱兔，或拱若礼鼠。或若鸡出埘，或若马奔圉。或变若龙蛇，或怪若{左豸右契}貐。或奋焉若仇，或比焉若侣。或矫若怒嗔，或偃若戏侮。或剩若赢余，或匮若贫窭。或聚散翕觖，或纵横旁午。或禽声咿嚘，高下参律吕。或人语叫噪，历落写筐筥。或以琴置膝，丝音宜搏拊。或时棋满枰，石韵杂珩瑀。或欹枕高眠，胡蝶梦栩栩。或相对啜茶，舌本跃清语。或暇日观书，肠腹自撑拄。或乘兴飞觞，醉后忘尔汝。或即境挥毫，图画入缣楮。造物无尽藏，傥来亦何忤。晚仰已陈迹，恍惚已陈迹，恍惚失处所。达观萃兹亭，宇宙一秬黍。斯亭名者谁，儒林得鼻祖。昔贤维南轩，心学绍东鲁。睠焉西南游，芳洲撷蓠荰。遗墨尚淋浪，隶刻照亭柱。迩来三十年，轩桷渐颓窳。堂堂魏国孙，玉节蒞兹土。英声凛荆扬，盛事踵遐武。曾侯庐陵秀，一笑不龃龉。风月喜平分，江山藉宗主。兴仆追前修，遗迹扆蒐补。飞翚抗雄梁，石花呈古础。荒榛得奇观，幽思发新杼。公余多胜概，往往压诸庾。赓酬驾元白求恩，光焰陵李杜。领客共落成，而我亦同俎。半生嗟镂冰，一字不堪煮。乐事纪末颠，鸿笔愧燕许。吾伊补书债，欸乃效渔父。傥继竹枝词，编入武昌谱。","dynasty":"宋代","title":"江汉亭百韵"}
{"author":"郑清之","content":"石路索纡水绕村，酒帘深处见柴门。横塘树密鸠携妇，老屋篱深犊有孙。麦莟菜花成绵绣，笋牙薤甲当鸡豚。竹舆莫作追程去，半似桃源欲细论。","dynasty":"宋代","title":"金峨途中"}
{"author":"郑清之","content":"瀛丈移从弱水间，君恩泮奂得跻攀。茗香壶酒成三事，巾褐枝筇占独班。培胜亦能充道胜，官闲何似在家闲。玄都犹有桃花在，更向西湖访好山。","dynasty":"宋代","title":"旌德观"}
{"author":"郑清之","content":"绿蓑青笠惯菰蒲，错认东湖处士居。舟尾笑迎车后客，渡头催买网中鱼。水程趣戍半规日，山意论交千卷书。归去重楼试凝望，恍曾云气矗凌虚。","dynasty":"宋代","title":"旌德观"}
{"author":"郑清之","content":"半生东甬数间屋，一日西湖十首诗。回首风光少年客，春山拥翠作蛾眉。","dynasty":"宋代","title":"旌德观"}
{"author":"郑清之","content":"斋宿虚閒只净明，俗氛暂洗觉身轻。半山云脚炊烟湿，一枕松声涧水鸣。对语老禅真法器，译经新谛出僧檠。归翻贝叶莲花颂，犹带招提月影清。","dynasty":"宋代","title":"净明院"}
{"author":"郑清之","content":"磨砖岂角成明镜，打坐如何作佛身。静闹头头须认着，暑中冰冻雪中春。","dynasty":"宋代","title":"静极"}
{"author":"郑清之","content":"士惟食志非食力，於陵奚事亲屦织。静乐一门自师友，篑进不为子贡息。元仲季方从太丘，海内人士俱愿识。案上惟作羽籥声，室中定无锄箒色。申旦督课如园蔬，子夜程书过衡石。举似翁妪笞其儿，教育英才笑安得。文献超群王谢家。韦布当磨铁砚墨。","dynasty":"宋代","title":"静乐用元韵为劝学之什再和"}
{"author":"郑清之","content":"安晚闲身晚更安，蛩宵无梦落金鞍。通心白发难为染，对面青编尽耐看。多谢紫萸占老健，喜招黄菊伴秋寒。江城借黓生轻暖，忽有鸣蛙却为官。","dynasty":"宋代","title":"九日即事"}
{"author":"郑清之","content":"瓮畦篱户小园林，独鹤相陪省一琴。老眡官牛从实录，贫依国息寄横金。诗盈弓力犹能寸，客值骚醒且枉寻。枫叶似知酤令缓，漂摇醉脸出墙阴。","dynasty":"宋代","title":"九日即事"}
{"author":"郑清之","content":"童孙竞爽祝鸡翁，点勘凡将句读中。戏指丈兄夸少壮，懒推庚甲问雌雄。穷秋对展三更月，迥夜传呼万窍风。逗晓东窗相管领，举头滟滟日车红。","dynasty":"宋代","title":"九日即事"}
{"author":"郑清之","content":"蒌蒿见录尔雅篇，族谱系出荆楚壖。居人采撷不论钱，横道躏轹如车前。物有贵贱所遇然，鸡壅豕苓以帝言。世间何有正味焉，耆芰昌歜性所便。冰壶先生虀瓮传，敢骄玉食轻膏膻。天随酷谓杞菊贤，一赋金石声相宣。玉糁羹芋称苏仙，天上酥酡能比肩。忆昔客授湘湖偏，乍逢此蒿口流涎。嚼寒冰玉香满咽，绀滑琉璃鸣贝编。糅以豚膏软如绵，脆甘丰腻洁且鲜。天花石耳羞争妍，木鸡退飞山之巅。笑渠芽蕨成儿拳，岸视槔圃眉宇轩。七葅五菜谁敢先，独能兄事玉版禅。一别楚产知几年，孤根朅来植鄞川。春苗出土含晓烟，援条小摘喜欲癫。故人千里方言还，调芼酌之双觥船。枯肠慰满藜苋缘，食芹而美不敢专。遣送兵厨羞俎笾，喷饭一笑筼筜边。","dynasty":"宋代","title":"旧冬得蒌蒿数十根植之舍傍今春遂可采撷辄持"}
{"author":"郑清之","content":"溪边风景远且平，颇似江乡双眼明。柳风淅淅荔口淡，计取生还第一程。","dynasty":"宋代","title":"别僧"}
{"author":"郑清之","content":"山扉连月款言卮，拟共还家浣客衣。愧失养生收一溉，笑擒梦竖窜三危。大槐安国休重省，兜率陀天尚缓归。一病一衰秋后雨，孰言之武老能为。赤明瀹篆正恢台，戏挹雄风涤闷怀，病骨喜随新箨换，好诗忽馈宝珠来。巨鱼未纵王褒壑，陋室聊淹禹锡阶。且共理身如理国，小须握手咏康哉。","dynasty":"宋代","title":"病后和黄玉泉韵"}
{"author":"郑清之","content":"兼旬病目成鸩媒，竟日掩书风为开。端如猩猩畏机阱，爱酒着屐须一来。信手翻书未终叶，春风已学生牙颊。笑同黄卷且寻医，免使鹪{潦氵换右换鸟}翳蚊睫。","dynasty":"宋代","title":"病目自嘲"}
{"author":"郑清之","content":"夕阳茅屋占江干，风敛炊烟作暮寒。閒看月光牛背上，画图添我一樯竿。","dynasty":"宋代","title":"泊黄檀"}
{"author":"郑清之","content":"书如香色倦犹爱，茶似苦言终有情。慎勿教渠纨裤识，珠槽碎釜浪相轻。","dynasty":"宋代","title":"茶"}
{"author":"郑清之","content":"软红销尽利名韁，兴到湖山取次行。万马拍堤春浪起，一龟曝日晓峰横。客中寝饭根尘寂，雪后松篁意气生。身是定僧无欠剩，惟余双鹤报寒更。","dynasty":"宋代","title":"晨兴散步"}
{"author":"郑清之","content":"晚岁知非蘧伯玉，前身作脱戒师兄。青山不灼利名火，白发能销忿欲兵。境对虚空全体现，眼无拣择内心平。晓窗醒寂关何事，到枕清钟一两声。","dynasty":"宋代","title":"晨兴散步"}
{"author":"郑清之","content":"长铗归来有鱼，状似松江之鲈。为向东坡伟语，醉卧黄公酒垆。","dynasty":"宋代","title":"出市得鳜鱼成六言"}
{"author":"郑清之","content":"椒盘为计定春前，客裹那知岁籥迁。行路间关穿履雪，薄官羞涩看囊钱。愧无黄帝屠苏酒，试谒渊明种秫田。令尹可人应拍手，从教满意作新年。","dynasty":"宋代","title":"除夜求屠苏"}
{"author":"郑清之","content":"落花流水何纷纷，三分春色二分尘。黄鹂绕树恋不得，蝶蜂浪作花都巡。昨日繁华今寂寞，飘零多属风雨晨。金谷无人粉香死，锦踪绣迹俱成陈。世人重花不重叶，林园自此无精神。东君年少时，酷爱枝头花。庸奴桃李妾姚魏，满蹊未数黄娘家。一朝弃背春风老，懒踏长门阶上草。芳菲特暂欢，颜色不长好。白头事人那可期，不堪重赋章台诗。","dynasty":"宋代","title":"次抱拙妆薄命"}
{"author":"郑清之","content":"避俗懒成癖，登楼睡失魔。忘机鸥自下，开槛蝶相过。高处景差胜，静中春更多。君恩何以报，归梦欲如何。","dynasty":"宋代","title":"赐第登楼"}
{"author":"郑清之","content":"桃李漫山不是春，纷纷蜂蝶趁游人。梅花已带春归了，分付垂杨浥露尘。","dynasty":"宋代","title":"赐第登楼"}
{"author":"郑清之","content":"病思归心走兔{走上加亢}，自嗤幻境未渠忘。并州便作咸阳看，设若桑乾亦故乡。","dynasty":"宋代","title":"赐第登楼"}
{"author":"郑清之","content":"淡交耐久最宜蔬，风味清严莫芥如。沃壤深畦须蚤许，雪中满拟饫冰葅。","dynasty":"宋代","title":"催觉际殖芥"}
{"author":"郑清之","content":"惠中秀外更清便，娅姹娇羞二八年。无奈畏涂生衽席，宁教寒夜折冰绵。遣来勣妪知君状，拟伴涪翁到晓天。只恐砖花陶学士，风流未了续胶缘。","dynasty":"宋代","title":"村边以汤婆样惠示与诗俱来依元韵"}
{"author":"郑清之","content":"山围古寺绿周遭，一阁轩腾面势高。炉篆得芗抽露穟，石泉借茗作云涛。风流二老归灵鹫，笔墨千年续楚骚。拙语留题罥蛛壁，暗中摸索愧刘曹。","dynasty":"宋代","title":"到龙井寺"}
{"author":"郑清之","content":"底忙不肯访禅林，山寺何曾避客深。奇石韵高非令色，老松皮脱见真心。檐牙徇铎关幽事，溪曲无弦出妙音。拂拭少游碑好在，姓名曾记落碑阴。","dynasty":"宋代","title":"到龙井寺"}
{"author":"郑清之","content":"十里轻轩憩佛庐，梦身差记蝶蘧蘧。伊蒲巧作鱼虾样，矮笋新镵茧栗株。暂到欲陪僧夏静，等闲生怕俗尘污。计然老去翻多事，空挽西施向五湖。","dynasty":"宋代","title":"到龙井寺"}
{"author":"郑清之","content":"小草虚心不染尘，传灯会上屡焚身。光明一点元无尽，漫结空花作好春。","dynasty":"宋代","title":"灯薪"}
{"author":"郑清之","content":"悬崖石路擘苍苔，川窦岩扉处处开。信是拔山人有力，一峰搦碎总飞来。","dynasty":"宋代","title":"登飞来峰"}
{"author":"郑清之","content":"萝月禅机莫强猜，如来无去亦无来。霜凝寒绿归松鬓，春染轻红入杏腮。","dynasty":"宋代","title":"頔上人持莹萝月五诗见示因走笔和韵聊禦睡魔"}
{"author":"郑清之","content":"竺乾心法拈花笑，洙泗家风鼓瑟希。一问已应居第二，更询来处落三机。","dynasty":"宋代","title":"頔上人持莹萝月五诗见示因走笔和韵聊禦睡魔"}
{"author":"郑清之","content":"三更日出行千里，百惊竿危到几回。遮莫分身兜率去，听从路滑石头来。","dynasty":"宋代","title":"頔上人持莹萝月五诗见示因走笔和韵聊禦睡魔"}
{"author":"郑清之","content":"转盼湖山忽半年，春莺啼处起秋蝉。诗囊未倒真成债，道眼相看总是禅。壮士不甘弓挂壁，病翁犹有笔如椽。少须定赋茅斋约，恐掉头吟聒夜眠。","dynasty":"宋代","title":"頔上人索春间诗轴以臂疼未能录去姑以偈语展"}
{"author":"郑清之","content":"戏将鹖弁博缁衣，般若丛中剩作痴。鹅颈肯为罗隐笑，鸡林能辨乐天诗。好从休处求安逸，莫向閒中觅住持。觉际湖山最佳趣，藕花洲渚菊东篱。","dynasty":"宋代","title":"调云岑"}
{"author":"郑清之","content":"急雨先声入芰荷，傍船鱼跃弄新波。东西黑白投林鸟，高下青黄异亩禾。村竖相呼骑犊背，小舟斜舣问渔蓑。秋来物物供吟笔，不着黄秦可若何。","dynasty":"宋代","title":"东归越上"}
{"author":"郑清之","content":"谁将东湖光，敛作大圆鉴。千峰就妆束，万旬互窥瞰。红消日脚明，绿净山影蘸。我来一登临，扁舟隐可缆。","dynasty":"宋代","title":"东湖"}
{"author":"郑清之","content":"草木虽无知，叶落能粪本。荣枯递乘除，苗实自穮蓘。东湖百顷莲，夏日傲赵盾。州家浚河渠，狝薙甚耘垦。长身万柄荷，髦梗付锸畚。寒烟熨青镜，时有白浪辊。水解毓仙骨，根着泉源混。外乾乃中腴，下益宁上损。淤泥胎玲珑，多节窍浑沌。园丁亦善没，擘波沸鲂鳟。象株忽仰浮，登岸殊衮衮。谁知绛县涂，可试平叔粉。名非玉井般，实过秋兰畹。肴蔌杂燕豆，葅菜补中壶。交梨能养生，谖草亦忘忿。空言出好事，孰与津燥吻。赠君拟条冰，差胜羞藻蕴。","dynasty":"宋代","title":"东湖送藕与葺芷"}
{"author":"郑清之","content":"少日爱花螽跃跃，老去冻蚕已休织。水付山郭一枝晓，忽到窗前一叹息。年年雪裹自作春，摇手东皇不相识。衣冠古岸绮季至，介胄嶙峋亚夫色。从来魏徵赵妩媚，要是广平终铁石。月香水影儿女语，千古诗肠描不得。笑冯与可幻竹君，相对无言面深墨。","dynasty":"宋代","title":"冬节忤寒约客默坐爇品字柴作五禽戏体中差小"}
{"author":"郑清之","content":"雪毛舞风学喓跃，冻落天孙碎云织。玉肌不粟彭祖方，戏挟奇芬笑安息。生僧万花肯同调，嗤点寿阳聊半识。结根不向青桂宫，绝交月姊无难色。谁能柔此老强项，朝暮隆隆转娲石。春风为媒懒结子，来访苔痕娱梦得。人间要觅尔许清，语渠肉食乃无墨。","dynasty":"宋代","title":"冬节忤寒约客默坐爇品字柴作五禽戏体中差小"}
{"author":"郑清之","content":"秋后从来数晚菘，自锄稀甲几多丛。莫辞榾榾频携瓮，准拟清馋玉糁翁。","dynasty":"宋代","title":"督觉际莳菜"}
{"author":"郑清之","content":"桂后秋兰解出奇，幽香元不许春知。移根好向它山觅，承受风光到菊篱。","dynasty":"宋代","title":"督觉际植花"}
{"author":"郑清之","content":"兄弟梅礬是水仙，曝根向暖种宜先。银台金盏惟须酒，不可无渠对雪天。","dynasty":"宋代","title":"督觉际植花"}
{"author":"郑清之","content":"晚唐诗似晚春景，姿媚有余风骨轻。千岁俄逢古罍眼增明。","dynasty":"宋代","title":"读鲁直诗"}
{"author":"郑清之","content":"心似合欢因恨结，眉如别柳为愁弯。樽前舞影风能偃，争奈当年力拔出。","dynasty":"宋代","title":"读虞美人草歌戏成"}
{"author":"郑清之","content":"圆峤移来东海东，梵王宫在最高峰。试将法雨周沙界，千丈岩头挂玉虹。","dynasty":"宋代","title":"梵王宫"}
{"author":"郑清之","content":"矮伯老於周柱史，瘦梅青似楚离骚。推窗欲觅登山路，无数青苔落鹳毛。","dynasty":"宋代","title":"凤栖方丈"}
{"author":"郑清之","content":"西望岷峨天一方，谁都地险绝遐荒。皇风已喜浑无外，国势那须别有疆。黄鹤盘空飞不过，金牛拔地去何长。汉庭四海皆臣妾，一曲歌风未忍忘。","dynasty":"宋代","title":"奉题蜀邸五云四岷峨保障"}
{"author":"郑清之","content":"梦觉无两壮子，是非只一东坡。颜渊箪食为乐，启期带索行歌。鲁侯不遇天也，伯寮其如命何。世事如棋新局，人生落叶辞柯。何处觅蓝采和。且服单方妙药，般若波罗蜜多。","dynasty":"宋代","title":"感风闷坐戏成六言一首示云岑"}
{"author":"郑清之","content":"退之硫黄药成疾，伯仁金印恩为仇。眼前世事尽如此，十日峭寒春作秋。","dynasty":"宋代","title":"感事"}
{"author":"郑清之","content":"昌黎有名言，受恩异知已。而况不识面，知心讵能面，知心讵能几。浮云日多变，交道冷如水。握手遽下石，利害毫发比。人情易燥湿，滟澦发九轨。终然风雨晦，鸡鸣独无已。世变方下趋，特立系君子。山谷未见坡，气味已相似。希文非素交，永叔甘远徙。敢谓世无人，前修可专美。我昔闻君名，恍如读青史。已乃知同时，深心爱敬起。端平滥持衡，荐贤职当尔。亟以闻九重，夜半下一纸。雅志乐弦歌，公车犹尼止。贤者固难进，夺情辞诏旨。知贤未及用，上印返田里。闲居事幽屏，黜陟不到耳。宾朋有公言，声徽振商祉。入则禆国论，挺挺中流砥。出持皇华节，光风泛桃李。从容五六载，平进付常理。又闻交游间，荣落保终始。不负杨临贺，真见其人矣。夜梦加昼思，仿佛眉宇紫。军将忽打门，缄书照窗几。几檐屡开阖，襟期顿清泚。有如峄阳桐，知音发妙指。高情激孤笑，新意偿宿喜。得一夔已足，失百参何耻。老我岂私贺，善类知有恃。看君广厦开，大芘天下士。","dynasty":"宋代","title":"古风一篇简徐德夫提刑"}
{"author":"郑清之","content":"家令身危侯国计，洛阳谗摈涕流书。都门祖帐何功德，千古徽名说二疏。","dynasty":"宋代","title":"观史有感"}
{"author":"郑清之","content":"肝脾何药解清虚，不用参苓不{左口右父}咀。一种单方无授受，明窗端坐只观书。","dynasty":"宋代","title":"观书"}
{"author":"郑清之","content":"江东老子惠之和，九锡牛车愠蔡婆。不杀伯仁君信否，澹然推分意如何。","dynasty":"宋代","title":"观王导传作"}
{"author":"郑清之","content":"香粟飞从月姊边，秋花无数总饶先。清芬肯作椒兰观，雅韵羞陪粉黛妍。点就金丹筛雨露，染成玉骨跨神仙。余芳更孕青青子，相伴寒梅到雪前。","dynasty":"宋代","title":"桂花"}
{"author":"郑清之","content":"阅尽恒河水上波，声尘何似泡沤多。还师拍板钳锤后，更唱谁家别调歌。","dynasty":"宋代","title":"和白雪老禅二偈"}
{"author":"郑清之","content":"檐铎吟风月半凹，黄金布地欠诛茅。三更出日真光景，大好钦身正笠包。","dynasty":"宋代","title":"和白雪老禅二偈"}
{"author":"郑清之","content":"斋坛将祷肃熊貔，一缕忱恂六出奇。云欲商量惊先路，雨方收卷避催诗。冰花肯斅梅妆额，风絮嫌随柳献眉。盐虚玉龙庄语在，愿光远业瑞昌时。","dynasty":"宋代","title":"和德夫治中林宗谕雪诗简黄制卿"}
{"author":"郑清之","content":"胜地来休沐，山程懒忌前。草堂新杜曲，诗格旧临川。客乘千珠履，翁琴百涧泉。参寻幽路滑，空想石头禅。","dynasty":"宋代","title":"和複岫庵赓酬之什"}
{"author":"郑清之","content":"大雅千岩秀，清标万玉前。醉扶有宗武，属和得师川。境胜堪锄月，诗香可酿泉。竹林风度在，枯坐笑僧禅。","dynasty":"宋代","title":"和複岫庵赓酬之什"}
{"author":"郑清之","content":"饭罢茶来手接时，个中日日是真机。建溪顾渚君休问，冷暖如鱼只自知。","dynasty":"宋代","title":"和敬禅师茶偈"}
{"author":"郑清之","content":"鱼鼓才休客至时，摸头元是最先机。不须吸尽西江水，一滴曹溪味便知。","dynasty":"宋代","title":"和敬禅师茶偈"}
{"author":"郑清之","content":"旌车勤雨拂参旗，大士圆通现白衣。炉穟轻烟方先路，雷门急令已宣威。为霖剩作西成计，书岁谁云大有稀。贤守劬躬民国念，食言应笑鲁臣肥。","dynasty":"宋代","title":"和林粹赋郡守随车雨"}
{"author":"郑清之","content":"擘天滕六勇如貔，移下琼台扑凸奇。老尽青山真是幻，从渠白战更无诗。冯阑且喜明双目，嘶骑宁愁到十眉。羔酒不妨敲竹韵，园林正好乐清时。","dynasty":"宋代","title":"和林治中雪诗五首"}
{"author":"郑清之","content":"儿嬉怨东搦文貔，怒眦张唇状崛奇。图得形模规妇笑，绝怜冷落赋翁诗。幕谈多暇堪娱目，喜色排寒为上眉。颇念袁安正高卧，柮柴煨芋了年时。","dynasty":"宋代","title":"和林治中雪诗五首"}
{"author":"郑清之","content":"貙{左豸右娄}{彪外换甘}狒貊貛貔，猎骑漫山伏正奇。瘃手草成熊舘赋，掩群驱入兔罥诗。兽奔骇类淮淝口，狐媚欢摧虢国眉。滕六倚渠真误事，大寒不出是知时。","dynasty":"宋代","title":"和林治中雪诗五首"}
{"author":"郑清之","content":"我贫每笑齐之斶，晚食虽甘未忘肉。梅肥尚余风折绿，溟涬餐英命骚仆。藩篱剟彼羝角触，送似玉堂如楚束。恶诗聊赋徐凝瀑，妙句飞来漱鸣玉。曾无导吏随贾餗，坐遣跛奚委葵菽。茁芽勤视缘坡竹，期饫伯仁空洞腹。书肠膏腥士之辱，得鱼不敢饷羊续。要知菜味胜山谷，步趋强颜发曲局。盘有美茹无足，陋矣王刍笺卫奥。","dynasty":"宋代","title":"和葺芷笋诗"}
{"author":"郑清之","content":"夸父逐日有余力，驱万白{鲵鱼换虫}飞练织。连天照耀作夜明，涌池培堆惊壤息。竹高已学枪头势，梅近犹能半面识。坡翁笑效六一体，八章联翩韵声色。麻衣忽见蜉蝣阵，砚池观鱼来紫石。郑谷祗解瘦寒句，江上渔蓑正披得。何如囊锦生谷纹，兔园老笔阳春墨。","dynasty":"宋代","title":"和葺芷雪韵"}
{"author":"郑清之","content":"大椿凌千秋，灵芝竞三秀。书传递夸诩，垂芳古今宙。贵耳但奇奇，相马失之瘦。谁知楚醒花，远避汉金酎。择交得素节，彼哉怀春诱。夫君全德馨，内美本吾有，姑置芝与椿，秋兰岁相寿。","dynasty":"宋代","title":"和葺芷应直院送秋兰韵"}
{"author":"郑清之","content":"迢递层阴晓自开，仙丹花底问瀛莱。文章太守非游衍，为省春耕物地来。","dynasty":"宋代","title":"和虚斋劝农十诗"}
{"author":"郑清之","content":"蔽日寒云悄欲秋，仁风载路晓光浮。田翁揽抱儿孙笑，竹马横陈未肯休。","dynasty":"宋代","title":"和虚斋劝农十诗"}
{"author":"郑清之","content":"问讯桑麻真郡政，按行松菊似家山。挽回和气归田里，只费斋铃半日闲。","dynasty":"宋代","title":"和虚斋劝农十诗"}
{"author":"郑清之","content":"暇日棋书六一翁，锦樯丝辔与春逢。年时豹尾车中望，山色有无知几重。","dynasty":"宋代","title":"和虚斋劝农十诗"}
{"author":"郑清之","content":"晓梦吟成望帝归，征鞍未许柳丝知。笑听鄮岭春禽哢，去博延英午漏迟。","dynasty":"宋代","title":"和虚斋劝农十诗"}
{"author":"郑清之","content":"酡颜醉客玉西东，半湿尘衫上翠空。邹谷虽寒应解黍，朱车面面是春风。","dynasty":"宋代","title":"和虚斋劝农十诗"}
{"author":"郑清之","content":"小队旌旗半道归，松阴缓策揽清晖。女郎未觉褰帷过，笑语相教着嫁衣。","dynasty":"宋代","title":"和虚斋劝农十诗"}
{"author":"郑清之","content":"老黠山灵具六通，解将苍狗护奇峰。虚斋自有青囊眼，却笑景纯书未工。","dynasty":"宋代","title":"和虚斋劝农十诗"}
{"author":"郑清之","content":"恰好农时踏翠烟，睡龙惊起雨公田。官程便作乘闲看，不用扁舟学计然。","dynasty":"宋代","title":"和虚斋劝农十诗"}
{"author":"郑清之","content":"多生菜气粥鱼僧，味菜还如好色登。戏学桃根和露煮，正堪摘稻配香蒸。芝田不减商山乐，蔬食谁言孔色矜。蒲笋祗应维蔌美，镂锡何必羡韩膺。","dynasty":"宋代","title":"和赵从道赋菜畦春富贵"}
{"author":"郑清之","content":"万里修程占学力，色丝黄娟新组织。只今下笔追二雅，端如养气闭千息。公子何自知寒梅，须知三长具精识。亭亭玉雪瑞烟晓，爱日香浮采衣色。自然雅韵出天姿，芝兰那肯羡玄石。我惭姱节对俚语，炊沙镂沙意何得。愿君写入遂锦堂，冷蕊疏枝陪淡墨。","dynasty":"宋代","title":"和赵大监知宗韵"}
{"author":"郑清之","content":"伊祁作春私帝力，司花女课千机织。月四十五以为功，化工何尝停半息。老梅偃蹇傲众芳，一钱轻视程不识。和羹肯为媚灶计，望林祗笑欲炙色。莓苔被服当文绣，冰雪定交过金石。静乐先生大雅韵，始信清名不虚得。政须草圣传新篇，安得张颠首濡墨。","dynasty":"宋代","title":"和赵静乐梅韵"}
{"author":"郑清之","content":"司寒驾天骋轨力，冻合冰蚕不成织。皮肤皲瘃雪满衣，真人恬漠与道息。一花挺出万木僵，其友松筠乃能识。清香远到惟德馨，素质自持无异色。春工着意嫔众卉，用物精多老苍石。耄红飞尽蜜房深，佳处暗为蜂翅得。谁知竹外一枝好，千载垂芳在诗墨。","dynasty":"宋代","title":"和赵静乐梅韵"}
{"author":"郑清之","content":"帝遣夫君侍玉除，称云飞上驾龙驹。兵谈暂此栖油幕，荷隰居然见子都。风牖喜便鸿案举，月台长对兔轮孤。孟尝幸舍非吾事，徒愧荀林为送孥。","dynasty":"宋代","title":"和郑制干迁居"}
{"author":"郑清之","content":"平生爱山林，里居想王屋。孤月自无朋，断云曾不族。讵知庄遵市，儵有贾谊卜。西河就索居，漆园问尊足。翟门罗可去，轲宅仁已熟。似闻结驷多，每见后骑属。鲁台时遣馈，监侯已发粟。竞欢王俭莲，肯问颜公粥。家贫愿邻富，蒹葭欣倚玉。颇容滑稽叟，来簉堂上烛。犹能辨丝簧，渐近不如竹。浊醪慁兵醖，庸行参圣读。愿为善颂祷，既醉备五福。谋妇拟提壶，敲门惊啄木。持螯两从事，来就桑下宿。美味均适口，双明喜增目。命驾匪千里，星言怕不夙。联名乏追韩，补诗聊继束。终当效乐天，骆马为酒鬻。","dynasty":"宋代","title":"和郑制干谢借居且惠朋樽醉螯诗"}
{"author":"郑清之","content":"一样娉婷绝代无，水宫鱼贯出琼铺。缘何买得凌波女，为有荷盘万斛珠。","dynasty":"宋代","title":"荷花"}
{"author":"郑清之","content":"轻红浇翠抹弓腰，高映斜阳跨碧霄。半似一条琼玉带，合成五色水晶桥。","dynasty":"宋代","title":"虹出"}
{"author":"郑清之","content":"推篷滉漾失船踪，万顷玻瓈在沌东。政恋湖光挟山色，知心龙伯赠横风。","dynasty":"宋代","title":"湖风不顺"}
{"author":"郑清之","content":"卖葑千艘底处藏，娲天濯热卧湖光。山云既雨犹相逐，水草无花亦自香。野径遍穿人借问，僧茶旋点客先尝。翻思举世趋炎者，谁识苹风五月凉。","dynasty":"宋代","title":"湖上口占"}
{"author":"郑清之","content":"粉翅萦花几度忙，惜花长是为春光。争如个个蜂须上，到处分甘作乳房。","dynasty":"宋代","title":"花间见蝶"}
{"author":"郑清之","content":"房精夜陨渥洼水，中有天马变如鬼。籋云流赭登玉台，清风谡谡生双耳。无端遣入天子闲，足底百趼如关山。隔河唐将浴牝马，哀鸣顿足将奔还。风毛雨鬣不自整，肯顾苑北云锦斑。但有风棱余瘦骨，窃衔不管霜蹄蹶。大星昨夜落旄头，好载阏氏媒突厥。","dynasty":"宋代","title":"画马图"}
{"author":"余延寿","content":"大道连国门，东西种杨柳。葳蕤君不见，袅娜垂来久。缘枝栖暝禽，雄去雌独吟。馀花怨春尽，微月起秋阴。坐望窗中蝶，起攀枝上叶。好风吹长条，婀娜何如妾。妾见柳园新，高楼四五春。莫吹胡塞曲，愁杀陇头人。","dynasty":"唐代","title":"横吹曲辞。折杨柳"}
{"author":"樊梦辰","content":"人物晨星似，谁欤硬脊梁。高风思靖节，流派到平塘。勇向急流退，归来三径荒。未为先懒句，寄傲益增光。利慾嗟澜倒，沈沦几缙绅。颓波障流俗，砥柱赖斯人。高节标时望，清风濯世尘。圣朝公史笔，卓行传名臣。","dynasty":"宋代","title":"挽故知容州朝请舅"}
{"author":"樊梦辰","content":"人物晨星似，谁欤硬脊梁。高风思靖节，流派到平塘。勇向急流退，归来三径荒。未为先懒句，寄傲益增光。","dynasty":"宋代","title":"挽故知容州朝请舅其一"}
{"author":"樊梦辰","content":"利欲嗟澜倒，沈沦几缙绅。颓波障流俗，砥柱赖斯人。高节标时望，清风濯世尘。圣朝公史笔，卓行传名臣。","dynasty":"宋代","title":"挽故知容州朝请舅其二"}
{"author":"栖白","content":"寻常三五夜，不是不婵娟。及至中秋满，还胜别夜圆。清光凝有露，皓魄爽无烟。自古人皆望，年来又一年。","dynasty":"唐代","tags":"月亮，节日","title":"八月十五夜玩月"}
{"author":"栖白","content":"正是叹羁游，知音拜楚侯。何须辞远道，自可乐扁舟。倚棹江洲雨，闻猿岛岫秋。谢家山水兴，终日待诗流。","dynasty":"唐代","title":"送石秀才"}
{"author":"栖白","content":"寒空金锡响，欲过渭阳津。极目多来雁，孤城少故人。与师虽别久，于法本相亲。又对清凉月，中宵语宿因。","dynasty":"唐代","title":"送造微上人游五台及礼本师"}
{"author":"栖白","content":"背郭去归宿，头陀意颇浓。鹤争栖远树，猿斗上孤峰。夜戍经霜月，秋城过雨钟。由来无定止，何处访高踪。","dynasty":"唐代","title":"送禅师宗极归玉峰"}
{"author":"栖白","content":"谈空与破邪，献寿复荣家。白日得何偈，青天落几花。传灯皆有分，化俗独无涯。却入中峰寺，还知有聚沙。","dynasty":"唐代","title":"送僧归旧山"}
{"author":"栖白","content":"家山临晚日，海路信归桡。树灭浑无岸，风生只有潮。岁穷程未尽，天末国仍遥。已入闽王梦，香花境外邀。","dynasty":"唐代","title":"送圆仁三藏归本国"}
{"author":"栖白","content":"飘然绿毛节，杳去洛城端。隔水见秋岳，兼霜扫石坛。一溪松色古，半夜鹤声寒。迥与人寰别，劳生不可观。","dynasty":"唐代","title":"送王炼师归嵩岳"}
{"author":"栖白","content":"景候融融阴气潜，如峰云共火相兼。霞光捧日登天上，丹彩乘风入殿檐。行逐赤龙千岁出，明当朱夏万方瞻。微臣多幸逢佳节，得赋殊祥近御帘。","dynasty":"唐代","title":"寿昌节赋得红云表夏日"}
{"author":"栖白","content":"终日河声咽暮空，烟愁此地昼濛濛。锦帆东去沙侵苑，玉辇西来树满宫。鲁客望津天欲雪，朔鸿离岸苇生风。那堪独立思前事，回首残阳雉堞红。","dynasty":"唐代","title":"经废宫"}
{"author":"栖白","content":"重城深寺讲初休，却忆家山访旧游。对月与君相送夜，闻蛩教我独惊秋。云心杳杳难为别，鹤性萧萧不可留。遥想孤舟清渭上，飘然帆影起离愁。","dynasty":"唐代","title":"赠识古法师"}
{"author":"栖白","content":"一度林前见远公，静闻真语世情空。至今寂寞禅心在，任起桃花柳絮风。","dynasty":"唐代","title":"寄南山景禅师"}
{"author":"栖白","content":"为爱诗名吟至死，风魂雪魄去难招。直须桂子落坟上，生得一枝冤始消。","dynasty":"唐代","title":"哭刘得仁"}
{"author":"栖白","content":"松下禅栖所，苔滋径莫分。青山春暮见，流水夜深闻。不坐看心石，应随出定云。猿猱非可问，岩谷自空曛。","dynasty":"唐代","title":"寻山僧真胜上人不遇"}
{"author":"栖白","content":"南居古庙深，高树宿山禽。明月上清汉，骚人动楚吟。数篇正始韵，一片补亡心。孤悄欺何谢，云波不可寻。","dynasty":"唐代","title":"赠李溟秀才"}
{"author":"栖白","content":"西北黄云暮，声声画角愁。阴山一夜雨，白草四郊秋。乱雁鸣寒渡，飞沙入废楼。何时番色尽，此地见芳洲。","dynasty":"唐代","title":"边思"}
{"author":"裴湘","content":"雁塞说井门。郡枕西汾。山形高下远相吞。古寺楼台依碧嶂，烟景遥分。晋朝锁溪云。箫鼓仍存。牛羊斜日自归村。惟有故城禾黍地，前事消魂。","dynasty":"宋代","title":"浪淘沙"}
{"author":"裴湘","content":"万国仰神京。礼乐纵横。葱葱佳气锁龙城。日御明堂天子圣，朝会簪缨。九陌六街平。万国充盈。青楼弦管酒如渑。别有隋堤烟柳暮，千古含情。","dynasty":"宋代","title":"浪淘沙（汴州）"}
{"author":"裴湘","content":"君德奉天道，冲融协太和。卿云呈瑞早，膏泽应时多。煦集连枝木，嘉扶异颖禾。五星还聚井，丹凤更巢阿。薮泽无遗士，边防久息戈。黔黎逢至化，稽首载赓歌。","dynasty":"宋代","title":"和气致祥诗"}
{"author":"陈正春","content":"王家少妇擅英流，义烈殉夫孰与俦。连理愿生交树冢，杜鹃泣尽五更秋。纲常一系寒金泐，冰雪双清碎玉楼。贞烈犹凄风雨泪，荒凉寥落耐人愁。","dynasty":"清代","title":"挽王烈女"}
{"author":"陈正春","content":"苍翠层层画不如，主人枯坐小亭虚。微阴旄旖绿飙度，疏影横斜淡月初。花似解人频揖客，鸟如知趣欲窥书。东风不管愁人倦，叶落阶前未扫除。","dynasty":"清代","title":"书院即景"}
{"author":"陈正春","content":"紫燕珊珊落故轩，讲堂听罢自翩翩。双飞未忍留仙去，栖僻还宜处士门。秋客重来殷款款，主人惜未解炎炎。一生巧计输黄雀，饮啄官仓长子孙。","dynasty":"清代","title":"书院即景"}
{"author":"陈正春","content":"红毛回棹剩孤城，一隶皇图海宇清。映日蜃楼开宿雾，乘风雀舫泛沧瀛。涛翻鹿耳千层碧，波涨鲲身半夜声。壁垒森严凭锁钥，金汤巩固颂安平。","dynasty":"清代","title":"红毛城"}
{"author":"李芸子","content":"占西风早处，一番雨，一番秋。记国园斜阳，去年今日，落叶林幽。悲歌几回激烈，寄疏狂、酒令与诗筹。遗恨清商易改，多情紫燕难留。嗟休。触绪茧丝抽。旧事续何由。奈予怀渺渺，羁愁郁郁，归梦悠悠。生平不如老杜，便如它、飘泊也风流。寄语庭柯径竹，甚时得棹孤舟。","dynasty":"宋代","title":"木兰花慢（秋意）"}
{"author":"方武裘","content":"貌出中山骨欲仙，何人拔颖缚尖圆。拙夫堪笑堆成冢，豪客曾闻扫似椽。窗下玉蜍涵夜月，几间雪茧涌春泉。当时定远成何事，轻掷毛锥恐不然。","dynasty":"宋代","title":"赋笔"}
{"author":"陈子良","content":"我行逢日暮，弭棹独维舟。水雾一边起，风林两岸秋。山阴黑断碛，月影素寒流。故乡千里外，何以慰羁愁。","dynasty":"唐代","title":"入蜀秋夜宿江渚"}
{"author":"陈子良","content":"落叶聚还散，征禽去不归。以我穷途泣，沾君出塞衣。","dynasty":"唐代","title":"送别"}
{"author":"陈子良","content":"洛阳丽春色，游侠骋轻肥。水逐车轮转，尘随马足飞。云影遥临盖，花气近薰衣。东郊斗鸡罢，南皮射雉归。日暮河桥上，扬鞭惜晚晖。","dynasty":"唐代","title":"游侠篇（一作侠客行）"}
{"author":"陈子良","content":"游子惜春暮，策杖出蒿莱。正直康庄晚，群公谒帝回。履度南宫至，车从北阙来。珂影傍明月，笳声动落梅。迎风采旄转，照日绶花开。红尘掩鹤盖，翠柳拂龙媒。绮云临舞阁，丹霞薄吹台。轻肥宁所羡，未若反山隈。","dynasty":"唐代","title":"春晚看群公朝还人为八韵"}
{"author":"陈子良","content":"君侯称上宰，命世挺才英。本超骐骥足，复蕴风云情。摅藻掞锦绮，育德润瑶琼。已踵四知举，非无三杰名。济世同舟楫，匡政本阿衡。雍容入青琐，肃穆侍丹楹。桂宫擅鸣珮，槐路独飞缨。高门罗虎戟，绮阁丽雕甍。金樽酌湛湛，歌扇掩盈盈。匈奴轶燕蓟，烽火照幽并。天子命薄伐，受脤事专征。七德播雄略，十万骋行兵。雁行蔽虏甸，鱼贯出长城。交河方饮马，瀚海盛扬旌。拔剑倚天外，蒙犀辉日精。弯弧穿伏石，挥戈斩大鲸。鼓鼙朝作气，刁斗夜偏鸣。六郡多壮士，三边岂足平。岭云朝合阵，山月夜临营。胡尘暗马色，芳树动笳声。关云未尽散，塞雾常自生。川长蔓草绿，峰迥杂花明。小人愧王氏，雕文惭马卿。滥此叨书记，何以谢过荣。高山徒仰止，终是恨才轻。","dynasty":"唐代","title":"赞德上越国公杨素"}
{"author":"陈子良","content":"我家吴会青山远，他乡关塞白云深。为许羁愁长下泪，那堪春色更伤心。惊鸟屡飞恒失侣，落花一去不归林。如何此日嗟迟暮，悲来还作白头吟。","dynasty":"唐代","title":"于塞北春日思归"}
{"author":"陈子良","content":"金谷多欢宴，佳丽正芳菲。流霞席上满，回雪掌中飞。明月临歌扇，行云接舞衣。何必桃将李，别有待春晖。","dynasty":"唐代","title":"赋得妓"}
{"author":"陈子良","content":"微雨散芳菲，中园照落晖。红树摇歌扇，绿珠飘舞衣。繁弦调对酒，杂引动思归。愁人当此夕，羞见落花飞。","dynasty":"唐代","title":"酬萧侍中春园听妓（一作李元操诗）"}
{"author":"陈子良","content":"承平重游乐，诏跸上之回。属车响流水，清笳转落梅。岭云盖道转，岩花映绶开。下辇便高宴，何如在瑶台。","dynasty":"唐代","title":"上之回"}
{"author":"陈子良","content":"春色照兰宫，秦女坐窗中。柳叶来眉上，桃花落脸红。拂尘开扇匣，卷帐却薰笼。衫薄偏憎日，裙轻更畏风。","dynasty":"唐代","title":"新成安乐宫（一作新宫词）"}
{"author":"陈子良","content":"聊从嘉遁所，酌醴共抽簪。以兹山水地，留连风月心。长榆落照尽，高柳暮蝉吟。一返桃源路，别后难追寻。","dynasty":"唐代","title":"夏晚寻于政世置酒赋韵"}
{"author":"陈子良","content":"隔巷遥停幰，非复为来迟。只言更尚浅，未是渡河时。","dynasty":"唐代","title":"七夕看新妇隔巷停车（一作陈伯材诗）"}
{"author":"陈子良","content":"光映妆楼月，花承歌扇风。欲妒梅将柳，故落早春中。","dynasty":"唐代","title":"咏春雪（一作陈伯材诗）"}
{"author":"陈子良","content":"我家吴会青山远，他乡关塞白云深。为许羁愁长下泪，那堪春色更伤心。惊鸟屡飞恒失侣，落花一去不归林。如何此日嗟迟暮，悲来还作白头吟。","dynasty":"唐代","title":"于塞北春日思归"}
{"author":"刘采春","content":"那年离别日，只道住桐庐。桐庐人不见，今得广州书。","dynasty":"唐代","tags":"闺怨","title":"啰唝曲·那年离别日"}
{"author":"刘采春","content":"不喜秦淮水，生憎江上船。载儿夫婿去，经岁又经年。借问东园柳，枯来得几年。自无枝叶分，莫恐太阳偏。莫作商人妇，金钗当卜钱。朝朝江口望，错认几人船。那年离别日，只道住桐庐。桐庐人不见，今得广州书。昨日胜今日，今年老去年。黄河清有日，白发黑无缘。昨日北风寒，牵船浦里安。潮来打缆断，摇橹始知难。","dynasty":"唐代","title":"啰唝曲六首"}
{"author":"刘采春","content":"借问东园柳，枯来得几年。自无枝叶分，莫怨太阳偏。","dynasty":"唐代","title":"啰唝曲六首其二"}
{"author":"刘采春","content":"莫作商人妇，金钗当卜钱。朝朝江口望，错认几人船。","dynasty":"唐代","title":"啰唝曲六首其三"}
{"author":"刘采春","content":"昨日胜今日，今年老去年。黄河清有日，白发黑无缘。","dynasty":"唐代","title":"啰唝曲六首其五"}
{"author":"刘采春","content":"昨日北风寒，牵船浦里安。潮来打缆断，摇橹始知难。","dynasty":"唐代","title":"啰唝曲六首其六"}
{"author":"邯郸淳","content":"一猴死，见冥王，求转人身。王曰：“既欲做人，须将毛尽拔去。”即唤夜叉拔之。方拔一根，猴不胜痛叫。王笑曰：“看你一毛不拔，如何做人？”","dynasty":"魏晋","tags":"小学文言文，寓言，故事，哲理","title":"一毛不拔"}
{"author":"邯郸淳","content":"我受上命，来随临菑。与君子处，曾未盈期。见召本朝，驾言趣期。群子重离，首命于时。饯我路隅，赠我嘉辞。既受德音，敢不答之。余惟薄德，既局且鄙。见养贤侯，于今四祀。既庇西伯，永誓没齿。今也被命，义在不俟。瞻恋我侯，又慕君子。行道迟迟，体逝情止。岂无好爵，惧不我与。圣主受命，千载一遇。攀龙附凤，必在初举。行矣去矣，别易会难。自强不息，人谁获安。愿子大夫，勉篑成山。天休方至，万福尔臻。","dynasty":"魏晋","title":"赠吴处玄诗"}
{"author":"卜祖仁","content":"陈山苍苍东海头，石壁裂缺藏灵湫。老髯出水歘万丈，青山倒挂黄金虬。神光上腾接烟霭，挟子撄珠浴沧海。雨公载雨推雷车，阊阖门开叩真宰。今年亢旱民罹殃，我侯悯悯心若伤。精诚披露动寥廓，沛然甘泽来滂滂。侯今官转吴兴去，回首神峰隔天宇。愿言变化从云龙，大为苍生作霖雨。","dynasty":"宋代","title":"陈山龙湫"}
{"author":"柴夔","content":"九华如剑插云霓，青霭连空望欲迷。北截吴门疑地尽，南连楚界觉天低。龙池水蘸中秋月，石路人攀上汉梯。惆怅旧游无复到，会须登此出尘泥。","dynasty":"唐代","title":"望九华山"}
{"author":"钱信","content":"安得神仙术，试为施康济。使此平望村，如吾江子汇。","dynasty":"唐代","title":"平望赠蚊"}
{"author":"丘士元","content":"楚天秋万顷烟霞，孤雁声悲，凄切伤咱！铁马叮当，寒蛩不住，砧杵声杂。银台上烧残降蜡，金炉内烟篆香加。感叹嗟呀，痛忆娇姿，恨满天涯。　相思　　枉虚度岁月光阴，满腹离愁，一片忧心。斜月穿窗，寒风透户，夜永更深。空落得忘餐废寝，怎能够并枕同衾？院落沉沉，无限相思，付与瑶琴！","dynasty":"元代","title":"【双调】折桂令　秋晚"}
{"author":"丘士元","content":"月空圆，人何在？寒蛩切切，塞雁哀哀。菊渐衰，荷钱败。叶落西风雕阑外，断人肠如此安排。秋云万里，满天离恨，伴我愁怀。","dynasty":"元代","title":"【中吕】普天乐　秋夜感怀"}
{"author":"丘士元","content":"夜阑梦回人静悄，不住的寒蛩叫，细雨洒芭蕉。铁马檐前闹，长吁几声儿得到晓？　　【双调】落梅风　江上闻笛　　江天晚，起暮云，恰才的夜凉人静。风送玉箫三四声，使离人凭阑愁听。　秋夜梦回　　清秋夜，鸳梦回，闹寒蛩絮人心碎。长吁几声人万里，病形骸越添憔悴。　　【双调】庆东原　秋暮感怀　　山连地，水映天，盼宾鸿过尽空嗟怨。朱帘半卷，西风槛边，明月庭轩。堪叹此时情，独倚阑干遍。","dynasty":"元代","title":"【双调】清江引　秋夜"}
{"author":"丘士元","content":"愁山闷海，沉吟暗想，积渐难睚。冷清清无语人何在？瘦损形骸。愁怕到黄昏在侧，最苦是兜上心来。咱无奈，相思痛哉！独自静书斋。","dynasty":"元代","title":"【中吕】满庭芳　相思"}
{"author":"邓谏从","content":"崚赠玉削三千丈，翠泼岚光冷相向。风含太古云气长，变化溟濛纷万象。阴晴一日肯四时，天籁壑深虚自响。神山娟妙擢群参，锦绣铺张献奇状。蟠根积铁泄百川，龙矫蛟翻饶跌宕。势连三楚此开国，故壘荒宫带溪瀼。楼台井邑老风烟，环佩清闻驻仙仗。竹林风味便读易，久与江山为辈行。鸣弦馀暇豁心眼，戏著飞阑云雨上。爽明自可达壅蔽，野获又何劳草创。政和民气长似春，景迥心平过於掌。片鸿明灭志何杳，黄鹄追随意尤放。当年李杜经行处，太史银钩刻青嶂。宝刀珠瑟出耕垦，曲水织腰迷草莽。牢盆古录杂秦篆，飞动闲摹永平样。珊瑚交柯炯不蚀，仿佛将军勋业壮。英雄繁盛随流水，时有竹枝赓牧唱。孔泉文物起骚经，国色明妃守孤尚。我家峨眉紫翠间，为爱奇峰甘蒟酱。秋风野水忆丝蓴，击汰夷犹理烟榜。","dynasty":"宋代","title":"题巫山瞻华亭"}
{"author":"邓谏从","content":"崚嶒玉削三千丈，翠泼岚光冷相向。风含太古云气长，变化溟濛纷万象。阴晴一日具四时，天籁壑深虚自响。神山娟妙擢群参，锦绣铺张献奇状。蟠根积铁汇百川，龙矫蛟翻饶跌宕。势连三楚此开国，故垒荒宫带溪瀼。楼台井邑老风烟，环佩清闻驻仙仗。竹林风味便读易，久与江山为辈行。鸣弦馀暇豁心眼，戏著飞阑云雨上。爽明自可达壅蔽，野获又何劳草创。政和民气长似春，景迥心平过于掌。征鸿明灭志何杳，黄鹄追随意尤放。当年李杜经行处，太史银钩刻青嶂。宝刀珠瑟出耕垦，曲水纤腰迷草莽。牢盆古隶杂秦篆，飞动閒摹永平样。珊瑚交柯炯不蚀，髣髴将军勋业壮。英雄繁盛随流水，时有竹枝赓牧唱。孔泉文物起骚经，国色明妃守孤尚。我家峨眉紫翠间，为爱奇峰甘蒟酱。秋风野水忆丝莼，击汰夷犹理烟榜。","dynasty":"宋代","title":"题巫山瞻华亭"}
{"author":"徐商","content":"朱紫花前贺故人，兼荣此会颇关身。同年坐上联宾榻，宗姓亭中布锦裀.晴日照旗红灼烁，韶光入队影玢璘.芳菲解助今朝喜，嫩蕊青条满眼新。","dynasty":"唐代","title":"贺襄阳副使节判同加章绶"}
{"author":"徐商","content":"萍聚只因今日浪，荻斜都为夜来风。","dynasty":"唐代","title":"句"}
{"author":"欧阳询","content":"索头连背暖，漫裆畏肚寒。只因心浑浑，所以面团团。","dynasty":"唐代","title":"与欧阳询互嘲（询嘲无忌）"}
{"author":"欧阳询","content":"已惑孔贵嫔，又被辞人侮。花笺一何荣，七字谁曾许。不下结绮阁，空迷江令语。雕戈动地来，误杀陈后主。","dynasty":"唐代","title":"道失"}
{"author":"欧阳询","content":"急风吹缓箭，弱手驭强弓。欲高翻复下，应西还更东。十回俱著地，两手并擎空。借问谁为此，乃应是宋公。","dynasty":"唐代","title":"嘲萧瑀射"}
{"author":"顾湂","content":"气节文章日月新，只今妇竖识忠臣。杖前扣马忧衔橛，阙下攀龙犯逆鳞。九庙英灵凭议礼，千秋俎豆岂谋身。惟公尤具人伦鉴，铁网珊瑚起凤麟。","dynasty":"清代","title":"谒先洞阳公祠追和海忠介公韵"}
{"author":"王雱","content":"杨柳丝丝弄轻柔，烟缕织成愁。海棠未雨，梨花先雪，一半春休。而今往事难重省，归梦绕秦楼。相思只在：丁香枝上，豆蔻梢头。","dynasty":"宋代","tags":"宋词三百首，宋词精选，婉约，写景，怀旧，感伤","title":"眼儿媚·杨柳丝丝弄轻柔"}
{"author":"王雱","content":"露晞向晚，帘幕风轻，小院闲昼。翠迳莺来，惊下乱红铺绣。倚危墙，登高榭，海棠经雨胭脂透。算韶华，又因循过了，清明时候。倦游燕、风光满目，好景良辰，谁共携手。恨被榆钱，买断两眉长斗。忆高阳，人散后。落花流水仍依旧。这情怀，对东风、尽成消瘦。","dynasty":"宋代","tags":"宋词精选，写景，感叹","title":"倦寻芳慢·露晞向晚"}
{"author":"王雱","content":"一双燕子语帘前，病客无憀尽日眠。开遍杏花人不到，满庭春雨绿如烟。","dynasty":"宋代","title":"绝句"}
{"author":"王雱","content":"霏微细雨不成泥，料峭轻寒透夹衣。处处园林皆有主，欲寻何地看春归？","dynasty":"宋代","title":"绝句"}
{"author":"王雱","content":"当年睥睨此山阿，欲著红楼贮绮罗。今日重来无一事，却骑羸马下坡陀。","dynasty":"宋代","title":"钟山"}
{"author":"王雱","content":"杜家园上好花时，尚有梅花三两枝。日暮欲归岩下宿，为贪香雪故来迟。","dynasty":"宋代","title":"诗一首"}
{"author":"王雱","content":"万马度关山，关山三尺雪。马尽雪亦乾，沙飞石更裂。归来三五骑，旌旗映雪灭。不见去时人，空流碛中血。","dynasty":"宋代","title":"度关山"}
{"author":"王雱","content":"朝日上屋角，百鸟鸣不休。岂复辨名字，但闻闹钩辀。乱我读书语，惊我梦寐游。弯弓弹使去，暂去还啾啾。弹十不得一，穷时来愈稠。投弓坐榻上，咄咄空自尤。时节使汝鸣，我何为汝雠。","dynasty":"宋代","title":"春怀"}
{"author":"王雱","content":"寺古无邻家，千山抱虚碧。门开猿鸟路，殿锁烟霞积。老木森回溪，飞湍自淙激。曾无车马到，绝境閒今昔。逍遥贤大夫，肯此携佳客。鸣驺清晓来，归时日常昃。不使讼庭空，谁能傲泉石。","dynasty":"宋代","title":"翠云山"}
{"author":"王雱","content":"君心莫厌频欢乐，请看云间日西入。","dynasty":"宋代","title":"句"}
{"author":"雷震","content":"草满池塘水满陂，山衔落日浸寒漪。牧童归去横牛背，短笛无腔信口吹。","dynasty":"宋代","tags":"农村，写景，儿童","title":"村晚"}
{"author":"雷震","content":"草满寒塘水满陂，山衔落日浸寒漪。牧童归去横牛背，短笛无腔信口吹。","dynasty":"宋代","title":"村晚"}
{"author":"本明道人","content":"不识烦恼是菩提，若随烦恼是愚痴。起灭之时须要会，鹞过新罗人不知。","dynasty":"宋代","title":"呈泐潭草堂清禅师偈三首"}
{"author":"本明道人","content":"不识烦恼是菩提，净华生淤泥。人来问我若何为，吃粥吃饭了洗钵盂。","dynasty":"宋代","title":"呈泐潭草堂清禅师偈三首其二"}
{"author":"本明道人","content":"莫管他，莫管他，终日痴憨算海沙。要识本来真面目，便是祖师一木叉。","dynasty":"宋代","title":"呈泐潭草堂清禅师偈三首其三"}
{"author":"钱惟演","content":"城上风光莺语乱，城下烟波春拍岸。绿杨芳草几时休，泪眼愁肠先已断。情怀渐觉成衰晚，鸾镜朱颜惊暗换。昔年多病厌芳尊，今日芳尊惟恐浅。","dynasty":"宋代","tags":"宋词精选，春天，婉约，失意，遣怀","title":"木兰花·城上风光莺语乱"}
{"author":"钱惟演","content":"瘦玉萧萧伊水头，风宜清夜露宜秋。更教仙骥旁边立，尽是人间第一流。","dynasty":"宋代","tags":"秋天，写竹，写景","title":"对竹思鹤"}
{"author":"钱惟演","content":"锦箨参差朱栏曲。露濯文犀和粉绿。未容浓翠伴桃红，几许纤枝留凤宿。嫩似春荑明似玉。一寸芳心谁管束。劝君速吃莫踌躇，看被南风吹作竹。","dynasty":"宋代","title":"玉楼春"}
{"author":"钱惟演","content":"欲网珊瑚碧浪深，横塘斜日带秋阴。汉宫此地留金饼，洛浦何人遗锦衾。舞学西城回雅态，歌传南国有余音。韩凭恨魄如长在，青骨香销亦见寻。","dynasty":"宋代","title":"再赋七言"}
{"author":"钱惟演","content":"千庐徼道发传呼，帝宇沉沉璧月孤。重橑祇闻喧斗鼠，危枝谁见绕惊乌。石螭霜重连钩盾，玉虎冰消下辘轳。素发自怜同骑省，一竿何日钓秋鲈。","dynasty":"宋代","title":"直夜"}
{"author":"钱惟演","content":"斋洁奉惟馨，瑶台独自升。楼迷五里雾，坛独九枝灯。珠馆来青雀，琁题射玉绳。疏钟平野阔，古柏夕霏凝。鹤扇真规月，仙衣可镂冰。春茶泛云液，晓饭荐兰蒸。炼药疑洪井，藏书类羽陵。回瞻太帝室，飞槛更长凭。","dynasty":"宋代","title":"致斋太一宫"}
{"author":"钱惟演","content":"圭月上金塘，烟容带水光。朱华接兰坂，绿荇溢鱼防。丛暗禽栖密，林疏露下凉。秋怀已潘鬓，无柰更啼螀。","dynasty":"宋代","title":"秋夕池上"}
{"author":"钱惟演","content":"绛缕初分麝气浓，弦声不动意潜通。圆蟾可见还归海，媚蝶多惊欲御风。纨扇寄情虽自洁，玉壶盛泪祇凝红。春窗亦有心知梦，未到鸣钟已旋空。","dynasty":"宋代","title":"无题"}
{"author":"钱惟演","content":"草薰风暖接长亭，一曲骊歌倒醁醽。怀古更投玄石赋，舣舟闲采紫茎萍。醉抛隋岸杨花白，吟过淮山桂树青。可使长离终铩羽，渊云辞藻掞天庭。","dynasty":"宋代","title":"许洞归吴中"}
{"author":"钱惟演","content":"藜烛薝香夜幄清，朔风窗际激飞英。凤梨鸱芋煨将熟，坐拥丰貂话赤城。","dynasty":"宋代","title":"雪夕奉陪天台明照禅师拥炉闲话"}
{"author":"钱惟演","content":"金刹杳霞扃，南风漾彩舲。吴天六幕远，越岫万螺青。龙篆霏雕像，鲸涛注净瓶。上方堪逈望，支策见春溟。","dynasty":"宋代","title":"送禅照大师归越"}
{"author":"钱惟演","content":"汉苑辞千柰，仙丘访五芝。汲瓶春溜满，卷裓晓云滋。望刹青龙起，观涛白马驰。红楼曾应制，佳句咏朝緌。","dynasty":"宋代","title":"送梵才大师归天台"}
{"author":"钱惟演","content":"粉署为郎鬓雪侵，酒酣风驶惜分襟。云迷水馆春旗润，树绕山城暝角深。下担挂钩传密意，渡江桃叶听遗音。孤莺啼罢芳心歇，倦翼因君忆故林。","dynasty":"宋代","title":"送高学士知越"}
{"author":"钱惟演","content":"桥阔川长恨已多，斑骓嘶断隔云萝。遥山几叠迷朱旆，芳草经时驻玉珂。高鸟可能追夕照，绿杨空自拂微波。短辕白鼻何由得，目送层楼一雁过。","dynasty":"宋代","title":"送客不及"}
{"author":"钱惟演","content":"曹溪有真嗣，是名大知识。得法三十年，堂堂坐岩石。忽徇云玺招，暂屈冥鸿翼。褰裳度王城，夙驾来军壁。陆泉正持戒，到溉方蔬食。晨炉薝蔔霏，夜榻氍毹积。金钵稻脂香，琼瓯茗花碧。高谈入幽固，默对探虚寂。学精西竺言，诗妙南朝格。与游欣雾润，鄙吝犹泉涤。遽忆五芝春，悠然理归策。伊予病且老，末景如驹隙。惭为中军帅，更玷台臣席。无功翊熙明，何力当优绩。莲社久栖心，华簪聊寄迹。愿辞食地封，永事弥天释。","dynasty":"宋代","title":"送僧归护国寺"}
{"author":"钱惟演","content":"白道萦回彻上方，薰然风信满归航。五芝岩秀经行熟，千柰园深宴坐凉。吟久半轩移海日，定回诸壑散天香。忘年宝契由来厚，终谢繁缨捧钵囊。","dynasty":"宋代","title":"送僧归护国寺"}
{"author":"钱惟演","content":"绝巘依沧海，疑君际紫氛。岩扉晴落雪，宝地昼生云。净馔芝房秀，深炉桂叶熏。宰官游未得，空愧北山文。","dynasty":"宋代","title":"送僧归天宁万年禅院"}
{"author":"钱惟演","content":"金庭霞标云半中，岩扉涧户凌太空。飘飘灵气际浮景，蝉蜕万物乘高风。吾君当天坐环极，物色异人方侧席。岂因垂钓识羔裘，不假张罗得凫舄。恩深况遇千龄旦，威颜咫尺隆宸盼。问政应同牧马言，临轩几动犹龙叹。方瞳玉骨本无羁，驰烟驭气思东归。江南芳草正无际，林下群莺犹乱飞。浮丘挹袂去何处，五芝同晓仙露晞。人间祕境不可识，千载宸章焕岩壁。","dynasty":"宋代","title":"送张无梦归天台山"}
{"author":"钱惟演","content":"绛楼初分麝气浓，弦声不动意潜通。圆蟾可见还归海，媚蝶多惊欲御风。纨扇寄情虽自洁。玉壶盛泪祇凝红。春窗亦有心知梦，未到鸣钟已旋空。","dynasty":"宋代","title":"无题"}
{"author":"钱惟演","content":"乌鹊飞来接断云，祇贪清浅渡星津。不知一夜支机石，却属乘槎上汉人。","dynasty":"宋代","title":"戊申年七夕五绝"}
{"author":"钱惟演","content":"玉露金河颢气凉，辛夷车转桂旗香。嫦娥可是多猜忌，不驻琼轮放夜长。","dynasty":"宋代","title":"戊申年七夕五绝"}
{"author":"钱惟演","content":"一岁佳期一夕过，羽旗云盖涉微波。明朝若寄相思泪，玉枕金茎得最多。","dynasty":"宋代","title":"戊申年七夕五绝"}
{"author":"钱惟演","content":"青鸟当时下紫云，绮囊书祕露桃新。莫嫌夜半移床远，朱雀窗中别有人。","dynasty":"宋代","title":"戊申年七夕五绝"}
{"author":"钱惟演","content":"骊阜凌云对玉钩，千门高切绛河秋。欲闻天语犹嫌远，更结三层乞巧楼。","dynasty":"宋代","title":"戊申年七夕五绝"}
{"author":"钱惟演","content":"远色连高树，回光射逈楼。自翻归雁影，更急思虫愁。烟暝长先隔，霞烘久未收。华灯知可继，惟照洞房幽。","dynasty":"宋代","title":"夕阳"}
{"author":"钱惟演","content":"潘鬓秋来已自伤，庾园时物更荒凉。紫梨半熟连红树，碧藓初圆乱缥墙。月露暗从孤桂滴，水风犹猎败荷香。滑稽还喜鸱夷在，欲取临邛美酒尝。","dynasty":"宋代","title":"小园秋夕"}
{"author":"钱惟演","content":"雕盘琼蕊冰寒凘，密树蝉嘶下直时。更赋新诗答灵运，不将团扇隔元规。经梅绿草沿阶上，尽日流风转蕙迟。祇待觚稜照初旭，横经还集绛纱韩。","dynasty":"宋代","title":"休沐端居有怀希圣少卿学士"}
{"author":"钱惟演","content":"草熏风暖接长亭，一曲骊歌倒醁醽。怀古更投玄石赋，舣舟闲采紫茎萍。醉抛隋岸杨花白，吟过淮山桂树青。可使长离终鎩羽，渊云辞藻掞天庭。","dynasty":"宋代","title":"许洞归吴中"}
{"author":"钱惟演","content":"绛缕初分后，银鐶未解时。已障纨扇笑，犹捧玉壶悲。乞巧长生殿，迎风太液池。雕屏涵火齐，宝帐隔琉璃。欲买词人赋，空传狎客诗。蔗浆销内热，琼蕊疗朝饥。绮蒂桃初熟，红心草欲披。凌波渡罗袜，向日翳华芝。素脸分丹柰，香津滴紫梨。龙梭随振素，獭髓补凝脂。蓬饵重阳节，金针七夕期。玉膏尝滵溢，翠盖逐葳蕤。弦急哀随指，歌长恨入眉。青鸾惟有舞，赤凤可能疑。下蔡迷还易，平阳破未知。髻高钗自坠，腰细佩长垂。出恐严钟晚，归嫌钿幰迟。辘轳惊晓梦，鹦鹉漏春思。魂怨惟愁断，肠柔已自危。璧珰萤影度，琼户藓花滋。掩鼻谗难诉，披图悔岂追。祇应金带枕，聊为达微辞。","dynasty":"宋代","title":"宣曲二十二韵"}
{"author":"钱惟演","content":"藜烛檐香夜幄清，朔风窗际激飞英。凤梨鸱芋煨将熟，坐拥丰貂话赤城。","dynasty":"宋代","title":"雪夕奉陪天台明照禅师拥炉闲话"}
{"author":"钱惟演","content":"昨夜讌南堂，华灯烛九光。削青争落笔，举白斗飞觞。祇觉辉裴玉，宁思梦谢塘。解烦多蜜勺，藉俎半兰芳。促席风弦怨，开帘月露凉。酡颜君莫诉，西北转银潢。","dynasty":"宋代","title":"夜讌"}
{"author":"钱惟演","content":"漏浅风微夜未胜，雨云无迹火云凝。簟铺寒水频移枕，帐卷轻烟更背灯。沃顶几思金掌露，涤烦谁借玉壶冰。兰台知有披襟处，宋玉多才独自登。","dynasty":"宋代","title":"夜意"}
{"author":"钱惟演","content":"腻茧裁邛部，苍崖映越溪。展时云冉冉，呵久露凄凄。平滑逾鹅素，精钢类褭蹄。轻于汉宫縠，碧似夏王圭。钿轴聊闲卷，银鉤且醉题。即时封密诏，别有武都泥。","dynasty":"宋代","title":"以蜀纸端砚寄仙芝"}
{"author":"钱惟演","content":"唾露金销月似霜，云屏玉簟剩清光。不如谁有高唐梦，翠被华灯彻曙香。","dynasty":"宋代","title":"又赠一绝"}
{"author":"钱惟演","content":"越溪微霰洒寒梅，家近严陵古钓台。梦欲成鱼通夕去，书曾凭犬隔秋回。干时不为侏儒米，乐圣犹衔叔夜杯。帝右岂无杨得意，汉宫须荐长卿才。","dynasty":"宋代","title":"与客启明"}
{"author":"钱惟演","content":"云变危峰万里横，簟铺湘水一床平。红兰受露消晨渴，绿蕙翻风析夜酲。逸少偶书葵扇贵，羊欣閒卧練裙轻。无妨天上芝泥熟，独看瑶光近太清。","dynasty":"宋代","title":"再次首唱韵和"}
{"author":"钱惟演","content":"玉甃引清泉，风高露白天。盈盈临一水，羃羃隔长烟。已分兰芝溺，仍忧赵后仙。鲛丝衣更密，珠蚌泪长圆。瑟怨来湘浦，鸿惊近洛川。金塘正斜照，谁倚木兰船。","dynasty":"宋代","title":"再赋"}
{"author":"钱惟演","content":"昨夜宴南堂，华灯烛九光。削青争落笔，举白斗飞觞。祇觉辉裴玉，宁思梦谢塘。解烦多蜜勺，藉俎半兰芳。促席风弦怨，开帘月露凉。酡颜君莫诉，西北转银潢。","dynasty":"宋代","title":"夜宴"}
{"author":"钱惟演","content":"汉家传洛饮，楚俗泛兰泉。玉液初颁酒，金盘屡击鲜。珥彤寻竹籞，倾盖集芝廛。锦羽翻晴旭，霞英落暖烟。雅音和舜乐，睿泽洽尧天。更听承云曲，同歌在镐年。","dynasty":"宋代","title":"上巳玉津园赐宴"}
{"author":"钱惟演","content":"曹溪有真嗣，是名大知识。得法三十年，堂堂坐岩石。忽徇云玺招，暂屈冥鸿翼。褰裳度王城，夙驾来军壁。陆泉正持戒，到溉方蔬食。晨炉薝卜霏，夜榻氍毹积。金钵稻脂香，琼瓯茗花碧。高谈入幽固，默对探虚寂。学精西竺言，诗妙南朝格。与游欣雾润，鄙吝犹泉涤。遽忆五芝春，悠然理归策。伊予病且老，末景如驹隙。惭为中军帅，更玷台臣席。无功翊熙明，何力当优绩。莲社久栖心，华簪聊寄迹。愿辞食地封，永事弥天释。","dynasty":"宋代","title":"送僧归护国寺其一"}
{"author":"钱惟演","content":"斸得古云根，苍苍藓痕布。丛倚状峰岚，霏微起烟素。参差衡霍列，巉崒虬龙聚。挥扇动林风，飞香暗岩户。谁言盈尺内，自有青霄路。相君机务閒，玩此怀真趣。兴似东山归，境对曹溪悟。美矣仁智心，良哉圣明辅。","dynasty":"宋代","title":"和司空相公假山"}
{"author":"钱惟演","content":"正好睡时行十里，不交谈处饮三杯。","dynasty":"宋代","title":"句其二"}
{"author":"钱惟演","content":"雪意未成云著地，秋声不断雁连天。","dynasty":"宋代","title":"句其四"}
{"author":"钱惟演","content":"置酒军中乐，闻笳塞上情。","dynasty":"宋代","title":"句其二十三"}
{"author":"钱惟演","content":"五马持山节，三衣对水田。","dynasty":"宋代","title":"句其二十六"}
{"author":"钱惟演","content":"误语成疑意已伤，春山低斂翠眉长。鄂君绣被朝犹掩，荀令薰炉冷自香。有恨岂因燕凤去，无言宁为息侯亡。合欢不验丁香结，只得凄凉对烛房。","dynasty":"宋代","title":"无题三首"}
{"author":"钱惟演","content":"耿耿寒灯照醉罗，看朱成碧意如何。虎头辟恶无妨枕，犀角凉心更待磨。惟有幽兰啼月露，可将尺素託云波。山屏六曲归来夜，祇恐重投折齿梭。","dynasty":"宋代","title":"无题三首"}
{"author":"钱惟演","content":"香歇环沉无限猜，春阴浓淡画帘开。有时盘马看犹懒，尽日投壶笑未回。蝶怨岂能重传粉，雉娇疑待更求媒。啼粧不治金翘闇，肠断温郎玉照台。","dynasty":"宋代","title":"无题三首"}
{"author":"钱惟演","content":"别馆斗城傍，斜轩映曲房。苍头冠绿帻，中妇织流黄。复道登平乐，期门集未央。意钱梁冀宅，挟瑟莫愁堂。走马章台柳，停车陌上桑。彀弓随宝障，投辖付银床。出戴繁星急，归冲细雨忙。曾过阿君宿，醉舞起跳梁。","dynasty":"宋代","title":"别墅"}
{"author":"钱惟演","content":"武侯千载有遗灵，盘石刀痕尚未平。巴妇自饶丹穴富，汉庭还责碧砮征。雨经蜀市应和酒，琴到临邛别寄情。知有忠臣能叱驭，不论云栈更峥嵘。","dynasty":"宋代","title":"成都"}
{"author":"钱惟演","content":"蜜房初满石榴红，秋意先侵玉井桐。薤簟自凭南郭几，縠巾犹卧北窗风。云迷候雁辞遥塞，露湿飞萤起暗丛。病已不须传七发，粉牋香墨寄诗筒。","dynasty":"宋代","title":"初秋属疾"}
{"author":"钱惟演","content":"曲琼斜挂影沉沉，火齐屏风六曲深。春瘦已宽连理带，夜长谁有辟寒金。珠抛月浦空涵泪，琴怨兰堂漫寄心。碧玉可能攀贵德，阮郎追骑更駸駸。","dynasty":"宋代","title":"此夕"}
{"author":"钱惟演","content":"峣阙翚飞河汉傍，钩陈遥认赭袍光。九枝火树连金狄，万里霜轮上碧珰。匝地行车珠网细，照天晨燎紫沉香。祇闻鰲岭神仙客，再拜云边捧寿觞。","dynasty":"宋代","title":"灯夕寄献内翰虢略公"}
{"author":"钱惟演","content":"谁谓元戎幕，今同长者家。一音闻说法，五叶见开花。久住生车耳，因闲长道牙。方期注金策，休梦赤城霞。","dynasty":"宋代","title":"登师欲东归因成五言"}
{"author":"钱惟演","content":"莲勺交衢接荻园，来时十里一开筵。歌翻南国桃根曲，马过章台杏叶鞯。别殿对回双绶贵，后门归夜九枝然。閒随翠幰欹乌帽，紫陌三条入柳烟。","dynasty":"宋代","title":"公子"}
{"author":"钱惟演","content":"冉冉光风泛紫兰，新声含怨日新残。自怜伴雀成团扇，谁许迎秋集武冠。委蜕亭皋随木叶，飞緌云表拂仙盘。青葱玉树连金爵，不觉醯鸡竞羽翰。","dynasty":"宋代","title":"馆中新蝉"}
{"author":"钱惟演","content":"一曲横汾鼓吹回，侍臣高会柏梁台。金芝烨煜凌晨见，青雀轩翔白昼来。立候东溟邀鹤驾，穷兵西极待龙媒。甘泉祭罢神光灭，更遣人间识玉杯。","dynasty":"宋代","title":"汉武"}
{"author":"钱惟演","content":"劚得古云根，苍苍藓痕布。丛倚状峰岚，霏微起烟素。参差衡霍列，巉崒虬龙聚。挥扇动林风，飞香暗岩户。谁言盈尺内，自有青霄路。相君机务閒，玩此怀真趣。兴似东山归，境对曹溪悟。美矣仁智心，良哉圣明辅。","dynasty":"宋代","title":"和司空相公假山"}
{"author":"钱惟演","content":"水阔雨萧萧，风微影自摇。徐娘羞半面，楚女妒纤腰。别恨抛深浦，遗香逐画桡。华灯连雾夕，钿合映霞朝。泪有鲛人见，魂须宋玉招。凌波终未渡，疑待鹊为桥。","dynasty":"宋代","title":"荷花"}
{"author":"钱惟演","content":"碧树阴浓接玉墀，几年飞舞伴长离。天渊风雨多秋意，辽海烟波失旧期。自许一鸣闻逈汉，可随三匝绕空枝。从来腐鼠何曾顾，不似鵷雏枉见疑。","dynasty":"宋代","title":"鹤"}
{"author":"钱惟演","content":"峻极压沧溟，清居聚百灵。重门深閟邃，绝涧远湛冥。客问无生法，人游不死庭。何当谢簪组，鸟道驾飞{左车右令}。","dynasty":"宋代","title":"护国寺"}
{"author":"钱惟演","content":"武夷仙坛接里闾，琴堂水阁半凌虚。竹林旧享铜盘食，门巷今容驷马车。楚国大言登宋玉，汉家答诏用相如。未知笳鼓归何日，空锁鱣庭春草疏。","dynasty":"宋代","title":"怀旧居"}
{"author":"钱惟演","content":"默坐理情条，虚斋息众嚣。寰区指稊米，身世谕芭蕉。雨任阶生藓，风嫌树有瓢。惟思白莲社，他日许相招。","dynasty":"宋代","title":"怀天台进禅师"}
{"author":"钱惟演","content":"方瞳玄鬓粉闱郎，绛阙斋心奉紫皇。徵士高怀云在岭，骚人秋思水周堂。闲园露草开三迳，灵宇华灯烛九光。知有美田堪种玉，几时春渚逐归艎。","dynasty":"宋代","title":"寄灵仙观舒职方学士"}
{"author":"钱惟演","content":"绮霞初结处，珠露未晞时。宝树宁三尺，华灯更九枝。亭亭方自喜，黯黯却成悲。欲作处烟散，犹怜反照迟。","dynasty":"宋代","title":"槿花"}
{"author":"钱惟演","content":"紫闼分阴地，凡条擢秀时。高枝接温树，密叶覆辛夷。夜影瑶光接，晨英玉露滋。乘春好封殖，为赋角弓诗。","dynasty":"宋代","title":"禁中庭树"}
{"author":"钱惟演","content":"卷衲城钟断，搘筇岳雨寒。","dynasty":"宋代","title":"句"}
{"author":"钱惟演","content":"金牛此地通巴栈，黄鸟当时颂汉臣。","dynasty":"宋代","title":"句"}
{"author":"钱惟演","content":"高为天一柱，秀作海三峰。","dynasty":"宋代","title":"句"}
{"author":"钱惟演","content":"戈矛巡雾夕，铙鼓宴萧晨。","dynasty":"宋代","title":"句"}
{"author":"钱惟演","content":"汉帜随移帐，燕鸿伴解鞍。","dynasty":"宋代","title":"句"}
{"author":"钱惟演","content":"画凤仙楹远，涂雌郡阁閒。","dynasty":"宋代","title":"句"}
{"author":"钱惟演","content":"坐激鲜飙湘竹晓，树含凉雨越禽归。","dynasty":"宋代","title":"句"}
{"author":"钱惟演","content":"东南地迥宵烽息，西北楼高晚望迷。","dynasty":"宋代","title":"句"}
{"author":"钱惟演","content":"宿舍孤烟起，行衣梦雨凉。","dynasty":"宋代","title":"句"}
{"author":"钱惟演","content":"朱饰两轮巡属邑，案留双笔在中台。","dynasty":"宋代","title":"句"}
{"author":"钱惟演","content":"置酒军中乐，闻笳塞上情。","dynasty":"宋代","title":"句"}
{"author":"钱惟演","content":"正好睡时行十里，不交谈处饮三杯。","dynasty":"宋代","title":"句"}
{"author":"钱惟演","content":"云容忽变千峰险，草色相沿百带长。","dynasty":"宋代","title":"句"}
{"author":"钱惟演","content":"羽毛襄野驾，宴喜鲁郊氏。","dynasty":"宋代","title":"句"}
{"author":"钱惟演","content":"鱼尾故宫迷草树，龙鳞平隰自风烟。","dynasty":"宋代","title":"句"}
{"author":"钱惟演","content":"雪意未成云着地，秋声不断雁连天。","dynasty":"宋代","title":"句"}
{"author":"钱惟演","content":"小雨郊原连苦雾，夕阳楼阁照丹枫。","dynasty":"宋代","title":"句"}
{"author":"钱惟演","content":"五马持山节，三衣对水田。","dynasty":"宋代","title":"句"}
{"author":"钱惟演","content":"鹤伴鸣琴公事晚，鸟惊调角戍城秋。","dynasty":"宋代","title":"句"}
{"author":"钱惟演","content":"厅前捉到须依法，合内盛来定付厨。","dynasty":"宋代","title":"句"}
{"author":"钱惟演","content":"客亭厌见名长短，村酒那能辨圣贤。","dynasty":"宋代","title":"句"}
{"author":"钱惟演","content":"平槛晓波吴榜渡，绕城春树越禽飞。","dynasty":"宋代","title":"句"}
{"author":"钱惟演","content":"离人南浦多春草，越鸟栖枝有早梅。","dynasty":"宋代","title":"句"}
{"author":"钱惟演","content":"刘伶醉夜梅花地，海客仙槎粉水天。","dynasty":"宋代","title":"句"}
{"author":"钱惟演","content":"绿野桑麻连四水，黄堂歌吹拥千兵。","dynasty":"宋代","title":"句"}
{"author":"钱惟演","content":"沃野桑麻涵细雨，严城鼓角送斜阳。","dynasty":"宋代","title":"句"}
{"author":"钱惟演","content":"平河千里经春雪，广陌三条尽日风。","dynasty":"宋代","title":"句"}
{"author":"钱惟演","content":"思满离亭酒，魂惊客舍乌。","dynasty":"宋代","title":"句"}
{"author":"钱惟演","content":"轻飙使车远，明月直庐空。","dynasty":"宋代","title":"句"}
{"author":"钱惟演","content":"日上故陵烟漠漠，春归空苑水潺潺。","dynasty":"宋代","title":"句"}
{"author":"钱惟演","content":"深沉蛛网通归梦，紫翠春山接去舟。","dynasty":"宋代","title":"句"}
{"author":"钱惟演","content":"神庭古柏啼乌起，斋室虚帘宿雾通。","dynasty":"宋代","title":"句"}
{"author":"钱惟演","content":"疏钟静起军城晚，华表双高水国秋。","dynasty":"宋代","title":"句"}
{"author":"钱惟演","content":"赫日烘霞斗晓光，双文桃簟碧牙床。频倾蜜勺宁蠲渴，久捧冰壶未觉凉。雪岭却思随博望，风窗犹欲傲羲皇。更怜乳燕翻飞处，深入卢家白玉堂。","dynasty":"宋代","title":"苦热"}
{"author":"钱惟演","content":"鲛盘千点怨吞声，蜡炬风高翠箔轻。夜半商陵闻别鹤，酒阑安石对哀筝。银屏欲去连珠迸，金屋初来玉筋横。马上悲歌寄黄鹄，紫台回首暮云平。","dynasty":"宋代","title":"泪二首"}
{"author":"钱惟演","content":"家在河阳路入秦，楼头相望祇酸辛。江南满目新亭宴，旗鼓伤心故国春。仙掌倚天频滴露，方诸待月自涵津。荆王未辨连城价，肠断南州抱璧人。","dynasty":"宋代","title":"泪二首"}
{"author":"钱惟演","content":"紫花青蒂压枝繁，秋实离离出上兰。东海圆珪无柰碧，嵰州甜雪不胜寒。已忧仙佩悬珠重，更恐金刀切玉难。自与相如解痟渴，何须琼蕊作朝餐。","dynasty":"宋代","title":"梨"}
{"author":"钱惟演","content":"精舍依岩巘，香林结薜萝。崇台涵夕霭，危阁架春波。净馔供蒲塞，真诠译贝多。几时辉昼锦，松下驻鸣珂。","dynasty":"宋代","title":"留题云门山雍熙院"}
{"author":"钱惟演","content":"三月江南花渐稀，春阴漠漠雪霏霏。章台街里翩轻吹，灞水桥边送落晖。陆凯传精梅暗落，韩凭遗恨蝶争飞。诏书漫道吹纶薄，谁见纷纷上客衣。","dynasty":"宋代","title":"柳絮"}
{"author":"钱惟演","content":"山上汤泉架玉梁，云中复道拂瑶光。丝囊暗结三危露，翠幰时遗百和香。枉是金鸡亲便坐，更抛珠被掩方床。匆匆一曲凉州罢，万里桥边见夕阳。","dynasty":"宋代","title":"明皇"}
{"author":"钱惟演","content":"结绮临春映夕霏，景阳钟动曙星稀。潘妃宝钏光如昼，江令花牋落似飞。舴艋凌波朱火度，觚稜拂汉紫烟微。自从饮马秦淮水，蜀柳无因对殿帏。","dynasty":"宋代","title":"南朝"}
{"author":"钱惟演","content":"紫天银水渡辛夷，藻帐雕屏解佩时。金朔窗中窥阿母，小姑堂上忆兰芝。初宵已有穿针乐，欲曙还成弄杼悲。若比人间更肠断，万重云浪寄微辞。","dynasty":"宋代","title":"七夕"}
{"author":"钱惟演","content":"溽暑迎秋尽，凉飔逗晓回。起蘋初淅沥，猎桂更徘徊。欲引长烟素，微飘画烛煤。坠桐侵玉井，拂柳度章台。已觉云翘动，还惊月幌开。鲛帘移乱影，瑶瑟泛余哀。扇掩藏鸾羽，荷倾侧露杯。正当河正界，不待雨东来。自好抟垂翼，宁劳起死灰。楚宫谁第赋，宋玉最多才。","dynasty":"宋代","title":"清风十韵"}
{"author":"钱惟演","content":"珪月上金塘，烟容带水光。朱华接兰坂，绿荇溢鱼防。丛暗禽栖密，林疏露下凉。秋怀已潘鬓，无柰更啼螀。","dynasty":"宋代","title":"秋夕池上"}
{"author":"钱惟演","content":"颢气中秋正，明河左界长。桂孤香易散，蚌冷泪先汪。飞盖倾兰坂，鸣琴厌烛房。玉盘浮浩露，素绠冰寒浆。浪白江连楚，风凄笛怨羗。庾楼聊顾慕，潘省更悲凉。雪漫夸圆璧，珠休号夜光。嫦娥悔孀独，空见海生桑。","dynasty":"宋代","title":"秋夜对月"}
{"author":"钱惟演","content":"蕴粹沧波远，搜奇铁网劳。柔条钻火树，丽景夺星旄。丛倚栖油几，枝疏荐兔毫。宝跗光互映，翠匣价相高。鉤谩标祥谍，人须咏楚骚。休将铁如意，碎击为争豪。","dynasty":"宋代","title":"珊瑚笔格"}
{"author":"钱惟演","content":"汉家传洛欣，楚俗泛兰泉。玉液初颁酒，金盘屡击鲜。珥彤寻竹御，倾盖集芝廛。锦羽翻晴旭，霞英落暖烟。雅音和舜乐，睿泽洽尧天。更听承云曲，同歌在镐年。","dynasty":"宋代","title":"上巳玉津园赐宴"}
{"author":"钱惟演","content":"天极周环百二都，六王钟锯接刘苏。金椎漫筑甘泉道，匕首还随督亢图。已觉副车惊博浪，更携连弩望蓬壶。不将寸土封诸子，刘项由来是匹夫。","dynasty":"宋代","title":"始皇"}
{"author":"钱惟演","content":"贺燕翻飞地，灵芳茂遂时。阴连桃李径，润接凤凰池。夕照挥金葆，轻风拂翠蕤。露珠清自沍，烟素引还披。西颢霜虽劲，南荣暖更滋。撷芳多楚泽，得地胜陶篱。味可登兰籍，香应夺桂旗。愿公长却老，宴寝奉琼扼。","dynasty":"宋代","title":"枢密王左丞宅新菊"}
{"author":"钱惟演","content":"霜月正如钩，临池更上楼。沈侯新觉瘦，宋玉旧多愁。獭髓分膏密，鹅毛写恨稠。长怀寄归雁，归雁自悠悠。","dynasty":"宋代","title":"霜月"}
{"author":"钱惟演","content":"章华清宴重游陪，已有微词更有才。神女梦灵因赋感，屈平魂怨待招回。悲秋终古情难尽，障袂何时望可来。祇用大言君自许，景差无计上兰台。","dynasty":"宋代","title":"宋玉"}
{"author":"大义","content":"参禅学道几般样，要在当人能择上。莫只忘形与死心，此个难医病最深。直须坐究探渊源，此道古今天下传。正坐端然如泰山，巍巍不要守空闲。直须提起吹毛利，要剖西来第一义。瞠却眼兮剔起眉，反覆看渠渠是谁。还如捉贼须见赃，不怕贼理深处藏。有智捉获刹那顷，无智经年不见影。深嗟兀坐常如死，千年万岁只如此。若将此等当禅宗，拈花微笑丧家风。黑山下坐死水浸，大地漫漫如何禁。若是铁眼铜睛汉，把手心头能自判。直须著到悟为期，哮吼一声狮子儿。君不见磨砖作镜喻有由，车不行兮在打牛。又不见岩前湛水万丈清，沈沈寂寂杳无声。一朝鱼龙来搅动，波翻浪涌真堪重。譬如静坐不用工，何年及第悟心空？急下手兮高著眼，管取今生教了办。若还默默恣如愚，知君未解作工夫。抖擞精神著意看，无形无影悟不难。此是十分真用意，勇猛丈夫却须记。切莫听道不须参，古圣孜孜为指南。虽然旧阁闲田地，一度赢来得也未。要识坐禅不动尊，风行草偃悉皆论。而今四海清如镜，头头物物皆吾听。长短方圆只自知，从来丝发不曾移。若问坐禅成底事，日出东方夜落西。","dynasty":"唐代","title":"坐禅铭"}
{"author":"大义","content":"直下识玄旨，罗纹结角是。不识玄旨人，徒劳逐所示。䲺䲺鸟，守空池，鱼从脚下过，䲺䲺总不知。","dynasty":"唐代","title":"颂"}
{"author":"丁竦","content":"鼓屴崱，峰顶特。穷岛夷，頫封域。屏闽东，拱辰北。岁辛亥，帝司赤。竦绅烈，从陗陟。搴若华，揖瑶极。呵蜚霆，蹴鳌脊。披霄根，殚目力。高者仰，深必惕。谨其至，惟古则。","dynasty":"宋代","title":"望州亭鼓山铭"}
{"author":"丁竦","content":"鼓屴崱，峰顶特。穷岛夷，頫封域。屏闽东，拱辰北。岁辛亥，帝司赤。竦绅烈，从峭陟。搴若华，揖瑶极。呵蜚霆，蹴鳌脊。披霄根，殚目力。高者仰，深必惕。谨其至，惟古则。","dynasty":"宋代","title":"望州亭鼓山铭"}
{"author":"张宇初","content":"曙雨改余春，新流注深谷。幽居绝世氛，微月淡丛竹。曲蘖非素耽，聊从写情曲。吹万等劳生，胡能竞奔触。","dynasty":"明代","title":"独酌"}
{"author":"张宇初","content":"怀疴卧宵雨，晓雷震南隅。养疾向微愈，食息稍自如。开颜盼林木，草莽未剪除。整书避础润，新水盈川渠。天云复西行，阴翳交庭芜。感幻慕轻逸，澄神以凝虚。杜权发几踵，慎损良非愚。敛视涤尘滓，安足拘。¤","dynasty":"明代","title":"养疾"}
{"author":"张宇初","content":"冬风何凝寒，向晦复淹疾。叶落群林鸣，百草悴丛苾。寒谷回微阳，流云澹孤逸。事药偶就火，亲书犹抱膝。窗帷暖气舒，然灯月初出。竭涧无晨冰，繁霜熟园橘。天壤曷有瘳，气机畴与逸。渊默养太冲，何必怀方术。¤","dynasty":"明代","title":"养疾"}
{"author":"张宇初","content":"沐发不整冠，寒飙吹薄帷。颐疾觉带缓，编简生尘姿。妍芳悴薮泽，蓬蔓余春菲。露下空阶明，栖鸟巢故枝。浮生等大患，药石岂吾资。但愧壶丘子，荣悴何足悲。¤","dynasty":"明代","title":"养疾"}
{"author":"张宇初","content":"濯足山涧中，杖策暝乃还。寒蜩鸣疏树，落日下西山。灌园露已湿，倦息衡门间。墟里或过问，跬步愧益艰。窭空非苦疾，鹑衣畏祁寒。宁贻启期诮，齿落无衰颜。","dynasty":"明代","title":"养疾"}
{"author":"张宇初","content":"落日未没山，明霞烂西隅。疏林俯平野，飞烟散轻凫。宿鸟栖复鸣，灯火起邻墟。明月照东园，余寒袭裳襦。启扃坐虚庭，延泳思莫舒。世故感浮情，淳风朝夕殊。玄天默无语，终尔归空无。","dynasty":"明代","title":"夕怀"}
{"author":"张宇初","content":"潜僻非世图，幽恬足真赏。晨招逸人来，远策缓藜杖。叙别罄春醪，园蔬雨余长。延欢喜就宿，窗籁风泉响。草露喧候虫，林星耀虚敞。芳池写初月，山气袭膏壤。沉寂谐静便，栖迟惬敦养。轻蜩蜕污浊，冥鲲绝疴痒。久违商皓游，焉期漆园想。然薪尽永夕，聊与谢尘鞅。","dynasty":"明代","title":"山舍夜坐纪兴"}
{"author":"张宇初","content":"末夏炽余暑，幽期谐素衿。川源蔽繁绿，溪渚澄苍浔。田舍静鸡犬，荒蹊抱深林。圆渊敞灵构，叠嶂罗高岑。荷气薄朝露，鱼波衣重阴。披荆遂恬息，濯涧清闲心。遗世匪尘傲，养真宜自任。秋风动早思，写我丘中琴。","dynasty":"明代","title":"乙亥季夏还山居偶兴"}
{"author":"张宇初","content":"北风吹狂澜，江水浊不澄。牛犬行平冈，木落山纵横。轻雾散林渚，孤钟度危城。泊舟且无寐，长河终夜鸣。弊服倦驰迈，积雨将寒生。物情异旦暮，幻质奚将迎。凄凄葭菼间，怊怅徒抚膺。","dynasty":"明代","title":"野眺"}
{"author":"张宇初","content":"霁雨解前峰，幽原策归路。荒蹊蔓草春，野水平桥度。悦鸟近声圆，耕牛缓犁步。丰泉阴壑鸣，密竹中园素。灵岫敞虚轩，荆扉护云固。新流泛池溢，繁翠盈窗户。扫榻理残书，扶筇历榛顾。丘林适所娱，姤浊岂浮慕。虚澹美遐踪，颠危惕宜务。安由绝世缘，木石藉深处。倦翮止枝巢，先迷感余悟。聊舒栖遁情，生意足农圃。","dynasty":"明代","title":"甲戌三月二日出行"}
{"author":"张宇初","content":"高夫子，儒之英，妙年卓荦驰俊声。结巢松桂究经史，研思探赜皆鸿生。一朝闻望光祖武，盛代高超列簪组。圣朝嗣位擢词林，八泽三湘隘吞吐。愧我山林韦布姿，幸从金马曕风仪。南金和璧不待价，尽推高适今昌黎。复向容台协昭祀，肃陈典礼名当时。尺图雅淡珍藏久，词藻联翩粲琼玖。幽馨满卷绕屏维，湿翠盈编到囱牖。寥寥古往圣贤心，眯目尘情岁寒守。多君自是董贾流，夙承文献嘉谋猷。长林落雪惊舞鹤，远濑迎空回素鸥。扫花席月足涵泳，岂比皓首徒探搜。高夫子，美襟度。幽栖勿念松桂佳，廊庙方期佐明主。经纶不在钟鼎贵，风月寸怀随出处。谢别还山理钓纶，愿企文光照千古。","dynasty":"明代","title":"题读书松桂林图歌"}
{"author":"张宇初","content":"右军昔得清真趣，兰树留芳总贤裔。君侯振起自天朝，恩重椒房冠穹贵。华轩正面松筠开，玉作檐楹金作台。松风堕雪响晴菌，筠雾迎春侵晓梅。琴书插架牙签束，斜月阑干醉丝竹。珠履球缨满席珍，不嗔玉漏催醽醁。五侯七贵雄当时，飞甍杰阁凌光辉。披露彤墀听鸣凤，簪星紫禁闻朝鸡。辇毂新承临甲第，玳筵绮食繁歌吹。千金宝带五云裘，一朝颁宠传丹陛。世德由来忠孝家，相传簪组俱才华。圣朝累代蕃宠锡，许史金张奚足誇。丰姿温雅信奎壁，凤劵鸾章焕今昔。颇牧功成万户侯，愿尊圣主隆勋迹。愧我山泽臞，清真惬幽适。山阴羽客未笼鹅，扫素何由写空碧。尝谒高轩翠树丛，落花细雨回青骢。广庭潇洒尘不到，春色绕帘啼鸟风。只今齿暮惭衰槁，刷羽高骞羡青昊。贵胄恒看奕叶繁，醉向鹅池卧芳草。","dynasty":"明代","title":"题清真轩歌"}
{"author":"张宇初","content":"昔我云卧惟丹丘，鹖冠既弊嗟狐裘。聿来京国际真主，绮食琼筵欢眷留。当时故旧鲜知遇，客邸养痾空息喉。王蒙素谓有茶癖，累载忆别方从游。夙闻我师佐帏幄，六龙御极乘樛流。中官持节诏趋辟，象教顿使丛林稠。金张接武肆清赏，茗椀细涤莺花柔。龙团洗翠逐风响，蝉翼凝芬和露柚。片甲分香顾渚外，酪奴衣彩㴩湖头。囊收馀沥倾玉兔，乳面一扫浮云收。陆羽尝为竟陵第，上公况与联鸣球。挥钱宁效季卿鄙，盛世岂独高巢由。颇儗樵青煮荻叶，应怜陶谷羞银篝。松风落雪响清籁，竹雨澹烟吹薄飗。谁誇何石万钱费，肯比卜相储金瓯。乳窟蒙阳尽真味，著书自足消穷愁。王公掎角每英杰，何俟庖丁窥解牛。应副华歆忽黄阁，偏宜曹寿今琼楼。辇毂时倍玉堂赐，恩荣卓冠踰神州。钟繇白首竟中辅，窦固青眉宜列侯。京畿异迹富灵液，况汲扬江千丈湫。愧我尝追后尘末，天葩丽藻知难酬。标格清雄岂阮谢，词华逸迈过杨刘。累承爱遇甚投辖，矧被清光多运筹。东归拂石藉林壑，感仰漫使枯肠搜。愿戴皇图广惠泽，高骞奕世蒙天休。","dynasty":"明代","title":"次姚少师茶歌韵"}
{"author":"张宇初","content":"东风破暖杨花密，夜雨翻檐涨流急。郑朴肩舆昼叩扃，朝簪犹带岚光湿。我昔知歆孝义门，聚庐合食皆温醇。良金粹玉美昆仲，文献流风欣讨论。阙下相逢蔼辞色，东朝恩冠春坊德。景慕踰深托素知，王门况值贤宾客。旌异东南犹昔时，丹楹彩笔张高楣。钟鸣鼎食系千指，内箴外训严规仪。五百馀龄同一日，应惭刘李争矛戟。巨碣丰碑金石文，岂誇张柳相雄轶。仙华山秀浙水东，文薮词源为代宗。仁声义泽世薰渍，伟望岂亚青芙蓉。多君令誉遭明主，曳裾发轫趍藩府。朝凤鸣阳绝后尘，逸驹脱辔鸣前武。巴蜀㠝岏秀插天，绳桥剑阁相钩连。我王祚土建藩屏，孰让汉献称才贤。君行职教过桓马，绛帐银灯论璧𣂈。浣花飞遍锦官城，滟滪云涛半空洒。王门富积书万签，不啻圭璧光渊潜。璿源玉叶重当世，紬绎万古窥洪纤。我惭荒陋叨宠锡，报德何由致涓滴。空羡高骞势莫攀，日方葛杜偕心迹。傥眷栖迟山泽臞，为言齿暮徒迂疏。祖道阳关怅离绪，柳条绾带增踌躇。兰金交义知应几，离棹匆匆泛江水。愿挹清芬并昔贤，苍苍泰华横秋宇。","dynasty":"明代","title":"送郑教授叔度之蜀歌"}
{"author":"张宇初","content":"吴兴妙年冰雪姿，鸥波水暖清涟漪。醉挥兔颖尽书法，密竹幽兰苍玉枝。湘滨楚畹烟雾湿，我欲佩之将何适。千载孤芳烈士风，一调朱丝对寒碧。","dynasty":"明代","title":"题赵魏兰石歌"}
{"author":"张宇初","content":"至阳之精善神化，倏忽云雷动惊诧。波涛汹涌万里奔，变态百状云为驾。九五其位居至尊，尚书贤伟宜攀鳞。苍生正资作霖泽，拂拭此图裨圣仁。","dynasty":"明代","title":"题五龙图歌"}
{"author":"张宇初","content":"雁荡高峰连石桥，草堂别构凌山椒。赤城霞气浮五彩，奇峰叠嶂争岧峣。卢遨芳躅素儒裔，富积诗书佐明治。哦松月夕动遐思，官舍清风落空翠。","dynasty":"明代","title":"题中山草堂歌"}
{"author":"张宇初","content":"王猷才气凌冰雪，贞白高居抱孤洁。梅卉中含天地心，重阴不受风霜烈。芳缛羞同艳冶姿，蘧庐昼暖春阳熙。久知陶谢每同调，静对曲囱千古思。","dynasty":"明代","title":"题积雪观梅图歌"}
{"author":"张宇初","content":"翠微之山美如玉，面山筑亭傍溪曲。长风吹下万松声，百顷云涛恍心目。手挥五弦歌紫芝，两耳天籁凌空飞。人间众窍不足和，羊裘雪满迟来归。","dynasty":"明代","title":"题翠涛亭歌"}
{"author":"张宇初","content":"衰柳萧条断流急，短蓑钓雪风烟湿。大江渺漠去不还，万顷瑶光浸寒碧。林侯重是三山英，乌台久共冰蘖贞。俯仰乾坤竦毛骨，巨鳌一撤凌空行。","dynasty":"明代","title":"题雪江独钓图歌"}
{"author":"张宇初","content":"曙雨改馀春，新流注深谷。幽居绝世氛，微月淡丛竹。曲蘖非素耽，聊从写情曲。吹万等劳生，胡能竞奔触。","dynasty":"明代","title":"独酌"}
{"author":"张宇初","content":"末夏炽馀暑，幽期谐素衿。川源蔽繁绿，溪渚澄苍浔。田舍静鸡犬，荒蹊抱深林。圆渊敞灵构，叠嶂罗高岑。荷气薄朝露，鱼波衣重阴。披荆遂恬息，濯涧清闲心。遗世匪尘傲，养真宜自任。秋风动早思，写我丘中琴。","dynasty":"明代","title":"乙亥季夏还山居偶兴"}
{"author":"张宇初","content":"负暄爱日和，云霭薄向舒。穷山积寒翳，庭树凋亦疏。下泉方斯蛰，田野聊安居。禾黍藉陇亩，返刈多空虚。感念曷为整，世漓迹亦殊。焉知温煦乐，尚及散与樗。繁霜悴百草，幽花杂园途。献君亮何由，芜秽益自除。寥寥太古意，涵泳自有馀。","dynasty":"明代","title":"负暄其一"}
{"author":"张宇初","content":"投身寂寞滨，自谓此生足。环堵翳蓬蒿，清阴覆园绿。聊支风雨凌，宁与世缘触。息交轮鞅稀，寡虑鲜情束。蔬食不求馀，高趺惟弊服。结习尘障生，虚妄薰陶熟。苦淡视莫亲，浮萦互趋逐。孰探天地和，心境湛敦复。大哉艮始终，硕果契山木。","dynasty":"明代","title":"负暄其二"}
{"author":"张宇初","content":"溟涬鸿濛，肇自先天，无极之初。暨阴阳分判，乾坤定位，循环动静，真宰中居。一点灵明，辉天朗地，亘古圆融无智愚。尘缘断，看碧潭镜净，月莹心珠。八荒洞照毋隅。中宵永、冰壶玉液酥。正真铅投汞，坎离交姤，火龙水虎，橐籥吹嘘。白雪凝舆，黄芽满鼎，雷震昆崙彻太虚。功成后，俟胎圆神化，同赴天衢。","dynasty":"明代","title":"沁园春登真"}
{"author":"张宇初","content":"先天无象始，父母未生前。一真独露光明，亘古著灵源。纵闭阴阳，内运颠倒五行，攒簇浩气养三田。发用杀机处，雷电震无边。既非心，又非法，亦非禅。幽微奥妙千金，不与世人传。莫认符涂咒诀，直悟玄关宗祖，将在自神全。瓦砾兼莎草，济世自超然。","dynasty":"明代","title":"水调歌头法海"}
{"author":"张宇初","content":"十年灯影夜相亲。寒暑迭催频。短窗几度停犀管，残编尽、知味何人。帘外雪深风紧，梅花偏旺诗神。千经万史足经纶。学业志弥沦。天根月窟问今古，文章事、多少迷津。收敛虚灵莹彻，杖藜随处阳春。","dynasty":"明代","title":"风入松问学"}
{"author":"张宇初","content":"麈湖峰下，结云松巢子，动忘昏晓。浮世衰荣无限事，一笑浪沤萍蓼。翠竹黄花，水声山色，此味知多少。湛然莹彻，色空俱自明了。天光云影徘徊，写长空色，一镜澄清沼。春去秋来心自在，付与野情鱼鸟。海阔江平，月明风细，清籁传音杳。便须飞步，沧溟朗吟天表。","dynasty":"明代","title":"无俗念参究"}
{"author":"张宇初","content":"至道无言说，寂默守规中。杳冥恍惚，周流一气运元宫。采取金精木液，真土内擒铅汞，顷刻显神功。测爻符，鸣橐籥，震雷风。坎离颠倒，火飞碧海炼真空。太乙含真有象，玉鼎流珠凝结，神化合玄通。归去蓬瀛路，旷劫玩鸿濛。","dynasty":"明代","title":"水调歌头"}
{"author":"张宇初","content":"折却乌藤，便寻茅屋，谁知剩水残山。凿池种树，梅竹任萦环。芳草閒花覆地，烟霞里、藓径柴关。无人到，春风秋月，松菊伴幽潺。箪瓢随分过，无荣无辱，樵路渔湾。与林猿谷，鸟暮乐朝欢。扫净情尘业垢，披衣坐、真息养还。丹优游处，孤琴只鹤，霜露不凋颜。","dynasty":"明代","title":"满庭芳山居"}
{"author":"张宇初","content":"悟幻寻真，参求几载，自誓顿超生灭。风抄雪纂，夜读朝吟，探究古今贤哲。道妙禅宗，万殊一本，勘破底须分则。这堂堂无碍，真空非与，太阴圆缺。堪笑处、竹椅蒲团，松窗桂牖，返步便同高洁。尘世相违，水云为伴，高卧故园风雪。骏马貂裘，翠袖红螺，过目浮华閒说。速回头是岸，帘帏光透，性天心月。","dynasty":"明代","title":"苏武慢消闲"}
{"author":"张宇初","content":"忆昔少年，行乐处、都非旧景。听海添潮落，绮绣四城春永。歌舞楼头憎日暮，管弦席里嗔酣省。看目前荣悴几光阴，愁难整。梦魂醒尘虑并。漫堪嗟空自警。慨兰桡荻阁，水寒烟冷。无分江湖中绪断，天心月到澄潭影。念浮生、识破悲欢川波静。","dynasty":"明代","title":"满江红阅世"}
{"author":"张宇初","content":"曾随钓艇，弄秋波，见尽江湖浩漠。两岸白蘋洲渚外，露泠荻花枫落。半夜潮声，中天月色，更转梅花角。推篷试问，故人随处萧索。发棹牧浦渔村，夕阳城畔，归雁鸣偏数。绿酒黄花烟雨际，几梦故园林壑。坏塔风高，海门山小，春尽垂杨郭。归来林下，振衣高视寥廓。","dynasty":"明代","title":"酹江月江湖"}
{"author":"张宇初","content":"浮世无边尘累。勘破幻缘能几。亿劫冤亲，千生契识，薄似片云情义、空自愧。奸巧机关逞英雄，徒增业翳。用尽深谋诡计。奔竞是非名利。造物无私，灵台自昧。苦海沉津如炽、净抛弃。野水疏林绝行踪，月明风细。","dynasty":"明代","title":"望梅花绝交"}
{"author":"张宇初","content":"本来真性体，虚空遍界圆明现。情尘掩翳心珠暗。溺重渊、灵光不昧，一点煇煌元非远。扫浮云、万象无遮碍，天心见。野花啼乌，閒中舒卷。看沧海桑田几清浅。衰荣代谢常消息，尽愁山苦海，流浪难转。猛省来、乾坤总妙玄。松筠畔、寂寞细玩真源。曹溪路口无阴树，非法非禅。直待一阳生，坎光腾如波捲。谁会取、静饮刀圭浮虑遣。视无形，听无声，言毋辨。这落魄逍遥真可羡。白云堆里容痴倦。共寒泉枯木，高隐壶天。","dynasty":"明代","title":"解红慢了悟"}
{"author":"张宇初","content":"江城淹病酒难酣。疏鬓讶朝簪。暑消已觉秋光遍，红尘远、斜日回骖。蕙帐累留残宿，青霜犹湿春衫。秦淮潮定碧如蓝。归燕息呢喃。白云帏幔寒偏早，更谁问、雁字鱼缄。早晚棹声归也，黄花白酒村南。","dynasty":"明代","title":"风入松和虞学士韵"}
{"author":"张宇初","content":"停云之思兮，思不能已只。予兮斯栖，有山有林有园有田只。山崖卓拔，居辄拮据只。林木蔽芾，时而濛翳只。丘樊衍沃，味所茹蓄只。田畴嶕峣，食以菑畬只。仰瞻扶舆，宇宙随所寓只。来今往古焉有穷只。予兮斯栖，复吾广居只。仰止昔人返吾诚只。道以为径由适趍只。德以为宅直而方只。体仁为防，遵义为范只。大中至和心之醇只。闳文钜章道所载只。持敬弗愆主厥一只。溥博其渊慎兹独只。制以衡辙为德舆只。操其淄潾增澡砺只。执中无隅神无方只。心君湛然净以虚只。圣哲同皈永矢蹈只。停云而思远溯游只。丽泽其鲜胡盍簪只。浇风颓波曰漂宕只。孰偕寤言中心乐只。平陆修阻慨邈悠只。舟车莫从奚促席只。洞视千古等须臾，伐木以歌怅吾悲只。","dynasty":"明代","title":"停云辞"}
{"author":"张宇初","content":"鞠歌奚儗兮，感斯道之莫信。情郁悒兮无语兮独黯黯。焉慨将兮自珍，乘骐骥兮灵氛。驽骀竭蹶兮，惟敬修以书绅。托空言以述古兮，或庶几乎芳泽。肥遁为心兮，乃循循其以明德。轶驾兮轼曷凭，数千百载兮邈乎靡胜。道岂实萎兮，则予孰得缵绪末馨。","dynasty":"明代","title":"儗鞠歌"}
{"author":"张宇初","content":"山之颠兮，莫瞻龟鲁。山之木兮，莫中斤斧。山之幽兮，祗以栖处。志之遗兮，世独予忤。皇初有作兮，嗟予焉睹。","dynasty":"明代","title":"耆山操"}
{"author":"张宇初","content":"我巢于林，孰觌其忧。伊我遐慕，曷敢不繇。怀古之人，惟守我常。樵斯我采，胡使我伤。彼牛有蔚，我往曷铚。世莫予心，奚悲我音。","dynasty":"明代","title":"归樵操"}
{"author":"张宇初","content":"兰之芳兮，其质漪漪。我将佩兮，孰觌我思。溯其远兮，霜雪靡澌。陟其迩兮，榛棘维滋。我植而晦兮，悲其潜斯。潜兮潜兮，无扬尔馨兮，无华尔姿。","dynasty":"明代","title":"佩兰操"}
{"author":"张宇初","content":"辞乡苦淫雨，旬日喜初霁。达曙星汉明，严霜凛寒气。仆夫戒晨发，解缆火先炽。狂风初向止，朝旭悦南至。宿霭散平川，遥烟澹孤屿。峰回积雪白，滩险寒流细。野艇溯渔纶，商帆洽凫戏。洲渚薄欹倾，人烟阒迢递。征途值岁晏，行迈眷遐睇。尘网日疏违，危机慨浮世。束书谢旅贞，百感胡内翳。君恩戴弥厚，蹇拙愧庸器。宠渥逾素期，微裨莫涓致。民彝困蟊贼，管晏渴群睨。顾念衰朽侵，何由觌经济。汀梅烂始英，崖竹滴空翠。少慰幽晦情，奚能惬真契。愿言返驾早，永托丘园憩。","dynasty":"明代","title":"雪晴遣怀"}
{"author":"张宇初","content":"羲尧体乾运，王道持伦纲。舜禹袭神器，精一斯传彰。周亡《雅》、《颂》息，仲尼语张皇。伊说佐受命，况轲司振扬。伟兹大经奥，百世垂辉光。陵夷几更历，明晦违天常。濂洛启潜綍，建中续虞唐。青田荆山璞，宏闻皎旻苍。寸心宰灵妙，昏塞非违伤。动静该至理，惕焉惟内强。圣训炳星日，卓操逾冰霜。横经宅雄胜，古象增浑庞。雪馆夜灯集，风庭春雨长。关闽觉支蔓，吴楚被余芳。驽质愧庸昧，师谟幸遵详。云岑慕远谒，佛刹榛莱藏。探陟访遗旧，荒基屹崇冈。肃衿悚瞻睇，天宇澄秋阳。翠台耸前挹，旷缈归毫芒。浮观励先躅，敢意窥鸿荒。湍驶难砥柱，大音孰仪凰。八表视环辙，千龄仰休光。","dynasty":"明代","title":"登陆文安公象山祠堂故址"}
{"author":"张宇初","content":"初阳改岁运，积雨晨将疏。微和兆春育，云物薄向舒。清濑散幽汀，佳禽语荆芜。飘梅藉苔径，丛竹横交疏。池萍敛稚绿，密藻含清漪。玩理足自悦，物情岂无余。年更愧齿长，钝学终焉如。向晦惟慎独，绅言良足书。","dynasty":"明代","title":"癸亥元日"}
{"author":"张宇初","content":"夕阳媚春晖，浮翳方四展。乔木欣向荣，阴雪明孤巘。疏篁鸣晚风，寒霜晓初遍。悦鸟喧渐和，新流泛池浅。遥烟澹墟邻，云磴盘幽藓。落日杂农谈，园蔬绿方剪。年增感易深，悔吝畴自遣。素业慨高怀，研心资砺碾。玩世适余生，谁将视真践。","dynasty":"明代","title":"晚霁"}
{"author":"张宇初","content":"近社喜连晴，林风和仲月。清霜滞秀姿，偃卧淡怡悦。林冥钟尽迟，池平草初茁。溪岚散喧濑，浦树春荣发。淹抱非世徒，遐踪睇高洁。阳冈栖白云，偃息孤怀惙。幻迹信萍踪，虚衿皎冰雪。","dynasty":"明代","title":"仲春喜晴"}
{"author":"张宇初","content":"落木号凄风，蟋蟀鸣四壁。寒灯照帘帷，丛薄林露滴。弊帙散未收，遗言藉闲适。更长城鼓遥，星月杂行迹。余梦感遐思，初霜古枫赤。忽兹岁月深，念登历。虚中竟谁论，永夕增叹息。无寐幽抱盈，空林静寒碧。¤","dynasty":"明代","title":"旅怀"}
{"author":"张宇初","content":"起早月尚明，微风响庭树。遥钟尽残河，池草盈白露。披衣行空庭，孤禽语平曙。酬措每疏慵，晨光起檐户。孰知愁虑牵，丘壑慕恬素。薄俗擅奸危，皇情感深顾。岁阑贫病侵，幽愤徒朝暮。¤","dynasty":"明代","title":"旅怀"}
{"author":"张宇初","content":"夕阳下城西，平野荒烟断。淅沥晚风鸣，鸟静芦葭乱。归人行且迟，落木疏汀岸。滞旅倏秋霜，池月来轻幔。方惭婴世氛，悔吝益贞干。羁絷久何堪，良猷匪前算。聊从适素怀，斯道俟潜贯。独有岁寒心，松筠契冰涣。","dynasty":"明代","title":"旅怀"}
{"author":"张宇初","content":"春阳蔼微和，扶疾释余怠。真馆肃虚寥，幽寻倏逾载。小径迷积叶，云萝递空籁。飘梅散轻醿，竹柏纷映带。澹寂每清神，晴岑列窗黛。灯宵杂市喧，鹄伫凌空界。抚心倍仰止，素托抱深赖。丛阴支倦还，由兹悟悬解。","dynasty":"明代","title":"元夕后喜晴登靖通庵"}
{"author":"张宇初","content":"春阳蔼初暄，宿雨散晴雾。虚室湛冲融，研书感崇慕。新流漾薄风，密藓留闲步。园鸟鸣曙柯，炊烟淡墟树。夙心际玄迈，逝景惕川赴。俯睨抱深衷，驰形愧前务。良猷寡志符，中亮徒潜顾。饰伪等尘睽，颐贞止安素。带经农圃间，恬逸自随处。化育有至功，希言睇先晤。","dynasty":"明代","title":"观朝雨"}
{"author":"张宇初","content":"方雨盈暮春，微和殷仲月。幽居适静恬，涤此烦忧结。管葛非世才，鞅斯固时蹶。悲怀黎元慨，曷睹孤愤辍。愿协安期游，远遂巢由别。防闲在立诚，肥遁滞所悦。永夕怅膏霖，崇朝坐轻。韶光愈萍梗，荣艳第消歇。弱柳间啼莺，丛芳薄鸣筜。回溪急涨喧，梦草群芳孽。宴寂乐虚明，尘编或余阅。蚁封竞朝暮，狐啖纷起灭。千截一息存，冲衿皓冰雪。精庐分处约，念彼情内热。终藉岩谷栖，捐躯付高洁。","dynasty":"明代","title":"春雨述怀"}
{"author":"张宇初","content":"宿雨解秋阴，幽寻泛清渚。先晨预幽期，真赏宜阑暑。华萼秀联芳，耆英善谈麈。轻流浅抱沙，远濑潜通浦。峭石散支机，澄潭回钴翏。蘋鸥点雪华，汀鹭浮银度。野蔓晦重阴，遥山带微雨。探奇尽穷僻，始访云岩路。灵窦虎龙盘，神踪辟轩户。苔深綍庖庾，萝翠横机杼。浩啸绝氛埃，空歌激烟雾。崖悬一室虚，列席平沙浒。胜集岂凡缘，谐欢杂觞俎。自非契仙调，岁阅方瀛府。诚谒复古祠，牵尘愧迟步。丹丘擅雄怪，宜此风雷护。旷劫视浮槎，冲襟涤千古。","dynasty":"明代","title":"六月二十三日晚宴仙岩有赋"}
{"author":"张宇初","content":"明沼湛方诸，新流涨嘉澍。玄阴度?云，绝涧飘寒雾。人踪泥潦稀，暝色禽蛙暮。远睇感先期，丛怀慨危务。休潜遂兹适，世虑犹缠互。妄迹逐尘生，真源妙无所。春华又易年，衰蹇增惭慕。得失从化机，丘园足跬步。","dynasty":"明代","title":"晚兴偶成"}
{"author":"张宇初","content":"谢拙契衡茅，还筇熟登眺。丘林满秋气，涧谷集藜藿。阴壑翳微云，层岑屹孤峭。平原过雨滋，落木轻风僄。嗟予困蹇运，退遁匪观徼。卧病日衰迟，资药惭非少。由知悔吝长，得失从嗤诮。择执视污隆，哺趋媚颦笑。疏瀹耻奔流，兀隉慨殊调。丝氂或胜用，薄缶难终嘹。息躬事抱瓮，适趣逢荷。宁效穷途悲，欣洽苏门啸。降衷属明命，玄默綍机妙。哀哉狷狭徒，日夕自沦燎。万化会有归，投簪藉渔钓。枘凿异所投，艰贞曷漓耀。谮谀遽成虎，矜宥仰明照。","dynasty":"明代","title":"步南涧作"}
{"author":"张宇初","content":"幽人素嘉遁，励节抱贞独。冬候喜久和，言旋课樵牧。嚣尘顿斯涤，冲漠久常足。雪?翳层云，风崖峭孤木。初梅含众芳，涸沼沁寒绿。开轩理遗帙，然薪续明烛。自悲世网婴，息倦谢羁束。强涉川途艰，荒径凋松菊。幸蒙休明眷，往吝鉴披腹。孰志后簪裾，惟怀友麋鹿。矧兹氛祲驰，轇輵迭摧踀。志士耻轩途，污隆岂藩触。愿谐冥寂徒，洗耳临涧曲。非乏解牛硎，惭媚忘羊逐。席温勾漏松，棹伫山阴竹。永托岁寒期，冰霜靡萎馥。玄阴未改春，流景遽何速。悟幻信若浮，虚中了无欲。鄙哉鳣鲔趋，腥腐甘驱促。千载付空言，浩歌还浚谷。","dynasty":"明代","title":"雪后早还"}
{"author":"张宇初","content":"养疾逢春尽，庭除半草莱。乱云添夜雨，惊鸟落残梅。浊俗增膏火，闲心久木灰。白头非所待，林卧绝尘埃。","dynasty":"明代","title":"卧疾"}
{"author":"张宇初","content":"立夏天方霁，闲情喜暂舒。树深添雨润，溪落见人疏。夕照斜依竹，园花落近书。年来惟懒拙，殊觉称幽居。","dynasty":"明代","title":"喜晴"}
{"author":"张宇初","content":"晓雾成秋冷，山居竟阒然。宿云黄叶路，残雨白榆天。涧落鱼丝静，苔荒屐齿连。无由谢尘垢，高枕并书眠。","dynasty":"明代","title":"山居晓起"}
{"author":"张宇初","content":"晚过新兴寺，扶藜野步轻。鸟啼春雨足，花落午风晴。僧室连云住，山阿带雾行。武陵归路近，已听涧松声。","dynasty":"明代","title":"晚游新兴寺"}
{"author":"张宇初","content":"吴越游程熟，溪平驿路分。夕阳回浦树，秋色满湖云。曲溆船孤棹，凄风雁独闻。浣花茅屋小，别思梦纷纷。","dynasty":"明代","title":"望吴山"}
{"author":"张宇初","content":"苦疾嗟长道，舟涂总未安。晚程逢雁少，秋梦到乡难。鱼贱知河落，鸥轻信水宽。篙师时冻语，不敢怪风湍。","dynasty":"明代","title":"晚行（二首）"}
{"author":"张宇初","content":"经行山径熟，霜叶满归舟。野渚横疏树，重滩引细流。残霞惊水鸟，寒月白芦洲。乡邑欣逢旧，从耽水木幽。","dynasty":"明代","title":"辉山登舟"}
{"author":"张宇初","content":"腊半宜阴冻，青阳转小和。江梅春暖动，霜月夜寒过。霁雪随鸥尽，朝云逐雁多。衰迟惟涧壑，宁意紫芝歌。","dynasty":"明代","title":"腊月望夜"}
{"author":"张宇初","content":"山谷寒应早，幽怀绝垢氛。白波双涧雨，红树半坳云。啼鸟欺新冷，潜鱼傍夕曛。寂寥何所慰，先哲有遗文。","dynasty":"明代","title":"野眺"}
{"author":"张宇初","content":"林居休暇日，春尽夕阳坡。山近青岚少，池平绿草多。暄风巢燕定，残雨晓莺和。薄世情缘淡，应惭逐逝波。","dynasty":"明代","title":"春暮自遣"}
{"author":"张宇初","content":"每爱桐江秀，尘衿洗黛螺。水流浑不尽，山静看偏多。秋树连云住，渔篷载雨过。何当无一系，钓濑老烟波。","dynasty":"明代","title":"桐江即事"}
{"author":"张宇初","content":"好遁宁高尚，栖迟若去官。扫云期晚霁，卧雨惜春寒。张说文辞癖，陶潜水木宽。故人书少慰，尘累了无干。","dynasty":"明代","title":"春寒"}
{"author":"张宇初","content":"官舸宵征上，丹衷切帝畿。水寒霜逼枕，江静月侵衣。微火村墟僻，残烟网罟稀。山林衰倦久，鸥鹭惬忘机。","dynasty":"明代","title":"月下夜行"}
{"author":"张宇初","content":"暮秋风露菊初黄，夜冷侵帏解薄裳。雨气著帘林暝早，树声接市濑喧长。囊书随分穷糟粕，尘事关心付秕糠。安得委身蝉蜕等，白云黄鹄与翱翔。","dynasty":"明代","title":"秋夜"}
{"author":"张宇初","content":"榆晚高堂续构成，独桥双涧步秋清。牵篱野蔓残花影，绕户林塘过雨声。种术圃通黄叶路，采芝人老白云扃。诛茅拟傍朋山主，且遂茅茨话拾荆。","dynasty":"明代","title":"访朋山如愚尊师榆原真馆"}
{"author":"张宇初","content":"寥落文衿叹二髦，倚空灏气渺秋毫。树云分暝侵残帙，江雨添凉入弊袍。新沐尚应惭贡禹，故书犹拟寄山涛。无端岁月催疏鬓，笑指芦花试小舠。","dynasty":"明代","title":"偶成"}
{"author":"张宇初","content":"弥旬卧疾越江干，无限乡愁遣更难。梅雨涨溪啼鸟滑，蒲烟湿岸落花残。玉阶累撷芙蓉珮，瓦缶犹斟苜蓿盘。身世浮云知底似，客怀直欲向谁宽。","dynasty":"明代","title":"客中病怀"}
{"author":"张宇初","content":"霜满琼林度晓钟，月华流韵彻晴空。投簪几忆鸿鸣露，欹枕犹惊鹤唳风。银叶香消深馆里，梅花调远古城东。十年感慨成无寐，应律音长岂世同。","dynasty":"明代","title":"闻霜钟"}
{"author":"张宇初","content":"晓试春衫雨雾中，半庭芳草湿残红。杜鹃啼过斜阳去，又是楼头芍药风。","dynasty":"明代","title":"晚立"}
{"author":"张宇初","content":"故朝台馆势连空，多在荒烟野水中。愁杀芦洲风急处，寒笳吹过暮城东。","dynasty":"明代","title":"感旧偶成"}
{"author":"张宇初","content":"飘风急雨燕初泥，新竹成阴小阁西。数卷残书香篆息，园花落尽到荼蘼。","dynasty":"明代","title":"忽雨（二首）"}
{"author":"张宇初","content":"依稀烟树暮鸦风，春事无端怪落红。白发相知有谁在，卷帘闲坐雨声中。","dynasty":"明代","title":"忽雨（二首）"}
{"author":"张宇初","content":"残花细雨半钩帘，过雨溪山总翠蓝。禁火人家春寂寞，莺啼应未到村南。","dynasty":"明代","title":"三月一日寒食"}
{"author":"张宇初","content":"晚来山色翠芙蓉，树带溪声水接空。自是江南春雨久，柳阴啼鸟楝花风。","dynasty":"明代","title":"晚兴"}
{"author":"张宇初","content":"北苑高情宿世同，疏林汀渚正秋风。研池洒墨应多思，写向寒烟夕照中。","dynasty":"明代","title":"题自画秋林平远"}
{"author":"张宇初","content":"过雨啼莺著意闻，晚香栏槛小桃春。时光怪杀空归去，似倩垂杨绾住人。","dynasty":"明代","title":"故园自适"}
{"author":"张宇初","content":"桑柘林中正雨肥，谁家醉社板桥西。风烟只著垂杨柳，莫遣梨花湿燕泥。","dynasty":"明代","title":"社日雨"}
{"author":"张宇初","content":"烟雨声中酒梦残，蘼芜添绿又春阑。鹁鸠唤处西风急，自是杨花惹暮寒。","dynasty":"明代","title":"春寒"}
{"author":"张宇初","content":"绿阴垂地晓闻莺，山雨溪岚郭外情。正恼病怀无绪久，远风吹作送春声。","dynasty":"明代","title":"闻莺"}
{"author":"张宇初","content":"晓寒花影罢芳丛，半下疏帘拂面风。病态不关淹酒思，残春看过雨声中。","dynasty":"明代","title":"病怀（二首）"}
{"author":"张宇初","content":"几株芳树晓婆娑，六尺横窗卧小疴。梦到西湖听春雨，涌金门外落花多。","dynasty":"明代","title":"病怀（二首）"}
{"author":"张宇初","content":"春寒啼鸟怯西风，小艇江波湿雾中。并坐短蓬樽酒尽，片帆烟雨到城东。","dynasty":"明代","title":"南丰舟中"}
{"author":"张宇初","content":"寒林人语四更初，野水湖烟半有无。城郭萧条应梦少，月斜听鼓到姑苏。","dynasty":"明代","title":"过姑苏"}
{"author":"张宇初","content":"深院棋声月正长，博山添火试沉香。道人鞭起龙行雨，带得东潭水气凉。","dynasty":"明代","title":"夏景"}
{"author":"张宇初","content":"养就还丹不怕寒，独骑黄鹄上云端。笑谈借得天家雪，散作琪花满石坛。","dynasty":"明代","title":"冬景"}
{"author":"张宇初","content":"倦行偏旅思，蔬味喜初闻。野道堆黄叶，人家住白云。鸟啼斜照薄，风急暮帆分。归策犹暄暖，徒知厌世氛。","dynasty":"明代","title":"晚行其一"}
{"author":"张宇初","content":"深院棋声日正长，博山添火试沈香。道人鞭起龙行雨，带得东潭水气凉。","dynasty":"明代","title":"夏景"}
{"author":"张宇初","content":"雨逐西风遍野蹊，翠林深密石桥迷。杜鹃不识春归尽，尚送馀寒著处啼。","dynasty":"明代","title":"四月三日赴演法观视断碑因赋"}
{"author":"张宇初","content":"太虚无垠浩磅礴，孰使阴阳兆开凿。皇皇真宰执化枢，鼓荡吹嘘橐中籥。由来万有同一源，玉检琼编秘经略。玄元圣祖启妙机，百万微言示冲漠。廓然茫昧天地先，无名无象皆自然。百鍊精金返真液，龙虎乌兔相萦缠。古来至士亦罕遇，至人珍秘亿劫传。祝融之孙得异说，垢足麻衣叩雷穴。自言纵闭司雨旸，霹雳鞭驱随奋烈。少曾飞步金马门，圣嗣勋卿尽倾结。翻然不受簪佩羁，直驾风霆走吴越。是时金璧罗英豪，岂意风尘顿愁绝。韶华满眼总灰烬，傲睨芳尊肆谈阅。归来且识真主颜，仙岩鬼谷思盘桓。扫花钓水弄清啸，尘世俗虑毋毫干。洞观向来去就不足数，登我石磴之上洗耳听潺湲。昨言忽忆桑梓里，天冠之坛久芜弛。雕甍画栋劳经营，越岁前图复雄峙。削空两璧峨帝宫，石室云床蓄雷雨。我亦寻山筑茅屋，琵琶诸峰美如玉。尝闻大药宜早营，炼就丹光遍空烛。洞庭彭蠡波沧溟，黄鹤一去安飞行。汞铅颠倒岂细事，为我剖决乾坤精。谁云洞天别有书，洞中之天惟虚无。既非皇人所笔广丈馀，又非元始所说空悬珠。烦君鼓橐讯然否，请括溟涬大块归元初。","dynasty":"明代","title":"橐籥子歌"}
{"author":"张宇初","content":"画中五代俱匠师，荆关董李称绝奇。河阳昔居秘阁内，神宗眷遇重一时。手图屏障遍宫府，古来签轴不足数。金壶玉椀留墨香，湘云华岳生毫楮。是时馆中千百卷，越世相传不多见。劫灰一息江海空，彩素因之昧高远。丹丘自是苏米徒，此笔妙绝当时无。风烟黯淡秋树晚，短桥斜屋行人孤。远黛晴岚隔墟里，山村路暗寒钟起。僧舍人归别水津，凫鹥声散渔歌里。河阳时在圭璧间，意态落笔浑溪山。使人对画欲绝世，闲情倦思怀跻攀。我思昔人今有年，放旷日已俱抛捐。北苑蓟丘获模写，犹好钟陵僧巨然。世传粉绘竞妍丑，澹冶人情蕴琼玖。岁寒枯淡见苍森，指顾风标凌不朽。沧洲玄圃事莫期，蔬餐茅栋临东菑。霜林石涧足栖逸，贾公宁有冰鉴知。晴囱展图为之惜，落寞浮名在编籍。赏心独忆云林翁，皓首从谁玩空碧。","dynasty":"明代","title":"题郭熙秋烟平远图歌"}
{"author":"张宇初","content":"唐家画法竹最多，干叶每贵施青螺。崔徐唐赵杂花鸟，五代变更初李颇。阎梁诸作皆妙绝，独许苏文成一窠。元盛先称赵李辈，房山京兆俱名代。当时声耀动林府，脱颖壶仙犹狡狯。壶仙昔自燕吴归，气吞云梦光陆离。三湘七泽隘胸宇，尺璧寸珠安苟施。沧洲老人探骨髓，腕臂一扫秋风随。遂令毫楮盈四座，快饮肆意令人嗤。昨为黄郎写高节，缘追卓劲犹奇绝。六经百史意莫传，建安青田事明灭。幽繁但诧充栋辞，寂寞秋潭写空月。况此超尘泾渭空，断崖绝壁春雨丛。黄州嶰谷今几种，落笔独我先推雄。云箨风根象麓趣，融扁拨𩍐俱蚕虫。夏山百叠水千尺，夜雨萧骚太阴黑。展卷挑灯谒我题，尚恐风雷惊四壁。勿谓长竿无钓纶，沧洲白头犹我惜。","dynasty":"明代","title":"题何沧洲象山高节墨竹歌"}
{"author":"张宇初","content":"为陈无垢作，希夷之孙貌若仙，卧云不出动十年。挥毫自比荆李辈，旧藏卷轴皆精传。王维此图更幽绝，漫空积雪愁云天。茆屋谁家旧篱落，前山后渚相萦礴。袁安屋舍风正寒，老木萧条干盘错。放舟应有晓行者，竹梅亚地溪声恶。烟霏溟漠渔网静，乱絮飞花夜鸣薄。尺图景物兴难尽小，坞桥通足深隐绝。类君家，象麓居，龙湫石磴蛟蛇影。琼林柯叶冰欲解，飞瀑颠崖两峰顶。客来扫雪开昼门，冻叶滑屦篷檐温。坐怀方薛试春茗，故旧凋谢今谁存。黄尘沸热未清泠，何事酒垆烧竹根。白头偃卧意未倦，会须共笔山南村。","dynasty":"明代","title":"题王右丞雪霁江行图歌"}
{"author":"张宇初","content":"春江涨流夜喧作，霖雨如膏滞山郭。新图坐阅类经行，金彩湖山肆游乐。谁家门巷柳烟丛，别渚舟帆花雾幕。清都阡陌酒垆春，丝管相催莺燕频。小船风送残音曲，月榭歌帏蒲藻滨。黄金买笑轻乡土，白发朱颜改秋水。欢筵宜厌梵台钟，晚市何憎荻花雨。当时珠璧烂京华，湖水荷香今几家。古来消长电惊目，莫怪寒潮悲暮笳。自缘粉黛擅苍翠，心迹熏酣动忘岁。记我林逋鹤队行，江声海色归帆尾。浦树汀云送瞑鸿，闲情尽付严滩句。汉家倪掾带经锄，故业尤存图与书。多君白首素贤裔，高卧松筠耽自娱。要知杨郑等榛砾，清白传芳看有无。","dynasty":"明代","title":"题湖山春翠图歌为倪晋明作"}
{"author":"张宇初","content":"岱舆之山走灵骨，化作劫外千奇峰。此峰立我茅舍北，泼墨许我沧洲雄。沧洲酒酣肆挥扫，章达高情尤绝倒。浮云浩荡随有无，期尔来巢拾瑶草。苍烟积雨龙怪居，云屏石磴相萦纡。碧涧红泉恍疑似，梦游尚记仙人都。况是清修久闲适，燕景空濛漱琼液。坐来黄叶坠西风，对此令人重相忆。","dynasty":"明代","title":"题琵琶云气图歌为张彦弘作"}
{"author":"张宇初","content":"空山积雪动千尺，太白嵯峨遽今昔。墨图尤儗辋川庄，价重南金世珍惜。袁安高卧惯深扃，孟嘉独蹇馀空迹。归棹宁忘赤壁鲈，幽禅共宴云岩夕。荒亭落木正凝寒，涧道冰流墅桥逼。巢屋老居固阴崖，破冻飞泉洒银壁。我亦沧浪把钓徒，旷睨乾坤微一息。怡情皓素欲谁侔，静里春阳惟内溢。披图浑觉涤纤埃，霁黛何妨幻空碧。只今毫墨谢衰迟，诗情漫逐冰丝滴。","dynasty":"明代","title":"题宋复古溪山积雪图歌"}
{"author":"张宇初","content":"曾读屈骚语，怅然怀远游。空山高卧日慵起，对此宛历江湖秋。重汀回抱别淑隐，洞庭木落湘妃愁。不将巧趣混天真，寒林杳霭迷烟氛。凫翳散乱已冥邈，渔舍两三知几春。江南此景兴莫比，霜冷蒹葭长新水。长松影落空籁鸣，小艇残阳归雁尾。吴网近著风霆脉，云笈深藏窥莫得。野渚平川忆故园，林原入梦经年隔。顾我曾追老画师，层峦叠嶂探幽奇。荆门雅澹推董李，隋珠定价今谁知。明日京华理归浆，空阔神情梦中想。月际潮生晚思多，菰蒲过雨寒风响。","dynasty":"明代","title":"题吴至灵葆和藏董元寒林重汀图歌"}
{"author":"张宇初","content":"太始混开辟，玄黄敷判初。人文兆三极，乾盖包坤舆。宇宙循环渺无间，万有吹息周盈虚。至人调元视浩劫，岂止区区了生灭。静根于动动复静，互运阴阳赴车辙。贤王富积万卷书，汉献才优独修洁。夙探好静道之基，清静正民民乃悦。高轩不贵饰纷华，岷峨为嶂芬瑶花。俨持藩屏辅亲国，忠孝诚明惟帝家。执中之妙皆静力，舜禹相传由建极。圣贤确示仁义途，湛彻虚明岂沉寂。道存编帙千万辞，方寸敛之无别歧。冰壶秋月皎中夜，渥洼绿耳停奔驰。璧水为鉴，灵台是居，黄舆廓象，玉液流酥。天根来往自昼夜，赤水象罔浮玄珠。坐燕鸿濛游太古，仁寿有躬滋乐土。曷誇泛海觅佺期，羲农至治惊谈麈。俯愧微臣林野俦，累蒙宸眷被鸿庥。敢辞芜陋为轩祝，忝窃遗宗遵内修。苍崖曲涧卧秋水，谷鸟岩泉第盈耳。寂然真宰贮一源，风叶云萝老烟雨。仰怀廷阙五云栖，鸾鹄翔骖霞佩跻。独惭攀附渺何及，睿算日瞻天与齐。纶章飞坠琼林曲，洞吏天姝环拱肃。奇英丽藻烂群芳，梦绕钧天夜光烛。馀光烜耀动九埃，寂寞幽滞顿尔心颜开。愿趍璿台翠岫千万丈，一洗朽腐之凡才。谒侍轩居图史侧，六合凝虚昼生白。道之枢，帝之则，浩漠玄机启渊默。鹍鹏神化归毫芒，埏埴甄陶聊一息。坐来囊括溟涬会一元，千古皇图光简册。","dynasty":"明代","title":"好静轩歌奉教赋"}
{"author":"张宇初","content":"岷峨太古雪，万劫昆崙巅。壶仙洒墨总冰玉，剑阁㠝岏西极天。层峰浪涌何奇绝，暖动鱼龙湘水裂。霁色初分款段桥，松涛夜度峨眉月。沧江老屋山之幽，极浦阴崖回冻流。袁安门巷三尺白，古木焕烂珊瑚钩。笑我支离卧丘壑，琼树瑶芳翳溟漠。大泽重裘雾霰深，春风渐转梅花角。衰倦谢毫端，披图意忻愕。辋川遗兴邈复追，静对孤光隐寥廓。","dynasty":"明代","title":"题方壶真人奇峰雪霁图歌"}
{"author":"张宇初","content":"洛阳花品传芳秩，姚魏名花皆异植。劫换尘氛见每稀，谱英辨质探遗籍。清都自是有天根，万片晴霞飘国色。积雨园林丽日和，艳先桃李东风逼。虚亭漫足少娱春，真赏欣谐总玄职。韡萼联翩况共欢，文彩犹多老宾客。枝擎翡翠泻银河，色荡玻瓈泛金液。育秀全资造化功，流辉不让天孙织。陈觞稍面画楹间，列席傍依彩檐侧。悦鸟分明度笑歌，好山高下融衿臆。馔香兰馥锦云披，杯面莲垂珠露滴。却愧妍心慕邵程，宁期眩俗追何石。怡安尚冀并芳丛，岁岁看花醉今夕。如此韶华奈兴何，宾筵为乐情无极。","dynasty":"明代","title":"清熙亭同诸玄幕赏紫牡丹即席赋歌"}
{"author":"张宇初","content":"为学贵师友，斯文追大宗。江湖近凋落，王子欣相逢。昨我髫童慕儒业，尊君卓起推文雄。先子尝从谒明主，文光万丈腾奎府。固宜英嗣继休声，云梦沧溟隘吞吐。华川钟秀山岳奇，辞源自昔专吴楚。一朝辉彩动贤王，九苞凤羽鸣朝阳。鹓行倚马千万语，班贾曹刘焉足方。我闻王书积万卷，探索朝夕高虞唐。珠玑金玉非嗜好，圣训皇谟世为宝。自缘天纵皆宿成，况此贤才臻辅导。汉唐藩屏知学稀，千古鸿名亘穹昊。却愧山林庸钝资，累蒙恩眷徒心驰。逢君备语仁睿德，执报未能欢欲趋。空山积雨交夏绿，联璧独肯过茆茨。湿云到地绕原隰，啼鸟深林昼阴寂。翠荷斜带碧篁妍，残花低亚清泉急。蒲叶倾尊五月凉，离情缓逐长淮入锦囊。卷帙探遗言，禁苑骊珠光。四悬极谭精蕴深，启沃述作幸纪名。山川世闻久，枯木寒泉冰雪情。千金难遇论杯酒，玉堂金马虚位方待贤，直睹高骞动星斗。品藻惭加樵牧音，大雅宁遗凤麟薮。岷峨苍翠仙者都，莫惜因风慰驽朽。","dynasty":"明代","title":"送别王仲缙先生歌"}
{"author":"张宇初","content":"昔与奉常辈，丹青耽妙年。披图且览句，抚慨心茫然。壶仙胸宇丹青府，燕赵归来隘吴楚。襄阳逸法诉荆关，海岳风流雄万古。自缘宿契海岳情，云烟浩荡穷沧溟。山浮群树清濑远，雨洗半峰孤塔明。湿岚馀霭纷夏绿，墅渚轻风散凫鹜。移家愿卜水云坳，长竿独倚清溪曲。奉常高弟俊彦流，泮水横经今几秋。鹅湖秀色赋真赏，对此宛卧沧江幽。画意非苟精，神情会应少。落月秋空江海思，浪拟浮槎度林杪。北海高风须力追，清衿气吐云烟姿。曹刘沈谢兴莫比，溟鲲一跃凌天池。","dynasty":"明代","title":"题方壶宝晋云烟图歌"}
{"author":"张宇初","content":"方壶之山倚空势，阴壑长竿动千岁。壶子衿情海鹤闲，墨华纵写云烟趣。遂令倍价重南金，怒发扬眉鲜轻与。只今寥落散骊珠，太息鲸涛渺仙逝。我昔琼台立雪时，每许馀光发骐骥。廿年弄翰兴莫追，春箨秋筠览苍翠。云卧丹丘不记年，短筇几顾沧波弃。儗招六逸卜芳邻，旷芳浮缘衰懒至。坐阅孤标共岁寒，冰霜岂折凌霄气。蚤慕还丹炼汞铅，静探雅操消尘系。束书须叩刘长生，怡悦何如澹中味。","dynasty":"明代","title":"题方壶真人墨竹歌"}
{"author":"张宇初","content":"缑岭仙人，结屋琼林东。巢云道者，为写百尺之长松。见山堂前荫高盖，根盘铁石枝虬龙。自言泥丸古仙子，昔者授道琼山翁。有如灵坛燕白石，长萝秋籁吟天风。上摩九霄错落之云汉，下接三山渺漠之星虹。泥丸之道视旷劫，直与偃蹇苍翠窥鸿濛。缑仙昔跨岭头鹤，闽海吹笙访名岳。故人喜是仲父尊，回鸥溪枕梅花阁。嘉定雄词百炼兵，细语情深古方朔。道山文彩嗟寂寥，振翮超腾足鲸角。忆过溪上停归船，酾酒松阴溪月圆。纵横鳞影落空翠，杳霭竽声回溟川。乔木疏篁不堪写，抚今感昔心茫然。毕宏韦偃称绝笔，独许壶仙踵芳迹。云孙宜更追令名，涧水林峰暮寒碧。后凋之木梁栋材，阴崖霜雪应稀择。笑我放歌兰蕙丛，欲剪松花酿春液。举首共招陈白二老仙，醉卧云涛弄秋色。","dynasty":"明代","title":"题松阴授道图歌为王景山赋"}
{"author":"张宇初","content":"空峒山人居嶰谷，拥翠成轩种群玉。生平好古陋流俗，垂钓扬江岍山曲。昔尝授道袁安门，立雪瑶台书万束。珍图异玩皆绝奇，云锦为囊善牧蓄。时来桂馆闻钧天，握手论交踰十年。相知不怪有清癖，每赠毛颖兼陈玄。石乡雅制来即墨，蕴质含章尤砺坚。铭词重是宝晋物，枝蔓瓜瓞相连绵。南塘砚品每无价，龙尾洮溪未容诧。端歙犹推西北岩，青逼琅玕紫如赭。襄阳本是南宫仙，自许苏黄堪并驾。海岳庵前铁瓮城，爱石应须拜其下。驽骀过谓追名骝，封题远寄沧江头。磨砻愈钝鄙精锐，体方用静心与侔。穷经朝夕谩披写，临池一扫春云浮。梧竹轩窗共清夜，冰绡云雾腾蛟虬。京华苦惜久离别，痼疾翻成卧松雪。秦淮春涨鲙思吴，京口秋高潮梦越。支离晚契松乔踪，价忝杨休赋应劣。愿子空峒寿与齐，缓调笙鹤梅花月。","dynasty":"明代","title":"古砚歌答解性初高士赠宝晋斋砚而作"}
{"author":"张宇初","content":"山幽幽，水悠悠，乔林落落依崇丘。夕阳在地凫鹥散，二三归客呼行舟。清霜被野晚风急，白露带袂寒江流。蒹葭远渚飘叶赤，浦溆荒桥乱山碧。回汀迷岸几渔家，霁月遥天两飞翼。古来画法惟荆关，北苑犹推李郭间。不妆巧趣合天造，云烟澹漠江南山。汪子才华出群骥，文墨有成探画意。珍藏此幅动十年，肆笔鲛绡每丰势。愧我少年游越吴，壶仙泼墨倾金壶。风潮雨濑盈尺素，易画稍窥龙马图。久遗毫墨藉云卧，乔木重是青珊瑚。云中山，天际水，昔欲壮游今倦矣。锦城春色绣围空，画阁晴光香雾洗。湘水閒情兰蕙丛，剡溪逸兴林峦许。爱子芳年笑我衰，琴书满座娱清晖。青云高步矫驰翮，焕耀家声光陆离。得失几何纷代谢，遗墨萧条动无价。尘世驱驰待渡人，谷霭川霏竞高下。严滩钓艇一叶微，鲙鲈得味轻王霸。","dynasty":"明代","title":"题董北苑秋江待渡图歌为汪大椿赋"}
{"author":"张宇初","content":"太华峰，古名岳，元气扶舆兆磅礴。根盘西极嵩岱尊，万丈苍崖倚寥廓。斜倾半月指掌明，侧挂银河碧空落。摩霄岋嶪张峻屏，培塿群山从良霍。天子巡方几幸临，荒祠古宇凌千寻。断桥远带墟渚静，老木低亚川源深。浮云似隔钟鼓暮，铁索高悬渺烟雾。中有仙人王子乔，虎豹为关石为户。我朝望秋当隆平，遍遣羽士逼精诚。遥坛瞻谒莫敢登，归复金门驰圣情。雄辞妙刻照千古，秦汉徒誇禅梁父。山灵川后降祯祥，宗社安隆固天府。巨灵劈石通川流，明星玉女栖丹丘。黄河盘涡出天际，白帝金精荧彩周。车箱箭括通天路，我欲因之与天语。儗招马卫驾鹿升，翠崖丹谷知何许。手携九节杖，笑拍洪崖肩。饥餐落雁霞，渴饮玉井莲。紫衣朱鬓或相遇，借我茅龙飞复旋。壶仙白首惊画绝，赑屃遗踪岂磨灭。泠风一息九万程，底须醉向峨嵋月。","dynasty":"明代","title":"题华山仙掌图歌"}
{"author":"张宇初","content":"丰城古剑气，化作豫章木。上摩牛斗墟，下荫湖湘曲。吴刚钟秀山岳英，入地深根拔苍玉。绿发穷经会化机，博究儒玄尽膏馥。中罹兵革涉艰危，花鸟春深林谷非。故园无处觅归棹，琴寓幽寻芗水涯。授业黉宫蔼佳誉，一朝荐剡光彤墀。束书秘阁环帝胄，藩府歘受贤王知。晋祠雄峙太行北，燕树秦峰护今昔。我王嗣位焕文明，鸿宝珍图罗贡职。圣主深愉孝友情，宸衷岁注骈繁锡。花萼相辉古所稀，多君辅导联圭璧。谁誇袁粲梁栋材，独许王俭如珉瑰。儒冠早际盛明世，紫泥赤绂来天阶。几遂东还觅桑梓，太行古雪飘飞崖。山家夜对紫萝月，班荆石磴歌庭槐。袖出贤王珍翰美，豫章翻风气莫比。词源百斛粲骊珠，先帝恩浓宠纶语。盘根孕秀烟雾深，直干凌空霆电起。遗芳快睹千里驹，塞漠尤期甲兵洗。别绪浑添渭北思，翻疑梦绕西山雨。西山之高峰，群仙挟飞佩。欲撷南浦云，神交蹑吴汇。张华预识剑津龙，夜光直射银涛碎。冰雪高标傲岁寒，清都尽许寻鲈鲙。约我玄洲扫白云，底须钓海寻鳌背。君不见孔明老柏高倚天，柯叶翠蔓垂千年。芳名愿与悬宇宙，故人应寄归来篇。","dynasty":"明代","title":"豫章秀才歌"}
{"author":"张宇初","content":"翩翩一叶舟，荡荡广漠野。大幻视八纮，烟波为六马。始从振翮沅湘间，荆门声动争挥诧。试业黉宫未有年，曳裾每重王公前。岷峨览辔入巴蜀，剑阁崔嵬高插天。一朝令誉达明主，美政推贤著天府。精忠浩荡三峡源，俊德辉光百川武。钱塘潮落海门秋，豸冠骢马来南陬。浇风鄙俗顿除涤，湖光万顷烟氛收。自谓天心眷吴越，调官复补洪都缺。花覆乌台剑气寒，冰凝铁柱凌高节。昨过琼林风雪隈，和风暖日姿颜开。欢呼倒屣即知己，醽醁细倾歌落梅。浮生总类转篷急，橹棹帆樯几张翕。纵柁长江白练宽，雄吞七泽湘妃泣。我亦沧洲把钓徒，轻浮一苇穷天吴。渭川严滩傥相值，握手一笑哦菰蒲。知君南浦多鲂鲤，不啻空山卧烟雨。紫阙青云俟远期，白头共钓潇湘水。","dynasty":"明代","title":"野舟行"}
{"author":"张宇初","content":"方壶子，仙之徒，烟霞气度冰雪肤。青年适志走燕赵，胸吞云梦隘八区。手调玄黄仙掌露，华岳昆溟肆吞吐。贝阙金门汗漫期，照耀奎章渺三顾。振衣便作江南归，江雨湖云春满衣。鹤发仙翁爱蓬首，丹光久与云龙飞。绝崖一笑天地惊，颠倒银河横玉绳。狂澜浩荡作霖雨，碧玉万叠泠风生。人间谓竹总形似，太阴黑入渊龙怒。沧海扬尘堑劫空，此幅自是风雷护。方壶子，天与游。琅玕忽堕凫仙裔，铁网珊瑚银汉秋。平津剑跃尤神变，梦断钧天日华远。吴楚湖山阮谢情，筼筜翠黛平湖浅。淇箓高堂意绵邈，溪霭林霏湿空阔。夜闻天籁绕舍鸣，恼我囊琴与鲸角。浮生转烛江海空，荒冈野渚喧寒蛩。赤县沧洲不可图，坐听落叶声悲雄。欲假长竿钓秋水，独漱寒泉时洗耳。浩歌漫有千古思，高卧空山紫萝雨。","dynasty":"明代","title":"题方壶真人淇箓堂墨竹行"}
{"author":"张宇初","content":"昔喜馆西清，今嗟乏东易。钟陵杨君文献家，奕世诗书贯胸臆。宫亭湖口春涨号，水北溪头晚峰碧。日卧柴扃人迹稀，秋声坐绕寒蛩夕。忆昨论交倏有年，下榻宾帷绝尘役。苍蝇白璧宁足嗤，天藻云葩烂珠璧。贰室馆甥儒雅流，从君立雪春云陬。五经六艺富探讨，风雅百氏追源悠。咏雩经史益钻仰，迎刃窥光如解牛。圣哲遗言犹菽粟，味澹涵和厌粱肉。风辰细语玉树前，月夜高歌翠微麓。一别更秋日爽期，切思丽泽盈膏馥。悒怏离情渺去鸿，蹇予薄世羁荣辱。玩几知患故预图，岂意迂疏堕虞蹙。鸩媒曷足达衷诚，豺虺扬嗔肆夷腹。妖氛翳空晦曙明，簧鼓潜期务藩触。东归卧疾松桂丛，脱屣浮尘课樵牧。怅怀屈贾亦何悲，用舍随时恒自足。云溪子，儒之徒，藏器乃肥遁，含章谢驰驱。愿从冰壑侣渔钓，奚复君门献子虚。","dynasty":"明代","title":"怀友行寄水北杨云溪"}
{"author":"张宇初","content":"黄门有令妇，孝节今古稀。未嫁知事亲，既嫔犹在闺。家承忠烈素儒裔，女则阃仪知所持。姑嫜刚毅善容止，侍养晨昏具甘美。继宗聘娣遽失天，丝枲训儿欣卓起。孀居自抱冰柏贞，指日不改摅精诚。孰云堕井殒狂易，翼刃保孤终有承。危存两世甚垂线，横逆艰摧困馀喘。高堂白发届稀年，食报宁嗟信幽远。贤仍富学趍神都，染翰累载名中书。清光密迩侍明主，文彩焕烂青蓝如。我来忽遇辇毂下，带月侵星语官舍。簪绂云蒸晓佩鸣，卷签雾拥春窗暇。示我群公金玉篇，凛然行义招重泉。纲常诚足敦薄俗，青史必睹芳名传。呜呼采蘩之事柏舟誓，宜共母刘光百世。","dynasty":"明代","title":"孝节行为黄贞妇赋"}
{"author":"张宇初","content":"青岩之峰几千尺，中有隐居山别翼。龙门高插势穹窿，宛与齐山并苍碧。涧南涧北环两溪，沃壤平原美泉石。翠蒲瑶草郁芬芳，屹立双楹面森戟。徵君素非隐者徒，涵泳膏腴富千亿。华川名胄世儒宗，师友渊源重今昔。文章光焰焕骊珠，词藻声华烂和璧。偶欣林壑寄閒情，岂比烟霞滞飞舄。皇明真主聿龙兴，卓起幡然应先辟。佐州裁史冠文林，宠渥骈蕃照沦迹。远使边夷执节倾，精忠耿耿明胸臆。汉家马援誓革尸，曷愧荒榛秋露滴。佳嗣超腾早曳裾，永继文声光史籍。天朝继统际仁明，太学高迁宜遽陟。曩过空山索我图，为写潺湲勉相忆。梦追清濑听猿啼，落月高悬当绝壁。万里岷峨别四春，京华忽喜离情涤。烂熳雄文应墨新，不惭班马传芳迹。继志宁忘梓泽情，白头终许从安适。黼黻皇猷正迩期，坐对青岩犹目历。","dynasty":"明代","title":"题青岩隐居图歌"}
{"author":"张宇初","content":"岷峨高峰几千丈，西蜀雄藩势尤壮。贤王久著忠孝名，巫峡川流屹相向。始当茅土立，儒玄沐恩庥。解衣每下士，道义非尘侔。嗟予疏野曷侍游，渺漠万里何乃远惠五彩之重裘。京华拜领增拾袭，片片云霞相荡浮。自惭樗散为时弃，久托林泉卧榛翳。五铢不啻芰荷轻，王门敢儗长裾曳。盛服俄惊降大庭，鹤禁封题远缄至。凝寒陋质变春和，冱冻空山消颢气。华阳之仙人，文德并前烈。拯济群黎冻馁除，国社安隆仰明哲。遂令眷渥及山人，亦被辉光起迂劣。晏婴衣被十载忘，范叔号寒一朝撒。儗营大药窥洪厖，正尔宜撷雪羽云姿裳。行穿藓涧堕晴雪，坐倚林籁鸣秋霜。千金裘，世稀有，宫锦袍，仰君寿。李白狂歌诗百篇，应悦丹砂驻衰朽。萧条山谷绝世期，缅想青城劳梦思。扁舟倘遂涓滴报，拭目相从天一涯。","dynasty":"明代","title":"谢蜀府赐口衲歌"}
{"author":"张宇初","content":"我有江海思，倦为江海游。空山久高卧，焕耀疑丹丘。清都道士家在尘垢外，家有云巢众峰会。白衣苍狗任往还，乃倚西晋仙人旧松桧。方壶外史昔授李郭之丹青，拂袂便作江湖行。湘汉尽探山水秀，盈尺绘画历历窥蓬瀛。停策琼林初话别，二十四岩纷巀嶭。驭风彭蠡驾飞蓬，云涛万倾浮空雪。晓泛宫亭十里湖，夜醉浔阳万艘月。黄鹤矶头江渺茫，岳阳城东台阁张。千波万波帆叶赤，十点九点山微苍。江陵墟景四邻集，赤壁扁舟涨流急。云雨昏冥十二峰，洞庭梧暗湘妃泣。嵯峨阳台山，积雪天际白。沧溟倒泻巫峡来，巴蜀层峰削秋色。篙师努缆攀洑流，星落苔矶乱川侧。曹刘功异失吞吴，杨马才优漫词客。贤王藩屏近所都，殊恩尤眷山泽臞。儒玄满坐剧谭笑，霞佩幅巾联曳裾。青羊琼馆深烟雾，露颗冰浆出宫树。濯锦江边赤履飞，蛾眉月里瑶笙度。我祖灵蹈最汉中，曾驱魑魅昭神功。青城化迹千万丈，几复梦游安尔从。归来且展图，为语川途兴。一览何须汗漫游，应嗟海舶誇雄胜。人生去住俱浮云，净扫旧巢呼鹤群。盈虚洞了人间世，天池一息南溟鹍。鍊真祇儗栖蓬阆，雾屩风飘随放旷。脱屣宁怀闻达期，幽寻写向松萝障。","dynasty":"明代","title":"题吴处渊画山水歌"}
{"author":"张宇初","content":"雪蓬先生紫绮裘，旷视八极轻王侯。蚤研经史博探索，云梦烟霞相荡浮。华川之高峰，秀色并庐霍。中有群硕生，文光等川岳。世探渊薮时继作，盛代多君振凋落。艰途萍梗付虚舟，浩气盈衿耻悲愕。昔过空山琼树隈，论交泉石倾尊罍。雄词谠论惊满座，玉麈挥雪行云开。间关江汉几经涉，授业侯门卑草莱。一朝声誉动明主，万卷英华驰俊才。成均富高堂，束书雪蓬侧。梦寐江湖兴，不忘吴树秦淮送秋色。日招坐客总簪裾，画舫烟波照编册。晚风蒲苇断鸿西，冻霭纶蓑巨溟北。渭川严滩傲世徒，羊裘熊梦知何如。数罟争投溉鬵急，长竿漫倚游鳞疏。白铜鞮歌莫止金叵罗，为君起玄阴，大泽閟春和。松柏坚贞岁寒美，我本清湘理钓缗，直欲凭虚与天语。阙下相逢后有期，共醉梅花雪蓬里。","dynasty":"明代","title":"雪蓬歌为典籍邵原性作"}
{"author":"方士淦","content":"不信羊昙醉，才过谢傅门。湖山萦客梦，风雪感师恩。剩有诗千首，空怀酒一樽。廿年摇落后，今日见文孙。","dynasty":"清代","title":"过岩镇谒鲍觉生先生故居晤先生之孙伯荀茂才"}
{"author":"方士淦","content":"龙沙春雨细，催我上征车。不觉星河远，偏惊岁月除。生还万里客，胜读十年书。且喜传双鲤，先堪慰倚闾。","dynasty":"清代","title":"戊子三月望日自伊犁首途其一"}
{"author":"方士淦","content":"荣瘁皆春梦，关山实壮游。来时千嶂雪，归去五湖秋。箧有诚悬笔，寒披晏子裘。天涯明月共，回首庾公楼。","dynasty":"清代","title":"戊子三月望日自伊犁首途其二"}
{"author":"方士淦","content":"浩浩伊江水，春来浪拍天。南山插云里，北岸近城边。沃土原宜谷，疏流可溉田。岂烦权子母，多费水衡钱。","dynasty":"清代","title":"伊江杂诗其一"}
{"author":"方士淦","content":"义烈媲睢阳，英风镇异方。三朝膺铁券，两代沥忠肠。碧血山河壮，丹霄日月光。辉煌天语渥，读罢泪沾裳。","dynasty":"清代","title":"伊江杂诗其二"}
{"author":"方士淦","content":"雪海冰山路，开疆赖伏波。鹰声偏善引，马骨却怜多。唯有天垂险，能教地不颇。南方资保障，改道究如何？","dynasty":"清代","title":"伊江杂诗其三"}
{"author":"方士淦","content":"承平五十载，耕凿六千家。回纥常栖寺，汾阳此建牙。独将苛政去，尤沐圣恩加。绳武推英嗣，勋名讵有涯。","dynasty":"清代","title":"伊江杂诗其四"}
{"author":"方士淦","content":"草泽浩无边，山环大海圆。驻师李广利，留碣汉张骞。路可移瓜戍，川敷引马泉。巡防两无碍，经画仰前贤。","dynasty":"清代","title":"伊江杂诗其五"}
{"author":"方士淦","content":"有鸟能知气，飞从两地分。冬来同白雪，春至似乌云。星月还栖树，风霜自乐群。防边依圣世，真不愧鸦军。","dynasty":"清代","title":"伊江杂诗其六"}
{"author":"方士淦","content":"恶湿偏宜燥，孤高性独成。托根从石骨，结缕挂雕楹。野烧不须畏，春风应有情。爰居下流者，污辱总偷生。","dynasty":"清代","title":"伊江杂诗其七"}
{"author":"方士淦","content":"尔岂通黄教，偏将祸福兴。圆身工宛转，捷足任骞腾。爱极称如父，清修或偶僧。关门未许入，砂碛竟何能。","dynasty":"清代","title":"伊江杂诗其八"}
{"author":"方士淦","content":"安得赵充国，边屯尽力筹。稼通秋塞迥，水引雪山流。烽燧虽云息，仓箱尚可忧。荒垣多旷土，使者亟须谋。","dynasty":"清代","title":"伊江杂诗其九"}
{"author":"方士淦","content":"独怜羁客滞天涯，且喜逢君近酒家。胸有渭川千亩竹，手栽潘令满城花。已知陈迹随流水，况复离情怅落霞。愁绝程门风雪杳，那堪回首忆京华。","dynasty":"清代","title":"长安旅次喜晤鲍沧碧刺史"}
{"author":"方士淦","content":"谪宦栖迟已四霜，元戎谋国重边防。欣闻才子跻仙岛，伫见长庚返夜郎。雪水引来戈壁迥，秋风飘处玉关凉。沙场我欲无间土，题向天山青数行。","dynasty":"清代","title":"道光乙巳八月闻少穆先生屯边感作"}
{"author":"方士淦","content":"天与遐年道诣酣，灵光颓去竟何堪。帔寒谁恤任公子，笔记人怀《老学庵》。早有鸿文惊海外，空余牛斗烛江南。芳邻追溯逾三纪，曾仰苏斋供佛龛。","dynasty":"清代","title":"覃溪老人归道山已久顷闻其家计萧条为之慨然"}
{"author":"方士淦","content":"拔地苍松几万重，凉飙吹到白云峰。登临欲放乾坤眼，得句能消块垒胸。石有灵碑奠风雨，山留古雪守蛟龙。何当尽挽西流水，开遍沙场好力农。","dynasty":"清代","title":"登天山绝顶其二"}
{"author":"方士淦","content":"匹马西来万里游，飘飘心迹似轻鸥。才探蒲海千寻浪，又渡阴山五月秋。星落天中半天外，水穿沙底挟沙流。停车东望濒搔首，漫学题诗付上头。","dynasty":"清代","title":"登天山绝顶"}
{"author":"方士淦","content":"忠定李公有遗印，饮生示我属我歌。南渡业已弃淮汴，拈韵谁克希阴何。印方四面一寸许，字体柳脚兼虞戈。靖康元年纪敕赐，玉石光泽畴琢磨。亲征行营名号壮，红泥摹勒宜轻罗。公之声望俪赵鼎，立朝丰采咸峨峨。奈何大廷失其政，权奸盗窃持太阿。此印直可拟铁券，宝器定有神鬼呵。花石朘民民力竭，抚字安得循南讹。公登进士隶邵武，释褐曾瞻孔壁蝌。麟凤在郊应时瑞，钧天广乐鼓灵鼍。提举安置屡颠蹶，龟山怅望手无柯。作相仅能七十日，斜阳返照如织梭。骇绝魏公出蜚语，此老行事岂委佗。况复金牌召良将，之水而外仅曹娥。回首中原半沦丧，伤哉汉广江之沱。却溯我公策仕初，早在政和与宣和。陈东挝鼓诉公屈，罹辟谁实司其科。欧阳澈戮倍惨酷，善类澌灭何其多。和议已成甘忍辱，会见荆棘埋铜驼。此印无乃竟虚设，三湘八闽劳经过。人生精骨自有限，奚堪既切仍复磋。尤恨伯彦与潜善，更工谗谮兴风波。公窜南荒不许赦，刑章国典真偏颇。宵小鬼蜮缘底事，全躯保室匪有佗。建炎当宁腼人面，用人行政诚媕娿。遐想我公当此境，抑塞无语空摩挲。君从何处得此印，助我酒兴长吟哦。好将拓本慎藏弆，譬如名帖珍群鹅。稽之史传数百载，流光瞥去洵刹那。彼苍梦梦信难测，独使贤杰遭坎轲。公之精爽寄斯印，应悬霄汉凌山河。题诗愿和石鼓韵，敢云学步翻蹉跎。","dynasty":"清代","title":"李忠定公印歌用昌黎石鼓歌韵"}
{"author":"方士淦","content":"春风骀宕景物妍，有客邀我访焦先。乘舟径到海门边，我欲从之俗虑牵。济胜无具徒迁延，琅琊山馆主人贤。招我同游淮山巅，两家昆季都随肩。山石荦确草芊芊，楼阁位置殊天然。花鸟相伴何新鲜，扶疏高树卓峰尖。主人劳瘁几多年，酒酣我欲枕流眠。惜哉兹山竟无川，我闻佩刀刺飞泉。卓锡亦能引涓涓，乃知人定能胜天。曷不凿石将池穿，导源而下成方圆。一朝雨注鸣潺潺，空明相映澹若烟。他日重游缔宿缘，淋漓濡墨拟张颠。联句何妨险韵拈，更诵《南华秋水》篇。","dynasty":"清代","title":"春墅招游琅琊山馆作放歌行"}
{"author":"方士淦","content":"思邈餐霞为驻颜，亭开墨妙任追攀。携将丁卯桥边水，写山琅琊雨后山。桂树谁能招隐士，莼羹君已念乡关。何当载酒重相访，径取扁舟独往还。","dynasty":"清代","title":"奉怀许抑斋兼简琅琊山馆主人"}
{"author":"洪亮吉","content":"已作如尘似梦看，残春曾此一停鞍。能迎三十年前客，只有参天竹万竿。","dynasty":"清代","title":"过水西渡"}
{"author":"洪亮吉","content":"黄泥墙北打门频，白发来辞喜气新。欲买鲜鱼饲花鸭，商量明日饯归人。","dynasty":"清代","title":"伊犁记事诗"}
{"author":"洪亮吉","content":"芒种才过雪不霁，伊犁河外草初肥。生驹步步行难稳，恐有蛇从鼻观飞。","dynasty":"清代","title":"伊犁记事诗"}
{"author":"洪亮吉","content":"一山途四出，晓日正当头。好鸟背人立，清泉择地流。雾归僧阁暗，云出寺门浮。半晌沿林走，偏忘路阻修。","dynasty":"清代","title":"阿江泛道中"}
{"author":"洪亮吉","content":"一雨园林足，泉声百道来。夕阳明螮蝀，高阁暗莓苔。燕绕横塘楫，鱼窥曲水杯。古藤应识我，亲见五回开。","dynasty":"清代","title":"九峰园感旧"}
{"author":"洪亮吉","content":"到来青历历，七十二峰巅。骇浪鱼先拜，惊雷鸟已颠。水声摇短梦，风色眯长年。昨夜前山雨，茫茫笠泽烟。","dynasty":"清代","title":"五鼓自伍浦渡湖至东山"}
{"author":"洪亮吉","content":"太华三峰外，兹峰亦削成。空青无雾障，奇秀与云争。直柏当胸出，初阳贴掌生。此江清到底，照影亦分明。","dynasty":"清代","title":"圭峰山"}
{"author":"洪亮吉","content":"昔日公孙瓒，临岐祀北邙。潸然感先德，忘却在殊乡。烛借穹庐火，牲求牧泽羊。荒寒一瓯雪，聊抵奠椒浆。","dynasty":"清代","title":"除夕巴里坤客帐祀先"}
{"author":"洪亮吉","content":"初三花发槛，初五月窥门。楼小难藏影，帘重不隔魂。蛛丝黏镜湿，鼠泪滴灯昏。笛忆参差响，书摩宛转痕。","dynasty":"清代","title":"初三"}
{"author":"洪亮吉","content":"破晓帘前望，园荒绿欲齐。春知来路阔，天觉过墙低。惊笋有时折，野莺无数啼。萋萋一坡草，踏尔过桥西。","dynasty":"清代","title":"破晓"}
{"author":"洪亮吉","content":"雪深才出玉门关，三月君恩已赐环。嬴得番回道旁看，争传李白夜郎还。","dynasty":"清代","title":"伊犁纪事诗四十三首其四十三"}
{"author":"洪亮吉","content":"一树藤花六尺床，饧箫声远绕空墙。幽眠乍起浑无事，新月在天春昼长。","dynasty":"清代","title":"午睡"}
{"author":"洪亮吉","content":"两条门巷对溪流，百舌春来噪不休。划断云溪春一曲，蒋家明月赵家楼。","dynasty":"清代","title":"元夕词寄里中诸子"}
{"author":"洪亮吉","content":"路入杨园春正赊，风光多被女墙遮。一条芳草王孙巷，绿到桥南是董家。","dynasty":"清代","title":"元夕词寄里中诸子其二"}
{"author":"洪亮吉","content":"相逢同著软红尘，谁认前身与后身。我信西来本无佛，茅庵还坐苦吟人。","dynasty":"清代","title":"赠木兰院僧诵苕二首其一"}
{"author":"洪亮吉","content":"谋餐曾费写经钱，迟客犹留炊后烟。一样扬州木兰院，山僧煮笋廿年前。","dynasty":"清代","title":"赠木兰院僧诵苕二首其二"}
{"author":"洪亮吉","content":"海潮初入雨纵横，帆落东瓯九斗城。夜半题诗亦何意，荒鸡声里酹先生。","dynasty":"清代","title":"瓯江阻雨夜起望江心寺作"}
{"author":"洪亮吉","content":"辽东道士应成鹤，阳羡书生莫化鹅。尚有十年人海愿，却来吹笛共高歌。","dynasty":"清代","title":"被酒与吴生麟夜话"}
{"author":"洪亮吉","content":"抛得白云溪畔宅，苦来燕市历风尘。才人命薄如君少，贫过中年病却春。","dynasty":"清代","title":"将出都门留别黄二其一"}
{"author":"洪亮吉","content":"黄屋衣裳古，朱轩日月中。九共谁第一，四岳誉佥同。大泽思神降，元臣翊运隆。陈谟归至道，弼教本和衷。职亦勤虚听，心期辟圣聪。曰稽符二典，钦若佐司空。永执刑无赦，群推法至公。瘖丞初立禁，瞽瞍愿持躬。瓜削看孤立，蟊强敢内讧。两朝天屡荐，三杀帝无功。父子吁谋合，君臣精一通。神方歆石纽，禅已谢诸冯。云鸟搜官纪，山龙仰法宫。趋庭原震肃，网俗自恢洪。唐传留吁咈，羲篇续旅丰。勋将十世宥，律本累朝崇。六蓼亡何忽，萧曹创岂工。遂令常叙失，已见簿书丛。汉典频传赦，流民屡致恫。以威能克爱，惟狱始兴戎。世系差仟李，家声混伯虫。甄衰封未续，布起迹犹雄。礼乐云孙守，坟祠木德终。荒原余庙貌，古壁绘青红。揖让熊罴虎，森严松柏桐。讹方夔一足，业比舜重瞳。历殿思成续，瞻筵沐古风。居人留宿火，行客荐新{麦丰}。气已殊光岳，声还振聩聋。徘徊有余叹，五百见知穷。","dynasty":"清代","title":"皋陶祠三十韵"}
{"author":"洪亮吉","content":"溪西月不华，溪北桃无花。风光只落溪南路，和月和花筑楼住。花枝二月人二旬，楼高一层春一分。溪光已隔画桥影，柳色自斗疏阑春。岸云凝红水云白，总逊春衫好颜色。百花开处百禽鸣，楼上添衣楼下行。寻芳肯到春溪口，堤上行人学垂手。放船肯过长河湄，墙头女儿仿画眉。画眉尚避春莺见，照鬓都疑水禽羡。镜里浓云晓上头，竹中轻粉宵匀面。春幡亲制初护见，楼角三面悬玲珑。眸迎深馆迢迢绿，手展文窗扇扇红。星疏夜久愁犹立，露冷草香虫尚蛰。百饼薰笼总厌烧，启帷试放生香入。消息今年异往年，客巢新定故巢迁。愁边晓泪疑含露，望里春潮已接天。伤春曾到春台畔，笼鸟生疏茶敢唤。背客亲移北户镫，呼鬟更掩重门扇。短短疏篱漠漠尘，沿溪楼阁对墙身。缘知溪路经三折，只共波光住浃辰。可怜门左闲亭坞，三月谁为众香主。抛客年光誓不停，迷人草色寻应苦。一样扁舟去未还，五湖踪迹异三山。春来依旧花千树，梦醒空愁月一弯。","dynasty":"清代","title":"溪南曲"}
{"author":"洪亮吉","content":"元夕一年居一方，接天歌吹来咸阳。终南山月盛光采，一夕楼上铺新黄。崇仁坊前百戏陈，杂乐共作秦声尊。颇欣土俗乐丰岁，巷少服马居无人。严寒初除信风劲，风里试镫镫不定。端礼门连长乐楼，万声压市嚣难听。连宵宾从席屡移，选舞彻夜殊忘疲。屏风高障碧天色，蜡泪满堆红地衣。园南独客愁争逐，看花欲来深径宿。避寒三度著春衫，照梦千枝列华烛。墙头月色清可怜，桃花一枝影入筵。江南无此早春景，自爱枕上看花眠。须臾舞寂将残夜，月向城西鹊巢下。一阵帘前料峭风，远鸡声里寒桃谢。乡闾此时谁复留，癯崔瘦蒋成俊游。横塘半里足箫鼓，镫火直接三元楼。十年两度清游寡，更有汪伦手堪把。江馆云迷宛转箫，帝城月照流离瓦。","dynasty":"清代","title":"元夕看桃"}
{"author":"洪亮吉","content":"云门古松三十七，三十六株鳞尽裂。一松蟠蟠径离石，势欲上天犹去尺。白云移松巅，巨石忽欲走。岩风吹征衣，上险切星斗。石镜露落，山泉微光。暝色入树，松花初黄。人间残暑不至此，鹤氅乍著宜新凉。云光深，霞色浅，倒影空濛众山显。枕泉半日不饮泉，饱向松梢餐露眼。","dynasty":"清代","title":"缥缈岭纳凉"}
{"author":"洪亮吉","content":"沿山西行日光断，一松如龙黑天半。松根一龙干九龙，欲攫台殿凌虚空。虬枝北出风力驶，五里亭边落松子。苍然一顶常宿云，巢鹤不敢呼其群。枝蟠入石石不知，石窾常见生灵芝。年深力厚触山破，根断犹穿北山过。客行破晓即看松，高下楼阁清光中。南枝迎阳日气浓，北枝腊雪犹未融。倦时眠松根，醒时看松色。山僧爱松亦如客，隔岁松花饷人食。一株旁倚态亦奇，偃盖静觉春阴移。复有一株云气重，一风微吹干俱动。其余八九纵复横，倾耳总作龙吟声。初唐武德至今远，山古寺古涛声平。我留三宿非爱山，松下百匝偏忘还。君不见看松如我亦无两，黄海终南各千丈。","dynasty":"清代","title":"戒坛古松歌"}
{"author":"洪亮吉","content":"乱峰高映斜阳赤，谷里人行已深黑。溪南新月透山来，千朵白云遮不得。东西秋水隔一村，跣涉尚喜山泉温。山村树湿昨宵雨，石屋泠泠出蛮语。","dynasty":"清代","title":"道中作"}
{"author":"洪亮吉","content":"峰形南北殊凹凸，入地上天皆一日。潜行五里不见天，蜡炬光远空浮烟。莓苔森森绿疑梦，蝙蝠手扪皆不动。一风冲出微带腥，足底万窍声俱鸣。好奇径欲穷颠末，行僮失声炬将灭。四人急转我后来，风黑恍有千人追。是时屈指当交酉，出洞见天天尚昼。饮泉百盏神始清，坐调鼻息方远行。树巅斜行途转窄，鸦点扑人如雨黑。东行一洞势较低，一洞复出清泉西。斜阳沈沈岭头落，客意极疲龛极乐。下方已黑天顶青，侧帽恐碍当头星。","dynasty":"清代","title":"自慧聚寺北行历化阳朝阳观音诸洞晚上极乐峰作"}
{"author":"洪亮吉","content":"山光欲雨江欲晴，云黑复白波微明。此时击楫涉江去，薄暝始向前山行。林梢一抹斜阳色，高下山溪一千尺。云中道士来远迎，语不分明指碑石。累累林果红一山，倾耳祇觉禽声蛮。道旁䃰石削如铁，山溜滴沥苔花斑。沿冈久立怯北风，送客出户闻敲钟。昏江棱棱水声起，却喜一星明舵尾。","dynasty":"清代","title":"涉汉欲至岘首舆丁误入九宫山时日已将暝因小憩而返"}
{"author":"洪亮吉","content":"兹山亘东方，郁勃截生气。虚轮扇风海，空腹入天地。其高无端倪，一半植空际。滃滃云出始，袅若丝发细。俄焉分道骋，寰宇悉衣被。洪荒迨今日，年代渺谁记。登封坛数尺，藉以验兴替。允哉神明区，心精默相契。","dynasty":"清代","title":"泰山道中其一"}
{"author":"洪亮吉","content":"山人渡海来，告我山势尊。波面日出时，与山相吐吞。遥看不知山，谓是天有根。峰棱破空垂，倒挂日月轮。青冥一气中，高下固不分。伊谁启鸿濛，当有主者存。双厓划然开，截作天东门。","dynasty":"清代","title":"泰山道中其二"}
{"author":"洪亮吉","content":"一山戴一山，重戴至谷口。遵山视重戴，高仅及社首。方知众高积，拔势乃得陡。山坳环数郡，元气蒸泽薮。中虚蕴灵宝，万古谁敢剖。天阊虽已逼，地轴亦孔厚。七十二代君，贞符藏北斗。","dynasty":"清代","title":"泰山道中其三"}
{"author":"洪亮吉","content":"山形非徒高，远莫测所届。沧溟三万里，石脉透海外。当其势奔腾，显越齐鲁界。低瞻饶岳渎，并此析支派。巍巍兼荡荡，克配天体大。其标难正视，万象怵光怪。支峰皆整肃，略不涉奇态。风递沧海涛，山前作清籁。","dynasty":"清代","title":"泰山道中其四"}
{"author":"洪亮吉","content":"三更望兹峰，月出石腹内。云容方欲展，雷雨已在背。明明神所宅，乃复遘阴晦。冰柱十丈长，惊看石厓戴。居然神斧落，厓半亦奔溃。回飙搜激电，雪月光迸碎。遂令登陟客，倏忽迷向背。清游虽暂阻，未敢遽思退。终当携松明，绝壁扫芜秽。","dynasty":"清代","title":"泰山道中其五"}
{"author":"洪亮吉","content":"宁作不才木，不愿为桔槔。桔槔亦何辜，頫仰随汝曹。杈丫适当时，旋转如风涛。高原多低枝，感汝汲引劳。一朝时雨行，弃置眠蓬蒿。","dynasty":"清代","title":"自励其一"}
{"author":"洪亮吉","content":"宁作无知禽，不愿为反舌。众鸟皆啁啾，反舌声不出。岂系果无声，无乃事容悦。依依檐宇下，饮啄安且吉。何忍视蜀鹃，啼完口流血。","dynasty":"清代","title":"自励其二"}
{"author":"洪亮吉","content":"阜阳水国当河冲，颍汝作会淮作宗。淝茨涡𣴛柳渒从，六水阔绝流成壅。二水澒洞声汹汹，导水与水合则{氵众}。多时狂飙卷老葑，𧐕曳彘尾牛身鳙。尉官鮇鲔文胥鰅，三足六眼趋郺𨑊。虾须倒垂尺五浓，张鳞奋沫敢肆纵。淮神怠职耄且憃，俾鲧治水竟罔庸。祠官屡沈圭璧琮，帝怒下遣电目瞛。命截左耳投荒凶，青冥赫焉念鞠讻。割壤千里颁龙封，龙君甲族匪出崶。戴以虬角红绡笼，前身作令儒者容。宫中九男立而升，鱼鳞著身爪缚胸。龙服被体何雍雍，髯翁守州德望颙。作碑刻石谬致恭，心知其奇不欲攻。春享秋享陈鼓钟，琼飧玉饔酒百㼻。三岁特间一岁豵，云官敬神神惠农。沙濆浒流俱淙淙，颓猋庉霾𦠉雺𩅽。神实有术能弥缝，当年辟宫竖楔枞。越六百载犹崇墉，披图朅来值杪奥。怪事咄咄欲起讼，无何灵宫鼓逢逢。神欲索食凭里𪚠，侧闻灾荒惧尤凶。麦枯而腓树乾𧹝，其雨其雨思灵零。神纵有食惭{石宁}𩟊，我来龙穴追龙踪。将巫祝辞里具供，有祷而应斯真龙。","dynasty":"清代","title":"昭灵宫祈雨词"}
{"author":"洪亮吉","content":"乌兰以北地不毛，极视千里无秋毫。穷荒鸟亦拙生计，啄土饮雪居无巢。居人觌面能欺客，兽复欺人占居宅。健儿弯弓射不得，空手归来气填臆。","dynasty":"清代","title":"乌兰乌素道次"}
{"author":"洪亮吉","content":"古香斋头两株柏，出土根同干如劈。主人斋屋斜向东，一树从南一从北。虬枝击屋屋已破，拔地青苍刺天黑。森然四角沈阴满，日出当心不能赤。人间落落古丈夫，天半亭亭挺孤直。饱经雨露颜仍黝，不与凡姿竞颜色。主人爱客客奇绝，三十年前住昕夕。客行握别树始栽，树竟几番长过客。今来盘薄山斋内，树与主人皆素识。摩挲抚树对主人，可惜主人头竟白。客今行周三万里，树亦添高廿余尺。祁连山头樠木满，曾逊此株雄且特。顶平不待修雷斧，干老偏能挽风力。枝经数折撑霄汉，根已三重透泉脉。因思复有三十年，树欲抉天人入穴。沈吟不厌百回步，徙倚每闻三叹息。十围栎树枝皆俯，半里松涛响谁敌。心空早厌禽巢闹，眼冷静将入海阅。商量何物伴岁寒，移得园东丈人石。","dynasty":"清代","title":"古香斋柏树歌为陈刺史赋"}
{"author":"洪亮吉","content":"溪水绿已穷，岩扃忽重闭。日华与山翠，层叠川上腻。前村爨烟好，穿此石林细。一径山雨来，寥寥入秋气。","dynasty":"清代","title":"自新塘至伍浦溪行杂诗其一"}
{"author":"洪亮吉","content":"瓜花黄无端，被此一川绿。晨凉把竿好，闲坐此溪曲。人家隔坡水，路暗通石谷。日午携榼来，人声出山腹。","dynasty":"清代","title":"自新塘至伍浦溪行杂诗其二"}
{"author":"洪亮吉","content":"两村本一村，中有云水界。溪流经数折，南北已分派。连宵风色紧，目送去帆快。人定波有声，神鱼望星拜。","dynasty":"清代","title":"自新塘至伍浦溪行杂诗其三"}
{"author":"洪亮吉","content":"陆行富桑麻，水行富菱芡。惟兹云水乡，不虞年岁俭。门前临水路，鹅鸭数堪点。屈指白露交，秋禾又将敛。","dynasty":"清代","title":"自新塘至伍浦溪行杂诗其四"}
{"author":"洪亮吉","content":"屋前童失声，屋后山起立。尤愁沙石滑，空处不置级。斜晖初没水，行客势转急。君看厓上树，迅羽亦不集。飞腾如猿猱，我仆愧难及。明星三两颗，天已逼斗笠。石罅出一门，雷霆复相袭。时时凉沁体，衣袂宿雨湿。过岭望九华，凌空向予揖。","dynasty":"清代","title":"度柯冲岭"}
{"author":"洪亮吉","content":"朝曦色染沧溟绿，东望海门如半粟。沧溟突处天荡摇，顷刻已见西来潮。象山南头蒜山尾，一舸倒流还数里。风威不敌潮势狂，吹角北岸停帆樯。君不见日居万瓦鳞鳞内，眼暗头低殊不耐。此时怀抱觉暂开，足底隐隐闻惊雷。天公似把炎蒸洗，东海叱龙龙尽起。一晌江都电影来，翠屏洲上红三里。","dynasty":"清代","title":"登别峰庵望海忽值风雨"}
{"author":"洪亮吉","content":"五岳未陟一，欲归难戒涂。抚剑送子行，浮云亦南徂。子有东顾心，恋此巢上乌。予怀欲南驰，念彼浊水泸。两地忽易居，一心安得无。子行过岱宗，为我谨献书。已办十两屐，愿届神所都。俯仰六合间，灵气藉发舒。神乎幸勿哂，东海贱丈夫。","dynasty":"清代","title":"送缪公子公俨出都"}
{"author":"洪亮吉","content":"尔如华亭鹤，不欲识二陆。解后得识张季鹰，雅志不复矜飞腾。我如昭邱狐，读书名博物。茂先可语不识机，亦欲辞归住蓬荜。","dynasty":"清代","title":"奉酬缪公子白沙河见怀诗"}
{"author":"洪亮吉","content":"我从城北来城西，正中日影已渐低。琴川七道响如箭，日月湖好分东西。言游虞仲两高卧，冢柏高与浮云齐。何应尚父亦来此，世去已远愁无稽。东旺里接太伯冢，一县已判东西姬。澹台南游亦曾到，吾道东亦嗟宣尼。奔车我已愧伯夷，抚剑切莫谈要离。千年遗事若转瞬，海色黯惨山低迷。人行深竹苦寥寂，怪鹊飞上山坡啼。","dynasty":"清代","title":"自城北登虞山日晚始抵城西"}
{"author":"洪亮吉","content":"地脉至此断，天山已包天。日月何处栖，总挂青松巅。穷冬棱棱朔风裂，雪复包山没山骨。峰形积古谁得窥，上有鸿蒙万年雪。天山之石绿如玉，雪与石光皆染绿。半空石堕冰忽开，对面居然落飞瀑。青松岗头鼠陆梁，一一竟欲餐天光。沿林弱雉飞不起，经月饱啖松花香。人行山口雪没踪，山腹久已藏春风。始知灵境迥然异，气候顿与三霄通。我谓长城不须筑，此险天教限沙漠。山南山北尔许长，瀚海黄河兹起伏。他时逐客倘得还，置家亦象祁连山。控弦纵逊骡骑霍，投笔或似扶风班。别家近已忘年载，日出沧溟倘家在。连峰偶一望东南，云气蒙蒙生腹背。九州我昔历险夷，五岳顶上都标题。南条北条等闲尔，太乙太室输此奇。君不见奇钟塞外天奚取，风力史人猛飞举。一峰缺处补一云，人欲出山云不许。","dynasty":"清代","title":"天山歌"}
{"author":"洪亮吉","content":"危峰北去高无际，过岭风声水声异。鞭鞘拂处险接天，风势吹人欲离地。千峰万峰迷所向，意外公然欲相抗。云头直下马亦惊，白玉阑干八千丈。","dynasty":"清代","title":"下天山口大雪"}
{"author":"洪亮吉","content":"天上星，白皑皑。地上星，黑累累。星星峡中十五夜，天星地星光激射。一屋皆支一星罅，须臾天晦地忽明。地星却比天星青，北斗黯黯鸡初鸣。声三号，眠户眨。炎炎火，星星峡。","dynasty":"清代","title":"十三夜三鼓抵星星峡"}
{"author":"洪亮吉","content":"南山高瞰城，下复裂深谷。巉岩千丈堞，排齿入山腹。晴天飞雪霰，即已没车轴。阴寒中人深，肩背苦瑟缩。千里留战地，往往鬼夜哭。年残风益暴，客至裹重幄。灯火集一城，宵惊烛光绿。","dynasty":"清代","title":"廿八日抵巴里坤"}
{"author":"洪亮吉","content":"瀚海亦已穷，关门忽高矗。风沙东南驱，到此势已缩。侯门余数骑，骏足植如木。风递管钥声，岩高忽然拓。城垣金碧丽，始见瓦作屋。羌回分畛域，中外此枢轴。晓日上北楼，长城莽遥瞩。平衢驰若砥，雪岭俯如伏。天形界西域，地势极南服。数折向郭东，泉清手堪掬。尤惭关令尹，来往饷刍收。驻马官道旁，生还庆僮仆。","dynasty":"清代","title":"入嘉峪关"}
{"author":"洪亮吉","content":"下马步出城，百步屡驻脚。长刀短后衣，未忍即抛却。","dynasty":"清代","title":"别惠远城二首其一"}
{"author":"洪亮吉","content":"逐客纵已归，犹念未归客。今宵路岐梦，分道向南北。","dynasty":"清代","title":"别惠远城二首其二"}
{"author":"洪亮吉","content":"兹山多赤云，石石悉灵异。冥濛当月午，宝气烛天地。丹砂亘南北，碧涧分巨细。绝顶辟石房，玲珑逼天际。青羊及驯鹊，一一向空睇。稍南盘一径，石古路如砌。森森女娲庙，客户竞私祭。儿童聚乡塾，师出尽儿戏。黯黯神烛昏，脂车作行计。回坡何杂沓，足滑沙石腻。出峡月已高，惊闻鼓声沸。","dynasty":"清代","title":"度赤金峡"}
{"author":"洪亮吉","content":"出城闻泉声，到合复数里。逶迤冈四面，云向水中起。蒙蒙萍藻绿，水鸟浴未已。曲处响始奔，惊流出潭底。人栽沙果好，都入北窗里。板屋止两层，高瞻忽迢递。殷勤相送客，门外尚余几。挥马去不停，林长久延企。","dynasty":"清代","title":"廿九日发古城巡抚伊江阿大令阮曙并马送至水磨合茶话乃别"}
{"author":"洪亮吉","content":"峰峦南北途千曲，天半乱霞烘马足。山程九十到未迟，觅得山村最西屋。绿莎窗开波影摇，酒渴我尚餐山桃。夜阑残月仅一线，紫燕白鸽争归巢。","dynasty":"清代","title":"三台夜宿"}
{"author":"洪亮吉","content":"伊犁三月三，哈密六月六。风日固自佳，其奈客幽独。今宵宿沙枣，马病扰心曲。挥扇急出门，临流看飞瀑。林长久延伫，石喜可容足。鸦巢厌人影，月出景相逐。双燕更有情，更残导归宿。","dynasty":"清代","title":"宿沙枣泉"}
{"author":"洪亮吉","content":"四十里井间，只有十家住。十家汲井过，并向麦畦注。麦肥如野菽，饱食耐征戍。耕余了无事，间或插桑苎。遂令半里间，夹屋无杂树。南山团作障，三里塞去路。时有归墟人，穿云如白鹭。","dynasty":"清代","title":"四十里井汛"}
{"author":"洪亮吉","content":"人烟百里何渺茫，疲裸独行古战场。高天下地总一色，明月白雪分清光。拂眉时有山禽过，清献声高野禽和。三泉屈指尚半程，我倦欲从云外卧。","dynasty":"清代","title":"初八日乘月行四十里至三个泉宿"}
{"author":"洪亮吉","content":"短流头，长流头，长流水，流不休。黄芦关，格子墩，二百里，无军屯。黄尘烧，赤日炙，声如雷，裂山石。","dynasty":"清代","title":"长流水题壁"}
{"author":"洪亮吉","content":"屋中书绕屋，堂下水周堂。清绝无余事，时闻薜荔香。昔闻东陵侯，今见安山伯。皆种五色瓜，偏能饷行客。蔬圃虽一隅，百种花皆具。成团蝴蝶来，成团蝴蝶去。相公真荩臣，司马习边事。哈密吐鲁番，十年劳卧治。","dynasty":"清代","title":"抵哈密日诚毅伯伍弥乌逊招饭署东蔬香圃"}
{"author":"洪亮吉","content":"两车一马装亦华，后乘满载敦煌瓜。一旬戈壁苦无食，幸与瓜时适相值。日昨长流河，今日苦水泉。不复置茗椀，惟应进瓜盘。两旬遥遥入关口，纵剩数瓜当亦朽，即以车藏酒泉酒。","dynasty":"清代","title":"自哈密至苦水铺作"}
{"author":"洪亮吉","content":"三堡至头堡，亩亩麦新刈。咸携菠笨车，往返数难记。……“缠头”何辛勤，风雨所不避。全家拿筐盛，儿女在旁戏。一岁只一收，仓箱已云备。……今看戈壁外，活壤庶无弃。","dynasty":"清代","title":"自三堡至头堡一路见割者不绝多回部所种"}
{"author":"洪亮吉","content":"运去矣，籍若何，八千人散汉一歌。时至矣，胜亦武，百二关亡楚三户。噫吁嘻，秦明月，汉大风，恨有竖子无英雄。","dynasty":"清代","title":"咏史篇"}
{"author":"洪亮吉","content":"山花只入房，山燕只栖梁。一春绿竹不过墙，一生游鱼不出塘。谁来丈人家，北郭瘦李西溪杨。谁和丈人诗，南巷狂沈东头王。丈人十双田，岁得千斛粮。丈人一陂泽，岁牧千尾羊。嫁女不插花，娶妇但识桑。人间有此太古方，丈人不出中井乡。","dynasty":"清代","title":"中井乡歌为邹翁赋"}
{"author":"洪亮吉","content":"一百万卒长城中，四十万卒新安东。咸阳闾左已尽发，余者内筑阿房宫。小刑鞭笞大刑族，趣就咸阳万间屋。连城跨渭百里余，日月光穷许然烛。秦家筑城非一隅，秦家筑宫连百区。雄心一世至万世，束缚黔首常安居。可怜绢粉今凄瑟，焦土星星野萤出。版屋祠荒赛百虫，阿房赋冷吟残虱。噫吁嘻，悯儒乡，火一日。咸阳宫，火三月。君不见，楚人灰红秦烬黑，汉家龙兴由火德。","dynasty":"清代","title":"题阿房宫图"}
{"author":"洪亮吉","content":"独酌谣，独酌无所好。生来菖蒲花，不解向人笑。阿三为我提壶，阿二而我行沽。风吹门开，蝴蝶自来。挥之不去，落我酒杯。一杯邀春风，一杯待明月。哜哜嘈嘈声不歇，市上人催酒钱切。","dynasty":"清代","title":"独酌谣四首其一"}
{"author":"洪亮吉","content":"独酌谣，独酌无所知。离离春心开，飘飘若游丝。山风为我披襟，百舍为我行吟。楼高三层，月不得升。燐火飞出，光明若灯。上楼钟声三，下楼鼓声四。冥冥濛濛飞雨至，蝙蝠吓人还展翅。","dynasty":"清代","title":"独酌谣四首其二"}
{"author":"洪亮吉","content":"独酌谣，独酌无所忧。天边开八地，地上列九州。三江昨饷鯸鲐，百粤复馈离支。何曾开筵，日食万钱。边令之腹，无其便便。一石亦不多，一斗亦可已。琳琳琅琅乐声起，劝客高眠洞房里。","dynasty":"清代","title":"独酌谣四首其三"}
{"author":"洪亮吉","content":"独酌谣，独酌无所待。刘伶及杜康，倏忽渺千载。北斗为我持杓，列宿为我餔糟。花开如盘，劝客尽欢。出饮世上，万人围观。牛医既可招，狗屠亦难舍。朝朝夜夜心自写，狂药醉人无死者。","dynasty":"清代","title":"独酌谣四首其四"}
{"author":"洪亮吉","content":"侬家住横山，生长山桥东。昨日出赛神，忘却拜社公。来时船头雨，去时船头风。侬家住云溪，生小绣古佛。归宁无一程，返棹不终日。来时半帆风，去时半帆月。双船遥遥何处分，出得小溪当水门。姊行持香妹持烛，同向晏公祠内祝。","dynasty":"清代","title":"双船行"}
{"author":"洪亮吉","content":"行云欲升天，流泉欲注地。同焉出一山，由来心迹异。高高下下一日中，水气转绿云光红。朝云升天暮归岭，只有流泉去无影。君不见，作霖他日遍九州，努力倘逢东海头。","dynasty":"清代","title":"行云"}
{"author":"洪亮吉","content":"君不见，竹冠布衣位至尊，汉家丞相非高门。骊山罪徒满阙下，黥面盗首王皆真。当时入关佐天子，三杰首数韩王孙。留侯儒者固益上，讵能刀笔同时论。秦凶竟从赵高匿，楚虐幸有项伯恩。英雄归汉有本末，丹青照水颜疑神。平生折节黄石公，我怀独有沧海君。咸阳原争两竖子，冥冥者鸿竟离群。始知高视出一世，四皓未免趋风尘。留侯功成即乞身，心所师者真其人，赤松黄石何足云。","dynasty":"清代","title":"汪生彦和出元人画二十幅分赋其五其一留侯归汉图"}
{"author":"洪亮吉","content":"汉家龙兴及三世，高论六籍搜根株。济南硕儒老犹在，遐算未断神疑输。谁何作图貌奇古，牙齿剥落身须扶。当时秦王厌章句，生也幸得逃其诛。乾坤非常炙燔祸，灰烬尚欲生真儒。峨峨执经门大夫，太常子弟秀者储。《尚书大传》世有本，乃谓口授劳呫嚅。千年此论出安国，更以隶佐亡蝌书。我怀不以紫夺朱，兀兀起坐重披图。还怜真本生已易，断篇何止将蒲姑。","dynasty":"清代","title":"汪生彦和出元人画二十幅分赋其五其二伏生授书图"}
{"author":"洪亮吉","content":"君不见，辒凉夜半离法宫，豪杰扰扰黄尘中。原尝春陵有家法，杀人乱世非英雄。谁何要间佩两龙，短裘骏马羞雷同。报仇结客尽一世，末路顾与曹邱通。我怀嗤此田舍翁，兀兀一饮还千钟。呜呼男儿不种东陵瓜，有酒亦浇剧孟家。勋名生在死即尽，姓氏肯使余人夸。披图怜君钟然诺，广柳车来容束缚。一生幸免两头虫，令人千载悲丁公。","dynasty":"清代","title":"汪生彦和出元人画二十幅分赋其五其三季布任侠图"}
{"author":"洪亮吉","content":"挈壶失官晦朔忙，闰位不复归明堂。专家历象弃灰烬，日角月齿凭荒唐。伊谁守官柱下史，兀兀不语悲张苍。缘知灭水复不久，早奉定历归兴王。披图黍米绘极细，如汇六历分低昂。百年星纪互得失，谭天口屈犹能张。扶风著书首《尧典》，禆昼益夜差五商。铜壶箭复减高密，迫促日驭无辉光。我从太初引之长，稍减阴历还归阳。谁推北辰定天纪，复需南正司总章。天人当日理本一，古几至德来洪荒。君官柱下得几载，闻见犹胜洛下黄。何人更论五德定，汉兴可以追轩皇。","dynasty":"清代","title":"汪生彦和出元人画二十幅分赋其五其四张苍治历图"}
{"author":"洪亮吉","content":"洛阳少年真可喜，长沙上书思治安。致君尧舜固盛事，不问宰相皆材官。霸陵思治让复再，德薄何能四三代。此时一官次邓通，憔悴日值甘泉宫。无端鸮凤引作侣，坐使谮谪来南中。君不见，南中还留屈原宅，千古万古伤卑湿。斜阳何必鵩鸟飞，吊古宁同楚囚泣。孝文重道不重儒，孝武重儒谁上书？可怜牧豕亦作相，殿上挟策羞吾徒。如公季命关世数，经术宁同太常错。卷图不忍见横流，中有沉湘一篇赋。","dynasty":"清代","title":"汪生彦和出元人画二十幅分赋其五其五贾谊上书图"}
{"author":"洪亮吉","content":"铜铺蚀月月不流，晓星对户如凝眸。此时灯影薄于纸，金鸭炉中瑞烟死。东家西家蒙蝴蝶，孤客夜长闻落叶。何当反影入潭底，唤起老龙吟海水。","dynasty":"清代","title":"对月"}
{"author":"洪亮吉","content":"骑鲸醉月不肯留，死后却葬青山头。青山无人几千载，薜月松风苦相待。我欲发语惊鸿蒙，诗成还输白也工。笑谓先生安得死，明星在天月在水。直须痛饮齐悲欢，大地何似杯中宽。调羹著袍未必喜，知公不死长安市。夜郎去去愁瘴烟，知公不死南荒天。公乎公乎死亦达，不见世人皆欲杀。胸罗文字不博餐，下笔神鬼谁解看。公乎坎壈有若是，我辈自合号饥寒。君不见，杜陵叟亦太寂寞，死葬骚乡掩诗魄。耒阳属甫此属君，不信名山会成错。临江略试犀角然，水族不足穷奇观。此间地下真五色，谢眺文章谪仙笔。汤汤日夜流无穷，当年尔去波涛中。波涛澒洞一千丈，怯尔文澜不能上。噫吁嘻，沧桑陵谷今古愁，太白入月西江流。安知千秋而万岁，浮者不沉沉者浮。君不见，江流逼岸无三里，会见青山没红底。一杯酬尔倘有灵，捉月仍从水中起。","dynasty":"清代","title":"青山谒太白墓"}
{"author":"洪亮吉","content":"黄云如车轮，吹堕郭北门。霜蹄与短毂，碾作十丈尘。尘飞值浮云，莫遏东归心。东归亦何意，咫尺愿作霖。作霖会相保，栖汝在弱草。","dynasty":"清代","title":"杂诗"}
{"author":"洪亮吉","content":"浮萍从东流，桃梗从西浮。两心苟不渝，终会大海头。所苦对面间，有若万里修。爱君屋上乌，弹君林中鸠。","dynasty":"清代","title":"杂诗其二"}
{"author":"洪亮吉","content":"城头古树记以百，非宋非元李唐植。森森古桧蟠空苍，奇气矫作百夫特。黄昏过树雷雨青，白昼拿人爪牙黑。眼经百岁若飞电，身阅四朝犹过客。霜磨雨洗遗迹尽，剩有创瘢余径尺。子城峨峨树历历，建炎年中恶氛逼。一呼落日兵四登，百战孤云气逾直。将军白马当树立，砍剑剑摧砍刀涩。风云此日总削平，穴腹犹容怪蛇蛰。主人爱树识树性，不遣虬枝两相击。南枝使南北使北，以松归松柏归柏。树老枝柯总有神，时清冰雪皆生色。余生好奇奇不屈，陡然见之意亦嚇。摩挲抚树三叹息，此树心空寿金石。","dynasty":"清代","title":"古桧行"}
{"author":"洪亮吉","content":"灌园老人食无谷，家留一鸡啄人粟。呼儿饲鸡鸡苦饱，饱食鸡飞儿受扑。灌园老人住无屋，秋雨穿墙漏床足。墙倾日引邻鸡来，矮屋疏篱看争逐。家鸡飞鸣羽肃肃，采不外驰精在目。邻鸡据地有死心，阴血四周冠怒束。微生偶然亦当局，顾祸翻怜杀机伏。屋上啼鸠看欲痴，草间蝼蚁骄难捉。家鸡飞鸣众鸡怒，归引群雌更呼族。雄来成队雌挈尾，争磔鸡毛洞鸡腹。人生快意纵一观，宁知强者弱之肉。老人呼儿掩蓬户，双泪阶前抱鸡哭。得失应知感塞翁，安危何事看蛮触。君不见，屋外连村菜甲黄，年来鸡啄菜多荒。衰龄尔亦忘机好，卧看青山下夕阳。","dynasty":"清代","title":"斗鸡行"}
{"author":"洪亮吉","content":"不知何年树，寻根不能到。枝低独鹘借，心空百虫闹。物性谋安居，催君路旁倒。","dynasty":"清代","title":"太平使院，分赋园中草木四首其一古柏"}
{"author":"洪亮吉","content":"春来爆竹声，灾及松与竹。宁知枝柯上，斑斑总成玉。莫待春雷鸣，龙孙先徙族。","dynasty":"清代","title":"太平使院，分赋园中草木四首其二斑竹"}
{"author":"洪亮吉","content":"食荠味苦酸，食藿饥苦并。青青一畦菜，味与萝卜永。愁看三月三，挑残不留影。","dynasty":"清代","title":"太平使院，分赋园中草木四首其三荠菜"}
{"author":"洪亮吉","content":"离离千百种，种种出池沼。深知造化心，无名尔偏好。一与春风缘，还应作小草。","dynasty":"清代","title":"太平使院，分赋园中草木四首其四池草"}
{"author":"洪亮吉","content":"墙上蒿，一旬高一尺。回身视根株，知君不能直。墙上蒿，三春独绵延。若非年命促，那不愁刺天。墙上蒿，结根当白日。宁待霜与霰，节枯由触热。墙上蒿，乃界东西邻。成阴苦无多，两处欲市恩。","dynasty":"清代","title":"墙上蒿"}
{"author":"洪亮吉","content":"稍稍雨洒尘，微微转春气。平原三月中，秾花艳天地。闲云翳东至，春空亦微腻。游蜂与蛱蝶，后时识真意。所居异乡国，微觉风土异。郊原计尺寸，物力多所弃。遥遥东归心，欣看麦成穗。","dynasty":"清代","title":"当涂道中二首其一"}
{"author":"洪亮吉","content":"日出庐井喧，流光照虚晨。山田极柔桑，尚有无衣人。孩提率牵袂，苦语出性真。我哀道旁辞，感激为重陈。造物息百年，未补一日贫。惨舒各殊抱，何以归真醇。桑榆苟堪耕，此辈非游民。","dynasty":"清代","title":"当涂道中二首其二"}
{"author":"洪亮吉","content":"山根竹鸡啼向晨，催客远梦辞风尘。柔桑翳村出朝日，春水对户思幽人。山川西来忽平旷，锦石都随乱流漾。三家飞雨屋上鸣，四月桃花谷边放。","dynasty":"清代","title":"山坑"}
{"author":"洪亮吉","content":"东行出险常左顾，如梦溪山忽无路。炎天径有黄叶飞，春水人知白鱼数。薜萝深门带湿开，似讶空谷喧惊雷。山深往往厌车马，日午谁看官长来。","dynasty":"清代","title":"雷津"}
{"author":"洪亮吉","content":"成此独往心，孤猿屡窥户。闻钟念初觉，出寺仅数武。沉沉壑光断，荒荒白云阻。昏晦持一灯，幽林变溽暑。流星掌边下，宿羽岩际数。朝霞信清华，残魄虚卓午。坡回屡心掉，峰中始轩举。荡此衣袂云，还成吴会雨。沿䡮草抽蔓，绝壑风振绪。亦感筋力疲，孤筇设迎拒。谁行深谷中，泠泠出疏语。","dynasty":"清代","title":"夜起登蓬莱岛看日出不见"}
{"author":"洪亮吉","content":"呜呼哲匠不可逢，拥肿拳曲无舂容。乾坤一气转巽艮，斯石为石松为松。松华不承霜雪余，石妙欲出肤腴中。中臧元气蕴雷电，火土木石皆从同。神祇千年爱护一，介则集古剥则凶。吁嗟灵境与世异，太古本遣丸泥封。地灵药物溢丹井，帝悯黎庶遭鞠讻。中横巨石忽裂一，精液已漏无由缝。卑枝无言入樵斧，合干已破缠交踪。流传世人不解爱，讵有苍翠蟠心胸。裁枝屈盆恣糅矫，辇石㔉骨工磨砻。山川一朝物性失，光怪已去神不从。其余巨者庶免劫，肌理入石无初终。山花分红极窈窕，幽草判绿何蒙茸。含苞不虞神鬼泄，落实分遣猿猱供。我知画笔不得到，只有显晦无春冬。驱除极感造化力，早以魑魅投寒空。阴崖点入势益陡，南北向背皆从峰。根株偏能孕灵药，牙爪谁识非真龙。我行十步即一憩，树亦接引如朋从。理奇终恐化作石，转运始信非人工。","dynasty":"清代","title":"黄山松歌和黄二"}
{"author":"洪亮吉","content":"大师裹足蹁跹衣，佛手曾杀千熊罴。飘然来归竹窗下，野鸟入掌呼晨饥。浮云白日忽一转，粥鱼声长鬓毛短。缘床鼠怯剑气腥，隔竹猿窥箭瘢满。旄头星落白虎倾，亘亘宇宙当消兵。海滨招鲁岂同调，午日吊屈斯平生。呜乎男儿生为冤禽死作佛，生忆名山死归骨。天都成云荡胸热，上升为星下作石。枯残姓氏何足惜，自与此山同始卒。","dynasty":"清代","title":"同邵进士晋涵寻益然大师塔不得"}
{"author":"洪亮吉","content":"今人匪至愚，古人匪天亶。忧思徒匆匆，胡为损餐饭。君看西驰日，去者当复反。后有万世来，谁云我生晚。","dynasty":"清代","title":"杂诗其一"}
{"author":"洪亮吉","content":"昔余慕清华，未尝废奔走。闻言京洛客，年命亦有偶。一自罹风尘，栖栖笑生亩。置身苦未遂，预恐成老丑。落日穷巷中，流光照虚牖。持编映檐隙，妻孥哂其后。朝齑不盈餐，夕枕讵贴首。苦觅后世名，其人骨先朽。","dynasty":"清代","title":"杂诗其二"}
{"author":"洪亮吉","content":"渒水流不归，长淮极天静。我行发舒六，十月至清颖。颍尾清我心，颍歌行复警。严霜岸头重，积势落颓井。古树啼鸺鹠，闻声不知影。稍稍上初月，戚戚聚浮梗。旷野无人居，扬沙极千顷。中原此开阖，寥廓少翳屏。行当苦岁月，栖亩寡实颖。星辰肃中宵，行客畏短景。踟蹰冰雪意，兆始心已领。百里不可休，客程同兽挺。","dynasty":"清代","title":"自渒水入淮半日至颍口"}
{"author":"洪亮吉","content":"我为颍川谣，忽与颖尾别。君歌月映清淮流，不识孤篷已飘雪。长淮岸头村树斜，短棹系岸惊栖鸦。可怜人鸟共凄绝，天水阔处难为家。操舟者谁北风劲，十五吴姬寄身命。风波到眼不识愁，妆罢只照长淮镜。","dynasty":"清代","title":"自颍水入淮"}
{"author":"洪亮吉","content":"长淮千里何溯洄，远自桐柏之山来。洪纤巨细络诸水，汇此四渎通八垓。东南巨浸古所说，原野气尽岩峦回。傍淮田下赋亦下，生计恃水无余财。长年挐舟送行客，楚女击楫中流哀。云浮三时蚌开合，水结五色龙胚胎。阳嘘阴吸有至理，水上白昼层宫开。要令幽险各有所，造物大矣何容猜。全淮得失系吴楚，宵济万马曾衔枚。王公设险古不废，硖石置守高崔嵬。牛羊在野牧马散，淮水萧瑟山童峐。下流河势苦相夺，二水若合坤舆颓。支祈力屈匪至此，河伯好事同台骀。至人视世本一辙，险绝不异坳堂杯。朝帆开寒雨迷浦，莫雁戛水阴成堆。好风明日送舟疾，可至禹庙倾尊罍。","dynasty":"清代","title":"渡淮"}
{"author":"洪亮吉","content":"一成坯，再成英，一再曲折山以名。注川曰溪，注溪曰谷，溪行谷行水声复。蓝舆背山始入山，水声已往何时还。未登醉翁亭，先翻醉翁操，山禽飞还水禽噪。言寻醉翁石，更诵醉翁文。醉翁宾客不可见，山石欲雨溪生云。咄哉文字亦有灵，能使此山此水无余情。我观翁时值梅喜且惊，犹复夭矫屈曲如龙形。醉翁琴，琴喑喑，乃知醉翁待我成古今。我歌一篇翁赏心，滁山高绝滁水深。","dynasty":"清代","title":"游醉翁亭"}
{"author":"洪亮吉","content":"客有雍门琴，未逢钟期生。不审托业卑，独欲操正声。合乐而殊歌，哀音而激鸣。一弹赏音稀，再鼓里耳惊。持谢一世人，辛苦难自明。琴声诚未谐，藉洗笛与筝。","dynasty":"清代","title":"杂诗"}
{"author":"洪亮吉","content":"古贤乐箪瓢，昔圣廉一介。信哉百世师，取与夙所戒。清修既不饬，多藏以为快。陈平节尤累，戴圣儒复败。人慕庄周通，吾师伯夷隘。","dynasty":"清代","title":"杂诗"}
{"author":"洪亮吉","content":"我家城东南，数日过城北。马家池头竹树幽，破晓来看雨中色。我思移竹先移居，近乞数笋栽东隅。待其干老笋复茁，影覆一室真吾庐。君于此意亦三复，笔底森森绘寒玉。夜阑题竹复赠君，惊笋出我墙东屋。","dynasty":"清代","title":"段上舍达和《修竹吾庐图》"}
{"author":"洪亮吉","content":"帘前露色垂空白，屋底镜光擦惨黑。三更窗外发古梅，瘦步行来月华直。寒雅窥人争一枝，却视人影何参差。雏颜小妹愁不知，处姊十五应相思。","dynasty":"清代","title":"瘦影疏香图"}
{"author":"洪亮吉","content":"河流东来不可当，忆昨鱼鳖升君堂。官卑方摄丞簿尉，天险欲合江淮黄。河流决城已旬日，散赈遂呼尉官出。尉官耳聋年六十，验票呼人百无失。大者屋角狂狐奔，小者树底饥鹰蹲。头颠颈缩三日饿，共盼赈粟来空村。持瓢举釜复携斗，已见千人立沙阜。黄衫小吏足不停，村后村前更招手。深泥没髁无肩舆，尉来村北跨一驴。行筹散尽整鞭去，不遣索米来豪胥。淮阴太守知君绩，早晚台端奏贤迹。君今所补非寸尺，不见遗黎活千百。","dynasty":"清代","title":"南村散赈图为山阳尉题"}
{"author":"洪亮吉","content":"上元县南逢野叟，势力渴走将何求？呼余道上马应马，羡尔笠边牛戴牛。禾枯浃旬向余语，欲到官衙请祈雨。翁乎任尔秧种枯，县官祈雨怕减租。","dynasty":"清代","title":"道中作"}
{"author":"洪亮吉","content":"但种麻，莫种蓬，种麻蓬已生麻中。移蓬根，植麻侧，蓬心飞扬麻性直。君不见，蓬生麻中有张说，百年所争只一日。","dynasty":"清代","title":"蓬生麻中行"}
{"author":"洪亮吉","content":"去冬淮安荒，民死十七八。天意未可知，水荒兼旱魃。感兹财赋地，频复降兹罚。抑闻物力侈，商贾更轻滑。土木既已繁，多金建崇刹。奢淫理召祸，谁复肯深察。盛夏百草枯，炎炎肆诛杀。","dynasty":"清代","title":"即事"}
{"author":"洪亮吉","content":"远随明月去，独望晓星来。蟋蟀三两声，海棠花半开。秋衫全湿露，团扇半粘苔。户讶流萤出，窗惊电影回。非因驰照远，谁复认池台。","dynasty":"清代","title":"夜起"}
{"author":"洪亮吉","content":"十里巢营树，春深客到初。上楼人影瘦，灭烛雨声疏。隔岁书犹读，齐年发共梳。庾郎贫正甚，同此食园蔬。","dynasty":"清代","title":"园居"}
{"author":"洪亮吉","content":"晓色入深港，停桡问古原。人稀杨柳密，村僻鹳鹅喧。不雨思祈社，无年学灌园。朝歌尔何意，隐隐度崇垣。","dynasty":"清代","title":"晓泊当涂"}
{"author":"洪亮吉","content":"少贱犹能役，亲衰不近名。避人来九日，为客起新正。土俗寒偏寿，天心雨亦晴。无嗟村落酒，一醉感秋情。","dynasty":"清代","title":"舒城九日赠黄大"}
{"author":"洪亮吉","content":"频悲寒序促，那复值兹晨。人意怜迟日，吾生重早春。川原看气始，草木辨根陈。白发还多病，踟蹰强饭身。","dynasty":"清代","title":"立春日"}
{"author":"洪亮吉","content":"五世还支子，全家问悯孙。野花生墓阙，古柏及祠门。朴塞吾宁忝，渊源系觉尊。所亲欣絮语，灯火入前村。","dynasty":"清代","title":"洪源谒祖墓四首其一"}
{"author":"洪亮吉","content":"白首吾宗叔，黄眉入室姑。未嫌新礼简，记取旧名呼。历寝书留几，开筵酒在壶。为言居处僻，烧笋出山厨。","dynasty":"清代","title":"洪源谒祖墓四首其二"}
{"author":"洪亮吉","content":"书堂三十楹，列坐尽横经。朴学传家久，乡山照眼青。劈池栽石笋，裂幔出风霆。绝忆阴厓北，春浓霰亦零。","dynasty":"清代","title":"洪源谒祖墓四首其三"}
{"author":"洪亮吉","content":"重来携幼弟，此别念衰亲。山果纷相赠，溪茶采尚新。封书因问叔，劝食尚依人。倘复移家返，应知未厌贫。","dynasty":"清代","title":"洪源谒祖墓四首其四"}
{"author":"洪亮吉","content":"鸣鸡声未断，一路续山禽。古寺出层碧，当门转午阴。霜林鞭影瘦，石凳烧痕侵。客饭匆匆去，幽栖未及寻。","dynasty":"清代","title":"自句容至江宁半道欲游青龙山未果"}
{"author":"洪亮吉","content":"只隔桥南北，离居未得同。酒魂沉盏绿，春梦压灯红。念尔孤生蒂，怜余独转蓬。乡心与流水，日夕向川东。","dynasty":"清代","title":"寄张绍南"}
{"author":"洪亮吉","content":"夏居舫，秋居楼，月华只来楼上头。吹琼箫，续羌笛，梧叶秋飘古墙隙。梧飘一叶笛一声，声迟声疾已五更。秋花如烟隔墙里，石上听歌人未起。","dynasty":"清代","title":"楼上倚声图"}
{"author":"洪亮吉","content":"道人半岁不出门，种得阶前一畦菊。菊枯望雨无消息，日致城西水三斛。百钱买水宁忍饥，花开道士已典衣。我笑琳宫狂道士，看菊朝饥还饮水。","dynasty":"清代","title":"道士家看菊"}
{"author":"洪亮吉","content":"十日五日一出游，原上草木初辞秋。惜哉岁歉寡欢思，且觅二子吟穷愁。市中扰扰无百家，落日鼓已鸣官衙。饥民入市竞挐攫，野店插竹凭拦遮。故人住近宫墙左，破壁经时有烟火。吏病无能索市租，客来聊复供山果。芒鞋日晚踏市尘，城上月出光愁人。斜阳欲没尚未没，照曜树顶栖鸟嗔。城南城北荒途永，城里蓬蒿余百顷。桧柏难寻隐士坛，辘轳已断仙人井。前时一雨润麦田，短麦稍喜抽平阡。已看黄口竭樵采，忍听白发谈丰年。道旁一辈还相告，曰昨征西捷书到。百斛襄船米禁开，征人失喜居人噪。我今作客虽一方，百里尚得称吾乡。眼中见此谁得忍，树赤无皮石无粉。","dynasty":"清代","title":"十月六日同朱大桂芳孙大星衍城南晚步"}
{"author":"洪亮吉","content":"申旦不复眠，视此崖上月。初阳尚未升，了了见仙阙。冥濛松树外，复见一星没。楼北客尚眠，楼西窗已豁。蓝舆顾不至，久待意郁勃。二里抵一泉，流清鉴毛发。延回积千转，磊磊出山骨。原野何郁迂，阴云气飘忽。层楼自孤迥，毁壁尚高揭。原田间山麓，百复不居一。岁歉民气怒，山行寡完褐。犁锄复群聚，草树经㔉掘。野雉不敢飞，穷搜入狐窟。疲踪愿登阁，幽想已入樾。曾言富仙酿，斟酌苦易竭。亦感生计微，年荒未收秫。","dynasty":"清代","title":"自元符宫上大茅峰憩晓霞阁"}
{"author":"洪亮吉","content":"山僧出户惊狂客，绝顶立同山木植。苍松冈南阁一层，飞鸟欲下人还登。白云濛濛一招手，天风忽吹离立久。雄心直挟海水飞，南望天门北京口。","dynasty":"清代","title":"大风登摄山顶望江"}
{"author":"洪亮吉","content":"几年扪壁壁忽崩，石顶裂穴藏枯僧。穷冬移来暑复出，爱此云气时熏蒸。幽崖无风日色断，贴屋惊看蛰虫满。枯僧定后眼忽开，下视山空地轮转。","dynasty":"清代","title":"紫峰阁石龛作"}
{"author":"洪亮吉","content":"朝狂饮百觞，暮狂饮千钟。恨客只说樊少翁，怪君何招盖次公。立谈一语咸失欢，醉乡天地何能宽。醒时颇知客颜色，兀兀一尊移向壁。酒狂于我不可当，一月不出蓬蒿堂。读书只欲究世务，放笔安肯为词章。胸中之奇亦思吐，意欲上书丞相府。直将心迹寄青云，不用头颅入黄土。","dynasty":"清代","title":"赵大怀玉招饮醉后却寄"}
{"author":"洪亮吉","content":"独鹤亦不高，如人长七尺。罗张网布不可以暗飞，悄然堕尔秋原之孤白。幽蟾光短不得长，一星当天病眼黄。鹤于此时何处翔？不随雅头青，不随鸭头碧。不随愁鸿南，不随悽燕北。汝黑汝白不可知，汝南汝北我则思。君不见羽毛如霜膝如铁，汝今虽远游，慎勿使霜毛摧、铁骨折。","dynasty":"清代","title":"独鹤行寄黄景仁"}
{"author":"洪亮吉","content":"饥鹓尔何来，闻自天上堕。世人不知为奇祥，闻声而惊反惧祸。何为牵汝头，缚汝脚，使汝乌不乌，鹊不鹊。墙倾月明，庭低露凉。秋虫食之，令人心伤。徘徊不能行，我见惊是饥凤凰。君不见，凤凰虽已饥，光彩自不藏。犹吐五色云，高若百尺樯。世人文章休目迷，我辨毛质皆山鸡，不然何以饥鹓苦饥汝苦肥？","dynasty":"清代","title":"饥鹓行寄孙星衍"}
{"author":"洪亮吉","content":"枫生北山上，叶落入西岭。伤此东南风，愁看去来影。萧条暮天气，凄瑟绝人境。露草黄一坛，土花红半井。伤禽既相戒，厩马行复警。寥廓天地心，穷秋一深省。","dynasty":"清代","title":"自嵊县至天台山行杂诗"}
{"author":"洪亮吉","content":"昔日公孙瓒，临岐祀北邙。潸然感先德，忘却在殊乡。烛借穹庐火，牲求牧泽羊。荒寒一瓯雪，聊抵奠椒浆。","dynasty":"清代","title":"除夕巴里坤客帐祀先"}
{"author":"洪亮吉","content":"中兴功，不可刊。李郭为其易，张许为其难。","dynasty":"清代","title":"中兴功"}
{"author":"洪亮吉","content":"唐高祖，起义兵。何不学汤武，乃袭禅让名。","dynasty":"清代","title":"起义兵"}
{"author":"洪亮吉","content":"一成坯，再成英，一再曲折山以名。注川曰溪，注溪曰谷，溪行谷行水声复。蓝舆背山始入山，水声已往何时还。未登醉翁亭，先翻醉翁操，山禽飞还水禽噪。言寻醉翁石，更诵醉翁文。醉翁宾客不可见，山石欲雨溪生云。咄哉文字亦有灵，能使此山此水无余情。我观翁时值梅喜且惊，犹复夭矫屈曲如龙形。醉翁琴，琴喑喑，乃知醉翁待我成古今。我歌一篇翁赏心，滁山高绝滁水深。","dynasty":"清代","title":"游醉翁亭"}
{"author":"洪亮吉","content":"鹁鸪啼处却东风，宛与江南气候同。杏子乍青桑椹紫，家家树上有黄童。","dynasty":"清代","title":"伊犁纪事诗四十三首其九"}
{"author":"洪亮吉","content":"得状元，由手搏。状元由手搏，尚胜种秘阁。","dynasty":"清代","title":"得状元"}
{"author":"洪亮吉","content":"撮许贼，何能为，官家更劝杀一围。平阳城头贼锋挫，美人不来城不破。严兵何纷纷，伐鼓何喧喧，美人一呼官家奔。官家奔，亦何往。君不见马上徒膺祎翟荣，车前已作降王长。","dynasty":"清代","title":"杀一围"}
{"author":"洪亮吉","content":"南沟水，流北沟。水行苦无舟，幸有辕下牛。羡君使牛如使舟，跨腹稳渡春塘流。南沟水清，北沟水浊。浊流须浴牛，水清留濯足。螺千升，泥一斗。尺鲤寸虾无不有，濯足流还入牛口。君不见，春田之外官路高，百千万事如牛毛。人饶千驷不能乐，君有一牛亦足豪。","dynasty":"清代","title":"徐大书受浴牛图"}
{"author":"洪亮吉","content":"出城闻泉声，到合复数里。逶迤冈四面，云向水中起。蒙蒙萍藻绿，水鸟浴未已。曲处响始奔，惊流出潭底。人栽沙果好，都入北窗里。板屋止两层，高瞻忽迢递。殷勤相送客，门外尚余几。挥马去不停，林长久延企。","dynasty":"清代","title":"廿九日发古城巡抚伊江阿大令阮曙并马送至水磨合茶话乃别"}
{"author":"洪亮吉","content":"去年诛韩信，今年醢彭越。骏珧既首祸，瓘亮亦继没。南风当国势绝伦，手持天下归先生。中台星坼日复蚀，先生不言务简默。金墉城，太后薨。许昌宫，太子凶。谁与杀者张司空。","dynasty":"清代","title":"中台坼"}
{"author":"洪亮吉","content":"结客城南缓步回，水云宽处浪如雷。昨宵一雨浑河长，十万鱼皆拥甲来。","dynasty":"清代","title":"伊犁纪事诗四十三首其四十"}
{"author":"洪亮吉","content":"芒种才过雪不霏，伊犁河外草初肥。生驹步步行难稳，恐有蛇从鼻观飞。","dynasty":"清代","title":"伊犁纪事诗四十三首其八"}
{"author":"洪亮吉","content":"春来爆竹声，灾及松与竹。宁知枝柯上，斑斑总成玉。莫待春雷鸣，龙孙先徙族。","dynasty":"清代","title":"太平使院，分赋园中草木四首其二斑竹"}
{"author":"洪亮吉","content":"好因鲂鲤答枯鱼，总觉蛩蛩念巨虚。白日怀人当槛坐，红云羡尔对江居。身名莫笑中条叟，乡里须乘下泽车。丙舍一椽松数尺，未妨他日访吾庐。","dynasty":"清代","title":"送缪公子公俨之江浦兼简孙大渊如三首其三"}
{"author":"洪亮吉","content":"客有雍门琴，未逢钟期生。不审托业卑，独欲操正声。合乐而殊歌，哀音而激鸣。一弹赏音稀，再鼓里耳惊。持谢一世人，辛苦难自明。琴声诚未谐，藉洗笛与筝。","dynasty":"清代","title":"杂诗"}
{"author":"洪亮吉","content":"一则嗅靴鼻，一不交一言。若欲觇宰相，孰佞与孰贤。","dynasty":"清代","title":"嗅靴鼻"}
{"author":"洪亮吉","content":"八关十六子，党祸自此始。孤寒八百泪并流，此时毕竟思崖州。","dynasty":"清代","title":"十六子"}
{"author":"洪亮吉","content":"慎勿学，楚囚对。慎勿酒，新亭泪。天茫茫，天方醉。人茫茫，人方睡。","dynasty":"清代","title":"新亭泪"}
{"author":"洪亮吉","content":"虽去逼，已失势，四十三县铁，难铸一错字。","dynasty":"清代","title":"铸错字"}
{"author":"洪亮吉","content":"到得山村夜已迷，窗棂全不辨东西。狼驯似马凭鞭策，鹊大于鸡共树栖。穴鼠岸然欺客睡，蛮猿时复杂儿啼。峰峰塞路谁能究，只觉檐前北斗低。","dynasty":"清代","title":"夜抵木垒河"}
{"author":"洪亮吉","content":"黄泥墙北打门频，白发来辞喜气新。欲买鲜鱼饲花鸭，商量明日饯归人。","dynasty":"清代","title":"伊犁记事诗"}
{"author":"洪亮吉","content":"初三花发槛，初五月窥门。楼小难藏影，帘重不隔魂。蛛丝黏镜湿，鼠泪滴灯昏。笛忆参差响，书摩宛转痕。","dynasty":"清代","title":"初三"}
{"author":"洪亮吉","content":"尸乡置，客欲愁，三十里进生王头。海中山，波欲涌，五百人同死士垄。有死士，无生王，王头上殿目尚光。九重真龙为一哭，韩王楚王颜瑟缩。腐儒造醢理不诬，王头乃复偿腐儒。我来尸乡中，白日忽挂树，乡人说王尚如睹。君不见，王爱士，士效忠，诚不若项王故人吕马童，手裂王体居奇功。","dynasty":"清代","title":"自河南入关所经皆秦汉旧迹车中无事因仿香山新乐府体率成十章其二尸乡置"}
{"author":"洪亮吉","content":"青溪多道士，华栋祀仙人。绿屩封君达，酡颜贺季真。林腰束云岫，谷口入风尘。川绿疑成雨，岩红忽觉春。开窗怪禽集，系槛野猿驯。无由乞灵药，终此驻闲身。","dynasty":"清代","title":"自嵊县至天台山行杂诗其三"}
{"author":"洪亮吉","content":"生明时，读《典》《坟》，不然咏作何等人。","dynasty":"清代","title":"读典坟"}
{"author":"洪亮吉","content":"篱豆花红藓叶班，时时约客话更阑。斋厨百品多尝遍，惜少山雌入食单。","dynasty":"清代","title":"伊犁纪事诗四十三首其三十四"}
{"author":"洪亮吉","content":"山人渡海来，告我山势尊。波面日出时，与山相吐吞。遥看不知山，谓是天有根。峰棱破空垂，倒挂日月轮。青冥一气中，高下固不分。伊谁启鸿濛，当有主者存。双厓划然开，截作天东门。","dynasty":"清代","title":"泰山道中其二"}
{"author":"洪亮吉","content":"樱桃一树傍红墙，书到翻怜客异乡。酒癖更沾衣袂湿，花疏时入枕函香。删除好梦缘妨睡，检点闲身未肯狂。我欲悟君先学道，携编三月坐匡床。","dynasty":"清代","title":"得孙大江宁书却寄"}
{"author":"洪亮吉","content":"尚书令，中书令，一张元，执国柄。西师十万趋延安，此时空说有范韩。","dynasty":"清代","title":"尚书令"}
{"author":"洪亮吉","content":"鬼董狐，事何略，天地茫茫总初觉。元凯谁蟒而攫，元海谁鳞而跃。敦与温，重笔削。君不见，枋头既败史笔诬，定论只有鬼董狐。","dynasty":"清代","title":"鬼董狐"}
{"author":"洪亮吉","content":"南沟水，流北沟。水行苦无舟，幸有辕下牛。羡君使牛如使舟，跨腹稳渡春塘流。南沟水清，北沟水浊。浊流须浴牛，水清留濯足。螺千升，泥一斗。尺鲤寸虾无不有，濯足流还入牛口。君不见，春田之外官路高，百千万事如牛毛。人饶千驷不能乐，君有一牛亦足豪。","dynasty":"清代","title":"徐大书受浴牛图"}
{"author":"洪亮吉","content":"得状元，由手搏。状元由手搏，尚胜种秘阁。","dynasty":"清代","title":"得状元"}
{"author":"洪亮吉","content":"云门古松三十七，三十六株鳞尽裂。一松蟠蟠径离石，势欲上天犹去尺。白云移松巅，巨石忽欲走。岩风吹征衣，上险切星斗。石镜露落，山泉微光。暝色入树，松花初黄。人间残暑不至此，鹤氅乍著宜新凉。云光深，霞色浅，倒影空濛众山显。枕泉半日不饮泉，饱向松梢餐露眼。","dynasty":"清代","title":"缥缈岭纳凉"}
{"author":"洪亮吉","content":"累臣百计遣秋光，学圃年来寖有方。莳得菊花三百本，归家亭子宴重阳。","dynasty":"清代","title":"伊犁纪事诗四十三首其二十九"}
{"author":"洪亮吉","content":"地脉至此断，天山已包天。日月何处栖，总挂青松巅。穷冬棱棱朔风裂，雪复包山没山骨。峰形积古谁得窥，上有鸿蒙万年雪。天山之石绿如玉，雪与石光皆染绿。半空石堕冰忽开，对面居然落飞瀑。青松岗头鼠陆梁，一一竟欲餐天光。沿林弱雉飞不起，经月饱啖松花香。人行山口雪没踪，山腹久已藏春风。始知灵境迥然异，气候顿与三霄通。我谓长城不须筑，此险天教限沙漠。山南山北尔许长，瀚海黄河兹起伏。他时逐客倘得还，置家亦象祁连山。控弦纵逊骡骑霍，投笔或似扶风班。别家近已忘年载，日出沧溟倘家在。连峰偶一望东南，云气蒙蒙生腹背。九州我昔历险夷，五岳顶上都标题。南条北条等闲尔，太乙太室输此奇。君不见奇钟塞外天奚取，风力史人猛飞举。一峰缺处补一云，人欲出山云不许。","dynasty":"清代","title":"天山歌"}
{"author":"洪亮吉","content":"白首吾宗叔，黄眉入室姑。未嫌新礼简，记取旧名呼。历寝书留几，开筵酒在壶。为言居处僻，烧笋出山厨。","dynasty":"清代","title":"洪源谒祖墓四首其二"}
{"author":"洪亮吉","content":"黄泥墙北打门频，白发来辞喜气新。却买鲜鱼饲花鸭，商量明日饯归人。","dynasty":"清代","title":"伊犁纪事诗四十三首其二十四"}
{"author":"洪亮吉","content":"清风园中菜租减，盲老公言百升反。枣枝十束弓廿张，百升反贝何寻常。老公言时老母证，官家比来亦大圣。天亡明月资秦人，中河不事椎层冰。吁嗟二妃一皇后，敕勒老公知不久。","dynasty":"清代","title":"百升谣"}
{"author":"洪亮吉","content":"居王屋，为处士。居朝堂，为御史。李佑雪夜成奇功，今日胆落朝堂中。","dynasty":"清代","title":"佑胆落"}
{"author":"洪亮吉","content":"一千义军守陴哭。城中天子亦食粥。谁欤守者索都督。长安城阙生蒿莱。长安城门不肯开。车骑来，万户来。","dynasty":"清代","title":"留降款"}
{"author":"洪亮吉","content":"朔风吹南山，黄叶满一屋。扫之向墙隅，然薪一冬足。田畴虽不广，常满瓮头粟。闭户无所营，时还把书读。","dynasty":"清代","title":"出都行涿州道中见芃麦遍野慨然有田庐之思因作田家诗二十首寄意并寄芮光照杨毓舒两布衣其八"}
{"author":"洪亮吉","content":"臣弹筝，君进酒。君持觞，臣为寿。君王沉醉宫生春，儿家乃有握槊臣。赵郡痛哭宫门首，臣为国家不为酒。珠帘终蔽和士开，兖州刺史需君来。士开生，赵郡死，非常作事有龙子。","dynasty":"清代","title":"握槊来"}
{"author":"洪亮吉","content":"村鸡一两声，持镰待天晓。出门不知途，沿林警栖鸟。宿雨零衣裳，原头刈新草。牛饥我心急，况复犊难抱。八口尝苦饥，饲牛尝苦饱。","dynasty":"清代","title":"出都行涿州道中见芃麦遍野慨然有田庐之思因作田家诗二十首寄意并寄芮光照杨毓舒两布衣其六"}
{"author":"洪亮吉","content":"独酌谣，独酌无所待。刘伶及杜康，倏忽渺千载。北斗为我持杓，列宿为我餔糟。花开如盘，劝客尽欢。出饮世上，万人围观。牛医既可招，狗屠亦难舍。朝朝夜夜心自写，狂药醉人无死者。","dynasty":"清代","title":"独酌谣四首其四"}
{"author":"洪亮吉","content":"周骊山，烽火扬；唐骊山，泉水香。一水一火，国祚颠簸。如何骊山，两值女祸。","dynasty":"清代","title":"骊山泉"}
{"author":"洪亮吉","content":"我从城北来城西，正中日影已渐低。琴川七道响如箭，日月湖好分东西。言游虞仲两高卧，冢柏高与浮云齐。何应尚父亦来此，世去已远愁无稽。东旺里接太伯冢，一县已判东西姬。澹台南游亦曾到，吾道东亦嗟宣尼。奔车我已愧伯夷，抚剑切莫谈要离。千年遗事若转瞬，海色黯惨山低迷。人行深竹苦寥寂，怪鹊飞上山坡啼。","dynasty":"清代","title":"自城北登虞山日晚始抵城西"}
{"author":"洪亮吉","content":"黄云如车轮，吹堕郭北门。霜蹄与短毂，碾作十丈尘。尘飞值浮云，莫遏东归心。东归亦何意，咫尺愿作霖。作霖会相保，栖汝在弱草。","dynasty":"清代","title":"杂诗"}
{"author":"洪亮吉","content":"红阑干，影接天，一江春水阑干前。阑干摇红水摇绿，波底阑文百回曲。我共春江鱼，同饮春江潮。潮声出入鲤鱼腹，水色荡漾吴侬瓢。吴侬家，花满畦。春风来，江北飞。君门前，千树桃。春雨落，江南飘。","dynasty":"清代","title":"春江行赠汪大"}
{"author":"洪亮吉","content":"离离千百种，种种出池沼。深知造化心，无名尔偏好。一与春风缘，还应作小草。","dynasty":"清代","title":"太平使院，分赋园中草木四首其四池草"}
{"author":"洪亮吉","content":"万死方来西海头，别司锁钥领兜牟。关中老守疏狂甚，尚忆东风燕子楼。","dynasty":"清代","title":"伊犁纪事诗四十三首其二十二"}
{"author":"洪亮吉","content":"瓯脱宵寒忽异常，行辕门外橐它僵。堂期纵过天中节，明日仍冠骨种羊。","dynasty":"清代","title":"伊犁纪事诗四十三首其十八"}
{"author":"洪亮吉","content":"半生踪迹未曾闲，五岳游完鬓乍斑。却出长城万余里，东西南北尽天山。","dynasty":"清代","title":"出关作"}
{"author":"洪亮吉","content":"独酌谣，独酌无所知。离离春心开，飘飘若游丝。山风为我披襟，百舍为我行吟。楼高三层，月不得升。燐火飞出，光明若灯。上楼钟声三，下楼鼓声四。冥冥濛濛飞雨至，蝙蝠吓人还展翅。","dynasty":"清代","title":"独酌谣四首其二"}
{"author":"洪亮吉","content":"欲言耶，负导旨，不言还负翟黑子。宫中门启戈矛森，臣宁负迹不负心。天威煌煌距尺咫，臣宁负生不负死。高渤海，真纯臣，天文书上天颜温。臣才区区劳奖述，清河司徒臣不及。","dynasty":"清代","title":"违导旨"}
{"author":"洪亮吉","content":"百辈都推食品工，剪蔬饶复有乡风。铜盘炙得花猪好，端正仍如路侍中。","dynasty":"清代","title":"伊犁纪事诗四十三首其十七"}
{"author":"洪亮吉","content":"叶法善，追魂碑，何似罗仙翁，能贻蜀当归。","dynasty":"清代","title":"蜀当归"}
{"author":"洪亮吉","content":"谁跨明驼天半回，传呼布鲁特人来。牛羊十万鞭驱至，三日城西路不开。","dynasty":"清代","title":"伊犁纪事诗四十三首其六"}
{"author":"洪亮吉","content":"昔余慕清华，未尝废奔走。闻言京洛客，年命亦有偶。一自罹风尘，栖栖笑生亩。置身苦未遂，预恐成老丑。落日穷巷中，流光照虚牖。持编映檐隙，妻孥哂其后。朝齑不盈餐，夕枕讵贴首。苦觅后世名，其人骨先朽。","dynasty":"清代","title":"杂诗其二"}
{"author":"洪亮吉","content":"君不见长安天子好禅论，浮屠沙门多以万。殿陛空陈丰草诗，深宫自进伊蒲饭。又不见长安天子多武功，蜀氛西靖燕东封。一朝荧惑星失守，万劫昆明火更红。可怜德修期愈促，自谓当时邀佛福。邀佛福，三千佛经盈卧阁，万死难忏姚苌恶。","dynasty":"清代","title":"续佛经"}
{"author":"洪亮吉","content":"屋中书绕屋，堂下水周堂。清绝无余事，时闻薜荔香。昔闻东陵侯，今见安山伯。皆种五色瓜，偏能饷行客。蔬圃虽一隅，百种花皆具。成团蝴蝶来，成团蝴蝶去。相公真荩臣，司马习边事。哈密吐鲁番，十年劳卧治。","dynasty":"清代","title":"抵哈密日诚毅伯伍弥乌逊招饭署东蔬香圃"}
{"author":"洪亮吉","content":"堂偃月，阁格天。一堂一阁构造完，金瓯天下已不全。","dynasty":"清代","title":"偃月堂"}
{"author":"洪亮吉","content":"染髭须，染鬓发，染黑作白求宰执，染白作黑媚侧室。君不见，今人古人何太远，宁作寇准无陆展。","dynasty":"清代","title":"求发白"}
{"author":"洪亮吉","content":"黄云如车轮，吹堕郭北门。霜蹄与短毂，碾作十丈尘。尘飞值浮云，莫遏东归心。东归亦何意，咫尺愿作霖。作霖会相保，栖汝在弱草。","dynasty":"清代","title":"杂诗"}
{"author":"洪亮吉","content":"长安百万人，中有贱男子。日挟卖赋钱，来游酒家市。昨日送君回，今日约君来。送君约君于此桥，长安酒人何寂寥。酒人无多聚还喜，破帽尘颜挈吾弟。摄衣上坐只三人，爽语寥寥落檐际。君言内热需冷淘，我惯手冷应持螯。闲无一事且沉醉，不然辜负青天高。青天高高复飞雨，二十四棂风欲举。飞蓬卷叶十里间，直视城南落惊羽。浓云欲暗南郭门，斜日忽破千林昏。阴晴万态斗秋景，醒醉一梦恬吟魂。持千螯，挥百尊，不觉楼上空无人。君归虽遥莫先走，万事要须落人后。君不见，门前豪骑控双龙，笑我西行马如狗。","dynasty":"清代","title":"八月二十日偕黄二暨舍弟饮天桥酒楼"}
{"author":"洪亮吉","content":"陶学士，佐命功。禅稿文，出袖中。朱梁周郭皆禅让，君画葫芦亦依样。","dynasty":"清代","title":"依样画"}
{"author":"洪亮吉","content":"伊犁河上值清明，东距关门尚百程。今日万山深处坐，雨花如梦扑帘旌。","dynasty":"清代","title":"寒食偶成其一"}
{"author":"洪亮吉","content":"独酌谣，独酌无所忧。天边开八地，地上列九州。三江昨饷鯸鲐，百粤复馈离支。何曾开筵，日食万钱。边令之腹，无其便便。一石亦不多，一斗亦可已。琳琳琅琅乐声起，劝客高眠洞房里。","dynasty":"清代","title":"独酌谣四首其三"}
{"author":"洪亮吉","content":"雪深才出玉门关，三月君恩已赐环。嬴得番回道旁看，争传李白夜郎还。","dynasty":"清代","title":"伊犁纪事诗四十三首其四十三"}
{"author":"洪亮吉","content":"夜吟方倚树，晓梦已入竹。风铃散疏声，悬灯照凄绿。颇欣谢尘事，息仰在深谷。迹感铩羽禽，狂惊失群鹿。穷乡此留滞，乐岁苦踯躅。岂念怀与安，徒成歌复哭。","dynasty":"清代","title":"自嵊县至天台山行杂诗其二"}
{"author":"洪亮吉","content":"建康城头众惊走，枨枨取人饲天狗。朝呼食肉宵呼肝，枨枨得人食始欢。食始欢，杀鹿子。龙公不死鹿子死，四十八年王气止。","dynasty":"清代","title":"鹿子开"}
{"author":"洪亮吉","content":"南沟水，流北沟。水行苦无舟，幸有辕下牛。羡君使牛如使舟，跨腹稳渡春塘流。南沟水清，北沟水浊。浊流须浴牛，水清留濯足。螺千升，泥一斗。尺鲤寸虾无不有，濯足流还入牛口。君不见，春田之外官路高，百千万事如牛毛。人饶千驷不能乐，君有一牛亦足豪。","dynasty":"清代","title":"徐大书受浴牛图"}
{"author":"洪亮吉","content":"姑溪夜雨剪春蔬，归计频番说荷锄。放眼关河斜日永，惊心岁月二毛初。生涯未解营巢急，妻子都嗤涉世疏。此日北堂应有梦，凝尘黯黯鬓慵梳。","dynasty":"清代","title":"送黄大景仁至都门四首其二"}
{"author":"洪亮吉","content":"种松连高冈，云有先世坟。一岁增尺土，巍然竟成原。寒食飞纸钱，盈阡拜曾元。但苦朴陋乡，讳字已不传。日晚祭扫归，野花红如然。","dynasty":"清代","title":"出都行涿州道中见芃麦遍野慨然有田庐之思因作田家诗二十首寄意并寄芮光照杨毓舒两布衣其九"}
{"author":"洪亮吉","content":"一则嗅靴鼻，一不交一言。若欲觇宰相，孰佞与孰贤。","dynasty":"清代","title":"嗅靴鼻"}
{"author":"洪亮吉","content":"赤城黄海天下奇，我昔探奇入云海。天台山高一万丈，结雾蒙云住仙宰。奔车覆舟何不闲，数载岂复窥青山。丈夫事业百无就，筋力苦瘁登临间。山中之人薜萝绕，尘面看山亦徒扰。奔猿立鹤噪岂休，笑我饥驱发蓬葆。黄尘入骨体不轻，手扶赤藤上赤京。崖穷壑转忽相失，侧耳已听鸣泉清。尘寰下士禽子夏，五岳游期迫衰谢。我留绿发不敢迟，急复料理居山资。人生何为南北驰，忧患亦苦无穷时。岩栖谷汲谁赏心，素抱幸有雍门琴。不然云山苍苍万条路，更挂飞瓢觅君去。吟肩拍处我欲狂，君亦寻君遂初赋。","dynasty":"清代","title":"天台赤城歌寄孙大"}
{"author":"洪亮吉","content":"初三花发槛，初五月窥门。楼小难藏影，帘重不隔魂。蛛丝黏镜湿，鼠泪滴灯昏。笛忆参差响，书摩宛转痕。","dynasty":"清代","title":"初三"}
{"author":"洪亮吉","content":"宁就荫，不试文。好羸马，不入群。会昌一品集，三唐进士皆不及。","dynasty":"清代","title":"好羸马"}
{"author":"洪亮吉","content":"穷乡寡文学，颇爱土俗淳。茅檐八九家，五世相与邻。儿童读书归，行处拾堕薪。偶逢大父行，拱立识所亲。日晚饷北皋，牵衣渡横津。心忆朝诵书，沿途讽逡巡。","dynasty":"清代","title":"出都行涿州道中见芃麦遍野慨然有田庐之思因作田家诗二十首寄意并寄芮光照杨毓舒两布衣其三"}
{"author":"洪亮吉","content":"侍中多，节使多。君不见，头街何似梁高士，前进士名堪没世。","dynasty":"清代","title":"前进士"}
{"author":"洪亮吉","content":"十里巢营树，春深客到初。上楼人影瘦，灭烛雨声疏。隔岁书犹读，齐年发共梳。庾郎贫正甚，同此食园蔬。","dynasty":"清代","title":"园居"}
{"author":"洪亮吉","content":"朝亦运百甓，暮亦运百甓。欲清中原还致力。古人阴惜寸，今人时掷尺。欲清中原先惜日。陶士行，真名臣，神机魏武忠孔明。陆逊陆抗非其偷，前年击杜韬，今年杀苏峻。君不见元规枉自受顾命，贼来亦拜陶士行。","dynasty":"清代","title":"拜士行"}
{"author":"洪亮吉","content":"出城闻泉声，到合复数里。逶迤冈四面，云向水中起。蒙蒙萍藻绿，水鸟浴未已。曲处响始奔，惊流出潭底。人栽沙果好，都入北窗里。板屋止两层，高瞻忽迢递。殷勤相送客，门外尚余几。挥马去不停，林长久延企。","dynasty":"清代","title":"廿九日发古城巡抚伊江阿大令阮曙并马送至水磨合茶话乃别"}
{"author":"洪亮吉","content":"夷甫矜空谈，神州已陆沉。深源复中起，苍生更谁倚。嗟嗟一百年，处士相后先。书空计已左，周旋犹作我。东山捉鼻四十春，苍生所望真斯人。","dynasty":"清代","title":"日书空"}
{"author":"洪亮吉","content":"艮岳成，大有益，北师攻城多炮石。","dynasty":"清代","title":"艮岳成"}
{"author":"洪亮吉","content":"铜拔打铁拔，元家岁将末。鲜卑奴起渤海东，电隐隐兮雷轰轰。朱家魏家总非匹，一冒空拳一穿鼻。贼来百箭杀百人，武牢不死真有神。宜训宫中叩头列，一母三天亦人杰。","dynasty":"清代","title":"鲜卑奴"}
{"author":"洪亮吉","content":"到得山村夜已迷，窗棂全不辨东西。狼驯似马凭鞭策，鹊大于鸡共树栖。穴鼠岸然欺客睡，蛮猿时复杂儿啼。峰峰塞路谁能究，只觉檐前北斗低。","dynasty":"清代","title":"夜抵木垒河"}
{"author":"洪亮吉","content":"中原龙战苦不息，兵戈变尽狼虎迹，帝以伦常付巾帼。江南王气悲销沉，销沉忠义无一人，投袂乃属夫人城。许家善心亦国士，陈亡不死隋亡死，死时应愧夫人耳。","dynasty":"清代","title":"高凉洗"}
{"author":"洪亮吉","content":"陶学士，佐命功。禅稿文，出袖中。朱梁周郭皆禅让，君画葫芦亦依样。","dynasty":"清代","title":"依样画"}
{"author":"洪亮吉","content":"溪水绿已穷，岩扃忽重闭。日华与山翠，层叠川上腻。前村爨烟好，穿此石林细。一径山雨来，寥寥入秋气。","dynasty":"清代","title":"自新塘至伍浦溪行杂诗其一"}
{"author":"洪亮吉","content":"得状元，由手搏。状元由手搏，尚胜种秘阁。","dynasty":"清代","title":"得状元"}
{"author":"洪亮吉","content":"谪出长城不许诗，一看瀚海放歌奇。伊犁河谷行舟赏，塞外风情醉笔痴。头枕天山明月睡，神游冰岭雪鸡嬉。纵横篆隶闻西域，戍百归乡驻足辞。","dynasty":"清代","title":"伊犁纪事诗其四"}
{"author":"洪亮吉","content":"村鸡喔喔酒全倾，拥被求衣事晓行。四野月明迷向背，一山云出定阴晴。春残苦乏加餐信，道远愁非负米程。醉醒十年前事起，马头尘梦较凄清。","dynasty":"清代","title":"晓行"}
{"author":"洪亮吉","content":"阑干十二敞银屏，尤喜芳时此再经。双柳有情垂槛绿，万山如梦压帘青。花边惆怅寻前约，叶底参差间晓星。依旧燕莺飞不定，可能重把夜窗扃。","dynasty":"清代","title":"重至黔西宿海棠庭院"}
{"author":"洪亮吉","content":"十二窗棂敞绛纱，关心闲看后时花。残春寥落成秋梦，晓日荒黄似月华。忆旧已无机上锦，清游思泛斗间槎。横塘波影空如昔，噪尽官私两部蛙。","dynasty":"清代","title":"重过废园有感"}
{"author":"洪亮吉","content":"寂寞城南土一丘，野梅零落水云愁。生无木石填沧海，死有祠堂傍弇州。同谷七歌才愈老，《秣陵》一曲泪俱流。兴亡忍话前朝事，江总归来已白头。","dynasty":"清代","title":"吴梅村祠题壁"}
{"author":"洪亮吉","content":"结绮临春事久非，隔坡楼殿尚依稀。到来海燕栖禅幄，运去山龙黯衮衣。空馆尚余调鹤地，真王徒剩钓鱼矶。惟应儿女英雄泪，洒向秋空作雨飞。","dynasty":"清代","title":"莫愁湖久憩并谒徐中山王画像"}
{"author":"洪亮吉","content":"相别翻怜相见迟，坐中人影壁间诗。魂摇青草东风路，梦立黄河远岸时。病马去来应有恨，秋禽踪迹本难知。寥寥门闭红尘里，残腊都将浊酒支。","dynasty":"清代","title":"送缪公子公俨之江浦兼简孙大渊如三首其一"}
{"author":"洪亮吉","content":"去去遥山一桁青，愁程先已梦中经。江南迢递伤情思，公子知交有性灵。久据灶觚看读易，暂探石阙纪搜铭。来朝风色东南便，我亦商归大海萍。","dynasty":"清代","title":"送缪公子公俨之江浦兼简孙大渊如三首其二"}
{"author":"洪亮吉","content":"好因鲂鲤答枯鱼，总觉蛩蛩念巨虚。白日怀人当槛坐，红云羡尔对江居。身名莫笑中条叟，乡里须乘下泽车。丙舍一椽松数尺，未妨他日访吾庐。","dynasty":"清代","title":"送缪公子公俨之江浦兼简孙大渊如三首其三"}
{"author":"洪亮吉","content":"嘉峪关前夕雾收，布隆吉后晓星浮。马毛作雪明千里，龙气成云暗一州。冰谷对床声乍噤，火山当户汗仍流。平生每厌尘环窄，天外如今一举头。","dynasty":"清代","title":"行抵伊犁追忆道中闻见率赋六首"}
{"author":"洪亮吉","content":"五更虽转六，国祚不可续。","dynasty":"清代","title":"打六更"}
{"author":"洪亮吉","content":"尸乡置，客欲愁，三十里进生王头。海中山，波欲涌，五百人同死士垄。有死士，无生王，王头上殿目尚光。九重真龙为一哭，韩王楚王颜瑟缩。腐儒造醢理不诬，王头乃复偿腐儒。我来尸乡中，白日忽挂树，乡人说王尚如睹。君不见，王爱士，士效忠，诚不若项王故人吕马童，手裂王体居奇功。","dynasty":"清代","title":"自河南入关所经皆秦汉旧迹车中无事因仿香山新乐府体率成十章其二尸乡置"}
{"author":"洪亮吉","content":"护儿儿作相，世南男作匠。君不见，阎家兄弟更可嗤，为宰相，为大匠，为画师。","dynasty":"清代","title":"呼画师"}
{"author":"洪亮吉","content":"南风狂，惠风闭，千岁髑髅齿牙利。承华门，诏谁作，黄门侍郎有潘岳。许昌宫，逆谁预，黄门将军有孙虑。思子台，愁云结，许昌一声飞盖裂。金墉城中贮金屑。","dynasty":"清代","title":"思子台"}
{"author":"洪亮吉","content":"墙上蒿，一旬高一尺。回身视根株，知君不能直。墙上蒿，三春独绵延。若非年命促，那不愁刺天。墙上蒿，结根当白日。宁待霜与霰，节枯由触热。墙上蒿，乃界东西邻。成阴苦无多，两处欲市恩。","dynasty":"清代","title":"墙上蒿"}
{"author":"洪亮吉","content":"叶法善，追魂碑，何似罗仙翁，能贻蜀当归。","dynasty":"清代","title":"蜀当归"}
{"author":"洪亮吉","content":"东山屐，屐不释，屐不释，作山贼。西堂梦，梦莫论，梦莫论，思王孙。君才苦多实苦少，别梦盈盈满春草。君心苦杂迹苦幽，探奇累累山灵愁。山灵愁，向天诉，桃墟村中夜相捕。君须成佛骨未仙，生天乃落孟顗前。","dynasty":"清代","title":"东山屐"}
{"author":"洪亮吉","content":"山沟六月晓霞蒸，百果皆从筵上升。买得塔园瓜五色，温都斯坦玉盘承。","dynasty":"清代","title":"伊犁纪事诗四十三首其三十五"}
{"author":"洪亮吉","content":"儿勿啼，儿啼惊一切。儿啼何奇，知儿是英物。儿勿来，儿来光一室。儿来何殊，知儿有奇骨。星茫茫，堕儿赖中七。山岩岩，横儿顶中一。君不见温太真，擅奇术。燃犀照余幽魅出，何不携来照英物。","dynasty":"清代","title":"识英物"}
{"author":"洪亮吉","content":"一百万卒长城中，四十万卒新安东。咸阳闾左已尽发，余者内筑阿房宫。小刑鞭笞大刑族，趣就咸阳万间屋。连城跨渭百里余，日月光穷许然烛。秦家筑城非一隅，秦家筑宫连百区。雄心一世至万世，束缚黔首常安居。可怜绢粉今凄瑟，焦土星星野萤出。版屋祠荒赛百虫，阿房赋冷吟残虱。噫吁嘻，悯儒乡，火一日。咸阳宫，火三月。君不见，楚人灰红秦烬黑，汉家龙兴由火德。","dynasty":"清代","title":"题阿房宫图"}
{"author":"洪亮吉","content":"房公谋，杜公断。不数萧曹在西汉，英公卫公逾绛灌。君不见，魏征妩媚谁可方，西京庶比张子房。","dynasty":"清代","title":"房公谋"}
{"author":"洪亮吉","content":"城门西，鬼兵十万啾啾啼。城门东，阴旗猎猎愁磷红。贼骑欲向南，鬼伯趋䟃𧽼。贼骑欲向北，啾啾啼鬼伯。城门开，待鬼来。椒浆为汝奠，灵甲为汝裁。一朝贼退归海中，幕府上簿皆鬼功。鬼兵不来兮奈何许，贼兵皇皇兮矢如雨。风折兮蝥弧，血染兮头颅。将军苦身折，天师竟无术。彼夫人兮真丈夫。抽刀杀贼贼即呼。天壤欲似王郎无。","dynasty":"清代","title":"借鬼兵"}
{"author":"洪亮吉","content":"古贤乐箪瓢，昔圣廉一介。信哉百世师，取与夙所戒。清修既不饬，多藏以为快。陈平节尤累，戴圣儒复败。人慕庄周通，吾师伯夷隘。","dynasty":"清代","title":"杂诗"}
{"author":"洪亮吉","content":"瀚海亦已穷，关门忽高矗。风沙东南驱，到此势已缩。侯门余数骑，骏足植如木。风递管钥声，岩高忽然拓。城垣金碧丽，始见瓦作屋。羌回分畛域，中外此枢轴。晓日上北楼，长城莽遥瞩。平衢驰若砥，雪岭俯如伏。天形界西域，地势极南服。数折向郭东，泉清手堪掬。尤惭关令尹，来往饷刍收。驻马官道旁，生还庆僮仆。","dynasty":"清代","title":"入嘉峪关"}
{"author":"洪亮吉","content":"生不落降王车，死不入天王家。王敬则虎而翼，板舆迎居别宫耳。司马家亡亦如此。王光禄，獭尾哭。兴亡两见勿复哀，鸾飞又向天边来。","dynasty":"清代","title":"天王家"}
{"author":"洪亮吉","content":"独酌谣，独酌无所忧。天边开八地，地上列九州。三江昨饷鯸鲐，百粤复馈离支。何曾开筵，日食万钱。边令之腹，无其便便。一石亦不多，一斗亦可已。琳琳琅琅乐声起，劝客高眠洞房里。","dynasty":"清代","title":"独酌谣四首其三"}
{"author":"洪亮吉","content":"九垓之内，人同蛾多。不自僇力，资生则那。东邻歌钟，北寺击鼓。严霜入门，响亦凄楚。人以为欢，我以为苦。欲贻子金，我不为盗。宦而巧取，较盗尤暴。凿楹有蠹，穿径有萤。益人神知，照我汗青。疗贫之术，不出户庭。","dynasty":"清代","title":"戒子书"}
{"author":"洪亮吉","content":"一丸药，劳侍婢。千斛米，作传纪。彼哉谯周及门弟。三分窃据孙兴曹。正统那付当途高。君不见一士已没赖半士。定论早出习凿齿。","dynasty":"清代","title":"作佳传"}
{"author":"洪亮吉","content":"八关十六子，党祸自此始。孤寒八百泪并流，此时毕竟思崖州。","dynasty":"清代","title":"十六子"}
{"author":"洪亮吉","content":"白首吾宗叔，黄眉入室姑。未嫌新礼简，记取旧名呼。历寝书留几，开筵酒在壶。为言居处僻，烧笋出山厨。","dynasty":"清代","title":"洪源谒祖墓四首其二"}
{"author":"洪亮吉","content":"五代十数君，无一臻寿考。九朝历事只一人，死同宣圣年，生作长乐老。","dynasty":"清代","title":"长乐老"}
{"author":"洪亮吉","content":"鹁鸪啼处却东风，宛与江南气候同。杏子乍青桑椹紫，家家树上有黄童。","dynasty":"清代","title":"伊犁纪事诗四十三首其九"}
{"author":"洪亮吉","content":"届一州，寿天子，柳泌公然为刺史。君不见，丹方莫笑柳长官，郑注药要人心肝。","dynasty":"清代","title":"柳长官"}
{"author":"洪亮吉","content":"嘉峪关前夕雾收，布隆吉后晓星浮。马毛作雪明千里，龙气成云暗一州。冰谷对床声乍噤，火山当户汗仍流。平生每厌尘环窄，天外如今一举头。","dynasty":"清代","title":"行抵伊犁追忆道中闻见率赋六首"}
{"author":"洪亮吉","content":"典午十六国，大半起西北。唐余十国帝复王，十九皆起东南方。","dynasty":"清代","title":"十国纪"}
{"author":"洪亮吉","content":"中兴宰相谁最优？唐惟李文饶，汉则魏弱侯。","dynasty":"清代","title":"中兴相"}
{"author":"洪亮吉","content":"刘桃枝，信力士，所为如此事。永安耶，铁笼死。平秦耶，露车死。赵郡耶，雀离死。大明宫里呼家家，肠肥腊满悲琅琊。桃枝桃枝技还绝，飞向青天斩明月。刘桃枝，慎勿过。君如鸺鹠见者祸，呜呼尔首何时堕。","dynasty":"清代","title":"刘桃枝"}
{"author":"洪亮吉","content":"衣如鹑，马如狗，道逢八驺不得走。平生不喜见要人，要人近复生公门。君不见要人耶亦堪喜，陛下有纶臣仲礼。","dynasty":"清代","title":"见要人"}
{"author":"洪亮吉","content":"五世还支子，全家问悯孙。野花生墓阙，古柏及祠门。朴塞吾宁忝，渊源系觉尊。所亲欣絮语，灯火入前村。","dynasty":"清代","title":"洪源谒祖墓四首其一"}
{"author":"洪亮吉","content":"古庙东西辟广场，雪消齐露粉红墙。风光谷雨尤奇丽，苹果花开雀舌香。","dynasty":"清代","title":"伊犁纪事诗四十三首其七"}
{"author":"洪亮吉","content":"百虑不失一，子才为世需。六经甫通三，我识愧里儒。才识工拙间，出处不可图。子意乃不然，劝我入帝都。为言予有亲，尚欲依菰芦。子亲存我亡，一语伤藐孤。负米十四年，娄空粟与刍。子行燕赵归，勤作反哺乌。我成吴越游，忽为失母雏。我生惭世间，感子引作徒。为倾橐中金，为计道上储。六百里水程，十八日旱途。历历夷险郊，孰宿孰可餔？英英公卿中，孰谒孰则毋？我足虽云劬，子口亦以瘏。感子珍重心，临行野踟蹰。譬若深谷风，幽草亦渐苏。存亡心已伤，离别泪屡枯。萋萋四月花，莽莽长河芜。挈弟既惨悽，念友更咽呜。相离第一程，梦子秦邮湖。凉月忽抱肩，老鱼窥汀蒲。东阿县西门，梦子又在吴。俱为少年游，灯舫狂呼卢。三梦宣武坊，斜日殷铜铺。新知无一人，知子应念吾。每梦必有泪，每泪必有书。书皆千万言，纸恶字迹粗。岂惟字迹粗，兼愧言辞纡。长安识君人，谤誉亦复俱。每苦立论严，憎子所服殊。我不置一辩，归室始叹吁。欲摘天半星，为子冠上珠。欲剪湘中霞，为子身上襦。天河濯五色，色异凡紫朱。天衢曝众文，文匪常罗繻。春月润子颜，秋露濯子肤。日吐瑰丽辞，称此佩服都。日陈琳球响，称此颜色姝。留侯似妇人，曲逆美丈夫。不闻史传讥，但觉流辈无。尘冠弊履中，不必德义孚。囚首垢面人，不必名实符。虽然愿一言，少岁亦已徂。二十颜尚髫，三十颔有须。吾徒勤事业，弃置常所须。要当惜心神，何必营衣裾。急从良友箴，息此俗论诬。明年登玉堂，三馆步复趋。贻兹老成规，莫被轻薄愚。我来人海中，戚戚意寡娱。因缘识文人，千百量以车。多文或为史，小智仅作胥。行虽历方州，见乃守坐隅。群獾出诗编，朱墨尽贡谀。立语苦不工，已诩鲍谢逾。我辈出直言，众目怒以盱。谓我立论高，谓我制行迂。一心苟无惭，兀兀任毁誉。求子素识人，又各间一区。非无杨生清，亦有黄子癯。旬日乃握手，余皆掩蓬庐。时时读子诗，消此嘅与歔。子才信鹓鸾，我笔非于菟。颇愧纷叠来，索诗若索逋。我常思子言，气敛不敢舒。逢子乃一发，笔禁口亦呼。子书亦易作，字错墨屡涂。前闻欲移家，急札驰邮奴。煤车米石昂，讵可携妻孥。况复堂上衰，行坐总欲扶。岂任舟车劳，与此食粒粗。诗储及瘦方，言皆悉锱铢。讵不为子谋，使子鸟就笯。子行试礼闱，先利矛与殳。亦思贺万钱，不若储百壶。倘或成同官，雅足见发纾。拙效我亦收，令谟子先敷。壮往庶有程，少习藉可除。被酒一纵言，省札应豁如。","dynasty":"清代","title":"代书寄汪大端光八十韵"}
{"author":"洪亮吉","content":"晓色入深港，停桡问古原。人稀杨柳密，村僻鹳鹅喧。不雨思祈社，无年学灌园。朝歌尔何意，隐隐度崇垣。","dynasty":"清代","title":"晓泊当涂"}
{"author":"洪亮吉","content":"谪出长城不许诗，一看瀚海放歌奇。伊犁河谷行舟赏，塞外风情醉笔痴。头枕天山明月睡，神游冰岭雪鸡嬉。纵横篆隶闻西域，戍百归乡驻足辞。","dynasty":"清代","title":"伊犁纪事诗其四"}
{"author":"洪亮吉","content":"一山戴一山，重戴至谷口。遵山视重戴，高仅及社首。方知众高积，拔势乃得陡。山坳环数郡，元气蒸泽薮。中虚蕴灵宝，万古谁敢剖。天阊虽已逼，地轴亦孔厚。七十二代君，贞符藏北斗。","dynasty":"清代","title":"泰山道中其三"}
{"author":"洪亮吉","content":"君不见，竹冠布衣位至尊，汉家丞相非高门。骊山罪徒满阙下，黥面盗首王皆真。当时入关佐天子，三杰首数韩王孙。留侯儒者固益上，讵能刀笔同时论。秦凶竟从赵高匿，楚虐幸有项伯恩。英雄归汉有本末，丹青照水颜疑神。平生折节黄石公，我怀独有沧海君。咸阳原争两竖子，冥冥者鸿竟离群。始知高视出一世，四皓未免趋风尘。留侯功成即乞身，心所师者真其人，赤松黄石何足云。","dynasty":"清代","title":"汪生彦和出元人画二十幅分赋其五其一留侯归汉图"}
{"author":"洪亮吉","content":"毕竟谁驱涧底龙，高低行雨忽无踪。危厓飞起千年石，压倒南山合抱松。","dynasty":"清代","title":"伊犁纪事诗四十三首其十一"}
{"author":"洪亮吉","content":"春来爆竹声，灾及松与竹。宁知枝柯上，斑斑总成玉。莫待春雷鸣，龙孙先徙族。","dynasty":"清代","title":"太平使院，分赋园中草木四首其二斑竹"}
{"author":"洪亮吉","content":"到来青历历，七十二峰巅。骇浪鱼先拜，惊雷鸟已颠。水声摇短梦，风色眯长年。昨夜前山雨，茫茫笠泽烟。","dynasty":"清代","title":"五鼓自伍浦渡湖至东山"}
{"author":"洪亮吉","content":"婆罗蠡鼓喧沙堤，绿鱼千头迎客飞。舟行海中不见海，云是鲸鲵腹中水。王开北户迎北人，蔗酒既设椰浆陈。椰浆陈，且高醉，春为年，雨为岁。","dynasty":"清代","title":"雨为岁"}
{"author":"洪亮吉","content":"流星大如斛，流星大如斗，隋家天子下殿走。君不见，郑家天子持羊干，夏家天子入牛口。","dynasty":"清代","title":"入牛口"}
{"author":"洪亮吉","content":"重来携幼弟，此别念衰亲。山果纷相赠，溪茶采尚新。封书因问叔，劝食尚依人。倘复移家返，应知未厌贫。","dynasty":"清代","title":"洪源谒祖墓四首其四"}
{"author":"洪亮吉","content":"碑磷磷，列党人。碑首有君实，碑尾无安民。","dynasty":"清代","title":"党人碑"}
{"author":"洪亮吉","content":"山形非徒高，远莫测所届。沧溟三万里，石脉透海外。当其势奔腾，显越齐鲁界。低瞻饶岳渎，并此析支派。巍巍兼荡荡，克配天体大。其标难正视，万象怵光怪。支峰皆整肃，略不涉奇态。风递沧海涛，山前作清籁。","dynasty":"清代","title":"泰山道中其四"}
{"author":"洪亮吉","content":"乱峰高映斜阳赤，谷里人行已深黑。溪南新月透山来，千朵白云遮不得。东西秋水隔一村，跣涉尚喜山泉温。山村树湿昨宵雨，石屋泠泠出蛮语。","dynasty":"清代","title":"道中作"}
{"author":"洪亮吉","content":"道人半岁不出门，种得阶前一畦菊。菊枯望雨无消息，日致城西水三斛。百钱买水宁忍饥，花开道士已典衣。我笑琳宫狂道士，看菊朝饥还饮水。","dynasty":"清代","title":"道士家看菊"}
{"author":"洪亮吉","content":"芒种才过雪不霁，伊犁河外草初肥。生驹步步行难稳，恐有蛇从鼻观飞。","dynasty":"清代","title":"伊犁记事诗"}
{"author":"洪亮吉","content":"游蜂蛱蝶竞寻芳，花事初红菜甲黄。只有塞垣春燕苦，一生不及见雕梁。","dynasty":"清代","title":"伊犁纪事诗四十三首其十九"}
{"author":"洪亮吉","content":"延昌宫中国祚短，神龙堕地化作犬。杨婆咒祷空纷纷，宁知金翅衔王孙。王孙忆翁须好作，翁死旬时还奏乐。花枝袅袅春绵绵，杨郎宫中恣醉眠。狐裘锦衣左右直，徐郎殿前躬画敕。宁失官家朝，莫犯周侯刀。宁违至尊训，莫拒舍人命。禁中刀敕空纵横，国运讵识归宣城。尚书不言侍中走，举朝尽醉吴兴酒。","dynasty":"清代","title":"易犬子"}
{"author":"洪亮吉","content":"家有十步池，引水蓄百鱼。室有三尺墙，种竹满四隅。令其泉上有石，竹中通渠；穿径之笋，不以入餐；过桥之鱼，不使上竿。鱼皆习主人，已忘江湖思。修竹何娟娟，亦敛干霄姿。主人不归归有时。主人有一弟，倜傥素好奇。曾就主人宿，爱此半亩之竹一亩池。奇石落落，清流澌澌。掩户十日卧，出关百里驰。莲华峰头揽明月，挂尔溪边屋角之南枝。","dynasty":"清代","title":"书从兄显祖画卷"}
{"author":"洪亮吉","content":"春来爆竹声，灾及松与竹。宁知枝柯上，斑斑总成玉。莫待春雷鸣，龙孙先徙族。","dynasty":"清代","title":"太平使院，分赋园中草木四首其二斑竹"}
{"author":"洪亮吉","content":"南尚书，奔竞谪，詹事官求不获北。尚书选格裁，洛阳令争不回。停年格，铨选格，羽林夜火尚书宅。南尚书，北不如，宵来风月谈轩渠。","dynasty":"清代","title":"谈风月"}
{"author":"洪亮吉","content":"兄为囚，妹为虏，父命事仇无不可。父已死，兄已诛，父命杀仇仇即夫。父仇不报岂女子，反面事人有余耻。事已不成宁惜死。黄泉有血流浩浩，九州之外五经表。","dynasty":"清代","title":"虎台谋"}
{"author":"洪亮吉","content":"天上星，白皑皑。地上星，黑累累。星星峡中十五夜，天星地星光激射。一屋皆支一星罅，须臾天晦地忽明。地星却比天星青，北斗黯黯鸡初鸣。声三号，眠户眨。炎炎火，星星峡。","dynasty":"清代","title":"十三夜三鼓抵星星峡"}
{"author":"洪亮吉","content":"可怜白浮鸠，枉杀檀江州。万里长城君自毁，明年饮马长江水。长江饮马君有知，目光裂电神骓驰。","dynasty":"清代","title":"檀江州"}
{"author":"洪亮吉","content":"头颅一掷几不完，改名且复称儒冠。改名谁？刘智远。后六百年当帝汉，姓名先已成左券。","dynasty":"清代","title":"刘智远"}
{"author":"洪亮吉","content":"一片石，寒山顶。余者谁，比蛙黾。蛙声蚓声犹可识，邢家魏家工作贼。","dynasty":"清代","title":"寒山石"}
{"author":"洪亮吉","content":"刘桃枝，信力士，所为如此事。永安耶，铁笼死。平秦耶，露车死。赵郡耶，雀离死。大明宫里呼家家，肠肥腊满悲琅琊。桃枝桃枝技还绝，飞向青天斩明月。刘桃枝，慎勿过。君如鸺鹠见者祸，呜呼尔首何时堕。","dynasty":"清代","title":"刘桃枝"}
{"author":"洪亮吉","content":"宁就荫，不试文。好羸马，不入群。会昌一品集，三唐进士皆不及。","dynasty":"清代","title":"好羸马"}
{"author":"洪亮吉","content":"红蕤花开置行幕。一杯两杯缓行乐。美人头向盘中落。珠歌翠舞昕斜阳。珊瑚七尺施作床。人间梦醒春茫茫。花枝如烟堕高阁。散尽黄金恣挥霍。白首同归讯潘岳。","dynasty":"清代","title":"金谷谶"}
{"author":"洪亮吉","content":"房公谋，杜公断。不数萧曹在西汉，英公卫公逾绛灌。君不见，魏征妩媚谁可方，西京庶比张子房。","dynasty":"清代","title":"房公谋"}
{"author":"洪亮吉","content":"荆襄一带胜败轻，正斗蟋蟀争输赢。","dynasty":"清代","title":"斗蟋蟀"}
{"author":"洪亮吉","content":"仆射弄獐，侍郎伏猎。河湟使典，专主调燮。此时康聓诚惶惶，日夜伫望官平章。","dynasty":"清代","title":"用康聓"}
{"author":"洪亮吉","content":"生何所，花树乡。死何所，花林坊。君不见，韦平章，诗名可继韩致光。","dynasty":"清代","title":"花林坊"}
{"author":"洪亮吉","content":"嘉峪关前夕雾收，布隆吉后晓星浮。马毛作雪明千里，龙气成云暗一州。冰谷对床声乍噤，火山当户汗仍流。平生每厌尘环窄，天外如今一举头。","dynasty":"清代","title":"行抵伊犁追忆道中闻见率赋六首"}
{"author":"洪亮吉","content":"生明时，读《典》《坟》，不然咏作何等人。","dynasty":"清代","title":"读典坟"}
{"author":"洪亮吉","content":"银刀霍霍波粼粼，江鱼见水不见人。与鱼同居识鱼性，刺鱼要伺鱼入定。鱼一尾，直百钱，得鱼买醉神祠边。深秋鬼鼓何填填。","dynasty":"清代","title":"鬼鼓喧"}
{"author":"洪亮吉","content":"才脱稿，已立碣，死姚崇算生张说。","dynasty":"清代","title":"生张说"}
{"author":"洪亮吉","content":"今人匪至愚，古人匪天亶。忧思徒匆匆，胡为损餐饭。君看西驰日，去者当复反。后有万世来，谁云我生晚。","dynasty":"清代","title":"杂诗其一"}
{"author":"洪亮吉","content":"送罪人，乃进职。不负杨临贺，自不肯负国。","dynasty":"清代","title":"送临贺"}
{"author":"洪亮吉","content":"建康城头众惊走，枨枨取人饲天狗。朝呼食肉宵呼肝，枨枨得人食始欢。食始欢，杀鹿子。龙公不死鹿子死，四十八年王气止。","dynasty":"清代","title":"鹿子开"}
{"author":"洪亮吉","content":"魏征劝我远佞人，佞人谁，士及裴矩同封伦。君不见，佞人毕竟不可离，两朝富贵封德彝。","dynasty":"清代","title":"远佞人"}
{"author":"洪亮吉","content":"楼上疏灯彻夜明，营前击柝断人行。宵严都尉亲巡栅，岁歉村农罕入城。岘首一书愁未报，淮南十月更孤征。霜寒不是无衣苦，凄瑟难为负米情。","dynasty":"清代","title":"楼上"}
{"author":"洪亮吉","content":"元夕一年居一方，接天歌吹来咸阳。终南山月盛光采，一夕楼上铺新黄。崇仁坊前百戏陈，杂乐共作秦声尊。颇欣土俗乐丰岁，巷少服马居无人。严寒初除信风劲，风里试镫镫不定。端礼门连长乐楼，万声压市嚣难听。连宵宾从席屡移，选舞彻夜殊忘疲。屏风高障碧天色，蜡泪满堆红地衣。园南独客愁争逐，看花欲来深径宿。避寒三度著春衫，照梦千枝列华烛。墙头月色清可怜，桃花一枝影入筵。江南无此早春景，自爱枕上看花眠。须臾舞寂将残夜，月向城西鹊巢下。一阵帘前料峭风，远鸡声里寒桃谢。乡闾此时谁复留，癯崔瘦蒋成俊游。横塘半里足箫鼓，镫火直接三元楼。十年两度清游寡，更有汪伦手堪把。江馆云迷宛转箫，帝城月照流离瓦。","dynasty":"清代","title":"元夕看桃"}
{"author":"洪亮吉","content":"春来爆竹声，灾及松与竹。宁知枝柯上，斑斑总成玉。莫待春雷鸣，龙孙先徙族。","dynasty":"清代","title":"太平使院，分赋园中草木四首其二斑竹"}
{"author":"洪亮吉","content":"初三花发槛，初五月窥门。楼小难藏影，帘重不隔魂。蛛丝黏镜湿，鼠泪滴灯昏。笛忆参差响，书摩宛转痕。","dynasty":"清代","title":"初三"}
{"author":"洪亮吉","content":"十万师，败符离。毕竟元帅符，不如曲端旗。","dynasty":"清代","title":"曲端旗"}
{"author":"洪亮吉","content":"天策府，足文武。右班徐李左房杜，一传已复作叛臣。杜衍房遣爱，复有徐思文。","dynasty":"清代","title":"天策府"}
{"author":"洪亮吉","content":"君不见，辒凉夜半离法宫，豪杰扰扰黄尘中。原尝春陵有家法，杀人乱世非英雄。谁何要间佩两龙，短裘骏马羞雷同。报仇结客尽一世，末路顾与曹邱通。我怀嗤此田舍翁，兀兀一饮还千钟。呜呼男儿不种东陵瓜，有酒亦浇剧孟家。勋名生在死即尽，姓氏肯使余人夸。披图怜君钟然诺，广柳车来容束缚。一生幸免两头虫，令人千载悲丁公。","dynasty":"清代","title":"汪生彦和出元人画二十幅分赋其五其三季布任侠图"}
{"author":"洪亮吉","content":"两条门巷对溪流，百舌春来噪不休。划断云溪春一曲，蒋家明月赵家楼。","dynasty":"清代","title":"元夕词寄里中诸子"}
{"author":"洪亮吉","content":"乌鸦耶，燕雀耶，南飞者利耶。辕门中，置大鼓，将军紫衣气如虎。弯弓北来射鹦鹉。","dynasty":"清代","title":"南飞吉"}
{"author":"洪亮吉","content":"赤城黄海天下奇，我昔探奇入云海。天台山高一万丈，结雾蒙云住仙宰。奔车覆舟何不闲，数载岂复窥青山。丈夫事业百无就，筋力苦瘁登临间。山中之人薜萝绕，尘面看山亦徒扰。奔猿立鹤噪岂休，笑我饥驱发蓬葆。黄尘入骨体不轻，手扶赤藤上赤京。崖穷壑转忽相失，侧耳已听鸣泉清。尘寰下士禽子夏，五岳游期迫衰谢。我留绿发不敢迟，急复料理居山资。人生何为南北驰，忧患亦苦无穷时。岩栖谷汲谁赏心，素抱幸有雍门琴。不然云山苍苍万条路，更挂飞瓢觅君去。吟肩拍处我欲狂，君亦寻君遂初赋。","dynasty":"清代","title":"天台赤城歌寄孙大"}
{"author":"洪亮吉","content":"唐高祖，起义兵。何不学汤武，乃袭禅让名。","dynasty":"清代","title":"起义兵"}
{"author":"洪亮吉","content":"宁作无知禽，不愿为反舌。众鸟皆啁啾，反舌声不出。岂系果无声，无乃事容悦。依依檐宇下，饮啄安且吉。何忍视蜀鹃，啼完口流血。","dynasty":"清代","title":"自励其二"}
{"author":"洪亮吉","content":"长安百万宅，新丰一斗酒。鸢肩火色人，可惜不得久。君不见，褒公鄂公何足多，荐士转不如常何。","dynasty":"清代","title":"新丰酒"}
{"author":"洪亮吉","content":"灌园老人食无谷，家留一鸡啄人粟。呼儿饲鸡鸡苦饱，饱食鸡飞儿受扑。灌园老人住无屋，秋雨穿墙漏床足。墙倾日引邻鸡来，矮屋疏篱看争逐。家鸡飞鸣羽肃肃，采不外驰精在目。邻鸡据地有死心，阴血四周冠怒束。微生偶然亦当局，顾祸翻怜杀机伏。屋上啼鸠看欲痴，草间蝼蚁骄难捉。家鸡飞鸣众鸡怒，归引群雌更呼族。雄来成队雌挈尾，争磔鸡毛洞鸡腹。人生快意纵一观，宁知强者弱之肉。老人呼儿掩蓬户，双泪阶前抱鸡哭。得失应知感塞翁，安危何事看蛮触。君不见，屋外连村菜甲黄，年来鸡啄菜多荒。衰龄尔亦忘机好，卧看青山下夕阳。","dynasty":"清代","title":"斗鸡行"}
{"author":"洪亮吉","content":"西京执戟郎，绿鬓忽已皓。太宗爱老臣乃少，武皇爱少臣复老。坐令人惜贾洛阳，怀奇亦不值武皇。灌婴周勃哙伍耳，是老秃翁何足详。长沙西来对宣室，汉皇才高殊自失。固知尚鬼由楚人，因从楚来询鬼神。鬼神之言亦陈戒，汉廷惟生识成败。君不见，微吟贾生赋，车过洛阳界，坟荒无人碑已坏。纷纷何况里中儿，我亦少年先下拜。","dynasty":"清代","title":"自河南入关所经皆秦汉旧迹车中无事因仿香山新乐府体率成十章其三贾谊墓"}
{"author":"洪亮吉","content":"纵不识颜太师，不可不识元紫芝。纵不识段忠烈，不可不识道州结。君不见，君家讽颂何纡徐，十篇猗圩沮一曲，于蔿于。","dynasty":"清代","title":"于蔿于"}
{"author":"洪亮吉","content":"荆襄一带胜败轻，正斗蟋蟀争输赢。","dynasty":"清代","title":"斗蟋蟀"}
{"author":"洪亮吉","content":"逐客纵已归，犹念未归客。今宵路岐梦，分道向南北。","dynasty":"清代","title":"别惠远城二首其二"}
{"author":"洪亮吉","content":"出城闻泉声，到合复数里。逶迤冈四面，云向水中起。蒙蒙萍藻绿，水鸟浴未已。曲处响始奔，惊流出潭底。人栽沙果好，都入北窗里。板屋止两层，高瞻忽迢递。殷勤相送客，门外尚余几。挥马去不停，林长久延企。","dynasty":"清代","title":"廿九日发古城巡抚伊江阿大令阮曙并马送至水磨合茶话乃别"}
{"author":"洪亮吉","content":"古庙东西辟广场，雪消齐露粉红墙。风光谷雨尤奇丽，苹果花开雀舌香。","dynasty":"清代","title":"伊犁纪事诗四十三首其七"}
{"author":"洪亮吉","content":"渒水流不归，长淮极天静。我行发舒六，十月至清颖。颍尾清我心，颍歌行复警。严霜岸头重，积势落颓井。古树啼鸺鹠，闻声不知影。稍稍上初月，戚戚聚浮梗。旷野无人居，扬沙极千顷。中原此开阖，寥廓少翳屏。行当苦岁月，栖亩寡实颖。星辰肃中宵，行客畏短景。踟蹰冰雪意，兆始心已领。百里不可休，客程同兽挺。","dynasty":"清代","title":"自渒水入淮半日至颍口"}
{"author":"洪亮吉","content":"炖煌西，白骨撑。日月飞不进，鬼火欲与天争青。朝行暮行不见影，鬼声西来落空井。魑魅耶，魍魉耶，丛丛细草生枯骸。枯骸欲歌人欲哭，炖煌之西且裹足。","dynasty":"清代","title":"炖煌西"}
{"author":"洪亮吉","content":"五世还支子，全家问悯孙。野花生墓阙，古柏及祠门。朴塞吾宁忝，渊源系觉尊。所亲欣絮语，灯火入前村。","dynasty":"清代","title":"洪源谒祖墓四首其一"}
{"author":"洪亮吉","content":"行路难，歌以哭，四座茫茫惨无乐。松柏何啾啾，屋下尸自愁。挽歌何慨慷，道上殡自往。袁山松，愁何工，君家兄弟才偏雄。呼卢十万掷布帽，卿辈可识袁彦道。","dynasty":"清代","title":"行路难"}
{"author":"洪亮吉","content":"远随明月去，独望晓星来。蟋蟀三两声，海棠花半开。秋衫全湿露，团扇半粘苔。户讶流萤出，窗惊电影回。非因驰照远，谁复认池台。","dynasty":"清代","title":"夜起"}
{"author":"洪亮吉","content":"道人半岁不出门，种得阶前一畦菊。菊枯望雨无消息，日致城西水三斛。百钱买水宁忍饥，花开道士已典衣。我笑琳宫狂道士，看菊朝饥还饮水。","dynasty":"清代","title":"道士家看菊"}
{"author":"洪亮吉","content":"沈校书，杜主客，可怜唐进士，连翩尽臣贼。君不见，罗家秀才未脱白，请兵诛梁一何力。","dynasty":"清代","title":"罗秀才"}
{"author":"洪亮吉","content":"九垓之内，人同蛾多。不自僇力，资生则那。东邻歌钟，北寺击鼓。严霜入门，响亦凄楚。人以为欢，我以为苦。欲贻子金，我不为盗。宦而巧取，较盗尤暴。凿楹有蠹，穿径有萤。益人神知，照我汗青。疗贫之术，不出户庭。","dynasty":"清代","title":"戒子书"}
{"author":"洪亮吉","content":"伊犁河上值清明，东距关门尚百程。今日万山深处坐，雨花如梦扑帘旌。","dynasty":"清代","title":"寒食偶成其一"}
{"author":"洪亮吉","content":"到得山村夜已迷，窗棂全不辨东西。狼驯似马凭鞭策，鹊大于鸡共树栖。穴鼠岸然欺客睡，蛮猿时复杂儿啼。峰峰塞路谁能究，只觉檐前北斗低。","dynasty":"清代","title":"夜抵木垒河"}
{"author":"洪亮吉","content":"节物无端五月前，喧声彻夜扰幽眠。雷穿石壁都成窟，雨挟溪鱼欲上天。深洞三时寒地气，断山十里接人烟。清闲不复营余事，静把《元经》晓夕研。","dynasty":"清代","title":"芳茂山夜宿"}
{"author":"洪亮吉","content":"白日看云坐小斋，闲无一事入幽怀。林禽告我春无恙，小树依人影亦佳。病酒心情愁柏叶，看花消息到芒鞋。离居一倍风光好，闲煞城南十字街。","dynasty":"清代","title":"春日"}
{"author":"洪亮吉","content":"海客秋惊病眼苏，江城西上眺平芜。频年芦荻生高垒，往日旌旗入小孤。天险几曾供饮马，山形依旧绕飞乌。遗文蛇鸟谁相识，落日征人按昔图。","dynasty":"清代","title":"登八卦城楼怀古"}
{"author":"洪亮吉","content":"楼上疏灯彻夜明，营前击柝断人行。宵严都尉亲巡栅，岁歉村农罕入城。岘首一书愁未报，淮南十月更孤征。霜寒不是无衣苦，凄瑟难为负米情。","dynasty":"清代","title":"楼上"}
{"author":"洪亮吉","content":"弱冠心期誓始终，故人江夏有黄童。数行书札来春半，一夕舟樯出雨中。雀鼠几时仍共穴，马牛谁信不同风。应怜楚越依都遍，更向燕台试转蓬。","dynasty":"清代","title":"送黄大景仁至都门四首其一"}
{"author":"洪亮吉","content":"姑溪夜雨剪春蔬，归计频番说荷锄。放眼关河斜日永，惊心岁月二毛初。生涯未解营巢急，妻子都嗤涉世疏。此日北堂应有梦，凝尘黯黯鬓慵梳。","dynasty":"清代","title":"送黄大景仁至都门四首其二"}
{"author":"洪亮吉","content":"铅椠频年席未温，十年心迹几朱门。难忘节物偏垂涕，有约乾坤不受恩。涉世未妨颜更冷，依人何意舌犹存。萧萧故业斜阳外，共尔无惭廉吏孙。","dynasty":"清代","title":"送黄大景仁至都门四首其三"}
{"author":"洪亮吉","content":"踪迹平生苦未闲，我贫君病改朱颜。料量绝业思传世，各有名山待闭关。晓袂静看云气白，夜灯慵拂剑光斑。偏惭楚客多乡思，依旧春风策蹇还。","dynasty":"清代","title":"送黄大景仁至都门四首其四"}
{"author":"洪亮吉","content":"梦醒空自惜年华，法鼓声声报晚衙。两度总惭巢幕燕，一春只看隔墙花。窥灯鼠怯穿衣桁，绿壁虫惊落画叉。我自怀人不能寐，高吟时复振窗纱。","dynasty":"清代","title":"客句容署中以县试不得出寄孙大"}
{"author":"洪亮吉","content":"一山戴一山，重戴至谷口。遵山视重戴，高仅及社首。方知众高积，拔势乃得陡。山坳环数郡，元气蒸泽薮。中虚蕴灵宝，万古谁敢剖。天阊虽已逼，地轴亦孔厚。七十二代君，贞符藏北斗。","dynasty":"清代","title":"泰山道中其三"}
{"author":"洪亮吉","content":"山村十余家，古木自回互。笋穿来东邻，果熟落北户。居邻结姻娅，鸡犬互相顾。出门望原田，高低百余步。仲夏天气晴，凉风集高树。茶瓜供过客，留话惬幽素。日晚童樵归，问名均不误。","dynasty":"清代","title":"出都行涿州道中见芃麦遍野慨然有田庐之思因作田家诗二十首寄意并寄芮光照杨毓舒两布衣其二"}
{"author":"洪亮吉","content":"去年反王敦，今年反苏峻。六师束手庾元规，八州观望陶士行。君父之难安可逃，义旗一指天为高。官军已成白石垒，贼骑不越朱雀穚。功成倘忆绝裾处，夜夜精灵泣牛渚。","dynasty":"清代","title":"义旗指"}
{"author":"洪亮吉","content":"熟客先惊问姓名，记曾跃马入咸京。当时书记疏狂甚，亲屈元戎作骑兵。","dynasty":"清代","title":"伊犁纪事诗四十三首其五"}
{"author":"洪亮吉","content":"三更望兹峰，月出石腹内。云容方欲展，雷雨已在背。明明神所宅，乃复遘阴晦。冰柱十丈长，惊看石厓戴。居然神斧落，厓半亦奔溃。回飙搜激电，雪月光迸碎。遂令登陟客，倏忽迷向背。清游虽暂阻，未敢遽思退。终当携松明，绝壁扫芜秽。","dynasty":"清代","title":"泰山道中其五"}
{"author":"洪亮吉","content":"乌兰以北地不毛，极视千里无秋毫。穷荒鸟亦拙生计，啄土饮雪居无巢。居人觌面能欺客，兽复欺人占居宅。健儿弯弓射不得，空手归来气填臆。","dynasty":"清代","title":"乌兰乌素道次"}
{"author":"洪亮吉","content":"我家城东南，数日过城北。马家池头竹树幽，破晓来看雨中色。我思移竹先移居，近乞数笋栽东隅。待其干老笋复茁，影覆一室真吾庐。君于此意亦三复，笔底森森绘寒玉。夜阑题竹复赠君，惊笋出我墙东屋。","dynasty":"清代","title":"段上舍达和《修竹吾庐图》"}
{"author":"洪亮吉","content":"人烟百里何渺茫，疲裸独行古战场。高天下地总一色，明月白雪分清光。拂眉时有山禽过，清献声高野禽和。三泉屈指尚半程，我倦欲从云外卧。","dynasty":"清代","title":"初八日乘月行四十里至三个泉宿"}
{"author":"洪亮吉","content":"由畿尉，擢言路。如何新进臣，敢说陛下误。文章一代推中唐，柳韩元白各擅场，品端终属两侍郎。","dynasty":"清代","title":"陛下误"}
{"author":"洪亮吉","content":"老饕到此已无缘，且减常餐汲井泉。十日斋厨冷于寺，故应蔬味胜腥膻。","dynasty":"清代","title":"伊犁纪事诗四十三首其三十二"}
{"author":"洪亮吉","content":"君不见，辒凉夜半离法宫，豪杰扰扰黄尘中。原尝春陵有家法，杀人乱世非英雄。谁何要间佩两龙，短裘骏马羞雷同。报仇结客尽一世，末路顾与曹邱通。我怀嗤此田舍翁，兀兀一饮还千钟。呜呼男儿不种东陵瓜，有酒亦浇剧孟家。勋名生在死即尽，姓氏肯使余人夸。披图怜君钟然诺，广柳车来容束缚。一生幸免两头虫，令人千载悲丁公。","dynasty":"清代","title":"汪生彦和出元人画二十幅分赋其五其三季布任侠图"}
{"author":"洪亮吉","content":"五世还支子，全家问悯孙。野花生墓阙，古柏及祠门。朴塞吾宁忝，渊源系觉尊。所亲欣絮语，灯火入前村。","dynasty":"清代","title":"洪源谒祖墓四首其一"}
{"author":"洪亮吉","content":"汉家龙兴及三世，高论六籍搜根株。济南硕儒老犹在，遐算未断神疑输。谁何作图貌奇古，牙齿剥落身须扶。当时秦王厌章句，生也幸得逃其诛。乾坤非常炙燔祸，灰烬尚欲生真儒。峨峨执经门大夫，太常子弟秀者储。《尚书大传》世有本，乃谓口授劳呫嚅。千年此论出安国，更以隶佐亡蝌书。我怀不以紫夺朱，兀兀起坐重披图。还怜真本生已易，断篇何止将蒲姑。","dynasty":"清代","title":"汪生彦和出元人画二十幅分赋其五其二伏生授书图"}
{"author":"洪亮吉","content":"一百万卒长城中，四十万卒新安东。咸阳闾左已尽发，余者内筑阿房宫。小刑鞭笞大刑族，趣就咸阳万间屋。连城跨渭百里余，日月光穷许然烛。秦家筑城非一隅，秦家筑宫连百区。雄心一世至万世，束缚黔首常安居。可怜绢粉今凄瑟，焦土星星野萤出。版屋祠荒赛百虫，阿房赋冷吟残虱。噫吁嘻，悯儒乡，火一日。咸阳宫，火三月。君不见，楚人灰红秦烬黑，汉家龙兴由火德。","dynasty":"清代","title":"题阿房宫图"}
{"author":"洪亮吉","content":"唐李煜，蜀孟昶。可惜覆国迟，不作降王长。","dynasty":"清代","title":"降王长"}
{"author":"洪亮吉","content":"前朝天子方服丹，后宫太后飞入山。飞入山，从道士。如何耿先生，亦复善生子。君不见，长身玉貌殊可怜，卖药市上求青钱。","dynasty":"清代","title":"耿先生"}
{"author":"洪亮吉","content":"山花只入房，山燕只栖梁。一春绿竹不过墙，一生游鱼不出塘。谁来丈人家，北郭瘦李西溪杨。谁和丈人诗，南巷狂沈东头王。丈人十双田，岁得千斛粮。丈人一陂泽，岁牧千尾羊。嫁女不插花，娶妇但识桑。人间有此太古方，丈人不出中井乡。","dynasty":"清代","title":"中井乡歌为邹翁赋"}
{"author":"洪亮吉","content":"忆昨同醉长安之酒楼，少年十辈君不浮。忆昨同跨郊坰之骏马，偕游七人君最雅。君才岂比凡少年，我意雅欲追前贤。长安城中与君友，五度碧月联吟肩。我交于世皆苍老，朱贾沦亡益悲悼。吾曹缓急须托身，讵敢相轻此年少。我感古人志行超，虽未绝交能寡交。身今纵贱有殊禀，冀与一世回轻爂。十年此志不暂忘，世人不知谓我狂。乡闾益复盛嘲毁，并以余论加孙郎。畏谗一室居疑蛰，昨者孙郎有书及。我谋于众谢不敏，君独不辞乎燥湿。亦知人生饶缓急，难尔少年尤独立。朱门纨绮艳障天，独出英英矫余习。吾侪快意得一朋，如入玉陛升金门。急持一书报远人，谓此年少非常伦。离风昨风吹原野，花叶纷披已成夏。交君未久别念侵，独持一杯与论心。酒楼花开三面阴，马蹄浮红五尺深。燕秦十年游，近始抵乡土。晏公祠外箫鼓喧，竞渡来看日端午。离程关陇复数千，南瞻无家有墓田。桑根草堂富经史，举半赠子穷雕镌。识君不嫌迟，别君不嫌早。读书溪南柳阴好，新妇窗前月痕皎。人生聚散殊草草，君不见，百回相思令人老。","dynasty":"清代","title":"送崔二景俨南归读书并就婚"}
{"author":"洪亮吉","content":"一成坯，再成英，一再曲折山以名。注川曰溪，注溪曰谷，溪行谷行水声复。蓝舆背山始入山，水声已往何时还。未登醉翁亭，先翻醉翁操，山禽飞还水禽噪。言寻醉翁石，更诵醉翁文。醉翁宾客不可见，山石欲雨溪生云。咄哉文字亦有灵，能使此山此水无余情。我观翁时值梅喜且惊，犹复夭矫屈曲如龙形。醉翁琴，琴喑喑，乃知醉翁待我成古今。我歌一篇翁赏心，滁山高绝滁水深。","dynasty":"清代","title":"游醉翁亭"}
{"author":"洪亮吉","content":"明月明月，相随不灭。昨宵入怀抱，今宵委荒草。","dynasty":"清代","title":"明月谣"}
{"author":"洪亮吉","content":"行路难，歌以哭，四座茫茫惨无乐。松柏何啾啾，屋下尸自愁。挽歌何慨慷，道上殡自往。袁山松，愁何工，君家兄弟才偏雄。呼卢十万掷布帽，卿辈可识袁彦道。","dynasty":"清代","title":"行路难"}
{"author":"洪亮吉","content":"饭何所，木兰院。钱何所，仙韶院。一家将相三十年，少赖伊蒲餐，老给优伶钱。","dynasty":"清代","title":"仙韶院"}
{"author":"洪亮吉","content":"积雨冥蒙路不开，巑岏历尽始三台。万松怪底都相识，曾向童年入梦来。","dynasty":"清代","title":"伊犁纪事诗四十三首其四十二"}
{"author":"洪亮吉","content":"绵绵延延，华光烛天。正气萃此者，五百二十六年。时巳过，运乃昌。朱旗卓地一丈长。金符落天走建康。化龙一马兴真王。龙为王，马遂亡。","dynasty":"清代","title":"中兴瑞"}
{"author":"洪亮吉","content":"六等罪，案如铁。张均张垍及希烈。毕竟凝碧池，难恕王摩诘。君不见，诗家可惜无鉴别，如何杜八哀，乃附郑三绝。","dynasty":"清代","title":"六等罪"}
{"author":"洪亮吉","content":"偶选龙媒贡上方，万蹄如铁剖河梁。驿骝尽解如人立，环拱将军下角场。","dynasty":"清代","title":"伊犁纪事诗四十三首其二十七"}
{"author":"洪亮吉","content":"汉家龙兴及三世，高论六籍搜根株。济南硕儒老犹在，遐算未断神疑输。谁何作图貌奇古，牙齿剥落身须扶。当时秦王厌章句，生也幸得逃其诛。乾坤非常炙燔祸，灰烬尚欲生真儒。峨峨执经门大夫，太常子弟秀者储。《尚书大传》世有本，乃谓口授劳呫嚅。千年此论出安国，更以隶佐亡蝌书。我怀不以紫夺朱，兀兀起坐重披图。还怜真本生已易，断篇何止将蒲姑。","dynasty":"清代","title":"汪生彦和出元人画二十幅分赋其五其二伏生授书图"}
{"author":"洪亮吉","content":"十里巢营树，春深客到初。上楼人影瘦，灭烛雨声疏。隔岁书犹读，齐年发共梳。庾郎贫正甚，同此食园蔬。","dynasty":"清代","title":"园居"}
{"author":"洪亮吉","content":"魏征劝我远佞人，佞人谁，士及裴矩同封伦。君不见，佞人毕竟不可离，两朝富贵封德彝。","dynasty":"清代","title":"远佞人"}
{"author":"洪亮吉","content":"长安天子眇一目。长安城中月鼎足。妖星茫茫射黄屋。死我者坚活我雄。东海大鱼化为龙。男皆为王女为公。","dynasty":"清代","title":"一目主"}
{"author":"洪亮吉","content":"糗盈升，草盈把，儿童竞养房公马。见公之马还思公，连钱蹀躞奔儿童。儿童粟多果马腹，更瓣名香马前哭。马前哭，因思公，君不见房公之马鲍氏骢。","dynasty":"清代","title":"房公马"}
{"author":"洪亮吉","content":"堂偃月，阁格天。一堂一阁构造完，金瓯天下已不全。","dynasty":"清代","title":"偃月堂"}
{"author":"洪亮吉","content":"日出庐井喧，流光照虚晨。山田极柔桑，尚有无衣人。孩提率牵袂，苦语出性真。我哀道旁辞，感激为重陈。造物息百年，未补一日贫。惨舒各殊抱，何以归真醇。桑榆苟堪耕，此辈非游民。","dynasty":"清代","title":"当涂道中二首其二"}
{"author":"洪亮吉","content":"延昌宫中国祚短，神龙堕地化作犬。杨婆咒祷空纷纷，宁知金翅衔王孙。王孙忆翁须好作，翁死旬时还奏乐。花枝袅袅春绵绵，杨郎宫中恣醉眠。狐裘锦衣左右直，徐郎殿前躬画敕。宁失官家朝，莫犯周侯刀。宁违至尊训，莫拒舍人命。禁中刀敕空纵横，国运讵识归宣城。尚书不言侍中走，举朝尽醉吴兴酒。","dynasty":"清代","title":"易犬子"}
{"author":"洪亮吉","content":"频悲寒序促，那复值兹晨。人意怜迟日，吾生重早春。川原看气始，草木辨根陈。白发还多病，踟蹰强饭身。","dynasty":"清代","title":"立春日"}
{"author":"洪亮吉","content":"合肥城边鼓三下，将军乘舆不跨马。麾幢伞扇沿河堤，兵不贵多还贵寡。三关关北增高楼，将军闭垒征人愁。征人谁知法中法，法在用强还用怯。百战孰比将军功，将军岂数曹景宗。原头射猎师不竞，行路空歌霍去病。","dynasty":"清代","title":"合肥捷"}
{"author":"洪亮吉","content":"宁作无知禽，不愿为反舌。众鸟皆啁啾，反舌声不出。岂系果无声，无乃事容悦。依依檐宇下，饮啄安且吉。何忍视蜀鹃，啼完口流血。","dynasty":"清代","title":"自励其二"}
{"author":"洪亮吉","content":"稍稍雨洒尘，微微转春气。平原三月中，秾花艳天地。闲云翳东至，春空亦微腻。游蜂与蛱蝶，后时识真意。所居异乡国，微觉风土异。郊原计尺寸，物力多所弃。遥遥东归心，欣看麦成穗。","dynasty":"清代","title":"当涂道中二首其一"}
{"author":"洪亮吉","content":"阑干十二敞银屏，尤喜芳时此再经。双柳有情垂槛绿，万山如梦压帘青。花边惆怅寻前约，叶底参差间晓星。依旧燕莺飞不定，可能重把夜窗扃。","dynasty":"清代","title":"重至黔西宿海棠庭院"}
{"author":"洪亮吉","content":"仆射弄獐，侍郎伏猎。河湟使典，专主调燮。此时康聓诚惶惶，日夜伫望官平章。","dynasty":"清代","title":"用康聓"}
{"author":"洪亮吉","content":"怪风时起扑灯蛾，旧燕巢欹鼠作窠。蒸得春蚊大如斗，南山湿雾入帘多。","dynasty":"清代","title":"伊犁纪事诗四十三首其三十一"}
{"author":"洪亮吉","content":"节物无端五月前，喧声彻夜扰幽眠。雷穿石壁都成窟，雨挟溪鱼欲上天。深洞三时寒地气，断山十里接人烟。清闲不复营余事，静把《元经》晓夕研。","dynasty":"清代","title":"芳茂山夜宿"}
{"author":"洪亮吉","content":"白首吾宗叔，黄眉入室姑。未嫌新礼简，记取旧名呼。历寝书留几，开筵酒在壶。为言居处僻，烧笋出山厨。","dynasty":"清代","title":"洪源谒祖墓四首其二"}
{"author":"洪亮吉","content":"申旦不复眠，视此崖上月。初阳尚未升，了了见仙阙。冥濛松树外，复见一星没。楼北客尚眠，楼西窗已豁。蓝舆顾不至，久待意郁勃。二里抵一泉，流清鉴毛发。延回积千转，磊磊出山骨。原野何郁迂，阴云气飘忽。层楼自孤迥，毁壁尚高揭。原田间山麓，百复不居一。岁歉民气怒，山行寡完褐。犁锄复群聚，草树经㔉掘。野雉不敢飞，穷搜入狐窟。疲踪愿登阁，幽想已入樾。曾言富仙酿，斟酌苦易竭。亦感生计微，年荒未收秫。","dynasty":"清代","title":"自元符宫上大茅峰憩晓霞阁"}
{"author":"洪亮吉","content":"延昌宫中国祚短，神龙堕地化作犬。杨婆咒祷空纷纷，宁知金翅衔王孙。王孙忆翁须好作，翁死旬时还奏乐。花枝袅袅春绵绵，杨郎宫中恣醉眠。狐裘锦衣左右直，徐郎殿前躬画敕。宁失官家朝，莫犯周侯刀。宁违至尊训，莫拒舍人命。禁中刀敕空纵横，国运讵识归宣城。尚书不言侍中走，举朝尽醉吴兴酒。","dynasty":"清代","title":"易犬子"}
{"author":"洪亮吉","content":"尔如华亭鹤，不欲识二陆。解后得识张季鹰，雅志不复矜飞腾。我如昭邱狐，读书名博物。茂先可语不识机，亦欲辞归住蓬荜。","dynasty":"清代","title":"奉酬缪公子白沙河见怀诗"}
{"author":"洪亮吉","content":"独酌谣，独酌无所好。生来菖蒲花，不解向人笑。阿三为我提壶，阿二而我行沽。风吹门开，蝴蝶自来。挥之不去，落我酒杯。一杯邀春风，一杯待明月。哜哜嘈嘈声不歇，市上人催酒钱切。","dynasty":"清代","title":"独酌谣四首其一"}
{"author":"洪亮吉","content":"待得城楼月欲升，竟携茶具就书灯。九朝旧事无人听，只有西厅老郡丞。","dynasty":"清代","title":"伊犁纪事诗四十三首其三十九"}
{"author":"洪亮吉","content":"一卷平台纪事功，十年循吏说宏农。便同海外奇书读，腹痛还思邴曼容。","dynasty":"清代","title":"伊犁纪事诗四十三首其二十"}
{"author":"洪亮吉","content":"谁跨明驼天半回，传呼布鲁特人来。牛羊十万鞭驱至，三日城西路不开。","dynasty":"清代","title":"伊犁纪事诗四十三首其六"}
{"author":"洪亮吉","content":"雪深才出玉门关，三月君恩已赐环。嬴得番回道旁看，争传李白夜郎还。","dynasty":"清代","title":"伊犁纪事诗四十三首其四十三"}
{"author":"洪亮吉","content":"铜拔打铁拔，元家岁将末。鲜卑奴起渤海东，电隐隐兮雷轰轰。朱家魏家总非匹，一冒空拳一穿鼻。贼来百箭杀百人，武牢不死真有神。宜训宫中叩头列，一母三天亦人杰。","dynasty":"清代","title":"鲜卑奴"}
{"author":"洪亮吉","content":"瀚海亦已穷，关门忽高矗。风沙东南驱，到此势已缩。侯门余数骑，骏足植如木。风递管钥声，岩高忽然拓。城垣金碧丽，始见瓦作屋。羌回分畛域，中外此枢轴。晓日上北楼，长城莽遥瞩。平衢驰若砥，雪岭俯如伏。天形界西域，地势极南服。数折向郭东，泉清手堪掬。尤惭关令尹，来往饷刍收。驻马官道旁，生还庆僮仆。","dynasty":"清代","title":"入嘉峪关"}
{"author":"洪亮吉","content":"屋前童失声，屋后山起立。尤愁沙石滑，空处不置级。斜晖初没水，行客势转急。君看厓上树，迅羽亦不集。飞腾如猿猱，我仆愧难及。明星三两颗，天已逼斗笠。石罅出一门，雷霆复相袭。时时凉沁体，衣袂宿雨湿。过岭望九华，凌空向予揖。","dynasty":"清代","title":"度柯冲岭"}
{"author":"洪亮吉","content":"樱桃一树傍红墙，书到翻怜客异乡。酒癖更沾衣袂湿，花疏时入枕函香。删除好梦缘妨睡，检点闲身未肯狂。我欲悟君先学道，携编三月坐匡床。","dynasty":"清代","title":"得孙大江宁书却寄"}
{"author":"洪亮吉","content":"天上星，白皑皑。地上星，黑累累。星星峡中十五夜，天星地星光激射。一屋皆支一星罅，须臾天晦地忽明。地星却比天星青，北斗黯黯鸡初鸣。声三号，眠户眨。炎炎火，星星峡。","dynasty":"清代","title":"十三夜三鼓抵星星峡"}
{"author":"洪亮吉","content":"昔余慕清华，未尝废奔走。闻言京洛客，年命亦有偶。一自罹风尘，栖栖笑生亩。置身苦未遂，预恐成老丑。落日穷巷中，流光照虚牖。持编映檐隙，妻孥哂其后。朝齑不盈餐，夕枕讵贴首。苦觅后世名，其人骨先朽。","dynasty":"清代","title":"杂诗其二"}
{"author":"洪亮吉","content":"穷乡寡文学，颇爱土俗淳。茅檐八九家，五世相与邻。儿童读书归，行处拾堕薪。偶逢大父行，拱立识所亲。日晚饷北皋，牵衣渡横津。心忆朝诵书，沿途讽逡巡。","dynasty":"清代","title":"出都行涿州道中见芃麦遍野慨然有田庐之思因作田家诗二十首寄意并寄芮光照杨毓舒两布衣其三"}
{"author":"洪亮吉","content":"天门开焦梨，狗子天边来。狐非狐，貉非貉。吠声长，达河朔。青雀何嗷嗷，新巢复旧巢。旧巢鹦鹉啄，新巢饱犬腹。犬乎犬乎尔何酷，会见金鸡树头哭。","dynasty":"清代","title":"狐非狐"}
{"author":"洪亮吉","content":"君不见长安天子好禅论，浮屠沙门多以万。殿陛空陈丰草诗，深宫自进伊蒲饭。又不见长安天子多武功，蜀氛西靖燕东封。一朝荧惑星失守，万劫昆明火更红。可怜德修期愈促，自谓当时邀佛福。邀佛福，三千佛经盈卧阁，万死难忏姚苌恶。","dynasty":"清代","title":"续佛经"}
{"author":"洪亮吉","content":"劳劳身计本无涯，生倘多愁死亦佳。阅世短于欹枕梦，招魂长入酒人怀。琴书风卷知谁在，花月尊空与愿乖。欲把闲踪比飞絮，年年开落县南街。","dynasty":"清代","title":"清明后一日与孙大携酒饮王七秀才廷俞南圃归过县门忆亡友林嗣基作"}
{"author":"洪亮吉","content":"荒原真厌马行迟，不定阴晴四月时。破涧怒雷分雨势，断厓高树表风枝。无家已绝经年梦，有约先悬出世思。他日故巢相忆处，好寻芳草寄卷施。","dynasty":"清代","title":"夜行宿迁道中"}
{"author":"洪亮吉","content":"樱桃一树傍红墙，书到翻怜客异乡。酒癖更沾衣袂湿，花疏时入枕函香。删除好梦缘妨睡，检点闲身未肯狂。我欲悟君先学道，携编三月坐匡床。","dynasty":"清代","title":"得孙大江宁书却寄"}
{"author":"洪亮吉","content":"昨宵惊波来，漂去所著屐。下床方欲索，摸得一双鲫。","dynasty":"清代","title":"小池春涨"}
{"author":"洪亮吉","content":"伊犁河上值清明，东距关门尚百程。今日万山深处坐，雨花如梦扑帘旌。","dynasty":"清代","title":"寒食偶成其一"}
{"author":"洪亮吉","content":"谁向洋川纪岁华，沿门都已采新茶。山中春事忙如许，桃李先开半月花。","dynasty":"清代","title":"寒食偶成其二"}
{"author":"洪亮吉","content":"日午山窗睡起迟，东风吹梦入游丝。愁无一架秋千影，閒煞满庭红杏枝。","dynasty":"清代","title":"寒食偶成其三"}
{"author":"洪亮吉","content":"衰迟未敢说春愁，枨触莺花忆旧游。只有白云知我意，随风都到海东头。","dynasty":"清代","title":"寒食偶成其四"}
{"author":"洪亮吉","content":"半生踪迹未曾闲，五岳游完鬓乍斑。却出长城万余里，东西南北尽天山。","dynasty":"清代","title":"出关作"}
{"author":"洪亮吉","content":"城西乞得暂勾留，何止逃喧亦避仇。只觉医方有奇效，闭门先学陆忠州。","dynasty":"清代","title":"伊犁纪事诗四十三首其一"}
{"author":"洪亮吉","content":"橐笔频年上玉墀，虎贲三百笑舒迟。书生亦有伸眉日，独跨长刀万里驰。","dynasty":"清代","title":"伊犁纪事诗四十三首其二"}
{"author":"洪亮吉","content":"环碧轩中祟不迷，仅余风柝雨凄凄。固知此老迂难近，绝胜宵分咒准提。","dynasty":"清代","title":"伊犁纪事诗四十三首其三"}
{"author":"洪亮吉","content":"到日先传领督催，无端堂帖复追回。间心检点流人册，枨触西川御史台。","dynasty":"清代","title":"伊犁纪事诗四十三首其四"}
{"author":"洪亮吉","content":"熟客先惊问姓名，记曾跃马入咸京。当时书记疏狂甚，亲屈元戎作骑兵。","dynasty":"清代","title":"伊犁纪事诗四十三首其五"}
{"author":"洪亮吉","content":"谁跨明驼天半回，传呼布鲁特人来。牛羊十万鞭驱至，三日城西路不开。","dynasty":"清代","title":"伊犁纪事诗四十三首其六"}
{"author":"洪亮吉","content":"古庙东西辟广场，雪消齐露粉红墙。风光谷雨尤奇丽，苹果花开雀舌香。","dynasty":"清代","title":"伊犁纪事诗四十三首其七"}
{"author":"洪亮吉","content":"芒种才过雪不霏，伊犁河外草初肥。生驹步步行难稳，恐有蛇从鼻观飞。","dynasty":"清代","title":"伊犁纪事诗四十三首其八"}
{"author":"洪亮吉","content":"鹁鸪啼处却东风，宛与江南气候同。杏子乍青桑椹紫，家家树上有黄童。","dynasty":"清代","title":"伊犁纪事诗四十三首其九"}
{"author":"洪亮吉","content":"五月天山雪水来，城门桥下响如雷。南衢北巷零星甚，却倩河流界画开。","dynasty":"清代","title":"伊犁纪事诗四十三首其十"}
{"author":"洪亮吉","content":"毕竟谁驱涧底龙，高低行雨忽无踪。危厓飞起千年石，压倒南山合抱松。","dynasty":"清代","title":"伊犁纪事诗四十三首其十一"}
{"author":"洪亮吉","content":"日日冲泥扫落苔，一条春巷八门开。外台自有萧闲法，携具方家说饼来。","dynasty":"清代","title":"伊犁纪事诗四十三首其十二"}
{"author":"洪亮吉","content":"坐来八尺马如龙，演武堂前夹路松。谪吏一边三十六，尽排长戟壮军容。","dynasty":"清代","title":"伊犁纪事诗四十三首其十三"}
{"author":"洪亮吉","content":"凿得冰梯向北开，阴厓白昼鬼徘徊。万丛磷火思偷渡，尽附牛羊角上来。","dynasty":"清代","title":"伊犁纪事诗四十三首其十四"}
{"author":"洪亮吉","content":"城隅两日霁寒威，韦曲词人尚下帏。趁得南山风日好，望河楼下踏春归。","dynasty":"清代","title":"伊犁纪事诗四十三首其十五"}
{"author":"洪亮吉","content":"幽绝城西半亩宫，古垣迤北尽长松。危楼不用枯僧上，罔两时时代打钟。","dynasty":"清代","title":"伊犁纪事诗四十三首其十六"}
{"author":"洪亮吉","content":"百辈都推食品工，剪蔬饶复有乡风。铜盘炙得花猪好，端正仍如路侍中。","dynasty":"清代","title":"伊犁纪事诗四十三首其十七"}
{"author":"洪亮吉","content":"瓯脱宵寒忽异常，行辕门外橐它僵。堂期纵过天中节，明日仍冠骨种羊。","dynasty":"清代","title":"伊犁纪事诗四十三首其十八"}
{"author":"洪亮吉","content":"游蜂蛱蝶竞寻芳，花事初红菜甲黄。只有塞垣春燕苦，一生不及见雕梁。","dynasty":"清代","title":"伊犁纪事诗四十三首其十九"}
{"author":"洪亮吉","content":"一卷平台纪事功，十年循吏说宏农。便同海外奇书读，腹痛还思邴曼容。","dynasty":"清代","title":"伊犁纪事诗四十三首其二十"}
{"author":"洪亮吉","content":"城西连日雨昏黄，急溜先倾羊马墙。夜半老兵惊起叫，皂雕如虎扑人忙。","dynasty":"清代","title":"伊犁纪事诗四十三首其二十一"}
{"author":"洪亮吉","content":"万死方来西海头，别司锁钥领兜牟。关中老守疏狂甚，尚忆东风燕子楼。","dynasty":"清代","title":"伊犁纪事诗四十三首其二十二"}
{"author":"洪亮吉","content":"将军昨日射黄羊，亲为番王进一汤。百手尽从空里举，更凭通事贡真香。","dynasty":"清代","title":"伊犁纪事诗四十三首其二十三"}
{"author":"洪亮吉","content":"黄泥墙北打门频，白发来辞喜气新。却买鲜鱼饲花鸭，商量明日饯归人。","dynasty":"清代","title":"伊犁纪事诗四十三首其二十四"}
{"author":"洪亮吉","content":"伏流百尺水潺湲，地势斜冲北斗垣。高出长安一千里，故应雷雨在平原。","dynasty":"清代","title":"伊犁纪事诗四十三首其二十五"}
{"author":"洪亮吉","content":"生羌一月病弥留，夜半魂归户不收。忽变驴鸣出门去，郭桥何似板桥头。","dynasty":"清代","title":"伊犁纪事诗四十三首其二十六"}
{"author":"洪亮吉","content":"偶选龙媒贡上方，万蹄如铁剖河梁。驿骝尽解如人立，环拱将军下角场。","dynasty":"清代","title":"伊犁纪事诗四十三首其二十七"}
{"author":"洪亮吉","content":"鹑鸪啼处却东风，宛与江南气候同。杏子乍青桑葚紫，家家树上有黄童。","dynasty":"清代","title":"伊犁纪事诗四十三首其二十八"}
{"author":"洪亮吉","content":"累臣百计遣秋光，学圃年来寖有方。莳得菊花三百本，归家亭子宴重阳。","dynasty":"清代","title":"伊犁纪事诗四十三首其二十九"}
{"author":"洪亮吉","content":"穷荒连月有恩纶，边雨初晴塞草春。昨午北郊迎诏使，分明捧日两黄人。","dynasty":"清代","title":"伊犁纪事诗四十三首其三十"}
{"author":"洪亮吉","content":"怪风时起扑灯蛾，旧燕巢欹鼠作窠。蒸得春蚊大如斗，南山湿雾入帘多。","dynasty":"清代","title":"伊犁纪事诗四十三首其三十一"}
{"author":"洪亮吉","content":"老饕到此已无缘，且减常餐汲井泉。十日斋厨冷于寺，故应蔬味胜腥膻。","dynasty":"清代","title":"伊犁纪事诗四十三首其三十二"}
{"author":"洪亮吉","content":"达板偷从宵半过，筝琵丝竹响偏多。不知百丈冰山底，谁制齐梁子夜歌。","dynasty":"清代","title":"伊犁纪事诗四十三首其三十三"}
{"author":"洪亮吉","content":"篱豆花红藓叶班，时时约客话更阑。斋厨百品多尝遍，惜少山雌入食单。","dynasty":"清代","title":"伊犁纪事诗四十三首其三十四"}
{"author":"洪亮吉","content":"山沟六月晓霞蒸，百果皆从筵上升。买得塔园瓜五色，温都斯坦玉盘承。","dynasty":"清代","title":"伊犁纪事诗四十三首其三十五"}
{"author":"洪亮吉","content":"偶向尊前学楚歌，天涯谁识故人多。郎官湖水清如镜，绝忆三更放棹过。","dynasty":"清代","title":"伊犁纪事诗四十三首其三十六"}
{"author":"洪亮吉","content":"戟门东去水潺湲，山色周遭柳作垣。日昃马行三十里，纳凉须驻会芳园。","dynasty":"清代","title":"伊犁纪事诗四十三首其三十八"}
{"author":"洪亮吉","content":"待得城楼月欲升，竟携茶具就书灯。九朝旧事无人听，只有西厅老郡丞。","dynasty":"清代","title":"伊犁纪事诗四十三首其三十九"}
{"author":"洪亮吉","content":"结客城南缓步回，水云宽处浪如雷。昨宵一雨浑河长，十万鱼皆拥甲来。","dynasty":"清代","title":"伊犁纪事诗四十三首其四十"}
{"author":"洪亮吉","content":"一旬蝴蝶已成团，便拟开筵宴谪官。携得百花洲畔法，种来鹭粟大如盘。","dynasty":"清代","title":"伊犁纪事诗四十三首其四十一"}
{"author":"洪亮吉","content":"积雨冥蒙路不开，巑岏历尽始三台。万松怪底都相识，曾向童年入梦来。","dynasty":"清代","title":"伊犁纪事诗四十三首其四十二"}
{"author":"赵翼","content":"李杜诗篇万口传，至今已觉不新鲜。江山代有才人出，各领风骚数百年。","dynasty":"清代","tags":"古诗三百首，初中古诗，励志，哲理，写人","title":"论诗五首·其二"}
{"author":"赵翼","content":"满眼生机转化钧，天工人巧日争新。预支五百年新意，到了千年又觉陈。李杜诗篇万口传，至今已觉不新鲜。江山代有才人出，各领风骚数百年。只眼须凭自主张，纷纷艺苑漫雌黄。矮人看戏何曾见，都是随人说短长。少时学语苦难圆，只道工夫半未全。到老始知非力取，三分人事七分天。诗解穷人我未空，想因诗尚不曾工。熊鱼自笑贪心甚，既要工诗又怕穷。","dynasty":"清代","title":"论诗五首"}
{"author":"赵翼","content":"峭寒催换木棉裘，倚杖郊原作近游。最是秋风管闲事，红他枫叶白人头。","dynasty":"清代","tags":"写风，感伤，岁月","title":"野步"}
{"author":"赵翼","content":"只眼须凭自主张，纷纷艺苑漫雌黄。矮人看戏何曾见，都是随人说短长。","dynasty":"清代","tags":"议论，组诗","title":"论诗五首·其三"}
{"author":"赵翼","content":"身阅兴亡浩劫空，两朝文献一衰翁。无官未害餐周粟，有史深愁失楚弓。行殿幽兰悲夜火，故都乔木泣秋风。国家不幸诗家幸，赋到沧桑句便工。","dynasty":"清代","title":"题遗山诗"}
{"author":"赵翼","content":"满眼生机转化钧，天工人巧日争新。预支五百年新意，到了千年又觉陈。","dynasty":"清代","tags":"议论，组诗","title":"论诗五首·其一"}
{"author":"赵翼","content":"其一后人观古书，每随己境地。譬如广场中，环看高台戏。矮人在平地，举头仰而企。危楼有凭槛，刘桢方平视。做戏非有殊，看戏乃各异。矮人看戏归，自谓见仔细；楼上人闻之，不觉笑喷鼻。其二何处夫己氏，作吏印悬肘；望门计民赀，掩取鱼入笱。呜呼百金产，中人岂易有！饥肠忍吼牛，劳筋羡眠狗；铢铢积数世，方期保敝帚。一朝威攫之，空空剩两手。竭彼祖父力，贻我子孙守；天道果有知，此物可能久？","dynasty":"清代","title":"读书所见（六首选二）"}
{"author":"赵翼","content":"不曾识面早相知，良会真诚意外奇。才可必传能有几，老犹得见未嫌迟。苏堤二月如春水，杜牧三生鬓有丝。一个西湖一才子，此来端不枉游资。","dynasty":"清代","tags":"写人，友谊，喜悦","title":"西湖晤袁子才喜赠"}
{"author":"赵翼","content":"山云才滃起，顷刻雨点飘。乃知云变雨，不必到层霄。只在百丈间，即化甘澍膏。君看云薄处，曦影如隔绡。自是此雨上，仍有赤日高。","dynasty":"清代","title":"山行杂诗（七首选—）"}
{"author":"赵翼","content":"李杜诗篇万人传，至今已觉不新鲜。江山代有才人出，各领风骚数百年。","dynasty":"清代","title":"论诗"}
{"author":"赵翼","content":"只眼须凭自主张，纷纷艺菀漫雌黄。矮人看戏何曾见，都是随人说短长。","dynasty":"清代","title":"论诗"}
{"author":"赵翼","content":"满眼生机转化钧，天工人巧日争新。预支五百年新意，到了千年又觉陈。","dynasty":"清代","title":"论诗"}
{"author":"赵翼","content":"绮窗一枕小游仙，肠断秾华过去缘。薄命生遭风雨妒，多情枉受蝶蜂怜。更无一语归何处，再欲相逢动隔年！绿已成荫芳草歇，鬓丝愁绝杜樊川。","dynasty":"清代","title":"和友人落花诗"}
{"author":"赵翼","content":"有客忽叩门，来送润笔需。乞我作墓志，要我工为谀。言政必龚黄，言学必程朱。吾聊以为戏，如其意所需。补缀成一篇，居然君子徒。核诸其素行，十钧无一铢。其文倘传后，谁复知贤愚？或且引为据，竟入史册摹。乃知青史上，大半亦属诬。","dynasty":"清代","title":"后园居诗"}
{"author":"赵翼","content":"紫塞秋风紧，凌寒踏晓霜。潦余沙尽白，关外柳先黄。饮马长城窟，呼鹰古战场。平生登览兴，敢惜鬓毛苍。","dynasty":"清代","title":"再出古北口"}
{"author":"赵翼","content":"痴绝吴民部，诗才迥不群。官贫常数米，客到便论文。似舅何无忌，为郎扬子云。沈冥宁用叹，佳句已流闻。","dynasty":"清代","title":"赠吴鉴南民部"}
{"author":"赵翼","content":"泊舟罗步港，风势正喧豗。白浪无人渡，青山似马来。野香花信报，春色烧痕回。隐隐祥符寺，遥听粥鼓催。","dynasty":"清代","title":"太湖口守风"}
{"author":"赵翼","content":"大狝行边辇路清，塞垣风紧峭寒生。九天秋肃貙刘信，万帐宵岩虎卫兵。上驷别群棚烙字，头鹅验获箭书名。太平肄武军容盛，双纛黄龙矗幔城。","dynasty":"清代","title":"拟秋狝应制"}
{"author":"赵翼","content":"灵岩山馆好菟裘，老友重过泪暗流。嗣祖早亡犹是福，武安若在恐难留。春风亭树花谁看，落日林峦鸟自投。终是生平风雅报，及身得免唤朱游。","dynasty":"清代","title":"重过灵岩山馆"}
{"author":"赵翼","content":"富贵何曾有尽期，胡为行者竞如驰。日虽夸父身能逐，山岂愚公力可移。绝顶楼台人倦后，满堂袍笏戏阑时。与君醒眼从旁看，漏尽钟鸣最可思。","dynasty":"清代","title":"漫兴"}
{"author":"赵翼","content":"一出芦沟迹渐遥，当年从此上云霄。重来恰是回头路，欲去还同拗项桥。敢以身微忘恋阙，或凭政最更登朝。露寒鳷鹊曾游地，回首巢痕故未消。","dynasty":"清代","title":"奉命出守镇安岁杪出都便道归省途次纪恩感遇之作"}
{"author":"赵翼","content":"稍踏边尘识险夷，忍辞苦口语临歧。一江沈锁公无渡，千里持粮士有饥。上将在谋争要著，南人不反竖降旗。惟应预拟平蛮颂，待取秋风露布驰。","dynasty":"清代","title":"留别经略"}
{"author":"赵翼","content":"中土无家寄海隅，数椽椒寝莽榛芜。遗踪漫拟阳人聚，块肉曾携赵氏孤。臣妾佥名羞作表，公卿负扆俨成图。最怜涕泣临危语，何减唐宫麦饭呼。","dynasty":"清代","title":"慈元殿"}
{"author":"赵翼","content":"飞瀑依然万点多，当年养望此岩阿。空山竟不生薇蕨，破屋徒怜补薜萝。人笑褚公犹齿冷，家还江令已头皤。如何领袖山林席，名节翻输一翠蛾。","dynasty":"清代","title":"和友人拂水山庄感赋原韵"}
{"author":"赵翼","content":"柴扉近俯绿杨湾，回首风尘此倦还。老境逼来将白发，宦途尽处是青山。署门客散无投刺，退院僧高自掩关。只有梦魂难恝处，君恩犹未削朝班。","dynasty":"清代","title":"归田即事其一"}
{"author":"赵翼","content":"豚栅鸡栖一亩宫，呼来儿女脱青红。怜他未惯蓬茅宅，笑我原来田舍翁。麈尾可挥非祖物，菜根须咬趁童蒙。短檠镫火长镵柄，闲与诸雏话旧风。","dynasty":"清代","title":"归田即事其二"}
{"author":"赵翼","content":"少日曾贪面百城，而今万卷送浮生。一身去职如花落，两眼观书尚月明。鸿爪春泥思往迹，马蹄秋水得闲情。天留老笔非无用，要与熙朝写太平。","dynasty":"清代","title":"归田即事其三"}
{"author":"赵翼","content":"新葺茅庐在水南，拟栽修竹翠毵毵。持斋怕入远公社，习静便同弥勒龛。诗就多兼唐小说，客来与作晋清谈。所惭懒废无才思，输与山阴老学庵。","dynasty":"清代","title":"归田即事其四"}
{"author":"赵翼","content":"忽随使节别江村，为扫闽南瘴雾昏。朝依重臣威海国，我惭高士入军门。笔无草檄新才思，刀有征蛮旧血痕。莫笑挂冠翻入幕，报师恩即报君恩。","dynasty":"清代","title":"赋呈李制府其一"}
{"author":"赵翼","content":"沧波一岛起蚍蜉，牵动东征万斛舟。盗薮故多陈吊眼，军咨何藉贾长头。扬帆风信催犀甲，传箭威声压蜃楼。谁道书生无胆力，也思摇笔杀狂酋。","dynasty":"清代","title":"赋呈李制府其二"}
{"author":"赵翼","content":"忍坚却聘卧江皋，知己生平不易遭。万里寒喧怀袖字，八驺临访驻郊旄。尚惭老秃难磨盾，敢说英雄在捉刀。凭仗临淮平贼早，归程要踏武夷高。","dynasty":"清代","title":"赋呈李制府其三"}
{"author":"赵翼","content":"十载江湖稳钓舟，忽参戎幕佐军筹。人疑白首何轻出，我为青山未遍游。野店客魂鸡腷膊，殊方蛮语鸟軥辀。凭添一卷闽南草，翠壁题名处处留。","dynasty":"清代","title":"十载"}
{"author":"赵翼","content":"极目苍茫浪接天，中藏掌大一山川。当年曾比田横岛，今日重烦杨仆船。飓力吼来风有母，妖氛扫去水无仙。临流远想熊津督，曾破周留定海埏。","dynasty":"清代","title":"海上望台湾"}
{"author":"赵翼","content":"一官海外正班春，伏莽无端起劫尘。绝徼岩疆城守责，名场词客阵亡身。民皆相率登陴哭，贼亦群惊按剑瞋。定有他年栾社祭，传芭曲里送迎神。","dynasty":"清代","title":"吊汤纬堂殉难凤山其一"}
{"author":"赵翼","content":"讼堂閒处富吟笺，不以才传以节传。宦远似飘罗刹国，魂归好附贾胡船。生前诗有题襟集，身后家无负郭田。漫读孝经堪退贼，可怜儿死父尸边。","dynasty":"清代","title":"吊汤纬堂殉难凤山其二"}
{"author":"赵翼","content":"极目苍茫水接空，兵氛遥指海天东。人油作炬燃宵黑，鱼眼如星射浪红。炎徼无村非瘴疠，战场有鬼是英雄。纷纷伏莽何时定，翘望征南矍铄翁。","dynasty":"清代","title":"海上"}
{"author":"赵翼","content":"炎海冥冥瘴未收，赤嵌城畔又经秋。闺人梦去飘罗刹，野鬼魂归哭髑髅。百道舳舻催转粟，连营刁斗警传筹。排灯閒看平台记，七日功成想故侯。","dynasty":"清代","title":"拟杜甫诸将其一"}
{"author":"赵翼","content":"绝岛桑麻久太平，侨居人总买田耕。但存清吏埋羹节，那有奸民歃血盟。谐价苞苴官判牍，曼声丝肉妓传觥。酿成一片涂膏地，太息凭谁问主名。","dynasty":"清代","title":"拟杜甫诸将其二"}
{"author":"赵翼","content":"提兵鹭岛发峨舸，家世通侯镇海波。韬略可施何太缓，萑苻初起本无多。悬军翻虑为猿鹤，列阵徒闻仿鹳鹅。自是军谋要持重，几时奏听凯旋歌。","dynasty":"清代","title":"拟杜甫诸将其三"}
{"author":"赵翼","content":"易将应看贼首函，到营又似勒枚衔。翻疑充国屯田守，岂有辛毗仗节监。卧甲征夫听夜柝，捣砧思妇寄秋衫。祭风台畔樯乌转，枉费催开海舶帆。","dynasty":"清代","title":"拟杜甫诸将其四"}
{"author":"赵翼","content":"众志成城百战场，直同疏勒守危疆。登陴慷慨三通鼓，搏贼创残半段枪。甲铠煮来聊作食，蜡丸书罢不成章。阿谁遣送吹篪妪，吹散重围万堵墙。","dynasty":"清代","title":"拟杜甫诸将其五"}
{"author":"赵翼","content":"绝檄兵戈未凯旋，将坛别筑选亲贤。龙骧飞渡无停晷，骠骑承恩正少年。过海地非头痛国，翘关人有肉飞仙。先声早落么么胆，神策军来一抵千。","dynasty":"清代","title":"再拟老杜诸将其一"}
{"author":"赵翼","content":"援师连夕解诸罗，五月重围久枕戈。万死虫沙今更活，一城雀鼠已无多。樵苏渐出炊原树，胔骼新移葬野莎。回首无须更思痛，国恩深处比沧波。","dynasty":"清代","title":"再拟老杜诸将其二"}
{"author":"赵翼","content":"移兵直捣穴巢偏，旅拒犹思喘息延。伏不斗曾遭贼侮，杨难当岂畏城坚。盗魁窜后跟重茧，鬼妾俘来发两鬈。有路可追终就缚，世间岂有焰摩天。","dynasty":"清代","title":"再拟老杜诸将其三"}
{"author":"赵翼","content":"经年万帐拥貔貅，何事今才破竹收。也是灾民应暴骨，从来上客在焦头。勒铭鹿耳红毛屿，洗甲鲲身碧澥流。太息熊津老都督，胡为不自取封侯。","dynasty":"清代","title":"再拟老杜诸将其四"}
{"author":"赵翼","content":"西南北已武功皆，何意东溟起瘴霾。戎索疆才恢玉垒，职方地肯弃珠厓。兵收裨海蓬瀛岛，星贯穹霄毕昴街。从此万方清晏奏，岂徒韩笔纪平淮。","dynasty":"清代","title":"再拟老杜诸将其五"}
{"author":"赵翼","content":"久作华阳陶隐居，岂期老出治军书。廉颇已自三遗矢，冯妇何堪再下车。乡梦迢迢千里外，尘踪碌碌一年馀。稍欣奏凯期将近，计日归寻旧草庐。","dynasty":"清代","title":"军事将蒇余归有日矣诗以志喜其一"}
{"author":"赵翼","content":"无端伏莽报兴戎，一片虫沙小劫中。作贼岂闻头到白，驱民已遍血流红。时平吏醉笙歌月，事起兵寒草木风。至此始知龚渤海，卖刀买犊是奇功。","dynasty":"清代","title":"军事将蒇余归有日矣诗以志喜其二"}
{"author":"赵翼","content":"也是尘劳债未偿，为酬知己一番忙。卿曾经事韩文约，我决不为陈自强。幕下使材论履屐，灯前握算调刍粮。尚凭门馆恩私地，兼报当年食太仓。","dynasty":"清代","title":"军事将蒇余归有日矣诗以志喜其三"}
{"author":"赵翼","content":"本为游山附羽翰，久留军府最无端。肯从殷铁还干禄，翻似刘绵尚恋官。万斛楼船兵渡海，两甄浮鼓将登坛。天教倦客归朝速，一战先闻定百蛮。","dynasty":"清代","title":"军事将蒇余归有日矣诗以志喜其四"}
{"author":"赵翼","content":"满眼生机转化钧，天工人巧日争新。预支五百年新意，到了千年又觉陈。","dynasty":"清代","title":"论诗"}
{"author":"赵翼","content":"峭寒催换木棉裘，倚仗郊原作近游。最是秋风管闲事，红他枫叶白人头。","dynasty":"清代","title":"野步"}
{"author":"赵翼","content":"学诗必学杜，万口同一噪。连城有真璧，未可珷玞冒。呜呼浣花翁，在唐本别调。时当六朝后，举世炫丽藻。青莲虽不群，余习犹或蹈，惟公起扫除，天门一龙跳。骨力森开张，神勇郁雄惊。阳乌掩爝火，轰雷塞蚓窃。天壤此一途，疏凿曾未到。一开五丁峡，遂坦九轨道。坐令翰墨场，莫不奉旌纛。微之仿精切，退之师排奡。义山鍊格遒，涪翁取径峭。豪宕放翁吟，悲壮遗山吊。斯皆分杜派，各具一体妙。迨明李何辈，但摹面目肖。彭亨鼓蛙怒，咆勃奋虎啸。徒滋虚气张，终觉轻心掉。旷代有东浦，孤诣戛独造。渊源溯《雅》、《骚》，根柢本忠孝。读书必破卷，陋彼管窥豹。出语必惊人，鸷若韛脱鹞。力厚巨鼎扛，思沈重渊钓。每于朴僿处，隽味出揉拗。以追少陵大有作为作，磁铁两孚召。得皮兼得骨，在神不在貌。缅昔老拾遗，入蜀诗益爆。长揖严尹幕，高歌葛相庙。至今旧草堂，万丈光尚耀。先生出筮仕，即泛锦江棹。固知关宿缘，岂特发遐眺。新诗十二卷，精心躏堂奥。子美有替人，当亦意不料。寓斋得披读，狂喜成绝叫。惟应瓣香然，敢肆饭颗诮。传语学杜人，津梁此先导。","dynasty":"清代","title":"题陈东浦藩伯敦拙堂诗集"}
{"author":"赵翼","content":"满堂蝌斗何蜿蜒，砉然鸿濛落我前。十指欲扪不敢近，中有神圣千万年。伊昔昏垫五行汩，龙汉余劫留水厄。人命惨填鱼腹枵，民居争结鸟巢窄。黄熊九载绩弗效，圣子起任平成责。斋夔感梦苍水使，告以宛委贮金策。肃刑白马启石函，玉字银编妙寻绎。遂乘山樏跨泥橇，分酾洚洞辟壅隔。涂山弗顾子泣呱，{巾睘}辕并愁妻见色。亥章奉令茧跟踵，支祁就缚销骨骼。山河两戒次第清，万古坤舆奠衽席。功成勒铭告蒇事，岣嵝山尖斫贞石。文括山海岳渎经，字挟沮诵仓颉迹。尧碑舜碣不可见，世间点画此最昔。开天古篆形模奇，难与后人较波磔。想见摩崖作擘窠，六丁下照火光赤。我闻此碑久失稽，道人偶见旋复迷。杜陵所观已赝本，肥而失真烛若犀。昌黎亲到猿猱窟，千搜万索无端倪。此刻何时出磨洗，使我创睹惊且喜。得非铁石充逸少，或者朱繇貌道子。目无网两双明瞳，真假谁能定片纸。我重圣德垂寰瀛，珍之不啻尺璧莹。洪荒秀𣞶数字外，口不能读心敢轻。盲翁扪龠但取似，叶公好龙固为名。况兹笔力自奇古，不真亦是好手成。貌蔿敖即衣冠气，妒阏氏亦傀儡精。君不见七十七字长八尺，蛟螭攫拿龟鱼掷。顽虫蚀木蛀眼枯，雄雷劈山斧痕裂。凿椎欲破浑沌窃，铸鼎直写神奸魄。峄碑猎鼓空尔奇，籀斯安有此体格。纵输明堂琥璜价，也比宫县追蠡迹。","dynasty":"清代","title":"岣嵝碑歌"}
{"author":"赵翼","content":"城西南寺名长椿，中有宝绘姿天人。贵极重闱祎翟贱，诚皈佛乘戒衣尊。当日隆称观自在，至今遗像俨生存。从来母后当冲帝，每利藐孤擅神器。女中尧舜有几人，朝端平勃愁无计。贱婢骄称中大人，权阉浸侈十常侍。太庙祠披兖服临，外家腊改黑貂祭。鹤将木刻宠新欢，彘以人为仇旧嬖。飘絮犹歌杨白花，摘瓜几尽黄台蒂。独有前朝家法严，尤推孝定性和恬。恐辜未命黄𧟌托，不慕朝仪紫袖瞻。政委相公批敕尾，课勤幼主读书签。经筵进讲亲催盥，曲部听歌痛示砭。期届大婚移殿早，礼尊正嫡过宫谦。和熹应愧常称制，光献犹多一撤帘。国储未定妖书起，官家汝亦都人子。从此青宫有所归，一语胜他千御史。璇室禔宫四十春，九莲菩萨本前身。汉家贤母师黄老，今奉如来亦净因。涌现化城辉绀碧，庄严香界布金银。要令人识清修业，特赐禅林法相真。著色生绡阎立本，白描神笔李公麟。想当玉轴颁来日，绣伞珠幡溢九闉。诸佛也应投地拜，荣光万丈耀金轮。转眼孙曾遭百六，丹青也入沧桑录。莲花世界满刀兵，贝叶经堂横血肉。可怜万里好山河，无地可悬图一幅。社饭谁还念老身，僧寮聊复存遗躅。深谷高陵何代无，徽声终自冠椒涂。道清死免佥名辱，钩弋生偏享福殊。来自西天乘凤羽，去归南海比龙胡。慈容满月零缣在，羞希临朝武后图。","dynasty":"清代","title":"题长椿寺九莲菩萨画像"}
{"author":"赵翼","content":"洪荒距今几万载，人间尚有草昧在。我行远到交趾边，放眼忽惊看树海。山深谷邃无田畴，人烟断绝林木稠。禹刊益焚所不到，剩作丛箐森遐陬。托根石罅瘠且钝，十年犹难长一寸。径皆盈丈高百寻，此功岂可岁月论。始知生自盘古初，汉柏秦松犹觉嫩。支离夭矫非一形，《尔雅》笺疏无其名。肩排枝不得旁出，株株挤作长身撑。大都瘦硬干如铁，斧劈不入其声铿。苍髯猬磔烈霜杀，老鳞虬蜕雄雷轰。五层之楼七层塔，但得半截堪为楹。惜哉路险运难出，仅与社栎同全生。亦有年深自枯死，白骨僵立将成精。文梓为牛枫变叟，空山白昼百怪惊。绿阴连天密无缝，那辨乔峰与深洞。但见高低千百层，并作一片碧云冻。有时风撼万叶翻，恍惚诸山爪甲动。我行万里半天下，中原尺土皆耕稼。到此奇观得未曾，榆塞邓林讵足亚。邓尉香雪黄山云，犹以海名巧相借。况兹荟翳径千里，何啻澎湃重溟泻。怒籁吼作崩涛鸣，浓翠涌成碧浪驾。忽移渤澥到山巅，此事直教髡衍诧。乘篮便低泛舟行，支筇略比刺篙射。归田他日得雄夸，说与吴侬望洋怕。","dynasty":"清代","title":"树海歌"}
{"author":"赵翼","content":"腾越之花多杜鹃，杜鹃园更花骈阗。我来戎幕暂无事，况有胜友同流连。相邀联骑看花去，城东十里地最偏。沿池环列十万树，无一杂树参其间。低昂相映出浩态，烂漫不怕春风颠。窃红浓紫色不一，浅深乃有六十余种相争妍。不暇细分别，一一索笑嫣。但觉花光高出花头四五尺，照人不觉红两颧。满园艳彩晃不定，乃在无花之处烘云烟。此即徐熙妙手亦难写，蘸笔徒费胭脂钱。一队吴娃肉阵拥，三千隋女锦缆牵。笑他空谷佳人渺独立，未免寒饿空婵娟。天寒倚翠袖，何以衮衣炫服相新鲜。不意绝徼中，有此巨丽观。兹园若量移，得占中土地一阡。何减邓尉之梅雪成海，武陵之桃花为源。我为作歌使之传，毋长此埋没南荒天。","dynasty":"清代","title":"同璞函游杜鹃园作歌"}
{"author":"赵翼","content":"崇宁四年二月吉，臣京奉敕书党籍。首编元祐终元符，所在郡司咸勒石。大书深刻何煌煌，执政待制分班行。聿从章相初定案，七十三人已滥觞。子瞻儋州子由雷，分地各就名偏旁。兹更增列三百九，直空人国无留良。殁者追夺生者窜，并禁子孙仕朝堂。兼有曾持绍述议，亦得附骥分余光。问胡作此一网计，众正登朝我将弃。遂甘铸铁错竟成，肯令死灰焰重炽。剪除异己期必尽，威福横行乃无忌。太师原是一魔君，谬托左元仙伯位，龙脑烟浮别院香，鹑羹命贱行厨味。比邻侍女知避名，天子姻家亲赐醉。回礼南迁诸党人，瘴雨蛮烟葬无地。穷荒僦屋方坐愁，相府歌钟正得意。岂知公道昭日星，锢之愈力名愈馨。朝端枉矜九州鼎，天下已诵千佛经，磨砻贞石妙镌刻，翻似为作功德铭。呜呼权奸所争亦细故，祇此目前富贵具。庸知数十年荣华，不过蜉蝣一旦暮。何苦抵死仇正人，徒供千载嬉笑怒。冰山他日况崩摧，白头也赴长沙路。桃花三树诏勒回，东明佛镫黑如雾。一样投荒作逐臣，乘比诸贤多臭腐。相传星变已毁碑，此碑何以完无亏。想因桂管地僻左，深岩无人施斧椎。碑阴不镌刻工某，毋乃亦是安民为。沈侯好古拓一纸，铁画银钩坛绝技。一点金锋虽兆乱，临池功深物秀美。惜哉若亦作清流，故自不减苏黄米。","dynasty":"清代","title":"元祐党籍碑在桂林者今尚存沈鲁堂太守拓一本见示援笔作歌"}
{"author":"赵翼","content":"大本堂摧懿文死，应立燕王为太子。以长以贤事皆顺，孱孙亦得免刀几。乃留弱干制强枝，召乱本由洪武起。临濠奋迹开草昧，豪杰才兼圣贤理。目不知书性有书，每就儒生讲经史。《檀弓》开卷重立孙，《春秋》特笔讥逆祀。千年成说牢不破，此语燕闲久入耳。遂将神器付太孙，分国诸王禀同轨。岂知衅即起萧墙，臂小何能使巨指。削藩方工黾错策，构兵遂蹈张方垒。王师转战力不支，夜半翻成九江李。衮冕熸灰火满天，缙绅赤族血流水。可怜十丈金川门，惨过晋家荡阴里。向使当初改建储，叔正清官侄朱邸。临淄自能厚本支，临驾岂遂干伦纪。何至一家骨肉残，冢嗣翻成若敖鬼。我来经过吊陈迹，终觉高皇计失此。处常无事贵守经，销患未形难据礼。徒将误国咎方黄，犹未穷源推祸始。","dynasty":"清代","title":"金川门"}
{"author":"赵翼","content":"诸罗城，万贼攻，士民坚守齐效忠。邑小无城祗篱落，众志相结成垣墉。浸寻百日贼益讧，环数十里如蚁蜂。援师三番不得进，山头连夕惟传烽。是时矛戟修罗宫，阵为天魔车吕公。吼声轰雷震遥岳，嘘气滃雾迷高穹。孤军力支重围中，草根树皮枯肠充。翾飞鸟雀不敢下，恐被罗取为朝饔。裹疮忍饥犹折冲，壮胆宁烦蜜翁翁。百步以外不遥拒，待其十步方交锋。一炮打成血胡衕，尺腿寸臂飞满空。戈头日落更夜战，万枝炬火连天红。何当范羌拔耿恭，赴援舰已排黄龙。会有长风起西北，扬帆直达沧溟东。","dynasty":"清代","title":"诸罗守城歌"}
{"author":"赵翼","content":"昔闻海风飓最大，我今遇之鹭门廨。谁将噫气闭土囊，一喷咽喉不可扼。隆隆万鼓排阵来，群木尽作低头拜。郁怒似有块磊填，愤盈直觉虚空隘。鬼魔掀动天摆摩，虎豹吼裂山破坏。立脚虽稳尚愁倒，对面相呼只如聩。可怜鹳鹊也不飞，恐被羾出青天外。是时习流千战棹，眼望赤嵌不得到。恨煞海神亦小人，借势作威逞凶暴。涌浪上薄浮空云，溅沫横轰发机炮。尽排鹢首椓杙牢，犹自终宵惊簸掉。风名飓母应雌风，胡为更比雄风雄。想从少女封姨后，老作阴怪多神通。多神通，何不吹转帆向东，不然更到海水竭，平步可达扶桑红。吾当绿章上笺奏，俾尔配食天妃宫。","dynasty":"清代","title":"飓风歌"}
{"author":"赵翼","content":"木笼装囚语啾唧，兵卫簇成片云黑。不须露布曳长缣，夹道争看海东贼。海东贼本一细民，岂读兵书习部勒。结交无赖匿亡命，官索逋逃竟不得。半夜无端啸廷戈，杀吏攻城血流赤。是时鼎沸虽披猖，猝起犹堪灭朝食。后先航海诸宿将，持重养威示不测。隔海调兵动几旬，兵添一万贼添亿。孤城遂困重围中，糠籺俱空煮履革。三番赴救阵未开，两路继援涂又塞。倘非庙算决大举，绝岛妖氛几时熄。即今就缚入槛车，不过圈牢一豚腯。若论经岁军赀费，千两黄金一两骨。时清岂许伏莽滋，事缓几成燎原欻。一鼷乃须千钧弩，此事谁当任其罚。","dynasty":"清代","title":"军中擒逆首林爽文槛送过泉纪事"}
{"author":"赵翼","content":"海风恬，海波阔，帆樯络绎执俘归，口目睢呿贼犹活。初疑海外人，琵琶之腿碌碡身。齿可嚼铁碎，手能舒钩伸。谁知入蒐狝，狺狺一群犬。吴歪头，陈吊眼，尔勇伊何面徒腼。当时若早勤搜爬，咀尔不摇牙，踢尔不用靴。胡为养成洛妪肚，大于宋公鼓。择音不作铤走鹿，攫肉翻成饥噬虎。易帅添兵始就擒，已费庙谟遣龙武。呜呼，一鸡何用牛刀割，不是牛刀割不得。朝端应有黑头公，世上乃无白头贼。","dynasty":"清代","title":"台湾俘囚络绎械送内地再作凯歌"}
{"author":"赵翼","content":"女假男装访名士，绛云楼下一言契。美人肯嫁六十翁，虽不须眉亦奇气。妾肤雪白鬓云乌，伴郎白鬓乌肌肤。肯同搽粉称虞侯，并陋持门胜丈夫。","dynasty":"清代","title":"题柳如是小像"}
{"author":"李瀚","content":"座主登庸归凤阙，门生批诏立鳌头。玉堂旧阁多珍玩，可作西斋润笔不。","dynasty":"唐代","title":"留题座主和凝旧阁"}
{"author":"李瀚","content":"池塘春草绿依依，万古愁魂唤不归。羡杀南来鸿雁影，月明天外一行飞。","dynasty":"唐代","title":"伤春曲"}
{"author":"李瀚","content":"村舍独愁人，寒窗坐一灯。馀生同短烛，世态更春冰。避地思何往？低头愧未能。长怀无限恨，不觉泪沾巾。","dynasty":"唐代","title":"春夜书怀"}
{"author":"陈白","content":"台岭名将方丈齐，当年曾说二仟迷。无人再得洞中信，空有桃花落剡溪。","dynasty":"宋代","title":"妙智寺"}
{"author":"陈白","content":"排危步步上天梯，乔木苍苍拂紫霓。向日莫催琪树老，清宵应见玉绳低。云蒸巨壑金虬蛰，月落高岩翠羽栖。况复仟翁丹井在，碧霄歧路不须迷。","dynasty":"宋代","title":"妙智寺"}
{"author":"陈白","content":"八重峰顶望群山，百谷东流去不还。惟有右军遗迹在，月波时落墨池间。","dynasty":"宋代","title":"妙智寺"}
{"author":"陈白","content":"了了无凝滞，谁人知此心。开池待海月，种树宿沙禽。白雪盈青简，古风生素琴。由来大隐者，何必在山林。","dynasty":"宋代","title":"题胜光怡道轩"}
{"author":"陈白","content":"鹭行飞起绿杨岸，渔笛吹残明月滩。一片画图收不得，何人终日倚阑干。","dynasty":"宋代","title":"题元象大师房"}
{"author":"刘廓","content":"千峰围古寺，深处敞楼台。景异寻常处，人须特达来。松杉寒更茂，岚霭昼还开。欲续丰碑语，含毫恨不才。","dynasty":"唐代","title":"杨岐山"}
{"author":"鲍当","content":"木有毫端水有源，渐成盘错始潺湲。右丞画笔多平浅，平浅应知近自然。","dynasty":"宋代","title":"酬阮逸诗卷"}
{"author":"鲍当","content":"天寒稻粱少，万里孤难进。不惜充君庖，为带边城信。","dynasty":"宋代","title":"孤雁"}
{"author":"鲍当","content":"两信海潮喧晓夕，百年事过无遗迹。旧住招提有几人，春风苔长湖边石。","dynasty":"宋代","title":"寄西湖择栖公"}
{"author":"鲍当","content":"更无声接续，空有影相随。","dynasty":"宋代","title":"句"}
{"author":"鲍当","content":"舟闲人已息，林际月微明。一片清江水，中涵万古情。","dynasty":"宋代","title":"松江夜泊"}
{"author":"鲍当","content":"梵译千篇广，归心一念生。浮杯识海岸，持钵去王城。雨彴春莓滑，香盆漏叶轻。遥知守庵虎，先辨锡环声。","dynasty":"宋代","title":"送白上人归天台"}
{"author":"鲍当","content":"凄凄杨柳暮，时复一蝉声。沧海不可极，风帆难计程。微烟生晚浦，斜日上孤城。欲寄相思札，谁传万里情。","dynasty":"宋代","title":"送人南归"}
{"author":"鲍当","content":"尝闻台岭秀，积翠倚南天。鹿下深溪饮，僧從绝岭禅。浮尘满浮世，流水逐流泉。人别归心切，瓶盂上客船。","dynasty":"宋代","title":"送天台进长老"}
{"author":"鲍当","content":"一宵会清境，不悟世间忧。天共白云晓，水和明月流。碧烟生藻井，红日映花楼。顾我无道气，拂衣难少留。","dynasty":"宋代","title":"宿栖霞观"}
{"author":"鲍当","content":"湖水春来绿，山云忧亦繁。如何隐君子，长啸掩柴门。","dynasty":"宋代","title":"题和靖隐居"}
{"author":"鲍当","content":"隐沦与释子，时予久往学。览照不自认，况复思君颜。昨日山书至，乃梦云萝间。何必风韵息，始觉万境间。","dynasty":"宋代","title":"寓怀会稽吴道子遇因师"}
{"author":"耿时举","content":"露压蔷薇金井栏。辘轳声断碧丝乾。辽阳无信带围宽。花落池塘春梦静，月生帘幕夜香寒。闲愁无力凭阑干。","dynasty":"宋代","title":"浣溪沙"}
{"author":"耿时举","content":"独鹤山前步药苗。青山只隔过溪桥。洞宫深处白云飘。碧井卧花人寂寞，画廊鸣叶雨潇潇。漫题诗句满芭蕉。","dynasty":"宋代","title":"浣溪沙"}
{"author":"耿时举","content":"问月杯空，谪仙去、无人重举。兰台旧、扁舟乘兴，处留奇语。洞府初疑仙骨瘦，樽前尚爱纶巾舞。信前身、太白尚何疑，词高古。盟後会，偕真侣。黄叶渡，丹枫渚。道五湖烟浪，胜游溢浦。念我神闲鸥样度，似海山共去君应许。但只愁、岳牧要人□，撑住。","dynasty":"宋代","title":"满江红·问月杯空"}
{"author":"耿时举","content":"暮春清昼。政莺啭夏林，棠阴初秀。鼓角欢雄，旌旗明灭，宝马又还西骤。山水六朝堪画，宫阙千门如绣。印悬斗。盛元戎小队，花间迎候。芳酎。为公寿。带雨梨花，未用啼红袖。玉帐风前，胡床月下，谈笑要清群丑。桃叶渡船应在，太白酒楼依旧。暂回首。看槐班爰立，沙堤成就。","dynasty":"宋代","title":"喜迁莺·暮春清昼"}
{"author":"陈知微","content":"千重浪里平安过，百尺竿头稳下来。","dynasty":"宋代","title":"句"}
{"author":"陈知微","content":"会稽新命剖鱼符，又向蓬山锁直庐。林壑萦回多洞府，人烟高下半楼居。知音好采柯亭竹，博物应探禹穴书。公暇仙舟宜案部，鉴湖晴色照乡闾。","dynasty":"宋代","title":"送高学士知越"}
{"author":"陈知微","content":"千重浪里平安过，百尺竿头稳下来。","dynasty":"宋代","title":"句"}
{"author":"李縠","content":"才子襟期本上清，陆云家鹤伴闲情。犹怜反顾五六里，何意忽归十二城。露滴谁闻高叶坠，月沉休藉半阶明。人间华表堪留语，剩向秋风寄一声。道林曾放雪翎飞，应悔庭除闭羽衣。料得王恭披鹤氅，倚吟犹待月中归。","dynasty":"唐代","title":"和皮日休悼鹤"}
{"author":"李縠","content":"休文虽即逃琼液，阿鹜还须掩玉闺。月落金鸡一声后，不知谁悔醉如泥。","dynasty":"唐代","title":"醉中袭美先月中归"}
{"author":"李縠","content":"道林曾放雪翎飞，应悔庭除闭羽衣。料得王恭披鹤氅，倚吟犹待月中归。","dynasty":"唐代","title":"和皮日休悼鹤其二"}
{"author":"李縠","content":"岂有头风笔下痊，浪成蛮语向初筵。兰亭旧趾虽曾见，柯笛遗音更不传。照曜文星吴分野，留连花月晋名贤。相逢只恨相知晚，一曲骊歌又几年。","dynasty":"唐代","title":"浙东罢府西归酬别张广文皮先辈陆秀才"}
{"author":"陈偕","content":"岚影浮春，云容阁雨，澄泓碧展玻璃。高低楼观，窗户舞涟漪。别有轻盈水面，清呕起、舟叶如飞。沙堤上，垂鞭信马，柳重绿交枝。渐残红倒影，金波潋滟，弦管催归。看飘香陈粉，满路扶携。不尽湖边风月，孤山下、猿鸟须知。东风里，年年此水，贮尽是和非。","dynasty":"宋代","title":"满庭芳（西湖）"}
{"author":"陈偕","content":"榆荚抛钱，桃英胎子，杨花已送春归。未成萍叶，水面绿纹肥。沙暖溪禽行哺，忘机处、雏母相随。重帘静，铜壶昼歇，声度竹间棋。人生如意少，乐随春减，恨为情离。怕牵愁勾怨，渐近金徽。浮世更相代谢，江头明月，渡口斜晖。关情处，摩挲钓石，莫遣上苔衣。","dynasty":"宋代","title":"满庭芳"}
{"author":"陈偕","content":"芰荷风、涤面恰麦秋，应倒著春衣。渡晓溪云湿，日流尘脚，露滉蛛丝。调翼受风雏燕，弱不解争泥。衬琅玕锦院，竹外蔷薇。立久阑干凭暖，看行鱼吹沫，波晕平池。藓痕斑础石，渐雨熟梅时。傍短篱、成团粉蝶，掠野花、相逐□高低。忘言处，徽弦乍拂，流水先知。","dynasty":"宋代","title":"八声甘州·芰荷风"}
{"author":"查曦","content":"九日身初健，西郊强一游。远山寒积雪，孤树老禁秋。何地寻黄菊，他乡易白头。那堪高处望，风色逼人愁。","dynasty":"清代","title":"病愈九日郊游"}
{"author":"查曦","content":"故园芳草独归迟，桃叶成阴柳影垂。旧燕语兰春已远，新蝉声动夏初宜。轻纱细葛裁衣日，小市长廊卖扇时。趁此清和好天气，且投莲社一题诗。","dynasty":"清代","title":"归里偶题"}
{"author":"张楚金","content":"上有尧兮下有由，眠松阳兮漱颍流。其貌古，其心幽，浩歌一曲兮林壑秋。道险可惊兮人莫用，乐天知命兮守岩洞。时击磬兮嗟鸣凤，吾欲知往古之不可追，自悠悠于凡梦。","dynasty":"唐代","title":"逸人歌赠李山人"}
{"author":"李寿朋","content":"十日醉如何。","dynasty":"宋代","title":"句"}
{"author":"陈澧","content":"倦游谙尽江湖味，孤篷又眠秋雨。碎点飘镫，繁声落枕，乡梦更无寻处。幽蛩不语，只断苇荒芦，乱垂烟渚。一夜潇潇，恼人最是绕堤树。清吟此时正苦。渐寒生竹簟，秋意如许。古驿疏更，危滩急溜，并作天涯离绪。归期又误。望庾岭模糊，湿云无数。镜里明朝，定添霜几缕。","dynasty":"清代","title":"齐天乐·十八滩舟中夜雨"}
{"author":"陈澧","content":"桂海奇才出，英锋不可当。问年甫终机，读史似钱王。虎气必腾上，言谈宜善藏。参天二千尺，浑不露文章。","dynasty":"清代","title":"赠于晦若"}
{"author":"陈澧","content":"拈出五色笔，齐开百种花。喧之沧海日，烂若赤城霞。草木谁能状，诗书信有华。骚坛推巨手，莫认画师家。","dynasty":"清代","title":"题潘鸿轩茂才百花卷"}
{"author":"陈澧","content":"中秋一醉不嫌迟，莫负今宵把酒卮。人有幽怀爱深夜，天将明月答新诗。四山雨气全成水，一桁楼阴倒入池。野鹤间鸥都睡了，此时清兴有谁知。","dynasty":"清代","title":"秋夜即事"}
{"author":"陈澧","content":"先师程侍郎，雄文兼硕儒。肯于侍坐间，问我读何书。我以《汉书》对，又问读何如。我言性善忘，读过几如无。师言不在记，记诵学乃粗。岂欲摘隽语，以资词赋欤。汉室之兴衰，班史之规模。读之能识此，乃为握其枢。廿年记师说，书以置座隅。","dynasty":"清代","title":"感旧"}
{"author":"达澄","content":"竹密烟深一径虚，桐阴如幄复阶除。庭前时有窥帘鸟，池内应无避钓鱼。南浦潮随明月上，西林钟带夕阳疏。人閒莫漫愁烦热，好共临流此卜居。","dynasty":"清代","title":"夏日放生河亭与王太守梦楼纳凉"}
{"author":"常挺","content":"庆元道学家，紫阳诸弟冠。正印君得之，理窟讲深贯。雄文摛玉堂，直笔插东观。粹然中和容，清庙古珪瓒。遁翁上封事，犹或以蓍断。君袖秋月章，直造紫皇案。赤手搏长鲸，未能分万段。白华久无诗，清风可激顽。去身似叶轻，来事如麻乱。帝忧大江东，所至有水旱。列宿选郎闱，福星下霄汉。只恐席未温，宣室夜将半。","dynasty":"宋代","title":"淳佑七年丁未十一月朔蔡久轩自东东提刑归抵"}
{"author":"常挺","content":"隆暑赫炎曦，门弧庆左垂。东君来山世，西斗降临时。二子麒麟种，三孙鸑鷟儿。称觞门下士，愿祝寿期颐。","dynasty":"宋代","title":"加东道"}
{"author":"常挺","content":"岷山穹隆，岷水浺瀜。气郁葱葱，至和所钟。秀毓临邛，笃生英雄。绰有祖风，唐之郑公。进思尽忠，王臣靡躬。万壑奔洚，磔植在中。退思固穷，为时儒宗。启迪颛蒙，如金在鎔。王明泰通，虎啸风从。入觐九重，天子改容。时谨边烽，命公抚戎。大江西东，隐若为墉。甲兵藏胸，樽俎折冲。万年之功，寿与天同。","dynasty":"宋代","title":"视师颂"}
{"author":"常挺","content":"想庵住世大玲珑，脱壳谁知脱屣同。现相维尘非是病，到头法喜本是空。一尘顿灭灵台上，万动都销烈焰中。从此尺丘藏卵塔，白云流水任西东。","dynasty":"宋代","title":"挽想庵和尚"}
{"author":"王贞白","content":"读书不觉已春深，一寸光阴一寸金。(已春深一作：春已深)不是道人来引笑，周情孔思正追寻。","dynasty":"唐代","tags":"励志，惜时，读书","title":"白鹿洞二首·其一"}
{"author":"王贞白","content":"岳立镇南楚，雄名天下闻。五峰高阂日，九叠翠连云。夏谷雪犹在，阴岩昼不分。唯应嵩与华，清峻得为群。","dynasty":"唐代","title":"庐山"}
{"author":"王贞白","content":"谷雨洗纤素，裁为白牡丹。异香开玉合，轻粉泥银盘。晓贮露华湿，宵倾月魄寒。家人淡妆罢，无语倚朱栏。","dynasty":"唐代","title":"白牡丹"}
{"author":"王贞白","content":"芍药承春宠，何曾羡牡丹。麦秋能几日，谷雨只微寒。妒态风频起，娇妆露欲残。芙蓉浣纱伴，长恨隔波澜。","dynasty":"唐代","title":"芍药"}
{"author":"王贞白","content":"南国菖蒲老，知君忆钓船。离京近残暑，归路有新蝉。岘首白云起，洞庭秋月悬。若教吟兴足，西笑是何年。","dynasty":"唐代","title":"送友人南归"}
{"author":"王贞白","content":"六代江山在，繁华古帝都。乱来城不守，战后地多芜。寒日随潮落，归帆与鸟孤。兴亡多少事，回首一长吁。","dynasty":"唐代","title":"金陵"}
{"author":"王贞白","content":"高士想江湖，湖闲庭植芦。清风时有至，绿竹兴何殊。嫩喜日光薄，疏忧雨点粗。惊蛙跳得过，斗雀袅如无。未织巴篱护，几抬邛竹扶。惹烟轻弱柳，蘸水漱清蒲。溉灌情偏重，琴樽赏不孤。穿花思钓叟，吹叶少羌雏。寒色暮天映，秋声远籁俱。朗吟应有趣，潇洒十馀株。","dynasty":"唐代","title":"芦苇"}
{"author":"王贞白","content":"商山名利路，夜亦有人行。四皓卧云处，千秋叠藓生。昼烧笼涧黑，残雪隔林明。我待酬恩了，来听水石声。","dynasty":"唐代","title":"商山"}
{"author":"王贞白","content":"游宴不知厌，杜陵狂少年。花时轻暖酒，春服薄装绵。戏马上林苑，斗鸡寒食天。鲁儒甘被笑，对策鬓皤然。弱冠投边急，驱兵夜渡河。追奔铁马走，杀虏宝刀讹。威静黑山路，气含清海波。常闻为突骑，天子赐长戈。","dynasty":"唐代","title":"少年行二首"}
{"author":"王贞白","content":"陇底悲笳引，陇头鸣北风。一轮霜月落，万里塞天空。戍卒泪应尽，胡儿哭未终。争教班定远，不念玉关中。","dynasty":"唐代","title":"胡笳曲"}
{"author":"王贞白","content":"道院竹繁教略洗，鸣琴酌酒看扶疏。不图结实来双凤，且要长竿钓巨鱼。锦箨裁冠添散逸，玉芽修馔称清虚。有时记得三天事，自向琅玕节下书。","dynasty":"唐代","title":"洗竹"}
{"author":"王贞白","content":"一叶野人舟，长将载酒游。夜来吟思苦，江上月华秋。晓露满红蓼，轻波飏白鸥。渔翁似有约，相伴钓中流。","dynasty":"唐代","title":"江上吟晓"}
{"author":"王贞白","content":"只领千馀骑，长驱碛邑间。云州多警急，雪夜度关山。石响铃声远，天寒弓力悭。秦楼休怅望，不日凯歌还。","dynasty":"唐代","title":"度关山"}
{"author":"王贞白","content":"谁唱关西曲，寂寞夜景深。一声长在耳，万恨重经心。调古清风起，曲终凉月沉。却应筵上客，未必是知音。","dynasty":"唐代","title":"歌（一作凉州行）"}
{"author":"王贞白","content":"终朝异五岳，列翠满长安。地去搜扬近，人谋隐遁难。水穿诸苑过，雪照一城寒。为问红尘里，谁同驻马看。","dynasty":"唐代","title":"终南山"}
{"author":"王贞白","content":"卜世何久远，由来仰圣明。山河徒自壮，周召不长生。几主任奸谄，诸侯各战争。但馀崩垒在，今古共伤情。","dynasty":"唐代","title":"经故洛城"}
{"author":"王贞白","content":"恃险不种德，兴亡叹数穷。石城几换主，天堑谩连空。御路叠民冢，台基聚牧童。折碑犹有字，多记晋英雄。","dynasty":"唐代","title":"金陵怀古"}
{"author":"王贞白","content":"一带御沟水，绿槐相荫清。此中涵帝泽，无处濯尘缨。鸟道来虽险，龙池到自平。朝宗本心切，愿向急流倾。","dynasty":"唐代","title":"御沟水"}
{"author":"王贞白","content":"玉殿论兵事，君王诏出征。新除羽林将，曾破月支兵。惯历塞垣险，能分部落情。从今一战胜，不使虏尘生。","dynasty":"唐代","title":"入塞"}
{"author":"王贞白","content":"我家三岛上，洞户眺波涛。醉背云屏卧，谁知海日高。露香红玉树，风绽碧蟠桃。悔与仙子别，思归梦钓鳌。","dynasty":"唐代","title":"游仙"}
{"author":"王贞白","content":"从军朔方久，未省用干戈。只以恩信及，自然戎虏和。边声动白草，烧色入枯河。每度因看猎，令人勇气多。","dynasty":"唐代","title":"从军行"}
{"author":"王贞白","content":"岁岁但防虏，西征早晚休。匈奴不系颈，汉将但封侯。夕照低烽火，寒笳咽戍楼。燕然山上字，男子见须羞。","dynasty":"唐代","title":"塞上曲"}
{"author":"王贞白","content":"古今利名路，只在侬门前。至老不离家，一生常晏眠。牛羊晚自归，儿童戏野田。岂思封侯贵，唯只待丰年。征赋岂辞苦，但愿时官贤。时官苟贪浊，田舍生忧煎。","dynasty":"唐代","title":"田舍曲"}
{"author":"王贞白","content":"寂寞故宫春，残灯晓尚存。从来非妾过，偶尔失君恩。花落伤容鬓，莺啼惊梦魂。翠华如可待，应免老长门。叶落长门静，苔生永巷幽。相思对明月，独坐向空楼。銮驾迷终转，蛾眉老自愁。昭阳歌舞伴，此夕未知秋。","dynasty":"唐代","title":"长门怨二首"}
{"author":"王贞白","content":"靓妆才罢粉痕新，迨晓风回散玉尘。若遣有情应怅望，已兼残雪又兼春。","dynasty":"唐代","title":"春日咏梅花"}
{"author":"王贞白","content":"白烟昼起丹灶，红叶秋书篆文。二十四岩天上，一鸡啼破晴云。风呼山鬼服役，月照衡薇结花。江暖客寻瑶草，洞深人咽丹霞。","dynasty":"唐代","title":"仙岩二首"}
{"author":"王贞白","content":"方塘清晓镜，独照玉容秋。蠹芰不相采，敛蘋空自愁。日斜还顾影，风起强垂头。芳意羡何物，双双鸂鶒游。","dynasty":"唐代","title":"独芙蓉"}
{"author":"王贞白","content":"孤根生远岳，移植翠枝添。自秉雪霜操，任他蜂蝶嫌。微阴连迥竹，清韵入疏帘。耸势即空碧，时人看莫厌。得地已经岁，清音昼夜闻。根涵旧山土，叶间近溪云。野鹤望长远，庭花笑不群。须知摇落后，众木始能分。","dynasty":"唐代","title":"冯氏书斋小松二首"}
{"author":"王贞白","content":"一上西园避暑亭，芰荷香细午风轻。眼前物物皆佳兴，并作吟窝一味清。","dynasty":"唐代","tags":"写景，抒情","title":"白鹿洞二首·其二"}
{"author":"王贞白","content":"玉殿论兵事，君王诏出征。新除羽林将，曾破月支兵。惯历塞垣险，能分部落情。从今一战胜，不使虏尘生。","dynasty":"唐代","title":"入"}
{"author":"王贞白","content":"徒劳水府寻，宛在玉堂阴。兰圃安虽窄，盆池映转深。山僧来尽爱，诗客见先吟。若是买花者，年年不计心。","dynasty":"唐代","title":"依韵和干公题庭中太湖石二首其二"}
{"author":"王贞白","content":"得地已经岁，清音昼夜闻。根涵旧山土，叶间近溪云。野鹤望长远，庭花笑不群。须知摇落后，众木始能分。","dynasty":"唐代","title":"冯氏书斋小松二首其二"}
{"author":"王贞白","content":"清风借响松筠外，画隼停晖水石间。定掩溪名在图传，共知轩盖此登攀。","dynasty":"唐代","title":"远闻本郡行春到旧山二首其二"}
{"author":"王贞白","content":"风呼山鬼服役，月照衡薇结花。江暖客寻瑶草，洞深人咽丹霞。","dynasty":"唐代","title":"仙岩二首其二"}
{"author":"王贞白","content":"叶落长门静，苔生永巷幽。相思对明月，独坐向空楼。銮驾迷终转，蛾眉老自愁。昭阳歌舞伴，此夕未知秋。","dynasty":"唐代","title":"长门怨二首其二"}
{"author":"王贞白","content":"芙蓉出水时，偶尔便分离。自此无因见，长教挂所思。残春不入梦，芳信欲传谁。寂寞秋堂下，空吟小谢诗。","dynasty":"唐代","title":"有所思"}
{"author":"王贞白","content":"游宴不知厌，杜陵狂少年。花时轻暖酒，春服薄装绵。戏马上林苑，斗鸡寒食天。鲁儒甘被笑，对策鬓皤然。","dynasty":"唐代","title":"少年行二首其一"}
{"author":"王贞白","content":"弱冠投边急，驱兵夜渡河。追奔铁马走，杀虏宝刀讹。威静黑山路，气含清海波。常闻为突骑，天子赐长戈。","dynasty":"唐代","title":"少年行二首其二"}
{"author":"王贞白","content":"庾楼逢霁色，夏日欲西曛。虹截半江雨，风驱大泽云。岛边渔艇聚，天畔鸟行分。此景堪谁画，文翁请缀文。","dynasty":"唐代","title":"雨后从陶郎中登庾楼"}
{"author":"王贞白","content":"无酒泛金菊，登高但忆秋。归心随旅雁，万里在沧洲。残照明天阙，孤砧隔御沟。谁能思落帽，两鬓已添愁。","dynasty":"唐代","title":"九日长安作"}
{"author":"王贞白","content":"早发长风里，边城曙色间。数鸿寒背碛，片月落临关。陇上明星没，沙中夜探还。归程不可问，几日到家山。","dynasty":"唐代","title":"晓发萧关"}
{"author":"王贞白","content":"异代有巢许，方知严子情。旧交虽建国，高卧不求荣。溪鸟寒来浴，汀兰暖重生。何颜吟过此，辛苦得浮名。","dynasty":"唐代","title":"钓台"}
{"author":"王贞白","content":"师住天台久，长闻过石桥。晴峰见沧海，深洞彻丹霄。采药霞衣湿，煎芝古鼎焦。念予无俗骨，频与鹤书招。","dynasty":"唐代","title":"寄天台叶尊师"}
{"author":"王贞白","content":"三时赐食天厨近，再宿偷吟禁漏清。二十五家齐拔宅，人间已写上升名。","dynasty":"唐代","title":"御试后进诗"}
{"author":"王贞白","content":"太阳虽不照，梁栋每重阴。（廊下井，以下《吟窗杂录》）白发未逢媒，对景且裴回。（丑妇）别酒莫辞今夜醉，故人知我几时来。（合赋）改贯永留乡党额，减租重感郡侯恩。（洪景卢《野处集》载赴选别太守句，贞白自注：蒙本州改坊名为进贤，并减户税）","dynasty":"唐代","title":"句"}
{"author":"王贞白","content":"石上菖蒲节节灵，先生服食得长生。早知避世忧身老，近日登山觉步轻。黄鹤待传蓬岛信，丹书应换蕊宫名。他年控鲤升天去，庐岳逋民愿从行。","dynasty":"唐代","title":"送芮尊师"}
{"author":"王贞白","content":"一宿白云根，时经采麝村。数峰虽似蜀，当昼不闻猿。马立溪沙浅，人争阁道喧。明朝弃襦罢，步步入金门。","dynasty":"唐代","title":"过商山"}
{"author":"王贞白","content":"我泛镜湖日，未生千里莼。时无贺宾客，谁识谪仙人。吟对四时雪，忆游三岛春。恶闻亡越事，洗耳大江滨。","dynasty":"唐代","title":"泛镜湖□□"}
{"author":"王贞白","content":"谁怜孤峭质，移在太湖心。出得风波外，任他池馆深。不同花逞艳，多愧竹垂阴。一片至坚操，那忧岁月侵。","dynasty":"唐代","title":"太湖石"}
{"author":"王贞白","content":"山立只盈寻，高奇药圃阴。风涛打欲碎，岩穴蛰方深。藓点晴偏绿，蛩藏晓竞吟。岁寒终不变，堪比古人心。徒劳水府寻，宛在玉堂阴。兰圃安虽窄，盆池映转深。山僧来尽爱，诗客见先吟。若是买花者，年年不计心。","dynasty":"唐代","title":"依韵和幹公题庭中太湖石二首"}
{"author":"王贞白","content":"片石陶真性，非为麹糵昏。争如累月醉，不笑独醒人。积叠莓苔色，交加薜荔根。至今重九日，犹待白衣魂。","dynasty":"唐代","title":"书陶潜醉石"}
{"author":"王贞白","content":"芙蓉出水时，偶尔便分离。自此无因见，长教挂所思。残春不入梦，芳信欲传谁。寂寞秋堂下，空吟小谢诗。","dynasty":"唐代","title":"有所思一作长相思"}
{"author":"王贞白","content":"玉殿论兵事，君王诏出征。新除羽林将，曾破月支兵。惯历塞垣险，能分部落情。从今一战胜，不使虏尘生。","dynasty":"唐代","title":"入一作出塞"}
{"author":"王贞白","content":"六代江山在，繁华古帝都。乱来城不守，战后地多芜。寒日随潮落，归帆与鸟孤。兴亡多少事，回首一长吁。","dynasty":"唐代","title":"金陵一本同下题作二首"}
{"author":"王贞白","content":"靓妆才罢粉痕新，迨晓风回散玉尘。若遣有情应怅望，已兼残雪又兼春。","dynasty":"唐代","title":"春日咏梅花见绝句辩体"}
{"author":"王贞白","content":"芙蓉出水时，偶尔便分离。自此无因见，长教挂所思。残春不入梦，芳信欲传谁。寂寞秋堂下，空吟小谢诗。","dynasty":"唐代","title":"有所思（一作长相思）"}
{"author":"王贞白","content":"物候来相续，新蝉送晚莺。百年休倚赖，一梦甚分明。金鼎神仙隐，铜壶昼夜倾。不如早立德，万古有其名。","dynasty":"唐代","title":"短歌"}
{"author":"王贞白","content":"晓鼓人已行，暮鼓人未息。梯航万国来，争先贡金帛。不问贤与愚，但论官与职。如何贫书生，只献安边策。","dynasty":"唐代","title":"长安道"}
{"author":"王贞白","content":"喧喧洛阳路，奔走争先步。唯恐著鞭迟，谁能更回顾。覆车虽在前，润屋何曾惧。贤哉只二疏，东门挂冠去。","dynasty":"唐代","title":"洛阳道"}
{"author":"王贞白","content":"忆昔仗孤剑，十年从武威。论兵亲玉帐，逐虏过金微。陇水秋先冻，关云寒不飞。辛勤功业在，麟阁志犹违。","dynasty":"唐代","title":"古悔从军行"}
{"author":"王贞白","content":"蓟北连极塞，塞色昼冥冥。战地骸骨满，长时风雨腥。沙河留不定，春草冻难青。万户封侯者，何谋静虏庭。","dynasty":"唐代","title":"出自蓟北门行"}
{"author":"王贞白","content":"薄命头欲白，频年嫁不成。秦娥未十五，昨夜事公卿。岂有机杼力，空传歌舞名。妾专修妇德，媒氏却相轻。","dynasty":"唐代","title":"杂曲歌辞。妾薄命"}
{"author":"王贞白","content":"寇骑满鸡田，都护欲临边。青泥方绝漠，怀剑始辞燕。旌旗挂龙虎，壮士募鹰鹯.长城威十万，高岭奋三千。行行向马邑，去去指祁连。鼓声遥赤塞，兵气远冲天。对阵云初上，临城月始悬。风惊烽易灭，沙暗马难前。恩重恒思报，劳心屡损年。微功一可立，身轻不自怜。","dynasty":"唐代","title":"拟塞外征行"}
{"author":"王贞白","content":"远谷呈材干，何由入栋梁。岁寒虚胜竹，功绩不如桑。秋露落松子，春深裛嫩黄。虽蒙匠者顾，樵采日难防。","dynasty":"唐代","title":"述松"}
{"author":"王贞白","content":"雨露及万物，嘉祥有瑞莲。香飘鸡树近，荣占凤池先。圣日临双丽，恩波照并妍。愿同指佞草，生向帝尧前。","dynasty":"唐代","title":"宫池产瑞莲（帖经日试）"}
{"author":"王贞白","content":"辞秩入匡庐，重修靖节居。免遭黑绶束，不与白云疏。送吏各献酒，群儿自担书。到时看瀑布，为我谢清虚。","dynasty":"唐代","title":"送马明府归山"}
{"author":"王贞白","content":"献捷灵州倅，归时宠拜新。论边多称旨，许国誓亡身。马渴黄河冻，雁回青冢春。到蕃唯促战，应不肯和亲。","dynasty":"唐代","title":"送韩从事归本道"}
{"author":"王贞白","content":"永夕愁不寐，草虫喧客庭。半窗分晓月，当枕落残星。鬓发游梁白，家山近越青。知音在谏省，苦调有谁听。","dynasty":"唐代","title":"秋日旅怀寄右省郑拾遗"}
{"author":"王贞白","content":"棘寺官初罢，梁园静掩扉。春深颜子巷，花映老莱衣。谈史曾无滞，攻书已造微。即膺新宠命，称庆向庭闱。","dynasty":"唐代","title":"赠刘凝评事"}
{"author":"王贞白","content":"天台张处士，诗句造玄微。古乐知音少，名言与俗违。山风入松径，海月上岩扉。毕世唯高卧，无人说是非。","dynasty":"唐代","title":"忆张处士"}
{"author":"王贞白","content":"巘路蹑云上，来参出世僧。松高半岩雪，竹覆一溪冰。不说有为法，非传无尽灯。了然方寸内，应只见南能。","dynasty":"唐代","title":"云居长老"}
{"author":"王贞白","content":"五百首新诗，缄封寄去时。只凭夫子鉴，不要俗人知。火鼠重收布，冰蚕乍吐丝。直须天上手，裁作领巾披。","dynasty":"唐代","title":"寄郑谷"}
{"author":"王贞白","content":"山色四时碧，溪声七里清。严陵爱此景，下视汉公卿。垂钓月初上，放歌风正轻。应怜渭滨叟，匡国正论兵。","dynasty":"唐代","title":"题严陵钓台"}
{"author":"王贞白","content":"落月临古渡，武昌城未开。残灯明市井，晓色辨楼台。云自苍梧去，水从嶓冢来。芳洲号鹦鹉，用记祢生才。","dynasty":"唐代","title":"晓泊汉阳渡"}
{"author":"王贞白","content":"徒步随计吏，辛勤鬓易凋。归期无定日，乡思羡回潮。冒雨投前驿，侵星过断桥。何堪穆陵路，霜叶更潇潇。","dynasty":"唐代","title":"随计"}
{"author":"陈登科","content":"扫坟经北郭，拂面尽西风。伞逐飞禽舞，人从曲径通。老牛眠竹巷，村妇爨林丛。饮罢农家酒，孤城落日红。","dynasty":"清代","title":"扫坟口占"}
{"author":"陈登科","content":"幽亭小筑面青峦，滴翠拖蓝绕曲栏。鱼影动摇波影碎，树声错杂鸟声欢。双清风月游神淡，一气乾坤放眼宽。我欲寄情山水外，敲诗閒倚旧骚坛。","dynasty":"清代","title":"岚翠亭閒咏"}
{"author":"陈登科","content":"悠悠远岫间，冉冉残阳夕。萡影透林明，馀光环麓碧。旋疑锦障宽，却讶罗纨窄。五彩耀龙文，千章辉凤翮。晓霞球屿联，春雨丹山积。乘兴蹑高巅，众峰如列戟。","dynasty":"清代","title":"翠屏夕照得夕字五言六韵"}
{"author":"陈登科","content":"潭影湛明月，幽林芳径穿。参差数茅屋，隐约依林泉。狺狺众犬吠，误在桃源间。我来问耕夫，三五话桑榆。为予指东道，溪边一草庐。竹篱半遮掩，门外杂果蔬。客到坐谈久，烹茗款款留。矧复耽曲檗，邀共饮丹邱。田家风味真，鸡黍供绸缪。微醉憩林下，身世惭閒鸥。往来镇自得，宿食奚所求。江湖信为乐，尽欲放轻舟。斜阳悬古道，栖鸟争林投。相辞出门去，春莺啼不休。","dynasty":"清代","title":"春日游鲫鱼潭五言古风"}
{"author":"李流芳","content":"明月黄河夜，寒沙似战场。奔流聒地响，平野到天荒。吴会书难达，燕台路正长。男儿少为客，不辨是他乡。","dynasty":"明代","tags":"黄河，抒怀，惆怅","title":"黄河夜泊"}
{"author":"李流芳","content":"多宝峰头石欲摧，西泠桥边树不开。轻烟薄雾斜阳下，曾泛扁舟小筑来。","dynasty":"明代","title":"西泠桥题画"}
{"author":"李流芳","content":"每多方外游，见僧即如故。灯明一龛下，夜长惬深晤。不知山月上，千林已流素。出门寻旧溪，爱踏松影路。气和空宇澄，寒魄如春露。去寺不数武，回瞩惊莽互。幽泉洗我心，微钟杳然度。","dynasty":"明代","title":"过皋亭龙居湾宿永庆禅院同一濂澄心恒可诸上"}
{"author":"李流芳","content":"驱车出郭门，行行憩逆旅。童仆相为言，有客驰马去。云追南行者，昨已奉严旨。闻之一惊叹，我罪以何抵。全辽奄然丧，谋国者谁子？舍彼逋逃臣，苛此章句士。士固各有志，进退绰然耳。不闻盛明朝，罗士以鞭棰。吾观长安中，纵横曳朱紫。云台逞高议，意气一何侈。但恃虏不来，来亦竟无恃。吾侪藜藿人，敢云肉食鄙。进既不求荣，退则如脱屣。会当翔冥冥，何乃吓腐鼠。¤","dynasty":"明代","title":"南归诗十八首"}
{"author":"李流芳","content":"畴昔偕兹役，维予暨汪子。我从中道还，子亦废然止。汪子行茕茕，念之心欲死。重来复同归，依然吾与尔。汪子功名人，微尚不在此。去留皆洒然，更觉归可喜。举世急功名，吾尔众所訾。曰此无远图，区区效儿女。两人相视笑，吾乃徇誉毁。古来耕钓徒，亦各有其侣。得子已不孤，悠悠何足齿。¤","dynasty":"明代","title":"南归诗十八首"}
{"author":"李流芳","content":"北地行欲尽，始觉春萌芽。村柳色已新，蔼蔼烟中斜。渡河指齐郊，河边见归槎。淮徐行在眼，吴会亦匪赊。道路空苦辛，分定勿复嗟。生不爱京华，不如早还家。还家春未暮，及见桃梨花。¤","dynasty":"明代","title":"南归诗十八首"}
{"author":"李流芳","content":"日暮雪色深，旷野绝行踪。舆人惑四方，东西视天风。忽然见新月，冉冉来云中。雪亦能照夜，得月光始通。度彼九曲坂，赖此两索容。不知城郭近，杳尔闻微钟。我从天末来，已觉下界空。¤","dynasty":"明代","title":"南归诗十八首"}
{"author":"李流芳","content":"十年渡扬子，狎此如衽席。今始识风波，呼吸投不测。举世皆骇机，避就本无益。不死亦偶然，余生真可惜。不然此春光，遂与成永隔。出险心已夷，聊共子游息。望中指北固，沿溪花的的。言诣山之阴，仰观快奇壁。伟哉铁柱峰，岈疑斧劈。傍有衲子居，幽洞秘丹碧。洞中少寒暑，龛灯伴朝夕。嗟余风波民，何由得此适。幸已脱鱼腹，复尔耽旦宅。稽首礼大悲，终然度苦厄。¤","dynasty":"明代","title":"南归诗十八首"}
{"author":"李流芳","content":"吾爱陶彭泽，出处皆草草。动必求其全，俗人自缠扰。吾尔廿年交，知子如余少。爱子无俗情，俗情亦自好。口常说隐沦，身复恋温饱。蹉跎两不遂，此意各能了。兹游计百日，日日同倾倒。鼙鼓声动天，风涛势翻岛。寝食间谈谐，赖以忘病恼。不知分手路，只此阊门道。经过虽有期，别怀自悄悄。子归及桃花，六桥踏清晓。别业在龙泓，泉石真可老。我归百无欢，烧笋听春鸟。秋风从子游，松阁为我扫。¤","dynasty":"明代","title":"南归诗十八首"}
{"author":"李流芳","content":"伯兄性寡营，生理日萧条。两弟皆食贫，汲汲度昏朝。为农力不任，课儿亦无聊。余润或望余，自顾无脂膏。今当遂长往，念此中心焦。勉谢诸兄弟，此非人力邀。吾宗自薄祜，先达皆早雕。从兄与仲氏，当年踵登朝。至今同籍人，秉枢冠百僚。逝者倘可留，翩然亦云霄。大命既有制，电露安可饕。我虽老风尘，寿命较已牢。与其夭斧斤，宁以樗散逃。伤彼泉下人，悯我道路劳。兄弟更相慰，烹蔬倾浊醪。婆娑阿母旁，此乐何陶陶。富贵有此否，何乃为我骄。天伦岂世情，菀枯同所遭。但当崇令德，慎勿望门高。","dynasty":"明代","title":"南归诗十八首"}
{"author":"李流芳","content":"同心难得复相携，不道中途有别时。去路愁君初索莫，病躯怜我独支离。当杯畜意浑无语，上马回头各背驰。未免有情那遣此，元来不及有情痴。","dynasty":"明代","title":"濠梁道中别子将无际南归其二"}
{"author":"李流芳","content":"日日思归又恋君，今朝决意与君分。情怀和病如春雨，踪迹无心似岭云。好去烟霄须自致，得归麋鹿亦能群。繇来出处元同调，俗耳悠悠未许闻。","dynasty":"明代","title":"濠梁道中别子将无际南归其三"}
{"author":"李流芳","content":"出门各自抱深情，岂为怀居与啖名。我觉途穷应退步，君知道广即前程。秪如白下来寻旧，兼作濠梁远送行。去住随心无不可，莫因去住又心生。","dynasty":"明代","title":"濠梁道中别子将无际南归其四"}
{"author":"李流芳","content":"春寒花事未蹉跎，西碛西溪正好过。自有閒人能作伴，从教多病不成魔。高梁桥外千行柳，净业门前十顷波。屈指长安行乐地，其如无梦逐君何。","dynasty":"明代","title":"濠梁道中别子将无际南归其五"}
{"author":"李流芳","content":"历落嵚崎三十年，宁教人笑不教怜。一腔热血犹堪洒，半片寒毡也有缘。贫贱已知安骨相，功名端合让才贤。远公莲社还依旧，且放心头得悄然。","dynasty":"明代","title":"濠梁道中别子将无际南归其六"}
{"author":"李流芳","content":"绽尽儒冠未肯离，从今应草责头词。摧颓渐少风云气，落拓空惭市井儿。贫自生来何足怪，病从心起即难医。得休便觉真休矣，岂待功成名遂时。","dynasty":"明代","title":"南归途中述怀其一"}
{"author":"李流芳","content":"饥寒未必解相驱，衣食天生定有无。量腹齑盐犹可办，遮形缯绮亦何须。还思心累非贫贱，却为身安长惰愚。苦行家风穷活计，大都节约是良图。","dynasty":"明代","title":"南归途中述怀其二"}
{"author":"李流芳","content":"独有亲恩欲报难，人间簪帔亦荣观。尸饔已自长斋惯，列鼎何如啜菽安。每忆临分增涕泪，应怜归到得团圞。相依只说无生话，名利真同粪土看。","dynasty":"明代","title":"南归途中述怀其三"}
{"author":"李流芳","content":"廿年江上玉山亭，来往经心似送迎。陡觉层栏增爽豁，试临落日尚峥嵘。閒鸥逐浪仍东下，鸣雁随帆故北征。自笑劳劳头半白，依然飘泊一书生。","dynasty":"明代","title":"登润州玉山亭子感怀"}
{"author":"李流芳","content":"隔年残月虎丘看，只记欢悰忘别颜。共道翩翩日边去，那知冉冉月中还。遥传急鼓千灯外，独立寒云片石閒。此夕此山无此况，对君难说此登山。","dynasty":"明代","title":"元夕虎丘有怀闲孟子薪诸子"}
{"author":"李流芳","content":"频年不到此花中，喜见花枝压路通。近坐繁香如殢酒，当杯落瓣尚禁风。朝光已逐轻阴变，晚气遥随积霭空。赢得閒身共欢赏，莫将开谢比飘蓬。","dynasty":"明代","title":"南归后六日偕闲孟子薪家茂初无垢集鲁生园亭梅花下次家茂初韵"}
{"author":"李流芳","content":"箜篌筝阮变新声，韵入三弦分外清。遣病每思君一曲，停杯偏觉我多情。缠绵未敢施银板，掩抑还宜合凤笙。弹向船窗乱风雨，闇泉惊瀑一时鸣。","dynasty":"明代","title":"雨中泛舟南郊听江君长弦歌次家茂初韵"}
{"author":"李流芳","content":"愁病经春未有涯，除非对酒并看花。疏枝乍见含烟吐，独树偏怜傍屋斜。不共梅妆矜似雪，已分桃晕欲成霞。婆娑古干南村下，尚拟新晴过陆家。","dynasty":"明代","title":"宝尊堂看杏花次从子宜之韵"}
{"author":"李流芳","content":"曾侍先人说旧游，漫寻遗迹到林丘。婆娑老树犹堪荫，清浅回塘已不流。当日交情留片石，谁家新构起飞楼。百年兴废寻常事，眼底伤心又白头。","dynasty":"明代","title":"娄塘过杨娄南故居感赋娄南为先君旧识有昆山巧石尚藏余家今其地已半属他姓且别构园亭矣"}
{"author":"李流芳","content":"郭外轻阴爽气多，风光谷雨近清和。新林遥指花宫出，旧侣曾陪竹院过。一路野芳红似锦，几湾春水碧于罗。到门啼鸟浑相识，遗墨空房涕欲沱。","dynasty":"明代","title":"过积善庵悼双林长老"}
{"author":"李流芳","content":"无边水木此城隈，恰称飞楼四面开。雨点到池偏淅沥，烟丝著树故徘徊。泥深畏踏盘盘路，酒渌难抛滟滟杯。襆被未能辜秉烛，且留高兴待重来。","dynasty":"明代","title":"雨中集侯雍瞻东园"}
{"author":"李流芳","content":"老见湖山尚欲狂，旧游重忆使人伤。曾穿鹫岭丹枫路，几醉孤山落月航。竹阁书题应漫漶，云栖原草欲荒凉。浮家得似诛茅稳，春坞桃花兴不忘。","dynasty":"明代","title":"重至西湖柬孟阳子将诸兄弟"}
{"author":"李流芳","content":"乡书一把一欷歔，见说秋风病未除。酒盏可仍随伴去，花畦能复课人锄。贫年生事知何在，老境交情忍向疏。不肯离家来作客，少愁少病得如余。","dynasty":"明代","title":"西湖寄怀闲孟子薪"}
{"author":"李流芳","content":"归装欲理又徘徊，三月思家只梦回。滚滚湖头人尽去，刚刚秋半月将来。能抛山色如眉浅，忍放歌声似玉哀。丛桂料应难共把，登高犹及菊花开。","dynasty":"明代","title":"久客湖上家兄以诗见寄次韵答之"}
{"author":"李流芳","content":"每爱君家修竹林，虚斋终日贮清音。残花欲尽犹堪嗅，嫩草初生正耐寻。酒满底须乘月去，弦长时复应风吟。微茫归路黄昏后，乱眼春条雪半岑。","dynasty":"明代","title":"集鲁生薖斋次比玉韵"}
{"author":"李流芳","content":"廿年游处忆长干，送子秋风白露漙。湖市荷风初动桨，曲阿林月欲随鞍。争先自信无馀子，竞爽人誇有二难。此日飞鸣知巳后，功名路窄子心宽。","dynasty":"明代","title":"送忍公都试白下"}
{"author":"李流芳","content":"吾衰已分老沧洲，念子因人作远游。吴墅莺花三月赏，楚江烟树一帆愁。高情久欲参云岳，浪迹何妨逐海鸥。闻说买山将卜隐，大都不用有心求。","dynasty":"明代","title":"送吴西音之楚"}
{"author":"李流芳","content":"徵书昨日下钱塘，仙吏乘春指建章。柳色西陵归骑绿，桃花娄水去帆香。于公阴德高阀阅，仲子昌言著庙廊。独有素心常不改，世途炎热自清凉。","dynasty":"明代","title":"送同年陈公虞司理被召北上"}
{"author":"李流芳","content":"十年长路客心惊，此日春风送子行。汶上梨花飞雪尽，济滨杨柳著烟轻。逢时岂必因杨意，对策还应学贾生。一往三年弹指过，故人拭眼看飞鸣。","dynasty":"明代","title":"送项不损之燕"}
{"author":"李流芳","content":"麦风梅雨近端阳，喜见晴曦丽草堂。榆柳围窗成翠幕，葵榴照眼胜红妆。同欢荆树三株老，益寿蒲觞九节香。鹤发如霜颜似玉，疑君肘后有丹方。","dynasty":"明代","title":"寿陈士远七十"}
{"author":"李流芳","content":"晋安文物表闽乡，试宰悬知治剧良。马首江郎千丈碧，船头黯澹百滩长。床琴半入幽兰韵，家酝新添荔子香。他日政成民不扰，风流何必数河阳。","dynasty":"明代","title":"送张宗自之任晋安"}
{"author":"李流芳","content":"但能取醉莫论文，春色阑珊已十分。海上杨花空作雪，西陵松树蔼为云。出船素面如纤月，倚槛红芳学茜裙。堪恨风流不同赏，斩新诗句亦输君。","dynasty":"明代","title":"海上和孟阳观伎诗次韵"}
{"author":"李流芳","content":"占鱼空复咏无羊，其雨朝阳已映墙。泽国沾濡行欲尽，旻天仁覆故难量。才闻步祷过三市，忽见甘霖沛四乡。一路农歌间渔唱，练祁西望彩虹长。","dynasty":"明代","title":"灵雨诗次公路韵其一"}
{"author":"李流芳","content":"郊原日夕下牛羊，蓑笠经时不过墙。蚁欲出封应有兆，月将离毕可能量。谁翻东海蛟龙窟，复见西风禾黍乡。共道神明回造化，歌功咏德一无长。","dynasty":"明代","title":"灵雨诗次公路韵其二"}
{"author":"李流芳","content":"穷檐久已叹牂羊，次第焦枯到荔墙。百亩如云且休矣，一床凉雨可思量。渰凄忽借风为阵，霶霈仍教水作乡。秋至江湖催放棹，蓼汀葭渚兴何长。","dynasty":"明代","title":"灵雨诗次公路韵其三"}
{"author":"李流芳","content":"何时得雨一相羊，拄杖看云自出墙。银竹光中森可数，碧荷叶上泻难量。萦帘澹月迷鲛室，敧枕凉风到蝶乡。赖有新诗撑倦眼，底须何物引杯长。","dynasty":"明代","title":"灵雨诗次公路韵其四"}
{"author":"李流芳","content":"午潮新涨月初生，云物高秋望转清。好对庭兰开酒盏，更穿丛桂斗棋枰。经怀旧事惟供笑，入耳新闻不受惊。容我疏狂称小友，行藏亦拟似吾兄。","dynasty":"明代","title":"寿金子鱼"}
{"author":"李流芳","content":"陵谷沧桑会有期，人间凉热不须疑。百年交态君应见，二老风流我亦宜。对酒呼卢常咄咄，当歌起舞尚僛僛。桂黄月白秋如此，若更言贫罚百卮。","dynasty":"明代","title":"寿闵明卿"}
{"author":"李流芳","content":"有酒相呼定不违，休论城阙与村扉。佳人门外初停桨，令节风前已授衣。寒水荒湾秋澹荡，疏帘新月夜熹微。犹嫌未尽登临兴，良饮厌厌肯放归。","dynasty":"明代","title":"九日泛舟次伯氏韵时方从公路饮归"}
{"author":"李流芳","content":"莱芜尘满讼庭空，秪见公堂祝华封。候转昨朝冬已立，节过旬日九还重。千村稌黍弥寒望，一路讴歌间夕舂。篱菊正黄枫又紫，百年初度几人逢。","dynasty":"明代","title":"赠谢明府生曰"}
{"author":"李流芳","content":"梅疏竹瘦小庭妍，拥絮朝阳殢酒眠。留客茶烟常出屋，乘春花气渐迎船。蜼文兽面看如活，鸟迹虫书蠹欲穿。动是商周与秦汉，知君寿在羡门前。","dynasty":"明代","title":"寿孙青城山人"}
{"author":"李流芳","content":"四月二日天清和，夏家亭子熏风多。扁舟出郭兴无限，三杯草酌颜先酡。向夜蛙声闹深竹，中池星影牵微波。歌残酒尽人不醉，篷底独眠愁奈何。","dynasty":"明代","title":"四月二日同诸弟过夏华父水亭小饮"}
{"author":"李流芳","content":"池上茅亭似柳洲，城南一过一来游。林疑无际阴常合，水未生澜屋已浮。秪许老夫时曳杖，敢邀嘉客共维舟。别君知有秋期在，应到西兴旧渡头。","dynasty":"明代","title":"夏氏水亭次朱汉生韵"}
{"author":"李流芳","content":"南州喜见后人贤，文彩风流信有传。相送阊门斜日里，携家淮水乱云边。推篷梅雨新晴候，挂席江风欲曙天。若到清凉台下寺，老僧应解说当年。","dynasty":"明代","title":"吴门送徐令公携家白下"}
{"author":"李流芳","content":"夷门别业在西郊，新筑高斋对泬寥。树好墙阴常冉冉，竹深檐籁日萧萧。寻花路僻过桥去，留客灯昏带雨烧。共爱幽栖真率意，门前时见有停桡。","dynasty":"明代","title":"题人新斋"}
{"author":"李流芳","content":"七年不见喜重过，共指生涯素发多。池上新庵仍署泡，阶前旧壑已名萝。畏人小筑犹难就，对客高吟岂易哦。便欲相留同结夏，扁舟峰泖奈君何。","dynasty":"明代","title":"朱修能见访闻予方葺檀园以诗枉讯次韵荅之时修能将至茸上"}
{"author":"李流芳","content":"玉韫珠藏出有期，子今行矣复何疑。文章价定无容论，富贵时来不厌迟。晓月正临扬子渡，晚风遥爱后湖湄。天公也助人行色，预遣凉飔扫赫曦。","dynasty":"明代","title":"送徐克勤试京兆"}
{"author":"李流芳","content":"秦淮新月待君过，娄水凉风送客多。燕子涛声秋澒洞，伞山晴色晓嵯峨。诗名入社高珠玉，乐事当筵艳绮罗。桂白萸红期又近，巷无饮酒欲如何。","dynasty":"明代","title":"送人游南雍"}
{"author":"李流芳","content":"柳浓溪涨可维舟，人未能幽宅已幽。但肯携尊来见访，何妨秉烛与同游。题门有字君应识，见戴无须我亦愁。直待来朝方握手，不知晚泊若为留。","dynasty":"明代","title":"闵伯先过里中晚泊溪头不肯叩门翌日以诗见投次韵奉酬"}
{"author":"李流芳","content":"新知旧好两相携，来看初莲听晚鹂。池上熏风先客至，林端缺月为谁稽。酒怀烂熳犹轻敌，诗兴萧疏已怯题。不醉其如吟思苦，因君亦遣白头低。","dynasty":"明代","title":"伯先偕徐女扬诸君见过留饮檀园别后伯先以诗见寄次韵"}
{"author":"李流芳","content":"不见韩兄六七年，须眉磊落在吾前。诗成只用三叉手，酒到先浮十满船。拟向崆峒倚长剑，却来国子坐寒毡。白门佳丽曾游否，何日缄题寄一篇。","dynasty":"明代","title":"寄韩孟郁国博"}
{"author":"李流芳","content":"长日郊居少送迎，喜闻客至启柴荆。百年潦倒谙交态，廿里过从见故情。凉雨洗尘秋院静，飞虫远烛夜堂清。休论旧事增惆怅，醉起巡廊绕月行。","dynasty":"明代","title":"秋日喜子鱼孟阳君美仲和过檀园宿留即事"}
{"author":"李流芳","content":"床头瓮满不须赊，池上秋凉尚有花。数亩正当风槛绿，三间新带月廊斜。清言吾辈还多味，高枕从来便是家。莫怪相邀仍简略，知君爱酒不嫌茶。","dynasty":"明代","title":"伯氏有作次韵再呈诸兄"}
{"author":"李流芳","content":"秋入吾庐景物赊，一帘新月半栏花。风回水叶翻翻白，雨压檐枝恰恰斜。宅比柴桑多种柳，门通苕霅可浮家。客来随分能供具，扫箨煨铛与试茶。","dynasty":"明代","title":"小葺檀园初成伯氏有作仲和次韵见投复用韵奉答兼订后期其一"}
{"author":"李流芳","content":"练祁南下水村赊，一路秋风吉贝花。到市钟声知寺近，过桥柳色逐门斜。贫能好事无如我，老解求閒有几家。若肯重来留十日，不辞淡饭与粗茶。","dynasty":"明代","title":"小葺檀园初成伯氏有作仲和次韵见投复用韵奉答兼订后期其二"}
{"author":"李流芳","content":"少壮轻抛岁月赊，老来那复恋空华。逢场已觉童心尽，揽辔其如急景斜。不向竿头思进步，何时浪子得归家。赵州底事勤行脚，我欲扳他吃椀茶。","dynasty":"明代","title":"用前韵呈诸友"}
{"author":"李流芳","content":"小庭风月近来赊，更筑陂陀种杂花。日出梧阴摇几净，霜前柚实压栏斜。耽书漫学过难字，爱画终惭对作家。老懒惟思閒伴侣，斋厨自可办瓜茶。","dynasty":"明代","title":"再次前韵柬孟阳仲和"}
{"author":"李流芳","content":"短筑墙垣仅及肩，多穿涧壑注流泉。放将苍翠来窗里，收取清泠到枕边。世欲何求休汗漫，我真可贵且周旋。一龛尚拟追莲社，不用居山俗已捐。","dynasty":"明代","title":"小葺檀园初成伯氏以诗落之次韵言怀"}
{"author":"李流芳","content":"破衲蒲团只一肩，饥寻芋栗渴求泉。的无长物为吾累，岂有玄机在汝边。兴到偶吟同梵呗，狂来起舞快回旋。风光似较些些子，任意拈来信手捐。","dynasty":"明代","title":"用前韵呈诸道友"}
{"author":"李流芳","content":"来去溪山似送迎，扪崖越壑践榛荆。为参知识求心要，岂爱幽閒助道情。夜后溪声连屋动，晓来山气捲帘清。方知不用从师觅，悔作盲人怅怅行。","dynasty":"明代","title":"再用清字韵呈诸道友"}
{"author":"李流芳","content":"秋来怀抱向谁开，三径虽成任草莱。短发欲梳因病废，新诗一笑为君回。庭空始觉风生树，石润偏怜雨上苔。迟暮年光悲转促，渐看林叶变条枚。","dynasty":"明代","title":"秋日卧痾西音以诗枉讯次答其一"}
{"author":"李流芳","content":"一丘安稳且徘徊，掩耳谁知蚁穴雷。已觉懒随衰共至，何妨閒与病俱来。难抛旧习惟诗句，可压新愁是酒杯。鸥鹭欲亲鸠鴳笑，行藏遮莫受人猜。","dynasty":"明代","title":"秋日卧痾西音以诗枉讯次答其二"}
{"author":"李流芳","content":"柴扉寂寞枕江开，久拟逃名学老莱。白发经秋看更短，衰颜得酒怪能回。为台欲待生新月，扫径仍教护旧苔。老觉耽诗终漫兴，故人才或似邹枚。","dynasty":"明代","title":"再次前韵东西音兼呈孟阳仲和其一"}
{"author":"李流芳","content":"悬车束马路徘徊，倒峡崩崖吼万雷。底事奔波冲险去，何如抖擞出尘来。篱边秋老千花片，溪上烟寒一酒杯。抱瓮真同灌畦叟，更无机事可相猜。","dynasty":"明代","title":"再次前韵东西音兼呈孟阳仲和其二"}
{"author":"李流芳","content":"高斋夏木爱扶疏，阁有悬花沼泛蕖。窈窕一丘堪庾赋，萧閒十亩类潘居。千秋鸟迹搜奇字，四海虫天播异书。闻道尪羸多寿考，已无渣滓碍清虚。","dynasty":"明代","title":"赠沈公路其一"}
{"author":"李流芳","content":"园林风物喜秋晴，水槛山廊贮远清。诗思不因多病减，道心应以得閒生。婆娑老桂花将绽，指点高天月渐盈。初度更逢佳节近，百杯端拟为君倾。","dynasty":"明代","title":"赠沈公路其二"}
{"author":"李流芳","content":"幽居非郭亦非村，独木为桥槿作垣。已构虚亭延夏爽，又开曲室纳冬暄。栽花未长先成径，喂鹤防饥不出门。囊底欲空尊自满，贫能似尔复何言。","dynasty":"明代","title":"再赠夏华甫"}
{"author":"李流芳","content":"吴江木落月初圆，仙吏冲寒到日边。天远云端看去舄，春浓花里望回船。垂裳快见龙飞会，肯构新瞻鸟革前。自愧无能偕奏计，莫言中野有遗贤。","dynasty":"明代","title":"送谢明府入觐其一"}
{"author":"李流芳","content":"三年清节照冰霜，百里讴吟彻帝傍。治绩自应推第一，圣朝不次待循良。御筵初醉宫花侧，天语亲闻玉殿香。可道留恂正辛苦，攀车欲别复傍徨。","dynasty":"明代","title":"送谢明府入觐其二"}
{"author":"李流芳","content":"花边楼阁月边廊，更爱繁灯照夜光。雨气无端先客到，檐声应为和歌长。城头结绮人俱散，村里迎神鼓不忙。且尽一杯酬令节，泥深门外亦何妨。","dynasty":"明代","title":"元夕雨邀里中诸君小饮檀园灯下次伯氏韵"}
{"author":"李流芳","content":"索笑檐梅日几巡，良辰乐事肯辞频。灯宵自是难兼月，酒伴何须更觅人。时序百年真可惜，欢娱一瞬已成陈。眼看花发多风雨，狼藉春园万树银。","dynasty":"明代","title":"十六日诸君载酒重集宝尊堂次伯氏韵"}
{"author":"李流芳","content":"岁暮不可留，送子山城下。别意如寒泉，哀声咽难写。","dynasty":"明代","title":"为宋比玉题画"}
{"author":"李流芳","content":"木落秋气多，风高水痕捲。人径疑有无，山容自深浅。","dynasty":"明代","title":"题画其一"}
{"author":"李流芳","content":"山色青不已，湖光白欲来。虚亭正潇洒，一棹拨烟回。","dynasty":"明代","title":"题画其二"}
{"author":"李流芳","content":"夜半溪阁响，不知风雨歇。起视晻霭间，悠然见微月。","dynasty":"明代","title":"宿法相为吴伯霖题画"}
{"author":"李流芳","content":"山楼风雨急，别意杳无据。对酒增淼茫，推篷是何处。","dynasty":"明代","title":"将别西湖诸君，夜雨小饮清晖阁，为方回画扇口占"}
{"author":"李流芳","content":"平野垂四周，陡然横一丘。菩提无种子，莫向去来求。","dynasty":"明代","title":"和憨山师菩提庵八咏其一"}
{"author":"李流芳","content":"一湾漾清浅，千叶竞纷敷。试问宝池内，花开得似无。","dynasty":"明代","title":"和憨山师菩提庵八咏其二"}
{"author":"李流芳","content":"累累千万颗，颗颗说阿弥。何烦更采撷，百八手中持。","dynasty":"明代","title":"和憨山师菩提庵八咏其三"}
{"author":"李流芳","content":"虽无版筑功，屹然坚可凭。兹有真如理，故名不坏城。","dynasty":"明代","title":"和憨山师菩提庵八咏其四"}
{"author":"李流芳","content":"沤生大海中，生灭海沤共。是名窣堵波，为有缝无缝。","dynasty":"明代","title":"和憨山师菩提庵八咏其五"}
{"author":"李流芳","content":"有情有生死，生死长憎爱。斗水亦区区，施以法无碍。","dynasty":"明代","title":"和憨山师菩提庵八咏其六"}
{"author":"李流芳","content":"今人不如古，像设亦如是。若云真大士，去之乃千里。","dynasty":"明代","title":"和憨山师菩提庵八咏其七"}
{"author":"李流芳","content":"古松如古佛，落落自随缘。因何号罗汉，翻似小乘禅。","dynasty":"明代","title":"和憨山师菩提庵八咏其八"}
{"author":"李流芳","content":"桃花与流水，一往隔千春。畏向外人道，如何重问津。","dynasty":"明代","title":"为陈维立题画其一"}
{"author":"李流芳","content":"乞食未足耻，折腰真可怜。若止爱一醉，还应恋秫田。","dynasty":"明代","title":"为陈维立题画其二"}
{"author":"李流芳","content":"醉乡既可居，东皋亦逆旅。不能学河汾，长当友河渚。","dynasty":"明代","title":"为陈维立题画其三"}
{"author":"李流芳","content":"沉冥竟何意，兴会亦偶然。竹林缅高风，继轨得此贤。","dynasty":"明代","title":"为陈维立题画其四"}
{"author":"李流芳","content":"郎官名亦好，贺监更风流。人皆营一曲，名可得千秋。","dynasty":"明代","title":"为陈维立题画其五"}
{"author":"李流芳","content":"吾爱华子冈，辋水流日夕。如何舍此去，伤心赋凝碧。","dynasty":"明代","title":"为陈维立题画其六"}
{"author":"李流芳","content":"吾怪元道州，山水亦吾之。峿台临浯溪，漫浪良可思。","dynasty":"明代","title":"为陈维立题画其七"}
{"author":"李流芳","content":"乐天作草堂，胜绝拟终老。出处不自决，徒为泉石道。","dynasty":"明代","title":"为陈维立题画其八"}
{"author":"李流芳","content":"绘雪著堂中，坡翁署堂义。绘堂著雪中，安知非坡意。","dynasty":"明代","title":"为陈维立题画其九"}
{"author":"李流芳","content":"未能无所寄，养鹤复栽梅。鹤亦太多事，高飞候客来。","dynasty":"明代","title":"为陈维立题画其十"}
{"author":"李流芳","content":"一脉同澄湛，分流到各家。竹炉新火活，瓯面乳生花。","dynasty":"明代","title":"和西生上人山居杂咏次韵其一"}
{"author":"李流芳","content":"雨过才移种，风来已满林。庭空还汛扫，留著贮清阴。","dynasty":"明代","title":"和西生上人山居杂咏次韵其二"}
{"author":"李流芳","content":"到此无俗客，何妨款竹扉。山花能作供，林月送将归。","dynasty":"明代","title":"和西生上人山居杂咏次韵其三"}
{"author":"李流芳","content":"林里光初出，湖中气欲来。好随松影去，且放竹扉开。","dynasty":"明代","title":"和西生上人山居杂咏次韵其四"}
{"author":"李流芳","content":"六和塔前潮水浑，西兴渡头山色昏。归来且莫翻天竺，一路沿江到梵村。","dynasty":"明代","title":"无际游句馀将便道参云栖走笔送之"}
{"author":"李流芳","content":"盘螭山外太湖明，万顷堆银五点青。我卜新居开小阁，松风梅雨爱君听。","dynasty":"明代","title":"为宋比玉题画其一"}
{"author":"李流芳","content":"君画苍苍带雨松，我图冉冉出云峰。他时相忆还开看，云树平添几万重。","dynasty":"明代","title":"为宋比玉题画其二"}
{"author":"李流芳","content":"城边沙路净无尘，残月穿林欲趁人。似向江南何处见，春光晓色一时新。","dynasty":"明代","title":"晓发邹县"}
{"author":"李流芳","content":"云龙山头石皑皑，遥接孤城戏马台。春风一盏有何限，不见黄河天际来。","dynasty":"明代","title":"云龙山"}
{"author":"李流芳","content":"来时杨柳尚依依，归去青青又满枝。可怜宝应湖中水，照见行人来去时。","dynasty":"明代","title":"宝应道中"}
{"author":"李流芳","content":"记得桥边石路回，春风初发小山梅。柴门老树浑如昨，落日寒阴客又来。","dynasty":"明代","title":"雨中看梅西碛即事其一"}
{"author":"李流芳","content":"人言债多能不愁，我今真作隔夜忧。天生吾舌尚可用，况有薄技供遨游。但恐饥寒命所注，纵有衣食非人求。一家嗷嗷三十口，老母弱子将焉谋。我欲卖却百亩田，不堪持作三年羞。不然计且无复之，请屏所爱不一留。先卖几头子石研，不爱墨花绣涩春云流。次卖商尊父丁篆，不爱宝色剥落夔龙纠。次卖西山梅花二十亩，不爱春湖草阁临青浮。最后卖却山雨之飞楼，不爱松风梧月芙蓉秋。如此不足办吾事，天实为之吾何尤。人年四十老将至，譬如已死亦即休。","dynasty":"明代","title":"南归戏为长句自解"}
{"author":"李流芳","content":"我昨劝君为楚游，喜君翻然即掉头。今日置酒与君别，见君行色我始愁。平生心知两莫逆，人言君痴我亦癖。村扉城郭嫌疏索，那能别此长为客。去年送我扬子湄，焦山落日江逶迤。岂意今年复送君，楚云湘水劳相思。君家书阁秋山中，千山万山松入风。我亦买山梅花里，诛茅卜邻期子同。惜哉此意不得遂，连年飘泊徒西东。人生万事常相左，饥来驱人欲谁那。君今新得贤主人，相将且拽寒江柁。江月山花远趁君，诗囊画本留贻我。","dynasty":"明代","title":"送程孟阳游楚中"}
{"author":"李流芳","content":"怪我生长居江东，不识江东莼菜美。今年四月来西湖，西湖莼生满湖水。朝朝暮暮来采莼，西湖城中无一人。西湖莼菜萧山卖，千担万担湘湖滨。吾友数人偏好事，时呼轻舠致此味。柔花嫩叶出水新，小摘轻淹杂生气。微施姜桂犹清真，未下盐豉已高贵。吾家平头解烹煮，间出新意殊可喜。一朝能作千里羹，顿使吾徒摇食指。琉璃碗成碧玉光，五味纷错生馨香。出盘四座已叹息，举箸不敢争先尝。浅斟细嚼意未足，指点杯盘恋余馥。但知脆滑利齿牙，不觉清虚累口腹。血肉腥臊草木苦，此味超然离品目。京师黄芽软似酥，家园燕笋白于玉。差堪与汝为执友，菁根杞苗皆臣仆。君不见区区芋魁亦遭遇，西湖莼生人不顾。季鹰之后有吾徒，此物千年免沈锢。君为我饮我作歌，得此十斗不足多。世人耳食不贵近，更须远挹湖湘波。","dynasty":"明代","title":"莼羹歌"}
{"author":"李流芳","content":"十年山阁不得就，却负青浮日夜浮。故人一见豁双眼，何日三闲销百忧。冰花琪树乱槛外，银山雪屋排檐头。百年有钱作底用，一朝卜筑偕行休。君家西湖我震泽，往经冬夏来春秋。十千到手即可办，非我求君君自谋。","dynasty":"明代","title":"六浮阁歌题所画六浮阁歌图（有序）"}
{"author":"李流芳","content":"撩乱乡愁一夕生，烛残酒醒奈深更。隔船安稳归人梦，前路迢遥去客情。江月又催征棹发，寒鸡不待寺钟鸣。十年分手梁溪路，但觉衰颓负此行。","dynasty":"明代","title":"锡山夜别闲孟子薪彦逸及从子宜之儿子杭之二"}
{"author":"李流芳","content":"门外春风应候来，扁舟还拟去寻梅。山僧每讶多年别，游侣方欣久客回。草阁一枝先破萼，村园数树已生苔。只今步屟堪乘兴，新酝还期待子开。","dynasty":"明代","title":"次韵招孟阳出郭看梅"}
{"author":"李流芳","content":"为园数亩未言赊，凿沼疏泉手灌花。花欲疏疏仍密密，枝须整整复斜斜。渐看节序皆芳候，不放风光到别家。最爱南荣冬日暖，蜡梅一树映山茶。","dynasty":"明代","title":"种花用前韵"}
{"author":"李流芳","content":"款段桥边路欲歧，龙潭驿口日将西。挥鞭遥指山如伞，一路江帆乱马蹄。","dynasty":"明代","title":"送汪伯昭游白门伯昭将自京口至栖霞寺因忆旧"}
{"author":"李流芳","content":"紫藤峰下麓公房，松户阴阴岭月凉。若到都门宜晓骑，姚坊廿里稻花香。","dynasty":"明代","title":"送汪伯昭游白门伯昭将自京口至栖霞寺因忆旧"}
{"author":"李流芳","content":"鸡笼山阁旧居停，曲槛回廊几度经。最是城阴秋望好，覆舟遥接蒋山青。","dynasty":"明代","title":"送汪伯昭游白门伯昭将自京口至栖霞寺因忆旧"}
{"author":"李流芳","content":"湖畔泥深屐齿稀，春萝寂寂亚山扉。人来犬吠梅花下，坐久经声出翠微。","dynasty":"明代","title":"雨中看梅西碛即事其二"}
{"author":"李流芳","content":"虎山桥边急雨横，虎山桥外春湖平。两度梅花一宵月，每将清景忆平生。","dynasty":"明代","title":"雨中看梅西碛即事其三"}
{"author":"李流芳","content":"滟滟湖光澹澹山，密云疏雨梅花斑。扁舟欲向花源去，遥指人家杨柳湾。","dynasty":"明代","title":"雨中看梅西碛即事其四"}
{"author":"李流芳","content":"山头白云自往来，山腰白云团不开。共道山腰云更白，不知却是梅花堆。","dynasty":"明代","title":"雨中看梅西碛即事其五"}
{"author":"李流芳","content":"溪头一夜雨喧豗，添得泉声万壑哀。花事摧残君莫问，只如元为听泉来。","dynasty":"明代","title":"雨中看梅西碛即事其六"}
{"author":"李流芳","content":"雨打风吹可奈何，眼看花事渐蹉跎。人今欲去花还好，偏道花时风雨多。","dynasty":"明代","title":"雨中看梅西碛即事其七"}
{"author":"李流芳","content":"村园门巷逐花低，藤蔓桑条咫尺迷。花底泉声认归路，沿流直到石桥西。","dynasty":"明代","title":"雨中看梅西碛即事其八"}
{"author":"李流芳","content":"屐痕处处穿花入，不惜衣沾惜花湿。彊欲别花且远看，虎山桥头带雨立。","dynasty":"明代","title":"雨中看梅西碛即事其九"}
{"author":"李流芳","content":"灵岩山下雨绵绵，香径琴台云接连。忽忆秋山黄叶路，松风水月梦中禅。","dynasty":"明代","title":"雨中看梅西碛即事其十"}
{"author":"李流芳","content":"定香桥畔青烟路，落日故人从此来。和墨寄君山雨后，为侬遥傍冷泉开。","dynasty":"明代","title":"题画"}
{"author":"李流芳","content":"吾闻泰山五大夫之松，干云碍日摩苍穹。廿年奔走燕齐道，无由扣岳攀虬龙。考之所闻及传记，此松不复仍秦封。松寿千年亦常耳，况此神物间气钟。帝王褒崇万灵护，不天斤斧谁能穷。树犹如此人则那，长生久视安可逢。吁嗟乎，潘子与汝同庚吾先汝，相看同是知非翁。弱冠论文今老矣，当年意气凌云霄，不贵不去真可耻。四十九年成一往，百年彊半能馀几。儗将末后见先师，莫漫随流称荡子。君不见此五松图，意长楮短可奈何。干云碍日空想像，横柯接叶聊婆娑。吾侪屈折亦如此，岁寒自保应无他。","dynasty":"明代","title":"题画赠潘子方孺"}
{"author":"李流芳","content":"粤客自南来，吴侬从北下。解后黄河边，踪迹两相讶。问我归何遽，问尔行何暇。同是公车人，不及公车罢。此时长安客，阗隘举子舍。岂知风波间，有此閒昼夜。于彼为桎械，于我如放赦。难进而易退，聊用解嘲骂。","dynasty":"明代","title":"南归诗十九首其十四黄河纪遇"}
{"author":"李流芳","content":"占鱼空复咏无羊，其雨朝阳已映墙。泽国沾濡行欲尽，旻天仁覆故难量。才闻步祷过三市，忽见甘霖沛四乡。一路农歌间渔唱，练祁西望彩虹长。","dynasty":"明代","title":"灵雨诗次公路韵其一"}
{"author":"李流芳","content":"虽无版筑功，屹然坚可凭。兹有真如理，故名不坏城。","dynasty":"明代","title":"和憨山师菩提庵八咏其四"}
{"author":"李流芳","content":"薄云寒日澹山晖，连夜东风作雪飞。腊意匆匆归棹懒，富春江上客帆稀。","dynasty":"明代","title":"自新安江至钱塘舟行绝句其十一"}
{"author":"李流芳","content":"梧桐树下见秋还，风叶穿篱满地斑。折得黄花杯在手，不知世上几人閒。","dynasty":"明代","title":"题画赠人"}
{"author":"李流芳","content":"十年渡扬子，狎此如衽席。今始识风波，呼吸投不测。举世皆骇机，避就本无益。不死亦偶然，馀生真可惜。不然此春光，遂与成永隔。出险心已夷，聊共子游息。望中指北固，沿溪花的的。言诣山之阴，仰观快奇壁。伟哉铁柱峰，㟏岈疑斧劈。傍有衲子居，幽洞秘丹碧。洞中少寒暑，龛灯伴朝夕。嗟余风波民，何由得此适。幸已脱鱼腹，复尔耽旦宅。稽首礼大悲，终然度苦厄。","dynasty":"明代","title":"南归诗十九首其十六渡江遭风几覆泊润州闸口同子将步至北固山后礼观音洞观石壁"}
{"author":"李流芳","content":"同心难得复相携，不道中途有别时。去路愁君初索莫，病躯怜我独支离。当杯畜意浑无语，上马回头各背驰。未免有情那遣此，元来不及有情痴。","dynasty":"明代","title":"濠梁道中别子将无际南归其二"}
{"author":"李流芳","content":"阁上弹琴江上听，松风江月若为情。酒阑重向溪桥坐，怪鸟惊啼虎欲行。","dynasty":"明代","title":"无题其二"}
{"author":"李流芳","content":"不是我频到，安知君病多。如君好神气，且莫厌沉痾。山润经时雨，楼香四面荷。还应思小筑，稍健即来过。","dynasty":"明代","title":"西湖小筑次韵答子与"}
{"author":"李流芳","content":"贪游不知止，足力疲屡试。起晚日当午，偃曝聊自恣。忽闻故人来，发我湖上意。出门何翩翩，两足殊快利。尝闻熨斗柄，颇怪此名异。昔年过其下，髣髴已忘记。今日天有风，湖山想奇致。相与历西碛，山穷见湖势。沿流正萦纡，抚石得小憩。飞湍击噌吰，穹壁立赑屃。洗出如削成，斗绝畏崩坠。闪烁绚丹垩，剥落疑文字。倾厓侧足过，阴壑缘藤缒。燕矶与鼋渚，生平快游地。遂儗兼胜概，恍惚理梦寐。高歌遏水声，浩荡入胸次。吾欲乘长风，悠然向天际。惜哉多舟楫，使我不得济。","dynasty":"明代","title":"山中喜张鲁生至同寻熨斗柄坐湖边竟日而还偶作"}
{"author":"李流芳","content":"驱车出郭门，行行憩逆旅。童仆相为言，有客驰马去。云追南行者，昨已奉严旨。闻之一惊叹，我罪以何抵。全辽奄然丧，谋国者谁子？舍彼逋逃臣，苛此章句士。士固各有志，进退绰然耳。不闻盛明朝，罗士以鞭棰。吾观长安中，纵横曳朱紫。云台逞高议，意气一何侈。但恃虏不来，来亦竟无恃。吾侪藜藿人，敢云肉食鄙。进既不求荣，退则如脱屣。会当翔冥冥，何乃吓腐鼠。¤","dynasty":"明代","title":"南归诗十八首"}
{"author":"李流芳","content":"我昔曾参老夜台，冰寒铁瘦石生苔。舍身入海闻还出，君到清凉试问来。","dynasty":"明代","title":"有僧欲礼清凉而未决来索予诗戏书四绝句其三"}
{"author":"李流芳","content":"春寒花事未蹉跎，西碛西溪正好过。自有閒人能作伴，从教多病不成魔。高梁桥外千行柳，净业门前十顷波。屈指长安行乐地，其如无梦逐君何。","dynasty":"明代","title":"濠梁道中别子将无际南归其五"}
{"author":"李流芳","content":"累累千万颗，颗颗说阿弥。何烦更采撷，百八手中持。","dynasty":"明代","title":"和憨山师菩提庵八咏其三"}
{"author":"李流芳","content":"袁生尝有言，人不可无癖。天下难医是俗病，往往奇人有奇疾。吴郎洒落风流人，何事捧腹常呻吟。自言此中多磈礧，遇事辄发谁能禁。初如车轮辘轳搅，继乃干戈剑戟扰。但得一盏春融融，无那酒醒愁渺渺。余闻此言三叹息，此症未许庸医识。余老世途屡折肱，请为放言代草檄。君不见此中空洞自本来，何处崎岖得荆棘。会当笥经卷五千，兼可容卿辈数百。有时五岳起立江河奔，有时青天万里云无迹。纷纷冰炭徒满怀，摩挲祗供一笑剧。劝君不用纯灰三斛洗，世间亦无中山千日醴。酒不为功亦非祟，但请皈心向慈氏。为君刬却人我根，到处常得轻安体。","dynasty":"明代","title":"友人吴瑞生尝患腹痛自言遇小不平辄发以酒浇之则止酒醒复然余闻而异之为作此歌不敢望枚生七发聊用广瑞生意耳"}
{"author":"李流芳","content":"搴帷见山色，知是东阿路。不忍驱车行，愿言得少住。旧县好村落，下车日未暮。青山绕村西，桃梨亦无数。花光与山气，似喜轻阴护。尝爱岑嘉州，花缺春山句。何意风尘中，乃与赏心遇。为我倾酒筒，婆娑此芳树。辛苦十日馀，博此少时趣。三杯洗颜色，陶然得吾故。","dynasty":"明代","title":"宿东阿旧县同张宗晓张伯美小饮村西梨树下作"}
{"author":"李流芳","content":"吾怪元道州，山水亦吾之。峿台临浯溪，漫浪良可思。","dynasty":"明代","title":"为陈维立题画其七"}
{"author":"李流芳","content":"十年长路客心惊，此日春风送子行。汶上梨花飞雪尽，济滨杨柳著烟轻。逢时岂必因杨意，对策还应学贾生。一往三年弹指过，故人拭眼看飞鸣。","dynasty":"明代","title":"送项不损之燕"}
{"author":"李流芳","content":"蕉阴六月中，风前飒萧爽。夜半孤梦回，时作山雪想。冬寒雪片深，敲窗得清响。庭空碧叶尽，幽意犹惚恍。亦知不相遭，所贵在相赏。达人观世间，真幻岂有两。雪中蕉正绿，火里莲亦长。","dynasty":"明代","title":"和朱修能蕉雪诗"}
{"author":"李流芳","content":"定香桥畔青烟路，落日故人从此来。和墨寄君山雨后，为侬遥傍冷泉开。","dynasty":"明代","title":"题画"}
{"author":"李流芳","content":"薄云寒日澹山晖，连夜东风作雪飞。腊意匆匆归棹懒，富春江上客帆稀。","dynasty":"明代","title":"自新安江至钱塘舟行绝句其十一"}
{"author":"李流芳","content":"漠漠黄河岸，荒荒落日风。乡关雁影外，客路水声中。吾道只如此，心期偶得同。寂寥佳节近，忍负菊花丛。","dynasty":"明代","title":"清河道中柬同行宋上木"}
{"author":"李流芳","content":"自我别西湖，且复经年矣。譬如心念人，一见真可喜。故人知我癖，置我浮家里。著意筹云山，恣情逐烟水。昨夜泊湖心，清月照瀰瀰。今朝向南屏，馀霞乍收绮。城头日欲上，山腰雾未巳。忽然飞雨至，烟云互迤逦。遥山正一抹，长林涤如洗。坐觉雷峰失，已诧皋亭紫。咄嗟旦暮间，变态纷如此。山光与水气，相将弄奇诡。平生爱山心，对此即欲死。觅句畏唐突，作图但形似。不如浇以酒，一笑铲磈礧。吾友五六人，大半羁城市。可怜两闻子，喀喀亲药饵。三严皆好奇，何为亦徙倚。良会不再得，参商限尺咫。使我情怅然，人事难具美。举觞属同游，当共惜此晷。","dynasty":"明代","title":"西湖泛舟走笔戏呈同游诸子"}
{"author":"李流芳","content":"我昔燕中归，为君作小景。题诗见予怀，遂儗息驰骋。兹行复何为，相对徒耿耿。人生出处间，一往贵勇猛。愧予怀两端，疾走以避影。见君风尘色，使我意逾冷。青山与白云，开卷发深省。终当果此期，无为叹萍梗。","dynasty":"明代","title":"吴门舟中邂逅闲孟自白下归出予画卷索题时予方北上走笔见意"}
{"author":"李流芳","content":"相如词赋自凌云，狗监谁言可致身。圣世只今无忌讳，上书流涕是何人。","dynasty":"明代","title":"送徐陵如朱尔凝北上其三"}
{"author":"李流芳","content":"北固行坦迤，平冈若修塍。江山出两腋，群物无遁形。顾盼收金焦，迢遥控层城。城中起炊烟，山气相与凝。日色射远江，跃冶光晶荧。天水上下同，微波不能兴。翻思弄舟好，失我向所惊。下山寻花溪，落日喷朱樱。花亦爱晚妆，高低众态生。穿花藉草坐，归路香冥冥。","dynasty":"明代","title":"南归诗十九首其十七登北固下并甘露港还舟夹港多樱桃园"}
{"author":"李流芳","content":"独有亲恩欲报难，人间簪帔亦荣观。尸饔已自长斋惯，列鼎何如啜菽安。每忆临分增涕泪，应怜归到得团圞。相依只说无生话，名利真同粪土看。","dynasty":"明代","title":"南归途中述怀其三"}
{"author":"李流芳","content":"黄河木落见征帆，莫道风寒去路难。一曲琵琶刁酒辣，西山迎马雪中看。","dynasty":"明代","title":"送徐陵如朱尔凝北上其一"}
{"author":"李流芳","content":"三年十月盘螭路，石脚纡回矮松树。谁开绝凹香茅宇，四壁围丹门漾素。重来春浓山正午，湖光欲曙花将暮。两度寻僧僧不遇，小憩幽窗觉禅趣。庭中残桃自送迎，湖面浮峰无去住。君不见六浮山阁今非主，六浮居士居无处。欲乞一单终馀年，坐对青山参活句。","dynasty":"明代","title":"盘螭山访觉如上人不遇"}
{"author":"李流芳","content":"张家亭子玉山隈，毬子花开锦作堆。试问摧残缘底事，风吹雨打未为灾。","dynasty":"明代","title":"雨中独坐翏翏亭看桂花得张子崧书问兼怀孟阳其三"}
{"author":"李流芳","content":"吾爱陶彭泽，出处皆草草。动必求其全，俗人自缠扰。吾尔廿年交，知子如余少。爱子无俗情，俗情亦自好。口常说隐沦，身复恋温饱。蹉跎两不遂，此意各能了。兹游计百日，日日同倾倒。鼙鼓声动天，风涛势翻岛。寝食间谈谐，赖以忘病恼。不知分手路，只此阊门道。经过虽有期，别怀自悄悄。子归及桃花，六桥踏清晓。别业在龙泓，泉石真可老。我归百无欢，烧笋听春鸟。秋风从子游，松阁为我扫。¤","dynasty":"明代","title":"南归诗十八首"}
{"author":"李流芳","content":"夜长不能寐，念子当远行。吉梦为子来，梦中占其祥。如子韫文采，其道当辉光。晚达岂不佳，服官犹壮强。将子奋功名，毋为叹参商。","dynasty":"明代","title":"送无际北上三首其一"}
{"author":"李流芳","content":"往来白云社，坐卧丹枫林。斋饭经未罢，应门僧屡寻。出寺不觉远，向山情转深。前溪正落日，去住亦无心。","dynasty":"明代","title":"灵隐次颖法师韵"}
{"author":"李流芳","content":"林里光初出，湖中气欲来。好随松影去，且放竹扉开。","dynasty":"明代","title":"和西生上人山居杂咏次韵其四"}
{"author":"李流芳","content":"长安携手日，去住各踟蹰。念子胸怀阔，如予生计疏。不知山县里，风物竟何如。但愿少人事，还能读我书。","dynasty":"明代","title":"西湖寄沈无回于黄岩其二"}
{"author":"李流芳","content":"春光已彊半，冰雪尚如此。云间寒日辉，不肯照穷子。喜无尘扑面，又苦泥没趾。车马诘曲行，五里当十里。岂不惮修途，归途修亦迩。","dynasty":"明代","title":"南归诗十九首其七阜城道中"}
{"author":"李流芳","content":"古松如古佛，落落自随缘。因何号罗汉，翻似小乘禅。","dynasty":"明代","title":"和憨山师菩提庵八咏其八"}
{"author":"李流芳","content":"看花昼不足，尚拟乘夜游。花光宜月色，林香应更幽。轻云亦有意，遂我秉烛谋。酒阑更携尊，选树随淹留。爱此荒祠柏，千年挺苍虬。黯黮迷园花，悬灯照枝头。登木学巢饮，歌放不可收。笑语同游人，尚有明日不。","dynasty":"明代","title":"夜携榼至司徒庙古柏下已复篝火寻花剧饮花下"}
{"author":"李流芳","content":"春园风物好，二月笋生时。爱此锦绷子，参他玉版师。嫩休论菜甲，滑可比莼脂。酒辣偏相称，茶清更不疑。味存甘苦外，质与刚柔宜。上番看何意，平安报有期。此君真不俗，少具出尘姿。","dynasty":"明代","title":"春笋诗"}
{"author":"李流芳","content":"去年桂花时，对花怀吾友。今年见花发，所思人在否。虚亭敞萧瑟，秋气变林薮。清旸喜连朝，风物况重九。西湖前月中，花枝已盈手。江乡花发迟，归客幸不后。前月赏花人，今朝复何有。悲来不成欢，负此盈尊酒。","dynasty":"明代","title":"九日翏翏亭独坐看花感怀有作"}
{"author":"李流芳","content":"独有亲恩欲报难，人间簪帔亦荣观。尸饔已自长斋惯，列鼎何如啜菽安。每忆临分增涕泪，应怜归到得团圞。相依只说无生话，名利真同粪土看。","dynasty":"明代","title":"南归途中述怀其三"}
{"author":"李流芳","content":"怀抱偶然合，何云出处间。云霄既已远，丘壑岂徒閒。海国馀黎在，饥年赋额悭。回天竟谁力，凋瘵一时还。","dynasty":"明代","title":"寄胡仁常民部其二"}
{"author":"李流芳","content":"春光无次第，雪后景已暄。爱此沙路平，青山压晴原。下车策蹇行，并辔相笑言。远峰翠欲滴，近岫势屡翻。惜未及花时，指点桃梨村。悠然度溪桥，下有碧潺湲。投鞭一盥漱，为我洗烦冤。","dynasty":"明代","title":"南归诗十九首其十二邹县道中"}
{"author":"李流芳","content":"昔我参夜台，十年怀一喝。何来不了师，洒然得衣钵。相逢杏花里，缠我问死活。从来烂葛藤，今朝儗一豁。别我复何往，江路春风阔。","dynasty":"明代","title":"赠别不了上人"}
{"author":"李流芳","content":"袁生尝有言，人不可无癖。天下难医是俗病，往往奇人有奇疾。吴郎洒落风流人，何事捧腹常呻吟。自言此中多磈礧，遇事辄发谁能禁。初如车轮辘轳搅，继乃干戈剑戟扰。但得一盏春融融，无那酒醒愁渺渺。余闻此言三叹息，此症未许庸医识。余老世途屡折肱，请为放言代草檄。君不见此中空洞自本来，何处崎岖得荆棘。会当笥经卷五千，兼可容卿辈数百。有时五岳起立江河奔，有时青天万里云无迹。纷纷冰炭徒满怀，摩挲祗供一笑剧。劝君不用纯灰三斛洗，世间亦无中山千日醴。酒不为功亦非祟，但请皈心向慈氏。为君刬却人我根，到处常得轻安体。","dynasty":"明代","title":"友人吴瑞生尝患腹痛自言遇小不平辄发以酒浇之则止酒醒复然余闻而异之为作此歌不敢望枚生七发聊用广瑞生意耳"}
{"author":"李流芳","content":"谁言谭郎貌似我，执手问人还似无。寸心明白已如此，区区形似终模糊。我昔知子因子诗，晓月残雪风鸣枝。境清音寥意飘忽，虎井数篇犹可思。吴江楚峤两辽阔，期子不来空岁月。西湖烟水我为乡，岂知此中有谭郎。十年相求始相得，停车下船各叹息。歘然魂魄化为一，异者衣裳与巾舄。城中兄弟情好偏，非我与子神不全。两山红叶正相待，子诗我画交无嫌。我家震泽梅花里，湖气花光三十里。留子共度梅花时，且待春深上湘水。","dynasty":"明代","title":"西湖喜遇谭友夏赋赠"}
{"author":"李流芳","content":"我贪花月潭西住，君爱烟波洞庭去。还向潭西望洞庭，指点云峰是君处。春晴山阁花无那，十日寻花双屐破。输君缥缈更轩豁，归应誇我峰头坐。张生晓发吴门来，传君犹滞生公台。千场红粉亦快意，万顷琉璃安在哉。我昨期君访旧游，掉头别我神何遒。知君未惯风波色，且伴莺花稳一丘。","dynasty":"明代","title":"与仲和期潭西看花仲和云当至洞庭已闻滞虎丘走笔寄嘲"}
{"author":"李流芳","content":"岚气不出户，南山朝雨多。烹茶玩水色，持此涤烦痾。有客冲林霭，维舟傍芰荷。隔溪欲相唤，或恐是君过。","dynasty":"明代","title":"叠前韵重寄子与"}
{"author":"李流芳","content":"屐痕处处穿花入，不惜衣沾惜花湿。彊欲别花且远看，虎山桥头带雨立。","dynasty":"明代","title":"雨中看梅西碛即事其九"}
{"author":"李流芳","content":"梅疏竹瘦小庭妍，拥絮朝阳殢酒眠。留客茶烟常出屋，乘春花气渐迎船。蜼文兽面看如活，鸟迹虫书蠹欲穿。动是商周与秦汉，知君寿在羡门前。","dynasty":"明代","title":"寿孙青城山人"}
{"author":"李流芳","content":"去年重九日，风雨石湖中。屈指登高处，三年无一同。亦知怀远道，且复信飘蓬。阿母秋园里，应怜萸酒红。","dynasty":"明代","title":"黄河九日寄怀家中兄弟其一"}
{"author":"李流芳","content":"每将龌龊陋前人，得意休誇浩荡春。期子功名上钟鼎，看余丘壑亦天真。","dynasty":"明代","title":"送徐陵如朱尔凝北上其八"}
{"author":"李流芳","content":"胪传唱彻九霄清，三殿云高五色明。此日承恩多气象，玉阶先曳锦袍行。","dynasty":"明代","title":"送徐陵如朱尔凝北上其七"}
{"author":"李流芳","content":"尘土经时面，南池一豁然。城孤朱阁外，亭小绿荷前。望迥蒹葭水，秋高杨柳天。犹传杜陵句，幽意至今怜。","dynasty":"明代","title":"游任城南池"}
{"author":"李流芳","content":"张家亭子玉山隈，毬子花开锦作堆。试问摧残缘底事，风吹雨打未为灾。","dynasty":"明代","title":"雨中独坐翏翏亭看桂花得张子崧书问兼怀孟阳其三"}
{"author":"李流芳","content":"林里光初出，湖中气欲来。好随松影去，且放竹扉开。","dynasty":"明代","title":"和西生上人山居杂咏次韵其四"}
{"author":"李流芳","content":"去年桂花时，对花怀吾友。今年见花发，所思人在否。虚亭敞萧瑟，秋气变林薮。清旸喜连朝，风物况重九。西湖前月中，花枝已盈手。江乡花发迟，归客幸不后。前月赏花人，今朝复何有。悲来不成欢，负此盈尊酒。","dynasty":"明代","title":"九日翏翏亭独坐看花感怀有作"}
{"author":"李流芳","content":"喜看沙鸟迎人立，怕见山猿连臂来。闻道三声催客泪，此中客泪不须催。","dynasty":"明代","title":"自新安江至钱塘舟行绝句其六"}
{"author":"李流芳","content":"虽无版筑功，屹然坚可凭。兹有真如理，故名不坏城。","dynasty":"明代","title":"和憨山师菩提庵八咏其四"}
{"author":"李流芳","content":"故人万里不归家，我亦三年不见花。带雨独看应有意，欲题高兴寄天涯。","dynasty":"明代","title":"雨中独坐翏翏亭看桂花得张子崧书问兼怀孟阳其四"}
{"author":"李流芳","content":"朝看雨脚暮看晴，山半昏沉湖半明。昨日风光今又变，眼中谱熟手中生。","dynasty":"明代","title":"湖上题画次比玉韵其二"}
{"author":"李流芳","content":"少壮轻抛岁月赊，老来那复恋空华。逢场已觉童心尽，揽辔其如急景斜。不向竿头思进步，何时浪子得归家。赵州底事勤行脚，我欲扳他吃椀茶。","dynasty":"明代","title":"用前韵呈诸友"}
{"author":"李流芳","content":"郭外轻阴爽气多，风光谷雨近清和。新林遥指花宫出，旧侣曾陪竹院过。一路野芳红似锦，几湾春水碧于罗。到门啼鸟浑相识，遗墨空房涕欲沱。","dynasty":"明代","title":"过积善庵悼双林长老"}
{"author":"李流芳","content":"我昨劝君为楚游，喜君翻然即掉头。今日置酒与君别，见君行色我始愁。平生心知两莫逆，人言君痴我亦癖。村扉城郭嫌疏索，那能别此长为客。去年送我扬子湄，焦山落日江逶迤。岂意今年复送君，楚云湘水劳相思。君家书阁秋山中，千山万山松入风。我亦买山梅花里，诛茅卜邻期子同。惜哉此意不得遂，连年飘泊徒西东。人生万事常相左，饥来驱人欲谁那。君今新得贤主人，相将且拽寒江柁。江月山花远趁君，诗囊画本留贻我。","dynasty":"明代","title":"送程孟阳游楚中"}
{"author":"李流芳","content":"吾爱陶彭泽，出处皆草草。动必求其全，俗人自缠扰。吾尔廿年交，知子如余少。爱子无俗情，俗情亦自好。口常说隐沦，身复恋温饱。蹉跎两不遂，此意各能了。兹游计百日，日日同倾倒。鼙鼓声动天，风涛势翻岛。寝食间谈谐，赖以忘病恼。不知分手路，只此阊门道。经过虽有期，别怀自悄悄。子归及桃花，六桥踏清晓。别业在龙泓，泉石真可老。我归百无欢，烧笋听春鸟。秋风从子游，松阁为我扫。¤","dynasty":"明代","title":"南归诗十八首"}
{"author":"李流芳","content":"无边水木此城隈，恰称飞楼四面开。雨点到池偏淅沥，烟丝著树故徘徊。泥深畏踏盘盘路，酒渌难抛滟滟杯。襆被未能辜秉烛，且留高兴待重来。","dynasty":"明代","title":"雨中集侯雍瞻东园"}
{"author":"李流芳","content":"春园风物好，二月笋生时。爱此锦绷子，参他玉版师。嫩休论菜甲，滑可比莼脂。酒辣偏相称，茶清更不疑。味存甘苦外，质与刚柔宜。上番看何意，平安报有期。此君真不俗，少具出尘姿。","dynasty":"明代","title":"春笋诗"}
{"author":"李流芳","content":"同心难得复相携，不道中途有别时。去路愁君初索莫，病躯怜我独支离。当杯畜意浑无语，上马回头各背驰。未免有情那遣此，元来不及有情痴。","dynasty":"明代","title":"濠梁道中别子将无际南归其二"}
{"author":"李流芳","content":"猿虎无声鸟不栖，千峰回合夜滩低。正愁深黑迷前路，忽见峰头月照溪。","dynasty":"明代","title":"自新安江至钱塘舟行绝句其五"}
{"author":"李流芳","content":"老去诗肠唤不应，分无丽句壮君行。江头日日黄梅雨，为写烟波柳外城。","dynasty":"明代","title":"题画送平仲"}
{"author":"李流芳","content":"台荡古名胜，但言心已驰。一毡难稳坐，双屐好相随。去郭闻尚远，出游知几时。因风须示我，妙画与新诗。","dynasty":"明代","title":"西湖寄沈无回于黄岩其一"}
{"author":"李流芳","content":"灵岩山下雨绵绵，香径琴台云接连。忽忆秋山黄叶路，松风水月梦中禅。","dynasty":"明代","title":"雨中看梅西碛即事其十"}
{"author":"李流芳","content":"不是我频到，安知君病多。如君好神气，且莫厌沉痾。山润经时雨，楼香四面荷。还应思小筑，稍健即来过。","dynasty":"明代","title":"西湖小筑次韵答子与"}
{"author":"李流芳","content":"好是幽人宅，偏于水木便。天然松障子，宛在竹窗前。晚照留僧阁，茶香到客船。埙篪方比舍，曲罢又闻弦。","dynasty":"明代","title":"题半塘陆仲子新居"}
{"author":"李流芳","content":"北地行欲尽，始觉春萌芽。村柳色已新，蔼蔼烟中斜。渡河指齐郊，河边见归槎。淮徐行在眼，吴会亦匪赊。道路空苦辛，分定勿复嗟。生不爱京华，不如早还家。还家春未暮，及见桃梨花。¤","dynasty":"明代","title":"南归诗十八首"}
{"author":"李流芳","content":"前日故人来，遗我酒一瓢。开之冰雪香，独醉安敢饕。扁舟系门前，好客不待招。空庭多落叶，秋老风萧萧。缺月呼未出，烛光青迢遥。此时不快饮，何能待来朝。","dynasty":"明代","title":"龚广文应民偕仲和见过分韵得萧字"}
{"author":"李流芳","content":"三年十月盘螭路，石脚纡回矮松树。谁开绝凹香茅宇，四壁围丹门漾素。重来春浓山正午，湖光欲曙花将暮。两度寻僧僧不遇，小憩幽窗觉禅趣。庭中残桃自送迎，湖面浮峰无去住。君不见六浮山阁今非主，六浮居士居无处。欲乞一单终馀年，坐对青山参活句。","dynasty":"明代","title":"盘螭山访觉如上人不遇"}
{"author":"李流芳","content":"翁君彳子何所适，手持素缣长三尺。属余吮笔为作图，图此青松与白石。翁君有母孀居三十年，青松比贞石比坚。恩勤育子诚可怜，感君使我情潸然。男儿不能安舆列鼎为亲欢，虽有菽水徒迍邅。白头厨中苦辛者，誇数圣善何有焉。翁君翁君慎勿迂，东西奔走将何须。江寒木落岁云徂，倚门之望不可孤。入门一笑慈颜舒，春酒春盘次第敷。高堂素壁挂此图，君当亟归勿踟蹰。吾闻君有仙人不死之术可以奉阿母，何如此乐真良图。","dynasty":"明代","title":"画松石为翁吾鼎母夫人寿兼题长句"}
{"author":"李流芳","content":"夷门别业在西郊，新筑高斋对泬寥。树好墙阴常冉冉，竹深檐籁日萧萧。寻花路僻过桥去，留客灯昏带雨烧。共爱幽栖真率意，门前时见有停桡。","dynasty":"明代","title":"题人新斋"}
{"author":"李流芳","content":"阁雨牵云湖不流，遥怜琴酒在山楼。客中亦有閒愁思，但见湖山便不愁。","dynasty":"明代","title":"湖上题画次比玉韵其一"}
{"author":"李流芳","content":"灵岩脚下斜桥路，一路横拖山水去。秋风秋月几度来，风月关心旧游处。穹窿欲尽湖山开，落日闪闪青烟来。虎山桥头山色闇，明月迟我犹徘徊。凭桥东望遮山立，明月正向遮山出。遮山遮月不遮光，陆离宝气初离室。须臾山尖露半弯，突兀捧出黄金盘。四山苍然一水白，玉刻桥梁银作栏。吁嗟乎张生昔年与汝桥上行，虎山十年月再明。同游几人复谁在，乡月照我空多情。吁嗟乎邹子，子今真见虎山矣，虎山烟月竟何似。当年画出虎山时，桥上之人吾与汝。子兮子兮奈此良夜何，矶头夜深风露多。游人欲归残酒醒，试听中流踏月歌。","dynasty":"明代","title":"虎山踏月行示同游邹孟阳张鲁生"}
{"author":"李流芳","content":"自我别西湖，且复经年矣。譬如心念人，一见真可喜。故人知我癖，置我浮家里。著意筹云山，恣情逐烟水。昨夜泊湖心，清月照瀰瀰。今朝向南屏，馀霞乍收绮。城头日欲上，山腰雾未巳。忽然飞雨至，烟云互迤逦。遥山正一抹，长林涤如洗。坐觉雷峰失，已诧皋亭紫。咄嗟旦暮间，变态纷如此。山光与水气，相将弄奇诡。平生爱山心，对此即欲死。觅句畏唐突，作图但形似。不如浇以酒，一笑铲磈礧。吾友五六人，大半羁城市。可怜两闻子，喀喀亲药饵。三严皆好奇，何为亦徙倚。良会不再得，参商限尺咫。使我情怅然，人事难具美。举觞属同游，当共惜此晷。","dynasty":"明代","title":"西湖泛舟走笔戏呈同游诸子"}
{"author":"李流芳","content":"莱芜尘满讼庭空，秪见公堂祝华封。候转昨朝冬已立，节过旬日九还重。千村稌黍弥寒望，一路讴歌间夕舂。篱菊正黄枫又紫，百年初度几人逢。","dynasty":"明代","title":"赠谢明府生曰"}
{"author":"李流芳","content":"郭外湖山似画中，枫林策策叶将红。亦知病骨因秋瘦，不碍湖山月与风。","dynasty":"明代","title":"为子与题画"}
{"author":"李流芳","content":"相对忽相忆，春山不见君。飞花何太急，啼鸟故成群。癖似嵇生懒，知惭鲍叔勤。昔年题壁处，寥落隔松云。","dynasty":"明代","title":"读书仲和郊居寄怀孺谷"}
{"author":"李流芳","content":"山头白云自往来，山腰白云团不开。共道山腰云更白，不知却是梅花堆。","dynasty":"明代","title":"雨中看梅西碛即事其五"}
{"author":"李流芳","content":"鼓楼冈下路高低，处处萝墙映竹畦。记得清凉留宿夜，香灯贝叶雨窗西。","dynasty":"明代","title":"送汪伯昭游白门伯昭将自京口至栖霞寺因忆旧"}
{"author":"李流芳","content":"玉韫珠藏出有期，子今行矣复何疑。文章价定无容论，富贵时来不厌迟。晓月正临扬子渡，晚风遥爱后湖湄。天公也助人行色，预遣凉飔扫赫曦。","dynasty":"明代","title":"送徐克勤试京兆"}
{"author":"李流芳","content":"从誇日帽与天梳，独享知君且愧予。道力未能甘混俗，野情终是爱幽居。已谙世上悠悠态，不学空中咄咄书。早晚黄溪营五亩，堂连梧竹水环蕖。","dynasty":"明代","title":"次韵答李九仙山中见寄"}
{"author":"李流芳","content":"鼓楼冈下路高低，处处萝墙映竹畦。记得清凉留宿夜，香灯贝叶雨窗西。","dynasty":"明代","title":"送汪伯昭游白门伯昭将自京口至栖霞寺因忆旧"}
{"author":"李流芳","content":"山欲开云柳乍风，杜梨花白小桃红。三年三月官桥路，策蹇经过似梦中。","dynasty":"明代","title":"滕县道中"}
{"author":"李流芳","content":"常在西湖烟水边，爱呼小艇破湖天。今朝画出西泠路，乞与长年作酒钱。","dynasty":"明代","title":"西湖有长年小许每以小舠载予往来湖中临行乞"}
{"author":"李流芳","content":"玉岑山脚水潆洄，寒日晖晖下稻堆。穿过松冈寻法相，满空黄叶打头来。","dynasty":"明代","title":"玉岑闲行口占"}
{"author":"李流芳","content":"疏疏庭欲雨，花落闇高梧。月气昏三伏，天凉无一娱。病将愁共到，人与梦俱徂。心怯丹阳道，知君好去无。","dynasty":"明代","title":"病中柬徐孺谷将有白下之役"}
{"author":"李流芳","content":"除夕人犹病，挑灯思惘然。梦魂惊隔岁，雨点入新年。笑为小儿剧，酒因慈母颠。生涯兼世路，只有且随缘。","dynasty":"明代","title":"除夕"}
{"author":"李流芳","content":"共道春园好，偏宜泛一尊。轻阴低竹坞，落日驻花源。水动鱼迎棹，人归鹤候门。相看无限意，愁杀近黄昏。","dynasty":"明代","title":"石冈园池同仲和泛舟作"}
{"author":"李流芳","content":"愁事殊不了，如何已岁除。千门宵鼓后，半榻佛灯初。性癖甘从笑，交贫或易疏。随缘吾未得，世路正踌躇。","dynasty":"明代","title":"除夕"}
{"author":"李流芳","content":"三十等閒过，行藏定若何。年华随乐尽，风雨逐愁多。小妹初离閤，故人仍抱痾。关怀今夕事，不独叹蹉跎。","dynasty":"明代","title":"除夕其二"}
{"author":"李流芳","content":"村酒不复醉，残灯影渐移。家无终岁计，人有隔年期。肮脏知难遇，浮沉意已衰。笑怜儿绕膝，黾勉慰家慈。","dynasty":"明代","title":"除夕其三"}
{"author":"李流芳","content":"到此无俗客，何妨款竹扉。山花能作供，林月送将归。","dynasty":"明代","title":"和西生上人山居杂咏次韵其三"}
{"author":"李流芳","content":"日暮雪色深，旷野绝行踪。舆人惑四方，东西视天风。忽然见新月，冉冉来云中。雪亦能照夜，得月光始通。度彼九曲坂，赖此两索容。不知城郭近，杳尔闻微钟。我从天末来，已觉下界空。¤","dynasty":"明代","title":"南归诗十八首"}
{"author":"李流芳","content":"山雨惊客梦，晓晴山亦喜。山僧惜我行，送我溪之涘。轻舟如落叶，稳坐宛在水。波纹动双趺，遥山逐面徙。前林霜叶熟，风来散成绮。丹黄积雨涯，时与菱荇抵。不知塘栖路，沿山复几里。离忧付汗漫，归兴亦容与。","dynasty":"明代","title":"自皋亭至塘栖舟中寓目有作"}
{"author":"李流芳","content":"绘雪著堂中，坡翁署堂义。绘堂著雪中，安知非坡意。","dynasty":"明代","title":"为陈维立题画其九"}
{"author":"李流芳","content":"去年此日西湖曲，积素千山乱晴旭。今年此日雪复骄，排空匝野欺春条。山楼四望何泬寥，思君遥遥不可招。城南一棹冲寒路，水抱山围石冈暮。酒醒风歇冻不行，著屐归来赏君句。只今春花半含绮，掩映山椒复何似。花开雪落不相待，我愁君病徒为尔。人生发兴真偶然，吁嗟张生与刘子。","dynasty":"明代","title":"春雪有怀龚三仲和兼讯刘长卿张荃之"}
{"author":"李流芳","content":"城隅小艇入荷花，桑树阴阴殿角遮。一路香风吹到市，落星岩上石头斜。","dynasty":"明代","title":"泛舟湖市为孟阳题画"}
{"author":"李流芳","content":"共道春园好，偏宜泛一尊。轻阴低竹坞，落日驻花源。水动鱼迎棹，人归鹤候门。相看无限意，愁杀近黄昏。","dynasty":"明代","title":"石冈园池同仲和泛舟作"}
{"author":"李流芳","content":"每爱君家修竹林，虚斋终日贮清音。残花欲尽犹堪嗅，嫩草初生正耐寻。酒满底须乘月去，弦长时复应风吟。微茫归路黄昏后，乱眼春条雪半岑。","dynasty":"明代","title":"集鲁生薖斋次比玉韵"}
{"author":"李流芳","content":"寻幽爱独往，发兴因落日。坐眺湖南山，光影互吞蚀。湖中与山外，倒见两轮赩。暝色下村䲧，十花发光泽。澄波忽凝练，新月皎然出。初疑琥珀光，俄作琉璃色。依然此石上，变态何恍惚。风细来林香，露凉减酒力。仰观快澄霁，俯瞰畏深墨。林端见远火，归径迷欲失。","dynasty":"明代","title":"弹山左阜待月独饮"}
{"author":"李流芳","content":"为园数亩未言赊，凿沼疏泉手灌花。花欲疏疏仍密密，枝须整整复斜斜。渐看节序皆芳候，不放风光到别家。最爱南荣冬日暖，蜡梅一树映山茶。","dynasty":"明代","title":"种花用前韵"}
{"author":"李流芳","content":"廿年游处忆长干，送子秋风白露漙。湖市荷风初动桨，曲阿林月欲随鞍。争先自信无馀子，竞爽人誇有二难。此日飞鸣知巳后，功名路窄子心宽。","dynasty":"明代","title":"送忍公都试白下"}
{"author":"李流芳","content":"故人迟我至，一笑玉山原。有酒便须酌，忘形岂待言。花疏能照夜，月细已横村。莫怪常深坐，应非恋一樽。","dynasty":"明代","title":"二月五日自虞山还文休迟予于鹿城同张冲善少谦顾子贻幼疏步屧山间因过幼疏夜饮限韵得村字"}
{"author":"李流芳","content":"老见湖山尚欲狂，旧游重忆使人伤。曾穿鹫岭丹枫路，几醉孤山落月航。竹阁书题应漫漶，云栖原草欲荒凉。浮家得似诛茅稳，春坞桃花兴不忘。","dynasty":"明代","title":"重至西湖柬孟阳子将诸兄弟"}
{"author":"李流芳","content":"与君期看盘螭花，忽漫乘风洞庭去。洞庭十万梨花村，村村花发当湖曙。石公山西龙渚湾，毛公坛下包山寺。幽奇秀特天下无，临风绝叫何由寄。生平小别无三月，相思累累动盈札。自从升沉隔云泥，江波渺渺吴天阔。别君三年一见君，简书催君行复发。君不见城东岁暮雨窗西，两度幽怀不能说。白门洵佳丽何如故山好，清游尚难同况乃。期汗浩知君买山怀远志，笑我干时恋小草。他年出处两茫茫，长使青山看人老。","dynasty":"明代","title":"洞庭看梨花柬别王淑士"}
{"author":"李流芳","content":"怀抱偶然合，何云出处间。云霄既已远，丘壑岂徒閒。海国馀黎在，饥年赋额悭。回天竟谁力，凋瘵一时还。","dynasty":"明代","title":"寄胡仁常民部其二"}
{"author":"李流芳","content":"乞食未足耻，折腰真可怜。若止爱一醉，还应恋秫田。","dynasty":"明代","title":"为陈维立题画其二"}
{"author":"李流芳","content":"缘山数十里，步步入香径。看花宜舆行，神逸目始定。茶山不数仞，登览撮其胜。襟湖带长岫，高下目无剩。众花争献态，卷石似得柄。大千观掌现，世界琉璃净。昔来我独赏，近乃游者竞。廿年怀卜筑，贫老苦奔迸。愧此五浮丘，后期犹可订。","dynasty":"明代","title":"自青芝看花至茶山憩山头石上感旧"}
{"author":"李流芳","content":"寒潭捲石一泓深，策杖时时试一临。爱听潺湲随水去，不知落日在松林。","dynasty":"明代","title":"次慧法师山居诗韵同忭中上人李九仙张尔完赋其三"}
{"author":"李流芳","content":"松栝为门石作林，飞泉百道磴千寻。云中鸡犬无遗响，独有频伽演法音。","dynasty":"明代","title":"次慧法师山居诗韵同忭中上人李九仙张尔完赋其一"}
{"author":"李流芳","content":"猿虎无声鸟不栖，千峰回合夜滩低。正愁深黑迷前路，忽见峰头月照溪。","dynasty":"明代","title":"自新安江至钱塘舟行绝句其五"}
{"author":"李流芳","content":"去年桂花时，对花怀吾友。今年见花发，所思人在否。虚亭敞萧瑟，秋气变林薮。清旸喜连朝，风物况重九。西湖前月中，花枝已盈手。江乡花发迟，归客幸不后。前月赏花人，今朝复何有。悲来不成欢，负此盈尊酒。","dynasty":"明代","title":"九日翏翏亭独坐看花感怀有作"}
{"author":"李流芳","content":"沤生大海中，生灭海沤共。是名窣堵波，为有缝无缝。","dynasty":"明代","title":"和憨山师菩提庵八咏其五"}
{"author":"李流芳","content":"雨晴春又尽，忽忽信舟轻。松岭云不定，柳塘风易生。出波双浴鹤，隔竹一啼莺。何意林芳歇，幽怀得共倾。","dynasty":"明代","title":"春尽同仲和泛舟溪山堂"}
{"author":"李流芳","content":"小筑回廊傍桂花，玉山灯火暮烟遮。巡廊题罢人初醉，时有琴声杂煮茶。","dynasty":"明代","title":"王与游新廊夜饮题壁"}
{"author":"李流芳","content":"秋入吾庐景物赊，一帘新月半栏花。风回水叶翻翻白，雨压檐枝恰恰斜。宅比柴桑多种柳，门通苕霅可浮家。客来随分能供具，扫箨煨铛与试茶。","dynasty":"明代","title":"小葺檀园初成伯氏有作仲和次韵见投复用韵奉答兼订后期其一"}
{"author":"李流芳","content":"胪传唱彻九霄清，三殿云高五色明。此日承恩多气象，玉阶先曳锦袍行。","dynasty":"明代","title":"送徐陵如朱尔凝北上其七"}
{"author":"李流芳","content":"自笑逢时懒，兹行亦偶然。为贫无不可，患得敢争先。沟壑吾生事，箪瓢可送年。寥寥故人意，三复赠行篇。","dynasty":"明代","title":"任城舟中得家报述怀其二"}
{"author":"李流芳","content":"腾腾兀兀逐尘行，忽似春山为解酲。高下故随人意绕，逶迤偏觉马蹄轻。谁教柳色毵毵映，不分梨花处处生。爱杀谷城山下路，风光况复是清明。","dynasty":"明代","title":"东阿道中"}
{"author":"李流芳","content":"二月风光在柳条，高梁流水石栏桥。杏园宴罢春游遍，叱拨银鞍一路骄。","dynasty":"明代","title":"送徐陵如朱尔凝北上其五"}
{"author":"李流芳","content":"乡书一把一欷歔，见说秋风病未除。酒盏可仍随伴去，花畦能复课人锄。贫年生事知何在，老境交情忍向疏。不肯离家来作客，少愁少病得如余。","dynasty":"明代","title":"西湖寄怀闲孟子薪"}
{"author":"李流芳","content":"千山顶上只通云，一水人家别有村。直到前山兰若路，清钟落日不逢君。","dynasty":"明代","title":"题画似雪峤师其一"}
{"author":"李流芳","content":"醉乡既可居，东皋亦逆旅。不能学河汾，长当友河渚。","dynasty":"明代","title":"为陈维立题画其三"}
{"author":"李流芳","content":"白公堤畔烟湖空，四月未尽荷花红。两湖荡桨无一朵，小筑已见千花丛。昨日梅雨天多风，风翻雨打花龙钟。今朝日出方照曜，半晴半阴态愈工。君不见雷峰倚天似醉翁，雾树欲睡纷朦胧。此花嫣然向我笑，怯怯新妆出镜中。新妆美人正可喜，笑而不来情何已。且拚一斗酬醉翁，此翁情澹如烟水。","dynasty":"明代","title":"小筑看荷花偶成"}
{"author":"李流芳","content":"风池弄小艇，偃仰芰荷丛。叶与远山碧，花将落照红。衣裳散香泽，楼阁拟虚空。渐觉离尘世，来游净土中。","dynasty":"明代","title":"移舟入荷池同孟阳方回小泛"}
{"author":"李流芳","content":"故人红叶下，频期来此山。经旬始载酒，惆怅不同攀。解后惬心赏，欢焉开客颜。寒岩爱晚气，移席临溪湾。泉光照酒白，木叶上衣斑。况接隐者论，暂令人意閒。","dynasty":"明代","title":"灵鹫看红叶期沈无回不至同吴伯霖邹孟阳方回严印持闻子与小饮冷泉亭解后邵古庵江邦申分韵得山字"}
{"author":"李流芳","content":"青青陇上麦，离离江边树。此地曾别郎，细雨湿归路。郎亦从此去，侬亦从此辞。感彼路傍人，道侬相送时。不忍与郎别，又不随郎去。只是牵郎衣，踌躇复不语。斫枝斫连理，折花折并头。今日非昨日，侬身那自由。一花持伴侬，一花持赠郎。不比花颜色，但比花参商。侬如车脚泥，弃置亦不安。郎如失林翼，孤栖亦不欢。侬自目送郎，请郎莫回顾。恐郎为侬辛，泪亦为郎茹。譬如不相识，相会自有期。但愿加餐饭，不愿长相思。","dynasty":"明代","title":"陇上别"}
{"author":"李流芳","content":"高斋夏木爱扶疏，阁有悬花沼泛蕖。窈窕一丘堪庾赋，萧閒十亩类潘居。千秋鸟迹搜奇字，四海虫天播异书。闻道尪羸多寿考，已无渣滓碍清虚。","dynasty":"明代","title":"赠沈公路其一"}
{"author":"李流芳","content":"绘雪著堂中，坡翁署堂义。绘堂著雪中，安知非坡意。","dynasty":"明代","title":"为陈维立题画其九"}
{"author":"李流芳","content":"同心难得复相携，不道中途有别时。去路愁君初索莫，病躯怜我独支离。当杯畜意浑无语，上马回头各背驰。未免有情那遣此，元来不及有情痴。","dynasty":"明代","title":"濠梁道中别子将无际南归其二"}
{"author":"李流芳","content":"故人迟我至，一笑玉山原。有酒便须酌，忘形岂待言。花疏能照夜，月细已横村。莫怪常深坐，应非恋一樽。","dynasty":"明代","title":"二月五日自虞山还文休迟予于鹿城同张冲善少谦顾子贻幼疏步屧山间因过幼疏夜饮限韵得村字"}
{"author":"李流芳","content":"每多方外游，见僧即如故。灯明一龛下，夜长惬深晤。不知山月上，千林已流素。出门寻旧溪，爱踏松影路。气和空宇澄，寒魄如春露。去寺不数武，回瞩惊莽互。幽泉洗我心，微钟杳然度。","dynasty":"明代","title":"过皋亭龙居湾宿永庆禅院同一濂澄心恒可诸上人步月二首其二"}
{"author":"李流芳","content":"去年重九日，风雨石湖中。屈指登高处，三年无一同。亦知怀远道，且复信飘蓬。阿母秋园里，应怜萸酒红。","dynasty":"明代","title":"黄河九日寄怀家中兄弟其一"}
{"author":"李流芳","content":"忆㫺婉娈时，与子有成说。悠悠路傍人，使我意不彻。龌龊不足论，但念子羁绁。人生非鹿豕，岂难相诀绝。不忍区区诚，执手即呜咽。白门河畔柳，句曲邸中月。维舟复沽酒，与子行相挈。车尘十尺深，关路百盘折。奚囊共结束，蹇卫争蹩躠。村醪解饥劬，松柴憩烦热。十年谙客味，梦到魂欲裂。况复与子辞，独行何孑孑。水行多风浪，陆行畏炎魃。车行虞臲卼，马行忧蹉跌。世路皆如此，吾生何屑屑。白龙百亩山，嘉木荫成列。朅来偕吾友，掉头意已决。永怀向子期，遂陋张生舌。兹游非本情，聊以当一吷。子如有两意，请与子长别。","dynasty":"明代","title":"将赴试白下走笔别荃之"}
{"author":"李流芳","content":"贪游不知止，足力疲屡试。起晚日当午，偃曝聊自恣。忽闻故人来，发我湖上意。出门何翩翩，两足殊快利。尝闻熨斗柄，颇怪此名异。昔年过其下，髣髴已忘记。今日天有风，湖山想奇致。相与历西碛，山穷见湖势。沿流正萦纡，抚石得小憩。飞湍击噌吰，穹壁立赑屃。洗出如削成，斗绝畏崩坠。闪烁绚丹垩，剥落疑文字。倾厓侧足过，阴壑缘藤缒。燕矶与鼋渚，生平快游地。遂儗兼胜概，恍惚理梦寐。高歌遏水声，浩荡入胸次。吾欲乘长风，悠然向天际。惜哉多舟楫，使我不得济。","dynasty":"明代","title":"山中喜张鲁生至同寻熨斗柄坐湖边竟日而还偶作"}
{"author":"李流芳","content":"畴昔偕兹役，维予暨汪子。我从中道还，子亦废然止。汪子行㷀㷀，念之心欲死。重来复同归，依然吾与尔。汪子功名人，微尚不在此。去留皆洒然，更觉归可喜。举世急功名，吾尔众所訾。曰此无远图，区区效儿女。两人相视笑，吾乃徇誉毁。古来耕钓徒，亦各有其侣。得子巳不孤，悠悠何足齿。","dynasty":"明代","title":"南归诗十九首途中示子将三首之二其五"}
{"author":"李流芳","content":"独有亲恩欲报难，人间簪帔亦荣观。尸饔已自长斋惯，列鼎何如啜菽安。每忆临分增涕泪，应怜归到得团圞。相依只说无生话，名利真同粪土看。","dynasty":"明代","title":"南归途中述怀其三"}
{"author":"李流芳","content":"十日追随意未倾，一朝言别若为情。秪怜对酒成高会，无那挑灯是送行。家累关心难共语，功名垂老不堪评。便应拨棹从东下，十亩閒閒尚可耕。","dynasty":"明代","title":"锡山夜别闲孟子薪彦逸及从子宜之儿子杭之其一"}
{"author":"李流芳","content":"玉韫珠藏出有期，子今行矣复何疑。文章价定无容论，富贵时来不厌迟。晓月正临扬子渡，晚风遥爱后湖湄。天公也助人行色，预遣凉飔扫赫曦。","dynasty":"明代","title":"送徐克勤试京兆"}
{"author":"李流芳","content":"每爱君家修竹林，虚斋终日贮清音。残花欲尽犹堪嗅，嫩草初生正耐寻。酒满底须乘月去，弦长时复应风吟。微茫归路黄昏后，乱眼春条雪半岑。","dynasty":"明代","title":"集鲁生薖斋次比玉韵"}
{"author":"李流芳","content":"郎官名亦好，贺监更风流。人皆营一曲，名可得千秋。","dynasty":"明代","title":"为陈维立题画其五"}
{"author":"李流芳","content":"累累千万颗，颗颗说阿弥。何烦更采撷，百八手中持。","dynasty":"明代","title":"和憨山师菩提庵八咏其三"}
{"author":"李流芳","content":"湖头风雨夜回船，细语如丝水拍天。不信别来春又暮，花期酒约两茫然。","dynasty":"明代","title":"寄答吴巽之兼讯沙宛在张冷然二女郎其一"}
{"author":"李流芳","content":"去年汪生到云栖，相戒莫翻郎当岭。今年我与翻郎当，始知此山实奇颖。是日风云气变幻，兼之岩壑势雄猛。云移日影千山来，风入泉声百道冷。爱此盘旋忘阻折，足虽郎当意驰骋。吾生浪迹讵可量，太华终南有绝顶。兹山郎当未足道，谁为此名乃予儆。汪生汪生几误君，使我临风发深省。","dynasty":"明代","title":"过郎当岭口占示汪无际"}
{"author":"李流芳","content":"尘土经时面，南池一豁然。城孤朱阁外，亭小绿荷前。望迥蒹葭水，秋高杨柳天。犹传杜陵句，幽意至今怜。","dynasty":"明代","title":"游任城南池"}
{"author":"李流芳","content":"灵岩山下雨绵绵，香径琴台云接连。忽忆秋山黄叶路，松风水月梦中禅。","dynasty":"明代","title":"雨中看梅西碛即事其十"}
{"author":"李流芳","content":"千山顶上只通云，一水人家别有村。直到前山兰若路，清钟落日不逢君。","dynasty":"明代","title":"题画似雪峤师其一"}
{"author":"李流芳","content":"玉韫珠藏出有期，子今行矣复何疑。文章价定无容论，富贵时来不厌迟。晓月正临扬子渡，晚风遥爱后湖湄。天公也助人行色，预遣凉飔扫赫曦。","dynasty":"明代","title":"送徐克勤试京兆"}
{"author":"李流芳","content":"悬车束马路徘徊，倒峡崩崖吼万雷。底事奔波冲险去，何如抖擞出尘来。篱边秋老千花片，溪上烟寒一酒杯。抱瓮真同灌畦叟，更无机事可相猜。","dynasty":"明代","title":"再次前韵东西音兼呈孟阳仲和其二"}
{"author":"李流芳","content":"郎官名亦好，贺监更风流。人皆营一曲，名可得千秋。","dynasty":"明代","title":"为陈维立题画其五"}
{"author":"李流芳","content":"到此无俗客，何妨款竹扉。山花能作供，林月送将归。","dynasty":"明代","title":"和西生上人山居杂咏次韵其三"}
{"author":"李流芳","content":"故人迟我至，一笑玉山原。有酒便须酌，忘形岂待言。花疏能照夜，月细已横村。莫怪常深坐，应非恋一樽。","dynasty":"明代","title":"二月五日自虞山还文休迟予于鹿城同张冲善少谦顾子贻幼疏步屧山间因过幼疏夜饮限韵得村字"}
{"author":"李流芳","content":"十年山阁不得就，却负青浮日夜浮。故人一见豁双眼，何日三闲销百忧。冰花琪树乱槛外，银山雪屋排檐头。百年有钱作底用，一朝卜筑偕行休。君家西湖我震泽，往经冬夏来春秋。十千到手即可办，非我求君君自谋。","dynasty":"明代","title":"六浮阁歌题所画六浮阁歌图（有序）"}
{"author":"李流芳","content":"谁言谭郎貌似我，执手问人还似无。寸心明白已如此，区区形似终模糊。我昔知子因子诗，晓月残雪风鸣枝。境清音寥意飘忽，虎井数篇犹可思。吴江楚峤两辽阔，期子不来空岁月。西湖烟水我为乡，岂知此中有谭郎。十年相求始相得，停车下船各叹息。歘然魂魄化为一，异者衣裳与巾舄。城中兄弟情好偏，非我与子神不全。两山红叶正相待，子诗我画交无嫌。我家震泽梅花里，湖气花光三十里。留子共度梅花时，且待春深上湘水。","dynasty":"明代","title":"西湖喜遇谭友夏赋赠"}
{"author":"李流芳","content":"三年清节照冰霜，百里讴吟彻帝傍。治绩自应推第一，圣朝不次待循良。御筵初醉宫花侧，天语亲闻玉殿香。可道留恂正辛苦，攀车欲别复傍徨。","dynasty":"明代","title":"送谢明府入觐其二"}
{"author":"李流芳","content":"我爱西湖三严子，生长西湖山水里。兄酬弟唱情性真，诗肠酒德堪驱使。板舆时曳两峰烟，画舫常浮三塔水。天生兄弟皆好奇，日奉慈帏多燕喜。我生区区贵适志，富贵不来来亦去。羡君神仙不易得，君犹对我嗟不遇。自言高堂常寡欢，令我称觞为大言。我今落魄更可笑，穷苦之言安足存。忆昨东归意偪侧，入门彊笑无颜色。忍闻慈母慰游子，此意吞声杳何极。男儿逢世知己疏，欲决不决何踌躇。青鞋布袜掉头得，念此尸饔兼倚闾。咄咄三严子，与君相知数年矣。岂不知子心中事，人生免俗固难尔。借子樽中酒，上子阿母寿。莫论富贵与穷愁，过耳悠悠皆不有。君不见云栖古佛今导师，说法平等无参差。前年吾母往顶礼，旋闻阿母同皈依。团圞且说无生话，捧檄联翩自有时。","dynasty":"明代","title":"严太夫人生日歌"}
{"author":"李流芳","content":"北地行欲尽，始觉春萌芽。村柳色已新，蔼蔼烟中斜。渡河指齐郊，河边见归槎。淮徐行在眼，吴会亦匪赊。道路空苦辛，分定勿复嗟。生不爱京华，不如早还家。还家春未暮，及见桃梨花。¤","dynasty":"明代","title":"南归诗十八首"}
{"author":"李流芳","content":"文殊何必住清凉，大地何曾不放光。自是凡夫心执著，登山涉水费资粮。","dynasty":"明代","title":"有僧欲礼清凉而未决来索予诗戏书四绝句其四"}
{"author":"李流芳","content":"君画苍苍带雨松，我图冉冉出云峰。他时相忆还开看，云树平添几万重。","dynasty":"明代","title":"为宋比玉题画其二"}
{"author":"李流芳","content":"郎官名亦好，贺监更风流。人皆营一曲，名可得千秋。","dynasty":"明代","title":"为陈维立题画其五"}
{"author":"李流芳","content":"频年不到此花中，喜见花枝压路通。近坐繁香如殢酒，当杯落瓣尚禁风。朝光已逐轻阴变，晚气遥随积霭空。赢得閒身共欢赏，莫将开谢比飘蓬。","dynasty":"明代","title":"南归后六日偕闲孟子薪家茂初无垢集鲁生园亭梅花下次家茂初韵"}
{"author":"李流芳","content":"山头白云自往来，山腰白云团不开。共道山腰云更白，不知却是梅花堆。","dynasty":"明代","title":"雨中看梅西碛即事其五"}
{"author":"李流芳","content":"灵隐蓬峰下，飞泉六月凉。相望隔烟雨，欲往复傍偟。晚霁红半阁，蕉阴绿一床。愁闻湖上鸟，终夜叫吾狂。","dynasty":"明代","title":"戏柬汤吾狂于灵隐精舍"}
{"author":"李流芳","content":"壮心咄咄渐成灰，前路茫茫转欲催。已断荤腥过百日，将抛曲蘖只三杯。不愁岁向今宵尽，且喜春从昨日回。闻道西山梅早发，故人期我放忙来。","dynasty":"明代","title":"除夕"}
{"author":"李流芳","content":"春明一回首，动隔十年期。楚水日东下，燕云常北驰。夫君美无度，畏垒有遗思。国士终何报，悠悠愧所知。","dynasty":"明代","title":"寄胡仁常民部其一"}
{"author":"李流芳","content":"三年十月盘螭路，石脚纡回矮松树。谁开绝凹香茅宇，四壁围丹门漾素。重来春浓山正午，湖光欲曙花将暮。两度寻僧僧不遇，小憩幽窗觉禅趣。庭中残桃自送迎，湖面浮峰无去住。君不见六浮山阁今非主，六浮居士居无处。欲乞一单终馀年，坐对青山参活句。","dynasty":"明代","title":"盘螭山访觉如上人不遇"}
{"author":"李流芳","content":"村园门巷逐花低，藤蔓桑条咫尺迷。花底泉声认归路，沿流直到石桥西。","dynasty":"明代","title":"雨中看梅西碛即事其八"}
{"author":"李流芳","content":"吴江木落月初圆，仙吏冲寒到日边。天远云端看去舄，春浓花里望回船。垂裳快见龙飞会，肯构新瞻鸟革前。自愧无能偕奏计，莫言中野有遗贤。","dynasty":"明代","title":"送谢明府入觐其一"}
{"author":"李流芳","content":"十年不见鹤石翁，旧日酒肠今在否。当年名饮推吾徒，岂意参商成白首。我今且老何况君，惜哉当年臂鹰手。每忆君家压手杯，一饮千杯不停口。酒后澜翻说古今，目睛煌煌烂如斗。年来沉饮但闭门，我来叩门亦不有。却思结客少年时，变灭白衣与苍狗。我尝许君赠一言，不觉蹉跎廿年后。如君沉溟古所无，我欲名君君不受。常恐心期却负君，喜君六十犹抖擞。匡床拥膝晚未起，秋光荧荧照蓬牖。壮士且复能饮乎，酌以大斗祈黄耇。","dynasty":"明代","title":"赠鹤石翁"}
{"author":"李流芳","content":"吾爱水上亭，覆以柳如丝。不独水清浅，春风故来吹。水绿柳斗青，顾眄明须眉。荒园二三亩，新栽四五枝。下有沮洳流，上无黄草茨。时亦偕吾友，对此斟酌之。适兴聊复尔，点缀亦何为。","dynasty":"明代","title":"酒后为郑闲孟画扇戏题"}
{"author":"李流芳","content":"穷檐久已叹牂羊，次第焦枯到荔墙。百亩如云且休矣，一床凉雨可思量。渰凄忽借风为阵，霶霈仍教水作乡。秋至江湖催放棹，蓼汀葭渚兴何长。","dynasty":"明代","title":"灵雨诗次公路韵其三"}
{"author":"李流芳","content":"忽忆去年夜，苦吟犹病中。但令身健在，且莫怨途穷。野萼今将发，清尊幸不空。只愁难免俗，明发又匆匆。","dynasty":"明代","title":"除夕其四"}
{"author":"李流芳","content":"三十等閒过，行藏定若何。年华随乐尽，风雨逐愁多。小妹初离閤，故人仍抱痾。关怀今夕事，不独叹蹉跎。","dynasty":"明代","title":"除夕其二"}
{"author":"李流芳","content":"曾侍先人说旧游，漫寻遗迹到林丘。婆娑老树犹堪荫，清浅回塘已不流。当日交情留片石，谁家新构起飞楼。百年兴废寻常事，眼底伤心又白头。","dynasty":"明代","title":"娄塘过杨娄南故居感赋娄南为先君旧识有昆山巧石尚藏余家今其地已半属他姓且别构园亭矣"}
{"author":"李流芳","content":"富阳天豁一江明，江上青山纵复横。早晚随潮下三折，六桥寒树远含情。","dynasty":"明代","title":"自新安江至钱塘舟行绝句其十二"}
{"author":"李流芳","content":"山欲开云柳乍风，杜梨花白小桃红。三年三月官桥路，策蹇经过似梦中。","dynasty":"明代","title":"滕县道中"}
{"author":"李流芳","content":"晓起占天色，青天无纤滓。占者忌早晴，暂晴亦可喜。曈昽日未舒，同云复瀰瀰。须臾密雪布，咫尺如万里。但见云涛来，茫然失涯涘。去住无所凭，始识汗漫理。天公作此戏，聊戏吾与汝。","dynasty":"明代","title":"南归诗十九首其九遇雪戏示子将"}
{"author":"李流芳","content":"云龙山头石皑皑，遥接孤城戏马台。春风一盏有何限，不见黄河天际来。","dynasty":"明代","title":"云龙山"}
{"author":"李流芳","content":"才过草市溪边舍，复转岑山月下砻。维舟直傍滩声宿，要使乡心一夜空。","dynasty":"明代","title":"自新安江至钱塘舟行绝句其一"}
{"author":"李流芳","content":"自我别西湖，且复经年矣。譬如心念人，一见真可喜。故人知我癖，置我浮家里。著意筹云山，恣情逐烟水。昨夜泊湖心，清月照瀰瀰。今朝向南屏，馀霞乍收绮。城头日欲上，山腰雾未巳。忽然飞雨至，烟云互迤逦。遥山正一抹，长林涤如洗。坐觉雷峰失，已诧皋亭紫。咄嗟旦暮间，变态纷如此。山光与水气，相将弄奇诡。平生爱山心，对此即欲死。觅句畏唐突，作图但形似。不如浇以酒，一笑铲磈礧。吾友五六人，大半羁城市。可怜两闻子，喀喀亲药饵。三严皆好奇，何为亦徙倚。良会不再得，参商限尺咫。使我情怅然，人事难具美。举觞属同游，当共惜此晷。","dynasty":"明代","title":"西湖泛舟走笔戏呈同游诸子"}
{"author":"李流芳","content":"箜篌筝阮变新声，韵入三弦分外清。遣病每思君一曲，停杯偏觉我多情。缠绵未敢施银板，掩抑还宜合凤笙。弹向船窗乱风雨，闇泉惊瀑一时鸣。","dynasty":"明代","title":"雨中泛舟南郊听江君长弦歌次家茂初韵"}
{"author":"李流芳","content":"鸡笼山阁旧居停，曲槛回廊几度经。最是城阴秋望好，覆舟遥接蒋山青。","dynasty":"明代","title":"送汪伯昭游白门伯昭将自京口至栖霞寺因忆旧"}
{"author":"李流芳","content":"岁暮不可留，送子山城下。别意如寒泉，哀声咽难写。","dynasty":"明代","title":"为宋比玉题画"}
{"author":"李流芳","content":"东来步步逆风行，暂借东风半席轻。明月见君成一笑，两峰晴色早相迎。","dynasty":"明代","title":"塘栖道中题画将寄九仙"}
{"author":"李流芳","content":"同病怜羁旅，山风想对床。相看愁去住，岂敢问行藏。卤莽吾犹遇，飞腾子讵量。烟寒郭台畔，贳酒正相望。","dynasty":"明代","title":"送龚三仲和就试白下其三"}
{"author":"李流芳","content":"蕉阴六月中，风前飒萧爽。夜半孤梦回，时作山雪想。冬寒雪片深，敲窗得清响。庭空碧叶尽，幽意犹惚恍。亦知不相遭，所贵在相赏。达人观世间，真幻岂有两。雪中蕉正绿，火里莲亦长。","dynasty":"明代","title":"和朱修能蕉雪诗"}
{"author":"李流芳","content":"吾衰已分老沧洲，念子因人作远游。吴墅莺花三月赏，楚江烟树一帆愁。高情久欲参云岳，浪迹何妨逐海鸥。闻说买山将卜隐，大都不用有心求。","dynasty":"明代","title":"送吴西音之楚"}
{"author":"李流芳","content":"慈云何盘盘，崒嵂罗众致。白石如叠浪，青林若簪髻。落日宜远山，况与秋爽会。忆昨湖上亭，解后多意气。感君十年心，发我千里思。江山日待人，突兀为我辈。从来费梦寐，到此烦应对。奇怀郁种种，笔墨差远寄。披襟欲嗒然，相与寻冥契。","dynasty":"明代","title":"登慈云岭还访严印持忍公无敕邹孟阳闻子将于南山小筑信宿为子将题画作"}
{"author":"李流芳","content":"溪光岚翠故相媚，细草疏花只自幽。上方月出钟初动，乞食僧归鸟下投。","dynasty":"明代","title":"次慧法师山居诗韵同忭中上人李九仙张尔完赋其二"}
{"author":"李流芳","content":"朝看雨脚暮看晴，山半昏沉湖半明。昨日风光今又变，眼中谱熟手中生。","dynasty":"明代","title":"湖上题画次比玉韵其二"}
{"author":"李流芳","content":"古松如古佛，落落自随缘。因何号罗汉，翻似小乘禅。","dynasty":"明代","title":"和憨山师菩提庵八咏其八"}
{"author":"李流芳","content":"忽忆去年夜，苦吟犹病中。但令身健在，且莫怨途穷。野萼今将发，清尊幸不空。只愁难免俗，明发又匆匆。","dynasty":"明代","title":"除夕其四"}
{"author":"李流芳","content":"雨晴春又尽，忽忽信舟轻。松岭云不定，柳塘风易生。出波双浴鹤，隔竹一啼莺。何意林芳歇，幽怀得共倾。","dynasty":"明代","title":"春尽同仲和泛舟溪山堂"}
{"author":"李流芳","content":"相对忽相忆，春山不见君。飞花何太急，啼鸟故成群。癖似嵇生懒，知惭鲍叔勤。昔年题壁处，寥落隔松云。","dynasty":"明代","title":"读书仲和郊居寄怀孺谷"}
{"author":"李流芳","content":"未识𣻢师面，新诗已竞传。竹间开卷帙，屋外迥江天。山雨一相见，风尘意豁然。欲随师卜筑，潇洒共安禅。","dynasty":"明代","title":"赠𣻢上人"}
{"author":"李流芳","content":"旧日维舟处，悬情独柳条。秋风又京国，客思正江潮。长路有时到，欢期难再邀。裴徊望牛女，愁绝向中宵。","dynasty":"明代","title":"白门七夕感怀"}
{"author":"李流芳","content":"我怀洞庭月，欲醉莫釐峰。幽意久不惬，高人今乍逢。新诗正堪把，归棹阻相从。却羡秋山下，丹黄已万重。","dynasty":"明代","title":"赠别洞庭葛实甫"}
{"author":"李流芳","content":"客思逢重九，来寻雨外山。未能凌绝顶，聊共泊西湾。茶磨风烟白，薇村木叶斑。谁言落帽会，不醉复空还。","dynasty":"明代","title":"九日风雨泛舟石湖"}
{"author":"李流芳","content":"送子白门去，因之感旧游。挂帆江月晓，问寺竹风秋。藜杖台前路，红妆水面楼。风流知好在，远想日悠悠。","dynasty":"明代","title":"送龚三仲和就试白下其一"}
{"author":"李流芳","content":"最爱清凉寺，朱门绿树开。晚风齐策蹇，落日每登台。雨外江光白，城边石势隤。𣻢公禅室近，还与共裴回。","dynasty":"明代","title":"送龚三仲和就试白下其二"}
{"author":"李流芳","content":"同病怜羁旅，山风想对床。相看愁去住，岂敢问行藏。卤莽吾犹遇，飞腾子讵量。烟寒郭台畔，贳酒正相望。","dynasty":"明代","title":"送龚三仲和就试白下其三"}
{"author":"李流芳","content":"漠漠黄河岸，荒荒落日风。乡关雁影外，客路水声中。吾道只如此，心期偶得同。寂寥佳节近，忍负菊花丛。","dynasty":"明代","title":"清河道中柬同行宋上木"}
{"author":"李流芳","content":"去年重九日，风雨石湖中。屈指登高处，三年无一同。亦知怀远道，且复信飘蓬。阿母秋园里，应怜萸酒红。","dynasty":"明代","title":"黄河九日寄怀家中兄弟其一"}
{"author":"李流芳","content":"江路寒仍晚，重阳候未回。遥知新酒熟，不待菊花开。郊北秋宜眺，村东客好来。河流向天际，难觅一登台。","dynasty":"明代","title":"黄河九日寄怀家中兄弟其二"}
{"author":"李流芳","content":"辞家两见月，兀兀闸河边。长路难计日，逆流如上天。扶携幸相得，宴坐亦翛然。始识浮家意，伸钩拟钓船。","dynasty":"明代","title":"舟中杂兴其一"}
{"author":"李流芳","content":"推篷残卷后，秋爽正相宜。饭燥香粳钵，羹匀玉糁匙。饱餐无一事，翻忆在家时。多少风尘子，天涯长苦饥。","dynasty":"明代","title":"舟中杂兴其二"}
{"author":"李流芳","content":"闻道家乡水，秋来又杀禾。正愁生计少，其奈荐饥何。阿母厨中意，贤兄柱下歌。天涯一回首，不敢畏风波。","dynasty":"明代","title":"任城舟中得家报述怀其一"}
{"author":"李流芳","content":"自笑逢时懒，兹行亦偶然。为贫无不可，患得敢争先。沟壑吾生事，箪瓢可送年。寥寥故人意，三复赠行篇。","dynasty":"明代","title":"任城舟中得家报述怀其二"}
{"author":"李流芳","content":"尘土经时面，南池一豁然。城孤朱阁外，亭小绿荷前。望迥蒹葭水，秋高杨柳天。犹传杜陵句，幽意至今怜。","dynasty":"明代","title":"游任城南池"}
{"author":"李流芳","content":"斯人不可作，秋望转苍苍。济水东流直，梁山北去荒。千年同客路，一盏即吾乡。尚想登临处，当时号酒狂。","dynasty":"明代","title":"太白楼"}
{"author":"李流芳","content":"江路重阳月，荒城菊未花。一枝今始见，小摘向人誇。研水添生意，乡心对物华。遥怜开烂漫，浊酒过邻家。","dynasty":"明代","title":"荆门舟中见菊偶成"}
{"author":"李流芳","content":"君整南归棹，予随北上船。他乡一相见，故里色依然。只觉还家好，都忘失意怜。平安仗传语，早晚下江天。","dynasty":"明代","title":"清渊逢乡人南还"}
{"author":"李流芳","content":"风池弄小艇，偃仰芰荷丛。叶与远山碧，花将落照红。衣裳散香泽，楼阁拟虚空。渐觉离尘世，来游净土中。","dynasty":"明代","title":"移舟入荷池同孟阳方回小泛"}
{"author":"李流芳","content":"十里西湖意，都来在断桥。寒生梅萼小，春入柳丝娇。乍见应疑梦，重来不待招。故人知我否，吟望正萧条。","dynasty":"明代","title":"为杨谶西题断桥小景"}
{"author":"李流芳","content":"对酒半轮月，随舟两岸山。碧潭寒见底，怪石巧当湾。自觉胜情惬，谁言客路艰。别归临岁晏，秪怆故人颜。","dynasty":"明代","title":"新安江中有怀玄度伯昭诸子"}
{"author":"李流芳","content":"不是我频到，安知君病多。如君好神气，且莫厌沉痾。山润经时雨，楼香四面荷。还应思小筑，稍健即来过。","dynasty":"明代","title":"西湖小筑次韵答子与"}
{"author":"李流芳","content":"岚气不出户，南山朝雨多。烹茶玩水色，持此涤烦痾。有客冲林霭，维舟傍芰荷。隔溪欲相唤，或恐是君过。","dynasty":"明代","title":"叠前韵重寄子与"}
{"author":"李流芳","content":"小阁溪风夜，至今来梦中。近闻添结构，坐卧在空濛。多病成予懒，新诗见子工。遥看翠微路，幽意若为通。","dynasty":"明代","title":"次韵答西生上人见寄"}
{"author":"李流芳","content":"灵隐蓬峰下，飞泉六月凉。相望隔烟雨，欲往复傍偟。晚霁红半阁，蕉阴绿一床。愁闻湖上鸟，终夜叫吾狂。","dynasty":"明代","title":"戏柬汤吾狂于灵隐精舍"}
{"author":"李流芳","content":"朝爽在群木，焚香对南山。飒然飞雨至，霭尔翠微閒。孤咏无所寄，林僧来叩关。不知莲壑里，高兴几时攀。","dynasty":"明代","title":"雨中喜莲壑自朗至"}
{"author":"李流芳","content":"台荡古名胜，但言心已驰。一毡难稳坐，双屐好相随。去郭闻尚远，出游知几时。因风须示我，妙画与新诗。","dynasty":"明代","title":"西湖寄沈无回于黄岩其一"}
{"author":"李流芳","content":"长安携手日，去住各踟蹰。念子胸怀阔，如予生计疏。不知山县里，风物竟何如。但愿少人事，还能读我书。","dynasty":"明代","title":"西湖寄沈无回于黄岩其二"}
{"author":"李流芳","content":"往来白云社，坐卧丹枫林。斋饭经未罢，应门僧屡寻。出寺不觉远，向山情转深。前溪正落日，去住亦无心。","dynasty":"明代","title":"灵隐次颖法师韵"}
{"author":"李流芳","content":"残腊尚几日，新晴暄气来。遥知早梅意，欲傍岁朝开。十载青芝路，千山白雪堆。扁舟系门柳，独往兴悠哉。","dynasty":"明代","title":"残腊"}
{"author":"李流芳","content":"春明一回首，动隔十年期。楚水日东下，燕云常北驰。夫君美无度，畏垒有遗思。国士终何报，悠悠愧所知。","dynasty":"明代","title":"寄胡仁常民部其一"}
{"author":"李流芳","content":"怀抱偶然合，何云出处间。云霄既已远，丘壑岂徒閒。海国馀黎在，饥年赋额悭。回天竟谁力，凋瘵一时还。","dynasty":"明代","title":"寄胡仁常民部其二"}
{"author":"李流芳","content":"故人迟我至，一笑玉山原。有酒便须酌，忘形岂待言。花疏能照夜，月细已横村。莫怪常深坐，应非恋一樽。","dynasty":"明代","title":"二月五日自虞山还文休迟予于鹿城同张冲善少谦顾子贻幼疏步屧山间因过幼疏夜饮限韵得村字"}
{"author":"李流芳","content":"书斋梅未落，过雨态犹胜。会以花时数，诗因客兴增。湿云晴不去，春气酒能淩。醉觉冲泥怯，船窗迥一灯。","dynasty":"明代","title":"次日同文休子崧静之子贻幼疏集冲善斋中限韵得灯字"}
{"author":"李流芳","content":"作合此亭中，忘机爱野翁。无多成水石，随意得房栊。雨气先梅到，风光隔竹通。重来兴方洽，尊酒莫匆匆。","dynasty":"明代","title":"夏华甫水亭邂逅甬东朱汉生已载酒重过与汉生集别"}
{"author":"李流芳","content":"好是幽人宅，偏于水木便。天然松障子，宛在竹窗前。晚照留僧阁，茶香到客船。埙篪方比舍，曲罢又闻弦。","dynasty":"明代","title":"题半塘陆仲子新居"}
{"author":"李流芳","content":"西日欲坠江村涵，浅汀深莎相映蓝。垂杨滚絮不恋地，柔藤落花稳住潭。白头天涯自无主，朱颜明镜谁为憨。思君不来春易老，令人肠断偏江南。","dynasty":"明代","title":"春江寓目"}
{"author":"李流芳","content":"壮心咄咄渐成灰，前路茫茫转欲催。已断荤腥过百日，将抛曲蘖只三杯。不愁岁向今宵尽，且喜春从昨日回。闻道西山梅早发，故人期我放忙来。","dynasty":"明代","title":"除夕"}
{"author":"李流芳","content":"劳君为我费嗟吁，不道逢时我自迂。每爱偷閒销岁月，兼因多病惜身躯。莫教枉却文章祟，只合偿他车马逋。生计渐贫亲渐老，行藏欲决更踟蹰。","dynasty":"明代","title":"出都门答伯美见慰"}
{"author":"李流芳","content":"腾腾兀兀逐尘行，忽似春山为解酲。高下故随人意绕，逶迤偏觉马蹄轻。谁教柳色毵毵映，不分梨花处处生。爱杀谷城山下路，风光况复是清明。","dynasty":"明代","title":"东阿道中"}
{"author":"李流芳","content":"辞家正是蔷薇时，又见薰风菡萏池。惯别自轻千里道，爱游偏与五湖期。绿匀堤树朝烟歇，紫入山楼莫塔垂。可惜西湖好诗料，弟酬兄唱各参差。","dynasty":"明代","title":"西湖答家兄茂初见寄"}
{"author":"李流芳","content":"维扬归客尺书来，白下仙郎千骑回。欲话吹箫明月夜，还思落木雨花台。新诗点捡尊前出，秘简从容烛下开。残腊过君能几日，关山留滞使人哀。","dynasty":"明代","title":"丰干得孟阳广陵归讯兼闻淑士从白下奉使南还率尔有作"}
{"author":"李流芳","content":"新安山水是吾乡，头白归来宅半荒。乍见清溪如故旧，每谭黄海欲飞扬。未能共蜡登山屐，忽漫思随下水航。临别愧君情太厚，冲寒徒步远相将。","dynasty":"明代","title":"别鲍溪甫程公亮二子"}
{"author":"李流芳","content":"别君长铗不须弹，作客方知行路难。旧里豪华人竞爽，贫交风味自相欢。严冬忽已十二月，归棹其如三百滩。总为黄山与君在，掉头时复忆新安。","dynasty":"明代","title":"别汪伯昭"}
{"author":"李流芳","content":"不见皋亭慧法师，每勤书札慰相思。蹉跎又作三年别，惭愧终无一往时。忽忆虎溪成旧社，且寻茅屋赋新诗。关门短棹冲炎去，黄鹤峰头月上迟。","dynasty":"明代","title":"访慧法师于皋亭桐坞作"}
{"author":"李流芳","content":"每到城南访隐沦，一湾江岸草鳞鳞。比邻竹色当门绿，傍槛荷香出水新。贫向交游誇好事，巧于林壑见天真。看君杯酒飞扬意，结客场中少此人。","dynasty":"明代","title":"赠城南夏君君善种树作小景盆盎中疏密掩映颇有画致"}
{"author":"李流芳","content":"一望山坳红紫堆，皋亭五月熟杨梅。家家火树垂千缬，日日冰盘荐百枚。尚拟趁晴看饱去，却怜和雨摘将来。莫论风味如西碛，齿软还须嚼几回。","dynasty":"明代","title":"雨中喜山僧摘杨梅至"}
{"author":"李流芳","content":"从誇日帽与天梳，独享知君且愧予。道力未能甘混俗，野情终是爱幽居。已谙世上悠悠态，不学空中咄咄书。早晚黄溪营五亩，堂连梧竹水环蕖。","dynasty":"明代","title":"次韵答李九仙山中见寄"}
{"author":"李流芳","content":"寥落花间一草堂，喜看舟楫到江乡。春潮送客浑无信，寒菊怀人尚有香。十五松斋容啸傲，三千尘路费商量。凭君莫问行藏意，世事于今正渺茫。","dynasty":"明代","title":"次韵酬沈雨若见寄"}
{"author":"李流芳","content":"十日追随意未倾，一朝言别若为情。秪怜对酒成高会，无那挑灯是送行。家累关心难共语，功名垂老不堪评。便应拨棹从东下，十亩閒閒尚可耕。","dynasty":"明代","title":"锡山夜别闲孟子薪彦逸及从子宜之儿子杭之其一"}
{"author":"李流芳","content":"经年不见意何如，且喜他乡共岁除。久客便应为地主，远游随处即吾庐。留人正惜春泥重，得酒何愁夜烛虚。此际慈帏最萧瑟，不禁欢罢一欷歔。","dynasty":"明代","title":"除夕白门喜比玉携榼至寓舍同子将无际升父无我守岁伯敬复遣人饷酒"}
{"author":"李流芳","content":"一夜无眠彻晓天，不知今日是新年。年因底事成添换，情亦无端起变迁。已是客中重作客，何劳缘外彊除缘。安心如此能安否，愁病公然到枕边。","dynasty":"明代","title":"元旦枕上口占"}
{"author":"李流芳","content":"客路愁闻节序来，老怀还向故人开。到门雨气如相候，入座春盘不待催。顿觉雄心随说剑，且拚长日送深杯。爱君匣里端溪色，更遣烧灯试墨回。","dynasty":"明代","title":"元日偕子将无际过比玉居停主人费节卿为置酒竟日节卿好武时鼓掌说剑比玉有家藏端砚甚古至是始得观"}
{"author":"李流芳","content":"春回忽忽到新年，江北梅花也烂然。野店一枝看欲绝，家山千树见何缘。窥窗曾与人留别，照水还将雪斗妍。抛却风流逐尘去，空教心折马蹄前。","dynasty":"明代","title":"滁州道中见梅感赋其一"}
{"author":"李流芳","content":"辜负看花又一春，百年彊半几年身。未能徇性难违性，且复随人苦畏人。昨日明朝江北路，千盘万折陇头尘。如痴如醉还如梦，渐觉腾腾欲任真。","dynasty":"明代","title":"滁州道中见梅感赋其二"}
{"author":"李流芳","content":"龙潭树密晚烟匀，丰乐亭空野望新。旧日经过馀十载，重来朋好亦三人。胜情老去浑无恙，遗迹追思已半湮。自是风尘易憔悴，形神于此一相亲。","dynasty":"明代","title":"旅宿滁州同子将无际步屧至龙潭山忆丙午偕羽明孟阳来游已一纪矣"}
{"author":"李流芳","content":"可惜春光半滞霪，青泥汨汨水涔涔。途经千里归犹近，病觉三分治未深。欲去尚看童仆面，相留秪愧故人心。惊魂怕问前头路，老马驱驰已不禁。","dynasty":"明代","title":"濠梁道中别子将无际南归其一"}
{"author":"刘叉","content":"日出扶桑一丈高，人间万事细如毛。野夫怒见不平处，磨损胸中万古刀。","dynasty":"唐代","title":"偶书"}
{"author":"刘叉","content":"损神终日谈虚空，不必归命于胎中。我神不西亦不东，烟收云散何濛濛。尝令体如微微风，绵绵不断道自冲。世人逢一不逢一，一回存想一回出。只知一切望一切，不觉一日损一日。劝君修真复识真，世上道人多忤人，披图醮录益乱神。此法那能坚此身，心田自有灵地珍。惜哉自有不自亲，明真汩没随埃尘。","dynasty":"唐代","title":"修养"}
{"author":"刘叉","content":"一条古时水，向我手心流。临行泻赠君，勿薄细碎仇。","dynasty":"唐代","title":"姚秀才爱予小剑因赠"}
{"author":"刘叉","content":"腊令凝绨三十日，缤纷密雪一复一。孰云润泽在枯荄，闤闠饿民冻欲死。死中犹被豺狼食，官车初还城垒未完备。人家千里无烟火，鸡犬何太怨。天下恤吾氓，如何连夜瑶花乱。皎洁既同君子节，沾濡多著小人面。寒锁侯门见客稀，色迷塞路行商断。小小细细如尘间，轻轻缓缓成朴簌。官家不知民馁寒，尽驱牛车盈道载屑玉。载载欲何之，秘藏深宫以御炎酷。徒能自卫九重间，岂信车辙血，点点尽是农夫哭。刀兵残丧后，满野谁为载白骨。远戍久乏粮，太仓谁为运红粟。戎夫尚逆命，扁箱鹿角谁为敌。士夫困征讨，买花载酒谁为适。天子端然少旁求，股肱耳目皆奸慝。依违用事佞上方，犹驱饿民运造化防暑厄。吾闻躬耕南亩舜之圣，为民吞蝗唐之德。未闻eK孽苦苍生，相群相党上下为蝥贼。庙堂食禄不自惭，我为斯民叹息还叹息。","dynasty":"唐代","title":"雪车"}
{"author":"刘叉","content":"作诗无知音，作不如不作。未逢赓载人，此道终寂寞。有虞今已殁，来者谁为托。朗咏豁心胸，笔与泪俱落。","dynasty":"唐代","title":"作诗"}
{"author":"刘叉","content":"师干久不息，农为兵兮民重嗟。骚然县宇，土崩水溃。畹中无熟谷，垄上无桑麻。王春判序，百卉茁甲含葩。有客避兵奔游僻，跋履险厄至三巴。貂裘蒙茸已敝缕，鬓发蓬舥.雀惊鼠伏，宁遑安处。独卧旅舍无好梦，更堪走风沙。天人一夜剪瑛琭，诘旦都成六出花。南亩未盈尺，纤片乱舞空纷拏。旋落旋逐朝暾化，檐间冰柱若削出交加。或低或昂，小大莹洁，随势无等差。始疑玉龙下界来人世，齐向茅檐布爪牙。又疑汉高帝，西方未斩蛇。人不识，谁为当风杖莫邪。铿镗冰有韵，的皪玉无瑕。不为四时雨，徒于道路成泥柤。不为九江浪，徒为汩没天之涯。不为双井水，满瓯泛泛烹春茶。不为中山浆，清新馥鼻盈百车。不为池与沼，养鱼种芰成霪霪。不为醴泉与甘露，使名异瑞世俗夸。特禀朝澈气，洁然自许靡间其迩遐。森然气结一千里，滴沥声沈十万家。明也虽小，暗之大不可遮。勿被曲瓦，直下不能抑群邪。奈何时逼，不得时在我目中，倏然漂去无馀些。自是成毁任天理，天于此物岂宜有忒赊。反令井蛙壁虫变容易，背人缩首竞呀呀。我愿天子回造化，藏之韫椟玩之生光华。","dynasty":"唐代","title":"冰柱"}
{"author":"刘叉","content":"古人皆执古，不辞冻饿悲。今人亦执古，自取行坐危。老菊凌霜葩，狞松抱雪姿。武王亦至明，宁哀首阳饥。仲尼岂非圣，但为互乡嗤。寸心生万路，今古棼若丝。逐逐行不尽，茫茫休者谁。来恨不可遏，去悔何足追。玉石共笑唾，驽骥相奔驰。请君勿执古，执古徒自隳。","dynasty":"唐代","title":"勿执古寄韩潮州"}
{"author":"刘叉","content":"穆王八骏走不歇，海外去寻长日月。五云望断阿母宫，归来落得新白发。","dynasty":"唐代","title":"观八骏图"}
{"author":"刘叉","content":"文王久不出，贤士如土贱。妻孥从饿死，敢爱黄金篆。","dynasty":"唐代","title":"饿咏"}
{"author":"刘叉","content":"望空问真宰，此路为谁开。峡色侵天去，江声滚地来。孔明深有意，钟会亦何才。信此非人事，悲歌付一杯。","dynasty":"唐代","title":"入蜀"}
{"author":"刘叉","content":"雪打杉松残，补书书不完。懒学渭上翁，辛苦把钓竿。","dynasty":"唐代","title":"老恨"}
{"author":"刘叉","content":"寒衣草木皮，饥饭葵藿根。不为孟夫子，岂识市井门。","dynasty":"唐代","title":"与孟东野"}
{"author":"刘叉","content":"自问彭城子，何人授汝颠。酒肠宽似海，诗胆大于天。断剑徒劳匣，枯琴无复弦。相逢不多合，赖是向林泉。","dynasty":"唐代","title":"自问"}
{"author":"刘叉","content":"奉子一杯酒，为子照颜色。但愿腮上红，莫管颏下白。自古无长生，生者何戚戚。登山勿厌高，四望都无极。丘陇逐日多，天地为我窄。只见李耳书，对之空脉脉。何曾见天上，著得刘安宅。若问长生人，昭昭孔丘籍。","dynasty":"唐代","title":"自古无长生劝姚合酒（一本作劝杨勉酒）"}
{"author":"刘叉","content":"尽欲调太羹，自古无好手。所以山中人，兀兀但饮酒。","dynasty":"唐代","title":"独饮"}
{"author":"刘叉","content":"棘针生狞义路闲，野泉相吊声潺潺。哀哉异教溺颓俗，淳源一去何时还。","dynasty":"唐代","title":"野哭"}
{"author":"刘叉","content":"烈士或爱金，爱金不为贫。义死天亦许，利生鬼亦嗔。胡为轻薄儿，使酒杀平人。","dynasty":"唐代","title":"烈士咏"}
{"author":"刘叉","content":"直到桑干北，逢君夜不眠。上楼腰脚健，怀土眼睛穿。斗柄寒垂地，河流冻彻天。羁魂泣相向，何事有诗篇。","dynasty":"唐代","title":"塞上逢卢仝"}
{"author":"刘叉","content":"碣石何青青，挽我双眼睛。爱尔多古峭，不到人间行。","dynasty":"唐代","title":"爱碣山石"}
{"author":"刘叉","content":"奉子一杯酒，为子照颜色。但愿腮上红，莫管颏下白。自古无长生，生者何戚戚。登山勿厌高，四望都无极。丘陇逐日多，天地为我窄。只见李耳书，对之空脉脉。何曾见天上，著得刘安宅。若问长生人，昭昭孔丘籍。","dynasty":"唐代","title":"自古无长生劝姚合酒"}
{"author":"刘叉","content":"直到桑乾北，逢君夜不眠。上楼腰脚健，怀土眼睛穿。斗柄寒垂地，河流冻彻天。羁魂泣相向，何事有诗篇。","dynasty":"唐代","title":"塞上逢卢仝"}
{"author":"刘叉","content":"玉尺沈埋久，得之铭篆深。指磨露正色，扣击吐哀音。","dynasty":"唐代","title":"范忠韩喜得刘先生诗"}
{"author":"刘叉","content":"大妻唱舜歌，小妻鼓湘瑟。狂夫游冶归，端坐仍作色。不读关雎篇，安知后妃德。","dynasty":"唐代","title":"狂夫"}
{"author":"刘叉","content":"杀气不上天，阴风吹雨血。冤魂不入地，髑髅哭沙月。人命固有常，此地何夭折。","dynasty":"唐代","title":"经战地"}
{"author":"刘叉","content":"酸寒孟夫子，苦爱老叉诗。生涩有百篇，谓是琼瑶辞。百篇非所长，忧来豁穷悲。唯有刚肠铁，百炼不柔亏。退之何可骂，东野何可欺。文王已云没，谁顾好爵縻。生死守一丘，宁计饱与饥。万事付杯酒，从人笑狂痴。","dynasty":"唐代","title":"答孟东野"}
{"author":"刘叉","content":"洛阳宫阙照天地，四面山川无毒气。谁令汉祖都秦关，从此奸雄转相炽。","dynasty":"唐代","title":"天津桥"}
{"author":"刘叉","content":"白虹千里气，血颈一剑义。报恩不到头，徒作轻生士。","dynasty":"唐代","title":"嘲荆卿"}
{"author":"刘叉","content":"渴饮颍水流，饿喘吴门月。黄金如可种，我力终不竭。","dynasty":"唐代","title":"代牛言"}
{"author":"刘叉","content":"莫问卜，人生吉凶皆自速。伏羲文王若无死，今人不为古人哭。","dynasty":"唐代","title":"莫问卜"}
{"author":"查诗继","content":"铁甲三千动地来，马蹄杂沓如轰雷。军有供顿马有谷，县官奔走如奴仆。刍茭比屋困诛求，府胥索钱不即收。君不见江山城头新鬼哭，招魂无人乌啄肉。","dynasty":"清代","title":"马草行"}
{"author":"查诗继","content":"十月王师捕山贼，县官追呼炮夫急。一六当头领雇夫，百夫押以衙兵十。此行只向乌伤去，不比骊山送徒戍。况复王官如父兄，蓑笠糇粮为尔具。恶少奸胥暗结连，一夫索钱八十千。讹言街巷声喧阗，幕府飞箭龙旗鲜。阴雨泥泞满天黑，村邻有夫招不得。素封华屋尚张皇，小户单丁躯命逼。县官见此中心哀，走谒太守申藩台。输金雇役从民愿，税户欢呼打桨回。记得前年十月半，仓前粮艘帆影乱。只今米烂未输租，又值役夫连海岸。父母咨嗟望太平，少年喜见烟尘生。衣租食税寻常事，拜将封侯无尔名。","dynasty":"清代","title":"炮夫行"}
{"author":"查诗继","content":"岁莫喧喧夜捉人，当门县尉点行频。押送江干下江舶，王牌忽下哀劳民。蒙恩欢噪声动地，得钱脱役夸亲邻。谁知羽书传旦暮，王师仓猝西兴渡。桃符竹爆空酸辛，菜饵饤盘将不去。雨雪江山烟火稀，白骨支撑满前路。行到金华呈太守，幕府无文停待久。白昼呼群掠远村，醉围解尉攒拳殴。解尉獐徨无羽翰，科钱营脱离险艰。黠徒乘机从此逝，追至兰溪半不还。县差承帖追逋目，鞭笞狼籍空劳鹿，归时老幼尽欢欣，重去难将消息闻。男儿轻死贵死敌，何不弓剑学从军。","dynasty":"清代","title":"后炮夫行"}
{"author":"查诗继","content":"四百八十炮夫行，马草十万连催征。县官怜民省民解，牌差敛费纷纵横。前年解钱塘，今年解信安。信安山多稻草少，户口流亡断飞鸟。营盘草多要折钱，解吏索钱还索草。去年湿草烂江干，草户于今杖血丹。安得马嘶息海岸，樵歌出村闻夜半。","dynasty":"清代","title":"后马草行"}
{"author":"陈洪绶","content":"无山成僻地，独树得名园。看画不招客，灌花长闭门。留吾好友宿，呼妇索清尊。伯药西园意，为君写此轩。","dynasty":"清代","title":"赠沈子其"}
{"author":"陈洪绶","content":"独脱烽烟地，同寻菡萏居。半年两握手，十载几封书。人壮吾新老，兵销会不疏。此来难久住，一笑一欷歔。","dynasty":"清代","title":"喜周元亮至湖上"}
{"author":"陈洪绶","content":"病不离山水，茆堂春又深。书从老友借，诗与小儿吟。禹庙花朝过，兰亭上巳寻。漫言携药具，煮酒胜烧金。","dynasty":"清代","title":"病中"}
{"author":"陈洪绶","content":"带雨拖风望帝鸣，无情强作有情听。一生通是今宵梦，不见章台柳色青。","dynasty":"清代","title":"夜雨闻杜鹃"}
{"author":"陈洪绶","content":"龙华会上路茫然，误结浮生华酒缘。别去虽听座上语，夕阳西下听啼鹃。","dynasty":"清代","title":"宿迁别陆九万"}
{"author":"陈洪绶","content":"留得尚书旧简编，朝暾夕照读颓然。有时得意尝沽酒，燕麦花香一榻眠。","dynasty":"清代","title":"柬登子"}
{"author":"陈洪绶","content":"茭草青青水满湖，湖边鹅鸭自相呼。日长睡起卷帘坐，闲听渔舟唤卖鲈。","dynasty":"清代","title":"偶成其一"}
{"author":"陈洪绶","content":"懒听门前长者车，有田堪种水堪渔。是非不入松风耳，花落花开只读书。","dynasty":"清代","title":"偶成其二"}
{"author":"陈洪绶","content":"赏生遇阳谷，为述君高迹。卖田结茅宇，乃在寒山东。设榻傍修竹，避人入深松。老僧语夜月，瘦鹤舞秋风。有酒能独饮，旧侣常不同。即与同饮者，道人浮海翁。书翻老庄子，作诗弗求工。齿豁发尚黑，食少肌犹丰。体气虽强健，颐养复有功。是为隐君子，悟道彻始终。我复世情深，乘亢不自封。去家十余里，偃蹇江海中。知君笃念我，恨我不能从。","dynasty":"清代","title":"阳谷县遇赏祁之问林上庵却寄"}
{"author":"陈洪绶","content":"小乱入城好，大乱入山便。在昔用斯语，于今则不然。盗贼满山时，岂能此独全。父老为我言，此地久安眠。万山拥其后，千山护其前。灌木万余株，清流绕其边。曲径十余里，危石悬其巅。不惟山水好，而又有山田。不惟山田好，又有美竹焉。有麻果如丝，有栗果如拳。有梅匝茅屋，有兰可成阡。相见皆古人，不分愚与贤。亦少衣冠人，岂复肯守钱。其风不凋薄，或可免颠连。吾将携妇子，酿酒乐尧天。诸子渐长大，课读兼课佃。斫竹学织帘，读书功不捐。无米拾橡栗，聊以续炊烟。探奇既有梅，采药将学仙。佩此王者香，一抚《猗兰》篇。","dynasty":"清代","title":"山居"}
{"author":"陈洪绶","content":"远林非入山，不足以娱老。此山非远林，山灵亦不好。远林非我来，安得少烦恼。为我山之中，多结一龛草。推车两小儿，负书一媪老。笔札以资生，就君学幽讨。所喜老得朋，岂谓身可保。避乱辽海东，此言何足道。","dynasty":"清代","title":"同远林卜居山中"}
{"author":"陈洪绶","content":"春事尚未始，春山得畅游。有人邀我饮，况在溪东头。修竹萧萧响，梅花落其洲。倚竹看梅罢，山远竹影稠。看山野虽旷，何如竹里幽。有酒速劝我，落梅青溪流。兴趣诚不已，梅花安可留。","dynasty":"清代","title":"饮竹溪席上与主人九元居士"}
{"author":"陈洪绶","content":"王老卧草间，才子为朋友。才子不得留，霜林泣老叟。父母之常情，愿子得长寿。乱世之生人，安用期长久。君担经几函，我负米数斗。云门六寺间，可以老死否。请观五月间，千人断其首。太史得善终，文名又不朽。抱腰连手行，慎弗谋诸妇。","dynasty":"清代","title":"约王予安同入云门为终老之计"}
{"author":"陈洪绶","content":"酒泉太守老醉翁，养和药囊半疏桐。怵之以死耳边风，自言不死化痴龙。雪夜月夜呼巴童，倾杯覆碗四五通。刀槊杀声满虚空，蹑屩刺天之危峰。背负鸱夷无戚容，持螯牛饮眠高松。吾怀此老吾欲从。","dynasty":"清代","title":"怀朱集老"}
{"author":"陈洪绶","content":"若耶溪头鲁太史，乌帽白栏钓秋水。面朋面友生不喜，挥杯劝影破屋底。磨碣之宫穷鬼止，奴仆隶之得无死。齑粥一杯课儿子，就我移家万山里。赠我藏书娱暮齿，为我竖义抉精髓。令我老学有端委，吾怀此老五十矣。我同季老皆老耳。","dynasty":"清代","title":"怀季栗"}
{"author":"陈洪绶","content":"松风已闻三十载，却与姜九不曾闻。买个笔床随汝去，三生石上卧秋云。","dynasty":"清代","title":"仝绮季"}
{"author":"陈叔宝","content":"丽宇芳林对高阁，新装艳质本倾城。映户凝娇乍不进，出帷含态笑相迎。妖姬脸似花含露，玉树流光照后庭。花开花落不长久，落红满地归寂中。","dynasty":"南北朝","tags":"乐府，宫廷，写花，寓人","title":"玉树后庭花"}
{"author":"陈叔宝","content":"春楼髻梳罢，南陌竞相随。去后花丛散，风来香处移。广袖承朝日，长鬟碍聚枝。柯新攀易断，叶嫩摘前萎。采蘩钩手弱，微汗杂妆垂。不应归独早，堪为使君知。","dynasty":"南北朝","title":"采桑"}
{"author":"陈叔宝","content":"重轮上瑞晖，西北照南威。南威年二八，开牖敞重闱。当垆送客去，上宛逐春归。鬓下珠胜月，窗前云带衣。红裙结未解，绿绮自难徽。","dynasty":"南北朝","title":"日出东南隅行"}
{"author":"陈叔宝","content":"大妇避秋风，中妇夜床空。小妇初两髻，含娇新脸红。得意非霰日，可怜那可同。","dynasty":"南北朝","title":"三妇艳词十一首其一"}
{"author":"陈叔宝","content":"大妇西北楼，中妇南陌头。小妇初妆点，回眉对月钩。可怜还自觉，人看反更羞。","dynasty":"南北朝","title":"三妇艳词十一首其二"}
{"author":"陈叔宝","content":"大妇主缣机，中妇裁春衣。小妇新妆冶，拂匣动琴徽。长夜理清曲，馀娇且未归。","dynasty":"南北朝","title":"三妇艳词十一首其三"}
{"author":"陈叔宝","content":"大妇妒蛾眉，中妇逐春时。小妇最年少，相望卷罗帏。罗帏夜寒卷，相望人来迟。","dynasty":"南北朝","title":"三妇艳词十一首其四"}
{"author":"陈叔宝","content":"大妇上高楼，中妇荡莲舟。小妇独无事，拨帐掩娇羞。丈夫应自解，更深难道留。","dynasty":"南北朝","title":"三妇艳词十一首其五"}
{"author":"陈叔宝","content":"大妇初调筝，中妇饮歌声。小妇春妆罢，弄月当宵楹。季子时将意，相看不用争。","dynasty":"南北朝","title":"三妇艳词十一首其六"}
{"author":"陈叔宝","content":"大妇爱恒偏，中妇意常坚。小妇独娇笑，新来华烛前。新来诚可惑，为许得新怜。","dynasty":"南北朝","title":"三妇艳词十一首其七"}
{"author":"陈叔宝","content":"大妇酌金杯，中妇照妆台。小妇偏妖冶，下砌折新梅。众中何假问，人今最后来。","dynasty":"南北朝","title":"三妇艳词十一首其八"}
{"author":"陈叔宝","content":"大妇怨空闺，中妇夜偷啼。小妇独含笑，正柱作乌栖。河低帐未掩，夜夜画眉齐。","dynasty":"南北朝","title":"三妇艳词十一首其九"}
{"author":"陈叔宝","content":"大妇正当垆，中妇裁罗襦。小妇独无事，淇上待吴姝。鸟归花复落，欲去却踟蹰。","dynasty":"南北朝","title":"三妇艳词十一首其十"}
{"author":"陈叔宝","content":"大妇年十五，中妇当春户。小妇正横陈，含娇情未吐。所愁晓漏促，不恨灯销炷。","dynasty":"南北朝","title":"三妇艳词十一首其十一"}
{"author":"陈叔宝","content":"朔吹已萧瑟，愁云屡合开。玄冬辛苦地，白鹤从风催。音响已清切，毛羽复残摧。飞来进□□，但为失双回。傥逢□哙德，当共衔珠来。","dynasty":"南北朝","title":"飞来双白鹤"}
{"author":"陈叔宝","content":"相催暗中起，妆前日已光。随宜巧注口，薄落点花黄。风住疑衫密，船小畏裾长。波文散动楫，茭花拂度航。抵荷乱翠影，采袖新莲香。归时会被唤，且试入兰房。","dynasty":"南北朝","title":"采莲曲"}
{"author":"陈叔宝","content":"图形汉宫里，遥聘单于庭。狼山聚云暗，龙沙飞雪轻。笳吟度陇咽，笛转出关鸣。啼妆寒叶下，愁眉塞月生。只馀马上曲，犹作别时声。","dynasty":"南北朝","title":"昭君"}
{"author":"陈叔宝","content":"参差蒲未齐，沈漾若浮绿。朱鹭戏蘋藻，徘徊流涧曲。涧曲多岩树，逶迤复断续。振振虽以明，汤汤今又瞩。","dynasty":"南北朝","title":"朱鹭"}
{"author":"陈叔宝","content":"四野秋原暗，十步啄方前。雊声风处远，翅影云间连。箭射妖姬笑，裘值盛明然。已足南皮赏，复会北宫篇。","dynasty":"南北朝","title":"雉子斑"}
{"author":"陈叔宝","content":"晚景登高台，回望春光来。雾浓山后暗，日落云傍开。烟里看鸿小，风来望叶回。临窗已响吹，极眺且倾杯。","dynasty":"南北朝","title":"临高台"}
{"author":"陈叔宝","content":"陇头征戍客，寒多不识春。惊风起嘶马，苦雾杂飞尘。投钱积石水，敛辔交河津。四面夕冰合，万里望佳人。","dynasty":"南北朝","title":"陇头"}
{"author":"陈叔宝","content":"塞外飞蓬征，陇头流水鸣。汉处扬沙暗，波中燥叶轻。地风冰易厚，寒深溜转清。登山一回顾，幽咽动边情。","dynasty":"南北朝","title":"陇头水二首其一"}
{"author":"陈叔宝","content":"高陇多悲风，寒声起夜丛。禽飞暗识路，鸟转逐征蓬。落叶时惊沬，移沙屡拥空。回头不见望，流水玉门东。","dynasty":"南北朝","title":"陇头水二首其二"}
{"author":"陈叔宝","content":"杨柳动春情，倡园妾屡惊。入楼含粉色，依风杂管声。武昌识新种，官渡有残生。还将出塞曲，仍共胡笳鸣。","dynasty":"南北朝","title":"折杨柳二首其一"}
{"author":"陈叔宝","content":"长条黄复绿，垂丝密且繁。花落幽人径，步隐将军屯。谷暗宵钲响，风高夜笛喧。聊持暂攀折，空足忆中园。","dynasty":"南北朝","title":"折杨柳二首其二"}
{"author":"陈叔宝","content":"喧哗照邑里，遨游出洛京。霜枝嫩柳发，水堑薄苔生。停鞭回去影，驻轴敞前甍。台上经相识，城下屡逢迎。踟蹰还借问，只重未知名。","dynasty":"南北朝","title":"洛阳道五首其一"}
{"author":"陈叔宝","content":"日光朝杲杲，照耀东京道。雾带城楼开，啼侵曙色早。佳丽娇南陌，香气含风好。自怜钗上缨，不叹河边草。","dynasty":"南北朝","title":"洛阳道五首其二"}
{"author":"陈叔宝","content":"建都开洛汭，中地乃城阳。纵横肆八达，左右辟康妆。铜沟飞柳絮，金谷落花光。忘情伊水侧，税驾河桥傍。","dynasty":"南北朝","title":"洛阳道五首其三"}
{"author":"陈叔宝","content":"百尺瞰金埒，九衢通玉堂。柳化尘里暗，槐色露中光。游侠幽并客，当垆京兆妆。向夕风烟晚，金羁满洛阳。","dynasty":"南北朝","title":"洛阳道五首其四"}
{"author":"陈叔宝","content":"青槐夹驰道，御水映铜沟。远望凌霄阙，遥看井干楼。黄金弹侠少，朱轮盛彻侯。桃花杂渡马，纷披聚陌头。","dynasty":"南北朝","title":"洛阳道五首其五"}
{"author":"陈叔宝","content":"嫖姚紫塞归，蹀躞红尘飞。玉珂鸣广路，金络耀晨辉。盖转时移影，香动屡惊衣。禁门犹未闭，连骑恣相追。","dynasty":"南北朝","title":"紫骝马二首其一"}
{"author":"陈叔宝","content":"蹀躞紫骝马，照耀白银鞍。直去黄龙外，斜趋玄菟端。垂鞬还细柳，杨尘归上兰。红脸桃花色，客别重羞看。","dynasty":"南北朝","title":"紫骝马二首其二"}
{"author":"陈叔宝","content":"长城飞雪下，边关地籁吟。濛濛九天暗，霏霏千里深。树冷月恒少，山雾日偏沈。况听南归雁，切思胡笳音。","dynasty":"南北朝","title":"雨雪曲"}
{"author":"陈叔宝","content":"游侠长安中，置驿过新丰。系钟蒲璧磬，鸣弦杨叶弓。孟公正惊客，朱家始卖僮。羞作荆卿笑，捧剑出辽东。","dynasty":"南北朝","title":"刘生"}
{"author":"陈叔宝","content":"征马入他乡，山花此夜光。离群嘶向影，因风屡动香。月色含城暗，秋声杂塞长。何以酬天子，马革报疆场。","dynasty":"南北朝","title":"饮马长城窟行"}
{"author":"陈叔宝","content":"楼上多娇艳，当窗并三五。争弄游春陌，相邀开绣户。转态结红裙，含娇拾翠羽。留宾乍拂弦，托意时移柱。","dynasty":"南北朝","title":"舞媚娘三首其一"}
{"author":"陈叔宝","content":"淇水变新台，春垆当夏开。玉面含羞出，金鞍排夜来。","dynasty":"南北朝","title":"舞媚娘三首其二"}
{"author":"陈叔宝","content":"春日好风光，寻观向市傍。转身移佩响，牵袖起衣香。","dynasty":"南北朝","title":"舞媚娘三首其三"}
{"author":"陈叔宝","content":"三江结俦侣，万里不辞遥。恒随鹢首舫，屡逐鸡鸣潮。","dynasty":"南北朝","title":"估客乐"}
{"author":"陈叔宝","content":"春江聊一望，细草遍长洲。沙汀时起伏，画舸屡淹留。","dynasty":"南北朝","title":"三洲歌"}
{"author":"陈叔宝","content":"殿高丝吹满，日落绮罗鲜。莫论朝漏促，倾卮待夕筵。","dynasty":"南北朝","title":"前有一樽酒行"}
{"author":"陈叔宝","content":"桂钩影，桂枝开。紫绮袖，逐风回。日明珠，色偏亮。叶尽衫，香更来。","dynasty":"南北朝","title":"古曲"}
{"author":"陈叔宝","content":"时宰磻溪心，非关狎竹林。鹫岳青松绕，鸡峰白日沈。天迥浮云细，山空明月深。摧残枯树影，零落古藤阴。霜村夜乌去，风路寒猿吟。自悲堪出俗，讵是欲抽簪。","dynasty":"南北朝","title":"同江仆射游摄山栖霞寺诗"}
{"author":"陈叔宝","content":"至德掩羲黄，成功迈禹汤。仪刑元四海，来庭盛万方。鸣玉观升降，击石乃铿锵。三春气色早，九疑烟雾长。浮云断更续，轻花落复香。北宫瞻远岫，南服阻遥江。尔言想伊洛，我思属潇湘。","dynasty":"南北朝","title":"同平南弟元日思归诗"}
{"author":"陈叔宝","content":"春光反禁苑，暧日煖源桃。霄烟近漠漠，暗浪远滔滔。石苔侵绿藓，岸草发青袍。回歌逐转楫，浮水随度刀。遥看柳色嫩，回望鸟飞高。自得欣为乐，忘意若临濠。","dynasty":"南北朝","title":"立春日泛舟玄圃各赋一字六韵成篇"}
{"author":"陈叔宝","content":"寒轻条已翠，春初未转禽。野雪明岩曲，山花照迥林。苔色随水溜，树影带风沈。沙长见水落，歌遥觉浦深。馀辉斜四户，流风飏八音。既此留连席，道欣放旷心。","dynasty":"南北朝","title":"献岁立春光风具美泛舟玄圃各赋六韵诗"}
{"author":"陈叔宝","content":"芳景满辟窗，暄光生远阜。更以登临趣，还胜祓禊酒。日照源上桃，风摇城外柳。断云仍合雾，轻霞时映牖。远树带山高，娇莺含响偶。一峰遥落日，数花飞映绶。度鸟或遛檐，飘丝屡薄薮。言志递为乐，置觞方荐寿。文学且迾筵，罗绮令陈后。干戈幸勿用，宁须劳马首。","dynasty":"南北朝","title":"上巳宴丽晖殿各赋一字十韵诗"}
{"author":"陈叔宝","content":"绮殿三春晚，玉烛四时平。藤交近浦暗，花照远林明。百戏阶庭满，八音弦调清。莺喧杂管韵，钟响带风生。山高云气积，水急溜杯轻。簪缨今盛此，俊乂本多名。带才尽壮思，文采发雕英。乐是西园日，欢兹南馆情。","dynasty":"南北朝","title":"上巳玄圃宣猷堂禊饮同共八韵诗"}
{"author":"陈叔宝","content":"馀春尚芳菲，中园飞桃李。是时乃季月，兹日叶上巳。既有游伊洛，可以祓溱洧。得性足为娱，高堂聊复拟。高堂亦有趣，图缋此芳轨。栖遁称式骖，善政日驯雉。兰桂观往辙，簪裾蹑前趾。啼禽静或喧，花落低还起。水雾遥混杂，山云远相似。坐客听一言，随吾祛俗鄙。","dynasty":"南北朝","title":"春色禊辰尽当曲宴各赋十韵诗"}
{"author":"陈叔宝","content":"园林多趣赏，祓禊乐还寻。春池已渺漫，高枝自嵷森。日里丝光动，水中花色沉。安流浅易榜，峭壁迥难临。野莺添管响，深岫接铙音。山远风烟丽，苔轻激浪侵。置酒来英雅，嘉贤良所钦。","dynasty":"南北朝","title":"祓禊泛舟春日玄圃各赋七韵诗"}
{"author":"陈叔宝","content":"园开簪带合，亭迥春芳过。莺度游丝断，风驶落花多。峰幽来鸣啭，洲横拥浪波。歌声初出牖，舞影乍侵柯。面玉同钗玉，衣罗异草萝。既悦弦筒畅，复欢文酒和。","dynasty":"南北朝","title":"上巳玄圃宣猷嘉辰禊酌各赋六韵以次成篇诗"}
{"author":"陈叔宝","content":"锦作明玳床，黼垂光粉壁。带日芙蓉照，因吹芳芬拆。","dynasty":"南北朝","title":"七夕宴宣猷堂各赋一韵咏五物自足为十并牛女一首五韵物次第用得帐屏风案唾壶履其一帐"}
{"author":"陈叔宝","content":"织成如缋采，琉璃畏风击。秦宫得绝超，汉座殊斑敌。","dynasty":"南北朝","title":"七夕宴宣猷堂各赋一韵咏五物自足为十并牛女一首五韵物次第用得帐屏风案唾壶履其二屏风"}
{"author":"陈叔宝","content":"已罗七俎满，兼逢百品易。张陈答赠言，梁室齐眉席。","dynasty":"南北朝","title":"七夕宴宣猷堂各赋一韵咏五物自足为十并牛女一首五韵物次第用得帐屏风案唾壶履其三案"}
{"author":"陈叔宝","content":"蕴仙此还异，掌漏翻非役。侍臣乃执捧，良宾乃投掷。","dynasty":"南北朝","title":"七夕宴宣猷堂各赋一韵咏五物自足为十并牛女一首五韵物次第用得帐屏风案唾壶履其四唾壶"}
{"author":"陈叔宝","content":"贤舍观穴踵，瓜田睹蹑迹。矩步今有仪，用此前嘉客。","dynasty":"南北朝","title":"七夕宴宣猷堂各赋一韵咏五物自足为十并牛女一首五韵物次第用得帐屏风案唾壶履其五履"}
{"author":"陈叔宝","content":"明月照高台，仙驾忽徘徊。雷徙闻车度，霞上见妆开。房移看动马，斗转望斟杯。靥色随星去，髻影杂云来。更觉今宵短，只遽日轮催。","dynasty":"南北朝","title":"七夕宴重咏牛女各为五韵诗"}
{"author":"陈叔宝","content":"亭亭秋月明，团团夕露轻。凤驾今时度，霓骑此宵迎。疏上采霞动，粉外白云生。故娇隔分别，新欢起旧情。含笑不终夜，香风空自停。","dynasty":"南北朝","title":"同管记陆琛七夕五韵诗"}
{"author":"陈叔宝","content":"河汉言清浅，相望恨烟宵。云生剑气没，槎还客宿遥。月上仍为镜，星连可作桥。唯当有今夕，一夜不迢迢。","dynasty":"南北朝","title":"同管记陆瑜七夕四韵诗"}
{"author":"陈叔宝","content":"秋初芰荷殿，宝帐芙蓉开。玉笛随弦上，金钿逐照回。钗光摇玳瑁，柱色轻玫瑰。笑靥人前敛，衣香动处来。非同七襄驾，讵隔一春梅。神仙定不及，宁用流霞杯。","dynasty":"南北朝","title":"七夕宴乐修殿各赋六韵座有"}
{"author":"陈叔宝","content":"殿深炎气少，日落夜风清。月小看针暗，云开见缕明。丝调听鱼出，吹响间蝉声。度更银烛尽，陶暑玉卮盈。星津虽可望，讵得似人情。","dynasty":"南北朝","title":"七夕宴玄圃各赋五韵诗座"}
{"author":"陈叔宝","content":"晴朝丽早霜，秋景照堂皇。干惨风威切，荷雕池望荒。楼高看雁下，叶散觉山凉。歇雾含空翠，新花湿露黄。飞禽接旆影，度日转铍光。连翻北幽绮，驰射西园傍。勒移码瑙色，鞭起珊瑚扬。已同过隙远，更异良弓藏。且观千里汗，仍瞻百步杨。非为从逸赏，方追塞外羌。","dynasty":"南北朝","title":"五言同管记陆瑜九日观马射诗"}
{"author":"陈叔宝","content":"季冬初阳始，寒气尚萧飒。原叶或委低，岫云时吐欱。雕树乍疏回，远峰自重沓。云兴四山霾，风动万籁答。肃肃凝霜下，峨峨层冰合。复殿可以娱，于兹多延纳。迢迢百尺观，杳杳三休閤。前后训导屏，左右文卫匝。进退簪缨移，纵横壮思杂。幸矣天地泰，当无范雎拉。","dynasty":"南北朝","title":"五言画堂良夜履长在节歌管赋诗迾筵命酒十韵成篇"}
{"author":"陈叔宝","content":"广席多才俊，重合引珠妍。管弦檐外响，罗绮树中鲜。举针还向月，上舞复依筵。度河将□殿，相看并是仙。","dynasty":"南北朝","title":"初伏七夕已觉微凉既引应徐且命燕赵清风朗月以望七襄之驾置酒陈乐"}
{"author":"陈叔宝","content":"晚日落馀晖，宵园翠盖飞。荷影侵池浪，云色入山扉。萤光息复起，暗鸟去翻归。乐极未言醉，杯深犹恨稀。","dynasty":"南北朝","title":"晚宴文思殿诗"}
{"author":"陈叔宝","content":"照耀浮辉明，飖遥落烬轻。枝多含树影，烟上带佩生。杂桂还如月，依柳更疑星。园中鹤采丽，池上凫飞惊。","dynasty":"南北朝","title":"宴光璧殿咏遥山灯诗"}
{"author":"陈叔宝","content":"重岫多风烟，华灯此岫边。涸浦如珠露，凋树似花钿。依楼杂度月，带石影开莲。既有常满照，羞与晓星连。","dynasty":"南北朝","title":"三善殿夕望山灯诗"}
{"author":"陈叔宝","content":"寒云轻重色，秋水去来波。待我戎衣定，然送大风歌。","dynasty":"南北朝","title":"幸玄武湖饯吴光太守任惠诗"}
{"author":"陈叔宝","content":"禁闼九重中，宴赏三春日。云收山树隐，叶长宫槐密。水绿已浮苔，花舒正含实。","dynasty":"南北朝","title":"宴詹事陆缮省诗"}
{"author":"陈叔宝","content":"文窗玳瑁影婵娟。香帷翡翠出神仙。促柱点唇莺欲语。调弦系爪雁相连。秦声本自杨家解。吴歈那知谢傅怜。秪愁芳夜促。兰膏无那煎。","dynasty":"南北朝","title":"听筝诗"}
{"author":"陈叔宝","content":"玉树后庭花，花开不复久。","dynasty":"南北朝","title":"歌"}
{"author":"陈叔宝","content":"璧月夜夜满，琼树朝朝新。","dynasty":"南北朝","title":"歌"}
{"author":"陈叔宝","content":"巫山巫峡深，峭壁耸春林。风岩朝蕊落，雾岭晚猿吟。云来足荐枕，雨过非感琴。仙姬将夜月，度影自浮沈。","dynasty":"南北朝","title":"巫山高"}
{"author":"陈叔宝","content":"荡子好兰期，留人独自思。落花同泪脸，初月似愁眉。阶前看草蔓，窗中对网丝。不言千里别，复是三春时。","dynasty":"南北朝","title":"有所思"}
{"author":"陈叔宝","content":"杳杳与人期，遥遥有所思。山川千里间，风月两边时。相对春那剧，相望景偏迟。当由分别久，梦来还自疑。","dynasty":"南北朝","title":"有所思其二"}
{"author":"陈叔宝","content":"佳人在北燕，相望渭桥边。团团落日树，耿耿曙河天。愁多明月下，泪尽雁行前。别心不可寄，惟馀琴上弦。","dynasty":"南北朝","title":"有所思其三"}
{"author":"陈叔宝","content":"秋月上中天，迥照关城前。晕缺随来减，光满应珠圆。带树还添桂，衔峰乍似弦。复教征戍客，长怨久连翩。","dynasty":"南北朝","title":"关山月二首其一"}
{"author":"陈叔宝","content":"戍边岁月久，恒悲望舒耀。城遥接晕高，涧风连影摇。寒光带岫徙，冷色含山峭。看时使人忆，为似娇娥照。","dynasty":"南北朝","title":"关山月二首其二"}
{"author":"陈叔宝","content":"建章通未央，长乐属明光。大道移甲第，甲第玉为堂。游荡新丰里，戏马渭桥傍。当垆晚留客，夜夜苦红妆。","dynasty":"南北朝","title":"长安道"}
{"author":"陈叔宝","content":"春砌落芳梅，飘零上凤台。拂妆疑粉散，逐溜似萍开。映日花光动，迎风香气来。佳人早插髻，试立且裴徊。","dynasty":"南北朝","title":"梅花落二首其一"}
{"author":"卢栯","content":"图画越王楼，开缄慰别愁。山光涵雪冷，水色带江秋。云岛孤征雁，烟帆一叶舟。向风舒霁景，如伴谢公游。","dynasty":"唐代","title":"和于中丞登越王楼作"}
{"author":"穆修","content":"灯前清泪落衣间，守岁分为客是闲。老母今春年七十，寿觞争忍对慈颜。","dynasty":"宋代","title":"除夜"}
{"author":"穆修","content":"寂寥村郭见寒食，风光更着微雨遮。鞦千闲垂愁稚子，杨柳半湿眠春鸦。白社皆惊放狂客，青钱尽送沽酒家。眼前不得醉消遣。争奈恼人红杏花。","dynasty":"宋代","title":"村郭寒食雨中作"}
{"author":"穆修","content":"杳杳有时当永恨，依依何处照闲眠。静临客枕愁寒雨，远逐鱼篷秋暝烟。纤影乍欹还复立，冷花时结不成圆。销魂犹忆江楼夜，曾对离觞赋短篇。","dynasty":"宋代","title":"灯"}
{"author":"穆修","content":"莒国丘垅在，莒台荆棘深。凭高一极目，怀古重伤心。平楚苍烟暝，遇风白日沉。谁论客怀抱，灌木自悲吟。","dynasty":"宋代","title":"登莒子台"}
{"author":"穆修","content":"女郎名字本风流，好与州人作胜游。倘使此台呼丑女，汝阴城里一荒丘。","dynasty":"宋代","title":"登女郎台"}
{"author":"穆修","content":"台前流水眼波明，台上闲云鬓叶轻。莫把姑苏远相比，不曾亡国祇倾城。","dynasty":"宋代","title":"登女郎台"}
{"author":"穆修","content":"监鹾已非职，况复极南之。莫识州名化，徒闻水涉漓。树惊人面果，俗骇鸟言夷。去去惟强饭，岁还岁可期。","dynasty":"宋代","title":"樊博士化州监临"}
{"author":"穆修","content":"严妆应在绣闺中，似斗春芳拆晓风。试问夭桃临碧沼，何如艳质对青铜。","dynasty":"宋代","title":"赋催妆"}
{"author":"穆修","content":"池馆早来瓦砾存，路傍看取故侯园。身前便作荒凉计，祇树芳菲不树恩。","dynasty":"宋代","title":"故侯园"}
{"author":"穆修","content":"西京千古帝王宫，无限名园水竹中。来恨不逢桃李日，满城红树正秋风。","dynasty":"宋代","title":"过西京"}
{"author":"穆修","content":"江边又寒食，伧客奈离襟。恨满王孙草，愁多望帝禽。鸡毬轻薄事，歌酒宴游心。尽付吴儿辈，惟知屏迹深。","dynasty":"宋代","title":"寒食"}
{"author":"穆修","content":"薰风对坼香心破，浩露双滋粉面新。油壁车中同载女，菱花鉴里并妆人。皇英帝子锺遗艳，琬琰宫姬托后身。谁道独呈芳瑞晚，也胜常调牧丹春。","dynasty":"宋代","title":"合欢芍药"}
{"author":"穆修","content":"江墅幽居好，当门看水田。凫鸥闲夕照，秔稻秀原烟。野屐无完齿，山衣有败肩。遥闻双阙下，箫鼓乐丰年。","dynasty":"宋代","title":"和毛秀才江墅幽居好十首"}
{"author":"穆修","content":"杜若谿边待钓船，怨红伤翠助鹂鹃。战回春事青蒲剑，买破韶光绿荇钱。千嶂远围芳草国，一江晴浸断霞天。未知多感多愁客，何处偷寻甕底眠。","dynasty":"宋代","title":"江南春"}
{"author":"穆修","content":"江城水国春光饶，清明上已多招邀。花阴连络春草岸，柳色掩映红栏桥。歌调呕哑杂吴俗，髻鬟疏削传南朝。谁怜北客归未去，楚魄湘魂惟暗消。","dynasty":"宋代","title":"江南寒食"}
{"author":"穆修","content":"江上寂寥春雨晴，江边冉冉春潮平。相逢未尽斗酒醉，相送又速孤舟行。篁竹穷锁秋浦郡，烟波渺隔无为城。音尘两地不千里，勿使负君金玉声。","dynasty":"宋代","title":"江上送陈翘还无为"}
{"author":"穆修","content":"嗣皇登位始凝旒，巨盗寻并相印收。汉室有灵诛贼冀，舜迁无患放凶兜。猨狙岂称周公任，豺虎犹宽巷伯投。愿斩都衡谢天下，不然何用正王猷。","dynasty":"宋代","title":"巨盗"}
{"author":"穆修","content":"南陌一雨后，东风三月天。残花乱芳草，轻絮散春烟。景色真愁绝，欢悰重弃捐。伥伥有馀恨，醽醁讵能蠲。","dynasty":"宋代","title":"南陌"}
{"author":"穆修","content":"改火清明度，湔衫上已连。芳辰来属续，游事困联翩。酒帐经旬直，花司併日权。侠儿狂不足，犹恨促春妍。","dynasty":"宋代","title":"清明连上已"}
{"author":"穆修","content":"龊龊幽遐地，栖栖会遇人。穷愁艰理胜，羁旅易情亲。岂意当漂谪，兹谐卜并邻。温温窥表粹，晏晏奉嬉嚬。直道谈端闢，横流语下堙。绮文何斐亹，瑰行亦璘玢。敦分初投漆，交言乍饮醇。操心忠义合，开口肺肝陈。共味随时理，俱成迷患因。祸来非造次，语及自酸辛。众奋漂山舌，孤縻坐狱身。诋诬惟腷臆，锻炼止逡巡。囚任棺桐跃，冤宁斗剑伸。君牵成狠翟，我患构奸秦。巧纵銛刀笔，幽争誷鬼神。精诚怀皎日，悲愤贯高旻。素誓端清检，期无取玷沦。斩刍尝鼓箧，卧藁先书绅。侧璧疑曾辨，钩金法所循。得情奚示喜，伏念不忘旬。粗凭三章直，何辞一马贫。决曹诚自任，司举仰谁论。膺破藏奸柱，纲埋剪暴轮。存心固慨慕，有位敢希遵，骥騄程初发，虹霓气未振。沮磨圭失色，萋菲锦争新。肯或奇虚刃，翻成害实宾。木招孤秀伐，珠掇闇投嗔。跖蹻同非圣，敦犨众忌洵。棘心终妬蕙，蓬首不羞螓。冶媚皆貍貉，跳梁并狡{皴皮换兔}。不无嫌虎据，的是恶鹰瞵。合力邪攻正，连谋伪訾真。蝇声移栝榻，蚁漏垫嶙峋。抵玉为凡砾，摧松作弊神。椎埋眢直堕，排陷堵潜填。卑湿终投谊，愁忧遂放均。籲辜赊盖幕，照覆隔蟾踆。流落穷山崦，夷犹积水垠。望家惟霣泣，向国祇低颦。艰毒天崩杞，邅危岁在辰。庭闱偏屺岵，伯仲邈瓛琎。愧未鸱夷死，渐如浑敦嚚。睢盱摇尾兽，宛转曝腮鳞。已歎栖迟郡，尤居寂寞滨。土风传细碎，心事遭凶屯。城郭周□援，人烟簇野津。贾樯通劲越，商颿彻瓯闽。谿妇收菰米，村娃货竹薪。回头波渺渺，动足石磷磷。再见来巢乙，频闻入市寅。满林垂啸狖，当面走惊麇。水寺传将久，沙禽渐欲驯。无心從碌碌，任志守谆谆。早作慵洮盥，宵眠独歎呻。机床闲笔格，窗牖乱书筠。旧葛那支暑，贫炊莫续晨。未尝游井閈，况复出城闉。悒悒危肠溃，昏昏病目瞤。梅蒸衣醭黦，瘴触面黧皴。未免鸡猜鹤，徒希鹊庇鹑。素鹅求庾悦，碧鹳事韦诜。讵识开三雅，奚谁指一囷。欢无官局事，病免府趋尘。避路深藏拙，忘机独任纯。鸢轻饥鸑鷟，驽诮瘦麒麟。瑕谪连城宝，惊疑照席珍。泥蟠蚖肆若，涂曳蝘嘲频。机驰千钧絭，刚摧百炼镔。愠忧宜悄悄，谗吠更狺狺。渐豆多闻耳，全胶欲语唇。已甘钟律哑，难斗釜雷震。近歎非辜者，还称被谴臻。堪持言自解，姑以命相询。顿觉穷通外，殊惊得丧泯。岂烦怀鲁汶，并说忘岐豳。兹共追随日，时逢物景春。杂花明浦屿，细草染郊畛。绣羽来穿柳。妆鬟去采苹。画船江泛泛，铜鼓野鼘鼘。荷芰卷生渚，芜菁秀出壣。丛暄茶正发，秧暖稻初匀。远去寻芳径，闲留坐翠濒。小蛮聊倒榼，独茧暂垂缗。烟杪闻啼魄，沙壖过祭獱。道宫披古碣，僧阁凭雕楯。滞迹惭鱼鸟，归怀谢茗莼。谁怜秦逐客，自恥晋缧臣。学忆居州里，文曾力组紃。曹仓祛秕稗，任苑薙荆榛。壮节轻宗悫，奇才轹卞彬。赋毫摛藻绘，诗墨洒玭琳。始角词场胜，争驰羲轂辚。战瘤知景陷，盟手敢他捘。勇俟邀圭爵，功期取鼎茵。乡书先鹗祢，省荐半龙荀。艺窃登廷试，名叨擢帝宸。阙严趋紫贝，陛峻拜苍银。变化初飞壁，埏和却在钧。三年纡选调，一命就陶甄。冗骤司囹圄，卑才服瓀珉。上寮非遂霸，同列异超珣。介立傍无援，阴排密有夤。隄防虽少戆，坎坷亦多逊。缴已能伤雁，罘仍未放麟。踰年留异域，肆会奉严禋。仰闻苍苍理，难穷荡荡仁。良图君未聘，薄命我方湮。蓬藋何当返，兰荃自可纫。肴蔬调旨膳，舂税给租缗。寄傲邱名麦，遗荣野号莘。退藏师李谧，贵顯让颜竣。蹑蹟三高士，追狂六逸民。耕臯营酒秫，樵谷访琴槆。畚土封花墢，诛茅出果榛。园中持铫插，林下设罝罠。至理鵩齐鷃，浮生茵等椿。未甘捐粪土，所幸曳丝纶。南面同尧禹，岩廊即甫申。固应容一叟，鼓腹得还淳。","dynasty":"宋代","title":"秋浦会遇"}
{"author":"穆修","content":"汝阴穷掾计何疏，四十无成坐讽书。不务功名师捭阖，独将仁义守蘧庐。敢同贾傅希前席，况异邹生托后车。除泥诸公时一醉，等闲犹且忘归欤。","dynasty":"宋代","title":"汝阴偶书呈一二知己"}
{"author":"穆修","content":"南有嘉鱼异，常趋四月期。江天专伺至，烟网密争垂。乍戏汀苹末，初循水荇湄。竞摇轻舴艋，宽罩碧涟漪。占浦搜深藻，空波出素髭。数头馀赤质，二色类银姿。货鬻斯为切，鲜腴敢暇知。青钱邀价直，华屋市新奇。珠沫缘条煦，霜鳞逐刃堕。扣颅琼聚骨，剖腋锦分肌。味佐芳菘惬，香参苦笋宜。羹瓯融腻玉，脍助罥寒丝。湘鱓非吾偶，河鲂孰与夷。薦新奚尚鲔，稔毒即殊{左鱼右几}。鲈讶休官易，鲭嫌醒酒迟。自当频佐膳，所惜易过时。","dynasty":"宋代","title":"食鱼"}
{"author":"穆修","content":"惠泽涵濡四海同，微生曾莫预昆虫。不参品物陶鎔外，独作穷人盖载中，深穽已颠犹磷石，危苕将箨更推风。一家寄命嗟无地，何负明神与上穹。","dynasty":"宋代","title":"书事觉菴"}
{"author":"穆修","content":"营营学佛徒，皆喜訾吾道。怜师独异群，儒艺知探讨。诵诗三四章，往往见辞藻。玉璞在琢磨，不难成至实。知予本好古，身服仁义老。勤请送行诗，安足慰枯槁。别时汝颍路，凉叶惊秋早。南游何当还，江潭无限好。","dynasty":"宋代","title":"送定师南游"}
{"author":"穆修","content":"勿叹從卑位，聊欣适去情。秋风九月急，飞鸟一帆轻。鱠斫江鳞活，杯尝楚酿清。欢华莫回首，宠辱正堪惊。","dynasty":"宋代","title":"送葛源之太和主簿"}
{"author":"穆修","content":"灵师殊可尚，颇不类浮屠。托迹虽依佛，留心独喜儒。风尘倦京洛，水石隐勾吴。破寺杉松老，南归旧隐孤。","dynasty":"宋代","title":"送灵师归吴"}
{"author":"穆修","content":"江天梅雨画萧萧，送别愁吟白紵谣。处士才高融未薦，骚人魂断玉方招。自伤枥骥心千里，空羡冥鹏志九过。酒罢征鞍迢递去，不堪回首木兰桡。君归迢递淮西路，我客萧条秋浦城。恻恻相看复恻恻，行行送别重行行。途中猿鸟哀声断，马上云山远碧横。富贵穷通俱未决，直倾樽酒沃离情。","dynasty":"宋代","title":"送毛得一秀才归淮上"}
{"author":"穆修","content":"岂惮河湟远，男儿效主恩。穷边人不到，孤戌自分屯。马放胡沙暖，烽传塞日昏。军前初谒帅，戎服走辕门。","dynasty":"宋代","title":"送人至边寨"}
{"author":"穆修","content":"诗笔知名曾苦刻，文章多难久漂流。睢阳纵酒黄金尽，提剑东方暂一游。","dynasty":"宋代","title":"送孙立东游"}
{"author":"穆修","content":"兰薰麝裛轻绡帕，略许携持又索还。题破白云深有意，要传消息到巫山。","dynasty":"宋代","title":"题李士言秀才别贮帕"}
{"author":"穆修","content":"從来崖贬断还期，闻徙警雷众共疑，却讶有虞刑政错，四凶何事不量移。","dynasty":"宋代","title":"闻报自崖徙雷成一章"}
{"author":"穆修","content":"才初看君栽小园，已报新花着桃李。感时睠物情何多，发咏长篇托兴比。为言桃李富华实，君子盛德尤所似。茜茜相倚临芳辰，辅导春功如宰揆。旁有百卉争妍舒，特烦化匠施劂剞。夸红斗紫亦可怜，各事繁华一时尔。繁盛宁将此花同，令人慕玩狂不已。羲和奔御催春归，祇得衔杯且欢喜。君看灼灼枝上英，半杂泥尘成落蕊。盛衰不独草木然，人事悠悠尽如此。","dynasty":"宋代","title":"希言官舍种花"}
{"author":"穆修","content":"痛饮方期数百杯，寻芳何事又空回。花愁酒困春无着，却访野僧萧寺来。","dynasty":"宋代","title":"一百五日同周越陈永锡游吉祥僧舍"}
{"author":"穆修","content":"久约烧林筍，何时会胜园。未尝清气味，每厌俗盘餐。渐痛烟犀老，方怜露锦繁。如何玉川子，苦惜箨龙冤。","dynasty":"宋代","title":"友人烧筍之约未赴"}
{"author":"穆修","content":"万金期胜赏，三月破秾芳。妬忌巫娥雨，摧残洛苑香。怨啼甄后玉，寒出贵妃汤。掩敛无聊极，谁来替断肠。","dynasty":"宋代","title":"雨中牡丹"}
{"author":"穆修","content":"喜得师消耗，從僧问不休。苦吟成白发，多病寄沧洲。道气闲尤胜，书锋晚更遒。相思二千里，阻别十三秋。六合劳生耳，休追万事不。云萝荒旧隐，知友落新丘。想歎欧生逝，应闻李氏忧。寻思祇如此，必竟欲何求。未即无言问，方期勿药瘳。终为嵩少约，築室共夷犹。","dynasty":"宋代","title":"赠适公上人"}
{"author":"穆修","content":"一箔珠帘掩映垂，房栊轻染麝香枝。佳人盼影横哀柱，狎客分光缀艳诗。禁锁翠明初唱漏，官窗红短尚围棋。长宵且秉欢游去，无限风光见古辞。","dynasty":"宋代","title":"烛·一箔珠帘掩"}
{"author":"穆修","content":"庾郎真好事，溪阁斩新开。水石精神出，江山气色来。疏烟分鹭立，远霭见帆回。公退资清兴，闲吟倚槛裁。","dynasty":"宋代","title":"鲁从事清晖阁"}
{"author":"穆修","content":"野水岸边逢草歇，平林烟畔逐花行。雨晴南陌尘埃洗，倍觉风光夺眼明。","dynasty":"宋代","title":"城南五题其一·郊步"}
{"author":"穆修","content":"水曲林幽独杖藜，郫筒香入乱花携。轻肥不得寻春意，动要笙歌逐马蹄。","dynasty":"宋代","title":"城南五题其二·独游"}
{"author":"穆修","content":"名园虽是属侯家，任客闲游到日斜。富贵位高无暇出，生人空看折来花。","dynasty":"宋代","title":"城南五题其三·贵侯园"}
{"author":"穆修","content":"闲登朱亥游侠墓，却望梁王歌吹台。台上墓边芳草绿，游人心事立徘徊。","dynasty":"宋代","title":"城南五题其四·朱亥墓"}
{"author":"穆修","content":"君王未到玉津游，万树红芳相倚愁。金锁不开春寂寂，落花飞出粉墙头。","dynasty":"宋代","title":"城南五题其五·玉津园"}
{"author":"穆修","content":"骑驴登县门，屑屑复何言。留馆竺干舍，屡携梅福樽。凶荒岐路梗，冰雪岁时昏。明日别君去，依然蓬迹奔。","dynasty":"宋代","title":"别谷熟尉李七同年"}
{"author":"穆修","content":"天地开春晖，群阴争闭之。行行二月路，寒威切人肌。淫雨恣凌虐，淹旬下无时。顽云扫复合，直向平地垂。蒸人共愁歎，万物皆疮痍。众木有芳华，摧沮不得施。青苞敛绛萼，同向枝上萎。民麦悲已病，泥中聊参差。嘉谷失播种，虽晴谅胡为。蠢彼田中氓，岂惟念身饥。州县责常赋，嗷嗷诉之谁。幸不为盗起，多应尽流离。吁哉致此异，其咎安所尸。悒悒穷巷士，屏身伏茅茨。读书抗前古，得失心颇窥。天理不难究，可以人事知。且欲上其说，懼非己所宜。有职彼尚默，未当僭汝卑。勉汝无妄言，言出祸汝随。谁识比怀抱，独自空嗟嘻。","dynasty":"宋代","title":"丙寅春雨"}
{"author":"穆修","content":"风帘窣窣燕哰哰，卧对残芳起郁陶。乍因游车春尚在，未扶醒枕日初高。烦肠屡沃痟难解，病发慵簪癢更搔。欲为风光轻赋别，正无憀赖染江毫。","dynasty":"宋代","title":"残春病酲"}
{"author":"德诚","content":"千尺丝纶直下垂，一波才动万波随。夜静水寒鱼不食，满船空载月明归。","dynasty":"唐代","title":"船子和尚偈"}
{"author":"德诚","content":"千尺丝纶直下垂，一波才动万波随。夜静水寒鱼不食，满船空载月明归。","dynasty":"唐代","title":"拨棹歌其一"}
{"author":"德诚","content":"三十年来江上游，水清鱼见不吞钩。钓竿斫尽重栽竹，不计工夫得便休。","dynasty":"唐代","title":"拨棹歌其二"}
{"author":"德诚","content":"三十馀年坐钓台，竿头往往得黄能。锦麟不遇空劳力，收取丝纶归去来。","dynasty":"唐代","title":"拨棹歌其三"}
{"author":"德诚","content":"一叶虚舟一副竿，了然无事坐烟滩。忘得丧，任悲欢，却教人唤有多端。","dynasty":"唐代","title":"拨棹歌其四"}
{"author":"德诚","content":"一任孤舟正又斜，乾坤何路指生涯。抛岁月，卧烟霞，在处江山便是家。","dynasty":"唐代","title":"拨棹歌其五"}
{"author":"德诚","content":"愚人未识主人公，终日孜孜恨不同。到彼岸，出樊笼，元来祇是旧时翁。","dynasty":"唐代","title":"拨棹歌其六"}
{"author":"德诚","content":"有一鱼兮日溯洄，混虚包纳信奇哉。能变化，吐风雷，下线何曾钓得来。","dynasty":"唐代","title":"拨棹歌其七"}
{"author":"德诚","content":"别人祇看采芙蓉，香气长黏绕指风。两岸映，一船红，何曾解染得虚空。","dynasty":"唐代","title":"拨棹歌其八"}
{"author":"德诚","content":"问我生涯祇是船，子孙各自赌机缘。不由地，不由天，除却蓑衣无可传。","dynasty":"唐代","title":"拨棹歌其九"}
{"author":"德诚","content":"莫学他家弄钓船，海风起也不知边。风拍岸，浪掀天，不易安排得帖然。","dynasty":"唐代","title":"拨棹歌其十"}
{"author":"德诚","content":"大钓何曾离钓求，抛竿卷线却成愁。活泼泼，乐悠悠，自是迟疑不下钩。","dynasty":"唐代","title":"拨棹歌其十一"}
{"author":"德诚","content":"静在须禅动即禅，断云孤鹤两萧然。烟浦畔，月川前，槁木形骸在一船。","dynasty":"唐代","title":"拨棹歌其十二"}
{"author":"德诚","content":"莫道无修便不修，菩提痴坐若为求？勤作棹，慧为舟，者个男儿始出头。","dynasty":"唐代","title":"拨棹歌其十三"}
{"author":"德诚","content":"水色山光处处新，本来不俗不同尘。著气力，用精神，莫作虚生浪死人。","dynasty":"唐代","title":"拨棹歌其十四"}
{"author":"德诚","content":"独倚兰桡入远滩，江花漠漠水漫漫。空钩线，没腥膻，那得凡鱼都上竿。","dynasty":"唐代","title":"拨棹歌其十五"}
{"author":"德诚","content":"揭却云篷进却船，一竿云影一潭烟。既掷网，又抛筌，莫教倒被钓丝牵。","dynasty":"唐代","title":"拨棹歌其十六"}
{"author":"德诚","content":"苍苔滑净坐忘机，截眼寒云叶叶飞。戴箬笠，挂蓑衣，别无归处是吾归。","dynasty":"唐代","title":"拨棹歌其十七"}
{"author":"德诚","content":"外却形骸放却情，萧然孤坐一舟轻。圆月上，四方明，不是奇人不易行。","dynasty":"唐代","title":"拨棹歌其十八"}
{"author":"德诚","content":"世知吾懒懒原真，宇宙船中不管身。烈香饮，落花茵，祖师元是个闲人。","dynasty":"唐代","title":"拨棹歌其十九"}
{"author":"德诚","content":"都大无心罔象间，此中那许是非关。山兀兀，水潺潺，忙者自忙闲者闲。","dynasty":"唐代","title":"拨棹歌其二十"}
{"author":"德诚","content":"浪宕从来水郭间，高歌欹枕看遥山。红蓼岸，白蘋湾，肯被兰桡使不闲。","dynasty":"唐代","title":"拨棹歌其二十一"}
{"author":"德诚","content":"古钓先生鹤发垂，穿波出浪不曾疑。心荡荡，笑怡怡，长道无人画得伊。","dynasty":"唐代","title":"拨棹歌其二十二"}
{"author":"德诚","content":"动静由来本两空，谁教日夜强施功。波渺渺，雾濛濛，却来江上隐云中。","dynasty":"唐代","title":"拨棹歌其二十三"}
{"author":"德诚","content":"媚俗无机独任真，何须洗耳复澄神。云与月，友兼亲，敢向浮沤任此身。","dynasty":"唐代","title":"拨棹歌其二十四"}
{"author":"德诚","content":"逐块追欢不识休，津梁浑不挂心头。霜叶落，岸花秋，却教渔父为人愁。","dynasty":"唐代","title":"拨棹歌其二十五"}
{"author":"德诚","content":"一片江云倏忽开，翳空晴日绝尘埃。适消散，又徘徊，试问本从何处来？","dynasty":"唐代","title":"拨棹歌其二十六"}
{"author":"德诚","content":"鼓棹高歌自适情，音稀和寡不求名。清风起，浪花平，也且随流逐势行。","dynasty":"唐代","title":"拨棹歌其二十七"}
{"author":"德诚","content":"不妨纶线不妨钩，祇要钩轮得自由。掷即掷，收即收，无踪无迹乐悠悠。","dynasty":"唐代","title":"拨棹歌其二十八"}
{"author":"德诚","content":"钩下俄逢赤水珠，光明圆彻等清虚。静即出，觅还无，不在骊龙不在鱼。","dynasty":"唐代","title":"拨棹歌其二十九"}
{"author":"德诚","content":"卧海拿云势莫知，优悠何处不相宜。香象子，大龙儿，甚么波涛飏得伊。","dynasty":"唐代","title":"拨棹歌其三十"}
{"author":"德诚","content":"虽慕求鱼不食鱼，网帘蓬户本空无。在世界，作凡夫，知闻祇是个毗卢。","dynasty":"唐代","title":"拨棹歌其三十一"}
{"author":"德诚","content":"香饵竿头也不无，向来祇是钓名鱼。波沃日，浪涵虚，万象牢笼号有馀。","dynasty":"唐代","title":"拨棹歌其三十二"}
{"author":"德诚","content":"乾坤为舸月为篷，一带云山一径风。身放荡，性灵空，何妨南北与西东。","dynasty":"唐代","title":"拨棹歌其三十三"}
{"author":"德诚","content":"终日江头理棹间，忽然失济若为还。滩急急，水潺潺，争把浮生作等闲。","dynasty":"唐代","title":"拨棹歌其三十四"}
{"author":"德诚","content":"有鹤翱翔出海风，往来踪迹在虚空。图不得，弄何穷，日月还教没此中。","dynasty":"唐代","title":"拨棹歌其三十五"}
{"author":"德诚","content":"钓头曾未曲些些，静向江滨度岁华。酌山茗，折芦花，谁言埋没在烟霞。","dynasty":"唐代","title":"拨棹歌其三十六"}
{"author":"德诚","content":"吾自无心无事间，此心祇有水云关。携钓竹，混尘寰，喧静都来离又闲。","dynasty":"唐代","title":"拨棹歌其三十七"}
{"author":"德诚","content":"晴川清濑水横流，潇洒元同不系舟。长自在，任夷犹，将心随逐几时休。","dynasty":"唐代","title":"拨棹歌其三十八"}
{"author":"德诚","content":"欧冶铦锋价最高，海中收得用吹毛。龙凤绕，鬼神号，不见全牛可下刀。","dynasty":"唐代","title":"拨棹歌其三十九"}
{"author":"德诚","content":"本是钓鱼船上客，偶力须发著袈裟。佛祖位中留不住，夜深依旧宿芦花。","dynasty":"唐代","title":"偈"}
{"author":"德诚","content":"天地英灵幻奇谲，浑沦元气相抟结。郁积既散成风雷，无所发舒倍蓬勃。凝鍊又久难为容，因之平地涌屹𡾐。名山巨镇遍天下，巀嶪峥嵘难指说。但惜见者无二三，今至黔中聊补缺。峻岭崇山千万重，不断巑岏真峭绝。大者不测几何寻，森森直上插天阙。小山以及培塿卑，接连亦若儿孙列。有时排次如弟兄，有时重沓如补缀。有时巧极呈玲珑，有时怒出形突兀。独立或无朋俦随，对峙或犹夫妇别。鸟飞兽骇蛇蜿蜒，虎伏龙蹲人挺杰。互路弥漫云气蒸，频朝断续流泉咽。斩齐绝壁谁攀跻，空嵌悬磬神施设。中有仙人辟洞天，抑教魑魅藏窟穴。擘险当年倩六丁，虽开鸟道难通辙。往来行旅叹艰辛，一入三危愁辔折。万丈崖高陡涧临，危桥半圯欲摧裂。石梯苔磴脚不牢，握索引藤弥竭蹶。飞崖欲堕压头低，乱石将崩著足滑。莫以痛哭嗤退翁，到此谁能免癯惙。要须兢业慎前途，纵教万仞终超越。傥轻险道骋驰驱，焉保生平不蹉跌。","dynasty":"清代","title":"黔山"}
{"author":"顾大猷","content":"日落芜城门，草没芜城路。无复鹤归年，时见鸟栖树。","dynasty":"明代","title":"芜城"}
{"author":"顾大猷","content":"残雪映江城，春风度郊郭。不见阁中人，梅花自开落。","dynasty":"明代","title":"梅华阁"}
{"author":"顾大猷","content":"严风动树转新寒，系马招提木叶干。钟鼓还鸣梁殿阁，壶觞雅集晋衣冠。江枯白雁芦初断，地古青莲露已残。总是空门无去住，赋诗行酒尽余欢。","dynasty":"明代","title":"初冬社集甘露阁"}
{"author":"顾大猷","content":"林竹谁开径，春江暂系船。青山君偶借，沧海兴应偏。城阙留晴雪，衣裳净夕烟。泠然心赏得，佳处若为传。","dynasty":"明代","title":"春初雨雪新霁过乌龙潭访谢少连"}
{"author":"顾大猷","content":"古寺崔嵬俯帝城，攀跻渐觉旅愁轻。楼台寒入三山色，砧杵秋高万户声。向夕张琴依竹坐，有时待月伴僧行。从来禅室多心赏，几席无尘梦亦清。","dynasty":"明代","title":"秋晚客鸡鸣寺"}
{"author":"纥干著","content":"零落多依草，芳香散著人。低檐一枝在，犹占满堂春。","dynasty":"唐代","title":"赏残花"}
{"author":"纥干著","content":"珠幡绛节晓霞中，汉武清斋待少翁。不向人间恋春色，桃花自满紫阳宫。","dynasty":"唐代","title":"古仙词"}
{"author":"纥干著","content":"未得鸣珂谒汉宫，江头寂寞向春风。悲歌一曲心应醉，万叶千花泪眼中。","dynasty":"唐代","title":"感春词"}
{"author":"纥干著","content":"鸣鞭晚日禁城东，渭水晴烟灞岸风。都傍柳阴回首望，春天楼阁五云中。","dynasty":"唐代","title":"灞上"}
{"author":"岑徵","content":"日月开虞代，风声变五弦。牂牁流不返，南狩是何年。瘴雨摧蓠芷，东风怨杜鹃。容华销旅食，泪尽百蛮天。","dynasty":"明代","title":"苍梧其一"}
{"author":"岑徵","content":"西风沉落日，惆怅鲁阳戈。欲上重华墓，陈词荐九歌。山分衡岳雪，水隔洞庭波。憔悴谁相慰，离忧望汨罗。","dynasty":"明代","title":"苍梧其二"}
{"author":"岑徵","content":"龙驭巡南诏，苍梧罢六军。园陵藏日月，海国失风云。玉殿伤禾黍，春郊散马群。百蛮诸父老，哀痛为斯文。","dynasty":"明代","title":"大云山其一"}
{"author":"岑徵","content":"瘴雨沉佳气，黄尘暗翠微。龙蛇无处所，弓剑欲何依。白日残金盌，西风脆宝衣。陇头啼望帝，昨夜七盘归。","dynasty":"明代","title":"大云山其二"}
{"author":"岑徵","content":"封域近雕题，黄茅接大堤。地临沧海尽，天压郡楼低。雾暗秋林叶，风销瘴雨泥。浮云望乡国，归梦绕蛮溪。","dynasty":"明代","title":"廉州其一"}
{"author":"岑徵","content":"粤郡多濒海，廉州土俗殊。鸡豚供野鬼，渔猎在明珠。贸易唐泉布，山川汉版图。最怜秦火烈，并及海潮枯。","dynasty":"明代","title":"廉州其二"}
{"author":"岑徵","content":"入望是南溟，孤城控杳冥。江分雷水黑，山接大容青。日落还珠浦，天荒海角亭。樵楼歌折柳，肠断不堪听。","dynasty":"明代","title":"廉州其三"}
{"author":"岑徵","content":"梁鸿虽避地，庑下懒任舂。旅食如孤雁，飘零类转蓬。马前公府刺，饭后上方钟。梦逐飞杉叶，随风直向东。","dynasty":"明代","title":"廉州其四"}
{"author":"岑徵","content":"天通侧贰域，路绕马援营。山势偏趋海，江流曲抱城。酒帘丛贾客，堠火集猺兵。信宿蛮烟里，还家梦不成。","dynasty":"明代","title":"钦州"}
{"author":"岑徵","content":"地从虞苑坼，门对白云遥。蜃气迷花雨，钟声接海潮。花田淹旅食，莲社日相招。不学无生法，锱尘何处销。","dynasty":"明代","title":"海幢寺"}
{"author":"岑徵","content":"泽畔行吟赋卜居，美人迟暮意何如。十年亡命逃钩党，万里西归进腊书。潮海蹉跎芳草歇，暮云零落故山墟。南游未激西江水，珍重长途涸辙鱼。","dynasty":"明代","title":"赠黄乔岳"}
{"author":"岑徵","content":"南溟归客涕交零，洒向泉台寄步兵。多难相依同父子，百年长恨隔幽明。诸孤忍负生前托，遗草空怜死后名。抆泪忆君行自念，年来三十二毛生。","dynasty":"明代","title":"哭从叔蓼庵"}
{"author":"岑徵","content":"一夜沉忧白发新，路迷何处是通津。青山自拥回风浪，沧海时飏蔽日尘。向洛不飞珠浦叶，避秦空负武陵春。秋霜岁岁伤留滞，采尽黄花荐楚臣。","dynasty":"明代","title":"感怀"}
{"author":"岑徵","content":"草庐閒寂枕青山，门对仙人礼斗坛。漉酒浑忘新甲子，怡云空老旧衣冠。龙潭薜荔裁春服，厓海珊瑚拂钓竿。我欲跻堂瞻气色，华筵春荐楚江兰。","dynasty":"明代","title":"寿陶陟瞻"}
{"author":"岑徵","content":"孤村篱落接溪烟，行后相逢动隔年。垂老渐知为客苦，穷途阅尽觉君贤。乾坤有限唯看剑，今古无凭莫问天。呼酒典裘休惜醉，十年同病转相怜。","dynasty":"明代","title":"陈震衍见过"}
{"author":"岑徵","content":"愁来独酌易成酡，耳热逢人发浩歌。百草不芳吾老矣，半生如梦奈春何。长天杳杳看西日，远水悠悠叹逝波。留滞无成空自笑，十年生计付渔蓑。","dynasty":"明代","title":"独酌"}
{"author":"岑徵","content":"天涯相慰各加餐，逆旅谁怜范叔寒。贫贱每知为客苦，姓名终觉避人难。鸿鸣中泽西风急，日堕危楼画角残。何处登临望乡国，牂牁东下水漫漫。","dynasty":"明代","title":"苍梧旅次与易中文"}
{"author":"岑徵","content":"佗城斜日冷烟低，回首苍梧望转迷。先尔独归炎海畔，避人同住瘴乡西。新诗欲寄劳飞雁，寒梦难成怅晓鸡。惭愧风尘忙去住，此山松柏枉招携。","dynasty":"明代","title":"羊城寄易中文苍梧旅次"}
{"author":"岑徵","content":"风吹纸怅夜何其，梦里相逢慰别离。却羡买臣无伉俪，自嫌陶令五男儿。半生辛苦怜同调，十载行藏愧所知。莫忘昔年风雨约，白云应赴楚山期。","dynasty":"明代","title":"寄怀何节生"}
{"author":"岑徵","content":"平陵歌歇主恩深，袋繫金鱼掌羽林。半壁天南谁合烬，十年湘泽独行吟。吴门未遂吹萧愿，黄土先摧裹革心。惆怅知音人已远，断肠谁识伯牙琴。","dynasty":"明代","title":"哭大金吾张璩子其一"}
{"author":"岑徵","content":"黄云漠漠暗罗浮，垂老空馀舐犊牛。宝剑陆离难在佩，蕙兰萎绝不禁秋。悲凉薤露成新曲，曾否泉台遇故侯。寂寞王孙犹旅食，客途从此断西州。","dynasty":"明代","title":"哭大金吾张璩子其二"}
{"author":"岑徵","content":"寒梅欲放雨如丝，握手前途话别时。乞食独寻朝爨去，投林偏向暮云迟。鸿冥一举归天路，乌鹊南飞绕树枝。他日青山投老去，虎溪松月更相期。","dynasty":"明代","title":"别一上人"}
{"author":"岑徵","content":"江城郭外晚风晴，处处桑麻间素馨。西域远贻天使种，墓田分却美人名。迎风暗觉春衫腻，待月横抽宝髻轻。南国香销红粉歇，十年肠断卖花声。","dynasty":"明代","title":"素馨花"}
{"author":"岑徵","content":"曼倩徒怀玩世情，频年踪迹任飘萍。一从荆楚淹王粲，闻说临邛重马卿。仙观夜寒孤月影，花田秋冷暮鸿声。思君不见空惆怅，珠水迢迢接凤城。","dynasty":"明代","title":"羊城旅舍寄怀朱远公顺德署中"}
{"author":"岑徵","content":"西风腊腊纵征衣，无限秋云陇首飞。蓬鬓定随边雪改，乡心犹阻塞鸿归。云沉瀚海朝乘障，月照祁连夜合围。他日功成还昼锦，过从多恐故人稀。","dynasty":"明代","title":"寄人塞上"}
{"author":"岑徵","content":"寒梅开尽又残年，回首乡园路几千。澧浦断云迷驿火，洞庭飞雪暗狼烟。悲笳入暮传胡塞，短褐冲寒遍楚天。念载心期知不负，与君同著祖生鞭。","dynasty":"明代","title":"华容道中作与陈熊左"}
{"author":"岑徵","content":"肺腑亲臣出总戌，王朝三锡叶师中。商郊秉钺周元宰，虏阵单骑郭令公。万里指挥闽海合，一尊谈笑幕庭空。他年策命诸姬长，不许元勋铁券同。","dynasty":"明代","title":"代赠某将军其一"}
{"author":"岑徵","content":"风静平沙万马鸣，危旗高捲阵云平。弯弓直挂扶桑树，按辔亲临细柳营。天岳秋霜随杀气，洞庭春浪拥军声。幕中脱颖多奇士，慷慨何人效请缨。","dynasty":"明代","title":"代赠某将军其二"}
{"author":"岑徵","content":"春雷隐隐应灵鼍，纛下西挥指日戈。勒石计时临瀚海，洗兵先自挽银河。填平云梦降旗盛，饮涸潇湘战马多。记室不才惭授简，帐前亲命制铙歌。","dynasty":"明代","title":"代赠某将军其三"}
{"author":"岑徵","content":"与君弭节驻湘皋，痛饮东风且读骚。三献未售和氏壁，一寒先感范生袍。风云隐见屯三户，日月蹉跎笑二毛。故国有怀难入梦，岭云迢递楚山高。","dynasty":"明代","title":"与洪天池"}
{"author":"岑徵","content":"入云无际楚山青，鸿雁飞飞向杳冥。一夜归心摧白发，几年行役负青萍。空江九面瞻衡岳，明月孤帆背洞庭。我亦离忧思鼓瑟，茫茫何处问湘灵。","dynasty":"明代","title":"湘江舟行"}
{"author":"岑徵","content":"晚风晴引木兰桡，芦岸连天水驿遥。三楚两逢鸿雁信，故园重负菊花朝。乡心见月随潮长，行李逢秋作叶飘。芳草歇时归未得，小山丛桂不须招。","dynasty":"明代","title":"湘江舟次书怀"}
{"author":"岑徵","content":"三秋临水赋将归，几岁逢君咏采薇。宿雨尚淹回雁驿，归心先向钓鱼矶。潇湘雪染还家鬓，衡岳云沾旅客衣。楚粤只今烽燧息，前程无恙返荆扉。","dynasty":"明代","title":"归途次衡阳"}
{"author":"岑徵","content":"楚客长征逐塞鸿，片帆迢递过湘东。秋高欲试垂天翼，水阔堪乘破浪风。汉口山从云外出，岳阳楼在角声中。莫言雨雪多饥渴，此后前程路不穷。","dynasty":"明代","title":"自湘阴出洞庭湖"}
{"author":"岑徵","content":"握手惊看久别身，海门相见落花辰。江山助尔文章好，雨雪欺人鬓发新。河内重来中散没，茂陵归后长卿贫。十年尘事皆成梦，一曲劳歌易怆神。","dynasty":"明代","title":"喜王子眉远归"}
{"author":"岑徵","content":"寒塘梅节忆招携，十里山程信杖藜。独客路迷残雪里，故人家住乱峰西。孤烟发处茅檐出，黄犊归时返照低。垂兴不知筋力倦，拟将清话到鸣鸡。","dynasty":"明代","title":"访友人道中作"}
{"author":"岑徵","content":"新诗满帙是琅玕，掩户焚香镇日看。老去才名甘退舍，后来风雅渐登坛。江皋结佩须兰芷，云路高飞待羽翰。我有伯牙流水引，万松深处为君弹。","dynasty":"明代","title":"阅关宣文诗集有赠"}
{"author":"岑徵","content":"城南西畔郁金堂，曲槛斜通宋玉墙。按谱巧翻金缕曲，背人偷试内家妆。弱菱不碍鸳鸯戏，细雨难消豆蔻香。恨字书成无处寄，春风如梦柳丝长。","dynasty":"明代","title":"城南其一"}
{"author":"岑徵","content":"莫愁湖上误春潮，惆怅高唐暮雨遥。团扇枉图秦女影，纤罗空约楚宫腰。欢心好似春花谢，妾泪难随蜡炬销。消息浪传桃叶渡，碧江流水夜迢迢。","dynasty":"明代","title":"城南其二"}
{"author":"岑徵","content":"寂寞穷秋对落英，柴门深曲隔车声。君平卖卜空身世，梅福为佣变姓名。四海岂忘鸿鹄志，九州潜听蛰龙鸣。天涯处处同芳草，留待王孙伴客程。","dynasty":"明代","title":"偶成"}
{"author":"岑徵","content":"问余行止近如何，秋雨裁书报薜萝。阮籍疏狂原不减，李颀佳句本无多。空山老病侵年鬓，歧路风尘阻笑歌。莫讶双鱼频不到，海门愁望渺烟波。","dynasty":"明代","title":"答何节生问讯之作"}
{"author":"岑徵","content":"桂江北望渺无涯，前路迢迢日又斜。山转翠屏高下地，竹围烟火两三家。行人渴问当垆酒，疲马寒嘶古驿花。闻说去程难计日，岳云迷处是长沙。","dynasty":"明代","title":"赴潭州宿桂阳废驿"}
{"author":"岑徵","content":"洞庭叶下水增波，客子维舟近汨罗。粤峤音书连岁绝，楚天魂梦入秋多。霜飞雉堞哀笳发，月照芦洲旅雁过。遥望巴陵烽火隔，荒鸡啼彻奈愁何。","dynasty":"明代","title":"湘阴夜泊与陈熊左分赋"}
{"author":"岑徵","content":"花落鹃啼日欲曛，白蘋洲畔怅离群。东风绿遍章台柳，夜雨寒生梦泽云。避地小陵犹寄食，依人王粲谩从军。春深塞雁皆还北，书札何因报使君。","dynasty":"明代","title":"湘潭晚春寄耒阳胡使君"}
{"author":"岑徵","content":"杜宇声残换物华，断魂原不为思家。不堪逆旅逢寒食，况复愁中对落花。沅浦有怀捐佩玦，楚歌无调变龙蛟。朱弦欲抚难成曲，水咽临湘起暮笳。","dynasty":"明代","title":"中湘寒食"}
{"author":"岑徵","content":"雨雪潇潇鬓易疏，天涯流落过居诸。三湘两度逢除夕，溟海经年不寄书。酒歇夜深毛褐短，更阑灯尽纸窗虚。明朝詹尹开龟策，握粟同君问卜居。","dynasty":"明代","title":"中湘除夕同陈熊左"}
{"author":"岑徵","content":"骏骨千金事已遥，高台无复望燕昭。频年夹寨师将老，几处敖仓米渐消。每向齐庭愁鼓瑟，暂从吴市学吹箫。何须极目思乡国，王粲忧多不易销。","dynasty":"明代","title":"偶成"}
{"author":"岑徵","content":"一生生计总成虚，垂老无闻悔读书。日月又过三百六，行藏空度五旬馀。来时似戏还成梦，往事如棋拚一输。瓜地久荒儿女长，明年春早好教锄。","dynasty":"明代","title":"除夕"}
{"author":"岑徵","content":"阴云漠漠雨漫漫，旅食谁怜范叔寒。披葛岂能依到溉，杖藜还得过苏端。魂销南浦人将别，魄落三城岁欲残。尘世波澜君饱历，未应长铗向人弹。","dynasty":"明代","title":"除前二日雨中陈五席上贻杨郎时杨值东里之厄将有远行并此赠别"}
{"author":"岑徵","content":"邮亭低折绿杨枝，风满帆樯酒满卮。百里羁栖非远客，暮年亲友重临歧。春江梦里迎桃叶，夜雨宫前赋黍离。咫尺漓江书易寄，旅愁频遣故人知。","dynasty":"明代","title":"送曾澹只先辈馆端州其一"}
{"author":"岑徵","content":"想到崧台泪暗零，背人开匣抚青萍。当春鲁酒休辞醉，入夜胡笳不可听。肠断子山应作赋，心违刘向且传经。铜驼一夜荆榛雨，寒食端州草又青。","dynasty":"明代","title":"送曾澹只先辈馆端州其二"}
{"author":"岑徵","content":"小园苔藓漫阶除，憔悴行吟叹索居。谷口烟销微雨歇，柴门风煖落花初。听鸡每忆论心夜，怀袖犹存隔岁书。裘马游梁空有约，茂陵消渴滞相如。","dynasty":"明代","title":"寄何节生"}
{"author":"岑徵","content":"遁迹穷荒念陆沉，素书遥讯粤城音。思君始有还乡梦，傍母全销作客心。南海天低鸿雁杳，苍梧秋老白云深。归途莫问三春草，欹枕胡床罢越吟。","dynasty":"明代","title":"梧州旅次寄怀诸同社"}
{"author":"岑徵","content":"领袖东风压众芳，休怜魏紫与姚黄。温泉未洗杨妃汗，异域新传贾女香。月下荧煌垂绛袖，风前绰约舞霓裳。中湘二月名园里，肯把春光让洛阳。","dynasty":"明代","title":"湘潭周家园牡丹其一"}
{"author":"岑徵","content":"旭日晴霞态倍妍，画堂西畔赤栏边。六宫粉黛群相妒，二月芳菲尔占先。锦绣漫劳文士笔，胭脂徒费画工钱。东皇最是相怜秘，异色名香不许传。","dynasty":"明代","title":"湘潭周家园牡丹其二"}
{"author":"岑徵","content":"片片轻霞护绮寮，浓华应许擅春朝。妆成魏苑誇潘发，醉后华清笑楚腰。欲向梦魂传彩笔，谁从深院出红绡。三春易向兰皋发，料得湘累恨亦消。","dynasty":"明代","title":"湘潭周家园牡丹其三"}
{"author":"岑徵","content":"蜀门万里赋归哉，几月行程返粤台。别久故人疑梦见，路难游客自天回。频从密坐询行迹，愁向寒灯问劫灰。去住无成俱老大，酸辛同过十年来。","dynasty":"明代","title":"喜朱吉子归自蜀中"}
{"author":"岑徵","content":"云谷村边古寺西，数椽茅屋称幽栖。閒随野衲分茶叶，时引春泉灌药畦。兰芷旧贻湘水佩，桃花长记武陵溪。十年犹作青山梦，鸡犬陂塘路不迷。","dynasty":"明代","title":"寄梁山人"}
{"author":"岑徵","content":"年来蓬鬓满秋霜，羞上风流侠少场。书练许谁同大令，问津疑得比刘郎。甘时莫惜馀桃味，暖处应分绣被香。不厌老成人潦倒，为君传与驻颜方。","dynasty":"明代","title":"赠叶少年"}
{"author":"岑徵","content":"屠龙才技试烹鲜，湟水鸾翔近十年。父老共传为政美，县邻同道使君贤。春花不种河阳树，流水空闻单父弦。最是昌黎当退食，肯容区册到堂前。","dynasty":"明代","title":"贻阳山王令"}
{"author":"岑徵","content":"葭菼苍苍博水沱，昔年鱼媵美人过。渡怜薄命输桃叶，村有芳名胜苧萝。双角峰留眉黛谱，清溪声咽懊侬歌。行人惆怅生离处，金谷东流恨若何。","dynasty":"明代","title":"绿珠渡"}
{"author":"岑徵","content":"五夜香添画省中，风流人羡旧司农。亲承密旨来南服，频遣边机达九重。百粤烽烟销德化，三年溟海沐仁风。书鱼罢上驰封事，一为陈诗叹小东。","dynasty":"明代","title":"赠黑户部"}
{"author":"岑徵","content":"半枕邯郸梦未真，频年空老化衣尘。当杯莫惜如泥醉，览镜明知到骨贫。屋角寒梅才谢腊，陌头芳草又逢春。风光过眼浑无定，一曲狂歌鬓似银。","dynasty":"明代","title":"偶成其一"}
{"author":"岑徵","content":"移山有志同愚叟，失马无心拟塞翁。安得人情平似砥，莫疑天道曲如弓。从来南雁终归北，肯信西流不向东。独有文园多病客，闭门还却落花风。","dynasty":"明代","title":"偶成其二"}
{"author":"岑徵","content":"南村谁与赏奇文，月旦评中接令闻。越陌枉存怜索处，折麻持赠慰离群。妙龄鬼语推长吉，垂老玄言谢子云。唯有郊居人未识，定携新赋一寻君。","dynasty":"明代","title":"春日奉答关尚士见怀之作"}
{"author":"岑徵","content":"定知移种自仙家，红白中分两色花。气聚阴阳终配位，幻来金火合抽芽。神丹半就馀银汞，玉臂分明系绛沙。华岳高峰残雪遍，一边晴覆晚天霞。","dynasty":"明代","title":"红白各半莲花其一"}
{"author":"岑徵","content":"露华犹在日初曛，菡萏丛中独出群。赵后身边来赤凤，素馨田畔宴红云。氤氲入座幽香合，绰约凌波两色分。莫羡霓裳羽衣曲，一枝浓艳总输君。","dynasty":"明代","title":"红白各半莲花其二"}
{"author":"岑徵","content":"异色同苞世所无，半涂铅粉半施朱。莫因霜鬓求勾漏，伫见彤云在藐姑。似画西南分地势，暂将离兑出河图。不须白水占王气，应兆真人佩赤符。","dynasty":"明代","title":"红白各半莲花其三"}
{"author":"岑徵","content":"云霞片片水中开，樊素红绡手共栽。春雪半封丹凤穴，夕阳斜照白龙堆。寻常素绚虚成象，造化文章信巧裁。最是汤池新浴罢，玉盘初进荔枝来。","dynasty":"明代","title":"红白各半莲花其四"}
{"author":"岑徵","content":"急买丹铅付画师，从来花谱不曾知。玉壶赐与灵芸泣，赤汗传教虢国骑。纸帐夜寒添蜡炬，明霞秋晚蘸涟漪。西南两叶文鱼戏，粉蝶蜻蜓未许窥。","dynasty":"明代","title":"红白各半莲花其五"}
{"author":"岑徵","content":"淡妆浓抹总天工，两象收归一气中。太白青霜明紫阁，洞庭秋水下丹枫。临池对影奇生偶，背面闻香色是空。偏袒袈裟频喻法，欲从高座證归宗。","dynasty":"明代","title":"红白各半莲花其六"}
{"author":"岑徵","content":"锡马彤弓出尚方，褰帷衔命镇炎荒。烽烟两道销黄钺，士女三年化衮裳。开府声华瞻北斗，重臣家世本南阳。霜风不动辕门静，云汉昭回海日长。","dynasty":"明代","title":"寿石制军"}
{"author":"岑徵","content":"秋高边海迥无尘，声教覃敷有世臣。南国巡行同召伯，东郊为政借君陈。歌钟待锡承丹券，宵旰无劳慰紫宸。长白中嵩佳气并，累朝藩翰又生申。","dynasty":"明代","title":"寿石制军其二"}
{"author":"岑徵","content":"枌榆系籍盛朱轮，三锡殊方秉大钧。万里东南分节制，两年山海静烟尘。鸣条风歛秋雷薄，触石云生化雨新。南极近临牛女次，青天遥望紫微辰。","dynasty":"明代","title":"寿石制军其三"}
{"author":"岑徵","content":"尘世何年谪岁星，玉为神骨鹤为形。时逢茅氏开秦腊，定有麻姑访蔡经。丹诀著成藏石室，古槎閒坐对沧溟。山中甲子都忘却，惟有梅花记丙丁。","dynasty":"明代","title":"寿"}
{"author":"岑徵","content":"禁城宿卫羽林郎，天语亲承镇海疆。两代分符仍虎竹，一家专阃并龙骧。军麾暇整蛮烟静，寰宇休明海日长。云汉昭回南斗灿，年年长对紫微光。","dynasty":"明代","title":"寿琼州吴总戎"}
{"author":"岑徵","content":"云母溪边是谪居，前身系籍在蓬壶。冲星旧配丰城剑，照乘长光赤水珠。天上玉龙衔宝箓，云头青鸟授真符。绮筵谁荐香华膳，知是麻姑与鲍姑。","dynasty":"明代","title":"寿吴母张太君"}
{"author":"岑徵","content":"百蛮开府贤从事，数载前筹副德音。名署皂囊书凤诰，赋摛玄藻重鸡林。尊中常满招融客，门下何烦散薛金。咫尺荆州浑未识，澧兰空自发长吟。","dynasty":"明代","title":"赠额子老"}
{"author":"岑徵","content":"庵门相望是花田，风景宜人好泊船。潮水绿侵杨柳岸，晚霞红入荔枝天。僧逢旧识供香茗，客有新词被管弦。乐事良辰难并得，大家沉醉暮钟边。","dynasty":"明代","title":"夏至与何孟门吴山带佩公谓远琬若潘亦庶泛舟柳波涌泊草屩庵前分赋得田字"}
{"author":"岑徵","content":"韶华荏苒岁方新，相对城南莫厌频。故里虽遥忘作客，广文强半是交亲。青云任奋天池翼，白首重逢海国春。到处春盘供苜蓿，深杯聊醉落花辰。","dynasty":"明代","title":"琼州春日席上贻李方水梁彦腾吴谓远三广文"}
{"author":"岑徵","content":"路入桃源客易迷，秋风驴背赴招携。青山待我寒云外，白社寻君负郭西。卜地依山三径曲，种梅垂屋万枝低。淹留幸有南村好，幽赏何须到虎溪。","dynasty":"明代","title":"秋日过王问溪山庄将为多异岭之游"}
{"author":"岑徵","content":"茅亭秋半共飞觞，惊见南枝两朵香。舟楫正传桃叶渡，雪花先待寿阳妆。冲寒有意何妨早，索笑巡檐岂厌忙。羡尔山庄饶胜事，薄游端不负秋光。","dynasty":"明代","title":"中秋王问溪山庄宴集庭梅忽开花两朵时主人将卜期纳宠分韵各赋"}
{"author":"岑徵","content":"中秋借得蹇驴骑，拟向名山共赋诗。清梦几年寻胜事，白云何意负幽期。尘缘未尽非关俗，松月虚悬欲待谁。游约更期黄菊节，岂宜重惹北山移。","dynasty":"明代","title":"与王问溪约游多异岭不果"}
{"author":"岑徵","content":"去岁乘春返五羊，又逢春信别家乡。青毡九载人犹少，白发中旬日正长。旅食旧烦分苜蓿，留题曾记满宫墙。相思有梦频来往，水驿山程路不忘。","dynasty":"明代","title":"送吴谓远广文还会学署"}
{"author":"岑徵","content":"牢落风尘事事慵，戒坛东畔息行踪。老依佛火消千劫，寒并梅花过一冬。两地分吟西郭月，隔城交听上方钟。瑶华折赠惊流徵，且摘兰苕报远公。","dynasty":"明代","title":"读书诃林答远布上人见赠"}
{"author":"岑徵","content":"黄陵庙口月明时，湘北湘南唱竹枝。竹枝唱到无声处，湘水南流向九疑。","dynasty":"明代","title":"无题其一"}
{"author":"岑徵","content":"章台传下楚宫妆，五色罗裙匝地长。自是南隅秦氏女，不将游冶作东方。","dynasty":"明代","title":"无题其二"}
{"author":"岑徵","content":"越客初浮五石瓠，潇湘水咽洞庭湖。巴陵暮雨行人绝，莫上君山听鹧鸪。","dynasty":"明代","title":"无题其三"}
{"author":"岑徵","content":"东家儿女过西家，相约长堤去浣纱。共说采菱声调急，一齐连臂唱杨花。","dynasty":"明代","title":"无题其四"}
{"author":"岑徵","content":"阴风猎猎下微霜，鸿雁南来趁稻粱。飞到南天天尽处，浪传飞不过衡阳。","dynasty":"明代","title":"无题其五"}
{"author":"岑徵","content":"十三学织紫罗裳，十五裁成金凤凰。姨妹行中称独步，不须重绣野鸳鸯。","dynasty":"明代","title":"无题其六"}
{"author":"岑徵","content":"三让依然有祖风，金阊俎豆万年同。虎丘山上吴光冢，衰草离离一望中。","dynasty":"明代","title":"季札庙"}
{"author":"岑徵","content":"放鹤亭边问隐沦，寒梅不似去时春。孤山三尺残碑在，犹是西湖旧主人。","dynasty":"明代","title":"林和靖墓"}
{"author":"岑徵","content":"朱戟成行马鬣前，垄头云气接朱仙。椒浆不是黄龙酒，滴到泉台也枉然。","dynasty":"明代","title":"谒岳武穆墓其一"}
{"author":"岑徵","content":"棠梨雨歇过清明，折取江蓠荐岳茔。料得九原重抱恨，六陵弓剑在冬青。","dynasty":"明代","title":"谒岳武穆墓其二"}
{"author":"岑徵","content":"春深湖畔草芊芊，牧马成群踏墓田。松柏更无南北向，亭亭陵上直参天。","dynasty":"明代","title":"谒岳武穆墓其三"}
{"author":"岑徵","content":"粉项轻沾马汗尘，盘蛇缠额箭衣新。知渠本是南蛮妇，近习辽音学骂人。","dynasty":"明代","title":"广州书所见其一"}
{"author":"岑徵","content":"手持酥酪背琵琶，犹似依稀认得他。莫是樵南山市见，紫姑祠畔卖新茶。","dynasty":"明代","title":"广州书所见其二"}
{"author":"岑徵","content":"两逢春信滞蛮乡，一曲停云入梦长。除却思君无个事，桄榔阴下校医方。","dynasty":"明代","title":"琼州寄答何不偕其一"}
{"author":"岑徵","content":"广文海外半同乡，苜蓿经春得饱尝。君亦惠城曾饱过，惠城争似海南香。","dynasty":"明代","title":"琼州寄答何不偕其二"}
{"author":"岑徵","content":"一封书寄到崖州，见说乘桴到此游。琼岛故人齐引领，碧云遥望海天秋。","dynasty":"明代","title":"琼州寄答何不偕其三"}
{"author":"岑徵","content":"罗绮香风水面回，翠云如黛镜中开。繁华景物难双比，直得吴山立马来。","dynasty":"明代","title":"西湖其一"}
{"author":"岑徵","content":"台榭重新又一时，白头人到莫嫌迟。歌童近习他州曲，都唱杨花换竹枝。","dynasty":"明代","title":"西湖其二"}
{"author":"岑徵","content":"宝箓新班最上仙，合丹唯有用青莲。寻常甲子都忘却，不见天河又一年。","dynasty":"明代","title":"祝寿"}
{"author":"岑徵","content":"郁水传佳气，佗城挺异人。玉麟天上降，金粟幻中身。早擅鸿文誉，曾叨上国宾。淹通涵石室，藻绘动枫宸。爰拜悬铃署，初班视草臣。彤楼司记注，紫闼掌丝纶。黎庶瞻依切，皇衷眷注频。苍梧方税驾，溟海又扬尘。土室甘沉默，山河协隐沦。铁函沉石井，宝剑动苍旻。白发三千丈，丹心四十春。著书存甲子，采药练庚辛。硕望今名宿，清风古逸民。凤凰占器度，龙马足精神。德重气逾静，年高道益醇。前贤资继响，后进藉洪钧。延祖欢同调，嵇公愧未亲。登龙何契阔，陪鲤敢逡巡。值此阳春候，欣逢览揆辰。九如聊献雅，介寿且歌豳。玉貌荷衣古，酡颜鹤发新。高深瞻海岳，清翠仰松筠。蓬岛应通籍，鹅溪待写真。剥爻存硕果，庄叟诧灵椿。潞国犹加耄，磻溪尚八旬。蟠龙潜必跃，尺蠖屈终伸。伫见天行健，旋看瑞气臻。引年餐古髓，计日待蒲轮。辽海终逃魏，桃源且避秦。非熊应有梦，应在渭川滨。","dynasty":"明代","title":"寿吴云驭太史"}
{"author":"岑徵","content":"晴日开长至，招欢池馆中。欣逢梅蕊发，赏趁菊花丛。乐事兼文酒，偕游杂冠童。言寻莲社会，远蹑竹林踪。放诞同咸籍，清谈过浑戎。行觞严赏罚，坐隐决雌雄。有约言终践，幽期月再逢。偷閒閒便得，发兴兴难穷。大化如翻轴，浮生似转蓬。及时须作乐，此会莫教空。况有邮诗约，相期雅兴浓。格随苏李古，体任柏梁工。大雅沦亡久，新声耳目同。南园无旧泽，文献绝流风。任此狂澜日，宜争砥柱功。倒戈甘钝器，拔帜让群公。敏捷推年少，濡迟任老翁。且宽金谷罚，传览待诗筒。","dynasty":"明代","title":"阙题"}
{"author":"岑徵","content":"海涌傍吴趋，上有金虎迹。不见阖闾坟，无复王珣宅。沿岸朱槛回，侵云孤塔直。楼台连飞甍，梵宇丽金碧。春游繁士女，杂遝纷如织。笙歌咽剑池，粉腻泽顽石。兹丘亦有幸，产此繁华国。林壑本无奇，千秋为脍炙。天公閟全能，人事徒增益。一榻与一卷，疑是香尘积。天南有奇峰，飞瀑三千尺。移之作并观，怅彼挟山力。幽秘迹难彰，嚣尘名易藉。物情自古然，长啸曳孤策。","dynasty":"明代","title":"虎丘题壁之作"}
{"author":"岑徵","content":"三合化无方，循环如转轴。密云漫西郊，众阳当小畜。曰余昧所营，不向灵氛卜。悠悠松菌资，贞脆两无属。吾子秉慧质，与道为起伏。简珠潜沙泥，崇兰托薋菉。敢以小人心，谬量君子腹。岁月不华予，逝者一何促。恒惧朝露晞，德音终不淑。行矣茂远猷，怀哉嗣芳躅。","dynasty":"明代","title":"送李九华之潮阳其一"}
{"author":"岑徵","content":"寒气厉昏旦，屯云结崇丘。悲风振林薄，巢鸟鸣啾啾。之子远于役，长川戒方舟。故人感仳离，置酒临江楼。念别语款曲，临觞忘献酬。夕阴敛枉渚，宿莽寒中洲。往路难久淹，去去情弥留。匏瓜系墐户，黄鹄摩天游。修途广以邈，嘉会不可谋。焉得从江水，从之向东流。","dynasty":"明代","title":"送李九华之潮阳其二"}
{"author":"岑徵","content":"北极悬文星，灿烂紫微傍。文明被列宿，牛女先受光。至人应简命，敷教来炎方。独持人伦鉴，皓皓如秋阳。探珠识圆折，采玉辨流方。茂矣作人化，南国庆思皇。","dynasty":"明代","title":"赠陈督学"}
{"author":"岑徵","content":"露井鸣秋叶，重楼夜未央。悲风连捣素，残月下流黄。泪尽珊瑚枕，衾寒玳瑁床。亦知愁达曙，无梦到辽阳。","dynasty":"明代","title":"秋闺思其一"}
{"author":"岑徵","content":"白露下庭草，边风昨夜归。征人望秋月，戍妇捣寒衣。瀚海黄云合，龙城未解围。刀环音信杳，北雁又南飞。","dynasty":"明代","title":"秋闺思其二"}
{"author":"岑徵","content":"一片中天月，寒光满玉关。此夜烽烟静，平沙万帐閒。作镜临青冢，飞霜染黑山。陇头征戍客，怅望损红颜。","dynasty":"明代","title":"边月"}
{"author":"岑徵","content":"虏骑乘秋入，边烽列障开。移时传雁塞，发处认龙堆。火势侵云直，军声动地来。呼韩知有备，不敢过轮台。","dynasty":"明代","title":"边烽"}
{"author":"岑徵","content":"天马玉花骢，能争绝塞功。纵然金作范，不似渥洼中。老识阴山路，寒嘶大漠风。频年经百战，辛苦护羌同。","dynasty":"明代","title":"边马"}
{"author":"岑徵","content":"秋霜凋不尽，野烧亦何为。大漠连天远，平沙失路歧。青归胡后冢，白没李陵碑。久戍王孙老，归期总未知。","dynasty":"明代","title":"边草"}
{"author":"岑徵","content":"起处不因风，纷纷四望同。黄云兼扑面，白骨并飞空。惨淡交河合，微茫玉塞中。年年积金甲，衰老惜英雄。","dynasty":"明代","title":"边尘"}
{"author":"岑徵","content":"端州还楚客，百里绝归心。又溯漓江水，扬帆指桂林。此行朋从少，到处瘴烟深。辛苦年年事，知君罢越吟。","dynasty":"明代","title":"寄怀诗其一"}
{"author":"岑徵","content":"牂牁西去水，千里共烽烟。世事已如此，孤怀空复然。定趋衡岳路，或到夜郎天。弭节知何处，音书为一传。","dynasty":"明代","title":"寄怀诗其二"}
{"author":"岑徵","content":"潇湘三载梦，千里不还乡。八口将何托，孤舟更渺茫。秋空黄鹄少，天远白云长。去住怜同病，忧思不敢忘。","dynasty":"明代","title":"寄怀诗其三"}
{"author":"岑徵","content":"使君本天人，间气钟三户。休哉华国器，蔚为斯文主。神龙当利见，矫矫翔天宇。挽彼洞庭波，散为南峤雨。桃李欣向荣，沛然逢甘澍。声教讫遐荒，一时变邹鲁。","dynasty":"明代","title":"赠陈督学其二"}
{"author":"岑徵","content":"潇湘为精魂，衡岳为神识。日南半壁天，卿云烂五色。灵洲有佳气，弘农常叹息。缅彼黄梅宗，衣钵会有得。卒起怆榆枋，安知天地翼。燕石誓终藏，惭愧谢周客。","dynasty":"明代","title":"赠陈督学其三"}
{"author":"岑徵","content":"斥鴳乐藩篱，培风负大翼。夫子鸾皇姿，胡乃栖枳棘。我如海上鸿，冥冥飞避弋。叩户向蛮方，艰难事乞食。同病各相怜，含情倍悽恻。君淹郁水湄，我尚穷殊域。愿拂詹尹策，为我决行色。","dynasty":"明代","title":"苍梧旅次柬王明卿时余将有灵渠之游其一"}
{"author":"岑徵","content":"回风动地起，漓水洪波扬。鱼鳖暴鬐介，蛟龙隐文章。丈夫各有行，弭节息蛮乡。此乡接鄢郢，九疑郁相望。陈词就重华，与子济沅湘。沅湘深不测，欲济川无梁。踟蹰久延伫，慷慨绝中肠。","dynasty":"明代","title":"苍梧旅次柬王明卿时余将有灵渠之游其二"}
{"author":"岑徵","content":"临河忆送君，始见梅花雪。相见在梧城，已过寒食节。时哉忽我遒，羲御一何疾。岁序易寒暑，边尘蔽天日。行李滞风尘，容发各萧瑟。斗酒话生平，终宵情未毕。异乡气候殊，相期保昭质。","dynasty":"明代","title":"苍梧旅次柬王明卿时余将有灵渠之游其三"}
{"author":"岑徵","content":"先生卧龙亚，沉默栖荆襄。元直见称誉，德公为诩扬。一朝览德辉，如凤鸣高冈。百里羁骥足，出宰耒山阳。连城不时耀，明月犹韬光。散发委簿书，日夕事壶觞。水淢方圆折，鸿宝不终藏。乃感风云契，翻飞遂翱翔。礼遇比鱼水，悉心托劻勷。吁谟筹帝业，定策图西疆。时至惜无命，寒星陨光芒。大勋既未集，遗迹疑皆荒。当其宰耒邑，声称乃循良。昔时卧治处，遗爱比甘棠。千秋歌勿喧，俎豆耒城傍。曰余度桂岭，杖策思从王。弭节来山趾，抠衣拜公堂。对越肃典型，欣瞻汉冠裳。跬步隔千里，矢心在景行。俛仰思前事，叹息增悲凉。人事不可定，天道固靡常。三分遗片土，永作尸祝场。庙门临桂水，万古向潇湘。","dynasty":"明代","title":"耒阳谒庞士元先生祠"}
{"author":"岑徵","content":"春明假上方，西轩恣偃息。惠风集菩提，钟磬閒巾舄。使君罢循州，蚕丛开棨戟。弭节尉佗城，置酒召嘉客。坐上半簪缨，馀子皆名硕。六博间弹棋，高吟穷晨夕。贱子亦见招，将命屡催逼。闻召欢且疑，次且驻孤策。顾彼未同言，念此云泥隔。况乏季重才，敢厕南皮席。乃承折瑶华，邀我兰苕摘。宋人不自量，腼然发燕石。见彼西施容，憎貌惭逾积。年来倍疏慵，荒芜及笔墨。弹射神宗工，一示虞翻宅。","dynasty":"明代","title":"王紫诠观察招同袁休庵通政梁药亭太史暨廖陈屈黄诸子宴集城西别业余不及赴观察以公宴诗见示属和赋此答之"}
{"author":"岑徵","content":"游子色惨澹，匹马声萧萧。征衣拜堂上，阿母殊陶陶。儿去儿能还，沙漠安辞劳。良友承严谴，六月远度辽。良友亦有母，母子双魂销。送之以万里，佩之以琼瑶。富贵与患难，珍重两不挠。我叹有母贤，乃知有子豪。万里走远道，谁识金石交。","dynasty":"明代","title":"赠孔樵岚送友之关外戍所"}
{"author":"岑徵","content":"閒云同去住，忽向故山归。江雨随行锡，梅花点戒衣。前期不可问，念别语依依。后夜如相忆，钟声隔翠微。","dynasty":"明代","title":"送离大师还鼎湖"}
{"author":"岑徵","content":"定远将军三尺铁，曾歼日本安闽浙。锋锷犹沾马汗尘，斑文尚渍倭酋血。剑成嘉靖岁丙寅，今我得之乙巳春。光芒复如新出冶，百年神物当逢人。引杯夜饮看不足，床头作雪照书读。有时当空试一挥，星月无光野鬼哭。公孙法绝复谁知，以意作法但舞之。赤日惨澹霜花下，晴云不动阴风吹。临流磨洗增颜色，世间肉眼谁能识。苍头无赖试锋铓，白面腐儒穷价值。吁嗟尔自离戚公，徒劳夜夜气如虹。八十馀年混斤斧，沉埋远过丰狱中。春秋满百归余手，径作今年新铸就。悲歌太息抚寒光，斗酒为君初上寿。不见肃皇神武靖夷氛，定远威名独绝群。此日莫邪乘运出，不知谁是戚将军。","dynasty":"明代","title":"戚将军剑歌"}
{"author":"岑徵","content":"频年甘作客，湖海任西东。纵有垂天翼，高飞无积风。气消蛮峤外，泪尽瘴烟中。处处同芳草，王孙路不穷。","dynasty":"明代","title":"寄怀诗其四"}
{"author":"岑徵","content":"一雁下平芜，天空楚月孤。西风吹叶落，秋色在南湖。欲学长沙傅，投书屈大夫。三湘哀怨地，怀古独踌蹰。","dynasty":"明代","title":"湖南秋兴"}
{"author":"岑徵","content":"没处既非假，埋时莫问真。先生不可作，大雅向谁陈。披草看残碣，临风荐白蘋。耒河通汨水，知己有灵均。","dynasty":"明代","title":"耒阳谒杜少陵墓其一"}
{"author":"岑徵","content":"无凭唯白骨，不朽是遗名。风雅归唐史，牢骚似屈平。荒祠临古渡，疑冢傍孤城。魂气千秋在，难忘恋阙情。","dynasty":"明代","title":"耒阳谒杜少陵墓其二"}
{"author":"岑徵","content":"迢递辞巴蜀，归魂路恐迷。莫言林麓恶，不及浣花溪。背郭诸峰抱，前村万木齐。西风一凭吊，悽恻罢留题。","dynasty":"明代","title":"耒阳谒杜少陵墓其三"}
{"author":"岑徵","content":"歧路谁相问，维桑有长官。临邛辞犊鼻，安邑就猪肝。大海怜萍梗，高枝托羽翰。使君敦古谊，长铗不须弹。","dynasty":"明代","title":"柬耒阳胡使君其一"}
{"author":"岑徵","content":"耒江清见底，如带绕城阴。我欲学为政，高堂闻素琴。三秋兰芷气，千里楚云心。旅客岂无病，安眠罢越吟。","dynasty":"明代","title":"柬耒阳胡使君其二"}
{"author":"岑徵","content":"于役竟何事，行行不少留。暂为虞苑客，忽作禹陵游。日落潮痕长，蝉鸣驿路秋。离魂与飘叶，并逐暮江流。","dynasty":"明代","title":"送客之山阴"}
{"author":"岑徵","content":"言从孟诸泽，重到尉城阴。古调久不作，忽闻流水音。秋霜归侠气，春雪上文心。爱尔难为赠，兰苕愧短吟。","dynasty":"明代","title":"赠刘濂溪"}
{"author":"岑徵","content":"频年俱旅食，三径已全荒。近有林园兴，移君九畹香。昔曾游楚地，结佩采秋霜。我本离忧客，沅湘意不忘。","dynasty":"明代","title":"与关兰仲索兰花"}
{"author":"岑徵","content":"巴陵形胜好，上将守丸泥。飞挽驱三户，前锋用五溪。黄云屯郭北，杀气绕城西。辛苦长征客，频年事鼓鼙。","dynasty":"明代","title":"客有赋巴陵诗者和之其一"}
{"author":"岑徵","content":"高垒掩危旌，金钲昼不惊。屯田充国卒，坚壁亚夫营。驿马连尘起，哀鸿带雪鸣。军中有成算，不敢请长缨。","dynasty":"明代","title":"客有赋巴陵诗者和之其二"}
{"author":"岑徵","content":"鬼斧惊奇搆，方知造化才。天风吹得起，并入夏云堆。盖顶青萝现，为屏翡翠开。谁能将赋笔，一拟小蓬莱。","dynasty":"明代","title":"七星岩"}
{"author":"岑徵","content":"曲江遗大雅，高庙播文明。岂意开元后，重闻正始声。吴闽咸避席，关洛仰前型。叹息南园地，悲风蔓草平。","dynasty":"明代","title":"读南园五先生集感赋其一"}
{"author":"岑徵","content":"风雅登坛日，衣冠建国秋。东官隆士礼，西苑上才游。白雪沉巴里，黄云暗女牛。雅亡离黍降，肠断忆西周。","dynasty":"明代","title":"读南园五先生集感赋其二"}
{"author":"岑徵","content":"遗像缘虫篆，空廊污燕泥。浮湘魂不散，归郢路长迷。帝子山如黛，王孙草又萋。千秋有遗恨，长在武关西。","dynasty":"明代","title":"湘阴谒三闾庙其一"}
{"author":"岑徵","content":"巫阳招不返，魂气傍湘东。宿莽中洲尽，长楸故国空。悲歌荐兰芷，憔悴想形容。千里栖栖客，离忧不可穷。","dynasty":"明代","title":"湘阴谒三闾庙其二"}
{"author":"岑徵","content":"五旬同览揆，令节让君先。喜蹑洪厓后，云霄许拍肩。暂投松柏咏，共醉菊花筵。常侍工佳句，今年胜旧年。","dynasty":"明代","title":"寿黄皞庵五十一"}
{"author":"岑徵","content":"相闻凤城曲，相识粤城阴。赠我如兰芷，投君匪石心。花田期素月，纸帐对鸣琴。别后如相忆，秋风寄短吟。","dynasty":"明代","title":"赠人"}
{"author":"岑徵","content":"琼台芳草发，游子恋春晖。二月南风正，孤帆破浪飞。离情不可极，春梦送将归。想到庭闱日，飞花衬綵衣。","dynasty":"明代","title":"送潘亦庶归广州其一"}
{"author":"岑徵","content":"同是巢南鸟，分飞惜此辰。临流心更苦，酌酒话重陈。先我还乡国，因君语故人。白头浮海客，归计在明春。","dynasty":"明代","title":"送潘亦庶归广州其二"}
{"author":"岑徵","content":"痛哭辞京洛，行吟赴汨罗。楚汉文章贱，潇湘哀怨多。斜阳临水国，灵雨散山阿。弭节荒祠下，凄其荐九歌。","dynasty":"明代","title":"长沙谒屈贾二大夫祠"}
{"author":"岑徵","content":"三冬随计吏，五作献长杨。向北飞杉贵，辞南细芷香。寒梅催别酒，春雪引行装。得意归须早，池塘梦正长。","dynasty":"明代","title":"送圣眉弟公车北上"}
{"author":"岑徵","content":"淹留浑不惜，门馆谢家幽。傍柳纡三径，当城出小楼。引杯歌楚些，留客看吴钩。况有羊何辈，春风共唱酬。","dynasty":"明代","title":"春日同何孟门吴山带黄葵村潘亦庶集吴琬若新楼分赋"}
{"author":"岑徵","content":"长林莺语密，细路橘花交。绝壁开平麓，幽人此结茅。凿窗窥涧底，引水过松梢。欲买山南地，邻君辟石巢。","dynasty":"明代","title":"题洗石泉山居"}
{"author":"岑徵","content":"一峰边地角，四望杳冥冥。涨海将山色，空濛一气青。玉尘输橘叟，石髓问仙灵。长啸无人和，山猿吟翠屏。","dynasty":"明代","title":"游多异岭"}
{"author":"岑徵","content":"扪萝缘磴道，隔叶望危峰。云里传钟磬，天边出梵宫。听经花雨坠，闻偈法轮空。莲社容沽酒，频年事远公。","dynasty":"明代","title":"游灵泉寺"}
{"author":"岑徵","content":"学道辞家早，闻名见面迟。不缘通俗姓，那识是亲知。梓里交三世，桑门晤一时。幸逢莲社约，相与话心期。","dynasty":"明代","title":"寄答敏言上人其一"}
{"author":"岑徵","content":"誓与忘年友，从今密往还。肝肠存出世，风雅在名山。许我灵洲住，松云共掩关。君平殊寂寞，衰老欲投閒。","dynasty":"明代","title":"寄答敏言上人其二"}
{"author":"岑徵","content":"才与文通尽，惭将拟惠休。瑶华劳折赠，引羽莫能酬。留滞花田畔，相思郁水头。梦魂中路阻，烟雨石门秋。","dynasty":"明代","title":"寄答敏言上人其三"}
{"author":"岑徵","content":"蓟北长为客，天南又远征。三春浮涨海，一叶背佗城。亲友情怀重，琴书结束轻。频年霜鬓改，都向路傍生。","dynasty":"明代","title":"送何孟门之会同其一"}
{"author":"岑徵","content":"驿路踰千里，程途未觉遥。轻车凡半月，一苇不崇朝。腊雪迟新柳，春帆趁暮潮。年来重离别，悽恻上河桥。","dynasty":"明代","title":"送何孟门之会同其二"}
{"author":"岑徵","content":"颇怪端山署，招携尽长年。壮游随我后，大雅让君先。鸡舌频持插，猪肝不取钱。琼南风土善，况复主人贤。","dynasty":"明代","title":"送何孟门之会同其三"}
{"author":"岑徵","content":"行乐小桥东，芒溪踏落红。赛神喧社鼓，散学闹村童。杂鸟欢晴日，游丝飏晚风。言逢隘溪叟，閒话绿阴中。","dynasty":"明代","title":"村居杂咏其一"}
{"author":"岑徵","content":"频年多旅食，三径已全荒。草蔓蹲鸱地，藤穿牡蛎墙。忘情任牛马，屈指计行藏。穷巷谁相问，高歌学楚狂。","dynasty":"明代","title":"村居杂咏其二"}
{"author":"岑徵","content":"为园驱拙仆，上学督诸孙。尽日长如此，经春不厌烦。落梅黄坠瓦，流水绿当门。自得幽栖趣，将寻达者言。","dynasty":"明代","title":"村居杂咏其三"}
{"author":"岑徵","content":"老至心犹壮，年华暗里迁。频添赊酒债，不许买文钱。住岂南村宅，耕无北郭田。歌声比金石，屡空忆前贤。","dynasty":"明代","title":"村居杂咏其四"}
{"author":"岑徵","content":"鹅肥寒食节，酒熟杏花天。相饷烦邻叟，分甘遍稚年。放怀尘世外，痛饮绿杨边。更约鲥鱼美，招携共泛船。","dynasty":"明代","title":"村居杂咏其五"}
{"author":"岑徵","content":"蹉跎过岁月，留滞一无成。对镜甘衰老，逢人畏后生。灰心甜蝶梦，掩耳谢蛙声。幸有床头酒，经春未入城。","dynasty":"明代","title":"村居杂咏其六"}
{"author":"岑徵","content":"寒雨连旬月，荒斋断客过。添衣倾箧尽，补屋买茅多。竹榻滋苔藓，柴门长薜萝。愁霖空有唱，无路觅羊何。","dynasty":"明代","title":"村居杂咏其七"}
{"author":"岑徵","content":"翠微临震泽，云路背金阊。贝叶消前劫，天花散上方。一刻繁华地，千秋水月乡。山僧语兴废，风雨对绳床。","dynasty":"明代","title":"灵岩寺"}
{"author":"岑徵","content":"岂是人间畜，长空任汝归。持来何所赠，孤去独无依。触石辞青霭，从龙入紫微。高唐神女妒，莫向楚台飞。","dynasty":"明代","title":"秋云"}
{"author":"岑徵","content":"风雨无朝夕，山灵辟混茫。何年寒石裂，迸作九秋霜。河汉当空泻，沧溟接派长。疏林正萧瑟，吹万尔何藏。","dynasty":"明代","title":"秋瀑"}
{"author":"岑徵","content":"阴气散微霜，平原入望荒。野田芜黍稷，衰草集牛羊。树绕人烟少，沙回驿路长。遥闻海城曲，吹角在斜阳。","dynasty":"明代","title":"秋原"}
{"author":"岑徵","content":"拮据营竹木，结构在西郊。楝岂辛夷架，门从薜荔交。莎鸡今在宇，江燕已离巢。一似少陵屋，秋风莫破茅。","dynasty":"明代","title":"秋屋"}
{"author":"岑徵","content":"层楼高不极，直接暮云堆。爽气排空入，秋光四面开。青山天外落，孤雁笛边来。知有消忧客，谁当作赋才。","dynasty":"明代","title":"秋楼"}
{"author":"岑徵","content":"沿岸飘黄叶，随风散碧波。影涵初过雁，香发未残荷。小浍分流少，秋霖受水多。沙傍菰米熟，好放右军鹅。","dynasty":"明代","title":"秋塘"}
{"author":"岑徵","content":"当秋似明月，负局不曾磨。一自盘龙铸，娥眉照几多。霜花飞扑面，冰井静无波。憔悴兼衰鬓，分明奈尔何。","dynasty":"明代","title":"秋镜"}
{"author":"岑徵","content":"商声应金风，并入峄阳桐。万籁一时寂，俱归元气中。月华冻欲结，碧落澄秋空。钟子不可作，移情谁与同。","dynasty":"明代","title":"秋琴"}
{"author":"岑徵","content":"夜凉侵几榻，素壁一灯悬。影静鸣蛩里，光寒细雨边。开花常错喜，卜吉若为传。默坐盈怀抱，琴书共悄然。","dynasty":"明代","title":"秋灯"}
{"author":"岑徵","content":"大火星初没，微寒服既成。未须狐貉厚，只讶葛衣轻。玉露家家白，清砧处处声。翻怜征戍妇，飞梦绕龙城。","dynasty":"明代","title":"秋衫"}
{"author":"岑徵","content":"蒹葭江岸阔，去住信烟波。酒美秋成贱，鱼肥水落多。披霜收晒网，带月枕渔蓑。莫问行吟客，沧浪鼓枻歌。","dynasty":"明代","title":"秋渔"}
{"author":"岑徵","content":"巧工编细箦，选竹自筼筜。著体沿冰滑，宜人入梦凉。幽栖兼纸帐，朴素各绳床。好与蒲团并，同僧话夜长。","dynasty":"明代","title":"秋簟"}
{"author":"岑徵","content":"漠漠笼疏树，微茫澹夕曛。因风时断续，将雨乍氤氲。幽壑连山气，寒塘漾水纹。阳台何处所，飞去杂巫云。","dynasty":"明代","title":"秋烟"}
{"author":"岑徵","content":"金行开震旦，绀殿敞晴光。花雨随风散，龛灯照佛凉。叶垂双树露，钟动九秋霜。欲学无生法，长依水月乡。","dynasty":"明代","title":"秋寺"}
{"author":"岑徵","content":"丘墟今莫问，松柏已成围。有穫鸡豚设，无乡黍肉微。塞鸿当祭至，海燕背坛飞。少长咸欢语，枌榆得共依。","dynasty":"明代","title":"秋社"}
{"author":"岑徵","content":"酒旗分犊鼻，摇曳信西风。游冶杨鞭指，文君在此中。十千何足惜，意气许谁同。沽向陶潜宇，东篱对菊丛。","dynasty":"明代","title":"秋帘"}
{"author":"岑徵","content":"霜降宜秋猕，龙旗绕上林。选徒司搏兽，不诫失前禽。猎腊扬雄赋，虞人太史箴。犹传同乐意，遥慰万方心。","dynasty":"明代","title":"秋猎"}
{"author":"岑徵","content":"飞霜悬大漠，列障并阴山。秣马将军令，寒衣御府颁。朔风枯塞草，秦月下萧关。少妇劳秋梦，瓜期恐未还。","dynasty":"明代","title":"秋戍"}
{"author":"岑徵","content":"汝文成五彩，汝出与时违。金谷芳菲歇，罗浮伴侣稀。空将双翅粉，轻扑美人衣。不分随萤火，穿林彻夜飞。","dynasty":"明代","title":"秋蝶"}
{"author":"岑徵","content":"叶少未成束，青青傍短篱。根沾凉露润，味与野人宜。小摘留嘉客，分甘佐晚炊。盘餐秋圃足，饕餮不曾知。","dynasty":"明代","title":"秋菜"}
{"author":"岑徵","content":"黄尘捲地咽笳声，独上危楼百感生。象郡西来千嶂合，虎门东去大江平。秦云犹傍任嚣冢，汉日长悬陆贾城。十载离忧将寄远，芳洲谁与采兰蘅。","dynasty":"明代","title":"登郡城西楼"}
{"author":"岑徵","content":"芙蓉万仞出重霄，寺入寒云磴道遥。衰草独寻前代碣，西风空听大江潮。冈城日落笳声发，厓岛烟沉王气销。怅望青天一回首，海门云散不堪招。","dynasty":"明代","title":"游圭峰"}
{"author":"岑徵","content":"一叶微茫背穗城，南溟绛帐伴谈经。天涯有父传诗礼，同业无人识姓名。官舍春开椰叶密，郡楼秋接海潮平。倦游我亦乘桴客，珍重临歧百感生。","dynasty":"明代","title":"送陈博仲随任琼山学"}
{"author":"岑徵","content":"烽烟一夜溃重关，五凤楼前白日寒。不见沙陀趋渭水，只闻回纥向长安。心伤磨室移燕鼎，肠断西京变汉官。拒虎进狼那忍说，廿年基祸在三韩。","dynasty":"明代","title":"纪哀其一"}
{"author":"岑徵","content":"龙蟠虎踞旧陪京，谁遣神奸秉国成。三楚元戎驰露布，两淮专阃散重英。霓裳莫挽延秋驾，花石难移五国城。回首钟山佳气歇，孝陵松柏起秋声。","dynasty":"明代","title":"纪哀其二"}
{"author":"岑徵","content":"慈元宫殿长蘼芜，松柏荒凉夕照孤。云气有时通葛岭，海潮无路接西湖。风回怒浪龙孙泣，月暗长林帝子呼。十载艰危羁旅客，断肠何处哭穷途。","dynasty":"明代","title":"厓门吊古"}
{"author":"岑徵","content":"佗城悲角动离愁，壹郁谁分去国忧。千里买山将母隐，十年磨剑赠君游。洞庭叶下湘山晓，漓水烟空桂树秋。同是天涯哀郢客，不堪回首望长楸。","dynasty":"明代","title":"奉母避地苍梧送屈泰士游楚"}
{"author":"岑徵","content":"翘首长天剑气孤，十年身世哭穷途。大儿我自推文举，拜母君能重伯符。避地莫须忘魏晋，采薇何必叹黄虞。茫茫烟水容舟楫，他日相期泛五湖。","dynasty":"明代","title":"赠卢八"}
{"author":"岑徵","content":"言别冈城又几时，粤王台畔与君期。十年怀抱共相见，此夜离忧不可知。合浦朝飞京洛叶，淮南秋老小山枝。行藏两地皆相负，肠断悲笳向日吹。","dynasty":"明代","title":"与谭非庸夜话"}
{"author":"葛其龙","content":"静耐冰霜历苦辛，回头风木倍伤神。啼乌落月浑如梦，古墓空山不再春。百尺尚存孤立意，千秋几见后凋身。兴嗟岂独桓司马，手泽摩挲感昔人。","dynasty":"清代","title":"枯树其一"}
{"author":"葛其龙","content":"独立苍茫阅古今，兴衰容易是园林。河阳春尽浮云散，金谷秋荒夕照沈。一局残棋悲世事，百年浩劫悟禅心。窗前读罢兰成赋，落叶西风感不禁。","dynasty":"清代","title":"枯树其二"}
{"author":"葛其龙","content":"一江晴暖涨红潮，遥望芦滩雪已消。正是鳜鱼初上候，钓船齐泊梦花桥。","dynasty":"清代","title":"松江早春"}
{"author":"柴绍炳","content":"刘生才把臂，几载客钱塘。一见如相识，重游即故乡。春阴桑叶白，日暖柳花香。未邈湖山兴，高歌那断肠。","dynasty":"明代","title":"酬毗陵刘庆云湖上见赠"}
{"author":"柴绍炳","content":"征途几岁朅归来，庾信江南重可哀。春雨草连村市没，晓风花傍战场开。我思卖药仍无地，君定垂纶何处台？总是他乡成浪迹，故人相见且衔杯。","dynasty":"明代","title":"喜陆大景宣归河渚"}
{"author":"陈翼飞","content":"长城饮马嘶复嘶，古木寒雅栖复栖。空床独守啼复啼，从军荡子西复西。","dynasty":"明代","title":"字字双戍妇"}
{"author":"虞集","content":"画堂红袖倚清酣，华发不胜簪。几回晚直金銮殿，东风软、花里停骖。书诏许传宫烛，轻罗初试朝衫。御沟冰泮水挼蓝。飞燕语呢喃。重重帘幕寒犹在，凭谁寄、银字泥缄。报道先生归也，杏花春雨江南。","dynasty":"元代","tags":"婉约，赠诗，写景","title":"风入松·寄柯敬仲"}
{"author":"虞集","content":"屏风围坐鬓毵毵，绛蜡摇光照莫酣。京国多年情尽改，忽听春雨忆江南。","dynasty":"元代","tags":"写雨，孤独，思乡","title":"听雨"}
{"author":"虞集","content":"何处它年寄此生，山中江上总关情。无端绕屋长松树，尽把风声作雨声。","dynasty":"元代","tags":"古诗三百首，孤独，思乡，爱国","title":"院中独坐"}
{"author":"虞集","content":"南阜小亭台，薄有山花取次开。寄语多情熊少府；晴也须来，雨也须来。随意且衔杯，莫惜春衣坐绿苔。若待明朝风雨过，人在天涯！春在天涯。","dynasty":"元代","tags":"婉约，写景，抒情，友情","title":"南乡一剪梅·招熊少府"}
{"author":"虞集","content":"江山信美非吾土，漂泊栖迟近百年。山舍墓田同水曲，不堪梦觉听啼鹃。","dynasty":"元代","tags":"寒食节，思乡","title":"至正改元辛巳寒食日示弟及诸子侄"}
{"author":"虞集","content":"徒把金戈挽落晖，南冠无奈北风吹。子房本为韩仇出，诸葛宁知汉祚移。云暗鼎湖龙去远，月明华表鹤归迟。不须更上新亭望，大不如前洒泪时。","dynasty":"元代","tags":"咏史怀古，爱国","title":"挽文丞相"}
{"author":"虞集","content":"席上偶谈蜀汉事，因赋短柱体鸾舆三顾茅庐，汉祚难扶，日暮桑榆。深渡南泸，长驱西蜀，力拒东吴。美乎周瑜妙术，悲夫关羽云殂。天数盈虚，造物乘除。问汝何如，早赋归欤。","dynasty":"元代","title":"【双调】折桂令_席上偶谈蜀"}
{"author":"虞集","content":"风力清严扫暮烟。纤尘不疑月婵娟。太虚那得有中边。大地山河空复影，九霄宫阙旧无传。几承剑气一飘然。","dynasty":"元代","title":"浣溪沙"}
{"author":"虞集","content":"残雪晓。窗外幽禽小。春声初动苔枝袅。花落知多少。春起早。苦被东风恼。绿阴青子归来早。满径生芳草。","dynasty":"元代","title":"题梅花寒雀图"}
{"author":"虞集","content":"题柳梢青调，亦赋一首云从别幽花。玉堂金马，十载忘家。横幅疏枝，如逢旧识，同在天涯。荒村茅屋欹斜。待归去、重寻钓槎。解却丝钩，青鞋藜杖，翠竹江沙。","dynasty":"元代","title":"柳梢青至顺癸酉立春，客有持逃禅翁此卷相"}
{"author":"虞集","content":"仍岁从巡幸，山川识重临。讲帏来济济，驰道止骎骎。五月衣裘薄，诸生坐席深。归耕何待老，莫问二疏金。","dynasty":"元代","title":"次韵马伯庸少监四首其一"}
{"author":"虞集","content":"移跸宫城曙，烟花绕阁重。来王俱属籍，称使不传烽。赐席还亲问，囊书更手封。恐烦宣室召，视日转苍龙。","dynasty":"元代","title":"次韵马伯庸少监四首其二"}
{"author":"虞集","content":"臣甫多愁思，长歌拜杜鹃。凿崖通阁道，积水放楼船。惆怅霜横野，栖迟雪满颠。经行看宿草，碧色自年年。","dynasty":"元代","title":"次韵马伯庸少监四首其三"}
{"author":"虞集","content":"太平知永日，渐老惜芳晨。论说惭孤学，推扬负相臣。退思常感慨，拜赐每逡巡。郊薮多閒地，馀生托凤麟。","dynasty":"元代","title":"次韵马伯庸少监四首其四"}
{"author":"虞集","content":"熊掌来东国，分甘到老夫。鸾刀寒断节，翠釜煖柔肤。兔脱中山醢，鱼藏丙穴腴。藜肠浑未厌，玉食恐时须。","dynasty":"元代","title":"酬崔御史送熊掌"}
{"author":"虞集","content":"冰泮溪流碧，云生岛屿红。轻阴残梦里，远树乱愁中。鸥外兼晴絮，莺边共晚风。地偏山气近，霏霭湿房栊。","dynasty":"元代","title":"次韵叶宾月山居十首"}
{"author":"虞集","content":"露冷天光逼，溪澄夜影圆。水花含窈窕，山吹纵清绵。为觅洪崖侣，重寻赤壁船。翻愁孤鹤外，回互万山连。","dynasty":"元代","title":"次韵叶宾月山居十首"}
{"author":"虞集","content":"绿琐依松润，缃帘乱藓斑。吹笙花下散，飞燕雨中还。有客归谋酒，无言卧看山。春禽忽相唤，深树两关关。","dynasty":"元代","title":"次韵叶宾月山居十首其三"}
{"author":"虞集","content":"风日宜芳岁，烟霞乐燕居。坐深閒看弈，烛冷静修书。腊酝红生玉，春盘绿间蔬。但须门有客，不问食无鱼。","dynasty":"元代","title":"次韵叶宾月山居十首其四"}
{"author":"虞集","content":"湘君宫在洞庭湖，幽篁古木龙所都。石坛雨长碧苔藓，水屋风动青珊瑚。老人攲枕看蝼蚁，嫠妇停舟听鹧鸪。江南蜀道问来往，商公商公今有无？","dynasty":"元代","title":"商德符画幽篁古木"}
{"author":"虞集","content":"潭北湘南无影树，一花吹度海门潮。天香满室定初起，云气上衣身欲飘。宝月夜寒龙在钵，银河秋近鹊成桥。岂无一个邛州竹，与尔松根共寂寥。","dynasty":"元代","title":"赠星上人归湘中"}
{"author":"虞集","content":"翁昔少年初画山，丹枫黄竹杂潺湲。直疑积雨得深润，不假浮云相往还。世外空青秋一色，窗中远黛晓千鬟。瀛洲鸡犬同人境，尚想翁归向此间。","dynasty":"元代","title":"子昂秋山图"}
{"author":"虞集","content":"鹤氅裁成雪色新，仙翁持寄感情真。清高自此全抛俗，宽博由来稳称身。佩玉洞闻云外响，剑光飞射日中尘。画图写向群真里，便是挥豪赞咏人。","dynasty":"元代","title":"谢茅山主者赠白罗氅衣请为作大洞祖宗师四十五赞"}
{"author":"虞集","content":"延春阁下承恩日，是我经帷侍讲时。方拥青编临绮席，遥看朱绂拜丹墀。风微细草鸣珂佩，日煖飞花近鬓丝。上忆远人常轸念，莫言南海是天涯。","dynasty":"元代","title":"送莫京甫广宪经历"}
{"author":"虞集","content":"学省初兼禁直稀，故人同署却相违。食馀苜蓿承朝日，坐候棠梨过夕晖。预喜奉祠秋寺烛，定知催襆早朝衣。今晨瘦马经门巷，想拥青绫尚掩扉。","dynasty":"元代","title":"欧阳元功待制入院后仆以兼领成均辰酉甚严绝不得相见今夜当同宿斋宫赋此先寄并简谢敬德修撰"}
{"author":"虞集","content":"相国观山负夙期，圣恩祇许暂相违。身随云影留三宿，心了泉声绝百非。开士谈空依宝树，野人耕雨荐山薇。双龙深护安禅处，绕坐诸天近紫微。","dynasty":"元代","title":"次韵张蔡国公淡庵青山寺诗"}
{"author":"虞集","content":"禁庐晓直夹城西，经笥龙光映壁奎。绕阁浮云飞野马，当阶生草伏驯麛。雷行已识天无妄，风烈唯闻帝弗迷。徒积寸诚无补报，每还冰署欲鸡栖。","dynasty":"元代","title":"次韵马伯庸宝监学士见贻诗并简曹子贞学士燕信臣待制彭允蹈待制"}
{"author":"虞集","content":"坐隐乌皮髀肉消，诸生应笑懒边韶。阶前老马随秋草，袖里遗编俟早朝。乞米西邻晨有粥，留家南国暑无绡。经明亦是归耕好，清梦无时万里桥。","dynasty":"元代","title":"次韵国子监同官二首其一"}
{"author":"虞集","content":"学宫南直禁垣阴，假寓惟愁两壁沈。一曲镜湖遗老事，三年经幄小臣心。银河回夜天逾近，草径迎秋露转深。珍重乡人居巷北，时能来往和鸣琴。","dynasty":"元代","title":"次韵国子监同官二首其二"}
{"author":"虞集","content":"门外烟尘接帝扃，坐中春色自幽亭。云横北极知天近，日转东华觉地灵。前涧鱼游留客钓，上林莺啭把杯听。莫嗟韦曲花无赖，留擅终南雨后青。","dynasty":"元代","title":"题南野亭"}
{"author":"虞集","content":"云中楼观翠岧峣，载道飞香远见招。非有芝兰从地出，略无烟雾只风飘。玉皇案侧当霄立，王母池边向日朝。却袖馀薰散人世，九天清露海尘飘。","dynasty":"元代","title":"云州道中数闻异香"}
{"author":"虞集","content":"石渠承雨作流泉，中有参差荇菜牵。花近飞觞鱼骇逝，柳低步障燕随穿。红尘朝路常参吏，清昼斋居几劫仙。但乞会稽寻贺监，酒船一棹水中天。","dynasty":"元代","title":"次韵伯庸尚书春暮游七祖真人庵兼简吴宗师二首其一"}
{"author":"虞集","content":"一住京华三十年，春花秋月谩相牵。高情总付珠帘卷，危坐空馀木榻穿。水曲停骖新禊事，墙阴题字昔游仙。动成陈迹多惆怅，安得长生老后天。","dynasty":"元代","title":"次韵伯庸尚书春暮游七祖真人庵兼简吴宗师二首其二"}
{"author":"虞集","content":"萧萧戎马昔升虚，壮士吹笳惨不舒。关外羽书三月急，道傍茅舍百年馀。沙田雨足仍生黍，河水冰消不禁渔。洛下贾生犹献策，平明立在玉阶除。","dynasty":"元代","title":"次韵杨友直北行道中"}
{"author":"虞集","content":"翠幄临都尚驻郊，言瞻龙漠度前茅。雨馀草气千原合，日下云章五色交。给札修辞持玉笔，赐羹充腹出珍庖。白头感遇知何补，阿阁清严栖凤巢。","dynasty":"元代","title":"触石坠马卧病蒙恩予告先至上京寄溉之学士敬仲参书二首其一"}
{"author":"虞集","content":"趋召颠隮叹目昏，旋闻予告荷深恩。药颁西域千金剂，酒赐初筵九酝尊。默忆旧书忘昼永，行吟冷署觉春温。摩挲素壁光于雪，思得参书写树根。","dynasty":"元代","title":"触石坠马卧病蒙恩予告先至上京寄溉之学士敬仲参书二首其二"}
{"author":"虞集","content":"邃阁晨趋禁掖西，暮街骑马及鸡栖。退朝每想花边散，得句应从竹上题。赐被南宫无宿火，斋居方丈有蒸藜。凤池何似承明近，久候文星共聚奎。","dynasty":"元代","title":"次韵马伯庸尚书"}
{"author":"虞集","content":"松阴鹄立候宫车，风送飞花著白须。水影渐移帘侧畔，莺声祗在殿东隅。近床儗进名臣操，载笔亲题列女图。太液雨馀波浪动，龙舟初试散鱼凫。","dynasty":"元代","title":"二十五日即事呈阁老诸学士"}
{"author":"虞集","content":"龙游宫沼凤游郊，通水明堂不剪茅。绵蕝草仪三日具，大亨飨帝五云交。执舆已信神为马，和鼎宁容祝代庖。八月凉风张乐地，颂声洋溢播云巢。","dynasty":"元代","title":"王仪伯参政见和郊字韵诗复用韵叙谢二首其一"}
{"author":"虞集","content":"圣远言湮感垫昏，河汾千载最知恩。垂绅论道称前古，束发明经奉至尊。车骑身从游汗漫，庭闱心在视寒温。朝回未觉归途晚，斗柄西移揭角根。","dynasty":"元代","title":"王仪伯参政见和郊字韵诗复用韵叙谢二首其二"}
{"author":"虞集","content":"作亭临河河水浑，草树绕屋啼鸟闻。梦回枕上彭城雨，目送檐间芒砀云。归来黄菊有佳色，坐老青山无垢氛。但愿尊中长得酒，曲阿莫问旧参军。","dynasty":"元代","title":"赋砀山成简卿心远亭"}
{"author":"虞集","content":"轻风紫陌少尘沙，忽见金盘送好花。云气自随仙掌动，天香不许世人夸。青春有态当窗近，白发多情插帽斜。最爱尚书才思别，解吟胡蝶出东家。","dynasty":"元代","title":"谢吴宗师送牡丹并简伯庸尚书"}
{"author":"虞集","content":"清江百尺石为城，太华千峰积雨晴。官府几时书帙静，渔舟尽日钓丝轻。故家好访春秋学，上国多传月旦评。颇有老怀烦录事，到州为问范先生。","dynasty":"元代","title":"送进士刘闻文廷赴临江录事"}
{"author":"虞集","content":"昔人有欲问先天，林下相期二十年。已向尘埃成白发，尚从灯火事青编。获麟遂讫春秋后，鸣鸟犹闻礼乐前。春雨未来农事晚，独怀归计在山田。","dynasty":"元代","title":"大廷策士问经世之道仆忝在读卷之列观诸进士所对有感赋此录以赠别刘性粹中支渭兴文举二贤良"}
{"author":"虞集","content":"重溪叠嶂竹交加，曾著芒鞋踏白沙。名胜多年嗟寂寞，文章此日羡才华。青云步武才重见，白屋诗书尚几家。乡邑相逢烦告语，好敦忠信作生涯。","dynasty":"元代","title":"罗朋友道擢高科拜官还崇仁赋此为别"}
{"author":"虞集","content":"天门一日观黄榜，茅屋三年掩素扉。湘帙蠹鱼春雨润，綀囊萤火夜光微。梦游朔雪留鸿迹，思入南山望鹤飞。会倚宫墙看射策，上林初日炫朝衣。","dynasty":"元代","title":"赠赵生"}
{"author":"虞集","content":"退朝花底佩珊珊，去访真人晓出关。芳草欲迷行径古，长松深护步廊閒。苍龙挟雨得瑶简，白鹿穿云致玉环。如到天坛看月影，定知清露满人间。","dynasty":"元代","title":"访李真人不遇"}
{"author":"虞集","content":"传闻海上有玄洲，曾是安期旧所游。千顷白云都种玉，一杯弱水不胜舟。鱼龙夜护黄金鼎，鸾鹄晨朝紫绮裘。波浪不惊星斗近，步虚声里度清秋。","dynasty":"元代","title":"赋壶洲"}
{"author":"虞集","content":"城南城北煖尘飞，伐木相求苦未归。吟到碧桃还细雨，行寻芳草又斜晖。绮窗綵笔题诗遍，斗帐沈香入袖微。共载小车胜上马，重游莫待晓红稀。","dynasty":"元代","title":"次韵朱本初访李溉之学士不遇"}
{"author":"虞集","content":"闻道乘閒入翠微，犹愁岚气湿人衣。道旁野树飞花尽，溪上春云作雨归。故旧钓丝轻在手，仙人棋局静忘机。赤松曾许同千载，儗向高秋傍鹤飞。","dynasty":"元代","title":"寄赵子敬平章"}
{"author":"虞集","content":"执戟扬郎久不迁，频年从幸到甘泉。赐归特许先三日，作赋时令奏一篇。翠勺娱人花带露，貂裘倚马草横烟。殷勤为谢堂前石，何处来秋共月圆。","dynasty":"元代","title":"别国史院鳌峰石"}
{"author":"虞集","content":"巢翁远送梅花树，正在东风四日前。红萼无言馀旧雪，白头相见又新年。喜从嘉树来江雨，忆共香粳上海船。春夜不眠宾客醉，只留孤鹤伴清妍。","dynasty":"元代","title":"谢书巢惠梅花"}
{"author":"虞集","content":"闻道故园生瑞竹，试从来使问何如？苍筤独出千丛里，翠节骈生数尺馀。比管可吹丹穴凤，长竿莫钓锦溪鱼。折筳已向灵氛卜，亦说能归似两疏。","dynasty":"元代","title":"仁寿寺僧报更生佛祠前生瑞竹有怀故园三首其一"}
{"author":"虞集","content":"闻道故园生瑞竹，令人归兴满江干。扁舟不畏瞿塘险，匹马谁云蜀道难。杜甫溪头花匼匝，孔明庙里柏阑珊。新堂题作归欤字，定得临江把钓竿。","dynasty":"元代","title":"仁寿寺僧报更生佛祠前生瑞竹有怀故园三首其二"}
{"author":"虞集","content":"闻道故园生瑞竹，吾家孙子好归看。佛祠竟日春阴覆，先陇多年暮雨寒。门户凄凉嗟老病，乡关迢递报平安。重来慎勿劳余梦，驷马桥边据马鞍。","dynasty":"元代","title":"仁寿寺僧报更生佛祠前生瑞竹有怀故园三首其三"}
{"author":"虞集","content":"岂无尊酒梅花侧，闻道长斋绣佛前。方阁护云宜煖日，小车冲雪称高年。颇辞阁下金莲炬，但乞湖中罨画船。约取巢翁携鹤去，鬓毛同白不争妍。","dynasty":"元代","title":"再用韵简巢翁"}
{"author":"虞集","content":"顿觉文星阙下稀，旁人犹道此言非。东风十日京城雪，西道三春客子衣。莺满辋川君定到，鹃啼剑阁我思归。千花并绕图书府，相待承恩入紫微。","dynasty":"元代","title":"送王君实御史"}
{"author":"虞集","content":"晓奉新书进御床，解缨随见濯沧浪。归鸿不计江云阔，倦骥空怀野水长。竹簟暑风魂梦远，茶烟清昼鬓毛苍。篮舆千里宜春道，投老相求访石霜。","dynasty":"元代","title":"送欧阳元功谒告还浏阳"}
{"author":"虞集","content":"宫车晓送出神州，点点霜华入敝裘。无复文章通紫禁，空馀涕泪洒清秋。苑中苜蓿烟光合，塞外蒲萄露气浮。最忆御前催草诏，承恩回首几星周。","dynasty":"元代","title":"八月十五日伤感"}
{"author":"虞集","content":"奉诏抡文秘殿西，才华知合籍金闺。思亲浩荡江波远，恋阙迟回苑树低。望鹤楼前移綵鹢，吟诗花底听黄鹂。归来尚觉春风早，雁字充庭玉笋齐。","dynasty":"元代","title":"送许有孚赴湖广提举"}
{"author":"虞集","content":"积雪初消萼绿华，东风吹动绛绡霞。龙嘘石气千年润，鹤过林阴一径斜。刻字欲寻金错落，析旌如织翠交加。绮窗坐对吹笙煖，未觉人间岁月赊。","dynasty":"元代","title":"赋石竹"}
{"author":"虞集","content":"城南烟树听莺啼，石上莓苔觅旧题。自有琴心传内景，更将书帙事幽栖。晚来相鹤风生竹，雨过笼鹅水满溪。蜀客草玄成底事，萧条白发愧青藜。","dynasty":"元代","title":"奉同吴宗师赋蔡七祖新斋"}
{"author":"虞集","content":"德清旧馆何时到，雨后春泉定满池。绿字久无弘景信，紫苔应长少霞碑。数峰烟树天垂野，千顷鸥波雨散丝。海内交游多老去，为谁溪上放船迟。","dynasty":"元代","title":"寄来鹤亭主人"}
{"author":"虞集","content":"画桥冰泮动龙舟，鸭绿粼粼出御沟。使者旌旗穿柳过，人家凫雁傍溪浮。桃花吹雨春牵缆，江水平堤夜唱筹。应有馀波方浩荡，不令归楫恨淹留。","dynasty":"元代","title":"送张兵部巡视运河"}
{"author":"虞集","content":"念我衰年不废书，锦囊古墨送幽居。明窗尘影丹同熟，玄圃云英玉不如。敢为文章胜虎豹，祗应笺注到虫鱼。研磨不尽人间老，传与儿孙尚有馀。","dynasty":"元代","title":"谢吴宗师惠墨"}
{"author":"虞集","content":"邻父长思长史书，不辞频谒恼巢居。临池三月玄霜尽，对月千篇白雪如。赋敌洛波翔翠羽，歌成湘浦媵文鱼。故分泸石松烟色，犹是奎章旧赐馀。","dynasty":"元代","title":"三用韵答巢翁就以奎章赐墨赠之"}
{"author":"虞集","content":"江树重重江水深，楚王宫殿在山阴。白云窈窕生春浦，翠黛婵娟对晚岑。宋玉少时多讽咏，江淹老去倦登临。扁舟却上巴陵去，閒听孤猿月下吟。","dynasty":"元代","title":"题著色山图"}
{"author":"虞集","content":"缉熙殿里御屏风，零落谁收百岁中。锦树总含春雨露，画桥犹是旧青红。花开陌上怀归燕，潮落江头送去鸿。何似绿波生太液，绛桃风急綵船东。","dynasty":"元代","title":"题画"}
{"author":"虞集","content":"海上风来五月秋，晚凉应上木兰舟。金盘丹荔生南国，玉椀清冰出北州。狂客醉时花作阵，美人歌罢月如钩。期门旧识将军面，从猎还披翠羽裘。","dynasty":"元代","title":"寄海南故将军"}
{"author":"虞集","content":"骑马城南觅旧题，飘萧席帽碧云低。东风花柳过韦曲，落日儿童唱大堤。绣阁岂无和玉髓，锦囊还有铸金蹄。归来吟转楼头月，池冷芙蓉翡翠栖。","dynasty":"元代","title":"次韵宋诚甫学士城南访病暮归"}
{"author":"虞集","content":"三峰宫殿接新桥，十月长斋陟翠峣。朝步仍垂苍玉佩，登歌还引紫琼箫。千枝绛蜡连虹贯，五色香云向日飘。赖有高人陪后乘，轻清诗句似参寥。","dynasty":"元代","title":"抚郡天宁明极觉讲主陪敬斋监郡奉祠华盖特有高咏三读敬叹仆偶共清游辄复次韵衰退不工聊资笑粲"}
{"author":"虞集","content":"归田多病故人疏，好客相逢乐有馀。老去深杯那解饮，诗成大字尚能书。门生去上青骢马，道士归骑赤鲤鱼。如此馀閒多乐事，谁能七十始悬车。","dynasty":"元代","title":"秋日同朋游北塔山"}
{"author":"虞集","content":"华山东下有茅冈，云是毛公旧隐场。清露尚馀丹满臼，白云今许草为堂。冬凭野烧开畬陇，春托山雷净石床。从此便为千载计，洞天先拜紫玄章。","dynasty":"元代","title":"仙游道士余岫云为从珠溪余隐士求得华山下黄茅冈一曲规作丹室喜而赋之不觉五首其一"}
{"author":"虞集","content":"茅冈地主古醇儒，乞我冈头作隐居。岭上閒云从管领，涧中流水听开除。刀耕火种从兹始，雨笠风瓢便有馀。自古诗人多会合，浮丘毛氏不愁予。","dynasty":"元代","title":"仙游道士余岫云为从珠溪余隐士求得华山下黄茅冈一曲规作丹室喜而赋之不觉五首其二"}
{"author":"虞集","content":"石人屹立古仙坛，双涧交流拱一盘。临水种松须匼匝，就中作室要宽安。洞经即日脩真诀，玉臼逢春浴旧丹。却恐山中添故事，题诗莫与世传看。","dynasty":"元代","title":"仙游道士余岫云为从珠溪余隐士求得华山下黄茅冈一曲规作丹室喜而赋之不觉五首其三"}
{"author":"虞集","content":"仙游办得茅千束，华盖须分屋数间。微咏玉经忘我老，谩调金鼎胜于閒。龙雷变化从舒卷，鹤露清寒自往还。何似绮园诸老者，采芝初不离南山。","dynasty":"元代","title":"仙游道士余岫云为从珠溪余隐士求得华山下黄茅冈一曲规作丹室喜而赋之不觉五首其四"}
{"author":"虞集","content":"茅冈初割一溪云，玄契华阳旧隐文。谒简自题香案吏，封章先报大茅君。种成和露桃千树，借与摩霄鹤数群。便是宸清真洞府，不烦梦想托纷纭。","dynasty":"元代","title":"仙游道士余岫云为从珠溪余隐士求得华山下黄茅冈一曲规作丹室喜而赋之不觉五首其五"}
{"author":"虞集","content":"诗成长是倩人书，最爱东家织翠裾。远树断云春雨外，华星明月晚凉初。满窗柿叶题都遍，短帽梅花画不如。莫向墨池成久别，鹅群还欲谢崇虚。","dynasty":"元代","title":"送易用昭"}
{"author":"虞集","content":"官桥柳外雪飞绵，客舍樽前急管弦。僧粥晓分惊腊日，猎围晨出忆残年。白头长与青山对，华屋谁为翠黛怜。惟有寒梅能老大，独将清艳向江天。","dynasty":"元代","title":"己卯腊八日雪为魏伯亮赋"}
{"author":"虞集","content":"乔木千章万壑秋，使君清兴在危楼。星沈夜水神鱼化，霜落寒汀宿雁留。红袖乌丝酣楚客，画屏银烛看吴钩。不知肯著枯藤杖，采采芙蓉涉远洲。","dynasty":"元代","title":"某与胡伯友书问疏阔稍久因楚石藏主待谒翘仰高谊赋寄此诗"}
{"author":"虞集","content":"暮春长日雨兼风，买得江船未及东。出郭故人邀杜老，辍耕田父讶庞公。谩从修禊忘溪曲，何用安车遍洛中。旦起紫芝行复长，咏归先与谢崆峒。","dynasty":"元代","title":"集自郡城归溪山翁寄诗并和申字韵垂教依韵再呈殊愧迟拙其一"}
{"author":"虞集","content":"待客花阴午过申，茶香榆火一时新。千竿嫩绿摇轻暑，数萼馀红坠晚春。坐忆云林行道迹，梦游仙岛意生身。连根分种如冰雪，来向清池对玉真。","dynasty":"元代","title":"集自郡城归溪山翁寄诗并和申字韵垂教依韵再呈殊愧迟拙其二"}
{"author":"虞集","content":"不识南塘第几桥，翠楼华屋上岧峣。古文独许扬雄识，幽兴谁为杜甫邀。伐木春声生涧谷，涉江秋影荡兰苕。散花如雨携双履，解与高人话寂寥。","dynasty":"元代","title":"赠楚石藏主谒饶心道六有先生"}
{"author":"虞集","content":"馆阁论思拜命新，风云近接属车尘。受釐宣室多清夜，奏赋甘泉是暮春。雨过落花行处少，日移高树坐来频。知君此日行吟思，骢马封章又避人。","dynasty":"元代","title":"送抚郡经历海朝宗调官"}
{"author":"虞集","content":"扁舟忆上浣花溪，风雨横江万竹低。石室归来秋似水，峨眉相对醉如泥。春雷翻石蛟龙起，夕照穿林鸟雀栖。二老何年重会面，为挥浓墨写凄迷。","dynasty":"元代","title":"东坡墨竹"}
{"author":"虞集","content":"白云长傍太湖飞，忽向西江度钓矶。彭泽小龙邀共饭，湖阳迁客忆留衣。笋因春雨朝朝吃，橘待秋霜颗颗肥。我自本名无所住，经函松下共柴扉。","dynasty":"元代","title":"白云间上人度夏"}
{"author":"虞集","content":"海国綀衣雪色明，寄将千里见高情。著随野鹤浑相称，行近沙鸥亦不惊。江露满船歌醉起，炉烟携袖忆诗成。秋风游子偏愁予，谁采芙蓉共晚晴。","dynasty":"元代","title":"答甘允从寄海东白纻"}
{"author":"虞集","content":"昔代香山避暑宫，中天积翠立芙蓉。云生金水三春柳，露滴银床五粒松。飞瀑桥长通窈窕，断堤人倦立从容。旧时行处今看画，烟雨楼台晚更浓。","dynasty":"元代","title":"孙宰金碧山水"}
{"author":"虞集","content":"郭西寺门双石头，水槛相对林塘幽。白花过雨落松暝，黄鸟隔溪鸣麦秋。衰朽虚蒙宣室问，淹迟实爱小山留。为贪佛日同僧话，满袖天香念旧游。","dynasty":"元代","title":"甲戌四月十七日至临川冲云寺祝圣寿斋罢为赋此诗"}
{"author":"虞集","content":"锦屏山下花如锦，却爱清江野水边。放笔岂能无直干，掀篷方欲斗清妍。最怜半面敧歌扇，更笑轻身障舞筵。君看上林千树雪，繁枝何处独娟娟。","dynasty":"元代","title":"蜀人刘梦良效杨补之掀蓬图"}
{"author":"虞集","content":"微雨经宵，暖烟笼昼，相寻闲步堤沙。露桃风絮，香影傍乌纱。徙倚江楼最久，绮窗迥、翠拥双丫。轻鸥外，水村山郭，帆过泊谁家。东华。尘土梦，汉宫传蜡，隋树啼鸦。记当时携手，何处天涯。日暮清吟未足，听街鼓、催发香车。山翁醉，惊雷散雹，深夜未停挝。","dynasty":"元代","title":"满庭芳·微雨经宵"}
{"author":"虞集","content":"维舟南浦。临流不渡。踏破城南蔬圃。故人直是不相忘，把酒看、沙头鸥鹭。青云得路。兰台乌府。早晚新承恩露。轻车切莫便乘风，先报与","dynasty":"元代","title":"鹊桥仙寄阿里仁甫"}
{"author":"虞集","content":"秋气至，寿＊注天香。燕坐喜看扶两几，击鲜何必＊诸郎。长岁接宾","dynasty":"元代","title":"法驾导引为陈溪山寿"}
{"author":"虞集","content":"江上秋风日夜生。萧萧两鬓葛衣轻。芭蕉丛竹共幽情。病骨不禁湘簟冷，梦魂犹似玉堂清。画檐疏雨过三更。","dynasty":"元代","title":"浣溪沙"}
{"author":"虞集","content":"愿一见公，竟不及见而卒。客有为以赋此曲者雪映虚檐，梦魂正绕阳台近。朝来谁为护重笼，云卧衣裳冷。应念兰心薰性。对芳年、才华自信。洞房春暖，换羽移宫，珠圆丝莹。板压红牙，手痕犹在余香泯。当时惟待醉翁来，教听莺声引。可惜闲情未领。但雕梁、尘销雾暝。几回清夜，月转西廊，梧桐疏影。","dynasty":"元代","title":"烛影摇红淮南故将军家有歌妓，才容自许，"}
{"author":"虞集","content":"作句。袖中犹觉有馀香，冷落西风吹不去。二月末，与杨迁镇陈众仲观杏城东，坐客有为予诵此者，因括归腔，令佐酒者歌之昨日得卿黄菊赋。细翦金英，题作多情句。冷落西风吹不去。袖中犹有余香度。沧海尘生秋日暮。玉砌雕栏，木叶鸣疏雨。江总白头心更苦。","dynasty":"元代","title":"蝶恋花故远主得其臣所献黄菊赋，题其后曰"}
{"author":"虞集","content":"，病其词妙则声劣，律稳者语卑。适有友人期家人到官所而不至，赋此丹荔明如火。想江城、薰风乍透，绣帘青琐。宝篆香消初睡起，叶底流莺又过。算几度、思归未果。欲翦冰绡凭谁寄，恐腰围、渐减愁无那。临岸曲，命舟舸。凉宵冉冉银蟾度。望清辉、千里照人，雾低云＊。准拟雕梁栖飞燕，早晚新巢定妥。叹会少离多似我。留滞文园头先白，念琴心、久为芳尘锁。将旧恨，归江左。","dynasty":"元代","title":"驾新郎五月中，以小疾家居，陈众仲助教言"}
{"author":"虞集","content":"曲，高洁雄畅，最传者苏武慢二十篇。前十篇道遗世之乐，后十篇论修仙之事。曾稽费无隐独善歌之，闻者有凌云之思，无复流连光景者矣。予山居每登高望远，则与无隐歌而和之。无隐曰，公当为我更作十篇。居两年，得两篇半，殊未快意也。昭阳协洽之年，当嘉平之月，长儿之官罗浮。予与客清江赵伯友，临川黄观我、陈可立游。乐叔吴文明，平阳李平幼子翁归，泛舟送之。水涸，转鄱阳湖，上豫章，遇风雪，十五六日不能达三百里。清夜秉烛，危坐高唱，二三夕间，得七篇半。每一篇成，无隐即歌之。冯尊师天外有闻，得七篇半。每一篇成，无隐即歌之。冯尊师天外有闻，能乘风为我一来听耶。明春，舟中又得二篇，并无俗念一首。后三年，仙游山彭致中取而刊之，与瓢笠高明共一笑之乐也。道园道人虞集伯生自笑微生，凡情不断，轻弃旧矶垂钓。走马长安，听莺上苑，空负洛阳年少。玉殿传宣，金銮陪宴，屡草九重丹诏。是何年、梦断槐根，依旧一蓑江表。天赐我、万叠云屏，五湖烟浪，无限野猿沙鸟。平明紫阁，日晏玄洲，＊发太霞林杪。苍龙腾海，白鹤冲霄，颠倒一时俱了。望清都、独步高秋，风露洞天初晓。","dynasty":"元代","title":"苏武慢鸣鹤馀音全真冯尊师，本燕赵书生，"}
{"author":"虞集","content":"扫尽风云，绰开尘土，落得半丘藏拙。青松为盖，白石为床，一切物情休歇。几度蓬莱，布袍长剑，闲对海波澄澈。是谁家、酒熟仙瓢，邀我共看明月。归去也、玉宇寥寥，银河耿耿，铁笛一声山裂。三花高拥，九气弥罗，缥缈泰清瑶阙。手把芙蓉，凌空飞步，今夜几人朝谒。便翻身、北斗为杓，遍散紫瓯香雪。","dynasty":"元代","title":"苏武慢·扫尽风云"}
{"author":"虞集","content":"山月来时，海风不动，平地玉楼琼宇。桂子飘香，露华如水，自按洞箫如缕。杳杳冥冥，泠泠历历，青鸟解传芳语。太微中、鸾鹤相求，尽是旧时真侣。君听取、列豹重关，鼓雷千吏，天界更多官府。石女簪花，木人劝酒，为我此间聊住。高唱微吟，挥毫万丈，尘世等闲今古。看空山、一色青青，何意断云残雨。","dynasty":"元代","title":"苏武慢·山月来时"}
{"author":"虞集","content":"放棹沧浪，落霞残照，聊倚岸回山转。乘雁双凫，断芦漂苇，身在画图秋晚。雨送滩声，风摇烛影，深夜尚披吟卷。算离情、何必天涯，咫尺路遥人远。空自笑、洛下书生，襄阳耆旧，梦底几时曾见。老矣浮丘，赋诗明月，千仞碧天长剑。雪霁琼楼，春生瑶席，容我故山高宴。待鸡鸣、日出罗浮，飞渡海波清浅。","dynasty":"元代","title":"苏武慢·放棹沧浪"}
{"author":"虞集","content":"对酒当歌，无愁可解，是个道人标格。好风过耳，皓月盈怀，清净水声山色。世上千年，山中七日，随处惯曾为客。尽虚空、北斗南辰，此事有谁消得。曾听得、碧眼胡僧，布袍沧海，直下钓丝千尺。掣取鲸鱼，风雷变化，不是等闲奇特。寒暑相催，乾坤不用，历劫不为陈迹。可怜生、忘却高年，长伴小儿嬉剧。","dynasty":"元代","title":"苏武慢·对酒当歌"}
{"author":"虞集","content":"忆昔坡仙，夜游赤壁，孤鹤掠舟西过。英雄消尽，身世茫然，月小水寒星火。何似渔翁，不知今古，醉傍蓼花然火。梦相逢、羽服翩跹，未必此时非我。谁解道、岁晚江空，风帆目力，横槊赋诗江左。清露衣裳，晚风洲渚，多少短歌长些。玉宇高寒，故人何处，渺渺予怀无那。叹乘桴、浮海飘然，从者未知谁可。","dynasty":"元代","title":"苏武慢·忆昔坡仙"}
{"author":"虞集","content":"十载燕山，十年江上，惯见半生风雪。对雪无舟，泛舟无雪，不遇并时高洁。断港残沙，今兹何夕，一似剡溪归越。但掀篷、数尺梅花，人迹鸟飞俱绝。君不见、五老危巅，浮丘绝顶，笑我早生华发。返老还童，易粗为妙，定有九还丹诀。霁景浮空，天光眩海，一体本无分别。便堪称、六一仙公，千古太虚明月。","dynasty":"元代","title":"苏武慢·十载燕山"}
{"author":"虞集","content":"白鹤山人如鹤白，自抱山樽留过客。要看修竹万琅，更对名花春雪色。山樽本出山下泉，过客醉去山人眠。客亦是鹤君莫笑，重来更待三千年。","dynasty":"元代","title":"白鹤观"}
{"author":"虞集","content":"江山信美非吾土，飘泊栖迟近百年。山舍墓田同水曲，不堪梦觉听啼鹃。","dynasty":"元代","title":"至正改元辛巳寒食日，示弟及诸子侄"}
{"author":"虞集","content":"雷起龙门山，雨洒赤城观。萧骚山木高，浩荡尘路断。鱼龙喜新波，燕雀集虚幔。开户微风兴，倚杖众云散。","dynasty":"元代","title":"赤城馆"}
{"author":"虞集","content":"张侯襄阳人，深知襄阳乐。十年宦学怀襄阳，故托豪缣写山郭。老我不乐思蜀都，人言嵩阳好隐居。三十六峰常对面，水竹田庐还可图。欲往不能心懆懆，忽见新图被山恼。沙禽浦树俱可人，金涧石床为谁好？向来耆旧皆英雄，驾言从之道焉从？弄珠月冷识游女，沉剑潭深知卧龙。八月霜晴水清浅，闻道扁舟足回转。何时古寺傍檀溪？几处残碑在江岘？呼鹰台高秋草多，养鱼池中莲芡波。蜀嵩未必不如此，我今不游奈老何！张侯张侯早结屋，莫待史詹为君卜。要看陇上课儿耕，好在鱼梁白沙曲。","dynasty":"元代","title":"张令鹿门图"}
{"author":"虞集","content":"大兄五月来作客，八年不见头总白。五人兄弟四人在，每忆中郎泪沾臆。我家蜀西忠孝门，无田无宅惟书存。兄虽管库实父荫，弟窃微禄承君恩。文章不如仲氏好，叔氏最少今亦老。五郎十岁未知学，嗟我何为长远道？诸儿读书俱不多，又不力耕知奈何！忧来每得二三友，看花把酒临风哦。蜀山嵯峨归未得，盘盘先垅临川侧。碧梧翠竹手所移，应与青松各千尺。南风吹雪河始冰，兄归乌帽何睘睘！明年乞身向天子，共读父书歌太平。","dynasty":"元代","title":"家兄孟修父输赋南还"}
{"author":"虞集","content":"薛公少保昔画鹤，毛羽萧条向寥廓。通泉县壁久微茫，故物都非况城郭？长鸣阔步貌闲暇，解写高情亦奇作。田中芝草日应长，石上松花晚犹落。赤壁江深孤月小，白云野迥秋霄薄。群帝相从绛节朝，八公许制黄金药。误婴尘网迹易迷，移召中洲梦如昨。借悬素壁忆真侣，忽有微风动林壑。碧虚寥寥积雪高，直过萧台绝栖泊。","dynasty":"元代","title":"画鹤"}
{"author":"虞集","content":"江上新诗好，亦知公事闲。投壶深竹里，系马古松间。夜月多临海，秋风或在山。玉堂萧爽地，思尔佩珊珊。","dynasty":"元代","title":"寄丁卯进士萨都剌天锡"}
{"author":"虞集","content":"江沙如雪水无声，舟倚蒹葭雁不惊。霜气隔篷才数尺，斗杓插地已三更。抛书枕畔怜儿子，看剑灯前慨友生。尚有乘桴无限意，催人摇橹转江城。","dynasty":"元代","title":"舟次湖口"}
{"author":"虞集","content":"日色苍凉映紫袍，时巡毋乃圣躬劳。天连阁道晨留辇，星散周庐夜属橐。白马锦鞯来窈窕，紫驼银瓮出蒲萄。从官车骑多如雨，只有扬雄赋最高。","dynasty":"元代","title":"送袁伯长扈从上京"}
{"author":"虞集","content":"明日城东看杏花，丁宁儿子早将车。路从丹凤楼前过，酒向金鱼馆里赊。绿水满沟生杜若，暖云将雨少尘沙。绝胜羊傅襄阳道，归骑西风拥鼓笳。","dynasty":"元代","title":"城东观杏花"}
{"author":"虞集","content":"碧云双引树重重，除却丹经户牖空。一径绿阴三月雨，数声啼鸟百花风。年深不记栽桃客，夜静长留卖药翁。几度到来浑不语，独依秋色数归鸿。","dynasty":"元代","title":"费无隐丹室"}
{"author":"虞集","content":"正月楼船过大江，海风吹雨洒船窗。云消虹霓横山阁，潮落鼋鼍避石矼。阙下谏书谁第一？济南名士旧无双。湖阴暑退多鱼鸟，应胜愁吟对怒泷。","dynasty":"元代","title":"送韩伯高佥宪浙西"}
{"author":"虞集","content":"方池积雨收，新水三四尺。风定文已消，云行影无迹。渊鱼既深潜，水华晚还出。幽人无所为，持竿坐盘石。","dynasty":"元代","title":"钓月轩（京兆杜本隶颜）"}
{"author":"虞集","content":"月出古城东，海气浮空濛。车骑各已息，宫阙何穹窿。牧马草上露，吹笳沙际风。帐中忽闻雁，传令彀雕弓。","dynasty":"元代","title":"月出古城东"}
{"author":"虞集","content":"黄金铸为鸭，焚兰夕殿中。窈窕转斜月，逶迤动微风。绮席列珠树，华灯连玉虹。无眠待顾问，不知清夜终。","dynasty":"元代","title":"同阁学士赋金鸭烧香"}
{"author":"虞集","content":"月下白玉阶，露生黄金井。疏条栖鹊寒，衰蕙流萤冷。恋阙感时康，怀归觉宵永。晨钟禁中来，白发聊自整。","dynasty":"元代","title":"退直同柯敬仲博士赋"}
{"author":"虞集","content":"步虚长松下，流响白云閒。华星列爟火，明月悬佩环。肃然降灵气，穆若愉妙颜。竹宫憺清夜，望拜久乃还。","dynasty":"元代","title":"步虚词"}
{"author":"虞集","content":"白云旴水上，自古多仙人。手携绿玉杖，头戴白纶巾。袖中出风雨，天上礼星辰。归来庭户静，芳草自生春。","dynasty":"元代","title":"送张道士归上清"}
{"author":"虞集","content":"学省足清昼，词垣惊早秋。美人隔河汉，落月在高楼。持衣未成曲，吹笛不胜愁。还趋鳷鹊观，别制鹔鹴裘。","dynasty":"元代","title":"寄陈众仲助教上都作"}
{"author":"虞集","content":"中流泛兰枻，望彼嘉树林。落日荡野水，浮云生夕阴。游鱼恋芳藻，好鸟鸣幽岑。为乐恐易老，吾将脱朝簪。","dynasty":"元代","title":"赋水木清华亭"}
{"author":"虞集","content":"白雪不成夜，丹霞遂崇朝。妙质承日映，飞英向风飘。醉来红袖近，歌罢綵云消。扬州问何逊，何似董娇娆？","dynasty":"元代","title":"于仲元舍赋红梅"}
{"author":"虞集","content":"九月天气肃，鹤鸣在林阴。使君甚好客，来者总能吟。红树秋山近，黄华夕露深。邻翁八九十，有酒即相寻。","dynasty":"元代","title":"林皋亭"}
{"author":"虞集","content":"昔者长江险，能生白发哀。百年经济尽，一日画图开。僧寺依稀在，渔舟浩荡回。萧条数根树，时有海潮来。","dynasty":"元代","title":"题子昂长江叠嶂图"}
{"author":"虞集","content":"兰若背山阴，松筠夹径深。门閒容虎卧，湖近听龙吟。雨过泉添涧，风飘磬出林。衲衣皆旧识，一一谢幽岑。","dynasty":"元代","title":"送先陇二邻僧还吴"}
{"author":"虞集","content":"寓馆城门夕，高秋雨露开。天垂华盖近，月转紫垣来。疏阔思良会，淹留到不才。深期谢安石，挥麈散风埃。","dynasty":"元代","title":"次韵阿荣存初参议秋夜见寄"}
{"author":"虞集","content":"积雪拥柴门，行人稍出村。溪头或遇虎，木末不闻猿。接栈回山阁，支桥就树根。驱车上重坂，回首见朝暾。","dynasty":"元代","title":"雪谷早行"}
{"author":"虞集","content":"高阁丹青起，中天紫翠分。窗当太白雪，门俯九疑云。伐木山人去，吹箫帝子闻。尘中归未得，春思转纷纷。","dynasty":"元代","title":"雪岩楼观"}
{"author":"虞集","content":"往年登剑阁，快马著春衫。设险怀前赋，摩崖觅旧劖。乡人游雪界，郡倅试冰衔。归道观新政，春江不挂帆。","dynasty":"元代","title":"送人之剑阁倅"}
{"author":"虞集","content":"竹色侵衣碧，重帘雨气深。白鹅翻墨沼，紫燕入书林。北海春尊侧，西山夕阁阴。东曹公事少，歌舞散黄金。","dynasty":"元代","title":"寄子山尚书"}
{"author":"虞集","content":"雨阁添衣润，风帘隐几高。白头更事少，病目向书劳。南客传音信，东家问酒醪。江边茅屋破，归楫若为操。","dynasty":"元代","title":"漫兴"}
{"author":"虞集","content":"六月初闻雨，官河潦水生。江南归宋玉，稷下谢荀卿。雕鹗青霄迥，蒹葭白露盈。都留诗兴在，来听上林莺。","dynasty":"元代","title":"送张尚德"}
{"author":"虞集","content":"新度《霓裳曲》，三年教得成。惊鸿浑不下，飞燕若为轻。芍药春亭暮，芙蓉野水生。梨园多白发，吹笛到天明。","dynasty":"元代","title":"明皇按乐图"}
{"author":"虞集","content":"白发长沙守，循良又好文。近辞金马去，远有玉鱼分。对竹听湘雨，开帘看岳云。汉廷思贾谊，一饭莫忘君。","dynasty":"元代","title":"送长沙守"}
{"author":"虞集","content":"昔在泉州住，将军每见招。春云山对屋，夜雨水平桥。池鸭穿荷叶，溪鱼上柳条。禁城钟鼓起，车马晚萧萧。","dynasty":"元代","title":"代众仲作"}
{"author":"虞集","content":"遗庙珍珠浦，归舟僰道溪。飞鸢愁暑雨，走马畏山泥。官署尊丹鹫，祠官胜碧鸡。题诗远相送，红日五云西。","dynasty":"元代","title":"送王照磨之官云南"}
{"author":"虞集","content":"朝廷多暇日，别馆又青春。薄醉犹催酒，清歌况有人。玉堂金砚匣，翠袖白纶巾。老去浑无赖，凭谁为写真。","dynasty":"元代","title":"玉堂燕集图"}
{"author":"虞集","content":"茅山多古树，此桧更长生。鹳鹤栖来稳，蛟龙化得成。云深还近户，月落似闻笙。千载如相见，苍然故旧情。","dynasty":"元代","title":"画桧"}
{"author":"虞集","content":"洛阳杨友直，字儗汉中郎。画若锥穿石，垂如雨漏墙。舞花羞女美，醉草笑僧狂。昨日鸿都学，烦君写数行。","dynasty":"元代","title":"赠杨友直"}
{"author":"虞集","content":"江上复春雨，层阴覆碧波。石高龙影卧，林迥鹤声过。解佩猗兰浦，扬旌落木坡。佳人翠袖薄，日暮欲如何？","dynasty":"元代","title":"题朱邸竹木"}
{"author":"虞集","content":"过鹤生新梦，携鱼忆旧游。清霜凋木叶，落月涌江流。隐者时堪访，良田亦易求。如何玉堂夜，白发不胜愁。","dynasty":"元代","title":"赤壁图"}
{"author":"虞集","content":"载笔趋芸阁，探囊索缊袍。坐销秋日净，心折夜风高。识字头先白，谋生计转劳。文园多病渴，常想赐蒲萄。","dynasty":"元代","title":"八月八日有感题视草堂壁"}
{"author":"虞集","content":"春雨过山竹，幽泉绕舍鸣。燕泥书帙晚，鱼浪钓丝晴。奉席从孙子，连床总弟兄。旧闻林下叟，读《易》到天明。","dynasty":"元代","title":"赋程氏竹雨山房二首其一"}
{"author":"虞集","content":"游子闻春雨，思亲望故园。竹间开几席，花底注山尊。累世书连屋，频年稻满村。卜邻淳朴地，绝学欲重论。","dynasty":"元代","title":"赋程氏竹雨山房二首其二"}
{"author":"虞集","content":"封上颂台礼，轻车入汉中。节毛吹渭雨，木叶动秦风。把酒台基古，驰书岁事丰。朝回倚西阁，日日数归鸿。","dynasty":"元代","title":"送鲁子翚廉使之汉中"}
{"author":"虞集","content":"试问堂前石，来今几十年？衰颜空雨雪，幽致自风烟。微醉寒堪倚，孤吟静更眠。旧湖春水长，谁系钓鱼船。","dynasty":"元代","title":"戏作试问堂前石五首其一"}
{"author":"虞集","content":"为问堂前石，何年别太湖？春风神不王，夜月影长孤。不中明堂柱，空馀艮岳图。颇思嘉种木，岁晚与相扶。","dynasty":"元代","title":"戏作试问堂前石五首其二"}
{"author":"虞集","content":"为问堂前石，何无藤蔓缠？金莲疑可致，紫菊若为妍。旧梦遗波浪，閒情阅岁年。祇缘相识久，亲为濯清泉。","dynasty":"元代","title":"戏作试问堂前石五首其三"}
{"author":"虞集","content":"碣石久沦海，女娲曾补天。乾坤遗蕞尔，雾雨护苍然。淬剑龙随化，弯弓虎自全。昔贤多赋此，谁赋最流传？","dynasty":"元代","title":"戏作试问堂前石五首其四"}
{"author":"虞集","content":"为问堂前石，屡逢堂上人。远来嗟最久，独立与谁邻？运载劳车马，摩挲识凤麟。銮车书吉日，追琢到嶙峋。","dynasty":"元代","title":"戏作试问堂前石五首其五"}
{"author":"虞集","content":"轻雪作春花，飞来入鬓斜。紫貂迎晓雾，绛蜡炫晴霞。书诏频趋阁，思归即借车。几时将稚子，随意踏江沙。","dynasty":"元代","title":"立春夜试墨"}
{"author":"虞集","content":"幸自邻顽鄙，毋烦问岁年。当寒金作砺，向煖玉生烟。眉黛无归意，毛群有叱眠。凉州三百斛，亦未酹觥船。","dynasty":"元代","title":"代石答五首其一"}
{"author":"虞集","content":"昔观一柱观，还度几重湖。雪尽身还瘦，云生势不孤。研穿邺台瓦，赋就草堂图。芝阁玄云在，危踪敢藉扶。","dynasty":"元代","title":"代石答五首其二"}
{"author":"虞集","content":"牛角何堪砺，蜗涎谩自缠。沈冥辟邪古，羞涩望夫妍。神物须清鉴，灵根属小年。金舆曾共侍，千载忆甘泉。","dynasty":"元代","title":"代石答五首其三"}
{"author":"虞集","content":"转徙宁论地，存留亦信天。露盘危欲折，劫火不同然。洛下残经断，岐阳数鼓全。向无文字托，寂寞竟谁传？","dynasty":"元代","title":"代石答五首其四"}
{"author":"虞集","content":"去岁留诗别，嗟哉白发人！冠依子夏制，居切左丘邻。执籥充振鹭，脩辞缀获麟。终须愁坎壈，勿用诮嶙峋。","dynasty":"元代","title":"代石答五首其五"}
{"author":"虞集","content":"化国多长日，高人侍紫宸。观书从上相，属笔念生民。云汉文章备，风雷号令新。惟应青简在，能载古风淳。","dynasty":"元代","title":"次韵筠轩司徒足成旦公所藏英宗御题之句元题曰日光照吾民月色清我心又题琴曰至治之音二首其一"}
{"author":"虞集","content":"御翰龙池晓，翻经鹫殿阴。云依清静叶，月印妙明心。千载堂堂去，诸天肃肃临。朱弦谁为鼓？至治有遗音。","dynasty":"元代","title":"次韵筠轩司徒足成旦公所藏英宗御题之句元题曰日光照吾民月色清我心又题琴曰至治之音二首其二"}
{"author":"虞集","content":"昔者云归壑，天章自九重。日华常映凤，山气尽成龙。俯仰遗陈迹，高深俨德容。飘然化春雨，结想在高松。","dynasty":"元代","title":"玉隆宫所藏宋乾道宸翰云壑二字"}
{"author":"虞集","content":"闻道三衢守，年丰郡事稀。诗成花覆帽，酒列锦成围。鹤发明春雪，貂裘对夕晖。扁舟应载客，閒听洞箫归。","dynasty":"元代","title":"寄三衢守马九皋"}
{"author":"虞集","content":"飞白妙娉婷，新题照草亭。仙遗相鹤法，客借换鹅经。雾雨归悬黍，风云护茯苓。遥知春昼永，深坐养《黄庭》。","dynasty":"元代","title":"寄题汪道士草亭"}
{"author":"虞集","content":"楼近煖云湿，夜深闻雁低。声音灯外尽，羽翮月边迷。冉冉白榆上，悠悠黄竹西。应逢穆王骏，春草一长嘶。","dynasty":"元代","title":"闻雁"}
{"author":"虞集","content":"一树花如雪，清明客未归。坐看黄鸟并，梦作綵云飞。翠袖寒犹薄，羊车过绝稀。相如能作赋，月下卷春衣。","dynasty":"元代","title":"钱舜举画"}
{"author":"虞集","content":"汎舟桑落浦，望见香炉峰。野水常敧树，山云不碍钟。桃源携客觅，松径与僧逢。为托荆关辈，添予九节筇。","dynasty":"元代","title":"山水图"}
{"author":"虞集","content":"老树依江岸，归舟傍钓竿。水花看晚净，风叶识天寒。雁字来千里，鱼羹付一餐。远山青可隐，日下是长安。","dynasty":"元代","title":"题马竹所画"}
{"author":"虞集","content":"晨登山木阁，零雨煖于春。溪水解留客，梅花偏照人。秫香知酒熟，市远觉民淳。此地堪娱老，惟愁度水频。","dynasty":"元代","title":"送客北门晨登山木阁"}
{"author":"虞集","content":"忆昔同经幄，春明下玉除。挂冠俄去国，连舸总盛书。笋脯尝红稻，莼羹斫白鱼。莫言江海远，咫尺玉堂庐。","dynasty":"元代","title":"奉别阿鲁灰东泉学士游瓯越"}
{"author":"高载","content":"自是去凶明国是，毋轻函首启戎奸。","dynasty":"宋代","title":"句"}
{"author":"高载","content":"拟约沧光异姓兄。","dynasty":"宋代","title":"句"}
{"author":"朱泽","content":"三春桃李本无言，苦被残阳鸟雀喧。借问东邻效西子，何如郭素拟王轩。","dynasty":"唐代","title":"嘲郭凝素"}
{"author":"董杞","content":"春花狼藉馀，六出净烦热。衲衣凝夜禅，香散深林月。","dynasty":"宋代","title":"题薝卜"}
{"author":"程行谌","content":"圣主崇文化，锵锵得盛才。相因归梦立，殿以集贤开。象系微言阐，诗书至道该。尧尊承帝泽，禹膳自天来。礼洽欢逾长，风恬暑更回。国朝将舜颂，同是一康哉。","dynasty":"唐代","title":"奉和圣制送张说上集贤学士赐宴（赋得回字）"}
{"author":"徐田臣","content":"乌纱裹头，清霜篱落，黄叶林邱。渊明彭泽辞官后，不事王侯。爱的是青山旧友，喜的是绿酒新ド。相拖逗，金樽在手，烂醉菊花秋。","dynasty":"元代","title":"【中吕】满庭芳_乌纱裹头，"}
{"author":"徐田臣","content":"第一出家门大意【满江红】(末上)铁砚毛锥，几年向文场驰逐。任雕龙手段，俯头屈足。浪迹浑如萍逐水，虚名好似声传谷。笑半生梦里鬓添霜，空碌碌。酒人中，聊托宿；诗社内，聊容足。惯嘲风弄月，品红评绿。点染新词别样锦，推敲旧谱无瑕玉。管风流领袖播千秋，英雄独。(问答如常)【鸳鸯阵】孙毕家富贵，东京住，结义两乔人。诳语谗言，从中搬斗，将孙荣赶逐，投奔无门。风雪里救兄一命，将恩作怨，妻谏反生嗔。施奇计，买王婆黄犬，杀取扮人身。夫回蓦地惊魂，去冫免龙卿、子传，托病不应承。再往窑中，试寻兄弟，移尸慨任，方辨疏亲。清官处乔人忘告，贤妻出首，发狗见虚真。重和睦，封章褒美，兄弟感皇恩。两乔人全无仁义，蠢员外不辨亲疏。孙二郎破窑风雪，杨玉贞杀狗劝天。　第二出谏兄触怒【挂真儿】(生上)积善之家庆有余，传留下万卷诗书。性禀刚贞，胸怀仁义，更喜门庭豪贵。两字功名志未酬，藏珠韫玉且优游。家传阀阅经多载，世代簪缨知几秋。天谄诈，有刚柔，果然名字播皇州。家中财宝如山积，库内钱财似水流。卑人姓孙，名华，排行第一，祖贯东京人氏。曾攻诗史，未遂风云。喜得家道丰盈，尽可优游岁月。荆妻杨氏，妇道颇娴。侍女迎春，家规能守。有个同胞兄弟。唤做孙荣，从小是卑人抚养成人，今经一十八岁，未曾婚匹。一应家事，俱是卑人总理。他只在学馆攻书，见成安享。这也罢了。奈他性多执拗，才欠圆通。胸中之学，或者有余；户外之事，全然未晓。每每触忤卑人，屡加训责，他从无怨恨之心，奈绝无顺从之美。正所谓\"江山易改，禀性难移\"。近来卑人结识得两个好友，一个是柳龙卿，一个是胡子传。此二人不但诗礼之儒，颇饶豪侠之气；又且知机识变，博学多能。物情市价，无所不通；官讼家常，何事不晓。与卑人相爱相亲，如同手足。卑人意欲结义他为兄弟。一来家中百事，商量有靠；二来要他教导孙荣，使他通些世务。昨日已曾对柳、胡二友说过了。也要兄弟孙荣在内，不免与兄弟通知。兄弟孙荣那里？(小生扮孙荣上)【前腔】兄弟怡怡乐有余，终日里玩史攻书。十载辛勤，一朝遭际，不负家传豪贵。小生孙荣是也。在书房中看书。不知哥哥有何事呼唤，不免上堂厮见。(见相揖介。小生)哥哥呼唤小弟，有何分付？(生)唤你出来，非为别事。【绣带儿】吾朋友如龙卿有几。兼之子传贤齐。(小生)且住。那柳龙卿、胡子传是市井之徒，谄谀之蜚，哥哥说他甚么？(生)兄弟差矣！他两个义比云霄，与咱契似篑篪。(小生)思之，人情未世奸似鬼，怕只怕画从心背。(生)别的人信不过，他这两个人，做哥的信得过。他心事你哥哥尽知，欲待要与他结交做兄弟。【前腔】(小生)忠规，非直谅多闻善辈，何必异姓结义！(生怒介)就结义个异姓何妨！(小生)今一语轻交，他时驷马难迫。(生)休疑，此心独断无后悔。你这蠢东西，结义了这两个人，得他教导你教导也好，少不得学他些伶俐。(小生笑介)要他来教导孙荣。他教导出些什么来？小家子心低志低，这辈谄谀之人，还该疏远他才是，怎么倒去亲近他？难道是推不开嫡亲兄弟？(生)结义过，就如嫡亲一般了。(小生)哥哥要结义他，自去结义，小弟决不敢从命。正是：画虎画皮难画骨，知人知面不知心。(下。生)看这拗种，恁般执性！我有了龙卿、子传结义，胜如手足，那希罕这小畜生！且唤吴忠出来，分付他安排筵席便了。吴忠那里？(末扮吴忠上)白马黄金五色新，不应亲者强来亲。一朝马死黄金尽，亲者如同陌路人。覆大员外，有何分付？(生)吴忠，你明日与我摆设酒筵在蒋家花园内，务要整齐。(末)不知员外摆几席酒？(生)三席。(末)请什么客？(生)请柳、胡二位官人。(末)柳、胡二位官人与员外是三桌，还少一桌。(生)这一桌那个坐？(末)书房里小官人。(生)唗！你那里知道，明日筵会，非通小可，乃是与柳、胡二官学桃园结义之事。这小畜生不听教诲，不要他去。你听我道：【大圣乐】吾家累代缨绅，我一身享现成。金玉满堂多豪贵，怎答谢父娘恩？奈嫡亲兄弟不和顺，却与非亲结义亲。(合)此事非容易，也算人生好恶，宿世缘分。【前腔】(末)东人富室豪门，论结交须谨慎。他人怎比得亲骨肉？久久见假和真。寻思及早回头省，莫把亲人如陌路人。(合前)(生)今后只依我分付而行，再莫提起那小畜生。(生)你今先去小亭中，肴馔新鲜酒味浓。(末)情到不堪回首处，一齐分付与东风。第三出蒋园结义(末上)受人之托，必当终人之事。蒙员外分付我去蒋家园里摆酒，说话之间，此处已是了。好景致！清风亭上景无过，鱼戏桥边耀碧波。试问此园谁是主？主人来少客来多。酒席完备了，不免去请二位解元。转弯抹角，此间已是柳解元门首。有人在此么？(净内应)你是那个？(末白)我是孙大员外家吴忠。(净白)到此怎么？(末白)特来请吃酒。(净上)来了。若说吃酒，跳脚舞手。(末)不说吃酒呢？(净)打杀也不走。【丹凤吟】行过柳堤，步入园内。(末)那一位解元何处？(净)可是胡子传么？(末)正是。(净)随着我来，兀的便是。(末)胡解元在家么？请吃酒的在此。(丑上)来了。甚人请吃嘴？(末)吃酒，怎么说吃嘴？(丑)没有嘴，怎么吃酒？(末)还是吃酒。(丑)吃酒好欢喜。(见净介)呀！龙卿哥也在此。(揖介。净丑)怎不见孙兄来至？去接取，去接取，迎着即便回。(末)二位不消去，只在此等侯，待我去请员外来便了。(净、丑)有理。说道我每来此处，悬悬望着员外至。(末)我便去，这酒席不要先动。(净、丑)岂有此理！我二人替你看好在此。(末)有劳。(下。净)兄弟，倒被他说着了。(丑)怎么说着了？(净)我今早出来，还不曾吃饭，腹中甚是饥饿。莫若我每先偷些酒吃如何？(丑)小弟也用得着在此，只怕大哥来，见了不好意思。(净)这个何难，都推在吴忠身上便了。(丑)有人来，怎么处？(净)如今一个看人，一个吃酒，如有人来，咳嗽为记。(丑)那个先去看人？(净)你先去看人，我吃酒，我吃完了替你来。(吃介)告饮了。(丑)偷酒吃还有许多礼数！(净)自古道：\"礼不可缺。\"(又吃介。丑)他只管吃了去，竟不替我去吃，不免哄他一哄。(咳嗽介。净惊介)兄弟，有甚么人来？(丑)没有。(净)你为何咳嗽起来？(丑)若不咳嗽，连桌子都吃了下去了。如今你去看人。(吃介，诨科。生、末上)【节节高犯】相邀结义的好兄弟，(见介。净、丑)兄弟望兄不来至，肝肠碎。(末)试向前排吃食。(生)为何盘馔先狼藉？［鲍老催］(净、丑)吴忠的，先偷吃。(黄龙滚)(末)对面间枉屈人，甚张志！(净、丑)哥哥，今日之酒，为何而设？(生)是结义酒。(净)令弟二哥可来么？(生)我好意唤他同来，要二位教导他，他反说许多不中听的言语，是个不识好歹的，不要睬他。(丑)哥哥，白古道：\"人心各别。\"我三人自结义便了。(净)我每三人做个赛关张。(生)何为赛关张？(净)当初刘关张弟兄三人，在桃园中结义，白马祭天，乌牛祭地，不愿同日生，只愿同日死。我们今日弟兄三人，在蒋家园内结义，可不是赛关张？(丑)哥哥，自今日为始，大哥有事，都是我弟兄两个担当，火里火里去，水里水里去。大哥若是打杀了人，也是我每弟兄两个替你偿命。(生)难得二位贤弟如此真心相待，今后如若宅上欠缺，都在愚兄身上。(净、丑)今日在清风亭之言，各不相负。大哥请上，受兄弟一拜。(生)岂敢。(对拜介)曾记桃园结义深，从来仁义值千金。(净、丑)人情若比初相识，到老终无怨恨心。(生)看酒来。(末)有酒。(递酒介)【解连环】(生)酬酢欢娱，拚今朝共伊沈醉，同携手步月归去。(合)逢知己，赛过关张管鲍的，切莫学割袍断义。【前腔】(净)兄饮一杯，但从今放开忧虑，兄有事弟当前去。(合前)【前腔】(丑)兄听因依，是吴忠把盔馔偷吃，适才的望兄不至。(合前)【前腔】(末)谁是谁非，请不须再三提起，提将起恐伊羞耻。(合前)一饮莫辞醉，今朝拚醉归。酒淹衫袖湿，花压帽檐低。第四出妻妄共议【杜韦娘】(旦上)玉容态娇艳，眉黛淡扫春山远。凤髻绾乌云，霞衬脸，更袅娜纤腰娇软。正笄年遣适豪门，已奉蘋繁，喜遂于飞愿。与才郎契合，愿百岁同谐缱绻。念奴蟾宫标格，洛浦精神。芳容美若芝兰，雅意坚如松柏。生居宦族，愧无谢女之才；长适豪门，颇有《关雎》之德。惟慕贞洁，不喜繁华。端然闭月羞花，何必浓妆淡抹？大抵还他肌骨好，不搽红粉也风流。奴家杨氏月真，昔凭媒妁，嫁与东京孙员外为妻。奴有慈善之心，奈无子息之继。自从公姑去世，儿夫与小叔不相和睦。他近日又与柳龙卿、胡子传结义，把嫡亲兄弟却作陌路之人，每日劝谏，执性不从。我身伴侍妾迎春，颇晓人事，不免唤他出来商议。迎春那里？(贴上，应介)来了。【新水令】奴家年少多聪慧，伴娘行宴乐游戏。昼永拈针指。(旦叫介)迎春！(贴)听帘前呼唤，不知有何言语？(见介)院君万福！(旦)迎春，结交须胜己，似我不如无。(贴)院君为何说此两句？(旦)迎春，你兀自不知，近日儿夫心改变，作事太猖狂。每日与柳龙卿、胡子传打伴，朝欢暮乐，醉酒狂歌，见了嫡亲兄弟，就如陌路之人。你道如何？(贴)院君，自古道：\"熟油苦菜，由人心爱。\"望院君早晚劝谏便了。【集贤宾】(旦)官人近日心恁偏，与兄弟结冤。每日与非亲同欢宴，把骨肉顿成抛闪。不听劝谏，怕迤逦日疏日远。长挂念，恐一宅分为两院。【前腔】(贴)人情好歹非偶然，奈总是前缘。是则是官人没宛转，我娘行白当相劝。听时易言，不听后别作机变。休挂念，自临风对月消遣。【琥珀猫儿坠】(旦)良药苦口，逆耳乃忠言。叹我儿大不信贤，几番劝解反埋冤。(合)难言，问甚日何时，得他心转？【前腔】(贴)劝君不听，切莫再三言。又恐官人生别见，反将恩爱变成冤。(合前)手足之亲两不和，忠言逆耳奈如何。酒逢知己千钟少，话不投机半句多。第五出孙荣自叹【五供养】(小生上)今生有幸，喜一身生长豪门。家传朱紫贵，世簪缨。诗书尽览，时未至龙门难进。一日里遇风云，那时衣紫作公卿。生居宦族簪缨裔，积玉堆金真富贵。弱冠正当年，留心古圣编。事兄如事父，争奈兄嫉妒。见我似冤家，不知有甚差？自家孙荣是也。我哥哥近日结交柳龙卿、胡子传，终日醉酒狂歌，把我如同陌路，不知后来可有和顺的日子么？咳！哥哥，我与你是：【前腔】同胞至亲，更不知他因甚生嗔？朝夕长打骂，苦难禁。不敢怨兄，只恨我不能随顺。早晚拈香告神明，愿兄早早可回心。默默自思量，家兄忒性刚。触来勿与竞，事过必清凉。第六出乔人行谮【朱奴儿】(净、丑上。净)常言道，人无远虑，(丑)定必有近忧来至。(净)是则是三人同结义，(丑)怕只怕半途而废。(净)说得是，作个道理，早寻个长久计。(丑)二哥，夜来孙大哥家好酒。(净)兄弟，酒也要吃，事也要干。(丑)二哥有事，难道小弟不干？(净)我且问你，昨日花园中结义几人？(丑)是三人。(净)杭州老官说的，还有一丢儿。(丑)孙大哥、你、我，再有何人？(净)你去猜一猜。(丑)家里人？外头人？(净)家里人。(丑)嗄！是了，前日清风亭上结义，只有吴忠在那里，敢是吴忠？(净)呸！破蒸笼不盛气。他是孙大哥家里使唤的，我每吃酒，他来伏侍的，倒与他结义做朋友，没志气！(丑)敢是孙大嫂？(净)自古道：\"长兄为父，长嫂为娘。\"虽然不是亲的，也是个嫂嫂，难道与我每做朋友不成？(丑)敢是迎春？(净)啊呀！兔儿踩坏了娑婆树，月不好了！迎春是大哥的通房，怎么与我和你结义？一发不是了。(丑)这等猜不着。(净)就是在书房中，终日\"子曰子曰\"的。(丑)可是孙二么？(净)着！着！(丑)前日孙大哥说不要睬他，虑他怎么？(净)兄弟，你不晓得，那孙大嫂是极贤慧的，他见大哥疏薄了孙荣，必然劝谏。常言道：\"妻是枕边人，十事商量九事成。\"万一大哥醒悟了，他们弟兄亲的只是亲的，我和你疏的只是疏的。倘或和顺了，我和你就如两个网巾圈撇在脑后，要见面也是难了。(丑)二哥说得是，必须寻一条计策来弄断了他。我与你衣饭还长久。(净)有理。只是没有好计策，怎么处？(丑)兄弟倒有一条计在此。(净)你有何计？(丑)到铁铺里去打一把快刀，一更无事，二更悄然，三更时候，把孙二来一刀杀了。这计如何？(净)呀！人物平常，计策也只如此。(丑)怎么？(净)东京城里，这几家铁铺都是认得你我的。倘或挨查出来，是柳龙卿、胡子传杀的，那时我和你为首为从，都问成死罪，可不两个人尝他一命？不好。(丑)这等怎么处？(净)我有一计在此。(丑)计将安出？(净)我和你今日到他家，只说谢酒，昨夜回去，打从小巷里走，只见令弟头戴儒巾，身穿蓝衫，脚穿皂靴，与一个挑船郎中说话，手里拿了一包银子，说：\"我家耗鼠太多，要赎些蜈蚣百脚、断肠草、乌蛇头、黑蛇尾、陈年干狗屎、糖霜蜜饯杨梅干。\"(丑)阿哥，怎么有糖霜蜜饯杨梅干在里头？(净)有了许多毒药，放些甜的在里头过药。(丑)也是。(净)一赎赎了十七八包。(丑)我也看见有二十多包。(净)正是。看见我每两个，脚跟上红起，直红到头发上去，回身便走。一走走了一个弯，两个弯，三三九个弯，在无人之所，双手拿了药，对天跪下，告道：\"天地天地，我孙荣被哥哥孙华、嫂嫂杨月真、侍妾迎春，强占家私。如今赎这药回去，酒里不下饭里下，饭里不下茶里下，一药药死了哥哥，这家私都是我的。\"恐遭毒手，特来报知。(丑)阿哥，这是你几时见的？(净)啐！说了半日，对木头说了。这是我每说谎。(丑)说谎？这等像得紧！倘或大哥不信，怎么处？(净)他若不信，我和你讲故事。(丑)讲故事，一肚皮在此。只是进门时怎么样见他？(净)孙大哥是极慈心，我和你须要假哭。(丑)我没有眼泪出，怎么好？(净)这是要紧的。\"官场演，私场用。\"我和你演一演。(演介)像。行行去去，(丑)去去行行。此间已是。大哥在家么？(哭介。净)且待他出来了哭。(生上)【桃李争春】蓦忽闻知，两个心友临门，不觉心中欢喜。(见介，净、丑哭介。生)入门休问荣枯事，观着容颜便得知。二位兄弟每常间见了做哥哥的欢天喜地，今日为何这般愁烦？(净、丑)我每弟兄两个今日见了哥哥，明日不知可见得大哥了？(生)二位兄弟何出此言？敢是大兄弟家中少米么？(净)多蒙哥哥送一担米来，吃了九斗九升半，还剩半升在那里。不少。(生)敢是小兄弟家里欠柴？(丑)多承大哥前日送一千个稻草与小弟，烧了九百九十九个，还有一个做枕头。不欠。(生)敢是大兄弟有人欺负你来？(净)自从与哥哥结义之后，扒灰挑粪的都叫是二官人，谁敢欺负我！(生)敢是有人欺负小兄弟么？(丑)如今那个不晓我与大哥做了朋友，好不奉承我，就是半夜回去，他每还要打扫一条洁净街道与我走，谁敢欺负我！(生)自结义之后，随你天大事，尚要与你分忧，今日就是这等支吾我！今后你二人不要上我的门了。(做下介。净、丑扯介)大哥转来！(生转介。净)兄弟，大哥着恼了，我每说了罢。(丑)不要说！就说来大哥也不信的。(生)说那里话！兄弟之言，岂有不信之理！(净、丑)说出来不是我每弟兄身上的事，却是大哥身上的事。(生)怎么倒是我身上的事？且说来。(净、丑照前白说介。生)岂有此理！我兄弟是读书之人，那有此话！(丑)阿哥如何？我说大哥是不信你我的。(净)哥哥若不信，兄弟有一椿故事在此，比与大哥听。(生)有什么故事？你说来。(净)岂不闻古之虞舜，尚被傲弟所害。一日与瞽叟谋计，令舜上屋修仓禀，弟移去其梯，放火烧仓，其兄挟两竿而下，幸而不死。又一日使舜掘井，弟以石盖之，舜掘地穴而出。古之虞舜尚然如此，何况于你？【引军旗】听拜禀：令弟不仁，赎毒药害你身。兄弟见了痛伤情，哥哥自宜思忖。(生)舍弟是读书人至诚，无此事不须忧闷。(合)思之，祸福生死皆由命，果然半点不由人。(生)没有此事。(丑)哥哥若不信，小兄弟也有一椿故事在此，说与哥听。(净)你也说一说。(丑)昔日唐太宗杀兄在前殿，囚父在后宫。【前腔】唐太宗是圣明之君，犹且杀建成。哥哥莫待祸临身，临渴怎生掘井？(生)若非兄弟说着事因，险些儿遭他毒性。(合前)(丑)大哥，你如今信也不信？(生)起初大兄弟说来的，我还有些不信，方才小兄弟说起唐太宗之故事，我才信了。(净、丑)如今但凭哥哥怎么施行就是了。(生)我如今唤他出来，打他一顿，出了我这口气罢了。(净、丑)阿哥又来了，你不曾打他，尚然要赎毒药害你，你若打了他一顿不打紧，他怀恨在心，你这条性命可不是断送在他手里？(生)这等我写状子去，当官告他。(净、丑)那个做证见么？(生)就是你每二位。(净、丑背介。净)兄弟，孙大哥要告，我和你做证见。明日到官。三拷六问，问出真情，我和你都是假的，孙二公然无事，可不是这头官司打在我每身上来了？(丑)这等怎么处？(净)还是劝他不要告。(转介)大哥若告了他，要使用那个出？(生)一应都是我。(净、丑)大哥又不是这等了。你如今到府县告了，一定把他监了。尊嫂又是极贤慧的，着人送饭，上下使用，弄了出来，可不枉费钱财？分明蜻蜓吃尾自吃自。(生)这等怎么处？(净、丑)你的家法到那里去了？(生)家法怎么处他？(净、丑)如今大哥叫他出来，竟不要提起赎药事情。(生)怎么倒不要提起？(净、丑)赎毒药只有我弟兄两个看见的，只道我每来搬弄你弟兄不和了。你如今别寻一事，打他一顿，赶他出去，这便是除却祸根了。(生)这也有理。吴忠那里？(末上)厅上一呼，阶下百诺。员外有何分付？(生)小乔才在那里？(末)那个小乔才？(生)就是读书的！(末)嗄！小官人，在书房中。(生)与我叫他出来！(末)嗄！小官人，员外有请。【惜奴娇】(生)堪恨，冤家生着不良意，(净、丑)这丑恶只得自忍。(小生上)正此攻书，偶闻兄命。吴忠，不知哥哥唤我怎么？(末)不知员外怎生动气？怒吽吽的坐在堂上。(小生)思省，料吉凶全然未准。(见净、丑揖介)二丈。(净、丑)再有一丈，好做布衫。(小生)这是称呼二位。(净、丑)这也罢了。我问你，昨夜你与哥哥厮闹来？(小生)不曾。(净、丑)哥哥与你厮打来？(小生)也不曾。(净、丑)你毕竟冲撞了他。(小生)二丈，自古道\"长兄为父\"，谁敢冲撞他？(净、丑)这等为何恼得你紧？(小生)既是我哥哥恼我，望二位解劝则个。(净、丑)这个自然。你方才不曾出来的时节，我两个先替你舌头都劝扁在这里了。待我每先进去。(见生介)来了。(生)他怎么说？(净、丑)他说道：\"一父母所生的，要打与他同打，要骂与他对骂，不怕你。\"(生)他是这等说么？唤他进来！(净、丑唤介。小生)哥哥拜揖。(生怒介)谁与你拜揖！自古道：\"常将有日思无日，莫待无时思有时。\"我家全赖祖宗勤劳，积赞致富。且如我占居长，合管顾家私，应当门户，一应人情差拨事件，我之所为，汝合往外州经营，求取利息，可立见富足，免致坐食山崩。古人云：\"床头千贯，不如日进分文。\"汝昼夜攻书，有何所益？(小生)哥哥，岂不闻：\"安居不用架高堂，书中自有黄金屋；富家不用买良田，书中自有千钟粟。\"书中有此好处，兄弟所以攻书。(生怒打小生介)还敢挺撞我！自今日为始，你也不是我的兄弟，我也不是你的哥哥。走出去，不许再上门来！(小生)哥哥可念手足之情。教兄弟到那里去？(净、丑)二官人，你便少说了些，你哥哥是盛怒之下，且权顺他便好。(末)二位官人劝一劝便了。(净、丑)我每着实在此劝。(生)你还不走出去？(小生)哥哥可念父母之恩。(生)还说！(又打介)【前腔】安享荣华，岂不念祖宗觅利艰辛！千重水面，虎口换出珠珍。你如今，海日攻书错留心。懒经求，不营运，待怎生？自今日不许再上我门庭！【前腔】(小生)听禀：祖父同生，念同胞之义，手足之亲。读书美意，他日显耀门庭。(背介)思省，岂知哥哥生怒嗔？信谗言教我无投奔。(净、丑)我每两个为你，劝得口干舌扁，倒说信谗言，难道我每倒是谗言？如今大哥要打自打，不干我事！(小生)将我赶出门，望哥哥息怒，暂且回心。【锦衣香】(净、丑)休抗拒，休回应，休要恼着哥哥，转添恶忿。且随他意暂出门，朝夕我两人劝他回心。倘回心转意，那时请你归来，依然弟兄和顺。(合)今日离家去，再不许登门。眉南面北。不相存问。【前腔】(末)空叹息，空攧窨，争奈是亲非亲，遣人愁闷。吴忠伏待小官人，谁知到此，主仆离分。拜辞痛苦，揾不住珠泪盈楹。(合前)【浆水令】更迟疑不离我门，打教伊皮开见筋。(小生)受兄毒打也甘心，无辜赶逐，痛苦难禁。(生)贼泼贱，恼杀人，辄敢抗语来相应。(合)今日里，今日里急离我门。街坊上，街坊上别行求趁。【前腔】(小生)叹一身钱无半文，无相识有谁是亲？(生)你说书内有黄金，何不看书，度日营生？(小生)事到头，不怨人，只愁眼下无投奔。(合前)(小生)哥哥要我出去，只得就出去罢！(走介。净、丑)你就是这等去了？(小生)哥哥严命，怎敢不去？(净、丑)这等没用的！且问你，这家私是祖上遗下来的呢，还是你哥哥自家挣的？(小生)是祖上遗下来的。(净、丑)可又来，既是祖上遗下来的，该大家分一半才是。(小生)这个不指望。只好略讨些做盘缠足矣，望二丈撺掇一声。(净、丑)这个当得。(进介。生)他去了么？(净、丑)他在外边大声发话，道这家私是祖上遗下来的，要与你分一半。(生)这也说得是，该分与他。(净、丑)分多少？(生)分一半与他。(净、丑)大哥，这是一厘也分不得的！(生)怎么分不得的？(净、丑)你若分与他了不打紧，引惯了他，又道分得不均，倒去告起家私来，你倒要吃他的亏哩！(生)这等怎么样打发出去？(净、丑)他方才道：\"书中自有黄金屋。\"把他一本书，就塞住他的口了。(生)吴忠，书房中去取一本书过来。(末)嗄！书在此。(生)叫他进来。(净、丑)二哥，我与你都说停当在那里了，教你自进去取。(小生)多谢二位。(进介。生)孙二，你要与我分家私么？(小生)孙荣怎敢？只求哥哥略与些盘费便了。(生)这个有。吴忠取书来。孙二，盘缠在此，你拿去！(小生)呀！哥哥，这是一本破书，怎么做得盘缠？(生)你方才说，书中自有黄金屋、千钟粟，怎么做不得盘缠？(小生)罢罢！男子汉一言既出，不必说了。吴忠过来，你去多多拜上贤达嫂嫂，说我被赶出去了。哥哥请上，待做兄弟的拜别。(生)谁要你拜！(小生拜，生打介)【临江仙】(小生)被打出门珠泪流，教人羞耻向谁投？哥哥因甚赶无休？在他檐下过，怎敢不低头！(哭下。净、丑)哥哥，我每两个不与你做朋友了。(生)怎么说？(净、丑)一个嫡亲兄弟，就赶了出去，何况我每结义的！(生)嫡亲兄弟倒要赎毒药害我，若不是二位兄弟说知，险些儿被他害了性命。你二人是我的大恩人了，怎说这话？(净、丑)大哥好手段，我每如今与哥哥去庆一庆手段。(生)多谢好兄弟，是我作东，就请同行。【皂罗袍】(合)贺喜得他出外，自今后不许再上门阶。结义兄弟称心怀，同心同气同欢快。有茶有酒，朝往暮来。无愁无虑，分忧替灾，三人真个关张赛。(下)第七出孙华拒谏【风马儿】(旦上)倾国芳容正娇媚，家豪富比陶朱。(贴上)郎才女貌非凡比，宿缘相会，今世效于飞。(旦)迎春，员外早间出去，怎生这时节还不见回来？(贴)便是。想又是与两个乔人出去闲耍了。(末急上)【本宫赚】默默嗟吁，哽咽垂双泪。直入画堂覆知，此事好伤悲。(旦)试问取，末审何人亏负你？你缘何垂双泪？不知怎地，你从头一一说与。【前腔】(末)告且听启：小官人镇日攻书，被东人急呼至，说着几句，百般打骂赶出去。(贴)果恁的，奈我官人心性急，似撮盐入火内。猜着就里，又敢是听人胡语？(末)果然如是。(旦)你快回避，倘员外回来也。(末下)【竹马儿】(旦)他效学昔日关张结义，不思量久后有头无尾。岂知他是调谎的，使虚心冷气，刁唆员外得如是。(贴)我东人枉恁地多伶俐，落圈匮总不知，把骨肉下得轻弃。你好直恁的，不思量手足恩深，岂知同胞义。谩教人无语泪双垂，说着后心碎。【前腔】(旦)他两人专靠花言巧语，一刬地斗是搬非。每日只会拖狗皮，那曾见回个筵席？双双长坐两边位。(贴)我东人结拜为兄弟，落得个甚便宜？夫和妇话不投机。他三个同结义，胜似亲的，糖甜蜜更美。把亲生兄弟赶出去，你家富何济？【尾声】自古及今结义的，除非管鲍更有谁？那一个人情得到底？院君，员外回来，怎生谏他一谏便好？(旦)是如此。【清歌儿】(生作醉上)三杯酒万事和气，又何妨每日沉醉。思量孙二太无知，伊来害我，我又如何饶你？【前腔】(贴)员外吃得醺醺醉，我娘行自宜仔细。着些言语问因依，莫激他性发，好意反成恶意。【前腔】(旦)常言道要知心事，但听他口中言语。不知员外怒着谁，从头至尾，说与奴家知会。迎春，员外醉了，且安置他睡了罢。(生)兄弟请酒，你吃一杯。(旦、贴)员外，这里是家里了。(生作醒介)呸！还要对你说，叵耐……(旦、贴)叵耐那个？(生)叵耐孙二无理！(旦、贴)二叔却便怎么？【桂枝香】(生)贤妻听启，孙荣无理。他要赎毒药害我身躯，把我家私占取。险些儿中了，险些儿中了，牢笼巧计。院君，被我赶出门去。(旦、贴)原来赶出去了，苦呵！(生)细思之，指望我遭毒于，我先将小计施。(旦、贴)员外，这是谁说的？(生)别人说我也不信，是我两个结义的好兄弟说的。(旦)官人，经目之事，犹恐未真；背后之言，岂可准信？二叔是读书之人，只有敬长之心，那有害兄之意？官人回思手足之意，转念同胞之亲，莫信外人搬斗。容叔叔依旧回家，是妾之愿也。(生)妇人家三绺梳头，两截穿衣。只晓得门内三尺土，那晓得门外三尺土。(旦)呀！官人岂不闻汉文帝迁徙淮南厉王，不从而死。民作歌曰：\"一尺布，尚可缝；一斗粟，尚可春；兄弟二人不相容。\"正谓此也。(生)人家雄鸡报晓，家常之事；雌鸡乱啼，有甚吉祥？(贴)员外，柳龙卿，胡子传以假乱真，他每是无义之人，不可轻信。院君的言语，只不过要你兄弟和顺，何故着恼？(生)唗！小贱人，谁要你多说！(旦)员外，迎春是替妾禀告，何必发怒？(生)那有他的说话分！也来多嘴！【前腔】(旦)同枝连气，同胞共乳。不念手足之亲，听信乔人言语。将兄弟赶出，将兄弟赶出，不容完聚，教人谈议。好痴迷，假饶染就干红色，也被傍人讲是非。【前腔】(生)拈针穿线，缲丝织绢。兀的是妇女工夫，有甚高识远见？(贴)员外，院君只要你弟兄和顺。(生怒)唗！辄敢大胆，辄敢大胆，出言相劝，不识机变。古人言，大丈人男儿汉，终不听妇女言。(旦扯生介)官人，还是听奴家言语，收了叔叔回来罢！(生怒推倒旦下。贴)院君请起。【前腔】(旦)忠言不听，生出恶性。(贴)把几句回他，怕怎么？(旦)欲要把几句回他，又恐怕夫妻争竞。只落得外人，只落得外人，胡言讲论。(贴)院君，外人讲论些什么来？(旦)讲论家不和顺。自评论，耐了一时气，家和万事成。【前腔】(贴)娘行听告，常言人道：热心闲管招非，冷眼无些烦恼。(旦)迎春，你如今不要开口罢！(贴)奴不合口多，奴不合口多，惹得官人嗔叫，累娘焦燥。自今朝，闭口深藏舌，安身处处牢。(旦)兄弟无辜赶出门，(贴)忠言逆耳反生嗔。(旦)自家骨肉尚如此，(贴)何况区区陌路人。第八出旅店借居【吴小四】(净扮王婆上)命儿孤，没丈夫。三十年来独自宿，开个店儿清又楚。往来官员士大夫，谁不识王大姑。开个客店得年深，四川、两广尽闻名。屋上又无瓦盖，夜间月照为灯；眠床没有两脚，席子只剩麻筋；枕头土墼来做，酒瓶便当尿瓶。正是：好看千里客。万里去传名。远远望见人来了，敢是投宿的？【胡捣练】(小生上)吾命窘，自嗟呀，哥哥同甚念头差？赶出此身无依倚，使人今夜落谁家？万事不由人计较，一生都是命安排。我孙荣被哥赶逐出来，没处安身，不免到王大姑店中借住几时，再作区处。此间已是了，婆婆有么？(净)呀！官人请坐。(小生)有坐。(净)官人家居何处？姓甚名谁？(小生)婆婆，待小生告诉。(净)愿闻。【五更转】(小生)望婆婆听吾告，孙荣本富豪。(净)你是富豪，与我何干？(小生)哥哥听信他人调，与两个乔人，相同交好，生巧计妄造言来搬闹。我那哥哥呵，不思手足心凶暴，将我赶逐出门，特来依靠。(净)原来被哥哥赶出来，无处栖身，借我店中投宿，只是我这里先要房钱的呢！【前腔】乞可怜相周庇，奈此身无所依，止求半室权居住。有日天相吉人，依旧春风棠棣，房金价多共少当如意，决不有负相连累。结草衔环，报伊恩义。(净)既然如此，我这里房子有三等：上等的一两一月，中等的五钱一月，下等的三钱一月。随你要那一等。(小生)这般说，下等便了。(小生)谢得婆婆留我身，(净)房钱逐月要还清。惟有感恩并积恨。万年千载不生尘。第九出孙华家宴【夜行船】(生上)积玉堆金多富贵，幸遇太平年岁。(旦、贴上)今世夫妻，前缘匹配，美满共谐连理。(生)春游园苑景融和，夏宴凉亭看芰荷。(旦)秋玩明月冬赏雪，(贴)一年好景莫蹉跎。(生)院君，我自赶了孙二出去，心中甚是快乐。今日闲居无事，和你游玩片时。迎春，看酒来。【祝英台】草芊芊，花苒苒，轻暖艳阳天。才子艳质，簇拥名园，嬉戏笑蹙秋千。排筵，好向花柳亭前，寻芳消遣。(合)我和你双双游赏欢宴。【前腔】(旦)俄然，笋成竿，荷展盖。高柳噪新蝉。池畔避署，撒发披襟，欢笑同乐莲船。迷恋，好向流水亭前，纳凉消遣。(合前)【前腔】(贴)天然，但愿人月团圆，千里共婵娟。天朗气清，渐渐金风。时送桂花香远。堪羡，好向百尺楼前，玩月消遣。(合前)【前腔】(生)瞥见，朔风吹起彤云，帘幕乱飘绵。银砌玉妆，覆地漫天，都喜兆成丰年。(旦、贴)幽轩，尽教簇满红炉，观梅消遣。(合前)【尾声】(合)四时游赏多欢宴，三公不换此芳年，也是我和你夙世修来百福全。一对夫妻正及时，郎才女貌两相宜。在天愿为比翼鸟。入地共成连理枝。第十出王婆逐客【一匹布】(净上)开食店，得多年，声名天下传。那人久住不还钱，管取教伊吃拳。老娘三日不发市，拿着一个便正本。什么来头！前日有个秀才，名唤孙荣，他在我店中安歇，这一向分文没有，常在我家中啼啼哭哭。有钱还我便罢，若无钱还我，就剥下衣服来。小二那里？【前腔】(丑上)方才睡，正酣眠，甚人只管缠？摩挲两眼出房前。我只道是谁叫，原来是阿娘老虔。(净)你怎么骂我？(丑)不曾骂阿娘。(净)这也罢了。与我叫孙二出来！(丑)那个孙二？(净)就是前日来的秀才。自到我家来，并无半厘房钱还我，倒占住了我一间房子。如今叫他出来，有房钱还我便罢；若没有，我和你剥了他的衣服，赶他出去便了。(丑)阿娘说得有理。孙二官人快出来！【前腔】(小生上)听呼唤，出房前，不知有甚言？寻思此事泪涟涟，原来是婆婆讨钱。(见介。净)孙二，你是瓶儿是罐儿？(小生)请问妈妈，瓶儿便怎么？罐儿便怎么？(净)瓶儿有口，罐儿有耳朵，你自到我家来，房钱饭钱一些也不还我，怎么说？(小生)待小生写书回去与贤达嫂嫂，取些来还你。(净)放屁！我如今就要，不然剥下衣服来！(净、丑剥衣介)【刘衮】(小生)休剥去，休剥去，留与我遮羞。再四哀求，不肯放手。(净、丑)欠债合还钱，无礼干休。急急剥下，可免出丑。【前腔】婆扯带，婆扯带，小二把衣袖抽，倒拽横拖，身不自由。(净、丑)衣服准房钱，胡乱可受。休得迟延，吃吾脚手。【双劝酒】(小生)衣衫尽剥，吃人僝僽。(净)急离我门，不得落后。(合)覆水算来难收，人面果然难求。【前腔】(丑)你即请行。迟时生受。(小生)吃定赶逐，无人搭救。(合前)(净)快出去！快出去！(小生)婆婆可怜，再与我住几日。(丑推出小生介)不要在此缠。闭了门。(闭门介。小生)呀！婆婆开门！(净)任伊在此叫，(丑)只是不开门。(下。小生哭介)【山坡羊】乱荒荒婆婆前去。急煎煎留他不住，冷清清独立在此，懒怯怯暗自垂双泪。婆婆开门！我叫你，何曾应半句儿？又不是梨花带雨把门深闭，教我举目无亲倚靠谁？思之。思之泪暗垂。难捱，虚飘飘命怎期？正是：屋漏更遭连夜雨，船迟又被打头风。我孙荣被哥哥赶逐出来，无处安身，只得借此店中投宿，只因欠了房钱，将我衣服头巾。尽都剥去。苦嗄！千死万死，终须一死。不如往城南汴河之中，寻个自尽。免得被人耻笑。说话之间，这里就是汴河了。水！水！孙荣能吃得几口！【胡捣练】江水远，恨悠悠，教人羞耻向谁求？枉自腹藏千古事，但趁一江清水向东流。(投水介。外上)苦海无边。回头是岸。什么人投水？(扯介)呀！我看你一貌堂堂，为何干此拙事？你姓甚名谁？说与我知道。(小生)公公，一言难尽！(外)但说何妨。【锁南枝】(小生)孙员外是我兄，(外)令兄可是与柳龙卿、胡子传结义的孙华么？(小生)正是，将孙荣赶逐无投奔。(外)你怎么不到前面店中安歇？(小生)那堪旅店婆婆，索欠心忒狠。把我衣尽剥，赶出门。拚孤身，葬鱼吻。【前腔】(外)听伊诉愁闷，教人不忍闻。本是同胞兄弟，你哥直恁无情，下得将伊摈。倘然伊富贵，他受贫，教他自寻思，可心肯？【前腔】(小生)我身蓝缕没半文，饥寒两字难过存。又没个所在安身，又没个人怜悯。争似我，拚此身，丧江中，免劳困。【前腔】(外)看伊貌聪俊，非是已下人。目下虽然流落，必然日后荣华，劝你捱时运。汉子，老夫有个所在，你可权住。(小生)公公，什么所在？(外)你权守困，莫恨贫，有所破瓦窑，暂安顿。(小生)若得公公如此，就是重生父母。不敢动问公公上姓？(外)老夫与你同姓。秀才，你随我来。这里已是了，你可在此暂住。(小生)多感公公，只是窑中家伙一无所有，教我怎住得？(外)这也是。也罢，少刻着小二送锅碗之类与你便了。(小生)足感公公厚情！谢得公公特指迷，破窑权且受孤恓。(外)黄河尚有澄清日，岂可人无得运时。(外吊)救人一命，胜造七级浮屠。今日孙荣要投水，亏窑老汉救了，留他在破窑内安身。咳！孙华，你好不思维，却教亲弟受孤恓。你住在高堂大厦，他却在破瓦居；你在家中快乐，他在窑内孤恓；你吃的是肥羊美酒，他吃的是淡饭黄虀；你穿的是绫罗锦绣，他穿的是破服粗衣；你却丰衣足食，他却忍饿担饥；你自不仁不义，他却无倚无依。相交酒肉兄弟，不念同气连枝。咳！只怕日久亲疏自见，那时悔也应迟。【驻马听】世上为人，兄弟不亲谁是亲？须念生身父母，共乳同胞，休戚难分。咳！孙员外，你结交终日醉醺醺，却教骨肉遭穷困。天理何存！任你满帆风使，终有个水穷山尽。独占家私理不宜，却将兄弟受孤恓。常将冷眼观螃蟹，看你横行得几时！第十一出窑中受困【金珑璁】(小生破衣上)长空云黯黯，那堪狂雪交加。飞柳絮，舞梨花。孤身遭冻馁，何方干谒豪家？空叹息，自嗟呀。富嫌千口少，贫恨一身多。似这般大雪，多少富豪家快乐，单只孙荣这般受苦。我哥哥如今在红炉暖阁，羊羔美酒，浅斟低唱。哥哥，我和你一父娘生，又不是两爹娘养。我身上单寒，腹中饥馁，见这雪呵！【灞陵桥】误了人也咍，从早到如今没饭难禁架。只得忍着饥寒，一步步前抄化。又那堪遭济这般雪儿下，咍！兀的不苦杀人也天那！好苦嗄！看这雪越下得大了。孙荣待入城中，叩谒豪家，又恐撞着我那哥哥的相识，却不辱没了我哥哥的面皮？待转归家哀求嫂嫂，又恐遇见哥哥，这一顿打不小可。休去，如今只得冲风冒雪，入城中走一遭。只一件：【叠字锦】我如今待入城也么咍，已入城心下多惊怕。又恐路中逢见我哥哥，他恶怒发时将咱来殴打。待转家，义恐怕哥哥不怜念咱，待转身又怕雪迷了路差。只为你烦烦恼恼，哀哀怨怨，凄凄惨惨，闪得我没投奔，兀的不是苦杀人也么咍。如今也怕不得羞耻，只得去街坊求乞则个。【驻云飞】大雪抛天，叫化孙荣真可怜。破衣穿一件，这苦谁怜念？咍，鞋破底儿穿，教我好难消遣。讨得一撮糠粞，又恐人瞧见。正是命薄多么只靠天。【前腔】天惨云迷，你看城郭村庄尽掩扉。孙荣枉读诗书，到如今呵！一字不堪煮，怎得柴和米。吁！想蒙正守窑时，虽然困守破窑，还有妻儿相倚。似我孙荣，欲并谁为侣？回首无人形影随。拾得一块柴在此，不免将回，煮些粥汤救饥。【前腔】一撮糠粞，熬口粥汤充肚饥。放下连糠米，怎得这水？呸！这雪就是了。着上冰和水。这柴被雪打湿了，那里烧得着？我铺下还有一把干柴在那里，拿他来烧了，且再处。(作转跌介)呀！踢翻了瓦瓶儿，教我好难存济。冻死在窑中，做一个饥寒鬼。拨尽寒炉一夜灰。大雪乱纷纷，豪家尽掩门。厨中有剩饭，路上有饥人。第十二出雪中救兄【蔷薇花】(生同净、丑上。生)严威正加，满空中如盐撒下。长安多少卖酒人家，料应此际增高价。长安三尺雪，尽道十年丰。二位兄弟，方才舍下吃酒，吃得不爽利，还到酒肆中去。(净、丑)前面新开一个酒馆在那里。(走介)酒家有么？(末上)造成春夏秋冬酒，卖与东西南北人。三位官人请上楼去。(净、丑)取酒来吃！(末招净介)前面走的这位财主是谁？(净)是有名的孙大员外，穿好衣吃好酒的。(末)酒不打紧，有一件宝物在此，二位若撺掇大员外兑了，当得奉谢。(净)拿来我看，什么东西？(末出环介)羊脂白玉环。(净)果然好，多少价？(末)要十锭钞。(净)不值，五锭罢了。(末)我又不是苏州人，难道撒半价不成？九锭钞必定要的。(净)你真个卖也不卖？(末)小人怎么不卖！(净)若真个卖时，公道还你六锭钞。(末)还不够。(净)七锭罢，一分也多不得了。(末)七锭钞只够本钱，却没有得相谢官人。(净)我与你讲过了，七锭以外，都是我的。不是我一个人要，还有那一位官人要八刀的。(末)从命了。(净)我与你拽袖为号，你只顾嫌少，我等一力撺掇加添便了。一面取酒来吃。(末)是如此。(末分付取酒介，净招丑说介，净、丑进后，末入介。末)员外请酒，小人有件宝贝求售，可用得么？(净)财主员外，那一件用不着？且说什么宝贝？(末)是羊脂白玉环。(净、丑看介)好东西！(丑)玉环有，难得这样白的。(净)是旧做的。(生)果然好！我要兑他，不知多少钞？(末)要十锭钞。(净、丑)不值！不值！我这员外大哥是个识宝太师，你多讨也没用。(生)还他五锭罢。(净扯末袖，末不肯介。净、丑)大哥，五锭其实还亏他些。(生)再加一锭。(净)如今六锭够了。(又扯袖如前，末争介。净)还不肯。自古道：增钱不如再看。(又看介)果然好！还添他些，成了罢。(生)依你再添一锭。(又如前介。丑)好物不贱，贱物不好。大哥既中意这件东西，不要论价，二哥添一锭，兄弟也添一锭。(生)便依你再添他一锭，若再不肯，待他拿去。(净)如今八锭了，拿去罢！(付七锭与末，留一锭介。净、丑意会介，净、丑)看热酒来！(末应下。净、丑)大哥，行其一令，取其一乐，何如？(生)说得有理！(随意行今介，生醉介。小生内叫介)厨中有剩饭，路上有饥人。(生)什么人叫？(净、丑)叫化的，不要睬他。(生)二位兄弟，这桌上东西吃不了，唤他来赏他些去。(净、丑)店主人，唤那叫街的过来。(末应上)那叫街的这里来！(小生上)怎么说？(末)好造化，官人每吃不了的东西赏你。(小生)多谢，多谢！(见生介)这是我哥哥！(慌下。净、丑)方才叫化的是孙二哥。(生)在那里？(末)去了。(生怒打末介)【驻云飞】酒保无知，故意教他来笑耻。堪恨乔才辈，恼得心儿碎。呸！吃了这场亏，教人呕气。吃得醺醺。拚却今宵醉，痛饮前村踏雪山。(净、丑劝介。生)不计较你了。算酒帐。(末)算了，该三锭钞。(生)兄弟把与他。(净与末钞介。生)二位贤弟，今早带十三锭钞出来，八锭买了羊脂白玉环，三锭还了酒钱，还剩二锭。(净、丑)碧清。(生)我醉了，余这二锭钞和羊脂白玉环，都藏在靴桶里，兄弟好生看管。(净)大哥放心，我的固是我的，你的就是我的。(丑)大哥，一路踏雪回去。(净)好大雪！大哥，今日酒也好嗄饭也好，下次还到他家去吃。(生)正是。(净)大哥醉了。和你送他回去。(净、丑扶生行介)【水红花】(生)三人结义做知交，赛关张强如管鲍，终朝沉醉饮羊羔。柳绵飘，梨花飞绕。(合)冒雪冲风，回去吃得醉醄醄，醉醄醄醉扶归也罗。【前腔】(净、丑)前缘夙世做知交，赛关张强如管鲍，相携同步不辞劳。柳绵飘，梨花飞绕。(合前)(都作醉倒介。净醒起介)大哥靴中藏有羊脂白玉环、两锭钞，我且瞒了胡子传，偷了他的，有何不可？(作偷介。丑醒，净仍作倒介)阿哥，阿哥！他每都醉倒了，叫他不醒。且住，孙大哥的羊脂玉环、两锭钞，都在靴桶里，不免偷了他的再处，连柳龙卿也不要通知他知道。(作偷介。净起)兄弟，你在此说些什么？(丑)不曾说什么！(净)活贼，你方才说道瞒了柳龙卿，要偷大哥的羊脂玉环、两锭钞。我每吃了他的，用了他的，反要偷他东西，忒黑心！(丑)我几时说？我说叫醒了二哥，大家扶了大哥回去。那个要偷他东西，这个人就要烂心肺的！(净)这个贼精还要罚咒！(笑介)兄弟，我是取笑你。你的心不到那里，我的心先到那里了。(丑)人人如此，个个一般，可见是难兄难弟，志同道合。如今一个去看人，一个去偷。(净)我去看人，你去偷。(丑)你忒乖，前日吃酒你先去，今日做贼就叫我先去。(净)也罢，就是我先去，你便去看人，有人来打个暗号。(丑)什么暗号？(净)咳嗽为号。(丑)晓得了。(净)请了。(丑)呸！做贼通文。(净)君子小人不同。且住，我和你叫他几句，看他若是应，我每只说我两个收管在此，若是不应，竟偷了他的。(丑)有理。我看人，你动手。(净)孙大哥，孙大哥！(低叫，偷介，丑咳嗽介。净慌介)兄弟，什么人来？(丑)没有人。(净)没有人，如何咳嗽？(丑)唬大了你的胆，好做强盗。(净)你便唬我，我的手脚快，羊脂玉环被我捉在此了。(丑)还有两锭钞，一发拿了便好。(净)这两锭钞是你去。(丑)一客不烦二主，一发是你去。(净)这个不成，你这张嘴头不稳，倘日后大哥晓得，就都在我身上了。还是你去，日后没得说。(丑)便是我去，看人要紧。(净)不消分付。(丑)孙大哥！(叫介，偷介。净)哙！第二个。(丑慌介。净)方才你唬了我，我如今也唬你一唬。(丑)\"六月债，还得快。\"两锭钞也在此了。(净)把雪来盖他身上，做条绵被。(堆雪介)我每自回去。(净)冻死街头妻不知，(丑)两人拐钞自先回。(净)寻思总是一场梦，(丑)他是何人我是谁？(下。小生上)十谒朱门九不开，满头风雪却回来。归家羞睹妻儿面，拨尽寒炉一夜灰。这四句诗乃是昔日吕蒙正先生所作，今日倒轮到孙荣身上来。好大雪，好大雪！正是长空飞柳絮，遍地撒梨花。你看这般大雪，我想古人也有几个好雪的，也有几个不好雪的，待孙荣略说几个。【小桃红】子猷乘兴去访戴，匆忙兴尽回船去也。闭门的袁安卧高堂，映雪的是孙康。吕蒙正绕街坊，谒朱门九不开，无承望也。满头风雪恓惶，运来时理朝纲。这雪好贫富不均！有钱的道丰年祥瑞，似我这般在街坊上，身无衣，口无食，饥冻难禁。当初父母在日的时节，多少享用。父母亡过之后，我哥哥听信谗言，将我赶出来，受了无限苦楚。(哭介)【蛮牌令】哥哥占田庄，教兄弟受凄凉。本是同胞养，又不是两爹娘。我穿的是粗衣破裳，你吃的是美洒肥羊。哥哥嗄！心下自思量，白忖量，若不思量后，分明是铁打心肠！如今天色已晚，告谒也不济事了，且回窑去，等明日风止雪晴，再出来求告罢。(走绊生身，跌介)【绣停针】先自悲伤，又遭一跌痛怎当。抬身忍痛回头望，见一汉酒醉倒在街傍。汉子，你吃得这般大醉，倒在此雪里，何不省一口与我孙荣吃了，你也不见得这等醉了，我也不见得这般饥寒。我把古人比与你听：本待学刘伶入醉乡；你如今倒在雪里，又像一个古人，好一似卧冰王祥。呀！看看冷逼寒冻神魂丧，早难道酒解愁肠。且住，自古道：\"救人一命，胜造七级浮屠。\"这般大雪，这汉子多应要冻死了。我不免叫起邻合来，救他则个。(叫介)东邻！有个醉汉，倒在雪里，烦你们出来烧些汤水救了他！(内介)孙叫化在外边嚷，不要作声。(小生)咳！暗暗听得说话，道孙叫化在外，不要作声。你不开也罢，不免去叫西邻。(叫介)西邻！(内介)孙二来了，不要睬他！(小生)我孙荣今日不是来求乞。有个醉汉倒在雪里，命在须臾。你每起来，笼些火救了他。(内介)快吹灭了火。(小生)呀！我只道东邻歹，谁想西邻又歹似东邻。也罢，他每邻舍尚然如此，干我甚事！(欲走介)且住。【雁过南楼】我待不管他，欲待不睬他。(作走，内扮土地扯住介)放手，放手！后面有人似扯住了咱，莫不是孙荣有些牵挂？回头看他，回头看他，不由人两泪如麻。说不得了，不免再去叫他每则个。(叫介)两边邻舍，我说与你知道。【下山虎】有一个醉汉倒在街坊，大雪纷纷下，看着惨伤。我好意教你开门早商量，笼些火焰，教他吃口滚汤。救人一命活，胜造七级浮屠福寿昌。你若不开门，后倘或死亡，带累邻家遭祸殃。(内介)这个人好不达时务，人家要睡，只管在此絮烦。(小生)啐！正是我有救人心。人无怜我意。两下不开门，我也自回去。(作走、又沉吟介)且住，我孙荣在此嚷了这一回，那东邻西舍都晓得我的口声。这汉子酒醒了，回去还好。倘然不醒，冻死了，明日他每起来看见，只道我谋死了他，劫了他的财帛。可怜这一场没头官司怎么了？也罢！不免把这醉汉扶在房檐下，躲些风雪，不强似在这雪里眠。或者不死，也未可知。(作拂雪介)呀！【园林杵歌】这容庞，好似孙大郎。(惊介)唬得我魂飘荡，退后趋前心意忙。那堪柳絮梨花下得恁狂。似这般冷飕飕，寒凛凛，哥哥怎当？自忖量，自感伤，怕这雪冻死了兄长。怎禁得扑簌簌泪出痛肠！哥哥，你和柳龙卿、胡子传出来，【望歌儿】三人踏雪同宴赏，他两个先自回归，撇你在长街上。(生作醉语介)二位贤弟赛关张。(小生)口是心非，休想赛关张！到此方知他调谎，从今后休把亲撇漾。罢罢！宁可一不是，不可两无情。哥哥，你倒在雪中，若不是孙荣来此，却不冻死了你？就此背你回去。只一件，哥哥若还酒醒起来，这一顿打非同小可。也说不得了，便打时也不妨，还有贤达嫂嫂解劝。【罗帐里坐】欲送你到家，寻思惨伤。哥哥酒醒，祸起萧墙。谁教你上门自取灾映！只愁雪上更加箱，这顿拳头怎当！(背生走介)【江头送别】哥哥的，哥哥的倚强恃长。亲兄弟，亲兄弟意怎敢忘？好歹背你回家去，山可哥打骂何妨！【忆多娇】兄见短，咱见长。哥哥，你把身子略放松些便好，那知做兄弟的，两三日没有水米打牙，你是这等拖住了，教我那里背得起？苦嗄！我全无气力，须当勉强。念取同胞亲兄长，手足之情，手足之情，怕甚山遥路长！【尾声】看看背过平康巷，哥哥酒醒从头想，兄弟是嫡亲结义的都是谎。迎风踏雪送兄归，忍冻担饥实可悲。慢腾腾的天些力，一步挪来两步移。第十三出归家被逐【醉中归】(旦上)晚来云布密，凛凛朔风送寒威。俄然见六出花飞，长空一色，万里如银砌。(贴上)当此际，雪正飞，庆赏丰年祥瑞。同宴乐排筵，满饮羊羔拚沉醉。(旦)迎春，员外早间出去，这时候还不见回来。(贴)便是，想又与那两个乔人在那里饮酒。院君，你看这等大雪，夜又深了，也该归来了。(旦)正是。(小生背生上)钱财容易有，仁义值千金。此间已是哥哥门首。开门！开门！(贴)想是员外回来了。(开门介)呀！原来是二官人背员外回来。二官人请进来。(小生作进门介)迎春姐，睡好了我哥哥。(贴)这里来。(小生放生睡介)嫂嫂拜揖！(旦)叔叔贺喜！敢是你兄弟和睦了？(小生)不曾和顺。好教嫂嫂得知，孙荣在窑中身上无衣，口中无食，大雪纷纷，免不得街上求谒。回来偶然被绊一跌，原来是哥哥醉倒在雪中，因此孙荣背他回来。(旦、贴)多感二叔！(小生)不敢动问嫂嫂，我哥哥是什么时候出门的？【泣颜回】(旦)他从早离门儿。(小生)与谁为伴？(旦)与两个乔人排会，终朝宴乐，他两个却自先回。若非小叔，险些儿冻死在深雪里。背归来再生人世，不知他倒在何处？【前腔】(小生)纷纷触目柳花飞，奈我无食无衣。荡风冒雪，干谒有谁怜敢？担饥受冷，到黄昏独自回窑去，见吾兄倒在雪里，是孙荣背负回归。【前腔】(贴)浑身上下水淋漓，请官人脱下与奴浆洗。(小生)不敢在此，回窑去自作道理。(旦)叔叔听启，请些儿饭食回窑去。(贴)待迎春饣毕饠来至，一饭可以允饥。(虚下)【前腔】(小生)谢得恩意赐饭食，只恐哥哥酒醒禁持，劈面便打，不如忍饿回归。(旦)叔叔休虑，你哥哥酒醉常贪睡。(小生)醒来怎么好？(旦)醒来我自支持，我妇人家岂怕男儿？(贴持饭上)【赚】韩信当时，漂母哀怜赐与食，时运至，拜将封侯多富贵。二官人请饭。(小生接作吃介，生伸腰，小生慌堕箸介)呀！唬得我一双箸拿不住放不得，一口饭吞不进吐不出，嫂赐食，一似吕太后的筵席。【前腔】(旦)遍身泥水，满头巾似银铺砌。员外，你每常间和柳龙卿、胡子传两个，吃得酒淹衫袖湿，花压帽檐低，撇下得赛关张亲兄弟。(小生)嫂嫂，你曾说与，哥哥酒醒自支持，一声喝起先惊惧。兀的是妇人家那怕男儿，去留无计。(生醒介)那个在此说话？(旦)是叔叔在此。(生)我怎么回来的？(旦)你倒在雪里，是叔叔背你回来的。(生)你说我的结义兄弟不好，今日又亏他背我回来。(旦)不是这个叔叔。(生)是柳龙卿？(旦)不是。(生)是胡子传？(旦)也不是。(生)是那个叔叔？(旦)是小叔。(生)那个？(贴)是窑中的二叔。(生作起介)那个着他上我的门来，在那里？(贴)二官人过来，见了员外。(小生见介)哥哥拜揖。(生怒打介。旦、贴劝介)【扑灯蛾】(生)打伊泼丑生，怎敢到此处！恶向胆边生，教人怒从心起也。(小生)适来路里，见吾兄倒在街衢。是孙荣背负你归，多谢得贤达嫂嫂留住赐乞食。【前腔】(生)这乞才不道理。(又打介。旦)员外，你倒在雪里，就是别人背了你回来，也要与他些酒钱。一个嫡亲兄弟，背了你回来，你怎么只管要打他？(生)我早上带十三锭钞出去，八锭买了羊脂玉环，三锭还了酒钱，还剩两锭钞与玉环，都在靴桶里。若在便罢了，若没有，一定是他偷了。迎春看来！(贴应看介)没有。(旦)那一只再看。(贴又看介)也没有。(生)院君看来！(旦看介)没有。(生怒介)是了，他偷了我的东西，故此背我回来。靴中没宝贝，玉环二锭钞，分明是你拿去也。(旦)官人休罪，念小叔读书之辈，自小来不曾恁的，想他人预先拿去你怎得知？【前腔】(小生)望息雷电威，可怜小兄弟，本是好心肠，谁想反成恶意也！(生)你一身穷困，敢起着不良之意。把还我饶你去离，稍迟延打教你一命丧泉世。(打介，旦、贴劝介)【前腔】(旦)休得发怒起，思量大道理，他拐钱拿宝贝，如何敢来此处也？(贴)望官人回嗔作喜，好念着同胞兄弟。到如今失物怨谁，自不合好酒沈醉倒雪里。【尾声】(旦)官人且请归房内，叔叔回归下处，待等明朝复探取。(旦)好意谁知反受灾，(生)从今不许上门来。(先下)(小生)鳌鱼脱却金钩去，摆尾摇头定不归。第十四出乔人算帐【梨花儿】(净上)心儿暗地重重喜，夜来吃得醺醺醉。拿了靴中两锭钞，咍！欢欢喜喜不得睡。一饮一斟，莫非前定。夜来与孙大哥、胡子传吃酒，员外醉倒了，我二人撇他在雪里，拿了他靴中羊脂玉环、两锭钞。如今且去寻了胡子传，大家分了使用则个。远远望见他来了。(丑上)【前腔】昨宵吃酒醉了也，雪中孙大吃一跌。拿了玉环两锭钞，咍！早晨间等他不来也。(见介。净)兄弟，那里去？(丑)特来寻你。(净)我也正来寻你。(丑)凑巧。(净)兄弟，自古道；\"人心恶，天不错。\"(丑)阿哥，常言道：\"拿贼不着被贼笑，贼在门前豁虎跳。\"(净)贼在门前讨筊笤。(丑)阿哥，你可知道？(净)我不知。(丑)昨晚我和你做的事，有人顶缸了去，一些也不干我两人事。(净)那个顶缸？(丑)我和你盗了东西，回家来了。谁知孙二告谒回窑，正见孙大哥倒在雪里，忍饿背他回去，指望讨个好。谁想孙大哥酒醒起来，不见了靴中羊脂玉环、两锭钞，道是他偷了，拿将来一顿打，原赶了出去。有这等事！(净)兄弟，我每两个做人好，天地也来佐助。如今拿这东西出来分一分。(丑)阿哥，还有那后手一锭头儿。(净)在此。烂小人，难道我就独得了不成？少不得都拿出来八刀。(丑)阿哥，自古道：分散分散，分来就散了，不要分。(净)不分怎么样？(丑)先前买玉环，存下一锭钞，孙大哥靴桶里又是两锭，共三锭了。(净)是三锭不差。(丑)不如把玉环原卖了七锭钞，把三锭钞凑成十锭，放上十年债，对合本利算一算，盘将起来，我和你做个大人家。(净)说得是，到那里去算？(丑)前面土地堂里去算？(走介。丑)二哥，土地有在此，没有鬼判。若是有人来时，一个做鬼，一个做判，遮掩片时。(净)那个做鬼？那个做判？(丑)你做鬼，我做判。(净)是了。那个先算？(丑)你先算。(净)我如今先算一年起。(算介)【胜胡芦】(净)我算一年本利，该着二十锭钞也么喳。算也算得好，说也说得好，番来覆去，覆去番来算得好。(丑)我算二年本利，该着四十锭钞也么喳。算也算得好，说也说得好，番来覆去，覆去番来算得好。(外、末扮巡军上)上命遣差，盖不由己。奉上司比捕，没处捕获。有人说有两个歹人，往土地庙里去了，想是分赃，不免捕去。(进介，净、丑做介。外)没有人。伙计。今来雨水慢，不打鬼，只打判。(打丑介)再往别处去寻。(外、末下。丑诨介)不停当，和你再换一个所在去。(净)前面碓坊里去算。(走介)如今人来，一个做碓，一个做打米就是了。(丑)那个在上打米？(净)我在上打米。(丑)我做碓，再算。(净)我算三年本利，该着八十锭钞也么喳。算也算得好，说也说得好，番来覆去，覆去番来算得好。(丑)我算四年本利，该着一百六十锭钞也么喳。算也算得好，说也说得好，番来覆去，覆去番来算得好。(净)我算五年本利，该着三百二十锭钞也么喳。算也算得好，说也说得好，番来覆去，覆去番来算得好。(丑)我算六年本利，该着六百四十锭钞也么喳。算也算得好，说也说得好。番来覆去，覆去番来算得好。(外、末又上)人平不语，水平不流。什么人在碓坊里说话？去看来。(进介，净、丑做介。外、末)原来是打米的。方才说话，就是你么？(净做耳聋介。末)伙计，这个人耳朵生来背，不打人，只打碓。(打丑介)再往别处寻去。(外、末下。丑)啊呀！入娘的，起初打的是我，方才打的又是我。(净)如今往销皮巷里去。(丑)二哥，如今那个做皮？那个做销皮的？(净)我做销皮的。(丑)我做皮架子罢。(净)再算。我算七年本利，该着一千二百八十锭钞也么喳。算也算得好，说也说得好。番来覆去，覆去番来算得好。(丑)我算八年本利，该着二千五百六十锭钞也么喳。算也算得好，说也说得好，番来覆去，覆左番来算得好。(净)我算九年本利，该着六千二百锭钞也么喳。算也算得好，说也说得好。番来覆去，覆去番来算得好。(丑)我算十年本利，该着一万二千四百锭钞也么喳。算也算得好，说也说得好。番来覆上，覆去番来算得好。不好了，(作倒介)算杀了。(净)再算。(丑)葱便好蒜，算到十年，算死了一个，若再算几年，两个都要算杀了。(净)兄弟，那里说起？和你一霎时发迹起来。(外、末复上)听得有人声，慌忙就来听。方才见二个人走在销皮巷里去了，想在这屋里头，听一听。(净)外边想有人察听，不免销起皮来。(作销皮介。外、末听介)里面销皮不相干，我与你再往前去。(同下。净)外面没人了，且把财主行径铺排一番。(丑)阿哥，你有了钱时，怎么受用？(净)兄弟，我若有了钱，讨他娘四个小厮，都叫他兴字，一个叫来兴，一个叫进兴，一个叫郎兴，一个叫加兴，(丑)加兴是地名。(净)苦瓜蒌便好，地苓又要。买四十匹马，要五样颜色的。(丑)那五样？(净)青马、黄马、红马。(丑)那有红马？(净)关老爷骑的胭脂马，便是红马了。(丑)是。(净)白马，绿马。(丑)又来了，马那里有绿马？(净)前日你每阿嫂有病，教我去求笺，那道人说：\"大象不妨，绿马不倒。\"(丑)这是命里的马，不是骑的。(净)我只道是骑的马。一买买了马，叫来兴。兄弟，你便权应我一声。(丑)我应。(净)来兴！(丑)有。(净)你去抱我的青马来。(丑)正是不曾骑马的，马怎么抱过来？牵过来。(净)便是带过来，我要骑了马去上东厕也。(丑)罢了，上东厕也都要骑马？(净)你不晓得，倘或六月间痢疾病起来，奔得快。假如与老婆一头睡在那里，一句话不投，就叫来兴带那白马来，我要骑了那一头去，这便是我的受用。兄弟，你怎么样受用？也说一说。(丑)我的受用，比你不同。(净)怎么样的？(丑)我做了财主的时节，先讨四个丫头，按时景取名：春里叫春香，夏里夏莲，秋里秋菊，冬里癞痢。(净)有了银子，讨那癞痢怎么？(丑)不是，口快说错了，是腊梅。睡了一夜，早上坐在床上，叫春香。阿哥你便也应一声。(净)有。(丑)替我穿袜。(净)嗄！(丑)一起起来了，叫夏莲讨脸水来刷牙来。(净)来了。(丑)我便开了这一张臭口，好像洗酒瓶的一般，吸吓吸吓，这等洗了脸。叫秋菊，拿衣服来与我穿。(净应介。丑)一穿穿衣服。叫腊梅，拿白麂皮皂靴来与我著。(净)白便白，皂便皂，什么白麂皮皂靴？(丑)便是皂靴，一穿穿齐整了，东也撞，西也撞。(净)兄弟，怎么只管撞？(丑)阿哥，如今的人有了银子，就无状起来了。(净)说得是。昨夜我与你每阿嫂说那羊脂玉环，他说道：\"眼见稀奇物，寿增一纪。\"(丑)你如今拿出来，等我看一看。(净)包好在此，看他怎么？(丑)我要看一看。(净)在这里。(丑)拿来！(夺看。跌碎介)兄弟叫声屈，拾了黄金变了铁。(丑)阿哥叫声苦，拾得黄金变了土。(净)和你命里穷时只是穷，拾了黄金变了铜。(丑)我和你的命，半升米要上甑，落翻在锅里，依旧吃粥命。(净)我说道不要看，你偏要看，如今跌碎了，大家羞。(丑)不要埋怨了，拿这三锭钞出来，你也拿了一锭，我也拿了一锭，将这一锭来买酒吃了回去。(净)我和你叹几句罢！【贺新郎】(净、丑)夜来因吃酒，大雪中跌倒孙兄，让他落后。拿了他靴中两锭钞，又把玉环拐走。怎知今日跌破，我两个如蓝提水走归家，篮内何曾有？干呕气，惹场羞。(外、末复上)欲人不知，除非莫为。里边有两歹人说话，待他出来拿住他。不免躲在此。(躲介。净、丑)和你回去罢。(开门介。末拿住介)你两个干得好事！偷了人的东西，倒在这里分赃。快拿去见官！(净、丑跪介)大哥饶了我每罢！(末)既要我饶，方才说的玉环、三锭钞，都拿来把我了，才饶了你。(净、丑)玉环是方才打碎了，三锭钞在此，送与大哥罢。【赏宫花】(末)你两个歹凶，拐钱图使用。怎知遇着我，你手拿空。(合)好似雁从天上过，急忙归去炒油葱。【前腔】(净)当初放钱，十年本利浓。扣算钱无数，总成空。(合前)【前腔】(丑)钱落手中，寻思跌破凶。干与他将去，杳无踪。(合前)算来本利十分多，命里无钱奈若何？嫩草怕霜霜怕日，恶人自有恶人磨！第十五出妻妾叹夫【梁州令】(旦同贴上，旦)默默思量怨我夫，赶兄弟无辜。(贴)弃亲结义两无徒，忠言谏，生嗔怒，反不足。(旦)迎春，富贵不然亲兄弟，贫寒亲的不相亲。(贴)院君，熟油拌苦菜，由人心里爱。不知员外如何只是结义的好？(旦)你看夜来小叔背了员外回来，刬地落得一顿打骂。他身上这般蓝缕，如何是好？(贴)便是。【雁过声】(旦)昨宵际晚时，见小叔背负员外归。穿一领百衲破衣，睚睚瘦得不中觑，铁心肠见了珠泪垂。(贴)一饭未曾举箸，员外酒醒喝起，便道他偷了环儿。更不分说几句，便拳踢乱打逐出去，破窑内受苦伊怎知！【前腔】(旦)小叔知礼攻书，又怎肯怀着恶意？信他人搬喋是非，把亲生兄弟逐出去，每日劝戒不听取。(贴)同胞共乳，手足之义，割舍把他轻弃，将家私恃长不分取。小官人晓诗书，知礼义，尽让兄不肯说，他又何曾说是说非？(合)论得来谁是谁不是，何日劝得心意回？【尾声】镇日坦饮酒杯，等待得他不醉归，再把忠言相劝取。终朝殢酒醉醺醺，不是亲人强作亲。待得醒时还劝取，不须强聒醉中人。第十六出吴忠看主【三台令】(小生上)夜来背负兄归，冤我偷了环儿。心下自伤悲，好教我泪珠暗垂。哥哥听信两乔人，发怒将咱赶出门，使我一身无倚靠，担寒忍饿度朝昏。心似刺，泪偷零。谁人怜念我孤贫？暗思凡事皆由命，只恨乔人不恨兄。孙荣夜来街上求乞，不想撞见哥哥倒在雪里，好意背他回去，酒醒转来，倒说我偷了他玉环、宝钞，被他打骂一顿，赶将出来。有这等屈事！正是：有好心，无好报。(苦介)哥哥听谗说，义断亲情绝。自与结交饮，三人共赏雪。【七贤过关】三人共赏雪，吃得醺醺醉。撇我哥哥跌倒在深雪里，他两个撇了你自先回。却不道赛过关张有义气？冷清清冻死你做街头鬼，又还是孙荣背负你归。孙员外，你临危不见了赛关张，方信道打虎还须亲兄弟。【前腔】我若不见你时，被巡夜军拿住。不是我背负你归来，怎能够在家中睡？刬地怨我每偷了玉环儿，不问情由打骂起。沉口店口店背负你回家里，只落得一顿拳踢赶出外去。是准不是？你赶我出门亲的做非亲，我送你回家好意反成恶意。罢罢！只是在小不敢言上。孙荣今日却起得晚些，不免把窑门拴上，将过一本书来看，消遣情怀，多少是好。(看书介)【驻云飞】读尽文章，多少艰辛泪万行。书，为你把亲撇漾！书，为你多磨障！咍！身向破窑藏，好恓惶。冷落饥寒，苦楚难名状。一夜思量一夜长。(末上)成人不自在，自在不成人。吴忠曾闻古人言，\"儿不嫌母丑，犬不怨主贫。\"我员外不知为何把小官人赶将出去，我听得没外安身，却在城南破瓦窑中权歇。今日得些工夫，瞒过了大员外，不免走去探望则个。我有私钱十贯在此，送与小官人做盘缠，却不是好？呀！不觉已到破窑了。开门！开门！(小生)是谁？(末)是吴忠在此。(小生)吴忠，你不仁不义，无始无终！你来这里做甚么？(末)念吴忠没得工夫来看小官人，休怪。(小生哭介)岂不闻：\"犬有湿草之义，马有垂缰之恩。\"犬马尚然如此，你为人岂无报效乎？正是世情看冷暖，人面逐高低。一似潘阆倒骑驴，永不见你畜生面！(末)念吴忠身受工雇，专听使令，宅上事务多端，奴婢竭力支吾，不能干办。虽心念官人，奈我身不由己。望官人鉴察其情！【古皂罗袍】(小生)恨奴胎直恁乖，自我来窑内，全不想故人安在。想我在家中，不曾歹觑你来。好难道重义轻财，许多时撇得我全然不睬。咍，自我离了家，苦杀我，他时后将我做甚人看待！【前腔】(末)宅上事如麻，都要去解，那得工夫前来。出于我无奈，非不用心，非不挂怀。望东人凡百事可怜担带。(小生)既如此，待我开门，放你进来。(开门见末介。末跪介)【前腔换头】(小生)见吴忠来珠泪满腮，想我当日间豪迈，今日悄似一个乞丐。穿着一领破衣裳，拖一双破鞋，何日得苦尽甘来？我在破窑中，冷冷地谁揪采？咍，伤怀，我哥哥忒毒害，闪得我不尴不尬。【前腔】(末)见官人珠泪满腮，骨瘦如柴，后全没些光彩。有十贯现钱，舍的自己财，将不出来，端的是少些休怪。(小生不受介)【福清歌】见着你每，珠泪暗倾，思往日教人懊恨！(末)见官人，没精神。遣吴忠珠泪流，似刀剜碎心。(合)受饥寒，煞害得壁尽离倾。【前腔】(末)听说事因，贤达院君常劝戒官人不听。(小生)守清贫，且安分。去谒高门求口食，路上哀告人。(合前)【香柳娘】(小生)把家私占了，把家私占了，因甚不争竞？只因要我家法正。我宁可受苦，我宁可受苦，不敢怨家兄，教人自愁闷。(合)在破窑中冷落，在破窑中冷落，举目谁人是亲？闷怀无尽！【前腔】(末)告官人放心，告官人放心，且休愁闷，人若孝悌天心顺。但朝夕院君，但朝夕院君，劝戒我东人，不久自回心。(合前)(小生)感你不忘旧日恩，(末)这般苦事与谁论？(小生)归家不必高声哭，(末)只恐人闻也断魂。第十七出看书苦谏【菊花新】(生上)细思孙二煞无徒，使计藏奸要害吾。虽然赶出去，遭穷困此身蓝缕。杀人可恕，情理难容。叵耐孙二无知，买毒药害我性命，若非两个结义兄弟说与我知道，几乎遭他毒手。虽然赶他出去了，心中还不遂意。且待日后慢慢寻一计害他便了。今日闲暇，懒得出门，不免到书房中看书，消遣则个。(笑介)这一本是《三国志》，曹操长子曹丕，见兄弟子建，七步成文，恐怕夺帝位，以此曹丕要谋害其弟。一日曹丕赶兄弟到御马监边，拿住兄弟道：\"兄弟，人人道你七步成文，你今日赠我一诗。如好，就饶你性命；若不好，你一命难保。\"子建双膝跪下道：\"哥哥把甚为题．？\"曹丕道：\"就把马料为题。\"子建作诗曰：\"煮豆燃豆萁，豆在釜中泣；本是同根生，相煎何太急！\"此诗分明相关二意，说着那哥哥谋他性命。咳！人不知道的只说我与兄弟不和，元来古人亦如此！(旦上)【前腔】今朝我夫不沉醉，独坐书斋看古书。前去问因依，忠言劝愿回心意。(见介)员外万福。(生)院君拜揖。(旦)不知员外在此看什么书？(生)把《通鉴》在此看。(旦)看到那里了？(生)看到《三国志》曹丕见兄弟子建七步成文，恐夺天下，以此谋害兄弟。院君，人只说我与兄弟不和，你看古人尚多如此，何况于我？(旦)员外看《三国志》曹丕，何不看楚昭王倒贤慧？(生)如何见得楚昭王贤慧？(旦)这是《春秋传》上的故事。(生)你且道来。(旦)那楚昭王呵！【绛都春序】平生恋色，有忠臣伍奢，直谏获罪。伊儿伍尚，入朝齐杀取。有次子伍员，不肯赴召，欲报父兄之冤。子胥奔走吴国里，借兵马投入楚地。两军交战鸣鼙，金鼓震动天地。(生)不知那一国胜？那一国败？【降黄龙】(旦)吴国兵强，遂起兵征战，楚国难敌。昭王败走，到楚江无渡，心下踌躇。(生)那时节怎么了？(旦)昭王正在忧疑之际，移时见一艄子，驾一叶扁舟来至，救昭王御弟夫人太子离去。(生)楚昭王、御弟、夫人、太子上船，却如何了？(旦)船到半江之中。【前腔】俄然风浪滔天，荡却船儿把身不住。船艄奏启告我王，请一位疏者落水。船艄奏曰：\"告我王，小船不堪重载，况风浪太急，告我王，请一位疏者落水，\"昭王曰：\"船内寡人、御弟、夫人、太子四人，皆是我亲，那一位是疏者？\"船艄曰：\"若不请一位下水，恐害一船性命。\"当时有御弟欠身而起：\"小臣情愿下水。\"昭王扯住衣袖道：\"御弟不可，不可！兄弟手足之义，如何使得！\"当时夫人欠身而起道：\"子童情愿下水。\"那昭王就无语。夫人欠身而起，奈顷刻天惨云迷，似落花趁着流水，悠悠大江东去。(生)夫人下了水，后来怎么？(旦)夫人下水之时，风浪又急，船艄再奏：\"小船不堪重载，再请一位疏者下水。\"有御弟欠身而起曰：\"小臣情愿下水。\"昭王扯住道：\"不可！不可！\"当时大子欠身而起：\"小臣情愿下水。\"那昭王就无语。【黄龙滚】太子泪双垂，太子泪双垂，投入江儿水。风静浪平，楚王蹬岸离船去。暗忆太子，偷弹珠泪，投西楚往晋国奔逃去。(生)楚王上岸去了，后来又怎么？(旦)楚国有一大夫，姓申，名包胥。此人投了秦国，借兵救主。秦国不肯借兵，这包胥就在城下哭泣了七日七夜，哭得眼中流血。秦国见此人有忠孝之心，当时点起精兵，借与包胥，来救楚昭王。【前腔】身与申包胥，身与申包胥，领着精兵至，来救昭王，遂与吴军相迎敌。两国争战，杀吴军退，群臣会请昭王回朝去。(生)楚昭王到朝内却如何？(旦)楚昭王到朝内呵，【前腔】再整旧华夷，再整旧华夷，重睹江山丽。满朝朱紫，依旧还朝内。再立妃子，安居宫里，俄然又生太子昭王喜。昭王到朝内，大排筵宴，聚会群臣。饮宴已后，昭王曰：\"寡人曾记过楚江风浪太急之时，船艄两次奏曰：'小船不堪重载，请一位疏者下水。有御弟两次欠身而起，曰：'小臣愿下水。'寡人扯住道：'不可。'有夫人、太子下水，其船方稳，才保得寡人过了楚江。如今回到朝内，重立妃子，又生太子。寻思起来，妻子易得，兄弟难得！\"【前腔】妻子易得之，妻子易得之，兄弟难轻弃。若还死去时，算来难得重相会。两班文武，山呼声沸，扬尘罢舞蹈毕，皆欢喜。【尾声】一时楚国封登位，万民乐业太平时，致使流传作话儿。(贴捧茶上)【引子】生居画阁兰堂里，忽听院君言语。千般百计，只为员外不听取。员外、院君请茶。(生)我不要，送与院君。他说了这半日，口干舌燥，正用得在那里。(贴)院君在此看什么书？【普天乐】(旦)看一本楚昭王真贤慧，弃妻子怜兄弟。伊不念共乳同胞，割舍赶他出去。念小叔真狼狈，我夫哀怜回心意，破窑内收取兄弟回归，同享富贵。效昭王爱亲，休学曹丕。(贴)员外看的是什么书？【前腔】(生)偶因观《三国志》，曹操子曹丕的，因兄弟广记多才，七步已成诗句。兄妒忌恐怕他夺位，定计施谋杀兄弟。我端详细察因依，兄杀弟有理。曹丕见识，正合着我意。【前腔】(贴)告官人听咨启，岂不晓其中意？我娘行贤达聪明，提说故事比喻。曹丕妒忌休学取，愿学昭王怜兄弟。望员外息怒停嗔，从是改非。赛过关张，到底都是乔的。(生)院君只说眼前话。(旦)官人，愿学楚昭王，休学曹丕。(贴)员外，曹丕、楚昭王都不须提起，昨日奴家到书房中，看见一本书且是好。(生、旦)见什么书？(贴)昔日有一人姓王，名祥，其弟王览。王祥是前娘之子，王览是后母之儿。有继母朱氏，信听奶娘谗言，要害王祥，令王祥到海州卖绢前去。有王览收租回来，不见了王祥，问其妻。妻曰：\"你哥哥被婆婆使令海州卖绢去了。\"王览大惊日：\"海州不打紧，要打从苍山经过，此山有强寇生发，劫人财物，害人性命。\"其妻答曰：\"何不快马加鞭，径赶至到苍山，救取伯伯？\"王览不与母亲知道，径赶到苍山，果见强人把王祥拿下。王览上前替死，这王祥只愿自死，两下争死。山中草寇见此二人有孝义之心，放了二人，把火烧了山寨，人人归家侍母去了。员外，山中草寇也有回心之日，员外何不学取王祥、王览之事，接取二官人回来，一家过活，却不是好？(生)咄！伶人点头就知，呆汉棒打不晓。你见我与兄弟不和，故意扳今吊古，在我面前絮絮叨叨，许多闲话。(旦)官人，迎春所言，正合奴意。望官人息怒停嗔，容叔叔依旧还家，十分之美。(生)院君，你休说，说起越懊恼。(贴)官人思之，院君贤慧，劝解无非好意。(旦)官人，常言道，我有黄金千万两，不因亲者却来亲。兄弟到底是真，结义的到底只是假。(生)院君，你休要在我耳边聒絮，那畜生回家，又来害我。(贴)官人，兄弟乃同胞之亲，手足之义，自古道：\"亲无怨心。\"官人早早回心，二官人必然感激。(生)那要你开口！既赶他出去，难道又招回不成？龙卿、子传必然见怪。(旦)员外，与好人同行，如雾露中行，身虽不湿，也有些滋润；与恶人同行，如抱子逾墙，一人吃跌，两人遭破。龙卿、子传，搬唇弄舌，口是心非，到底有失，不可轻信！(生)你妇人家省得甚么？只管歪缠，没些了当。【梁州序】(旦)员外，你和他结义，心肠奸狡，到底不是坚牢。心非口是，只恐笑里藏刀。(生)是我三人结义，赛过关张，永远学管鲍。你不知就里乱言敢胡道。(旦)恐怕将来没下梢，空惹得外人笑。【前腔】(生)伊家不晓，思之失笑。妇人家有甚机谋，言三语四，只管絮絮叨叨。(旦)自古常言人道，逆耳忠言，苦口良药妙。劝君不省反焦躁，冷地思量自烦恼，舌果是斩身刀。【前腔】(贴)转念取同乳同胞，忍教他一身无靠？破窑中寂寞，怨恨难消。(旦)他每日沿街哀告，告人求食，受苦伤怀抱。你每日常快乐醉陶陶。(生)不道孙荣志量高，赎毒药害吾曹。【前腔】(旦)是甚人说起根苗？扯着他当官陈告。葫芦提赶打，好没分晓。(生)从此今朝为始，休得多言多语寻烦恼。前生注定不相饶，兄弟不和都是命里招。(旦)劝员外免煎熬。【尾声】敬重他人如珍宝，把亲者轻如粪草，劝谏不从空自恼。(生)叵耐孙荣忒不良，算来谁弱又谁强？(旦)大风吹倒梧桐树，自有傍人说短长。第十八出窑中拒奸(净上)礼义生于富贵，盗贼出于贫穷，前日三人吃酒，孙员外醉了，被我、胡子传在靴中拿出一个玉环、两锭钞，指望得使。谁知玉环跌碎，三锭钞被人夺去，落得一埸空。如今不免与子传商议计策，唆孙二告他哥哥占了家私，与他和劝，两边讨些谢仪，有何不可？言之未已，子传早到。(丑上)凭君使尽千般计，运不通时只是穷。龙卿哥哥拜揖。【那吒令】(净)子传听说因依，咱每和你商议。夜来忽地生一计，说起教伊欢喜。【前腔】(丑)骗人钱钞环儿，指望于分入己。怎知跌破那环儿，钞与别人将去。(净)兄弟，前日和你偷了孙大哥的玉环、宝钞，指望分使。谁想一场悔气，玉环跌破了，宝钞又被人夺去了。如今孙二在窑里，我和你前去使个计策，搬唆孙二告他哥哥占了家私。我和你与他解劝，在里头做个好人，钱也有得赚，酒也有得吃。此计何如？(丑)此计甚妙。阿哥，我和你两个天上有世间无的。(净)兄弟，我每行了好心，自有好报。(净、丑暂下)【行香子】(小生上)日有阴晴，月有亏盈，算人无久富长贫。秋来自然黄叶飘零，到春来，花重吐，柳拖金。运退黄金失色，时来铁也争光。想孙荣当初在家时，丰衣足食，何等奢华。如今在此窑中受这般苦楚，如何是了？(净、丑上)计就月中擒玉兔，谋成日里捉金乌。迤逦行来，此间已是窑门首，径进去。(见介)呀！孙二哥拜揖！(小生)二丈何来？(净、丑)我二人知你在此居住，特来拜望。(小生)多劳了。(净)几日不见，为何尊颜这等憔悴了？(小生)自从被哥哥赶逐出来之后，衣食不充，因此愁闷。(丑)便是。你在这窑中受苦，几时能够发达的日子？(小生)二丈，这也是出于无奈。(净、丑)你哥哥这等发迹，你这等贫苦，倒教我每替你气不过。(小生)二丈，听小生说：【风入松】岂不闻伊尹未逢时，(净、丑)又来通文了。(小生)向莘野锄耕。(净、丑)还有谁来？(小生)漂母进食哀韩信，吕蒙正把寒炉拨尽。姜子牙八十钓于渭滨，时来后做公卿。(净、丑)你是今时人，怎么比得古人来？【前腔】(小生)时人何异古时人？自古贤愚不等。(净、丑)如何见得贤愚？(小生)贤者正直无谗佞，愚蠢的言而无信，处处有君子小人。(净、丑)君子小人固有，我两个比众不同。(小生)吾一日三省其身。(丑)你眼下这恓惶，烦恼也不烦恼？【急三枪】(小生)我一时穷，一箪食，一瓢饮。常忧道，不忧贫。(净)只是这般，几时会发迹？(小生)我多豪迈，多才调，多聪俊，管一跃，跳过龙门。(净、丑)你两个是一父母生的？是叔伯兄弟？【风入松】(小生)与哥哥一个父娘生，却把我做陌路之人。(净、丑)怎么他又发迹，你又贫苦？(小生)把家私占了生恶性，赶逐我无投无奔。(净、丑)这等打骂你时，你怨他不怨他？(小生)打杀我终无怨恨。(净、丑)真是没分晓！没志气！(小生)割不断手足之亲。(净、丑)他占了家私，你何不去告他？我两个与你作证见，分些家私来受用，却不好的？【急三桅】(小生)败风俗，歹言语怎听？没家法，坏乱人伦。(净、丑)我两个替你告如何？(小生)逞奸狡，刁唆人告论，君子貌，小人心！(净、丑)我两个好意来和你说，颠倒说我每挑唆你。【风入松】(小生)你与哥哥结义胜嫡亲，敢恁的反面忘恩！我哥哥行使些糖蜜口，我根底刁唆休论。我哥哥有眼何曾识好人？你只宜假不宜真。(净背介)兄弟你来。(丑)怎么说？(净)今日刁唆孙二不从，明日孙大哥知道怎么好？(丑)便是。如今一不做二不休，另使个计策来便好。(净)有计在此，只说孙二要告哥哥，我每两人劝他不从。(丑)这也说得有理。(净、丑转介)孙二，你怎么要告哥哥？(小生)是你每方才在此撺掇我告哥哥，怎么倒说我要告哥哥？(净、丑)你方才说哥哥占了家私，要告他。(小生)几时说来？(净、丑叫介)地方总甲，孙二要告哥哥，不干我每事。(闹介。外上)处事少时烦恼少，识人多处是非多。什么人在窑中罗唣？(净、丑)好教公公知道，这孙二道哥哥占了他家私，要告哥哥，我每二人在此劝他。(小生)公公不要听他，我在此窑中，他两个走来刁唆我告哥哥，道我不听他，如今反说我要告哥哥。(外)原来恁地。【博头钱】(小生)你好忒胡逞！你好不本分！教我争，你有何安稳？(净、丑)不听道，忒煞村！不依教，该受贫。(外)算来贫富是前因，皆由命岂由人！(小生)屏风虽破，骨格尚存。一朝荣显，否极泰生。(外)两人休得要争竞，须留取，旧人情。【前腔】(净、丑)你好忒执性！你好不思忖！好言语你每全不听。(小生)不论告，由我每。不争竞，由我每。(净、丑)全然不忖骂咱每，犹兀自假惺惺！忠言逆耳，反生怒嗔。良药苦口，敢恶骂人！(外)大家休得要争竞，莫失信，且安分。(外)兄富伊贫实可怜，(小生)逆来顺受总由天。(净)分明指与平川路，(丑)莫把忠言当恶言。第十九出计倩王老【腊梅花】(贴上)光阴荏苒疾似箭，追思往事怎生言，遣人珠泪涟。去时节暖阁排筵，转眼清明在目前。庆贺红炉雪满街，又逢新岁贺筵开。大家游赏花月下，不觉清明景又来。我迎春为何说这几句？只为大员外把小官人赶出？已经半载，寻思起来，好伤感人也！外人都说我院君贤慧，我想起来，也有不贤慧处。如何见得？虽则大员外性气不好，不与兄弟盘缠，钱钞都是院君掌管，比及小官人受苦，我院君何不瞒了大员外，暗地使人送些钱米与小官人，也免得在街头叫化。此事且待院君出来，提起这话，看他怎的？正是不钻不穴，不道不知。言之未已，院君早到。(旦上)【挂真儿】几阵催花雨初霁，和风至艳阳天气。(贴)清白微黄，娇红嫩绿，妆点名园佳致。(旦)窗外日光弹指过，庭前花影座间移。迎春，时光似箭，自从小官人被员外赶出，不觉又半载矣。(贴)院君不说，妾也不敢多言。小官人每日在街头叫化生受，家中财物，都是院君使管，何不瞒了员外，暗地使人送些与小官人做盘费，免得在街头求乞。外人不知的，只道院君不贤慧，岂不被人耻笑？(旦)迎春，你自说得是。你只知其一，不知其二。(贴)却是如何？(旦)你不闻古人言：\"男无妇是家无主，女无夫是身无主。\"男子治家之主，女子是权财之主。俗谚云：\"家有一心，有钱买金；家有二心，无钱买针。\"我若依了你的言语，背了大员外，使人送些钱与小官人，有何难处？只是于礼不可。此乃背夫之命，散夫之财，非贤妇也。还是劝谏官人回心转意，着他兄弟和顺，迎小官人回家，方是十全之美。(贴)迎春区区小婢，凡事只顾眼前见识，那知大道？望院君恕罪！(旦)迎春，我累次劝谏不从，如今寻思一计。西郊外有个王公，名为王老实，年九十三岁。他家五代不分，百口共食，伏侍我员外祖上三代了，见今管我家庄库。明日是清明佳节，员外年规要去上坟。我如今不免先令安童前去说与王公，教他劝我员外。或者员外见他是祖上老成之人，听信他言，也未可知。(贴)院君说得极是。待我唤安童出来，分付他便了。安童那里？(丑内应)谁叫？(贴)院君唤你。(丑上)来了。有福之人人伏侍，无福之人伏侍人。不知院君有何使令？(旦)安童，我唤你出来，别无甚事，着你到西郊外王老实家去走一遭。(丑)有甚么说话？(旦)你去对他说，院君多多上覆你。自从员外赶出二官人，累劝不听，明日要来上坟，你可用心劝谏。若劝得员外回心转意，取回二官人同享荣华，那时院君重重谢你。(丑)即如此，我就去。【锦上花】(旦)你说与王老听，明日东人要上坟。劝官人须教三省，休恁痴迷执性。结义两无情，亲者到底只是亲。(合)将兄弟赶出门，非亲却是亲。仗托王公直语忠言，劝官人回转心。【前腔】(贴)那王老九十三岁，伏侍祖上亲。也须听从今改正，撇了结交的，思念手足亲。休得把至亲如陌路人。(合前)【前腔】(丑)思之自古常言，家和万事成。我东人怎不思省？转教安童前去，请王老劝官人。兀的不是谢得贤院君。(合前)(旦)王老忠言劝必听，(贴)叮咛嘱付望回音。(丑)不用再三亲嘱付，管教劝解转回心。第二十出安童将命【出队子】(外扮白须王老上)银须霜鬓，世上白头能几人？五福之内寿为尊，寿极年高是宿世因，况我今生略无妄心。念老汉姓王，名老实，西郊外居住。从来伏侍孙宅使长，至今己过三代。掌收庄库，些儿不差，分毫无失。正是小心天下去得，大胆寸步难移。我想人生百岁，七十者稀。老汉穷年九十三岁，五代不分，同居百口，儿孙共食，晚景熙熙。这叫人若诚心，天须可表。来日是清明佳节，孙大员外必来上坟，不免分付小二前去打扫洁净则个。【前腔】(丑上)跋涉古道，不惮迢迢去路遥，院君严命敢辞劳！王老忠言劝必好，真个是妻贤夫祸少。受人之托，必当终人之事。男女领院君言语，教我西郊去，说与王公劝谏员外之事。这里就是王老实门首。呀！元来他坐在里边，不免进去。王阿爹拜揖。(外)是谁？(丑)阿公，我是安童。(外)元来是你。到此何干？(丑)有一件事儿，特特到来。(外)我且问你，大员外一向好么？(丑)好。终日吃酒快乐，有什么不好？(外)院君好么？(丑)好，整日看经念佛，七八上天快也。(外)吴忠可好？(丑)吴忠阿哥好。出入账目，都是他管，一应事体都托他，有何不好？(外)迎春好么？(丑)王阿公也痴心起来。这丫头比旧不同了，如今长得好了，员外喜欢了他，正是得宠之时，有甚不好？(外)呀！我倒忘了。如今二官人好么？(丑哭介。外)怎么说了二官人，就哭起来？(丑)不要说起。(外)怎么不要说起？(丑)二官人已被大员外赶了出去了。(外作惊介)呀！元来有这等事！(丑)今日我来别无甚事，院君累次劝谏，员外并不肯回心，为此着我来上覆阿公。(外)有什么说？(丑)明日乃是清明佳节，大员外来上坟，要你在他面前忠言劝谏。若得回心转意，兄弟和顺，那时节重重谢你。(外)安童，这个不须说。你回去上覆院君，待员外来时，我自有个道理劝他。(丑)阿公，我院君每日呵！【古针线厢】劝解不听，未审东人却怎生。只听结义相调引，割舍背义忘恩。小官人从来本分，平白地赶出门庭。(合)若得劝回心，取回兄弟，永远和顺。【前腔】(外)世上为人，兄弟不亲谁是亲？不思共乳同胞义，又不念手足之恩。我如今和伊到城，说几句劝我东人。(合前)【前腔】(丑)不必入城，明日东人要上坟。若蒙劝解回心转，男儿感得恩深。太公曾伏侍他祖亲，忠言语不敢不听。(合前)【前腔】(外)老倒无成，九十三年是他门下人。来朝亲诣坟头去，管取劝他回心。自古来帝君有臣，无纳谏忠言听信。(合前)(外)堪叹非亲却是亲，(丑)来朝千万到坟庭。(外)全凭三寸澜翻舌，打动阎浮世上人。第二十一出花园游赏【粉蝶儿】(生上)才过烧灯，不觉又逢寒食，草铺茵万花堆绮。(旦上)向西郊，堪玩赏，红娇绿媚。步西郊，山阴右军修禊。(生)院君，春秋祭祀，以时思之。明日是清明佳节，须用登坟拜扫，以表追思之意，不知娘子去也不去？(旦)好教员外得知：不去拜扫，于礼不宜；只是奴家两日有些身子不好，改日却去不迟。(生)既如此，安排三杯，去后花园里游赏一番。明日待我自去上坟便了。(旦)如此甚好。【长生道引】(生)千红百翠，千红百翠，妆点名园景最奇。春光明媚，和风习习，丽日迟迟。听得绿杨枝上，黄鹂弄语，唤人游戏。见金鞍共玉勒，竞出郊西，寻芳殢酒排宴会，踏花去马蹄香细。(合)游赏好得意，蓦听得笙歌声沸，弦管和齐，直吃到日沉四。【前腔】(旦)阳和天气，阳和天气，梅子青青燕子飞。春随人意，催花雨细，绽开群蕊。海棠胭脂染，娇如美女，动人情意儿。见游蜂趁粉蝶，往来园内。争如共伊不暂离，同携手闹花丛里。(合前)【前腔】(生)游人如蚁，游人如蚁，紫陌红尘拂面飞。秋千蹙起，夭桃临水，翠柳盈堤。牡丹独豪贵，百花怎比？翠红深处，见才子共佳人，并肩低语。踏青斗草撒满地，贪欢宴堕簪遣珥。(合前)【前腔】(旦)山阴佳趣，山阴佳趣，想羲之当日设筵席。群贤毕会，兰亭修禊，至今留题。恣赏名园内，千葩万卉，鼓乐盈耳。见齐郎共麻婆，舞得仡戏。争如我共伊沈醉归，霓裳舞柳腰纤细。(合前)【尾声】悲欢离合情千古，雪月风花景四时，女貌郎才能有几？来日坟头祭祖先，痛思骨肉泪涟涟。先于坟上添新土，却向荒郊列纸钱。第二十二出孙荣奠墓【庆青春】(小生上)芳草铺茵，夭桃喷火，丝丝细柳拖金。捻指光阴，使人无限伤情。归家暖阁排宴饮，才过了除夕，正遇元宵，游赏花灯，又早清明。感叹孩儿孝顺情，痛思父母泪偷零。去年记得兄和弟，同到坟前拜祖亲。今岁里，赶出门，哥哥豪富我身贫。正是坟前不敢高声哭，恐怕人闻也断魂。今日却是清明佳节，孙荣别无孝顺，寻得一陌纸钱，叫化得半瓶酒在此，不免去祖宗父母坟前拜扫，聊表孙荣穷孝顺。说话之间，已到父母坟前。(哭介)【雁过沙】想爹娘养孙荣，抚养已艰辛，三年乳哺恩爱深，推干就湿多劳顿。养儿长成，爹娘一命倾，痛思我父母珠泪零。今日却是清明佳节，孙荣别无孝心，有一陌纸钱，半瓶淡酒，聊表小儿孝情。(哭介)爹娘嗄！你生则为人，死则为神，望阴空保佑我兄弟和顺。【前腔】佳节是清明，孙荣拜坟庭，思量起珠泪零。爹娘，望你阴中受领。一杯鲁酒列芳庭，一陌纸钱直得甚？表扬小儿穷孝心。(丑上)夜眠侵早起，更有早行人。呀！那里来这个叫化子，在这坟上啼哭？(小生)安童，是我在此上坟。(丑)我不认得你来，快走开！(小生)安童休得无理！我是你的东人。(丑)西邻便好，东邻还不走！(打介。小生)你是我家里人，我是你的主人，怎么打我？(丑)起先是我的主人，如今不是我的主人了。(小生)咳！正是势败奴欺主，时衰鬼弄人。【梧桐树】(丑)官人听我言：世事只如此。只重衣衫，那重人贤慧！如今只重钱和势，你恁贫寒识甚高低？一领布衫，比不得咱每的？何须共你争闲气！【前腔】(小生)腌賸小贱奴，怎不思量取？我是你东人，你是咱奴婢，辄敢对主出言语！自恨我家神做不得主，致使今朝外鬼相调戏。兀的不是势败奴欺主！(末上)不暖不寒三月天，那堪杨柳正飘绵。回身打扫坟茔净，专待东人化纸钱。(丑)好了，有帮手了。阿哥来打这叫化头！(末)呀！这是二官人，你怎么与他厮闹？(丑)这等模样了，还要认他么二官人！(小生)吴忠，你快来救我则个。(末跪介)小官人，你为何在此与这小厮厮斗？(小生)不要说起。我在此拜坟，不想这狗才赶来打我。(末)小官人请息怒。【多娇面】(小生)见吴忠，珠泪倾，许多时不见你每头影，你缘何背主忘恩？思量你好没人情！【前腔】(末)告官人，听拜禀。宅门里每日忙奔，念吴忠委实官身，不由己一言难尽！【前腔】(丑跪介)见官人，忠孝心，思量后口头忒紧，不合出言伤触了大人，如今悔之不尽。(末)他不认得二官人，小人请罪。(小生)这是我命该如此，也不怪他。(末)小人倒忘了，大员外将次来也，小官人不可在此久停，倘然撞见，又要着恼。(小生)既如此，我且回避了罢。(小生)哥哥心性太无情，(丑)迟去教人灾祸生。(末)双手劈开生死路，(小生)一身跳出是非门。第二十三出王老谏主【夜行船】(生上)日暖融和景明媚，和风扇夜开琼蕊。(末、丑)古墓坟头，儿孙来至，列香纸祭之以礼。(生)吴忠，什么人先在此烧纸了？(末、丑)不是别人，是小官人在此烧的。(生)我不曾来烧纸，他倒先在此烧纸，好大胆！如今他在那里？(末、丑)去了。(生)与我去拿他转来！(末、丑)去远了，赶不上了。(生)快与我赶上去便了！(末、丑)领台旨。任伊走上焰魔天，脚下腾云须赶上。(下。生)但见：坟畔乔松舞凤，墓前古柏盘龙，楼台高耸插云峰，疑是蓬莱仙洞。孝子坟前哭泣，杜鹃枝上啼红，春秋祭祀永无穷，代代儿孙供奉。【石竹花】时遇寒食感孝情，办虔心特来拜坟。一杯美酒浇奠，使人不觉泪零。纸钱高挂坟头，略表孝情。酒肴罗列坟头，乞赐受领。【柳絮飞】(净、丑上)闻知道哥哥上坟，上坟，强如拾得珠珍，珠珍。急急前来问事因，结义人算来强如手足亲。(见生介)哥哥拜揖。(生)二位贤弟何来？(净)闻知哥哥上坟，兄弟不敢不来。(丑)哥哥好人，你今日上坟，请也不来请我每两个，竟自来了。(净)兄弟，孙大哥恐怕我每来吹了木屑，故此瞒了我每。(生)说那里话！二位是异姓，所以不好请得。(净、丑)大哥一发说差了。我和你既结义了，你的爹娘即如我的爹娘，我的父母就如你的父母，怎么倒说起异姓两字来？(生)兄弟说得有理，愚兄有罪了。(净、丑)何说此言！我二人没有什么孝顺，一陌纸钱在此，烧与孙老伯，也是我两个干儿子的薄意。(生)多承厚情！(净、丑)好说。大哥可曾拜？(生)还不曾。(净、丑)这等哥哥拜了，然后我每两个拜。(生拜介。丑)待我筛酒。【忆多娇】(生)生事之，死葬之，祭之以礼浇奠取。(净偷酒吃介。生)兄弟，你方才筛的酒，怎么不见了？(丑)想是孙阿伯吃了。(净)待我来斟酒。(生)望你阴空相保庇。(丑偷酒吃介。生)兄弟，你斟的酒，怎么又不见了？(净)想是孙阿姆吃了。(合)保佑儿孙，保佑儿孙，代代香花奉侍。(净、丑)如今待我每来拜一拜。【前腔】你两个是死鬼，我两个是活鬼，有名叫做拖狗皮。买些生姜，擦出眼泪。(合前)(净作倒入神介。生、丑惊介)为何是这等模样起来？(净作乱话介)我乃非别，孙豪是也。(生)这等是我的爹爹了。(净)东京城里有名人，养得孙华有孝心。我的儿，若非结义相搭救，魂灵飞在九霄云。(丑)我的活孙阿伯！(生作拜介)爹爹，你下云来有何分付？(净)孩儿听我分付，若非两个结义的朋友，你的性命也难存。(生)爹爹说得是。(净)你亏了他两个。一个与他一所房子。(生)爹爹分付，就起与他。(净)一个与他一个老婆。(生)孩儿就讨与他。(丑)孙大哥，是你亲口许的了，不要忘了。(生)我怎么说谎！请问爹爹，今年田地有收么？(净)种得便有收，不种没收。(丑)孙阿伯的说话，也是开后门的，(生)今年放债有利息么(净)你若放了出去有利息，不放出去没利息。别的都不要托他。(生)只托那个好？(净)只托两个结义的。(生)一定托他。(净)阴司有事，我去也。(作醒介。生、丑)兄弟。(叫介。生)兄弟，你方才怎么是这等起来？(净)我怎么样来？(丑)阿哥，你不晓得？(净)我不知道。(生)大兄弟，我父亲方才下云来附在你身上。(净)我说道为甚满身麻木了，元来如此。曾说些什么？(生)说道亏了你每两个。(净)亏了我每两个什么来？(生)说道若不是你每两位，我的性命也难存。(净)恰又来。阴司也是晓得的，若不是今日孙阿伯说出来，明年也不知我每的好处。还有什么说？(生)还说道一个与他一所房子，一个与他一个老婆。(净)大哥，房子倒不打紧，老婆倒要紧。小厮家讨烧饼--说了就要。(丑)阿哥走来。(背介)你方才是真的还是假的？(净)兄弟，这叫做跳神驱鬼。像也不像？(丑)阿哥，再没这等像的了。(生)二位兄弟不要说长话短了，我和你就坐在草地上吃酒。(净、丑)有理。阿哥请。(吃酒介。外捧画上)嫡亲常赶打，结义与提携。院君劝解，忠言逆耳不投机。却把迎春赶逐，反将贤妻耻骂，于礼不相宜。片言容易出，驷马也难追。爱非亲的兄弟，煞昏迷。关张结义，今朝事却又何如？相杀无过子父兵，打虎须还亲兄弟。见此事方知。员外，你早知灯是火，饭熟几多时。老汉领院君严命，着我到坟上去劝解大员外，不免去走一遭。呀！元来员外共两个乔人在这里吃酒，我老汉只得向前去。员外拜揖。(生)老人家免礼，倒生受你来。(外)老汉闻知员外上坟，只得来走一遭。(生)王老，你且坐着。(外)老汉不敢坐。请问员外，二官人今日如何不同来拜扫？(生)他不听教训，被我赶出去了。(外哭介)员外。你不看兄弟面上，也须看爹娘面上，如何就把他逐了？(净、丑)大哥，这个老儿是谁？(生)是我家祖上三代遗下管庄库的王老实。(净、丑)你多少年纪，这等老了？(外)老汉今年九十三岁了。(生)王老，你手中拿着的是什么东西？(外)是一轴小画。(生)是甚么故事？(外)是一轴劝世图。(生)拿来我看。(看介)这画轴间的是什么故事？(外)待老汉说与员外听者。【园林好】听老夫从头拜覆，这画儿略堪驻目。(生)这敢是一株桑树么？(外)非是一株桑树。(净)敢是采樵图？(外)休看做采樵图。(丑)这几个人分明像樵夫。(外)错认了采樵夫。(生)既不是樵夫，是什么人？(外)这一个人姓田，名真。这两个是他的兄弟，一个叫做田庆，一个叫做田广。(生)这妇人是谁？【前腔】(外)是田真兄弟和媳妇，这妇人叫田三嫂。(净、丑)田三嫂是搅家精。(外)这妇女刁唆他丈夫，要兄弟分开两处。(生)他丈夫怎么说？(外)夫见说便推阻。田广和妻说：\"我兄弟三人有愿在前，若要分时，待门首紫荆花树死，方可分开。\"直待花树死便分居。(生)后来却怎么？【忒忒令】(外)那妇女每心肠太毒，见不从便生嫉妒。暗藏奸计，等男儿出去，这妇人等他丈夫出去了，(生)却怎的？(外)将门道紫荆花，把长钉钉，热汤泼，教花死树枯。(生)那花树可死么？(外)果然死了。他弟兄三人抱着紫荆花树仰面大哭，以此上三兄弟各自分开。(生)以后却如何？【沉醉东风】(外)奈田真哭泣痛苦。田真哭一会去了，两兄弟也泪珠扑簌。两兄弟也哭一会去了。只因这场痛哭，惊动了上界玉帝，见他兄弟不忍分开，洒下甘露来，救活了此树。感天地暗相扶，花开如故。三弟兄道：\"先因树死分居，如今荆树重生，我兄弟也该重合了。\"弟和兄再成一处，依然手足，同居如故。因此上义居流传万古。(生)明人点头即知，痴人棒打不晓。你这老奴，知我赶兄弟出去，故把这画儿来嘲笑我。(净、丑)大哥，把他的画儿扯破了。(外)莫扯破，留与后人看，学他好样。须教留芳百世，免得遗臭万年。(生)老贼分明说我。好打这老畜生！(净、丑)好打这老狗！(外)老汉九十三岁，伏侍员外三代子孙不曾打，今日如何要打老汉起来？(哭介)员外，你若兄弟和顺，取却小官人回家，那时就把老汉打死，却也情愿。(净、丑)这老的休胡说！(外)我九十三岁，家中五代同居，百口共食，你两个是什么人？也叫我做老的老的。(净、丑)我是你使长结义兄弟，叫你做老的，怕你甚么？(外冷笑介)嗄！元来就是你这两个乔人，刁唆我员外赶兄弟出去。(净、丑)打这老贼！我两个是什么乔人？我每是秀才家。(生)老的不得无理！(外)你两个秀才好不中！(净、丑)如何不中？【川拨棹】(外)乔人物，那些是人间大丈夫！说得个者也之乎，说得个者也之乎，难道你文章满腹。不识羞？酸饿儒！(净、丑)这老贼倒来骂我每。(外)便骂了你何妨？(净、丑)打这老贼便好！我一来看大哥面上，二来你这老贼经打不起。(外)你打你打！【豆叶黄】你缘何无故调拨我恩主，赶兄弟在破窑内落泊，历尽艰苦？搬老婆舌头败风俗，你两个甚豪富？真乃天教一世苦！(生)老的，你怎么这等无理？【三月海棠】(外)听拜覆，是你祖上遗下财和禄，你缘何独自享着豪富？(生)家私是我的，干你甚事？(外)休怒，路见不平，令人刬削。(净、丑)这岂不是奴欺主？(外)我忠言却道奴欺主。(生)不看你老面，怕不打你？(外)老汉年高迈，九十余，便教死后待何如？(生)你这老的，还要多说！【窜地锦裆】(外)员外祖上置田屋，攒下家私传父母，你得来全不费工夫，不想窑中人受苦？(生)我赶了兄弟出去，与你甚么相干？(净、丑)莫睬他！【双劝酒】(外)你抛弃手足，疏远骨肉，非亲是亲，全不省悟。一朝马转刀横，只恐悔不当初。(生)兄弟，我和你回去了罢，不要睬他。(净、丑)那里说起。倒吃这老贼一场呕气，快回去。(生)叵耐无端老贼徒，(净)出言道语敢伤吾。(丑)正是是非终日有，果然不听自然无。(并下。外扯生跪拜，生偷下介)【红绣鞋】(外)愿学田真泣树，泣树，取回兄弟同居，同居。美风俗，辨亲疏，兄与弟两和睦，欢喜煞老农夫。呀！元来去了。员外既系旧家，必然达理。兄弟乃是棠棣之亲，手足之义，同胞共乳，同气连枝。你下得赶逐他在破窑中生受，沿街叫化，你倒与两个乔人结义，每日畅饮狂歌。老汉劝谏不从，好意反成恶意。呸！与我老汉什么相干！堪笑非亲却是亲，忍教兄弟受孤贫。自家骨肉尚如此，何况区区陌路人。第二十四出谋杀孙荣【似娘儿】(生上)今日上坟时，一口气嘿嘿嗟吁，思之堪恨奴欺主。多应我弟，想必孙荣教唆那王老如是。利刀割水伤犹没，恶语伤人恨不消。今日上坟，叵耐王老将一辐画儿为由，当面被他刬削一场。我晓得多应是孙荣这叫化头教他如此。自古道：削草不除根，萌芽依旧发。如今不免与两个结义兄弟商量一计，把那叫化头杀了，是我之愿也。知心兄弟早商量，杀了孙荣方是强。(旦上)好事若藏人肺腑，语言谈笑不寻常。员外上坟回归，不知埋怨甚么，不免上前问他。(见介)员外，你在此说些什么来？(生)我不曾说什么。(旦)我方才听见你在此自言自语，怎么说不曾？(生)嗄！好教院君得知，早上我共两个结义的兄弟在坟头吃酒，叵耐孙二那厮，教王老实将一轴画为由，在我跟前，比长就短，抢白了一场。我如今一不做、二不休，已思量一计在心。(旦)却是如何？(生)与两个结义兄弟商议，除非把孙二叫化头杀了，方称我意。(旦惊介)呀！员外何起此念？就是王老实劝你，止不过要你兄弟和顺，也非干叔叔之事，员外决不可如此！(生)院君，你不知，【玉交枝】奴婢欺主，料孙荣令他恁地。我说与两个亲兄弟，教谋计害了孙二，无人处打死，撇在水里，不然暗把刀杀取。免得我吃人笑耻，免得我吃人笑耻。【前腔】(旦)听君言语，果然是当局者迷。无故杀子孙亦有罪。(生)便是官府知道了，无过只要使钱。(旦)直恁下得谋杀同气。(生)不怕，只要我钱，不要我命。(旦)阳世有钱来买罪，阴司怎生饶得你？劝我夫把家私做主，劝我夫把家私做主。【好姐姐】(生)我妻，听说就里，不杀他怎消恶气！恶缘聚会，拚个直恁的，不足虑。两个兄弟曾说誓，纵有官司他替取。【前腔】(旦)小事，他便替你，杀人事不肯当抵。君还犯罪，有钱谁救你？听奴语，船到岸边先修理，莫等江心补漏迟。【前腔】(生)妇女，不识就里，结义的强如骨肉，吉凶祸福，好歹必替吾。越添怒，常言道恨小非君子，果是无毒不丈夫。【前腔】(旦)信他，脱空弄虚，空教你通今博古。你杀人坐狱，那时不管顾。听嘱付，吃酒弟兄千个有，临难之时一个无。(生)院君，我自耍你，你倒认了真。(旦)员外听奴劝解，莫差了念头。(生)晓得了。我早上相约两个兄弟去干一件事，卑人且去便了。(旦)员外，适间言语，千万不可与他每说。(生)晓得了，你自进去。(旦)员外，你减了一时性，免得百日忧。(先下。生吊场)正是：夫妻且说三分话，未可全抛一片心。我方才正在寻思一计，要害孙二，谁想院君走来听见了，瞒他不得，只得与他说了，如何是好？自古道：\"早下手为强。\"思想起来，家中有一院子吴忠，在我家二十余年，却是中用。不免叫他出来，和他商量，教他去杀了孙二，多少是好。吴忠那里？(末上)堂上一呼，阶下百诺。不知东人有何使令？(生)吴忠，你在我家有几年了？(末)托赖员外福庇，有二个余年了。(生)自古道：\"养军千日，用在一朝\"。我家怎生抬举你来？(末)多蒙员外抬举，男女穿也有，吃也有。(生)吴忠，我近日被人欺负，欲教你去害他，你肯去么？(末)员外差矣！男女受恩莫大，舍生就死，报答主人。请早说姓名住处，男女便去。(生)你与我去城南破瓦窑中，把孙二来杀了，回来重重赏你。(末惊介)员外为何要杀小官人？(生)我和你说，早间上坟，被他唆令王老实前来挺撞我。如今一更前后，与我去窑中杀了那叫化头，免得玷辱我每祖宗，才消得我这口恶气。(末背介)皇天皇天！律有明条：奴婢欺主，大赦不赦。怎敢杀他？且住。我若不应承他，倘或他另差别人，则二官人性命难保。我有计在此，就与大员外取一锭银子到窑中，送与小官人，着他逃往他乡外郡去做些生理，省得死于非命。(转身介)员外，小人去便去，要一锭钞。(生)你忒财紧，待了事回来，自然赏你。(末)不是小人要一锭钞，这是脱身之计。小人三更已后，到窑中把小官人杀了，倘或遇见巡夜军夫赶来，拿住小人，就把这锭钞丢在地上,这些人只顾抢那钞，不来赶小人，这叫脱身之计。(生)吴忠，此计甚妙。早上有人还我一锭钞在此，你就拿去，事成回来，再重赏你。【番鼓儿】委付你，委付你，今夜亲身去。快到得城南窑内。但见小官人，便将刀杀取。事了回归，那时节多多赏你。(合)魆魆魆魆离门儿。便须防隔墙有耳。【前腔】(夫)领指挥，领指挥。待等一更至，换衣装改庞儿前去。到得破窑中，他有翼如何逃避。魄散魂飞，把尸骸撇在水里。(合前)(生)你须要小心在意。(末)晓得。(生)我今分付要依听，即当前去莫留停。(末)阎王注定三更死，定不留人到四更。第二十五出月真买狗【上林春】(旦上)手足之亲，无故赶出，今日里又生恶意。(贴上)娘行力谏不从，遣人无语嗟吁。(见介)院君，这几日眉头不展，面带忧容，不知有甚烦恼？(旦)迎春，你不知我心上事。(贴)却是如何？【宜春令】(旦)心间事难推索，我官人作事全不知错。存心不善，结交非义谋凶恶，更不思手足之亲，把骨肉埋在沟壑。(合)唬得人战战兢兢，扑簌簌泪珠偷落。【前腔】(贴)官人煞不量度，把小官人无罪赶出漂泊。分文不与，又无亲识相依托，破窑中受尽凄凉，那曾知哥哥行恶？(合前)员外既有此语，院君怎不苦谏他？(旦)迎春，你不见我苦劝不从，却教我如何么？(贴)院君差矣！官人做出事来，倘或犯罪，院君何安？如今小事不谏，恐成大事，怎么处？(旦)你也说得是。我有一计在此。(贴)有何计来？(旦)隔墙王婆家里这只黄狗可在么？(贴)不知院君问那黄狗做什么？(旦)王婆狗若肯卖，那时我计成矣。只怕他不肯卖，怎么好？(贴)迎春有个道理，不怕那婆子不肯。(旦)你有甚道理？(贴)院君，你可取下了头上钗梳，把手帕包了头，假装有病，只说要用黄狗心合药，他必然肯卖。(旦)这也是。(贴)但不知院君买这狗来，怎么样么？(旦)若买得来时，就央他杀了，把衣服巾帽与狗穿戴了，扮作人形，放在后门首，却把前门牢牢拴上。员外酒后醉回，打前门不开，必从后门而来。看见死狗，只道是人，必然去央浼两个乔人移尸，他每断不肯来。那时再教他去央浼小叔，他一定肯来，那时辨个亲疏。此计如何？(贴)院君此计甚高。(旦)你就去叫王婆过来。(贴)晓得。王婆！(净内应介)谁叫？(贴)我是迎春，院君请你讲话。(净上)【光光乍】谁人叫王婆！叫得我声恁速。待我开门看则个，呀！元来是迎春姐姐忙万福。迎春姐，到此何干？(贴)院君请你。(净)这等就去。(见介)院君呼唤老身，有何言语？(旦)请坐，听我说。【前腔】因感病不痊，合药用多般。要买婆婆一黄犬，特与婆婆饯一贯。(净)院君，自古道：\"养猫捕鼠，蓄犬防家。\"只有这只狗看家的，不卖。(贴)院君人病，故此要买你的狗，怎么不肯？(净)院君是什么病，倒要吃起狗肉来？(贴)不是要吃，要这黄狗心来合药。(净)既有心疼病，何不赎些檀香、沉香、霍香、乳香、木香、速香、降香，合些巴斗大化气丸，吃上他七八十丸就好了。怎么倒要黄狗心合药？【系人心】(旦)要一狗合药甚紧？告婆婆且休忧闷。与婆婆隔壁住年深，一半邻，一半亲。且宜思忖，休教失了人情。【前腔】(贴)算远亲不如近邻，你何须苦苦执性？要狗合药救人命。休怒嗔，休怒嗔，出语伤人，算一狗直甚？【前腔】(净)这狗子从小养成，割舍得害他一命？院君休得把人轻。空有金，空有银，纵有珍珠，休得倚富吞贫。【皂罗袍】(旦)狗子坚执不卖，便出言道语，恼人心怀，仔细思量为何来？王婆你好不相待！多年邻舍，茶酒往来，些须小事，不遂我怀，从今休把我门儿踹。【前腔】(净)是我不合口，如今改过，已往修来。院君容恕望怜哀，一床锦被都遮盖。多年邻舍，非关吝财，其间就里，好难布摆，踌蹰再四难轻卖。【前腔】(贴)软弱立身之本，论刚强惹祸之胎。利刀割水两难开，好语解人金腰带。多年邻舍，且宜忍耐，休发言语，冤只可解，依然两下人情在。(净)好教院君知道，不是我不肯卖，这狗子有几般用得着处。自从我丈夫死后，他就似我老公一般，夜间又与我护脚，早晨间没柴烧面水，他就与我舐脸，晓得人事，为此不舍得。(旦)迎春，他若不肯卖，就与他算还了我家十年钱。(贴)这婆子，你好不识好歹！你住在这里，院君怎么样照管你？就是这只狗，什么大事，坚执不肯卖！如今别的都不要说起，只算还了我家十年房钱来。(净背介)我若不肯，那得房钱还他？(向介)情愿卖。(贴)院君，他肯卖了。(旦)既然如此，就央他杀在后门首。(净)我是妇人家，不晓得杀狗。(贴)熟人杀不叫，故此要你杀。(净)也罢！也罢！智过禽，获过禽；智过兽。一个狗儿直甚钞？买与院君合药料。又要王婆替他杀，该死畜生莫要叫。(下。旦)迎春，喜得王婆肯了。如今他已去杀，和你入里面去取头巾衣服与他穿戴。(贴)院君，趁天色晚，急忙去主张。(旦)不施万丈深潭计，(贴)怎得骊龙颔下珠。(下。净牵狗上)狗儿今日遭吾手，脱体生天随戏走；不是凡间俗世物，化作上界娄金狗。【江头送别】杀一狗，杀一狗，生魂那里？思量起，思量起，泪珠暗垂。当初养你防家计，谁知道今日有灾危！(杀介。旦、贴上)【前腔】忽听得，忽听得，叫声惨凄。忙来看，忙来看，顿觉心碎。愿他早早脱生去，休得要堕轮回。【北清江引】(净)将狗儿扯将来忙杀取，看起垂珠泪，怎的割舍得？愿你超生去，院君你自作区处。(旦)王婆，多生受你，待我明日着迎春送钱来谢你。(净)老身不敢。分明杀狗作冤牵，只恐违了院君言。狗儿嗄！不因恋财将你卖，愿你从此早升天。(下。旦)因风吹火，用力不多。谢得王婆替我把狗杀了，不免将衣帽与他穿戴则个。(贴上)欲转官人意，多劳主母心。院君，衣帽在此。(旦)就是。你与他穿了。(贴穿介。旦)迎春，若还劝得夫心转，宁可偿狗之命。官人将次回来，我和你且入绣阁内做些针指，休要出来。(贴)院君说得是。【锦缠道】(旦)计谋成，杀一狗撇在后门，扮妆似人形。试看来鲜血遍污衣巾，我儿夫必道是人，猛然间魄散魂惊。若问我原因，说着几句，教他自猛心省。(合)愿得回心后，爱兄弟远别他人。【前腔】(贴)我官人，近日来不知怎生，偏向外人亲。每日里同饮同坐同行，把兄弟逐出受贫。娘行劝抵死不听。杀狗扮人形，设着此计，必须改过心。(合前)(旦)杀狗安排劝我夫，(贴)神天蓦地暗相扶。(旦)若还劝得儿夫转。(贴)多将钱钞谢王婆。第二十六出土地显化【粉蝶儿】(外扮土地上)略驾祥云，霎时便临凡世。善哉！善哉！人间私语，天闻若雷；暗室亏心，神目如电。小神乃孙华家中土地。近思本人弃亲爱疏，不听妻劝。杨氏今夜倩人杀狗，假扮如人，放在后门，仗此劝解。虽然如此，人和狗相不同，孙华岂不认得？今夜小神当显神通，即与变化，令他兄弟二人看见，只道是人，不道是狗。自此称杨氏为贤德之妇。【北得胜令】化一狗，假如人，撇他在后园门。孙员外匆忙见，料无能辨假真！杀人，教他结义的难承认，销魂，须知是亲人到底亲。杨氏杀狗扮人形，与他变化劝夫心。万事劝人休碌碌，举头三尺有神明。第二十七出见狗惊心【玩仙灯】(生作醉，净、丑扶上)欢宴醉，归来早，不觉黄昏至也。(生)兄弟，送君千里，终须一别。请回了罢。(净、丑)阿哥，说．那里话！还要送哥哥到家。(生)大家都醉了，不须送了。(净、丑)哥哥，你有天大的事，我每两个替你承当，真个赛关张刘备。火里火里去，水里水里去。(生)真个难得好兄弟。(净、丑)大哥今日醉了，待我每送你回去歇息了，我每才回去。(生)到家不多路，不劳了，请回罢。(净、丑)这等我每告别，明日早会。夜静水寒鱼不饵，满船空载月明归。请了，得罪。(下。生吊场)请了。难得这般好兄弟，见我醉了，直送我到家。呀！这里是大门首，开门！开门！(叫介)怎么一个人也不应？不免后门去罢。(行绊跌介)呀！什么东西绊我这一交？(摸介)元来是一个人。那个？敢是我家安童？想是院君不见我回来，着他来接我，不知在那里吃醉了，就睡在这里。这般不中用的小厮，待我叫他进去。(叫介)安童！安童！(叫不应，推介)安童，醒一醒，进去睡！怎么满身都是湿的？(作嗅介)呀！两手都是鲜血气！(惊介)不知什么人杀死一人在后门？开门！开门！(旦上)人平不语，水平不流。想是员外回来了。(开门介)呀！员外为甚这般惊慌？(生做慌说不出介。旦)员外，你做甚张志？(生)院、院、院君，不好了！我方才吃酒回来，见前门闭着，叫不应，打从后门来，把我绊了一交，起来摸时，满身都是鲜血。不知什么人杀死一人在后门首？(旦)员外，你吃酒只吃酒，为何杀起人来？(生)院君，不是我杀的！(旦)是谁杀的？【薄媚衮】(生)因带酒回到后门，一跌疼难忍。回首看时，瞥见一人，跌倒在草径，呼唤不醒。忙扶起，血沾手，污我身。不知何人，杀死他身？【前腔】(旦)奴试听君说元因，心下添忧闷。回言三省，若到官时，先且捉亲邻，唤问凶身。君不认，遭打讯，你怎禁？急早商量，莫待祸生。(生)院君，天明起来怎么好？怎生商量一计？(旦)员外每日与结义兄弟赛关张相好，如今可去央他来，抬尸去僻静所在埋了，却不好么？(生)院君不说，我倒忘了。若说两个兄弟，水里水里去，火里火里去。莫说一个，就是十个，他替我抬去埋了。(旦)既如此，急急去央他。(生)我就去。【双声子】(旦)结交的，结交的，待他恩深厚。急请来，急请来，到此移尸首。(合)莫停留，莫停留，便去休，便去休，拖尸首葬了，免惹忧愁。【前腔】(生)非说口，非说口，两个知心友。若请他，若请他，断然不落后。(合前)(生)院君，如今我便占。(旦)你快去，我只在此处等候你来。(生)事急投相识，央他出气力。(旦)眼望捷旌旗，耳听好消息。第二十八出乔人负心【普贤歌】(净上)三人吃酒共欢嬉，到晚各人分散归。酒醒好孤恓，惟有自心知，却似南柯一梦里。若要戒酒法，除非死方休。早上和孙大郎、胡子传吃酒了，至今未醒，且进去睡一觉便了。(下。生上)【前腔】赛关张结义做知交，事急心忙遗忘了。浑家见识高，混起这根苗，真乃要贤夫祸少。这里已是柳龙卿门首了，不免叫一声。兄弟开门！(净内应介)是谁？(生)是我，兄弟。(净上)来了。(开门介)呀！元来是孙大哥！里边请坐，吃酒去。(生)不吃酒，有一件急事。(净)急屎去撒了来。(生)不是，有件急事，特来央你。(净)哥哥且吃酒，便有死罪，有我在此替哥哥。(生)好教兄弟得知，夜来兄弟送我到家，前门闭了，从后门进去，不知什么人杀死一人在后门！(净)哥哥如今要如何？(生)相烦兄弟把死人抬去埋了。(净)这个不打紧，待我进去拿了绳索了来。阿哥，不好了。(生)怎么说？(净)哥哥，我小时犯了惊心病，若是惊了，就发作起来。如今听大哥杀了人，又疼起来了。阿哟！阿哟！(生)兄弟，没奈何，事已急了！(净)我疼得紧，去不得！(生)兄弟，快些便好！(净)阿哥，你越叫，我越疼了。【玉抱肚】忽然心痛。(生)兄弟赛关张！(净)赛不过关张弟兄。哥哥杀了几个？(生)只是一个。(净)便杀了七代先灵，我心疼实难移动。寻思总是一场空，你是孙华姓不同。我疼得紧，要进去睡也。请出去。(推生出介，作闭门介)孙大哥得罪了。明日我到监里来看你。(诨介，下。生)呀！你看他把我推了出来，闭上了门，竟自进去了，怎么处？眼见得这一个不济事了。再去胡子传家央他，终不成他也不去？(行介)【前腔】当初言定，赛关张结交义深。他前日说道杀人替我偿命，今日反面忘恩。心非口是这般人，行短天教一世贫。这里便是胡子传家，不免叫一声开门。(丑内应)谁叫？(生)是孙大郎。(丑上)来了。(开门介)阿哥，你为何来得早？里边请坐。(生)不坐了，兄弟有一件利害的事，特来央求你。(丑)哥哥有事，火里火里去，水里水里去。快说与我知道，我就去替哥哥干。(生)昨日和你两个吃了酒，感蒙兄弟送我回去。不知甚人，杀死一人在我后门。(丑)吃酒便说吃酒，不曾奉你去杀人。(生)不是我杀的。(丑)不是你杀的，难道是我杀的不成？(生)兄弟不要取笑，你快与我去抬过了。(丑)且住，不要忙。我问你杀死的人有几个？(生)只是一个，还经得几个？(丑)啐！我只道有十来个，这等慌张！元来只是一个，也直得大惊小怪？(生)好兄弟，快去抬过了。(丑)抬到那里去么？(生)向没人所在埋了，免吃官司。(丑)若去埋，又要搭工夫，我有一计在此。(生)兄弟有何妙计？(丑)我如今将一条草荐把那死人卷了，将索子紧紧捆住，抱他到大河边，\"扑通\"！(作丢势介)啊哟！不好了！闪了腰了！怎么好！(作蹲倒介。生)兄弟，你只口里说便罢，怎么做起手势来！如今闪了腰，怎么处？(丑)我去不得了，你去叫柳龙卿罢！(生)我方才先到他家，他心疼去不得。(丑)他心疼去不得，我腰痛一发去不得了。(生扯丑介)必定要你去的！(丑)你放了手，等我去就是了，我进去拿了索子来。(进关门介。生叫介)兄弟兄弟！开了门！你出来！(丑门内)阿哥，【前腔】我忽然闪气，赛不过关张结义。(生)兄弟，你曾说有事替我。(丑)你杀人命合当偿，怎教我替你埋尸？(生)我与你是好兄弟，怎么说这话？(丑)寻思总是一场虚，你是何人我是谁？(生)兄弟，你出来！(丑)只好不出来了，休怪。明日到府堂来看你出官，请了。(下。生)呀！有这等事！兀的不气杀人也！兀的不急杀人也！如今教我怎么处好？【前腔】结交义好，我与伊钱供养老小。你当初对我曾道，当自效犬马之报。养军千日用在一朝，到此方知没下梢。指望这两个畜生与我争口气，谁想这等忘恩负义的！如今教我怎么回去见院君？罢！罢！罢！到此方知没义人，心非口是顿忘恩。人情若是初相识，到底终无怨恨心。第二十九出院君回话【青玉案】(旦上)停针闷坐心疑虑，盼望儿夫未见归，镇夜倚门无情绪。多应说与，两个推托，不肯替移尸。河狭水急，人急计生。奴家为因丈夫背义疏亲，不从劝解，奴施一计，他如今去叫两个乔人来移尸，想他必不肯来。待他回时，叫他去请叔叔，必然肯来。是亲无怨，小叔孝义之心，必定相从。怎的还不见丈夫回来？【梨花儿】凝望我夫独倚门，朦胧淡月人寂静。不见回来越闷生，嗏！愁听铁马叮当韵。【前腔】(生上)堪恨两人不忠诚，心非口是无定准。到此方知说谎的人，嗏！糖言蜜口畜生性！(见介。旦)员外回来了。(生)是。(旦)叫迎春看酒，两个叔叔来了。(生)院君不要笑我了！(旦)我怎么笑你？(生)不要说起，他每都不来。(旦)他两个都不来，霎时就要天明了，怎么好？(生)院君，没奈何，你怎生商量一计？(旦)我是妇人家，只晓得三绺梳头，两截穿衣，拈针穿线，那有甚高识远见来？(生)贤妻，你若不与商量，我也只得投水而死罢了！(旦)员外，【呼唤子】从来不自量，信那人常说，赛过关张。却不道死事替你承当？思量，口是心非都调谎。(生)院君，你再不要说那两个负义的了。(旦)却不道胜似的亲共爹娘？(生)院君，你及早商量救我！(旦)人家里雌鸡啼有甚吉祥？【前腔】(生)吾家本善良，赖祖宗积趱，富贵非常。谁知今日祸起萧墙！斟量，自不合酒性刚。道出言语触伊行，都撇漾，夫妻义重休挂心肠。【大迓鼓】(且)你结交恩义深，不知因甚反面忘恩？我劝你不从听，霸王空有重瞳目，官人，有眼何曾识好人！【前腔】(生)听咱说事因，一人心痛，一个腰疼，假意佯推病。果然日久见人心，到此方知没义人。【前腔】(旦)官人听拜禀，窑中兄弟是你的亲，唤他必然肯。教君识破假和真，自古的亲无怨心。【前腔】(生)从来结义深，他还沦旨我怎生禁？休误人言难信。夫妻有话且三分，未可全抛一片心。(旦)官人，叔叔读书人，是亲无怨心，必定肯来。(生)我早上不合教吴忠去杀他。(旦)真个祸福无门。惟人自召。一头官司未了，又起一头！(生)如何好？(旦)元来你自起其祸，快去叫他。(生)教谁去？(旦)你自去！【大河蟹】(生)却遣吴忠杀他人，吉凶事无凭。(旦)劝君不必闲忧虑，吴忠必定不肯害他人。【前腔】(生)你往窑中探信音，必竟见假真。(旦)叔嫂从来不通问，我如今和你锁了门儿便同行。(旦)教君今日识亲疏，(生)未审孙荣肯去无？踏破铁鞋无觅处，(旦)得来全不费功夫。第三十出吴忠仗义【铁骑儿】(末上)离门儿，离门儿心惊胆碎，步疾去如飞。到城南破窑，了事便回归。有恩不报，犬马何异？小官人在家时，我受他多少恩德！吴忠早上蒙大员外分付，与我一锭钞，教我去杀了小官人。吴忠黄昏出来，如今正是一更时分。怎见得？但闻得谯楼初鼓，行人渐少；呜呜咽咽蝉叫，咿咿唧唧蛩鸣。风摆松梢，蓦闻得卒卒律律渐淅泠泠的响；水流涧下，时听得唧唧啾啾刮刮剌剌之声。嗷嗷犬吠前林，簇簇雁行南浦。轻轻薄雾，罩著疏疏密密半天星；耿耿银河，现出皎皎团团一轮月。深谷猿啼切切，乔林鹤唳凄凄。这里去窑中不多路。且慢着，寻思起来，奴婢杀主，论官法遇赦不赦，论家法背义忘恩。宁可违了主人之命，将早间得那锭钞与小官人做盘缠，往他州外府躲避。待黄榜动，选场开，教小官人投京师。望天周全，得一官半职回来，那时骨肉团圆，多少是好！如今去见小官人，显我平生忠孝之心。累受恩深仆怎忘？瞒天背地有穹苍。正是万事分已定，堪叹浮生空自忙。第三十一出夫妇叩窑【菊花新】(小生上)自恨生米时不利，遭此孤穷，十分惭愧。未知何日上云梯？那时节才显得英雄豪气！懊恨家兄忒薄情。将吾赶出受艰辛。未知何日身荣贵，撇去窑中方称心。今晚夜深人静，不免将窑门开看则个。【粉蝶儿】只见玉兔尔升，寂寂夜深人静，冷清清掩上窑门。纸衾单，芦席冷。孤眠独醒对寒灯，知他是甚般情兴！不免将窑门闭上，看书消遣。【石榴花】关上破窑，举目又无亲，回头只有影随身。仰观疏疏刺剌半天星，魆律律地冷风刮起灰尘。书，我待不看你，无可散闷，待看你，这风色又紧。怎么好？将他误人书越越的问几声，你直恁地悮得索性，守着你卖不得，吃不得，那些一字直千金？(生、旦上)心忙来路远，事急出家门。只因差一念，现出万般形。(旦)宫人。这里想是叔叔窑里，你去叫一声看。(生)娘子。还是你叫。(旦)开门！开门！【红芍药】(小生)蓦听得甚人敲门，莫不是巡捕军兵？(旦)开门！(小生)仔细听来却是妇人声。且住，记得金精曾戏窦仪，你是何方兴妖鬼精？(巳)我是良人。(小生)既是良人。因何夜扣门？莫非是见情思景？待我把这门再紧拴上。劝伊家及早回心，莫教恼乱春心！(旦)我不是别人，是你嫂嫂。(小生)嫂嫂，你在家行不动尘，笑不露齿。半夜三更，擅离夫主，私扣小叔之门，是何道理？每常十分贤慧，今日如何这般颠倒？(旦)叔叔。你开了门，我自有话和你说。【大影戏】(小生)嫂嫂行不由径，(旦)开门！(小生)我应是不开门。自来嫂叔不通问，休教说上梁不正。(旦)你哥哥也在这里。(小生慌介)呀！忽听得一声唬了我魂，战战兢兢，进退无门，心儿里好闷！我便猛开了门，任兄长打一顿。(生)兄弟开门！(小生)我待不开，又道我不敬其兄；待开门，这一顿打骂不小。且住，就打，有贤达嫂嫂在旁解劝。也说不得了，只得拚兄长打一顿罢！(开门见生慌介，生见小生跪介，小生亦跪扶生介)【念佛子】(小生)往日哥打骂人生怒嗔，今日缘何战兢跪咱每？请兄起来休还礼，男儿膝下有黄金。(生)兄弟，你如今是我的哥哥了。(小生)反把兄为弟，弟为兄，休失了尊卑名分！莫坏了家法，败乱人伦！(背介)平日哥哥见了我，不是打，便是骂，今日为何这般相待？必有缘故。不免问嫂嫂。(转介)请问嫂嫂，哥哥今夜为何这等慌张？却为甚事来？(旦)官人，叔叔是自家人，就说与他知道。(生)好教兄弟得知，我后门首杀死一个人，今夜特央兄弟去抬一抬尸首。(小生)元来哥哥杀了人，要我去抬尸。我且试他一试，只说不肯去，看他如何？哥哥，【缕缕金】你平白地将咱赶出门，杀人来唤我去埋形。你今打些不干净，须要对证。(生、旦作慌介。小生)唬得他夫妇战兢兢，一个个胆丧心惊。(旦)休恁的说！叔叔是读书之人，君子不念旧恶。(小生)我方才是假意试你，休得惊慌。请问哥哥杀了几人？(生)兄弟，只是一个。(小生)哥哥、嫂嫂放心，便杀了十个，兄弟替哥哥承当，不必忧心。(旦)官人，今日可见亲疏？(生)是我不是，不要说起了！(旦)官人，你有钱有酒多兄弟，上阵无过父子兵！【越恁好】(小生)与君同气，与君同气。一个父娘生，难忘了这些恩和义，手足亲。从今休得再讲论。倘或事生发，哥哥，你莫胡招认，兄弟替着哥哥认。【尾声】打虎须还亲兄弟，上阵无过父子兵，自今莫把亲为陌路人！(末上)受人之托。必当终人之事。大员外教我来杀了小官人，这里已是窑边，门儿半开半掩在此。(作听介)且住，怎么员外院君都在里面？想必是院君劝员外回心转意了，今日和顺。我不免假意赶进去，只说杀人，看他每如何？(赶进介)杀人！(生扯末，私语介)吴忠，你藏过了刀，我与二官人和顺了。(末)可喜，可喜！(进见介。小生)你是吴忠，来做什么？(生)我今早着他送些盘缠与你，不道他这时才到。(末)正是。早上蒙员外教小人送一锭钞与小官人做盘缠，小人因去讨帐，故此来迟了。望恕小人之罪！(生)吴忠，我如今迎取二官人在家同住，这锭钞你将去备些酒席，我与二官人回来饮宴。(末)小人理会得。【四边静】(生)思之两个忘恩的，教人恨切齿。错认定盘星，教缘我不是。(合)把从前是非，再休提起。从此水团圆，骨肉再和美。【前腔】(旦)当初你共他结义，效关张胜刘备。死事替承当，抬尸怎不去？(合前)【前腔】(小生)不拣甚事都休理，交付与小兄弟。都莫管尸骸，孙荣背将去。(合前)【前腔】(末)思亲念旧回心意，吴忠甚欢喜。人道院君贤，今日果如是。(合前)(生)当初错忍定盘星，(小生)今日方知亲是亲。(旦)自古路遥知马力，(末)果然日久见人心。第三十二出迎春私叹【天下乐】(贴上)独守房儿，懒拈针指，潜移步，探因依。官人与院君说详细，我一言都尽知。昨日院君设计，果然叫两个结义的不来。如今已去叫小官人移尸，他决然肯来，真个是亲无怨也，今番必定弟兄相和，皆是院君如此。【孝顺歌】取结义的背死骸，多应两人不肯来。今取小官人，他却肯前来。冤只可解，兄弟和睦，亲亲相爱。分与家财，小官人苦尽甘来。【前腔】论杀狗劝夫，古今罕见来。兄弟又成乖，今番有恩爱。傍人道来，我院君贤达，人间没赛。正是家有贤妻，夫不遭横祸飞灾。几年兄弟两差池，今朝妻劝相和美。但愿从兹勿改移，管取团圆直到底。第三十三出亲弟移尸【步步娇】(小生上)哥哥嫂嫂回家去，心下休疑虑，多应中计矣！喜得门头，巡军皆睡，将尸埋在土沙中，回去说详细。这里已是哥哥的后门，呀！果然有死人在此。汉子，你前日无怨，往日无仇，怎么死在这里？如今把这死尸埋在城南土泥中便了。(作抱尸走介)且喜得巡捕官军皆睡，并无一人经过，不免就此埋了则个。(作埋介)事已了当，不免回去说与哥哥嫂嫂，教他放心便了。正是欲求生富贵，眼前须下死功夫。(下。生上)【梅子黄时雨】追想当时，三人共结义，今日里显出乔的。(旦上)论的亲凶吉事相济，自古及今，已改非从是。(生)院君，兄弟去埋尸，不见回来，未知如何？(旦)员外千劝万劝，都不肯听。今日方知亲者只是亲。(生)院君休要提起，如今悔之晚矣！我和你到门首去望他回来。【忒忒令】(生、旦)许多时缘何未归？眼巴巴倚着门闾，望他不见，心中疑虑。他想是被巡兵捉拿住，凶和吉全然未知。【前腔】(小生上)背尸骸出城去离，幸喜得巡军皆睡，且喜街上，没个人迹。埋他在土沙中深草径，荒郊外回来贺喜。(生)兄弟回来了！(小生)是，回来了。(生)尸首怎么样了？可曾埋么？(小生)被孙荣背到城南土沙之中埋了。(生)多谢好兄弟！(旦)生受叔叔。你且脱下身上破损衣裳，取一件好衣服与叔叔穿。(生)嗳，妇人家你晓得什么。又来多说！(小生惊介。旦)官人，叔叔天大的事替你干了，一领衣服，直得甚么？就着恼！(生)不是。院君，这袄子直甚来？从今后家私都是贤弟的了。(小生)哥哥，你好唬杀小弟也。事已妥了，兄弟要回去。(生)你还要到那里去？(小生)小弟元到窑中去。(生)兄弟，你说那里话？我与你是手足之亲，只为向来我听信谗言，有屈贤弟，今日不必归怨。自今以后，把家私尽付与你收管，我一些也不管了。(小生)哥哥，做兄弟的凡事不晓得，还仗哥哥。(生)兄弟，旧恨休题！倘若那两个无义之徒来，不要睬他！(小生)是哥哥好朋友！(生)又来了！【红绣鞋】明日办个筵席，筵席，把家私付与兄弟，兄弟。(小生)谢哥哥转心意，结义的再休题。(合)亲兄弟又和美。【前腔】(旦)须则三人结义，结义，今日显出乔的。信谗言使虚脾，宜自省改前非。(合前)(生)兄弟回归喜气浓，(旦)从今结义总成空。(小生)今宵剩把银缸照，犹恐相逢是梦中。第三十四出拒绝乔人【水底鱼儿】(净、丑上。净)昨晚孙兄，到家中来扣门，(丑)有尸教咱埋殡，我每不行从。(净)今日去叫他，须留我每吃几钟。(丑)若还不肯，教他立见凶。(净)兄弟，孙大郎昨夜杀了人，教我与他埋尸。(丑)你去也不曾去？(净)我推心痛不肯去。(丑)便是。夜来也来叫我，我诈说腰疼，也不曾去。(净)兄弟，正是人同心也同。(丑)阿哥，只是我和你今日怎好见他？(净)一日不识羞，三日吃饱饭。少不得要见他。(作听介)咦，孙二在里头说话，想是他埋葬的了。(丑)那一个先进去？(净)是你先进去。(丑)阿哥，孙大哥第一欢喜的是你，还是你先进去。(净)我若进去，大哥留住我吃酒时，不许你来撞席。(丑)且看，不要把稳了。(净进介)大哥，贺喜贺喜！闻知贤昆玉和顺了，特宰一只羊与哥哥吃杯和顺酒。(生)羊酒虽好，只是心疼病发，吃不得，免劳免劳！(净出介。丑)二哥，如何说？(净)这等一个大酱瓜，放在六月里吃。你进去！(丑)一定你不会说话，待我进去。(净)你也未必把稳！(丑进，见生作笑介)哥哥夜来有事，小兄弟因闪了气，不曾效劳，足足的牵挂了一夜。今早略好些，又闻得二哥回家，特备一杯水酒接风。(小生)我腰痛，也不敢劳！(丑出介)二哥，你便酱瓜，我是糟茄子。(净)兄弟，如今一同进去，只问他结义不结义。(丑)结义便怎么？不结义又怎么？(净)若是结义时，照旧相待，万事全休；若还不睬，我你就去当官首他哥哥杀人，兄弟埋尸。(丑)有理，有理！(进介。小生)你、两个又来怎么？(生)兄弟，不要睬他！【啄木儿】(净、丑)孙员外听拜启，我当初共伊结义。(生)亏你还说结义，惶恐惶恐!(净)夜来非诈心疼，兄弟应知得罪，是真难灭假除易。(小生)休多说，假饶染就干红色，也被傍人道是非。【前腔】(生)雪儿下共醉迷，拐玉环先自归。(净、丑)见你醉了，我两个替你收好了。(生)是了，你到明日就该还我！(净、丑)不想跌碎了，故此不曾还你。(小生)哥哥，他两个又到窑中来，刁唆兄弟告哥哥，直恁背恩忘义！(净、丑)孙二，你一时才得温和气，不记破窑中冷落无人理，拨尽寒炉一夜灰。【三段子】(生、小生)请出去离，这狂言实难信伊！(净、丑)你休强嘴，便教你灾祸忽起。(生、小生)忘恩负义无知贼！当初效学关张的，倒做了孙庞斗使计。(净、丑)我且问你，结义不结义？(生)还说结义，羞杀人！(净、丑)你真个不结义？(生)真个不结义！【前腔】(净、丑)你杀了人，使孙荣埋尸葬躯。(生、小生)敢生妄语，葬尸骸指实在那里？(净、丑)不要强辩，我经官首告拿伊去，徒流绞斩难逃避，事已到头悔已迟。扯他两个到开封府里去！(净扯生，丑扯小生介)【缠枝花】(生)笑你两个忘恩义，为甚把咀擒住？(小生)常言狗有湿草义，马有摹缰志。(净)恼得人恶怒起，趱步即拖去。(合)算来谁是谁不是，到官司明白处。【前腔】(丑)杀人罪犯难轻恕，实事难抵对。害人一命，还人一命，有钱难买罪。(小生)逞胡言，生奸计，天理不容你！(净，丑)(合前)【贺新郎】(生)怎赛得关张义气？眼睁睁割袍断义。(净、丑)犯官司难觑面皮，又何必说是讲非？擒住伊，扯住伊，到官司吉凶便知。(扯介。生)无故将人扯住衣，(净、丑)开封府里告论伊。(小生)根深不怕风摇动，(生)树正何愁月影西！(扯下)【生姜芽】(旦上)闻知我小叔与儿夫，被龙卿、子传拖拽去公堂里，妄告他杀人罪。奴家夜来不曾况详细，不知是狗穿人衣袂。弄巧成拙是愚痴，怎知好意番成恶意！如今儿夫和小叔被龙卿、子传拖扯去开封府诬告人命，奴家只得前去首明则个。杀黄狗惹得烦恼，到公厅依实首了。乌鸦共喜鹊同枝，吉凶事全然未保。第三十五出断明杀狗(末扮吏上)国正天心顺，官清民自安。妻贤夫祸少，子孝父心宽。自家不是别人，乃是开封府尹相公手下一个祗候是也。今日相公升堂，只得在此伺候。(外扮府尹上)【西地锦】幸得一人有庆，万民咸赖康宁。蛮夷拱手米皈顺，奉国泰民清。终朝搅搅因王事，两鬓星星为国谋。双手补完天地阙，一心分破帝王忧。下官姓王，字修然，职受开封府尹。自从到任之后，和气蔼阳春，省刑罚，薄税敛，到使风调雨顺，国泰民安，干事清廉，公平正直。叫左右，抬放告牌出去。(末)领钧旨。(净、丑扯生、小生同上)【绛都春】(生、小生)闻知府尹清廉，望高抬明镜。(净、丑)告状，告状！(末)告状的进来！(众进，跪介。外)那个是原告？(净、丑)小的两个是原告。(外)告什么事？(净、丑)告人命事。(外)左右，取状词上来！(净、丑)没有状子，是口诉。(外)说上来！(净、丑)哥哥叫做孙华，杀了人，兄弟孙荣移尸藏匿。(外)你两人是他邻舍么？(净、丑)不是。(外)既不是邻舍，为何晓得他杀人移尸？(净、丑)爷爷，有个缘故。【好姐姐】告禀龙图大尹，状告那孙华孙荣。昨夜三更，悄然来叩门，道杀人命，要教我两人偷埋殡。望乞恩官详事因。(外)左右，扯他下去，带孙华上来！(末带生介。外)孙华，你怎么杀死人命？好生直说！(生)爷爷，小人并不曾杀人！(外)胡说！你不曾杀人，他为何告你？从实说来，免得三推六问，害了皮肉。(生)爷爷听禀：【前腔】念孙华是京都小民，那柳龙卿、胡子传呵，他两个全无忠信。昔日共他，结义作弟兄，相勾引。近日他窘迫不随顺，妄捏虚词恼大尹。【前腔】(外)你每休得避隐，虚事从不入公门，实事怎生，到此不尽情？还不认，硬棒软索披头棍，拷打扌朋扒怎地禁！人命重情，不打如何肯招！叫左右扯下去打！(生)爷爷！冤枉！(小生)爷爷，不干我哥哥事，是孙荣杀的！(外)住了，你怎么杀死了人？【前腔】(小生)告得恩官试听，孙荣是杀人凶身。(净、丑介)爷爷，小的两个不是诬告的！(外)你因何杀人？(小生)爷爷，小人呵！被哥哥赶出，破窑中吃苦辛，因怀恨，临门故杀平人命，陷害哥哥怨恨心。(外)元来如此，故杀平人在哥哥门首，陷害哥哥。(生)兄弟，你怎么招了？爷爷，不是兄弟杀的，是小人杀的。(小生)爷爷，委实是小人杀的。(生、小生争介。旦叫上)爷爷，诉状！(末)老爷，衙门首一个妇人来诉状的。(外)放他进来！(末)诉状妇人进！(旦进，跪介。外)妇人，你诉什么事？(旦)爷爷，奴家杨月真，来诉丈夫孙华人命事的。(外)诉上来！【前腔】(旦)相公清廉平正，果然是怀揣明镜。结义兄弟，我夫不三省，亲昆仲，赶出受苦说不尽，故此奴家巧计生。(外)我只要问杀人的凶身！(旦)奴家是杀人的凶身！(外)你是妇人家，如何杀得人？(旦)爷爷，杀人又不是丈夫，也不是小叔，却是奴家！(外)你如何杀人？依实招来！【普天乐】(旦)告恩官抬明镜，杀的是戌生命。(外)戌生命，却是狗了。(旦)当初道逐盗防奸，咬了破衣之人。(外)也是狗了。(旦)曾吠月被磨勒恨，盗去红绡难寻问。(外)也是狗。(旦)晋朝中屈害忠臣，不合扑着赵盾。(外)又是狗。(旦)因此上怪他无义，没湿草之恩。(外)这妇人说话不明，梦中摇铎。根问杀人事，刬地把狗事回对，欺诳官府！(末)你既杀人，好生招上去。(旦)奴家招状上闻，相公恺悌仁慈，公平正直，清若碧潭之水，明如秋夜之蟾，怀揣明镜，朗照四方。念妾姓杨，名月真，嫁事孙华为妻。因丈夫与柳龙卿、胡子传二人结义，听信谗言，将同胞骨肉兄弟，无故赶出城南破窑中居住，每日上街求乞。奴家累劝不从，反要杀害兄弟性命。因此奴家将钱一贯，问隔壁王婆家买黄狗一只，就托王婆杀了，头带巾帽，身穿衣服，扮狗为人，丢在后门。等儿夫酒醉回归绊倒，错认是人。却教丈夫去叫那两个结义兄弟移尸，两个不肯。奴家又同丈夫再去城南窑中，叫叔叔移尸。叔叔存仁存义，即来移尸去城南埋讫，方才劝得丈夫回心转意，兄弟和睦。因此上是奴杀狗劝夫，并无杀人。所招状是实。(外)如今那王婆可在么？(旦)还在。(外)虽然如此，也难凭你说。左右，且把妇人带下去，带孙荣上来！(末带小生介。外)孙荣，你拿尸首埋在那里？(小生)小人埋在城南土沙之中。(外)既埋在土沙中，左右，押那一干人犯都到城南土沙之中掘出尸首来看，便知端的。(末)领钧旨。我每一齐去。(生、小生、净、丑)青龙共白虎同行，吉凶事全然未保。(生、小生、净、丑未并下。外、旦吊场)【秋夜月】(外)吾表文，奏上朝廷去，我王必降天恩露，加官进禄封贤妇。因祸致福，因祸致福。【前腔】(旦)听拜禀，杀狗非心欲，劝谏儿大相和睦。相公若旨垂清目，奴家分福，奴家分福。【前腔】(生、小生、净、丑、末上)领指挥，同往城南去，掘出尸骸非人类，却是狗子穿衣袂。果然是杀狗劝夫，杀狗劝夫。(末)禀都爷知道，小人领爷钧旨，押着一干人犯，到城南土沙之中掘出尸首，委实是狗，不是人。(外)抬上来看！(末抬狗，外看介。外)抬过了。带柳龙卿、胡子传过来！(末带净、丑介。外)柳龙卿、胡子传，如今掘出尸骸。分明是狗，你二人有何诉说？(净、丑)老爷，委实是人，埋在土中长久出了毛。(外)胡说！人怎么出毛？(净、丑)老爷，他两个夜来委的杀人，如今把狗尸换了。(外)柳龙卿、胡子传状告不实，各打四十！(末打净、丑介。外)左右，取三百斤重枷枷了，押赴司狱司监候，申文书到来，问他罪名。(末)领钧旨。(旦)柳龙卿、胡子传，你两个和我丈夫结义，那一些亏了你，你直恁的反面忘恩！【北后庭花】(外)既没高见识，怎图人小富贵？原旨的福成祸，被告的忧变喜。你两个昧心贼，忘恩失了义。杀狗的没气志，背尸骸有礼义。被告的没理会，告状的失了意志。男儿，兀的不是赛关张刘备，验得他两个口是心非。(旦)妾送得男儿小叔当堂跪，险些个遭刑际，争些个受禁持，兀的不是家有贤妻！(外)左右，此事古今罕有，自来并无。我如今一边写表奏上君王。表其节义。柳龙卿、胡子传诬告人命，别听指挥。(末)领钧旨。正是明望捷旌旗，耳听好消息。(下)【念佛子】(外)孙院君忒贤慧，为丈夫和你结义，信谗言赶逐兄弟狼狈。(旦)奴计杀狗穿衣袂，遣丈夫令你移尸，你忘恩负义，不肯前去。【前腔】(净、丑)孙华杀人是实，孙荣移尸去，假妆成狗是乔的。(生)你不说赏雪醉迷，跌倒在雪儿取，拐玉环你回家去？【前腔】你曾知口是心非，忘恩与失义，到如今尚故如此，早招取重情断罪，(外)宛转周全你，更迟疑定不姑恕。【前腔】(净、丑)告论你，要你钱财图个富贵，何曾知被枷招罪！(小生)好愚痴，论富贵大眼难容恕。情节已显然，千虚不抵一实。【尾声】(外、生、旦、小生)笑你每怎招取，到这世如何推抵？谩诲人已后毋得忘义！负恩忘义不见机，贪荣图贵好心痴。善恶到头终有报，只争来早与来迟。第三十六出孝友褒封【金鸡叫】(贴上)不听好言语，镇日间无情无绪。羡我院君多伶俐，设下机谋，手足又和美。我员外当初听信乔人，赶出兄弟。我院君杀狗劝夫，回心转意，弟兄和睦。不想柳龙卿、胡子传今早又到我家，道员外不睬，又到官府出首员外杀人，小官人埋尸。为此院君亲往府尹处诉明，尚未回来，不知怎生决断了？【驻马听】(生、旦、小生、净、丑上。生)当日大雪纷纷，故意将人撇在窘。盗去玉环宝钞，潜地归家，两下平分。感吾兄弟背回门，反生恶意将他恨。兄弟是嫡亲，从今莫把闲言论。(贴)员外、院君回来了。(生、小生)将柳龙卿、胡子传枷在门首！府尹相公已有表章奏上天子，必有旨意下来。那时听旨决断了。(末扮使巨赍诏上)九重恩命下丝纶，夫妇荣华世罕闻；旌表门闾多喜庆，圣明天子重贤臣。圣旨已到，跪听宣读。诏曰：\"王化以亲睦为本，维风以孝友为先。据府尹王修然所奏。孙华以琉间亲，因杨月真杀狗劝夫，遂能悔过，兄弟和睦，有裨风教，宜加旌表。孙华遥授中牟县尹，以彰其妻劝夫之美。杨氏月真金冠霞帔，封贤德夫人。孙荣被逐不恕，见义必为，克尽事兄之道，特授陈留县尹。有司劝驾，走马上任。柳龙卿、胡子传见利忘义，反覆小人，着枷号市曹三个月，满日各杖一百，发边远充军。\"谢恩！(生、小生、旦)万岁，万万岁！(净、丑)从前作过事，没兴一齐来。(末、众同下)【羽调排歌】(生)愚蠢孙华，情偏意迷，全亏家有贤妻。(旦)今朝兄弟共怡怡，堪笑乔人枉用机。(合)兄膺爵，弟受职，一门孝义九重知。夫荣显，妻又贵，方知为善得便宜。【道和排歌】(小生)想他每结义时，要学关张的。言语总成虚，寻思太无知。那些恩德！那些仁义！(贴)嫡亲兄弟受凌逼，娘行杀狗劝夫回，骨肉团圆不暂离。(合前)【尾声】(合)世间难得惟兄弟，贤阃调和更罕稀，旌表门闾教人作话儿。奸邪簸弄祸相随，孙氏全家福禄齐。奉劝世人行孝顺，天公报应不差移。","dynasty":"元代","title":"戏文·杀狗记"}
{"author":"杨巨源","content":"诗家清景在新春，绿柳才黄半未匀。若待上林花似锦，出门俱是看花人。","dynasty":"唐代","tags":"春天，写景，哲理","title":"城东早春"}
{"author":"杨巨源","content":"水边杨柳曲尘丝，立马烦君折一枝。惟有春风最相惜，殷勤更向手中吹。","dynasty":"唐代","tags":"折柳，惜别，送别","title":"折杨柳/和练秀才杨柳"}
{"author":"杨巨源","content":"北斗南回春物老，红英落尽绿尚早。韶风澹荡无所依，偏惜垂杨作春好。此时可怜杨柳花，萦盈艳曳满人家。人家女儿出罗幕，静扫玉庭待花落。宝环纤手捧更飞，翠羽轻裾承不著。历历瑶琴舞态陈，霏红拂黛怜玉人。东园桃李芳已歇，独有杨花娇暮春。","dynasty":"唐代","tags":"春天，写花，喜悦","title":"杨花落"}
{"author":"杨巨源","content":"孤城笛满林，断续共霜砧。夜月降羌泪，秋风老将心。静过寒垒遍，暗入故关深。惆怅梅花落，山川不可寻。","dynasty":"唐代","title":"长城闻笛"}
{"author":"杨巨源","content":"苍茫临故关，迢递照秋山。万里平芜静，孤城落叶闲。露浓栖雁起，天远戍兵还。复映征西府，光深组练间。","dynasty":"唐代","title":"关山月"}
{"author":"杨巨源","content":"倚槛恣流目，高城临大川。九回纡白浪，一半在青天。气肃晴空外，光翻晓日边。开襟值佳景，怀抱更悠然。","dynasty":"唐代","title":"同薛侍御登黎阳县楼眺黄河"}
{"author":"杨巨源","content":"华夷文物贺新年，霜仗遥排凤阙前。一片彩霞迎曙日，万条红烛动春天。称觞山色和元气，端冕炉香叠瑞烟。共说正初当圣泽，试过西掖问群贤。","dynasty":"唐代","title":"元日呈李逢吉舍人"}
{"author":"杨巨源","content":"北路古来难，年光独认寒。朔云侵鬓起，边月向眉残。芦井寻沙到，花门度碛看。薰风一万里，来处是长安。","dynasty":"唐代","title":"送太和公主和蕃"}
{"author":"杨巨源","content":"忆昔征南府内游，君家东閤最淹留。纵横联句长侵晓，次第看花直到秋。论旧举杯先下泪，伤离临水更登楼。相思前路几回首，满眼青山过卫州。","dynasty":"唐代","title":"送人过卫州"}
{"author":"杨巨源","content":"玉柱泠泠对寒雪，清商怨徵声何切。谁怜楚客向隅时，一片愁心与弦绝。","dynasty":"唐代","title":"雪中听筝"}
{"author":"杨巨源","content":"芳兰媚庭除，灼灼红英舒。身为陋巷客，门有绛辕车。朝览夷吾传，暮习颍阳书。眄云高羽翼，待贾蕴璠玙.缨弁虽云阻，音尘岂复疏。若因风雨晦，应念寂寥居。","dynasty":"唐代","title":"寄赠田仓曹湾"}
{"author":"杨巨源","content":"天低荒草誓师坛，邓艾心知战地宽。鼓角迥临霜野曙，旌旗高对雪峰寒。五营向水红尘起，一剑当风白日看。曾从伏波征绝域，碛西蕃部怯金鞍。","dynasty":"唐代","title":"赠史开封"}
{"author":"杨巨源","content":"大明宫殿郁苍苍，紫禁龙楼直署香。九陌华轩争道路，一枝寒玉任烟霜。须听瑞雪传心语，莫被啼猿续泪行。共说圣朝容直气，期君新岁奉恩光。","dynasty":"唐代","title":"奉寄通州元九侍御"}
{"author":"杨巨源","content":"公子髫年四海闻，城南侍猎雪雰雰。马盘旷野弦开月，雁落寒原箭在云。曾向天西穿虏阵，惯游花下领儒群。一枝琼萼朝光好，彩服飘飘从冠军。","dynasty":"唐代","title":"赠浑钜中允"}
{"author":"杨巨源","content":"向年擢桂儒生业，今日分茅圣主恩。旌旆仍将过乡路，轩车争看出都门。人间文武能双捷，天下安危待一论。布惠宣威大夫事，不妨诗思许琴尊。","dynasty":"唐代","title":"重送胡大夫赴振武"}
{"author":"杨巨源","content":"练思多时冰雪清，拂衣无语别书生。莫将甲乙为前累，不废烟霄是此行。定爱红云燃楚色，应看白雨打江声。心期玉帐亲台位，魏勃因君说姓名。","dynasty":"唐代","title":"送陈判官罢举赴江外"}
{"author":"杨巨源","content":"竹寺题名一半空，衰荣三十六人中。在生本要求知己，垂老应怜值相公。敢望燮和回旧律，任应时节到春风。若为问得苍苍意，造化无言自是功。","dynasty":"唐代","title":"奉和裴相公"}
{"author":"杨巨源","content":"严城吹笛思寒梅，二月冰河一半开。紫陌诗情依旧在，黑山弓力畏春来。游人曲岸看花发，走马平沙猎雪回。旌旆朝天不知晚，将星高处近三台。","dynasty":"唐代","title":"和大夫边春呈长安亲故"}
{"author":"杨巨源","content":"秋空如练瑞云明，天上人间莫问程。丹凤词头供二妙，金銮殿角直三清。方瞻北极临星月，犹向南班滞姓名。启沃朝朝深禁里，香炉烟外是公卿。","dynasty":"唐代","title":"张郎中段员外初直翰林报寄长句"}
{"author":"杨巨源","content":"晴明紫阁最高峰，仙掖开帘范彦龙。五色天书词焕烂，九华春殿语从容。彩毫应染炉烟细，清珮仍含玉漏重。二十年前同日喜，碧霄何路得相逢。","dynasty":"唐代","title":"寄中书同年舍人"}
{"author":"杨巨源","content":"绮陌尘香曙色分，碧山如画又逢君。蛟藏秋月一片水，骥锁晴空千尺云。戚里旧知何驸马，诗家今得鲍参军。阳和本是烟霄曲，须向花间次第闻。芳时碧落心应断，今日清词事不同。瑶草秋残仙圃在，彩云天远凤楼空。晴花暖送金羁影，凉叶寒生玉簟风。长得闻诗欢自足，会看春露湿兰丛。","dynasty":"唐代","title":"酬于驸马二首"}
{"author":"杨巨源","content":"绿杨红杏满城春，一骑悠悠万井尘。岐路未关今日事，风光欲醉长年人。闲过绮陌寻高寺，强对朱门谒近臣。多病晚来还有策，雒阳山色旧相亲。","dynasty":"唐代","title":"将归东都寄令狐舍人"}
{"author":"杨巨源","content":"江州司马平安否，惠远东林住得无。湓浦曾闻似衣带，庐峰见说胜香炉。题诗岁晏离鸿断，望阙天遥病鹤孤。莫谩拘牵雨花社，青云依旧是前途。","dynasty":"唐代","title":"寄江州白司马"}
{"author":"杨巨源","content":"天眷君陈久在东，归朝人看大司空。黄河岸畔长无事，沧海东边独有功。已变畏途成雅俗，仍过旧里揖秋风。一门累叶凌烟阁，次第仪形汉上公。","dynasty":"唐代","title":"薛司空自青州归朝"}
{"author":"杨巨源","content":"曾过灵隐江边寺，独宿东楼看海门。潮色银河铺碧落，日光金柱出红盆。不妨公事资高卧，无限诗情要细论。若访郡人徐孺子，应须骑马到沙村。","dynasty":"唐代","title":"送章孝标校书归杭州因寄白舍人"}
{"author":"杨巨源","content":"玉塞含凄见雁行，北垣新诏拜龙骧。弟兄间世真飞将，貔虎归时似故乡。鼓角因风飘朔气，旌旗映水发秋光。河源收地心犹壮，笑向天西万里霜。倚天长剑截云孤，报国纵横见丈夫。五载登坛真宰相，六重分阃正司徒。曾闻转战平坚寇，共说题诗压腐儒。料敌知机在方寸，不劳心力讲阴符。","dynasty":"唐代","title":"述旧纪勋寄太原李光颜侍中二首"}
{"author":"杨巨源","content":"谢傅旌旗控上游，卢郎樽俎借前筹。舜城风土临清庙，魏国山川在白楼。云寺当时接高步，水亭今日又同游。满筵旧府笙歌在，独有羊昙最泪流。","dynasty":"唐代","title":"酬卢员外"}
{"author":"杨巨源","content":"绣户纱窗北里深，香风暗动凤凰簪。组紃常在佳人手。刀尺空摇寒女心。欲学齐讴逐云管，还思楚练拂霜砧。东家少妇当机织，应念无衣雪满林。","dynasty":"唐代","title":"古意赠王常侍"}
{"author":"杨巨源","content":"一清淮甸假朝纲，金印初迎细柳黄。辞阙天威和雨露，出关春色避风霜。龙韬何必陈三略，虎旅由来肃万方。宣谕生灵真重任，回轩应问石渠郎。","dynasty":"唐代","title":"送裴中丞出使"}
{"author":"杨巨源","content":"应将清净结心期，又共阳和到郡时。绛老问年须算字，庾公逢月要题诗。朱栏迢递因高胜，粉堞清明欲下迟。他日征还作霖雨，不须求赛敬亭祠。","dynasty":"唐代","title":"送绛州卢使君"}
{"author":"杨巨源","content":"知因公望掩能文，誓激明诚在致君。曾罢双旌瞻白日，犹将一剑许黄云。摇窗竹色留僧语，入院松声共鹤闻，莫被此心生晚计，镇南人忆杜将军。","dynasty":"唐代","title":"赠李傅"}
{"author":"杨巨源","content":"六年西掖弘汤诰，三捷东堂总汉科。政引风霜成物色，语回天地到阳和。清威更助朝端重，圣泽曾随笔下多。应笑白须扬执戟，可怜春日老如何。","dynasty":"唐代","title":"上裴中丞"}
{"author":"杨巨源","content":"天水藏来玉堕空，先颁密署几人同。映盘皎洁非资月，披扇清凉不在风。莹质方从纶阁内，凝辉更向画堂中。丽词珍贶难双有，迢递金舆殿角东。","dynasty":"唐代","title":"和人与人分惠赐冰"}
{"author":"杨巨源","content":"亲扫球场如砥平，龙骧骤马晓光晴。入门百拜瞻雄势，动地三军唱好声。玉勒回时沾赤汗，花騣分处拂红缨。欲令四海氛烟静，杖底纤尘不敢生。","dynasty":"唐代","title":"观打球有作"}
{"author":"杨巨源","content":"明朝晴暖即相随，肯信春光被雨欺。且任文书堆案上，免令杯酒负花时。马蹄经历须应遍，莺语叮咛已怪迟。更待杂芳成艳锦，邺中争唱仲宣诗。","dynasty":"唐代","title":"早春即事呈刘员外"}
{"author":"杨巨源","content":"卫多君子鲁多儒，七岁闻天笑舞雩。光彩春风初转蕙，性灵秋水不藏珠。两经在口知名小，百拜垂髫禀气殊。况复元侯旌尔善，桂林枝上得鹓雏。","dynasty":"唐代","title":"送司徒童子"}
{"author":"杨巨源","content":"武皇金辂辗香尘，每岁朝元及此辰。光动泉心初浴日，气蒸山腹总成春。讴歌已入云韶曲，词赋方归侍从臣。瑞霭朝朝犹望幸，天教赤县有诗人。","dynasty":"唐代","title":"寄昭应王丞"}
{"author":"杨巨源","content":"自知顽叟更何能，唯学雕虫谬见称。长被有情邀唱和，近来无力更祗承。青松树杪三千鹤，白玉壶中一片冰。今日为君书壁右，孤城莫怕世人憎。","dynasty":"唐代","title":"酬崔博士"}
{"author":"杨巨源","content":"谁道重迁是旧班，自将霄汉比乡关。二妃楼下宜临水，五老祠西好看山。再葺吾庐心已足，每来公府路常闲。诗陪亚相逾三纪，石笥烟霞不共攀。","dynasty":"唐代","title":"酬裴舍人见寄"}
{"author":"杨巨源","content":"好客风流玳瑁簪，重檐高幕晓沈沈。绮筵霜重旌旗满，玉帐天清丝管声。繁戏徒过鲁儒目，众欢方集汉郎心。寒笳一曲严城暮，云骑连嘶香外林。","dynasty":"唐代","title":"和刘员外陪韩仆射野亭公宴"}
{"author":"杨巨源","content":"割爱天文动，敦和国步安。仙姿归旧好，戎意结新欢。并命瞻鹓鹭，同心揖蕙兰。玉箫临祖帐，金榜引征鞍。广陌双旌去，平沙万里看。海云侵鬓起，边月向眉残。突兀阴山迥，苍茫朔野宽。毳庐同甲帐，韦橐比雕盘。义著亲胡俗，仪全识汉官。地邻冰鼠净，天映烛龙寒。节异苏卿执，弦殊蔡女弹。碛分黄渺渺，塞极黑漫漫。欢味膻腥列，徵声by僸攒。归期先雁候，登路剧鹏抟。上客离心远，西宫草诏殚。丽词传锦绮，珍价掩琅玕.百两开戎垒，千蹄入御栏。瑞光麟阁上，喜气凤城端。尚德曾辞剑，柔凶本舞干。茫茫斗星北，威服古来难。","dynasty":"唐代","title":"和吕舍人喜张员外自北番回至境上，先寄二十韵"}
{"author":"杨巨源","content":"文物京华盛，讴歌国步康。瑶池供寿酒，银汉丽宸章。灵雨含双阙，雷霆肃万方。代推仙祚远，春共圣恩长。凤扆临花暖，龙垆旁日香。遥知千万岁，天意奉君王。鸳鹭彤庭际，轩车绮陌前。九城多好色，万井半祥烟。人醉逢尧酒，莺歌答舜弦。花明御沟水，香暖禁城天。赐宴文逾盛，徵歌物更妍。无穷艳阳月，长照太平年。云陛临黄道，天门在碧虚。大明含睿藻，元气抱宸居。戈偃征苗后，诗传宴镐初。年华富仙苑，时哲满公车。化入絪缊大，恩垂涣汗馀。悠然万方静，风俗揖华胥。玉漏飘青琐，金铺丽紫宸。云山九门曙，天地一家春。瑞霭方呈赏，暄风本配仁。岩廊开凤翼，水殿压鳌身。文雅逢明代，欢娱及贱臣。年年未央阙，恩共物华新。垂拱乾坤正，欢心品类同。紫烟含北极，玄泽付东风。珠缀留晴景，金茎直晓空。发生资盛德，交泰让全功。间气登三事，祥光启四聪。遐荒似川水，天外亦朝宗。代是文明昼，春当宴喜时。垆烟添柳重，宫漏出花迟。汉典方宽律，周官正采诗。碧宵传凤吹，红旭在龙旗。造化膺神契，阳和沃圣思。无因随百兽，率舞奉丹墀。睿德符玄化，芳情翊太和。日轮皇鉴远，天仗圣朝多。曙色含金榜，晴光转玉珂。中宫陈广乐，元老进赓歌。莲叶看龟上，桐花识凤过。小臣空击壤，沧海是恩波。物象朝高殿，簪裾溢上京。春当九衢好，天向万方明。乐报箫韶发，杯看沆瀣生。芙蓉丹阙暖，杨柳玉楼晴。阊阖开中禁，衣裳俨太清。南山同圣寿，长对凤凰城。日上苍龙阙，香含紫禁林。晴光五云叠，春色九重深。赏叶元和德，文垂雅颂音。景云随御辇，颢气在宸襟。永保无疆寿，长怀不战心。圣朝多庆赐，琼树粉墙阴。化洽生成遂，功宣动植知。瑞凝三秀草，春入万年枝。凤掖嘉言进，鸳行喜气随。仗临丹地近，衣对碧山垂。渥泽方柔远，聪明本听卑。愿同东观士，长对汉威仪。","dynasty":"唐代","title":"春日奉献圣寿无疆词十首"}
{"author":"杨巨源","content":"笑向东来客，看花枉在前。始知清夏月，更胜艳阳天。露湿呈妆污，风吹畏火燃。葱茏和叶盛，烂熳压枝鲜。红彩当铃阁，清香到玉筵。蝶栖惊曙色，莺语滞晴烟。得地殊堪赏，过时倍觉妍。芳菲迟最好，唯是谢家怜。","dynasty":"唐代","title":"夏日裴尹员外西斋看花"}
{"author":"杨巨源","content":"花枝暖欲舒，粉署夜方初。世职推传盛，春刑是减馀。芸香能护字，铅椠善呈书。此地从头白，经年望雉车。","dynasty":"唐代","title":"酬令狐员外直夜书怀见寄"}
{"author":"杨巨源","content":"盛府自莲花，群公是岁华。兰姿丈人圃，松色大夫家。素卷堆瑶席，朱弦映绛纱。诗题三百首，高韵照春霞。","dynasty":"唐代","title":"题表丈三大夫书斋"}
{"author":"杨巨源","content":"浔阳阮咸宅，九派竹林前。花屿高如浪，云峰远似天。江声在南巷，海气入东田。才子今朝去，风涛思渺然。","dynasty":"唐代","title":"春日送沈赞府归浔阳觐叔父"}
{"author":"杨巨源","content":"若道春无赖，飞花合逐风。巧知人意里，解入酒杯中。香湿胜含露，光摇似泛空。请君回首看，几片舞芳丛。","dynasty":"唐代","title":"与李文仲秀才同赋泛酒花诗"}
{"author":"杨巨源","content":"宋玉本悲秋，今朝更上楼。清波城下去，此意重悠悠。晚菊临杯思，寒山满郡愁。故关非内地，一为汉家羞。","dynasty":"唐代","title":"登宁州城楼"}
{"author":"杨巨源","content":"步逸辞群迹，机真结远心。敦诗扬大雅，映古酌高音。逃祸栖蜗舍，因醒解豸簪。紫兰秋露湿，黄鹤晚天阴。旧业馀荒草，寒山出远林。月明多宿寺，世乱重悲琴。霄汉时应在，诗书道未沈。坐期阊阖霁，云暖一开襟。","dynasty":"唐代","title":"赠侯侍御"}
{"author":"杨巨源","content":"近来时辈都无兴，把酒皆言肺病同。唯有单于李评事，不将华发负春风。","dynasty":"唐代","title":"答振武李逢吉判官"}
{"author":"杨巨源","content":"毛衣似锦语如弦，日暖争高绮陌天。几处野花留不得，双双飞向御炉前。","dynasty":"唐代","title":"宫燕词"}
{"author":"杨巨源","content":"百尺梧桐画阁齐，箫声落处翠云低。平阳不惜黄金埒，细雨花骢踏作泥。","dynasty":"唐代","title":"赠崔驸马"}
{"author":"杨巨源","content":"听奏繁弦玉殿清，风传曲度禁林明。君王听乐梨园暖，翻到云门第几声。花咽娇莺玉漱泉，名高半在御筵前。汉王欲助人间乐，从遣新声坠九天。","dynasty":"唐代","title":"听李凭弹箜篌二首"}
{"author":"杨巨源","content":"一树红花映绿波，晴明骑马好经过。今朝几许风吹落，闻道萧郎最惜多。","dynasty":"唐代","title":"临水看花"}
{"author":"杨巨源","content":"六国唯求客，千金遂筑台。若令逢圣代，憔悴郭生回。","dynasty":"唐代","title":"题范阳金台驿"}
{"author":"杨巨源","content":"走马温汤直隼飞，相逢矍铄理征衣。军中得力儿男事，入驿从容见落晖。","dynasty":"唐代","title":"方城驿逢孟侍御"}
{"author":"杨巨源","content":"凭槛霏微松树烟，陶潜曾用道林钱。一声寒磬空心晓，花雨知从第几天。","dynasty":"唐代","title":"题清凉寺"}
{"author":"杨巨源","content":"晓禁苍苍换直还，暂低鸾翼向人间。亦知受业公门事，数仞丘墙不见山。","dynasty":"唐代","title":"酬令狐舍人"}
{"author":"杨巨源","content":"题诗一代占清机，秉笔三年直紫微。自禀道情龆龀异，不同蘧玉学知非。","dynasty":"唐代","title":"和令狐郎中"}
{"author":"杨巨源","content":"阿娇年未多，体弱性能和。怕重愁拈镜，怜轻喜曳罗。临津双洛浦，对月两嫦娥。独有荆王殿，时时暮雨过。","dynasty":"唐代","title":"名姝咏"}
{"author":"杨巨源","content":"春风艳阳色，柳绿花如霰。竞理同心鬟，争持合欢扇。香传贾娘手，粉离何郎面。最恨卷帘时，含情独不见。","dynasty":"唐代","title":"独不见"}
{"author":"杨巨源","content":"綵缕纤仍丽，凌风卷复开。方应五日至，应自九天来。在笥清光发，当轩暑气回。遥知及时节，刀尺火云催。","dynasty":"唐代","title":"端午日伏蒙内侍赐晨服"}
{"author":"杨巨源","content":"芳田岐路斜，脉脉惜年华。云路青丝骑，香含翠幰车。歌声仍隔水，醉色未侵花。唯有怀乡客，东飞羡曙鸦。","dynasty":"唐代","title":"春晚东归留赠李功曹"}
{"author":"杨巨源","content":"芳时碧落心应断，今日清词事不同。瑶草秋残仙圃在，綵云天远凤楼空。晴花煖送金羁影，凉叶寒生玉簟风。长得闻诗欢自足，会看春露湿兰丛。","dynasty":"唐代","title":"酬其二"}
{"author":"杨巨源","content":"江州司马平安否，惠远东林住得无。湓浦曾闻似衣带，庐峰见说胜香炉。题诗岁晏离鸿断，望阙天遥病鹤孤。莫谩拘牵雨花社，青云依旧是前途。","dynasty":"唐代","title":"寄江州白司马"}
{"author":"杨巨源","content":"天眷君陈旧在东，归朝人看大司空。黄河岸畔长无事，沧海东边独有功。已变畏途成雅俗，仍过旧里揖秋风。一门累叶凌烟阁，次第仪形汉上公。","dynasty":"唐代","title":"薛司空自青州归朝"}
{"author":"杨巨源","content":"玉塞含悽见雁行，北垣新诏拜龙骧。弟兄间世真飞将，貔虎归时似故乡。鼓角因风飘朔气，旌旗映水发秋光。河源收地心犹壮，笑向天西万里霜。","dynasty":"唐代","title":"述旧纪勋太原寄李光颜侍中二首其一"}
{"author":"杨巨源","content":"倚天长剑截云孤，报国纵横见丈夫。五载登坛真宰相，六重分阃正司徒。曾闻转战平坚寇，共说题诗压腐儒。料敌知机在方寸，不劳心力讲阴符。","dynasty":"唐代","title":"述旧纪勋太原寄李光颜侍中二首其二"}
{"author":"杨巨源","content":"亲扫毬场如砥平，龙骧骤马晓光晴。入门百拜瞻雄势，动地三军唱好声。玉勒回时沾赤汗，花鬉分处拂红缨。欲令四海氛烟静，杖底纤尘不敢生。","dynasty":"唐代","title":"观打毬有作"}
{"author":"杨巨源","content":"临轩启扇似云收，率土朝天剧水流。瑞色含春当正殿，香烟捧日在高楼。三朝气蚤迎恩泽，万岁声长绕冕旒。请问汉家功第一，麒麟阁上识酂侯。","dynasty":"唐代","title":"元日含元殿下立仗丹凤楼门下宣赦相公称贺其二"}
{"author":"杨巨源","content":"君家一箸万钱𢬵，分我银丝侑客欢。芳饵得来珍丙穴，金刀落处照辛盘。腹空羞迫诗肩瘦，鳞活能生酒面寒。玉手行厨如许巧，说教鱼婢学应难。","dynasty":"唐代","title":"谢人送鲫鱼鲙"}
{"author":"杨巨源","content":"路入桑乾塞雁飞，枣郎年少有光辉。春风走马三千里，不废看花君绣衣。","dynasty":"唐代","title":"太原赠李属侍御"}
{"author":"杨巨源","content":"山叟和云斸翠屏，煎时分日检仙经。天人持此扶衰病，胜得瑶池水一瓶。","dynasty":"唐代","title":"石水词二首其二"}
{"author":"杨巨源","content":"花咽娇莺玉漱泉，名高半在御筵前。汉王欲助人间乐，从遣新声坠九天。","dynasty":"唐代","title":"听李凭弹箜篌二首其二"}
{"author":"杨巨源","content":"碧玉芳年事冠军，清歌空得隔花闻。春来削发芙蓉寺，蝉鬓临风堕绿云。","dynasty":"唐代","title":"观妓人入道二首其二"}
{"author":"杨巨源","content":"来时三月春犹在，到日端阳节又临。珍重主人意勤腆，满槃角黍细包金。","dynasty":"唐代","title":"谢人送粽"}
{"author":"杨巨源","content":"迢遰南康路，清辉得使君。虎符秋领俗，鹓署早辞群。地远仍连戍，城严本带军。傍江低槛月，当岭满窗云。境胜闾阎间，天清水陆分。和诗将惠政，颂述九衢闻。","dynasty":"唐代","title":"送杜郎中使君赴虔州"}
{"author":"杨巨源","content":"鸳鹭彤庭际，轩车绮陌前。九城多好色，万井半祥烟。人醉逢尧酒，莺歌荅舜弦。花明御沟水，香暖禁城天。赐宴文逾盛，徵歌物更妍。无穷艳阳月，长照太平年。","dynasty":"唐代","title":"春日奉献圣寿无疆词十首其二"}
{"author":"杨巨源","content":"云陛临黄道，天门在碧虚。大明含睿藻，元气抱宸居。戈偃征苗后，诗传宴镐初。年华富仙苑，时哲满公车。化入絪缊大，恩垂涣汗馀。悠然万方静，风俗揖华胥。","dynasty":"唐代","title":"春日奉献圣寿无疆词十首其三"}
{"author":"杨巨源","content":"玉漏飘青璅，金铺丽紫宸。云山九门曙，天地一家春。瑞霭方呈赏，暄风本配仁。岩廊开凤翼，水殿压鳌身。文雅逢明代，欢娱及贱臣。年年未央阙，恩共物华新。","dynasty":"唐代","title":"春日奉献圣寿无疆词十首其四"}
{"author":"杨巨源","content":"垂拱乾坤正，欢心品类同。紫烟含北极，玄泽付东风。珠缀留晴景，金茎直晓空。发生资盛德，交泰让全功。间气登三事，祥光启四聪。遐荒似川水，天外亦朝宗。","dynasty":"唐代","title":"春日奉献圣寿无疆词十首其五"}
{"author":"杨巨源","content":"代是文明昼，春当宴喜时。垆烟添柳重，宫漏出花迟。汉典方宽律，周官正采诗。碧霄传凤吹，红旭在龙旗。造化膺神契，阳和沃圣思。无因随百兽，率舞奉丹墀。","dynasty":"唐代","title":"春日奉献圣寿无疆词十首其六"}
{"author":"杨巨源","content":"睿德符玄化，芳情翊太和。日轮皇鉴远，天仗圣朝多。曙色含金榜，晴光转玉珂。中宫陈广乐，元老进赓歌。莲叶看龟上，桐花识凤过。小臣空击壤，沧海是恩波。","dynasty":"唐代","title":"春日奉献圣寿无疆词十首其七"}
{"author":"杨巨源","content":"物象朝高殿，簪裾溢上京。春当九衢好，天向万方明。乐报箫韶发，杯看沆瀣生。芙蓉丹阙暖，杨柳玉楼晴。阊阖开中禁，衣裳俨太清。南山同圣寿，长对凤皇城。","dynasty":"唐代","title":"春日奉献圣寿无疆词十首其八"}
{"author":"杨巨源","content":"日上苍龙阙，香含紫禁林。晴光五云叠，春色九重深。赏叶元和德，文垂雅颂音。景云随御辇，颢气在宸襟。永保无疆寿，长怀不战心。圣朝多庆赐，琼树粉墙阴。","dynasty":"唐代","title":"春日奉献圣寿无疆词十首其九"}
{"author":"杨巨源","content":"化洽生成遂，功宣动植知。瑞凝三秀草，春入万年枝。凤掖嘉言进，鸳行喜气随。仗临丹地近，衣对碧山垂。渥泽方柔远，聪明本听卑。愿同东观士，长对汉威仪。","dynasty":"唐代","title":"春日奉献圣寿无疆词十首其十"}
{"author":"杨巨源","content":"火入天地垆，南方正何剧。四郊长云红，六合太阳赤。赫赫沸泉壑，燄燄燋砂石。思减祝融权，期匡诸子宅。因投竹林寺，一问青莲客。心空得清凉，理證等喧寂。开襟天籁回，步履雨花积。微风动珠帘，惠气入瑶席。境闲性方谧，尘远趣皆适。淹驾殊未还，朱栏敞虚碧。","dynasty":"唐代","title":"夏日苦热同长孙主簿过仁寿寺纳凉"}
{"author":"杨巨源","content":"天倚王师静沙漠，年年寒食并州乐。珠华相压驾重。","dynasty":"唐代","title":"太原寒食观仗上严司空"}
{"author":"杨巨源","content":"江上月明胡雁过，淮南木落楚山多。","dynasty":"唐代","title":"别薛柳二员外"}
{"author":"杨巨源","content":"鸣鞭秋色诗情远，拂匣寒花剑力多。籍通莲阙秋光遍，诗答蓬山晚思遥。青门日暖尘光动，紫陌花晴风色来。艳欺藤蔓莺无限，香压荆花蝶不飞。内史旧山空日暮，南朝古木向人秋。梦中乡信惊秋雁，窗下林声带夜蝉。独向晓山知露湿，远临秋水爱云明。新河柳色千株暗，故国云帆万里归。一院绿钱童子拂，千竿青玉主人栽。露凝丹地初疑雨，烟著红楼半是霞。空门水定埃尘远，真偈金书世界稀。","dynasty":"唐代","title":"句"}
{"author":"杨巨源","content":"思出秦云外，恩生汉水东。","dynasty":"唐代","title":"句"}
{"author":"杨巨源","content":"十里青山有一家，翠屏深处更添霞。若为说得溪中事，锦石和烟四面花。","dynasty":"唐代","title":"山中主人"}
{"author":"杨巨源","content":"迢递南康路，清辉得使君。虎符秋领俗，鹓署早辞群。地远仍连戍，城严本带军。傍江低槛月，当岭满窗云。境胜闾阎间，天清水陆分。和诗将惠政，颂述九衢闻。","dynasty":"唐代","title":"送杜郎中使君赴虔州"}
{"author":"杨巨源","content":"命代生申甫，承家翊禹汤。庙谟膺间气，师律动清霜。钟鼎勋庸大，山河诫誓长。英姿凌虎视，逸步压龙骧。道协陶钧力，恩回日月光。一言弘社稷，九命备珪璋。政洽军逾肃，仁敷物已康。朱门重棨戟，丹诏半缣缃。位总云龙野，师临涿鹿乡。射雕天更碧，吹角塞仍黄。深入平夷落，横行辟汉疆。功垂贞石远，名映色丝香。断碛瞻貔武，临池识凤凰。舞腰凝绮榭，歌响拂雕梁。杯净传鹦鹉，裘鲜照鹔鹴.吟诗白羽扇，校猎绿沈枪。风景佳人地，烟沙壮士场。幕中邀谢鉴，麾下得周郎。珠影含空彻，琼枝映座芳。王浑知武子，陈寔奖元方。富贵春无限，欢娱夜未央。管弦随玉帐，尊俎奉金章。俗理宁因劝，边城讵假防。军容雄朔漠，公望冠岩廊。分野邻孤岛，京坻溢万厢。曙华分碣石，秋色入衡阳。城远迷玄兔，川明辩白狼。忠贤多感激，今古共苍茫。堤拥红蕖艳，桥分翠柳行。轩车纷自至，亭馆郁相当。珍簟回烦暑，层轩引早凉。听琴知思静，说剑觉神扬。佳景燕台上，清辉郑驿傍。鼓鼙喧北里，珪玉映东床。敢衒由之瑟，甘循赐也墙。官微思假路，战胜忝升堂。欲奋三年翼，频回一夕肠。消忧期酒圣，乘兴任诗狂。海内栽桃李，天涯荷稻粱。升沈门下意，谁道在苍苍。","dynasty":"唐代","title":"上刘侍中"}
{"author":"杨巨源","content":"语恨飞迟天欲明，殷勤似诉有馀情。仁风已及芳菲节，犹向花溪鸣几声。","dynasty":"唐代","title":"和武相公春晓闻莺"}
{"author":"杨巨源","content":"荀令歌钟北里亭，翠娥红粉敞云屏。舞衣施尽馀香在，今日花前学诵经。碧玉芳年事冠军，清歌空得隔花闻。春来削发芙蓉寺，蝉鬓临风堕绿云。","dynasty":"唐代","title":"观妓人入道二首"}
{"author":"杨巨源","content":"三刀梦益州，一箭取辽城。（以下见《纪事》）。伊陟无闻祖，韦贤不到孙。","dynasty":"唐代","title":"句"}
{"author":"杨巨源","content":"兔园春欲尽，别有一丛芳。直似穷阴雪，全轻向晓霜。凝晖侵桂魄，晶彩夺萤光。素萼迎风舞，银房泫露香。水晶帘不隔，云母扇韬铓。纨袖呈瑶瑟，冰容启玉堂。今来碧油下，知自白云乡。留此非吾土，须移凤沼傍。","dynasty":"唐代","title":"和汴州令狐相公白菊"}
{"author":"杨巨源","content":"油地轻绡碧且红，须怜纤手是良工。能生丽思千花外，善点秾姿五彩中。子细传看临霁景，殷勤持赠及春风。若将江上迎桃叶，一帖何妨锦绣同。","dynasty":"唐代","title":"赠陈判官求子花诗（魏府出此物）"}
{"author":"杨巨源","content":"晴空素艳照霞新，香洒天风不到尘。持赠昔闻将白雪，蕊珠宫上玉花春。","dynasty":"唐代","title":"唐昌观玉蕊花"}
{"author":"杨巨源","content":"方寻莲境去，又值竹房空。几韵飘寒玉，馀清不在风。","dynasty":"唐代","title":"和郑相公寻宣上人不遇"}
{"author":"杨巨源","content":"潦倒从军何取益，东西走马暂同游。梁王旧客皆能赋，今日因何独怨秋。","dynasty":"唐代","title":"秋日登亭赠薛侍御"}
{"author":"杨巨源","content":"银罂深锁贮清光，无限来人不得尝。知共金丹争气力，一杯全胜五云浆。山叟和云劚翠屏，煎时分日检仙经。天人持此扶衰病，胜得瑶池水一瓶。","dynasty":"唐代","title":"石水词二首"}
{"author":"杨巨源","content":"五马江天郡，诸生泪共垂。宴馀明主德，恩在侍臣知。怅望缄双鲤，龙钟假一枝。玉峰遥寄梦，云海暗伤离。幢盖全家去，琴书首路随。沧州值康乐，明月向元规。鹓凤终凌汉，蛟龙会出池。蕙香因曙发，松色肯寒移。举世瞻风藻，当朝揖羽仪。加餐门下意，溪水绿逶迤。","dynasty":"唐代","title":"怀德抒情寄上信州座主"}
{"author":"杨巨源","content":"清明千万家，处处是年华。榆柳芳辰火，梧桐今日花。祭祠结云绮，游陌拥香车。惆怅田郎去，原回烟树斜。","dynasty":"唐代","title":"清明日后土祠送田彻"}
{"author":"杨巨源","content":"白首羽林郎，丁年戍朔方。阴天瞻碛落，秋日渡辽阳。大漠寒山黑，孤城夜月黄。十年依蓐食，万里带金疮。拂雪陈师祭，冲风立教场。箭飞琼羽合，旗动火云张。虎翼分营势，鱼鳞拥阵行。誓心清塞色，斗血杂沙光。战地晴辉薄，军门晓气长。寇深争暗袭，关迥勒春防。身贱竟何诉，天高徒自伤。功成封宠将，力尽到贫乡。雀老方悲海，鹰衰却念霜。空馀孤剑在，开匣一沾裳。","dynasty":"唐代","title":"赠邻家老将"}
{"author":"杨巨源","content":"雨雪纷纷黑水外，行人共指卢龙塞。万里飞沙压鼓鼙，三军杀气凝旌旆。陈琳书记本翩翩，料敌能兵夺酒泉。圣主好文兼好武，封侯莫比汉皇年。","dynasty":"唐代","title":"卢龙塞行送韦掌记二首"}
{"author":"杨巨源","content":"解向花间栽碧松，门前不负老人峰。已将心事随身隐，认得溪云第几重。","dynasty":"唐代","title":"题五老峰下费君书院"}
{"author":"杨巨源","content":"禅思何妨在玉琴，真僧不见听时心。离声怨调秋堂夕，云向苍梧湘水深。","dynasty":"唐代","title":"僧院听琴（一作宿藏公院听齐孝若弹琴）"}
{"author":"杨巨源","content":"百张云样乱花开，七字文头艳锦回。浮碧空从天上得，殷红应自日边来。捧持价重凌云叶，封裹香深笑海苔。满箧清光应照眼，欲题凡韵辄裴回。","dynasty":"唐代","title":"酬崔驸马惠笺百张兼贻四韵"}
{"author":"杨巨源","content":"造化多情状物亲，剪花铺玉万重新。闲飘上路呈丰岁，狂舞中庭学醉春。兴逸何妨寻剡客，唱高还肯寄巴人。遥知独立芝兰阁，满眼清光压俗尘。","dynasty":"唐代","title":"奉酬端公春雪见寄"}
{"author":"杨巨源","content":"芳田岐路斜，脉脉惜年华。云路青丝骑，香含翠幰车。歌声仍隔水，醉色未侵花。唯有怀乡客，东飞羡曙鸦。","dynasty":"唐代","title":"春晚东归留赠李功曹"}
{"author":"杨巨源","content":"二轩将雨露，万里入烟沙。和气生中国，薰风属外家。塞芦随雁影，关柳拂驼花。努力黄云北，仙曹有雉车。","dynasty":"唐代","title":"送殷员外使北蕃"}
{"author":"杨巨源","content":"吾从骥足杨茂卿，性灵且奇才甚清。海内方微风雅道，邺中更有文章盟。扣寂由来在渊思，搜奇本自通禅智。王维证时符水月，杜甫狂处遗天地。流水东西岐路分，幽州迢递旧来闻。若为向北驱疲马，山似寒空塞似云。","dynasty":"唐代","title":"赠从弟茂卿（时欲北游）"}
{"author":"杨巨源","content":"彩缕纤仍丽，凌风卷复开。方应五日至，应自九天来。在笥清光发，当轩暑气回。遥知及时节，刀尺火云催。","dynasty":"唐代","title":"端午日伏蒙内侍赐晨服"}
{"author":"杨巨源","content":"东风艳阳色，柳绿花如霰。竞理同心鬟，争持合欢扇。香传贾娘手，粉离何郎面。最恨卷帘时，含情独不见。","dynasty":"唐代","title":"杂曲歌辞。独不见"}
{"author":"杨巨源","content":"路入桑干塞雁飞，枣郎年少有光辉。春风走马三千里，不废看花君绣衣。","dynasty":"唐代","title":"太原赠李属侍御"}
{"author":"杨巨源","content":"清润潘郎玉不如，中庭蕙草雪消初。风流才子多春思，肠断萧娘一纸书。","dynasty":"唐代","title":"崔娘诗"}
{"author":"杨巨源","content":"主人得幽石，日觉公堂清。一片池上色，孤峰云外情。旧溪红藓在，秋水绿痕生。何必澄湖彻，移来有令名。","dynasty":"唐代","title":"秋日韦少府厅池上咏石"}
{"author":"杨巨源","content":"一林堆锦映千灯，照眼牵情欲不胜。知倚晴明娇自足，解将颜色醉相仍。好风轻引香烟入，甘露才和粉艳凝。深处最怜莺蹂践，懒时先被蝶侵凌。对持真境应无取，分付空门又未能。迎日似翻红烧断，临流疑映绮霞层。幽含晚态怜丹桂，盛续春光识紫藤。每到花枝独惆怅，山东惟有杜中丞。","dynasty":"唐代","title":"和杜中丞西禅院看花"}
{"author":"杨巨源","content":"潘郎对青镜，乌帽似新裁。晓露鸦初洗，春荷叶半开。堪将护巾栉，不独隔尘埃。已见笼蝉翼，无因映鹿胎。何人呈巧思，好手自西来。有意怜衰丑，烦君致一枚。","dynasty":"唐代","title":"见薛侍御戴不损裹帽子因赠"}
{"author":"杨巨源","content":"清机果被公材挠，雄拜知承圣主恩。庙略已调天府实，国征方觉地官尊。徒言玉节将分阃，定是沙堤欲到门。为爱山前新卜第，不妨风月事琴樽。","dynasty":"唐代","title":"胡二十拜户部兼判度支"}
{"author":"杨巨源","content":"众香天上梵王宫，钟磬寥寥半碧空。清景乍开松岭月，乱流长响石楼风。山河杳映春云外，城阙参差晓树中。欲尽出寻那可得，三千世界本无穷。","dynasty":"唐代","title":"春日题龙门香山寺"}
{"author":"杨巨源","content":"世上无穷事，生涯莫废诗。何曾好风月，不是忆君时。","dynasty":"唐代","title":"寄薛侍御"}
{"author":"杨巨源","content":"领郡仍闻总虎貔，致身还是见男儿。小船隔水催桃叶。大鼓当风舞柘枝。酒坐微酣诸客倒，球场慢拨几人随。从来乐事憎诗苦，莫放窗中远岫知。","dynasty":"唐代","title":"寄申州卢拱使君"}
{"author":"杨巨源","content":"繁菊照深居，芳香春不如。闻寻周处士，知伴庾尚书。日晚汀洲旷，天晴草木疏。闲言挥麈柄，清步掩蜗庐。野老能亲牧，高人念远渔。幽丛临古岸，轻叶度寒渠。暮色无狂蝶，秋华有嫩蔬。若为酬郢曲，从此愧璠玙.","dynasty":"唐代","title":"郊居秋日酬奚赞府见寄"}
{"author":"杨巨源","content":"天借春光洗绿林，战尘收尽见花阴。好生本是君王德，忍死何妨壮士心。曾贺截云翻栅远，仍闻劚冻下营深。井陉昨日双旗入，萧相无言泪湿襟。","dynasty":"唐代","title":"圣恩洗雪镇州寄献裴相公"}
{"author":"杨巨源","content":"五侯恩泽不同年，叔侄朱门rV槊连。凤沼九重相喜气，雁行一半入祥烟。街衢烛影侵寒月，文武珂声叠晓天。为数麒麟高阁上，谁家父子勒燕然。","dynasty":"唐代","title":"贺田仆射子弟荣拜金吾"}
{"author":"杨巨源","content":"圣代司空比玉清，雄藩观猎见皇情。云禽已觉高无益，霜兔应知狡不成。飞鞚拥尘寒草尽，弯弓开月朔风生。今朝始贺将军贵，紫禁诗人看旆旌。","dynasty":"唐代","title":"和裴舍人观田尚书出猎"}
{"author":"杨巨源","content":"清词举世皆藏箧，美酒当山为满樽。三亩嫩蔬临绮陌，四行高树拥朱门。家贫境胜心无累，名重官闲口不论。惟有道情常自足，启期天地易知恩。","dynasty":"唐代","title":"送李舍人归兰陵里"}
{"author":"杨巨源","content":"沈沈延阁抱丹墀，松色苔花颢露滋。爽气晓来青玉甃，薰风宿在翠花旗。方瞻御陌三条广，犹觉仙门一刻迟。此地含香从白首，冯唐何事怨明时。","dynasty":"唐代","title":"同太常尉迟博士阙下待漏"}
{"author":"杨巨源","content":"何事慰朝夕，不逾诗酒情。山河空道路，蕃汉共刀兵。礼乐新朝市，园林旧弟兄。向风一点泪，塞晚暮江平。","dynasty":"唐代","title":"失题"}
{"author":"杨巨源","content":"忧思繁未整，良辰会无由。引领迟佳音，星纪屡以周。蓬阆绝华耀，况乃处穷愁。坠叶寒拥砌，灯火夜悠悠。开琴弄清弦，窥月俯澄流。冉冉鸿雁度，萧萧帷箔秋。怅怀石门咏，缅慕碧鸡游。仿佛蒙颜色，崇兰隐芳洲。","dynasty":"唐代","title":"秋夜闲居即事寄庐山郑员外、蜀郡符处士"}
{"author":"杨巨源","content":"管鲍化为尘，交友存如线。升堂俱自媚，得路难相见。懿君敦三益，颓俗期一变。心同袭芝兰，气合回霜霰。石门云卧久，玉洞花寻遍。王濬爱旌旗，梁竦劳州县。烟鸿秋更远，天马寒愈健。愿事郭先生，青囊书几卷。","dynasty":"唐代","title":"题赵孟庄"}
{"author":"杨巨源","content":"荐书及龙钟，此事镂心骨。亲知殊悢悢，徒御方咄咄。丛台邯郸郭，台上见新月。离恨始分明，归思更超忽。怀仁泪空尽，感事情又发。他时躧履声，晓日照丹阙。","dynasty":"唐代","title":"辞魏博田尚书出境后，感恩恋德，因登丛台"}
{"author":"杨巨源","content":"火入天地炉，南方正何剧。四郊长云红，六合太阳赤。赫赫沸泉壑，焰焰焦砂石。思减祝融权，期匡诸子宅。因投竹林寺，一问青莲客。心空得清凉，理证等喧寂。开襟天籁回，步履雨花积。微风动珠帘，惠气入瑶席。境闲性方谧，尘远趣皆适。淹驾殊未还，朱栏敞虚碧。","dynasty":"唐代","title":"夏日苦热，同长孙主簿过仁寿寺纳凉"}
{"author":"杨巨源","content":"高翼闲未倦，孤云旷无期。晴霞海西畔，秋草燕南时。邺中多上才，耿耿丹霄姿。顾我于逆旅，与君发光仪。同将儒者方，获忝携人知。幽兰与芳佩，寒玉锵美词。旧友在伊洛，鸣蝉思山陂。到来再春风，梦尽双琼枝。素业且无负，青冥殊未迟。南桥天气好，脉脉一相思。","dynasty":"唐代","title":"送李虞仲秀才归东都，因寄元李二友"}
{"author":"杨巨源","content":"宠位资寂用，回头怜二疏。超遥比鹤性，皎洁同僧居。华组澹无累，单床欢有馀。题诗天风洒，属思红霞舒。蔼蔼延閤东，晨光映林初。炉香深内殿，山色明前除。对客默焚稿，何人知谏书。全仁气逾劲，大辨言甚徐。逸步寄青琐，闲吟亲绮疏。清辉被鸾渚，瑞蔼含龙渠。谢监营野墅，陶公爱吾庐。悠然远者怀，圣代飘长裾。端弼缉元化，至音生太虚。一戎殄欃枪，重译充储胥。借地种寒竹，看云忆春蔬。灵机栖杳冥，谈笑登轩车。晚迹识麒麟，秋英见芙蕖。危言直且庄，旷抱郁以摅。志业耿冰雪，光容粲璠玙.时贤俨仙掖，气谢心何如。","dynasty":"唐代","title":"和卢谏议朝回书情即事寄两省阁老兼呈二起居谏院诸院长"}
{"author":"杨巨源","content":"玄冥怒含风，群物戒严节。空山顽石破，幽涧层冰裂。题诗金华彦，接武丹霄烈。旷怀玉京云，孤唱粉垣雪。穷阴总凝沍，正气直肃杀。天狼看坠地，霜兔敢拒穴。悠然蓬蒿士，亦得奉朝谒。羸骖苦迟迟，单仆怨切切。端闱仙阶邃，广陌冻桥滑。旭日鸳鹭行，瑞烟芙蓉阙。司寒申郑重，成岁在凛冽。谢监逢酒时，袁生闭门月。渐思霜霰减，欲报阳和发。谁家挟纩心，何地当垆热。惨舒能一改，恭听远者说。","dynasty":"唐代","title":"奉酬窦郎中早入省苦寒见寄"}
{"author":"杨巨源","content":"西园果初熟，上客心逾惬。凝粉乍辞枝，飘红仍带叶。幽姿写琼实，殷彩呈妆颊。持此赠佳期，清芬罗袖裛.","dynasty":"唐代","title":"野园献果呈员外"}
{"author":"杨巨源","content":"二八婵娟大堤女，开垆相对依江渚。待客登楼向水看，邀郎卷幔临花语。细雨濛濛湿芰荷，巴东商侣挂帆多。自传芳酒涴红袖，谁调妍妆回翠娥。珍簟华灯夕阳后，当垆理瑟矜纤手。月落星微五鼓声，春风摇荡窗前柳。岁岁逢迎沙岸间，北人多识绿云鬟。无端嫁与五陵少，离别烟波伤玉颜。","dynasty":"唐代","title":"大堤曲"}
{"author":"杨巨源","content":"妍艳照江头，春风好客留。当垆知妾惯，送酒为郎羞。香渡传蕉扇，妆成上竹楼。数钱怜皓腕，非是不能留。","dynasty":"唐代","title":"胡姬词"}
{"author":"杨巨源","content":"堤暖柳丝斜，风光属谢家。晚心应恋水，春恨定因花。步远怜芳草，归迟见绮霞。由来感情思，独自惜年华。","dynasty":"唐代","title":"春日有赠"}
{"author":"杨巨源","content":"闲随少年去，试上大堤游。画角栖乌起，清弦过客愁。碑沉楚山石，珠彻汉江秋。处处风情好，卢家更上楼。","dynasty":"唐代","title":"襄阳乐"}
{"author":"杨巨源","content":"宫中月明何所似，如积如流满田地。迥过前殿曾学眉，回照长门惯催泪。昭阳昨夜秋风来。绮阁金铺情影开。藻井浮花共陵乱，玉阶零露相裴回。稍映明河泛仙驭，满窗犹在更衣处。管弦回烛无限情。环珮凭栏不能去。皎皎苍苍千里同，穿烟飘叶九门通。珠帘欲卷畏成水，瑶席初陈惊似空。复值君王事欢宴，宫女三千一时见。飞盖愁看素晕低，称觞愿踏清辉遍。江上无云夜可怜，冒沙披浪自婵娟。若共心赏风流夜，那比高高太液前。","dynasty":"唐代","title":"月宫词"}
{"author":"杨巨源","content":"可怜杨叶复杨花，雪净烟深碧玉家。乌栖不定枝条弱，城头夜半声哑哑。浮萍摇荡门前水，任罥芙蓉莫堕沙。","dynasty":"唐代","title":"相和歌辞。乌夜啼"}
{"author":"杨巨源","content":"二八婵娟大堤女，开炉相对依江渚。待客登楼向水看，邀郎卷幔临花语。细雨濛濛湿芰荷，巴东商侣挂帆多。自传芳酒涴红袖，谁调妍妆回翠蛾。珍簟华灯夕阳后，当炉理瑟矜纤手。月落星微五鼓声，春风摇荡窗前柳。岁岁逢迎沙岸间，北人多识绿云鬟。无端嫁与五陵少，离别烟波伤玉颜。","dynasty":"唐代","title":"相和歌辞。大堤曲"}
{"author":"杨巨源","content":"海鹤一为别，高程方杳然。影摇江海路，思结潇湘天。皎然仰白日，真姿栖紫烟。含情九霄际，顾侣五云前。遐心属清都，凄响激朱弦。超摇间云雨，迢递各山川。东南信多水，会合当有年。雄飞戾冥寞，此意何由传。","dynasty":"唐代","title":"琴曲歌辞。别鹤"}
{"author":"杨巨源","content":"万里永昌城，威仪奉圣明。冰心瘴江冷，霜宪漏天晴。荒外开亭候，云南降旆旌。他时功自许，绝域转哀荣。","dynasty":"唐代","title":"送许侍御充云南哀册使判官"}
{"author":"杨巨源","content":"曾随何水部，待月东亭宿。今日重凭栏，清风空在竹。前山依旧碧，闲草经秋绿。时物方宛然，蛛丝一何速。","dynasty":"唐代","title":"秋日题陈宗儒圃亭，凄然感旧"}
{"author":"杨巨源","content":"旧寺长桐孙，朝天是圣恩。谢公诗更老，萧傅道方尊。白法知深得，苍生要重论。若为将此望，心地向空门。","dynasty":"唐代","title":"和郑少师相公题慈恩寺禅院"}
{"author":"杨巨源","content":"东门高处天，一望几悠然。白浪过城下，青山满寺前。尘光分驿道，岚色到人烟。气象须文字，逢君大雅篇。","dynasty":"唐代","title":"同赵校书题普救寺"}
{"author":"杨巨源","content":"曾共刘咨议，同时事道林。与君方掩泪，来客是知心。阶雪凌春积，钟烟向夕深。依然旧童子，相送出花阴。","dynasty":"唐代","title":"春日与刘评事过故证上人院"}
{"author":"杨巨源","content":"皎洁青莲客，焚香对雪朝。竹内催淅沥，花雨让飘飖.触石和云积，萦池拂水消。只应将日月，颜色不相饶。","dynasty":"唐代","title":"春雪题兴善寺广宣上人竹院"}
{"author":"杨巨源","content":"浩气抱天和，闲园载酒过。步因秋景旷，心向晚云多。翠玉思回凤，玄珠肯在鹅。问师登几地，空性奈诗何。","dynasty":"唐代","title":"和权相公南园闲涉寄广宣上人"}
{"author":"杨巨源","content":"故乡南越外，万里白云峰。经论辞天去，香花入海逢。鹭涛清梵彻，蜃阁化城重。心到长安陌，交州后夜钟。","dynasty":"唐代","title":"供奉定法师归安南"}
{"author":"杨巨源","content":"一丛婵娟色，四面清冷波。气润晚烟重，光闲秋露多。翠筠入疏柳，清影拂圆荷。岁晏琅玕实，心期有凤过。","dynasty":"唐代","title":"池上竹"}
{"author":"杨巨源","content":"凤城春报曲江头，上客年年是胜游。日暖云山当广陌，天清丝管在高楼。茏葱树色分仙阁，缥缈花香泛御沟。桂壁朱门新邸第，汉家恩泽问酂侯。","dynasty":"唐代","title":"长安春游"}
{"author":"杨巨源","content":"凤城初日照红楼，禁寺公卿识惠休。诗引棣华沾一雨，经分贝叶向双流。孤猿学定前山夕，远雁伤离几地秋。空性碧云无处所，约公曾许剡溪游。","dynasty":"唐代","title":"送定法师归蜀，法师即红楼院供奉广宣上人兄弟"}
{"author":"杨巨源","content":"钟声清禁才应彻，漏报仙闱俨已开。双阙薄烟笼菡萏，九成初日照蓬莱。朝时但向丹墀拜，仗下方从碧殿回。圣道逍遥更何事，愿将巴曲赞康哉。","dynasty":"唐代","title":"早朝"}
{"author":"杨巨源","content":"关西诸将揖容光，独立营门剑有霜。知爱鲁连归海上，肯令王翦在频阳。天晴红帜当山满，日暮清笳入塞长。年少功高人最羡，汉家坛树月苍苍。","dynasty":"唐代","title":"赠张将军"}
{"author":"杨巨源","content":"两河战罢万方清，原上军回识旧营。立马望云秋塞静，射雕临水晚天晴。戍闲部伍分岐路，地远家乡寄旆旌。圣代止戈资庙略，诸侯不复更长征。","dynasty":"唐代","title":"和侯大夫秋原山观征人回"}
{"author":"杨巨源","content":"南宫使者有光辉，欲拜诸陵瑞雪飞。蘋叶已修青玉荐，柳花仍拂赤车衣。应同谷口寻春去，定似山阴带月归。寒冷出郊犹未得，羡公将事看芳菲。","dynasty":"唐代","title":"卢郎中拜陵遇雪蒙见召因寄"}
{"author":"杨巨源","content":"雪满中庭月映林，谢家幽赏在瑶琴。楚妃波浪天南远，蔡女烟沙漠北深。顾盼何曾因误曲，殷勤终是感知音。若将雅调开诗兴，未抵丘迟一片心。","dynasty":"唐代","title":"冬夜陪丘侍御先辈听崔校书弹琴"}
{"author":"杨巨源","content":"天垂台耀扫欃枪，寿献香山祝圣明。丹凤楼前歌九奏，金鸡竿下鼓千声。衣冠南面薰风动，文字东方喜气生。从此登封资庙略，两河连海一时清。临轩启扇似云收，率土朝天剧水流。瑞色含春当正殿，香烟捧日在高楼。三朝气蚤迎恩泽，万岁声长绕冕旒。请问汉家功第一，麒麟阁上识酂侯。","dynasty":"唐代","title":"元日含元殿下立仗丹凤楼门下宣赦相公称贺二首"}
{"author":"杨巨源","content":"北极长尊报圣期，周家何用问元龟。天颜入曙千官拜，元日迎春万物知。阊阖回临黄道正，衣裳高对碧山垂。微臣愿献尧人祝，寿酒年年太液池。","dynasty":"唐代","title":"元日观朝"}
{"author":"杨巨源","content":"白鸟闲栖亭树枝，绿樽仍对菊花篱。许询本爱交禅侣，陈寔由来是好儿。明月出云秋馆思，远泉经雨夜窗知。门前长者无虚辙，一片寒光动水池。","dynasty":"唐代","title":"题贾巡官林亭"}
{"author":"杨巨源","content":"自知休沐诸幽胜，遂肯高斋枕广衢。旧地已开新玉圃，春山仍展绿云图。心源邀得闲诗证，肺气宜将慢酒扶。此外唯应任真宰，同尘敢是道门枢。","dynasty":"唐代","title":"和元员外题升平里新斋"}
{"author":"杨巨源","content":"野烟秋水苍茫远，禅境真机去住闲。双树为家思旧壑，千花成塔礼寒山。洞宫曾向龙边宿，云径应从鸟外还。莫恋本师金骨地，空门无处复无关。","dynasty":"唐代","title":"送澹公归嵩山龙潭寺葬本师"}
{"author":"杨巨源","content":"西塞无尘多玉筵，貔貅鸳鹭俨相连。红茵照水开樽俎，翠幕当云发管弦。歌态晓临团扇静，舞容春映薄衫妍。鲁儒纵使他时有，不似欢娱及少年。","dynasty":"唐代","title":"邵州陪王郎中宴"}
{"author":"杨巨源","content":"满院冰姿粉箨残，一茎青翠近帘端。离丛自欲亲香火，抱节何妨共岁寒。能让繁声任真籁，解将孤影对芳兰。范云许访西林寺，枝叶须和彩凤看。","dynasty":"唐代","title":"和令狐舍人酬峰上人题山栏孤竹"}
{"author":"高得心","content":"芸叶满床尘梦稀，空林对雨淡相依。间身不与时荣谢，抱膝惟评古是非。蕙帐风寒人未老，松门云静鹤初归。青山紫阁原同道，肯羡宫袍耀布衣。","dynasty":"宋代","title":"林下读书"}
{"author":"杜甫","content":"国破山河在，城春草木深。感时花溅泪，恨别鸟惊心。烽火连三月，家书抵万金。白头搔更短，浑欲不胜簪。","dynasty":"唐代","tags":"唐诗三百首，初中古诗，写鸟，爱国，思乡，战争，忧国忧民，早教古诗100首","title":"春望"}
{"author":"杜甫","content":"八月秋高风怒号，卷我屋上三重茅。茅飞渡江洒江郊，高者挂罥长林梢，下者飘转沉塘坳。南村群童欺我老无力，忍能对面为盗贼，公然抱茅入竹去。唇焦口燥呼不得，归来倚杖自叹息。俄顷风定云墨色，秋天漠漠向昏黑。布衾多年冷似铁，娇儿恶卧踏里裂。床头屋漏无干处，雨脚如麻未断绝。自经丧乱少睡眠，长夜沾湿何由彻?安得广厦千万间，大庇天下寒士俱欢颜，风雨不动安如山。呜呼！何时眼前突兀见此屋，吾庐独破受冻死亦足！(死亦足一作：死意足）","dynasty":"唐代","tags":"初中古诗，秋天，写风，励志，忧国忧民","title":"茅屋为秋风所破歌"}
{"author":"杜甫","content":"好雨知时节，当春乃发生。随风潜入夜，润物细无声。野径云俱黑，江船火独明。晓看红湿处，花重锦官城。","dynasty":"唐代","tags":"小学古诗，春天，咏物，写雨，喜悦，早教古诗100首","title":"春夜喜雨"}
{"author":"杜甫","content":"岱宗夫如何？齐鲁青未了。造化钟神秀，阴阳割昏晓。荡胸生曾云，决眦入归鸟。(曾通：层)会当凌绝顶，一览众山小。","dynasty":"唐代","tags":"唐诗三百首，初中古诗，写景，写山，写鸟，励志，哲理，早教古诗100首","title":"望岳"}
{"author":"杜甫","content":"两个黄鹂鸣翠柳，一行白鹭上青天。窗含西岭千秋雪，门泊东吴万里船。","dynasty":"唐代","tags":"小学古诗，写景，写雪，写鸟，早教古诗100首","title":"绝句"}
{"author":"杜甫","content":"剑外忽传收蓟北，初闻涕泪满衣裳。却看妻子愁何在，漫卷诗书喜欲狂。白日放歌须纵酒，青春作伴好还乡。即从巴峡穿巫峡，便下襄阳向洛阳。","dynasty":"唐代","tags":"唐诗三百首，小学古诗，思归","title":"闻官军收河南河北"}
{"author":"杜甫","content":"暮投石壕村，有吏夜捉人。老翁逾墙走，老妇出门看。吏呼一何怒，妇啼一何苦。听妇前致词，三男邺城戍。一男附书至，二男新战死。存者且偷生，死者长已矣。室中更无人，惟有乳下孙。有孙母未去，出入无完裙。老妪力虽衰，请从吏夜归。急应河阳役，犹得备晨炊。夜久语声绝，如闻泣幽咽。天明登前途，独与老翁别。","dynasty":"唐代","tags":"初中古诗，叙事，战争，同情，人民","title":"石壕吏"}
{"author":"杜甫","content":"风急天高猿啸哀，渚清沙白鸟飞回。无边落木萧萧下，不尽长江滚滚来。万里悲秋常作客，百年多病独登台。艰难苦恨繁霜鬓，潦倒新停浊酒杯。","dynasty":"唐代","tags":"唐诗三百首，秋天，登高，写景，抒情，忧国忧民，早教古诗100首","title":"登高"}
{"author":"杜甫","content":"黄四娘家花满蹊，千朵万朵压枝低。留连戏蝶时时舞，自在娇莺恰恰啼。","dynasty":"唐代","tags":"小学古诗，写景，写花","title":"江畔独步寻花·其六"}
{"author":"杜甫","content":"戍鼓断人行，边秋一雁声。(边秋一作:秋边)露从今夜白，月是故乡明。有弟皆分散，无家问死生。寄书长不达，况乃未休兵。","dynasty":"唐代","tags":"唐诗三百首，边塞，秋天，月夜，思乡，怀人","title":"月夜忆舍弟"}
{"author":"杜甫","content":"三月桃花浪，江流复旧痕。朝来没沙尾，碧色动柴门。接缕垂芳饵，连筒灌小园。已添无数鸟，争浴故相喧。","dynasty":"唐代","title":"春水"}
{"author":"杜甫","content":"绿竹半含箨，新梢才出墙。色侵书帙晚，阴过酒樽凉。雨洗娟娟净，风吹细细香。但令无剪伐，会见拂云长。","dynasty":"唐代","tags":"咏物，宴饮","title":"严郑公宅同咏竹"}
{"author":"杜甫","content":"糁径杨花铺白毡，点溪荷叶叠青钱。笋根雉子无人见，沙上凫雏傍母眠。","dynasty":"唐代","tags":"夏天，写景，组诗","title":"绝句漫兴九首·其七"}
{"author":"杜甫","content":"城上春云覆苑墙，江亭晚色静年芳。林花著雨胭脂湿，水荇牵风翠带长。龙武新军深驻辇，芙蓉别殿谩焚香。何时诏此金钱会，暂醉佳人锦瑟旁。","dynasty":"唐代","tags":"春天，写景，抒情","title":"曲江对雨"}
{"author":"杜甫","content":"腊日常年暖尚遥，今年腊日冻全消。侵陵雪色还萱草，漏泄春光有柳条。纵酒欲谋良夜醉，还家初散紫宸朝。口脂面药随恩泽，翠管银罂下九霄。","dynasty":"唐代","tags":"冬天，归乡，矛盾","title":"腊日"}
{"author":"杜甫","content":"少陵野老吞声哭，春日潜行曲江曲。江头宫殿锁千门，细柳新蒲为谁绿？忆昔霓旌下南苑，苑中万物生颜色。昭阳殿里第一人，同辇随君侍君侧。辇前才人带弓箭，白马嚼啮黄金勒。翻身向天仰射云，一笑正坠双飞翼。明眸皓齿今何在？血污游魂归不得。清渭东流剑阁深，去住彼此无消息。人生有情泪沾臆，江水江花岂终极！黄昏胡骑尘满城，欲往城南望城北。","dynasty":"唐代","tags":"唐诗三百首，乐府，写水，爱国，伤怀","title":"哀江头"}
{"author":"杜甫","content":"重阳独酌杯中酒，抱病起登江上台。竹叶于人既无分，菊花从此不须开。殊方日落玄猿哭，旧国霜前白雁来。弟妹萧条各何在，干戈衰谢两相催！","dynasty":"唐代","tags":"重阳节，登高，饮酒，思念","title":"九日五首·其一"}
{"author":"杜甫","content":"黄河北岸海西军，椎鼓鸣钟天下闻。铁马长鸣不知数，胡人高鼻动成群。黄河西岸是吾蜀，欲须供给家无粟。愿驱众庶戴君王，混一车书弃金玉。","dynasty":"唐代","title":"黄河二首"}
{"author":"杜甫","content":"江边踏青罢，回首见旌旗。风起春城暮，高楼鼓角悲。","dynasty":"唐代","title":"绝句"}
{"author":"杜甫","content":"素练风霜起，苍鹰画作殊。㧐身思狡兔，侧目似愁胡。绦镟光堪擿，轩楹势可呼。何当击凡鸟，毛血洒平芜。","dynasty":"唐代","tags":"题画，写鸟，励志","title":"画鹰"}
{"author":"杜甫","content":"戚戚去故里，悠悠赴交河。公家有程期，亡命婴祸罗。君已富土境，开边一何多。弃绝父母恩，吞声行负戈。出门日已远，不受徒旅欺。骨肉恩岂断，男儿死无时。走马脱辔头，手中挑青丝。捷下万仞冈，俯身试搴旗。磨刀呜咽水，水赤刃伤手。欲轻肠断声，心绪乱已久。丈夫誓许国，愤惋复何有！功名图麒麟，战骨当速朽。送徒既有长，远戍亦有身。生死向前去，不劳吏怒嗔。路逢相识人，附书与六亲。哀哉两决绝，不复同苦辛。迢迢万里余，领我赴三军。军中异苦乐，主将宁尽闻。隔河见胡骑，倏忽数百群。我始为奴仆，几时树功勋。挽弓当挽强，用箭当用长。射人先射马，擒贼先擒王。杀人亦有限，列国自有疆。苟能制侵陵，岂在多杀伤。驱马天雨雪，军行入高山。径危抱寒石，指落层冰间。已去汉月远，何时筑城还。浮云暮南征，可望不可攀。单于寇我垒，百里风尘昏。雄剑四五动，彼军为我奔。掳其名王归，系颈授辕门。潜身备行列，一胜何足论。从军十年余，能无分寸功。众人贵苟得，欲语羞雷同。中原有斗争，况在狄与戎。丈夫四方志，安可辞固穷。","dynasty":"唐代","tags":"讽刺，边塞，战争，组诗","title":"前出塞九首"}
{"author":"杜甫","content":"行李千金赠，衣冠八尺身。飞腾知有策，意度不无神。班秩兼通贵，公侯出异人。玄成负文彩，世业岂沈沦。","dynasty":"唐代","title":"奉寄李十五秘书其二"}
{"author":"杜甫","content":"将老忧贫窭，筋力岂能及。征途乃侵星，得使诸病入。鄙人寡道气，在困无独立。俶装逐徒旅，达曙凌险涩。寒日出雾迟，清江转山急。仆夫行不进，驽马若维絷。汀洲稍疏散，风景开怏悒。空慰所尚怀，终非曩游集。衰颜偶一破，胜事难屡挹。茫然阮籍途，更洒杨朱泣。","dynasty":"唐代","title":"早发射洪县南途中作"}
{"author":"杜甫","content":"花叶随天意，江溪共石根。早霞随类影，寒水各依痕。易下杨朱泪，难招楚客魂。风涛暮不稳，舍棹宿谁门。","dynasty":"唐代","title":"冬深（一作即日）"}
{"author":"杜甫","content":"传道东柯谷，深藏数十家。对门藤盖瓦，映竹水穿沙。瘦地翻宜粟，阳坡可种瓜。船人近相报，但恐失桃花。","dynasty":"唐代","title":"秦州杂诗二十首其十三"}
{"author":"杜甫","content":"未暇泛沧海，悠悠兵马间。塞门风落木，客舍雨连山。阮籍行多兴，庞公隐不还。东柯遂疏懒，休镊鬓毛斑。","dynasty":"唐代","title":"秦州杂诗二十首其十五"}
{"author":"杜甫","content":"自胡之反持干戈，天下学士亦奔波。叹彼幽栖载典籍，萧然暴露依山阿。青山万里静散地，白雨一洗空垂萝。乱代飘零余到此，古人成败子如何。荆扬春冬异风土，巫峡日夜多云雨。赤叶枫林百舌鸣，黄泥野岸天鸡舞。盗贼纵横甚密迩，形神寂寞甘辛苦。几时高议排金门，各使苍生有环堵。","dynasty":"唐代","title":"寄柏学士林居"}
{"author":"杜甫","content":"群盗无归路，衰颜会远方。尚怜诗警策，犹记酒颠狂。鲁卫弥尊重，徐陈略丧亡。空馀枚叟在，应念早升堂。","dynasty":"唐代","title":"戏题寄上汉中王三首其三"}
{"author":"杜甫","content":"幽蓟馀蛇豕，乾坤尚虎狼。诸侯春不贡，使者日相望。慎勿吞青海，无劳问越裳。大君先息战，归马华山阳。","dynasty":"唐代","title":"有感五首其二"}
{"author":"杜甫","content":"暂往比邻去，空闻二妙归。幽栖诚简略，衰白已光辉。野外贫家远，村中好客稀。论文或不愧，肯重款柴扉。","dynasty":"唐代","title":"范二员外邈、吴十侍御郁特枉驾阙展待，聊寄此"}
{"author":"杜甫","content":"不独避霜雪，其如俦侣稀。四时无失序，八月自知归。春色岂相访，众雏还识机。故巢傥未毁，会傍主人飞。","dynasty":"唐代","title":"归燕"}
{"author":"杜甫","content":"昔别是何处，相逢皆老夫。故人还寂寞，削迹共艰虞。自失论文友，空知卖酒垆。平生飞动意，见尔不能无。","dynasty":"唐代","title":"赠高式颜"}
{"author":"杜甫","content":"韦侯别我有所适，知我怜君画无敌。戏拈秃笔扫骅骝，欻见骐驎出东壁。一匹龁草一匹嘶，坐看千里当霜蹄。时危安得真致此，与人同生亦同死。","dynasty":"唐代","title":"题壁画马歌（一作题壁上韦偃画歌。偃京兆人善画马）"}
{"author":"杜甫","content":"弱质岂自负，移根方尔瞻。细声闻玉帐，疏翠近珠帘。未见紫烟集，虚蒙清露沾。何当一百丈，欹盖拥高檐。","dynasty":"唐代","title":"严郑公阶下新松（得沾字）"}
{"author":"杜甫","content":"寂寞天宝后，园庐但蒿藜。我里百余家，世乱各东西。存者无消息，死者为尘泥。贱子因阵败，归来寻旧蹊。久行见空巷，日瘦气惨凄，但对狐与狸，竖毛怒我啼。四邻何所有，一二老寡妻。宿鸟恋本枝，安辞且穷栖。方春独荷锄，日暮还灌畦。县吏知我至，召令习鼓鞞。虽从本州役，内顾无所携。近行止一身，远去终转迷。家乡既荡尽，远近理亦齐。永痛长病母，五年委沟溪。生我不得力，终身两酸嘶。人生无家别，何以为蒸黎。","dynasty":"唐代","tags":"叙事，战争，写景，抒怀","title":"无家别"}
{"author":"杜甫","content":"雨后过畦润，花残步屐迟。把文惊小陆，好客见当时。","dynasty":"唐代","title":"答郑十七郎一绝"}
{"author":"杜甫","content":"闻汝依山寺，杭州定越州。风尘淹别日，江汉失清秋。影盖啼猿树，魂飘结蜃楼。明年下春水，东尽白云求。","dynasty":"唐代","title":"第五弟丰独在江左近三四载寂无消息觅使寄此二首其二"}
{"author":"杜甫","content":"生意甘衰白，天涯正寂寥。忽闻哀痛诏，又下圣明朝。羽翼怀商老，文思忆帝尧。叨逢罪己日，沾洒望青霄。","dynasty":"唐代","title":"收京三首其二"}
{"author":"杜甫","content":"江边踏青罢，回首见旌旗。风起春城暮，高楼鼓角悲。","dynasty":"唐代","title":"绝句"}
{"author":"杜甫","content":"春江不可渡，二月已风涛。舟楫欹斜疾，鱼龙偃卧高。渚花兼素锦，汀草乱青袍。戏问垂纶客，悠悠见汝曹。","dynasty":"唐代","title":"渡江"}
{"author":"杜甫","content":"君不见昔日蜀天子，化作杜鹃似老乌。寄巢生子不自啄，群鸟至今与哺雏。虽同君臣有旧礼，骨肉满眼身羁孤。业工窜伏深树里，四月五月偏号呼。其声哀痛口流血，所诉何事常区区。尔岂摧残始发愤，羞带羽翮伤形愚。苍天变化谁料得，万事反覆何所无。万事反覆何所无，岂忆当殿群臣趋。","dynasty":"唐代","tags":"写鸟，感慨，悲痛，惋惜","title":"杜鹃行"}
{"author":"杜甫","content":"满目飞明镜，归心折大刀。转蓬行地远，攀桂仰天高。水路疑霜雪，林栖见羽毛。此时瞻白兔，直欲数秋毫。","dynasty":"唐代","title":"八月十五夜月二首其一"}
{"author":"杜甫","content":"巢父掉头不肯住，东将入海随烟雾。诗卷长留天地间，钓竿欲拂珊瑚树。深山大泽龙蛇远，春寒野阴风景暮。蓬莱织女回云车，指点虚无是归路。自是君身有仙骨，世人那得知其故。惜君只欲苦死留，富贵何如草头露？蔡侯静者意有余，清夜置酒临前除。罢琴惆怅月照席：“几岁寄我空中书？南寻禹穴见李白，道甫问讯今何如！”","dynasty":"唐代","tags":"送别，宴饮，祝福","title":"送孔巢父谢病归游江东兼呈李白"}
{"author":"杜甫","content":"将军胆气雄，臂悬两角弓。缠结青骢马，出入锦城中。时危未授钺，势屈难为功。宾客满堂上，何人高义同。","dynasty":"唐代","title":"寄赠王十将军承俊"}
{"author":"杜甫","content":"白小群分命，天然二寸鱼。细微沾水族，风俗当园蔬。入肆银花乱，倾箱雪片虚。生成犹拾卵，尽取义何如。","dynasty":"唐代","title":"白小"}
{"author":"杜甫","content":"昔我游宋中，惟梁孝王都。名今陈留亚，剧则贝魏俱。邑中九万家，高栋照通衢。舟车半天下，主客多欢娱。白刃雠不义，黄金倾有无。杀人红尘里，报答在斯须。忆与高李辈，论交入酒垆。两公壮藻思，得我色敷腴。气酣登吹台，怀古视平芜。芒砀云一去，雁鹜空相呼。先帝正好武，寰海未凋枯。猛将收西域，长戟破林胡。百万攻一城，献捷不云输。组练弃如泥，尺土负百夫。拓境功未已，元和辞大炉。乱离朋友尽，合沓岁月徂。吾衰将焉托，存殁再呜呼。萧条益堪愧，独在天一隅。乘黄已去矣，凡马徒区区。不复见颜鲍，系舟卧荆巫。临餐吐更食，常恐违抚孤。","dynasty":"唐代","title":"遣怀"}
{"author":"杜甫","content":"王子思归日，长安已乱兵。沾衣问行在，走马向承明。暮景巴蜀僻，春风江汉清。晋山虽自弃，魏阙尚含情。","dynasty":"唐代","title":"送李卿哗"}
{"author":"杜甫","content":"早花随处发，春鸟异方啼。万里清江上，三年落日低。畏人成小筑，褊性合幽栖。门径从榛草，无心走马蹄。","dynasty":"唐代","title":"畏人"}
{"author":"杜甫","content":"绵州江水之东津，鲂鱼鱍鱍色胜银。渔人漾舟沈大网，截江一拥数百鳞。众鱼常才尽却弃，赤鲤腾出如有神。潜龙无声老蛟怒，回风飒飒吹沙尘。饔子左右挥双刀，脍飞金盘白雪高。徐州秃尾不足忆，汉阴槎头远遁逃。鲂鱼肥美知第一，既饱欢娱亦萧瑟。君不见朝来割素鬐，咫尺波涛永相失。","dynasty":"唐代","title":"观打鱼歌"}
{"author":"杜甫","content":"丹桂风霜急，青梧日夜凋。由来强干地，未有不臣朝。受钺亲贤往，卑宫制诏遥。终依古封建，岂独听箫韶。","dynasty":"唐代","title":"有感五首其四"}
{"author":"杜甫","content":"五城何迢迢，迢迢隔河水。边兵尽东征，城内空荆杞。思明割怀卫，秀岩西未已。回略大荒来，崤函盖虚尔。延州秦北户，关防犹可倚。焉得一万人，疾驱塞芦子。岐有薛大夫，旁制山贼起。近闻昆戎徒，为退三百里。芦关扼两寇，深意实在此。谁能叫帝阍，胡行速如鬼。","dynasty":"唐代","title":"塞芦子"}
{"author":"杜甫","content":"北归至凤翔，墨制放往鄜州作。皇帝二载秋，闰八月初吉。杜子将北征，苍茫问家室。维时遭艰虞，朝野少暇日。顾惭恩私被，诏许归蓬荜。拜辞诣阙下，怵惕久未出。虽乏谏诤姿，恐君有遗失。君诚中兴主，经纬固密勿。东胡反未已，臣甫愤所切。挥涕恋行在，道途犹恍惚。乾坤含疮痍，忧虞何时毕。靡靡逾阡陌，人烟眇萧瑟。所遇多被伤，呻吟更流血。回首凤翔县，旌旗晚明灭。前登寒山重，屡得饮马窟。邠郊入地底，泾水中荡潏。猛虎立我前，苍崖吼时裂。菊垂今秋花，石戴古车辙。青云动高兴，幽事亦可悦。山果多琐细，罗生杂橡栗。或红如丹砂，或黑如点漆。雨露之所濡，甘苦齐结实。缅思桃源内，益叹身世拙。坡陀望鄜畤，岩谷互出没。我行已水滨，我仆犹木末。鸱鸟鸣黄桑，野鼠拱乱穴。夜深经战场，寒月照白骨。潼关百万师，往者散何卒。遂令半秦民，残害为异物。况我堕胡尘，及归尽华发。经年至茅屋，妻子衣百结。恸哭松声回，悲泉共幽咽。平生所娇儿，颜色白胜雪。见耶背面啼，垢腻脚不袜。床前两小女，补绽才过膝。海图坼波涛，旧绣移曲折。天吴及紫凤，颠倒在裋褐。老夫情怀恶，呕泄卧数日。那无囊中帛，救汝寒凛栗。粉黛亦解苞，衾裯稍罗列。瘦妻面复光，痴女头自栉。学母无不为，晓妆随手抹。移时施朱铅，狼藉画眉阔。生还对童稚，似欲忘饥渴。问事竞挽须，谁能即嗔喝。翻思在贼愁，甘受杂乱聒。新归且慰意，生理焉能说。至尊尚蒙尘，几日休练卒。仰观天色改，坐觉祆气豁。阴风西北来，惨澹随回鹘。其王愿助顺，其俗善驰突。送兵五千人，驱马一万匹。此辈少为贵，四方服勇决。所用皆鹰腾，破敌过箭疾。圣心颇虚伫，时议气欲夺。伊洛指掌收，西京不足拔。官军请深入，蓄锐何俱发。此举开青徐，旋瞻略恒碣。昊天积霜露，正气有肃杀。祸转亡胡岁，势成擒胡月。胡命其能久，皇纲未宜绝。忆昨狼狈初，事与古先别。奸臣竟菹醢，同恶随荡析。不闻夏殷衰，中自诛褒妲。周汉获再兴，宣光果明哲。桓桓陈将军，仗钺奋忠烈。微尔人尽非，于今国犹活。凄凉大同殿，寂寞白兽闼。都人望翠华，佳气向金阙。园陵固有神，扫洒数不缺。煌煌太宗业，树立甚宏达。","dynasty":"唐代","tags":"叙事，长诗，战争，忧国忧民，爱国","title":"北征"}
{"author":"杜甫","content":"童儿汲井华，惯捷瓶上手。沾洒不濡地，埽除似无帚。明霞烂复阁，霁雾搴高牖。侧塞被径花，飘飖委墀柳。艰难世事迫，隐遁佳期后。晤语契深心，那能总钳口。奉辞还杖策，暂别终回首。泱泱泥污人，听听国多狗。既未免羁绊，时来憩奔走。近公如白雪，执热烦何有。","dynasty":"唐代","title":"大云寺赞公房四首其四"}
{"author":"杜甫","content":"三伏适已过，骄阳化为霖。欲归瀼西宅，阻此江浦深。坏舟百版坼，峻岸复万寻。篙工初一弃，恐泥劳寸心。伫立东城隅，怅望高飞禽。草堂乱悬圃，不隔昆仑岑。昏浑衣裳外，旷绝同层阴。园甘长成时，三寸如黄金。诸侯旧上计，厥贡倾千林。邦人不足重，所迫豪吏侵。客居暂封殖，日夜偶瑶琴。虚徐五株态，侧塞烦胸襟。焉得辍两足，杖藜出岖嶔。条流数翠实，偃息归碧浔。拂拭乌皮几，喜闻樵牧音。令儿快搔背，脱我头上簪。","dynasty":"唐代","title":"阻雨不得归瀼西甘林"}
{"author":"杜甫","content":"古寺僧牢落，空房客寓居。故人供禄米，邻舍与园蔬。双树容听法，三车肯载书。草玄吾岂敢，赋或似相如。","dynasty":"唐代","title":"酬高使君相赠"}
{"author":"杜甫","content":"神尧十八子，十七王其门。道国洎舒国，督唯亲弟昆。中外贵贱殊，余亦忝诸孙。丈人嗣三叶，之子白玉温。道国继德业，请从丈人论。丈人领宗卿，肃穆古制敦。先朝纳谏诤，直气横乾坤。子建文笔壮，河间经术存。尔克富诗礼，骨清虑不喧。洗然遇知己，谈论淮湖奔。忆昔初见时，小襦绣芳荪。长成忽会面，慰我久疾魂。三峡春冬交，江山云雾昏。正宜且聚集，恨此当离尊。莫怪执杯迟，我衰涕唾烦。重问子何之，西上岷江源。愿子少干谒，蜀都足戎轩。误失将帅意，不如亲故恩。少年早归来，梅花已飞翻。努力慎风水，岂惟数盘飧。猛虎卧在岸，蛟螭出无痕。王子自爱惜，老夫困石根。生别古所嗟，发声为尔吞。","dynasty":"唐代","title":"别李义"}
{"author":"杜甫","content":"地僻秋将尽，山高客未归。塞云多断续，边日少光辉。警急烽常报，传闻檄屡飞。西戎外甥国，何得迕天威。","dynasty":"唐代","title":"秦州杂诗二十首其十八"}
{"author":"杜甫","content":"三峡传何处，双崖壮此门。入天犹石色，穿水忽云根。猱玃须髯古，蛟龙窟宅尊。羲和冬驭近，愁畏日车翻。","dynasty":"唐代","title":"瞿塘两崖"}
{"author":"杜甫","content":"知章骑马似乘船，眼花落井水底眠。汝阳三斗始朝天，道逢麴车口流涎，恨不移封向酒泉。左相日兴费万钱，饮如长鲸吸百川，衔杯乐圣称避贤。宗之潇洒美少年，举觞白眼望青天，皎如玉树临风前。苏晋长斋绣佛前，醉中往往爱逃禅。李白斗酒诗百篇，长安市上酒家眠，(斗酒一作：一斗)天子呼来不上船，自称臣是酒中仙。张旭三杯草圣传，脱帽露顶王公前，挥毫落纸如云烟。焦遂五斗方卓然，高谈雄辩惊四筵。","dynasty":"唐代","tags":"肖像，写人，喝酒，猖狂","title":"饮中八仙歌"}
{"author":"杜甫","content":"客下荆南尽，君今复入舟。买薪犹白帝，鸣橹少沙头。衡霍生春早，潇湘共海浮。荒林庾信宅，为仗主人留。","dynasty":"唐代","title":"送王十六判官"}
{"author":"杜甫","content":"峡内淹留客，溪边四五家。古苔生迮地，秋竹隐疏花。塞俗人无井，山田饭有沙。西江使船至，时复问京华。","dynasty":"唐代","title":"溪上"}
{"author":"杜甫","content":"明公壮年值时危，经济实藉英雄姿。国之社稷今若是，武定祸乱非公谁。凤翔千官且饱饭，衣马不复能轻肥。青袍朝士最困者，白头拾遗徒步归。人生交契无老少，论交何必先同调。妻子山中哭向天，须公枥上追风骠。","dynasty":"唐代","title":"徒步归行"}
{"author":"杜甫","content":"江涨柴门外，儿童报急流。下床高数尺，倚杖没中洲。细动迎风燕，轻摇逐浪鸥。渔人萦小楫，容易拔船头。","dynasty":"唐代","title":"江涨"}
{"author":"杜甫","content":"日落风亦起，城头鸟尾讹。黄云高未动，白水已扬波。羌妇语还哭，胡儿行且歌。将军别换马，夜出拥雕戈。","dynasty":"唐代","title":"日暮"}
{"author":"杜甫","content":"蛟室围青草，龙堆拥白沙。护江盘古木，迎棹舞神鸦。破浪南风正，收帆畏日斜。云山千万叠，底处上仙槎。","dynasty":"唐代","title":"舟泛洞庭（一作过洞庭湖）"}
{"author":"杜甫","content":"好雨知时节，当春乃发生。随风潜入夜，润物细无声。野径云俱黑，江船火独明。晓看红湿处，花重锦官城。","dynasty":"唐代","tags":"小学古诗，春天，咏物，写雨，喜悦，早教古诗100首","title":"春夜喜雨"}
{"author":"杜甫","content":"我之曾祖姑，尔之高祖母。尔祖未显时，归为尚书妇。隋朝大业末，房杜俱交友。长者来在门，荒年自糊口。家贫无供给，客位但箕帚。俄顷羞颇珍，寂寥人散后。入怪鬓发空，吁嗟为之久。自陈翦髻鬟，鬻市充杯酒。上云天下乱，宜与英俊厚。向窃窥数公，经纶亦俱有。次问最少年，虬髯十八九。子等成大名，皆因此人手。下云风云合，龙虎一吟吼。愿展丈夫雄，得辞儿女丑。秦王时在坐，真气惊户牖。及乎贞观初，尚书践台斗。夫人常肩舆，上殿称万寿。六宫师柔顺，法则化妃后。至尊均嫂叔，盛事垂不朽。凤雏无凡毛，五色非尔曹。往者胡作逆，乾坤沸嗷嗷。吾客左冯翊，尔家同遁逃。争夺至徒步，块独委蓬蒿。逗留热尔肠，十里却呼号。自下所骑马，右持腰间刀。左牵紫游缰，飞走使我高。苟活到今日，寸心铭佩牢。乱离又聚散，宿昔恨滔滔。水花笑白首，春草随青袍。廷评近要津，节制收英髦。北驱汉阳传，南泛上泷舠.家声肯坠地，利器当秋毫。番禺亲贤领，筹运神功操。大夫出卢宋，宝贝休脂膏。洞主降接武，海胡舶千艘。我欲就丹砂，跋涉觉身劳。安能陷粪土，有志乘鲸鳌。或骖鸾腾天，聊作鹤鸣皋。","dynasty":"唐代","title":"送重表侄王砅评事使南海"}
{"author":"杜甫","content":"青春欲尽急还乡，紫塞宁论尚有霜。翅在云天终不远，力微矰缴绝须防。","dynasty":"唐代","title":"官池春雁二首其二"}
{"author":"杜甫","content":"锦里烟尘外，江村八九家。圆荷浮小叶，细麦落轻花。卜宅从兹老，为农去国赊。远惭勾漏令，不得问丹砂。","dynasty":"唐代","tags":"生活，志向，写景","title":"为农"}
{"author":"杜甫","content":"夫子欻通贵，云泥相望悬。白头无藉在，朱绂有哀怜。书记赴三捷，公车留二年。欲浮江海去，此别意苍然。","dynasty":"唐代","title":"送韦书记赴安西"}
{"author":"杜甫","content":"微雨不滑道，断云疏复行。紫崖奔处黑，白鸟去边明。秋日新沾影，寒江旧落声。柴扉临野碓，半得捣香粳。江雨旧无时，天晴忽散丝。暮秋沾物冷，今日过云迟。上马迥休出，看鸥坐不辞。高轩当滟滪，润色静书帷。物色岁将晏，天隅人未归。朔风鸣淅淅，寒雨下霏霏。多病久加饭，衰容新授衣。时危觉凋丧，故旧短书稀。楚雨石苔滋，京华消息迟。山寒青兕叫，江晚白鸥饥。神女花钿落，鲛人织杼悲。繁忧不自整，终日洒如丝。","dynasty":"唐代","title":"雨四首"}
{"author":"杜甫","content":"不见李生久，佯狂真可哀。世人皆欲杀，吾意独怜才。敏捷诗千首，飘零酒一杯。匡山读书处，头白好归来。","dynasty":"唐代","tags":"写人","title":"不见"}
{"author":"杜甫","content":"昔我游宋中，惟梁孝王都。名今陈留亚，剧则贝魏俱。邑中九万家，高栋照通衢。舟车半天下，主客多欢娱。白刃雠不义，黄金倾有无。杀人红尘里，报答在斯须。忆与高李辈，论交入酒垆。两公壮藻思，得我色敷腴。气酣登吹台，怀古视平芜。芒砀云一去，雁鹜空相呼。先帝正好武，寰海未凋枯。猛将收西域，长戟破林胡。百万攻一城，献捷不云输。组练弃如泥，尺土负百夫。拓境功未已，元和辞大炉。乱离朋友尽，合沓岁月徂。吾衰将焉托，存殁再呜呼。萧条益堪愧，独在天一隅。乘黄已去矣，凡马徒区区。不复见颜鲍，系舟卧荆巫。临餐吐更食，常恐违抚孤。","dynasty":"唐代","title":"遣怀"}
{"author":"杜甫","content":"系马乔木间，问人野寺门。柳侯披衣笑，见我颜色温。并坐石下堂，俯视大江奔。火云洗月露，绝壁上朝暾。自非晓相访，触热生病根。南方六七月，出入异中原。老少多暍死，汗逾水浆翻。俊才得之子，筋力不辞烦。指挥当世事，语及戎马存。涕泪溅我裳，悲气排帝阍。郁陶抱长策，义仗知者论。吾衰卧江汉，但愧识玙璠.文章一小技，于道未为尊。起予幸斑白，因是托子孙。俱客古信州，结庐依毁垣。相去四五里，径微山叶繁。时危挹佳士，况免军旅喧。醉从赵女舞，歌鼓秦人盆。子壮顾我伤，我欢兼泪痕。馀生如过鸟，故里今空村。","dynasty":"唐代","title":"贻华阳柳少府"}
{"author":"杜甫","content":"楚岸行将老，巫山坐复春。病多犹是客，谋拙竟何人。阊阖开黄道，衣冠拜紫宸。荣光悬日月，赐与出金银。愁寂鸳行断，参差虎穴邻。西江元下蜀，北斗故临秦。散地逾高枕，生涯脱要津。天边梅柳树，相见几回新。","dynasty":"唐代","title":"太岁日"}
{"author":"杜甫","content":"长夏无所为，客居课奴仆。清晨饭其腹，持斧入白谷。青冥曾巅后，十里斩阴木。人肩四根已，亭午下山麓。尚闻丁丁声，功课日各足。苍皮成委积，素节相照烛。藉汝跨小篱，当仗苦虚竹。空荒咆熊罴，乳兽待人肉。不示知禁情，岂惟干戈哭。城中贤府主，处贵如白屋。萧萧理体净，蜂虿不敢毒。虎穴连里闾，堤防旧风俗。泊舟沧江岸，久客慎所触。舍西崖峤壮，雷雨蔚含蓄。墙宇资屡修，衰年怯幽独。尔曹轻执热，为我忍烦促。秋光近青岑，季月当泛菊。报之以微寒，共给酒一斛。","dynasty":"唐代","title":"课伐木"}
{"author":"杜甫","content":"绿竹半含箨，新梢才出墙。色侵书帙晚，阴过酒樽凉。雨洗娟娟净，风吹细细香。但令无剪伐，会见拂云长。","dynasty":"唐代","tags":"咏物，宴饮","title":"严郑公宅同咏竹"}
{"author":"杜甫","content":"遭乱发尽白，转衰病相婴。沈绵盗贼际，狼狈江汉行。叹时药力薄，为客羸瘵成。吾人诗家秀，博采世上名。粲粲元道州，前圣畏后生。观乎舂陵作，欻见俊哲情。复览贼退篇，结也实国桢。贾谊昔流恸，匡衡常引经。道州忧黎庶，词气浩纵横。两章对秋月，一字偕华星。致君唐虞际，纯朴忆大庭。何时降玺书，用尔为丹青。狱讼永衰息，岂唯偃甲兵。凄恻念诛求，薄敛近休明。乃知正人意，不苟飞长缨。凉飙振南岳，之子宠若惊。色阻金印大，兴含沧浪清。我多长卿病，日夕思朝廷。肺枯渴太甚，漂泊公孙城。呼儿具纸笔，隐几临轩楹。作诗呻吟内，墨澹字欹倾。感彼危苦词，庶几知者听。","dynasty":"唐代","title":"同元使君舂陵行"}
{"author":"杜甫","content":"野兴每难尽，江楼延赏心。归朝送使节，落景惜登临。稍稍烟集渚，微微风动襟。重船依浅濑，轻鸟度层阴。槛峻背幽谷，窗虚交茂林。灯光散远近，月彩静高深。城拥朝来客，天横醉后参。穷途衰谢意，苦调短长吟。此会共能几，诸孙贤至今。不劳朱户闭，自待白河沉。","dynasty":"唐代","title":"送严侍郎到绵州，同登杜使君江楼（得心字）"}
{"author":"杜甫","content":"朝逢富家葬，前后皆辉光。共指亲戚大，缌麻百夫行。送者各有死，不须羡其强。君看束练去，亦得归山冈。","dynasty":"唐代","title":"遣兴五首其五"}
{"author":"杜甫","content":"忆年十五心尚孩，健如黄犊走复来。庭前八月梨枣熟，一日上树能千回。即今倏忽已五十，坐卧只多少行立。强将笑语供主人，悲见生涯百忧集。入门依旧四壁空，老妻睹我颜色同。痴儿不知父子礼，叫怒索饭啼门东。","dynasty":"唐代","tags":"岁月，生活，凄凉","title":"百忧集行"}
{"author":"杜甫","content":"腊日常年暖尚遥，今年腊日冻全消。侵陵雪色还萱草，漏泄春光有柳条。纵酒欲谋良夜醉，还家初散紫宸朝。口脂面药随恩泽，翠管银罂下九霄。","dynasty":"唐代","tags":"冬天，归乡，矛盾","title":"腊日"}
{"author":"杜甫","content":"任转江淮粟，休添苑囿兵。由来貔虎士，不满凤皇城。","dynasty":"唐代","title":"复愁十二首其九"}
{"author":"杜甫","content":"弱质岂自负，移根方尔瞻。细声闻玉帐，疏翠近珠帘。未见紫烟集，虚蒙清露沾。何当一百丈，欹盖拥高檐。","dynasty":"唐代","title":"严郑公阶下新松（得沾字）"}
{"author":"杜甫","content":"玉露凋伤枫树林，巫山巫峡气萧森。江间波浪兼天涌，塞上风云接地阴。丛菊两开他日泪，孤舟一系故园心。寒衣处处催刀尺，白帝城高急暮砧。夔府孤城落日斜，每依北斗望京华。听猿实下三声泪，奉使虚随八月槎。画省香炉违伏枕，山楼粉堞隐悲笳。请看石上藤萝月，已映洲前芦荻花。千家山郭静朝晖，日日江楼坐翠微。信宿渔人还泛泛，清秋燕子故飞飞。匡衡抗疏功名薄，刘向传经心事违。同学少年多不贱，五陵衣马自轻肥。闻道长安似弈棋，百年世事不胜悲。王侯第宅皆新主，文武衣冠异昔时。直北关山金鼓振，征西车马羽书驰。鱼龙寂寞秋江冷，故国平居有所思。蓬莱宫阙对南山，承露金茎霄汉间。西望瑶池降王母，东来紫气满函关。云移雉尾开宫扇，日绕龙鳞识圣颜。一卧沧江惊岁晚，几回青琐点朝班。瞿塘峡口曲江头，万里风烟接素秋。花萼夹城通御气，芙蓉小苑入边愁。珠帘绣柱围黄鹄，锦缆牙樯起白鸥。回首可怜歌舞地，秦中自古帝王州。昆明池水汉时功，武帝旌旗在眼中。织女机丝虚夜月，石鲸鳞甲动秋风。波漂菰米沉云黑，露冷莲房坠粉红。关塞极天惟鸟道，江湖满地一渔翁。昆吾御宿自逶迤，紫阁峰阴入渼陂。香稻啄馀鹦鹉粒，碧梧栖老凤凰枝。佳人拾翠春相问，仙侣同舟晚更移。彩笔昔曾干气象，白头吟望苦低垂。","dynasty":"唐代","tags":"秋天，写景，抒情，忧国忧民，组诗","title":"秋兴八首"}
{"author":"杜甫","content":"寺忆新游处，桥怜再渡时。江山如有待，花柳更无私。野润烟光薄，沙暄日色迟。客愁全为减，舍此复何之。","dynasty":"唐代","title":"后游"}
{"author":"杜甫","content":"欲作鱼梁云复湍，因惊四月雨声寒。青溪先有蛟龙窟，竹石如山不敢安。","dynasty":"唐代","title":"绝句四首其二"}
{"author":"杜甫","content":"抱疾漂萍老，防边旧谷屯。春农亲异俗，岁月在衡门。青女霜枫重，黄牛峡水喧。泥留虎斗迹，月挂客愁村。乔木澄稀影，轻云倚细根。数惊闻雀噪，暂睡想猿蹲。日转东方白，风来北斗昏。天寒不成寝，无梦寄归魂。","dynasty":"唐代","title":"东屯月夜"}
{"author":"杜甫","content":"落日平台上，春风啜茗时。石阑斜点笔，桐叶坐题诗。翡翠鸣衣桁，蜻蜓立钓丝。自今幽兴熟，来往亦无期。","dynasty":"唐代","title":"重过何氏五首其三"}
{"author":"杜甫","content":"温温士君子，令我怀抱尽。灵芝冠众芳，安得阙亲近。遭乱意不归，窜身迹非隐。细人尚姑息，吾子色愈谨。高怀见物理，识者安肯哂。卑飞欲何待，捷径应未忍。示我百篇文，诗家一标准。羁离交屈宋，牢落值颜闵。水陆迷畏途，药饵驻修轸。古人日以远，青史字不泯。步趾咏唐虞，追随饭葵堇。数杯资好事，异味烦县尹。心虽在朝谒，力与愿矛盾。抱病排金门，衰容岂为敏。","dynasty":"唐代","title":"赠郑十八贲（云安令）"}
{"author":"杜甫","content":"宓子弹琴邑宰日，终军弃繻英妙时。承家节操尚不泯，为政风流今在兹。可怜宾客尽倾盖，何处老翁来赋诗。楚江巫峡半云雨，清簟疏帘看弈棋。","dynasty":"唐代","title":"七月一日题终明府水楼二首其二"}
{"author":"杜甫","content":"多病秋风落，君来慰眼前。自闻茅屋趣，只想竹林眠。满谷山云起，侵篱涧水悬。嗣宗诸子侄，早觉仲容贤。","dynasty":"唐代","title":"示侄佐"}
{"author":"杜甫","content":"司空出东夷，童稚刷劲翮。追随燕蓟儿，颖锐物不隔。服事哥舒翰，意无流沙碛。未甚拔行间，犬戎大充斥。短小精悍姿，屹然强寇敌。贯穿百万众，出入由咫尺。马鞍悬将首，甲外控鸣镝。洗剑青海水，刻铭天山石。九曲非外蕃，其王转深壁。飞兔不近驾，鸷鸟资远击。晓达兵家流，饱闻春秋癖。胸襟日沈静，肃肃自有适。潼关初溃散，万乘犹辟易。偏裨无所施，元帅见手格。太子入朔方，至尊狩梁益。胡马缠伊洛，中原气甚逆。肃宗登宝位，塞望势敦迫。公时徒步至，请罪将厚责。际会清河公，间道传玉册。天王拜跪毕，谠议果冰释。翠华卷飞雪，熊虎亘阡陌。屯兵凤凰山，帐殿泾渭辟。金城贼咽喉，诏镇雄所搤.禁暴清无双，爽气春淅沥。巷有从公歌，野多青青麦。及夫哭庙后，复领太原役。恐惧禄位高，怅望王土窄。不得见清时，呜呼就窀穸。永系五湖舟，悲甚田横客。千秋汾晋间，事与云水白。昔观文苑传，岂述廉蔺绩。嗟嗟邓大夫，士卒终倒戟。","dynasty":"唐代","title":"八哀诗。赠司空王公思礼"}
{"author":"杜甫","content":"崆峒使节上青霄，河陇降王款圣朝。宛马总肥春苜蓿，将军只数汉嫖姚。陈留阮瑀谁争长，京兆田郎早见招。麾下赖君才并入，独能无意向渔樵。","dynasty":"唐代","title":"赠田九判官（梁丘）"}
{"author":"杜甫","content":"峡人鸟兽居，其室附层颠。下临不测江，中有万里船。多病纷倚薄，少留改岁年。绝域谁慰怀，开颜喜名贤。孤陋忝末亲，等级敢比肩。人生意颇合，相与襟袂连。一日两遣仆，三日一共筵。扬论展寸心，壮笔过飞泉。玄成美价存，子山旧业传。不闻八尺躯，常受众目怜。且为辛苦行，盖被生事牵。北回白帝棹，南入黔阳天。汧公制方隅，迥出诸侯先。封内如太古，时危独萧然。清高金茎露，正直朱丝弦。昔在尧四岳，今之黄颍川。于迈恨不同，所思无由宣。山深水增波，解榻秋露悬。客游虽云久，主要月再圆。晨集风渚亭，醉操云峤篇。丈夫贵知己，欢罢念归旋。","dynasty":"唐代","title":"赠李十五丈别（李秘书文嶷）"}
{"author":"杜甫","content":"火旗还锦缆，白马出江城。嘹唳吟笳发，萧条别浦清。寒空巫峡曙，落日渭阳明。留滞嗟衰疾，何时见息兵。","dynasty":"唐代","title":"奉送卿二翁统节度镇军还江陵"}
{"author":"杜甫","content":"简易高人意，匡床竹火炉。寒天留远客，碧海挂新图。虽对连山好，贪看绝岛孤。群仙不愁思，冉冉下蓬壶。方丈浑连水，天台总映云。人间长见画，老去恨空闻。范蠡舟偏小，王乔鹤不群。此生随万物，何路出尘氛。高浪垂翻屋，崩崖欲压床。野桥分子细，沙岸绕微茫。红浸珊瑚短，青悬薜荔长。浮查并坐得，仙老暂相将。","dynasty":"唐代","title":"观李固请司马弟山水图三首"}
{"author":"杜甫","content":"柳影含云幕，江波近酒壶。异方惊会面，终宴惜征途。沙晚低风蝶，天晴喜浴凫。别离伤老大，意绪日荒芜。","dynasty":"唐代","title":"江亭送眉州辛别驾升之"}
{"author":"杜甫","content":"鼓角缘边郡，川原欲夜时。秋听殷地发，风散入云悲。抱叶寒蝉静，归来独鸟迟。万方声一概，吾道竟何之。","dynasty":"唐代","title":"秦州杂诗二十首其四"}
{"author":"杜甫","content":"夏日出东北，陵天经中街。朱光彻厚地，郁蒸何由开。上苍久无雷，无乃号令乖。雨降不濡物，良田起黄埃。飞鸟苦热死，池鱼涸其泥。万人尚流冗，举目唯蒿莱。至今大河北，化作虎与豺。浩荡想幽蓟，王师安在哉。对食不能餐，我心殊未谐。眇然贞观初，难与数子偕。","dynasty":"唐代","tags":"战乱，感慨","title":"夏日叹"}
{"author":"杜甫","content":"日下四山阴，山庭岚气侵。牛羊归径险，鸟雀聚枝深。正枕当星剑，收书动玉琴。半扉开烛影，欲掩见清砧。","dynasty":"唐代","title":"暝"}
{"author":"杜甫","content":"篱弱门何向，沙虚岸只摧。日斜鱼更食，客散鸟还来。寒水光难定，秋山响易哀。天涯稍曛黑，倚杖更裴回。","dynasty":"唐代","title":"课小竖锄斫舍北果林枝蔓荒秽净讫移床三首其三"}
{"author":"杜甫","content":"高台面苍陂，六月风日冷。蒹葭离披去，天水相与永。怀新目似击，接要心已领。仿像识鲛人，空蒙辨鱼艇。错磨终南翠，颠倒白阁影。崷崒增光辉，乘陵惜俄顷。劳生愧严郑，外物慕张邴。世复轻骅骝，吾甘杂蛙黾。知归俗可忽，取适事莫并。身退岂待官，老来苦便静。况资菱芡足，庶结茅茨迥。从此具扁舟，弥年逐清景。","dynasty":"唐代","title":"渼陂西南台"}
{"author":"杜甫","content":"离筵罢多酒，起地发寒塘。回首中丞座，驰笺异姓王。燕辞枫树日，雁度麦城霜。空醉山翁酒，遥怜似葛强。","dynasty":"唐代","title":"送田四弟将军将夔州柏中丞命起居江陵节度…郡王卫公幕"}
{"author":"杜甫","content":"朔风吹桂水，朔雪夜纷纷。暗度南楼月，寒深北渚云。烛斜初近见，舟重竟无闻。不识山阴道，听鸡更忆君。","dynasty":"唐代","title":"舟中夜雪，有怀卢十四侍御弟"}
{"author":"杜甫","content":"迢递来三蜀，蹉跎有六年。客身逢故旧，发兴自林泉。过懒从衣结，频游任履穿。藩篱无限景，恣意买江天。","dynasty":"唐代","title":"春日江村五首其二"}
{"author":"杜甫","content":"武功少也孤，徒步客徐兖。读书东岳中，十载考坟典。时下莱芜郭，忍饥浮云巘.负米晚为身，每食脸必泫。夜字照爇薪，垢衣生碧藓。庶以勤苦志，报兹劬劳显。学蔚醇儒姿，文包旧史善。洒落辞幽人，归来潜京辇。射君东堂策，宗匠集精选。制可题未干，乙科已大阐。文章日自负，吏禄亦累践。晨趋阊阖内，足蹋宿昔趼。一麾出守还，黄屋朔风卷。不暇陪八骏，虏庭悲所遣。平生满尊酒，断此朋知展。忧愤病二秋，有恨石可转。肃宗复社稷，得无逆顺辨。范晔顾其儿，李斯忆黄犬。秘书茂松意，溟涨本末浅。青荧芙蓉剑，犀兕岂独剸。反为后辈亵，予实苦怀缅。煌煌斋房芝，事绝万手搴。垂之俟来者，正始征劝勉。不要悬黄金，胡为投乳rP.结交三十载，吾与谁游衍。荥阳复冥莫，罪罟已横罥.呜呼子逝日，始泰则终蹇。长安米万钱，凋丧尽馀喘。战伐何当解，归帆阻清沔。尚缠漳水疾，永负蒿里饯。","dynasty":"唐代","title":"八哀诗。故秘书少监武功苏公源明"}
{"author":"杜甫","content":"群盗哀王粲，中年召贾生。登楼初有作，前席竟为荣。宅入先贤传，才高处士名。异时怀二子，春日复含情。","dynasty":"唐代","title":"春日江村五首其五"}
{"author":"杜甫","content":"岑寂双甘树，婆娑一院香。交柯低几杖，垂实碍衣裳。满岁如松碧，同时待菊黄。几回沾叶露，乘月坐胡床。","dynasty":"唐代","title":"树间"}
{"author":"杜甫","content":"与兄行年校一岁，贤者是兄愚者弟。兄将富贵等浮云，弟切功名好权势。长安秋雨十日泥，我曹鞴马听晨鸡。公卿朱门未开锁，我曹已到肩相齐。吾兄睡稳方舒膝，不袜不巾蹋晓日。男啼女哭莫我知，身上须缯腹中实。今年思我来嘉州。嘉州酒重花绕楼。楼头吃酒楼下卧，长歌短咏还相酬。四时八节还拘礼，女拜弟妻男拜弟。幅巾鞶带不挂身，头脂足垢何曾洗。吾兄吾兄巢许伦，一生喜怒长任真。日斜枕肘寝已熟，啾啾唧唧为何人。","dynasty":"唐代","title":"狂歌行，赠四兄"}
{"author":"杜甫","content":"乱后居难定，春归客未还。水生鱼复浦，云暖麝香山。半顶梳头白，过眉拄杖斑。相看多使者，一一问函关。","dynasty":"唐代","title":"入宅三首其二"}
{"author":"杜甫","content":"有美生人杰，由来积德门。汉朝丞相系，梁日帝王孙。蕴藉为郎久，魁梧秉哲尊。词华倾后辈，风雅蔼孤鶱.宅相荣姻戚，儿童惠讨论。见知真自幼，谋拙丑诸昆。漂荡云天阔，沈埋日月奔。致君时已晚，怀古意空存。中散山阳锻，愚公野谷村。宁纡长者辙，归老任乾坤。","dynasty":"唐代","title":"赠比部萧郎中十兄（甫从姑子也）"}
{"author":"杜甫","content":"老去悲秋强自宽，兴来今日尽君欢。羞将短发还吹帽，笑倩旁人为正冠。蓝水远从千涧落，玉山高并两峰寒。明年此会知谁健？醉把茱萸仔细看。","dynasty":"唐代","tags":"重阳节，悲秋","title":"九日蓝田崔氏庄"}
{"author":"杜甫","content":"孔明庙前有老柏，柯如青铜根如石。霜皮溜雨四十围，黛色参天二千尺。君臣已与时际会，树木犹为人爱惜。云来气接巫峡长，月出寒通雪山白。忆昨路绕锦亭东，先主武侯同閟宫。崔嵬枝干郊原古，窈窕丹青户牖空。落落盘踞虽得地，冥冥孤高多烈风。扶持自是神明力，正直原因造化工。大厦如倾要梁栋，万牛回首丘山重。不露文章世已惊，未辞翦伐谁能送？苦心岂免容蝼蚁，香叶终经宿鸾凤。志士幽人莫怨嗟：古来材大难为用。","dynasty":"唐代","tags":"唐诗三百首，咏物，怀才不遇","title":"古柏行"}
{"author":"杜甫","content":"盗贼浮生困，诛求异俗贫。空村惟见鸟，落日未逢人。步壑风吹面，看松露滴身。远山回白首，战地有黄尘。","dynasty":"唐代","tags":"写景，抒情，忧国忧民","title":"东屯北崦"}
{"author":"杜甫","content":"客里何迁次，江边正寂寥。肯来寻一老，愁破是今朝。忧我营茅栋，携钱过野桥。他乡唯表弟，还往莫辞遥。","dynasty":"唐代","title":"王十五司马弟出郭相访，兼遗营茅屋赀"}
{"author":"杜甫","content":"大历二年十月十九日，夔府别驾元持宅，见临颍李十二娘舞剑器，壮其蔚跂，问其所师，曰：“余公孙大娘弟子也。”开元三载，余尚童稚，记于郾城观公孙氏，舞剑器浑脱，浏漓顿挫，独出冠时，自高头宜春梨园二伎坊内人洎外供奉，晓是舞者，圣文神武皇帝初，公孙一人而已。玉貌锦衣，况余白首，今兹弟子，亦非盛颜。既辨其由来，知波澜莫二，抚事慷慨，聊为《剑器行》。昔者吴人张旭，善草书帖，数常于邺县见公孙大娘舞西河剑器，自此草书长进，豪荡感激，即公孙可知矣。昔有佳人公孙氏，一舞剑器动四方。观者如山色沮丧，天地为之久低昂。霍如羿射九日落，矫如群帝骖龙翔。来如雷霆收震怒，罢如江海凝清光。绛唇珠袖两寂寞，晚有弟子传芬芳。临颍美人在白帝，妙舞此曲神扬扬。与余问答既有以，感时抚事增惋伤。先帝侍女八千人，公孙剑器初第一。五十年间似反掌，风尘倾动昏王室。梨园弟子散如烟，女乐余姿映寒日。金粟堆前木已拱，瞿唐石城草萧瑟。玳筵急管曲复终，乐极哀来月东出。老夫不知其所往，足茧荒山转愁疾。","dynasty":"唐代","tags":"唐诗三百首，妇女，舞蹈，咏史","title":"观公孙大娘弟子舞剑器行"}
{"author":"杜甫","content":"湖水林风相与清，残尊下马复同倾。久判野鹤如霜鬓，遮莫邻鸡下五更。","dynasty":"唐代","title":"书堂饮既，夜复邀李尚书下马，月下赋绝句"}
{"author":"杜甫","content":"故使笼宽织，须知动损毛。看云莫怅望，失水任呼号。六翮曾经剪，孤飞卒未高。且无鹰隼虑，留滞莫辞劳。","dynasty":"唐代","title":"江头四咏。鸂鶒"}
{"author":"杜甫","content":"颇怪朝参懒，应耽野趣长。雨抛金锁甲，苔卧绿沈枪。手自移蒲柳，家才足稻粱。看君用幽意，白日到羲皇。","dynasty":"唐代","title":"重过何氏五首其四"}
{"author":"杜甫","content":"清秋幕府井梧寒，独宿江城蜡炬残。永夜角声悲自语，中天月色好谁看。风尘荏苒音书绝，关塞萧条行路难。已忍伶俜十年事，强移栖息一枝安。","dynasty":"唐代","tags":"唐诗三百首，感时，孤独","title":"宿府"}
{"author":"杜甫","content":"岱宗夫如何？齐鲁青未了。造化钟神秀，阴阳割昏晓。荡胸生曾云，决眦入归鸟。会当凌绝顶，一览众山小。西岳崚嶒竦处尊，诸峰罗立似儿孙。安得仙人九节杖，拄到玉女洗头盆。车箱入谷无归路，箭栝通天有一门。稍待秋风凉冷后，高寻白帝问真源。南岳配朱鸟，秩礼自百王。歘吸领地灵，鸿洞半炎方。邦家用祀典，在德非馨香。巡守何寂寥，有虞今则亡。洎吾隘世网，行迈越潇湘。渴日绝壁出，漾舟清光旁。祝融五峯尊，峯峯次低昴。紫盖独不朝，争长嶫相望。恭闻魏夫人，羣仙夹翱翔。有时五峯气，散风如飞霜。牵迫限修途，未暇杖崇冈。归来觊命驾，沐浴休玉堂。三叹问府主，曷以赞我皇。牲璧忍衰俗，神其思降祥。","dynasty":"唐代","tags":"写山，抒怀，壮志，失意，组诗","title":"望岳三首"}
{"author":"杜甫","content":"碧山学士焚银鱼，白马却走深岩居。古人己用三冬足，年少今开万卷余。晴云满户团倾盖，秋水浮阶溜决渠。富贵必从勤苦得，男儿须读五车书。","dynasty":"唐代","tags":"读书","title":"柏学士茅屋"}
{"author":"杜甫","content":"二年客东都，所历厌机巧。野人对膻腥，蔬食常不饱。岂无青精饭，使我颜色好。苦乏大药资，山林迹如扫。李侯金闺彦，脱身事幽讨。亦有梁宋游，方期拾瑶草。","dynasty":"唐代","tags":"山林，生活","title":"赠李白"}
{"author":"杜甫","content":"佳辰强饮食犹寒，隐几萧条戴鹖冠。春水船如天上坐，老年花似雾中看。娟娟戏蝶过闲幔，片片轻鸥下急湍。云白山青万余里，愁看直北是长安。","dynasty":"唐代","tags":"寒食节，忧国忧民，写景","title":"小寒食舟中作"}
{"author":"杜甫","content":"蜀主窥吴幸三峡，崩年亦在永安宫。翠华想像空山里，玉殿虚无野寺中。古庙杉松巢水鹤，岁时伏腊走村翁。武侯祠堂常邻近，一体君臣祭祀同。","dynasty":"唐代","tags":"唐诗三百首，怀古，抒怀","title":"咏怀古迹五首·其四"}
{"author":"杜甫","content":"隔户杨柳弱袅袅，恰似十五女儿腰。谓谁朝来不作意，狂风挽断最长条。手种桃李非无主，野老墙低还似家。恰似春风相欺得，夜来吹折数枝花。熟知茅斋绝低小，江上燕子故来频。衔泥点污琴书内，更接飞虫打着人。二月已破三月来，渐老逢春能几回。莫思身外无穷事，且尽生前有限杯。肠断江春欲尽头，杖藜徐步立芳洲。颠狂柳絮随风去（舞），轻薄桃花逐水流。懒慢无堪不出村，呼儿日在掩柴门。苍苔浊酒林中静，碧水春风野外昏。糁径杨花铺白毡，点溪荷叶叠青钱。笋根雉子无人见，沙上凫雏傍母眠。舍西柔桑叶可拈，江畔细麦复纤纤。人生几何春已夏，不放香醪如蜜甜。眼见客愁愁不醒，无赖春色到江亭。即遣花开深造次，便教莺语太丁宁。","dynasty":"唐代","tags":"写景，抒情","title":"绝句漫兴九首"}
{"author":"杜甫","content":"兵戈不见老莱衣，叹息人间万事非。我已无家寻弟妹，君今何处访庭闱？黄牛峡静滩声转，白马江寒树影稀。此别应须各努力，故乡犹恐未同归。","dynasty":"唐代","tags":"送别","title":"送韩十四江东觐省"}
{"author":"杜甫","content":"南京犀浦道，四月熟黄梅。湛湛长江去，冥冥细雨来。茅茨疏易湿，云雾密难开。竟日蛟龙喜，盘涡与岸回。","dynasty":"唐代","tags":"写景，长江，写雨","title":"梅雨"}
{"author":"杜甫","content":"闻道巴山里，春船正好行。都将百年兴，一望九江城。水槛温江口，茅堂石笋西。移船先主庙，洗药浣沙溪。设道春来好，狂风大放颠。吹花随水去，翻却钓鱼船。","dynasty":"唐代","title":"绝句九首（前六首已见第十三卷中）"}
{"author":"杜甫","content":"骊山绝望幸，花萼罢登临。地下无朝烛，人间有赐金。鼎湖龙去远，银海雁飞深。万岁蓬莱日，长悬旧羽林。","dynasty":"唐代","title":"骊山"}
{"author":"杜甫","content":"整履步青芜，荒庭日欲晡。芹泥随燕觜，花蕊上蜂须。把酒从衣湿，吟诗信杖扶。敢论才见忌，实有醉如愚。","dynasty":"唐代","title":"徐步"}
{"author":"杜甫","content":"巢燕养雏浑去尽，江花结子已无多。黄衫年少来宜数，不见堂前东逝波。","dynasty":"唐代","title":"少年行二首其二"}
{"author":"杜甫","content":"怅望东陵道，平生灞上游。春浓停野骑，夜宿敞云楼。离别人谁在，经过老自休。眼前今古意，江汉一归舟。","dynasty":"唐代","title":"怀灞上游"}
{"author":"杜甫","content":"古人重守边，今人重高勋。岂知英雄主，出师亘长云。六合已一家，四夷且孤军。遂使貔虎士，奋身勇所闻。拔剑击大荒，日收胡马群。誓开玄冥北，持以奉吾君。","dynasty":"唐代","title":"后出塞五首其三"}
{"author":"杜甫","content":"明府岂辞满，藏身方告劳。青钱买野竹，白帻岸江皋。爱酒晋山简，能诗何水曹。时来访老疾，步屟到蓬蒿。","dynasty":"唐代","title":"北邻"}
{"author":"杜甫","content":"客子庖厨薄，江楼枕席清。衰年病只瘦，长夏想为情。滑忆雕胡饭，香闻锦带羹。溜匙兼暖腹，谁欲致杯罂。","dynasty":"唐代","title":"江阁卧病走笔寄呈崔、卢两侍御"}
{"author":"杜甫","content":"消渴游江汉，羁栖尚甲兵。几年逢熟食，万里逼清明。松柏邛山路，风花白帝城。汝曹催我老，回首泪纵横。","dynasty":"唐代","title":"熟食日"}
{"author":"杜甫","content":"草满巴西绿，空城白日长。风吹花片片，春动水茫茫。八骏随天子，群臣从武皇。遥闻出巡守，早晚遍遐荒。","dynasty":"唐代","title":"城上（一作空城）"}
{"author":"杜甫","content":"平生江海心，宿昔具扁舟。岂惟青溪上，日傍柴门游。苍皇避乱兵，缅邈怀旧丘。邻人亦已非，野竹独修修。船舷不重扣，埋没已经秋。仰看西飞翼，下愧东逝流。故者或可掘，新者亦易求。所悲数奔窜，白屋难久留。","dynasty":"唐代","title":"破船"}
{"author":"杜甫","content":"石城除击柝，铁锁欲开关。鼓角悲荒塞，星河落曙山。巴人常小梗，蜀使动无还。垂老孤帆色，飘飘犯百蛮。军吏回官烛，舟人自楚歌。寒沙蒙薄雾，落月去清波。壮惜身名晚，衰惭应接多。归朝日簪笏，筋力定如何。","dynasty":"唐代","title":"将晓二首"}
{"author":"杜甫","content":"西川有杜鹃，东川无杜鹃。涪万无杜鹃，云安有杜鹃。我昔游锦城，结庐锦水边。有竹一顷馀，乔木上参天。杜鹃暮春至，哀哀叫其间。我见常再拜，重是古帝魂。生子百鸟巢，百鸟不敢嗔。仍为喂其子，礼若奉至尊。鸿雁及羔羊，有礼太古前。行飞与跪乳，识序如知恩。圣贤古法则，付与后世传。君看禽鸟情，犹解事杜鹃。今忽暮春间，值我病经年。身病不能拜，泪下如迸泉。","dynasty":"唐代","title":"杜鹃"}
{"author":"杜甫","content":"用拙存吾道，幽居近物情。桑麻深雨露，燕雀半生成。村鼓时时急，渔舟个个轻。杖藜从白首，心迹喜双清。","dynasty":"唐代","title":"屏迹三首其一"}
{"author":"杜甫","content":"岁云暮矣多北风，潇湘洞庭白雪中。渔父天寒网罟冻，莫徭射雁鸣桑弓。去年米贵阙军食，今年米贱大伤农。高马达官厌酒肉，此辈杼轴茅茨空。楚人重鱼不重鸟，汝休枉杀南飞鸿。况闻处处鬻男女，割慈忍爱还租庸。往日用钱捉私铸，今许铅锡和青铜。刻泥为之最易得，好恶不合长相蒙。万国城头吹画角，此曲哀怨何时终？","dynasty":"唐代","tags":"冬天，忧国忧民","title":"岁晏行"}
{"author":"杜甫","content":"出门日已远，不受徒旅欺。骨肉恩岂断，男儿死无时。走马脱辔头，手中挑青丝。捷下万仞冈，俯身试搴旗。","dynasty":"唐代","title":"前出塞九首其二"}
{"author":"杜甫","content":"元日到人日，未有不阴时。冰雪莺难至，春寒花较迟。云随白水落，风振紫山悲。蓬鬓稀疏久，无劳比素丝。此日此时人共得，一谈一笑俗相看。尊前柏叶休随酒，胜里金花巧耐寒。佩剑冲星聊暂拔，匣琴流水自须弹。早春重引江湖兴，直道无忧行路难。","dynasty":"唐代","title":"人日两篇"}
{"author":"杜甫","content":"使君意气凌青霄，忆昨欢娱常见招。细马时鸣金騕褭，佳人屡出董娇饶。东流江水西飞燕，可惜春光不相见。愿携王赵两红颜，再骋肌肤如素练。通泉百里近梓州，请公一来开我愁。舞处重看花满面，尊前还有锦缠头。","dynasty":"唐代","title":"春日戏题恼郝使君兄"}
{"author":"杜甫","content":"赤甲白盐俱刺天，闾阎缭绕接山巅。枫林橘树丹青合，复道重楼锦绣悬。","dynasty":"唐代","title":"夔州歌十绝句其四"}
{"author":"杜甫","content":"自古求忠孝，名家信有之。吾贤富才术，此道未磷缁。玉府标孤映，霜蹄去不疑。激扬音韵彻，籍甚众多推。潘陆应同调，孙吴亦异时。北辰征事业，南纪赴恩私。卿月升金掌，王春度玉墀。熏风行应律，湛露即歌诗。天意高难问，人情老易悲。尊前江汉阔，后会且深期。","dynasty":"唐代","title":"暮春江陵送马大卿公，恩命追赴阙下"}
{"author":"杜甫","content":"青蛾皓齿在楼船，横笛短箫悲远天。春风自信牙樯动，迟日徐看锦缆牵。鱼吹细浪摇歌扇，燕蹴飞花落舞筵。不有小舟能荡桨，百壶那送酒如泉？","dynasty":"唐代","tags":"生活，宴会","title":"城西陂泛舟"}
{"author":"杜甫","content":"秋水通沟洫，城隅进小船。晚凉看洗马，森木乱鸣蝉。菱熟经时雨，蒲荒八月天。晨朝降白露，遥忆旧青毡。","dynasty":"唐代","title":"与任城许主簿游南池（池在济宁州境）"}
{"author":"杜甫","content":"阑风长雨秋纷纷，四海八荒同一云。去马来牛不复辨，浊泾清渭何当分。禾头生耳黍穗黑，农夫田妇无消息。城中斗米换衾裯，相许宁论两相直。","dynasty":"唐代","title":"秋雨叹三首其二"}
{"author":"杜甫","content":"竹寒沙碧浣花溪，菱刺藤梢咫尺迷。过客径须愁出入，居人不自解东西。书签药裹封蛛网，野店山桥送马蹄。岂藉荒庭春草色，先判一饮醉如泥。","dynasty":"唐代","title":"将赴成都草堂途中有作先寄严郑公五首其三"}
{"author":"杜甫","content":"西汉亲王子，成都老客星。百年双白鬓，一别五秋萤。忍断杯中物，秪看座右铭。不能随皂盖，自醉逐浮萍。","dynasty":"唐代","title":"戏题寄上汉中王三首其一"}
{"author":"杜甫","content":"天上浮云如白衣，斯须变幻如苍狗。古往今来共一时，人生万事无不有。近者抉眼去其夫，河东女儿身姓柳。丈夫正色动引经，酆城客子王季友。群书万卷常暗诵，孝经一通看在手。贫穷老瘦家卖屐，好事就之为携酒。豫章太守高帝孙，引为宾客敬颇久。闻道三年未曾语，小心恐惧闭其口。太守得之更不疑，人生反覆看亦丑。明月无瑕岂容易，紫气郁郁犹冲斗。时危可仗真豪俊，二人得置君侧否。太守顷者领山南，邦人思之比父母。王生早曾拜颜色，高山之外皆培塿。用为羲和天为成，用平水土地为厚。王也论道阻江湖，李也丞疑旷前后。死为星辰终不灭，致君尧舜焉肯朽。吾辈碌碌饱饭行，风后力牧长回首。","dynasty":"唐代","tags":"叙事，感叹，人生","title":"可叹"}
{"author":"杜甫","content":"道路时通塞，江山日寂寥。偷生唯一老，伐叛已三朝。雨急青枫暮，云深黑水遥。梦归归未得，不用楚辞招。","dynasty":"唐代","tags":"抒怀，思乡","title":"归梦"}
{"author":"杜甫","content":"首路栗亭西，尚想凤凰村。季冬携童稚，辛苦赴蜀门。南登木皮岭，艰险不易论。汗流被我体，祁寒为之暄。远岫争辅佐，千岩自崩奔。始知五岳外，别有他山尊。仰干塞大明，俯入裂厚坤。再闻虎豹斗，屡跼风水昏。高有废阁道，摧折如短辕。下有冬青林，石上走长根。西崖特秀发，焕若灵芝繁。润聚金碧气，清无沙土痕。忆观昆仑图，目击悬圃存。对此欲何适，默伤垂老魂。","dynasty":"唐代","title":"木皮岭"}
{"author":"杜甫","content":"春雨闇闇塞峡中，早晚来自楚王宫。乱波分披已打岸，弱云狼籍不禁风。宠光蕙叶与多碧，点注桃花舒小红。谷口子真正忆汝，岸高瀼滑限西东。","dynasty":"唐代","title":"江雨有怀郑典设"}
{"author":"杜甫","content":"莽莽万重山，孤城山谷间。无风云出塞，不夜月临关。属国归何晚，楼兰斩未还。烟尘独长望，衰飒正摧颜。","dynasty":"唐代","title":"秦州杂诗二十首其七"}
{"author":"杜甫","content":"路出双林外，亭窥万井中。江城孤照日，山谷远含风。兵革身将老，关河信不通。犹残数行泪，忍对百花丛。","dynasty":"唐代","title":"登牛头山亭子"}
{"author":"杜甫","content":"为人性僻耽佳句，语不惊人死不休。老去诗篇浑漫与，春来花鸟莫深愁。(漫与一作：漫兴)新添水槛供垂钓，故着浮槎替入舟。焉得思如陶谢手，令渠述作与同游。","dynasty":"唐代","tags":"写水，抒怀","title":"江上值水如海势聊短述"}
{"author":"杜甫","content":"市人日中集，于利竞锥刀。置膏烈火上，哀哀自煎熬。农人望岁稔，相率除蓬蒿。所务谷为本，邪赢无乃劳。舜举十六相，身尊道何高。秦时任商鞅，法令如牛毛。","dynasty":"唐代","title":"述古三首其二"}
{"author":"杜甫","content":"客里何迁次，江边正寂寥。肯来寻一老，愁破是今朝。忧我营茅栋，携钱过野桥。他乡唯表弟，还往莫辞遥。","dynasty":"唐代","title":"王十五司马弟出郭相访，兼遗营茅屋赀"}
{"author":"杜甫","content":"南岳配朱鸟，秩礼自百王。欻吸领地灵，鸿洞半炎方。邦家用祀典，在德非馨香。巡守何寂寥，有虞今则亡。洎吾隘世网，行迈越潇湘。渴日绝壁出，漾舟清光旁。祝融五峰尊，峰峰次低昂。紫盖独不朝，争长嶪相望。恭闻魏夫人，群仙夹翱翔。有时五峰气，散风如飞霜。牵迫限修途，未暇杖崇冈。归来觊命驾，沐浴休玉堂。三叹问府主，曷以赞我皇。牲璧忍衰俗，神其思降祥。","dynasty":"唐代","tags":"写山","title":"望岳三首·其三"}
{"author":"杜甫","content":"楚岸通秋屐，胡床面夕畦。藉糟分汁滓，瓮酱落提携。饭粝添香味，朋来有醉泥。理生那免俗，方法报山妻。","dynasty":"唐代","title":"孟仓曹步趾领新酒酱二物满器见遗老夫"}
{"author":"杜甫","content":"今日苦短昨日休，岁云暮矣增离忧。霜凋碧树待锦树。万壑东逝无停留。荒戍之城石色古，东郭老人住青丘。飞书白帝营斗粟，琴瑟几杖柴门幽。青草萋萋尽枯死，天马跂足随牦牛。自古圣贤多薄命，奸雄恶少皆封侯。故国三年一消息。终南渭水寒悠悠。五陵豪贵反颠倒，乡里小儿狐白裘。生男堕地要膂力，一生富贵倾邦国。莫愁父母少黄金，天下风尘儿亦得。","dynasty":"唐代","title":"锦树行（因篇内有锦树二字摘以为题非正赋锦树也）"}
{"author":"杜甫","content":"丈人骏马名胡骝，前年避胡过金牛。回鞭却走见天子，朝饮汉水暮灵州。自矜胡骝奇绝代，乘出千人万人爱。一闻说尽急难材，转益愁向驽骀辈。头上锐耳批秋竹，脚下高蹄削寒玉。始知神龙别有种，不比俗马空多肉。洛阳大道时再清，累日喜得俱东行。凤臆龙鬐未易识，侧身注目长风生。","dynasty":"唐代","title":"李鄠县丈人胡马行"}
{"author":"杜甫","content":"连峰积长阴，白日递隐见。飕飕林响交，惨惨石状变。山分积草岭，路异明水县。旅泊吾道穷，衰年岁时倦。卜居尚百里，休驾投诸彦。邑有佳主人，情如已会面。来书语绝妙，远客惊深眷。食蕨不愿馀，茅茨眼中见。","dynasty":"唐代","title":"积草岭（同谷县界）"}
{"author":"杜甫","content":"永日不可暮，炎蒸毒我肠。安得万里风，飘飖吹我裳。昊天出华月，茂林延疏光。仲夏苦夜短，开轩纳微凉。虚明见纤毫，羽虫亦飞扬。物情无巨细，自适固其常。念彼荷戈士，穷年守边疆。何由一洗濯，执热互相望。竟夕击刁斗，喧声连万方。青紫虽被体，不如早还乡。北城悲笳发，鹳鹤号且翔。况复烦促倦，激烈思时康。","dynasty":"唐代","tags":"夏天，忧国忧民","title":"夏夜叹"}
{"author":"杜甫","content":"茂陵多病后，尚爱卓文君。酒肆人间世，琴台日暮云。野花留宝靥，蔓草见罗裙。归凤求凰意，寥寥不复闻。","dynasty":"唐代","tags":"咏史怀古，爱情","title":"琴台"}
{"author":"杜甫","content":"隐豹深愁雨，潜龙故起云。泥多仍径曲，心醉阻贤群。忍待江山丽，还披鲍谢文。高楼忆疏豁，秋兴坐氛氲。","dynasty":"唐代","title":"戏寄崔评事表侄、苏五表弟、韦大少府诸侄"}
{"author":"杜甫","content":"胡虏何曾盛，干戈不肯休。闾阎听小子，谈话觅封侯。","dynasty":"唐代","title":"复愁十二首其六"}
{"author":"杜甫","content":"春岸桃花水，云帆枫树林。偷生长避地，适远更沾襟。老病南征日，君恩北望心。百年歌自苦，未见有知音。","dynasty":"唐代","tags":"春天，写景，抒怀，忧国忧民，感慨","title":"南征"}
{"author":"杜甫","content":"主家阴洞细烟雾，留客夏簟清琅玕.春酒杯浓琥珀薄，冰浆碗碧玛瑙寒。误疑茅堂过江麓，已入风磴霾云端。自是秦楼压郑谷，时闻杂佩声珊珊。","dynasty":"唐代","title":"郑驸马宅宴洞中"}
{"author":"杜甫","content":"君不见道边废弃池，君不见前者摧折桐。百年死树中琴瑟，一斛旧水藏蛟龙。丈夫盖棺事始定，君今幸未成老翁，何恨憔悴在山中。深山穷谷不可处，霹雳魍魉兼狂风。","dynasty":"唐代","title":"君不见，简苏徯"}
{"author":"杜甫","content":"落日放船好，轻风生浪迟。竹深留客处，荷净纳凉时。公子调冰水，佳人雪藕丝。片云头上黑，应是雨催诗。雨来沾席上，风急打船头。越女红裙湿，燕姬翠黛愁。缆侵堤柳系，幔宛浪花浮。归路翻萧飒，陂塘五月秋。","dynasty":"唐代","tags":"写景，自然，热爱","title":"陪诸贵公子丈八沟携妓纳凉晚际遇雨二首"}
{"author":"杜甫","content":"夫子欻通贵，云泥相望悬。白头无藉在，朱绂有哀怜。书记赴三捷，公车留二年。欲浮江海去，此别意苍然。","dynasty":"唐代","title":"送韦书记赴安西"}
{"author":"杜甫","content":"朝逢富家葬，前后皆辉光。共指亲戚大，缌麻百夫行。送者各有死，不须羡其强。君看束练去，亦得归山冈。","dynasty":"唐代","title":"遣兴五首其五"}
{"author":"杜甫","content":"复作归田去，犹残穫稻功。筑场怜穴蚁，拾穗许村童。落杵光辉白，除芒子粒红。加餐可扶老，仓庾慰飘蓬。","dynasty":"唐代","title":"暂往"}
{"author":"杜甫","content":"众壑生寒早，长林卷雾齐。青虫悬就日，朱果落封泥。薄俗防人面，全身学马蹄。吟诗坐回首，随意葛巾低。","dynasty":"唐代","title":"课小竖锄斫舍北果林枝蔓荒秽净讫移床三首其二"}
{"author":"杜甫","content":"兔丝附蓬麻，引蔓故不长。嫁女与征夫，不如弃路旁。结发为君妻，席不暖君床。暮婚晨告别，无乃太匆忙。君行虽不远，守边赴河阳。妾身未分明，何以拜姑嫜？父母养我时，日夜令我藏。生女有所归，鸡狗亦得将。君今往死地，沉痛迫中肠。誓欲随君去，形势反苍黄。勿为新婚念，努力事戎行。妇人在军中，兵气恐不扬。自嗟贫家女，久致罗襦裳。罗襦不复施，对君洗红妆。仰视百鸟飞，大小必双翔。人事多错迕，与君永相望。","dynasty":"唐代","tags":"叙事，战争，妇女，离别","title":"新婚别"}
{"author":"杜甫","content":"绵州江水之东津，鲂鱼鱍鱍色胜银。渔人漾舟沈大网，截江一拥数百鳞。众鱼常才尽却弃，赤鲤腾出如有神。潜龙无声老蛟怒，回风飒飒吹沙尘。饔子左右挥双刀，脍飞金盘白雪高。徐州秃尾不足忆，汉阴槎头远遁逃。鲂鱼肥美知第一，既饱欢娱亦萧瑟。君不见朝来割素鬐，咫尺波涛永相失。","dynasty":"唐代","title":"观打鱼歌"}
{"author":"杜甫","content":"秋水清无底，萧然静客心。掾曹乘逸兴，鞍马去相寻。能吏逢联璧，华筵直一金。晚来横吹好，泓下亦龙吟。","dynasty":"唐代","title":"刘九法曹、郑瑕丘石门宴集"}
{"author":"杜甫","content":"白水鱼竿客，清秋鹤发翁。胡为来幕下，只合在舟中。黄卷真如律，青袍也自公。老妻忧坐痹，幼女问头风。平地专欹倒，分曹失异同。礼甘衰力就，义忝上官通。畴昔论诗早，光辉仗钺雄。宽容存性拙，剪拂念途穷。露裛思藤架，烟霏想桂丛。信然龟触网，直作鸟窥笼。西岭纡村北，南江绕舍东。竹皮寒旧翠，椒实雨新红。浪簸船应坼，杯干瓮即空。藩篱生野径，斤斧任樵童。束缚酬知己，蹉跎效小忠。周防期稍稍，太简遂匆匆。晓入朱扉启，昏归画角终。不成寻别业，未敢息微躬。乌鹊愁银汉，驽骀怕锦幪。会希全物色，时放倚梧桐。","dynasty":"唐代","title":"遣闷奉呈严公二十韵"}
{"author":"杜甫","content":"四镇富精锐，摧锋皆绝伦。还闻献士卒，足以静风尘。老马夜知道，苍鹰饥著人。临危经久战，用急始如神。奇兵不在众，万马救中原。谈笑无河北，心肝奉至尊。孤云随杀气，飞鸟避辕门。竟日留欢乐，城池未觉喧。","dynasty":"唐代","title":"观安西兵过赴关中待命二首"}
{"author":"杜甫","content":"朝回日日典春衣，每日江头尽醉归。酒债寻常行处有，人生七十古来稀。穿花蛱蝶深深见，点水蜻蜓款款飞。传语风光共流转，暂时相赏莫相违。","dynasty":"唐代","title":"曲江二首其二"}
{"author":"杜甫","content":"闻道乘骢发，沙边待至今。不知云雨散，虚费短长吟。山带乌蛮阔，江连白帝深。船经一柱观，留眼共登临。","dynasty":"唐代","title":"渝州候严六侍御不到先下峡"}
{"author":"杜甫","content":"未暇泛沧海，悠悠兵马间。塞门风落木，客舍雨连山。阮籍行多兴，庞公隐不还。东柯遂疏懒，休镊鬓毛斑。","dynasty":"唐代","title":"秦州杂诗二十首其十五"}
{"author":"杜甫","content":"四镇富精锐，摧锋皆绝伦。还闻献士卒，足以静风尘。老马夜知道，苍鹰饥著人。临危经久战，用急始如神。","dynasty":"唐代","title":"观安西兵过赴关中待命二首其一"}
{"author":"杜甫","content":"三峡传何处，双崖壮此门。入天犹石色，穿水忽云根。猱玃须髯古，蛟龙窟宅尊。羲和冬驭近，愁畏日车翻。","dynasty":"唐代","title":"瞿塘两崖"}
{"author":"杜甫","content":"峡云行清晓，烟雾相裴回。风吹苍江树，雨洒石壁来。凄凄生馀寒，殷殷兼出雷。白谷变气候，朱炎安在哉。高鸟湿不下，居人门未开。楚宫久已灭，幽佩为谁哀。侍臣书王梦，赋有冠古才。冥冥翠龙驾，多自巫山台。","dynasty":"唐代","title":"雨"}
{"author":"杜甫","content":"贾生恸哭后，寥落无其人。安知蔡夫子，高义迈等伦。献书谒皇帝，志已清风尘。流涕洒丹极，万乘为酸辛。天地则创痍，朝廷当正臣。异才复间出，周道日惟新。使蜀见知己，别颜始一伸。主人薨城府，扶榇归咸秦。巴道此相逢，会我病江滨。忆念凤翔都，聚散俄十春。我衰不足道，但愿子意陈。稍令社稷安，自契鱼水亲。我虽消渴甚，敢忘帝力勤。尚思未朽骨，复睹耕桑民。积水驾三峡，浮龙倚长津。扬舲洪涛间，仗子济物身。鞍马下秦塞，王城通北辰。玄甲聚不散，兵久食恐贫。穷谷无粟帛，使者来相因。若凭南辕吏，书札到天垠。","dynasty":"唐代","title":"别蔡十四著作"}
{"author":"杜甫","content":"野寺残僧少，山园细路高。麝香眠石竹，鹦鹉啄金桃。乱水通人过，悬崖置屋牢。上方重阁晚，百里见秋毫。","dynasty":"唐代","tags":"写景，自然，抒情","title":"山寺"}
{"author":"杜甫","content":"兵革自久远，兴衰看帝王。汉仪甚照耀，胡马何猖狂。老将一失律，清边生战场。君臣忍瑕垢，河岳空金汤。重镇如割据，轻权绝纪纲。军州体不一，宽猛性所将。嗟彼苦节士，素于圆凿方。寡妻从为郡，兀者安堵墙。凋弊惜邦本，哀矜存事常。旌麾非其任，府库实过防。恕己独在此，多忧增内伤。偏裨限酒肉，卒伍单衣裳。元恶迷是似，聚谋泄康庄。竟流帐下血，大降湖南殃。烈火发中夜，高烟焦上苍。至今分粟帛，杀气吹沅湘。福善理颠倒，明征天莽茫。销魂避飞镝，累足穿豺狼。隐忍枳棘刺，迁延胝趼疮。远归儿侍侧，犹乳女在旁。久客幸脱免，暮年惭激昂。萧条向水陆，汩没随鱼商。报主身已老，入朝病见妨。悠悠委薄俗，郁郁回刚肠。参错走洲渚，舂容转林篁。片帆左郴岸，通郭前衡阳。华表云鸟埤，名园花草香。旗亭壮邑屋，烽橹蟠城隍。中有古刺史，盛才冠岩廊。扶颠待柱石，独坐飞风霜。昨者间琼树，高谈随羽觞。无论再缱绻，已是安苍黄。剧孟七国畏，马卿四赋良。门阑苏生在，勇锐白起强。问罪富形势，凯歌悬否臧。氛埃期必扫，蚊蚋焉能当。橘井旧地宅，仙山引舟航。此行厌暑雨，厥土闻清凉。诸舅剖符近，开缄书札光。频繁命屡及，磊落字百行。江总外家养，谢安乘兴长。下流匪珠玉，择木羞鸾皇。我师嵇叔夜，世贤张子房。柴荆寄乐土，鹏路观翱翔。","dynasty":"唐代","title":"入衡州"}
{"author":"杜甫","content":"翠瓜碧李沈玉甃，赤梨葡萄寒露成。可怜先不异枝蔓，此物娟娟长远生。","dynasty":"唐代","title":"解闷十二首其十一"}
{"author":"杜甫","content":"离筵罢多酒，起地发寒塘。回首中丞座，驰笺异姓王。燕辞枫树日，雁度麦城霜。空醉山翁酒，遥怜似葛强。","dynasty":"唐代","title":"送田四弟将军将夔州柏中丞命起居江陵节度…郡王卫公幕"}
{"author":"杜甫","content":"中允声名久，如今契阔深。共传收庾信，不比得陈琳。一病缘明主，三年独此心。穷愁应有作，试诵白头吟。","dynasty":"唐代","title":"奉赠王中允（维）"}
{"author":"杜甫","content":"愧为湖外客，看此戎马乱。中夜混黎氓，脱身亦奔窜。平生方寸心，反掌帐下难。呜呼杀贤良，不叱白刃散。吾非丈夫特，没齿埋冰炭。耻以风病辞，胡然泊湘岸。入舟虽苦热，垢腻可溉灌。痛彼道边人，形骸改昏旦。中丞连帅职，封内权得按。身当问罪先，县实诸侯半。士卒既辑睦，启行促精悍。似闻上游兵，稍逼长沙馆。怜好彼克修，天机自明断。南图卷云水，北拱戴霄汉。美名光史臣，长策何壮观。驱驰数公子，咸愿同伐叛。声节哀有馀，夫何激衰懦。偏裨表三上，卤莽同一贯。始谋谁其间，回首增愤惋。宗英李端公，守职甚昭焕。变通迫胁地，谋画焉得算。王室不肯微，凶徒略无惮。此流须卒斩，神器资强干。扣寂豁烦襟，皇天照嗟叹。","dynasty":"唐代","title":"舟中苦热遣怀，奉呈阳中丞通简台省诸公"}
{"author":"杜甫","content":"应为四陂好，金钱罄一餐。饭抄云子白，瓜嚼水精寒。无计回船下，空愁避酒难。主人情烂熳，持荅翠琅玕。","dynasty":"唐代","title":"与鄠县源大少府宴渼陂"}
{"author":"杜甫","content":"锦江春色逐人来，巫峡清秋万壑哀。正忆往时严仆射，共迎中使望乡台。主恩前后三持节，军令分明数举杯。西蜀地形天下险，安危须仗出群材。","dynasty":"唐代","title":"诸将五首其五"}
{"author":"杜甫","content":"神仙中人不易得，颜氏之子才孤标。天马长鸣待驾驭，秋鹰整翮当云霄。君不见东吴顾文学，君不见西汉杜陵老。诗家笔势君不嫌，词翰升堂为君扫。是日霜风冻七泽，乌蛮落照衔赤壁。酒酣耳热忘头白，感君意气无所惜，一为歌行歌主客。","dynasty":"唐代","title":"醉歌行，赠公安颜少府请顾八题壁"}
{"author":"杜甫","content":"杖藜寻晚巷，炙背近墙暄。人见幽居僻，吾知拙养尊。朝廷问府主，耕稼学山村。归翼飞栖定，寒灯亦闭门。","dynasty":"唐代","title":"晚"}
{"author":"杜甫","content":"我丈时英特，宗枝神尧后。珊瑚市则无，騄骥人得有。早年见标格，秀气冲星斗。事业富清机，官曹正独守。顷来树嘉政，皆已传众口。艰难体贵安，冗长吾敢取。区区犹历试，炯炯更持久。讨论实解颐，操割纷应手。箧书积讽谏，宫阙限奔走。入幕未展材，秉钧孰为偶。所亲问淹泊，泛爱惜衰朽。垂白乱南翁，委身希北叟。真成穷辙鲋，或似丧家狗。秋枯洞庭石，风飒长沙柳。高兴激荆衡，知音为回首。","dynasty":"唐代","title":"奉赠李八丈判官（曛）"}
{"author":"杜甫","content":"昔没贼中时，潜与子同游。今归行在所，王事有去留。逼侧兵马间，主忧急良筹。子虽躯干小，老气横九州。挺身艰难际，张目视寇雠。朝廷壮其节，奉诏令参谋。銮舆驻凤翔，同谷为咽喉。西扼弱水道，南镇枹罕陬。此邦承平日，剽劫吏所羞。况乃胡未灭，控带莽悠悠。府中韦使君，道足示怀柔。令侄才俊茂，二美又何求。受词太白脚，走马仇池头。古色沙土裂，积阴雪云稠。羌父豪猪靴，羌儿青兕裘。吹角向月窟，苍山旌旆愁。鸟惊出死树，龙怒拔老湫。古来无人境，今代横戈矛。伤哉文儒士，愤激驰林丘。中原正格斗，后会何缘由。百年赋命定，岂料沉与浮。且复恋良友，握手步道周。论兵远壑净，亦可纵冥搜。题诗得秀句，札翰时相投。","dynasty":"唐代","title":"送韦十六评事充同谷郡防御判官"}
{"author":"杜甫","content":"闻道云安曲米春，才倾一盏即醺人。乘舟取醉非难事，下峡消愁定几巡。长年三老遥怜汝，棙柁开头捷有神。已办青钱防雇直，当令美味入吾唇。","dynasty":"唐代","title":"拨闷"}
{"author":"杜甫","content":"往时中补右，扈跸上元初。反气凌行在，妖星下直庐。六龙瞻汉阙，万骑略姚墟。玄朔回天步，神都忆帝车。一戎才汗马，百姓免为鱼。通籍蟠螭印，差肩列凤舆。事殊迎代邸，喜异赏朱虚。寇盗方归顺，乾坤欲晏如。不才同补衮，奉诏许牵裾。鸳鹭叨云阁，麒麟滞玉除。文园多病后，中散旧交疏。飘泊哀相见，平生意有馀。风烟巫峡远，台榭楚宫虚。触目非论故，新文尚起予。清秋凋碧柳，别浦落红蕖。消息多旗帜，经过叹里闾。战连唇齿国，军急羽毛书。幕府筹频问，山家药正锄。台星入朝谒，使节有吹嘘。西蜀灾长弭，南翁愤始摅。对扬抏士卒，干没费仓储。势藉兵须用，功无礼忽诸。御鞍金騕褭，宫砚玉蟾蜍。拜舞银钩落，恩波锦帕舒。此行非不济，良友昔相于。去旆依颜色，沿流想疾徐。沈绵疲井臼，倚薄似樵渔。乞米烦佳客，钞诗听小胥。杜陵斜晚照，潏水带寒淤。莫话清溪发，萧萧白映梳。","dynasty":"唐代","title":"赠李八秘书别三十韵"}
{"author":"杜甫","content":"志士惜妄动，知深难固辞。如何久磨砺，但取不磷缁。夙夜听忧主，飞腾急济时。荆州过薛孟，为报欲论诗。","dynasty":"唐代","title":"别崔潩因寄薛据孟云卿"}
{"author":"杜甫","content":"海内文章伯，湖边意绪多。玉尊移晚兴，桂楫带酣歌。春日繁鱼鸟，江天足芰荷。郑庄宾客地，衰白远来过。","dynasty":"唐代","title":"暮春陪李尚书、李中丞过郑监湖亭泛舟（得过字韵）"}
{"author":"杜甫","content":"石城除击柝，铁锁欲开关。鼓角悲荒塞，星河落曙山。巴人常小梗，蜀使动无还。垂老孤帆色，飘飘犯百蛮。军吏回官烛，舟人自楚歌。寒沙蒙薄雾，落月去清波。壮惜身名晚，衰惭应接多。归朝日簪笏，筋力定如何。","dynasty":"唐代","title":"将晓二首"}
{"author":"杜甫","content":"宿雨南江涨，波涛乱远峰。孤亭凌喷薄，万井逼舂容。霄汉愁高鸟，泥沙困老龙。天边同客舍，携我豁心胸。转惊波作怒，即恐岸随流。赖有杯中物，还同海上鸥。关心小剡县，傍眼见扬州。为接情人饮，朝来减半愁。","dynasty":"唐代","title":"巴西驿亭观江涨呈窦十五使君二首"}
{"author":"杜甫","content":"金华山北涪水西，仲冬风日始凄凄。山连越巂蟠三蜀，水散巴渝下五溪。独鹤不知何事舞，饥乌似欲向人啼。射洪春酒寒仍绿，目极伤神谁为携。","dynasty":"唐代","title":"野望"}
{"author":"杜甫","content":"王郎酒酣拔剑斫地歌莫哀！我能拔尔抑塞磊落之奇才。豫章翻风白日动，鲸鱼跋浪沧溟开。且脱佩剑休徘徊。西得诸侯棹锦水，欲向何门趿珠履？仲宣楼头春色深，青眼高歌望吾子，眼中之人吾老矣！","dynasty":"唐代","tags":"送别，抒情，悲伤，怀才不遇","title":"短歌行赠王郎司直"}
{"author":"杜甫","content":"涪右众山内，金华紫崔嵬。上有蔚蓝天，垂光抱琼台。系舟接绝壁，杖策穷萦回。四顾俯层巅，澹然川谷开。雪岭日色死，霜鸿有馀哀。焚香玉女跪，雾里仙人来。陈公读书堂，石柱仄青苔。悲风为我起，激烈伤雄才。","dynasty":"唐代","title":"冬到金华山观，因得故拾遗陈公学堂遗迹"}
{"author":"杜甫","content":"扶病送君发，自怜犹不归。只应尽客泪，复作掩荆扉。江汉故人少，音书从此稀。往还二十载，岁晚寸心违。","dynasty":"唐代","title":"赠韦赞善别"}
{"author":"杜甫","content":"城上春云覆苑墙，江亭晚色静年芳。林花著雨胭脂湿，水荇牵风翠带长。龙武新军深驻辇，芙蓉别殿谩焚香。何时诏此金钱会，暂醉佳人锦瑟旁。","dynasty":"唐代","tags":"春天，写景，抒情","title":"曲江对雨"}
{"author":"杜甫","content":"树密当山径，江深隔寺门。霏霏云气重，闪闪浪花翻。不复知天大，空馀见佛尊。时应清盥罢，随喜给孤园。","dynasty":"唐代","title":"望兜率寺"}
{"author":"杜甫","content":"兵戈不见老莱衣，叹息人间万事非。我已无家寻弟妹，君今何处访庭闱？黄牛峡静滩声转，白马江寒树影稀。此别应须各努力，故乡犹恐未同归。","dynasty":"唐代","tags":"送别","title":"送韩十四江东觐省"}
{"author":"杜甫","content":"蓬生非无根，漂荡随高风。天寒落万里，不复归本丛。客子念故宅，三年门巷空。怅望但烽火，戎车满关东。生涯能几何，常在羁旅中。","dynasty":"唐代","title":"遣兴五首其四"}
{"author":"杜甫","content":"长啸宇宙间，高才日陵替。古人不可见，前辈复谁继。忆昔李公存，词林有根柢。声华当健笔，洒落富清制。风流散金石，追琢山岳锐。情穷造化理，学贯天人际。干谒走其门，碑版照四裔。各满深望还，森然起凡例。萧萧白杨路，洞彻宝珠惠。龙宫塔庙涌，浩劫浮云卫。宗儒俎豆事，故吏去思计。眄睐已皆虚，跋涉曾不泥。向来映当时，岂独劝后世。丰屋珊瑚钩，骐驎织成罽.紫骝随剑几，义取无虚岁。分宅脱骖间，感激怀未济。众归赒给美，摆落多藏秽。独步四十年，风听九皋唳。呜呼江夏姿，竟掩宣尼袂。往者武后朝，引用多宠嬖。否臧太常议，面折二张势。衰俗凛生风，排荡秋旻霁。忠贞负冤恨，宫阙深旒缀。放逐早联翩，低垂困炎厉。日斜鵩鸟入，魂断苍梧帝。荣枯走不暇，星驾无安税。几分汉廷竹，夙拥文侯篲.终悲洛阳狱，事近小臣敝。祸阶初负谤，易力何深哜。伊昔临淄亭，酒酣托末契。重叙东都别，朝阴改轩砌。论文到崔苏，指尽流水逝。近伏盈川雄，未甘特进丽。是非张相国，相扼一危脆。争名古岂然，键捷欻不闭。例及吾家诗，旷怀扫氛翳。慷慨嗣真作，咨嗟玉山桂。钟律俨高悬，鲲鲸喷迢递。坡陀青州血，芜没汶阳瘗。哀赠竟萧条，恩波延揭厉。子孙存如线，旧客舟凝滞。君臣尚论兵，将帅接燕蓟。朗吟六公篇，忧来豁蒙蔽。","dynasty":"唐代","title":"八哀诗。赠秘书监江夏李公邕"}
{"author":"杜甫","content":"国步犹艰难，兵革未休息。万方哀嗷嗷，十载供军食。庶官务割剥，不暇忧反侧。诛求何多门，贤者贵为德。韦生富春秋，洞彻有清识。操持纲纪地，喜见朱丝直。当令豪夺吏，自此无颜色。必若救疮痍，先应去蟊贼！挥泪临大江，高天意凄恻。行行树佳政，慰我深相忆！","dynasty":"唐代","tags":"战争，忧国忧民","title":"送韦讽上阆州录事参军"}
{"author":"杜甫","content":"主家阴洞细烟雾，留客夏簟清琅玕.春酒杯浓琥珀薄，冰浆碗碧玛瑙寒。误疑茅堂过江麓，已入风磴霾云端。自是秦楼压郑谷，时闻杂佩声珊珊。","dynasty":"唐代","title":"郑驸马宅宴洞中"}
{"author":"杜甫","content":"尔到江陵府，何时到峡州。乱难生有别，聚集病应瘳。飒飒开啼眼，朝朝上水楼。老身须付托，白骨更何忧。","dynasty":"唐代","title":"得舍弟观书自中都已达江陵，今兹暮春月末…情见乎词"}
{"author":"杜甫","content":"巢燕养雏浑去尽，江花结子已无多。黄衫年少来宜数，不见堂前东逝波。","dynasty":"唐代","title":"少年行二首其二"}
{"author":"杜甫","content":"辍棹青枫浦，双枫旧已摧。自惊衰谢力，不道栋梁材。浪足浮纱帽，皮须截锦苔。江边地有主，暂借上天回。","dynasty":"唐代","title":"双枫浦（在浏阳县）"}
{"author":"杜甫","content":"分手开元末，连年绝尺书。江山且相见，戎马未安居。剑外官人冷，关中驿骑疏。轻舟下吴会，主簿意何如。","dynasty":"唐代","title":"逢唐兴刘主簿弟"}
{"author":"杜甫","content":"欲作鱼梁云复湍，因惊四月雨声寒。青溪先有蛟龙窟，竹石如山不敢安。","dynasty":"唐代","title":"绝句四首其二"}
{"author":"杜甫","content":"瀼东瀼西一万家，江北江南春冬花。背飞鹤子遗琼蕊，相趁凫雏入蒋牙。","dynasty":"唐代","title":"夔州歌十绝句其五"}
{"author":"杜甫","content":"皇天久不雨，既雨晴亦佳。出郭眺西郊，肃肃春增华。青荧陵陂麦，窈窕桃李花。春夏各有实，我饥岂无涯。干戈虽横放，惨澹斗龙蛇。甘泽不犹愈，且耕今未赊。丈夫则带甲，妇女终在家。力难及黍稷，得种菜与麻。千载商山芝，往者东门瓜。其人骨已朽，此道谁疵瑕。英贤遇轗轲，远引蟠泥沙。顾惭昧所适，回首白日斜。汉阴有鹿门，沧海有灵查。焉能学众口，咄咄空咨嗟。","dynasty":"唐代","title":"喜晴（一作喜雨）"}
{"author":"杜甫","content":"丧乱闻吾弟，饥寒傍济州。人稀吾不到，兵在见何由。忆昨狂催走，无时病去忧。即今千种恨，惟共水东流。且喜河南定，不问邺城围。百战今谁在，三年望汝归。故园花自发，春日鸟还飞。断绝人烟久，东西消息稀。","dynasty":"唐代","title":"忆弟二首（时归在南陆浑庄）"}
{"author":"杜甫","content":"雪飞玉立尽清秋，不惜奇毛恣远游。在野只教心力破，千人何事网罗求。一生自猎知无敌，百中争能耻下鞲。鹏碍九天须却避，兔藏三穴莫深忧。黑鹰不省人间有，度海疑从北极来。正翮抟风超紫塞，立冬几夜宿阳台。虞罗自各虚施巧，春雁同归必见猜。万里寒空只一日，金眸玉爪不凡材。","dynasty":"唐代","title":"见王监兵马使说近山有白黑二鹰罗者久取竟未…请余赋诗"}
{"author":"杜甫","content":"将军魏武之子孙，于今为庶为清门。英雄割据虽已矣，文采风流今尚存。学书初学卫夫人，但恨无过王右军。丹青不知老将至，富贵于我如浮云。开元之中常引见，承恩数上南薰殿。凌烟功臣少颜色，将军下笔开生面。良相头上进贤冠，猛将腰间大羽箭。褒公鄂公毛发动，英姿飒爽来酣战。先帝御马五花骢，画工如山貌不同。是日牵来赤墀下，迥立阊阖生长风。诏谓将军拂绢素，意匠惨澹经营中。斯须九重真龙出，一洗万古凡马空。玉花却在御榻上，榻上庭前屹相向。至尊含笑催赐金，圉人太仆皆惆怅。弟子韩干早入室，亦能画马穷殊相。干惟画肉不画骨，忍使骅骝气凋丧。将军画善盖有神，必逢佳士亦写真。即今漂泊干戈际，屡貌寻常行路人。途穷反遭俗眼白，世上未有如公贫。但看古来盛名下，终日坎壈缠其身。","dynasty":"唐代","tags":"唐诗三百首，写人，怅惘，同情","title":"丹青引赠曹将军霸"}
{"author":"杜甫","content":"孟冬十郡良家子，血作陈陶泽中水。野旷天清无战声，四万义军同日死。群胡归来血洗箭，仍唱胡歌饮都市。都人回面向北啼，日夜更望官军至。","dynasty":"唐代","tags":"乐府，战争，感伤","title":"悲陈陶"}
{"author":"杜甫","content":"远送从此别，青山空复情。几时杯重把，昨夜月同行。列郡讴歌惜，三朝出入荣。江村独归处，寂寞养残生。","dynasty":"唐代","tags":"唐诗三百首，送别，惜别","title":"奉济驿重送严公四韵"}
{"author":"杜甫","content":"孤月当楼满，寒江动夜扉。委波金不定，照席绮逾依。未缺空山静，高悬列宿稀。故园松桂发，万里共清辉。","dynasty":"唐代","title":"月圆"}
{"author":"杜甫","content":"男儿生世间，及壮当封侯。战伐有功业，焉能守旧丘？召募赴蓟门，军动不可留。千金买马鞍，百金装刀头。闾里送我行，亲戚拥道周。斑白居上列，酒酣进庶羞。少年别有赠，含笑看吴钩。朝进东门营，暮上河阳桥。落日照大旗，马鸣风萧萧。平沙列万幕，部伍各见招。中天悬明月，令严夜寂寥。悲笳数声动，壮士惨不骄。借问大将谁？恐是霍嫖姚。古人重守边，今人重高勋。岂知英雄主，出师亘长云。六合已一家，四夷且孤军。遂使貔虎士，奋身勇所闻。拔剑击大荒，日收胡马群；誓开玄冥北，持以奉吾君！献凯日继踵，两蕃静无虞。渔阳豪侠地，击鼓吹笙竽。云帆转辽海，粳稻来东吴。越罗与楚练，照耀舆台躯。主将位益崇，气骄凌上都：边人不敢议，议者死路衢。我本良家子，出师亦多门。将骄益愁思，身贵不足论。跃马二十年，恐辜明主恩。坐见幽州骑，长驱河洛昏。中夜间道归，故里但空村。恶名幸脱免，穷老无儿孙。","dynasty":"唐代","tags":"写人，边塞，组诗","title":"后出塞五首"}
{"author":"杜甫","content":"北归至凤翔，墨制放往鄜州作。皇帝二载秋，闰八月初吉。杜子将北征，苍茫问家室。维时遭艰虞，朝野少暇日。顾惭恩私被，诏许归蓬荜。拜辞诣阙下，怵惕久未出。虽乏谏诤姿，恐君有遗失。君诚中兴主，经纬固密勿。东胡反未已，臣甫愤所切。挥涕恋行在，道途犹恍惚。乾坤含疮痍，忧虞何时毕。靡靡逾阡陌，人烟眇萧瑟。所遇多被伤，呻吟更流血。回首凤翔县，旌旗晚明灭。前登寒山重，屡得饮马窟。邠郊入地底，泾水中荡潏。猛虎立我前，苍崖吼时裂。菊垂今秋花，石戴古车辙。青云动高兴，幽事亦可悦。山果多琐细，罗生杂橡栗。或红如丹砂，或黑如点漆。雨露之所濡，甘苦齐结实。缅思桃源内，益叹身世拙。坡陀望鄜畤，岩谷互出没。我行已水滨，我仆犹木末。鸱鸟鸣黄桑，野鼠拱乱穴。夜深经战场，寒月照白骨。潼关百万师，往者散何卒。遂令半秦民，残害为异物。况我堕胡尘，及归尽华发。经年至茅屋，妻子衣百结。恸哭松声回，悲泉共幽咽。平生所娇儿，颜色白胜雪。见耶背面啼，垢腻脚不袜。床前两小女，补绽才过膝。海图坼波涛，旧绣移曲折。天吴及紫凤，颠倒在裋褐。老夫情怀恶，呕泄卧数日。那无囊中帛，救汝寒凛栗。粉黛亦解苞，衾裯稍罗列。瘦妻面复光，痴女头自栉。学母无不为，晓妆随手抹。移时施朱铅，狼藉画眉阔。生还对童稚，似欲忘饥渴。问事竞挽须，谁能即嗔喝。翻思在贼愁，甘受杂乱聒。新归且慰意，生理焉能说。至尊尚蒙尘，几日休练卒。仰观天色改，坐觉祆气豁。阴风西北来，惨澹随回鹘。其王愿助顺，其俗善驰突。送兵五千人，驱马一万匹。此辈少为贵，四方服勇决。所用皆鹰腾，破敌过箭疾。圣心颇虚伫，时议气欲夺。伊洛指掌收，西京不足拔。官军请深入，蓄锐何俱发。此举开青徐，旋瞻略恒碣。昊天积霜露，正气有肃杀。祸转亡胡岁，势成擒胡月。胡命其能久，皇纲未宜绝。忆昨狼狈初，事与古先别。奸臣竟菹醢，同恶随荡析。不闻夏殷衰，中自诛褒妲。周汉获再兴，宣光果明哲。桓桓陈将军，仗钺奋忠烈。微尔人尽非，于今国犹活。凄凉大同殿，寂寞白兽闼。都人望翠华，佳气向金阙。园陵固有神，扫洒数不缺。煌煌太宗业，树立甚宏达。","dynasty":"唐代","tags":"叙事，长诗，战争，忧国忧民，爱国","title":"北征"}
{"author":"杜甫","content":"牛羊下来久，各已闭柴门。风月自清夜，江山非故园。石泉流暗壁，草露滴秋根。头白灯明里，何须花烬繁。","dynasty":"唐代","tags":"山村，思乡","title":"日暮"}
{"author":"杜甫","content":"野旷吕蒙营，江深刘备城。寒天催日短，风浪与云平。洒落君臣契，飞腾战伐名。维舟倚前浦，长啸一含情。","dynasty":"唐代","tags":"怀古，抒怀，怀才不遇，壮志未酬","title":"公安县怀古"}
{"author":"杜甫","content":"江月去人只数尺，风灯照夜欲三更。沙头宿鹭联拳静，船尾跳鱼拨剌鸣。","dynasty":"唐代","tags":"月夜，写景，向往，生活","title":"漫成一绝"}
{"author":"杜甫","content":"老去悲秋强自宽，兴来今日尽君欢。羞将短发还吹帽，笑倩旁人为正冠。蓝水远从千涧落，玉山高并两峰寒。明年此会知谁健？醉把茱萸仔细看。","dynasty":"唐代","tags":"重阳节，悲秋","title":"九日蓝田崔氏庄"}
{"author":"杜甫","content":"故人亦流落，高义动乾坤。何日通燕塞，相看老蜀门。东行应暂别，北望苦销魂。凛凛悲秋意，非君谁与论。","dynasty":"唐代","title":"送裴五赴东川"}
{"author":"杜甫","content":"二年客东都，所历厌机巧。野人对膻腥，蔬食常不饱。岂无青精饭，使我颜色好。苦乏大药资，山林迹如扫。李侯金闺彦，脱身事幽讨。亦有梁宋游，方期拾瑶草。","dynasty":"唐代","tags":"山林，生活","title":"赠李白"}
{"author":"杜甫","content":"王室比多难，高官皆武臣。幽燕通使者，岳牧用词人。国待贤良急，君当拔擢新。佩刀成气象，行盖出风尘。战伐乾坤破，疮痍府库贫。众寮宜洁白，万役但平均！霄汉瞻佳士，泥涂任此身。秋天正摇落，回首大江滨！","dynasty":"唐代","tags":"友人，抒怀，政治，抱负","title":"送陵州路使君赴任"}
{"author":"杜甫","content":"客睡何曾著，秋天不肯明。卷帘残月影，高枕远江声。计拙无衣食，途穷仗友生。老妻书数纸，应悉未归情。","dynasty":"唐代","tags":"写景，抒怀","title":"客夜"}
{"author":"杜甫","content":"戍鼓断人行，边秋一雁声。(边秋一作:秋边)露从今夜白，月是故乡明。有弟皆分散，无家问死生。寄书长不达，况乃未休兵。","dynasty":"唐代","tags":"唐诗三百首，边塞，秋天，月夜，思乡，怀人","title":"月夜忆舍弟"}
{"author":"杜甫","content":"马度秦关雪正深，北来肌骨苦寒侵。他乡就我生春色，故国移居见客心。剩欲提携如意舞，喜多行坐白头吟。巡檐索共梅花笑，冷蕊疏枝半不禁。","dynasty":"唐代","title":"舍弟观赴蓝田取妻子到江陵喜寄三首其二"}
{"author":"杜甫","content":"方丈三韩外，昆仑万国西。建标天地阔，诣绝古今迷。气得神仙迥，恩承雨露低。相门清议众，儒术大名齐。轩冕罗天阙，琳琅识介珪。伶官诗必诵，夔乐典犹稽。健笔凌鹦鹉，铦锋莹鸊鹈。友于皆挺拔，公望各端倪。通籍逾青琐，亨衢照紫泥。灵虬传夕箭，归马散霜蹄。能事闻重译，嘉谟及远黎。弼谐方一展，斑序更何跻。适越空颠踬，游梁竟惨凄。谬知终画虎，微分是醯鸡。萍泛无休日，桃阴想旧蹊。吹嘘人所羡，腾跃事仍睽。碧海真难涉，青云不可梯。顾深惭锻炼，才小辱提携。槛束哀猿叫，枝惊夜鹊栖。几时陪羽猎，应指钓璜溪。","dynasty":"唐代","title":"奉赠太常张卿二十韵（均）"}
{"author":"杜甫","content":"多病秋风落，君来慰眼前。自闻茅屋趣，只想竹林眠。满谷山云起，侵篱涧水悬。嗣宗诸子侄，早觉仲容贤。","dynasty":"唐代","title":"示侄佐"}
{"author":"杜甫","content":"与兄行年校一岁，贤者是兄愚者弟。兄将富贵等浮云，弟切功名好权势。长安秋雨十日泥，我曹鞴马听晨鸡。公卿朱门未开锁，我曹已到肩相齐。吾兄睡稳方舒膝，不袜不巾蹋晓日。男啼女哭莫我知，身上须缯腹中实。今年思我来嘉州。嘉州酒重花绕楼。楼头吃酒楼下卧，长歌短咏还相酬。四时八节还拘礼，女拜弟妻男拜弟。幅巾鞶带不挂身，头脂足垢何曾洗。吾兄吾兄巢许伦，一生喜怒长任真。日斜枕肘寝已熟，啾啾唧唧为何人。","dynasty":"唐代","title":"狂歌行，赠四兄"}
{"author":"杜甫","content":"逍遥公后世多贤，送尔维舟惜此筵。念我能书数字至，将诗不必万人传！时危兵革黄尘里，日短江湖白发前。古往今来皆涕泪，断肠分手各风烟。","dynasty":"唐代","tags":"送别，抒情，不舍","title":"公安送韦二少府匡赞"}
{"author":"杜甫","content":"去岁兹辰捧御床，五更三点入鹓行。欲知趋走伤心地，正想氛氲满眼香。无路从容陪语笑，有时颠倒著衣裳。何人错忆穷愁日，愁日愁随一线长。忆昨逍遥供奉班，去年今日侍龙颜。麒麟不动炉烟上，孔雀徐开扇影还。玉几由来天北极，朱衣只在殿中间。孤城此日堪肠断，愁对寒云雪满山。","dynasty":"唐代","title":"至日遣兴，奉寄北省旧阁老两院故人二首"}
{"author":"杜甫","content":"翰林逼华盖，鲸力破沧溟。天上张公子，宫中汉客星。赋诗拾翠殿，佐酒望云亭。紫诰仍兼绾，黄麻似六经。内分金带赤，恩与荔枝青。无复随高凤，空馀泣聚萤。此生任春草，垂老独漂萍。倘忆山阳会，悲歌在一听。","dynasty":"唐代","title":"赠翰林张四学士"}
{"author":"杜甫","content":"卫幕衔恩重，潘舆送喜频。济时瞻上将，锡号戴慈亲。富贵当如此，尊荣迈等伦。郡依封土旧，国与大名新。紫诰鸾回纸，清朝燕贺人。远传冬笋味，更觉彩衣春。奕叶班姑史，芬芳孟母邻。义方兼有训，词翰两如神。委曲承颜体，鶱飞报主身。可怜忠与孝，双美画骐驎。","dynasty":"唐代","title":"奉贺阳城郡王太夫人恩命加邓国太夫人"}
{"author":"杜甫","content":"今日西京掾，多除内省郎。通家惟沈氏，谒帝似冯唐。诗律群公问，儒门旧史长。清秋便寓直，列宿顿辉光。未暇申宴慰，含情空激扬。司存何所比，膳部默凄伤。贫贱人事略，经过霖潦妨。礼同诸父长，恩岂布衣忘。天路牵骐骥，云台引栋梁。徒怀贡公喜，飒飒鬓毛苍。","dynasty":"唐代","title":"承沈八丈东美除膳部员外，阻雨未遂驰贺，奉寄此诗"}
{"author":"杜甫","content":"奔峭背赤甲，断崖当白盐。客居愧迁次，春酒渐多添。花亚欲移竹，鸟窥新卷帘。衰年不敢恨，胜概欲相兼。乱后居难定，春归客未还。水生鱼复浦，云暖麝香山。半顶梳头白，过眉拄杖斑。相看多使者，一一问函关。宋玉归州宅，云通白帝城。吾人淹老病，旅食岂才名。峡口风常急，江流气不平。只应与儿子，飘转任浮生。","dynasty":"唐代","title":"入宅三首（大历二年春，甫自西阁迁赤甲）"}
{"author":"杜甫","content":"老向巴人里，今辞楚塞隅。入舟翻不乐，解缆独长吁。窄转深啼狖，虚随乱浴凫。石苔凌几杖，空翠扑肌肤。叠壁排霜剑，奔泉溅水珠。杳冥藤上下，浓澹树荣枯。神女峰娟妙，昭君宅有无。曲留明怨惜，梦尽失欢娱。摆阖盘涡沸，欹斜激浪输。风雷缠地脉，冰雪耀天衢。鹿角真走险，狼头如跋胡。恶滩宁变色，高卧负微躯。书史全倾挠，装囊半压濡。生涯临臬兀，死地脱斯须。不有平川决，焉知众壑趋。乾坤霾涨海，雨露洗春芜。鸥鸟牵丝飏，骊龙濯锦纡。落霞沉绿绮，残月坏金枢。泥笋苞初荻，沙茸出小蒲。雁儿争水马，燕子逐樯乌。绝岛容烟雾，环洲纳晓晡。前闻辨陶牧，转眄拂宜都。县郭南畿好，津亭北望孤。劳心依憩息，朗咏划昭苏。意遣乐还笑，衰迷贤与愚。飘萧将素发，汩没听洪炉。丘壑曾忘返，文章敢自诬。此生遭圣代，谁分哭穷途。卧疾淹为客，蒙恩早厕儒。廷争酬造化，朴直乞江湖。滟滪险相迫，沧浪深可逾。浮名寻已已，懒计却区区。喜近天皇寺，先披古画图。应经帝子渚，同泣舜苍梧。朝士兼戎服，君王按湛卢。旄头初俶扰，鹑首丽泥涂。甲卒身虽贵，书生道固殊。出尘皆野鹤，历块匪辕驹。伊吕终难降，韩彭不易呼。五云高太甲，六月旷抟扶。回首黎元病，争权将帅诛。山林托疲苶，未必免崎岖。","dynasty":"唐代","title":"大历三年春白帝城放船出瞿塘峡久居夔府将适…凡四十韵"}
{"author":"杜甫","content":"去年登高郪县北，今日重在涪江滨。苦遭白发不相放，羞见黄花无数新。世乱郁郁久为客，路难悠悠常傍人。酒阑却忆十年事，肠断骊山清路尘。","dynasty":"唐代","title":"九日"}
{"author":"杜甫","content":"丰年孰云迟，甘泽不在早。耕田秋雨足，禾黍已映道。春苗九月交，颜色同日老。劝汝衡门士，忽悲尚枯槁。时来展材力，先后无丑好。但讶鹿皮翁，忘机对芳草。","dynasty":"唐代","title":"遣兴三首其三"}
{"author":"杜甫","content":"山晚浮云合，归时恐路迷。涧寒人欲到，村黑鸟应栖。野客茅茨小，田家树木低。旧谙疏懒叔，须汝故相携。白露黄粱熟，分张素有期。已应舂得细，颇觉寄来迟。味岂同金菊，香宜配绿葵。老人他日爱，正想滑流匙。几道泉浇圃，交横落慢坡。葳蕤秋叶少，隐映野云多。隔沼连香芰，通林带女萝。甚闻霜薤白，重惠意如何。","dynasty":"唐代","title":"佐还山后寄三首"}
{"author":"杜甫","content":"望极春城上，开筵近鸟巢。白花檐外朵，青柳槛前梢。池水观为政，厨烟觉远庖。西川供客眼，唯有此江郊。","dynasty":"唐代","title":"题新津北桥楼（得郊字）"}
{"author":"杜甫","content":"绵州州府何磊落，显庆年中越王作。孤城西北起高楼，碧瓦朱甍照城郭。楼下长江百丈清，山头落日半轮明。君王旧迹今人赏，转见千秋万古情。","dynasty":"唐代","title":"越王楼歌（太宗子越王贞为绵州刺史，作台于州城西北）"}
{"author":"杜甫","content":"自断此生休问天，杜曲幸有桑麻田。故将移住南山边，短衣匹马随李广，看射猛虎终残年。","dynasty":"唐代","title":"曲江三章章五句其三"}
{"author":"杜甫","content":"省郎忧病士，书信有柴胡。饮子频通汗，怀君想报珠。亲知天畔少，药味峡中无。归楫生衣卧，春鸥洗翅呼。犹闻上急水，早作取平途。万里皇华使，为僚记腐儒。","dynasty":"唐代","title":"寄韦有夏郎中"}
{"author":"杜甫","content":"司空出东夷，童稚刷劲翮。追随燕蓟儿，颖锐物不隔。服事哥舒翰，意无流沙碛。未甚拔行间，犬戎大充斥。短小精悍姿，屹然强寇敌。贯穿百万众，出入由咫尺。马鞍悬将首，甲外控鸣镝。洗剑青海水，刻铭天山石。九曲非外蕃，其王转深壁。飞兔不近驾，鸷鸟资远击。晓达兵家流，饱闻春秋癖。胸襟日沈静，肃肃自有适。潼关初溃散，万乘犹辟易。偏裨无所施，元帅见手格。太子入朔方，至尊狩梁益。胡马缠伊洛，中原气甚逆。肃宗登宝位，塞望势敦迫。公时徒步至，请罪将厚责。际会清河公，间道传玉册。天王拜跪毕，谠议果冰释。翠华卷飞雪，熊虎亘阡陌。屯兵凤凰山，帐殿泾渭辟。金城贼咽喉，诏镇雄所搤.禁暴清无双，爽气春淅沥。巷有从公歌，野多青青麦。及夫哭庙后，复领太原役。恐惧禄位高，怅望王土窄。不得见清时，呜呼就窀穸。永系五湖舟，悲甚田横客。千秋汾晋间，事与云水白。昔观文苑传，岂述廉蔺绩。嗟嗟邓大夫，士卒终倒戟。","dynasty":"唐代","title":"八哀诗。赠司空王公思礼"}
{"author":"杜甫","content":"楚隔乾坤远，难招病客魂。诗名惟我共，世事与谁论。北阙更新主，南星落故园。定知相见日，烂漫倒芳尊。","dynasty":"唐代","title":"寄高適"}
{"author":"杜甫","content":"舟楫诸侯饯，车舆使者归。山花相映发，水鸟自孤飞。春日垂霜鬓，天隅把绣衣。故人从此去，寥落寸心违。","dynasty":"唐代","title":"送何侍御归朝（李梓州泛舟筵上作）"}
{"author":"杜甫","content":"豺狼当路，无地游从。","dynasty":"唐代","title":"阆中行"}
{"author":"杜甫","content":"兜率知名寺，真如会法堂。江山有巴蜀，栋宇自齐梁。庾信哀虽久，何颙好不忘。白牛车远近，且欲上慈航。","dynasty":"唐代","title":"上兜率寺"}
{"author":"杜甫","content":"不作河西尉，凄凉为折腰。老夫怕趋走，率府且逍遥。耽酒须微禄，狂歌托圣朝。故山归兴尽，回首向风飙。","dynasty":"唐代","title":"官定后戏赠"}
{"author":"杜甫","content":"玉泉之南麓山殊，道林林壑争盘纡。寺门高开洞庭野，殿脚插入赤沙湖。五月寒风冷佛骨，六时天乐朝香炉。地灵步步雪山草，僧宝人人沧海珠。塔劫宫墙壮丽敌，香厨松道清凉俱。莲花交响共命鸟，金榜双回三足乌。方丈涉海费时节，悬圃寻河知有无。暮年且喜经行近，春日兼蒙暄暖扶。飘然斑白身奚适，傍此烟霞茅可诛。桃源人家易制度，橘洲田土仍膏腴。潭府邑中甚淳古，太守庭内不喧呼。昔遭衰世皆晦迹，今幸乐国养微躯。依止老宿亦未晚，富贵功名焉足图。久为野客寻幽惯，细学何颙免兴孤。一重一掩吾肺腑，山鸟山花吾友于。宋公放逐曾题壁，物色分留与老夫。","dynasty":"唐代","title":"岳麓山道林二寺行"}
{"author":"杜甫","content":"浮云终日行，游子久不至。三夜频梦君，情亲见君意。告归常局促，苦道来不易。江湖多风波，舟楫恐失坠。出门搔白首，若负平生志。冠盖满京华，斯人独憔悴。孰云网恢恢，将老身反累。千秋万岁名，寂寞身后事。","dynasty":"唐代","tags":"唐诗三百首，记梦，同情，友人","title":"梦李白二首·其二"}
{"author":"杜甫","content":"细泉兼轻冰，沮洳栈道湿。不辞辛苦行，迫此短景急。石门雪云隘，古镇峰峦集。旌竿暮惨澹，风水白刃涩。胡马屯成皋，防虞此何及。嗟尔远戍人，山寒夜中泣。","dynasty":"唐代","title":"龙门镇（龙门镇在成县东后改府城镇）"}
{"author":"杜甫","content":"二月已破三月来，渐老逢春能几回。莫思身外无穷事，且尽生前有限杯。","dynasty":"唐代","tags":"春天，感叹，岁月，组诗","title":"绝句漫兴九首·其四"}
{"author":"杜甫","content":"舟楫诸侯饯，车舆使者归。山花相映发，水鸟自孤飞。春日垂霜鬓，天隅把绣衣。故人从此去，寥落寸心违。","dynasty":"唐代","title":"送何侍御归朝（李梓州泛舟筵上作）"}
{"author":"杜甫","content":"天上秋期近，人间月影清。入河蟾不没，捣药兔长生。只益丹心苦，能添白发明。干戈知满地，休照国西营。","dynasty":"唐代","title":"月"}
{"author":"杜甫","content":"久游巴子国，屡入武侯祠。竹日斜虚寝，溪风满薄帷。君臣当共济，贤圣亦同时。翊戴归先主，并吞更出师。虫蛇穿画壁，巫觋醉蛛丝。欻忆吟梁父，躬耕也未迟。","dynasty":"唐代","title":"诸葛庙"}
{"author":"杜甫","content":"鹦鹉含愁思，聪明忆别离。翠衿浑短尽，红觜漫多知。未有开笼日，空残旧宿枝。世人怜复损，何用羽毛奇。","dynasty":"唐代","title":"鹦鹉"}
{"author":"杜甫","content":"山头南郭寺，水号北流泉。老树空庭得，清渠一邑传。秋花危石底，晚景卧钟边。俯仰悲身世，溪风为飒然。","dynasty":"唐代","title":"秦州杂诗二十首其十二"}
{"author":"杜甫","content":"草堂少花今欲栽，不问绿李与黄梅。石笋街中却归去，果园坊里为求来。","dynasty":"唐代","title":"诣徐卿觅果栽"}
{"author":"杜甫","content":"青春欲尽急还乡，紫塞宁论尚有霜。翅在云天终不远，力微矰缴绝须防。","dynasty":"唐代","title":"官池春雁二首其二"}
{"author":"杜甫","content":"东屯大江北，百顷平若案。六月青稻多，千畦碧泉乱。插秧适云已，引溜加溉灌。更仆往方塘，决渠当断岸。公私各地著，浸润无天旱。主守问家臣，分明见溪伴。芊芊炯翠羽，剡剡生银汉。鸥鸟镜里来，关山云边看。秋菰成黑米，精凿传白粲。玉粒足晨炊，红鲜任霞散。终然添旅食，作苦期壮观。遗穗及众多，我仓戒滋蔓。","dynasty":"唐代","title":"行官张望补稻畦水归"}
{"author":"杜甫","content":"自为青城客，不唾青城地。为爱丈人山，丹梯近幽意。丈人祠西佳气浓，缘云拟住最高峰。扫除白发黄精在，君看他时冰雪容。","dynasty":"唐代","title":"丈人山（山在青城县北，黄帝封青城山为五岳丈人）"}
{"author":"杜甫","content":"剩水沧江破，残山碣石开。绿垂风折笋，红绽雨肥梅。银甲弹筝用，金鱼换酒来。兴移无洒埽，随意坐莓苔。","dynasty":"唐代","title":"陪郑广文游何将军山林十首其五"}
{"author":"杜甫","content":"白帝城中云出门，白帝城下雨翻盆。高江急峡雷霆斗，古木苍藤日月昏。戎马不如归马逸，千家今有百家存。哀哀寡妇诛求尽，恸哭秋原何处村？","dynasty":"唐代","tags":"写景，忧国，忧民","title":"白帝"}
{"author":"杜甫","content":"孤月当楼满，寒江动夜扉。委波金不定，照席绮逾依。未缺空山静，高悬列宿稀。故园松桂发，万里共清辉。","dynasty":"唐代","title":"月圆"}
{"author":"杜甫","content":"洛阳宫殿化为烽，休道秦关百二重。沧海未全归禹贡，蓟门何处尽尧封。朝廷衮职虽多预，天下军储不自供。稍喜临边王相国，肯销金甲事春农。","dynasty":"唐代","title":"诸将五首其三"}
{"author":"杜甫","content":"古人重守边，今人重高勋。岂知英雄主，出师亘长云。六合已一家，四夷且孤军。遂使貔虎士，奋身勇所闻。拔剑击大荒，日收胡马群。誓开玄冥北，持以奉吾君。","dynasty":"唐代","title":"后出塞五首其三"}
{"author":"杜甫","content":"今我不乐思岳阳，身欲奋飞病在床。美人娟娟隔秋水，濯足洞庭望八荒。鸿飞冥冥日月白，青枫叶赤天雨霜。玉京群帝集北斗，或骑麒麟翳凤凰。芙蓉旌旗烟雾落，影动倒景摇潇湘。星宫之君醉琼浆，羽人稀少不在旁。似闻昨者赤松子，恐是汉代韩张良。昔随刘氏定长安，帷幄未改神惨伤。国家成败吾岂敢，色难腥腐餐枫香。周南留滞古所惜，南极老人应寿昌。美人胡为隔秋水，焉得置之贡玉堂。","dynasty":"唐代","tags":"唐诗三百首，游仙","title":"寄韩谏议注"}
{"author":"杜甫","content":"一昨陪锡杖，卜邻南山幽。年侵腰脚衰，未便阴崖秋。重冈北面起，竟日阳光留。茅屋买兼土，斯焉心所求。近闻西枝西，有谷杉黍稠。亭午颇和暖，石田又足收。当期塞雨干，宿昔齿疾瘳。裴回虎穴上，面势龙泓头。柴荆具茶茗，径路通林丘。与子成二老，来往亦风流。","dynasty":"唐代","title":"寄赞上人"}
{"author":"杜甫","content":"昔者与高李，晚登单父台。寒芜际碣石，万里风云来。桑柘叶如雨，飞藿去裴回。清霜大泽冻，禽兽有馀哀。是时仓廪实，洞达寰区开。猛士思灭胡，将帅望三台。君王无所惜，驾驭英雄材。幽燕盛用武，供给亦劳哉。吴门转粟帛，泛海陵蓬莱。肉食三十万，猎射起黄埃。隔河忆长眺，青岁已摧颓。不及少年日，无复故人杯。赋诗独流涕，乱世想贤才。有能市骏骨，莫恨少龙媒。商山议得失，蜀主脱嫌猜。吕尚封国邑，傅说已盐梅。景晏楚山深，水鹤去低回。庞公任本性，携子卧苍苔。","dynasty":"唐代","title":"昔游"}
{"author":"杜甫","content":"舍西柔桑叶可拈，江畔细麦复纤纤。人生几何春已夏，不放香醪如蜜甜。","dynasty":"唐代","title":"绝句漫兴九首其八"}
{"author":"杜甫","content":"林风纤月落，衣露净琴张。暗水流花径，春星带草堂。检书烧烛短，看剑引杯长。诗罢闻吴咏，扁舟意不忘。","dynasty":"唐代","tags":"写景，抒情，宴会","title":"夜宴左氏庄"}
{"author":"杜甫","content":"司空出东夷，童稚刷劲翮。追随燕蓟儿，颖锐物不隔。服事哥舒翰，意无流沙碛。未甚拔行间，犬戎大充斥。短小精悍姿，屹然强寇敌。贯穿百万众，出入由咫尺。马鞍悬将首，甲外控鸣镝。洗剑青海水，刻铭天山石。九曲非外蕃，其王转深壁。飞兔不近驾，鸷鸟资远击。晓达兵家流，饱闻春秋癖。胸襟日沈静，肃肃自有适。潼关初溃散，万乘犹辟易。偏裨无所施，元帅见手格。太子入朔方，至尊狩梁益。胡马缠伊洛，中原气甚逆。肃宗登宝位，塞望势敦迫。公时徒步至，请罪将厚责。际会清河公，间道传玉册。天王拜跪毕，谠议果冰释。翠华卷飞雪，熊虎亘阡陌。屯兵凤凰山，帐殿泾渭辟。金城贼咽喉，诏镇雄所搤.禁暴清无双，爽气春淅沥。巷有从公歌，野多青青麦。及夫哭庙后，复领太原役。恐惧禄位高，怅望王土窄。不得见清时，呜呼就窀穸。永系五湖舟，悲甚田横客。千秋汾晋间，事与云水白。昔观文苑传，岂述廉蔺绩。嗟嗟邓大夫，士卒终倒戟。","dynasty":"唐代","title":"八哀诗。赠司空王公思礼"}
{"author":"杜甫","content":"二月频送客，东津江欲平。烟花山际重，舟楫浪前轻。泪逐劝杯下，愁连吹笛生。离筵不隔日，那得易为情。","dynasty":"唐代","title":"泛江送客"}
{"author":"杜甫","content":"省郎忧病士，书信有柴胡。饮子频通汗，怀君想报珠。亲知天畔少，药味峡中无。归楫生衣卧，春鸥洗翅呼。犹闻上急水，早作取平途。万里皇华使，为僚记腐儒。","dynasty":"唐代","title":"寄韦有夏郎中"}
{"author":"杜甫","content":"洛阳宫殿化为烽，休道秦关百二重。沧海未全归禹贡，蓟门何处尽尧封。朝廷衮职虽多预，天下军储不自供。稍喜临边王相国，肯销金甲事春农。","dynasty":"唐代","title":"诸将五首其三"}
{"author":"杜甫","content":"觅句新知律，摊书解满床。试吟青玉案，莫羡紫罗囊。假日从时饮，明年共我长。应须饱经术，已似爱文章。十五男儿志，三千弟子行。曾参与游夏，达者得升堂。","dynasty":"唐代","title":"又示宗武"}
{"author":"杜甫","content":"江上秋已分，林中瘴犹剧。畦丁告劳苦，无以供日夕。蓬莠独不焦，野蔬暗泉石。卷耳况疗风，童儿且时摘。侵星驱之去，烂熳任远适。放筐亭午际，洗剥相蒙幂。登床半生熟，下箸还小益。加点瓜薤间，依稀橘奴迹。乱世诛求急，黎民糠籺窄。饱食复何心，荒哉膏粱客。富家厨肉臭，战地骸骨白。寄语恶少年，黄金且休掷。","dynasty":"唐代","title":"驱竖子摘苍耳（即卷耳）"}
{"author":"杜甫","content":"巴蜀愁谁语，吴门兴杳然。九江春草外，三峡暮帆前。厌就成都卜，休为吏部眠。蓬莱如可到，衰白问群仙。","dynasty":"唐代","title":"游子"}
{"author":"杜甫","content":"舟楫诸侯饯，车舆使者归。山花相映发，水鸟自孤飞。春日垂霜鬓，天隅把绣衣。故人从此去，寥落寸心违。","dynasty":"唐代","title":"送何侍御归朝（李梓州泛舟筵上作）"}
{"author":"杜甫","content":"巢燕养雏浑去尽，江花结子已无多。黄衫年少来宜数，不见堂前东逝波。","dynasty":"唐代","title":"少年行二首其二"}
{"author":"杜甫","content":"凛冽倦玄冬，负暄嗜飞阁。羲和流德泽，颛顼愧倚薄。毛发具自和，肌肤潜沃若。太阳信深仁，衰气欻有托。欹倾烦注眼，容易收病脚。流离木杪猿，翩跹山颠鹤。用知苦聚散，哀乐日已作。即事会赋诗，人生忽如昨。古来遭丧乱，贤圣尽萧索。胡为将暮年，忧世心力弱。","dynasty":"唐代","title":"西阁曝日"}
{"author":"杜甫","content":"冥冥甲子雨，已度立春时。轻箑烦相向，纤絺恐自疑。烟添才有色，风引更如丝。直觉巫山暮，兼催宋玉悲。","dynasty":"唐代","title":"雨"}
{"author":"杜甫","content":"之子时相见，邀人晚兴留。霁潭鳣发发，春草鹿呦呦。杜酒偏劳劝，张梨不外求。前村山路险，归醉每无愁。","dynasty":"唐代","title":"题张氏隐居二首其二"}
{"author":"杜甫","content":"疾风吹尘暗河县，行子隔手不相见。湖城城南一开眼，驻马偶识云卿面。向非刘颢为地主，懒回鞭辔成高宴。刘侯叹我携客来，置酒张灯促华馔。且将款曲终今夕，休语艰难尚酣战。照室红炉促曙光，萦窗素月垂文练。天开地裂长安陌，寒尽春生洛阳殿。岂知驱车复同轨，可惜刻漏随更箭。人生会合不可常，庭树鸡鸣泪如线。","dynasty":"唐代","title":"湖城东遇孟云卿，复归刘颢宅宿宴，饮散因为醉歌"}
{"author":"杜甫","content":"无数春笋满林生，柴门密掩断行人。会须上番看成竹，客至从嗔不出迎。","dynasty":"唐代","tags":"咏物","title":"咏春笋"}
{"author":"杜甫","content":"江边踏青罢，回首见旌旗。风起春城暮，高楼鼓角悲。","dynasty":"唐代","title":"绝句"}
{"author":"杜甫","content":"山风吹游子，缥缈乘险绝。峡形藏堂隍，壁色立积铁。径摩穹苍蟠，石与厚地裂。修纤无垠竹，嵌空太始雪。威迟哀壑底，徒旅惨不悦。水寒长冰横，我马骨正折。生涯抵弧矢，盗贼殊未灭。飘蓬逾三年，回首肝肺热。","dynasty":"唐代","title":"铁堂峡（铁堂山在天水县东五里，峡有铁堂庄）"}
{"author":"杜甫","content":"乘尔亦已久，天寒关塞深。尘中老尽力，岁晚病伤心。毛骨岂殊众？驯良犹至今。物微意不浅，感动一沉吟。","dynasty":"唐代","tags":"咏物，写马，抒怀，落魄","title":"病马"}
{"author":"杜甫","content":"野屋流寒水，山篱带薄云。静应连虎穴，喧已去人群。笔架沾窗雨，书签映隙曛。萧萧千里足，个个五花文。","dynasty":"唐代","title":"题柏大兄弟山居屋壁二首其二"}
{"author":"杜甫","content":"参卿休坐幄，荡子不还乡。南客潇湘外，西戎鄠杜旁。衰年倾盖晚，费日系舟长。会面思来札，销魂逐去樯。云晴鸥更舞，风逆雁无行。匣里雌雄剑，吹毛任选将。","dynasty":"唐代","title":"冬晚送长孙渐舍人归州"}
{"author":"杜甫","content":"大师铜梁秀，籍籍名家孙。呜呼先博士，炳灵精气奔。惟昔武皇后，临轩御乾坤。多士尽儒冠，墨客蔼云屯。当时上紫殿，不独卿相尊。世传闾丘笔，峻极逾昆仑。凤藏丹霄暮，龙去白水浑。青荧雪岭东，碑碣旧制存。斯文散都邑，高价越玙璠.晚看作者意，妙绝与谁论。吾祖诗冠古，同年蒙主恩。豫章夹日月，岁久空深根。小子思疏阔，岂能达词门。穷愁一挥泪，相遇即诸昆。我住锦官城，兄居祇树园。地近慰旅愁，往来当丘樊。天涯歇滞雨，粳稻卧不翻。漂然薄游倦，始与道侣敦。景晏步修廊，而无车马喧。夜阑接软语，落月如金盆。漠漠世界黑，驱车争夺繁。惟有摩尼珠，可照浊水源。","dynasty":"唐代","title":"赠蜀僧闾丘师兄"}
{"author":"杜甫","content":"城峻随天壁，楼高更女墙。江流思夏后，风至忆襄王。老去闻悲角，人扶报夕阳。公孙初恃险，跃马意何长。","dynasty":"唐代","title":"上白帝城（公孙述僭位于此，自称白帝）"}
{"author":"杜甫","content":"暝色延山径，高斋次水门。薄云岩际宿，孤月浪中翻。鹳鹤追飞静，豺狼得食喧。不眠忧战伐，无力正乾坤。","dynasty":"唐代","title":"宿江边阁"}
{"author":"杜甫","content":"且喜河南定，不问邺城围。百战今谁在，三年望汝归。故园花自发，春日鸟还飞。断绝人烟久，东西消息稀。","dynasty":"唐代","title":"忆弟二首其二"}
{"author":"杜甫","content":"丹雀衔书来，暮栖何乡树。骅骝事天子，辛苦在道路。司直非冗官，荒山甚无趣。借问泛舟人，胡为入云雾。与子姻娅间，既亲亦有故。万里长江边，邂逅一相遇。长卿消渴再，公干沉绵屡。清谈慰老夫，开卷得佳句。时见文章士，欣然澹情素。伏枕闻别离，畴能忍漂寓。良会苦短促，溪行水奔注。熊罴咆空林，游子慎驰骛。西谒巴中侯，艰险如跬步。主人不世才，先帝常特顾。拔为天军佐，崇大王法度。淮海生清风，南翁尚思慕。公宫造广厦，木石乃无数。初闻伐松柏，犹卧天一柱。我瘦书不成，成字读亦误。为我问故人，劳心练征戍。","dynasty":"唐代","title":"送高司直寻封阆州"}
{"author":"杜甫","content":"养拙江湖外，朝廷记忆疏。深惭长者辙，重得故人书。白发丝难理，新诗锦不如。虽无南去雁，看取北来鱼。","dynasty":"唐代","title":"酬韦韶州见寄"}
{"author":"杜甫","content":"锦里烟尘外，江村八九家。圆荷浮小叶，细麦落轻花。卜宅从兹老，为农去国赊。远惭勾漏令，不得问丹砂。","dynasty":"唐代","tags":"生活，志向，写景","title":"为农"}
{"author":"杜甫","content":"野寺江天豁，山扉花竹幽。诗应有神助，吾得及春游。径石相萦带，川云自去留。禅枝宿众鸟，漂转暮归愁。","dynasty":"唐代","title":"游修觉寺"}
{"author":"杜甫","content":"与兄行年校一岁，贤者是兄愚者弟。兄将富贵等浮云，弟切功名好权势。长安秋雨十日泥，我曹鞴马听晨鸡。公卿朱门未开锁，我曹已到肩相齐。吾兄睡稳方舒膝，不袜不巾蹋晓日。男啼女哭莫我知，身上须缯腹中实。今年思我来嘉州。嘉州酒重花绕楼。楼头吃酒楼下卧，长歌短咏还相酬。四时八节还拘礼，女拜弟妻男拜弟。幅巾鞶带不挂身，头脂足垢何曾洗。吾兄吾兄巢许伦，一生喜怒长任真。日斜枕肘寝已熟，啾啾唧唧为何人。","dynasty":"唐代","title":"狂歌行，赠四兄"}
{"author":"杜甫","content":"献纳司存雨露边，地分清切任才贤。舍人退食收封事，宫女开函近御筵。晓漏追飞青琐闼，晴窗点检白云篇。扬雄更有河东赋，唯待吹嘘送上天。","dynasty":"唐代","title":"赠献纳使起居田舍人（澄）"}
{"author":"杜甫","content":"邛州崔录事，闻在果园坊。久待无消息，终朝有底忙。应愁江树远，怯见野亭荒。浩荡风尘外，谁知酒熟香。","dynasty":"唐代","title":"寄邛州崔录事"}
{"author":"杜甫","content":"戎马交驰际，柴门老病身。把君诗过日，念此别惊神。地阔峨眉晚，天高岘首春。为于耆旧内，试觅姓庞人。","dynasty":"唐代","title":"赠别郑炼赴襄阳"}
{"author":"杜甫","content":"楚公画鹰鹰戴角，杀气森森到幽朔。观者贪愁掣臂飞，画师不是无心学。此鹰写真在左绵，却嗟真骨遂虚传。梁间燕雀休惊怕，亦未抟空上九天。","dynasty":"唐代","title":"姜楚公画角鹰歌"}
{"author":"杜甫","content":"花近高楼伤客心，万方多难此登临。锦江春色来天地，玉垒浮云变古今。北极朝廷终不改，西山寇盗莫相侵。可怜后主还祠庙，日暮聊为《梁甫吟》。(梁甫一作：梁父)","dynasty":"唐代","tags":"唐诗三百首，初中古诗，高中古诗，写景，怀古，感时，忧国忧民","title":"登楼"}
{"author":"杜甫","content":"王子思归日，长安已乱兵。沾衣问行在，走马向承明。暮景巴蜀僻，春风江汉清。晋山虽自弃，魏阙尚含情。","dynasty":"唐代","title":"送李卿哗"}
{"author":"杜甫","content":"门外鸬鹚去不来，沙头忽见眼相猜。自今已后知人意，一日须来一百回。","dynasty":"唐代","title":"三绝句其二鸬鹚"}
{"author":"杜甫","content":"欲陈济世策，已老尚书郎。未息豺虎斗，空惭鸳鹭行。时危人事急，风逆羽毛伤。落日悲江汉，中宵泪满床。","dynasty":"唐代","title":"暮春题瀼西新赁草屋五首其五"}
{"author":"杜甫","content":"丞相祠堂何处寻，锦官城外柏森森。映阶碧草自春色，隔叶黄鹂空好音。三顾频烦天下计，两朝开济老臣心。(频烦一作：频繁)出师未捷身先死，长使英雄泪满襟。","dynasty":"唐代","tags":"唐诗三百首，咏史怀古，忧国忧民，赞颂，写人","title":"蜀相"}
{"author":"杜甫","content":"巫峡中宵动，沧江十月雷。龙蛇不成蛰，天地划争回。却碾空山过，深蟠绝壁来。何须妒云雨，霹雳楚王台。","dynasty":"唐代","title":"雷"}
{"author":"杜甫","content":"二仪积风雨，百谷漏波涛。闻道洪何坼，遥连沧海高。职思忧悄悄，郡国诉嗷嗷。舍弟卑栖邑，防川领簿曹。尺书前日至，版筑不时操。难假鼋鼍力，空瞻乌鹊毛。燕南吹畎亩，济上没蓬蒿。螺蚌满近郭，蛟螭乘九皋。徐关深水府，碣石小秋毫。白屋留孤树，清天矢万艘。吾衰同泛梗，利涉想蟠桃。倚赖天涯钓，犹能掣巨鳌。","dynasty":"唐代","title":"临邑舍弟书至苦雨黄河泛溢堤防之患簿领所忧因寄此诗用宽其意"}
{"author":"杜甫","content":"穷冬急风水，逆浪开帆难。士子甘旨阙，不知道里寒。有求彼乐土，南适小长安。到我舟楫去，觉君衣裳单。素闻赵公节，兼尽宾主欢。已结门庐望，无令霜雪残。老夫缆亦解，脱粟朝未餐。飘荡兵甲际，几时怀抱宽。汉阳颇宁静，岘首试考槃。当念著白帽，采薇青云端。","dynasty":"唐代","title":"别董颋"}
{"author":"杜甫","content":"渥洼汗血种，天上麒麟儿。才士得神秀，书斋闻尔为。棣华晴雨好，彩服暮春宜。朋酒日欢会，老夫今始知。","dynasty":"唐代","title":"和江陵宋大少府暮春雨后同诸公及舍弟宴书斋"}
{"author":"杜甫","content":"左绵公馆清江濆，海棕一株高入云。龙鳞犀甲相错落，苍棱白皮十抱文。自是众木乱纷纷，海棕焉知身出群。移栽北辰不可得，时有西域胡僧识。","dynasty":"唐代","title":"海棕行"}
{"author":"杜甫","content":"回首扶桑铜柱标，冥冥氛祲未全销。越裳翡翠无消息，南海明珠久寂寥。殊锡曾为大司马，总戎皆插侍中貂。炎风朔雪天王地，只在忠臣翊圣朝。","dynasty":"唐代","title":"诸将五首其四"}
{"author":"杜甫","content":"庾信罗含俱有宅，春来秋去作谁家。短墙若在从残草，乔木如存可假花。卜筑应同蒋诩径，为园须似邵平瓜。比年病酒开涓滴，弟劝兄酬何怨嗟。","dynasty":"唐代","title":"舍弟观赴蓝田取妻子到江陵喜寄三首其三"}
{"author":"杜甫","content":"高栋曾轩已自凉，秋风此日洒衣裳。翛然欲下阴山雪，不去非无汉署香。绝辟过云开锦绣，疏松夹水奏笙簧。看君宜著王乔履，真赐还疑出尚方。宓子弹琴邑宰日，终军弃繻英妙时。承家节操尚不泯，为政风流今在兹。可怜宾客尽倾盖，何处老翁来赋诗。楚江巫峡半云雨，清簟疏帘看弈棋。","dynasty":"唐代","title":"七月一日题终明府水楼二首"}
{"author":"杜甫","content":"东阁官梅动诗兴，还如何逊在扬州。此时对雪遥相忆，送客逢春可自由？幸不折来伤岁暮，若为看去乱乡愁。江边一树垂垂发，朝夕催人自白头。","dynasty":"唐代","tags":"抒情，梅花","title":"和裴迪登蜀州东亭送客逢早梅相忆见寄"}
{"author":"杜甫","content":"殿前兵马虽骁雄，纵暴略与羌浑同。闻道杀人汉水上，妇女多在官军中。","dynasty":"唐代","title":"三绝句其三"}
{"author":"杜甫","content":"闻道长安似弈棋，百年世事不胜悲。王侯第宅皆新主，文武衣冠异昔时。直北关山金鼓振，征西车马羽书迟。鱼龙寂寞秋江冷，故国平居有所思。","dynasty":"唐代","title":"秋兴八首其四"}
{"author":"杜甫","content":"手种桃李非无主，野老墙低还似家。恰似春风相欺得，夜来吹折数枝花。","dynasty":"唐代","tags":"春天，写风，抒情","title":"绝句漫兴九首·其二"}
{"author":"杜甫","content":"苑外江头坐不归，水精宫殿转霏微。桃花细逐杨花落，黄鸟时兼白鸟飞。纵饮久判人共弃，懒朝真与世相违。吏情更觉沧洲远，老大徒伤未拂衣。","dynasty":"唐代","tags":"爱国","title":"曲江对酒"}
{"author":"杜甫","content":"寒食江村路，风花高下飞。汀烟轻冉冉，竹日静晖晖。田父要皆去，邻家闹不违。地偏相识尽，鸡犬亦忘归。","dynasty":"唐代","title":"寒食"}
{"author":"杜甫","content":"忆昔先皇巡朔方，千乘万骑入咸阳。阴山骄子汗血马，长驱东胡胡走藏。邺城反覆不足怪，关中小儿坏纪纲。张后不乐上为忙，至令今上犹拨乱，劳心焦思补四方。我昔近侍叨奉引，出兵整肃不可当。为留猛士守未央，致使岐雍防西羌。犬戎直来坐御床，百官跣足随天王。愿见北地傅介子，老儒不用尚书郎。忆昔开元全盛日，小邑犹藏万家室。稻米流脂粟米白，公私仓廪俱丰实。九州道路无豺虎，远行不劳吉日出。齐纨鲁缟车班班，男耕女桑不相失。宫中圣人奏云门，天下朋友皆胶漆。百馀年间未灾变，叔孙礼乐萧何律。岂闻一绢直万钱，有田种谷今流血。洛阳宫殿烧焚尽，宗庙新除狐兔穴。伤心不忍问耆旧，复恐初从乱离说。小臣鲁钝无所能，朝廷记识蒙禄秩。周宣中兴望我皇，洒泪江汉身衰疾。","dynasty":"唐代","tags":"组诗，忆昔，讽今","title":"忆昔二首"}
{"author":"杜甫","content":"无数春笋满林生，柴门密掩断行人。会须上番看成竹，客至从嗔不出迎。","dynasty":"唐代","tags":"咏物","title":"咏春笋"}
{"author":"杜甫","content":"文章千古事，得失寸心知。作者皆殊列，名声岂浪垂。骚人嗟不见，汉道盛于斯。前辈飞腾入，馀波绮丽为。后贤兼旧列，历代各清规。法自儒家有，心从弱岁疲。永怀江左逸，多病邺中奇。騄骥皆良马，骐驎带好儿。车轮徒已斫，堂构惜仍亏。漫作潜夫论，虚传幼妇碑。缘情慰漂荡，抱疾屡迁移。经济惭长策，飞栖假一枝。尘沙傍蜂虿，江峡绕蛟螭。萧瑟唐虞远，联翩楚汉危。圣朝兼盗贼，异俗更喧卑。郁郁星辰剑，苍苍云雨池。两都开幕府，万宇插军麾。南海残铜柱，东风避月支。音书恨乌鹊，号怒怪熊罴。稼穑分诗兴，柴荆学土宜。故山迷白阁，秋水隐黄陂。不敢要佳句，愁来赋别离。","dynasty":"唐代","tags":"哲理","title":"偶题"}
{"author":"杜甫","content":"断续巫山雨，天河此夜新。若无青嶂月，愁杀白头人。魍魉移深树，虾蟆动半轮。故园当北斗，直指照西秦。并照巫山出，新窥楚水清。羁栖愁里见，二十四回明。必验升沉体，如知进退情。不违银汉落，亦伴玉绳横。万里瞿塘峡，春来六上弦。时时开暗室，故故满青天。爽合风襟静，高当泪脸悬。南飞有乌鹊，夜久落江边。","dynasty":"唐代","tags":"月亮","title":"月三首"}
{"author":"杜甫","content":"竹凉侵卧内，野月满庭隅。重露成涓滴，稀星乍有无。暗飞萤自照，水宿鸟相呼。万事干戈里，空悲清夜徂。","dynasty":"唐代","tags":"秋天，月夜，写景，爱国，忧民","title":"倦夜"}
{"author":"杜甫","content":"寺忆曾游处，桥怜再渡时。江山如有待，花柳自无私。野润烟光薄，沙暄日色迟。客愁全为减，舍此复何之？","dynasty":"唐代","tags":"写景，抒情","title":"后游"}
{"author":"杜甫","content":"百草竞春华，丽春应最胜。少须颜色好，多漫枝条剩。纷纷桃李枝，处处总能移。如何此贵重？却怕有人知。","dynasty":"唐代","tags":"春天，花草","title":"丽春"}
{"author":"杜甫","content":"收帆下急水，卷幔逐回滩。江市戎戎暗，山云淰淰寒。村荒无径入，独鸟怪人看。已泊城楼底，何曾夜色阑。","dynasty":"唐代","title":"放船"}
{"author":"杜甫","content":"百顷风潭上，千重夏木清。卑枝低结子，接叶暗巢莺。鲜鲫银丝脍，香芹碧涧羹。翻疑柁楼底，晚饭越中行。","dynasty":"唐代","title":"陪郑广文游何将军山林十首其二"}
{"author":"杜甫","content":"卜居赤甲迁居新，两见巫山楚水春。炙背可以献天子，美芹由来知野人。荆州郑薛寄书近，蜀客郗岑非我邻。笑接郎中评事饮，病从深酌道吾真。","dynasty":"唐代","title":"赤甲"}
{"author":"杜甫","content":"西蜀樱桃也自红，野人相赠满筠笼。数回细写愁仍破，万颗匀圆讶许同。忆昨赐沾门下省，退朝擎出大明宫。金盘玉箸无消息，此日尝新任转蓬。","dynasty":"唐代","tags":"咏物，赞美，农民","title":"野人送朱樱"}
{"author":"杜甫","content":"雀啄江头黄柳花，鸂鶒满晴沙。自知白发非春事，且尽芳尊恋物华。近侍即今难浪迹，此身那得更无家。丈人文力犹强健，岂傍青门学种瓜。","dynasty":"唐代","title":"曲江陪郑八丈南史饮"}
{"author":"杜甫","content":"荡荡万斛船，影若扬白虹。起樯必椎牛，挂席集众功。自非风动天，莫置大水中。","dynasty":"唐代","title":"三韵三篇其二"}
{"author":"杜甫","content":"得归茅屋赴成都，直为文翁再剖符。但使闾阎还揖让，敢论松竹久荒芜。鱼知丙穴由来美，酒忆郫筒不用酤。五马旧曾谙小径，几回书札待潜夫。处处青江带白蘋，故园犹得见残春。雪山斥候无兵马，锦里逢迎有主人。休怪儿童延俗客，不教鹅鸭恼比邻。习池未觉风流尽，况复荆州赏更新。竹寒沙碧浣花溪，菱刺藤梢咫尺迷。过客径须愁出入，居人不自解东西。书签药裹封蛛网，野店山桥送马蹄。岂藉荒庭春草色，先判一饮醉如泥。常苦沙崩损药栏，也从江槛落风湍。新松恨不高千尺，恶竹应须斩万竿。生理只凭黄阁老，衰颜欲付紫金丹。三年奔走空皮骨，信有人间行路难。锦官城西生事微，乌皮几在还思归。昔去为忧乱兵入，今来已恐邻人非。侧身天地更怀古，回首风尘甘息机。共说总戎云鸟阵，不妨游子芰荷衣。","dynasty":"唐代","title":"将赴成都草堂途中有作，先寄严郑公五首"}
{"author":"杜甫","content":"江头且系船，为尔独相怜。云散灌坛雨，春青彭泽田。频惊适小国，一拟问高天。别后巴东路，逢人问几贤。","dynasty":"唐代","title":"题郪县郭三十二明府茅屋壁"}
{"author":"杜甫","content":"勃律天西采玉河，坚昆碧盌最来多。旧随汉使千堆宝，少荅胡王万匹罗。","dynasty":"唐代","title":"喜闻盗贼蕃寇总退口号五首其四"}
{"author":"杜甫","content":"去郭轩楹敞，无村眺望赊。澄江平少岸，幽树晚多花。细雨鱼儿出，微风燕子斜。城中十万户，此地两三家。蜀天常夜雨，江槛已朝晴。叶润林塘密，衣干枕席清。不堪祗老病，何得尚浮名。浅把涓涓酒，深凭送此生。","dynasty":"唐代","tags":"春天，写景，写雨，感慨","title":"水槛遣心二首"}
{"author":"杜甫","content":"温温士君子，令我怀抱尽。灵芝冠众芳，安得阙亲近。遭乱意不归，窜身迹非隐。细人尚姑息，吾子色愈谨。高怀见物理，识者安肯哂。卑飞欲何待，捷径应未忍。示我百篇文，诗家一标准。羁离交屈宋，牢落值颜闵。水陆迷畏途，药饵驻修轸。古人日以远，青史字不泯。步趾咏唐虞，追随饭葵堇。数杯资好事，异味烦县尹。心虽在朝谒，力与愿矛盾。抱病排金门，衰容岂为敏。","dynasty":"唐代","title":"赠郑十八贲（云安令）"}
{"author":"杜甫","content":"熊罴哮我东，虎豹号我西。我后鬼长啸，我前狨又啼。天寒昏无日，山远道路迷。驱车石龛下，仲冬见虹霓。伐竹者谁子，悲歌上云梯。为官采美箭，五岁供梁齐。苦云直簳尽，无以充提携。奈何渔阳骑，飒飒惊烝黎。","dynasty":"唐代","title":"石龛"}
{"author":"杜甫","content":"此老已云殁，邻人嗟亦休。竟无宣室召，徒有茂陵求。妻子寄他食，园林非昔游。空馀繐帷在，淅淅野风秋。燕入非旁舍，鸥归只故池。断桥无复板，卧柳自生枝。遂有山阳作，多惭鲍叔知。素交零落尽，白首泪双垂。","dynasty":"唐代","title":"过故斛斯校书庄二首"}
{"author":"杜甫","content":"檐前甘菊移时晚，青蕊重阳不堪摘。明日萧条醉尽醒，残花烂熳开何益。篱边野外多众芳，采撷细琐升中堂。念兹空长大枝叶，结根失所缠风霜。","dynasty":"唐代","title":"叹庭前甘菊花"}
{"author":"杜甫","content":"晚景孤村僻，行军数骑来。交新徒有喜，礼厚愧无才。赏静怜云竹，忘归步月台。何当看花蕊，欲发照江梅。","dynasty":"唐代","title":"徐九少尹见过"}
{"author":"杜甫","content":"戍鼓断人行，边秋一雁声。(边秋一作:秋边)露从今夜白，月是故乡明。有弟皆分散，无家问死生。寄书长不达，况乃未休兵。","dynasty":"唐代","tags":"唐诗三百首，边塞，秋天，月夜，思乡，怀人","title":"月夜忆舍弟"}
{"author":"杜甫","content":"苍江多风飙，云雨昼夜飞。茅轩驾巨浪，焉得不低垂。游子久在外，门户无人持。高岸尚如谷，何伤浮柱欹。扶颠有劝诫，恐贻识者嗤。既殊大厦倾，可以一木支。临川视万里，何必阑槛为。人生感故物，慷慨有馀悲。","dynasty":"唐代","title":"水槛"}
{"author":"杜甫","content":"朝廷防盗贼，供给愍诛求。下诏选郎署，传声能典州。苍生今日困，天子向时忧。井屋有烟起，疮痍无血流。壤歌唯海甸，画角自山楼。白发寐常早，荒榛农复秋。解龟逾卧辙，遣骑觅扁舟。徐榻不知倦，颍川何以酬。尘生彤管笔，寒腻黑貂裘。高义终焉在，斯文去矣休。别离同雨散，行止各云浮。林热鸟开口，江浑鱼掉头。尉佗虽北拜，太史尚南留。军旅应都息，寰区要尽收。九重思谏诤，八极念怀柔。徙倚瞻王室，从容仰庙谋。故人持雅论，绝塞豁穷愁。复见陶唐理，甘为汗漫游。","dynasty":"唐代","title":"奉送王信州崟北归"}
{"author":"杜甫","content":"汩汩避群盗，悠悠经十年。不成向南国，复作游西川。物役水虚照，魂伤山寂然。我生无倚著，尽室畏途边。长林偃风色，回复意犹迷。衫裛翠微润，马衔青草嘶。栈悬斜避石，桥断却寻溪。何日干戈尽，飘飘愧老妻。行色递隐见，人烟时有无。仆夫穿竹语，稚子入云呼。转石惊魑魅，抨弓落狖鼯。真供一笑乐，似欲慰穷途。","dynasty":"唐代","title":"自阆州领妻子却赴蜀山行三首"}
{"author":"杜甫","content":"卧病拥塞在峡中，潇湘洞庭虚映空。楚天不断四时雨，巫峡常吹千里风。沙上草阁柳新暗，城边野池莲欲红。暮春鸳鹭立洲渚，挟子翻飞还一丛。","dynasty":"唐代","title":"暮春"}
{"author":"杜甫","content":"寄语杨员外，山寒少茯苓。归来稍暄暖，当为劚青冥。翻动神仙窟，封题鸟兽形。兼将老藤杖，扶汝醉初醒。","dynasty":"唐代","tags":"寄语","title":"路逢襄阳杨少府入城戏呈杨员外绾"}
{"author":"杜甫","content":"华亭入翠微，秋日乱清晖。崩石欹山树，清涟曳水衣。紫鳞冲岸跃，苍隼护巢归。向晚寻征路，残云傍马飞。","dynasty":"唐代","title":"重题郑氏东亭（在新安界）"}
{"author":"杜甫","content":"元年建巳月，官有王司直。马惊折左臂，骨折面如墨。驽骀漫深泥，何不避雨色。劝君休叹恨，未必不为福。","dynasty":"唐代","title":"戏赠友二首其二"}
{"author":"杜甫","content":"廊庙之具裴施州，宿昔一逢无此流。金钟大镛在东序，冰壶玉衡悬清秋。自从相遇感多病，三岁为客宽边愁。尧有四岳明至理，汉二千石真分忧。几度寄书白盐北，苦寒赠我青羔裘。霜雪回光避锦袖，龙蛇动箧蟠银钩。紫衣使者辞复命，再拜故人谢佳政。将老已失子孙忧，后来况接才华盛。","dynasty":"唐代","title":"寄裴施州（裴冕坐李辅国贬施州刺史）"}
{"author":"杜甫","content":"萧萧古塞冷，漠漠秋云低。黄鹄翅垂雨，苍鹰饥啄泥。蓟门谁自北，汉将独征西。不意书生耳，临衰厌鼓鞞。","dynasty":"唐代","title":"秦州杂诗二十首其十一"}
{"author":"杜甫","content":"百年已过半，秋至转饥寒。为问彭州牧，何时救急难？","dynasty":"唐代","title":"因崔五侍御寄高彭州"}
{"author":"杜甫","content":"王室比多难，高官皆武臣。幽燕通使者，岳牧用词人。国待贤良急，君当拔擢新。佩刀成气象，行盖出风尘。战伐乾坤破，疮痍府库贫。众寮宜洁白，万役但平均！霄汉瞻佳士，泥涂任此身。秋天正摇落，回首大江滨！","dynasty":"唐代","tags":"友人，抒怀，政治，抱负","title":"送陵州路使君赴任"}
{"author":"杜甫","content":"今秋乃淫雨，仲月来寒风。群木水光下，万象云气中。所思碍行潦，九里信不通。悄悄素浐路，迢迢天汉东。愿腾六尺马，背若孤征鸿。划见公子面，超然欢笑同。奋飞既胡越，局促伤樊笼。一饭四五起，凭轩心力穷。嘉蔬没混浊，时菊碎榛丛。鹰隼亦屈猛，乌鸢何所蒙。式瞻北邻居，取适南巷翁。挂席钓川涨，焉知清兴终。","dynasty":"唐代","title":"苦雨奉寄陇西公兼呈王徵士"}
{"author":"杜甫","content":"由来巫峡水，本自楚人家。客病留因药，春深买为花。秋庭风落果，瀼岸雨颓沙。问俗营寒事，将诗待物华。","dynasty":"唐代","title":"小园"}
{"author":"杜甫","content":"夜深露气清，江月满江城。浮客转危坐，归舟应独行。关山同一照，乌鹊自多惊。欲得淮王术，风吹晕已生。","dynasty":"唐代","title":"玩月呈汉中王"}
{"author":"杜甫","content":"迢递来三蜀，蹉跎有六年。客身逢故旧，发兴自林泉。过懒从衣结，频游任履穿。藩篱无限景，恣意买江天。","dynasty":"唐代","title":"春日江村五首其二"}
{"author":"杜甫","content":"田舍清江曲，柴门古道旁。草深迷市井，地僻懒衣裳。榉柳枝枝弱，枇杷树树香。鸬鹚西日照，晒翅满鱼梁。","dynasty":"唐代","tags":"写景，田园","title":"田舍"}
{"author":"杜甫","content":"五夜漏声催晓箭，九重春色醉仙桃。旌旗日暖龙蛇动，宫殿风微燕雀高。朝罢香烟携满袖，诗成珠玉在挥毫。欲知世掌丝纶美，池上于今有凤毛。","dynasty":"唐代","tags":"宫廷，写景，抒情","title":"奉和贾至舍人早朝大明宫"}
{"author":"杜甫","content":"楼上炎天冰雪生，高尽燕雀贺新成。碧窗宿雾濛濛湿，朱栱浮云细细轻。杖钺褰帷瞻具美，投壶散帙有馀清。自公多暇延参佐，江汉风流万古情。","dynasty":"唐代","title":"江陵节度阳城郡王新楼成王请严侍御判官赋七字句同作"}
{"author":"杜甫","content":"堂前扑枣任西邻，无食无儿一妇人。不为困穷宁有此？只缘恐惧转须亲。即防远客虽多事，便插疏篱却甚真。已诉征求贫到骨，正思戎马泪盈巾。","dynasty":"唐代","tags":"忧国忧民","title":"又呈吴郎"}
{"author":"杜甫","content":"涕泗不能收，哭君余白头。儿童相识尽，宇宙此生浮。江雨铭旌湿，湖风井径秋。还瞻魏太子，宾客减应刘。","dynasty":"唐代","title":"重题"}
{"author":"杜甫","content":"城尖径昃旌旆愁，独立缥缈之飞楼。峡坼云霾龙虎卧，江清日抱鼋鼍游。扶桑西枝对断石，弱水东影随长流。杖藜叹世者谁子，泣血迸空回白头。","dynasty":"唐代","tags":"写景，感叹，惆怅","title":"白帝城最高楼"}
{"author":"杜甫","content":"易识浮生理，难教一物违。水深鱼极乐，林茂鸟知归。吾老甘贫病，荣华有是非。秋风吹几杖，不厌此山薇。","dynasty":"唐代","title":"秋野五首其二"}
{"author":"杜甫","content":"一县蒲萄熟，秋山苜蓿多。关云常带雨，塞水不成河。羌女轻烽燧，胡儿制骆驼。自伤迟暮眼，丧乱饱经过。","dynasty":"唐代","title":"寓目"}
{"author":"杜甫","content":"斧钺下青冥，楼船过洞庭。北风随爽气，南斗避文星。日月笼中鸟，乾坤水上萍。王孙丈人行，垂老见飘零。","dynasty":"唐代","title":"衡州送李大夫七丈勉赴广州"}
{"author":"杜甫","content":"莫笑田家老瓦盆，自从盛酒长儿孙。倾银注瓦惊人眼，共醉终同卧竹根。巢燕养雏浑去尽，红花结子已无多。黄衫年少来宜数，不见堂前东逝波。马上谁家白面郎，临阶下马坐人床。不通姓字粗豪甚，指点银瓶索酒尝。","dynasty":"唐代","title":"杂曲歌辞。少年行三首"}
{"author":"杜甫","content":"楚塞难为路，蓝田莫滞留。衣裳判白露，鞍马信清秋。满峡重江水，开帆八月舟。此时同一醉，应在仲宣楼。","dynasty":"唐代","title":"舍弟观归蓝田迎新妇送示两篇其二"}
{"author":"杜甫","content":"心在水精域，衣沾春雨时。洞门尽徐步，深院果幽期。到扉开复闭，撞钟斋及兹。醍醐长发性，饮食过扶衰。把臂有多日，开怀无愧辞。黄鹂度结构，紫鸽下罘罳.愚意会所适，花边行自迟。汤休起我病，微笑索题诗。细软青丝履，光明白氎巾。深藏供老宿，取用及吾身。自顾转无趣，交情何尚新。道林才不世，惠远德过人。雨泻暮檐竹，风吹青井芹。天阴对图画，最觉润龙鳞。灯影照无睡，心清闻妙香。夜深殿突兀，风动金锒铛。天黑闭春院，地清栖暗芳。玉绳回断绝，铁凤森翱翔。梵放时出寺，钟残仍殷床。明朝在沃野，苦见尘沙黄。童儿汲井华，惯捷瓶上手。沾洒不濡地，扫除似无帚。明霞烂复阁，霁雾搴高牖。侧塞被径花，飘飖委墀柳。艰难世事迫，隐遁佳期后。晤语契深心，那能总箝口。奉辞还杖策，暂别终回首。泱泱泥污人，听听国多狗。既未免羁绊，时来憩奔走。近公如白雪，执热烦何有。","dynasty":"唐代","title":"大云寺赞公房四首"}
{"author":"杜甫","content":"朔风飘胡雁，惨澹带砂砾。长林何萧萧，秋草萋更碧。北里富熏天，高楼夜吹笛。焉知南邻客，九月犹絺绤。长陵锐头儿，出猎待明发。騂弓金爪镝，白马蹴微雪。未知所驰逐，但见暮光灭。归来悬两狼，门户有旌节。漆有用而割，膏以明自煎。兰摧白露下，桂折秋风前。府中罗旧尹，沙道尚依然。赫赫萧京兆，今为时所怜。猛虎凭其威，往往遭急缚。雷吼徒咆哮，枝撑已在脚。忽看皮寝处，无复睛闪烁。人有甚于斯，足以劝元恶。朝逢富家葬，前后皆辉光。共指亲戚大，缌麻百夫行。送者各有死，不须羡其强。君看束练去，亦得归山冈。","dynasty":"唐代","title":"遣兴五首"}
{"author":"杜甫","content":"江水东流去，清樽日复斜。异方同宴赏，何处是京华。亭景临山水，村烟对浦沙。狂歌过于胜，得醉即为家。","dynasty":"唐代","title":"陪王侍御宴通泉东山野亭"}
{"author":"杜甫","content":"惨淡风云会，乘时各有人。力侔分社稷，志屈偃经纶。复汉留长策，中原仗老臣。杂耕心未已，欧血事酸辛。霸气西南歇，雄图历数屯。锦江元过楚，剑阁复通秦。旧俗存祠庙，空山立鬼神。虚檐交鸟道，枯木半龙鳞。竹送清溪月，苔移玉座春。闾阎儿女换，歌舞岁时新。绝域归舟远，荒城系马频。如何对摇落，况乃久风尘。孰与关张并，功临耿邓亲。应天才不小，得士契无邻。迟暮堪帷幄，飘零且钓缗。向来忧国泪，寂寞洒衣巾。","dynasty":"唐代","title":"谒先主庙（刘昭烈庙在奉节县东六里）"}
{"author":"杜甫","content":"花鸭无泥滓，阶前每缓行。羽毛知独立，黑白太分明。不觉群心妒，休牵众眼惊。稻粱沾汝在，作意莫先鸣。","dynasty":"唐代","tags":"咏物，抒怀","title":"花鸭"}
{"author":"杜甫","content":"今日苦短昨日休，岁云暮矣增离忧。霜凋碧树待锦树。万壑东逝无停留。荒戍之城石色古，东郭老人住青丘。飞书白帝营斗粟，琴瑟几杖柴门幽。青草萋萋尽枯死，天马跂足随牦牛。自古圣贤多薄命，奸雄恶少皆封侯。故国三年一消息。终南渭水寒悠悠。五陵豪贵反颠倒，乡里小儿狐白裘。生男堕地要膂力，一生富贵倾邦国。莫愁父母少黄金，天下风尘儿亦得。","dynasty":"唐代","title":"锦树行（因篇内有锦树二字摘以为题非正赋锦树也）"}
{"author":"杜甫","content":"沈范早知何水部，曹刘不待薛郎中。独当省署开文苑，兼泛沧浪学钓翁。","dynasty":"唐代","title":"解闷十二首其四"}
{"author":"杜甫","content":"客里有所过，归来知路难。开门野鼠走，散帙壁鱼干。洗杓开新酝，低头拭小盘。凭谁给麹蘖，细酌老江干。","dynasty":"唐代","title":"归来"}
{"author":"杜甫","content":"百年已过半，秋至转饥寒。为问彭州牧，何时救急难。","dynasty":"唐代","title":"因崔五侍御寄高彭州（適）"}
{"author":"杜甫","content":"纨绔不饿死，儒冠多误身。丈人试静听，贱子请具陈。甫昔少年日，早充观国宾。读书破万卷，下笔如有神。(读书破万卷一作：读破万卷书)赋料扬雄敌，诗看子建亲。李邕求识面，王翰愿卜邻。自谓颇挺出，立登要路津。致君尧舜上，再使风俗淳。此意竟萧条，行歌非隐沦。骑驴十三载，旅食京华春。朝扣富儿门，暮随肥马尘。残杯与冷炙，到处潜悲辛。主上顷见征，欻然欲求伸。青冥却垂翅，蹭蹬无纵鳞。甚愧丈人厚，甚知丈人真。每于百僚上，猥颂佳句新。窃效贡公喜，难甘原宪贫。焉能心怏怏，只是走踆踆。今欲东入海，即将西去秦。尚怜终南山，回首清渭滨。常拟报一饭，况怀辞大臣。白鸥没浩荡，万里谁能驯？","dynasty":"唐代","tags":"社交，读书，壮志","title":"奉赠韦左丞丈二十二韵"}
{"author":"杜甫","content":"淮海维扬一俊人，金章紫绶照青春。指麾能事回天地，训练强兵动鬼神。湘西不得归关羽，河内犹宜借寇恂。朝觐从容问幽仄，勿云江汉有垂纶。","dynasty":"唐代","title":"奉寄章十侍御"}
{"author":"杜甫","content":"舍下笋穿壁，庭中藤刺檐。地晴丝冉冉，江白草纤纤。","dynasty":"唐代","title":"绝句六首其五"}
{"author":"杜甫","content":"方丈三韩外，昆仑万国西。建标天地阔，诣绝古今迷。气得神仙迥，恩承雨露低。相门清议众，儒术大名齐。轩冕罗天阙，琳琅识介珪。伶官诗必诵，夔乐典犹稽。健笔凌鹦鹉，铦锋莹鸊鹈。友于皆挺拔，公望各端倪。通籍逾青琐，亨衢照紫泥。灵虬传夕箭，归马散霜蹄。能事闻重译，嘉谟及远黎。弼谐方一展，斑序更何跻。适越空颠踬，游梁竟惨凄。谬知终画虎，微分是醯鸡。萍泛无休日，桃阴想旧蹊。吹嘘人所羡，腾跃事仍睽。碧海真难涉，青云不可梯。顾深惭锻炼，才小辱提携。槛束哀猿叫，枝惊夜鹊栖。几时陪羽猎，应指钓璜溪。","dynasty":"唐代","title":"奉赠太常张卿二十韵（均）"}
{"author":"杜甫","content":"绣段装檐额，金花帖鼓腰。一夫先舞剑，百戏后歌樵。江树城孤远，云台使寂寥。汉朝频选将，应拜霍嫖姚。","dynasty":"唐代","title":"陪柏中丞观宴将士二首其二"}
{"author":"杜甫","content":"挽弓当挽强，用箭当用长。射人先射马，擒贼先擒王。杀人亦有限，列国自有疆。苟能制侵陵，岂在多杀伤。","dynasty":"唐代","tags":"议论，战争，哲理","title":"前出塞九首·其六"}
{"author":"杜甫","content":"栀子比众木，人间诚未多。于身色有用，与道气伤和。红取风霜实，青看雨露柯。无情移得汝，贵在映江波。","dynasty":"唐代","title":"江头四咏。栀子"}
{"author":"杜甫","content":"鹦鹉含愁思，聪明忆别离。翠衿浑短尽，红觜漫多知。未有开笼日，空残旧宿枝。世人怜复损，何用羽毛奇。","dynasty":"唐代","title":"鹦鹉（一作翦羽）"}
{"author":"杜甫","content":"微雨不滑道，断云疏复行。紫崖奔处黑，白鸟去边明。秋日新沾影，寒江旧落声。柴扉临野碓，半得捣香粳。江雨旧无时，天晴忽散丝。暮秋沾物冷，今日过云迟。上马迥休出，看鸥坐不辞。高轩当滟滪，润色静书帷。物色岁将晏，天隅人未归。朔风鸣淅淅，寒雨下霏霏。多病久加饭，衰容新授衣。时危觉凋丧，故旧短书稀。楚雨石苔滋，京华消息迟。山寒青兕叫，江晚白鸥饥。神女花钿落，鲛人织杼悲。繁忧不自整，终日洒如丝。","dynasty":"唐代","title":"雨四首"}
{"author":"杜甫","content":"兰若山高处，烟霞嶂几重。冻泉依细石，晴雪落长松。问法看诗忘，观身向酒慵。未能割妻子，卜宅近前峰。","dynasty":"唐代","title":"谒真谛寺禅师"}
{"author":"杜甫","content":"肃肃花絮晚，菲菲红素轻。日长唯鸟雀，春远独柴荆。数有关中乱，何曾剑外清。故乡归不得，地入亚夫营。","dynasty":"唐代","tags":"春天，思乡","title":"春远/春运"}
{"author":"杜甫","content":"昼刻传呼浅，春旗簇仗齐。退朝花底散，归院柳边迷。楼雪融城湿，宫云去殿低。避人焚谏草，骑马欲鸡栖。","dynasty":"唐代","title":"晚出左掖"}
{"author":"杜甫","content":"寂寞春山路，君王不复行。古墙犹竹色，虚阁自松声。鸟雀荒村暮，云霞过客情。尚思歌吹入，千骑把霓旌。","dynasty":"唐代","title":"滕王亭子"}
{"author":"杜甫","content":"綵云阴复白，锦树晓来青。身世双蓬鬓，乾坤一草亭。哀歌时自短，醉舞为谁醒。细雨荷锄立，江猿吟翠屏。","dynasty":"唐代","title":"暮春题瀼西新赁草屋五首其三"}
{"author":"杜甫","content":"孤月当楼满，寒江动夜扉。委波金不定，照席绮逾依。未缺空山静，高悬列宿稀。故园松桂发，万里共清辉。","dynasty":"唐代","title":"月圆"}
{"author":"杜甫","content":"冬至至后日初长，远在剑南思洛阳。青袍白马有何意，金谷铜驼非故乡。梅花欲开不自觉，棣萼一别永相望。愁极本凭诗遣兴，诗成吟咏转凄凉。","dynasty":"唐代","tags":"故乡","title":"至后"}
{"author":"杜甫","content":"关内昔分袂，天边今转蓬。驱驰不可说，谈笑偶然同。道术曾留意，先生早击蒙。家家迎蓟子，处处识壶公。长啸峨嵋北，潜行玉垒东。有时骑猛虎，虚室使仙童。发少何劳白，颜衰肯更红。望云悲轗轲，毕景羡冲融。丧乱形仍役，凄凉信不通。悬旌要路口，倚剑短亭中。永作殊方客，残生一老翁。相哀骨可换，亦遣驭清风。","dynasty":"唐代","title":"寄司马山人十二韵"}
{"author":"杜甫","content":"为嗔王录事，不寄草堂赀。昨属愁春雨，能忘欲漏时。","dynasty":"唐代","title":"王录事许修草堂赀不到，聊小诘"}
{"author":"杜甫","content":"江草日日唤愁生，巫峡泠泠非世情。盘涡鹭浴底心性，独树花发自分明。十年戎马暗万国，异域宾客老孤城。渭水秦山得见否，人经罢病虎纵横。","dynasty":"唐代","title":"愁（强戏为吴体）"}
{"author":"杜甫","content":"汝啼吾手战，吾笑汝身长。处处逢正月，迢迢滞远方。飘零还柏酒，衰病只藜床。训喻青衿子，名惭白首郎。赋诗犹落笔，献寿更称觞。不见江东弟，高歌泪数行。","dynasty":"唐代","title":"元日示宗武"}
{"author":"杜甫","content":"火旗还锦缆，白马出江城。嘹唳吟笳发，萧条别浦清。寒空巫峡曙，落日渭阳明。留滞嗟衰疾，何时见息兵。","dynasty":"唐代","title":"奉送卿二翁统节度镇军还江陵"}
{"author":"杜甫","content":"田园须暂往，戎马惜离群。去远留诗别，愁多任酒醺。一秋常苦雨，今日始无云。山路时吹角，那堪处处闻。","dynasty":"唐代","title":"留别贾严二阁老两院补阙（得云字）"}
{"author":"杜甫","content":"丧乱闻吾弟，饥寒傍济州。人稀吾不到，兵在见何由。忆昨狂催走，无时病去忧。即今千种恨，惟共水东流。且喜河南定，不问邺城围。百战今谁在，三年望汝归。故园花自发，春日鸟还飞。断绝人烟久，东西消息稀。","dynasty":"唐代","title":"忆弟二首（时归在南陆浑庄）"}
{"author":"杜甫","content":"昆吾御宿自逶迤，紫阁峰阴入渼陂。香稻啄馀鹦鹉粒，碧梧栖老凤皇枝。佳人拾翠春相问，仙侣同舟晚更移。綵笔昔游干气象，白头吟望苦低垂。","dynasty":"唐代","title":"秋兴八首其八"}
{"author":"杜甫","content":"百年已过半，秋至转饥寒。为问彭州牧，何时救急难。","dynasty":"唐代","title":"因崔五侍御寄高彭州（適）"}
{"author":"杜甫","content":"峡中丈夫绝轻死，少在公门多在水。富豪有钱驾大舸，贫穷取给行艓子。小儿学问止论语，大儿结束随商旅。欹帆侧柁入波涛，撇漩捎濆无险阻。朝发白帝暮江陵，顷来目击信有征。瞿塘漫天虎须怒，归州长年行最能。此乡之人气量窄，误竞南风疏北客。若道土无英俊才，何得山有屈原宅。","dynasty":"唐代","title":"最能行"}
{"author":"杜甫","content":"江上日多雨，萧萧荆楚秋。高风下木叶，永夜揽貂裘。勋业频看镜，行藏独倚楼。时危思报主，衰谢不能休。","dynasty":"唐代","title":"江上"}
{"author":"杜甫","content":"青丝白马谁家子，粗豪且逐风尘起。不闻汉主放妃嫔，近静潼关扫蜂蚁。殿前兵马破汝时，十月即为齑粉期。未如面缚归金阙，万一皇恩下玉墀。","dynasty":"唐代","title":"青丝（青丝白马，用侯景事，以比仆固怀恩）"}
{"author":"杜甫","content":"邦危坏法则，圣远益愁慕。飘飖桂水游，怅望苍梧暮。潜鱼不衔钩，走鹿无反顾。皦皦幽旷心，拳拳异平素。衣食相拘阂，朋知限流寓。风涛上春沙，千里侵江树。逆行少吉日，时节空复度。井灶任尘埃，舟航烦数具。牵缠加老病，琐细隘俗务。万古一死生，胡为足名数。多忧污桃源，拙计泥铜柱。未辞炎瘴毒，摆落跋涉惧。虎狼窥中原，焉得所历住。葛洪及许靖，避世常此路。贤愚诚等差，自爱各驰骛。羸瘠且如何，魄夺针灸屡。拥滞僮仆慵，稽留篙师怒。终当挂帆席，天意难告诉。南为祝融客，勉强亲杖屦。结托老人星，罗浮展衰步。","dynasty":"唐代","title":"咏怀二首其二"}
{"author":"杜甫","content":"黄草峡西船不归，赤甲山下行人稀。秦中驿使无消息，蜀道兵戈有是非。万里秋风吹锦水，谁家别泪湿罗衣。莫愁剑阁终堪据，闻道松州已被围。","dynasty":"唐代","title":"黄草"}
{"author":"杜甫","content":"正解柴桑缆，仍看蜀道行。樯乌相背发，塞雁一行鸣。南纪连铜柱，西江接锦城。凭将百钱卜，飘泊问君平。","dynasty":"唐代","title":"公安送李二十九弟晋肃入蜀余下沔鄂"}
{"author":"杜甫","content":"江阁要宾许马迎，午时起坐自天明。浮云不负青春色，细雨何孤白帝城。身过花间沾湿好，醉于马上往来轻。虚疑皓首冲泥怯，实少银鞍傍险行。","dynasty":"唐代","title":"崔评事弟许相迎不到应虑老夫见泥雨…必愆佳期走笔戏简"}
{"author":"杜甫","content":"闻道乘骢发，沙边待至今。不知云雨散，虚费短长吟。山带乌蛮阔，江连白帝深。船经一柱观，留眼共登临。","dynasty":"唐代","title":"渝州候严六侍御不到，先下峡"}
{"author":"杜甫","content":"寒日经檐短，穷猿失木悲。峡中为客恨，江上忆君时。天地身何在，风尘病敢辞。封书两行泪，沾洒裛新诗。","dynasty":"唐代","title":"寄杜位（顷者与位同在故严尚书幕）"}
{"author":"杜甫","content":"城暗更筹急，楼高雨雪微。稍通绡幕霁，远带玉绳稀。门鹊晨光起，墙乌宿处飞。寒江流甚细，有意待人归。","dynasty":"唐代","title":"夜宿西阁，晓呈元二十一曹长"}
{"author":"杜甫","content":"田舍清江曲，柴门古道旁。草深迷市井，地僻懒衣裳。榉柳枝枝弱，枇杷树树香。鸬鹚西日照，晒翅满鱼梁。","dynasty":"唐代","tags":"写景，田园","title":"田舍"}
{"author":"杜甫","content":"弱水应无地，阳关已近天。今君渡沙碛，累月断人烟。好武宁论命，封侯不计年。马寒防失道，雪没锦鞍鞯。","dynasty":"唐代","title":"送人从军"}
{"author":"杜甫","content":"小奴缚鸡向市卖，鸡被缚急相喧争。家中厌鸡食虫蚁，不知鸡卖还遭烹。虫鸡于人何厚薄，我斥奴人解其缚。鸡虫得失无了时，注目寒江倚山阁。","dynasty":"唐代","tags":"人生","title":"缚鸡行"}
{"author":"杜甫","content":"秋日野亭千橘香，玉盘锦席高云凉。主人送客何所作，行酒赋诗殊未央。衰老应为难离别，贤声此去有辉光。预传籍籍新京尹，青史无劳数赵张。","dynasty":"唐代","title":"章梓州橘亭饯成都窦少尹（得凉字）"}
{"author":"杜甫","content":"烈士恶多门，小人自同调。名利苟可取，杀身傍权要。何当官曹清，尔辈堪一笑。","dynasty":"唐代","title":"三韵三篇其三"}
{"author":"杜甫","content":"风尘暗不开，汝去几时来。兄弟分离苦，形容老病催。江通一柱观，日落望乡台。客意长东北，齐州安在哉。","dynasty":"唐代","title":"送舍弟频其二"}
{"author":"杜甫","content":"朝逢富家葬，前后皆辉光。共指亲戚大，缌麻百夫行。送者各有死，不须羡其强。君看束练去，亦得归山冈。","dynasty":"唐代","title":"遣兴五首其五"}
{"author":"杜甫","content":"东来千里客，乱定几年归。肠断江城雁，高高正北飞。","dynasty":"唐代","title":"规雁"}
{"author":"杜甫","content":"汝去迎妻子，高秋念却回。即今萤已乱，好与雁同来。东望西江水，南游北户开。卜居期静处，会有故人杯。楚塞难为路，蓝田莫滞留。衣裳判白露，鞍马信清秋。满峡重江水，开帆八月舟。此时同一醉，应在仲宣楼。","dynasty":"唐代","title":"舍弟观归蓝田迎新妇，送示两篇"}
{"author":"杜甫","content":"春日清江岸，千甘二顷园。青云羞叶密，白雪避花繁。结子随边使，开筒近至尊。后于桃李熟，终得献金门。","dynasty":"唐代","title":"甘园"}
{"author":"杜甫","content":"炎海韶州牧，风流汉署郎。分符先令望，同舍有辉光。白首多年疾，秋天昨夜凉。洞庭无过雁，书疏莫相忘。","dynasty":"唐代","title":"潭州送韦员外牧韶州（迢）"}
{"author":"杜甫","content":"莽莽万重山，孤城山谷间。无风云出塞，不夜月临关。属国归何晚，楼兰斩未还。烟尘独长望，衰飒正摧颜。","dynasty":"唐代","title":"秦州杂诗二十首其七"}
{"author":"杜甫","content":"邦危坏法则，圣远益愁慕。飘飖桂水游，怅望苍梧暮。潜鱼不衔钩，走鹿无反顾。皦皦幽旷心，拳拳异平素。衣食相拘阂，朋知限流寓。风涛上春沙，千里侵江树。逆行少吉日，时节空复度。井灶任尘埃，舟航烦数具。牵缠加老病，琐细隘俗务。万古一死生，胡为足名数。多忧污桃源，拙计泥铜柱。未辞炎瘴毒，摆落跋涉惧。虎狼窥中原，焉得所历住。葛洪及许靖，避世常此路。贤愚诚等差，自爱各驰骛。羸瘠且如何，魄夺针灸屡。拥滞僮仆慵，稽留篙师怒。终当挂帆席，天意难告诉。南为祝融客，勉强亲杖屦。结托老人星，罗浮展衰步。","dynasty":"唐代","title":"咏怀二首其二"}
{"author":"杜甫","content":"依沙宿舸船，石濑月娟娟。风起春灯乱，江鸣夜雨悬。晨钟云外湿，胜地石堂烟。柔橹轻鸥外，含悽觉汝贤。","dynasty":"唐代","title":"船下夔州郭宿雨湿不得上岸别王十二"}
{"author":"杜甫","content":"孔明庙前有老柏，柯如青铜根如石。霜皮溜雨四十围，黛色参天二千尺。君臣已与时际会，树木犹为人爱惜。云来气接巫峡长，月出寒通雪山白。忆昨路绕锦亭东，先主武侯同閟宫。崔嵬枝干郊原古，窈窕丹青户牖空。落落盘踞虽得地，冥冥孤高多烈风。扶持自是神明力，正直原因造化工。大厦如倾要梁栋，万牛回首丘山重。不露文章世已惊，未辞翦伐谁能送？苦心岂免容蝼蚁，香叶终经宿鸾凤。志士幽人莫怨嗟：古来材大难为用。","dynasty":"唐代","tags":"唐诗三百首，咏物，怀才不遇","title":"古柏行"}
{"author":"杜甫","content":"村晚惊风度，庭幽过雨沾。夕阳薰细草，江色映疏帘。书乱谁能帙，怀干可自添。时闻有馀论，未怪老夫潜。","dynasty":"唐代","tags":"田园","title":"晚晴"}
{"author":"杜甫","content":"无家对寒食，有泪如金波。斫却月中桂，清光应更多。仳离放红蕊，想像嚬青蛾。牛女漫愁思，秋期犹渡河。","dynasty":"唐代","tags":"离愁，思念","title":"一百五日夜对月"}
{"author":"杜甫","content":"国初已来画鞍马，神妙独数江都王。将军得名三十载，人间又见真乘黄。曾貌先帝照夜白，龙池十日飞霹雳。内府殷红玛瑙盘，婕妤传诏才人索。盘赐将军拜舞归，轻纨细绮相追飞。贵戚权门得笔迹，始觉屏障生光辉。昔日太宗拳毛騧，近时郭家狮子花。今之新图有二马，复令识者久叹嗟。此皆骑战一敌万，缟素漠漠开风沙。其余七匹亦殊绝，迥若寒空动烟雪。霜蹄蹴踏长楸间，马官厮养森成列。可怜九马争神骏，顾视清高气深稳。借问苦心爱者谁，后有韦讽前支遁。忆昔巡幸新丰宫，翠华拂天来向东。腾骧磊落三万匹，皆与此图筋骨同。自从献宝朝河宗，无复射蛟江水中。君不见金粟堆前松柏里，龙媒去尽鸟呼风。","dynasty":"唐代","tags":"唐诗三百首，题画，写马","title":"韦讽录事宅观曹将军画马图"}
{"author":"杜甫","content":"峥嵘赤云西，日脚下平地。柴门鸟雀噪，归客千里至。妻孥怪我在，惊定还拭泪。世乱遭飘荡，生还偶然遂！邻人满墙头，感叹亦歔欷。夜阑更秉烛，相对如梦寐。晚岁迫偷生，还家少欢趣。娇儿不离膝：畏我复却去。忆昔好追凉，故绕池边树。萧萧北风劲，抚事煎百虑。赖知禾黍收，已觉糟床注。如今足斟酌，且用慰迟暮。群鸡正乱叫，客至鸡斗争。驱鸡上树木，始闻叩柴荆。父老四五人，问我久远行。手中各有携，倾榼浊复清。莫辞酒味薄，黍地无人耕。兵戈既未息，儿童尽东征。请为父老歌，艰难愧深情。歌罢仰天叹，四座泪纵横。","dynasty":"唐代","tags":"归乡，乡村，生活，组诗","title":"羌村"}
{"author":"杜甫","content":"他乡复行役，驻马别孤坟。近泪无干土，低空有断云。对棋陪谢傅，把剑觅徐君。唯见林花落，莺啼送客闻。","dynasty":"唐代","tags":"唐诗三百首，悼亡，感伤，忧国忧民","title":"别房太尉墓"}
{"author":"杜甫","content":"小雨晨光内，初来叶上闻。雾交才洒地，风逆旋随云。暂起柴荆色，轻沾鸟兽群。麝香山一半，亭午未全分。","dynasty":"唐代","tags":"写雨","title":"晨雨"}
{"author":"杜甫","content":"乘尔亦已久，天寒关塞深。尘中老尽力，岁晚病伤心。毛骨岂殊众？驯良犹至今。物微意不浅，感动一沉吟。","dynasty":"唐代","tags":"咏物，写马，抒怀，落魄","title":"病马"}
{"author":"杜甫","content":"茂陵多病后，尚爱卓文君。酒肆人间世，琴台日暮云。野花留宝靥，蔓草见罗裙。归凤求凰意，寥寥不复闻。","dynasty":"唐代","tags":"咏史怀古，爱情","title":"琴台"}
{"author":"杜甫","content":"坦腹江亭暖，长吟野望时。水流心不竞，云在意俱迟。寂寂春将晚，欣欣物自私。江东犹苦战，回首一颦眉。","dynasty":"唐代","tags":"暮春，爱国","title":"江亭"}
{"author":"杜甫","content":"野寺根石壁，诸龛遍崔嵬。前佛不复辨，百身一莓苔。虽有古殿存，世尊亦尘埃。如闻龙象泣，足令信者哀。使君骑紫马，捧拥从西来。树羽静千里，临江久裴回。山僧衣蓝缕，告诉栋梁摧。公为顾宾徒，咄嗟檀施开。吾知多罗树，却倚莲华台。诸天必欢喜，鬼物无嫌猜。以兹抚士卒，孰曰非周才。穷子失净处，高人忧祸胎。岁晏风破肉，荒林寒可回。思量入道苦，自哂同婴孩。","dynasty":"唐代","title":"山寺"}
{"author":"杜甫","content":"伏枕云安县，迁居白帝城。春知催柳别，江与放船清。农事闻人说，山光见鸟情。禹功饶断石，且就土微平。","dynasty":"唐代","title":"移居夔州郭"}
{"author":"杜甫","content":"二月频送客，东津江欲平。烟花山际重，舟楫浪前轻。泪逐劝杯下，愁连吹笛生。离筵不隔日，那得易为情。","dynasty":"唐代","title":"泛江送客"}
{"author":"杜甫","content":"七月六日苦炎热，对食暂餐还不能。每愁夜中自足蝎，况乃秋后转多蝇。束带发狂欲大叫，簿书何急来相仍。南望青松架短壑，安得赤脚蹋层冰。","dynasty":"唐代","title":"早秋苦热，堆案相仍（时任华州司功）"}
{"author":"杜甫","content":"不见李生久，佯狂真可哀。世人皆欲杀，吾意独怜才。敏捷诗千首，飘零酒一杯。匡山读书处，头白好归来。","dynasty":"唐代","tags":"写人","title":"不见"}
{"author":"杜甫","content":"夜深露气清，江月满江城。浮客转危坐，归舟应独行。关山同一照，乌鹊自多惊。欲得淮王术，风吹晕已生。","dynasty":"唐代","title":"玩月呈汉中王"}
{"author":"杜甫","content":"白日照舟师，朱旗散广川。群公饯南伯，肃肃秩初筵。鄙人奉末眷，佩服自早年。义均骨肉地，怀抱罄所宣。盛名富事业，无取愧高贤。不以丧乱婴，保爱金石坚。计拙百僚下，气苏君子前。会合苦不久，哀乐本相缠。交游飒向尽，宿昔浩茫然。促觞激百虑，掩抑泪潺湲。热云集曛黑，缺月未生天。白团为我破，华烛蟠长烟。鸹鹖催明星，解袂从此旋。上请减兵甲，下请安井田。永念病渴老，附书远山巅。","dynasty":"唐代","title":"湘江宴饯裴二端公赴道州"}
{"author":"杜甫","content":"江边踏青罢，回首见旌旗。风起春城暮，高楼鼓角悲。","dynasty":"唐代","title":"绝句"}
{"author":"杜甫","content":"单于寇我垒，百里风尘昏。雄剑四五动，彼军为我奔。虏其名王归，系颈授辕门。潜身备行列，一胜何足论。","dynasty":"唐代","title":"前出塞九首其八"}
{"author":"杜甫","content":"特进群公表，天人夙德升。霜蹄千里骏，风翮九霄鹏。服礼求毫发，惟忠忘寝兴。圣情常有眷，朝退若无凭。仙醴来浮蚁，奇毛或赐鹰。清关尘不杂，中使日相乘。晚节嬉游简，平居孝义称。自多亲棣萼，谁敢问山陵。学业醇儒富，辞华哲匠能。笔飞鸾耸立，章罢凤鶱腾。精理通谈笑，忘形向友朋。寸长堪缱绻，一诺岂骄矜。已忝归曹植，何知对李膺。招要恩屡至，崇重力难胜。披雾初欢夕，高秋爽气澄。尊罍临极浦，凫雁宿张灯。花月穷游宴，炎天避郁蒸。研寒金井水，檐动玉壶冰。瓢饮唯三径，岩栖在百层。且持蠡测海，况挹酒如渑。鸿宝宁全秘，丹梯庶可凌。淮王门有客，终不愧孙登。","dynasty":"唐代","tags":"抒情，感激","title":"赠特进汝阳王二十韵"}
{"author":"杜甫","content":"自古求忠孝，名家信有之。吾贤富才术，此道未磷缁。玉府标孤映，霜蹄去不疑。激扬音韵彻，籍甚众多推。潘陆应同调，孙吴亦异时。北辰征事业，南纪赴恩私。卿月升金掌，王春度玉墀。熏风行应律，湛露即歌诗。天意高难问，人情老易悲。尊前江汉阔，后会且深期。","dynasty":"唐代","title":"暮春江陵送马大卿公，恩命追赴阙下"}
{"author":"杜甫","content":"我行入东川，十步一回首。成都乱罢气萧飒，浣花草堂亦何有。梓中豪俊大者谁，本州从事知名久。把臂开尊饮我酒，酒酣击剑蛟龙吼。乌帽拂尘青螺粟，紫衣将炙绯衣走。铜盘烧蜡光吐日，夜如何其初促膝。黄昏始扣主人门，谁谓俄顷胶在漆。万事尽付形骸外，百年未见欢娱毕。神倾意豁真佳士，久客多忧今愈疾。高视乾坤又可愁，一躯交态同悠悠。垂老遇君未恨晚，似君须向古人求。","dynasty":"唐代","title":"相逢歌赠严二别驾"}
{"author":"杜甫","content":"亭亭凤凰台，北对西康州。西伯今寂寞，凤声亦悠悠。山峻路绝踪，石林气高浮。安得万丈梯，为君上上头。恐有无母雏，饥寒日啾啾。我能剖心出，饮啄慰孤愁。心以当竹实，炯然无外求。血以当醴泉，岂徒比清流。所贵王者瑞，敢辞微命休。坐看彩翮长，举意八极周。自天衔瑞图，飞下十二楼。图以奉至尊，凤以垂鸿猷。再光中兴业，一洗苍生忧。深衷正为此，群盗何淹留。","dynasty":"唐代","title":"凤凰台"}
{"author":"杜甫","content":"皇天久不雨，既雨晴亦佳。出郭眺西郊，肃肃春增华。青荧陵陂麦，窈窕桃李花。春夏各有实，我饥岂无涯。干戈虽横放，惨澹斗龙蛇。甘泽不犹愈，且耕今未赊。丈夫则带甲，妇女终在家。力难及黍稷，得种菜与麻。千载商山芝，往者东门瓜。其人骨已朽，此道谁疵瑕。英贤遇轗轲，远引蟠泥沙。顾惭昧所适，回首白日斜。汉阴有鹿门，沧海有灵查。焉能学众口，咄咄空咨嗟。","dynasty":"唐代","title":"喜晴（一作喜雨）"}
{"author":"杜甫","content":"侧生野岸及江蒲，不熟丹宫满玉壶。云壑布衣骀背死，劳生重马翠眉须。","dynasty":"唐代","title":"解闷十二首其十二"}
{"author":"杜甫","content":"我本良家子，出师亦多门。将骄益愁思，身贵不足论。跃马二十年，恐辜明主恩。坐见幽州骑，长驱河洛昏。中夜间道归，故里但空村。恶名幸脱免，穷老无儿孙。","dynasty":"唐代","title":"后出塞五首其五"}
{"author":"杜甫","content":"鸡鸣风雨交，久旱云亦好。杖藜入春泥，无食起我早。诸家忆所历，一饭迹便扫。苏侯得数过，欢喜每倾倒。也复可怜人，呼儿具梨枣。浊醪必在眼，尽醉摅怀抱。红稠屋角花，碧委墙隅草。亲宾纵谈谑，喧闹畏衰老。况蒙霈泽垂，粮粒或自保。妻孥隔军垒，拨弃不拟道。","dynasty":"唐代","title":"雨过苏端（端置酒）"}
{"author":"杜甫","content":"新亭有高会，行子得良时。日动映江幕，风鸣排槛旗。绝荤终不改，劝酒欲无词。已堕岘山泪，因题零雨诗。","dynasty":"唐代","title":"随章留后新亭会送诸君"}
{"author":"杜甫","content":"忆昔先皇巡朔方，千乘万骑入咸阳。阴山骄子汗血马，长驱东胡胡走藏。邺城反覆不足怪，关中小儿坏纪纲。张后不乐上为忙，至令今上犹拨乱，劳心焦思补四方。我昔近侍叨奉引，出兵整肃不可当。为留猛士守未央，致使岐雍防西羌。犬戎直来坐御床，百官跣足随天王。愿见北地傅介子，老儒不用尚书郎。忆昔开元全盛日，小邑犹藏万家室。稻米流脂粟米白，公私仓廪俱丰实。九州道路无豺虎，远行不劳吉日出。齐纨鲁缟车班班，男耕女桑不相失。宫中圣人奏云门，天下朋友皆胶漆。百馀年间未灾变，叔孙礼乐萧何律。岂闻一绢直万钱，有田种谷今流血。洛阳宫殿烧焚尽，宗庙新除狐兔穴。伤心不忍问耆旧，复恐初从乱离说。小臣鲁钝无所能，朝廷记识蒙禄秩。周宣中兴望我皇，洒泪江汉身衰疾。","dynasty":"唐代","tags":"组诗，忆昔，讽今","title":"忆昔二首"}
{"author":"杜甫","content":"离亭非旧国，春色是他乡。老畏歌声断，愁随舞曲长。二天开宠饯，五马烂生光。川路风烟接，俱宜下凤凰。","dynasty":"唐代","title":"江亭王阆州筵饯萧遂州"}
{"author":"杜甫","content":"昆明池水汉时功，武帝旌旗在眼中。织女机丝虚月夜，石鲸鳞甲动秋风。波漂菰米沈云黑，露冷莲房坠粉红。关塞极天唯鸟道，江湖满地一渔翁。","dynasty":"唐代","title":"秋兴八首其七"}
{"author":"杜甫","content":"君不见鞲上鹰，一饱即飞掣！焉能作堂上燕，衔泥附炎热。野人旷荡无靦颜，岂可久在王侯间。未试囊中餐玉法，明朝且入蓝田山。","dynasty":"唐代","tags":"抒情，述志，愤懑","title":"去矣行"}
{"author":"杜甫","content":"凄怆郇瑕色，差池弱冠年。丈人叨礼数，文律早周旋。台阁黄图里，簪裾紫盖边。尊荣真不忝，端雅独翛然。贡喜音容间，冯招病疾缠。南过骇仓卒，北思悄联绵。鵩鸟长沙讳，犀牛蜀郡怜。素车犹恸哭，宝剑谷高悬。汉道中兴盛，韦经亚相传。冲融标世业，磊落映时贤。城府深朱夏，江湖眇霁天。绮楼关树顶，飞旐泛堂前。帟幕疑风燕，笳箫急暮蝉。兴残虚白室，迹断孝廉船。童孺交游尽，喧卑俗事牵。老来多涕泪，情在强诗篇。谁寄方隅理，朝难将帅权。春秋褒贬例，名器重双全。","dynasty":"唐代","title":"哭韦大夫之晋"}
{"author":"杜甫","content":"朔风吹桂水，朔雪夜纷纷。暗度南楼月，寒深北渚云。烛斜初近见，舟重竟无闻。不识山阴道，听鸡更忆君。","dynasty":"唐代","title":"舟中夜雪，有怀卢十四侍御弟"}
{"author":"杜甫","content":"青冥亦自守，软弱强扶持。味苦夏虫避，丛卑春鸟疑。轩墀曾不重，翦伐欲无辞。幸近幽人屋，霜根结在兹。","dynasty":"唐代","title":"苦竹"}
{"author":"杜甫","content":"凤历轩辕纪，龙飞四十春。八荒开寿域，一气转洪钧。霖雨思贤佐，丹青忆老臣。应图求骏马，惊代得麒麟。沙汰江河浊，调和鼎鼐新。韦贤初相汉，范叔已归秦。盛业今如此，传经固绝伦。豫樟深出地，沧海阔无津。北斗司喉舌，东方领搢绅。持衡留藻鉴，听履上星辰。独步才超古，馀波德照邻。聪明过管辂，尺牍倒陈遵。岂是池中物，由来席上珍。庙堂知至理，风俗尽还淳。才杰俱登用，愚蒙但隐沦。长卿多病久，子夏索居频。回首驱流俗，生涯似众人。巫咸不可问，邹鲁莫容身。感激时将晚，苍茫兴有神。为公歌此曲，涕泪在衣巾。","dynasty":"唐代","title":"上韦左相二十韵（见素）"}
{"author":"杜甫","content":"林僻来人少，山长去鸟微。高秋收画扇，久客掩荆扉。懒慢头时栉，艰难带减围。将军犹汗马，天子尚戎衣。白蒋风飙脆，殷柽晓夜稀。何年减豺虎，似有故园归。","dynasty":"唐代","title":"伤秋"}
{"author":"杜甫","content":"东柯好崖谷，不与众峰群。落日邀双鸟，晴天养片云。野人矜险绝，水竹会平分。采药吾将老，儿童未遣闻。","dynasty":"唐代","title":"秦州杂诗二十首其十六"}
{"author":"杜甫","content":"大邑烧瓷轻且坚，扣如哀玉锦城传。君家白碗胜霜雪，急送茅斋也可怜。","dynasty":"唐代","title":"又于韦处乞大邑瓷碗"}
{"author":"杜甫","content":"秋风袅袅动高旌，玉帐分弓射虏营。已收滴博云间戍，欲夺蓬婆雪外城。","dynasty":"唐代","title":"奉和严公军城早秋"}
{"author":"杜甫","content":"叶县郎官宰，周南太史公。神仙才有数，流落意无穷。骥病思偏秣，鹰愁怕苦笼。看君用高义，耻与万人同。","dynasty":"唐代","title":"敬简王明府（甫尝为唐兴县宰王潜作客馆记疑即王明府）"}
{"author":"杜甫","content":"丹旐飞飞日，初传发阆州。风尘终不解，江汉忽同流。剑动新身匣，书归故国楼。尽哀知有处，为客恐长休。","dynasty":"唐代","title":"承闻故房相公灵榇自阆州启殡归葬东都有作二首其二"}
{"author":"杜甫","content":"冥冥甲子雨，已度立春时。轻箑烦相向，纤絺恐自疑。烟添才有色，风引更如丝。直觉巫山暮，兼催宋玉悲。","dynasty":"唐代","title":"雨"}
{"author":"杜甫","content":"分源豕韦派，别浦雁宾秋。年事推兄忝，人才觉弟优。经过辨丰剑，意气逐吴钩。垂翅徒衰老，先鞭不滞留。本枝凌岁晚，高义豁穷愁。他日临江待，长沙旧驿楼。","dynasty":"唐代","title":"重送刘十弟判官"}
{"author":"杜甫","content":"隐者柴门内，畦蔬绕舍秋。盈筐承露薤，不待致书求。束比青刍色，圆齐玉箸头。衰年关鬲冷，味暖并无忧。","dynasty":"唐代","title":"秋日阮隐居致薤三十束"}
{"author":"杜甫","content":"寂寞春山路，君王不复行。古墙犹竹色，虚阁自松声。鸟雀荒村暮，云霞过客情。尚思歌吹入，千骑把霓旌。","dynasty":"唐代","title":"滕王亭子"}
{"author":"杜甫","content":"窦侍御，骥之子，凤之雏。年未三十忠义俱，骨鲠绝代无。炯如一段清冰出万壑，置在迎风寒露之玉壶。蔗浆归厨金碗冻，洗涤烦热足以宁君躯。政用疏通合典则，戚联豪贵耽文儒。兵革未息人未苏，天子亦念西南隅。吐蕃凭陵气颇粗，窦氏检察应时须。运粮绳桥壮士喜，斩木火井穷猿呼。八州刺史思一战，三城守边却可图。此行入奏计未小，密奉圣旨恩宜殊。绣衣春当霄汉立，彩服日向庭闱趋。省郎京尹必俯拾，江花未落还成都。江花未落还成都，肯访浣花老翁无。为君酤酒满眼酤，与奴白饭马青刍。","dynasty":"唐代","title":"入奏行，赠西山检察使窦侍御"}
{"author":"杜甫","content":"带甲满天地，胡为君远行！亲朋尽一哭，鞍马去孤城。草木岁月晚，关河霜雪清。别离已昨日，因见古人情。","dynasty":"唐代","tags":"离别，孤独","title":"送远"}
{"author":"杜甫","content":"垂老戎衣窄，归休寒色深。渔舟上急水，猎火著高林。日有习池醉，愁来梁甫吟。干戈未偃息，出处遂何心。","dynasty":"唐代","title":"初冬"}
{"author":"杜甫","content":"历历开元事，分明在眼前。无端盗贼起，忽已岁时迁。巫峡西江外，秦城北斗边。为郎从白首，卧病数秋天。","dynasty":"唐代","title":"历历"}
{"author":"杜甫","content":"田园须暂往，戎马惜离群。去远留诗别，愁多任酒醺。一秋常苦雨，今日始无云。山路时吹角，那堪处处闻。","dynasty":"唐代","title":"留别贾严二阁老两院补阙（得云字）"}
{"author":"杜甫","content":"韩公本意筑三城，拟绝天骄拔汉旌。岂谓尽烦回纥马，翻然远救朔方兵。胡来不觉潼关隘，龙起犹闻晋水清。独使至尊忧社稷，诸君何以荅升平。","dynasty":"唐代","title":"诸将五首其二"}
{"author":"杜甫","content":"瞿塘夜水黑，城内改更筹。翳翳月沉雾，辉辉星近楼。气衰甘少寐，心弱恨和愁。多垒满山谷，桃源无处求。","dynasty":"唐代","title":"不寐"}
{"author":"杜甫","content":"沙帽随鸥鸟，扁舟系此亭。江湖深更白，松竹远微青。一柱全应近，高唐莫再经。今宵南极外，甘作老人星。","dynasty":"唐代","title":"泊松滋江亭"}
{"author":"杜甫","content":"竹里行厨洗玉盘，花边立马簇金鞍。非关使者征求急，自识将军礼数宽。百年地辟柴门迥，五月江深草阁寒。看弄渔舟移白日，老农何有罄交欢。","dynasty":"唐代","title":"严公仲夏枉驾草堂，兼携酒馔（得寒字）"}
{"author":"杜甫","content":"有径金沙软，无人碧草芳。野畦连蛱蝶，江槛俯鸳鸯。日晚烟花乱，风生锦绣香。不须吹急管，衰老易悲伤。","dynasty":"唐代","title":"陪王使君晦日泛江就黄家亭子二首其二"}
{"author":"杜甫","content":"高马勿唾面，长鱼无损鳞。辱马马毛焦，困鱼鱼有神。君看磊落士，不肯易其身。荡荡万斛船，影若扬白虹。起樯必椎牛，挂席集众功。自非风动天，莫置大水中。烈士恶多门，小人自同调。名利苟可取，杀身傍权要。何当官曹清，尔辈堪一笑。","dynasty":"唐代","title":"三韵三篇"}
{"author":"杜甫","content":"蓬生非无根，漂荡随高风。天寒落万里，不复归本丛。客子念故宅，三年门巷空。怅望但烽火，戎车满关东。生涯能几何，常在羁旅中。","dynasty":"唐代","title":"遣兴五首其四"}
{"author":"杜甫","content":"不独避霜雪，其如俦侣稀。四时无失序，八月自知归。春色岂相访，众雏还识机。故巢傥未毁，会傍主人飞。","dynasty":"唐代","title":"归燕"}
{"author":"杜甫","content":"一县葡萄熟，秋山苜蓿多。关云常带雨，塞水不成河。羌女轻烽燧，胡儿制骆驼。自伤迟暮眼，丧乱饱经过。","dynasty":"唐代","title":"寓目"}
{"author":"杜甫","content":"中巴之东巴东山，江水开辟流其间。白帝高为三峡镇，夔州险过百牢关。","dynasty":"唐代","title":"夔州歌十绝句其一"}
{"author":"杜甫","content":"醉酒扬雄宅，升堂子贱琴。不堪垂老鬓，还对欲分襟。天地西江远，星辰北斗深。乌台俯麟阁，长夏白头吟。","dynasty":"唐代","title":"夏日杨长宁宅送崔侍御、常正字入京（得深字韵）"}
{"author":"杜甫","content":"应为四陂好，金钱罄一餐。饭抄云子白，瓜嚼水精寒。无计回船下，空愁避酒难。主人情烂熳，持荅翠琅玕。","dynasty":"唐代","title":"与鄠县源大少府宴渼陂"}
{"author":"杜甫","content":"北城击柝复欲罢，东方明星亦不迟。邻鸡野哭如昨日，物色生态能几时。舟楫眇然自此去，江湖远适无前期。出门转眄已陈迹，药饵扶吾随所之。","dynasty":"唐代","tags":"写景，感慨，漂泊","title":"晓发公安"}
{"author":"杜甫","content":"昔我游宋中，惟梁孝王都。名今陈留亚，剧则贝魏俱。邑中九万家，高栋照通衢。舟车半天下，主客多欢娱。白刃雠不义，黄金倾有无。杀人红尘里，报答在斯须。忆与高李辈，论交入酒垆。两公壮藻思，得我色敷腴。气酣登吹台，怀古视平芜。芒砀云一去，雁鹜空相呼。先帝正好武，寰海未凋枯。猛将收西域，长戟破林胡。百万攻一城，献捷不云输。组练弃如泥，尺土负百夫。拓境功未已，元和辞大炉。乱离朋友尽，合沓岁月徂。吾衰将焉托，存殁再呜呼。萧条益堪愧，独在天一隅。乘黄已去矣，凡马徒区区。不复见颜鲍，系舟卧荆巫。临餐吐更食，常恐违抚孤。","dynasty":"唐代","title":"遣怀"}
{"author":"杜甫","content":"庾信文章老更成，凌云健笔意纵横。今人嗤点流传赋，不觉前贤畏后生。王杨卢骆当时体，轻薄为文哂未休。尔曹身与名俱灭，不废江河万古流。纵使卢王操翰墨，劣于汉魏近风骚。龙文虎脊皆君驭，历块过都见尔曹。才力应难夸数公，凡今谁是出群雄。或看翡翠兰苕上，未掣鲸鱼碧海中。不薄今人爱古人，清词丽句必为邻。窃攀屈宋宜方驾，恐与齐梁作后尘。未及前贤更勿疑，递相祖述复先谁。别裁伪体亲风雅，转益多师是汝师。","dynasty":"唐代","tags":"议论，艺术，文学，组诗","title":"戏为六绝句"}
{"author":"杜甫","content":"洞庭犹在目，青草续为名。宿桨依农事，邮签报水程。寒冰争倚薄，云月递微明。湖雁双双起，人来故北征。","dynasty":"唐代","title":"宿青草湖（重湖，南青草，北洞庭）"}
{"author":"杜甫","content":"不道诸公无表来，茫然庶事遣人猜。拥兵相学干戈锐，使者徒劳百万回。","dynasty":"唐代","title":"承闻河北诸道节度入朝欢喜口号绝句十二首其四"}
{"author":"杜甫","content":"千家山郭静朝晖，一日江楼坐翠微。信宿渔人还汎汎，清秋燕子故飞飞。匡衡抗疏功名薄，刘向传经心事违。同学少年多不贱，五陵衣马自轻肥。","dynasty":"唐代","title":"秋兴八首其三"}
{"author":"杜甫","content":"殿前兵马虽骁雄，纵暴略与羌浑同。闻道杀人汉水上，妇女多在官军中。","dynasty":"唐代","title":"三绝句其三"}
{"author":"杜甫","content":"才名旧楚将，妙略拥兵机。玉垒虽传檄，松州会解围。和亲知拙计，公主漫无归。青海今谁得，西戎实饱飞。","dynasty":"唐代","title":"警急（时高公適领西川节度）"}
{"author":"杜甫","content":"江城秋日落，山鬼闭门中。行李淹吾舅，诛茅问老翁。赤眉犹世乱，青眼只途穷。传语桃源客，人今出处同。","dynasty":"唐代","title":"巫峡敝庐奉赠侍御四舅别之澧朗"}
{"author":"杜甫","content":"病枕依茅栋，荒锄净果林。背堂资僻远，在野兴清深。山雉防求敌，江猿应独吟。泄云高不去，隐几亦无心。","dynasty":"唐代","title":"课小竖锄斫舍北果林枝蔓荒秽净讫移床三首其一"}
{"author":"杜甫","content":"长安布衣谁比数，反锁衡门守环堵。老夫不出长蓬蒿，稚子无忧走风雨。雨声飕飕催早寒，胡雁翅湿高飞难。秋来未曾见白日，泥污后土何时乾。","dynasty":"唐代","title":"秋雨叹三首其三"}
{"author":"杜甫","content":"背郭堂成荫白茅，缘江路熟俯青郊。桤林碍日吟风叶，笼竹和烟滴露梢。暂止飞乌将数子，频来语燕定新巢。旁人错比扬雄宅，懒惰无心作解嘲。","dynasty":"唐代","tags":"写景，抒情","title":"堂成"}
{"author":"杜甫","content":"江雨飒长夏，府中有馀清。我公会宾客，肃肃有异声。初筵阅军装，罗列照广庭。庭空六马入，駊騀扬旗旌。回回偃飞盖，熠熠迸流星。来缠风飙急，去擘山岳倾。材归俯身尽，妙取略地平。虹霓就掌握，舒卷随人轻。三州陷犬戎，但见西岭青。公来练猛士，欲夺天边城。此堂不易升，庸蜀日已宁。吾徒且加餐，休适蛮与荆。","dynasty":"唐代","title":"扬旗"}
{"author":"杜甫","content":"天池马不到，岚壁鸟才通。百顷青云杪，层波白石中。郁纡腾秀气，萧瑟浸寒空。直对巫山出，兼疑夏禹功。鱼龙开辟有，菱芡古今同。闻道奔雷黑，初看浴日红。飘零神女雨，断续楚王风。欲问支机石，如临献宝宫。九秋惊雁序，万里狎渔翁。更是无人处，诛茅任薄躬。","dynasty":"唐代","title":"天池"}
{"author":"杜甫","content":"青青高槐叶，采掇付中厨。新面来近市，汁滓宛相俱。入鼎资过熟，加餐愁欲无。碧鲜俱照箸，香饭兼苞芦。经齿冷于雪，劝人投此珠。愿随金騕褭，走置锦屠苏。路远思恐泥，兴深终不渝。献芹则小小，荐藻明区区。万里露寒殿，开冰清玉壶。君王纳凉晚，此味亦时须。","dynasty":"唐代","title":"槐叶冷淘"}
{"author":"杜甫","content":"不见李生久，佯狂真可哀。世人皆欲杀，吾意独怜才。敏捷诗千首，飘零酒一杯。匡山读书处，头白好归来。","dynasty":"唐代","tags":"写人","title":"不见"}
{"author":"杜甫","content":"老病巫山里，稽留楚客中。药残他日裹，花发去年丛。夜足沾沙雨，春多逆水风。合分双赐笔，犹作一飘蓬。","dynasty":"唐代","title":"老病"}
{"author":"杜甫","content":"壮年学书剑，他日委泥沙。事主非无禄，浮生即有涯。高斋依药饵，绝域改春华。丧乱丹心破，王臣未一家。","dynasty":"唐代","title":"暮春题瀼西新赁草屋五首其四"}
{"author":"杜甫","content":"盗贼浮生困，诛求异俗贫。空村惟见鸟，落日未逢人。步壑风吹面，看松露滴身。远山回白首，战地有黄尘。","dynasty":"唐代","tags":"写景，抒情，忧国忧民","title":"东屯北崦"}
{"author":"杜甫","content":"林风纤月落，衣露净琴张。暗水流花径，春星带草堂。检书烧烛短，看剑引杯长。诗罢闻吴咏，扁舟意不忘。","dynasty":"唐代","tags":"写景，抒情，宴会","title":"夜宴左氏庄"}
{"author":"杜甫","content":"东屯稻畦一百顷，北有涧水通青苗。晴浴狎鸥分处处，雨随神女下朝朝。","dynasty":"唐代","title":"夔州歌十绝句其六"}
{"author":"杜甫","content":"北门天骄子，饱肉气勇决。高秋马肥健，挟矢射汉月。自古以为患，诗人厌薄伐。修德使其来，羁縻固不绝。胡为倾国至，出入暗金阙。中原有驱除，隐忍用此物。公主歌黄鹄，君王指白日。连云屯左辅，百里见积雪。长戟鸟休飞，哀笳曙幽咽。田家最恐惧，麦倒桑枝折。沙苑临清渭，泉香草丰洁。渡河不用船，千骑常撇烈。胡尘逾太行，杂种抵京室。花门既须留，原野转萧瑟。","dynasty":"唐代","title":"留花门"}
{"author":"杜甫","content":"天下兵虽满，春光日自浓。西京疲百战，北阙任群凶。关塞三千里，烟花一万重。蒙尘清路急，御宿且谁供。殷复前王道，周迁旧国容。蓬莱足云气，应合总从龙。莺入新年语，花开满故枝。天青风卷幔，草碧水通池。牢落官军速，萧条万事危。鬓毛元自白，泪点向来垂。不是无兄弟，其如有别离。巴山春色静，北望转逶迤。日月还相斗，星辰屡合围。不成诛执法，焉得变危机。大角缠兵气，钩陈出帝畿。烟尘昏御道，耆旧把天衣。行在诸军阙，来朝大将稀。贤多隐屠钓，王肯载同归。再有朝廷乱，难知消息真。近传王在洛，复道使归秦。夺马悲公主，登车泣贵嫔。萧关迷北上，沧海欲东巡。敢料安危体，犹多老大臣。岂无嵇绍血，沾洒属车尘。闻说初东幸，孤儿却走多。难分太仓粟，竞弃鲁阳戈。胡虏登前殿，王公出御河。得无中夜舞，谁忆大风歌。春色生烽燧，幽人泣薜萝。君臣重修德，犹足见时和。","dynasty":"唐代","title":"伤春五首（巴阆僻远伤春罢始知春前已收宫阙）"}
{"author":"杜甫","content":"石城除击柝，铁锁欲开关。鼓角悲荒塞，星河落曙山。巴人常小梗，蜀使动无还。垂老孤帆色，飘飘犯百蛮。","dynasty":"唐代","title":"将晓二首其一"}
{"author":"杜甫","content":"好去张公子，通家别恨添。两行秦树直，万点蜀山尖。御史新骢马，参军旧紫髯。皇华吾善处，于汝定无嫌。","dynasty":"唐代","title":"送张二十参军赴蜀州，因呈杨五侍御"}
{"author":"杜甫","content":"昔没贼中时，潜与子同游。今归行在所，王事有去留。逼侧兵马间，主忧急良筹。子虽躯干小，老气横九州。挺身艰难际，张目视寇雠。朝廷壮其节，奉诏令参谋。銮舆驻凤翔，同谷为咽喉。西扼弱水道，南镇枹罕陬。此邦承平日，剽劫吏所羞。况乃胡未灭，控带莽悠悠。府中韦使君，道足示怀柔。令侄才俊茂，二美又何求。受词太白脚，走马仇池头。古色沙土裂，积阴雪云稠。羌父豪猪靴，羌儿青兕裘。吹角向月窟，苍山旌旆愁。鸟惊出死树，龙怒拔老湫。古来无人境，今代横戈矛。伤哉文儒士，愤激驰林丘。中原正格斗，后会何缘由。百年赋命定，岂料沉与浮。且复恋良友，握手步道周。论兵远壑净，亦可纵冥搜。题诗得秀句，札翰时相投。","dynasty":"唐代","title":"送韦十六评事充同谷郡防御判官"}
{"author":"杜甫","content":"苔竹素所好，萍蓬无定居。远游长儿子，几地别林庐。杂蕊红相对，他时锦不如。具舟将出峡，巡圃念携锄。正月喧莺末，兹辰放鹢初。雪篱梅可折，风榭柳微舒。托赠卿家有，因歌野兴疏。残生逗江汉，何处狎樵渔。","dynasty":"唐代","title":"将别巫峡，赠南卿兄瀼西果园四十亩"}
{"author":"杜甫","content":"天畔登楼眼，随春入故园。战场今始定，移柳更能存。厌蜀交游冷，思吴胜事繁。应须理舟楫，长啸下荆门。","dynasty":"唐代","title":"春日梓州登楼二首其二"}
{"author":"杜甫","content":"五夜漏声催晓箭，九重春色醉仙桃。旌旗日暖龙蛇动，宫殿风微燕雀高。朝罢香烟携满袖，诗成珠玉在挥毫。欲知世掌丝纶美，池上于今有凤毛。","dynasty":"唐代","tags":"宫廷，写景，抒情","title":"奉和贾至舍人早朝大明宫"}
{"author":"杜甫","content":"拾遗曾奏数行书，懒性从来水竹居。奉引滥骑沙苑马，幽栖真钓锦江鱼。谢安不倦登临费，阮籍焉知礼法疏。枉沐旌麾出城府，草茅无径欲教锄。","dynasty":"唐代","title":"奉酬严公寄题野亭之作"}
{"author":"杜甫","content":"禹庙空山里，秋风落日斜。荒庭垂桔柚，古屋画龙蛇。云气嘘青壁，江声走白沙。（嘘青壁一作：生虚壁）早知乘四载，疏凿控三巴。","dynasty":"唐代","tags":"咏物","title":"禹庙"}
{"author":"杜甫","content":"啭枝黄鸟近，泛渚白鸥轻。一径野花落，孤村春水生。衰年催酿黍，细雨更移橙。渐喜交游绝，幽居不用名。檐影微微落，津流脉脉斜。野船明细火，宿雁聚圆沙。云掩初弦月，香传小树花。邻人有美酒，稚子夜能赊。","dynasty":"唐代","title":"遣意二首"}
{"author":"杜甫","content":"杨王卢骆当时体，轻薄为文哂未休。尔曹身与名俱灭，不废江河万古流。","dynasty":"唐代","title":"戏为六绝句其二"}
{"author":"杜甫","content":"禁脔去东床，趋庭赴北堂。风波空远涉，琴瑟几虚张。渥水出骐骥，昆山生凤凰。两家诚款款，中道许苍苍。颇谓秦晋匹，从来王谢郎。青春动才调，白首缺辉光。玉润终孤立，珠明得暗藏。馀寒折花卉，恨别满江乡。","dynasty":"唐代","title":"送大理封主簿五郎亲事不合却赴通州主簿前阆…亲事遂停"}
{"author":"杜甫","content":"自罢千秋节，频伤八月来。先朝常宴会，壮观已尘埃。凤纪编生日，龙池堑劫灰。湘川新涕泪，秦树远楼台。宝镜群臣得，金吾万国回。衢尊不重饮，白首独馀哀。御气云楼敞，含风彩仗高。仙人张内乐，王母献宫桃。罗袜红蕖艳，金羁白雪毛。舞阶衔寿酒，走索背秋毫。圣主他年贵，边心此日劳。桂江流向北，满眼送波涛。","dynasty":"唐代","title":"千秋节有感二首（八月二日为明皇千秋节）"}
{"author":"杜甫","content":"北池云水阔，华馆辟秋风。独鹤元依渚，衰荷且映空。采菱寒刺上，蹋藕野泥中。素楫分曹往，金盘小径通。萋萋露草碧，片片晚旗红。杯酒沾津吏，衣裳与钓翁。异方初艳菊，故里亦高桐。摇落关山思，淹留战伐功。严城殊未掩，清宴已知终。何补参卿事，欢娱到薄躬。","dynasty":"唐代","title":"陪郑公秋晚北池临眺"}
{"author":"杜甫","content":"彝界荒山顶，蕃州积雪边。筑城依白帝，转粟上青天。蜀将分旗鼓，羌兵助井泉。西戎背和好，杀气日相缠。辛苦三城戍，长防万里秋。烟尘侵火井，雨雪闭松州。风动将军幕，天寒使者裘。漫山贼营垒，回首得无忧。子弟犹深入，关城未解围。蚕崖铁马瘦，灌口米船稀。辩士安边策，元戎决胜威。今朝乌鹊喜，欲报凯歌归。","dynasty":"唐代","title":"西山三首（即岷山，捍阻羌夷，全蜀巨障）"}
{"author":"杜甫","content":"复忆襄阳孟浩然，清诗句句尽堪传。即今耆旧无新语，漫钓槎头缩颈鳊。","dynasty":"唐代","title":"解闷十二首其六"}
{"author":"杜甫","content":"冥冥甲子雨，已度立春时。轻箑烦相向，纤絺恐自疑。烟添才有色，风引更如丝。直觉巫山暮，兼催宋玉悲。","dynasty":"唐代","title":"雨"}
{"author":"杜甫","content":"明月生长好，浮云薄渐遮。悠悠照边塞，悄悄忆京华。清动杯中物，高随海上查。不眠瞻白兔，百过落乌纱。","dynasty":"唐代","title":"季秋苏五弟缨江楼夜宴崔十三评事韦少府侄三首其二"}
{"author":"杜甫","content":"莽莽天涯雨，江边独立时。不愁巴道路，恐湿汉旌旗。雪岭防秋急，绳桥战胜迟。西戎甥舅礼，未敢背恩私。","dynasty":"唐代","title":"对雨"}
{"author":"杜甫","content":"蓬生非无根，漂荡随高风。天寒落万里，不复归本丛。客子念故宅，三年门巷空。怅望但烽火，戎车满关东。生涯能几何，常在羁旅中。","dynasty":"唐代","title":"遣兴五首其四"}
{"author":"杜甫","content":"老年常道路，迟日复山川。白屋花开里，孤城麦秀边。济江元自阔，下水不劳牵。风蝶勤依桨，春鸥懒避船。王门高德业，幕府盛才贤。行色兼多病，苍茫泛爱前。","dynasty":"唐代","title":"行次古城店泛江作，不揆鄙拙，奉呈江陵幕府"}
{"author":"杜甫","content":"西忆岐阳信，无人遂却回。眼穿当落日，心死著寒灰。雾树行相引，莲峰望忽开。所亲惊老瘦，辛苦贼中来。愁思胡笳夕，凄凉汉苑春。生还今日事，间道暂时人。司隶章初睹，南阳气已新。喜心翻倒极，呜咽泪沾巾。死去凭谁报，归来始自怜。犹瞻太白雪，喜遇武功天。影静千官里，心苏七校前。今朝汉社稷，新数中兴年。","dynasty":"唐代","tags":"抒怀，激动","title":"喜达行在所三首"}
{"author":"杜甫","content":"鄙夫行衰谢，抱病昏妄集。常时往还人，记一不识十。程侯晚相遇，与语才杰立。熏然耳目开，颇觉聪明入。千载得鲍叔，末契有所及。意钟老柏青，义动修蛇蛰。若人可数见，慰我垂白泣。告别无淹晷，百忧复相袭。内愧突不黔，庶羞以赒给。素丝挈长鱼，碧酒随玉粒。途穷见交态，世梗悲路涩。东风吹春冰，泱莽后土湿。念君惜羽翮，既饱更思戢。莫作翻云鹘，闻呼向禽急。","dynasty":"唐代","title":"送率府程录还乡"}
{"author":"杜甫","content":"淅淅风生砌，团团日隐墙。遥空秋雁灭，半岭暮云长。病叶多先坠，寒花只暂香。巴城添泪眼，今夜复清光。","dynasty":"唐代","title":"薄游"}
{"author":"杜甫","content":"朱李沈不冷，彫胡炊屡新。将衰骨尽痛，被褐味空频。歘翕炎蒸景，飘飖征戍人。十年可解甲，为尔一沾巾。","dynasty":"唐代","title":"热三首其三"}
{"author":"杜甫","content":"雨中百草秋烂死，阶下决明颜色鲜。著叶满枝翠羽盖，开花无数黄金钱。凉风萧萧吹汝急，恐汝后时难独立。堂上书生空白头，临风三嗅馨香泣。阑风长雨秋纷纷，四海八荒同一云。去马来牛不复辨，浊泾清渭何当分？禾头生耳黍穗黑，农夫田妇无消息。城中斗米换衾禂，相许宁论两相值？长安布衣谁比数？反锁衡门守环堵。老夫不出长蓬蒿，稚子无忧走风雨。雨声飕飕催早寒，胡雁翅湿高飞难。秋来未曾见白日，泥污后土何时干？","dynasty":"唐代","tags":"秋天，写雨，写景，忧患，组诗","title":"秋雨叹三首"}
{"author":"杜甫","content":"往昔十四五，出游翰墨场。斯文崔魏徒，以我似班扬。七龄思即壮，开口咏凤凰。九龄书大字，有作成一囊。性豪业嗜酒，嫉恶怀刚肠。脱略小时辈，结交皆老苍。饮酣视八极，俗物都茫茫。东下姑苏台，已具浮海航。到今有遗恨，不得穷扶桑。王谢风流远，阖庐丘墓荒。剑池石壁仄，长洲荷芰香。嵯峨阊门北，清庙映回塘。每趋吴太伯，抚事泪浪浪。枕戈忆勾践，渡浙想秦皇。蒸鱼闻匕首，除道哂要章。越女天下白，鉴湖五月凉。剡溪蕴秀异，欲罢不能忘。归帆拂天姥，中岁贡旧乡。气劘屈贾垒，目短曹刘墙。忤下考功第，独辞京尹堂。放荡齐赵间，裘马颇清狂。春歌丛台上，冬猎青丘旁。呼鹰皂枥林，逐兽云雪冈。射飞曾纵鞚，引臂落鹙鶬.苏侯据鞍喜，忽如携葛强。快意八九年，西归到咸阳。许与必词伯，赏游实贤王。曳裾置醴地，奏赋入明光。天子废食召，群公会轩裳。脱身无所爱，痛饮信行藏。黑貂不免敝，斑鬓兀称觞。杜曲晚耆旧，四郊多白杨。坐深乡党敬，日觉死生忙。朱门任倾夺，赤族迭罹殃。国马竭粟豆，官鸡输稻粱。举隅见烦费，引古惜兴亡。河朔风尘起，岷山行幸长。两宫各警跸，万里遥相望。崆峒杀气黑，少海旌旗黄。禹功亦命子，涿鹿亲戎行。翠华拥英岳，螭虎啖豺狼。爪牙一不中，胡兵更陆梁。大军载草草，凋瘵满膏肓。备员窃补衮，忧愤心飞扬。上感九庙焚，下悯万民疮。斯时伏青蒲，廷争守御床。君辱敢爱死，赫怒幸无伤。圣哲体仁恕，宇县复小康。哭庙灰烬中，鼻酸朝未央。小臣议论绝，老病客殊方。郁郁苦不展，羽翮困低昂。秋风动哀壑，碧蕙捐微芳。之推避赏从，渔父濯沧浪。荣华敌勋业，岁暮有严霜。吾观鸱夷子，才格出寻常。群凶逆未定，侧伫英俊翔。","dynasty":"唐代","title":"壮游"}
{"author":"杜甫","content":"小径升堂旧不斜，五株桃树亦从遮。高秋总喂贫人实，来岁还舒满眼花。帘户每宜通乳燕，儿童莫信打慈鸦。寡妻群盗非今日，天下车书正一家。","dynasty":"唐代","title":"题桃树"}
{"author":"杜甫","content":"此道昔归顺，西郊胡正繁。至今残破胆，应有未招魂。近得归京邑，移官岂至尊。无才日衰老，驻马望千门。","dynasty":"唐代","tags":"唐诗三百首，岁月，怀念","title":"至德二载甫自京金光门出问道归凤翔乾元初…有悲往事"}
{"author":"杜甫","content":"二月饶睡昏昏然，不独夜短昼分眠。桃花气暖眼自醉，春渚日落梦相牵。故乡门巷荆棘底，中原君臣豺虎边。安得务农息战斗，普天无吏横索钱。","dynasty":"唐代","tags":"抒情，愁绪，忧国","title":"昼梦"}
{"author":"杜甫","content":"田舍清江曲，柴门古道旁。草深迷市井，地僻懒衣裳。榉柳枝枝弱，枇杷树树香。鸬鹚西日照，晒翅满鱼梁。","dynasty":"唐代","tags":"写景，田园","title":"田舍"}
{"author":"杜甫","content":"小奴缚鸡向市卖，鸡被缚急相喧争。家中厌鸡食虫蚁，不知鸡卖还遭烹。虫鸡于人何厚薄，我斥奴人解其缚。鸡虫得失无了时，注目寒江倚山阁。","dynasty":"唐代","tags":"人生","title":"缚鸡行"}
{"author":"杜甫","content":"天上浮云如白衣，斯须变幻如苍狗。古往今来共一时，人生万事无不有。近者抉眼去其夫，河东女儿身姓柳。丈夫正色动引经，酆城客子王季友。群书万卷常暗诵，孝经一通看在手。贫穷老瘦家卖屐，好事就之为携酒。豫章太守高帝孙，引为宾客敬颇久。闻道三年未曾语，小心恐惧闭其口。太守得之更不疑，人生反覆看亦丑。明月无瑕岂容易，紫气郁郁犹冲斗。时危可仗真豪俊，二人得置君侧否。太守顷者领山南，邦人思之比父母。王生早曾拜颜色，高山之外皆培塿。用为羲和天为成，用平水土地为厚。王也论道阻江湖，李也丞疑旷前后。死为星辰终不灭，致君尧舜焉肯朽。吾辈碌碌饱饭行，风后力牧长回首。","dynasty":"唐代","tags":"叙事，感叹，人生","title":"可叹"}
{"author":"杜甫","content":"今我不乐思岳阳，身欲奋飞病在床。美人娟娟隔秋水，濯足洞庭望八荒。鸿飞冥冥日月白，青枫叶赤天雨霜。玉京群帝集北斗，或骑麒麟翳凤凰。芙蓉旌旗烟雾落，影动倒景摇潇湘。星宫之君醉琼浆，羽人稀少不在旁。似闻昨者赤松子，恐是汉代韩张良。昔随刘氏定长安，帷幄未改神惨伤。国家成败吾岂敢，色难腥腐餐枫香。周南留滞古所惜，南极老人应寿昌。美人胡为隔秋水，焉得置之贡玉堂。","dynasty":"唐代","tags":"唐诗三百首，游仙","title":"寄韩谏议注"}
{"author":"杜甫","content":"苍江鱼子清晨集，设网提纲万鱼急。能者操舟疾若风，撑突波涛挺叉入。小鱼脱漏不可记，半死半生犹戢戢。大鱼伤损皆垂头，屈强泥沙有时立。东津观鱼已再来，主人罢鲙还倾杯。日暮蛟龙改窟穴，山根鳣鲔随云雷。干戈兵革斗未止，凤凰麒麟安在哉。吾徒胡为纵此乐，暴殄天物圣所哀。","dynasty":"唐代","tags":"叙事，打鱼，讽刺","title":"又观打鱼"}
{"author":"杜甫","content":"春宅弃汝去，秋帆催客归。庭蔬尚在眼，浦浪已吹衣。生理飘荡拙，有心迟暮违。中原戎马盛，远道素书稀。塞雁与时集，樯乌终岁飞。鹿门自此往，永息汉阴机。","dynasty":"唐代","title":"登舟将适汉阳"}
{"author":"杜甫","content":"老去悲秋强自宽，兴来今日尽君欢。羞将短发还吹帽，笑倩旁人为正冠。蓝水远从千涧落，玉山高并两峰寒。明年此会知谁健？醉把茱萸仔细看。","dynasty":"唐代","tags":"重阳节，悲秋","title":"九日蓝田崔氏庄"}
{"author":"杜甫","content":"步屦深林晚，开樽独酌迟。仰蜂黏落絮，行蚁上枯梨。薄劣惭真隐，幽偏得自怡。本无轩冕意，不是傲当时。","dynasty":"唐代","title":"独酌"}
{"author":"杜甫","content":"萧关陇水入官军，青海黄河卷塞云。北极转愁龙虎气，西戎休纵犬羊群。赞普多教使入秦，数通和好止烟尘。朝廷忽用哥舒将，杀伐虚悲公主亲。崆峒西极过昆仑，驼马由来拥国门。逆气数年吹路断，蕃人闻道渐星奔。勃律天西采玉河，坚昆碧碗最来多。旧随汉使千堆宝，少答胡王万匹罗。今春喜气满乾坤，南北东西拱至尊。大历二年调玉烛，玄元皇帝圣云孙。","dynasty":"唐代","title":"喜闻盗贼蕃寇总退口号五首"}
{"author":"杜甫","content":"童儿汲井华，惯捷瓶上手。沾洒不濡地，埽除似无帚。明霞烂复阁，霁雾搴高牖。侧塞被径花，飘飖委墀柳。艰难世事迫，隐遁佳期后。晤语契深心，那能总钳口。奉辞还杖策，暂别终回首。泱泱泥污人，听听国多狗。既未免羁绊，时来憩奔走。近公如白雪，执热烦何有。","dynasty":"唐代","title":"大云寺赞公房四首其四"}
{"author":"杜甫","content":"时清关失险，世乱戟如林。去矣英雄事，荒哉割据心。芦花留客晚，枫树坐猿深。疲薾烦亲故，诸侯数赐金。","dynasty":"唐代","title":"峡口二首其二"}
{"author":"杜甫","content":"朔风飘胡雁，惨澹带砂砾。长林何萧萧，秋草萋更碧。北里富熏天，高楼夜吹笛。焉知南邻客，九月犹絺绤。","dynasty":"唐代","title":"遣兴五首其一"}
{"author":"杜甫","content":"迢迢万馀里，领我赴三军。军中异苦乐，主将宁尽闻。隔河见胡骑，倏忽数百群。我始为奴仆，几时树功勋。","dynasty":"唐代","title":"前出塞九首其五"}
{"author":"杜甫","content":"今兹商用事，馀热亦已末。衰年旅炎方，生意从此活。亭午减汗流，北邻耐人聒。晚风爽乌匼，筋力苏摧折。闭目逾十旬，大江不止渴。退藏恨雨师，健步闻旱魃。园蔬抱金玉，无以供采掇。密云虽聚散，徂暑终衰歇。前圣慎焚巫，武王亲救暍。阴阳相主客，时序递回斡。洒落唯清秋，昏霾一空阔。萧萧紫塞雁，南向欲行列。欻思红颜日，霜露冻阶闼。胡马挟雕弓，鸣弦不虚发。长鈚逐狡兔，突羽当满月。惆怅白头吟，萧条游侠窟。临轩望山阁，缥缈安可越。高人炼丹砂，未念将朽骨。少壮迹颇疏，欢乐曾倏忽。杖藜风尘际，老丑难翦拂。吾子得神仙，本是池中物。贱夫美一睡，烦促婴词笔。","dynasty":"唐代","title":"七月三日亭午已后较热退晚加小凉稳睡…呈元二十一曹长"}
{"author":"杜甫","content":"乱后碧井废，时清瑶殿深。铜瓶未失水，百丈有哀音。侧想美人意，应非寒甃沉。蛟龙半缺落，犹得折黄金。","dynasty":"唐代","title":"铜瓶"}
{"author":"杜甫","content":"扶病送君发，自怜犹不归。只应尽客泪，复作掩荆扉。江汉故人少，音书从此稀。往还二十载，岁晚寸心违。","dynasty":"唐代","title":"赠韦赞善别"}
{"author":"杜甫","content":"客下荆南尽，君今复入舟。买薪犹白帝，鸣橹少沙头。衡霍生春早，潇湘共海浮。荒林庾信宅，为仗主人留。","dynasty":"唐代","title":"送王十六判官"}
{"author":"杜甫","content":"户外昭容紫袖垂，双瞻御座引朝仪。香飘合殿春风转，花覆千官淑景移。昼漏希闻高阁报，天颜有喜近臣知。宫中每出归东省，会送夔龙集凤池。","dynasty":"唐代","title":"紫宸殿退朝口号"}
{"author":"杜甫","content":"忆过泸戎摘荔枝，青峰隐映石逶迤。京中旧见无颜色，红颗酸甜只自知。","dynasty":"唐代","title":"解闷十二首其十"}
{"author":"杜甫","content":"鶢鶋至鲁门，不识钟鼓飨。孔翠望赤霄，愁思雕笼养。荥阳冠众儒，早闻名公赏。地崇士大夫，况乃气精爽。天然生知姿，学立游夏上。神农极阙漏，黄石愧师长。药纂西极名，兵流指诸掌。贯穿无遗恨，荟蕞何技痒。圭臬星经奥，虫篆丹青广。子云窥未遍，方朔谐太枉。神翰顾不一，体变钟兼两。文传天下口，大字犹在榜。昔献书画图，新诗亦俱往。沧洲动玉陛，宣鹤误一响。三绝自御题，四方尤所仰。嗜酒益疏放，弹琴视天壤。形骸实土木，亲近唯几杖。未曾寄官曹，突兀倚书幌。晚就芸香阁，胡尘昏坱莽。反覆归圣朝，点染无涤荡。老蒙台州掾，泛泛浙江桨。覆穿四明雪，饥拾楢溪橡。空闻紫芝歌，不见杏坛丈。天长眺东南，秋色馀魍魉。别离惨至今，斑白徒怀曩。春深秦山秀，叶坠清渭朗。剧谈王侯门，野税林下鞅。操纸终夕酣，时物集遐想。词场竟疏阔，平昔滥吹奖。百年见存殁，牢落吾安放。萧条阮咸在，出处同世网。他日访江楼，含凄述飘荡。","dynasty":"唐代","title":"八哀诗。故著作郎贬台州司户荥阳郑公虔"}
{"author":"杜甫","content":"省郎忧病士，书信有柴胡。饮子频通汗，怀君想报珠。亲知天畔少，药味峡中无。归楫生衣卧，春鸥洗翅呼。犹闻上急水，早作取平途。万里皇华使，为僚记腐儒。","dynasty":"唐代","title":"寄韦有夏郎中"}
{"author":"杜甫","content":"楚公画鹰鹰戴角，杀气森森到幽朔。观者贪愁掣臂飞，画师不是无心学。此鹰写真在左绵，却嗟真骨遂虚传。梁间燕雀休惊怕，亦未抟空上九天。","dynasty":"唐代","title":"姜楚公画角鹰歌"}
{"author":"杜甫","content":"故人何寂寞，今我独凄凉。老去才难尽，秋来兴甚长。物情尤可见，辞客未能忘。海内知名士，云端各异方。高岑殊缓步，沈鲍得同行。意惬关飞动，篇终接混茫。举天悲富骆，近代惜卢王。似尔官仍贵，前贤命可伤。诸侯非弃掷，半刺已翱翔。诗好几时见，书成无信将。男儿行处是，客子斗身强。羁旅推贤圣，沈绵抵咎殃。三年犹疟疾，一鬼不销亡。隔日搜脂髓，增寒抱雪霜。徒然潜隙地，有腼屡鲜妆。何太龙钟极，于今出处妨。无钱居帝里，尽室在边疆。刘表虽遗恨，庞公至死藏。心微傍鱼鸟，肉瘦怯豺狼。陇草萧萧白，洮云片片黄。彭门剑阁外，虢略鼎湖旁。荆玉簪头冷，巴笺染翰光。乌麻蒸续晒，丹橘露应尝。岂异神仙宅，俱兼山水乡。竹斋烧药灶，花屿读书床。更得清新否，遥知对属忙。旧宫宁改汉，淳俗本归唐。济世宜公等，安贫亦士常。蚩尤终戮辱，胡羯漫猖狂。会待祅氛静，论文暂裹粮。","dynasty":"唐代","title":"寄彭州高三十五使君适虢州岑二十七长史参三十韵"}
{"author":"杜甫","content":"故人有游子，弃掷傍天隅。他日怜才命，居然屈壮图。十年犹塌翼，绝倒为惊吁。消渴今如在，提携愧老夫。岂知台阁旧，先拂凤凰雏。得实翻苍竹，栖枝把翠梧。北辰当宇宙，南岳据江湖。国带风尘色，兵张虎豹符。数论封内事，挥发府中趋。赠尔秦人策，莫鞭辕下驹。","dynasty":"唐代","title":"别苏徯（赴湖南幕）"}
{"author":"杜甫","content":"江湖春欲暮，墙宇日犹微。暗暗春籍满，轻轻花絮飞。翰林名有素，墨客兴无违。今夜文星动，吾侪醉不归。","dynasty":"唐代","title":"宴胡侍御书堂（李尚书之芳、郑秘监审同集归字韵）"}
{"author":"杜甫","content":"南极老人自有星，北山移文谁勒铭。征君已去独松菊，哀壑无光留户庭。予见乱离不得已，子知出处必须经。高车驷马带倾覆，怅望秋天虚翠屏。","dynasty":"唐代","title":"覃山人隐居"}
{"author":"杜甫","content":"萧萧古塞冷，漠漠秋云低。黄鹄翅垂雨，苍鹰饥啄泥。蓟门谁自北，汉将独征西。不意书生耳，临衰厌鼓鞞。","dynasty":"唐代","title":"秦州杂诗二十首其十一"}
{"author":"杜甫","content":"竹里行厨洗玉盘，花边立马簇金鞍。非关使者征求急，自识将军礼数宽。百年地辟柴门迥，五月江深草阁寒。看弄渔舟移白日，老农何有罄交欢。","dynasty":"唐代","title":"严公仲夏枉驾草堂，兼携酒馔（得寒字）"}
{"author":"杜甫","content":"束薪已零落，瓠叶转萧疏。幸结白花了，宁辞青蔓除。秋虫声不去，暮雀意何如。寒事今牢落，人生亦有初。","dynasty":"唐代","title":"除架"}
{"author":"杜甫","content":"武功少也孤，徒步客徐兖。读书东岳中，十载考坟典。时下莱芜郭，忍饥浮云巘.负米晚为身，每食脸必泫。夜字照爇薪，垢衣生碧藓。庶以勤苦志，报兹劬劳显。学蔚醇儒姿，文包旧史善。洒落辞幽人，归来潜京辇。射君东堂策，宗匠集精选。制可题未干，乙科已大阐。文章日自负，吏禄亦累践。晨趋阊阖内，足蹋宿昔趼。一麾出守还，黄屋朔风卷。不暇陪八骏，虏庭悲所遣。平生满尊酒，断此朋知展。忧愤病二秋，有恨石可转。肃宗复社稷，得无逆顺辨。范晔顾其儿，李斯忆黄犬。秘书茂松意，溟涨本末浅。青荧芙蓉剑，犀兕岂独剸。反为后辈亵，予实苦怀缅。煌煌斋房芝，事绝万手搴。垂之俟来者，正始征劝勉。不要悬黄金，胡为投乳rP.结交三十载，吾与谁游衍。荥阳复冥莫，罪罟已横罥.呜呼子逝日，始泰则终蹇。长安米万钱，凋丧尽馀喘。战伐何当解，归帆阻清沔。尚缠漳水疾，永负蒿里饯。","dynasty":"唐代","title":"八哀诗。故秘书少监武功苏公源明"}
{"author":"杜甫","content":"细草微风岸，危樯独夜舟。星垂平野阔，月涌大江流。名岂文章著，官应老病休。飘飘何所似，天地一沙鸥。","dynasty":"唐代","tags":"唐诗三百首，写景，抒怀，孤独","title":"旅夜书怀"}
{"author":"杜甫","content":"渔阳突骑邯郸儿，酒酣并辔金鞭垂。意气即归双阙舞，雄豪复遣五陵知。","dynasty":"唐代","title":"承闻河北诸道节度入朝欢喜口号绝句十二首其十"}
{"author":"杜甫","content":"嵯峨白帝城东西，南有龙湫北虎溪。吾孙骑曹不骑马，业学尸乡多养鸡。庞公隐时尽室去，武陵春树他人迷。与汝林居未相失，近身药裹酒长携。牧竖樵童亦无赖，莫令斩断青云梯。","dynasty":"唐代","title":"寄从孙崇简"}
{"author":"杜甫","content":"壮年学书剑，他日委泥沙。事主非无禄，浮生即有涯。高斋依药饵，绝域改春华。丧乱丹心破，王臣未一家。","dynasty":"唐代","title":"暮春题瀼西新赁草屋五首其四"}
{"author":"杜甫","content":"东屯稻畦一百顷，北有涧水通青苗。晴浴狎鸥分处处，雨随神女下朝朝。","dynasty":"唐代","title":"夔州歌十绝句其六"}
{"author":"杜甫","content":"雪飞玉立尽清秋，不惜奇毛恣远游。在野只教心力破，千人何事网罗求。一生自猎知无敌，百中争能耻下鞲。鹏碍九天须却避，兔藏三穴莫深忧。黑鹰不省人间有，度海疑从北极来。正翮抟风超紫塞，立冬几夜宿阳台。虞罗自各虚施巧，春雁同归必见猜。万里寒空只一日，金眸玉爪不凡材。","dynasty":"唐代","title":"见王监兵马使说近山有白黑二鹰罗者久取竟未…请余赋诗"}
{"author":"杜甫","content":"灯花何太喜，酒绿正相亲。醉里从为客，诗成觉有神。兵戈犹在眼，儒术岂谋身。共被微官缚，低头愧野人。","dynasty":"唐代","title":"独酌成诗"}
{"author":"杜甫","content":"鸣玉锵金尽正臣，修文偃武不无人。兴王会静妖氛气，圣寿宜过一万春。","dynasty":"唐代","title":"承闻河北诸道节度入朝欢喜口号绝句十二首其五"}
{"author":"杜甫","content":"东逾辽水北滹沱，星象风云喜共和。紫气关临天地阔，黄金台贮俊贤多。","dynasty":"唐代","title":"承闻河北诸道节度入朝欢喜口号绝句十二首其九"}
{"author":"杜甫","content":"迟日深春水，轻舟送别筵。帝乡愁绪外，春色泪痕边。见酒须相忆，将诗莫浪传。若逢岑与范，为报各衰年。","dynasty":"唐代","title":"泛江送魏十八仓曹还京，因寄岑中允参、范郎中季明"}
{"author":"杜甫","content":"肠断春江欲尽头，杖藜徐步立芳洲。(春江一作：江春)颠狂柳絮随风去，轻薄桃花逐水流。","dynasty":"唐代","tags":"写景，桃花，寓人，抒情，早教古诗100首","title":"绝句漫兴九首·其五"}
{"author":"杜甫","content":"去凭游客寄，来为附家书。今日知消息，他乡且旧居。熊儿幸无恙，骥子最怜渠。临老羁孤极，伤时会合疏。二毛趋帐殿，一命侍鸾舆。北阙妖氛满，西郊白露初。凉风新过雁，秋雨欲生鱼。农事空山里，眷言终荷锄。","dynasty":"唐代","title":"得家书"}
{"author":"杜甫","content":"汉时长安雪一丈，牛马毛寒缩如猬。楚江巫峡冰入怀，虎豹哀号又堪记。秦城老翁荆扬客，惯习炎蒸岁絺绤。玄冥祝融气或交，手持白羽未敢释。去年白帝雪在山，今年白帝雪在地。冻埋蛟龙南浦缩，寒刮肌肤北风利。楚人四时皆麻衣，楚天万里无晶辉。三足之乌足恐断，羲和送将何所归。","dynasty":"唐代","title":"前苦寒行二首"}
{"author":"杜甫","content":"秋野日疏芜，寒江动碧虚。系舟蛮井络，卜宅楚村墟。枣熟从人打，葵荒欲自锄。盘餐老夫食，分减及溪鱼。易识浮生理，难教一物违。水深鱼极乐，林茂鸟知归。吾老甘贫病，荣华有是非。秋风吹几杖，不厌此山薇。礼乐攻吾短，山林引兴长。掉头纱帽仄，曝背竹书光。风落收松子，天寒割蜜房。稀疏小红翠，驻屐近微香。远岸秋沙白，连山晚照红。潜鳞输骇浪，归翼会高风。砧响家家发，樵声个个同。飞霜任青女，赐被隔南宫。身许麒麟画，年衰鸳鹭群。大江秋易盛，空峡夜多闻。径隐千重石，帆留一片云。儿童解蛮语，不必作参军。","dynasty":"唐代","title":"秋野五首"}
{"author":"杜甫","content":"北风破南极，朱凤日威垂。洞庭秋欲雪，鸿雁将安归。十年杀气盛，六合人烟稀。吾慕汉初老，时清犹茹芝。","dynasty":"唐代","title":"北风"}
{"author":"杜甫","content":"昔承推奖分，愧匪挺生材。迟暮宫臣忝，艰危衮职陪。扬镳随日驭，折槛出云台。罪戾宽犹活，干戈塞未开。星霜玄鸟变，身世白驹催。伏枕因超忽，扁舟任往来。九钻巴噀火，三蛰楚祠雷。望帝传应实，昭王问不回。蛟螭深作横，豺虎乱雄猜。素业行已矣，浮名安在哉。琴乌曲怨愤，庭鹤舞摧颓。秋雨漫湘水，阴风过岭梅。苦摇求食尾，常曝报恩腮。结舌防谗柄，探肠有祸胎。苍茫步兵哭，展转仲宣哀。饥籍家家米，愁征处处杯。休为贫士叹，任受众人咍。得丧初难识，荣枯划易该。差池分组冕，合沓起蒿莱。不必伊周地，皆知屈宋才。汉庭和异域，晋史坼中台。霸业寻常体，忠臣忌讳灾。群公纷戮力，圣虑窅裴回。数见铭钟鼎，真宜法斗魁。愿闻锋镝铸，莫使栋梁摧。盘石圭多翦，凶门毂少推。垂旒资穆穆，祝网但恢恢。赤雀翻然至，黄龙讵假媒。贤非梦傅野，隐类凿颜坯。自古江湖客，冥心若死灰。","dynasty":"唐代","title":"秋日荆南述怀三十韵"}
{"author":"杜甫","content":"廊庙之具裴施州，宿昔一逢无此流。金钟大镛在东序，冰壶玉衡悬清秋。自从相遇感多病，三岁为客宽边愁。尧有四岳明至理，汉二千石真分忧。几度寄书白盐北，苦寒赠我青羔裘。霜雪回光避锦袖，龙蛇动箧蟠银钩。紫衣使者辞复命，再拜故人谢佳政。将老已失子孙忧，后来况接才华盛。","dynasty":"唐代","title":"寄裴施州（裴冕坐李辅国贬施州刺史）"}
{"author":"杜甫","content":"江深竹静两三家，多事红花映白花。报答春光知有处，应须美酒送生涯。","dynasty":"唐代","title":"江畔独步寻花七绝句其三"}
{"author":"杜甫","content":"野屋流寒水，山篱带薄云。静应连虎穴，喧已去人群。笔架沾窗雨，书签映隙曛。萧萧千里足，个个五花文。","dynasty":"唐代","title":"题柏大兄弟山居屋壁二首其二"}
{"author":"杜甫","content":"追饯同舟日，伤春一水间。飘零为客久，衰老羡君还。花远重重树，云轻处处山。天涯故人少，更益鬓毛斑。","dynasty":"唐代","title":"涪江泛舟送韦班归京（得山字）"}
{"author":"杜甫","content":"一辞故国十经秋，每见秋瓜忆故丘。今日南湖采薇蕨，何人为觅郑瓜州。","dynasty":"唐代","title":"解闷十二首其三"}
{"author":"杜甫","content":"胜地初相引，余行得自娱。见轻吹鸟毳，随意数花须。细草称偏坐，香醪懒再酤。醉归应犯夜，可怕李金吾。","dynasty":"唐代","tags":"饮酒","title":"陪李金吾花下饮"}
{"author":"杜甫","content":"庾信文章老更成，凌云健笔意纵横。今人嗤点流传赋，不觉前贤畏后生。","dynasty":"唐代","tags":"哲理，讽刺","title":"戏为六绝句·其一"}
{"author":"杜甫","content":"骢马新凿蹄，银鞍被来好。绣衣黄白郎，骑向交河道。问君适万里，取别何草草。天子忧凉州，严程到须早。去秋群胡反，不得无电扫。此行收遗甿，风俗方再造。族父领元戎，名声国中老。夺我同官良，飘摇按城堡。使我不能餐，令我恶怀抱。若人才思阔，溟涨浸绝岛。尊前失诗流，塞上得国宝。皇天悲送远，云雨白浩浩。东郊尚烽火，朝野色枯槁。西极柱亦倾，如何正穹昊。","dynasty":"唐代","title":"送长孙九侍御赴武威判官"}
{"author":"杜甫","content":"垂白冯唐老，清秋宋玉悲。江喧长少睡，楼迥独移时。多难身何补，无家病不辞。甘从千日醉，未许七哀诗。","dynasty":"唐代","title":"垂白（一作白首）"}
{"author":"杜甫","content":"秋风淅淅吹巫山，上牢下牢修水关。吴樯楚柁牵百丈，暖向神都寒未还。要路何日罢长戟，战自青羌连百蛮。中巴不曾消息好，暝传戍鼓长云间。秋风淅淅吹我衣，东流之外西日微。天清小城捣练急，石古细路行人稀。不知明月为谁好，早晚孤帆他夜归。会将白发倚庭树，故园池台今是非。","dynasty":"唐代","title":"秋风二首"}
{"author":"杜甫","content":"肃肃花絮晚，菲菲红素轻。日长唯鸟雀，春远独柴荆。数有关中乱，何曾剑外清。故乡归不得，地入亚夫营。","dynasty":"唐代","tags":"春天，思乡","title":"春远/春运"}
{"author":"杜甫","content":"一片花飞减却春，风飘万点正愁人。且看欲尽花经眼，莫厌伤多酒入唇。江上小堂巢翡翠，苑边高冢卧麒麟。细推物理须行乐，何用浮荣绊此身。朝回日日典春衣，每日江头尽醉归。酒债寻常行处有，人生七十古来稀。穿花蛱蝶深深见，点水蜻蜓款款飞。传语风光共流转，暂时相赏莫相违。","dynasty":"唐代","tags":"暮春，写景，景点，哀思，组诗，早教古诗100首","title":"曲江二首"}
{"author":"杜甫","content":"城晚通云雾，亭深到芰荷。吏人桥外少，秋水席边多。近属淮王至，高门蓟子过。荆州爱山简，吾醉亦长歌。","dynasty":"唐代","title":"章梓州水亭"}
{"author":"杜甫","content":"二年客东都，所历厌机巧。野人对膻腥，蔬食常不饱。岂无青精饭，使我颜色好。苦乏大药资，山林迹如扫。李侯金闺彦，脱身事幽讨。亦有梁宋游，方期拾瑶草。","dynasty":"唐代","tags":"山林，生活","title":"赠李白"}
{"author":"杜甫","content":"献纳司存雨露边，地分清切任才贤。舍人退食收封事，宫女开函近御筵。晓漏追飞青琐闼，晴窗点检白云篇。扬雄更有河东赋，唯待吹嘘送上天。","dynasty":"唐代","title":"赠献纳使起居田舍人（澄）"}
{"author":"杜甫","content":"草有害于人，曾何生阻修。其毒甚蜂虿，其多弥道周。清晨步前林，江色未散忧。芒刺在我眼，焉能待高秋。霜露一沾凝，蕙叶亦难留。荷锄先童稚，日入仍讨求。转致水中央，岂无双钓舟。顽根易滋蔓，敢使依旧丘。自兹藩篱旷，更觉松竹幽。芟夷不可阙，疾恶信如雠。","dynasty":"唐代","title":"除草"}
{"author":"杜甫","content":"楚草经寒碧，逢春入眼浓。旧低收叶举，新掩卷牙重。步履宜轻过，开筵得屡供。看花随节序，不敢强为容。","dynasty":"唐代","title":"庭草"}
{"author":"杜甫","content":"离亭非旧国，春色是他乡。老畏歌声断，愁随舞曲长。二天开宠饯，五马烂生光。川路风烟接，俱宜下凤凰。","dynasty":"唐代","title":"江亭王阆州筵饯萧遂州"}
{"author":"杜甫","content":"树密当山径，江深隔寺门。霏霏云气重，闪闪浪花翻。不复知天大，空馀见佛尊。时应清盥罢，随喜给孤园。","dynasty":"唐代","title":"望兜率寺"}
{"author":"杜甫","content":"仲夏流多水，清晨向小园。碧溪摇艇阔，朱果烂枝繁。始为江山静，终防市井喧。畦蔬绕茅屋，自足媚盘餐。","dynasty":"唐代","title":"园"}
{"author":"杜甫","content":"缀席茱萸好，浮舟菡萏衰。季秋时欲半，九日意兼悲。江水清源曲，荆门此路疑。晚来高兴尽，摇荡菊花期。","dynasty":"唐代","title":"九日曲江"}
{"author":"杜甫","content":"南使宜天马，由来万匹强。浮云连阵没，秋草遍山长。闻说真龙种，仍残老骕骦。哀鸣思战斗，迥立向苍苍。","dynasty":"唐代","title":"秦州杂诗二十首其五"}
{"author":"杜甫","content":"江湖春欲暮，墙宇日犹微。暗暗春籍满，轻轻花絮飞。翰林名有素，墨客兴无违。今夜文星动，吾侪醉不归。","dynasty":"唐代","title":"宴胡侍御书堂（李尚书之芳、郑秘监审同集归字韵）"}
{"author":"杜甫","content":"巫峡中宵动，沧江十月雷。龙蛇不成蛰，天地划争回。却碾空山过，深蟠绝壁来。何须妒云雨，霹雳楚王台。","dynasty":"唐代","title":"雷"}
{"author":"杜甫","content":"近闻犬戎远遁逃，牧马不敢侵临洮。渭水逶迤白日净，陇山萧瑟秋云高。崆峒五原亦无事，北庭数有关中使。似闻赞普更求亲，舅甥和好应难弃。","dynasty":"唐代","title":"近闻"}
{"author":"杜甫","content":"楚岸朔风疾，天寒鶬鸹呼。涨沙霾草树，舞雪渡江湖。吹帽时时落，维舟日日孤。因声置驿外，为觅酒家垆。","dynasty":"唐代","title":"缆船苦风，戏题四韵，奉简郑十三判官（泛）"}
{"author":"杜甫","content":"西阁从人别，人今亦故亭。江云飘素练，石壁断空青。沧海先迎日，银河倒列星。平生耽胜事，吁骇始初经。","dynasty":"唐代","title":"不离西阁二首其二"}
{"author":"杜甫","content":"朔风飘胡雁，惨澹带砂砾。长林何萧萧，秋草萋更碧。北里富熏天，高楼夜吹笛。焉知南邻客，九月犹絺绤。","dynasty":"唐代","title":"遣兴五首其一"}
{"author":"杜甫","content":"江浦雷声喧昨夜，春城雨色动微寒。黄鹂并坐交愁湿，白鹭群飞大剧干。晚节渐于诗律细，谁家数去酒杯宽。惟吾最爱清狂客，百遍相看意未阑。","dynasty":"唐代","tags":"写景，抒情，友人，喜悦，郁闷","title":"遣闷戏呈路十九曹长"}
{"author":"杜甫","content":"远闻房太守，归葬陆浑山。一德兴王后，孤魂久客间。孔明多故事，安石竟崇班。他日嘉陵涕，仍沾楚水还。丹旐飞飞日，初传发阆州。风尘终不解，江汉忽同流。剑动新身匣，书归故国楼。尽哀知有处，为客恐长休。","dynasty":"唐代","title":"承闻故房相公灵榇自阆州启殡归葬东都有作二首"}
{"author":"杜甫","content":"白帝夔州各异城，蜀江楚峡混殊名。英雄割据非天意，霸主并吞在物情。","dynasty":"唐代","title":"夔州歌十绝句其二"}
{"author":"杜甫","content":"兵戈不见老莱衣，叹息人间万事非。我已无家寻弟妹，君今何处访庭闱？黄牛峡静滩声转，白马江寒树影稀。此别应须各努力，故乡犹恐未同归。","dynasty":"唐代","tags":"送别","title":"送韩十四江东觐省"}
{"author":"杜甫","content":"步屟随春风，村村自花柳。田翁逼社日，邀我尝春酒。酒酣夸新尹，畜眼未见有。回头指大男，渠是弓弩手。名在飞骑籍，长番岁时久。前日放营农，辛苦救衰朽。差科死则已，誓不举家走。今年大作社，拾遗能住否。叫妇开大瓶，盆中为吾取。感此气扬扬，须知风化首。语多虽杂乱，说尹终在口。朝来偶然出，自卯将及酉。久客惜人情，如何拒邻叟。高声索果栗，欲起时被肘。指挥过无礼，未觉村野丑。月出遮我留，仍嗔问升斗。","dynasty":"唐代","tags":"叙述，写人，农民，政治","title":"遭田父泥饮美严中丞"}
{"author":"杜甫","content":"白帝城中云出门，白帝城下雨翻盆。高江急峡雷霆斗，古木苍藤日月昏。戎马不如归马逸，千家今有百家存。哀哀寡妇诛求尽，恸哭秋原何处村？","dynasty":"唐代","tags":"写景，忧国，忧民","title":"白帝"}
{"author":"杜甫","content":"我之曾祖姑，尔之高祖母。尔祖未显时，归为尚书妇。隋朝大业末，房杜俱交友。长者来在门，荒年自糊口。家贫无供给，客位但箕帚。俄顷羞颇珍，寂寥人散后。入怪鬓发空，吁嗟为之久。自陈翦髻鬟，鬻市充杯酒。上云天下乱，宜与英俊厚。向窃窥数公，经纶亦俱有。次问最少年，虬髯十八九。子等成大名，皆因此人手。下云风云合，龙虎一吟吼。愿展丈夫雄，得辞儿女丑。秦王时在坐，真气惊户牖。及乎贞观初，尚书践台斗。夫人常肩舆，上殿称万寿。六宫师柔顺，法则化妃后。至尊均嫂叔，盛事垂不朽。凤雏无凡毛，五色非尔曹。往者胡作逆，乾坤沸嗷嗷。吾客左冯翊，尔家同遁逃。争夺至徒步，块独委蓬蒿。逗留热尔肠，十里却呼号。自下所骑马，右持腰间刀。左牵紫游缰，飞走使我高。苟活到今日，寸心铭佩牢。乱离又聚散，宿昔恨滔滔。水花笑白首，春草随青袍。廷评近要津，节制收英髦。北驱汉阳传，南泛上泷舠.家声肯坠地，利器当秋毫。番禺亲贤领，筹运神功操。大夫出卢宋，宝贝休脂膏。洞主降接武，海胡舶千艘。我欲就丹砂，跋涉觉身劳。安能陷粪土，有志乘鲸鳌。或骖鸾腾天，聊作鹤鸣皋。","dynasty":"唐代","title":"送重表侄王砅评事使南海"}
{"author":"杜甫","content":"鹦鹉含愁思，聪明忆别离。翠衿浑短尽，红觜漫多知。未有开笼日，空残旧宿枝。世人怜复损，何用羽毛奇。","dynasty":"唐代","title":"鹦鹉"}
{"author":"杜甫","content":"昔者庞德公，未曾入州府。襄阳耆旧间，处士节独苦。岂无济时策，终竟畏罗罟。林茂鸟有归，水深鱼知聚。举家依鹿门，刘表焉得取。","dynasty":"唐代","title":"遣兴五首其二"}
{"author":"杜甫","content":"苔竹素所好，萍蓬无定居。远游长儿子，几地别林庐。杂蕊红相对，他时锦不如。具舟将出峡，巡圃念携锄。正月喧莺末，兹辰放鹢初。雪篱梅可折，风榭柳微舒。托赠卿家有，因歌野兴疏。残生逗江汉，何处狎樵渔。","dynasty":"唐代","title":"将别巫峡赠南卿兄瀼西果园四十亩"}
{"author":"杜甫","content":"汝啼吾手战，吾笑汝身长。处处逢正月，迢迢滞远方。飘零还柏酒，衰病只藜床。训喻青衿子，名惭白首郎。赋诗犹落笔，献寿更称觞。不见江东弟，高歌泪数行。","dynasty":"唐代","title":"元日示宗武"}
{"author":"杜甫","content":"洞庭犹在目，青草续为名。宿桨依农事，邮签报水程。寒冰争倚薄，云月递微明。湖雁双双起，人来故北征。","dynasty":"唐代","title":"宿青草湖（重湖，南青草，北洞庭）"}
{"author":"杜甫","content":"苦忆荆州醉司马，谪官樽酒定常开。九江日落醒何处，一柱观头眠几回。可怜怀抱向人尽，欲问平安无使来。故凭锦水将双泪，好过瞿塘滟滪堆。","dynasty":"唐代","tags":"友人，同情，愁苦","title":"所思"}
{"author":"杜甫","content":"迟日江山丽，春风花草香。泥融飞燕子，沙暖睡鸳鸯。江碧鸟逾白，山青花欲燃。今春看又过，何日是归年。","dynasty":"唐代","tags":"写景，春天，山水，思乡，组诗","title":"绝句二首"}
{"author":"杜甫","content":"狨掷寒条马见惊。","dynasty":"唐代","title":"句"}
{"author":"杜甫","content":"神仙中人不易得，颜氏之子才孤标。天马长鸣待驾驭，秋鹰整翮当云霄。君不见东吴顾文学，君不见西汉杜陵老。诗家笔势君不嫌，词翰升堂为君扫。是日霜风冻七泽，乌蛮落照衔赤壁。酒酣耳热忘头白，感君意气无所惜，一为歌行歌主客。","dynasty":"唐代","title":"醉歌行，赠公安颜少府请顾八题壁"}
{"author":"杜甫","content":"十二年来多战场，天威已息阵堂堂。神灵汉代中兴主，功业汾阳异姓王。","dynasty":"唐代","title":"承闻河北诸道节度入朝欢喜口号绝句十二首其十二"}
{"author":"杜甫","content":"楚岸朔风疾，天寒鶬鸹呼。涨沙霾草树，舞雪渡江湖。吹帽时时落，维舟日日孤。因声置驿外，为觅酒家垆。","dynasty":"唐代","title":"缆船苦风，戏题四韵，奉简郑十三判官（泛）"}
{"author":"杜甫","content":"群山万壑赴荆门，生长明妃尚有村。一去紫台连朔漠，独留青冢向黄昏。画图省识春风面，环佩空归夜月魂。(夜月一作：月夜环佩一作：环珮)千载琵琶作胡语，分明怨恨曲中论。","dynasty":"唐代","tags":"唐诗三百首，怀古，思乡","title":"咏怀古迹五首·其三"}
{"author":"杜甫","content":"长夏无所为，客居课奴仆。清晨饭其腹，持斧入白谷。青冥曾巅后，十里斩阴木。人肩四根已，亭午下山麓。尚闻丁丁声，功课日各足。苍皮成委积，素节相照烛。藉汝跨小篱，当仗苦虚竹。空荒咆熊罴，乳兽待人肉。不示知禁情，岂惟干戈哭。城中贤府主，处贵如白屋。萧萧理体净，蜂虿不敢毒。虎穴连里闾，堤防旧风俗。泊舟沧江岸，久客慎所触。舍西崖峤壮，雷雨蔚含蓄。墙宇资屡修，衰年怯幽独。尔曹轻执热，为我忍烦促。秋光近青岑，季月当泛菊。报之以微寒，共给酒一斛。","dynasty":"唐代","title":"课伐木"}
{"author":"杜甫","content":"平公今诗伯，秀发吾所羡。奉使三峡中，长啸得石研。巨璞禹凿馀，异状君独见。其滑乃波涛，其光或雷电。联坳各尽墨，多水递隐现。挥洒容数人，十手可对面。比公头上冠，贞质未为贱。当公赋佳句，况得终清宴。公含起草姿，不远明光殿。致于丹青地，知汝随顾眄。","dynasty":"唐代","title":"石研诗"}
{"author":"杜甫","content":"峥嵘巴阆间，所向尽山谷。安知有苍池，万顷浸坤轴。呀然阆城南，枕带巴江腹。芰荷入异县，粳稻共比屋。皇天不无意，美利戒止足。高田失西成，此物颇丰熟。清源多众鱼，远岸富乔木。独叹枫香林，春时好颜色。南有汉王祠，终朝走巫祝。歌舞散灵衣，荒哉旧风俗。高堂亦明王，魂魄犹正直。不应空陂上，缥缈亲酒食。淫祀自古昔，非唯一川渎。干戈浩茫茫，地僻伤极目。平生江海兴，遭乱身局促。驻马问渔舟，踌躇慰羁束。","dynasty":"唐代","title":"南池（在阆中县东南，即彭道将鱼池）"}
{"author":"杜甫","content":"群盗无归路，衰颜会远方。尚怜诗警策，犹记酒颠狂。鲁卫弥尊重，徐陈略丧亡。空馀枚叟在，应念早升堂。","dynasty":"唐代","title":"戏题寄上汉中王三首其三"}
{"author":"杜甫","content":"简易高人意，匡床竹火炉。寒天留远客，碧海挂新图。虽对连山好，贪看绝岛孤。群仙不愁思，冉冉下蓬壶。","dynasty":"唐代","title":"观李固请司马弟山水图三首其一"}
{"author":"杜甫","content":"天下甲马未尽销，岂免沟壑常漂漂。剑南岁月不可度，边头公卿仍独骄。费心姑息是一役，肥肉大酒徒相要。呜呼古人已粪土，独觉志士甘渔樵。况我飘转无定所，终日戚戚忍羁旅。秋宿霜溪素月高，喜得与子长夜语。东游西还力实倦，从此将身更何许。知子松根长茯苓，迟暮有意来同煮。","dynasty":"唐代","title":"严氏溪放歌行（溪在阆州东百馀里）"}
{"author":"杜甫","content":"远林暑气薄，公子过我游。贫居类村坞，僻近城南楼。旁舍颇淳朴，所须亦易求。隔屋唤西家，借问有酒否？墙头过浊醪，展席俯长流。清风左右至，客意已惊秋。巢多众鸟喧，叶密鸣蝉稠。苦遭此物聒，孰谓吾庐幽？水花晚色净，庶足充淹留。预恐樽中尽，更起为君谋。","dynasty":"唐代","tags":"田园，生活","title":"夏日李公见访"}
{"author":"杜甫","content":"此邦千树橘，不见比封君。养拙干戈际，全生麋鹿群。畏人江北草，旅食瀼西云。万里巴渝曲，三年实饱闻。","dynasty":"唐代","title":"暮春题瀼西新赁草屋五首其二"}
{"author":"杜甫","content":"阴崖有苍鹰，养子黑柏颠。白蛇登其巢，吞噬恣朝餐。雄飞远求食，雌者鸣辛酸。力强不可制，黄口无半存。其父从西归，翻身入长烟。斯须领健鹘，痛愤寄所宣。斗上捩孤影，噭哮来九天。修鳞脱远枝，巨颡坼老拳。高空得蹭蹬，短草辞蜿蜒。折尾能一掉，饱肠皆已穿。生虽灭众雏，死亦垂千年。物情有报复，快意贵目前。兹实鸷鸟最，急难心炯然。功成失所往，用舍何其贤。近经潏水湄，此事樵夫传。飘萧觉素发，凛欲冲儒冠。人生许与分，只在顾盼间。聊为义鹘行，用激壮士肝。","dynasty":"唐代","title":"义鹘"}
{"author":"杜甫","content":"四郊未宁静，垂老不得安。子孙阵亡尽，焉用身独完。投杖出门去，同行为辛酸。幸有牙齿存，所悲骨髓干。男儿既介胄，长揖别上官。老妻卧路啼，岁暮衣裳单。孰知是死别，且复伤其寒。此去必不归，还闻劝加餐。土门壁甚坚，杏园度亦难。势异邺城下，纵死时犹宽。人生有离合，岂择衰老端。忆昔少壮日，迟回竟长叹。万国尽征戍，烽火被冈峦。积尸草木腥，流血川原丹。何乡为乐土，安敢尚盘桓。弃绝蓬室居，塌然摧肺肝。","dynasty":"唐代","tags":"叙事，战争，惜别","title":"垂老别"}
{"author":"杜甫","content":"此日此时人共得，一谈一笑俗相看。尊前柏叶休随酒，胜里金花巧耐寒。佩剑冲星聊暂拔，匣琴流水自须弹。早春重引江湖兴，直道无忧行路难。","dynasty":"唐代","title":"人日二首其二"}
{"author":"杜甫","content":"南国昼多雾，北风天正寒。路危行木杪，身远宿云端。山鬼吹灯灭，厨人语夜阑。鸡鸣问前馆，世乱敢求安。","dynasty":"唐代","title":"山馆（一作移居公安山馆，编入江陵诗后）"}
{"author":"杜甫","content":"东阁官梅动诗兴，还如何逊在扬州。此时对雪遥相忆，送客逢春可自由？幸不折来伤岁暮，若为看去乱乡愁。江边一树垂垂发，朝夕催人自白头。","dynasty":"唐代","tags":"抒情，梅花","title":"和裴迪登蜀州东亭送客逢早梅相忆见寄"}
{"author":"杜甫","content":"客从南溟来，遗我泉客珠。珠中有隐字，欲辨不成书。缄之箧笥久，以俟公家须。开视化为血，哀今征敛无！","dynasty":"唐代","tags":"讽刺","title":"客从"}
{"author":"杜甫","content":"春日春盘细生菜，忽忆两京梅发时。盘出高门行白玉，菜传纤手送青丝。巫峡寒江那对眼，杜陵远客不胜悲。此身未知归定处，呼儿觅纸一题诗。","dynasty":"唐代","title":"立春"}
{"author":"杜甫","content":"鸣雨既过渐细微，映空摇飏如丝飞。阶前短草泥不乱，院里长条风乍稀。舞石旋应将乳子，行云莫自湿仙衣。眼边江舸何匆促，未待安流逆浪归。","dynasty":"唐代","tags":"咏物，写雨","title":"雨不绝"}
{"author":"杜甫","content":"江浦雷声喧昨夜，春城雨色动微寒。黄鹂并坐交愁湿，白鹭群飞大剧干。晚节渐于诗律细，谁家数去酒杯宽。惟吾最爱清狂客，百遍相看意未阑。","dynasty":"唐代","tags":"写景，抒情，友人，喜悦，郁闷","title":"遣闷戏呈路十九曹长"}
{"author":"杜甫","content":"江国逾千里，山城仅百层。岸风翻夕浪，舟雪洒寒灯。留滞才难尽，艰危气益增。图南未可料，变化有鲲鹏。","dynasty":"唐代","tags":"忧国忧民","title":"泊岳阳城下/泊岳阳楼下"}
{"author":"杜甫","content":"湖阔兼云雾，楼孤属晚晴。礼加徐孺子，诗接谢宣城。雪岸丛梅发，春泥百草生。敢违渔父问，从此更南征。","dynasty":"唐代","tags":"地名，愿望，赞美","title":"陪裴使君登岳阳楼"}
{"author":"杜甫","content":"始贺天休雨，还嗟地出雷。骤看浮峡过，密作渡江来。牛马行无色，蛟龙斗不开。干戈盛阴气，未必自阳台。","dynasty":"唐代","title":"雨"}
{"author":"杜甫","content":"秋窗犹曙色，落木更天风。日出寒山外，江流宿雾中。圣朝无弃物，老病已成翁。多少残生事，飘零任转蓬。","dynasty":"唐代","tags":"写景，抒情","title":"客亭"}
{"author":"杜甫","content":"岁云暮矣多北风，潇湘洞庭白雪中。渔父天寒网罟冻，莫徭射雁鸣桑弓。去年米贵阙军食，今年米贱大伤农。高马达官厌酒肉，此辈杼轴茅茨空。楚人重鱼不重鸟，汝休枉杀南飞鸿。况闻处处鬻男女，割慈忍爱还租庸。往日用钱捉私铸，今许铅锡和青铜。刻泥为之最易得，好恶不合长相蒙。万国城头吹画角，此曲哀怨何时终？","dynasty":"唐代","tags":"冬天，忧国忧民","title":"岁晏行"}
{"author":"杜甫","content":"风尘暗不开，汝去几时来。兄弟分离苦，形容老病催。江通一柱观，日落望乡台。客意长东北，齐州安在哉。","dynasty":"唐代","title":"送舍弟频其二"}
{"author":"杜甫","content":"乡里衣冠不乏贤，杜陵韦曲未央前。尔家最近魁三象，时论同归尺五天。北走关山开雨雪，南游花柳塞云烟。洞庭春色悲公子，鰕菜忘归范蠡船。","dynasty":"唐代","title":"赠韦七赞善"}
{"author":"杜甫","content":"昆明池水汉时功，武帝旌旗在眼中。织女机丝虚月夜，石鲸鳞甲动秋风。波漂菰米沈云黑，露冷莲房坠粉红。关塞极天唯鸟道，江湖满地一渔翁。","dynasty":"唐代","title":"秋兴八首其七"}
{"author":"杜甫","content":"王国称多士，贤良复几人。异才应间出，爽气必殊伦。始见张京兆，宜居汉近臣。骅骝开道路，雕鹗离风尘。侯伯知何等，文章实致身。奋飞超等级，容易失沈沦。脱略磻溪钓，操持郢匠斤。云霄今已逼，台衮更谁亲。凤穴雏皆好，龙门客又新。义声纷感激，败绩自逡巡。途远欲何向，天高难重陈。学诗犹孺子，乡赋念嘉宾。不得同晁错，吁嗟后郄诜。计疏疑翰墨，时过忆松筠。献纳纡皇眷，中间谒紫宸。且随诸彦集，方觊薄才伸。破胆遭前政，阴谋独秉钧。微生沾忌刻，万事益酸辛。交合丹青地，恩倾雨露辰。有儒愁饿死，早晚报平津。","dynasty":"唐代","title":"奉赠鲜于京兆二十韵（鲜于仲通，天宝末为京兆尹）"}
{"author":"杜甫","content":"君不见韝上鹰，一饱则飞掣。焉能作堂上燕，衔泥附炎热。野人旷荡无腼颜，岂可久在王侯间。未试囊中餐玉法，明朝且入蓝田山。","dynasty":"唐代","title":"去矣行"}
{"author":"杜甫","content":"白夜月休弦，灯花半委眠。号山无定鹿，落树有惊蝉。暂忆江东鲙，兼怀雪下船。蛮歌犯星起，空觉在天边。城郭悲笳暮，村墟过翼稀。甲兵年数久，赋敛夜深归。暗树依岩落，明河绕塞微。斗斜人更望，月细鹊休飞。","dynasty":"唐代","title":"夜二首"}
{"author":"杜甫","content":"白帝夔州各异城，蜀江楚峡混殊名。英雄割据非天意，霸主并吞在物情。","dynasty":"唐代","title":"夔州歌十绝句其二"}
{"author":"杜甫","content":"山行落日下绝壁，西望千山万山赤。树枝有鸟乱鸣时，暝色无人独归客。马惊不忧深谷坠，草动只怕长弓射。安得更似开元中，道路即今多拥隔。","dynasty":"唐代","title":"光禄坂行"}
{"author":"杜甫","content":"舞剑过人绝，鸣弓射兽能。铦锋行惬顺，猛噬失蹻腾。赤羽千夫膳，黄河十月冰。横行沙漠外，神速至今称。","dynasty":"唐代","title":"故武卫将军挽歌三首其二"}
{"author":"杜甫","content":"人烟生处僻，虎迹过新蹄。野鹘翻窥草，村船逆上溪。钓艇收缗尽，昏鸦接翅归。月生初学扇，云细不成衣。万国尚防寇，故园今若何。昔归相识少，早已战场多。身觉省郎在，家须农事归。年深荒草径，老恐失柴扉。金丝镂箭镞，皂尾制旗竿。一自风尘起，犹嗟行路难。胡虏何曾盛，干戈不肯休。闾阎听小子，谈话觅封侯。贞观铜牙弩，开元锦兽张。花门小箭好，此物弃沙场。今日翔麟马，先宜驾鼓车。无劳问河北，诸将觉荣华。任转江淮粟，休添苑囿兵。由来貔虎士，不满凤凰城。江上亦秋色，火云终不移。巫山犹锦树，南国且黄鹂。每恨陶彭泽，无钱对菊花。如今九日至，自觉酒须赊。病减诗仍拙，吟多意有馀。莫看江总老，犹被赏时鱼。","dynasty":"唐代","title":"复愁十二首"}
{"author":"杜甫","content":"再有朝廷乱，难知消息真。近传王在洛，复道使归秦。夺马悲公主，登车泣贵嫔。萧关迷北上，沧海欲东巡。敢料安危体，犹多老大臣。岂无嵇绍血，沾洒属车尘。","dynasty":"唐代","title":"伤春五首其四"}
{"author":"杜甫","content":"有柏生崇冈，童童状车盖。偃蹙龙虎姿，主当风云会。神明依正直，故老多再拜。岂知千年根，中路颜色坏。出非不得地，蟠据亦高大。岁寒忽无凭，日夜柯叶改。丹凤领九雏，哀鸣翔其外。鸱鸮志意满，养子穿穴内。客从何乡来，伫立久吁怪。静求元精理，浩荡难倚赖。","dynasty":"唐代","title":"病柏"}
{"author":"杜甫","content":"凉气晚萧萧，江云乱眼飘。风鸳藏近渚，雨燕集深条。黄绮终辞汉，巢由不见尧。草堂樽酒在，幸得过清朝。","dynasty":"唐代","title":"朝雨"}
{"author":"杜甫","content":"纳纳乾坤大，行行郡国遥。云山兼五岭，风壤带三苗。野树侵江阔，春蒲长雪消。扁舟空老去，无补圣明朝。","dynasty":"唐代","title":"野望"}
{"author":"杜甫","content":"步屦深林晚，开樽独酌迟。仰蜂黏落絮，行蚁上枯梨。薄劣惭真隐，幽偏得自怡。本无轩冕意，不是傲当时。","dynasty":"唐代","title":"独酌"}
{"author":"杜甫","content":"高斋常见野，愁坐更临门。十月山寒重，孤城月水昏。葭萌氐种迥，左担犬戎存。终日忧奔走，归期未敢论。","dynasty":"唐代","title":"愁坐"}
{"author":"杜甫","content":"湍驶风醒酒，船回雾起堤。高城秋自落，杂树晚相迷。坐触鸳鸯起，巢倾翡翠低。莫须惊白鹭，为伴宿清溪。","dynasty":"唐代","title":"晚秋陪严郑公摩诃池泛舟（得溪字。池在张仪子城内）"}
{"author":"杜甫","content":"白水青山空复春，征君晚节傍风尘。楚妃堂上色殊众，海鹤阶前鸣向人。万事纠纷犹绝粒，一官羁绊实藏身。开州入夏知凉冷，不似云安毒热新。","dynasty":"唐代","title":"寄常征君"}
{"author":"杜甫","content":"每恨陶彭泽，无钱对菊花。如今九日至，自觉酒须赊。","dynasty":"唐代","title":"复愁十二首其十一"}
{"author":"杜甫","content":"七月六日苦炎热，对食暂餐还不能。每愁夜中自足蝎，况乃秋后转多蝇。束带发狂欲大叫，簿书何急来相仍。南望青松架短壑，安得赤脚蹋层冰。","dynasty":"唐代","title":"早秋苦热，堆案相仍（时任华州司功）"}
{"author":"杜甫","content":"戎马交驰际，柴门老病身。把君诗过日，念此别惊神。地阔峨眉晚，天高岘首春。为于耆旧内，试觅姓庞人。","dynasty":"唐代","title":"赠别郑炼赴襄阳"}
{"author":"杜甫","content":"独卧嵩阳客，三违颍水春。艰难随老母，惨澹向时人。谢氏寻山屐，陶公漉酒巾。群凶弥宇宙，此物在风尘。历下辞姜被，关西得孟邻。早通交契密，晚接道流新。静者心多妙，先生艺绝伦。草书何太苦，诗兴不无神。曹植休前辈，张芝更后身。数篇吟可老，一字买堪贫。将恐曾防寇，深潜托所亲。宁闻倚门夕，尽力洁飧晨。疏懒为名误，驱驰丧我真。索居犹寂寞，相遇益悲辛。流转依边徼，逢迎念席珍。时来故旧少，乱后别离频。世祖修高庙，文公赏从臣。商山犹入楚，源水不离秦。存想青龙秘，骑行白鹿驯。耕岩非谷口，结草即河滨。肘后符应验，囊中药未陈。旅怀殊不惬，良觌渺无因。自古皆悲恨，浮生有屈伸。此邦今尚武，何处且依仁。鼓角凌天籁，关山信月轮。官场罗镇碛，贼火近洮岷。萧索论兵地，苍茫斗将辰。大军多处所，馀孽尚纷纶。高兴知笼鸟，斯文起获麟。穷秋正摇落，回首望松筠。","dynasty":"唐代","title":"寄张十二山人彪三十韵"}
{"author":"杜甫","content":"韦侯别我有所适，知我怜君画无敌。戏拈秃笔扫骅骝，欻见骐驎出东壁。一匹龁草一匹嘶，坐看千里当霜蹄。时危安得真致此，与人同生亦同死。","dynasty":"唐代","title":"题壁画马歌（一作题壁上韦偃画歌。偃京兆人善画马）"}
{"author":"杜甫","content":"始贺天休雨，还嗟地出雷。骤看浮峡过，密作渡江来。牛马行无色，蛟龙斗不开。干戈盛阴气，未必自阳台。","dynasty":"唐代","title":"雨"}
{"author":"杜甫","content":"巫山秋夜萤火飞，帘疏巧入坐人衣。忽惊屋里琴书冷，复乱檐边星宿稀。却绕井阑添个个，偶经花蕊弄辉辉。沧江白发愁看汝，来岁如今归未归。","dynasty":"唐代","title":"见萤火"}
{"author":"杜甫","content":"台州地阔海冥冥，云水长和岛屿青。乱后故人双别泪，春深逐客一浮萍。酒酣懒舞谁相拽，诗罢能吟不复听。第五桥东流恨水，皇陂岸北结愁亭。贾生对鵩伤王傅，苏武看羊陷贼庭。可念此翁怀直道，也沾新国用轻刑。祢衡实恐遭江夏，方朔虚传是岁星。穷巷悄然车马绝，案头干死读书萤。","dynasty":"唐代","title":"题郑十八著作虔"}
{"author":"杜甫","content":"城峻随天壁，楼高更女墙。江流思夏后，风至忆襄王。老去闻悲角，人扶报夕阳。公孙初恃险，跃马意何长。","dynasty":"唐代","title":"上白帝城"}
{"author":"杜甫","content":"大家东征逐子回，风生洲渚锦帆开。青青竹笋迎船出，日日江鱼入馔来。离别不堪无限意，艰危深仗济时才。黔阳信使应稀少，莫怪频频劝酒杯。","dynasty":"唐代","title":"送王十五判官扶侍还黔中（得开字）"}
{"author":"杜甫","content":"阳翟空知处，荆南近得书。积年仍远别，多难不安居。江汉春风起，冰霜昨夜除。云天犹错莫，花萼尚萧疏。对酒都疑梦，吟诗正忆渠。旧时元日会，乡党羡吾庐。","dynasty":"唐代","title":"远怀舍弟颖观等"}
{"author":"杜甫","content":"此堂存古制，城上俯江郊。落构垂云雨，荒阶蔓草茅。柱穿蜂溜蜜，栈缺燕添巢。坐接春杯气，心伤艳蕊梢。英灵如过隙，宴衎愿投胶。莫问东流水，生涯未即抛。","dynasty":"唐代","title":"陪诸公上白帝城宴越公堂之作（越公杨素所建）"}
{"author":"杜甫","content":"锦里烟尘外，江村八九家。圆荷浮小叶，细麦落轻花。卜宅从兹老，为农去国赊。远惭勾漏令，不得问丹砂。","dynasty":"唐代","tags":"生活，志向，写景","title":"为农"}
{"author":"杜甫","content":"长安城头头白乌，夜飞延秋门上呼。又向人家啄大屋，屋底达官走避胡。金鞭断折九马死，骨肉不得同驰驱。腰下宝玦青珊瑚，可怜王孙泣路隅。问之不肯道姓名，但道困苦乞为奴。已经百日窜荆棘，身上无有完肌肤。高帝子孙尽隆准，龙种自与常人殊。豺狼在邑龙在野，王孙善保千金躯。不敢长语临交衢，且为王孙立斯须。昨夜东风吹血腥，东来橐驼满旧都。朔方健儿好身手，昔何勇锐今何愚。窃闻天子已传位，圣德北服南单于。花门剺面请雪耻，慎勿出口他人狙。哀哉王孙慎勿疏，五陵佳气无时无。","dynasty":"唐代","tags":"唐诗三百首，乐府，叙事，抒情，写鸟","title":"哀王孙"}
{"author":"杜甫","content":"我军青坂在东门，天寒饮马太白窟。黄头奚儿日向西，数骑弯弓敢驰突。山雪河冰野萧瑟，青是烽烟白人骨。焉得附书与我军，忍待明年莫仓卒。","dynasty":"唐代","tags":"乐府，冬天，战争","title":"悲青坂"}
{"author":"杜甫","content":"城尖径昃旌旆愁，独立缥缈之飞楼。峡坼云霾龙虎卧，江清日抱鼋鼍游。扶桑西枝对断石，弱水东影随长流。杖藜叹世者谁子，泣血迸空回白头。","dynasty":"唐代","tags":"写景，感叹，惆怅","title":"白帝城最高楼"}
{"author":"杜甫","content":"二月已破三月来，渐老逢春能几回。莫思身外无穷事，且尽生前有限杯。","dynasty":"唐代","tags":"春天，感叹，岁月，组诗","title":"绝句漫兴九首·其四"}
{"author":"杜甫","content":"小子何时见，高秋此日生。自从都邑语，已伴老夫名。诗是吾家事，人传世上情。熟精文选理，休觅彩衣轻。凋瘵筵初秩，欹斜坐不成。流霞分片片，涓滴就徐倾。","dynasty":"唐代","tags":"教育，思想","title":"宗武生日"}
{"author":"杜甫","content":"梅蕊腊前破，梅花年后多。绝知春意好，最奈客愁何。雪树元同色，江风亦自波。故园不可见，巫岫郁嵯峨。","dynasty":"唐代","tags":"写花，梅花，抒情，思念","title":"江梅"}
{"author":"杜甫","content":"湖南为客动经春，燕子衔泥两度新。旧入故园尝识主，如今社日远看人。可怜处处巢居室，何异飘飘托此身。暂语船樯还起去，穿花贴水益沾巾。","dynasty":"唐代","tags":"写鸟，抒情，孤独","title":"燕子来舟中作"}
{"author":"杜甫","content":"冬至至后日初长，远在剑南思洛阳。青袍白马有何意，金谷铜驼非故乡。梅花欲开不自觉，棣萼一别永相望。愁极本凭诗遣兴，诗成吟咏转凄凉。","dynasty":"唐代","tags":"故乡","title":"至后"}
{"author":"杜甫","content":"锦里先生乌角巾，园收芋栗未全贫。惯看宾客儿童喜，得食阶除鸟雀驯。秋水才深四五尺，野航恰受两三人。白沙翠竹江村暮，相对柴门月色新。","dynasty":"唐代","tags":"月夜，送别，生活","title":"南邻"}
{"author":"杜甫","content":"李侯有佳句，往往似阴铿。余亦东蒙客，怜君如弟兄。醉眠秋共被，携手日同行。更想幽期处，还寻北郭生。入门高兴发，侍立小童清。落景闻寒杵，屯云对古城。向来吟橘颂，谁欲讨莼羹。不愿论簪笏，悠悠沧海情。","dynasty":"唐代","tags":"友情，隐逸","title":"与李十二白同寻范十隐居"}
{"author":"杜甫","content":"带甲满天地，胡为君远行！亲朋尽一哭，鞍马去孤城。草木岁月晚，关河霜雪清。别离已昨日，因见古人情。","dynasty":"唐代","tags":"离别，孤独","title":"送远"}
{"author":"杜甫","content":"高标跨苍天，烈风无时休。自非旷士怀，登兹翻百忧。方知象教力，足可追冥搜。仰穿龙蛇窟，始出枝撑幽。七星在北户，河汉声西流。羲和鞭白日，少昊行清秋。秦山忽破碎，泾渭不可求。俯视但一气，焉能辨皇州。回首叫虞舜，苍梧云正愁。惜哉瑶池饮，日晏昆仑丘。黄鹄去不息，哀鸣何所投。君看随阳雁，各有稻粱谋。","dynasty":"唐代","tags":"登高，写景，抒情","title":"同诸公登慈恩寺塔"}
{"author":"杜甫","content":"客睡何曾著，秋天不肯明。卷帘残月影，高枕远江声。计拙无衣食，途穷仗友生。老妻书数纸，应悉未归情。","dynasty":"唐代","tags":"写景，抒怀","title":"客夜"}
{"author":"杜甫","content":"春岸桃花水，云帆枫树林。偷生长避地，适远更沾襟。老病南征日，君恩北望心。百年歌自苦，未见有知音。","dynasty":"唐代","tags":"春天，写景，抒怀，忧国忧民，感慨","title":"南征"}
{"author":"杜甫","content":"万里衡阳雁，今年又北归。双双瞻客上，一一背人飞。云里相呼疾，沙边自宿稀。系书元浪语，愁寂故山薇。欲雪违胡地，先花别楚云。却过清渭影，高起洞庭群。塞北春阴暮，江南日色曛。伤弓流落羽，行断不堪闻。","dynasty":"唐代","tags":"写鸟，抒情，愁绪，思乡","title":"归雁二首"}
{"author":"杜甫","content":"吹笛秋山风月清，谁家巧作断肠声。风飘律吕相和切，月傍关山几处明。胡骑中宵堪北走，武陵一曲想南征。故园杨柳今摇落，何得愁中曲尽生。","dynasty":"唐代","title":"吹笛"}
{"author":"杜甫","content":"轩辕休制律，虞舜罢弹琴。尚错雄鸣管，犹伤半死心。圣贤名古邈，羁旅病年侵。舟泊常依震，湖平早见参。如闻马融笛，若倚仲宣襟。故国悲寒望，群云惨岁阴。水乡霾白屋，枫岸叠青岑。郁郁冬炎瘴，濛濛雨滞淫。鼓迎非祭鬼，弹落似鸮禽。兴尽才无闷，愁来遽不禁。生涯相汩没，时物自萧森。疑惑尊中弩，淹留冠上簪。牵裾惊魏帝，投阁为刘歆。狂走终奚适，微才谢所钦。吾安藜不糁，汝贵玉为琛。乌几重重缚，鹑衣寸寸针。哀伤同庾信，述作异陈琳。十暑岷山葛，三霜楚户砧。叨陪锦帐座，久放白头吟。反朴时难遇，忘机陆易沈。应过数粒食，得近四知金。春草封归恨，源花费独寻。转蓬忧悄悄，行药病涔涔。瘗夭追潘岳，持危觅邓林。蹉跎翻学步，感激在知音。却假苏张舌，高夸周宋镡。纳流迷浩汗，峻址得嶔崟。城府开清旭，松筠起碧浔。披颜争倩倩，逸足竞駸駸。朗鉴存愚直，皇天实照临。公孙仍恃险，侯景未生擒。书信中原阔，干戈北斗深。畏人千里井，问俗九州箴。战血流依旧，军声动至今。葛洪尸定解，许靖力还任。家事丹砂诀，无成涕作霖。","dynasty":"唐代","tags":"忧国忧民","title":"风疾舟中伏枕书怀三十六韵奉呈湖南亲友"}
{"author":"杜甫","content":"巢父掉头不肯住，东将入海随烟雾。诗卷长留天地间，钓竿欲拂珊瑚树。深山大泽龙蛇远，春寒野阴风景暮。蓬莱织女回云车，指点虚无是归路。自是君身有仙骨，世人那得知其故。惜君只欲苦死留，富贵何如草头露？蔡侯静者意有余，清夜置酒临前除。罢琴惆怅月照席：“几岁寄我空中书？南寻禹穴见李白，道甫问讯今何如！”","dynasty":"唐代","tags":"送别，宴饮，祝福","title":"送孔巢父谢病归游江东兼呈李白"}
{"author":"杜甫","content":"林风纤月落，衣露净琴张。暗水流花径，春星带草堂。检书烧烛短，看剑引杯长。诗罢闻吴咏，扁舟意不忘。","dynasty":"唐代","tags":"即事","title":"夜宴左氏庄"}
{"author":"杜甫","content":"熟知茅斋绝低小，江上燕子故来频。衔泥点污琴书内，更接飞虫打着人。","dynasty":"唐代","tags":"燕子，抒怀，组诗","title":"绝句漫兴九首·其三"}
{"author":"杜甫","content":"暝色延山径，高斋次水门。薄云岩际宿，孤月浪中翻。鹳鹤追飞静，豺狼得食喧。不眠忧战伐，无力正乾坤。","dynasty":"唐代","tags":"写景，忧国忧民","title":"宿江边阁/后西阁"}
{"author":"杜甫","content":"白帝城中云出门，白帝城下雨翻盆。高江急峡雷霆斗，古木苍藤日月昏。戎马不如归马逸，千家今有百家存。哀哀寡妇诛求尽，恸哭秋原何处村？","dynasty":"唐代","tags":"写景，忧国，忧民","title":"白帝"}
{"author":"杜甫","content":"禹庙空山里，秋风落日斜。荒庭垂桔柚，古屋画龙蛇。云气嘘青壁，江声走白沙。（嘘青壁一作：生虚壁）早知乘四载，疏凿控三巴。","dynasty":"唐代","tags":"咏物","title":"禹庙"}
{"author":"杜甫","content":"昔我去草堂，蛮夷塞成都。今我归草堂，成都适无虞。请陈初乱时，反复乃须臾。大将赴朝廷，群小起异图。中宵斩白马，盟歃气已粗。西取邛南兵，北断剑阁隅。布衣数十人，亦拥专城居。其势不两大，始闻蕃汉殊。西卒却倒戈，贼臣互相诛。焉知肘腋祸，自及枭獍徒。义士皆痛愤，纪纲乱相逾。一国实三公，万人欲为鱼。唱和作威福，孰肯辨无辜。眼前列杻械，背后吹笙竽。谈笑行杀戮，溅血满长衢。到今用钺地，风雨闻号呼。鬼妾与鬼马，色悲充尔娱。国家法令在，此又足惊吁。贱子且奔走，三年望东吴。弧矢暗江海，难为游五湖。不忍竟舍此，复来剃榛芜。入门四松在，步屟万竹疏。旧犬喜我归，低徊入衣裾。邻舍喜我归，酤酒携胡芦。大官喜我来，遣骑问所须。城郭喜我来，宾客隘村墟。天下尚未宁，健儿胜腐儒。飘摇风尘际，何地置老夫。于时见疣赘，骨髓幸未枯。饮啄愧残生，食薇不敢馀。","dynasty":"唐代","tags":"抒情，感慨，国家","title":"草堂"}
{"author":"杜甫","content":"西川有杜鹃，东川无杜鹃。涪万无杜鹃，云安有杜鹃。我昔游锦城，结庐锦水边。有竹一顷馀，乔木上参天。杜鹃暮春至，哀哀叫其间。我见常再拜，重是古帝魂。生子百鸟巢，百鸟不敢嗔。仍为喂其子，礼若奉至尊。鸿雁及羔羊，有礼太古前。行飞与跪乳，识序如知恩。圣贤古法则，付与后世传。君看禽鸟情，犹解事杜鹃。今忽暮春间，值我病经年。身病不能拜，泪下如迸泉。","dynasty":"唐代","title":"杜鹃"}
{"author":"杜甫","content":"出门复入门，两脚但如旧。所向泥活活，思君令人瘦。沉吟坐西轩，饮食错昏昼。寸步曲江头，难为一相就。吁嗟呼苍生，稼穑不可救。安得诛云师，畴能补天漏。大明韬日月，旷野号禽兽。君子强逶迤，小人困驰骤。维南有崇山，恐与川浸溜。是节东篱菊，纷披为谁秀。岑生多新诗，性亦嗜醇酎。采采黄金花，何由满衣袖。","dynasty":"唐代","tags":"重阳节，怀人","title":"九日寄岑参"}
{"author":"杜甫","content":"骥子好男儿，前年学语时。问知人客姓，诵得老夫诗。世乱怜渠小，家贫仰母慈。鹿门携不遂，雁足系难期。天地军麾满，山河战角悲。傥归免相失，见日敢辞迟。","dynasty":"唐代","tags":"怀念，亲人","title":"遣兴"}
{"author":"杜甫","content":"背郭堂成荫白茅，缘江路熟俯青郊。桤林碍日吟风叶，笼竹和烟滴露梢。暂止飞乌将数子，频来语燕定新巢。旁人错比扬雄宅，懒惰无心作解嘲。","dynasty":"唐代","tags":"写景，抒情","title":"堂成"}
{"author":"杜甫","content":"庾信文章老更成，凌云健笔意纵横。今人嗤点流传赋，不觉前贤畏后生。","dynasty":"唐代","tags":"哲理，讽刺","title":"戏为六绝句·其一"}
{"author":"杜甫","content":"丞相祠堂何处寻，锦官城外柏森森。映阶碧草自春色，隔叶黄鹂空好音。三顾频烦天下计，两朝开济老臣心。(频烦一作：频繁)出师未捷身先死，长使英雄泪满襟。","dynasty":"唐代","tags":"唐诗三百首，咏史怀古，忧国忧民，赞颂，写人","title":"蜀相"}
{"author":"杜甫","content":"岐王宅里寻常见，崔九堂前几度闻。正是江南好风景，落花时节又逢君。","dynasty":"唐代","tags":"唐诗三百首，初中古诗，感伤，怀念","title":"江南逢李龟年"}
{"author":"杜甫","content":"昔闻洞庭水，今上岳阳楼。吴楚东南坼，乾坤日夜浮。亲朋无一字，老病有孤舟。戎马关山北，凭轩涕泗流。","dynasty":"唐代","tags":"唐诗三百首，山水，抱负","title":"登岳阳楼"}
{"author":"杜甫","content":"黄师塔前江水东，春光懒困倚微风。桃花一簇开无主，可爱深红爱浅红？","dynasty":"唐代","tags":"写景，赏花，桃花","title":"江畔独步寻花·其五"}
{"author":"杜甫","content":"迟日江山丽，春风花草香。泥融飞燕子，沙暖睡鸳鸯。江碧鸟逾白，山青花欲燃。今春看又过，何日是归年。","dynasty":"唐代","tags":"写景，春天，山水，思乡，组诗","title":"绝句二首"}
{"author":"杜甫","content":"功盖三分国，名成八阵图。（名成一作：名高）江流石不转，遗恨失吞吴。","dynasty":"唐代","tags":"唐诗三百首，怀古，写人，哲理","title":"八阵图"}
{"author":"杜甫","content":"锦城丝管日纷纷，半入江风半入云。此曲只应天上有，人间能得几回闻。","dynasty":"唐代","tags":"劝诫，讽刺","title":"赠花卿"}
{"author":"杜甫","content":"细草微风岸，危樯独夜舟。星垂平野阔，月涌大江流。名岂文章著，官应老病休。飘飘何所似，天地一沙鸥。","dynasty":"唐代","tags":"唐诗三百首，写景，抒怀，孤独","title":"旅夜书怀"}
{"author":"杜甫","content":"江碧鸟逾白，山青花欲燃。今春看又过，何日是归年？","dynasty":"唐代","tags":"写景，思乡","title":"绝句二首·其二"}
{"author":"杜甫","content":"江上被花恼不彻，无处告诉只颠狂。走觅南邻爱酒伴，经旬出饮独空床。稠花乱蕊畏江滨，行步欹危实怕春。(畏一作：裹）诗酒尚堪驱使在，未须料理白头人。江深竹静两三家，多事红花映白花。报答春光知有处，应须美酒送生涯。东望少城花满烟，百花高楼更可怜。谁能载酒开金盏，唤取佳人舞绣筵。黄师塔前江水东，春光懒困倚微风。桃花一簇开无主，可爱深红爱浅红？黄四娘家花满蹊，千朵万朵压枝低。留连戏蝶时时舞，自在娇莺恰恰啼。不是爱花即欲死，只恐花尽老相催。繁枝容易纷纷落，嫩蕊商量细细开。","dynasty":"唐代","tags":"春天，写花，写景，喜悦","title":"江畔独步寻花七绝句"}
{"author":"杜甫","content":"隔户杨柳弱袅袅，恰似十五女儿腰。谓谁朝来不作意，狂风挽断最长条。","dynasty":"唐代","tags":"杨柳，壮志难酬","title":"绝句漫兴九首·其一"}
{"author":"杜甫","content":"闻道今春雁，南归自广州。见花辞涨海，避雪到罗浮。是物关兵气，何时免客愁。年年霜露隔，不过五湖秋。","dynasty":"唐代","title":"归雁"}
{"author":"杜甫","content":"有客乘舸自忠州，遣骑安置瀼西头。古堂本买藉疏豁，借汝迁居停宴游。云石荧荧高叶曙，风江飒飒乱帆秋。却为姻娅过逢地，许坐曾轩数散愁。","dynasty":"唐代","tags":"书信，叙事","title":"简吴郎司法"}
{"author":"杜甫","content":"野老篱前江岸回，柴门不正逐江开。渔人网集澄潭下，贾客船随返照来。长路关心悲剑阁，片云何意傍琴台。王师未报收东郡，城阙秋生画角哀。","dynasty":"唐代","tags":"爱国，抒怀","title":"野老"}
{"author":"杜甫","content":"韦曲花无赖，家家恼煞人。绿尊虽尽日，白发好禁春。石角钩衣破，藤枝刺眼新。何时占丛竹，头戴小乌巾。野寺垂杨里，春畦乱水间。美花多映竹，好鸟不归山。城郭终何事，风尘岂驻颜。谁能共公子，薄暮欲俱还。","dynasty":"唐代","tags":"写景，抒情","title":"奉陪郑驸马韦曲二首"}
{"author":"杜甫","content":"满目悲生事，因人作远游。迟回度陇怯，浩荡及关愁。水落鱼龙夜，山空鸟鼠秋。西征问烽火，心折此淹留。秦州山北寺，胜迹隗嚣宫。苔藓山门古，丹青野殿空。月明垂叶露，云逐渡溪风。清渭无情极，愁时独向东。州图领同谷，驿道出流沙。降虏兼千帐，居人有万家。马骄珠汗落，胡舞白蹄斜。年少临洮子，西来亦自夸。鼓角缘边郡，川原欲夜时。秋听殷地发，风散入云悲。抱叶寒蝉静，归来独鸟迟。万方声一概，吾道竟何之。南使宜天马，由来万匹强。浮云连阵没，秋草遍山长。闻说真龙种，仍残老骕骦.哀鸣思战斗，迥立向苍苍。城上胡笳奏，山边汉节归。防河赴沧海，奉诏发金微。士苦形骸黑，旌疏鸟兽稀。那闻往来戍，恨解邺城围。莽莽万重山，孤城山谷间。无风云出塞，不夜月临关。属国归何晚，楼兰斩未还。烟尘独长望，衰飒正摧颜。闻道寻源使，从天此路回。牵牛去几许，宛马至今来。一望幽燕隔，何时郡国开。东征健儿尽，羌笛暮吹哀。今日明人眼，临池好驿亭。丛篁低地碧，高柳半天青。稠叠多幽事，喧呼阅使星。老夫如有此，不异在郊坰.云气接昆仑，涔涔塞雨繁。羌童看渭水，使客向河源。烟火军中幕，牛羊岭上村。所居秋草净，正闭小蓬门。萧萧古塞冷，漠漠秋云低。黄鹄翅垂雨，苍鹰饥啄泥。蓟门谁自北，汉将独征西。不意书生耳，临衰厌鼓鼙。山头南郭寺，水号北流泉。老树空庭得，清渠一邑传。秋花危石底，晚景卧钟边。俯仰悲身世，溪风为飒然。传道东柯谷，深藏数十家。对门藤盖瓦，映竹水穿沙。瘦地翻宜粟，阳坡可种瓜。船人近相报，但恐失桃花。万古仇池穴，潜通小有天。神鱼人不见，福地语真传。近接西南境，长怀十九泉。何时一茅屋，送老白云边。未暇泛沧海，悠悠兵马间。塞门风落木，客舍雨连山。阮籍行多兴，庞公隐不还。东柯遂疏懒，休镊鬓毛斑。东柯好崖谷，不与众峰群。落日邀双鸟，晴天养片云。野人矜险绝，水竹会平分。采药吾将老，儿童未遣闻。边秋阴易久，不复辨晨光。檐雨乱淋幔，山云低度墙。鸬鹚窥浅井，蚯蚓上深堂。车马何萧索，门前百草长。地僻秋将尽，山高客未归。塞云多断续，边日少光辉。警急烽常报，传闻檄屡飞。西戎外甥国，何得迕天威。凤林戈未息，鱼海路常难。候火云烽峻，悬军幕井干。风连西极动，月过北庭寒。故老思飞将，何时议筑坛。唐尧真自圣，野老复何知。晒药能无妇，应门幸有儿。藏书闻禹穴，读记忆仇池。为报鸳行旧，鹪鹩在一枝。","dynasty":"唐代","title":"秦州杂诗二十首"}
{"author":"杜甫","content":"东郡趋庭日，南楼纵目初。浮云连海岱，平野入青徐。孤嶂秦碑在，荒城鲁殿馀。从来多古意，临眺独踌躇。","dynasty":"唐代","tags":"登楼，杯古","title":"登兖州城楼"}
{"author":"杜甫","content":"庭前甘菊移时晚，青蕊重阳不堪摘。明日萧条醉尽醒，残花烂熳开何益？篱边野外多众芳，采撷细琐升中堂。念兹空长大枝叶，结根失所缠风霜。","dynasty":"唐代","tags":"写花，菊花，抒怀，愤懑，同情","title":"叹庭前甘菊花"}
{"author":"杜甫","content":"诸公衮衮登台省，广文先生官独冷。甲第纷纷厌梁肉，广文先生饭不足。先生有道出羲皇，先生有才过屈宋。德尊一代常坎坷，名垂万古知何用！杜陵野客人更嗤，被褐短窄鬓如丝。日籴太仓五升米，时赴郑老同襟期。得钱即相觅，沽酒不复疑。忘形到尔汝，痛饮真吾师。清夜沉沉动春酌，灯前细雨檐花落。但觉高歌有鬼神，焉知饿死填沟壑？相如逸才亲涤器，子云识字终投阁。先生早赋归去来，石田茅屋荒苍苔。儒术于我何有哉，孔丘盗跖俱尘埃。不须闻此意惨怆，生前相遇且衔杯！","dynasty":"唐代","tags":"叙事，友谊，感慨，怀才不遇","title":"醉时歌"}
{"author":"杜甫","content":"天下郡国向万城，无有一城无甲兵！焉得铸甲作农器，一寸荒田牛得耕？牛尽耕，蚕亦成。不劳烈士泪滂沱，男谷女丝行复歌。","dynasty":"唐代","tags":"战争，理想，愿望","title":"蚕谷行"}
{"author":"杜甫","content":"城暗更筹急，楼高雨雪微。稍通绡幕霁，远带玉绳稀。门鹊晨光起，墙乌宿处飞。寒江流甚细，有意待人归。","dynasty":"唐代","title":"夜宿西阁，晓呈元二十一曹长"}
{"author":"杜甫","content":"马度秦关雪正深，北来肌骨苦寒侵。他乡就我生春色，故国移居见客心。剩欲提携如意舞，喜多行坐白头吟。巡檐索共梅花笑，冷蕊疏枝半不禁。","dynasty":"唐代","title":"舍弟观赴蓝田取妻子到江陵喜寄三首其二"}
{"author":"杜甫","content":"锦里先生乌角巾，园收芋栗未全贫。惯看宾客儿童喜，得食阶除鸟雀驯。秋水才深四五尺，野航恰受两三人。白沙翠竹江村暮，相对柴门月色新。","dynasty":"唐代","tags":"月夜，送别，生活","title":"南邻"}
{"author":"杜甫","content":"闻道长安似弈棋，百年世事不胜悲。王侯第宅皆新主，文武衣冠异昔时。直北关山金鼓振，征西车马羽书迟。鱼龙寂寞秋江冷，故国平居有所思。","dynasty":"唐代","title":"秋兴八首其四"}
{"author":"杜甫","content":"今日苦短昨日休，岁云暮矣增离忧。霜凋碧树待锦树。万壑东逝无停留。荒戍之城石色古，东郭老人住青丘。飞书白帝营斗粟，琴瑟几杖柴门幽。青草萋萋尽枯死，天马跂足随牦牛。自古圣贤多薄命，奸雄恶少皆封侯。故国三年一消息。终南渭水寒悠悠。五陵豪贵反颠倒，乡里小儿狐白裘。生男堕地要膂力，一生富贵倾邦国。莫愁父母少黄金，天下风尘儿亦得。","dynasty":"唐代","title":"锦树行（因篇内有锦树二字摘以为题非正赋锦树也）"}
{"author":"杜甫","content":"雨中百草秋烂死，阶下决明颜色鲜。著叶满枝翠羽盖，开花无数黄金钱。凉风萧萧吹汝急，恐汝后时难独立。堂上书生空白头，临风三嗅馨香泣。阑风长雨秋纷纷，四海八荒同一云。去马来牛不复辨，浊泾清渭何当分？禾头生耳黍穗黑，农夫田妇无消息。城中斗米换衾禂，相许宁论两相值？长安布衣谁比数？反锁衡门守环堵。老夫不出长蓬蒿，稚子无忧走风雨。雨声飕飕催早寒，胡雁翅湿高飞难。秋来未曾见白日，泥污后土何时干？","dynasty":"唐代","tags":"秋天，写雨，写景，忧患，组诗","title":"秋雨叹三首"}
{"author":"杜甫","content":"我生性放诞，雅欲逃自然。嗜酒爱风竹，卜居必林泉。遭乱到蜀江，卧疴遣所便。诛茅初一亩，广地方连延。经营上元始，断手宝应年。敢谋土木丽，自觉面势坚。台亭随高下，敞豁当清川。虽有会心侣，数能同钓船。干戈未偃息，安得酣歌眠。蛟龙无定窟，黄鹄摩苍天。古来达士志，宁受外物牵。顾惟鲁钝姿，岂识悔吝先。偶携老妻去，惨澹凌风烟。事迹无固必，幽贞愧双全。尚念四小松，蔓草易拘缠。霜骨不甚长，永为邻里怜。","dynasty":"唐代","title":"寄题江外草堂"}
{"author":"杜甫","content":"神仙中人不易得，颜氏之子才孤标。天马长鸣待驾驭，秋鹰整翮当云霄。君不见东吴顾文学，君不见西汉杜陵老。诗家笔势君不嫌，词翰升堂为君扫。是日霜风冻七泽，乌蛮落照衔赤壁。酒酣耳热忘头白，感君意气无所惜，一为歌行歌主客。","dynasty":"唐代","title":"醉歌行，赠公安颜少府请顾八题壁"}
{"author":"杜甫","content":"客里有所过，归来知路难。开门野鼠走，散帙壁鱼干。洗杓开新酝，低头拭小盘。凭谁给麹蘖，细酌老江干。","dynasty":"唐代","title":"归来"}
{"author":"杜甫","content":"自平宫中吕太一，收珠南海千馀日。近供生犀翡翠稀，复恐征戎干戈密。蛮溪豪族小动摇，世封刺史非时朝。蓬莱殿前诸主将，才如伏波不得骄。","dynasty":"唐代","title":"自平"}
{"author":"杜甫","content":"招提凭高冈，疏散连草莽。出泉枯柳根，汲引岁月古。石间见海眼，天畔萦水府。广深丈尺间，宴息敢轻侮。青白二小蛇，幽姿可时睹。如丝气或上，烂熳为云雨。山头到山下，凿井不尽土。取供十方僧，香美胜牛乳。北风起寒文，弱藻舒翠缕。明涵客衣净，细荡林影趣。何当宅下流，馀润通药圃。三春湿黄精，一食生毛羽。","dynasty":"唐代","title":"太平寺泉眼"}
{"author":"杜甫","content":"促织甚微细，哀音何动人。草根吟不稳，床下夜相亲。久客得无泪，放妻难及晨。悲丝与急管，感激异天真。","dynasty":"唐代","tags":"秋天，抒情，羁旅，愁绪","title":"促织"}
{"author":"杜甫","content":"我军青坂在东门，天寒饮马太白窟。黄头奚儿日向西，数骑弯弓敢驰突。山雪河冰野萧瑟，青是烽烟白人骨。焉得附书与我军，忍待明年莫仓卒。","dynasty":"唐代","tags":"乐府，冬天，战争","title":"悲青坂"}
{"author":"杜甫","content":"四郊未宁静，垂老不得安。子孙阵亡尽，焉用身独完。投杖出门去，同行为辛酸。幸有牙齿存，所悲骨髓干。男儿既介胄，长揖别上官。老妻卧路啼，岁暮衣裳单。孰知是死别，且复伤其寒。此去必不归，还闻劝加餐。土门壁甚坚，杏园度亦难。势异邺城下，纵死时犹宽。人生有离合，岂择衰老端。忆昔少壮日，迟回竟长叹。万国尽征戍，烽火被冈峦。积尸草木腥，流血川原丹。何乡为乐土，安敢尚盘桓。弃绝蓬室居，塌然摧肺肝。","dynasty":"唐代","tags":"叙事，战争，惜别","title":"垂老别"}
{"author":"杜甫","content":"江水东流去，清樽日复斜。异方同宴赏，何处是京华。亭景临山水，村烟对浦沙。狂歌过于胜，得醉即为家。","dynasty":"唐代","title":"陪王侍御宴通泉东山野亭"}
{"author":"杜甫","content":"戎马交驰际，柴门老病身。把君诗过日，念此别惊神。地阔峨眉晚，天高岘首春。为于耆旧内，试觅姓庞人。","dynasty":"唐代","title":"赠别郑炼赴襄阳"}
{"author":"杜甫","content":"与兄行年校一岁，贤者是兄愚者弟。兄将富贵等浮云，弟切功名好权势。长安秋雨十日泥，我曹鞴马听晨鸡。公卿朱门未开锁，我曹已到肩相齐。吾兄睡稳方舒膝，不袜不巾蹋晓日。男啼女哭莫我知，身上须缯腹中实。今年思我来嘉州。嘉州酒重花绕楼。楼头吃酒楼下卧，长歌短咏还相酬。四时八节还拘礼，女拜弟妻男拜弟。幅巾鞶带不挂身，头脂足垢何曾洗。吾兄吾兄巢许伦，一生喜怒长任真。日斜枕肘寝已熟，啾啾唧唧为何人。","dynasty":"唐代","title":"狂歌行，赠四兄"}
{"author":"杜甫","content":"雄都元壮丽，望幸欻威神。地利西通蜀，天文北照秦。风烟含越鸟，舟楫控吴人。未枉周王驾，终期汉武巡。甲兵分圣旨，居守付宗臣。早发云台仗，恩波起涸鳞。","dynasty":"唐代","title":"江陵望幸"}
{"author":"杜甫","content":"东屯复瀼西，一种住青溪。来往皆茅屋，淹留为稻畦。市喧宜近利，林僻此无蹊。若访衰翁语，须令剩客迷。","dynasty":"唐代","title":"自瀼西荆扉且移居东屯茅屋四首其二"}
{"author":"杜甫","content":"野寺垂杨里，春畦乱水间。美花多映竹，好鸟不归山。城郭终何事，风尘岂驻颜。谁能共公子，薄暮欲俱还。","dynasty":"唐代","title":"奉陪郑驸马韦曲二首其二"}
{"author":"杜甫","content":"郑老身仍窜，台州信所传。为农山涧曲，卧病海云边。世已疏儒素，人犹乞酒钱。徒劳望牛斗，无计劚龙泉。","dynasty":"唐代","title":"所思（得台州郑司户虔消息）"}
{"author":"杜甫","content":"萧关陇水入官军，青海黄河卷塞云。北极转愁龙虎气，西戎休纵犬羊群。赞普多教使入秦，数通和好止烟尘。朝廷忽用哥舒将，杀伐虚悲公主亲。崆峒西极过昆仑，驼马由来拥国门。逆气数年吹路断，蕃人闻道渐星奔。勃律天西采玉河，坚昆碧碗最来多。旧随汉使千堆宝，少答胡王万匹罗。今春喜气满乾坤，南北东西拱至尊。大历二年调玉烛，玄元皇帝圣云孙。","dynasty":"唐代","title":"喜闻盗贼蕃寇总退口号五首"}
{"author":"杜甫","content":"将军昔著从事衫，铁马驰突重两衔。披坚执锐略西极，昆仑月窟东崭岩。君门羽林万猛士，恶若哮虎子所监。五年起家列霜戟，一日过海收风帆。平生流辈徒蠢蠢，长安少年气欲尽。魏侯骨耸精爽紧，华岳峰尖见秋隼。星躔宝校金盘陀，夜骑天驷超天河。欃枪荧惑不敢动，翠蕤云旓相荡摩。吾为子起歌都护，酒阑插剑肝胆露。钩陈苍苍风玄武，万岁千秋奉明主，临江节士安足数。","dynasty":"唐代","title":"魏将军歌"}
{"author":"杜甫","content":"自汝到荆府，书来数唤吾。颂椒添讽咏，禁火卜欢娱。舟楫因人动，形骸用杖扶。天旋夔子国，春近岳阳湖。发日排南喜，伤神散北吁。飞鸣还接翅，行序密衔芦。俗薄江山好，时危草木苏。冯唐虽晚达，终觊在皇都。","dynasty":"唐代","title":"续得观书，迎就当阳居止，正月中旬定出三峡"}
{"author":"杜甫","content":"百年已过半，秋至转饥寒。为问彭州牧，何时救急难。","dynasty":"唐代","title":"因崔五侍御寄高彭州一绝"}
{"author":"杜甫","content":"巫峡盘涡晓，黔阳贡物秋。丹砂同陨石，翠羽共沉舟。羁使空斜影，龙居閟积流。篙工幸不溺，俄顷逐轻鸥。竹宫时望拜，桂馆或求仙。姹女临波日，神光照夜年。徒闻斩蛟剑，无复爨犀船。使者随秋色，迢迢独上天。","dynasty":"唐代","title":"覆舟二首"}
{"author":"杜甫","content":"离筵罢多酒，起地发寒塘。回首中丞座，驰笺异姓王。燕辞枫树日，雁度麦城霜。空醉山翁酒，遥怜似葛强。","dynasty":"唐代","title":"送田四弟将军将夔州柏中丞命起居江陵节度…郡王卫公幕"}
{"author":"杜甫","content":"行李千金赠，衣冠八尺身。飞腾知有策，意度不无神。班秩兼通贵，公侯出异人。玄成负文彩，世业岂沈沦。","dynasty":"唐代","title":"奉寄李十五秘书其二"}
{"author":"杜甫","content":"何限倚山木，吟诗秋叶黄。蝉声集古寺，鸟影度寒塘。风物悲游子，登临忆侍郎。老夫贪佛日，随意宿僧房。","dynasty":"唐代","title":"和裴迪登新津寺寄王侍郎"}
{"author":"杜甫","content":"楚岸朔风疾，天寒鶬鸹呼。涨沙霾草树，舞雪渡江湖。吹帽时时落，维舟日日孤。因声置驿外，为觅酒家垆。","dynasty":"唐代","title":"缆船苦风，戏题四韵，奉简郑十三判官（泛）"}
{"author":"杜甫","content":"夜来归来冲虎过，山黑家中已眠卧。傍见北斗向江低，仰看明星当空大。庭前把烛嗔两炬，峡口惊猿闻一个。白头老罢舞复歌，杖藜不睡谁能那。","dynasty":"唐代","title":"夜归"}
{"author":"杜甫","content":"下马古战场，四顾但茫然。风悲浮云去，黄叶坠我前。朽骨穴蝼蚁，又为蔓草缠。故老行叹息，今人尚开边。汉虏互胜负，封疆不常全。安得廉耻将，三军同晏眠。高秋登塞山，南望马邑州。降虏东击胡，壮健尽不留。穹庐莽牢落，上有行云愁。老弱哭道路，愿闻甲兵休。邺中事反覆，死人积如丘。诸将已茅土，载驱谁与谋。丰年孰云迟，甘泽不在早。耕田秋雨足，禾黍已映道。春苗九月交，颜色同日老。劝汝衡门士，忽悲尚枯槁。时来展材力，先后无丑好。但讶鹿皮翁，忘机对芳草。","dynasty":"唐代","title":"遣兴三首"}
{"author":"杜甫","content":"楩楠枯峥嵘，乡党皆莫记。不知几百岁，惨惨无生意。上枝摩皇天，下根蟠厚地。巨围雷霆坼，万孔虫蚁萃。冻雨落流胶，冲风夺佳气。白鹄遂不来，天鸡为愁思。犹含栋梁具，无复霄汉志。良工古昔少，识者出涕泪。种榆水中央，成长何容易。截承金露盘，袅袅不自畏。","dynasty":"唐代","title":"枯楠"}
{"author":"杜甫","content":"大家东征逐子回，风生洲渚锦帆开。青青竹笋迎船出，日日江鱼入馔来。离别不堪无限意，艰危深仗济时才。黔阳信使应稀少，莫怪频频劝酒杯。","dynasty":"唐代","title":"送王十五判官扶侍还黔中（得开字）"}
{"author":"杜甫","content":"愧为湖外客，看此戎马乱。中夜混黎氓，脱身亦奔窜。平生方寸心，反掌帐下难。呜呼杀贤良，不叱白刃散。吾非丈夫特，没齿埋冰炭。耻以风病辞，胡然泊湘岸。入舟虽苦热，垢腻可溉灌。痛彼道边人，形骸改昏旦。中丞连帅职，封内权得按。身当问罪先，县实诸侯半。士卒既辑睦，启行促精悍。似闻上游兵，稍逼长沙馆。怜好彼克修，天机自明断。南图卷云水，北拱戴霄汉。美名光史臣，长策何壮观。驱驰数公子，咸愿同伐叛。声节哀有馀，夫何激衰懦。偏裨表三上，卤莽同一贯。始谋谁其间，回首增愤惋。宗英李端公，守职甚昭焕。变通迫胁地，谋画焉得算。王室不肯微，凶徒略无惮。此流须卒斩，神器资强干。扣寂豁烦襟，皇天照嗟叹。","dynasty":"唐代","title":"舟中苦热遣怀，奉呈阳中丞通简台省诸公"}
{"author":"杜甫","content":"塞外苦厌山，南行道弥恶。冈峦相经亘，云水气参错。林迥硖角来，天窄壁面削。溪西五里石，奋怒向我落。仰看日车侧，俯恐坤轴弱。魑魅啸有风，霜霰浩漠漠。昨忆逾陇坂，高秋视吴岳。东笑莲华卑，北知崆峒薄。超然侔壮观，已谓殷寥廓。突兀犹趁人，及兹叹冥莫。","dynasty":"唐代","title":"青阳峡"}
{"author":"杜甫","content":"老向巴人里，今辞楚塞隅。入舟翻不乐，解缆独长吁。窄转深啼狖，虚随乱浴凫。石苔凌几杖，空翠扑肌肤。叠壁排霜剑，奔泉溅水珠。杳冥藤上下，浓澹树荣枯。神女峰娟妙，昭君宅有无。曲留明怨惜，梦尽失欢娱。摆阖盘涡沸，欹斜激浪输。风雷缠地脉，冰雪耀天衢。鹿角真走险，狼头如跋胡。恶滩宁变色，高卧负微躯。书史全倾挠，装囊半压濡。生涯临臬兀，死地脱斯须。不有平川决，焉知众壑趋。乾坤霾涨海，雨露洗春芜。鸥鸟牵丝飏，骊龙濯锦纡。落霞沉绿绮，残月坏金枢。泥笋苞初荻，沙茸出小蒲。雁儿争水马，燕子逐樯乌。绝岛容烟雾，环洲纳晓晡。前闻辨陶牧，转眄拂宜都。县郭南畿好，津亭北望孤。劳心依憩息，朗咏划昭苏。意遣乐还笑，衰迷贤与愚。飘萧将素发，汩没听洪炉。丘壑曾忘返，文章敢自诬。此生遭圣代，谁分哭穷途。卧疾淹为客，蒙恩早厕儒。廷争酬造化，朴直乞江湖。滟滪险相迫，沧浪深可逾。浮名寻已已，懒计却区区。喜近天皇寺，先披古画图。应经帝子渚，同泣舜苍梧。朝士兼戎服，君王按湛卢。旄头初俶扰，鹑首丽泥涂。甲卒身虽贵，书生道固殊。出尘皆野鹤，历块匪辕驹。伊吕终难降，韩彭不易呼。五云高太甲，六月旷抟扶。回首黎元病，争权将帅诛。山林托疲苶，未必免崎岖。","dynasty":"唐代","title":"大历三年春白帝城放船出瞿塘峡久居夔府将适…凡四十韵"}
{"author":"杜甫","content":"城暗更筹急，楼高雨雪微。稍通绡幕霁，远带玉绳稀。门鹊晨光起，墙乌宿处飞。寒江流甚细，有意待人归。","dynasty":"唐代","title":"夜宿西阁，晓呈元二十一曹长"}
{"author":"杜甫","content":"蔡子勇成癖，弯弓西射胡。健儿宁斗死，壮士耻为儒。官是先锋得，材缘挑战须。身轻一鸟过，枪急万人呼。云幕随开府，春城赴上都。马头金狎帢，驼背锦模糊。咫尺云山路，归飞青海隅。上公犹宠锡，突将且前驱。汉使黄河远，凉州白麦枯。因君问消息，好在阮元瑜。","dynasty":"唐代","title":"送蔡希曾都尉还陇右，因寄高三十五书记"}
{"author":"杜甫","content":"旧与苏司业，兼随郑广文。采花香泛泛，坐客醉纷纷。野树歌还倚，秋砧醒却闻。欢娱两冥漠，西北有孤云。","dynasty":"唐代","title":"九日五首其三"}
{"author":"杜甫","content":"御气云楼敞，含风綵仗高。仙人张内乐，王母献宫桃。罗袜红蕖艳，金羁白雪毛。舞阶衔寿酒，走索背秋毫。圣主他年贵，边心此日劳。桂江流向北，满眼送波涛。","dynasty":"唐代","title":"千秋节有感二首其二"}
{"author":"杜甫","content":"勃律天西采玉河，坚昆碧盌最来多。旧随汉使千堆宝，少荅胡王万匹罗。","dynasty":"唐代","title":"喜闻盗贼蕃寇总退口号五首其四"}
{"author":"杜甫","content":"古人重守边，今人重高勋。岂知英雄主，出师亘长云。六合已一家，四夷且孤军。遂使貔虎士，奋身勇所闻。拔剑击大荒，日收胡马群。誓开玄冥北，持以奉吾君。","dynasty":"唐代","title":"后出塞五首其三"}
{"author":"杜甫","content":"朝逢富家葬，前后皆辉光。共指亲戚大，缌麻百夫行。送者各有死，不须羡其强。君看束练去，亦得归山冈。","dynasty":"唐代","title":"遣兴五首其五"}
{"author":"杜甫","content":"贞观二十一年，作玉华宫，后改为寺，在宜君县北凤凰谷。溪回松风长，苍鼠窜古瓦。不知何王殿，遗构绝壁下。阴房鬼火青，坏道哀湍泻。万籁真笙竽，秋色正萧洒。美人为黄土，况乃粉黛假。当时侍金舆，故物独石马。忧来藉草坐，浩歌泪盈把。冉冉征途间，谁是长年者？","dynasty":"唐代","tags":"感慨，人生","title":"玉华宫"}
{"author":"杜甫","content":"阳翟空知处，荆南近得书。积年仍远别，多难不安居。江汉春风起，冰霜昨夜除。云天犹错莫，花萼尚萧疏。对酒都疑梦，吟诗正忆渠。旧时元日会，乡党羡吾庐。","dynasty":"唐代","title":"远怀舍弟颖、观等"}
{"author":"杜甫","content":"儿扶犹杖策，卧病一秋强。白发少新洗，寒衣宽总长。故人忧见及，此别泪相忘。各逐萍流转，来书细作行。","dynasty":"唐代","title":"别常征君"}
{"author":"杜甫","content":"贱子何人记，迷芳著处家。竹风连野色，江沫拥春沙。种药扶衰病，吟诗解叹嗟。似闻胡骑走，失喜问京华。","dynasty":"唐代","title":"远游"}
{"author":"杜甫","content":"糁径杨花铺白毡，点溪荷叶叠青钱。笋根雉子无人见，沙上凫雏傍母眠。","dynasty":"唐代","tags":"夏天，写景，组诗","title":"绝句漫兴九首·其七"}
{"author":"杜甫","content":"寒花开已尽，菊蕊独盈枝。旧摘人频异，轻香酒暂随。地偏初衣夹，山拥更登危。万国皆戎马，酣歌泪欲垂。","dynasty":"唐代","title":"云安九日郑十八携酒陪诸公宴"}
{"author":"杜甫","content":"西汉亲王子，成都老客星。百年双白鬓，一别五秋萤。忍断杯中物，秪看座右铭。不能随皂盖，自醉逐浮萍。","dynasty":"唐代","title":"戏题寄上汉中王三首其一"}
{"author":"杜甫","content":"未及前贤更勿疑，递相祖述复先谁。别裁伪体亲风雅，转益多师是汝师。","dynasty":"唐代","title":"戏为六绝句其六"}
{"author":"杜甫","content":"去年潼关破，妻子隔绝久。今夏草木长，脱身得西走。麻鞋见天子，衣袖露两肘。朝廷愍生还，亲故伤老丑。涕泪授拾遗，流离主恩厚。柴门虽得去，未忍即开口。寄书问三川，不知家在否。比闻同罹祸，杀戮到鸡狗。山中漏茅屋，谁复依户牖。摧颓苍松根，地冷骨未朽。几人全性命，尽室岂相偶。嶔岑猛虎场，郁结回我首。自寄一封书，今已十月后。反畏消息来，寸心亦何有。汉运初中兴，生平老耽酒。沉思欢会处，恐作穷独叟。","dynasty":"唐代","title":"述怀一首（此已下自贼中窜归凤翔作）"}
{"author":"杜甫","content":"畏途随长江，渡口下绝岸。差池上舟楫，杳窕入云汉。天寒荒野外，日暮中流半。我马向北嘶，山猿饮相唤。水清石礧礧，沙白滩漫漫。迥然洗愁辛，多病一疏散。高壁抵嶔崟，洪涛越凌乱。临风独回首，揽辔复三叹。","dynasty":"唐代","title":"白沙渡（属剑州）"}
{"author":"杜甫","content":"楠树色冥冥，江边一盖青。近根开药圃，接叶制茅亭。落景阴犹合，微风韵可听。寻常绝醉困，卧此片时醒。","dynasty":"唐代","title":"高楠"}
{"author":"杜甫","content":"方丈浑连水，天台总映云。人间长见画，老去恨空闻。范蠡舟偏小，王乔鹤不群。此生随万物，何路出尘氛。","dynasty":"唐代","title":"观李固请司马弟山水图三首其二"}
{"author":"杜甫","content":"胜绝惊身老，情忘发兴奇。座从歌妓密，乐任主人为。重碧拈春酒，轻红擘荔枝。楼高欲愁思，横笛未休吹。","dynasty":"唐代","title":"宴戎州杨使君东楼"}
{"author":"杜甫","content":"冥冥甲子雨，已度立春时。轻箑烦相向，纤絺恐自疑。烟添才有色，风引更如丝。直觉巫山暮，兼催宋玉悲。","dynasty":"唐代","title":"雨"}
{"author":"杜甫","content":"去水绝还波，泄云无定姿。人生在世间，聚散亦暂时。离别重相逢，偶然岂定期。送子清秋暮，风物长年悲。豪俊贵勋业，邦家频出师。相公镇梁益，军事无孑遗。解榻再见今，用才复择谁。况子已高位，为郡得固辞。难拒供给费，慎哀渔夺私。干戈未甚息，纪纲正所持。泛舟巨石横，登陆草露滋。山门日易久，当念居者思。","dynasty":"唐代","title":"送殿中杨监赴蜀见相公（杜鸿渐镇蜀，辟杨炎为判官）"}
{"author":"杜甫","content":"日下四山阴，山庭岚气侵。牛羊归径险，鸟雀聚枝深。正枕当星剑，收书动玉琴。半扉开烛影，欲掩见清砧。","dynasty":"唐代","title":"暝"}
{"author":"杜甫","content":"河间尚征伐，汝骨在空城。从弟人皆有，终身恨不平。数金怜俊迈，总角爱聪明。面上三年土，春风草又生。","dynasty":"唐代","title":"不归"}
{"author":"杜甫","content":"水生春缆没，日出野船开。宿鸟行犹去，丛花笑不来。人人伤白首，处处接金杯。莫道新知要，南征且未回。","dynasty":"唐代","title":"登白马潭"}
{"author":"杜甫","content":"有径金沙软，无人碧草芳。野畦连蛱蝶，江槛俯鸳鸯。日晚烟花乱，风生锦绣香。不须吹急管，衰老易悲伤。","dynasty":"唐代","title":"陪王使君晦日泛江就黄家亭子二首其二"}
{"author":"杜甫","content":"明府岂辞满，藏身方告劳。青钱买野竹，白帻岸江皋。爱酒晋山简，能诗何水曹。时来访老疾，步屟到蓬蒿。","dynasty":"唐代","title":"北邻"}
{"author":"杜甫","content":"伊昔黄花酒，如今白发翁。追欢筋力异，望远岁时同。弟妹悲歌里，朝廷醉眼中。兵戈与关塞，此日意无穷。","dynasty":"唐代","title":"九日登梓州城"}
{"author":"杜甫","content":"叶县郎官宰，周南太史公。神仙才有数，流落意无穷。骥病思偏秣，鹰愁怕苦笼。看君用高义，耻与万人同。","dynasty":"唐代","title":"敬简王明府（甫尝为唐兴县宰王潜作客馆记疑即王明府）"}
{"author":"杜甫","content":"绝塞乌蛮北，孤城白帝边。飘零仍百里，消渴已三年。雄剑鸣开匣，群书满系船。乱离心不展，衰谢日萧然。筋力妻孥问，菁华岁月迁。登临多物色，陶冶赖诗篇。峡束沧江起，岩排石树圆。拂云霾楚气，朝海蹴吴天。煮井为盐速，烧畬度地偏。有时惊叠嶂，何处觅平川。鸂鶒双双舞，猕猿垒垒悬。碧萝长似带，锦石小如钱。春草何曾歇，寒花亦可怜。猎人吹戍火，野店引山泉。唤起搔头急，扶行几屐穿。两京犹薄产，四海绝随肩。幕府初交辟，郎官幸备员。瓜时犹旅寓，萍泛苦夤缘。药饵虚狼藉，秋风洒静便。开襟驱瘴疠，明目扫云烟。高宴诸侯礼，佳人上客前。哀筝伤老大，华屋艳神仙。南内开元曲，常时弟子传。法歌声变转，满座涕潺湲。吊影夔州僻，回肠杜曲煎。即今龙厩水，莫带犬戎膻。耿贾扶王室，萧曹拱御筵。乘威灭蜂虿，戮力效鹰鹯.旧物森犹在，凶徒恶未悛。国须行战伐，人忆止戈鋋.奴仆何知礼，恩荣错与权。胡星一彗孛，黔首遂拘挛。哀痛丝纶切，烦苛法令蠲。业成陈始王，兆喜出于畋。宫禁经纶密，台阶翊戴全。熊罴载吕望，鸿雁美周宣。侧听中兴主，长吟不世贤。音徽一柱数，道里下牢千。郑李光时论，文章并我先。阴何尚清省，沈宋欻联翩。律比昆仑竹，音知燥湿弦。风流俱善价，惬当久忘筌。置驿常如此，登龙盖有焉。虽云隔礼数，不敢坠周旋。高视收人表，虚心味道玄。马来皆汗血，鹤唳必青田。羽翼商山起，蓬莱汉阁连。管宁纱帽净，江令锦袍鲜。东郡时题壁，南湖日扣舷。远游凌绝境，佳句染华笺。每欲孤飞去，徒为百虑牵。生涯已寥落，国步乃迍邅。衾枕成芜没，池塘作弃捐。别离忧怛怛，伏腊涕涟涟。露菊班丰镐，秋蔬影涧瀍.共谁论昔事，几处有新阡。富贵空回首，喧争懒著鞭。兵戈尘漠漠，江汉月娟娟。局促看秋燕，萧疏听晚蝉。雕虫蒙记忆，烹鲤问沈绵。卜羡君平杖，偷存子敬毡。囊虚把钗钏，米尽坼花钿。甘子阴凉叶，茅斋八九椽。阵图沙北岸，市暨瀼西巅。羁绊心常折，栖迟病即痊。紫收岷岭芋，白种陆池莲。色好梨胜颊，穰多栗过拳。敕厨唯一味，求饱或三鳣.儿去看鱼笱，人来坐马鞯。缚柴门窄窄，通竹溜涓涓。堑抵公畦棱，村依野庙壖。缺篱将棘拒，倒石赖藤缠。借问频朝谒，何如稳醉眠。谁云行不逮，自觉坐能坚。雾雨银章涩，馨香粉署妍。紫鸾无近远，黄雀任翩翾.困学违从众，明公各勉旃。声华夹宸极，早晚到星躔。恳谏留匡鼎，诸儒引服虔。不逢输鲠直，会是正陶甄。宵旰忧虞轸，黎元疾苦骈。云台终日画，青简为谁编。行路难何有，招寻兴已专。由来具飞楫，暂拟控鸣弦。身许双峰寺，门求七祖禅。落帆追宿昔，衣褐向真诠。安石名高晋，昭王客赴燕。途中非阮籍，查上似张骞。披拂云宁在，淹留景不延。风期终破浪，水怪莫飞涎。他日辞神女，伤春怯杜鹃。淡交随聚散，泽国绕回旋。本自依迦叶，何曾藉偓佺。炉峰生转盼，橘井尚高褰。东走穷归鹤，南征尽跕鸢。晚闻多妙教，卒践塞前愆。顾凯丹青列，头陀琬琰镌。众香深黯黯，几地肃芊芊。勇猛为心极，清羸任体孱。金篦空刮眼，镜象未离铨。","dynasty":"唐代","title":"秋日夔府咏怀奉寄郑监李宾客一百韵"}
{"author":"杜甫","content":"晚景孤村僻，行军数骑来。交新徒有喜，礼厚愧无才。赏静怜云竹，忘归步月台。何当看花蕊，欲发照江梅。","dynasty":"唐代","title":"徐九少尹见过"}
{"author":"杜甫","content":"江边踏青罢，回首见旌旗。风起春城暮，高楼鼓角悲。","dynasty":"唐代","title":"绝句"}
{"author":"杜甫","content":"今夕何夕岁云徂，更长烛明不可孤。咸阳客舍一事无，相与博塞为欢娱。冯陵大叫呼五白，袒跣不肯成枭卢。英雄有时亦如此，邂逅岂即非良图。君莫笑刘毅从来布衣愿，家无儋石输百万。","dynasty":"唐代","title":"今夕行（自齐赵西归至咸阳作）"}
{"author":"杜甫","content":"春雨暗暗塞峡中，早晚来自楚王宫。乱波分披已打岸，弱云狼藉不禁风。宠光蕙叶与多碧，点注桃花舒小红。谷口子真正忆汝，岸高瀼滑限西东。","dynasty":"唐代","title":"江雨有怀郑典设"}
{"author":"杜甫","content":"依沙宿舸船，石濑月娟娟。风起春灯乱，江鸣夜雨悬。晨钟云外湿，胜地石堂烟。柔橹轻鸥外，含凄觉汝贤。","dynasty":"唐代","title":"船下夔州郭宿，雨湿不得上岸，别王十二判官"}
{"author":"杜甫","content":"南极青山众，西江白谷分。古城疏落木，荒戍密寒云。岁月蛇常见，风飙虎或闻。近身皆鸟道，殊俗自人群。睥睨登哀柝，矛弧照夕曛。乱离多醉尉，愁杀李将军。","dynasty":"唐代","title":"南极"}
{"author":"杜甫","content":"故里樊川菊，登高素浐源。他时一笑后，今日几人存。巫峡蟠江路，终南对国门。系舟身万里，伏枕泪双痕。为客裁乌帽，从儿具绿尊。佳辰对群盗，愁绝更谁论。","dynasty":"唐代","title":"九日五首其四"}
{"author":"杜甫","content":"楚山经月火，大旱则斯举。旧俗烧蛟龙，惊惶致雷雨。爆嵌魑魅泣，崩冻岚阴昈.罗落沸百泓，根源皆万古。青林一灰烬，云气无处所。入夜殊赫然，新秋照牛女。风吹巨焰作，河棹腾烟柱。势俗焚昆仑，光弥焮洲渚。腥至焦长蛇，声吼缠猛虎。神物已高飞，不见石与土。尔宁要谤讟，凭此近荧侮。薄关长吏忧，甚昧至精主。远迁谁扑灭，将恐及环堵。流汗卧江亭，更深气如缕。","dynasty":"唐代","title":"火"}
{"author":"杜甫","content":"雀啄江头黄柳花，鸂鶒满晴沙。自知白发非春事，且尽芳尊恋物华。近侍即今难浪迹，此身那得更无家。丈人文力犹强健，岂傍青门学种瓜。","dynasty":"唐代","title":"曲江陪郑八丈南史饮"}
{"author":"杜甫","content":"竹宫时望拜，桂馆或求仙。姹女临波日，神光照夜年。徒闻斩蛟剑，无复爨犀船。使者随秋色，迢迢独上天。","dynasty":"唐代","title":"覆舟二首其二"}
{"author":"杜甫","content":"鸣玉锵金尽正臣，修文偃武不无人。兴王会静妖氛气，圣寿宜过一万春。","dynasty":"唐代","title":"承闻河北诸道节度入朝欢喜口号绝句十二首其五"}
{"author":"杜甫","content":"峡中丈夫绝轻死，少在公门多在水。富豪有钱驾大舸，贫穷取给行艓子。小儿学问止论语，大儿结束随商旅。欹帆侧柁入波涛，撇漩捎濆无险阻。朝发白帝暮江陵，顷来目击信有征。瞿塘漫天虎须怒，归州长年行最能。此乡之人气量窄，误竞南风疏北客。若道土无英俊才，何得山有屈原宅。","dynasty":"唐代","title":"最能行"}
{"author":"杜甫","content":"秋野日疏芜，寒江动碧虚。系舟蛮井络，卜宅楚村墟。枣熟从人打，葵荒欲自锄。盘餐老夫食，分减及溪鱼。易识浮生理，难教一物违。水深鱼极乐，林茂鸟知归。吾老甘贫病，荣华有是非。秋风吹几杖，不厌此山薇。礼乐攻吾短，山林引兴长。掉头纱帽仄，曝背竹书光。风落收松子，天寒割蜜房。稀疏小红翠，驻屐近微香。远岸秋沙白，连山晚照红。潜鳞输骇浪，归翼会高风。砧响家家发，樵声个个同。飞霜任青女，赐被隔南宫。身许麒麟画，年衰鸳鹭群。大江秋易盛，空峡夜多闻。径隐千重石，帆留一片云。儿童解蛮语，不必作参军。","dynasty":"唐代","title":"秋野五首"}
{"author":"杜甫","content":"秋风袅袅动高旌，玉帐分弓射虏营。已收滴博云间戍，欲夺蓬婆雪外城。","dynasty":"唐代","title":"奉和严公军城早秋"}
{"author":"杜甫","content":"依沙宿舸船，石濑月娟娟。风起春灯乱，江鸣夜雨悬。晨钟云外湿，胜地石堂烟。柔橹轻鸥外，含凄觉汝贤。","dynasty":"唐代","title":"船下夔州郭宿，雨湿不得上岸，别王十二判官"}
{"author":"杜甫","content":"骢马新凿蹄，银鞍被来好。绣衣黄白郎，骑向交河道。问君适万里，取别何草草。天子忧凉州，严程到须早。去秋群胡反，不得无电扫。此行收遗甿，风俗方再造。族父领元戎，名声国中老。夺我同官良，飘摇按城堡。使我不能餐，令我恶怀抱。若人才思阔，溟涨浸绝岛。尊前失诗流，塞上得国宝。皇天悲送远，云雨白浩浩。东郊尚烽火，朝野色枯槁。西极柱亦倾，如何正穹昊。","dynasty":"唐代","title":"送长孙九侍御赴武威判官"}
{"author":"杜甫","content":"易识浮生理，难教一物违。水深鱼极乐，林茂鸟知归。吾老甘贫病，荣华有是非。秋风吹几杖，不厌此山薇。","dynasty":"唐代","title":"秋野五首其二"}
{"author":"杜甫","content":"峡内淹留客，溪边四五家。古苔生迮地，秋竹隐疏花。塞俗人无井，山田饭有沙。西江使船至，时复问京华。","dynasty":"唐代","title":"溪上"}
{"author":"杜甫","content":"李相将军拥蓟门，白头虽老赤心存。竟能尽说诸侯入，知有从来天子尊。","dynasty":"唐代","title":"承闻河北诸道节度入朝欢喜口号绝句十二首其十一"}
{"author":"杜甫","content":"我行入东川，十步一回首。成都乱罢气萧飒，浣花草堂亦何有。梓中豪俊大者谁，本州从事知名久。把臂开尊饮我酒，酒酣击剑蛟龙吼。乌帽拂尘青螺粟，紫衣将炙绯衣走。铜盘烧蜡光吐日，夜如何其初促膝。黄昏始扣主人门，谁谓俄顷胶在漆。万事尽付形骸外，百年未见欢娱毕。神倾意豁真佳士，久客多忧今愈疾。高视乾坤又可愁，一躯交态同悠悠。垂老遇君未恨晚，似君须向古人求。","dynasty":"唐代","title":"相逢歌赠严二别驾"}
{"author":"杜甫","content":"峡内多云雨，秋来尚郁蒸。远山朝白帝，深水谒彝陵。迟暮嗟为客，西南喜得朋。哀猿更起坐，落雁失飞腾。伏枕思琼树，临轩对玉绳。青松寒不落，碧海阔逾澄。昔岁文为理，群公价尽增。家声同令闻，时论以儒称。太后当朝肃，多才接迹升。翠虚捎魍魉，丹极上鹍鹏。宴引春壶满，恩分夏簟冰。雕章五色笔，紫殿九华灯。学并卢王敏，书偕褚薛能。老兄真不坠，小子独无承。近有风流作，聊从月继征。放蹄知赤骥，捩翅服苍鹰。卷轴来何晚，襟怀庶可凭。会期吟讽数，益破旅愁凝。雕刻初谁料，纤毫欲自矜。神融蹑飞动，战胜洗侵凌。妙取筌蹄弃，高宜百万层。白头遗恨在，青竹几人登。回首追谈笑，劳歌跼寝兴。年华纷已矣，世故莽相仍。刺史诸侯贵，郎官列宿应。潘生骖阁远，黄霸玺书增。乳rP号攀石，饥鼯诉落藤。药囊亲道士，灰劫问胡僧。凭久乌皮折，簪稀白帽棱。林居看蚁穴，野食行鱼罾。筋力交凋丧，飘零免战兢。皆为百里宰，正似六安丞。姹女萦新裹，丹砂冷旧秤。但求椿寿永，莫虑杞天崩。炼骨调情性，张兵挠棘矜。养生终自惜，伐数必全惩。政术甘疏诞，词场愧服膺。展怀诗诵鲁，割爱酒如渑。咄咄宁书字，冥冥欲避矰.江湖多白鸟，天地有青蝇。","dynasty":"唐代","title":"寄刘峡州伯华使君四十韵"}
{"author":"杜甫","content":"春江不可渡，二月已风涛。舟楫欹斜疾，鱼龙偃卧高。渚花兼素锦，汀草乱青袍。戏问垂纶客，悠悠见汝曹。","dynasty":"唐代","title":"渡江"}
{"author":"杜甫","content":"稻穫空云水，川平对石门。寒风疏落木，旭日散鸡豚。野哭初闻战，樵歌稍出村。无家问消息，作客信乾坤。","dynasty":"唐代","title":"刈稻了咏怀"}
{"author":"杜甫","content":"今夜鄜州月，闺中只独看。遥怜小儿女，未解忆长安。香雾云鬟湿，清辉玉臂寒。何时倚虚幌，双照泪痕干。","dynasty":"唐代","tags":"唐诗三百首，高中古诗，月亮，思念，女子","title":"月夜"}
{"author":"杜甫","content":"花近高楼伤客心，万方多难此登临。锦江春色来天地，玉垒浮云变古今。北极朝廷终不改，西山寇盗莫相侵。可怜后主还祠庙，日暮聊为《梁甫吟》。(梁甫一作：梁父)","dynasty":"唐代","tags":"唐诗三百首，初中古诗，高中古诗，写景，怀古，感时，忧国忧民","title":"登楼"}
{"author":"杜甫","content":"人生不相见，动如参与商。今夕复何夕，共此灯烛光。少壮能几时，鬓发各已苍。访旧半为鬼，惊呼热中肠。焉知二十载，重上君子堂。昔别君未婚，儿女忽成行。怡然敬父执，问我来何方。问答未及已，儿女罗酒浆。夜雨剪春韭，新炊间黄粱。主称会面难，一举累十觞。十觞亦不醉，感子故意长。明日隔山岳，世事两茫茫。","dynasty":"唐代","tags":"唐诗三百首，人生，友情，时光","title":"赠卫八处士"}
{"author":"杜甫","content":"车辚辚，马萧萧，行人弓箭各在腰。耶娘妻子走相送，尘埃不见咸阳桥。(耶娘一作：“爷”)牵衣顿足拦道哭，哭声直上干云霄。道旁过者问行人，行人但云点行频。或从十五北防河，便至四十西营田。去时里正与裹头，归来头白还戍边。边庭流血成海水，武皇开边意未已。君不闻汉家山东二百州，千村万落生荆杞。纵有健妇把锄犁，禾生陇亩无东西。况复秦兵耐苦战，被驱不异犬与鸡。长者虽有问，役夫敢申恨？且如今年冬，未休关西卒。县官急索租，租税从何出？信知生男恶，反是生女好。生女犹得嫁比邻，生男埋没随百草。君不见，青海头，古来白骨无人收。新鬼烦冤旧鬼哭，天阴雨湿声啾啾！","dynasty":"唐代","tags":"唐诗三百首，叙事，战争，忧国忧民","title":"兵车行"}
{"author":"杜甫","content":"浮云终日行，游子久不至。三夜频梦君，情亲见君意。告归常局促，苦道来不易。江湖多风波，舟楫恐失坠。出门搔白首，若负平生志。冠盖满京华，斯人独憔悴。孰云网恢恢，将老身反累。千秋万岁名，寂寞身后事。","dynasty":"唐代","tags":"唐诗三百首，记梦，同情，友人","title":"梦李白二首·其二"}
{"author":"杜甫","content":"挽弓当挽强，用箭当用长。射人先射马，擒贼先擒王。杀人亦有限，列国自有疆。苟能制侵陵，岂在多杀伤。","dynasty":"唐代","tags":"议论，战争，哲理","title":"前出塞九首·其六"}
{"author":"杜甫","content":"舍南舍北皆春水，但见群鸥日日来。花径不曾缘客扫，蓬门今始为君开。盘飧市远无兼味，樽酒家贫只旧醅。肯与邻翁相对饮，隔篱呼取尽馀杯。(馀通：余)","dynasty":"唐代","tags":"唐诗三百首，待客，友情，喜悦，写景","title":"客至"}
{"author":"杜甫","content":"胡马大宛名，锋棱瘦骨成。竹批双耳峻，风入四蹄轻。所向无空阔，真堪托死生。骁腾有如此，万里可横行。","dynasty":"唐代","tags":"咏物，言志","title":"房兵曹胡马诗"}
{"author":"杜甫","content":"万里桥西一草堂，百花潭水即沧浪。风含翠篠娟娟净，雨裛红蕖冉冉香。(篠通：筱)厚禄故人书断绝，恒饥稚子色凄凉。欲填沟壑唯疏放，自笑狂夫老更狂。","dynasty":"唐代","tags":"写人，写景，抒情","title":"狂夫"}
{"author":"杜甫","content":"群鸡正乱叫，客至鸡斗争。驱鸡上树木，始闻叩柴荆。父老四五人，问我久远行。手中各有携，倾榼浊复清。莫辞酒味薄，黍地无人耕。兵戈既未息，儿童尽东征。请为父老歌：艰难愧深情！歌罢仰天叹，四座泪纵横。","dynasty":"唐代","tags":"初中古诗，生活，感激","title":"羌村三首·其三"}
{"author":"杜甫","content":"愧为湖外客，看此戎马乱。中夜混黎氓，脱身亦奔窜。平生方寸心，反掌帐下难。呜呼杀贤良，不叱白刃散。吾非丈夫特，没齿埋冰炭。耻以风病辞，胡然泊湘岸。入舟虽苦热，垢腻可溉灌。痛彼道边人，形骸改昏旦。中丞连帅职，封内权得按。身当问罪先，县实诸侯半。士卒既辑睦，启行促精悍。似闻上游兵，稍逼长沙馆。怜好彼克修，天机自明断。南图卷云水，北拱戴霄汉。美名光史臣，长策何壮观。驱驰数公子，咸愿同伐叛。声节哀有馀，夫何激衰懦。偏裨表三上，卤莽同一贯。始谋谁其间，回首增愤惋。宗英李端公，守职甚昭焕。变通迫胁地，谋画焉得算。王室不肯微，凶徒略无惮。此流须卒斩，神器资强干。扣寂豁烦襟，皇天照嗟叹。","dynasty":"唐代","title":"舟中苦热遣怀，奉呈阳中丞通简台省诸公"}
{"author":"杜甫","content":"醉酒扬雄宅，升堂子贱琴。不堪垂老鬓，还对欲分襟。天地西江远，星辰北斗深。乌台俯麟阁，长夏白头吟。","dynasty":"唐代","title":"夏日杨长宁宅送崔侍御、常正字入京（得深字韵）"}
{"author":"杜甫","content":"相近竹参差，相过人不知。幽花欹满树，小水细通池。归客村非远，残樽席更移。看君多道气，从此数追随。","dynasty":"唐代","title":"过南邻朱山人水亭"}
{"author":"杜甫","content":"此堂存古制，城上俯江郊。落构垂云雨，荒阶蔓草茅。柱穿蜂溜蜜，栈缺燕添巢。坐接春杯气，心伤艳蕊梢。英灵如过隙，宴衎愿投胶。莫问东流水，生涯未即抛。","dynasty":"唐代","title":"陪诸公上白帝城宴越公堂之作（越公杨素所建）"}
{"author":"杜甫","content":"诸葛大名垂宇宙，宗臣遗像肃清高。三分割据纡筹策，万古云霄一羽毛。伯仲之间见伊吕，指挥若定失萧曹。运移汉祚终难复，志决身歼军务劳。","dynasty":"唐代","tags":"唐诗三百首，怀古，议论","title":"咏怀古迹五首·其五"}
{"author":"杜甫","content":"东屯稻畦一百顷，北有涧水通青苗。晴浴狎鸥分处处，雨随神女下朝朝。","dynasty":"唐代","title":"夔州歌十绝句其六"}
{"author":"杜甫","content":"漆有用而割，膏以明自煎。兰摧白露下，桂折秋风前。府中罗旧尹，沙道尚依然。赫赫萧京兆，今为时所怜。","dynasty":"唐代","title":"遣兴五首其三"}
{"author":"杜甫","content":"落日放船好，轻风生浪迟。竹深留客处，荷净纳凉时。公子调冰水，佳人雪藕丝。片云头上黑，应是雨催诗。雨来沾席上，风急打船头。越女红裙湿，燕姬翠黛愁。缆侵堤柳系，幔宛浪花浮。归路翻萧飒，陂塘五月秋。","dynasty":"唐代","tags":"写景，自然，热爱","title":"陪诸贵公子丈八沟携妓纳凉晚际遇雨二首"}
{"author":"杜甫","content":"肃肃花絮晚，菲菲红素轻。日长唯鸟雀，春远独柴荆。数有关中乱，何曾剑外清。故乡归不得，地入亚夫营。","dynasty":"唐代","tags":"春天，思乡","title":"春远/春运"}
{"author":"杜甫","content":"束薪已零落，瓠叶转萧疏。幸结白花了，宁辞青蔓除。秋虫声不去，暮雀意何如。寒事今牢落，人生亦有初。","dynasty":"唐代","title":"除架"}
{"author":"杜甫","content":"岱宗夫如何？齐鲁青未了。造化钟神秀，阴阳割昏晓。荡胸生曾云，决眦入归鸟。(曾通：层)会当凌绝顶，一览众山小。","dynasty":"唐代","tags":"唐诗三百首，初中古诗，写景，写山，写鸟，励志，哲理，早教古诗100首","title":"望岳"}
{"author":"杜甫","content":"吹笛秋山风月清，谁家巧作断肠声。风飘律吕相和切，月傍关山几处明。胡骑中宵堪北走，武陵一曲想南征。故园杨柳今摇落，何得愁中曲尽生。","dynasty":"唐代","title":"吹笛"}
{"author":"杜甫","content":"当时浣花桥，溪水才尺馀。白石明可把，水中有行车。秋夏忽泛溢，岂惟入吾庐。蛟龙亦狼狈，况是鳖与鱼。兹晨已半落，归路跬步疏。马嘶未敢动，前有深填淤。青青屋东麻，散乱床上书。不意远山雨，夜来复何如。我游都市间，晚憩必村墟。乃知久行客，终日思其居。","dynasty":"唐代","title":"溪涨"}
{"author":"杜甫","content":"束带还骑马，东西却渡船。林中才有地，峡外绝无天。虚白高人静，喧卑俗累牵。他乡悦迟暮，不敢废诗篇。","dynasty":"唐代","title":"归"}
{"author":"杜甫","content":"峡险江惊急，楼高月迥明。一时今夕会，万里故乡情。星落黄姑渚，秋辞白帝城。老人因酒病，坚坐看君倾。明月生长好，浮云薄渐遮。悠悠照边塞，悄悄忆京华。清动杯中物，高随海上查。不眠瞻白兔，百过落乌纱。对月那无酒，登楼况有江。听歌惊白鬓，笑舞拓秋窗。尊蚁添相续，沙鸥并一双。尽怜君醉倒，更觉片心降。","dynasty":"唐代","title":"季秋苏五弟缨江楼夜宴崔十三评事、韦少府侄三首"}
{"author":"杜甫","content":"骥子好男儿，前年学语时。问知人客姓，诵得老夫诗。世乱怜渠小，家贫仰母慈。鹿门携不遂，雁足系难期。天地军麾满，山河战角悲。傥归免相失，见日敢辞迟。","dynasty":"唐代","tags":"怀念，亲人","title":"遣兴"}
{"author":"杜甫","content":"东藩驻皂盖，北渚凌清河。海右此亭古，济南名士多。云山已发兴，玉佩仍当歌。修竹不受暑，交流空涌波。蕴真惬所欲，落日将如何？贵贱俱物役，从公难重过！","dynasty":"唐代","tags":"地方，写景，友谊，抒情","title":"陪李北海宴历下亭"}
{"author":"杜甫","content":"今日明人眼，临池好驿亭。丛篁低地碧，高柳半天青。稠叠多幽事，喧呼阅使星。老夫如有此，不异在郊坰。","dynasty":"唐代","title":"秦州杂诗二十首其九"}
{"author":"杜甫","content":"石城除击柝，铁锁欲开关。鼓角悲荒塞，星河落曙山。巴人常小梗，蜀使动无还。垂老孤帆色，飘飘犯百蛮。军吏回官烛，舟人自楚歌。寒沙蒙薄雾，落月去清波。壮惜身名晚，衰惭应接多。归朝日簪笏，筋力定如何。","dynasty":"唐代","title":"将晓二首"}
{"author":"杜甫","content":"与兄行年校一岁，贤者是兄愚者弟。兄将富贵等浮云，弟切功名好权势。长安秋雨十日泥，我曹鞴马听晨鸡。公卿朱门未开锁，我曹已到肩相齐。吾兄睡稳方舒膝，不袜不巾蹋晓日。男啼女哭莫我知，身上须缯腹中实。今年思我来嘉州。嘉州酒重花绕楼。楼头吃酒楼下卧，长歌短咏还相酬。四时八节还拘礼，女拜弟妻男拜弟。幅巾鞶带不挂身，头脂足垢何曾洗。吾兄吾兄巢许伦，一生喜怒长任真。日斜枕肘寝已熟，啾啾唧唧为何人。","dynasty":"唐代","title":"狂歌行，赠四兄"}
{"author":"杜甫","content":"苦战身死马将军，自云伏波之子孙。干戈未定失壮士，使我叹恨伤精魂。去年江南讨狂贼，临江把臂难再得。别时孤云今不飞，时独看云泪横臆。","dynasty":"唐代","title":"苦战行"}
{"author":"杜甫","content":"凤历轩辕纪，龙飞四十春。八荒开寿域，一气转洪钧。霖雨思贤佐，丹青忆老臣。应图求骏马，惊代得麒麟。沙汰江河浊，调和鼎鼐新。韦贤初相汉，范叔已归秦。盛业今如此，传经固绝伦。豫樟深出地，沧海阔无津。北斗司喉舌，东方领搢绅。持衡留藻鉴，听履上星辰。独步才超古，馀波德照邻。聪明过管辂，尺牍倒陈遵。岂是池中物，由来席上珍。庙堂知至理，风俗尽还淳。才杰俱登用，愚蒙但隐沦。长卿多病久，子夏索居频。回首驱流俗，生涯似众人。巫咸不可问，邹鲁莫容身。感激时将晚，苍茫兴有神。为公歌此曲，涕泪在衣巾。","dynasty":"唐代","title":"上韦左相二十韵（见素）"}
{"author":"杜甫","content":"冥冥甲子雨，已度立春时。轻箑烦相向，纤絺恐自疑。烟添才有色，风引更如丝。直觉巫山暮，兼催宋玉悲。","dynasty":"唐代","title":"雨"}
{"author":"杜甫","content":"有客有客字子美，白头乱发垂过耳。岁拾橡栗随狙公，天寒日暮山谷里。中原无书归不得，手脚冻皴皮肉死。呜呼一歌兮歌已哀，悲风为我从天来。长镵长镵白木柄，我生托子以为命。黄独无苗山雪盛，短衣数挽不掩胫。此时与子空归来，男呻女吟四壁静。呜呼二歌兮歌始放，邻里为我色惆怅。有弟有弟在远方，三人各瘦何人强。生别展转不相见，胡尘暗天道路长。东飞鴐鹅后鹙鶬，安得送我置汝旁。呜呼三歌兮歌三发，汝归何处收兄骨。有妹有妹在钟离，良人早殁诸孤痴。长淮浪高蛟龙怒，十年不见来何时。扁舟欲往箭满眼，杳杳南国多旌旗。呜呼四歌兮歌四奏，林猿为我啼清昼。四山多风溪水急，寒雨飒飒枯树湿。黄蒿古城云不开，白狐跳梁黄狐立。我生何为在穷谷，中夜起坐万感集。呜呼五歌兮歌正长，魂招不来归故乡。南有龙兮在山湫，古木巃嵸枝相樛。木叶黄落龙正蛰，蝮蛇东来水上游。我行怪此安敢出，拔剑欲斩且复休。呜呼六歌兮歌思迟，溪壑为我回春姿。男儿生不成名身已老，三年饥走荒山道。长安卿相多少年，富贵应须致身早。山中儒生旧相识，但话宿昔伤怀抱。呜呼七歌兮悄终曲，仰视皇天白日速。","dynasty":"唐代","tags":"抒情，伤怀，愁苦","title":"乾元中寓居同谷县作歌七首"}
{"author":"杜甫","content":"白露团甘子，清晨散马蹄。圃开连石树，船渡入江溪。凭几看鱼乐，回鞭急鸟栖。渐知秋实美，幽径恐多蹊。","dynasty":"唐代","title":"白露"}
{"author":"杜甫","content":"昆吾御宿自逶迤，紫阁峰阴入渼陂。香稻啄馀鹦鹉粒，碧梧栖老凤皇枝。佳人拾翠春相问，仙侣同舟晚更移。綵笔昔游干气象，白头吟望苦低垂。","dynasty":"唐代","title":"秋兴八首其八"}
{"author":"杜甫","content":"邓公马癖人共知，初得花骢大宛种。夙昔传闻思一见，牵来左右神皆竦。雄姿逸态何崷崒，顾影骄嘶自矜宠。隅目青荧夹镜悬，肉骏碨礌连钱动。朝来久试华轩下，未觉千金满高价。赤汗微生白雪毛，银鞍却覆香罗帕。卿家旧赐公取之，天厩真龙此其亚。昼洗须腾泾渭深，朝趋可刷幽并夜。吾闻良骥老始成，此马数年人更惊。岂有四蹄疾于鸟，不与八骏俱先鸣。时俗造次那得致，云雾晦冥方降精。近闻下诏喧都邑，肯使骐驎地上行。","dynasty":"唐代","title":"骢马行"}
{"author":"杜甫","content":"蔡子勇成癖，弯弓西射胡。健儿宁斗死，壮士耻为儒。官是先锋得，材缘挑战须。身轻一鸟过，枪急万人呼。云幕随开府，春城赴上都。马头金狎帢，驼背锦模糊。咫尺云山路，归飞青海隅。上公犹宠锡，突将且前驱。汉使黄河远，凉州白麦枯。因君问消息，好在阮元瑜。","dynasty":"唐代","title":"送蔡希曾都尉还陇右，因寄高三十五书记"}
{"author":"杜甫","content":"志士惜妄动，知深难固辞。如何久磨砺，但取不磷缁。夙夜听忧主，飞腾急济时。荆州过薛孟，为报欲论诗。","dynasty":"唐代","title":"别崔潩因寄薛据孟云卿"}
{"author":"杜甫","content":"鸡鸣风雨交，久旱云亦好。杖藜入春泥，无食起我早。诸家忆所历，一饭迹便扫。苏侯得数过，欢喜每倾倒。也复可怜人，呼儿具梨枣。浊醪必在眼，尽醉摅怀抱。红稠屋角花，碧委墙隅草。亲宾纵谈谑，喧闹畏衰老。况蒙霈泽垂，粮粒或自保。妻孥隔军垒，拨弃不拟道。","dynasty":"唐代","title":"雨过苏端（端置酒）"}
{"author":"杜甫","content":"此道昔归顺，西郊胡正繁。至今残破胆，应有未招魂。近得归京邑，移官岂至尊。无才日衰老，驻马望千门。","dynasty":"唐代","tags":"唐诗三百首，岁月，怀念","title":"至德二载甫自京金光门出问道归凤翔乾元初…有悲往事"}
{"author":"杜甫","content":"晚起家何事，无营地转幽。竹光团野色，舍影漾江流。失学从儿懒，长贫任妇愁。百年浑得醉，一月不梳头。","dynasty":"唐代","title":"屏迹三首其二"}
{"author":"杜甫","content":"野水平桥路，春沙映竹村。风轻粉蝶喜，花暖蜜蜂喧。把酒宜深酌，题诗好细论。府中瞻暇日，江上忆词源。迹忝朝廷旧，情依节制尊。还思长者辙，恐避席为门。","dynasty":"唐代","title":"弊庐遣兴，奉寄严公"}
{"author":"杜甫","content":"昔在严公幕，俱为蜀使臣。艰危参大府，前后间清尘。起草鸣先路，乘槎动要津。王凫聊暂出，萧雉只相驯。终始任安义，荒芜孟母邻。联翩匍匐礼，意气死生亲。张老存家事，嵇康有故人。食恩惭卤莽，镂骨抱酸辛。巢许山林志，夔龙廊庙珍。鹏图仍矫翼，熊轼且移轮。磊落衣冠地，苍茫土木身。埙篪鸣自合，金石莹逾新。重忆罗江外，同游锦水滨。结欢随过隙，怀旧益沾巾。旷绝含香舍，稽留伏枕辰。停骖双阙早，回雁五湖春。不达长卿病，从来原宪贫。监河受贷粟，一起辙中鳞。","dynasty":"唐代","title":"奉赠萧二十使君"}
{"author":"杜甫","content":"忆昨逍遥供奉班，去年今日侍龙颜。麒麟不动炉烟上，孔雀徐开扇影还。玉几由来天北极，朱衣只在殿中间。孤城此日堪肠断，愁对寒云雪满山。","dynasty":"唐代","title":"至日遣兴奉寄北省旧阁老两院故人二首其二"}
{"author":"杜甫","content":"窈窕清禁闼，罢朝归不同。君随丞相后，我往日华东。冉冉柳枝碧，娟娟花蕊红。故人得佳句，独赠白头翁。","dynasty":"唐代","title":"奉答岑参补阙见赠"}
{"author":"杜甫","content":"白帝更声尽，阳台曙色分。高峰寒上日，叠岭宿霾云。地坼江帆隐，天清木叶闻。荆扉对麋鹿，应共尔为群。","dynasty":"唐代","title":"晓望"}
{"author":"杜甫","content":"三川不可到，归路晚山稠。落雁浮寒水，饥乌集戍楼。市朝今日异，丧乱几时休。远愧梁江总，还家尚黑头。","dynasty":"唐代","title":"晚行口号"}
{"author":"杜甫","content":"为人性僻耽佳句，语不惊人死不休。老去诗篇浑漫与，春来花鸟莫深愁。(漫与一作：漫兴)新添水槛供垂钓，故着浮槎替入舟。焉得思如陶谢手，令渠述作与同游。","dynasty":"唐代","tags":"写水，抒怀","title":"江上值水如海势聊短述"}
{"author":"杜甫","content":"群雄竞起问前朝，王者无外见今朝。比讶渔阳结怨恨，元听舜日旧箫韶。","dynasty":"唐代","title":"夔州歌十绝句其三"}
{"author":"杜甫","content":"嵯峨白帝城东西，南有龙湫北虎溪。吾孙骑曹不骑马，业学尸乡多养鸡。庞公隐时尽室去，武陵春树他人迷。与汝林居未相失，近身药裹酒长携。牧竖樵童亦无赖，莫令斩断青云梯。","dynasty":"唐代","title":"寄从孙崇简"}
{"author":"杜甫","content":"一片花飞减却春，风飘万点正愁人。且看欲尽花经眼，莫厌伤多酒入唇。江上小堂巢翡翠，苑边高冢卧麒麟。细推物理须行乐，何用浮荣绊此身。朝回日日典春衣，每日江头尽醉归。酒债寻常行处有，人生七十古来稀。穿花蛱蝶深深见，点水蜻蜓款款飞。传语风光共流转，暂时相赏莫相违。","dynasty":"唐代","tags":"暮春，写景，景点，哀思，组诗，早教古诗100首","title":"曲江二首"}
{"author":"杜甫","content":"楚岸朔风疾，天寒鶬鸹呼。涨沙霾草树，舞雪渡江湖。吹帽时时落，维舟日日孤。因声置驿外，为觅酒家垆。","dynasty":"唐代","title":"缆船苦风，戏题四韵，奉简郑十三判官（泛）"}
{"author":"杜甫","content":"群盗哀王粲，中年召贾生。登楼初有作，前席竟为荣。宅入先贤传，才高处士名。异时怀二子，春日复含情。","dynasty":"唐代","title":"春日江村五首其五"}
{"author":"杜甫","content":"男儿生不成名身已老，三年饥走荒山道。长安卿相多少年，富贵应须致身早。山中儒生旧相识，但话宿昔伤怀抱。呜呼七歌兮悄终曲，仰视皇天白日速。","dynasty":"唐代","title":"乾元中寓居同谷县作歌七首其七"}
{"author":"杜甫","content":"韦曲花无赖，家家恼杀人。绿尊虽尽日，白发好禁春。石角钩衣破，藤枝刺眼新。何时占丛竹，头戴小乌巾。","dynasty":"唐代","title":"奉陪郑驸马韦曲二首其一"}
{"author":"杜甫","content":"雨映行宫辱赠诗，元戎肯赴野人期。江边老病虽无力，强拟晴天理钓丝。何日雨晴云出溪，白沙青石先无泥。只须伐竹开荒径，倚杖穿花听马嘶。","dynasty":"唐代","title":"中丞严公雨中垂寄见忆一绝，奉答二绝"}
{"author":"杜甫","content":"九日明朝是，相要旧俗非。老翁难早出，贤客幸知归。旧采黄花剩，新梳白发微。漫看年少乐，忍泪已沾衣。","dynasty":"唐代","title":"九日诸人集于林"}
{"author":"杜甫","content":"君不见潇湘之山衡山高，山巅朱凤声嗷嗷。侧身长顾求其群，翅垂口噤心甚劳。下愍百鸟在罗网，黄雀最小犹难逃。愿分竹实及蝼蚁，尽使鸱枭相怒号。","dynasty":"唐代","title":"朱凤行"}
{"author":"杜甫","content":"汲黯匡君切，廉颇出将频。直词才不世，雄略动如神。政简移风速，诗清立意新。层城临暇景，绝域望馀春。旗尾蛟龙会，楼头燕雀驯。地平江动蜀，天阔树浮秦。帝念深分阃，军须远算缗。花罗封蛱蝶，瑞锦送麒麟。辞第输高义，观图忆古人。征南多兴绪，事业闇相亲。","dynasty":"唐代","title":"奉和严中丞西城晚眺十韵"}
{"author":"杜甫","content":"野寺江天豁，山扉花竹幽。诗应有神助，吾得及春游。径石相萦带，川云自去留。禅枝宿众鸟，漂转暮归愁。","dynasty":"唐代","title":"游修觉寺"}
{"author":"杜甫","content":"乱后今相见，秋深复远行。风尘为客日，江海送君情。晋室丹阳尹，公孙白帝城。经过自爱惜，取次莫论兵。","dynasty":"唐代","title":"送元二适江左"}
{"author":"杜甫","content":"今秋乃淫雨，仲月来寒风。群木水光下，万象云气中。所思碍行潦，九里信不通。悄悄素浐路，迢迢天汉东。愿腾六尺马，背若孤征鸿。划见公子面，超然欢笑同。奋飞既胡越，局促伤樊笼。一饭四五起，凭轩心力穷。嘉蔬没混浊，时菊碎榛丛。鹰隼亦屈猛，乌鸢何所蒙。式瞻北邻居，取适南巷翁。挂席钓川涨，焉知清兴终。","dynasty":"唐代","title":"苦雨奉寄陇西公兼呈王征士"}
{"author":"杜甫","content":"南极老人自有星，北山移文谁勒铭。征君已去独松菊，哀壑无光留户庭。予见乱离不得已，子知出处必须经。高车驷马带倾覆，怅望秋天虚翠屏。","dynasty":"唐代","title":"覃山人隐居"}
{"author":"杜甫","content":"行路难如此，登楼望欲迷。身无却少壮，迹有但羁栖。江水流城郭，春风入鼓鼙。双双新燕子，依旧已衔泥。天畔登楼眼，随春入故园。战场今始定，移柳更能存。厌蜀交游冷，思吴胜事繁。应须理舟楫，长啸下荆门。","dynasty":"唐代","title":"春日梓州登楼二首"}
{"author":"杜甫","content":"倚江楠树草堂前，故老相传二百年。诛茅卜居总为此，五月仿佛闻寒蝉。东南飘风动地至，江翻石走流云气。干排雷雨犹力争，根断泉源岂天意。沧波老树性所爱，浦上童童一青盖。野客频留惧雪霜，行人不过听竽籁。虎倒龙颠委榛棘，泪痕血点垂胸臆。我有新诗何处吟，草堂自此无颜色。","dynasty":"唐代","title":"楠树为风雨所拔叹"}
{"author":"杜甫","content":"落叶春风起，高城烟雾开。杂花分户映，娇燕入檐回。一见能倾产，虚怀只爱才。盐官虽绊骥，名是汉庭来。","dynasty":"唐代","title":"李盐铁二首（一首题作李监宅，已见第九卷中）"}
{"author":"杜甫","content":"村晚惊风度，庭幽过雨沾。夕阳薰细草，江色映疏帘。书乱谁能帙，怀干可自添。时闻有馀论，未怪老夫潜。","dynasty":"唐代","tags":"田园","title":"晚晴"}
{"author":"杜甫","content":"令节成吾老，他时见汝心。浮生看物变，为恨与年深。长葛书难得，江州涕不禁。团圆思弟妹，行坐白头吟。","dynasty":"唐代","title":"又示两儿"}
{"author":"杜甫","content":"暝色延山径，高斋次水门。薄云岩际宿，孤月浪中翻。鹳鹤追飞静，豺狼得食喧。不眠忧战伐，无力正乾坤。","dynasty":"唐代","title":"宿江边阁（即后西阁）"}
{"author":"杜甫","content":"群山万壑赴荆门，生长明妃尚有村。一去紫台连朔漠，独留青冢向黄昏。画图省识春风面，环佩空归月夜魂。千载琵琶作胡语，分明怨恨曲中论。","dynasty":"唐代","title":"咏怀古迹五首其三"}
{"author":"杜甫","content":"江城含变态，一上一回新。天欲今朝雨，山归万古春。英雄馀事业，衰迈久风尘。取醉他乡客，相逢故国人。兵戈犹拥蜀，赋敛强输秦。不是烦形胜，深惭畏损神。白帝空祠庙，孤云自往来。江山城宛转，栋宇客裴回。勇略今何在，当年亦壮哉。后人将酒肉，虚殿日尘埃。谷鸟鸣还过，林花落又开。多惭病无力，骑马入青苔。","dynasty":"唐代","title":"上白帝城二首"}
{"author":"杜甫","content":"去秋涪江木落时，臂枪走马谁家儿。到今不知白骨处，部曲有去皆无归。遂州城中汉节在，遂州城外巴人稀。战场冤魂每夜哭，空令野营猛士悲。","dynasty":"唐代","title":"去秋行"}
{"author":"杜甫","content":"藜杖侵寒露，蓬门启曙烟。力稀经树歇，老困拨书眠。秋觉追随尽，来因孝友偏。清谈见滋味，尔辈可忘年。","dynasty":"唐代","title":"九月一日过孟十二仓曹、十四主簿兄弟"}
{"author":"杜甫","content":"素幔随流水，归舟返旧京。老亲如宿昔，部曲异平生。风送蛟龙雨，天长骠骑营。一哀三峡暮，遗后见君情。","dynasty":"唐代","title":"哭严仆射归榇"}
{"author":"杜甫","content":"庾信文章老更成，凌云健笔意纵横。今人嗤点流传赋，不觉前贤畏后生。","dynasty":"唐代","tags":"哲理，讽刺","title":"戏为六绝句·其一"}
{"author":"杜甫","content":"江月去人只数尺，风灯照夜欲三更。沙头宿鹭联拳静，船尾跳鱼拨剌鸣。","dynasty":"唐代","tags":"月夜，写景，向往，生活","title":"漫成一绝"}
{"author":"杜甫","content":"君不见韝上鹰，一饱则飞掣。焉能作堂上燕，衔泥附炎热。野人旷荡无腼颜，岂可久在王侯间。未试囊中餐玉法，明朝且入蓝田山。","dynasty":"唐代","title":"去矣行"}
{"author":"杜甫","content":"改席台能迥，留门月复光。云行遗暑湿，山谷进风凉。老去一杯足，谁怜屡舞长。何须把官烛，似恼鬓毛苍。","dynasty":"唐代","title":"台上（得凉字）"}
{"author":"杜甫","content":"四镇富精锐，摧锋皆绝伦。还闻献士卒，足以静风尘。老马夜知道，苍鹰饥著人。临危经久战，用急始如神。","dynasty":"唐代","title":"观安西兵过赴关中待命二首其一"}
{"author":"杜甫","content":"蔼蔼花蕊乱，飞飞蜂蝶多。幽栖身懒动，客至欲如何。","dynasty":"唐代","title":"绝句六首其二"}
{"author":"杜甫","content":"山瓶乳酒下青云，气味浓香幸见分。鸣鞭走送怜渔父，洗盏开尝对马军。","dynasty":"唐代","title":"谢严中丞送青城山道士乳酒一瓶"}
{"author":"杜甫","content":"渭水流关内，终南在日边。胆销豺虎窟，泪入犬羊天。起晚堪从事，行迟更学仙。镜中衰谢色，万一故人怜。","dynasty":"唐代","title":"览镜呈柏中丞"}
{"author":"杜甫","content":"天寒霜雪繁，游子有所之。岂但岁月暮，重来未有期。晨发赤谷亭，险艰方自兹。乱石无改辙，我车已载脂。山深苦多风，落日童稚饥。悄然村墟迥，烟火何由追。贫病转零落，故乡不可思。常恐死道路，永为高人嗤。","dynasty":"唐代","title":"赤谷"}
{"author":"杜甫","content":"牛羊下来久，各已闭柴门。风月自清夜，江山非故园。石泉流暗壁，草露滴秋根。头白灯明里，何须花烬繁。","dynasty":"唐代","tags":"山村，思乡","title":"日暮"}
{"author":"杜甫","content":"献纳司存雨露边，地分清切任才贤。舍人退食收封事，宫女开函近御筵。晓漏追飞青琐闼，晴窗点检白云篇。扬雄更有河东赋，唯待吹嘘送上天。","dynasty":"唐代","title":"赠献纳使"}
{"author":"杜甫","content":"垂老戎衣窄，归休寒色深。渔舟上急水，猎火著高林。日有习池醉，愁来梁甫吟。干戈未偃息，出处遂何心。","dynasty":"唐代","title":"初冬"}
{"author":"杜甫","content":"客心惊暮序，宾雁下襄州。共赏重阳节，言寻戏马游。湖风秋戍柳，江雨暗山楼。且酌东篱菊，聊祛南国愁。","dynasty":"唐代","title":"九日登梓州城"}
{"author":"杜甫","content":"常时任显晦，秋至辄分明。纵被微云掩，终能永夜清。含星动双阙，伴月照边城。牛女年年渡，何曾风浪生。","dynasty":"唐代","title":"天河"}
{"author":"杜甫","content":"塞外苦厌山，南行道弥恶。冈峦相经亘，云水气参错。林迥硖角来，天窄壁面削。溪西五里石，奋怒向我落。仰看日车侧，俯恐坤轴弱。魑魅啸有风，霜霰浩漠漠。昨忆逾陇坂，高秋视吴岳。东笑莲华卑，北知崆峒薄。超然侔壮观，已谓殷寥廓。突兀犹趁人，及兹叹冥莫。","dynasty":"唐代","title":"青阳峡"}
{"author":"杜甫","content":"相见各头白，其如离别何。几年一会面，今日复悲歌。少壮乐难得，岁寒心匪他。气缠霜匣满，冰置玉壶多。遭乱实漂泊，济时曾琢磨。形容吾校老，胆力尔谁过。秋晚岳增翠，风高湖涌波。鶱腾访知己，淮海莫蹉跎。","dynasty":"唐代","title":"湖中送敬十使君适广陵"}
{"author":"杜甫","content":"神尧十八子，十七王其门。道国洎舒国，督唯亲弟昆。中外贵贱殊，余亦忝诸孙。丈人嗣三叶，之子白玉温。道国继德业，请从丈人论。丈人领宗卿，肃穆古制敦。先朝纳谏诤，直气横乾坤。子建文笔壮，河间经术存。尔克富诗礼，骨清虑不喧。洗然遇知己，谈论淮湖奔。忆昔初见时，小襦绣芳荪。长成忽会面，慰我久疾魂。三峡春冬交，江山云雾昏。正宜且聚集，恨此当离尊。莫怪执杯迟，我衰涕唾烦。重问子何之，西上岷江源。愿子少干谒，蜀都足戎轩。误失将帅意，不如亲故恩。少年早归来，梅花已飞翻。努力慎风水，岂惟数盘飧。猛虎卧在岸，蛟螭出无痕。王子自爱惜，老夫困石根。生别古所嗟，发声为尔吞。","dynasty":"唐代","title":"别李义"}
{"author":"杜甫","content":"中兴诸将收山东，捷书夜报清昼同。河广传闻一苇过，胡危命在破竹中。祗残邺城不日得，独任朔方无限功。京师皆骑汗血马，回纥喂肉葡萄宫。已喜皇威清海岱，常思仙仗过崆峒。三年笛里关山月，万国兵前草木风。成王功大心转小，郭相谋深古来少。司徒清鉴悬明镜，尚书气与秋天杳。二三豪俊为时出，整顿乾坤济时了。东走无复忆鲈鱼，南飞觉有安巢鸟。青春复随冠冕入，紫禁正耐烟花绕。鹤禁通宵凤辇备，鸡鸣问寝龙楼晓。攀龙附凤势莫当，天下尽化为侯王。汝等岂知蒙帝力，时来不得夸身强。关中既留萧丞相，幕下复用张子房。张公一生江海客，身长九尺须眉苍。征起适遇风云会，扶颠始知筹策良。青袍白马更何有，后汉今周喜再昌。寸地尺天皆入贡，奇祥异瑞争来送。不知何国致白环，复道诸山得银瓮。隐士休歌紫芝曲，词人解撰河清颂。田家望望惜雨干，布谷处处催春种。淇上健儿归莫懒，城南思妇愁多梦。安得壮士挽天河，净洗甲兵长不用。","dynasty":"唐代","tags":"战争，抒情，喜悦","title":"洗兵马"}
{"author":"杜甫","content":"北庭送壮士，貔虎数尤多。精锐旧无敌，边隅今若何。妖氛拥白马，元帅待雕戈。莫守邺城下，斩鲸辽海波。","dynasty":"唐代","title":"观兵"}
{"author":"杜甫","content":"昆吾御宿自逶迤，紫阁峰阴入渼陂。香稻啄馀鹦鹉粒，碧梧栖老凤皇枝。佳人拾翠春相问，仙侣同舟晚更移。綵笔昔游干气象，白头吟望苦低垂。","dynasty":"唐代","title":"秋兴八首其八"}
{"author":"杜甫","content":"楚岸朔风疾，天寒鶬鸹呼。涨沙霾草树，舞雪渡江湖。吹帽时时落，维舟日日孤。因声置驿外，为觅酒家垆。","dynasty":"唐代","title":"缆船苦风，戏题四韵，奉简郑十三判官（泛）"}
{"author":"杜甫","content":"客里有所过，归来知路难。开门野鼠走，散帙壁鱼干。洗杓开新酝，低头拭小盘。凭谁给麹蘖，细酌老江干。","dynasty":"唐代","title":"归来"}
{"author":"杜甫","content":"骥子春犹隔，莺歌暖正繁。别离惊节换，聪慧与谁论。涧水空山道，柴门老树村。忆渠愁只睡，炙背俯晴轩。","dynasty":"唐代","title":"忆幼子（字骥子，时隔绝在鄜州）"}
{"author":"杜甫","content":"忆过泸戎摘荔枝，青峰隐映石逶迤。京中旧见无颜色，红颗酸甜只自知。","dynasty":"唐代","title":"解闷十二首其十"}
{"author":"杜甫","content":"巨积水中央，江寒出水长。沈牛答云雨，如马戒舟航。天意存倾覆，神功接混茫。干戈连解缆，行止忆垂堂。","dynasty":"唐代","tags":"写景，怀古，忧虑，现实","title":"滟滪堆"}
{"author":"杜甫","content":"江城含变态，一上一回新。天欲今朝雨，山归万古春。英雄馀事业，衰迈久风尘。取醉他乡客，相逢故国人。兵戈犹拥蜀，赋敛强输秦。不是烦形胜，深惭畏损神。白帝空祠庙，孤云自往来。江山城宛转，栋宇客裴回。勇略今何在，当年亦壮哉。后人将酒肉，虚殿日尘埃。谷鸟鸣还过，林花落又开。多惭病无力，骑马入青苔。","dynasty":"唐代","title":"上白帝城二首"}
{"author":"杜甫","content":"出郭眄细岑，披榛得微路。溪行一流水，曲折方屡渡。赞公汤休徒，好静心迹素。昨枉霞上作，盛论岩中趣。怡然共携手，恣意同远步。扪萝涩先登，陟巘眩反顾。要求阳冈暖，苦陟阴岭沍.惆怅老大藤，沈吟屈蟠树。卜居意未展，杖策回且暮。层巅馀落日，早蔓已多露。天寒鸟已归，月出人更静。土室延白光，松门耿疏影。跻攀倦日短，语乐寄夜永。明燃林中薪，暗汲石底井。大师京国旧，德业天机秉。从来支许游，兴趣江湖迥。数奇谪关塞，道广存箕颍。何知戎马间，复接尘事屏。幽寻岂一路，远色有诸岭。晨光稍曚曨，更越西南顶。","dynasty":"唐代","title":"西枝村寻置草堂地，夜宿赞公土室二首"}
{"author":"杜甫","content":"澶漫山东一百州，削成如桉抱青丘。苞茅重入归关内，王祭还供尽海头。","dynasty":"唐代","title":"承闻河北诸道节度入朝欢喜口号绝句十二首其八"}
{"author":"杜甫","content":"问讯东桥竹，将军有报书。倒衣还命驾，高枕乃吾庐。花妥莺捎蝶，溪喧獭趁鱼。重来休沐地，真作野人居。山雨樽仍在，沙沉榻未移。犬迎曾宿客，鸦护落巢儿。云薄翠微寺，天清皇子陂。向来幽兴极，步屣过东篱。落日平台上，春风啜茗时。石栏斜点笔，桐叶坐题诗。翡翠鸣衣桁，蜻蜓立钓丝。自今幽兴熟，来往亦无期。颇怪朝参懒，应耽野趣长。雨抛金锁甲，苔卧绿沉枪。手自移蒲柳，家才足稻粱。看君用幽意，白日到羲皇。到此应常宿，相留可判年。蹉跎暮容色，怅望好林泉。何日沾微禄，归山买薄田？斯游恐不遂，把酒意茫然。","dynasty":"唐代","tags":"写景，叙事，写人，组诗","title":"重过何氏五首"}
{"author":"杜甫","content":"崆峒小麦熟，且愿休王师。请公问主将，焉用穷荒为。饥鹰未饱肉，侧翅随人飞。高生跨鞍马，有似幽并儿。脱身簿尉中，始与捶楚辞。借问今何官，触热向武威。答云一书记，所愧国士知。人实不易知，更须慎其仪。十年出幕府，自可持旌麾。此行既特达，足以慰所思。男儿功名遂，亦在老大时。常恨结欢浅，各在天一涯。又如参与商，惨惨中肠悲。惊风吹鸿鹄，不得相追随。黄尘翳沙漠，念子何当归。边城有馀力，早寄从军诗。","dynasty":"唐代","title":"送高三十五书记"}
{"author":"杜甫","content":"绿竹半含箨，新梢才出墙。色侵书帙晚，阴过酒樽凉。雨洗娟娟净，风吹细细香。但令无剪伐，会见拂云长。","dynasty":"唐代","tags":"咏物，宴饮","title":"严郑公宅同咏竹"}
{"author":"杜甫","content":"峥嵘赤云西，日脚下平地。柴门鸟雀噪，归客千里至。妻孥怪我在，惊定还拭泪。世乱遭飘荡，生还偶然遂！邻人满墙头，感叹亦歔欷。夜阑更秉烛，相对如梦寐。晚岁迫偷生，还家少欢趣。娇儿不离膝：畏我复却去。忆昔好追凉，故绕池边树。萧萧北风劲，抚事煎百虑。赖知禾黍收，已觉糟床注。如今足斟酌，且用慰迟暮。群鸡正乱叫，客至鸡斗争。驱鸡上树木，始闻叩柴荆。父老四五人，问我久远行。手中各有携，倾榼浊复清。莫辞酒味薄，黍地无人耕。兵戈既未息，儿童尽东征。请为父老歌，艰难愧深情。歌罢仰天叹，四座泪纵横。","dynasty":"唐代","tags":"归乡，乡村，生活，组诗","title":"羌村"}
{"author":"杜甫","content":"丈人骏马名胡骝，前年避胡过金牛。回鞭却走见天子，朝饮汉水暮灵州。自矜胡骝奇绝代，乘出千人万人爱。一闻说尽急难材，转益愁向驽骀辈。头上锐耳批秋竹，脚下高蹄削寒玉。始知神龙别有种，不比俗马空多肉。洛阳大道时再清，累日喜得俱东行。凤臆龙鬐未易识，侧身注目长风生。","dynasty":"唐代","title":"李鄠县丈人胡马行"}
{"author":"杜甫","content":"鹦鹉含愁思，聪明忆别离。翠衿浑短尽，红觜漫多知。未有开笼日，空残旧宿枝。世人怜复损，何用羽毛奇。","dynasty":"唐代","title":"鹦鹉"}
{"author":"杜甫","content":"麻叶层层叶光，谁家煮茧一村香？隔篱娇语络丝娘。垂白杖藜抬醉眼，捋青捣软饥肠，问言豆叶几时黄。","dynasty":"唐代","title":"浣溪沙·麻叶层层叶光"}
{"author":"杜甫","content":"知章骑马似乘船，眼花落井水底眠。汝阳三斗始朝天，道逢麴车口流涎，恨不移封向酒泉。左相日兴费万钱，饮如长鲸吸百川，衔杯乐圣称避贤。宗之潇洒美少年，举觞白眼望青天，皎如玉树临风前。苏晋长斋绣佛前，醉中往往爱逃禅。李白斗酒诗百篇，长安市上酒家眠，(斗酒一作：一斗)天子呼来不上船，自称臣是酒中仙。张旭三杯草圣传，脱帽露顶王公前，挥毫落纸如云烟。焦遂五斗方卓然，高谈雄辩惊四筵。","dynasty":"唐代","tags":"肖像，写人，喝酒，猖狂","title":"饮中八仙歌"}
{"author":"杜甫","content":"玉露凋伤枫树林，巫山巫峡气萧森。江间波浪兼天涌，塞上风云接地阴。丛菊两开他日泪，孤舟一系故园心。寒衣处处催刀尺，白帝城高急暮砧。","dynasty":"唐代","tags":"秋天，写景，思念","title":"秋兴八首·其一"}
{"author":"杜甫","content":"一片花飞减却春，风飘万点正愁人。且看欲尽花经眼，莫厌伤多酒入唇。江上小堂巢翡翠，苑边高冢卧麒麟。细推物理须行乐，何用浮荣绊此身。朝回日日典春衣，每日江头尽醉归。酒债寻常行处有，人生七十古来稀。穿花蛱蝶深深见，点水蜻蜓款款飞。传语风光共流转，暂时相赏莫相违。","dynasty":"唐代","tags":"暮春，写景，景点，哀思，组诗，早教古诗100首","title":"曲江二首"}
{"author":"杜甫","content":"群山万壑赴荆门，生长明妃尚有村。一去紫台连朔漠，独留青冢向黄昏。画图省识春风面，环佩空归夜月魂。(夜月一作：月夜环佩一作：环珮)千载琵琶作胡语，分明怨恨曲中论。","dynasty":"唐代","tags":"唐诗三百首，怀古，思乡","title":"咏怀古迹五首·其三"}
{"author":"杜甫","content":"白也诗无敌，飘然思不群。清新庾开府，俊逸鲍参军。渭北春天树，江东日暮云。何时一樽酒，重与细论文。","dynasty":"唐代","tags":"怀念，赞美，写人","title":"春日忆李白"}
{"author":"杜甫","content":"战哭多新鬼，愁吟独老翁。乱云低薄暮，急雪舞回风。瓢弃尊无绿，炉存火似红。数州消息断，愁坐正书空。","dynasty":"唐代","tags":"冬天，写雪","title":"对雪"}
{"author":"杜甫","content":"摧折不自守，秋风吹若何。暂时花戴雪，几处叶沉波。体弱春风早，丛长夜露多。江湖后摇落，亦恐岁蹉跎。","dynasty":"唐代","tags":"感慨，时间，岁月","title":"蒹葭"}
{"author":"杜甫","content":"纨绔不饿死，儒冠多误身。丈人试静听，贱子请具陈。甫昔少年日，早充观国宾。读书破万卷，下笔如有神。(读书破万卷一作：读破万卷书)赋料扬雄敌，诗看子建亲。李邕求识面，王翰愿卜邻。自谓颇挺出，立登要路津。致君尧舜上，再使风俗淳。此意竟萧条，行歌非隐沦。骑驴十三载，旅食京华春。朝扣富儿门，暮随肥马尘。残杯与冷炙，到处潜悲辛。主上顷见征，欻然欲求伸。青冥却垂翅，蹭蹬无纵鳞。甚愧丈人厚，甚知丈人真。每于百僚上，猥颂佳句新。窃效贡公喜，难甘原宪贫。焉能心怏怏，只是走踆踆。今欲东入海，即将西去秦。尚怜终南山，回首清渭滨。常拟报一饭，况怀辞大臣。白鸥没浩荡，万里谁能驯？","dynasty":"唐代","tags":"社交，读书，壮志","title":"奉赠韦左丞丈二十二韵"}
{"author":"杜甫","content":"秋来相顾尚飘蓬，未就丹砂愧葛洪。痛饮狂歌空度日，飞扬跋扈为谁雄。","dynasty":"唐代","tags":"离别，写人，生活","title":"赠李白"}
{"author":"杜甫","content":"孤雁不饮啄，飞鸣声念群。谁怜一片影，相失万重云？望尽似犹见，哀多如更闻。野鸦无意绪，鸣噪自纷纷。","dynasty":"唐代","tags":"咏物，写鸟，孤独，哀伤","title":"孤雁/后飞雁"}
{"author":"杜甫","content":"蔼蔼花蕊乱，飞飞蜂蝶多。幽栖身懒动，客至欲如何。","dynasty":"唐代","title":"绝句六首其二"}
{"author":"杜甫","content":"许生五台宾，业白出石壁。余亦师粲可，身犹缚禅寂。何阶子方便，谬引为匹敌。离索晚相逢，包蒙欣有击。诵诗浑游衍，四座皆辟易。应手看捶钩，清心听鸣镝。精微穿溟涬，飞动摧霹雳。陶谢不枝梧，风骚共推激。紫燕自超诣，翠驳谁剪剔。君意人莫知，人间夜寥阒。","dynasty":"唐代","title":"夜听许十损诵诗爱而有作"}
{"author":"杜甫","content":"易识浮生理，难教一物违。水深鱼极乐，林茂鸟知归。吾老甘贫病，荣华有是非。秋风吹几杖，不厌此山薇。","dynasty":"唐代","title":"秋野五首其二"}
{"author":"杜甫","content":"巳公茅屋下，可以赋新诗。枕簟入林僻，茶瓜留客迟。江莲摇白羽，天棘梦青丝。空忝许询辈，难酬支遁词。","dynasty":"唐代","title":"巳上人茅斋"}
{"author":"杜甫","content":"人生不相见，动如参与商。今夕复何夕，共此灯烛光。少壮能几时，鬓发各已苍。访旧半为鬼，惊呼热中肠。焉知二十载，重上君子堂。昔别君未婚，儿女忽成行。怡然敬父执，问我来何方。问答未及已，儿女罗酒浆。夜雨剪春韭，新炊间黄粱。主称会面难，一举累十觞。十觞亦不醉，感子故意长。明日隔山岳，世事两茫茫。","dynasty":"唐代","tags":"唐诗三百首，人生，友情，时光","title":"赠卫八处士"}
{"author":"杜甫","content":"病枕依茅栋，荒鉏净果林。背堂资僻远，在野兴清深。山雉防求敌，江猿应独吟。泄云高不去，隐几亦无心。众壑生寒早，长林卷雾齐。青虫悬就日，朱果落封泥。薄俗防人面，全身学马蹄。吟诗坐回首，随意葛巾低。篱弱门何向，沙虚岸只摧。日斜鱼更食，客散鸟还来。寒水光难定，秋山响易哀。天涯稍曛黑，倚杖更裴回。","dynasty":"唐代","title":"课小竖鉏斫舍北果林，枝蔓荒秽，净讫移床三首"}
{"author":"杜甫","content":"干戈犹未定，弟妹各何之。拭泪沾襟血，梳头满面丝。地卑荒野大，天远暮江迟。衰疾那能久，应无见汝时。","dynasty":"唐代","title":"遣兴"}
{"author":"杜甫","content":"城峻随天壁，楼高更女墙。江流思夏后，风至忆襄王。老去闻悲角，人扶报夕阳。公孙初恃险，跃马意何长。","dynasty":"唐代","title":"上白帝城（公孙述僭位于此，自称白帝）"}
{"author":"杜甫","content":"曾城有高楼，制古丹雘存。迢迢百馀尺，豁达开四门。虽有车马客，而无人世喧。游目俯大江，列筵慰别魂。是时秋冬交，节往颜色昏。天寒鸟兽休，霜露在草根。今我送舅氏，万感集清尊。岂伊山川间，回首盗贼繁。高贤意不暇，王命久崩奔。临风欲恸哭，声出已复吞。","dynasty":"唐代","title":"阆州东楼筵，奉送十一舅往青城县，得昏字"}
{"author":"杜甫","content":"大历二年十月十九日，夔府别驾元持宅，见临颍李十二娘舞剑器，壮其蔚跂，问其所师，曰：“余公孙大娘弟子也。”开元三载，余尚童稚，记于郾城观公孙氏，舞剑器浑脱，浏漓顿挫，独出冠时，自高头宜春梨园二伎坊内人洎外供奉，晓是舞者，圣文神武皇帝初，公孙一人而已。玉貌锦衣，况余白首，今兹弟子，亦非盛颜。既辨其由来，知波澜莫二，抚事慷慨，聊为《剑器行》。昔者吴人张旭，善草书帖，数常于邺县见公孙大娘舞西河剑器，自此草书长进，豪荡感激，即公孙可知矣。昔有佳人公孙氏，一舞剑器动四方。观者如山色沮丧，天地为之久低昂。霍如羿射九日落，矫如群帝骖龙翔。来如雷霆收震怒，罢如江海凝清光。绛唇珠袖两寂寞，晚有弟子传芬芳。临颍美人在白帝，妙舞此曲神扬扬。与余问答既有以，感时抚事增惋伤。先帝侍女八千人，公孙剑器初第一。五十年间似反掌，风尘倾动昏王室。梨园弟子散如烟，女乐余姿映寒日。金粟堆前木已拱，瞿唐石城草萧瑟。玳筵急管曲复终，乐极哀来月东出。老夫不知其所往，足茧荒山转愁疾。","dynasty":"唐代","tags":"唐诗三百首，妇女，舞蹈，咏史","title":"观公孙大娘弟子舞剑器行"}
{"author":"杜甫","content":"闻道收宗庙，鸣銮自陕归。倾都看黄屋，正殿引朱衣。剑外春天远，巴西敕使稀。念君经世乱，匹马向王畿。","dynasty":"唐代","title":"巴西闻收宫阙，送班司马入京"}
{"author":"杜甫","content":"南有龙兮在山湫，古木巃嵷枝相樛。木叶黄落龙正蛰，蝮蛇东来水上游。我行怪此安敢出，拔剑欲斩且复休。呜呼六歌兮歌思迟，溪壑为我回春姿。","dynasty":"唐代","title":"乾元中寓居同谷县作歌七首其六"}
{"author":"杜甫","content":"雄都元壮丽，望幸欻威神。地利西通蜀，天文北照秦。风烟含越鸟，舟楫控吴人。未枉周王驾，终期汉武巡。甲兵分圣旨，居守付宗臣。早发云台仗，恩波起涸鳞。","dynasty":"唐代","title":"江陵望幸"}
{"author":"杜甫","content":"何限倚山木，吟诗秋叶黄。蝉声集古寺，鸟影度寒塘。风物悲游子，登临忆侍郎。老夫贪佛日，随意宿僧房。","dynasty":"唐代","title":"和裴迪登新津寺寄王侍郎"}
{"author":"杜甫","content":"露下天高秋水清，空山独夜旅魂惊。疏灯自照孤帆宿，新月犹悬双杵鸣。南菊再逢人卧病，北书不至雁无情。步蟾倚杖看牛斗，银汉遥应接凤城。","dynasty":"唐代","title":"夜（一作秋夜客舍）"}
{"author":"杜甫","content":"瘴疠浮三蜀，风云暗百蛮。卷帘唯白水，隐几亦青山。猿捷长难见，鸥轻故不还。无钱从滞客，有镜巧催颜。","dynasty":"唐代","title":"闷"}
{"author":"杜甫","content":"心在水精域，衣沾春雨时。洞门尽徐步，深院果幽期。到扉开复闭，撞钟斋及兹。醍醐长发性，饮食过扶衰。把臂有多日，开怀无愧辞。黄鹂度结构，紫鸽下罘罳.愚意会所适，花边行自迟。汤休起我病，微笑索题诗。细软青丝履，光明白氎巾。深藏供老宿，取用及吾身。自顾转无趣，交情何尚新。道林才不世，惠远德过人。雨泻暮檐竹，风吹青井芹。天阴对图画，最觉润龙鳞。灯影照无睡，心清闻妙香。夜深殿突兀，风动金锒铛。天黑闭春院，地清栖暗芳。玉绳回断绝，铁凤森翱翔。梵放时出寺，钟残仍殷床。明朝在沃野，苦见尘沙黄。童儿汲井华，惯捷瓶上手。沾洒不濡地，扫除似无帚。明霞烂复阁，霁雾搴高牖。侧塞被径花，飘飖委墀柳。艰难世事迫，隐遁佳期后。晤语契深心，那能总箝口。奉辞还杖策，暂别终回首。泱泱泥污人，听听国多狗。既未免羁绊，时来憩奔走。近公如白雪，执热烦何有。","dynasty":"唐代","title":"大云寺赞公房四首"}
{"author":"杜甫","content":"中夜江山静，危楼望北辰。长为万里客，有愧百年身。故国风云气，高堂战伐尘。胡雏负恩泽，嗟尔太平人。","dynasty":"唐代","title":"中夜"}
{"author":"杜甫","content":"满目悲生事，因人作远游。迟回度陇怯，浩荡及关愁。水落鱼龙夜，山空鸟鼠秋。西征问烽火，心折此淹留。秦州山北寺，胜迹隗嚣宫。苔藓山门古，丹青野殿空。月明垂叶露，云逐渡溪风。清渭无情极，愁时独向东。州图领同谷，驿道出流沙。降虏兼千帐，居人有万家。马骄珠汗落，胡舞白蹄斜。年少临洮子，西来亦自夸。鼓角缘边郡，川原欲夜时。秋听殷地发，风散入云悲。抱叶寒蝉静，归来独鸟迟。万方声一概，吾道竟何之。南使宜天马，由来万匹强。浮云连阵没，秋草遍山长。闻说真龙种，仍残老骕骦.哀鸣思战斗，迥立向苍苍。城上胡笳奏，山边汉节归。防河赴沧海，奉诏发金微。士苦形骸黑，旌疏鸟兽稀。那闻往来戍，恨解邺城围。莽莽万重山，孤城山谷间。无风云出塞，不夜月临关。属国归何晚，楼兰斩未还。烟尘独长望，衰飒正摧颜。闻道寻源使，从天此路回。牵牛去几许，宛马至今来。一望幽燕隔，何时郡国开。东征健儿尽，羌笛暮吹哀。今日明人眼，临池好驿亭。丛篁低地碧，高柳半天青。稠叠多幽事，喧呼阅使星。老夫如有此，不异在郊坰.云气接昆仑，涔涔塞雨繁。羌童看渭水，使客向河源。烟火军中幕，牛羊岭上村。所居秋草净，正闭小蓬门。萧萧古塞冷，漠漠秋云低。黄鹄翅垂雨，苍鹰饥啄泥。蓟门谁自北，汉将独征西。不意书生耳，临衰厌鼓鼙。山头南郭寺，水号北流泉。老树空庭得，清渠一邑传。秋花危石底，晚景卧钟边。俯仰悲身世，溪风为飒然。传道东柯谷，深藏数十家。对门藤盖瓦，映竹水穿沙。瘦地翻宜粟，阳坡可种瓜。船人近相报，但恐失桃花。万古仇池穴，潜通小有天。神鱼人不见，福地语真传。近接西南境，长怀十九泉。何时一茅屋，送老白云边。未暇泛沧海，悠悠兵马间。塞门风落木，客舍雨连山。阮籍行多兴，庞公隐不还。东柯遂疏懒，休镊鬓毛斑。东柯好崖谷，不与众峰群。落日邀双鸟，晴天养片云。野人矜险绝，水竹会平分。采药吾将老，儿童未遣闻。边秋阴易久，不复辨晨光。檐雨乱淋幔，山云低度墙。鸬鹚窥浅井，蚯蚓上深堂。车马何萧索，门前百草长。地僻秋将尽，山高客未归。塞云多断续，边日少光辉。警急烽常报，传闻檄屡飞。西戎外甥国，何得迕天威。凤林戈未息，鱼海路常难。候火云烽峻，悬军幕井干。风连西极动，月过北庭寒。故老思飞将，何时议筑坛。唐尧真自圣，野老复何知。晒药能无妇，应门幸有儿。藏书闻禹穴，读记忆仇池。为报鸳行旧，鹪鹩在一枝。","dynasty":"唐代","title":"秦州杂诗二十首"}
{"author":"杜甫","content":"安西都护胡青骢，声价欻然来向东。此马临阵久无敌，与人一心成大功。功成惠养随所致，飘飘远自流沙至。雄姿未受伏枥恩，猛气犹思战场利。腕促蹄高如踣铁，交河几蹴曾冰裂。五花散作云满身，万里方看汗流血。长安壮儿不敢骑，走过掣电倾城知。青丝络头为君老，何由却出横门道。","dynasty":"唐代","title":"高都护骢马行（高仙芝开元末为安西副都护）"}
{"author":"杜甫","content":"有弟有弟在远方，三人各瘦何人强。生别展转不相见，胡尘暗天道路长。东飞鴐鹅后鹙鸧，安得送我置汝旁。呜呼三歌兮歌三发，汝归何处收兄骨。","dynasty":"唐代","title":"乾元中寓居同谷县作歌七首其三"}
{"author":"杜甫","content":"南纪风涛壮，阴晴屡不分。野流行地日，江入度山云。层阁凭雷殷，长空水面文。雨来铜柱北，应洗伏波军。","dynasty":"唐代","title":"江阁对雨有怀行营裴二端公（裴虬与讨臧玠故有行营）"}
{"author":"杜甫","content":"二仪积风雨，百谷漏波涛。闻道洪河坼，遥连沧海高。职思忧悄悄，郡国诉嗷嗷。舍弟卑栖邑，防川领簿曹。尺书前日至，版筑不时操。难假鼋鼍力，空瞻乌鹊毛。燕南吹畎亩，济上没蓬蒿。螺蚌满近郭，蛟螭乘九皋。徐关深水府，碣石小秋毫。白屋留孤树，青天矢万艘。吾衰同泛梗，利涉想蟠桃。倚赖天涯钓，犹能掣巨鳌。","dynasty":"唐代","title":"临邑舍弟书至苦雨黄河泛溢堤防之患簿领所忧…用宽其意"}
{"author":"杜甫","content":"天台隔三江，风浪无晨暮。郑公纵得归，老病不识路。昔如水上鸥，今如罝中兔。性命由他人，悲辛但狂顾。山鬼独一脚，蝮蛇长如树。呼号傍孤城，岁月谁与度。从来御魑魅，多为才名误。夫子嵇阮流，更被时俗恶。海隅微小吏，眼暗发垂素。黄帽映青袍，非供折腰具。平生一杯酒，见我故人遇。相望无所成，乾坤莽回互。","dynasty":"唐代","title":"有怀台州郑十八司户（虔）"}
{"author":"杜甫","content":"塞外苦厌山，南行道弥恶。冈峦相经亘，云水气参错。林迥硖角来，天窄壁面削。溪西五里石，奋怒向我落。仰看日车侧，俯恐坤轴弱。魑魅啸有风，霜霰浩漠漠。昨忆逾陇坂，高秋视吴岳。东笑莲华卑，北知崆峒薄。超然侔壮观，已谓殷寥廓。突兀犹趁人，及兹叹冥莫。","dynasty":"唐代","title":"青阳峡"}
{"author":"杜甫","content":"水宿仍馀照，人烟复此亭。驿边沙旧白，湖外草新青。万象皆春气，孤槎自客星。随波无限月，的的近南溟。","dynasty":"唐代","title":"宿白沙驿（初过湖南五里）"}
{"author":"杜甫","content":"西忆岐阳信，无人遂却回。眼穿当落日，心死著寒灰。雾树行相引，莲峰望忽开。所亲惊老瘦，辛苦贼中来。愁思胡笳夕，凄凉汉苑春。生还今日事，间道暂时人。司隶章初睹，南阳气已新。喜心翻倒极，呜咽泪沾巾。死去凭谁报，归来始自怜。犹瞻太白雪，喜遇武功天。影静千官里，心苏七校前。今朝汉社稷，新数中兴年。","dynasty":"唐代","tags":"抒怀，激动","title":"喜达行在所三首"}
{"author":"杜甫","content":"远闻房太守，归葬陆浑山。一德兴王后，孤魂久客间。孔明多故事，安石竟崇班。他日嘉陵涕，仍沾楚水还。丹旐飞飞日，初传发阆州。风尘终不解，江汉忽同流。剑动新身匣，书归故国楼。尽哀知有处，为客恐长休。","dynasty":"唐代","title":"承闻故房相公灵榇自阆州启殡归葬东都有作二首"}
{"author":"杜甫","content":"卤中草木白，青者官盐烟。官作既有程，煮盐烟在川。汲井岁榾榾，出车日连连。自公斗三百，转致斛六千。君子慎止足，小人苦喧阗。我何良叹嗟，物理固自然。","dynasty":"唐代","title":"盐井（盐井在成州长道县，有盐官故城）"}
{"author":"杜甫","content":"出门日已远，不受徒旅欺。骨肉恩岂断，男儿死无时。走马脱辔头，手中挑青丝。捷下万仞冈，俯身试搴旗。","dynasty":"唐代","title":"前出塞九首其二"}
{"author":"杜甫","content":"众壑生寒早，长林卷雾齐。青虫悬就日，朱果落封泥。薄俗防人面，全身学马蹄。吟诗坐回首，随意葛巾低。","dynasty":"唐代","title":"课小竖锄斫舍北果林枝蔓荒秽净讫移床三首其二"}
{"author":"杜甫","content":"耒阳驰尺素，见访荒江眇。义士烈女家，风流吾贤绍。昨见狄相孙，许公人伦表。前期翰林后，屈迹县邑小。知我碍湍涛，半旬获浩溔。麾下杀元戎，湖边有飞旐。孤舟增郁郁，僻路殊悄悄。侧惊猿猱捷，仰羡鹳鹤矫。礼过宰肥羊，愁当置清醥.人非西喻蜀，兴在北坑赵。方行郴岸静，未话长沙扰。崔师乞已至，澧卒用矜少。问罪消息真，开颜憩亭沼。","dynasty":"唐代","title":"聂耒阳以仆阻水书致酒肉疗饥荒江诗得代怀…泊于方田"}
{"author":"杜甫","content":"蜀麻吴盐自古通，万斛之舟行若风。长年三老长歌里，白昼摊钱高浪中。","dynasty":"唐代","title":"夔州歌十绝句其七"}
{"author":"杜甫","content":"草堂少花今欲栽，不问绿李与黄梅。石笋街中却归去，果园坊里为求来。","dynasty":"唐代","title":"诣徐卿觅果栽"}
{"author":"杜甫","content":"今我不乐思岳阳，身欲奋飞病在床。美人娟娟隔秋水，濯足洞庭望八荒。鸿飞冥冥日月白，青枫叶赤天雨霜。玉京群帝集北斗，或骑麒麟翳凤凰。芙蓉旌旗烟雾落，影动倒景摇潇湘。星宫之君醉琼浆，羽人稀少不在旁。似闻昨者赤松子，恐是汉代韩张良。昔随刘氏定长安，帷幄未改神惨伤。国家成败吾岂敢，色难腥腐餐枫香。周南留滞古所惜，南极老人应寿昌。美人胡为隔秋水，焉得置之贡玉堂。","dynasty":"唐代","tags":"唐诗三百首，游仙","title":"寄韩谏议注"}
{"author":"杜甫","content":"禹庙空山里，秋风落日斜。荒庭垂桔柚，古屋画龙蛇。云气嘘青壁，江声走白沙。（嘘青壁一作：生虚壁）早知乘四载，疏凿控三巴。","dynasty":"唐代","tags":"咏物","title":"禹庙"}
{"author":"杜甫","content":"东郡趋庭日，南楼纵目初。浮云连海岱，平野入青徐。孤嶂秦碑在，荒城鲁殿馀。从来多古意，临眺独踌躇。","dynasty":"唐代","tags":"登楼，杯古","title":"登兖州城楼"}
{"author":"杜甫","content":"王室比多难，高官皆武臣。幽燕通使者，岳牧用词人。国待贤良急，君当拔擢新。佩刀成气象，行盖出风尘。战伐乾坤破，疮痍府库贫。众寮宜洁白，万役但平均！霄汉瞻佳士，泥涂任此身。秋天正摇落，回首大江滨！","dynasty":"唐代","tags":"友人，抒怀，政治，抱负","title":"送陵州路使君赴任"}
{"author":"杜甫","content":"乡里衣冠不乏贤，杜陵韦曲未央前。尔家最近魁三象，时论同归尺五天。北走关山开雨雪，南游花柳塞云烟。洞庭春色悲公子，鰕菜忘归范蠡船。","dynasty":"唐代","title":"赠韦七赞善"}
{"author":"杜甫","content":"心在水精域，衣沾春雨时。洞门尽徐步，深院果幽期。到扉开复闭，撞钟斋及兹。醍醐长发性，饮食过扶衰。把臂有多日，开怀无愧辞。黄鹂度结构，紫鸽下罘罳.愚意会所适，花边行自迟。汤休起我病，微笑索题诗。细软青丝履，光明白氎巾。深藏供老宿，取用及吾身。自顾转无趣，交情何尚新。道林才不世，惠远德过人。雨泻暮檐竹，风吹青井芹。天阴对图画，最觉润龙鳞。灯影照无睡，心清闻妙香。夜深殿突兀，风动金锒铛。天黑闭春院，地清栖暗芳。玉绳回断绝，铁凤森翱翔。梵放时出寺，钟残仍殷床。明朝在沃野，苦见尘沙黄。童儿汲井华，惯捷瓶上手。沾洒不濡地，扫除似无帚。明霞烂复阁，霁雾搴高牖。侧塞被径花，飘飖委墀柳。艰难世事迫，隐遁佳期后。晤语契深心，那能总箝口。奉辞还杖策，暂别终回首。泱泱泥污人，听听国多狗。既未免羁绊，时来憩奔走。近公如白雪，执热烦何有。","dynasty":"唐代","title":"大云寺赞公房四首"}
{"author":"杜甫","content":"小雨夜复密，回风吹早秋。野凉侵闭户，江满带维舟。通籍恨多病，为郎忝薄游。天寒出巫峡，醉别仲宣楼。","dynasty":"唐代","title":"夜雨"}
{"author":"杜甫","content":"雾隐平郊树，风含广岸波。沉沉春色静，惨惨暮寒多。戍鼓犹长击，林莺遂不歌。忽思高宴会，朱袖拂云和。","dynasty":"唐代","title":"暮寒"}
{"author":"杜甫","content":"惟天有设险，剑门天下壮。连山抱西南，石角皆北向。两崖崇墉倚，刻画城郭状。一夫怒临关，百万未可傍。珠玉走中原，岷峨气凄怆。三皇五帝前，鸡犬各相放。后王尚柔远，职贡道已丧。至今英雄人，高视见霸王。并吞与割据，极力不相让。吾将罪真宰，意欲铲叠嶂。恐此复偶然，临风默惆怅。","dynasty":"唐代","title":"剑门"}
{"author":"杜甫","content":"减米散同舟，路难恩共济。向来云涛盘，众力亦不细。呀坑瞥眼过，飞橹本无蒂。得失瞬息间，致远宜恐泥。百虑视安危，分明曩贤计。兹理庶可广，拳拳期勿替。","dynasty":"唐代","title":"解"}
{"author":"杜甫","content":"绿竹半含箨，新梢才出墙。色侵书帙晚，阴过酒樽凉。雨洗娟娟净，风吹细细香。但令无剪伐，会见拂云长。","dynasty":"唐代","tags":"咏物，宴饮","title":"严郑公宅同咏竹"}
{"author":"杜甫","content":"吾闻天子之马走千里，今之画图无乃是。是何意态雄且杰，骏尾萧梢朔风起。毛为绿缥两耳黄，眼有紫焰双瞳方。矫矫龙性合变化，卓立天骨森开张。伊昔太仆张景顺，监牧攻驹阅清峻。遂令大奴守天育，别养骥子怜神俊。当时四十万匹马，张公叹其材尽下。故独写真传世人，见之座右久更新。年多物化空形影，呜呼健步无由骋。如今岂无騕褭与骅骝，时无王良伯乐死即休。","dynasty":"唐代","title":"天育骠骑歌（天育，厩名，未详所出）"}
{"author":"杜甫","content":"青溪合冥莫，神物有显晦。龙依积水蟠，窟压万丈内。跼步凌垠堮，侧身下烟霭。前临洪涛宽，却立苍石大。山色一径尽，崖绝两壁对。削成根虚无，倒影垂澹瀩.黑如湾澴底，清见光炯碎。孤云倒来深，飞鸟不在外。高萝成帷幄，寒木累旌旆。远川曲通流，嵌窦潜泄濑。造幽无人境，发兴自我辈。告归遗恨多，将老斯游最。闭藏修鳞蛰，出入巨石碍。何事暑天过，快意风雨会。","dynasty":"唐代","title":"万丈潭"}
{"author":"杜甫","content":"死别已吞声，生别常恻恻。江南瘴疠地，逐客无消息。故人入我梦，明我长相忆。恐非平生魂，路远不可测。魂来枫林青，魂返关塞黑。君今在罗网，何以有羽翼。落月满屋梁，犹疑照颜色。水深波浪阔，无使蛟龙得。(版本一)死别已吞声，生别常恻恻。江南瘴疠地，逐客无消息。故人入我梦，明我长相忆。君今在罗网，何以有羽翼。恐非平生魂，路远不可测。魂来枫林青，魂返关塞黑。落月满屋梁，犹疑照颜色。水深波浪阔，无使蛟龙得。(版本二)","dynasty":"唐代","tags":"唐诗三百首，典故，写人","title":"梦李白二首·其一"}
{"author":"杜甫","content":"促织甚微细，哀音何动人。草根吟不稳，床下夜相亲。久客得无泪，放妻难及晨。悲丝与急管，感激异天真。","dynasty":"唐代","tags":"秋天，抒情，羁旅，愁绪","title":"促织"}
{"author":"杜甫","content":"汲黯匡君切，廉颇出将频。直词才不世，雄略动如神。政简移风速，诗清立意新。层城临暇景，绝域望馀春。旗尾蛟龙会，楼头燕雀驯。地平江动蜀，天阔树浮秦。帝念深分阃，军须远算缗。花罗封蛱蝶，瑞锦送麒麟。辞第输高义，观图忆古人。征南多兴绪，事业闇相亲。","dynasty":"唐代","title":"奉和严中丞西城晚眺十韵"}
{"author":"杜甫","content":"柴门杂树向千株，丹橘黄甘此地无。江上今朝寒雨歇，篱中秀色画屏纡。桃蹊李径年虽故，栀子红椒艳复殊。锁石藤稍元自落，倚天松骨见来枯。林香出实垂将尽，叶蒂辞枝不重苏。爱日恩光蒙借贷，清霜杀气得忧虞。衰颜更觅藜床坐，缓步仍须竹杖扶。散骑未知云阁处，啼猿僻在楚山隅。","dynasty":"唐代","title":"寒雨朝行视园树"}
{"author":"杜甫","content":"峡内归田客，江边借马骑。非寻戴安道，似向习家池。峡险风烟僻，天寒橘柚垂。筑场看敛积，一学楚人为。短景难高卧，衰年强此身。山家蒸栗暖，野饭谢麋新。世路知交薄，门庭畏客频。牧童斯在眼，田父实为邻。","dynasty":"唐代","title":"从驿次草堂复至东屯二首"}
{"author":"杜甫","content":"一代风流尽，修文地下深。斯人不重见，将老失知音。短日行梅岭，寒山落桂林。长安若个畔，犹想映貂金。青琐陪双入，铜梁阻一辞。风尘逢我地，江汉哭君时。次第寻书札，呼儿检赠诗。发挥王子表，不愧史臣词。","dynasty":"唐代","title":"哭李常侍峄二首"}
{"author":"杜甫","content":"蛟室围青草，龙堆拥白沙。护江盘古木，迎棹舞神鸦。破浪南风正，收帆畏日斜。云山千万叠，底处上仙槎。","dynasty":"唐代","title":"舟泛洞庭（一作过洞庭湖）"}
{"author":"杜甫","content":"西掖梧桐树，空留一院阴。艰难归故里，去住损春心。宫殿青门隔，云山紫逻深。人生五马贵，莫受二毛侵。","dynasty":"唐代","title":"送贾阁老出汝州"}
{"author":"杜甫","content":"雄都元壮丽，望幸欻威神。地利西通蜀，天文北照秦。风烟含越鸟，舟楫控吴人。未枉周王驾，终期汉武巡。甲兵分圣旨，居守付宗臣。早发云台仗，恩波起涸鳞。","dynasty":"唐代","title":"江陵望幸"}
{"author":"杜甫","content":"人说南州路，山猿树树悬。举家闻若骇，为寄小如拳。预哂愁胡面，初调见马鞭。许求聪慧者，童稚捧应癫。","dynasty":"唐代","title":"从人觅小胡孙许寄"}
{"author":"杜甫","content":"前者途中一相见，人事经年记君面。后生相动何寂寥，君有长才不贫贱。君今起柁春江流，余亦沙边具小舟。幸为达书贤府主，江花未尽会江楼。","dynasty":"唐代","title":"短歌行，送祁录事归合州，因寄苏使君"}
{"author":"杜甫","content":"青丝白马谁家子，粗豪且逐风尘起。不闻汉主放妃嫔，近静潼关扫蜂蚁。殿前兵马破汝时，十月即为齑粉期。未如面缚归金阙，万一皇恩下玉墀。","dynasty":"唐代","title":"青丝（青丝白马，用侯景事，以比仆固怀恩）"}
{"author":"杜甫","content":"江上秋已分，林中瘴犹剧。畦丁告劳苦，无以供日夕。蓬莠独不焦，野蔬暗泉石。卷耳况疗风，童儿且时摘。侵星驱之去，烂熳任远适。放筐亭午际，洗剥相蒙幂。登床半生熟，下箸还小益。加点瓜薤间，依稀橘奴迹。乱世诛求急，黎民糠籺窄。饱食复何心，荒哉膏粱客。富家厨肉臭，战地骸骨白。寄语恶少年，黄金且休掷。","dynasty":"唐代","title":"驱竖子摘苍耳（即卷耳）"}
{"author":"杜甫","content":"稻获空云水，川平对石门。寒风疏落木，旭日散鸡豚。野哭初闻战，樵歌稍出村。无家问消息，作客信乾坤。","dynasty":"唐代","title":"刈稻了咏怀"}
{"author":"杜甫","content":"老病巫山里，稽留楚客中。药残他日裹，花发去年丛。夜足沾沙雨，春多逆水风。合分双赐笔，犹作一飘蓬。","dynasty":"唐代","title":"老病"}
{"author":"杜甫","content":"平居丧乱后，不到洛阳岑。为历云山问，无辞荆棘深。北风黄叶下，南浦白头吟。十载江湖客，茫茫迟暮心。","dynasty":"唐代","title":"凭孟仓曹将书觅土娄旧庄"}
{"author":"杜甫","content":"白帝城中云出门，白帝城下雨翻盆。高江急峡雷霆斗，古木苍藤日月昏。戎马不如归马逸，千家今有百家存。哀哀寡妇诛求尽，恸哭秋原何处村？","dynasty":"唐代","tags":"写景，忧国，忧民","title":"白帝"}
{"author":"杜甫","content":"平生江海心，宿昔具扁舟。岂惟青溪上，日傍柴门游。苍皇避乱兵，缅邈怀旧丘。邻人亦已非，野竹独修修。船舷不重扣，埋没已经秋。仰看西飞翼，下愧东逝流。故者或可掘，新者亦易求。所悲数奔窜，白屋难久留。","dynasty":"唐代","title":"破船"}
{"author":"杜甫","content":"浮云终日行，游子久不至。三夜频梦君，情亲见君意。告归常局促，苦道来不易。江湖多风波，舟楫恐失坠。出门搔白首，若负平生志。冠盖满京华，斯人独憔悴。孰云网恢恢，将老身反累。千秋万岁名，寂寞身后事。","dynasty":"唐代","tags":"唐诗三百首，记梦，同情，友人","title":"梦李白二首·其二"}
{"author":"杜甫","content":"东郡趋庭日，南楼纵目初。浮云连海岱，平野入青徐。孤嶂秦碑在，荒城鲁殿馀。从来多古意，临眺独踌躇。","dynasty":"唐代","tags":"登楼，杯古","title":"登兖州城楼"}
{"author":"杜甫","content":"雷霆空霹雳，云雨竟虚无。炎赫衣流汗，低垂气不苏。乞为寒水玉，愿作冷秋菰。何似儿童岁，风凉出舞雩。瘴云终不灭，泸水复西来。闭户人高卧，归林鸟却回。峡中都似火，江上只空雷。想见阴宫雪，风门飒踏开。朱李沈不冷，雕胡炊屡新。将衰骨尽痛，被褐味空频。欻翕炎蒸景，飘摇征戍人。十年可解甲，为尔一沾巾。","dynasty":"唐代","title":"热三首"}
{"author":"杜甫","content":"天寒鸟已归，月出人更静。土室延白光，松门耿疏影。跻攀倦日短，语乐寄夜永。明燃林中薪，暗汲石底井。大师京国旧，德业天机秉。从来支许游，兴趣江湖迥。数奇谪关塞，道广存箕颍。何知戎马间，复接尘事屏。幽寻岂一路，远色有诸岭。晨光稍曚昽，更越西南顶。","dynasty":"唐代","title":"西枝村寻置草堂地夜宿赞公土室二首其二"}
{"author":"杜甫","content":"老耻妻孥笑，贫嗟出入劳。客情投异县，诗态忆吾曹。东郭沧江合，西山白雪高。文章差底病，回首兴滔滔。","dynasty":"唐代","title":"赴青城县出成都，寄陶、王二少尹"}
{"author":"杜甫","content":"锦城丝管日纷纷，半入江风半入云。此曲只应天上有，人间能得几回闻。","dynasty":"唐代","tags":"劝诫，讽刺","title":"赠花卿"}
{"author":"杜甫","content":"李陵苏武是吾师，孟子论文更不疑。一饭未曾留俗客，数篇今见古人诗。","dynasty":"唐代","title":"解闷十二首其五"}
{"author":"杜甫","content":"喜弟文章进，添余别兴牵。数杯巫峡酒，百丈内江船。未息豺狼斗，空催犬马年。归朝多便道，搏击望秋天。","dynasty":"唐代","title":"送十五弟侍御使蜀"}
{"author":"杜甫","content":"献纳司存雨露边，地分清切任才贤。舍人退食收封事，宫女开函近御筵。晓漏追趋青琐闼，晴窗检点白云篇。扬雄更有河东赋，唯待吹嘘送上天。","dynasty":"唐代","title":"赠献纳使起居田舍人澄"}
{"author":"杜甫","content":"每恨陶彭泽，无钱对菊花。如今九日至，自觉酒须赊。","dynasty":"唐代","title":"复愁十二首其十一"}
{"author":"杜甫","content":"男儿生无所成头皓白，牙齿欲落真可惜。忆献三赋蓬莱宫，自怪一日声烜赫。集贤学士如堵墙，观我落笔中书堂。往时文采动人主，此日饥寒趋路旁。晚将末契托年少，当面输心背面笑。寄谢悠悠世上儿，不争好恶莫相疑。","dynasty":"唐代","tags":"抒情，厌倦，愤懑","title":"莫相疑行"}
{"author":"杜甫","content":"野水平桥路，春沙映竹村。风轻粉蝶喜，花暖蜜蜂喧。把酒宜深酌，题诗好细论。府中瞻暇日，江上忆词源。迹忝朝廷旧，情依节制尊。还思长者辙，恐避席为门。","dynasty":"唐代","title":"弊庐遣兴，奉寄严公"}
{"author":"杜甫","content":"凉风起天末，君子意如何。鸿雁几时到，江湖秋水多。文章憎命达，魑魅喜人过。应共冤魂语，投诗赠汨罗。","dynasty":"唐代","tags":"唐诗三百首，写风，怀人","title":"天末怀李白"}
{"author":"杜甫","content":"客睡何曾著，秋天不肯明。卷帘残月影，高枕远江声。计拙无衣食，途穷仗友生。老妻书数纸，应悉未归情。","dynasty":"唐代","tags":"写景，抒怀","title":"客夜"}
{"author":"杜甫","content":"巫山小摇落，碧色见松林。百鸟各相命，孤云无自心。层轩俯江壁，要路亦高深。朱绂犹纱帽，新诗近玉琴。功名不早立，衰病谢知音。哀世非王粲，终然学越吟。懒心似江水，日夜向沧洲。不道含香贱，其如镊白休。经过调碧柳，萧索倚朱楼。毕娶何时竟，消中得自由。豪华看古往，服食寄冥搜。诗尽人间兴，兼须入海求。","dynasty":"唐代","title":"西阁二首"}
{"author":"杜甫","content":"晚景孤村僻，行军数骑来。交新徒有喜，礼厚愧无才。赏静怜云竹，忘归步月台。何当看花蕊，欲发照江梅。","dynasty":"唐代","title":"徐九少尹见过"}
{"author":"杜甫","content":"闻道收宗庙，鸣銮自陕归。倾都看黄屋，正殿引朱衣。剑外春天远，巴西敕使稀。念君经世乱，匹马向王畿。","dynasty":"唐代","title":"巴西闻收宫阙，送班司马入京"}
{"author":"杜甫","content":"孟氏好兄弟，养亲唯小园。承颜胝手足，坐客强盘飧。负米力葵外，读书秋树根。卜邻惭近舍，训子学谁门。","dynasty":"唐代","title":"孟氏（集有过孟十二仓曹十四主簿兄弟诗）"}
{"author":"杜甫","content":"昔在严公幕，俱为蜀使臣。艰危参大府，前后间清尘。起草鸣先路，乘槎动要津。王凫聊暂出，萧雉只相驯。终始任安义，荒芜孟母邻。联翩匍匐礼，意气死生亲。张老存家事，嵇康有故人。食恩惭卤莽，镂骨抱酸辛。巢许山林志，夔龙廊庙珍。鹏图仍矫翼，熊轼且移轮。磊落衣冠地，苍茫土木身。埙篪鸣自合，金石莹逾新。重忆罗江外，同游锦水滨。结欢随过隙，怀旧益沾巾。旷绝含香舍，稽留伏枕辰。停骖双阙早，回雁五湖春。不达长卿病，从来原宪贫。监河受贷粟，一起辙中鳞。","dynasty":"唐代","title":"奉赠萧二十使君"}
{"author":"杜甫","content":"水槛温江口，茅堂石笋西。移船先主庙，洗药浣沙溪。","dynasty":"唐代","title":"绝句三首其二"}
{"author":"杜甫","content":"旧俗疲庸主，群雄问独夫。谶归龙凤质，威定虎狼都。天属尊尧典，神功协禹谟。风云随绝足，日月继高衢。文物多师古，朝廷半老儒。直词宁戮辱，贤路不崎岖。往者灾犹降，苍生喘未苏。指麾安率土，荡涤抚洪炉。壮士悲陵邑，幽人拜鼎湖。玉衣晨自举，铁马汗常趋。松柏瞻虚殿，尘沙立暝途。寂寥开国日，流恨满山隅。","dynasty":"唐代","title":"行次昭陵"}
{"author":"杜甫","content":"不识南塘路，今知第五桥。名园依绿水，野竹上青霄。谷口旧相得，濠梁同见招。平生为幽兴，未惜马蹄遥。百顷风潭上，千章夏木清。卑枝低结子，接叶暗巢莺。鲜鲫银丝脍，香芹碧涧羹。翻疑柁楼底，晚饭越中行。万里戎王子，何年别月支？异花开绝域，滋蔓匝清池。汉使徒空到，神农竟不知。露翻兼雨打，开坼渐离披。旁舍连高竹，疏篱带晚花。碾涡深没马，藤蔓曲藏蛇。词赋工无益，山林迹未赊。尽捻书籍卖，来问尔东家。剩水沧江破，残山碣石开。绿垂风折笋，红绽雨肥梅。银甲弹筝用，金鱼换酒来。兴移无洒扫，随意坐莓苔。风磴吹阴雪，云门吼瀑泉。酒醒思卧簟，衣冷欲装绵。野老来看客，河鱼不取钱。只疑淳朴处，自有一山川。棘树寒云色，茵蔯春藕香。脆添生菜美，阴益食单凉。野鹤清晨出，山精白日藏。石林蟠水府，百里独苍苍。忆过杨柳渚，走马定昆池。醉把青荷叶，狂遗白接瞝。刺船思郢客，解水乞吴儿。坐对秦山晚，江湖兴颇随。床上书连屋，阶前树拂云。将军不好武，稚子总能文。醒酒微风入，听诗静夜分。絺衣挂萝薜，凉月白纷纷。幽意忽不惬，归期无奈何。出门流水住，回首白云多。自笑灯前舞，谁怜醉後歌。只应与朋好，风雨亦来过。","dynasty":"唐代","tags":"写景，组诗","title":"陪郑广文游何将军山林"}
{"author":"杜甫","content":"依沙宿舸船，石濑月娟娟。风起春灯乱，江鸣夜雨悬。晨钟云外湿，胜地石堂烟。柔橹轻鸥外，含悽觉汝贤。","dynasty":"唐代","title":"船下夔州郭宿雨湿不得上岸别王十二"}
{"author":"杜甫","content":"大家东征逐子回，风生洲渚锦帆开。青青竹笋迎船出，日日江鱼入馔来。离别不堪无限意，艰危深仗济时才。黔阳信使应稀少，莫怪频频劝酒杯。","dynasty":"唐代","title":"送王十五判官扶侍还黔中（得开字）"}
{"author":"杜甫","content":"许生五台宾，业白出石壁。余亦师粲可，身犹缚禅寂。何阶子方便，谬引为匹敌。离索晚相逢，包蒙欣有击。诵诗浑游衍，四座皆辟易。应手看捶钩，清心听鸣镝。精微穿溟涬，飞动摧霹雳。陶谢不枝梧，风骚共推激。紫燕自超诣，翠驳谁剪剔。君意人莫知，人间夜寥阒。","dynasty":"唐代","title":"夜听许十损诵诗爱而有作"}
{"author":"杜甫","content":"二月饶睡昏昏然，不独夜短昼分眠。桃花气暖眼自醉，春渚日落梦相牵。故乡门巷荆棘底，中原君臣豺虎边。安得务农息战斗，普天无吏横索钱。","dynasty":"唐代","tags":"抒情，愁绪，忧国","title":"昼梦"}
{"author":"杜甫","content":"南极老人自有星，北山移文谁勒铭。征君已去独松菊，哀壑无光留户庭。予见乱离不得已，子知出处必须经。高车驷马带倾覆，怅望秋天虚翠屏。","dynasty":"唐代","title":"覃山人隐居"}
{"author":"杜甫","content":"一辞故国十经秋，每见秋瓜忆故丘。今日南湖采薇蕨，何人为觅郑瓜州。","dynasty":"唐代","title":"解闷十二首其三"}
{"author":"杜甫","content":"只道梅花发，那知柳亦新。枝枝总到地，叶叶自开春。紫燕时翻翼，黄鹂不露身。汉南应老尽，霸上远愁人。","dynasty":"唐代","title":"柳边"}
{"author":"杜甫","content":"著处繁花务是日，长沙千人万人出。渡头翠柳艳明眉，争道朱蹄骄啮膝。此都好游湘西寺，诸将亦自军中至。马援征行在眼前，葛强亲近同心事。金镫下山红粉晚，牙樯捩柁青楼远。古时丧乱皆可知，人世悲欢暂相遣。弟侄虽存不得书，干戈未息苦离居。逢迎少壮非吾道，况乃今朝更祓除。","dynasty":"唐代","title":"清明"}
{"author":"杜甫","content":"楚雨石苔滋，京华消息迟。山寒青兕叫，江晚白鸥饥。神女花钿落，鲛人织杼悲。繁忧不自整，终日洒如丝。","dynasty":"唐代","title":"雨四首其四"}
{"author":"杜甫","content":"地用莫如马，无良复谁记。此日千里鸣，追风可君意。君看渥洼种，态与驽骀异。不杂蹄齧间，逍遥有能事。","dynasty":"唐代","title":"遣兴五首其二"}
{"author":"杜甫","content":"苒苒谷中寺，娟娟林表峰。阑干上处远，结构坐来重。骑马行春径，衣冠起晚钟。云门青寂寂，此别惜相从。","dynasty":"唐代","title":"惠义寺送王少尹赴成都（得峰字）"}
{"author":"杜甫","content":"地阔平沙岸，舟虚小洞房。使尘来驿道，城日避乌樯。暑雨留蒸湿，江风借夕凉。行云星隐见，叠浪月光芒。萤鉴缘帷彻，蛛丝罥鬓长。哀筝犹凭几，鸣笛竟沾裳。倚著如秦赘，过逢类楚狂。气冲看剑匣，颖脱抚锥囊。妖孽关东臭，兵戈陇右创。时清疑武略，世乱跼文场。馀力浮于海，端忧问彼苍。百年从万事，故国耿难忘。","dynasty":"唐代","title":"遣闷"}
{"author":"杜甫","content":"故旧谁怜我，平生郑与苏。存亡不重见，丧乱独前途。豪俊何人在，文章扫地无。羁游万里阔，凶问一年俱。白首中原上，清秋大海隅。夜台当北斗，泉路著东吴。得罪台州去，时危弃硕儒。移官蓬阁后，谷贵没潜夫。流恸嗟何及，衔冤有是夫。道消诗兴废，心息酒为徒。许与才虽薄，追随迹未拘。班扬名甚盛，嵇阮逸相须。会取君臣合，宁铨品命殊。贤良不必展，廊庙偶然趋。胜决风尘际，功安造化炉。从容拘旧学，惨澹閟阴符。摆落嫌疑久，哀伤志力输。俗依绵谷异，客对雪山孤。童稚思诸子，交朋列友于。情乖清酒送，望绝抚坟呼。疟病餐巴水，疮痍老蜀都。飘零迷哭处，天地日榛芜。","dynasty":"唐代","title":"哭台州郑司户苏少监"}
{"author":"杜甫","content":"朝来新火起新烟，湖色春光净客船。绣羽衔花他自得，红颜骑竹我无缘。胡童结束还难有，楚女腰肢亦可怜。不见定王城旧处，长怀贾傅井依然。虚沾焦举为寒食，实藉严君卖卜钱。钟鼎山林各天性，浊醪粗饭任吾年。此身飘泊苦西东，右臂偏枯半耳聋。寂寂系舟双下泪，悠悠伏枕左书空。十年蹴踘将雏远，万里秋千习俗同。旅雁上云归紫塞，家人钻火用青枫。秦城楼阁烟花里，汉主山河锦绣中。春去春来洞庭阔，白苹愁杀白头翁。","dynasty":"唐代","tags":"清明节，写景，抒情，爱国，组诗","title":"清明二首"}
{"author":"杜甫","content":"清江一曲抱村流，长夏江村事事幽。自去自来堂上燕，相亲相近水中鸥。(堂上一作：梁上)老妻画纸为棋局，稚子敲针作钓钩。但有故人供禄米，微躯此外更何求？","dynasty":"唐代","tags":"愉悦，夏天，田园","title":"江村"}
{"author":"杜甫","content":"西山白雪三城戍，南浦清江万里桥。海内风尘诸弟隔，天涯涕泪一身遥。惟将迟暮供多病，未有涓埃答圣朝。(惟通：唯)跨马出郊时极目，不堪人事日萧条。","dynasty":"唐代","tags":"唐诗三百首，写景，抒情","title":"野望"}
{"author":"杜甫","content":"迟日江山丽，春风花草香。泥融飞燕子，沙暖睡鸳鸯。","dynasty":"唐代","tags":"春天，写景，早教古诗100首","title":"绝句"}
{"author":"杜甫","content":"绝代有佳人，幽居在空谷。自云良家子，零落依草木。关中昔丧乱，兄弟遭杀戮。官高何足论，不得收骨肉。世情恶衰歇，万事随转烛。夫婿轻薄儿，新人美如玉。合昏尚知时，鸳鸯不独宿。但见新人笑，那闻旧人哭。在山泉水清，出山泉水浊。侍婢卖珠回，牵萝补茅屋。摘花不插发，采柏动盈掬。天寒翠袖薄，日暮倚修竹。","dynasty":"唐代","tags":"唐诗三百首，赞美，闺怨，女子","title":"佳人"}
{"author":"杜甫","content":"王杨卢骆当时体，轻薄为文哂未休。尔曹身与名俱灭，不废江河万古流。","dynasty":"唐代","tags":"励志，文学，观点","title":"戏为六绝句·其二"}
{"author":"杜甫","content":"岁暮阴阳催短景，天涯霜雪霁寒宵。五更鼓角声悲壮，三峡星河影动摇。野哭几家闻战伐，夷歌数处起渔樵。卧龙跃马终黄土，人事依依漫寂寥。(版本一)岁暮阴阳催短景，天涯霜雪霁寒宵。五更鼓角声悲壮，三峡星河影动摇。野哭千家闻战伐，夷歌数处起渔樵。卧龙跃马终黄土，人事音书漫寂寥。(版本二)","dynasty":"唐代","tags":"唐诗三百首，冬天，战争，思乡","title":"阁夜"}
{"author":"杜甫","content":"堂前扑枣任西邻，无食无儿一妇人。不为困穷宁有此？只缘恐惧转须亲。即防远客虽多事，便插疏篱却甚真。已诉征求贫到骨，正思戎马泪盈巾。","dynasty":"唐代","tags":"忧国忧民","title":"又呈吴郎"}
{"author":"杜甫","content":"堂西长笋别开门，堑北行椒却背村。梅熟许同朱老吃，松高拟对阮生论。欲作鱼梁云复湍，因惊四月雨声寒。青溪先有蛟龙窟，竹石如山不敢安。两个黄鹂鸣翠柳，一行白鹭上青天。窗含西岭千秋雪，门泊东吴万里船。药条药甲润青青，色过棕亭入草亭。苗满空山惭取誉，根居隙地怯成形。","dynasty":"唐代","tags":"抒情，组诗","title":"绝句四首"}
{"author":"杜甫","content":"凉风起天末，君子意如何。鸿雁几时到，江湖秋水多。文章憎命达，魑魅喜人过。应共冤魂语，投诗赠汨罗。","dynasty":"唐代","tags":"唐诗三百首，写风，怀人","title":"天末怀李白"}
{"author":"杜甫","content":"朝逢富家葬，前后皆辉光。共指亲戚大，缌麻百夫行。送者各有死，不须羡其强。君看束练去，亦得归山冈。","dynasty":"唐代","title":"遣兴五首其五"}
{"author":"杜甫","content":"昔没贼中时，潜与子同游。今归行在所，王事有去留。逼侧兵马间，主忧急良筹。子虽躯干小，老气横九州。挺身艰难际，张目视寇雠。朝廷壮其节，奉诏令参谋。銮舆驻凤翔，同谷为咽喉。西扼弱水道，南镇枹罕陬。此邦承平日，剽劫吏所羞。况乃胡未灭，控带莽悠悠。府中韦使君，道足示怀柔。令侄才俊茂，二美又何求。受词太白脚，走马仇池头。古色沙土裂，积阴雪云稠。羌父豪猪靴，羌儿青兕裘。吹角向月窟，苍山旌旆愁。鸟惊出死树，龙怒拔老湫。古来无人境，今代横戈矛。伤哉文儒士，愤激驰林丘。中原正格斗，后会何缘由。百年赋命定，岂料沉与浮。且复恋良友，握手步道周。论兵远壑净，亦可纵冥搜。题诗得秀句，札翰时相投。","dynasty":"唐代","title":"送韦十六评事充同谷郡防御判官"}
{"author":"杜甫","content":"炼金欧冶子，喷玉大宛儿。符彩高无敌，聪明达所为。梦兰他日应，折桂早年知。烂漫通经术，光芒刷羽仪。谢庭瞻不远，潘省会于斯。倡和将雏曲，田翁号鹿皮。","dynasty":"唐代","title":"同豆卢峰知字韵"}
{"author":"杜甫","content":"心在水精域，衣沾春雨时。洞门尽徐步，深院果幽期。到扉开复闭，撞钟斋及兹。醍醐长发性，饮食过扶衰。把臂有多日，开怀无愧辞。黄鹂度结构，紫鸽下罘罳.愚意会所适，花边行自迟。汤休起我病，微笑索题诗。细软青丝履，光明白氎巾。深藏供老宿，取用及吾身。自顾转无趣，交情何尚新。道林才不世，惠远德过人。雨泻暮檐竹，风吹青井芹。天阴对图画，最觉润龙鳞。灯影照无睡，心清闻妙香。夜深殿突兀，风动金锒铛。天黑闭春院，地清栖暗芳。玉绳回断绝，铁凤森翱翔。梵放时出寺，钟残仍殷床。明朝在沃野，苦见尘沙黄。童儿汲井华，惯捷瓶上手。沾洒不濡地，扫除似无帚。明霞烂复阁，霁雾搴高牖。侧塞被径花，飘飖委墀柳。艰难世事迫，隐遁佳期后。晤语契深心，那能总箝口。奉辞还杖策，暂别终回首。泱泱泥污人，听听国多狗。既未免羁绊，时来憩奔走。近公如白雪，执热烦何有。","dynasty":"唐代","title":"大云寺赞公房四首"}
{"author":"杜甫","content":"好雨知时节，当春乃发生。随风潜入夜，润物细无声。野径云俱黑，江船火独明。晓看红湿处，花重锦官城。","dynasty":"唐代","tags":"小学古诗，春天，咏物，写雨，喜悦，早教古诗100首","title":"春夜喜雨"}
{"author":"杜甫","content":"武侯祠堂不可忘，中有松柏参天长。干戈满地客愁破，云日如火炎天凉。","dynasty":"唐代","title":"夔州歌十绝句其九"}
{"author":"杜甫","content":"殊俗还多事，方冬变所为。破甘霜落爪，尝稻雪翻匙。巫峡寒都薄，乌蛮瘴远随。终然减滩濑，暂喜息蛟螭。","dynasty":"唐代","title":"孟冬"}
{"author":"杜甫","content":"且喜河南定，不问邺城围。百战今谁在，三年望汝归。故园花自发，春日鸟还飞。断绝人烟久，东西消息稀。","dynasty":"唐代","title":"忆弟二首其二"}
{"author":"杜甫","content":"今夕何夕岁云徂，更长烛明不可孤。咸阳客舍一事无，相与博塞为欢娱。冯陵大叫呼五白，袒跣不肯成枭卢。英雄有时亦如此，邂逅岂即非良图。君莫笑刘毅从来布衣愿，家无儋石输百万。","dynasty":"唐代","title":"今夕行（自齐赵西归至咸阳作）"}
{"author":"杜甫","content":"天上秋期近，人间月影清。入河蟾不没，捣药兔长生。只益丹心苦，能添白发明。干戈知满地，休照国西营。","dynasty":"唐代","title":"月"}
{"author":"杜甫","content":"今兹商用事，馀热亦已末。衰年旅炎方，生意从此活。亭午减汗流，北邻耐人聒。晚风爽乌匼，筋力苏摧折。闭目逾十旬，大江不止渴。退藏恨雨师，健步闻旱魃。园蔬抱金玉，无以供采掇。密云虽聚散，徂暑终衰歇。前圣慎焚巫，武王亲救暍。阴阳相主客，时序递回斡。洒落唯清秋，昏霾一空阔。萧萧紫塞雁，南向欲行列。欻思红颜日，霜露冻阶闼。胡马挟雕弓，鸣弦不虚发。长鈚逐狡兔，突羽当满月。惆怅白头吟，萧条游侠窟。临轩望山阁，缥缈安可越。高人炼丹砂，未念将朽骨。少壮迹颇疏，欢乐曾倏忽。杖藜风尘际，老丑难翦拂。吾子得神仙，本是池中物。贱夫美一睡，烦促婴词笔。","dynasty":"唐代","title":"七月三日亭午已后较热退晚加小凉稳睡…呈元二十一曹长"}
{"author":"杜甫","content":"贺公雅吴语，在位常清狂。上疏乞骸骨，黄冠归故乡。爽气不可致，斯人今则亡。山阴一茅宇，江海日凄凉。","dynasty":"唐代","title":"遣兴五首其四"}
{"author":"杜甫","content":"连峰积长阴，白日递隐见。飕飕林响交，惨惨石状变。山分积草岭，路异明水县。旅泊吾道穷，衰年岁时倦。卜居尚百里，休驾投诸彦。邑有佳主人，情如已会面。来书语绝妙，远客惊深眷。食蕨不愿馀，茅茨眼中见。","dynasty":"唐代","title":"积草岭（同谷县界）"}
{"author":"杜甫","content":"苔竹素所好，萍蓬无定居。远游长儿子，几地别林庐。杂蕊红相对，他时锦不如。具舟将出峡，巡圃念携锄。正月喧莺末，兹辰放鹢初。雪篱梅可折，风榭柳微舒。托赠卿家有，因歌野兴疏。残生逗江汉，何处狎樵渔。","dynasty":"唐代","title":"将别巫峡赠南卿兄瀼西果园四十亩"}
{"author":"杜甫","content":"磨刀呜咽水，水赤刃伤手。欲轻肠断声，心绪乱已久。丈夫誓许国，愤惋复何有。功名图骐驎，战骨当速朽。","dynasty":"唐代","title":"前出塞九首其三"}
{"author":"杜甫","content":"清秋幕府井梧寒，独宿江城蜡炬残。永夜角声悲自语，中天月色好谁看。风尘荏苒音书绝，关塞萧条行路难。已忍伶俜十年事，强移栖息一枝安。","dynasty":"唐代","tags":"唐诗三百首，感时，孤独","title":"宿府"}
{"author":"杜甫","content":"群橘少生意，虽多亦奚为。惜哉结实小，酸涩如棠梨。剖之尽蠹虫，采掇爽其宜。纷然不适口，岂只存其皮。萧萧半死叶，未忍别故枝。玄冬霜雪积，况乃回风吹。尝闻蓬莱殿，罗列潇湘姿。此物岁不稔，玉食失光辉。寇盗尚凭陵，当君减膳时。汝病是天意，吾谂罪有司。忆昔南海使，奔腾献荔支。百马死山谷，到今耆旧悲。","dynasty":"唐代","title":"病橘"}
{"author":"杜甫","content":"江水长流地，山云薄暮时。寒花隐乱草，宿鸟择深枝。旧国见何日，高秋心苦悲。人生不再好，鬓发白成丝。","dynasty":"唐代","title":"薄暮"}
{"author":"杜甫","content":"有客骑骢马，江边问草堂。远寻留药价，惜别到文场。入幕旌旗动，归轩锦绣香。时应念衰疾，书疏及沧浪。","dynasty":"唐代","title":"魏十四侍御就弊庐相别"}
{"author":"杜甫","content":"猛虎凭其威，往往遭急缚。雷吼徒咆哮，枝撑已在脚。忽看皮寝处，无复睛闪烁。人有甚于斯，足以劝元恶。","dynasty":"唐代","title":"遣兴五首其四"}
{"author":"杜甫","content":"带甲满天地，胡为君远行！亲朋尽一哭，鞍马去孤城。草木岁月晚，关河霜雪清。别离已昨日，因见古人情。","dynasty":"唐代","tags":"离别，孤独","title":"送远"}
{"author":"杜甫","content":"贞观二十一年，作玉华宫，后改为寺，在宜君县北凤凰谷。溪回松风长，苍鼠窜古瓦。不知何王殿，遗构绝壁下。阴房鬼火青，坏道哀湍泻。万籁真笙竽，秋色正萧洒。美人为黄土，况乃粉黛假。当时侍金舆，故物独石马。忧来藉草坐，浩歌泪盈把。冉冉征途间，谁是长年者？","dynasty":"唐代","tags":"感慨，人生","title":"玉华宫"}
{"author":"杜甫","content":"重阳独酌杯中酒，抱病起登江上台。竹叶于人既无分，菊花从此不须开。殊方日落玄猿哭，旧国霜前白雁来。弟妹萧条各何往，干戈衰谢两相催。旧日重阳日，传杯不放杯。即今蓬鬓改，但愧菊花开。北阙心长恋，西江首独回。茱萸赐朝士，难得一枝来。旧与苏司业，兼随郑广文。采花香泛泛，坐客醉纷纷。野树歌还倚，秋砧醒却闻。欢娱两冥漠，西北有孤云。故里樊川菊，登高素浐源。他时一笑后，今日几人存。巫峡蟠江路，终南对国门。系舟身万里，伏枕泪双痕。为客裁乌帽，从儿具绿尊。佳辰对群盗，愁绝更谁论。","dynasty":"唐代","title":"九日五首"}
{"author":"杜甫","content":"舟楫诸侯饯，车舆使者归。山花相映发，水鸟自孤飞。春日垂霜鬓，天隅把绣衣。故人从此去，寥落寸心违。","dynasty":"唐代","title":"送何侍御归朝（李梓州泛舟筵上作）"}
{"author":"杜甫","content":"窦侍御，骥之子，凤之雏。年未三十忠义俱，骨鲠绝代无。炯如一段清冰出万壑，置在迎风寒露之玉壶。蔗浆归厨金碗冻，洗涤烦热足以宁君躯。政用疏通合典则，戚联豪贵耽文儒。兵革未息人未苏，天子亦念西南隅。吐蕃凭陵气颇粗，窦氏检察应时须。运粮绳桥壮士喜，斩木火井穷猿呼。八州刺史思一战，三城守边却可图。此行入奏计未小，密奉圣旨恩宜殊。绣衣春当霄汉立，彩服日向庭闱趋。省郎京尹必俯拾，江花未落还成都。江花未落还成都，肯访浣花老翁无。为君酤酒满眼酤，与奴白饭马青刍。","dynasty":"唐代","title":"入奏行，赠西山检察使窦侍御"}
{"author":"杜甫","content":"清秋幕府井梧寒，独宿江城蜡炬残。永夜角声悲自语，中天月色好谁看。风尘荏苒音书绝，关塞萧条行路难。已忍伶俜十年事，强移栖息一枝安。","dynasty":"唐代","tags":"唐诗三百首，感时，孤独","title":"宿府"}
{"author":"杜甫","content":"磬折辞主人，开帆驾洪涛。春水满南国，朱崖云日高。舟子废寝食，飘风争所操。我行匪利涉，谢尔从者劳。石间采蕨女，鬻菜输官曹。丈夫死百役，暮返空村号。闻见事略同，刻剥及锥刀。贵人岂不仁，视汝如莠蒿。索钱多门户，丧乱纷嗷嗷。奈何黠吏徒，渔夺成逋逃。自喜遂生理，花时甘缊袍。","dynasty":"唐代","title":"遣遇"}
{"author":"杜甫","content":"闻说江山好，怜君吏隐兼。宠行舟远泛，怯别酒频添。推荐非承乏，操持必去嫌。他时如按县，不得慢陶潜。","dynasty":"唐代","title":"东津送韦讽摄阆州录事"}
{"author":"杜甫","content":"亦知戍不返，秋至拭清砧。已近苦寒月，况经长别心。宁辞捣熨倦，一寄塞垣深。用尽闺中力，君听空外音。","dynasty":"唐代","title":"捣衣"}
{"author":"杜甫","content":"行路难如此，登楼望欲迷。身无却少壮，迹有但羁栖。江水流城郭，春风入鼓鼙。双双新燕子，依旧已衔泥。天畔登楼眼，随春入故园。战场今始定，移柳更能存。厌蜀交游冷，思吴胜事繁。应须理舟楫，长啸下荆门。","dynasty":"唐代","title":"春日梓州登楼二首"}
{"author":"杜甫","content":"郑南伏毒寺，潇洒到江心。石影衔珠阁，泉声带玉琴。风杉曾曙倚，云峤忆春临。万里沧浪外，龙蛇只自深。","dynasty":"唐代","title":"忆郑南玭"}
{"author":"杜甫","content":"萧史幽栖地，林间蹋凤毛。洑流何处入，乱石闭门高。客醉挥金碗，诗成得绣袍。清秋多宴会，终日困香醪。","dynasty":"唐代","title":"崔驸马山亭宴集（京城东有崔惠童驸马山池）"}
{"author":"杜甫","content":"雪飞玉立尽清秋，不惜奇毛恣远游。在野只教心力破，千人何事网罗求。一生自猎知无敌，百中争能耻下鞲。鹏碍九天须却避，兔藏三穴莫深忧。黑鹰不省人间有，度海疑从北极来。正翮抟风超紫塞，立冬几夜宿阳台。虞罗自各虚施巧，春雁同归必见猜。万里寒空只一日，金眸玉爪不凡材。","dynasty":"唐代","title":"见王监兵马使说近山有白黑二鹰罗者久取竟未…请余赋诗"}
{"author":"杜甫","content":"去岁兹辰捧御床，五更三点入鹓行。欲知趋走伤心地，正想氛氲满眼香。无路从容陪语笑，有时颠倒著衣裳。何人错忆穷愁日，愁日愁随一线长。忆昨逍遥供奉班，去年今日侍龙颜。麒麟不动炉烟上，孔雀徐开扇影还。玉几由来天北极，朱衣只在殿中间。孤城此日堪肠断，愁对寒云雪满山。","dynasty":"唐代","title":"至日遣兴，奉寄北省旧阁老两院故人二首"}
{"author":"杜甫","content":"浮云终日行，游子久不至。三夜频梦君，情亲见君意。告归常局促，苦道来不易。江湖多风波，舟楫恐失坠。出门搔白首，若负平生志。冠盖满京华，斯人独憔悴。孰云网恢恢，将老身反累。千秋万岁名，寂寞身后事。","dynasty":"唐代","tags":"唐诗三百首，记梦，同情，友人","title":"梦李白二首·其二"}
{"author":"杜甫","content":"高唐暮冬雪壮哉，旧瘴无复似尘埃。崖沉谷没白皑皑，江石缺裂青枫摧。南天三旬苦雾开，赤日照耀从西来，六龙寒急光裴回。照我衰颜忽落地，口虽吟咏心中哀。未怪及时少年子，扬眉结义黄金台。洎乎吾生何飘零，支离委绝同死灰。","dynasty":"唐代","title":"晚晴"}
{"author":"杜甫","content":"卜居赤甲迁居新，两见巫山楚水春。炙背可以献天子，美芹由来知野人。荆州郑薛寄书近，蜀客郗岑非我邻。笑接郎中评事饮，病从深酌道吾真。","dynasty":"唐代","title":"赤甲"}
{"author":"杜甫","content":"南楚青春异，暄寒早早分。无名江上草，随意岭头云。正月蜂相见，非时鸟共闻。杖藜妨跃马，不是故离群。","dynasty":"唐代","title":"南楚"}
{"author":"杜甫","content":"与子避地西康州，洞庭相逢十二秋。远愧尚方曾赐履，竟非吾土倦登楼。久存胶漆应难并，一辱泥涂遂晚收。李杜齐名真忝窃，朔云寒菊倍离忧。","dynasty":"唐代","title":"长沙送李十一（衔）"}
{"author":"杜甫","content":"林风纤月落，衣露净琴张。暗水流花径，春星带草堂。检书烧烛短，看剑引杯长。诗罢闻吴咏，扁舟意不忘。","dynasty":"唐代","tags":"写景，抒情，宴会","title":"夜宴左氏庄"}
{"author":"杜甫","content":"愁眼看霜露，寒城菊自花。天风随断柳，客泪堕清笳。水净楼阴直，山昏塞日斜。夜来归鸟尽，啼杀后栖鸦。","dynasty":"唐代","title":"遣怀"}
{"author":"杜甫","content":"武侯祠堂不可忘，中有松柏参天长。干戈满地客愁破，云日如火炎天凉。","dynasty":"唐代","title":"夔州歌十绝句其九"}
{"author":"杜甫","content":"早宿宾从劳，仲春江山丽。飘风过无时，舟楫敢不系。回塘澹暮色，日没众星嘒.缺月殊未生，青灯死分翳。穷途多俊异，乱世少恩惠。鄙夫亦放荡，草草频卒岁。斯文忧患馀，圣哲垂彖系。","dynasty":"唐代","title":"宿凿石浦（浦在湘潭县西）"}
{"author":"杜甫","content":"鹦鹉含愁思，聪明忆别离。翠衿浑短尽，红觜漫多知。未有开笼日，空残旧宿枝。世人怜复损，何用羽毛奇。","dynasty":"唐代","title":"鹦鹉"}
{"author":"杜甫","content":"陈平亦分肉，太史竟论功。今日江南老，他时渭北童。欢娱看绝塞，涕泪落秋风。鸳鹭回金阙，谁怜病峡中。","dynasty":"唐代","title":"社日两篇其二"}
{"author":"杜甫","content":"大麦干枯小麦黄，妇女行泣夫走藏。东至集壁西梁洋，问谁腰镰胡与羌。岂无蜀兵三千人，部领辛苦江山长。安得如鸟有羽翅，托身白云还故乡。","dynasty":"唐代","title":"大麦行"}
{"author":"杜甫","content":"忆昔先皇巡朔方，千乘万骑入咸阳。阴山骄子汗血马，长驱东胡胡走藏。邺城反覆不足怪，关中小儿坏纪纲。张后不乐上为忙，至令今上犹拨乱，劳心焦思补四方。我昔近侍叨奉引，出兵整肃不可当。为留猛士守未央，致使岐雍防西羌。犬戎直来坐御床，百官跣足随天王。愿见北地傅介子，老儒不用尚书郎。忆昔开元全盛日，小邑犹藏万家室。稻米流脂粟米白，公私仓廪俱丰实。九州道路无豺虎，远行不劳吉日出。齐纨鲁缟车班班，男耕女桑不相失。宫中圣人奏云门，天下朋友皆胶漆。百馀年间未灾变，叔孙礼乐萧何律。岂闻一绢直万钱，有田种谷今流血。洛阳宫殿烧焚尽，宗庙新除狐兔穴。伤心不忍问耆旧，复恐初从乱离说。小臣鲁钝无所能，朝廷记识蒙禄秩。周宣中兴望我皇，洒泪江汉身衰疾。","dynasty":"唐代","tags":"组诗，忆昔，讽今","title":"忆昔二首"}
{"author":"杜甫","content":"水阔苍梧野，天高白帝秋。途穷那免哭，身老不禁愁。大府才能会，诸公德业优。北归冲雨雪，谁悯敝貂裘。","dynasty":"唐代","title":"暮秋将归秦，留别湖南幕府亲友"}
{"author":"杜甫","content":"城峻随天壁，楼高更女墙。江流思夏后，风至忆襄王。老去闻悲角，人扶报夕阳。公孙初恃险，跃马意何长。","dynasty":"唐代","title":"上白帝城"}
{"author":"杜甫","content":"卧病拥塞在峡中，潇湘洞庭虚映空。楚天不断四时雨，巫峡常吹千里风。沙上草阁柳新暗，城边野池莲欲红。暮春鸳鹭立洲渚，挟子翻飞还一丛。","dynasty":"唐代","title":"暮春"}
{"author":"杜甫","content":"竹寒沙碧浣花溪，菱刺藤梢咫尺迷。过客径须愁出入，居人不自解东西。书签药裹封蛛网，野店山桥送马蹄。岂藉荒庭春草色，先判一饮醉如泥。","dynasty":"唐代","title":"将赴成都草堂途中有作先寄严郑公五首其三"}
{"author":"杜甫","content":"闻道今春雁，南归自广州。见花辞涨海，避雪到罗浮。是物关兵气，何时免客愁。年年霜露隔，不过五湖秋。","dynasty":"唐代","title":"归雁"}
{"author":"杜甫","content":"江雨飒长夏，府中有馀清。我公会宾客，肃肃有异声。初筵阅军装，罗列照广庭。庭空六马入，駊騀扬旗旌。回回偃飞盖，熠熠迸流星。来缠风飙急，去擘山岳倾。材归俯身尽，妙取略地平。虹霓就掌握，舒卷随人轻。三州陷犬戎，但见西岭青。公来练猛士，欲夺天边城。此堂不易升，庸蜀日已宁。吾徒且加餐，休适蛮与荆。","dynasty":"唐代","title":"扬旗"}
{"author":"杜甫","content":"白露黄粱熟，分张素有期。已应舂得细，颇觉寄来迟。味岂同金菊，香宜配绿葵。老人佗日爱，正想滑流匙。","dynasty":"唐代","title":"佐还山后寄三首其二"}
{"author":"杜甫","content":"暮春三月巫峡长，皛皛行云浮日光。雷声忽送千峰雨，花气浑如百和香。黄莺过水翻回去，燕子衔泥湿不妨。飞阁卷帘图画里，虚无只少对潇湘。","dynasty":"唐代","tags":"春天，景色，抒情，惆怅","title":"即事"}
{"author":"杜甫","content":"江度寒山阁，城高绝塞楼。翠屏宜晚对，白谷会深游。急急能鸣雁，轻轻不下鸥。彝陵春色起，渐拟放扁舟。","dynasty":"唐代","title":"白帝城楼"}
{"author":"杜甫","content":"闻道巴山里，春船正好行。都将百年兴，一望九江城。水槛温江口，茅堂石笋西。移船先主庙，洗药浣沙溪。设道春来好，狂风大放颠。吹花随水去，翻却钓鱼船。","dynasty":"唐代","title":"绝句九首（前六首已见第十三卷中）"}
{"author":"杜甫","content":"人生不相见，动如参与商。今夕复何夕，共此灯烛光。少壮能几时，鬓发各已苍。访旧半为鬼，惊呼热中肠。焉知二十载，重上君子堂。昔别君未婚，儿女忽成行。怡然敬父执，问我来何方。问答未及已，儿女罗酒浆。夜雨剪春韭，新炊间黄粱。主称会面难，一举累十觞。十觞亦不醉，感子故意长。明日隔山岳，世事两茫茫。","dynasty":"唐代","tags":"唐诗三百首，人生，友情，时光","title":"赠卫八处士"}
{"author":"杜甫","content":"江水长流地，山云薄暮时。寒花隐乱草，宿鸟择深枝。旧国见何日，高秋心苦悲。人生不再好，鬓发白成丝。","dynasty":"唐代","title":"薄暮"}
{"author":"杜甫","content":"行迈日悄悄，山谷势多端。云门转绝岸，积阻霾天寒。寒硖不可度，我实衣裳单。况当仲冬交，溯沿增波澜。野人寻烟语，行子傍水餐。此生免荷殳，未敢辞路难。","dynasty":"唐代","title":"寒峡"}
{"author":"杜甫","content":"秋尽东行且未回，茅斋寄在少城隈。篱边老却陶潜菊，江上徒逢袁绍杯。雪岭独看西日落，剑门犹阻北人来。不辞万里长为客，怀抱何时得好开。","dynasty":"唐代","title":"秋尽"}
{"author":"杜甫","content":"尔到江陵府，何时到峡州。乱难生有别，聚集病应瘳。飒飒开啼眼，朝朝上水楼。老身须付托，白骨更何忧。","dynasty":"唐代","title":"得舍弟观书自中都已达江陵，今兹暮春月末…情见乎词"}
{"author":"杜甫","content":"沱水流中座，岷山到此堂。白波吹粉壁，青嶂插雕梁。直讶杉松冷，兼疑菱荇香。雪云虚点缀，沙草得微茫。岭雁随毫末，川蜺饮练光。霏红洲蕊乱，拂黛石萝长。暗谷非关雨，丹枫不为霜。秋成玄圃外，景物洞庭旁。绘事功殊绝，幽襟兴激昂。从来谢太傅，丘壑道难忘。","dynasty":"唐代","title":"奉观严郑公厅事岷山沱江画图十韵（得忘字）"}
{"author":"杜甫","content":"幽蓟馀蛇豕，乾坤尚虎狼。诸侯春不贡，使者日相望。慎勿吞青海，无劳问越裳。大君先息战，归马华山阳。","dynasty":"唐代","title":"有感五首其二"}
{"author":"杜甫","content":"楚岸收新雨，春台引细风。情人来石上，鲜脍出江中。邻舍烦书札，肩舆强老翁。病身虚俊味，何幸饫儿童。","dynasty":"唐代","title":"王十五前阁会"}
{"author":"杜甫","content":"郑南伏毒寺，潇洒到江心。石影衔珠阁，泉声带玉琴。风杉曾曙倚，云峤忆春临。万里沧浪外，龙蛇只自深。","dynasty":"唐代","title":"忆郑南玭"}
{"author":"杜甫","content":"天池马不到，岚壁鸟才通。百顷青云杪，层波白石中。郁纡腾秀气，萧瑟浸寒空。直对巫山出，兼疑夏禹功。鱼龙开辟有，菱芡古今同。闻道奔雷黑，初看浴日红。飘零神女雨，断续楚王风。欲问支机石，如临献宝宫。九秋惊雁序，万里狎渔翁。更是无人处，诛茅任薄躬。","dynasty":"唐代","title":"天池"}
{"author":"杜甫","content":"夫子歘通贵，云泥相望悬。白头无藉在，朱绂有哀怜。书记赴三捷，公车留二年。欲浮江海去，此别意苍然。","dynasty":"唐代","title":"送韦书记赴安西"}
{"author":"杜甫","content":"众水会涪万，瞿塘争一门。朝宗人共挹，盗贼尔谁尊。孤石隐如马，高萝垂饮猿。归心异波浪，何事即飞翻。浩浩终不息，乃知东极临。众流归海意，万国奉君心。色借潇湘阔，声驱滟滪深。未辞添雾雨，接上遇衣襟。","dynasty":"唐代","title":"长江二首"}
{"author":"杜甫","content":"叶县郎官宰，周南太史公。神仙才有数，流落意无穷。骥病思偏秣，鹰愁怕苦笼。看君用高义，耻与万人同。","dynasty":"唐代","title":"敬简王明府（甫尝为唐兴县宰王潜作客馆记疑即王明府）"}
{"author":"杜甫","content":"勋业终归马伏波，功曹非复汉萧何。扁舟系缆沙边久，南国浮云水上多。独把鱼竿终远去，难随鸟翼一相过。知君未爱春湖色，兴在骊驹白玉珂。","dynasty":"唐代","title":"奉寄别马巴州（时甫除京兆功曹在东川）"}
{"author":"杜甫","content":"丈人骏马名胡骝，前年避胡过金牛。回鞭却走见天子，朝饮汉水暮灵州。自矜胡骝奇绝代，乘出千人万人爱。一闻说尽急难材，转益愁向驽骀辈。头上锐耳批秋竹，脚下高蹄削寒玉。始知神龙别有种，不比俗马空多肉。洛阳大道时再清，累日喜得俱东行。凤臆龙鬐未易识，侧身注目长风生。","dynasty":"唐代","title":"李鄠县丈人胡马行"}
{"author":"杜甫","content":"四镇富精锐，摧锋皆绝伦。还闻献士卒，足以静风尘。老马夜知道，苍鹰饥著人。临危经久战，用急始如神。奇兵不在众，万马救中原。谈笑无河北，心肝奉至尊。孤云随杀气，飞鸟避辕门。竟日留欢乐，城池未觉喧。","dynasty":"唐代","title":"观安西兵过赴关中待命二首"}
{"author":"杜甫","content":"汝阳让帝子，眉宇真天人。虬须似太宗，色映塞外春。往者开元中，主恩视遇频。出入独非时，礼异见群臣。爱其谨洁极，倍此骨肉亲。从容听朝后，或在风雪晨。忽思格猛兽，苑囿腾清尘。羽旗动若一，万马肃駪駪。诏王来射雁，拜命已挺身。箭出飞鞚内，上又回翠麟。翻然紫塞翮，下拂明月轮。胡人虽获多，天笑不为新。王每中一物，手自与金银。袖中谏猎书，扣马久上陈。竟无衔橛虞，圣聪矧多仁。官免供给费，水有在藻鳞。匪唯帝老大，皆是王忠勤。晚年务置醴，门引申白宾。道大容无能，永怀侍芳茵。好学尚贞烈，义形必沾巾。挥翰绮绣扬，篇什若有神。川广不可溯，墓久狐兔邻。宛彼汉中郡，文雅见天伦。何以开我悲，泛舟俱远津。温温昔风味，少壮已书绅。旧游易磨灭，衰谢增酸辛。","dynasty":"唐代","title":"八哀诗其四赠太子师汝阳郡王琎"}
{"author":"杜甫","content":"昭代将垂白，途穷乃叫阍。气冲星象表，词感帝王尊。天老书题目，春官验讨论。倚风遗鶂路，随水到龙门。竟与蛟螭杂，空闻燕雀喧。青冥犹契阔，陵厉不飞翻。儒术诚难起，家声庶已存。故山多药物，胜概忆桃源。欲整还乡旆，长怀禁掖垣。谬称三赋在，难述二公恩。","dynasty":"唐代","title":"奉留赠集贤院崔、于二学士（国辅、休烈）"}
{"author":"杜甫","content":"巫山不见庐山远，松林兰若秋风晚。一老犹鸣日暮钟，诸僧尚乞斋时饭。香炉峰色隐晴湖，种杏仙家近白榆。飞锡去年啼邑子，献花何日许门徒。","dynasty":"唐代","title":"大觉高僧兰若（和尚去冬往湖南）"}
{"author":"杜甫","content":"青冥寒江渡，驾竹为长桥。竿湿烟漠漠，江永风萧萧。连笮动袅娜，征衣飒飘飖.急流鸨鹢散，绝岸鼋鼍骄。西辕自兹异，东逝不可要。高通荆门路，阔会沧海潮。孤光隐顾眄，游子怅寂寥。无以洗心胸，前登但山椒。","dynasty":"唐代","title":"桔柏渡（在昭化县）"}
{"author":"杜甫","content":"改席台能迥，留门月复光。云行遗暑湿，山谷进风凉。老去一杯足，谁怜屡舞长。何须把官烛，似恼鬓毛苍。","dynasty":"唐代","title":"台上（得凉字）"}
{"author":"杜甫","content":"江上被花恼不彻，无处告诉只颠狂。走觅南邻爱酒伴，经旬出饮独空床。稠花乱蕊畏江滨，行步欹危实怕春。(畏一作：裹）诗酒尚堪驱使在，未须料理白头人。江深竹静两三家，多事红花映白花。报答春光知有处，应须美酒送生涯。东望少城花满烟，百花高楼更可怜。谁能载酒开金盏，唤取佳人舞绣筵。黄师塔前江水东，春光懒困倚微风。桃花一簇开无主，可爱深红爱浅红？黄四娘家花满蹊，千朵万朵压枝低。留连戏蝶时时舞，自在娇莺恰恰啼。不是爱花即欲死，只恐花尽老相催。繁枝容易纷纷落，嫩蕊商量细细开。","dynasty":"唐代","tags":"春天，写花，写景，喜悦","title":"江畔独步寻花七绝句"}
{"author":"杜甫","content":"国初已来画鞍马，神妙独数江都王。将军得名三十载，人间又见真乘黄。曾貌先帝照夜白，龙池十日飞霹雳。内府殷红玛瑙盘，婕妤传诏才人索。盘赐将军拜舞归，轻纨细绮相追飞。贵戚权门得笔迹，始觉屏障生光辉。昔日太宗拳毛騧，近时郭家狮子花。今之新图有二马，复令识者久叹嗟。此皆骑战一敌万，缟素漠漠开风沙。其余七匹亦殊绝，迥若寒空动烟雪。霜蹄蹴踏长楸间，马官厮养森成列。可怜九马争神骏，顾视清高气深稳。借问苦心爱者谁，后有韦讽前支遁。忆昔巡幸新丰宫，翠华拂天来向东。腾骧磊落三万匹，皆与此图筋骨同。自从献宝朝河宗，无复射蛟江水中。君不见金粟堆前松柏里，龙媒去尽鸟呼风。","dynasty":"唐代","tags":"唐诗三百首，题画，写马","title":"韦讽录事宅观曹将军画马图"}
{"author":"杜甫","content":"江边踏青罢，回首见旌旗。风起春城暮，高楼鼓角悲。","dynasty":"唐代","title":"绝句"}
{"author":"杜甫","content":"故人昔隐东蒙峰，已佩含景苍精龙。故人今居子午谷，独在阴崖结茅屋。屋前太古玄都坛，青石漠漠常风寒。子规夜啼山竹裂，王母昼下云旗翻。知君此计成长往，芝草琅玕日应长。铁锁高垂不可攀，致身福地何萧爽。","dynasty":"唐代","title":"玄都坛歌，寄元逸人"}
{"author":"杜甫","content":"昔在严公幕，俱为蜀使臣。艰危参大府，前后间清尘。起草鸣先路，乘槎动要津。王凫聊暂出，萧雉只相驯。终始任安义，荒芜孟母邻。联翩匍匐礼，意气死生亲。张老存家事，嵇康有故人。食恩惭卤莽，镂骨抱酸辛。巢许山林志，夔龙廊庙珍。鹏图仍矫翼，熊轼且移轮。磊落衣冠地，苍茫土木身。埙篪鸣自合，金石莹逾新。重忆罗江外，同游锦水滨。结欢随过隙，怀旧益沾巾。旷绝含香舍，稽留伏枕辰。停骖双阙早，回雁五湖春。不达长卿病，从来原宪贫。监河受贷粟，一起辙中鳞。","dynasty":"唐代","title":"奉赠萧二十使君"}
{"author":"杜甫","content":"山雨不作泥，江云薄为雾。晴飞半岭鹤，风乱平沙树。明灭洲景微，隐见岩姿露。拘闷出门游，旷绝经目趣。消中日伏枕，卧久尘及屦。岂无平肩舆，莫辨望乡路。兵戈浩未息，蛇虺反相顾。悠悠边月破，郁郁流年度。针灸阻朋曹，糠籺对童孺。一命须屈色，新知渐成故。穷荒益自卑，飘泊欲谁诉。尪羸愁应接，俄顷恐违迕。浮俗何万端，幽人有独步。庞公竟独往，尚子终罕遇。宿留洞庭秋，天寒潇湘素。杖策可入舟，送此齿发暮。","dynasty":"唐代","title":"雨"}
{"author":"杜甫","content":"南岳自兹近，湘流东逝深。和风引桂楫，春日涨云岑。回首过津口，而多枫树林。白鱼困密网，黄鸟喧嘉音。物微限通塞，恻隐仁者心。瓮馀不尽酒，膝有无声琴。圣贤两寂寞，眇眇独开襟。","dynasty":"唐代","title":"过津口"}
{"author":"杜甫","content":"浣花溪水水西头，主人为卜林塘幽。已知出郭少尘事，更有澄江销客愁。无数蜻蜓齐上下，一双鸂鶒对沉浮。东行万里堪乘兴，须向山阴上小舟。","dynasty":"唐代","tags":"抒情，愉快，心情","title":"卜居"}
{"author":"杜甫","content":"洞房环佩冷，玉殿起秋风。秦地应新月，龙池满旧宫。系舟今夜远，清漏往时同。万里黄山北，园陵白露中。","dynasty":"唐代","title":"洞房"}
{"author":"杜甫","content":"君不见韝上鹰，一饱则飞掣。焉能作堂上燕，衔泥附炎热。野人旷荡无腼颜，岂可久在王侯间。未试囊中餐玉法，明朝且入蓝田山。","dynasty":"唐代","title":"去矣行"}
{"author":"杜甫","content":"年年至日长为客，忽忽穷愁泥杀人。江上形容吾独老，天边风俗自相亲。杖藜雪后临丹壑，鸣玉朝来散紫宸。心折此时无一寸，路迷何处见三秦。","dynasty":"唐代","title":"冬至"}
{"author":"杜甫","content":"禹庙空山里，秋风落日斜。荒庭垂桔柚，古屋画龙蛇。云气嘘青壁，江声走白沙。（嘘青壁一作：生虚壁）早知乘四载，疏凿控三巴。","dynasty":"唐代","tags":"咏物","title":"禹庙"}
{"author":"杜甫","content":"雪飞玉立尽清秋，不惜奇毛恣远游。在野只教心力破，千人何事网罗求。一生自猎知无敌，百中争能耻下鞲。鹏碍九天须却避，兔藏三穴莫深忧。黑鹰不省人间有，度海疑从北极来。正翮抟风超紫塞，立冬几夜宿阳台。虞罗自各虚施巧，春雁同归必见猜。万里寒空只一日，金眸玉爪不凡材。","dynasty":"唐代","title":"见王监兵马使说近山有白黑二鹰罗者久取竟未…请余赋诗"}
{"author":"杜甫","content":"多病秋风落，君来慰眼前。自闻茅屋趣，只想竹林眠。满谷山云起，侵篱涧水悬。嗣宗诸子侄，早觉仲容贤。","dynasty":"唐代","title":"示侄佐（佐草堂在东柯谷）"}
{"author":"杜甫","content":"山木抱云稠，寒江绕上头。雪崖才变石，风幔不依楼。社稷堪流涕，安危在运筹。看君话王室，感动几销忧。","dynasty":"唐代","title":"西阁口号（呈元二十一）"}
{"author":"杜甫","content":"韦侯别我有所适，知我怜君画无敌。戏拈秃笔扫骅骝，欻见骐驎出东壁。一匹龁草一匹嘶，坐看千里当霜蹄。时危安得真致此，与人同生亦同死。","dynasty":"唐代","title":"题壁画马歌（一作题壁上韦偃画歌。偃京兆人善画马）"}
{"author":"杜甫","content":"近时冯绍正，能画鸷鸟样。明公出此图，无乃传其状。殊姿各独立，清绝心有向。疾禁千里马，气敌万人将。忆昔骊山宫，冬移含元仗。天寒大羽猎，此物神俱王。当时无凡材，百中皆用壮。粉墨形似间，识者一惆怅。干戈少暇日，真骨老崖嶂。为君除狡兔，会是翻鞲上。","dynasty":"唐代","title":"杨监又出画鹰十二扇"}
{"author":"杜甫","content":"天下甲马未尽销，岂免沟壑常漂漂。剑南岁月不可度，边头公卿仍独骄。费心姑息是一役，肥肉大酒徒相要。呜呼古人已粪土，独觉志士甘渔樵。况我飘转无定所，终日戚戚忍羁旅。秋宿霜溪素月高，喜得与子长夜语。东游西还力实倦，从此将身更何许。知子松根长茯苓，迟暮有意来同煮。","dynasty":"唐代","title":"严氏溪放歌行（溪在阆州东百馀里）"}
{"author":"杜甫","content":"呜呼房魏不复见，秦王学士时难羡。青衿胄子困泥涂，白马将军若雷电。千载少似朱云人，至今折槛空嶙峋。娄公不语宋公语，尚忆先皇容直臣。","dynasty":"唐代","title":"折槛行"}
{"author":"杜甫","content":"楼上炎天冰雪生，高尽燕雀贺新成。碧窗宿雾濛濛湿，朱栱浮云细细轻。杖钺褰帷瞻具美，投壶散帙有馀清。自公多暇延参佐，江汉风流万古情。","dynasty":"唐代","title":"江陵节度阳城郡王新楼成王请严侍御判官赋七字句同作"}
{"author":"杜甫","content":"返照开巫峡，寒空半有无。已低鱼复暗，不尽白盐孤。荻岸如秋水，松门似画图。牛羊识僮仆，既夕应传呼。","dynasty":"唐代","title":"返照"}
{"author":"杜甫","content":"秦州山北寺，胜迹隗嚣宫。苔藓山门古，丹青野殿空。月明垂叶露，云逐渡溪风。清渭无情极，愁时独向东。","dynasty":"唐代","title":"秦州杂诗二十首其二"}
{"author":"杜甫","content":"玉露凋伤枫树林，巫山巫峡气萧森。江间波浪兼天涌，塞上风云接地阴。丛菊两开他日泪，孤舟一系故园心。寒衣处处催刀尺，白帝城高急暮砧。夔府孤城落日斜，每依北斗望京华。听猿实下三声泪，奉使虚随八月槎。画省香炉违伏枕，山楼粉堞隐悲笳。请看石上藤萝月，已映洲前芦荻花。千家山郭静朝晖，日日江楼坐翠微。信宿渔人还泛泛，清秋燕子故飞飞。匡衡抗疏功名薄，刘向传经心事违。同学少年多不贱，五陵衣马自轻肥。闻道长安似弈棋，百年世事不胜悲。王侯第宅皆新主，文武衣冠异昔时。直北关山金鼓振，征西车马羽书驰。鱼龙寂寞秋江冷，故国平居有所思。蓬莱宫阙对南山，承露金茎霄汉间。西望瑶池降王母，东来紫气满函关。云移雉尾开宫扇，日绕龙鳞识圣颜。一卧沧江惊岁晚，几回青琐点朝班。瞿塘峡口曲江头，万里风烟接素秋。花萼夹城通御气，芙蓉小苑入边愁。珠帘绣柱围黄鹄，锦缆牙樯起白鸥。回首可怜歌舞地，秦中自古帝王州。昆明池水汉时功，武帝旌旗在眼中。织女机丝虚夜月，石鲸鳞甲动秋风。波漂菰米沉云黑，露冷莲房坠粉红。关塞极天惟鸟道，江湖满地一渔翁。昆吾御宿自逶迤，紫阁峰阴入渼陂。香稻啄馀鹦鹉粒，碧梧栖老凤凰枝。佳人拾翠春相问，仙侣同舟晚更移。彩笔昔曾干气象，白头吟望苦低垂。","dynasty":"唐代","tags":"秋天，写景，抒情，忧国忧民，组诗","title":"秋兴八首"}
{"author":"杜甫","content":"死别已吞声，生别常恻恻。江南瘴疠地，逐客无消息。故人入我梦，明我长相忆。恐非平生魂，路远不可测。魂来枫林青，魂返关塞黑。君今在罗网，何以有羽翼。落月满屋梁，犹疑照颜色。水深波浪阔，无使蛟龙得。(版本一)死别已吞声，生别常恻恻。江南瘴疠地，逐客无消息。故人入我梦，明我长相忆。君今在罗网，何以有羽翼。恐非平生魂，路远不可测。魂来枫林青，魂返关塞黑。落月满屋梁，犹疑照颜色。水深波浪阔，无使蛟龙得。(版本二)","dynasty":"唐代","tags":"唐诗三百首，典故，写人","title":"梦李白二首·其一"}
{"author":"杜甫","content":"杜陵有布衣，老大意转拙。许身一何愚，窃比稷与契。居然成濩落，白首甘契阔。盖棺事则已，此志常觊豁。穷年忧黎元，叹息肠内热。取笑同学翁，浩歌弥激烈。非无江海志，潇洒送日月。生逢尧舜君，不忍便永诀。当今廊庙具，构厦岂云缺。葵藿倾太阳，物性固莫夺。顾惟蝼蚁辈，但自求其穴。胡为慕大鲸，辄拟偃溟渤。以兹误生理，独耻事干谒。兀兀遂至今，忍为尘埃没。终愧巢与由，未能易其节。沉饮聊自遣，放歌破愁绝。岁暮百草零，疾风高冈裂。天衢阴峥嵘，客子中夜发。霜严衣带断，指直不得结。凌晨过骊山，御榻在嵽嵲。蚩尤塞寒空，蹴蹋崖谷滑。瑶池气郁律，羽林相摩戛。君臣留欢娱，乐动殷樛嶱。赐浴皆长缨，与宴非短褐。彤庭所分帛，本自寒女出。鞭挞其夫家，聚敛贡城阙。圣人筐篚恩，实欲邦国活。臣如忽至理，君岂弃此物。多士盈朝廷，仁者宜战栗。况闻内金盘，尽在卫霍室。中堂舞神仙，烟雾散玉质。煖客貂鼠裘，悲管逐清瑟。劝客驼蹄羹，霜橙压香橘。朱门酒肉臭，路有冻死骨。荣枯咫尺异，惆怅难再述。北辕就泾渭，官渡又改辙。群冰从西下，极目高崒兀。疑是崆峒来，恐触天柱折。河梁幸未坼，枝撑声窸窣。行旅相攀援，川广不可越。老妻寄异县，十口隔风雪。谁能久不顾，庶往共饥渴。入门闻号啕，幼子饥已卒。吾宁舍一哀，里巷亦呜咽。所愧为人父，无食致夭折。岂知秋禾登，贫窭有仓卒。生常免租税，名不隶征伐。抚迹犹酸辛，平人固骚屑。默思失业徒，因念远戍卒。忧端齐终南，澒洞不可掇。","dynasty":"唐代","tags":"咏怀，忧国忧民","title":"自京赴奉先县咏怀五百字/自京赴奉先咏怀五百字"}
{"author":"杜甫","content":"忆年十五心尚孩，健如黄犊走复来。庭前八月梨枣熟，一日上树能千回。即今倏忽已五十，坐卧只多少行立。强将笑语供主人，悲见生涯百忧集。入门依旧四壁空，老妻睹我颜色同。痴儿不知父子礼，叫怒索饭啼门东。","dynasty":"唐代","tags":"岁月，生活，凄凉","title":"百忧集行"}
{"author":"杜甫","content":"为人性僻耽佳句，语不惊人死不休。老去诗篇浑漫与，春来花鸟莫深愁。(漫与一作：漫兴)新添水槛供垂钓，故着浮槎替入舟。焉得思如陶谢手，令渠述作与同游。","dynasty":"唐代","tags":"写水，抒怀","title":"江上值水如海势聊短述"}
{"author":"杜甫","content":"兔丝附蓬麻，引蔓故不长。嫁女与征夫，不如弃路旁。结发为君妻，席不暖君床。暮婚晨告别，无乃太匆忙。君行虽不远，守边赴河阳。妾身未分明，何以拜姑嫜？父母养我时，日夜令我藏。生女有所归，鸡狗亦得将。君今往死地，沉痛迫中肠。誓欲随君去，形势反苍黄。勿为新婚念，努力事戎行。妇人在军中，兵气恐不扬。自嗟贫家女，久致罗襦裳。罗襦不复施，对君洗红妆。仰视百鸟飞，大小必双翔。人事多错迕，与君永相望。","dynasty":"唐代","tags":"叙事，战争，妇女，离别","title":"新婚别"}
{"author":"杜甫","content":"士卒何草草，筑城潼关道。大城铁不如，小城万丈余。借问潼关吏：修关还备胡？要我下马行，为我指山隅：连云列战格，飞鸟不能逾。胡来但自守，岂复忧西都。丈人视要处，窄狭容单车。艰难奋长戟，万古用一夫。哀哉桃林战，百万化为鱼。请嘱防关将，慎勿学哥舒！","dynasty":"唐代","tags":"边疆，战争，赞美，士卒","title":"潼关吏"}
{"author":"杜甫","content":"永日不可暮，炎蒸毒我肠。安得万里风，飘飖吹我裳。昊天出华月，茂林延疏光。仲夏苦夜短，开轩纳微凉。虚明见纤毫，羽虫亦飞扬。物情无巨细，自适固其常。念彼荷戈士，穷年守边疆。何由一洗濯，执热互相望。竟夕击刁斗，喧声连万方。青紫虽被体，不如早还乡。北城悲笳发，鹳鹤号且翔。况复烦促倦，激烈思时康。","dynasty":"唐代","tags":"夏天，忧国忧民","title":"夏夜叹"}
{"author":"杜甫","content":"江汉思归客，乾坤一腐儒。片云天共远，永夜月同孤。落日心犹壮，秋风病欲疏。(病欲疏一作：苏)古来存老马，不必取长途。","dynasty":"唐代","tags":"思归，壮志","title":"江汉"}
{"author":"杜甫","content":"四郊未宁静，垂老不得安。子孙阵亡尽，焉用身独完。投杖出门去，同行为辛酸。幸有牙齿存，所悲骨髓干。男儿既介胄，长揖别上官。老妻卧路啼，岁暮衣裳单。孰知是死别，且复伤其寒。此去必不归，还闻劝加餐。土门壁甚坚，杏园度亦难。势异邺城下，纵死时犹宽。人生有离合，岂择衰老端。忆昔少壮日，迟回竟长叹。万国尽征戍，烽火被冈峦。积尸草木腥，流血川原丹。何乡为乐土，安敢尚盘桓。弃绝蓬室居，塌然摧肺肝。","dynasty":"唐代","tags":"叙事，战争，惜别","title":"垂老别"}
{"author":"杜甫","content":"追饯同舟日，伤春一水间。飘零为客久，衰老羡君还。花远重重树，云轻处处山。天涯故人少，更益鬓毛斑。","dynasty":"唐代","title":"涪江泛舟送韦班归京（得山字）"}
{"author":"杜甫","content":"豺狼当路，无地游从。","dynasty":"唐代","title":"阆中行"}
{"author":"杜甫","content":"掖垣竹埤梧十寻，洞门对霤常阴阴。落花游丝白日静，鸣鸠乳燕青春深。腐儒衰晚谬通籍，退食迟回违寸心。衮职曾无一字补，许身愧比双南金。","dynasty":"唐代","title":"题省中院壁"}
{"author":"杜甫","content":"殊方又喜故人来，重镇还须济世才。常怪偏裨终日待，不知旌节隔年回。欲辞巴徼啼莺合，远下荆门去鹢催。身老时危思会面，一生襟抱向谁开。","dynasty":"唐代","title":"奉待严大夫"}
{"author":"杜甫","content":"涕泗不能收，哭君余白头。儿童相识尽，宇宙此生浮。江雨铭旌湿，湖风井径秋。还瞻魏太子，宾客减应刘。","dynasty":"唐代","title":"重题"}
{"author":"杜甫","content":"乱后碧井废，时清瑶殿深。铜瓶未失水，百丈有哀音。侧想美人意，应非寒甃沉。蛟龙半缺落，犹得折黄金。","dynasty":"唐代","title":"铜瓶"}
{"author":"杜甫","content":"九载一相逢，百年能几何。复为万里别，送子山之阿。白鹤久同林，潜鱼本同河。未知栖集期，衰老强高歌。歌罢两凄恻，六龙忽蹉跎。相视发皓白，况难驻羲和。胡星坠燕地，汉将仍横戈。萧条四海内，人少豺虎多。少人慎莫投，多虎信所过。饥有易子食，兽犹畏虞罗。子负经济才，天门郁嵯峨。飘摇适东周，来往若崩波。南宫吾故人，白马金盘陀。雄笔映千古，见贤心靡他。念子善师事，岁寒守旧柯。为吾谢贾公，病肺卧江沱。","dynasty":"唐代","title":"别唐十五诫，因寄礼部贾侍郎（贾至）"}
{"author":"杜甫","content":"爱汝玉山草堂静，高秋爽气相鲜新。有时自发钟磬响，落日更见渔樵人。盘剥白鸦谷口栗，饭煮青泥坊底芹。何为西庄王给事，柴门空闭锁松筠。","dynasty":"唐代","title":"崔氏东山草堂"}
{"author":"杜甫","content":"竹寒沙碧浣花溪，菱刺藤梢咫尺迷。过客径须愁出入，居人不自解东西。书签药裹封蛛网，野店山桥送马蹄。岂藉荒庭春草色，先判一饮醉如泥。","dynasty":"唐代","title":"将赴成都草堂途中有作先寄严郑公五首其三"}
{"author":"杜甫","content":"抱疾漂萍老，防边旧谷屯。春农亲异俗，岁月在衡门。青女霜枫重，黄牛峡水喧。泥留虎斗迹，月挂客愁村。乔木澄稀影，轻云倚细根。数惊闻雀噪，暂睡想猿蹲。日转东方白，风来北斗昏。天寒不成寝，无梦寄归魂。","dynasty":"唐代","title":"东屯月夜"}
{"author":"杜甫","content":"高台面苍陂，六月风日冷。蒹葭离披去，天水相与永。怀新目似击，接要心已领。仿像识鲛人，空蒙辨鱼艇。错磨终南翠，颠倒白阁影。崷崒增光辉，乘陵惜俄顷。劳生愧严郑，外物慕张邴。世复轻骅骝，吾甘杂蛙黾。知归俗可忽，取适事莫并。身退岂待官，老来苦便静。况资菱芡足，庶结茅茨迥。从此具扁舟，弥年逐清景。","dynasty":"唐代","title":"渼陂西南台"}
{"author":"杜甫","content":"寒食江村路，风花高下飞。汀烟轻冉冉，竹日静晖晖。田父要皆去，邻家闹不违。地偏相识尽，鸡犬亦忘归。","dynasty":"唐代","title":"寒食"}
{"author":"杜甫","content":"东阁官梅动诗兴，还如何逊在扬州。此时对雪遥相忆，送客逢春可自由？幸不折来伤岁暮，若为看去乱乡愁。江边一树垂垂发，朝夕催人自白头。","dynasty":"唐代","tags":"抒情，梅花","title":"和裴迪登蜀州东亭送客逢早梅相忆见寄"}
{"author":"杜甫","content":"苔竹素所好，萍蓬无定居。远游长儿子，几地别林庐。杂蕊红相对，他时锦不如。具舟将出峡，巡圃念携锄。正月喧莺末，兹辰放鹢初。雪篱梅可折，风榭柳微舒。托赠卿家有，因歌野兴疏。残生逗江汉，何处狎樵渔。","dynasty":"唐代","title":"将别巫峡，赠南卿兄瀼西果园四十亩"}
{"author":"杜甫","content":"杖藜寻晚巷，炙背近墙暄。人见幽居僻，吾知拙养尊。朝廷问府主，耕稼学山村。归翼飞栖定，寒灯亦闭门。","dynasty":"唐代","title":"晚"}
{"author":"杜甫","content":"用拙存吾道，幽居近物情。桑麻深雨露，燕雀半生成。村鼓时时急，渔舟个个轻。杖藜从白首，心迹喜双清。晚起家何事，无营地转幽。竹光团野色，舍影漾江流。失学从儿懒，长贫任妇愁。百年浑得醉，一月不梳头。衰颜甘屏迹，幽事供高卧。鸟下竹根行，龟开萍叶过。年荒酒价乏，日并园蔬课。犹酌甘泉歌，歌长击樽破。","dynasty":"唐代","title":"屏迹三首"}
{"author":"杜甫","content":"峡险江惊急，楼高月迥明。一时今夕会，万里故乡情。星落黄姑渚，秋辞白帝城。老人因酒病，坚坐看君倾。明月生长好，浮云薄渐遮。悠悠照边塞，悄悄忆京华。清动杯中物，高随海上查。不眠瞻白兔，百过落乌纱。对月那无酒，登楼况有江。听歌惊白鬓，笑舞拓秋窗。尊蚁添相续，沙鸥并一双。尽怜君醉倒，更觉片心降。","dynasty":"唐代","title":"季秋苏五弟缨江楼夜宴崔十三评事、韦少府侄三首"}
{"author":"杜甫","content":"昔承推奖分，愧匪挺生材。迟暮宫臣忝，艰危衮职陪。扬镳随日驭，折槛出云台。罪戾宽犹活，干戈塞未开。星霜玄鸟变，身世白驹催。伏枕因超忽，扁舟任往来。九钻巴噀火，三蛰楚祠雷。望帝传应实，昭王问不回。蛟螭深作横，豺虎乱雄猜。素业行已矣，浮名安在哉。琴乌曲怨愤，庭鹤舞摧颓。秋雨漫湘水，阴风过岭梅。苦摇求食尾，常曝报恩腮。结舌防谗柄，探肠有祸胎。苍茫步兵哭，展转仲宣哀。饥籍家家米，愁征处处杯。休为贫士叹，任受众人咍。得丧初难识，荣枯划易该。差池分组冕，合沓起蒿莱。不必伊周地，皆知屈宋才。汉庭和异域，晋史坼中台。霸业寻常体，忠臣忌讳灾。群公纷戮力，圣虑窅裴回。数见铭钟鼎，真宜法斗魁。愿闻锋镝铸，莫使栋梁摧。盘石圭多翦，凶门毂少推。垂旒资穆穆，祝网但恢恢。赤雀翻然至，黄龙讵假媒。贤非梦傅野，隐类凿颜坯。自古江湖客，冥心若死灰。","dynasty":"唐代","title":"秋日荆南述怀三十韵"}
{"author":"杜甫","content":"卫侯不易得，余病汝知之。雅量涵高远，清襟照等夷。平生感意气，少小爱文辞。河海由来合，风云若有期。形容劳宇宙，质朴谢轩墀。自古幽人泣，流年壮士悲。水烟通径草，秋露接园葵。入邑豺狼斗，伤弓鸟雀饥。白头供宴语，乌几伴栖迟。交态遭轻薄，今朝豁所思。","dynasty":"唐代","title":"移居公安敬赠卫大郎钧"}
{"author":"杜甫","content":"青帘白舫益州来，巫峡秋涛天地回。石出倒听枫叶下，橹摇背指菊花开。贪趋相府今晨发，恐失佳期后命催。南极一星朝北斗，五云多处是三台。","dynasty":"唐代","title":"送李八秘书赴杜相公幕"}
{"author":"杜甫","content":"鼎湖瞻望远，象阙宪章新。四海犹多难，中原忆旧臣。与时安反侧，自昔有经纶。感激张天步，从容静塞尘。南图回羽翮，北极捧星辰。漏鼓还思昼，宫莺罢啭春。空留玉帐术，愁杀锦城人。阁道通丹地，江潭隐白蘋。此生那老蜀？不死会归秦！公若登台辅，临危莫爱身！","dynasty":"唐代","tags":"友人，抒情，惆怅","title":"奉送严公入朝十韵"}
{"author":"杜甫","content":"秋日萧韦逝，淮王报峡中。少年疑柱史，多术怪仙公。不但时人惜，只应吾道穷。一哀侵疾病，相识自儿童。处处邻家笛，飘飘客子蓬。强吟怀旧赋，已作白头翁。","dynasty":"唐代","title":"奉汉中王手札报韦侍御、萧尊师亡"}
{"author":"杜甫","content":"阳翟空知处，荆南近得书。积年仍远别，多难不安居。江汉春风起，冰霜昨夜除。云天犹错莫，花萼尚萧疏。对酒都疑梦，吟诗正忆渠。旧时元日会，乡党羡吾庐。","dynasty":"唐代","title":"远怀舍弟颖观等"}
{"author":"杜甫","content":"消渴游江汉，羁栖尚甲兵。几年逢熟食，万里逼清明。松柏邛山路，风花白帝城。汝曹催我老，回首泪纵横。","dynasty":"唐代","title":"熟食日"}
{"author":"杜甫","content":"将军魏武之子孙，于今为庶为清门。英雄割据虽已矣，文采风流今尚存。学书初学卫夫人，但恨无过王右军。丹青不知老将至，富贵于我如浮云。开元之中常引见，承恩数上南薰殿。凌烟功臣少颜色，将军下笔开生面。良相头上进贤冠，猛将腰间大羽箭。褒公鄂公毛发动，英姿飒爽来酣战。先帝御马五花骢，画工如山貌不同。是日牵来赤墀下，迥立阊阖生长风。诏谓将军拂绢素，意匠惨澹经营中。斯须九重真龙出，一洗万古凡马空。玉花却在御榻上，榻上庭前屹相向。至尊含笑催赐金，圉人太仆皆惆怅。弟子韩干早入室，亦能画马穷殊相。干惟画肉不画骨，忍使骅骝气凋丧。将军画善盖有神，必逢佳士亦写真。即今漂泊干戈际，屡貌寻常行路人。途穷反遭俗眼白，世上未有如公贫。但看古来盛名下，终日坎壈缠其身。","dynasty":"唐代","tags":"唐诗三百首，写人，怅惘，同情","title":"丹青引赠曹将军霸"}
{"author":"杜甫","content":"楚岸收新雨，春台引细风。情人来石上，鲜脍出江中。邻舍烦书札，肩舆强老翁。病身虚俊味，何幸饫儿童。","dynasty":"唐代","title":"王十五前阁会"}
{"author":"杜甫","content":"汝阳让帝子，眉宇真天人。虬须似太宗，色映塞外春。往者开元中，主恩视遇频。出入独非时，礼异见群臣。爱其谨洁极，倍此骨肉亲。从容听朝后，或在风雪晨。忽思格猛兽，苑囿腾清尘。羽旗动若一，万马肃駪駪。诏王来射雁，拜命已挺身。箭出飞鞚内，上又回翠麟。翻然紫塞翮，下拂明月轮。胡人虽获多，天笑不为新。王每中一物，手自与金银。袖中谏猎书，扣马久上陈。竟无衔橛虞，圣聪矧多仁。官免供给费，水有在藻鳞。匪唯帝老大，皆是王忠勤。晚年务置醴，门引申白宾。道大容无能，永怀侍芳茵。好学尚贞烈，义形必沾巾。挥翰绮绣扬，篇什若有神。川广不可溯，墓久狐兔邻。宛彼汉中郡，文雅见天伦。何以开我悲，泛舟俱远津。温温昔风味，少壮已书绅。旧游易磨灭，衰谢增酸辛。","dynasty":"唐代","title":"八哀诗。赠太子太师汝阳郡王琎"}
{"author":"杜甫","content":"贤良归盛族，吾舅尽知名。徐庶高交友，刘牢出外甥。泥涂岂珠玉，环堵但柴荆。衰老悲人世，驱驰厌甲兵。气春江上别，泪血渭阳情。舟鹢排风影，林乌反哺声。永嘉多北至，句漏且南征。必见公侯复，终闻盗贼平。郴州颇凉冷，橘井尚凄清。从役何蛮貊，居官志在行。","dynasty":"唐代","title":"奉送二十三舅录事"}
{"author":"杜甫","content":"不见旻公三十年，对书寄与泪潺湲。旧来好事今能否，老去新诗谁与传。棋局动随寻涧竹，袈裟忆上泛湖船。闻君话我为官在，头白昏昏只醉眠。","dynasty":"唐代","title":"因许八奉寄江宁旻上人"}
{"author":"杜甫","content":"永与清溪别，蒙将玉馔俱。无才逐仙隐，不敢恨庖厨。乱世轻全物，微声及祸枢。衣冠兼盗贼，饕餮用斯须。","dynasty":"唐代","title":"麂"}
{"author":"杜甫","content":"二月已破三月来，渐老逢春能几回。莫思身外无穷事，且尽生前有限杯。","dynasty":"唐代","tags":"春天，感叹，岁月，组诗","title":"绝句漫兴九首·其四"}
{"author":"杜甫","content":"幽意忽不惬，归期无奈何。出门流水注，回首白云多。自笑灯前舞，谁怜醉后歌。祗应与朋好，风雨亦来过。","dynasty":"唐代","title":"陪郑广文游何将军山林十首其十"}
{"author":"杜甫","content":"郑南伏毒寺，潇洒到江心。石影衔珠阁，泉声带玉琴。风杉曾曙倚，云峤忆春临。万里沧浪外，龙蛇只自深。","dynasty":"唐代","title":"忆郑南玭"}
{"author":"杜甫","content":"眼见客愁愁不醒，无赖春色到江亭。即遣花开深造次，便觉莺语太丁宁。","dynasty":"唐代","tags":"春天，客愁","title":"绝句漫兴九首·其九"}
{"author":"杜甫","content":"凉风起天末，君子意如何。鸿雁几时到，江湖秋水多。文章憎命达，魑魅喜人过。应共冤魂语，投诗赠汨罗。","dynasty":"唐代","title":"天末忆李白"}
{"author":"杜甫","content":"百顷风潭上，千重夏木清。卑枝低结子，接叶暗巢莺。鲜鲫银丝脍，香芹碧涧羹。翻疑柁楼底，晚饭越中行。","dynasty":"唐代","title":"陪郑广文游何将军山林十首其二"}
{"author":"杜甫","content":"不见李生久，佯狂真可哀。世人皆欲杀，吾意独怜才。敏捷诗千首，飘零酒一杯。匡山读书处，头白好归来。","dynasty":"唐代","tags":"写人","title":"不见"}
{"author":"杜甫","content":"江国逾千里，山城仅百层。岸风翻夕浪，舟雪洒寒灯。留滞才难尽，艰危气益增。图南未可料，变化有鲲鹏。","dynasty":"唐代","tags":"忧国忧民","title":"泊岳阳城下/泊岳阳楼下"}
{"author":"杜甫","content":"不夜楚帆落，避风湘渚间。水耕先浸草，春火更烧山。早泊云物晦，逆行波浪悭。飞来双白鹤，过去杳难攀。","dynasty":"唐代","title":"铜官渚守风（渚在宁乡县）"}
{"author":"杜甫","content":"连城为宝重，茂宰得才新。山雉迎舟楫，江花报邑人。论交翻恨晚，卧病却愁春。惠爱南翁悦，馀波及老身。","dynasty":"唐代","title":"送赵十七明府之县"}
{"author":"杜甫","content":"朔风吹桂水，朔雪夜纷纷。暗度南楼月，寒深北渚云。烛斜初近见，舟重竟无闻。不识山阴道，听鸡更忆君。","dynasty":"唐代","title":"舟中夜雪有怀卢十四侍御"}
{"author":"杜甫","content":"温温士君子，令我怀抱尽。灵芝冠众芳，安得阙亲近。遭乱意不归，窜身迹非隐。细人尚姑息，吾子色愈谨。高怀见物理，识者安肯哂。卑飞欲何待，捷径应未忍。示我百篇文，诗家一标准。羁离交屈宋，牢落值颜闵。水陆迷畏途，药饵驻修轸。古人日以远，青史字不泯。步趾咏唐虞，追随饭葵堇。数杯资好事，异味烦县尹。心虽在朝谒，力与愿矛盾。抱病排金门，衰容岂为敏。","dynasty":"唐代","title":"赠郑十八贲（云安令）"}
{"author":"杜甫","content":"牛羊下来久，各已闭柴门。风月自清夜，江山非故园。石泉流暗壁，草露滴秋根。头白灯明里，何须花烬繁。","dynasty":"唐代","title":"日暮"}
{"author":"杜甫","content":"高马勿唾面，长鱼无损鳞。辱马马毛焦，困鱼鱼有神。君看磊落士，不肯易其身。荡荡万斛船，影若扬白虹。起樯必椎牛，挂席集众功。自非风动天，莫置大水中。烈士恶多门，小人自同调。名利苟可取，杀身傍权要。何当官曹清，尔辈堪一笑。","dynasty":"唐代","title":"三韵三篇"}
{"author":"杜甫","content":"胡虏何曾盛，干戈不肯休。闾阎听小子，谈话觅封侯。","dynasty":"唐代","title":"复愁十二首其六"}
{"author":"杜甫","content":"穷老真无事，江山已定居。地幽忘盥栉，客至罢琴书。挂壁移筐果，呼儿问煮鱼。时闻系舟楫，及此问吾庐。","dynasty":"唐代","title":"过客相寻"}
{"author":"杜甫","content":"一辞故国十经秋，每见秋瓜忆故丘。今日南湖采薇蕨，何人为觅郑瓜州。","dynasty":"唐代","title":"解闷十二首其三"}
{"author":"杜甫","content":"有客有客字子美，白头乱发垂过耳。岁拾橡栗随狙公，天寒日暮山谷里。中原无书归不得，手脚冻皴皮肉死。呜呼一歌兮歌已哀，悲风为我从天来。长镵长镵白木柄，我生托子以为命。黄独无苗山雪盛，短衣数挽不掩胫。此时与子空归来，男呻女吟四壁静。呜呼二歌兮歌始放，邻里为我色惆怅。有弟有弟在远方，三人各瘦何人强。生别展转不相见，胡尘暗天道路长。东飞鴐鹅后鹙鶬，安得送我置汝旁。呜呼三歌兮歌三发，汝归何处收兄骨。有妹有妹在钟离，良人早殁诸孤痴。长淮浪高蛟龙怒，十年不见来何时。扁舟欲往箭满眼，杳杳南国多旌旗。呜呼四歌兮歌四奏，林猿为我啼清昼。四山多风溪水急，寒雨飒飒枯树湿。黄蒿古城云不开，白狐跳梁黄狐立。我生何为在穷谷，中夜起坐万感集。呜呼五歌兮歌正长，魂招不来归故乡。南有龙兮在山湫，古木巃嵸枝相樛。木叶黄落龙正蛰，蝮蛇东来水上游。我行怪此安敢出，拔剑欲斩且复休。呜呼六歌兮歌思迟，溪壑为我回春姿。男儿生不成名身已老，三年饥走荒山道。长安卿相多少年，富贵应须致身早。山中儒生旧相识，但话宿昔伤怀抱。呜呼七歌兮悄终曲，仰视皇天白日速。","dynasty":"唐代","tags":"抒情，伤怀，愁苦","title":"乾元中寓居同谷县作歌七首"}
{"author":"杜甫","content":"平居丧乱后，不到洛阳岑。为历云山问，无辞荆棘深。北风黄叶下，南浦白头吟。十载江湖客，茫茫迟暮心。","dynasty":"唐代","title":"凭孟仓曹将书觅土娄旧庄"}
{"author":"杜甫","content":"戚戚去故里，悠悠赴交河。公家有程期，亡命婴祸罗。君已富土境，开边一何多。弃绝父母恩，吞声行负戈。出门日已远，不受徒旅欺。骨肉恩岂断，男儿死无时。走马脱辔头，手中挑青丝。捷下万仞冈，俯身试搴旗。磨刀呜咽水，水赤刃伤手。欲轻肠断声，心绪乱已久。丈夫誓许国，愤惋复何有！功名图麒麟，战骨当速朽。送徒既有长，远戍亦有身。生死向前去，不劳吏怒嗔。路逢相识人，附书与六亲。哀哉两决绝，不复同苦辛。迢迢万里余，领我赴三军。军中异苦乐，主将宁尽闻。隔河见胡骑，倏忽数百群。我始为奴仆，几时树功勋。挽弓当挽强，用箭当用长。射人先射马，擒贼先擒王。杀人亦有限，列国自有疆。苟能制侵陵，岂在多杀伤。驱马天雨雪，军行入高山。径危抱寒石，指落层冰间。已去汉月远，何时筑城还。浮云暮南征，可望不可攀。单于寇我垒，百里风尘昏。雄剑四五动，彼军为我奔。掳其名王归，系颈授辕门。潜身备行列，一胜何足论。从军十年余，能无分寸功。众人贵苟得，欲语羞雷同。中原有斗争，况在狄与戎。丈夫四方志，安可辞固穷。","dynasty":"唐代","tags":"讽刺，边塞，战争，组诗","title":"前出塞九首"}
{"author":"杜甫","content":"秋尽东行且未回，茅斋寄在少城隈。篱边老却陶潜菊，江上徒逢袁绍杯。雪岭独看西日落，剑门犹阻北人来。不辞万里长为客，怀抱何时得好开。","dynasty":"唐代","title":"秋尽"}
{"author":"杜甫","content":"谏官非不达，诗义早知名。破的由来事，先锋孰敢争。思飘云物外，律中鬼神惊。毫发无遗恨，波澜独老成。野人宁得所，天意薄浮生。多病休儒服，冥搜信客旌。筑居仙缥缈，旅食岁峥嵘。使者求颜阖，诸公厌祢衡。将期一诺重，欻使寸心倾。君见途穷哭，宜忧阮步兵。","dynasty":"唐代","title":"敬赠郑谏议十韵"}
{"author":"杜甫","content":"秋来相顾尚飘蓬，未就丹砂愧葛洪。痛饮狂歌空度日，飞扬跋扈为谁雄。","dynasty":"唐代","tags":"离别，写人，生活","title":"赠李白"}
{"author":"杜甫","content":"万里瞿唐月，春来六上弦。时时开暗室，故故满青天。爽合风襟静，高当泪脸悬。南飞有乌鹊，夜久落江边。","dynasty":"唐代","tags":"月亮，孤独，思念","title":"万里瞿塘月"}
{"author":"杜甫","content":"扶病垂朱绂，归休步紫苔。郊扉存晚计，幕府愧群材。燕外晴丝卷，鸥边水叶开。邻家送鱼鳖，问我数能来。","dynasty":"唐代","title":"春日江村五首其四"}
{"author":"杜甫","content":"久嗟三峡客，再与暮春期。百舌欲无语，繁花能几时。谷虚云气薄，波乱日华迟。战伐何由定，哀伤不在兹。此邦千树橘，不见比封君。养拙干戈际，全生麋鹿群。畏人江北草，旅食瀼西云。万里巴渝曲，三年实饱闻。彩云阴复白，锦树晓来青。身世双蓬鬓，乾坤一草亭。哀歌时自短，醉舞为谁醒。细雨荷锄立，江猿吟翠屏。壮年学书剑，他日委泥沙。事主非无禄，浮生即有涯。高斋依药饵，绝域改春华。丧乱丹心破，王臣未一家。欲陈济世策，已老尚书郎。未息豺虎斗，空惭鸳鹭行。时危人事急，风逆羽毛伤。落日悲江汉，中宵泪满床。","dynasty":"唐代","title":"暮春题瀼西新赁草屋五首"}
{"author":"杜甫","content":"惨淡风云会，乘时各有人。力侔分社稷，志屈偃经纶。复汉留长策，中原仗老臣。杂耕心未已，欧血事酸辛。霸气西南歇，雄图历数屯。锦江元过楚，剑阁复通秦。旧俗存祠庙，空山立鬼神。虚檐交鸟道，枯木半龙鳞。竹送清溪月，苔移玉座春。闾阎儿女换，歌舞岁时新。绝域归舟远，荒城系马频。如何对摇落，况乃久风尘。孰与关张并，功临耿邓亲。应天才不小，得士契无邻。迟暮堪帷幄，飘零且钓缗。向来忧国泪，寂寞洒衣巾。","dynasty":"唐代","title":"谒先主庙（刘昭烈庙在奉节县东六里）"}
{"author":"杜甫","content":"忆年十五心尚孩，健如黄犊走复来。庭前八月梨枣熟，一日上树能千回。即今倏忽已五十，坐卧只多少行立。强将笑语供主人，悲见生涯百忧集。入门依旧四壁空，老妻睹我颜色同。痴儿不知父子礼，叫怒索饭啼门东。","dynasty":"唐代","tags":"岁月，生活，凄凉","title":"百忧集行"}
{"author":"杜甫","content":"日月不相饶，节序昨夜隔。玄蝉无停号，秋燕已如客。平生独往愿，惆怅年半百。罢官亦由人，何事拘形役。","dynasty":"唐代","title":"立秋后题"}
{"author":"杜甫","content":"参错云石稠，坡陀风涛壮。晚洲适知名，秀色固异状。棹经垂猿把，身在度鸟上。摆浪散帙妨，危沙折花当。羁离暂愉悦，羸老反惆怅。中原未解兵，吾得终疏放。","dynasty":"唐代","title":"次晚洲"}
{"author":"杜甫","content":"纨裤不饿死，儒冠多误身。丈人试静听，贱子请具陈。甫昔少年日，早充观国宾。读书破万卷，下笔如有神。赋料扬雄敌，诗看子建亲。李邕求识面，王翰愿卜邻。自谓颇挺出，立登要路津。致君尧舜上，再使风俗淳。此意竟萧条，行歌非隐沦。骑驴三十载，旅食京华春。朝扣富儿门，暮随肥马尘。残杯与冷炙，到处潜悲辛。主上顷见徵，歘然欲求伸。青冥却垂翅，蹭蹬无纵鳞。甚愧丈人厚，甚知丈人真。每于百僚上，猥诵佳句新。窃效贡公喜，难甘原宪贫。焉能心怏怏，秪是走踆踆。今欲东入海，即将西去秦。尚怜终南山，回首清渭滨。常拟报一饭，况怀辞大臣。白鸥没浩荡，万里谁能驯。","dynasty":"唐代","title":"奉赠韦左丞二十二韵"}
{"author":"杜甫","content":"绝塞乌蛮北，孤城白帝边。飘零仍百里，消渴已三年。雄剑鸣开匣，群书满系船。乱离心不展，衰谢日萧然。筋力妻孥问，菁华岁月迁。登临多物色，陶冶赖诗篇。峡束沧江起，岩排石树圆。拂云霾楚气，朝海蹴吴天。煮井为盐速，烧畬度地偏。有时惊叠嶂，何处觅平川。鸂鶒双双舞，猕猿垒垒悬。碧萝长似带，锦石小如钱。春草何曾歇，寒花亦可怜。猎人吹戍火，野店引山泉。唤起搔头急，扶行几屐穿。两京犹薄产，四海绝随肩。幕府初交辟，郎官幸备员。瓜时犹旅寓，萍泛苦夤缘。药饵虚狼藉，秋风洒静便。开襟驱瘴疠，明目扫云烟。高宴诸侯礼，佳人上客前。哀筝伤老大，华屋艳神仙。南内开元曲，常时弟子传。法歌声变转，满座涕潺湲。吊影夔州僻，回肠杜曲煎。即今龙厩水，莫带犬戎膻。耿贾扶王室，萧曹拱御筵。乘威灭蜂虿，戮力效鹰鹯.旧物森犹在，凶徒恶未悛。国须行战伐，人忆止戈鋋.奴仆何知礼，恩荣错与权。胡星一彗孛，黔首遂拘挛。哀痛丝纶切，烦苛法令蠲。业成陈始王，兆喜出于畋。宫禁经纶密，台阶翊戴全。熊罴载吕望，鸿雁美周宣。侧听中兴主，长吟不世贤。音徽一柱数，道里下牢千。郑李光时论，文章并我先。阴何尚清省，沈宋欻联翩。律比昆仑竹，音知燥湿弦。风流俱善价，惬当久忘筌。置驿常如此，登龙盖有焉。虽云隔礼数，不敢坠周旋。高视收人表，虚心味道玄。马来皆汗血，鹤唳必青田。羽翼商山起，蓬莱汉阁连。管宁纱帽净，江令锦袍鲜。东郡时题壁，南湖日扣舷。远游凌绝境，佳句染华笺。每欲孤飞去，徒为百虑牵。生涯已寥落，国步乃迍邅。衾枕成芜没，池塘作弃捐。别离忧怛怛，伏腊涕涟涟。露菊班丰镐，秋蔬影涧瀍.共谁论昔事，几处有新阡。富贵空回首，喧争懒著鞭。兵戈尘漠漠，江汉月娟娟。局促看秋燕，萧疏听晚蝉。雕虫蒙记忆，烹鲤问沈绵。卜羡君平杖，偷存子敬毡。囊虚把钗钏，米尽坼花钿。甘子阴凉叶，茅斋八九椽。阵图沙北岸，市暨瀼西巅。羁绊心常折，栖迟病即痊。紫收岷岭芋，白种陆池莲。色好梨胜颊，穰多栗过拳。敕厨唯一味，求饱或三鳣.儿去看鱼笱，人来坐马鞯。缚柴门窄窄，通竹溜涓涓。堑抵公畦棱，村依野庙壖。缺篱将棘拒，倒石赖藤缠。借问频朝谒，何如稳醉眠。谁云行不逮，自觉坐能坚。雾雨银章涩，馨香粉署妍。紫鸾无近远，黄雀任翩翾.困学违从众，明公各勉旃。声华夹宸极，早晚到星躔。恳谏留匡鼎，诸儒引服虔。不逢输鲠直，会是正陶甄。宵旰忧虞轸，黎元疾苦骈。云台终日画，青简为谁编。行路难何有，招寻兴已专。由来具飞楫，暂拟控鸣弦。身许双峰寺，门求七祖禅。落帆追宿昔，衣褐向真诠。安石名高晋，昭王客赴燕。途中非阮籍，查上似张骞。披拂云宁在，淹留景不延。风期终破浪，水怪莫飞涎。他日辞神女，伤春怯杜鹃。淡交随聚散，泽国绕回旋。本自依迦叶，何曾藉偓佺。炉峰生转盼，橘井尚高褰。东走穷归鹤，南征尽跕鸢。晚闻多妙教，卒践塞前愆。顾凯丹青列，头陀琬琰镌。众香深黯黯，几地肃芊芊。勇猛为心极，清羸任体孱。金篦空刮眼，镜象未离铨。","dynasty":"唐代","title":"秋日夔府咏怀奉寄郑监李宾客一百韵"}
{"author":"杜甫","content":"李侯有佳句，往往似阴铿。余亦东蒙客，怜君如弟兄。醉眠秋共被，携手日同行。更想幽期处，还寻北郭生。入门高兴发，侍立小童清。落景闻寒杵，屯云对古城。向来吟橘颂，谁欲讨莼羹。不愿论簪笏，悠悠沧海情。","dynasty":"唐代","tags":"友情，隐逸","title":"与李十二白同寻范十隐居"}
{"author":"杜甫","content":"昔我去草堂，蛮夷塞成都。今我归草堂，成都适无虞。请陈初乱时，反复乃须臾。大将赴朝廷，群小起异图。中宵斩白马，盟歃气已粗。西取邛南兵，北断剑阁隅。布衣数十人，亦拥专城居。其势不两大，始闻蕃汉殊。西卒却倒戈，贼臣互相诛。焉知肘腋祸，自及枭獍徒。义士皆痛愤，纪纲乱相逾。一国实三公，万人欲为鱼。唱和作威福，孰肯辨无辜。眼前列杻械，背后吹笙竽。谈笑行杀戮，溅血满长衢。到今用钺地，风雨闻号呼。鬼妾与鬼马，色悲充尔娱。国家法令在，此又足惊吁。贱子且奔走，三年望东吴。弧矢暗江海，难为游五湖。不忍竟舍此，复来剃榛芜。入门四松在，步屟万竹疏。旧犬喜我归，低徊入衣裾。邻舍喜我归，酤酒携胡芦。大官喜我来，遣骑问所须。城郭喜我来，宾客隘村墟。天下尚未宁，健儿胜腐儒。飘摇风尘际，何地置老夫。于时见疣赘，骨髓幸未枯。饮啄愧残生，食薇不敢馀。","dynasty":"唐代","tags":"抒情，感慨，国家","title":"草堂"}
{"author":"杜甫","content":"汉主追韩信，苍生起谢安。吾徒自漂泊，世事各艰难。逆旅招邀近，他乡思绪宽。不材甘朽质，高卧岂泥蟠。泛爱容霜发，留欢卜夜闲。自吟诗送老，相劝酒开颜。戎马今何地，乡园独旧山。江湖堕清月，酩酊任扶还。","dynasty":"唐代","title":"宴王使君宅题二首"}
{"author":"杜甫","content":"五夜漏声催晓箭，九重春色醉仙桃。旌旗日暖龙蛇动，宫殿风微燕雀高。朝罢香烟携满袖，诗成珠玉在挥毫。欲知世掌丝纶美，池上于今有凤毛。","dynasty":"唐代","tags":"宫廷，写景，抒情","title":"奉和贾至舍人早朝大明宫"}
{"author":"杜甫","content":"不谓生戎马，何知共酒杯。然脐郿坞败，握节汉臣回。白发千茎雪，丹心一寸灰。别离经死地，披写忽登台。重对秦箫发，俱过阮宅来。留连春夜舞，泪落强裴回。","dynasty":"唐代","title":"郑驸马池台喜遇郑广文同饮"}
{"author":"杜甫","content":"三川不可到，归路晚山稠。落雁浮寒水，饥乌集戍楼。市朝今日异，丧乱几时休。远愧梁江总，还家尚黑头。","dynasty":"唐代","title":"晚行口号"}
{"author":"杜甫","content":"巨积水中央，江寒出水长。沈牛答云雨，如马戒舟航。天意存倾覆，神功接混茫。干戈连解缆，行止忆垂堂。","dynasty":"唐代","tags":"写景，怀古，忧虑，现实","title":"滟滪堆"}
{"author":"杜甫","content":"龙似瞿唐会，江依白帝深。终年常起峡，每夜必通林。收获辞霜渚，分明在夕岑。高斋非一处，秀气豁烦襟。","dynasty":"唐代","title":"云"}
{"author":"杜甫","content":"宋公旧池馆，零落首阳阿。枉道祗从入，吟诗许更过。淹留问耆老，寂寞向山河。更识将军树，悲风日暮多。","dynasty":"唐代","tags":"抒怀，感慨，愁苦","title":"过宋员外之问旧庄"}
{"author":"杜甫","content":"长啸宇宙间，高才日陵替。古人不可见，前辈复谁继。忆昔李公存，词林有根柢。声华当健笔，洒落富清制。风流散金石，追琢山岳锐。情穷造化理，学贯天人际。干谒走其门，碑版照四裔。各满深望还，森然起凡例。萧萧白杨路，洞彻宝珠惠。龙宫塔庙涌，浩劫浮云卫。宗儒俎豆事，故吏去思计。眄睐已皆虚，跋涉曾不泥。向来映当时，岂独劝后世。丰屋珊瑚钩，骐驎织成罽。紫骝随剑几，义取无虚岁。分宅脱骖间，感激怀未济。众归赒给美，摆落多藏秽。独步四十年，风听九皋唳。呜呼江夏姿，竟掩宣尼袂。往者武后朝，引用多宠嬖。否臧太常议，面折二张势。衰俗凛生风，排荡秋旻霁。忠贞负冤恨，宫阙深旒缀。放逐早联翩，低垂困炎厉。日斜鵩鸟入，魂断苍梧帝。荣枯走不暇，星驾无安税。几分汉廷竹，夙拥文侯篲。终悲洛阳狱，事近小臣敝。祸阶初负谤，易力何深哜。伊昔临淄亭，酒酣托末契。重叙东都别，朝阴改轩砌。论文到崔苏，指尽流水逝。近伏盈川雄，未甘特进丽。是非张相国，相扼一危脆。争名古岂然，键捷欻不闭。例及吾家诗，旷怀扫氛翳。慷慨嗣真作，咨嗟玉山桂。钟律俨高悬，鲲鲸喷迢递。坡陀青州血，芜没汶阳瘗。哀赠竟萧条，恩波延揭厉。子孙存如线，旧客舟凝滞。君臣尚论兵，将帅接燕蓟。朗吟六公篇，忧来豁蒙蔽。","dynasty":"唐代","title":"八哀诗·赠秘书监江夏李公邕"}
{"author":"杜甫","content":"广文到官舍，系马堂阶下。醉则骑马归，颇遭官长骂。才名四十年，坐客寒无毡。赖有苏司业，时时与酒钱。","dynasty":"唐代","title":"戏简郑广文虔，兼呈苏司业源明"}
{"author":"杜甫","content":"山豁何时断，江平不肯流。稍知花改岸，始验鸟随舟。结束多红粉，欢娱恨白头。非君爱人客，晦日更添愁。有径金沙软，无人碧草芳。野畦连蛱蝶，江槛俯鸳鸯。日晚烟花乱，风生锦绣香。不须吹急管，衰老易悲伤。","dynasty":"唐代","title":"陪王使君晦日泛江就黄家亭子二首"}
{"author":"杜甫","content":"兔丝附蓬麻，引蔓故不长。嫁女与征夫，不如弃路旁。结发为君妻，席不暖君床。暮婚晨告别，无乃太匆忙。君行虽不远，守边赴河阳。妾身未分明，何以拜姑嫜？父母养我时，日夜令我藏。生女有所归，鸡狗亦得将。君今往死地，沉痛迫中肠。誓欲随君去，形势反苍黄。勿为新婚念，努力事戎行。妇人在军中，兵气恐不扬。自嗟贫家女，久致罗襦裳。罗襦不复施，对君洗红妆。仰视百鸟飞，大小必双翔。人事多错迕，与君永相望。","dynasty":"唐代","tags":"叙事，战争，妇女，离别","title":"新婚别"}
{"author":"杜甫","content":"方丈三韩外，昆崙万国西。建标天地阔，诣绝古今迷。气得神仙迥，恩承雨露低。相门清议众，儒术大名齐。轩冕罗天阙，琳琅识介圭。伶官诗必诵，夔乐典犹稽。健笔凌鹦鹉，铦锋莹鸊鹈。友于皆挺拔，公望各端倪。通籍踰青琐，亨衢照紫泥。灵虬传夕箭，归马散霜蹄。能事闻重译，嘉谟及远黎。弼谐方一展，班序更何跻。适越空颠踬，游梁竟惨悽。谬知终画虎，微分是醯鸡。萍泛无休日，桃阴想旧蹊。吹嘘人所羡，腾跃事仍暌。碧海真难涉，青云不可梯。顾深惭锻炼，才小辱提携。槛束哀猿叫，枝惊夜鹊栖。几时陪羽猎，应指钓璜溪。","dynasty":"唐代","title":"奉赠太常张卿二十韵"}
{"author":"杜甫","content":"养拙蓬为户，茫茫何所开。江通神女馆，地隔望乡台。渐惜容颜老，无由弟妹来。兵戈与人事，回首一悲哀。","dynasty":"唐代","title":"遣愁"}
{"author":"杜甫","content":"觅句新知律，摊书解满床。试吟青玉案，莫羡紫罗囊。假日从时饮，明年共我长。应须饱经术，已似爱文章。十五男儿志，三千弟子行。曾参与游夏，达者得升堂。","dynasty":"唐代","title":"又示宗武"}
{"author":"杜甫","content":"平居丧乱后，不到洛阳岑。为历云山问，无辞荆棘深。北风黄叶下，南浦白头吟。十载江湖客，茫茫迟暮心。","dynasty":"唐代","title":"凭孟仓曹将书觅土娄旧庄"}
{"author":"杜甫","content":"天寒鸟已归，月出人更静。土室延白光，松门耿疏影。跻攀倦日短，语乐寄夜永。明燃林中薪，暗汲石底井。大师京国旧，德业天机秉。从来支许游，兴趣江湖迥。数奇谪关塞，道广存箕颍。何知戎马间，复接尘事屏。幽寻岂一路，远色有诸岭。晨光稍曚昽，更越西南顶。","dynasty":"唐代","title":"西枝村寻置草堂地夜宿赞公土室二首其二"}
{"author":"杜甫","content":"故人何寂寞，今我独凄凉。老去才难尽，秋来兴甚长。物情尤可见，辞客未能忘。海内知名士，云端各异方。高岑殊缓步，沈鲍得同行。意惬关飞动，篇终接混茫。举天悲富骆，近代惜卢王。似尔官仍贵，前贤命可伤。诸侯非弃掷，半刺已翱翔。诗好几时见，书成无信将。男儿行处是，客子斗身强。羁旅推贤圣，沈绵抵咎殃。三年犹疟疾，一鬼不销亡。隔日搜脂髓，增寒抱雪霜。徒然潜隙地，有靦屡鲜妆。何太龙钟极，于今出处妨。无钱居帝里，尽室在边疆。刘表虽遗恨，庞公至死藏。心微傍鱼鸟，肉瘦怯豺狼。陇草萧萧白，洮云片片黄。彭门剑阁外，虢略鼎湖旁。荆玉簪头冷，巴笺染翰光。乌麻蒸续晒，丹橘露应尝。岂异神仙宅，俱兼山水乡。竹斋烧药灶，花屿读书床。更得清新否，遥知对属忙。旧官宁改汉，淳俗本归唐。济世宜公等，安贫亦士常。蚩尤终戮辱，胡羯漫猖狂。会待袄氛静，论文暂裹粮。","dynasty":"唐代","title":"寄彭州高三十五使君适、虢州岑二十七长史"}
{"author":"杜甫","content":"玉露凋伤枫树林，巫山巫峡气萧森。江间波浪兼天涌，塞上风云接地阴。丛菊两开他日泪，孤舟一系故园心。寒衣处处催刀尺，白帝城高急暮砧。","dynasty":"唐代","tags":"秋天，写景，思念","title":"秋兴八首·其一"}
{"author":"杜甫","content":"老向巴人里，今辞楚塞隅。入舟翻不乐，解缆独长吁。窄转深啼狖，虚随乱浴凫。石苔凌几杖，空翠扑肌肤。叠壁排霜剑，奔泉溅水珠。杳冥藤上下，浓澹树荣枯。神女峰娟妙，昭君宅有无。曲留明怨惜，梦尽失欢娱。摆阖盘涡沸，欹斜激浪输。风雷缠地脉，冰雪耀天衢。鹿角真走险，狼头如跋胡。恶滩宁变色，高卧负微躯。书史全倾挠，装囊半压濡。生涯临臬兀，死地脱斯须。不有平川决，焉知众壑趋。乾坤霾涨海，雨露洗春芜。鸥鸟牵丝飏，骊龙濯锦纡。落霞沉绿绮，残月坏金枢。泥笋苞初荻，沙茸出小蒲。雁儿争水马，燕子逐樯乌。绝岛容烟雾，环洲纳晓晡。前闻辨陶牧，转眄拂宜都。县郭南畿好，津亭北望孤。劳心依憩息，朗咏划昭苏。意遣乐还笑，衰迷贤与愚。飘萧将素发，汩没听洪炉。丘壑曾忘返，文章敢自诬。此生遭圣代，谁分哭穷途。卧疾淹为客，蒙恩早厕儒。廷争酬造化，朴直乞江湖。滟滪险相迫，沧浪深可逾。浮名寻已已，懒计却区区。喜近天皇寺，先披古画图。应经帝子渚，同泣舜苍梧。朝士兼戎服，君王按湛卢。旄头初俶扰，鹑首丽泥涂。甲卒身虽贵，书生道固殊。出尘皆野鹤，历块匪辕驹。伊吕终难降，韩彭不易呼。五云高太甲，六月旷抟扶。回首黎元病，争权将帅诛。山林托疲苶，未必免崎岖。","dynasty":"唐代","title":"大历三年春白帝城放船出瞿塘峡久居夔府将适…凡四十韵"}
{"author":"杜甫","content":"西川有杜鹃，东川无杜鹃。涪万无杜鹃，云安有杜鹃。我昔游锦城，结庐锦水边。有竹一顷馀，乔木上参天。杜鹃暮春至，哀哀叫其间。我见常再拜，重是古帝魂。生子百鸟巢，百鸟不敢嗔。仍为喂其子，礼若奉至尊。鸿雁及羔羊，有礼太古前。行飞与跪乳，识序如知恩。圣贤古法则，付与后世传。君看禽鸟情，犹解事杜鹃。今忽暮春间，值我病经年。身病不能拜，泪下如迸泉。","dynasty":"唐代","title":"杜鹃"}
{"author":"杜甫","content":"汉北豺狼满，巴西道路难。血埋诸将甲，骨断使臣鞍。牢落新烧栈，苍茫旧筑坛。深怀喻蜀意，恸哭望王官。","dynasty":"唐代","title":"王命"}
{"author":"杜甫","content":"满目飞明镜，归心折大刀。转蓬行地远，攀桂仰天高。水路疑霜雪，林栖见羽毛。此时瞻白兔，直欲数秋毫。","dynasty":"唐代","title":"八月十五夜月二首其一"}
{"author":"杜甫","content":"蔼蔼花蕊乱，飞飞蜂蝶多。幽栖身懒动，客至欲如何。","dynasty":"唐代","title":"绝句六首其二"}
{"author":"杜甫","content":"剩水沧江破，残山碣石开。绿垂风折笋，红绽雨肥梅。银甲弹筝用，金鱼换酒来。兴移无洒埽，随意坐莓苔。","dynasty":"唐代","title":"陪郑广文游何将军山林十首其五"}
{"author":"杜甫","content":"野寺根石壁，诸龛遍崔嵬。前佛不复辨，百身一莓苔。虽有古殿存，世尊亦尘埃。如闻龙象泣，足令信者哀。使君骑紫马，捧拥从西来。树羽静千里，临江久裴回。山僧衣蓝缕，告诉栋梁摧。公为顾宾徒，咄嗟檀施开。吾知多罗树，却倚莲华台。诸天必欢喜，鬼物无嫌猜。以兹抚士卒，孰曰非周才。穷子失净处，高人忧祸胎。岁晏风破肉，荒林寒可回。思量入道苦，自哂同婴孩。","dynasty":"唐代","title":"山寺"}
{"author":"杜甫","content":"碧涧虽多雨，秋沙先少泥。蛟龙引子过，荷芰逐花低。老去参戎幕，归来散马蹄。稻粱须就列，榛草即相迷。蓄积思江汉，疏顽惑町畦。稍酬知己分，还入故林栖。","dynasty":"唐代","title":"到村"}
{"author":"杜甫","content":"宿昔试安命，自私犹畏天。劳生系一物，为客费多年。衡岳江湖大，蒸池疫疠偏。散才婴薄俗，有迹负前贤。巾拂那关眼，瓶罍易满船。火云滋垢腻，冻雨裛沉绵。强饭莼添滑，端居茗续煎。清思汉水上，凉忆岘山巅。顺浪翻堪倚，回帆又省牵。吾家碑不昧，王氏井依然。几杖将衰齿，茅茨寄短椽。灌园曾取适，游寺可终焉。遂性同渔父，成名异鲁连。篙师烦尔送，朱夏及寒泉。","dynasty":"唐代","title":"回棹"}
{"author":"杜甫","content":"二仪积风雨，百谷漏波涛。闻道洪河坼，遥连沧海高。职思忧悄悄，郡国诉嗷嗷。舍弟卑栖邑，防川领簿曹。尺书前日至，版筑不时操。难假鼋鼍力，空瞻乌鹊毛。燕南吹畎亩，济上没蓬蒿。螺蚌满近郭，蛟螭乘九皋。徐关深水府，碣石小秋毫。白屋留孤树，青天矢万艘。吾衰同泛梗，利涉想蟠桃。倚赖天涯钓，犹能掣巨鳌。","dynasty":"唐代","title":"临邑舍弟书至苦雨黄河泛溢堤防之患簿领所忧…用宽其意"}
{"author":"杜甫","content":"暝色延山径，高斋次水门。薄云岩际宿，孤月浪中翻。鹳鹤追飞静，豺狼得食喧。不眠忧战伐，无力正乾坤。","dynasty":"唐代","title":"宿江边阁"}
{"author":"杜甫","content":"贤有不黔突，圣有不暖席。况我饥愚人，焉能尚安宅。始来兹山中，休驾喜地僻。奈何迫物累，一岁四行役。忡忡去绝境，杳杳更远适。停骖龙潭云，回首白崖石。临岐别数子，握手泪再滴。交情无旧深，穷老多惨戚。平生懒拙意，偶值栖遁迹。去住与愿违，仰惭林间翮。","dynasty":"唐代","title":"发同谷县（乾元二年十二月一日自陇右赴剑南纪行）"}
{"author":"杜甫","content":"荡荡万斛船，影若扬白虹。起樯必椎牛，挂席集众功。自非风动天，莫置大水中。","dynasty":"唐代","title":"三韵三篇其二"}
{"author":"杜甫","content":"传道东柯谷，深藏数十家。对门藤盖瓦，映竹水穿沙。瘦地翻宜粟，阳坡可种瓜。船人近相报，但恐失桃花。","dynasty":"唐代","title":"秦州杂诗二十首其十三"}
{"author":"杜甫","content":"独卧嵩阳客，三违颍水春。艰难随老母，惨澹向时人。谢氏寻山屐，陶公漉酒巾。群凶弥宇宙，此物在风尘。历下辞姜被，关西得孟邻。早通交契密，晚接道流新。静者心多妙，先生艺绝伦。草书何太苦，诗兴不无神。曹植休前辈，张芝更后身。数篇吟可老，一字买堪贫。将恐曾防寇，深潜托所亲。宁闻倚门夕，尽力洁飧晨。疏懒为名误，驱驰丧我真。索居犹寂寞，相遇益悲辛。流转依边徼，逢迎念席珍。时来故旧少，乱后别离频。世祖修高庙，文公赏从臣。商山犹入楚，源水不离秦。存想青龙秘，骑行白鹿驯。耕岩非谷口，结草即河滨。肘后符应验，囊中药未陈。旅怀殊不惬，良觌渺无因。自古皆悲恨，浮生有屈伸。此邦今尚武，何处且依仁。鼓角凌天籁，关山信月轮。官场罗镇碛，贼火近洮岷。萧索论兵地，苍茫斗将辰。大军多处所，馀孽尚纷纶。高兴知笼鸟，斯文起获麟。穷秋正摇落，回首望松筠。","dynasty":"唐代","title":"寄张十二山人彪三十韵"}
{"author":"杜甫","content":"城峻随天壁，楼高更女墙。江流思夏后，风至忆襄王。老去闻悲角，人扶报夕阳。公孙初恃险，跃马意何长。","dynasty":"唐代","title":"上白帝城"}
{"author":"杜甫","content":"南有龙兮在山湫，古木巃嵷枝相樛。木叶黄落龙正蛰，蝮蛇东来水上游。我行怪此安敢出，拔剑欲斩且复休。呜呼六歌兮歌思迟，溪壑为我回春姿。","dynasty":"唐代","title":"乾元中寓居同谷县作歌七首其六"}
{"author":"杜甫","content":"昔在严公幕，俱为蜀使臣。艰危参大府，前后间清尘。起草鸣先路，乘槎动要津。王凫聊暂出，萧雉只相驯。终始任安义，荒芜孟母邻。联翩匍匐礼，意气死生亲。张老存家事，嵇康有故人。食恩惭卤莽，镂骨抱酸辛。巢许山林志，夔龙廊庙珍。鹏图仍矫翼，熊轼且移轮。磊落衣冠地，苍茫土木身。埙篪鸣自合，金石莹逾新。重忆罗江外，同游锦水滨。结欢随过隙，怀旧益沾巾。旷绝含香舍，稽留伏枕辰。停骖双阙早，回雁五湖春。不达长卿病，从来原宪贫。监河受贷粟，一起辙中鳞。","dynasty":"唐代","title":"奉赠萧二十使君"}
{"author":"杜甫","content":"寂寞天宝后，园庐但蒿藜。我里百余家，世乱各东西。存者无消息，死者为尘泥。贱子因阵败，归来寻旧蹊。久行见空巷，日瘦气惨凄，但对狐与狸，竖毛怒我啼。四邻何所有，一二老寡妻。宿鸟恋本枝，安辞且穷栖。方春独荷锄，日暮还灌畦。县吏知我至，召令习鼓鞞。虽从本州役，内顾无所携。近行止一身，远去终转迷。家乡既荡尽，远近理亦齐。永痛长病母，五年委沟溪。生我不得力，终身两酸嘶。人生无家别，何以为蒸黎。","dynasty":"唐代","tags":"叙事，战争，写景，抒怀","title":"无家别"}
{"author":"杜甫","content":"去郭轩楹敞，无村眺望赊。澄江平少岸，幽树晚多花。细雨鱼儿出，微风燕子斜。城中十万户，此地两三家。蜀天常夜雨，江槛已朝晴。叶润林塘密，衣干枕席清。不堪祗老病，何得尚浮名。浅把涓涓酒，深凭送此生。","dynasty":"唐代","tags":"春天，写景，写雨，感慨","title":"水槛遣心二首"}
{"author":"杜甫","content":"客行新安道，喧呼闻点兵。借问新安吏：“县小更无丁？”“府帖昨夜下，次选中男行。”“中男绝短小，何以守王城？”肥男有母送，瘦男独伶俜。白水暮东流，青山犹哭声。“莫自使眼枯，收汝泪纵横。眼枯即见骨，天地终无情！我军取相州，日夕望其平。岂意贼难料，归军星散营。就粮近故垒，练卒依旧京。掘壕不到水，牧马役亦轻。况乃王师顺，抚养甚分明。送行勿泣血，仆射如父兄。”","dynasty":"唐代","tags":"战争，忧国忧民","title":"新安吏"}
{"author":"杜甫","content":"肃肃花絮晚，菲菲红素轻。日长唯鸟雀，春远独柴荆。数有关中乱，何曾剑外清。故乡归不得，地入亚夫营。","dynasty":"唐代","tags":"春天，思乡","title":"春远/春运"}
{"author":"杜甫","content":"昔年有狂客，号尔谪仙人。笔落惊风雨，诗成泣鬼神。声名从此大，汩没一朝伸。文采承殊渥，流传必绝伦。龙舟移棹晚，兽锦夺袍新。白日来深殿，青云满后尘。乞归优诏许，遇我宿心亲。未负幽栖志，兼全宠辱身。剧谈怜野逸，嗜酒见天真。醉舞梁园夜，行歌泗水春。才高心不展，道屈善无邻。处士祢衡俊，诸生原宪贫。稻粱求未足，薏苡谤何频。五岭炎蒸地，三危放逐臣。几年遭鵩鸟，独泣向麒麟。苏武先还汉，黄公岂事秦。楚筵辞醴日，梁狱上书辰。已用当时法，谁将此义陈。老吟秋月下，病起暮江滨。莫怪恩波隔，乘槎与问津。","dynasty":"唐代","tags":"赞颂，写人，友情","title":"寄李十二白二十韵"}
{"author":"杜甫","content":"著处繁花务是日，长沙千人万人出。渡头翠柳艳明眉，争道朱蹄骄啮膝。此都好游湘西寺，诸将亦自军中至。马援征行在眼前，葛强亲近同心事。金镫下山红粉晚，牙樯捩柁青楼远。古时丧乱皆可知，人世悲欢暂相遣。弟侄虽存不得书，干戈未息苦离居。逢迎少壮非吾道，况乃今朝更祓除。","dynasty":"唐代","title":"清明"}
{"author":"杜甫","content":"庾信文章老更成，凌云健笔意纵横。今人嗤点流传赋，不觉前贤畏后生。王杨卢骆当时体，轻薄为文哂未休。尔曹身与名俱灭，不废江河万古流。纵使卢王操翰墨，劣于汉魏近风骚。龙文虎脊皆君驭，历块过都见尔曹。才力应难夸数公，凡今谁是出群雄。或看翡翠兰苕上，未掣鲸鱼碧海中。不薄今人爱古人，清词丽句必为邻。窃攀屈宋宜方驾，恐与齐梁作后尘。未及前贤更勿疑，递相祖述复先谁。别裁伪体亲风雅，转益多师是汝师。","dynasty":"唐代","tags":"议论，艺术，文学，组诗","title":"戏为六绝句"}
{"author":"杜甫","content":"东来万里客，乱定几年归？肠断江城雁，高高向北飞！","dynasty":"唐代","tags":"写鸟，思乡","title":"归雁"}
{"author":"杜甫","content":"翻手作云覆手雨，纷纷轻薄何须数。(翻手作云一作：为)君不见管鲍贫时交，此道今人弃如土。","dynasty":"唐代","tags":"友情，愤懑，怀古","title":"贫交行"}
{"author":"杜甫","content":"南岳配朱鸟，秩礼自百王。欻吸领地灵，鸿洞半炎方。邦家用祀典，在德非馨香。巡守何寂寥，有虞今则亡。洎吾隘世网，行迈越潇湘。渴日绝壁出，漾舟清光旁。祝融五峰尊，峰峰次低昂。紫盖独不朝，争长嶪相望。恭闻魏夫人，群仙夹翱翔。有时五峰气，散风如飞霜。牵迫限修途，未暇杖崇冈。归来觊命驾，沐浴休玉堂。三叹问府主，曷以赞我皇。牲璧忍衰俗，神其思降祥。","dynasty":"唐代","tags":"写山","title":"望岳三首·其三"}
{"author":"杜甫","content":"十二年来多战场，天威已息阵堂堂。神灵汉代中兴主，功业汾阳异姓王。","dynasty":"唐代","title":"承闻河北诸道节度入朝欢喜口号绝句十二首其十二"}
{"author":"杜甫","content":"西岳崚嶒竦处尊，诸峰罗立似儿孙。安得仙人九节杖，拄到玉女洗头盆。车箱入谷无归路，箭栝通天有一门。稍待秋风凉冷后，高寻白帝问真源。","dynasty":"唐代","tags":"写山，咏物","title":"望岳三首·其二"}
{"author":"杜甫","content":"江发蛮夷涨，山添雨雪流。大声吹地转，高浪蹴天浮。鱼鳖为人得，蛟龙不自谋。轻帆好去便，吾道付沧洲。","dynasty":"唐代","title":"江涨"}
{"author":"杜甫","content":"上客回空骑，佳人满近船。江清歌扇底，野旷舞衣前。玉袖凌风并，金壶隐浪偏。竞将明媚色，偷眼艳阳天。白日移歌袖，清霄近笛床。翠眉萦度曲，云鬓俨分行。立马千山暮，回舟一水香。使君自有妇，莫学野鸳鸯。","dynasty":"唐代","title":"数陪李梓州泛江，有女乐在诸舫，戏为艳曲二首赠李"}
{"author":"杜甫","content":"满目飞明镜，归心折大刀。转蓬行地远，攀桂仰天高。水路疑霜雪，林栖见羽毛。此时瞻白兔，直欲数秋毫。稍下巫山峡，犹衔白帝城。气沈全浦暗，轮仄半楼明。刁斗皆催晓，蟾蜍且自倾。张弓倚残魄，不独汉家营。","dynasty":"唐代","title":"八月十五夜月二首"}
{"author":"杜甫","content":"极乐三军士，谁知百战场。无私齐绮馔，久坐密金章。醉客沾鹦鹉，佳人指凤皇。几时来翠节，特地引红妆。","dynasty":"唐代","title":"陪柏中丞观宴将士二首其一"}
{"author":"杜甫","content":"萧关陇水入官军，青海黄河卷塞云。北极转愁龙虎气，西戎休纵犬羊群。赞普多教使入秦，数通和好止烟尘。朝廷忽用哥舒将，杀伐虚悲公主亲。崆峒西极过昆仑，驼马由来拥国门。逆气数年吹路断，蕃人闻道渐星奔。勃律天西采玉河，坚昆碧碗最来多。旧随汉使千堆宝，少答胡王万匹罗。今春喜气满乾坤，南北东西拱至尊。大历二年调玉烛，玄元皇帝圣云孙。","dynasty":"唐代","title":"喜闻盗贼蕃寇总退口号五首"}
{"author":"杜甫","content":"手种桃李非无主，野老墙低还似家。恰似春风相欺得，夜来吹折数枝花。","dynasty":"唐代","tags":"春天，写风，抒情","title":"绝句漫兴九首·其二"}
{"author":"杜甫","content":"苔竹素所好，萍蓬无定居。远游长儿子，几地别林庐。杂蕊红相对，他时锦不如。具舟将出峡，巡圃念携锄。正月喧莺末，兹辰放鹢初。雪篱梅可折，风榭柳微舒。托赠卿家有，因歌野兴疏。残生逗江汉，何处狎樵渔。","dynasty":"唐代","title":"将别巫峡赠南卿兄瀼西果园四十亩"}
{"author":"杜甫","content":"寒轻市上山烟碧，日满楼前江雾黄。负盐出井此溪女，打鼓发船何郡郎。新亭举目风景切，茂陵著书消渴长。春花不愁不烂漫，楚客唯听棹相将。","dynasty":"唐代","title":"十二月一日三首其二"}
{"author":"杜甫","content":"杨王卢骆当时体，轻薄为文哂未休。尔曹身与名俱灭，不废江河万古流。","dynasty":"唐代","title":"戏为六绝句其二"}
{"author":"杜甫","content":"单于寇我垒，百里风尘昏。雄剑四五动，彼军为我奔。虏其名王归，系颈授辕门。潜身备行列，一胜何足论。","dynasty":"唐代","title":"前出塞九首其八"}
{"author":"杜甫","content":"元日到人日，未有不阴时。冰雪莺难至，春寒花较迟。云随白水落，风振紫山悲。蓬鬓稀疏久，无劳比素丝。此日此时人共得，一谈一笑俗相看。尊前柏叶休随酒，胜里金花巧耐寒。佩剑冲星聊暂拔，匣琴流水自须弹。早春重引江湖兴，直道无忧行路难。","dynasty":"唐代","title":"人日两篇"}
{"author":"杜甫","content":"旁舍连高竹，疏篱带晚花。碾涡深没马，藤蔓曲藏蛇。词赋工无益，山林迹未赊。尽捻书籍卖，来问尔东家。","dynasty":"唐代","title":"陪郑广文游何将军山林十首其四"}
{"author":"杜甫","content":"昔年有狂客，号尔谪仙人。笔落惊风雨，诗成泣鬼神。声名从此大，汩没一朝伸。文采承殊渥，流传必绝伦。龙舟移棹晚，兽锦夺袍新。白日来深殿，青云满后尘。乞归优诏许，遇我宿心亲。未负幽栖志，兼全宠辱身。剧谈怜野逸，嗜酒见天真。醉舞梁园夜，行歌泗水春。才高心不展，道屈善无邻。处士祢衡俊，诸生原宪贫。稻粱求未足，薏苡谤何频。五岭炎蒸地，三危放逐臣。几年遭鵩鸟，独泣向麒麟。苏武先还汉，黄公岂事秦。楚筵辞醴日，梁狱上书辰。已用当时法，谁将此义陈。老吟秋月下，病起暮江滨。莫怪恩波隔，乘槎与问津。","dynasty":"唐代","tags":"赞颂，写人，友情","title":"寄李十二白二十韵"}
{"author":"杜甫","content":"西汉亲王子，成都老客星。百年双白鬓，一别五秋萤。忍断杯中物，祗看座右铭。不能随皂盖，自醉逐浮萍。策杖时能出，王门异昔游。已知嗟不起，未许醉相留。蜀酒浓无敌，江鱼美可求。终思一酩酊，净扫雁池头。群盗无归路，衰颜会远方。尚怜诗警策，犹记酒颠狂。鲁卫弥尊重，徐陈略丧亡。空馀枚叟在，应念早升堂。","dynasty":"唐代","title":"戏题寄上汉中王三首"}
{"author":"杜甫","content":"中夜江山静，危楼望北辰。长为万里客，有愧百年身。故国风云气，高堂战伐尘。胡雏负恩泽，嗟尔太平人。","dynasty":"唐代","title":"中夜"}
{"author":"杜甫","content":"鄙夫行衰谢，抱病昏妄集。常时往还人，记一不识十。程侯晚相遇，与语才杰立。熏然耳目开，颇觉聪明入。千载得鲍叔，末契有所及。意钟老柏青，义动修蛇蛰。若人可数见，慰我垂白泣。告别无淹晷，百忧复相袭。内愧突不黔，庶羞以赒给。素丝挈长鱼，碧酒随玉粒。途穷见交态，世梗悲路涩。东风吹春冰，泱莽后土湿。念君惜羽翮，既饱更思戢。莫作翻云鹘，闻呼向禽急。","dynasty":"唐代","title":"送率府程录还乡"}
{"author":"杜甫","content":"少保有古风，得之陕郊篇。惜哉功名忤，但见书画传。我游梓州东，遗迹涪江边。画藏青莲界，书入金榜悬。仰看垂露姿，不崩亦不骞。郁郁三大字，蛟龙岌相缠。又挥西方变，发地扶屋椽。惨澹壁飞动，到今色未填。此行叠壮观，郭薛俱才贤。不知百载后，谁复来通泉。","dynasty":"唐代","title":"观薛稷少保书画壁"}
{"author":"杜甫","content":"望极春城上，开筵近鸟巢。白花檐外朵，青柳槛前梢。池水观为政，厨烟觉远庖。西川供客眼，唯有此江郊。","dynasty":"唐代","title":"题新津北桥楼（得郊字）"}
{"author":"杜甫","content":"东城抱春岑，江阁邻石面。崔嵬晨云白，朝旭射芳甸。雨槛卧花丛，风床展书卷。钩帘宿鹭起，丸药流莺啭。呼婢取酒壶，续儿诵文选。晚交严明府，矧此数相见。","dynasty":"唐代","title":"水阁朝霁，奉简严云安（一作云安严明府）"}
{"author":"杜甫","content":"二月饶睡昏昏然，不独夜短昼分眠。桃花气暖眼自醉，春渚日落梦相牵。故乡门巷荆棘底，中原君臣豺虎边。安得务农息战斗，普天无吏横索钱。","dynasty":"唐代","tags":"抒情，愁绪，忧国","title":"昼梦"}
{"author":"杜甫","content":"元年建巳月，郎有焦校书。自誇足膂力，能骑生马驹。一朝被马踏，唇裂版齿无。壮心不肯已，欲得东擒胡。","dynasty":"唐代","title":"戏赠友二首其一"}
{"author":"杜甫","content":"楚岸通秋屐，胡床面夕畦。藉糟分汁滓，瓮酱落提携。饭粝添香味，朋来有醉泥。理生那免俗，方法报山妻。","dynasty":"唐代","title":"孟仓曹步趾领新酒酱二物满器见遗老夫"}
{"author":"杜甫","content":"白小群分命，天然二寸鱼。细微沾水族，风俗当园蔬。入肆银花乱，倾箱雪片虚。生成犹拾卵，尽取义何如。","dynasty":"唐代","title":"白小"}
{"author":"杜甫","content":"邦危坏法则，圣远益愁慕。飘飖桂水游，怅望苍梧暮。潜鱼不衔钩，走鹿无反顾。皦皦幽旷心，拳拳异平素。衣食相拘阂，朋知限流寓。风涛上春沙，千里侵江树。逆行少吉日，时节空复度。井灶任尘埃，舟航烦数具。牵缠加老病，琐细隘俗务。万古一死生，胡为足名数。多忧污桃源，拙计泥铜柱。未辞炎瘴毒，摆落跋涉惧。虎狼窥中原，焉得所历住。葛洪及许靖，避世常此路。贤愚诚等差，自爱各驰骛。羸瘠且如何，魄夺针灸屡。拥滞僮仆慵，稽留篙师怒。终当挂帆席，天意难告诉。南为祝融客，勉强亲杖屦。结托老人星，罗浮展衰步。","dynasty":"唐代","title":"咏怀二首其二"}
{"author":"杜甫","content":"乐游古园崒森爽，烟绵碧草萋萋长。公子华筵势最高，秦川对酒平如掌。长生木瓢示真率，更调鞍马狂欢赏。青春波浪芙蓉园，白日雷霆夹城仗。阊阖晴开昳荡荡，曲江翠幕排银榜。拂水低徊舞袖翻，缘云清切歌声上。却忆年年人醉时，只今未醉已先悲。数茎白发那抛得，百罚深杯亦不辞。圣朝亦知贱士丑，一物自荷皇天慈。此身饮罢无归处，独立苍茫自咏诗。","dynasty":"唐代","title":"乐游园歌"}
{"author":"杜甫","content":"元年建巳月，官有王司直。马惊折左臂，骨折面如墨。驽骀漫深泥，何不避雨色。劝君休叹恨，未必不为福。","dynasty":"唐代","title":"戏赠友二首其二"}
{"author":"杜甫","content":"东柯好崖谷，不与众峰群。落日邀双鸟，晴天养片云。野人矜险绝，水竹会平分。采药吾将老，儿童未遣闻。","dynasty":"唐代","title":"秦州杂诗二十首其十六"}
{"author":"杜甫","content":"春旱天地昏，日色赤如血。农事都已休，兵戈况骚屑。巴人困军须，恸哭厚土热。沧江夜来雨，真宰罪一雪。谷根小苏息，沴气终不灭。何由见宁岁，解我忧思结。峥嵘群山云，交会未断绝。安得鞭雷公，滂沱洗吴越。","dynasty":"唐代","title":"喜雨"}
{"author":"杜甫","content":"极乐三军士，谁知百战场。无私齐绮馔，久坐密金章。醉客沾鹦鹉，佳人指凤皇。几时来翠节，特地引红妆。","dynasty":"唐代","title":"陪柏中丞观宴将士二首其一"}
{"author":"杜甫","content":"朝回日日典春衣，每日江头尽醉归。酒债寻常行处有，人生七十古来稀。穿花蛱蝶深深见，点水蜻蜓款款飞。传语风光共流转，暂时相赏莫相违。","dynasty":"唐代","title":"曲江二首其二"}
{"author":"杜甫","content":"呜呼房魏不复见，秦王学士时难羡。青衿胄子困泥涂，白马将军若雷电。千载少似朱云人，至今折槛空嶙峋。娄公不语宋公语，尚忆先皇容直臣。","dynasty":"唐代","title":"折槛行"}
{"author":"杜甫","content":"故使笼宽织，须知动损毛。看云莫怅望，失水任呼号。六翮曾经剪，孤飞卒未高。且无鹰隼虑，留滞莫辞劳。","dynasty":"唐代","title":"江头四咏。鸂鶒"}
{"author":"杜甫","content":"楚公画鹰鹰戴角，杀气森森到幽朔。观者贪愁掣臂飞，画师不是无心学。此鹰写真在左绵，却嗟真骨遂虚传。梁间燕雀休惊怕，亦未抟空上九天。","dynasty":"唐代","title":"姜楚公画角鹰歌"}
{"author":"杜甫","content":"白帝空祠庙，孤云自往来。江山城宛转，栋宇客裴回。勇略今何在，当年亦壮哉。后人将酒肉，虚殿日尘埃。谷鸟鸣还过，林花落又开。多惭病无力，骑马入青苔。","dynasty":"唐代","title":"上白帝城二首其二"}
{"author":"杜甫","content":"野日荒荒白，春流泯泯清。渚蒲随地有，村径逐门成。只作披衣惯，常从漉酒生。眼前无俗物，多病也身轻。江皋已仲春，花下复清晨。仰面贪看鸟，回头错应人。读书难字过，对酒满壶频。近识峨眉老，知予懒是真。","dynasty":"唐代","title":"漫成二首"}
{"author":"杜甫","content":"前有毒蛇后猛虎，溪行尽日无村坞。江风萧萧云拂地，山木惨惨天欲雨。女病妻忧归意速，秋花锦石谁复数？别家三月一得书，避地何时免愁苦？","dynasty":"唐代","tags":"写景，抒情","title":"发阆中"}
{"author":"杜甫","content":"佳士欣相识，慈颜望远游。甘从投辖饮，肯作置书邮。高鸟黄云暮，寒蝉碧树秋。湖南冬不雪，吾病得淹留。","dynasty":"唐代","title":"晚秋长沙蔡五侍御饮筵，送殷六参军归澧州觐"}
{"author":"杜甫","content":"城峻随天壁，楼高更女墙。江流思夏后，风至忆襄王。老去闻悲角，人扶报夕阳。公孙初恃险，跃马意何长。","dynasty":"唐代","title":"上白帝城（公孙述僭位于此，自称白帝）"}
{"author":"杜甫","content":"炼金欧冶子，喷玉大宛儿。符彩高无敌，聪明达所为。梦兰他日应，折桂早年知。烂漫通经术，光芒刷羽仪。谢庭瞻不远，潘省会于斯。倡和将雏曲，田翁号鹿皮。","dynasty":"唐代","title":"同豆卢峰知字韵"}
{"author":"杜甫","content":"扶病送君发，自怜犹不归。只应尽客泪，复作掩荆扉。江汉故人少，音书从此稀。往还二十载，岁晚寸心违。","dynasty":"唐代","title":"赠韦赞善别"}
{"author":"杜甫","content":"百年已过半，秋至转饥寒。为问彭州牧，何时救急难。","dynasty":"唐代","title":"因崔五侍御寄高彭州（適）"}
{"author":"杜甫","content":"秋水清无底，萧然静客心。掾曹乘逸兴，鞍马去相寻。能吏逢联璧，华筵直一金。晚来横吹好，泓下亦龙吟。","dynasty":"唐代","title":"刘九法曹、郑瑕丘石门宴集"}
{"author":"杜甫","content":"分手开元末，连年绝尺书。江山且相见，戎马未安居。剑外官人冷，关中驿骑疏。轻舟下吴会，主簿意何如。","dynasty":"唐代","title":"逢唐兴刘主簿弟"}
{"author":"杜甫","content":"旧与苏司业，兼随郑广文。采花香泛泛，坐客醉纷纷。野树歌还倚，秋砧醒却闻。欢娱两冥漠，西北有孤云。","dynasty":"唐代","title":"九日五首其三"}
{"author":"杜甫","content":"中兴诸将收山东，捷书夜报清昼同。河广传闻一苇过，胡危命在破竹中。祗残邺城不日得，独任朔方无限功。京师皆骑汗血马，回纥喂肉葡萄宫。已喜皇威清海岱，常思仙仗过崆峒。三年笛里关山月，万国兵前草木风。成王功大心转小，郭相谋深古来少。司徒清鉴悬明镜，尚书气与秋天杳。二三豪俊为时出，整顿乾坤济时了。东走无复忆鲈鱼，南飞觉有安巢鸟。青春复随冠冕入，紫禁正耐烟花绕。鹤禁通宵凤辇备，鸡鸣问寝龙楼晓。攀龙附凤势莫当，天下尽化为侯王。汝等岂知蒙帝力，时来不得夸身强。关中既留萧丞相，幕下复用张子房。张公一生江海客，身长九尺须眉苍。征起适遇风云会，扶颠始知筹策良。青袍白马更何有，后汉今周喜再昌。寸地尺天皆入贡，奇祥异瑞争来送。不知何国致白环，复道诸山得银瓮。隐士休歌紫芝曲，词人解撰河清颂。田家望望惜雨干，布谷处处催春种。淇上健儿归莫懒，城南思妇愁多梦。安得壮士挽天河，净洗甲兵长不用。","dynasty":"唐代","tags":"战争，抒情，喜悦","title":"洗兵马"}
{"author":"杜甫","content":"有客有客字子美，白头乱发垂过耳。岁拾橡栗随狙公，天寒日暮山谷里。中原无书归不得，手脚冻皴皮肉死。呜呼一歌兮歌已哀，悲风为我从天来。长镵长镵白木柄，我生托子以为命。黄独无苗山雪盛，短衣数挽不掩胫。此时与子空归来，男呻女吟四壁静。呜呼二歌兮歌始放，邻里为我色惆怅。有弟有弟在远方，三人各瘦何人强。生别展转不相见，胡尘暗天道路长。东飞鴐鹅后鹙鶬，安得送我置汝旁。呜呼三歌兮歌三发，汝归何处收兄骨。有妹有妹在钟离，良人早殁诸孤痴。长淮浪高蛟龙怒，十年不见来何时。扁舟欲往箭满眼，杳杳南国多旌旗。呜呼四歌兮歌四奏，林猿为我啼清昼。四山多风溪水急，寒雨飒飒枯树湿。黄蒿古城云不开，白狐跳梁黄狐立。我生何为在穷谷，中夜起坐万感集。呜呼五歌兮歌正长，魂招不来归故乡。南有龙兮在山湫，古木巃嵸枝相樛。木叶黄落龙正蛰，蝮蛇东来水上游。我行怪此安敢出，拔剑欲斩且复休。呜呼六歌兮歌思迟，溪壑为我回春姿。男儿生不成名身已老，三年饥走荒山道。长安卿相多少年，富贵应须致身早。山中儒生旧相识，但话宿昔伤怀抱。呜呼七歌兮悄终曲，仰视皇天白日速。","dynasty":"唐代","tags":"抒情，伤怀，愁苦","title":"乾元中寓居同谷县作歌七首"}
{"author":"杜甫","content":"未及前贤更勿疑，递相祖述复先谁。别裁伪体亲风雅，转益多师是汝师。","dynasty":"唐代","title":"戏为六绝句其六"}
{"author":"杜甫","content":"孤雁不饮啄，飞鸣声念群。谁怜一片影，相失万重云？望尽似犹见，哀多如更闻。野鸦无意绪，鸣噪自纷纷。","dynasty":"唐代","tags":"咏物，写鸟，孤独，哀伤","title":"孤雁/后飞雁"}
{"author":"杜甫","content":"青冥亦自守，软弱强扶持。味苦夏虫避，丛卑春鸟疑。轩墀曾不重，翦伐欲无辞。幸近幽人屋，霜根结在兹。","dynasty":"唐代","title":"苦竹"}
{"author":"杜甫","content":"闻道花门破，和亲事却非。人怜汉公主，生得渡河归。秋思抛云髻，腰支胜宝衣。群凶犹索战，回首意多违。","dynasty":"唐代","title":"即事"}
{"author":"杜甫","content":"昭代将垂白，途穷乃叫阍。气冲星象表，词感帝王尊。天老书题目，春官验讨论。倚风遗鶂路，随水到龙门。竟与蛟螭杂，空闻燕雀喧。青冥犹契阔，陵厉不飞翻。儒术诚难起，家声庶已存。故山多药物，胜概忆桃源。欲整还乡旆，长怀禁掖垣。谬称三赋在，难述二公恩。","dynasty":"唐代","title":"奉留赠集贤院崔、于二学士（国辅、休烈）"}
{"author":"杜甫","content":"峥嵘赤云西，日脚下平地。柴门鸟雀噪，归客千里至。妻孥怪我在，惊定还拭泪。世乱遭飘荡，生还偶然遂！邻人满墙头，感叹亦歔欷。夜阑更秉烛，相对如梦寐。晚岁迫偷生，还家少欢趣。娇儿不离膝：畏我复却去。忆昔好追凉，故绕池边树。萧萧北风劲，抚事煎百虑。赖知禾黍收，已觉糟床注。如今足斟酌，且用慰迟暮。群鸡正乱叫，客至鸡斗争。驱鸡上树木，始闻叩柴荆。父老四五人，问我久远行。手中各有携，倾榼浊复清。莫辞酒味薄，黍地无人耕。兵戈既未息，儿童尽东征。请为父老歌，艰难愧深情。歌罢仰天叹，四座泪纵横。","dynasty":"唐代","tags":"归乡，乡村，生活，组诗","title":"羌村"}
{"author":"杜甫","content":"转惊波作怒，即恐岸随流。赖有杯中物，还同海上鸥。关心小剡县，傍眼见扬州。为接情人饮，朝来减半愁。向晚波微绿，连空岸脚青。日兼春有暮，愁与醉无醒。漂泊犹杯酒，踌躇此驿亭。相看万里外，同是一浮萍。","dynasty":"唐代","title":"巴西驿亭观江涨，呈窦使君二首"}
{"author":"杜甫","content":"一匮功盈尺，三峰意出群。望中疑在野，幽处欲生云。慈竹春阴覆，香炉晓势分。惟南将献寿，佳气日氛氲。","dynasty":"唐代","title":"天宝初南曹小司寇舅于我太夫人堂下累土为山…而作是诗"}
{"author":"杜甫","content":"自平宫中吕太一，收珠南海千馀日。近供生犀翡翠稀，复恐征戎干戈密。蛮溪豪族小动摇，世封刺史非时朝。蓬莱殿前诸主将，才如伏波不得骄。","dynasty":"唐代","title":"自平"}
{"author":"杜甫","content":"乱后居难定，春归客未还。水生鱼复浦，云暖麝香山。半顶梳头白，过眉拄杖斑。相看多使者，一一问函关。","dynasty":"唐代","title":"入宅三首其二"}
{"author":"杜甫","content":"早花随处发，春鸟异方啼。万里清江上，三年落日低。畏人成小筑，褊性合幽栖。门径从榛草，无心走马蹄。","dynasty":"唐代","title":"畏人"}
{"author":"杜甫","content":"下马古战场，四顾但茫然。风悲浮云去，黄叶坠我前。朽骨穴蝼蚁，又为蔓草缠。故老行叹息，今人尚开边。汉虏互胜负，封疆不常全。安得廉耻将，三军同晏眠。","dynasty":"唐代","title":"遣兴三首其一"}
{"author":"杜甫","content":"廊庙之具裴施州，宿昔一逢无此流。金钟大镛在东序，冰壶玉衡悬清秋。自从相遇感多病，三岁为客宽边愁。尧有四岳明至理，汉二千石真分忧。几度寄书白盐北，苦寒赠我青羔裘。霜雪回光避锦袖，龙蛇动箧蟠银钩。紫衣使者辞复命，再拜故人谢佳政。将老已失子孙忧，后来况接才华盛。","dynasty":"唐代","title":"寄裴施州（裴冕坐李辅国贬施州刺史）"}
{"author":"杜甫","content":"再有朝廷乱，难知消息真。近传王在洛，复道使归秦。夺马悲公主，登车泣贵嫔。萧关迷北上，沧海欲东巡。敢料安危体，犹多老大臣。岂无嵇绍血，沾洒属车尘。","dynasty":"唐代","title":"伤春五首其四"}
{"author":"杜甫","content":"夜深坐南轩，明月照我膝。惊风翻河汉，梁栋已出日。群生各一宿，飞动自俦匹。吾亦驱其儿，营营为私实。天寒行旅稀，岁暮日月疾。荣名忽中人，世乱如虮虱。古者三皇前，满腹志愿毕。胡为有结绳，陷此胶与漆。祸首燧人氏，厉阶董狐笔。君看灯烛张，转使飞蛾密。放神八极外，俯仰俱萧瑟。终契如往还，得匪合仙术。","dynasty":"唐代","title":"写怀二首其二"}
{"author":"杜甫","content":"堂上不合生枫树，怪底江山起烟雾。闻君扫却赤县图，乘兴遣画沧洲趣。画师亦无数，好手不可遇。对此融心神。知君重毫素。岂但祁岳与郑虔，笔迹远过杨契丹。得非悬圃裂，无乃潇湘翻。悄然坐我天姥下，耳边已似闻清猿。反思前夜风雨急，乃是蒲城鬼神入。元气淋漓障犹湿，真宰上诉天应泣。野亭春还杂花远，渔翁暝蹋孤舟立。沧浪水深青溟阔，欹岸侧岛秋毫末。不见湘妃鼓瑟时，至今斑竹临江活。刘侯天机精，爱画入骨髓。自有两儿郎，挥洒亦莫比。大儿聪明到，能添老树巅崖里。小儿心孔开。貌得山僧及童子。若耶溪，云门寺。吾独胡为在泥滓，青鞋布袜从此始。","dynasty":"唐代","title":"奉先刘少府新画山水障歌"}
{"author":"杜甫","content":"晚景孤村僻，行军数骑来。交新徒有喜，礼厚愧无才。赏静怜云竹，忘归步月台。何当看花蕊，欲发照江梅。","dynasty":"唐代","title":"徐九少尹见过"}
{"author":"杜甫","content":"献纳司存雨露边，地分清切任才贤。舍人退食收封事，宫女开函近御筵。晓漏追飞青琐闼，晴窗点检白云篇。扬雄更有河东赋，唯待吹嘘送上天。","dynasty":"唐代","title":"赠献纳使"}
{"author":"杜甫","content":"巨积水中央，江寒出水长。沈牛答云雨，如马戒舟航。天意存倾覆，神功接混茫。干戈连解缆，行止忆垂堂。","dynasty":"唐代","tags":"写景，怀古，忧虑，现实","title":"滟滪堆"}
{"author":"杜甫","content":"清晨蒙菜把，常荷地主恩。守者愆实数，略有其名存。苦苣刺如针，马齿叶亦繁。青青嘉蔬色，埋没在中园。园吏未足怪，世事固堪论。呜呼战伐久，荆棘暗长原。乃知苦苣辈，倾夺蕙草根。小人塞道路，为态何喧喧。又如马齿盛，气拥葵荏昏。点染不易虞，丝麻杂罗纨。一经器物内，永挂粗刺痕。志士采紫芝，放歌避戎轩。畦丁负笼至，感动百虑端。","dynasty":"唐代","title":"园官送菜"}
{"author":"杜甫","content":"市人日中集，于利竞锥刀。置膏烈火上，哀哀自煎熬。农人望岁稔，相率除蓬蒿。所务谷为本，邪赢无乃劳。舜举十六相，身尊道何高。秦时任商鞅，法令如牛毛。","dynasty":"唐代","title":"述古三首其二"}
{"author":"杜甫","content":"杖锡何来此，秋风已飒然。雨荒深院菊，霜倒半池莲。放逐宁违性，虚空不离禅。相逢成夜宿，陇月向人圆。","dynasty":"唐代","title":"宿赞公房（京中大云寺主谪此安置）"}
{"author":"杜甫","content":"仙仗离丹极，妖星照玉除。须为下殿走，不可好楼居。暂屈汾阳驾，聊飞燕将书。依然七庙略，更与万方初。生意甘衰白，天涯正寂寥。忽闻哀痛诏，又下圣明朝。羽翼怀商老，文思忆帝尧。叨逢罪己日，沾洒望青霄。汗马收宫阙，春城铲贼壕。赏应歌杕杜，归及荐樱桃。杂虏横戈数，功臣甲第高。万方频送喜，无乃圣躬劳。","dynasty":"唐代","title":"收京三首"}
{"author":"杜甫","content":"翰林逼华盖，鲸力破沧溟。天上张公子，宫中汉客星。赋诗拾翠殿，佐酒望云亭。紫诰仍兼绾，黄麻似六经。内分金带赤，恩与荔枝青。无复随高凤，空馀泣聚萤。此生任春草，垂老独漂萍。倘忆山阳会，悲歌在一听。","dynasty":"唐代","title":"赠翰林张四学士"}
{"author":"杜甫","content":"养拙江湖外，朝廷记忆疏。深惭长者辙，重得故人书。白发丝难理，新诗锦不如。虽无南去雁，看取北来鱼。","dynasty":"唐代","title":"酬韦韶州见寄"}
{"author":"杜甫","content":"白露团甘子，清晨散马蹄。圃开连石树，船渡入江溪。凭几看鱼乐，回鞭急鸟栖。渐知秋实美，幽径恐多蹊。","dynasty":"唐代","title":"白露"}
{"author":"杜甫","content":"东屯稻畦一百顷，北有涧水通青苗。晴浴狎鸥分处处，雨随神女下朝朝。","dynasty":"唐代","title":"夔州歌十绝句其六"}
{"author":"杜甫","content":"国有乾坤大，王今叔父尊。剖符来蜀道，归盖取荆门。峡险通舟过，水长注海奔。主人留上客，避暑得名园。前后缄书报，分明馔玉恩。天云浮绝壁，风竹在华轩。已觉良宵永，何看骇浪翻。入期朱邸雪，朝傍紫微垣。枚乘文章老，河间礼乐存。悲秋宋玉宅，失路武陵源。淹薄俱崖口，东西异石根。夷音迷咫尺，鬼物傍黄昏。犬马诚为恋，狐狸不足论。从容草奏罢，宿昔奉清樽。","dynasty":"唐代","title":"奉汉中王手札"}
{"author":"杜甫","content":"不谓生戎马，何知共酒杯。然脐郿坞败，握节汉臣回。白发千茎雪，丹心一寸灰。别离经死地，披写忽登台。重对秦箫发，俱过阮宅来。留连春夜舞，泪落强裴回。","dynasty":"唐代","title":"郑驸马池台喜遇郑广文同饮"}
{"author":"杜甫","content":"春江不可渡，二月已风涛。舟楫欹斜疾，鱼龙偃卧高。渚花兼素锦，汀草乱青袍。戏问垂纶客，悠悠见汝曹。","dynasty":"唐代","title":"渡江"}
{"author":"杜甫","content":"历历开元事，分明在眼前。无端盗贼起，忽已岁时迁。巫峡西江外，秦城北斗边。为郎从白首，卧病数秋天。","dynasty":"唐代","title":"历历"}
{"author":"杜甫","content":"孔明庙前有老柏，柯如青铜根如石。霜皮溜雨四十围，黛色参天二千尺。君臣已与时际会，树木犹为人爱惜。云来气接巫峡长，月出寒通雪山白。忆昨路绕锦亭东，先主武侯同閟宫。崔嵬枝干郊原古，窈窕丹青户牖空。落落盘踞虽得地，冥冥孤高多烈风。扶持自是神明力，正直原因造化工。大厦如倾要梁栋，万牛回首丘山重。不露文章世已惊，未辞翦伐谁能送？苦心岂免容蝼蚁，香叶终经宿鸾凤。志士幽人莫怨嗟：古来材大难为用。","dynasty":"唐代","tags":"唐诗三百首，咏物，怀才不遇","title":"古柏行"}
{"author":"杜甫","content":"江城秋日落，山鬼闭门中。行李淹吾舅，诛茅问老翁。赤眉犹世乱，青眼只途穷。传语桃源客，人今出处同。","dynasty":"唐代","title":"巫峡敝庐奉赠侍御四舅别之澧朗"}
{"author":"杜甫","content":"稻穫空云水，川平对石门。寒风疏落木，旭日散鸡豚。野哭初闻战，樵歌稍出村。无家问消息，作客信乾坤。","dynasty":"唐代","title":"刈稻了咏怀"}
{"author":"杜甫","content":"辍棹青枫浦，双枫旧已摧。自惊衰谢力，不道栋梁材。浪足浮纱帽，皮须截锦苔。江边地有主，暂借上天回。","dynasty":"唐代","title":"双枫浦（在浏阳县）"}
{"author":"杜甫","content":"梁公曾孙我姨弟，不见十年官济济。大贤之后竟陵迟，浩荡古今同一体。比看叔伯四十人，有才无命百寮底。今者兄弟一百人，几人卓绝秉周礼。在汝更用文章为，长兄白眉复天启。汝门请从曾翁说，太后当朝多巧诋。狄公执政在末年，浊河终不污清济。国嗣初将付诸武，公独廷诤守丹陛。禁中决册请房陵，前朝长老皆流涕。太宗社稷一朝正，汉官威仪重昭洗。时危始识不世才，谁谓荼苦甘如荠。汝曹又宜列土食，身使门户多旌棨。胡为漂泊岷汉间，干谒王侯颇历抵。况乃山高水有波，秋风萧萧露泥泥。虎之饥，下巉岩，蛟之横，出清泚。早归来，黄土泥衣眼易眯。","dynasty":"唐代","title":"狄明府（博济。一作寄狄明府）"}
{"author":"杜甫","content":"西南万壑注，勍敌两崖开。地与山根裂，江从月窟来。削成当白帝，空曲隐阳台。疏凿功虽美，陶钧力大哉。","dynasty":"唐代","title":"瞿唐怀古（以下草堂逸诗拾遗）"}
{"author":"杜甫","content":"江雨飒长夏，府中有馀清。我公会宾客，肃肃有异声。初筵阅军装，罗列照广庭。庭空六马入，駊騀扬旗旌。回回偃飞盖，熠熠迸流星。来缠风飙急，去擘山岳倾。材归俯身尽，妙取略地平。虹霓就掌握，舒卷随人轻。三州陷犬戎，但见西岭青。公来练猛士，欲夺天边城。此堂不易升，庸蜀日已宁。吾徒且加餐，休适蛮与荆。","dynasty":"唐代","title":"扬旗"}
{"author":"杜甫","content":"闻道收宗庙，鸣銮自陕归。倾都看黄屋，正殿引朱衣。剑外春天远，巴西敕使稀。念君经世乱，匹马向王畿。","dynasty":"唐代","title":"巴西闻收宫阙，送班司马入京"}
{"author":"杜甫","content":"山雨尊仍在，沙沈榻未移。犬迎曾宿客，鸦护落巢儿。云薄翠微寺，天清黄子陂。向来幽兴极，步屣过东篱。","dynasty":"唐代","title":"重过何氏五首其二"}
{"author":"杜甫","content":"佳士欣相识，慈颜望远游。甘从投辖饮，肯作置书邮。高鸟黄云暮，寒蝉碧树秋。湖南冬不雪，吾病得淹留。","dynasty":"唐代","title":"晚秋长沙蔡五侍御饮筵，送殷六参军归澧州觐"}
{"author":"杜甫","content":"二仪积风雨，百谷漏波涛。闻道洪河坼，遥连沧海高。职思忧悄悄，郡国诉嗷嗷。舍弟卑栖邑，防川领簿曹。尺书前日至，版筑不时操。难假鼋鼍力，空瞻乌鹊毛。燕南吹畎亩，济上没蓬蒿。螺蚌满近郭，蛟螭乘九皋。徐关深水府，碣石小秋毫。白屋留孤树，青天矢万艘。吾衰同泛梗，利涉想蟠桃。倚赖天涯钓，犹能掣巨鳌。","dynasty":"唐代","title":"临邑舍弟书至，苦雨黄河泛溢堤防之患簿...."}
{"author":"杜甫","content":"青冥寒江渡，驾竹为长桥。竿湿烟漠漠，江永风萧萧。连笮动袅娜，征衣飒飘飖.急流鸨鹢散，绝岸鼋鼍骄。西辕自兹异，东逝不可要。高通荆门路，阔会沧海潮。孤光隐顾眄，游子怅寂寥。无以洗心胸，前登但山椒。","dynasty":"唐代","title":"桔柏渡（在昭化县）"}
{"author":"杜甫","content":"相国生南纪，金璞无留矿。仙鹤下人间，独立霜毛整。矫然江海思，复与云路永。寂寞想土阶，未遑等箕颍。上君白玉堂，倚君金华省。碣石岁峥嵘，天地日蛙黾。退食吟大庭，何心记榛梗。骨惊畏曩哲，鬒变负人境。虽蒙换蝉冠，右地恧多幸。敢忘二疏归，痛迫苏耽井。紫绶映暮年，荆州谢所领。庾公兴不浅，黄霸镇每静。宾客引调同，讽咏在务屏。诗罢地有馀，篇终语清省。一阳发阴管，淑气含公鼎。乃知君子心，用才文章境。散帙起翠螭，倚薄巫庐并。绮丽玄晖拥，笺诔任昉骋。自我一家则，未缺只字警。千秋沧海南，名系朱鸟影。归老守故林，恋阙悄延颈。波涛良史笔，芜绝大庾岭。向时礼数隔，制作难上请。再读徐孺碑，犹思理烟艇。","dynasty":"唐代","title":"八哀诗。故右仆射相国张公九龄"}
{"author":"杜甫","content":"断续巫山雨，天河此夜新。若无青嶂月，愁杀白头人。魍魉移深树，虾蟆动半轮。故园当北斗，直指照西秦。并照巫山出，新窥楚水清。羁栖愁里见，二十四回明。必验升沉体，如知进退情。不违银汉落，亦伴玉绳横。万里瞿塘峡，春来六上弦。时时开暗室，故故满青天。爽合风襟静，高当泪脸悬。南飞有乌鹊，夜久落江边。","dynasty":"唐代","tags":"月亮","title":"月三首"}
{"author":"杜甫","content":"朝来新火起新烟，湖色春光净客船。绣羽衔花他自得，红颜骑竹我无缘。胡童结束还难有，楚女腰肢亦可怜。不见定王城旧处，长怀贾傅井依然。虚沾焦举为寒食，实藉严君卖卜钱。钟鼎山林各天性，浊醪粗饭任吾年。此身飘泊苦西东，右臂偏枯半耳聋。寂寂系舟双下泪，悠悠伏枕左书空。十年蹴踘将雏远，万里秋千习俗同。旅雁上云归紫塞，家人钻火用青枫。秦城楼阁烟花里，汉主山河锦绣中。春去春来洞庭阔，白苹愁杀白头翁。","dynasty":"唐代","tags":"清明节，写景，抒情，爱国，组诗","title":"清明二首"}
{"author":"杜甫","content":"朔风飘胡雁，惨澹带砂砾。长林何萧萧，秋草萋更碧。北里富熏天，高楼夜吹笛。焉知南邻客，九月犹絺绤。长陵锐头儿，出猎待明发。騂弓金爪镝，白马蹴微雪。未知所驰逐，但见暮光灭。归来悬两狼，门户有旌节。漆有用而割，膏以明自煎。兰摧白露下，桂折秋风前。府中罗旧尹，沙道尚依然。赫赫萧京兆，今为时所怜。猛虎凭其威，往往遭急缚。雷吼徒咆哮，枝撑已在脚。忽看皮寝处，无复睛闪烁。人有甚于斯，足以劝元恶。朝逢富家葬，前后皆辉光。共指亲戚大，缌麻百夫行。送者各有死，不须羡其强。君看束练去，亦得归山冈。","dynasty":"唐代","title":"遣兴五首"}
{"author":"杜甫","content":"养拙蓬为户，茫茫何所开。江通神女馆，地隔望乡台。渐惜容颜老，无由弟妹来。兵戈与人事，回首一悲哀。","dynasty":"唐代","title":"遣愁"}
{"author":"杜甫","content":"骥子春犹隔，莺歌暖正繁。别离惊节换，聪慧与谁论。涧水空山道，柴门老树村。忆渠愁只睡，炙背俯晴轩。","dynasty":"唐代","title":"忆幼子（字骥子，时隔绝在鄜州）"}
{"author":"杜甫","content":"骥子好男儿，前年学语时。问知人客姓，诵得老夫诗。世乱怜渠小，家贫仰母慈。鹿门携不遂，雁足系难期。天地军麾满，山河战角悲。傥归免相失，见日敢辞迟。","dynasty":"唐代","tags":"怀念，亲人","title":"遣兴"}
{"author":"杜甫","content":"纵使卢王操翰墨，劣于汉魏近风骚。龙文虎脊皆君驭，历块过都见尔曹。","dynasty":"唐代","title":"戏为六绝句其三"}
{"author":"杜甫","content":"斗鸡初赐锦，舞马既登床。帘下宫人出，楼前御柳长。仙游终一閟，女乐久无香。寂寞骊山道，清秋草木黄。","dynasty":"唐代","title":"斗鸡"}
{"author":"杜甫","content":"摇落深知宋玉悲，风流儒雅亦吾师。怅望千秋一洒泪，萧条异代不同时。江山故宅空文藻，云雨荒台岂梦思。最是楚宫俱泯灭，舟人指点到今疑。","dynasty":"唐代","tags":"唐诗三百首，怀古，抒怀","title":"咏怀古迹五首·其二"}
{"author":"杜甫","content":"宫衣亦有名，端午被恩荣。细葛含风软，香罗叠雪轻。自天题处湿，当暑著来清。意内称长短，终身荷圣情。","dynasty":"唐代","tags":"端午节，感恩","title":"端午日赐衣"}
{"author":"杜甫","content":"不见李生久，佯狂真可哀。世人皆欲杀，吾意独怜才。敏捷诗千首，飘零酒一杯。匡山读书处，头白好归来。","dynasty":"唐代","tags":"写人","title":"不见"}
{"author":"杜甫","content":"岁暮远为客，边隅还用兵。烟尘犯雪岭，鼓角动江城。天地日流血，朝廷谁请缨？济时敢爱死？寂寞壮心惊！","dynasty":"唐代","tags":"爱国，战争","title":"岁暮"}
{"author":"杜甫","content":"肠断春江欲尽头，杖藜徐步立芳洲。(春江一作：江春)颠狂柳絮随风去，轻薄桃花逐水流。","dynasty":"唐代","tags":"写景，桃花，寓人，抒情，早教古诗100首","title":"绝句漫兴九首·其五"}
{"author":"杜甫","content":"大历二年十月十九日，夔府别驾元持宅，见临颍李十二娘舞剑器，壮其蔚跂，问其所师，曰：“余公孙大娘弟子也。”开元三载，余尚童稚，记于郾城观公孙氏，舞剑器浑脱，浏漓顿挫，独出冠时，自高头宜春梨园二伎坊内人洎外供奉，晓是舞者，圣文神武皇帝初，公孙一人而已。玉貌锦衣，况余白首，今兹弟子，亦非盛颜。既辨其由来，知波澜莫二，抚事慷慨，聊为《剑器行》。昔者吴人张旭，善草书帖，数常于邺县见公孙大娘舞西河剑器，自此草书长进，豪荡感激，即公孙可知矣。昔有佳人公孙氏，一舞剑器动四方。观者如山色沮丧，天地为之久低昂。霍如羿射九日落，矫如群帝骖龙翔。来如雷霆收震怒，罢如江海凝清光。绛唇珠袖两寂寞，晚有弟子传芬芳。临颍美人在白帝，妙舞此曲神扬扬。与余问答既有以，感时抚事增惋伤。先帝侍女八千人，公孙剑器初第一。五十年间似反掌，风尘倾动昏王室。梨园弟子散如烟，女乐余姿映寒日。金粟堆前木已拱，瞿唐石城草萧瑟。玳筵急管曲复终，乐极哀来月东出。老夫不知其所往，足茧荒山转愁疾。","dynasty":"唐代","tags":"唐诗三百首，妇女，舞蹈，咏史","title":"观公孙大娘弟子舞剑器行"}
{"author":"杜甫","content":"天上秋期近，人间月影清。入河蟾不没，捣药兔长生。只益丹心苦，能添白发明。干戈知满地，休照国西营。","dynasty":"唐代","title":"月"}
{"author":"杜甫","content":"天时人事日相催，冬至阳生春又来。刺绣五纹添弱线，吹葭六琯动浮灰。岸容待腊将舒柳，山意冲寒欲放梅。云物不殊乡国异，教儿且覆掌中杯。","dynasty":"唐代","tags":"时光，生活","title":"小至"}
{"author":"杜甫","content":"诸葛大名垂宇宙，宗臣遗像肃清高。三分割据纡筹策，万古云霄一羽毛。伯仲之间见伊吕，指挥若定失萧曹。运移汉祚终难复，志决身歼军务劳。","dynasty":"唐代","tags":"唐诗三百首，怀古，议论","title":"咏怀古迹五首·其五"}
{"author":"杜甫","content":"万里瞿唐月，春来六上弦。时时开暗室，故故满青天。爽合风襟静，高当泪脸悬。南飞有乌鹊，夜久落江边。","dynasty":"唐代","tags":"月亮，孤独，思念","title":"万里瞿塘月"}
{"author":"杜甫","content":"花隐掖垣暮，啾啾栖鸟过。星临万户动，月傍九霄多。不寝听金钥，因风想玉珂。明朝有封事，数问夜如何。","dynasty":"唐代","tags":"唐诗三百首，写景，爱国","title":"春宿左省"}
{"author":"杜甫","content":"药条药甲润青青，色过棕亭入草亭。苗满空山惭取誉，根居隙地怯成形。","dynasty":"唐代","title":"绝句四首其四"}
{"author":"杜甫","content":"身觉省郎在，家须农事归。年深荒草径，老恐失柴扉。","dynasty":"唐代","title":"复愁十二首其四"}
{"author":"杜甫","content":"卧病拥塞在峡中，潇湘洞庭虚映空。楚天不断四时雨，巫峡常吹千里风。沙上草阁柳新暗，城边野池莲欲红。暮春鸳鹭立洲渚，挟子翻飞还一丛。","dynasty":"唐代","title":"暮春"}
{"author":"杜甫","content":"先帝昔晏驾，兹山朝百灵。崇冈拥象设，沃野开天庭。即事壮重险，论功超五丁。坡陀因厚地，却略罗峻屏。云阙虚冉冉，风松肃泠泠。石门霜露白，玉殿莓苔青。宫女晚知曙，祠官朝见星。空梁簇画戟，阴井敲铜瓶。中使日夜继，惟王心不宁。岂徒恤备享，尚谓求无形。孝理敦国政，神凝推道经。瑞芝产庙柱，好鸟鸣岩扃。高岳前嵂崒，洪河左滢濙。金城蓄峻址，沙苑交回汀。永与奥区固，川原纷眇冥。居然赤县立，台榭争岧亭。官属果称是，声华真可听。王刘美竹润，裴李春兰馨。郑氏才振古，啖侯笔不停。遣辞必中律，利物常发硎。绮绣相展转，琳琅愈青荧。侧闻鲁恭化，秉德崔瑗铭。太史候凫影，王乔随鹤翎。朝仪限霄汉，容思回林坰。坎轲辞下杜，飘飖陵浊泾。诸生旧短褐，旅泛一浮萍。荒岁儿女瘦，暮途涕泗零。主人念老马，廨署容秋萤。流寓理岂惬，穷愁醉未醒。何当摆俗累，浩荡乘沧溟。","dynasty":"唐代","title":"桥陵诗三十韵因呈县内诸官"}
{"author":"杜甫","content":"城晚通云雾，亭深到芰荷。吏人桥外少，秋水席边多。近属淮王至，高门蓟子过。荆州爱山简，吾醉亦长歌。","dynasty":"唐代","title":"章梓州水亭"}
{"author":"杜甫","content":"黄雀饱野粟，群飞动荆榛。今君抱何恨，寂寞向时人。老骥倦骧首，苍鹰愁易驯。高贤世未识，固合婴饥贫。国步初返正，乾坤尚风尘。悲歌鬓发白，远赴湘吴春。我恋岷下芋，君思千里莼。生离与死别，自古鼻酸辛。","dynasty":"唐代","title":"赠别贺兰铦"}
{"author":"杜甫","content":"我行入东川，十步一回首。成都乱罢气萧飒，浣花草堂亦何有。梓中豪俊大者谁，本州从事知名久。把臂开尊饮我酒，酒酣击剑蛟龙吼。乌帽拂尘青螺粟，紫衣将炙绯衣走。铜盘烧蜡光吐日，夜如何其初促膝。黄昏始扣主人门，谁谓俄顷胶在漆。万事尽付形骸外，百年未见欢娱毕。神倾意豁真佳士，久客多忧今愈疾。高视乾坤又可愁，一躯交态同悠悠。垂老遇君未恨晚，似君须向古人求。","dynasty":"唐代","title":"相逢歌赠严二别驾"}
{"author":"杜甫","content":"露下天高秋水清，空山独夜旅魂惊。疏灯自照孤帆宿，新月犹悬双杵鸣。南菊再逢人卧病，北书不至雁无情。步蟾倚杖看牛斗，银汉遥应接凤城。","dynasty":"唐代","title":"夜（一作秋夜客舍）"}
{"author":"杜甫","content":"叹惜高生老，新诗日又多。美名人不及，佳句法如何。主将收才子，崆峒足凯歌。闻君已朱绂，且得慰蹉跎。","dynasty":"唐代","title":"寄高三十五书记（適）"}
{"author":"杜甫","content":"君不见韝上鹰，一饱则飞掣。焉能作堂上燕，衔泥附炎热。野人旷荡无腼颜，岂可久在王侯间。未试囊中餐玉法，明朝且入蓝田山。","dynasty":"唐代","title":"去矣行"}
{"author":"杜甫","content":"春雨暗暗塞峡中，早晚来自楚王宫。乱波分披已打岸，弱云狼藉不禁风。宠光蕙叶与多碧，点注桃花舒小红。谷口子真正忆汝，岸高瀼滑限西东。","dynasty":"唐代","title":"江雨有怀郑典设"}
{"author":"杜甫","content":"久客应吾道，相随独尔来。孰知江路近，频为草堂回。鹅鸭宜长数，柴荆莫浪开。东林竹影薄，腊月更须栽。","dynasty":"唐代","title":"舍弟占归草堂检校聊示此诗"}
{"author":"杜甫","content":"涪右众山内，金华紫崔嵬。上有蔚蓝天，垂光抱琼台。系舟接绝壁，杖策穷萦回。四顾俯层巅，澹然川谷开。雪岭日色死，霜鸿有馀哀。焚香玉女跪，雾里仙人来。陈公读书堂，石柱仄青苔。悲风为我起，激烈伤雄才。","dynasty":"唐代","title":"冬到金华山观因得故拾遗陈公学堂遗迹"}
{"author":"杜甫","content":"汝阳让帝子，眉宇真天人。虬须似太宗，色映塞外春。往者开元中，主恩视遇频。出入独非时，礼异见群臣。爱其谨洁极，倍此骨肉亲。从容听朝后，或在风雪晨。忽思格猛兽，苑囿腾清尘。羽旗动若一，万马肃駪駪。诏王来射雁，拜命已挺身。箭出飞鞚内，上又回翠麟。翻然紫塞翮，下拂明月轮。胡人虽获多，天笑不为新。王每中一物，手自与金银。袖中谏猎书，扣马久上陈。竟无衔橛虞，圣聪矧多仁。官免供给费，水有在藻鳞。匪唯帝老大，皆是王忠勤。晚年务置醴，门引申白宾。道大容无能，永怀侍芳茵。好学尚贞烈，义形必沾巾。挥翰绮绣扬，篇什若有神。川广不可溯，墓久狐兔邻。宛彼汉中郡，文雅见天伦。何以开我悲，泛舟俱远津。温温昔风味，少壮已书绅。旧游易磨灭，衰谢增酸辛。","dynasty":"唐代","title":"八哀诗其四赠太子师汝阳郡王琎"}
{"author":"杜甫","content":"相国生南纪，金璞无留矿。仙鹤下人间，独立霜毛整。矫然江海思，复与云路永。寂寞想土阶，未遑等箕颍。上君白玉堂，倚君金华省。碣石岁峥嵘，天地日蛙黾。退食吟大庭，何心记榛梗。骨惊畏曩哲，鬒变负人境。虽蒙换蝉冠，右地恧多幸。敢忘二疏归，痛迫苏耽井。紫绶映暮年，荆州谢所领。庾公兴不浅，黄霸镇每静。宾客引调同，讽咏在务屏。诗罢地有馀，篇终语清省。一阳发阴管，淑气含公鼎。乃知君子心，用才文章境。散帙起翠螭，倚薄巫庐并。绮丽玄晖拥，笺诔任昉骋。自我一家则，未缺只字警。千秋沧海南，名系朱鸟影。归老守故林，恋阙悄延颈。波涛良史笔，芜绝大庾岭。向时礼数隔，制作难上请。再读徐孺碑，犹思理烟艇。","dynasty":"唐代","title":"八哀诗。故右仆射相国张公九龄"}
{"author":"杜甫","content":"夕烽来不近，每日报平安。塞上传光小，云边落点残。照秦通警急，过陇自艰难。闻道蓬莱殿，千门立马看。","dynasty":"唐代","title":"夕烽"}
{"author":"杜甫","content":"久客多枉友朋书，素书一月凡一束。虚名但蒙寒温问，泛爱不救沟壑辱。齿落未是无心人，舌存耻作穷途哭。道州手札适复至，纸长要自三过读。盈把那须沧海珠，入怀本倚昆山玉。拨弃潭州百斛酒，芜没潇岸千株菊。使我昼立烦儿孙，令我夜坐费灯烛。忆子初尉永嘉去，红颜白面花映肉。军符侯印取岂迟，紫燕騄耳行甚速。圣朝尚飞战斗尘，济世宜引英俊人。黎元愁痛会苏息，夷狄跋扈徒逡巡。授钺筑坛闻意旨，颓纲漏网期弥纶。郭钦上书见大计，刘毅答诏惊群臣。他日更仆语不浅，明公论兵气益振。倾壶箫管黑白发，舞剑霜雪吹青春。宴筵曾语苏季子，后来杰出云孙比。茅斋定王城郭门，药物楚老渔商市。市北肩舆每联袂，郭南抱瓮亦隐几。无数将军西第成，早作丞相东山起。鸟雀苦肥秋粟菽，蛟龙欲蛰寒沙水。天下鼓角何时休，阵前部曲终日死。附书与裴因示苏，此生已愧须人扶。致君尧舜付公等，早据要路思捐躯。","dynasty":"唐代","title":"暮秋枉裴道州手札，率尔遣兴，寄近呈苏涣侍御"}
{"author":"杜甫","content":"卧病拥塞在峡中，潇湘洞庭虚映空。楚天不断四时雨，巫峡常吹千里风。沙上草阁柳新暗，城边野池莲欲红。暮春鸳鹭立洲渚，挟子翻飞还一丛。","dynasty":"唐代","title":"暮春"}
{"author":"杜甫","content":"九载一相逢，百年能几何。复为万里别，送子山之阿。白鹤久同林，潜鱼本同河。未知栖集期，衰老强高歌。歌罢两悽恻，六龙忽蹉跎。相视发皓白，况难驻羲和。胡星坠燕地，汉将仍横戈。萧条四海内，人少豺虎多。少人慎莫投，多虎信所过。饥有易子食，兽犹畏虞罗。子负经济才，天门郁嵯峨。飘飖适东周，来往若崩波。南宫吾故人，白马金盘陀。雄笔映千古，见贤心靡他。念子善师事，岁寒守旧柯。为吾谢贾公，病肺卧江沱。","dynasty":"唐代","title":"别唐十五诫因寄礼部贾侍郎"}
{"author":"杜甫","content":"山木抱云稠，寒江绕上头。雪崖才变石，风幔不依楼。社稷堪流涕，安危在运筹。看君话王室，感动几销忧。","dynasty":"唐代","title":"西阁口号（呈元二十一）"}
{"author":"杜甫","content":"稻获空云水，川平对石门。寒风疏落木，旭日散鸡豚。野哭初闻战，樵歌稍出村。无家问消息，作客信乾坤。","dynasty":"唐代","title":"刈稻了咏怀"}
{"author":"杜甫","content":"孤雁不饮啄，飞鸣声念群。谁怜一片影，相失万重云？望尽似犹见，哀多如更闻。野鸦无意绪，鸣噪自纷纷。","dynasty":"唐代","tags":"咏物，写鸟，孤独，哀伤","title":"孤雁/后飞雁"}
{"author":"杜甫","content":"山风吹游子，缥缈乘险绝。峡形藏堂隍，壁色立积铁。径摩穹苍蟠，石与厚地裂。修纤无垠竹，嵌空太始雪。威迟哀壑底，徒旅惨不悦。水寒长冰横，我马骨正折。生涯抵弧矢，盗贼殊未灭。飘蓬逾三年，回首肝肺热。","dynasty":"唐代","title":"铁堂峡"}
{"author":"杜甫","content":"养拙江湖外，朝廷记忆疏。深惭长者辙，重得故人书。白发丝难理，新诗锦不如。虽无南去雁，看取北来鱼。","dynasty":"唐代","title":"酬韦韶州见寄"}
{"author":"杜甫","content":"清秋望不极，迢遰起曾阴。远水兼天净，孤城隐雾深。叶稀风更落，山迥日初沉。独鹤归何晚，昏鸦已满林。","dynasty":"唐代","tags":"忧国，讽刺","title":"野望"}
{"author":"杜甫","content":"二仪积风雨，百谷漏波涛。闻道洪河坼，遥连沧海高。职思忧悄悄，郡国诉嗷嗷。舍弟卑栖邑，防川领簿曹。尺书前日至，版筑不时操。难假鼋鼍力，空瞻乌鹊毛。燕南吹畎亩，济上没蓬蒿。螺蚌满近郭，蛟螭乘九皋。徐关深水府，碣石小秋毫。白屋留孤树，青天矢万艘。吾衰同泛梗，利涉想蟠桃。倚赖天涯钓，犹能掣巨鳌。","dynasty":"唐代","title":"临邑舍弟书至，苦雨黄河泛溢堤防之患簿...."}
{"author":"杜甫","content":"江柳非时发，江花冷色频。地偏应有瘴，腊近已含春。失学从愚子，无家住老身。不知西阁意，肯别定留人。西阁从人别，人今亦故亭。江云飘素练，石壁断空青。沧海先迎日，银河倒列星。平生耽胜事，吁骇始初经。","dynasty":"唐代","title":"不离西阁二首"}
{"author":"杜甫","content":"天畔群山孤草亭，江中风浪雨冥冥。一双白鱼不受钓，三寸黄甘犹自青。多病马卿无日起，穷途阮籍几时醒。未闻细柳散金甲，肠断秦川流浊泾。","dynasty":"唐代","title":"即事（一作天畔）"}
{"author":"杜甫","content":"白小群分命，天然二寸鱼。细微沾水族，风俗当园蔬。入肆银花乱，倾箱雪片虚。生成犹拾卵，尽取义何如。","dynasty":"唐代","title":"白小"}
{"author":"杜甫","content":"荒村建子月，独树老夫家。雾里江船渡，风前径竹斜。寒鱼依密藻，宿鹭起圆沙。蜀酒禁愁得，无钱何处赊。","dynasty":"唐代","title":"草堂即事"}
{"author":"杜甫","content":"竹寒沙碧浣花溪，菱刺藤梢咫尺迷。过客径须愁出入，居人不自解东西。书签药裹封蛛网，野店山桥送马蹄。岂藉荒庭春草色，先判一饮醉如泥。","dynasty":"唐代","title":"将赴成都草堂途中有作先寄严郑公五首其三"}
{"author":"杜甫","content":"知章骑马似乘船，眼花落井水底眠。汝阳三斗始朝天，道逢麴车口流涎，恨不移封向酒泉。左相日兴费万钱，饮如长鲸吸百川，衔杯乐圣称避贤。宗之潇洒美少年，举觞白眼望青天，皎如玉树临风前。苏晋长斋绣佛前，醉中往往爱逃禅。李白斗酒诗百篇，长安市上酒家眠，(斗酒一作：一斗)天子呼来不上船，自称臣是酒中仙。张旭三杯草圣传，脱帽露顶王公前，挥毫落纸如云烟。焦遂五斗方卓然，高谈雄辩惊四筵。","dynasty":"唐代","tags":"肖像，写人，喝酒，猖狂","title":"饮中八仙歌"}
{"author":"杜甫","content":"男儿生世间，及壮当封侯。战伐有功业，焉能守旧丘？召募赴蓟门，军动不可留。千金买马鞍，百金装刀头。闾里送我行，亲戚拥道周。斑白居上列，酒酣进庶羞。少年别有赠，含笑看吴钩。朝进东门营，暮上河阳桥。落日照大旗，马鸣风萧萧。平沙列万幕，部伍各见招。中天悬明月，令严夜寂寥。悲笳数声动，壮士惨不骄。借问大将谁？恐是霍嫖姚。古人重守边，今人重高勋。岂知英雄主，出师亘长云。六合已一家，四夷且孤军。遂使貔虎士，奋身勇所闻。拔剑击大荒，日收胡马群；誓开玄冥北，持以奉吾君！献凯日继踵，两蕃静无虞。渔阳豪侠地，击鼓吹笙竽。云帆转辽海，粳稻来东吴。越罗与楚练，照耀舆台躯。主将位益崇，气骄凌上都：边人不敢议，议者死路衢。我本良家子，出师亦多门。将骄益愁思，身贵不足论。跃马二十年，恐辜明主恩。坐见幽州骑，长驱河洛昏。中夜间道归，故里但空村。恶名幸脱免，穷老无儿孙。","dynasty":"唐代","tags":"写人，边塞，组诗","title":"后出塞五首"}
{"author":"杜甫","content":"连城为宝重，茂宰得才新。山雉迎舟楫，江花报邑人。论交翻恨晚，卧病却愁春。惠爱南翁悦，馀波及老身。","dynasty":"唐代","title":"送赵十七明府之县"}
{"author":"杜甫","content":"十日画一水，五日画一石。能事不受相促迫，王宰始肯留真迹。壮哉昆仑方壶图，挂君高堂之素壁。巴陵洞庭日本东，赤岸水与银河通，中有云气随飞龙。舟人渔子入浦溆，山木尽亚洪涛风。尤工远势古莫比，咫尺应须论万里。焉得并州快剪刀，剪取吴淞半江水。","dynasty":"唐代","tags":"写人，赞美","title":"戏题王宰画山水图歌"}
{"author":"杜甫","content":"绝域长夏晚，兹楼清宴同。朝廷烧栈北，鼓角满天东。屡食将军第，仍骑御史骢。本无丹灶术，那免白头翁。寇盗狂歌外，形骸痛饮中。野云低渡水，檐雨细随风。出号江城黑，题诗蜡炬红。此身醒复醉，不拟哭途穷。","dynasty":"唐代","title":"陪章留后侍御宴南楼（得风字）"}
{"author":"杜甫","content":"野桥齐度马，秋望转悠哉。竹覆青城合，江从灌口来。入村樵径引，尝果栗皱开。落尽高天日，幽人未遣回。","dynasty":"唐代","title":"野望因过常少仙"}
{"author":"杜甫","content":"吾宗老孙子，质朴古人风。耕凿安时论，衣冠与世同。在家常早起，忧国愿年丰。语及君臣际，经书满腹中。","dynasty":"唐代","title":"吾宗（卫仓曹崇简）"}
{"author":"杜甫","content":"江渚翻鸥戏，官桥带柳阴。江飞竞渡日，草见蹋春心。已拨形骸累，真为烂漫深。赋诗歌句稳，不免自长吟。","dynasty":"唐代","title":"长吟"}
{"author":"杜甫","content":"草昧英雄起，讴歌历数归。风尘三尺剑，社稷一戎衣。翼亮贞文德，丕承戢武威。圣图天广大，宗祀日光辉。陵寝盘空曲，熊罴守翠微。再窥松柏路，还见五云飞。","dynasty":"唐代","title":"重经昭陵"}
{"author":"杜甫","content":"更深不假烛，月朗自明船。金刹青枫外，朱楼白水边。城乌啼眇眇，野鹭宿娟娟。皓首江湖客，钩帘独未眠。","dynasty":"唐代","title":"舟月对驿近寺"}
{"author":"杜甫","content":"旅食惊双燕，衔泥入此堂。应同避燥湿，且复过炎凉。养子风尘际，来时道路长。今秋天地在，吾亦离殊方。","dynasty":"唐代","title":"双燕"}
{"author":"杜甫","content":"三伏适已过，骄阳化为霖。欲归瀼西宅，阻此江浦深。坏舟百版坼，峻岸复万寻。篙工初一弃，恐泥劳寸心。伫立东城隅，怅望高飞禽。草堂乱悬圃，不隔昆仑岑。昏浑衣裳外，旷绝同层阴。园甘长成时，三寸如黄金。诸侯旧上计，厥贡倾千林。邦人不足重，所迫豪吏侵。客居暂封殖，日夜偶瑶琴。虚徐五株态，侧塞烦胸襟。焉得辍两足，杖藜出岖嶔。条流数翠实，偃息归碧浔。拂拭乌皮几，喜闻樵牧音。令儿快搔背，脱我头上簪。","dynasty":"唐代","title":"阻雨不得归瀼西甘林"}
{"author":"杜甫","content":"阳翟空知处，荆南近得书。积年仍远别，多难不安居。江汉春风起，冰霜昨夜除。云天犹错莫，花萼尚萧疏。对酒都疑梦，吟诗正忆渠。旧时元日会，乡党羡吾庐。","dynasty":"唐代","title":"远怀舍弟颖、观等"}
{"author":"杜甫","content":"诏发西山将，秋屯陇右兵。凄凉馀部曲，燀赫旧家声。雕鹗乘时去，骅骝顾主鸣。艰难须上策，容易即前程。斜日当轩盖，高风卷旆旌。松悲天水冷，沙乱雪山清。和虏犹怀惠，防边不敢惊。古来于异域，镇静示专征。燕蓟奔封豕，周秦触骇鲸。中原何惨黩，馀孽尚纵横。箭入昭阳殿，笳吟细柳营。内人红袖泣，王子白衣行。宸极祅星动，园陵杀气平。空馀金碗出，无复穗帷轻。毁庙天飞雨，焚宫火彻明。罘罳朝共落，棆桷夜同倾。三月师逾整，群胡势就烹。疮痍亲接战，勇决冠垂成。妙誉期元宰，殊恩且列卿。几时回节钺，戮力扫欃枪。圭窦三千士，云梯七十城。耻非齐说客，只似鲁诸生。通籍微班忝，周行独坐荣。随肩趋漏刻，短发寄簪缨。径欲依刘表，还疑厌祢衡。渐衰那此别，忍泪独含情。废邑狐狸语，空村虎豹争。人频坠涂炭，公岂忘精诚。元帅调新律，前军压旧京。安边仍扈从，莫作后功名。","dynasty":"唐代","title":"奉送郭中丞兼太仆卿充陇右节度使三十韵（郭英乂）"}
{"author":"杜甫","content":"天寒霜雪繁，游子有所之。岂但岁月暮，重来未有期。晨发赤谷亭，险艰方自兹。乱石无改辙，我车已载脂。山深苦多风，落日童稚饥。悄然村墟迥，烟火何由追。贫病转零落，故乡不可思。常恐死道路，永为高人嗤。","dynasty":"唐代","title":"赤谷"}
{"author":"杜甫","content":"久客多枉友朋书，素书一月凡一束。虚名但蒙寒温问，泛爱不救沟壑辱。齿落未是无心人，舌存耻作穷途哭。道州手札适复至，纸长要自三过读。盈把那须沧海珠，入怀本倚昆山玉。拨弃潭州百斛酒，芜没潇岸千株菊。使我昼立烦儿孙，令我夜坐费灯烛。忆子初尉永嘉去，红颜白面花映肉。军符侯印取岂迟，紫燕騄耳行甚速。圣朝尚飞战斗尘，济世宜引英俊人。黎元愁痛会苏息，夷狄跋扈徒逡巡。授钺筑坛闻意旨，颓纲漏网期弥纶。郭钦上书见大计，刘毅答诏惊群臣。他日更仆语不浅，明公论兵气益振。倾壶箫管黑白发，舞剑霜雪吹青春。宴筵曾语苏季子，后来杰出云孙比。茅斋定王城郭门，药物楚老渔商市。市北肩舆每联袂，郭南抱瓮亦隐几。无数将军西第成，早作丞相东山起。鸟雀苦肥秋粟菽，蛟龙欲蛰寒沙水。天下鼓角何时休，阵前部曲终日死。附书与裴因示苏，此生已愧须人扶。致君尧舜付公等，早据要路思捐躯。","dynasty":"唐代","title":"暮秋枉裴道州手札，率尔遣兴，寄近呈苏涣侍御"}
{"author":"杜甫","content":"长啸宇宙间，高才日陵替。古人不可见，前辈复谁继。忆昔李公存，词林有根柢。声华当健笔，洒落富清制。风流散金石，追琢山岳锐。情穷造化理，学贯天人际。干谒走其门，碑版照四裔。各满深望还，森然起凡例。萧萧白杨路，洞彻宝珠惠。龙宫塔庙涌，浩劫浮云卫。宗儒俎豆事，故吏去思计。眄睐已皆虚，跋涉曾不泥。向来映当时，岂独劝后世。丰屋珊瑚钩，骐驎织成罽.紫骝随剑几，义取无虚岁。分宅脱骖间，感激怀未济。众归赒给美，摆落多藏秽。独步四十年，风听九皋唳。呜呼江夏姿，竟掩宣尼袂。往者武后朝，引用多宠嬖。否臧太常议，面折二张势。衰俗凛生风，排荡秋旻霁。忠贞负冤恨，宫阙深旒缀。放逐早联翩，低垂困炎厉。日斜鵩鸟入，魂断苍梧帝。荣枯走不暇，星驾无安税。几分汉廷竹，夙拥文侯篲.终悲洛阳狱，事近小臣敝。祸阶初负谤，易力何深哜。伊昔临淄亭，酒酣托末契。重叙东都别，朝阴改轩砌。论文到崔苏，指尽流水逝。近伏盈川雄，未甘特进丽。是非张相国，相扼一危脆。争名古岂然，键捷欻不闭。例及吾家诗，旷怀扫氛翳。慷慨嗣真作，咨嗟玉山桂。钟律俨高悬，鲲鲸喷迢递。坡陀青州血，芜没汶阳瘗。哀赠竟萧条，恩波延揭厉。子孙存如线，旧客舟凝滞。君臣尚论兵，将帅接燕蓟。朗吟六公篇，忧来豁蒙蔽。","dynasty":"唐代","title":"八哀诗。赠秘书监江夏李公邕"}
{"author":"杜甫","content":"宠渥徵黄渐，权宜借寇频。湖南安背水，峡内忆行春。王室仍多故，苍生倚大臣。还将徐孺子，处处待高人。","dynasty":"唐代","title":"奉送韦中丞之晋赴湖南"}
{"author":"杜甫","content":"楼雨沾云幔，山寒著水城。径添沙面出，湍减石棱生。菊蕊凄疏放，松林驻远情。滂沱朱槛湿，万虑傍檐楹。","dynasty":"唐代","title":"西阁雨望"}
{"author":"杜甫","content":"伐竹为桥结构同，褰裳不涉往来通。天寒白鹤归华表，日落青龙见水中。顾我老非题柱客，知君才是济川功。合欢却笑千年事，驱石何时到海东。把烛成桥夜，回舟坐客时。天高云去尽，江迥月来迟。衰谢多扶病，招邀屡有期。异方乘此兴，乐罢不无悲。","dynasty":"唐代","title":"陪李七司马皂江上观造竹桥即日成往来之…简李公二首"}
{"author":"杜甫","content":"欲雪违胡地，先花别楚云。却过清渭影，高起洞庭群。塞北春阴暮，江南日色曛。伤弓流落羽，行断不堪闻。","dynasty":"唐代","title":"归雁二首其二"}
{"author":"杜甫","content":"王子思归日，长安已乱兵。沾衣问行在，走马向承明。暮景巴蜀僻，春风江汉清。晋山虽自弃，魏阙尚含情。","dynasty":"唐代","title":"送李卿哗"}
{"author":"杜甫","content":"阆州城中灵山白，阆州城北玉台碧。松浮欲尽不尽云，江动将崩未崩石。那知根无鬼神会，已觉气与嵩华敌。中原格斗且未归，应结茅斋看青壁。","dynasty":"唐代","title":"阆山歌"}
{"author":"杜甫","content":"天边老人归未得，日暮东临大江哭。陇右河源不种田，胡骑羌兵入巴蜀。洪涛滔天风拔木，前飞秃鹙后鸿鹄。九度附书向洛阳，十年骨肉无消息。","dynasty":"唐代","tags":"漂泊，思乡","title":"天边行"}
{"author":"杜甫","content":"国初已来画鞍马，神妙独数江都王。将军得名三十载，人间又见真乘黄。曾貌先帝照夜白，龙池十日飞霹雳。内府殷红玛瑙盘，婕妤传诏才人索。盘赐将军拜舞归，轻纨细绮相追飞。贵戚权门得笔迹，始觉屏障生光辉。昔日太宗拳毛騧，近时郭家狮子花。今之新图有二马，复令识者久叹嗟。此皆骑战一敌万，缟素漠漠开风沙。其余七匹亦殊绝，迥若寒空动烟雪。霜蹄蹴踏长楸间，马官厮养森成列。可怜九马争神骏，顾视清高气深稳。借问苦心爱者谁，后有韦讽前支遁。忆昔巡幸新丰宫，翠华拂天来向东。腾骧磊落三万匹，皆与此图筋骨同。自从献宝朝河宗，无复射蛟江水中。君不见金粟堆前松柏里，龙媒去尽鸟呼风。","dynasty":"唐代","tags":"唐诗三百首，题画，写马","title":"韦讽录事宅观曹将军画马图"}
{"author":"杜甫","content":"黄河北岸海西军，椎鼓鸣钟天下闻。铁马长鸣不知数，胡人高鼻动成群。黄河西岸是吾蜀，欲须供给家无粟。愿驱众庶戴君王，混一车书弃金玉。","dynasty":"唐代","title":"黄河二首"}
{"author":"杜甫","content":"翠瓜碧李沈玉甃，赤梨葡萄寒露成。可怜先不异枝蔓，此物娟娟长远生。","dynasty":"唐代","title":"解闷十二首其十一"}
{"author":"杜甫","content":"无数春笋满林生，柴门密掩断行人。会须上番看成竹，客至从嗔不出迎。","dynasty":"唐代","tags":"咏物","title":"咏春笋"}
{"author":"杜甫","content":"献纳司存雨露边，地分清切任才贤。舍人退食收封事，宫女开函近御筵。晓漏追飞青琐闼，晴窗点检白云篇。扬雄更有河东赋，唯待吹嘘送上天。","dynasty":"唐代","title":"赠献纳使起居田舍人（澄）"}
{"author":"杜甫","content":"凄怆郇瑕色，差池弱冠年。丈人叨礼数，文律早周旋。台阁黄图里，簪裾紫盖边。尊荣真不忝，端雅独翛然。贡喜音容间，冯招病疾缠。南过骇仓卒，北思悄联绵。鵩鸟长沙讳，犀牛蜀郡怜。素车犹恸哭，宝剑谷高悬。汉道中兴盛，韦经亚相传。冲融标世业，磊落映时贤。城府深朱夏，江湖眇霁天。绮楼关树顶，飞旐泛堂前。帟幕疑风燕，笳箫急暮蝉。兴残虚白室，迹断孝廉船。童孺交游尽，喧卑俗事牵。老来多涕泪，情在强诗篇。谁寄方隅理，朝难将帅权。春秋褒贬例，名器重双全。","dynasty":"唐代","title":"哭韦大夫之晋"}
{"author":"杜甫","content":"有客骑骢马，江边问草堂。远寻留药价，惜别到文场。入幕旌旗动，归轩锦绣香。时应念衰疾，书疏及沧浪。","dynasty":"唐代","title":"魏十四侍御就弊庐相别"}
{"author":"杜甫","content":"时清关失险，世乱戟如林。去矣英雄事，荒哉割据心。芦花留客晚，枫树坐猿深。疲薾烦亲故，诸侯数赐金。","dynasty":"唐代","title":"峡口二首其二"}
{"author":"杜甫","content":"绿竹半含箨，新梢才出墙。色侵书帙晚，阴过酒樽凉。雨洗娟娟净，风吹细细香。但令无剪伐，会见拂云长。","dynasty":"唐代","tags":"咏物，宴饮","title":"严郑公宅同咏竹"}
{"author":"杜甫","content":"夔府孤城落日斜，每依南斗望京华。听猿实下三声泪，奉使虚随八月查。画省香炉违伏枕，山楼粉堞隐悲笳。请看石上藤萝月，已映洲前芦荻花。","dynasty":"唐代","title":"秋兴八首其二"}
{"author":"杜甫","content":"天地空搔首，频抽白玉簪。皇舆三极北，身事五湖南。恋阙劳肝肺，论材愧杞楠。乱离难自救，终是老湘潭。","dynasty":"唐代","title":"楼上"}
{"author":"杜甫","content":"鹿头何亭亭，是日慰饥渴。连山西南断，俯见千里豁。游子出京华，剑门不可越。及兹险阻尽，始喜原野阔。殊方昔三分，霸气曾间发。天下今一家，云端失双阙。悠然想扬马，继起名硉兀。有文令人伤，何处埋尔骨。纡馀脂膏地，惨澹豪侠窟。仗钺非老臣，宣风岂专达。冀公柱石姿，论道邦国活。斯人亦何幸，公镇逾岁月。","dynasty":"唐代","title":"鹿头山（山上有关，在德阳县治北）"}
{"author":"杜甫","content":"与子避地西康州，洞庭相逢十二秋。远愧尚方曾赐履，竟非吾土倦登楼。久存胶漆应难并，一辱泥涂遂晚收。李杜齐名真忝窃，朔云寒菊倍离忧。","dynasty":"唐代","title":"长沙送李十一（衔）"}
{"author":"杜甫","content":"今日明人眼，临池好驿亭。丛篁低地碧，高柳半天青。稠叠多幽事，喧呼阅使星。老夫如有此，不异在郊坰。","dynasty":"唐代","title":"秦州杂诗二十首其九"}
{"author":"杜甫","content":"万木云深隐，连山雨未开。风扉掩不定，水鸟过仍回。鲛馆如鸣杼，樵舟岂伐枚。清凉破炎毒，衰意欲登台。","dynasty":"唐代","title":"雨"}
{"author":"杜甫","content":"五夜漏声催晓箭，九重春色醉仙桃。旌旗日暖龙蛇动，宫殿风微燕雀高。朝罢香烟携满袖，诗成珠玉在挥毫。欲知世掌丝纶美，池上于今有凤毛。","dynasty":"唐代","tags":"宫廷，写景，抒情","title":"奉和贾至舍人早朝大明宫"}
{"author":"杜甫","content":"卫青开幕府，杨仆将楼船。汉节梅花外，春城海水边。铜梁书远及，珠浦使将旋。贫病他乡老，烦君万里传。","dynasty":"唐代","title":"广州段功曹到，得杨五长史书，功曹却归，聊"}
{"author":"杜甫","content":"山雨尊仍在，沙沈榻未移。犬迎曾宿客，鸦护落巢儿。云薄翠微寺，天清黄子陂。向来幽兴极，步屣过东篱。","dynasty":"唐代","title":"重过何氏五首其二"}
{"author":"杜甫","content":"韦曲花无赖，家家恼杀人。绿尊虽尽日，白发好禁春。石角钩衣破，藤枝刺眼新。何时占丛竹，头戴小乌巾。","dynasty":"唐代","title":"奉陪郑驸马韦曲二首其一"}
{"author":"杜甫","content":"向来江上手纷纷，三日成功事出群。已传童子骑青竹，总拟桥东待使君。","dynasty":"唐代","title":"李司马桥了承高使君自成都回"}
{"author":"杜甫","content":"喧喧道路多歌谣，河北将军尽入朝。始是乾坤王室正，却交江汉客魂销。","dynasty":"唐代","title":"承闻河北诸道节度入朝欢喜口号绝句十二首其三"}
{"author":"杜甫","content":"王室比多难，高官皆武臣。幽燕通使者，岳牧用词人。国待贤良急，君当拔擢新。佩刀成气象，行盖出风尘。战伐乾坤破，疮痍府库贫。众寮宜洁白，万役但平均！霄汉瞻佳士，泥涂任此身。秋天正摇落，回首大江滨！","dynasty":"唐代","tags":"友人，抒怀，政治，抱负","title":"送陵州路使君赴任"}
{"author":"杜甫","content":"寺忆曾游处，桥怜再渡时。江山如有待，花柳自无私。野润烟光薄，沙暄日色迟。客愁全为减，舍此复何之？","dynasty":"唐代","tags":"游记，写景，抒情","title":"后游"}
{"author":"杜甫","content":"吾宗老孙子，质朴古人风。耕凿安时论，衣冠与世同。在家常早起，忧国愿年丰。语及君臣际，经书满腹中。","dynasty":"唐代","title":"吾宗（卫仓曹崇简）"}
{"author":"杜甫","content":"改席台能迥，留门月复光。云行遗暑湿，山谷进风凉。老去一杯足，谁怜屡舞长。何须把官烛，似恼鬓毛苍。","dynasty":"唐代","title":"台上（得凉字）"}
{"author":"杜甫","content":"巢燕养雏浑去尽，江花结子已无多。黄衫年少来宜数，不见堂前东逝波。","dynasty":"唐代","title":"少年行二首其二"}
{"author":"杜甫","content":"丈人屋上乌，人好乌亦好。人生意气豁，不在相逢早。南京乱初定，所向邑枯槁。游子无根株，茅斋付秋草。东征下月峡，挂席穷海岛。万里须十金，妻孥未相保。苍茫风尘际，蹭蹬骐驎老。志士怀感伤，心胸已倾倒。","dynasty":"唐代","title":"奉赠射洪李四丈（明甫）"}
{"author":"杜甫","content":"绝域长夏晚，兹楼清宴同。朝廷烧栈北，鼓角满天东。屡食将军第，仍骑御史骢。本无丹灶术，那免白头翁。寇盗狂歌外，形骸痛饮中。野云低渡水，檐雨细随风。出号江城黑，题诗蜡炬红。此身醒复醉，不拟哭途穷。","dynasty":"唐代","title":"陪章留后侍御宴南楼（得风字）"}
{"author":"杜甫","content":"垂白冯唐老，清秋宋玉悲。江喧长少睡，楼迥独移时。多难身何补，无家病不辞。甘从千日醉，未许七哀诗。","dynasty":"唐代","title":"垂白（一作白首）"}
{"author":"杜甫","content":"冥冥甲子雨，已度立春时。轻箑烦相向，纤絺恐自疑。烟添才有色，风引更如丝。直觉巫山暮，兼催宋玉悲。","dynasty":"唐代","title":"雨"}
{"author":"杜甫","content":"水槛温江口，茅堂石笋西。移船先主庙，洗药浣沙溪。","dynasty":"唐代","title":"绝句三首其二"}
{"author":"杜甫","content":"庞公不浪出，苏氏今有之。再闻诵新作，突过黄初诗。乾坤几反覆，扬马宜同时。今晨清镜中，胜食斋房芝。余发喜却变，白间生黑丝。昨夜舟火灭，湘娥帘外悲。百灵未敢散，风破寒江迟。","dynasty":"唐代","title":"苏大侍御访江浦，赋八韵记异"}
{"author":"杜甫","content":"百舌来何处，重重只报春。知音兼众语，整翮岂多身。花密藏难见，枝高听转新。过时如发口，君侧有谗人。","dynasty":"唐代","title":"百舌"}
{"author":"杜甫","content":"佳士欣相识，慈颜望远游。甘从投辖饮，肯作置书邮。高鸟黄云暮，寒蝉碧树秋。湖南冬不雪，吾病得淹留。","dynasty":"唐代","title":"晚秋长沙蔡五侍御饮筵，送殷六参军归澧州觐"}
{"author":"杜甫","content":"东城抱春岑，江阁邻石面。崔嵬晨云白，朝旭射芳甸。雨槛卧花丛，风床展书卷。钩帘宿鹭起，丸药流莺啭。呼婢取酒壶，续儿诵文选。晚交严明府，矧此数相见。","dynasty":"唐代","title":"水阁朝霁，奉简严云安（一作云安严明府）"}
{"author":"杜甫","content":"苔径临江竹，茅檐覆地花。别来频甲子，倏忽又春华。倚杖看孤石，倾壶就浅沙。远鸥浮水静，轻燕受风斜。世路虽多梗，吾生亦有涯。此身醒复醉，乘兴即为家。","dynasty":"唐代","tags":"写景，抒情，忧虑，愁苦","title":"春归"}
{"author":"杜甫","content":"力疾坐清晓，来时悲早春。转添愁伴客，更觉老随人。红入桃花嫩，青归柳叶新。望乡应未已，四海尚风尘。","dynasty":"唐代","tags":"春天，思乡，悲伤","title":"奉酬李都督表丈早春作"}
{"author":"杜甫","content":"再有朝廷乱，难知消息真。近传王在洛，复道使归秦。夺马悲公主，登车泣贵嫔。萧关迷北上，沧海欲东巡。敢料安危体，犹多老大臣。岂无嵇绍血，沾洒属车尘。","dynasty":"唐代","title":"伤春五首其四"}
{"author":"杜甫","content":"昔我游宋中，惟梁孝王都。名今陈留亚，剧则贝魏俱。邑中九万家，高栋照通衢。舟车半天下，主客多欢娱。白刃雠不义，黄金倾有无。杀人红尘里，报答在斯须。忆与高李辈，论交入酒垆。两公壮藻思，得我色敷腴。气酣登吹台，怀古视平芜。芒砀云一去，雁鹜空相呼。先帝正好武，寰海未凋枯。猛将收西域，长戟破林胡。百万攻一城，献捷不云输。组练弃如泥，尺土负百夫。拓境功未已，元和辞大炉。乱离朋友尽，合沓岁月徂。吾衰将焉托，存殁再呜呼。萧条益堪愧，独在天一隅。乘黄已去矣，凡马徒区区。不复见颜鲍，系舟卧荆巫。临餐吐更食，常恐违抚孤。","dynasty":"唐代","title":"遣怀"}
{"author":"杜甫","content":"我经华原来，不复见平陆。北上唯土山，连山走穷谷。火云无时出，飞电常在目。自多穷岫雨，行潦相豗蹙。蓊匌川气黄，群流会空曲。清晨望高浪，忽谓阴崖踣。恐泥窜蛟龙，登危聚麋鹿。枯查卷拔树，礧磈共充塞。声吹鬼神下，势阅人代速。不有万穴归，何以尊四渎。及观泉源涨，反惧江海覆。漂沙坼岸去，漱壑松柏秃。乘陵破山门，回斡裂地轴。交洛赴洪河，及关岂信宿。应沈数州没，如听万室哭。秽浊殊未清，风涛怒犹蓄。何时通舟车，阴气不黪黩。浮生有荡汩，吾道正羁束。人寰难容身，石壁滑侧足。云雷此不已，艰险路更跼.普天无川梁，欲济愿水缩。因悲中林士，未脱众鱼腹。举头向苍天，安得骑鸿鹄。","dynasty":"唐代","title":"三川观水涨二十韵"}
{"author":"杜甫","content":"邓公马癖人共知，初得花骢大宛种。夙昔传闻思一见，牵来左右神皆竦。雄姿逸态何崷崒，顾影骄嘶自矜宠。隅目青荧夹镜悬，肉骏碨礌连钱动。朝来久试华轩下，未觉千金满高价。赤汗微生白雪毛，银鞍却覆香罗帕。卿家旧赐公取之，天厩真龙此其亚。昼洗须腾泾渭深，朝趋可刷幽并夜。吾闻良骥老始成，此马数年人更惊。岂有四蹄疾于鸟，不与八骏俱先鸣。时俗造次那得致，云雾晦冥方降精。近闻下诏喧都邑，肯使骐驎地上行。","dynasty":"唐代","title":"骢马行"}
{"author":"杜甫","content":"骊山绝望幸，花萼罢登临。地下无朝烛，人间有赐金。鼎湖龙去远，银海雁飞深。万岁蓬莱日，长悬旧羽林。","dynasty":"唐代","title":"骊山"}
{"author":"杜甫","content":"阆州城东灵山白，阆州城北玉台碧。松浮欲尽不尽云，江动将崩未崩石。那知根无鬼神会？已觉气与嵩华敌。中原格斗且未归，应结茅斋著青壁。","dynasty":"唐代","tags":"写景，抒情，忧国忧民","title":"阆山歌"}
{"author":"杜甫","content":"庭前甘菊移时晚，青蕊重阳不堪摘。明日萧条醉尽醒，残花烂熳开何益？篱边野外多众芳，采撷细琐升中堂。念兹空长大枝叶，结根失所缠风霜。","dynasty":"唐代","tags":"写花，菊花，抒怀，愤懑，同情","title":"叹庭前甘菊花"}
{"author":"杜甫","content":"年年至日长为客，忽忽穷愁泥杀人。江上形容吾独老，天边风俗自相亲。杖藜雪后临丹壑，鸣玉朝来散紫宸。心折此时无一寸，路迷何处见三秦。","dynasty":"唐代","title":"冬至"}
{"author":"杜甫","content":"西岳崚嶒竦处尊，诸峰罗立似儿孙。安得仙人九节杖，拄到玉女洗头盆。车箱入谷无归路，箭栝通天有一门。稍待秋风凉冷后，高寻白帝问真源。","dynasty":"唐代","tags":"写山，咏物","title":"望岳三首·其二"}
{"author":"杜甫","content":"遗庙丹青落，空山草木长。犹闻辞后主，不复卧南阳。","dynasty":"唐代","tags":"咏史怀古，赞颂，写人","title":"武侯庙"}
{"author":"杜甫","content":"满月飞明镜，归心折大刀。转蓬行地远，攀桂仰天高。水路疑霜雪，林栖见羽毛。此时瞻白兔，直欲数秋毫。稍下巫山峡，犹衔白帝城。气沈全浦暗，轮仄半楼明。刁斗皆催晓，蟾蜍且自倾。张弓倚残魄，不独汉家营。","dynasty":"唐代","tags":"中秋节，月亮，思乡","title":"八月十五夜月二首"}
{"author":"杜甫","content":"支离东北风尘际，漂泊西南天地间。三峡楼台淹日月，五溪衣服共云山。羯胡事主终无赖，词客哀时且未还。庾信平生最萧瑟，暮年诗赋动江关。","dynasty":"唐代","tags":"唐诗三百首，怀古，感叹","title":"咏怀古迹五首·其一"}
{"author":"杜甫","content":"三月三日天气新，长安水边多丽人。态浓意远淑且真，肌理细腻骨肉匀。绣罗衣裳照暮春，蹙金孔雀银麒麟。头上何所有？翠微盍叶垂鬓唇。背后何所见？珠压腰衱稳称身。就中云幕椒房亲，赐名大国虢与秦。紫驼之峰出翠釜，水精之盘行素鳞。犀箸厌饫久未下，鸾刀缕切空纷纶。黄门飞鞚不动尘，御厨络绎送八珍。箫鼓哀吟感鬼神，宾从杂遝实要津。后来鞍马何逡巡，当轩下马入锦茵。杨花雪落覆白苹，青鸟飞去衔红巾。炙手可热势绝伦，慎莫近前丞相嗔！","dynasty":"唐代","tags":"唐诗三百首，乐府，咏叹，讽刺","title":"丽人行"}
{"author":"杜甫","content":"日出篱东水，云生舍北泥。竹高鸣翡翠，沙僻舞鹍鸡。蔼蔼花蕊乱，飞飞蜂蝶多。幽栖身懒动，客至欲如何。凿井交棕叶，开渠断竹根。扁舟轻褭缆，小径曲通村。急雨捎溪足，斜晖转树腰。隔巢黄鸟并，翻藻白鱼跳。舍下笋穿壁，庭中藤刺檐。地晴丝冉冉，江白草纤纤。江动月移石，溪虚云傍花。鸟栖知故道，帆过宿谁家。","dynasty":"唐代","title":"绝句六首"}
{"author":"杜甫","content":"戚戚去故里，悠悠赴交河。公家有程期，亡命婴祸罗。君已富土境，开边一何多。弃绝父母恩，吞声行负戈。出门日已远，不受徒旅欺。骨肉恩岂断，男儿死无时。走马脱辔头，手中挑青丝。捷下万仞冈，俯身试搴旗。磨刀呜咽水，水赤刃伤手。欲轻肠断声，心绪乱已久。丈夫誓许国，愤惋复何有！功名图麒麟，战骨当速朽。送徒既有长，远戍亦有身。生死向前去，不劳吏怒嗔。路逢相识人，附书与六亲。哀哉两决绝，不复同苦辛。迢迢万里余，领我赴三军。军中异苦乐，主将宁尽闻。隔河见胡骑，倏忽数百群。我始为奴仆，几时树功勋。挽弓当挽强，用箭当用长。射人先射马，擒贼先擒王。杀人亦有限，列国自有疆。苟能制侵陵，岂在多杀伤。驱马天雨雪，军行入高山。径危抱寒石，指落层冰间。已去汉月远，何时筑城还。浮云暮南征，可望不可攀。单于寇我垒，百里风尘昏。雄剑四五动，彼军为我奔。掳其名王归，系颈授辕门。潜身备行列，一胜何足论。从军十年余，能无分寸功。众人贵苟得，欲语羞雷同。中原有斗争，况在狄与戎。丈夫四方志，安可辞固穷。","dynasty":"唐代","tags":"讽刺，边塞，战争，组诗","title":"前出塞九首"}
{"author":"杜甫","content":"花隐掖垣暮，啾啾栖鸟过。星临万户动，月傍九霄多。不寝听金钥，因风想玉珂。明朝有封事，数问夜如何。","dynasty":"唐代","tags":"唐诗三百首，写景，爱国","title":"春宿左省"}
{"author":"杜甫","content":"洛城一别四千里，胡骑长驱五六年。草木变衰行剑外，兵戈阻绝老江边。思家步月清宵立，忆弟看云白日眠。闻道河阳近乘胜，司徒急为破幽燕。","dynasty":"唐代","tags":"叙事，抒情，无奈，思乡","title":"恨别"}
{"author":"杜甫","content":"殊方又喜故人来，重镇还须济世才。常怪偏裨终日待，不知旌节隔年回。欲辞巴徼啼莺合，远下荆门去鹢催。身老时危思会面，一生襟抱向谁开。","dynasty":"唐代","title":"奉待严大夫"}
{"author":"杜甫","content":"懒慢无堪不出村，呼儿日在掩柴门。苍苔浊酒林中静，碧水春风野外昏。","dynasty":"唐代","title":"绝句漫兴九首其六"}
{"author":"杜甫","content":"麻叶层层叶光，谁家煮茧一村香？隔篱娇语络丝娘。垂白杖藜抬醉眼，捋青捣软饥肠，问言豆叶几时黄。","dynasty":"唐代","title":"浣溪沙·麻叶层层叶光"}
{"author":"杜甫","content":"城上春云覆苑墙，江亭晚色静年芳。林花著雨胭脂湿，水荇牵风翠带长。龙武新军深驻辇，芙蓉别殿谩焚香。何时诏此金钱会，暂醉佳人锦瑟旁。","dynasty":"唐代","tags":"春天，写景，抒情","title":"曲江对雨"}
{"author":"杜甫","content":"一辞故国十经秋，每见秋瓜忆故丘。今日南湖采薇蕨，何人为觅郑瓜州。","dynasty":"唐代","title":"解闷十二首其三"}
{"author":"杜甫","content":"逼仄何逼仄，我居巷南子巷北。可恨邻里间，十日不一见颜色。自从官马送还官，行路难行涩如棘。我贫无乘非无足，昔者相过今不得。实不是爱微躯，又非关足无力。徒步翻愁官长怒，此心炯炯君应识。晓来急雨春风颠，睡美不闻钟鼓传。东家蹇驴许借我，泥滑不敢骑朝天。已令请急会通籍，男儿信命绝可怜。焉能终日心拳拳，忆君诵诗神凛然。辛夷始花亦已落，况我与子非壮年。街头酒价常苦贵，方外酒徒稀醉眠。速宜相就饮一斗，恰有三百青铜钱。","dynasty":"唐代","title":"逼仄行，赠毕曜（一作bX々行，一作赠毕四曜）"}
{"author":"杜甫","content":"抱病江天白首郎，空山楼阁暮春光。衣冠是日朝天子，草奏何时入帝乡。","dynasty":"唐代","title":"承闻河北诸道节度入朝欢喜口号绝句十二首其七"}
{"author":"杜甫","content":"江上秋已分，林中瘴犹剧。畦丁告劳苦，无以供日夕。蓬莠独不焦，野蔬暗泉石。卷耳况疗风，童儿且时摘。侵星驱之去，烂熳任远适。放筐亭午际，洗剥相蒙幂。登床半生熟，下箸还小益。加点瓜薤间，依稀橘奴迹。乱世诛求急，黎民糠籺窄。饱食复何心，荒哉膏粱客。富家厨肉臭，战地骸骨白。寄语恶少年，黄金且休掷。","dynasty":"唐代","title":"驱竖子摘苍耳（即卷耳）"}
{"author":"杜甫","content":"儿扶犹杖策，卧病一秋强。白发少新洗，寒衣宽总长。故人忧见及，此别泪相忘。各逐萍流转，来书细作行。","dynasty":"唐代","title":"别常征君"}
{"author":"杜甫","content":"青冥寒江渡，驾竹为长桥。竿湿烟漠漠，江永风萧萧。连笮动袅娜，征衣飒飘飖.急流鸨鹢散，绝岸鼋鼍骄。西辕自兹异，东逝不可要。高通荆门路，阔会沧海潮。孤光隐顾眄，游子怅寂寥。无以洗心胸，前登但山椒。","dynasty":"唐代","title":"桔柏渡（在昭化县）"}
{"author":"杜甫","content":"楚岸朔风疾，天寒鸧鸹呼。涨沙霾草树，舞雪渡江湖。吹帽时时落，维舟日日孤。因声置驿外，为觅酒家垆。","dynasty":"唐代","title":"缆船苦风戏题四韵奉简郑十三判官"}
{"author":"杜甫","content":"浣花溪水水西头，主人为卜林塘幽。已知出郭少尘事，更有澄江销客愁。无数蜻蜓齐上下，一双鸂鶒对沉浮。东行万里堪乘兴，须向山阴上小舟。","dynasty":"唐代","tags":"抒情，愉快，心情","title":"卜居"}
{"author":"杜甫","content":"畏途随长江，渡口下绝岸。差池上舟楫，杳窕入云汉。天寒荒野外，日暮中流半。我马向北嘶，山猿饮相唤。水清石礧礧，沙白滩漫漫。迥然洗愁辛，多病一疏散。高壁抵嶔崟，洪涛越凌乱。临风独回首，揽辔复三叹。","dynasty":"唐代","title":"白沙渡（属剑州）"}
{"author":"杜甫","content":"三川不可到，归路晚山稠。落雁浮寒水，饥乌集戍楼。市朝今日异，丧乱几时休。远愧梁江总，还家尚黑头。","dynasty":"唐代","title":"晚行口号"}
{"author":"杜甫","content":"卫幕衔恩重，潘舆送喜频。济时瞻上将，锡号戴慈亲。富贵当如此，尊荣迈等伦。郡依封土旧，国与大名新。紫诰鸾回纸，清朝燕贺人。远传冬笋味，更觉彩衣春。奕叶班姑史，芬芳孟母邻。义方兼有训，词翰两如神。委曲承颜体，鶱飞报主身。可怜忠与孝，双美画骐驎。","dynasty":"唐代","title":"奉贺阳城郡王太夫人恩命加邓国太夫人"}
{"author":"杜甫","content":"今夜鄜州月，闺中只独看。遥怜小儿女，未解忆长安。香雾云鬟湿，清辉玉臂寒。何时倚虚幌，双照泪痕干。","dynasty":"唐代","tags":"唐诗三百首，高中古诗，月亮，思念，女子","title":"月夜"}
{"author":"杜甫","content":"巫峡千山暗，终南万里春。病中吾见弟，书到汝为人。意答儿童问，来经战伐新。泊船悲喜后，款款话归秦。待尔嗔乌鹊，抛书示鶺鸰。枝间喜不去，原上急曾经。江阁嫌津柳，风帆数驿亭。应论十年事，愁绝始星星。","dynasty":"唐代","tags":"怀人，兄弟","title":"喜观即到复题短篇二首"}
{"author":"杜甫","content":"首路栗亭西，尚想凤凰村。季冬携童稚，辛苦赴蜀门。南登木皮岭，艰险不易论。汗流被我体，祁寒为之暄。远岫争辅佐，千岩自崩奔。始知五岳外，别有他山尊。仰干塞大明，俯入裂厚坤。再闻虎豹斗，屡跼风水昏。高有废阁道，摧折如短辕。下有冬青林，石上走长根。西崖特秀发，焕若灵芝繁。润聚金碧气，清无沙土痕。忆观昆仑图，目击悬圃存。对此欲何适，默伤垂老魂。","dynasty":"唐代","title":"木皮岭"}
{"author":"杜甫","content":"去秋涪江木落时，臂枪走马谁家儿。到今不知白骨处，部曲有去皆无归。遂州城中汉节在，遂州城外巴人稀。战场冤魂每夜哭，空令野营猛士悲。","dynasty":"唐代","title":"去秋行"}
{"author":"杜甫","content":"南京犀浦道，四月熟黄梅。湛湛长江去，冥冥细雨来。茅茨疏易湿，云雾密难开。竟日蛟龙喜，盘涡与岸回。","dynasty":"唐代","tags":"写景，长江，写雨","title":"梅雨"}
{"author":"杜甫","content":"向晚波微绿，连空岸脚（一作却）青。日兼春有暮，愁与醉无醒。漂泊犹杯酒，踟蹰此驿亭。相看万里外，同是一浮萍。","dynasty":"唐代","title":"又呈窦使君"}
{"author":"杜甫","content":"御气云楼敞，含风綵仗高。仙人张内乐，王母献宫桃。罗袜红蕖艳，金羁白雪毛。舞阶衔寿酒，走索背秋毫。圣主他年贵，边心此日劳。桂江流向北，满眼送波涛。","dynasty":"唐代","title":"千秋节有感二首其二"}
{"author":"杜甫","content":"早宿宾从劳，仲春江山丽。飘风过无时，舟楫敢不系。回塘澹暮色，日没众星嘒.缺月殊未生，青灯死分翳。穷途多俊异，乱世少恩惠。鄙夫亦放荡，草草频卒岁。斯文忧患馀，圣哲垂彖系。","dynasty":"唐代","title":"宿凿石浦（浦在湘潭县西）"}
{"author":"杜甫","content":"只道梅花发，那知柳亦新。枝枝总到地，叶叶自开春。紫燕时翻翼，黄鹂不露身。汉南应老尽，霸上远愁人。","dynasty":"唐代","title":"柳边"}
{"author":"杜甫","content":"昆明池水汉时功，武帝旌旗在眼中。织女机丝虚月夜，石鲸鳞甲动秋风。波漂菰米沈云黑，露冷莲房坠粉红。关塞极天唯鸟道，江湖满地一渔翁。","dynasty":"唐代","title":"秋兴八首其七"}
{"author":"杜甫","content":"淅淅风生砌，团团日隐墙。遥空秋雁灭，半岭暮云长。病叶多先坠，寒花只暂香。巴城添泪眼，今夜复清光。","dynasty":"唐代","title":"薄游"}
{"author":"杜甫","content":"功盖三分国，名成八阵图。（名成一作：名高）江流石不转，遗恨失吞吴。","dynasty":"唐代","tags":"唐诗三百首，怀古，写人，哲理","title":"八阵图"}
{"author":"杜甫","content":"江月光于水，高楼思杀人。天边长作客，老去一沾巾。玉露团清影，银河没半轮。谁家挑锦字，灭烛翠眉颦。","dynasty":"唐代","title":"江月"}
{"author":"杜甫","content":"汝去迎妻子，高秋念却回。即今萤已乱，好与雁同来。东望西江水，南游北户开。卜居期静处，会有故人杯。楚塞难为路，蓝田莫滞留。衣裳判白露，鞍马信清秋。满峡重江水，开帆八月舟。此时同一醉，应在仲宣楼。","dynasty":"唐代","title":"舍弟观归蓝田迎新妇，送示两篇"}
{"author":"杜甫","content":"清晨蒙菜把，常荷地主恩。守者愆实数，略有其名存。苦苣刺如针，马齿叶亦繁。青青嘉蔬色，埋没在中园。园吏未足怪，世事固堪论。呜呼战伐久，荆棘暗长原。乃知苦苣辈，倾夺蕙草根。小人塞道路，为态何喧喧。又如马齿盛，气拥葵荏昏。点染不易虞，丝麻杂罗纨。一经器物内，永挂粗刺痕。志士采紫芝，放歌避戎轩。畦丁负笼至，感动百虑端。","dynasty":"唐代","title":"园官送菜"}
{"author":"杜甫","content":"连峰积长阴，白日递隐见。飕飕林响交，惨惨石状变。山分积草岭，路异明水县。旅泊吾道穷，衰年岁时倦。卜居尚百里，休驾投诸彦。邑有佳主人，情如已会面。来书语绝妙，远客惊深眷。食蕨不愿馀，茅茨眼中见。","dynasty":"唐代","title":"积草岭（同谷县界）"}
{"author":"杜甫","content":"大历二年十月十九日，夔府别驾元持宅，见临颍李十二娘舞剑器，壮其蔚跂，问其所师，曰：“余公孙大娘弟子也。”开元三载，余尚童稚，记于郾城观公孙氏，舞剑器浑脱，浏漓顿挫，独出冠时，自高头宜春梨园二伎坊内人洎外供奉，晓是舞者，圣文神武皇帝初，公孙一人而已。玉貌锦衣，况余白首，今兹弟子，亦非盛颜。既辨其由来，知波澜莫二，抚事慷慨，聊为《剑器行》。昔者吴人张旭，善草书帖，数常于邺县见公孙大娘舞西河剑器，自此草书长进，豪荡感激，即公孙可知矣。昔有佳人公孙氏，一舞剑器动四方。观者如山色沮丧，天地为之久低昂。霍如羿射九日落，矫如群帝骖龙翔。来如雷霆收震怒，罢如江海凝清光。绛唇珠袖两寂寞，晚有弟子传芬芳。临颍美人在白帝，妙舞此曲神扬扬。与余问答既有以，感时抚事增惋伤。先帝侍女八千人，公孙剑器初第一。五十年间似反掌，风尘倾动昏王室。梨园弟子散如烟，女乐余姿映寒日。金粟堆前木已拱，瞿唐石城草萧瑟。玳筵急管曲复终，乐极哀来月东出。老夫不知其所往，足茧荒山转愁疾。","dynasty":"唐代","tags":"唐诗三百首，妇女，舞蹈，咏史","title":"观公孙大娘弟子舞剑器行"}
{"author":"杜甫","content":"稻米炊能白，秋葵煮复新。谁云滑易饱，老藉软俱匀。种幸房州熟，苗同伊阙春。无劳映渠盌，自有色如银。","dynasty":"唐代","title":"茅堂检校收稻二首其二"}
{"author":"杜甫","content":"客居所居堂，前江后山根。下堑万寻岸，苍涛郁飞翻。葱青众木梢，邪竖杂石痕。子规昼夜啼，壮士敛精魂。峡开四千里，水合数百源。人虎相半居，相伤终两存。蜀麻久不来，吴盐拥荆门。西南失大将，商旅自星奔。今又降元戎，已闻动行轩。舟子候利涉，亦凭节制尊。我在路中央，生理不得论。卧愁病脚废，徐步视小园。短畦带碧草，怅望思王孙。凤随其皇去，篱雀暮喧繁。览物想故国，十年别荒村。日暮归几翼，北林空自昏。安得覆八溟，为君洗乾坤。稷契易为力，犬戎何足吞。儒生老无成，臣子忧四番。箧中有旧笔，情至时复援。","dynasty":"唐代","title":"客居"}
{"author":"杜甫","content":"群鸡正乱叫，客至鸡斗争。驱鸡上树木，始闻叩柴荆。父老四五人，问我久远行。手中各有携，倾榼浊复清。苦辞酒味薄，黍地无人耕。兵革既未息，儿童尽东征。请为父老歌，艰难愧深情。歌罢仰天叹，四座泪纵横。","dynasty":"唐代","title":"羌村其三"}
{"author":"杜甫","content":"台州地阔海冥冥，云水长和岛屿青。乱后故人双别泪，春深逐客一浮萍。酒酣懒舞谁相拽，诗罢能吟不复听。第五桥东流恨水，皇陂岸北结愁亭。贾生对鵩伤王傅，苏武看羊陷贼庭。可念此翁怀直道，也沾新国用轻刑。祢衡实恐遭江夏，方朔虚传是岁星。穷巷悄然车马绝，案头干死读书萤。","dynasty":"唐代","title":"题郑十八著作虔"}
{"author":"杜甫","content":"悲愁回白首，倚杖背孤城。江敛洲渚出，天虚风物清。沧溟服衰谢，朱绂负平生。仰羡黄昏鸟，投林羽翮轻。","dynasty":"唐代","title":"独坐"}
{"author":"杜甫","content":"西川有杜鹃，东川无杜鹃。涪万无杜鹃，云安有杜鹃。我昔游锦城，结庐锦水边。有竹一顷馀，乔木上参天。杜鹃暮春至，哀哀叫其间。我见常再拜，重是古帝魂。生子百鸟巢，百鸟不敢嗔。仍为喂其子，礼若奉至尊。鸿雁及羔羊，有礼太古前。行飞与跪乳，识序如知恩。圣贤古法则，付与后世传。君看禽鸟情，犹解事杜鹃。今忽暮春间，值我病经年。身病不能拜，泪下如迸泉。","dynasty":"唐代","title":"杜鹃"}
{"author":"杜甫","content":"行迈日悄悄，山谷势多端。云门转绝岸，积阻霾天寒。寒硖不可度，我实衣裳单。况当仲冬交，溯沿增波澜。野人寻烟语，行子傍水餐。此生免荷殳，未敢辞路难。","dynasty":"唐代","title":"寒峡"}
{"author":"杜甫","content":"仲夏流多水，清晨向小园。碧溪摇艇阔，朱果烂枝繁。始为江山静，终防市井喧。畦蔬绕茅屋，自足媚盘餐。","dynasty":"唐代","title":"园"}
{"author":"杜甫","content":"谢安舟楫风还起，梁苑池台雪欲飞。杳杳东山携汉妓，泠泠修竹待王归。","dynasty":"唐代","title":"戏作寄上汉中王二首其二"}
{"author":"杜甫","content":"肠断春江欲尽头，杖藜徐步立芳洲。(春江一作：江春)颠狂柳絮随风去，轻薄桃花逐水流。","dynasty":"唐代","tags":"写景，桃花，寓人，抒情，早教古诗100首","title":"绝句漫兴九首·其五"}
{"author":"杜甫","content":"江上人家桃树枝，春寒细雨出疏篱。影遭碧水潜勾引，风妒红花却倒吹。吹花困癫傍舟楫，水光风力俱相怯。赤憎轻薄遮入怀，珍重分明不来接。湿久飞迟半日高，萦沙惹草细于毛。蜜蜂蝴蝶生情性，偷眼蜻蜓避百劳。","dynasty":"唐代","title":"风雨看舟前落花，戏为新句"}
{"author":"杜甫","content":"大邑烧瓷轻且坚，扣如哀玉锦城传。君家白碗胜霜雪，急送茅斋也可怜。","dynasty":"唐代","title":"又于韦处乞大邑瓷碗"}
{"author":"杜甫","content":"天用莫如龙，有时系扶桑。顿辔海徒涌，神人身更长。性命苟不存，英雄徒自强。吞声勿复道，真宰意茫茫。","dynasty":"唐代","title":"遣兴五首其一"}
{"author":"杜甫","content":"杨王卢骆当时体，轻薄为文哂未休。尔曹身与名俱灭，不废江河万古流。","dynasty":"唐代","title":"戏为六绝句其二"}
{"author":"杜甫","content":"寂寞天宝后，园庐但蒿藜。我里百余家，世乱各东西。存者无消息，死者为尘泥。贱子因阵败，归来寻旧蹊。久行见空巷，日瘦气惨凄，但对狐与狸，竖毛怒我啼。四邻何所有，一二老寡妻。宿鸟恋本枝，安辞且穷栖。方春独荷锄，日暮还灌畦。县吏知我至，召令习鼓鞞。虽从本州役，内顾无所携。近行止一身，远去终转迷。家乡既荡尽，远近理亦齐。永痛长病母，五年委沟溪。生我不得力，终身两酸嘶。人生无家别，何以为蒸黎。","dynasty":"唐代","tags":"叙事，战争，写景，抒怀","title":"无家别"}
{"author":"杜甫","content":"用拙存吾道，幽居近物情。桑麻深雨露，燕雀半生成。村鼓时时急，渔舟个个轻。杖藜从白首，心迹喜双清。晚起家何事，无营地转幽。竹光团野色，舍影漾江流。失学从儿懒，长贫任妇愁。百年浑得醉，一月不梳头。衰颜甘屏迹，幽事供高卧。鸟下竹根行，龟开萍叶过。年荒酒价乏，日并园蔬课。犹酌甘泉歌，歌长击樽破。","dynasty":"唐代","title":"屏迹三首"}
{"author":"杜甫","content":"把烛成桥夜，回舟坐客时。天高云去尽，江迥月来迟。衰谢多扶病，招邀屡有期。异方乘此兴，乐罢不无悲。","dynasty":"唐代","title":"陪李七司马皂江上观造竹桥即日成往来之人免冬寒入水聊题短作简李公二首其二"}
{"author":"杜甫","content":"舍西柔桑叶可拈，江畔细麦复纤纤。人生几何春已夏，不放香醪如蜜甜。","dynasty":"唐代","title":"绝句漫兴九首其八"}
{"author":"杜甫","content":"五十头白翁，南北逃世难。疏布缠枯骨，奔走苦不暖。已衰病方入，四海一涂炭。乾坤万里内，莫见容身畔。妻孥复随我，回首共悲叹。故国莽丘墟，邻里各分散。归路从此迷，涕尽湘江岸。","dynasty":"唐代","title":"逃难"}
{"author":"杜甫","content":"即看燕子入山扉，岂有黄鹂历翠微。短短桃花临水岸，轻轻柳絮点人衣。春来准拟开怀久，老去亲知见面稀。他日一杯难强进，重嗟筋力故山违。","dynasty":"唐代","title":"十二月一日三首其三"}
{"author":"杜甫","content":"酒渴爱江清，馀甘漱晚汀。软沙欹坐稳，冷石醉眠醒。野膳随行帐，华音发从伶。数杯君不见，醉已遣沉冥。","dynasty":"唐代","title":"军中醉饮寄沈八、刘叟（一作畅当诗）"}
{"author":"杜甫","content":"礼乐攻吾短，山林引兴长。掉头纱帽仄，曝背竹书光。风落收松子，天寒割蜜房。稀疏小红翠，驻屐近微香。","dynasty":"唐代","title":"秋野五首其三"}
{"author":"杜甫","content":"每恨陶彭泽，无钱对菊花。如今九日至，自觉酒须赊。","dynasty":"唐代","title":"复愁十二首其十一"}
{"author":"杜甫","content":"觅句新知律，摊书解满床。试吟青玉案，莫羡紫罗囊。假日从时饮，明年共我长。应须饱经术，已似爱文章。十五男儿志，三千弟子行。曾参与游夏，达者得升堂。","dynasty":"唐代","title":"又示宗武"}
{"author":"杜甫","content":"纷然丧乱际，见此忠孝门。蜀中寇亦甚，柏氏功弥存。深诚补王室，戮力自元昆。三止锦江沸，独清玉垒昏。高名入竹帛，新渥照乾坤。子弟先卒伍，芝兰叠玙璠.同心注师律，洒血在戎轩。丝纶实具载，绂冕已殊恩。奉公举骨肉，诛叛经寒温。金甲雪犹冻，朱旗尘不翻。每闻战场说，欻激懦气奔。圣主国多盗，贤臣官则尊。方当节钺用，必绝祲沴根。吾病日回首，云台谁再论。作歌挹盛事，推毂期孤鶱.","dynasty":"唐代","title":"览柏中允兼子侄数人除官制词因述父子兄弟四美载歌丝纶"}
{"author":"杜甫","content":"稻穫空云水，川平对石门。寒风疏落木，旭日散鸡豚。野哭初闻战，樵歌稍出村。无家问消息，作客信乾坤。","dynasty":"唐代","title":"刈稻了咏怀"}
{"author":"杜甫","content":"自古稻粱多不足，至今鸂鶒乱为群。且休怅望看春水，更恐归飞隔暮云。青春欲尽急还乡，紫塞宁论尚有霜。翅在云天终不远，力微矰缴绝须防。","dynasty":"唐代","title":"官池春雁二首"}
{"author":"杜甫","content":"翠柏苦犹食，晨霞高可餐。世人共卤莽，吾道属艰难。不爨井晨冻，无衣床夜寒。囊空恐羞涩，留得一钱看。","dynasty":"唐代","tags":"社会，人民，生活","title":"空囊"}
{"author":"杜甫","content":"曾城有高楼，制古丹雘存。迢迢百馀尺，豁达开四门。虽有车马客，而无人世喧。游目俯大江，列筵慰别魂。是时秋冬交，节往颜色昏。天寒鸟兽休，霜露在草根。今我送舅氏，万感集清尊。岂伊山川间，回首盗贼繁。高贤意不暇，王命久崩奔。临风欲恸哭，声出已复吞。","dynasty":"唐代","title":"阆州东楼筵，奉送十一舅往青城县，得昏字"}
{"author":"杜甫","content":"万里桥西一草堂，百花潭水即沧浪。风含翠篠娟娟净，雨裛红蕖冉冉香。(篠通：筱)厚禄故人书断绝，恒饥稚子色凄凉。欲填沟壑唯疏放，自笑狂夫老更狂。","dynasty":"唐代","tags":"写人，写景，抒情","title":"狂夫"}
{"author":"杜甫","content":"青丝白马谁家子，粗豪且逐风尘起。不闻汉主放妃嫔，近静潼关扫蜂蚁。殿前兵马破汝时，十月即为齑粉期。未如面缚归金阙，万一皇恩下玉墀。","dynasty":"唐代","title":"青丝（青丝白马，用侯景事，以比仆固怀恩）"}
{"author":"杜甫","content":"白水青山空复春，征君晚节傍风尘。楚妃堂上色殊众，海鹤阶前鸣向人。万事纠纷犹绝粒，一官羁绊实藏身。开州入夏知凉冷，不似云安毒热新。","dynasty":"唐代","title":"寄常征君"}
{"author":"杜甫","content":"志士惜妄动，知深难固辞。如何久磨砺，但取不磷缁。夙夜听忧主，飞腾急济时。荆州过薛孟，为报欲论诗。","dynasty":"唐代","title":"别崔潩因寄薛据、孟云卿（内弟潩赴湖南幕职"}
{"author":"杜甫","content":"古人重守边，今人重高勋。岂知英雄主，出师亘长云。六合已一家，四夷且孤军。遂使貔虎士，奋身勇所闻。拔剑击大荒，日收胡马群。誓开玄冥北，持以奉吾君。","dynasty":"唐代","title":"后出塞五首其三"}
{"author":"杜甫","content":"牵牛出河西，织女处其东。万古永相望，七夕谁见同。神光意难候，此事终蒙胧。飒然精灵合，何必秋遂通。亭亭新妆立，龙驾具曾空。世人亦为尔，祈请走儿童。称家随丰俭，白屋达公宫。膳夫翊堂殿，鸣玉凄房栊。曝衣遍天下，曳月扬微风。蛛丝小人态，曲缀瓜果中。初筵裛重露，日出甘所终。嗟汝未嫁女，秉心郁忡忡。防身动如律，竭力机杼中。虽无姑舅事，敢昧织作功。明明君臣契，咫尺或未容。义无弃礼法，恩始夫妇恭。小大有佳期，戒之在至公。方圆苟龃龉，丈夫多英雄。","dynasty":"唐代","title":"牵牛织女"}
{"author":"杜甫","content":"我丈时英特，宗枝神尧后。珊瑚市则无，騄骥人得有。早年见标格，秀气冲星斗。事业富清机，官曹正独守。顷来树嘉政，皆已传众口。艰难体贵安，冗长吾敢取。区区犹历试，炯炯更持久。讨论实解颐，操割纷应手。箧书积讽谏，宫阙限奔走。入幕未展材，秉钧孰为偶。所亲问淹泊，泛爱惜衰朽。垂白乱南翁，委身希北叟。真成穷辙鲋，或似丧家狗。秋枯洞庭石，风飒长沙柳。高兴激荆衡，知音为回首。","dynasty":"唐代","title":"奉赠李八丈判官（曛）"}
{"author":"杜甫","content":"自断此生休问天，杜曲幸有桑麻田。故将移住南山边，短衣匹马随李广，看射猛虎终残年。","dynasty":"唐代","title":"曲江三章章五句其三"}
{"author":"杜甫","content":"何日雨晴云出溪，白沙青石先无泥。只须伐竹开荒径，倚杖穿花听马嘶。","dynasty":"唐代","title":"中丞严公雨中垂寄见忆一绝奉荅二绝其二"}
{"author":"杜甫","content":"代北有豪鹰，生子毛尽赤。渥洼骐骥儿，尤异是龙脊。李舟名父子，清峻流辈伯。人间好少年，不必须白晰。十五富文史，十八足宾客。十九授校书，二十声辉赫。众中每一见，使我潜动魄。自恐二男儿，辛勤养无益。乾元元年春，万姓始安宅。舟也衣彩衣，告我欲远适。倚门固有望，敛衽就行役。南登吟白华，已见楚山碧。蔼蔼咸阳都，冠盖日云积。何时太夫人，堂上会亲戚。汝翁草明光，天子正前席。归期岂烂漫，别意终感激。顾我蓬屋姿，谬通金闺籍。小来习性懒，晚节慵转剧。每愁悔吝作，如觉天地窄。羡君齿发新，行己能夕惕。临岐意颇切，对酒不能吃。回身视绿野，惨澹如荒泽。老雁春忍饥，哀号待枯麦。时哉高飞燕，绚练新羽翮。长云湿褒斜，汉水饶巨石。无令轩车迟，衰疾悲夙昔。","dynasty":"唐代","title":"送李校书二十六韵"}
{"author":"杜甫","content":"寒食明堪坐，春参夕已垂。好风经柳叶，清风照花枝。客泪闻歌掩，归心畏酒知。佳辰邀赏遍，忽忽更何为？","dynasty":"唐代","title":"寒食夜苏二宅"}
{"author":"杜甫","content":"使君意气凌青霄，忆昨欢娱常见招。细马时鸣金騕褭，佳人屡出董娇饶。东流江水西飞燕，可惜春光不相见。愿携王赵两红颜，再骋肌肤如素练。通泉百里近梓州，请公一来开我愁。舞处重看花满面，尊前还有锦缠头。","dynasty":"唐代","title":"春日戏题恼郝使君兄"}
{"author":"杜甫","content":"白水鱼竿客，清秋鹤发翁。胡为来幕下，只合在舟中。黄卷真如律，青袍也自公。老妻忧坐痹，幼女问头风。平地专欹倒，分曹失异同。礼甘衰力就，义忝上官通。畴昔论诗早，光辉仗钺雄。宽容存性拙，剪拂念途穷。露裛思藤架，烟霏想桂丛。信然龟触网，直作鸟窥笼。西岭纡村北，南江绕舍东。竹皮寒旧翠，椒实雨新红。浪簸船应坼，杯干瓮即空。藩篱生野径，斤斧任樵童。束缚酬知己，蹉跎效小忠。周防期稍稍，太简遂匆匆。晓入朱扉启，昏归画角终。不成寻别业，未敢息微躬。乌鹊愁银汉，驽骀怕锦幪。会希全物色，时放倚梧桐。","dynasty":"唐代","title":"遣闷奉呈严公二十韵"}
{"author":"杜甫","content":"浦帆晨初发，郊扉冷未开。村疏黄叶坠，野静白鸥来。础润休全湿，云晴欲半回。巫山冬可怪，昨夜有奔雷。","dynasty":"唐代","title":"朝二首其二"}
{"author":"杜甫","content":"花叶随天意，江溪共石根。早霞随类影，寒水各依痕。易下杨朱泪，难招楚客魂。风涛暮不稳，舍棹宿谁门。","dynasty":"唐代","title":"冬深（一作即日）"}
{"author":"杜甫","content":"江发蛮夷涨，山添雨雪流。大声吹地转，高浪蹴天浮。鱼鳖为人得，蛟龙不自谋。轻帆好去便，吾道付沧洲。","dynasty":"唐代","title":"江涨"}
{"author":"杜甫","content":"忆昔避贼初，北走经险艰。夜深彭衙道，月照白水山。尽室久徒步，逢人多厚颜。参差谷鸟吟，不见游子还。痴女饥咬我，啼畏虎狼闻。怀中掩其口，反侧声愈嗔。小儿强解事，故索苦李餐。一旬半雷雨，泥泞相牵攀。既无御雨备，径滑衣又寒。有时经契阔，竟日数里间。野果充糇粮，卑枝成屋椽。早行石上水，暮宿天边烟。少留周家洼，欲出芦子关。故人有孙宰，高义薄曾云。延客已曛黑，张灯启重门。暖汤濯我足，翦纸招我魂。从此出妻孥，相视涕阑干。众雏烂熳睡，唤起沾盘飧。誓将与夫子，永结为弟昆。遂空所坐堂，安居奉我欢。谁肯艰难际，豁达露心肝。别来岁月周，胡羯仍构患。何当有翅翎，飞去堕尔前。","dynasty":"唐代","tags":"回忆，友人，抒情","title":"彭衙行"}
{"author":"杜甫","content":"王子思归日，长安已乱兵。沾衣问行在，走马向承明。暮景巴蜀僻，春风江汉清。晋山虽自弃，魏阙尚含情。","dynasty":"唐代","title":"送李卿晔（晔，淮安忠公琇之子，时以罪贬岭南）"}
{"author":"杜甫","content":"巫峡盘涡晓，黔阳贡物秋。丹砂同陨石，翠羽共沉舟。羁使空斜影，龙居閟积流。篙工幸不溺，俄顷逐轻鸥。竹宫时望拜，桂馆或求仙。姹女临波日，神光照夜年。徒闻斩蛟剑，无复爨犀船。使者随秋色，迢迢独上天。","dynasty":"唐代","title":"覆舟二首"}
{"author":"杜甫","content":"南国调寒杵，西江浸日车。客愁连蟋蟀，亭古带蒹葭。不返青丝鞚，虚烧夜烛花。老翁须地主，细细酌流霞。","dynasty":"唐代","title":"官亭夕坐戏简颜十少府"}
{"author":"杜甫","content":"无家对寒食，有泪如金波。斫却月中桂，清光应更多。仳离放红蕊，想像嚬青蛾。牛女漫愁思，秋期犹渡河。","dynasty":"唐代","tags":"离愁，思念","title":"一百五日夜对月"}
{"author":"杜甫","content":"南国昼多雾，北风天正寒。路危行木杪，身远宿云端。山鬼吹灯灭，厨人语夜阑。鸡鸣问前馆，世乱敢求安。","dynasty":"唐代","title":"山馆（一作移居公安山馆，编入江陵诗后）"}
{"author":"杜甫","content":"宿昔试安命，自私犹畏天。劳生系一物，为客费多年。衡岳江湖大，蒸池疫疠偏。散才婴薄俗，有迹负前贤。巾拂那关眼，瓶罍易满船。火云滋垢腻，冻雨裛沉绵。强饭莼添滑，端居茗续煎。清思汉水上，凉忆岘山巅。顺浪翻堪倚，回帆又省牵。吾家碑不昧，王氏井依然。几杖将衰齿，茅茨寄短椽。灌园曾取适，游寺可终焉。遂性同渔父，成名异鲁连。篙师烦尔送，朱夏及寒泉。","dynasty":"唐代","title":"回棹"}
{"author":"杜甫","content":"与子避地西康州，洞庭相逢十二秋。远愧尚方曾赐履，竟非吾土倦登楼。久存胶漆应难并，一辱泥涂遂晚收。李杜齐名真忝窃，朔云寒菊倍离忧。","dynasty":"唐代","title":"长沙送李十一（衔）"}
{"author":"杜甫","content":"赤甲白盐俱刺天，闾阎缭绕接山巅。枫林橘树丹青合，复道重楼锦绣悬。","dynasty":"唐代","title":"夔州歌十绝句其四"}
{"author":"杜甫","content":"少保有古风，得之陕郊篇。惜哉功名忤，但见书画传。我游梓州东，遗迹涪江边。画藏青莲界，书入金榜悬。仰看垂露姿，不崩亦不骞。郁郁三大字，蛟龙岌相缠。又挥西方变，发地扶屋椽。惨澹壁飞动，到今色未填。此行叠壮观，郭薛俱才贤。不知百载后，谁复来通泉。","dynasty":"唐代","title":"观薛稷少保书画壁"}
{"author":"杜甫","content":"夔州处女发半华，四十五十无夫家。更遭丧乱嫁不售，一生抱恨长咨嗟。土风坐男使女立，应当门户女出入。十犹八九负薪归，卖薪得钱应供给。至老双鬟只垂颈，野花山叶银钗并。筋力登危集市门，死生射利兼盐井。面妆首饰杂啼痕，地褊衣寒困石根。若道巫山女粗丑，何得此有昭君村？","dynasty":"唐代","tags":"农村，妇女，讽刺，社会","title":"负薪行"}
{"author":"杜甫","content":"力疾坐清晓，来时悲早春。转添愁伴客，更觉老随人。红入桃花嫩，青归柳叶新。望乡应未已，四海尚风尘。","dynasty":"唐代","tags":"春天，思乡，悲伤","title":"奉酬李都督表丈早春作"}
{"author":"杜甫","content":"中郎石经后，八分盖憔悴。顾侯运炉锤，笔力破馀地。昔在开元中，韩蔡同赑屃。玄宗妙其书，是以数子至。御札早流传，揄扬非造次。三人并入直，恩泽各不二。顾于韩蔡内，辨眼工小字。分日示诸王，钩深法更秘。文学与我游，萧疏外声利。追随二十载，浩荡长安醉。高歌卿相宅，文翰飞省寺。视我扬马间，白首不相弃。骅骝入穷巷，必脱黄金辔。一论朋友难，迟暮敢失坠。古来事反覆，相见横涕泗。向者玉珂人，谁是青云器。才尽伤形体，病渴污官位。故旧独依然，时危话颠踬。我甘多病老，子负忧世志。胡为困衣食，颜色少称遂。远作辛苦行，顺从众多意。舟楫无根蒂，蛟鼍好为祟。况兼水贼繁，特戒风飙驶。崩腾戎马际，往往杀长吏。子干东诸侯，劝勉防纵恣。邦以民为本，鱼饥费香饵。请哀疮痍深，告诉皇华使。使臣精所择，进德知历试。恻隐诛求情，固应贤愚异。列士恶苟得，俊杰思自致。赠子猛虎行，出郊载酸鼻。","dynasty":"唐代","title":"送顾八分文学适洪吉州"}
{"author":"杜甫","content":"陈平亦分肉，太史竟论功。今日江南老，他时渭北童。欢娱看绝塞，涕泪落秋风。鸳鹭回金阙，谁怜病峡中。","dynasty":"唐代","title":"社日两篇其二"}
{"author":"杜甫","content":"郊扉俗远长幽寂，野水春来更接连。锦席淹留还出浦，葛巾欹侧未回船。尊当霞绮轻初散，棹拂荷珠碎却圆。不但习池归酩酊，君看郑谷去夤缘。","dynasty":"唐代","title":"宇文晁尚书之甥崔彧司业之孙尚书之子重泛郑监前湖"}
{"author":"杜甫","content":"元年建巳月，郎有焦校书。自誇足膂力，能骑生马驹。一朝被马踏，唇裂版齿无。壮心不肯已，欲得东擒胡。","dynasty":"唐代","title":"戏赠友二首其一"}
{"author":"杜甫","content":"洛阳昔陷没，胡马犯潼关。天子初愁思，都人惨别颜。清笳去宫阙，翠盖出关山。故老仍流涕，龙髯幸再攀。","dynasty":"唐代","title":"洛阳"}
{"author":"杜甫","content":"楂梨且缀碧，梅杏半传黄。小子幽园至，轻笼熟柰香。山风犹满把，野露及新尝。欲寄江湖客，提携日月长。","dynasty":"唐代","title":"竖子至"}
{"author":"杜甫","content":"生死论交地，何由见一人。悲君随燕雀，薄宦走风尘。绵谷元通汉，沱江不向秦。五陵花满眼，传语故乡春。","dynasty":"唐代","title":"赠别何邕"}
{"author":"杜甫","content":"胜绝惊身老，情忘发兴奇。座从歌妓密，乐任主人为。重碧拈春酒，轻红擘荔枝。楼高欲愁思，横笛未休吹。","dynasty":"唐代","title":"宴戎州杨使君东楼"}
{"author":"杜甫","content":"伊昔黄花酒，如今白发翁。追欢筋力异，望远岁时同。弟妹悲歌里，朝廷醉眼中。兵戈与关塞，此日意无穷。","dynasty":"唐代","title":"九日登梓州城"}
{"author":"杜甫","content":"穷老真无事，江山已定居。地幽忘盥栉，客至罢琴书。挂壁移筐果，呼儿问煮鱼。时闻系舟楫，及此问吾庐。","dynasty":"唐代","title":"过客相寻"}
{"author":"杜甫","content":"夜闻觱篥沧江上，衰年侧耳情所向。邻舟一听多感伤，塞曲三更欻悲壮。积雪飞霜此夜寒，孤灯急管复风湍。君知天地干戈满，不见江湖行路难。","dynasty":"唐代","title":"夜闻觱篥"}
{"author":"赵汝茪","content":"柳丝空有千万条。系不住、溪桡。想今宵、也对新月，过轻寒、何处小桥。玉箫榭春多少，溜啼红、脸霞未消。怪别来、胭脂慵傅，被东风、偷在杏梢。","dynasty":"宋代","tags":"宋词精选，妇女，伤春，怨别","title":"恋绣衾·柳丝空有千万条"}
{"author":"赵汝茪","content":"帘不卷，细雨熟樱桃。数点霁霞山又晚，一痕凉月酒初消。风紧絮花高。闲处少，磨尽少年豪。昨梦醉来骑白鹿，满湖春水段家桥。濯发听吹箫。","dynasty":"宋代","title":"梦江南"}
{"author":"赵汝茪","content":"着破荷衣，笑西风吹我，又落西湖。湖间旧时饮者，今与谁俱？山山映带，似携来、画卷重舒。三十里，芙蓉步障，依然红翠相扶。一目清无留处，任屋浮天上，身集空虚。残烧夕阳过雁，点点疏疏。故人老大，好襟怀，消减全无。慢赢得，秋风两耳，冷泉亭下骑驴。","dynasty":"宋代","tags":"写景，抒情，伤怀，感慨，寂寞","title":"汉宫春·着破荷衣"}
{"author":"赵汝茪","content":"深意缠绵歌宛转。横波停眼灯前见。最忆来时门半掩。春不暖。梨花落尽成秋苑。叠鼓收声帆影乱。燕飞又趁东风软。目力漫长心力短。消息断。青山一点和烟远。","dynasty":"宋代","title":"渔家傲"}
{"author":"赵汝茪","content":"锦屏香褪。寒隐轻衫嫩。燕子护泥飞不稳。庭掩百花难认。双双绣带微风。海棠此夜帘栊。愁损一番寒食，小窗淡月残红。","dynasty":"宋代","title":"清平乐"}
{"author":"赵汝茪","content":"对花时节不曾忺。见花残。任花残。小约帘栊，一面受春寒。题破玉笺双喜鹊，香烬冷，绕银屏，浑是山。待眠。未眠。事万千。也问天。也恨天。髻儿半偏。绣裙儿、宽了还宽。自取红毡，重坐暖金船。惟有月知君去处，今夜月，照秦楼，第几间。","dynasty":"宋代","title":"梅花引"}
{"author":"赵汝茪","content":"东风冽。红梅拆。画帘几片飞来雪。银屏悄。罗裙小。一点相思，满塘春草。空愁切。何年彻。不归也合分明说。长安道。箫声闹。去时骢马，谁家系了。","dynasty":"宋代","title":"摘红英"}
{"author":"赵汝茪","content":"笑摘青梅傍疏。数枝花影漾前除。太湖石畔看金鱼。笋指晓寒慵出袖，翠鬟春懒不成梳。为君缝狭绣罗襦。","dynasty":"宋代","title":"浣溪沙"}
{"author":"赵汝茪","content":"碧黯塞榆，黄销堤柳，危栏谁料重抚。才情犹未减，指点惊如许。当时共伊东顾。为辞家、怕吟鹦鹉。衮衮波光，悠悠云气，陶写几今古。生尘每怜微步。渺江空岁晚，知在何处。土花封玉树。恨极山阳赋。吹芗扇底余欢断，怎忘得、阴移庭午。离别苦。那堪听、敲窗冻雨。","dynasty":"宋代","title":"玲珑四犯（重过南楼月白石体赋）"}
{"author":"赵汝茪","content":"织绡机上度鸣梭。年光容易过。萦萦情绪，似水烟山雾两相和。谩道当时何事，流盼动层波。巫影嵯峨。翠屏牵薜萝。不须微醉自颜酡。如今难恁么。烛花销艳，但替人、垂泪满铜荷。赋罢西城残梦，犹问夜如何。星耿斜河。候虫声更多。","dynasty":"宋代","title":"鸣梭（自度）"}
{"author":"赵汝茪","content":"羞说起。嚼破白桃花蕊。人在夕阳深巷里。燕见来也未。一样半红紫。双凤同心结子。分在郎边郎不记。为郎今拆碎。","dynasty":"宋代","title":"谒金门"}
{"author":"赵汝茪","content":"小砑红绫笺纸。一字一行春泪。封了更亲题，题了又还坼起。归未。归未。好个瘦人天气。","dynasty":"宋代","title":"如梦令"}
{"author":"赵汝茪","content":"著破荷衣，笑西风吹我，又落西湖。湖间旧时饮者，今与谁俱。山山映带，似携来、画卷重舒。三十里、芙蓉步障，依然红翠相扶。一目清无留处，任屋浮天上，身集空虚。残烧夕阳过雁，点点疏疏。故人老大，好襟怀、消减全无。慢赢得、秋声两耳，冷泉亭下骑驴。","dynasty":"宋代","title":"汉宫春"}
{"author":"陈伯铭","content":"手不持瓶头不笠，行李一肩松下息。既非竺道生，亦非鸠摩什。细摹面目揣精神，十年以前旧相识。忆我与君初见时，地棘天荆无所之。万里乡园那得返，一家生死不可知。君于此中悟真谛，人世须臾皆梦寐。果然打破利名关，一出危城便披剃。野鹤孤云自往来，到处名蓝商位置。金山殿宇纵成空，至竟江南名胜地。打包行脚尚嫌劳，欲结茅庵谋小憩。绘成一幅卓锡图，洒脱悠然见真意。愧我从军屡及瓜，江尘碌碌走天涯。会当料理芒鞋兼竹杖，从君妙高塔顶看烟霞。","dynasty":"清代","title":"题金山僧云峰卓锡图"}
{"author":"隐峦","content":"路逢一老翁，两鬓白如雪。一里二里行，四回五回歇。","dynasty":"唐代","title":"逢老人"}
{"author":"隐峦","content":"牧童见人俱不识，尽着芒鞋戴箬笠。朝阳未出众山晴，露滴蓑衣犹半湿。二月三月时，平原草初绿。三个五个骑羸牛，前村后村来放牧。笛声才一举，众稚齐歌舞。看看白日向西斜，各自骑牛又归去。","dynasty":"唐代","title":"牧童"}
{"author":"隐峦","content":"居游正值芳春月，蜀道千山皆秀发。溪边十里五里花，云外三峰两峰雪。君上匡山我旧居，松萝抛掷十年馀。君行试到山前问，山鸟只今相忆无。","dynasty":"唐代","title":"蜀中送人游庐山"}
{"author":"隐峦","content":"七条丝上寄深意，涧水松风生十指。自乃知音犹尚稀，欲教更入何人耳。","dynasty":"唐代","title":"琴"}
{"author":"隐峦","content":"横压惊波防没溺，当初元创是军机。行人到此全无滞，一片江云踏欲飞。","dynasty":"唐代","title":"浮桥"}
{"author":"许宣平","content":"一池荷叶衣无尽，两亩黄精食有馀。又被人来寻讨著，移庵不免更深居。","dynasty":"唐代","title":"见李白诗又吟"}
{"author":"许宣平","content":"负薪朝出卖，沽酒日西归。路人莫问归何处，穿入白云行翠微。","dynasty":"唐代","title":"负薪行"}
{"author":"许宣平","content":"隐居三十载，石室南山巅。静夜玩明月，清朝饮碧泉。樵人歌垄上，谷鸟戏岩前。乐矣不知老，都忘甲子年。","dynasty":"唐代","title":"庵壁题诗"}
{"author":"秦竹村","content":"壮岁乡闾，养志闲居，二十年窗下工夫。高探月窟，平步云衢。一张琴，三尺剑，五车书。　　【庆宣和】引个奚童跨蹇驴，竟至皇都。只道功名掌中物，笑取，笑取。　　【锦上花】高引茅庐，无人枉顾。不遇知音，难求荐举。慷慨悲歌，空敲唾壶。落魄无成，新丰逆旅。　　【幺】古今千百年，际会几人遇？试把前贤，从头细数：应聘文王，渭滨渔夫，梦感高宗，商岩版筑。　　【清江引】蹭蹬几年无用处，枉被儒冠误。改业簿书丛，倒得官人做，元龙近来豪气无。　　【碧玉箫】今我何如？对镜嗟吁。岁月催促，霜染半头颅。老矣夫，终焉计尚疏。南山敝庐，收拾园圃，安排隐居，效靖节先生归去。　　【鸳鸯歇指煞】前程只有前程路，儿孙自有儿孙福。没来由谩苦，千丈剑门关，一线连云栈，万里凌霄渡。争一阶官职高，攒几贯家私富。手搭在心头窨附：二顷负郭田，对山三架屋，绕院千竿竹。充饥煮蕨薇，遇冷添细纟由絮，便是我生平所欲。世事尽无休，人生要知足。","dynasty":"元代","title":"【双调】行香子　知足"}
{"author":"卢群","content":"祥瑞不在凤凰麒麟，太平须得边将忠臣。卫霍真诚奉主，貔虎十万一身。江河潜注息浪，蛮貊款塞无尘。但得百寮师长肝胆，不用三军罗绮金银。","dynasty":"唐代","title":"淮西席上醉歌"}
{"author":"卢群","content":"祥瑞不在凤凰麒麟，太平须得边将忠臣。卫霍真诚奉主，貔虎十万一身。江河潜注息浪，蛮貊款塞无尘。但得百寮师长肝胆，不用三军罗绮金银。","dynasty":"唐代","title":"淮西席上醉歌"}
{"author":"杨兴宗","content":"要得一书藏石室，为缘新说自金陵。","dynasty":"宋代","title":"句"}
{"author":"杨兴宗","content":"呕哑鸣橹下长川，万叠青峰只眼前。山鹧啄残红杏粉，杜鹃啼破绿杨烟。梦回蜀栈云千片，醉枕巴江月一船。物色谁分杜陵老，风骚牢落剑南天。","dynasty":"金朝","title":"出剑门"}
{"author":"王逸","content":"逢尤　　悲兮愁，哀兮忧！　　天生我兮当闇时，被诼谮兮虚获尤。　　心烦憒兮意无聊，严载驾兮出戏游。　　周八极兮历九州，求轩辕兮索重华。　　世既卓兮远眇眇，握佩玖兮中路躇。　　羡咎繇兮建典谟，懿风后兮受瑞图。　　愍余命兮遭六极，委玉质兮於泥涂。　　遽傽遑兮驱林泽，步屏营兮行丘阿。　　车軏折兮马虺颓，惷怅立兮涕滂沱。　　思丁文兮圣明哲，哀平差兮迷谬愚。　　吕傅举兮殷周兴，忌嚭专兮郢吴虚。　　仰长叹兮气噎结，悒殟绝兮咶复苏。　　虎兕争兮於廷中，豺狼斗兮我之隅。　　云雾会兮日冥晦，飘风起兮扬尘埃。　　走鬯罔兮乍东西，欲窜伏兮其焉如？　　念灵闺兮隩重深，原竭节兮隔无由。　　望旧邦兮路逶随，忧心悄兮志勤劬。　　魂茕茕兮不遑寐，目眽眽兮寤终朝。怨上　　令尹兮謷謷，群司兮譨譨。　　哀哉兮淈淈，上下兮同流。　　菽藟兮蔓衍，芳虈兮挫枯。　　硃紫兮杂乱，曾莫兮别诸。　　倚此兮岩穴，永思兮窈悠。　　嗟怀兮眩惑，用志兮不昭。　　将丧兮玉斗，遗失兮钮枢。　　我心兮煎熬，惟是兮用忧。　　进恶兮九旬，复顾兮彭务。　　拟斯兮二踪，未知兮所投。　　谣吟兮中野，上察兮璇玑。　　大火兮西睨，摄提兮运低。　　雷霆兮硠磕，雹霰兮霏霏。　　奔电兮光晃，凉风兮怆悽。　　鸟兽兮惊骇，相从兮宿栖。　　鸳鸯兮噰噰，狐狸兮徾徾。　　哀吾兮介特，独处兮罔依。　　蝼蛄兮鸣东，蟊蠽兮号西。　　蛓缘兮我裳，蠋入兮我怀。　　虫豸兮夹余，惆怅兮自悲。　　伫立兮忉怛，心结縎兮折摧。疾世　　周徘徊兮汉渚，求水神兮灵女。　　嗟此国兮无良，媒女诎兮謰謱。　　鴳雀列兮譁讙，鸲鹆鸣兮聒余。　　抱昭华兮宝璋，欲衒鬻兮莫取。　　言旋迈兮北徂，叫我友兮配耦。　　日阴曀兮未光，阒睄窕兮靡睹。　　纷载驱兮高驰，将谘询兮皇羲。　　遵河皋兮周流，路变易兮时乖。　　濿沧海兮东游，沐盥浴兮天池。　　访太昊兮道要，云靡贵兮仁义。　　志欣乐兮反征，就周文兮邠歧。　　秉玉英兮结誓，日欲暮兮心悲。　　惟天禄兮不再，背我信兮自违。　　逾陇堆兮渡漠，过桂车兮合黎。　　赴昆山兮馽騄，从邛遨兮栖迟。　　吮玉液兮止渴，齧芝华兮疗饥。　　居嵺廓兮尠畴，远梁昌兮几迷。　　望江汉兮濩渃，心紧絭兮伤怀。　　时昢昢兮且旦，尘莫莫兮未晞。　　忧不暇兮寝食，吒增叹兮如雷。悯上　　哀世兮睩睩，諓諓兮嗌喔。　　众多兮阿媚，骪靡兮成俗。　　贪枉兮党比，贞良兮茕独。　　鹄窜兮枳棘，鹈集兮帷幄。　　罽蕠兮青葱，槁本兮萎落。　　睹斯兮伪惑，心为兮隔错。　　逡巡兮圃薮，率彼兮畛陌。　　川谷兮渊渊，山阜兮峉峉。　　丛林兮崟崟，株榛兮岳岳。　　霜雪兮漼溰，冰冻兮洛泽。　　东西兮南北，罔所兮归薄。　　庇廕兮枯树，匍匐兮岩石。　　蜷跼兮寒局数，独处兮志不申。　　年齿尽兮命迫促，魁垒挤摧兮常困辱。　　含忧强老兮愁无乐，须发苎悴兮顠鬓白。　　思灵泽兮一膏沐，怀兰英兮把琼若，　　待天明兮立踯躅。　　云蒙蒙兮电鯈烁，孤雌惊兮鸣呴呴。　　思怫郁兮肝切剥，忿悁悒兮孰诉告。遭厄　　悼屈子兮遭厄，沉王躬兮湘汨。　　何楚国兮难化，迄于今兮不易。　　士莫志兮羔裘，竞佞谀兮谗阋。　　指正义兮为曲，訿玉璧兮为石。　　殦雕游兮华屋，鵔鸃栖兮柴蔟。　　起奋迅兮奔走，违群小兮謑訽。　　载青云兮上昇，適昭明兮所处。　　蹑天衢兮长驱，踵九阳兮戏荡。　　越云汉兮南济，秣余马兮河鼓。　　云霓纷兮晻翳，参辰回兮颠倒。　　逢流星兮问路，顾我指兮从左。　　俓娵觜兮直驰，御者迷兮失轨。　　遂踢达兮邪造，与日月兮殊道。　　志阏绝兮安如，哀所求兮不耦。　　攀天阶兮下视，见鄢郢兮旧宇。　　意逍遥兮欲归，众秽盛兮沓沓。　　思哽饐兮诘诎，涕流澜兮如雨。悼乱　　嗟嗟兮悲夫，殽乱兮纷挐。　　茅丝兮同综，冠屦兮共絇。　　督万兮侍宴，周邵兮负刍。　　白龙兮见射，灵龟兮执拘。　　仲尼兮困厄，邹衍兮幽囚。　　伊余兮念兹，奔遁兮隐居。　　将升兮高山，上有兮猴猿。　　欲入兮深谷，下有兮虺蛇。　　左见兮鸣鵙，右睹兮呼枭。　　惶悸兮失气，踊跃兮距跳。　　便旋兮中原，仰天兮增叹。　　菅蒯兮楙莽，雚苇兮仟眠。　　鹿蹊兮躖躖，貒貉兮蟫蟫。　　鹯鹞兮轩轩，鹑鹌兮甄甄。　　哀我兮寡独，靡有兮齐伦。　　意欲兮沉吟，迫日兮黄昏。　　玄鹤兮高飞，曾逝兮青冥。　　鶬鶊兮喈喈，山鹊兮嚶嚶。　　鸿鸬兮振翅，归雁兮于征。　　吾志兮觉悟，怀我兮圣京。　　垂屣兮将起，跓俟兮硕明。伤时　　惟昊天兮昭灵，阳气发兮清明。　　风習習兮和暖，百草萌兮华荣。　　堇荼茂兮扶疏，蘅芷彫兮莹嫇。　　愍贞良兮遇害，将夭折兮碎糜。　　时混混兮浇饡，哀当世兮莫知。　　览往昔兮俊彦，亦诎辱兮系纍。　　管束缚兮桎梏，百贸易兮传卖。　　遭桓缪兮识举，才德用兮列施。　　且从容兮自慰，玩琴书兮游戏。　　迫中国兮迮陿，吾欲之兮九夷。　　超五岭兮嵯峨，观浮石兮崔嵬。　　陟丹山兮炎野，屯余车兮黄支。　　就祝融兮稽疑，嘉己行兮无为。　　乃回朅兮北逝，遇神孈兮宴娭。　　欲静居兮自娱，心愁慼兮不能。　　放余辔兮策驷，忽飙腾兮浮云。　　蹠飞杭兮越海，从安期兮蓬莱。　　缘天梯兮北上，登太一兮玉台。　　使素女兮鼓簧，乘戈和兮讴谣。　　声噭誂兮清和，音晏衍兮要婬。　　咸欣欣兮酣乐，余眷眷兮独悲。　　顾章华兮太息，志恋恋兮依依。哀岁　　旻天兮清凉，玄气兮高朗。　　北风兮潦洌，草木兮苍唐。　　蛜蚗兮噍噍，蝍蛆兮穰穰。　　岁忽忽兮惟暮，余感时兮悽怆。　　伤俗兮泥浊，矇蔽兮不章。　　宝彼兮沙砾，捐此兮夜光。　　椒瑛兮湟汙，葈耳兮充房。　　摄衣兮缓带，操我兮墨阳。　　昇车兮命仆，将驰兮四荒。　　下堂兮见虿，出门兮触螽。　　巷有兮蚰蜓，邑多兮螳螂。　　睹斯兮嫉贼，心为兮切伤。　　俛念兮子胥，仰怜兮比干。　　投剑兮脱冕，龙屈兮蜿蟤。　　潜藏兮山泽，匍匐兮丛攒。　　窥见兮溪涧，流水兮沄沄。　　鼋鼍兮欣欣，鱣鲇兮延延。　　群行兮上下，骈罗兮列陈。　　自恨兮无友，特处兮茕茕。　　冬夜兮陶陶，雨雪兮冥冥。　　神光兮颎颎，鬼火兮荧荧。　　修德兮困控，愁不聊兮遑生。　　忧纡兮郁郁，恶所兮写情。守志　　陟玉峦兮逍遥，览高冈兮峣峣。　　桂树列兮纷敷，吐紫华兮布条。　　实孔鸾兮所居，今其集兮惟鸮。　　乌鹊惊兮哑哑，余顾盼兮怊怊。　　彼日月兮闇昧，障覆天兮祲氛。　　伊我后兮不聪，焉陈诚兮效忠。　　摅羽翮兮超俗，游陶遨兮养神。　　乘六蛟兮蜿蝉，遂驰骋兮升云。　　扬彗光兮为旗，秉电策兮为鞭。　　朝晨发兮鄢郢，食时至兮增泉。　　绕曲阿兮北次，造我车兮南端。　　谒玄黄兮纳贽，崇忠贞兮弥坚。　　历九宫兮遍观，睹秘藏兮宝珍。　　就传说兮骑龙，与织女兮合婚。　　举天罼兮掩邪，彀天弧兮射奸。　　随真人兮翱翔，食元气兮长存。　　望太微兮穆穆，睨三阶兮炳分。　　相辅政兮成化，建烈业兮垂勋。　　目瞥瞥兮西没，道遐回兮阻叹。　　志稸积兮未通，怅敞罔兮自怜。　　乱曰：　　天庭明兮云霓藏，三光朗兮镜万方。　　斥蜥蜴兮进龟龙，策谋从兮翼机衡。　　配稷契兮恢唐功，嗟英俊兮未为双。","dynasty":"两汉","tags":"楚辞","title":"九思"}
{"author":"王逸","content":"他年馆阁同游处，荣路方踪继二孙。","dynasty":"宋代","title":"句"}
{"author":"王逸","content":"悲兮愁，哀兮忧。天生我兮当闇时，被诼谮兮虚获尤。心烦愦兮意无聊，严载驾兮出戏游。周八极兮历九州，求轩辕兮索重华。世既卓兮远眇眇，握佩玖兮中路躇。羡咎繇兮建典谟，懿风后兮受瑞图。悯余命兮遭六极，委玉质兮于泥涂。遽傽遑兮驱林泽，步屏营兮行丘阿。车軏折兮马虺颓，憃怅立兮涕滂沱。思丁文兮圣明哲，哀平差兮迷谬愚。吕傅举兮殷周兴，忌嚭专兮郢吴虚。仰长叹兮气䭇结，悒殟绝兮咶复苏。虎兕争兮于廷中，豺狼斗兮我之隅。云雾会兮日冥晦，飘风起兮扬尘埃。走鬯罔兮乍东西，欲窜伏兮其焉如。念灵闺兮隩重深，愿竭节兮隔无由。望旧邦兮路逶随，忧心悄兮志勤劬。䰟茕茕兮不遑寐，目脉脉兮寤终朝。","dynasty":"两汉","title":"九思其一逢尤"}
{"author":"王逸","content":"令尹兮謷謷，群司兮哝哝。哀哉兮淈淈，上下兮同流。菽藟兮蔓衍，芳虈兮挫枯。朱紫兮杂乱，曾莫兮别诸。倚此兮岩穴，永思兮窈悠。嗟怀兮眩惑，用志兮不昭。将丧兮玉斗，遗失兮钮枢。我心兮煎熬，惟是兮用忧。进恶兮九旬，复顾兮彭务。拟斯兮二踪，未知兮所投。谣吟兮中壄，上察兮璇玑。大火兮西睨，摄提兮运低。雷霆兮硠磕，雹霰兮霏霏。奔电兮光晃，凉风兮怆悽。鸟兽兮惊骇，相从兮宿栖。鸳鸯兮噰噰，狐狸兮徾徾。哀吾兮介特，独处兮罔依。蝼蛄兮鸣东，蟊蠽兮号西。蛓缘兮我裳，蠋入兮我怀。虫豸兮夹余，惆怅兮自悲。伫立兮忉怛，心结縎兮折摧。","dynasty":"两汉","title":"九思其二怨上"}
{"author":"王逸","content":"悼屈子兮遭厄，沈王躬兮湘汨。何楚国兮难化，迄于今兮不易。士莫志兮羔裘，竞佞谀兮谗阋。指正义兮为曲，訾玉璧兮为石。鸱雕游兮华屋，鵔鸃栖兮柴蔟。起奋迅兮奔走，违群小兮謑诟。载青云兮上升，适昭明兮所处。蹑天衢兮长驱，踵九阳兮戏荡。越云汉兮南济，秣余马兮河鼓。云霓纷兮晻翳，参辰回兮颠倒。逢流星兮问路，顾我指兮从左。俓娵觜兮直驰，御者迷兮失轨。遂踢达兮邪造，与日月兮殊道。志阏绝兮安如，哀所求兮不耦。攀天阶兮下视，见鄢郢兮旧宇。意逍遥兮欲归，众秽盛兮杳杳。思哽饐兮诘诎，涕流澜兮如雨。","dynasty":"两汉","title":"九思其五遭厄"}
{"author":"王逸","content":"旻天兮清凉，玄气兮高朗。北风兮潦洌，草木兮苍唐。蛜蚗兮噍噍，蝍蛆兮穰穰。岁忽忽兮惟暮，余感时兮悽怆。伤俗兮泥浊，矇蔽兮不章。宝彼兮沙砾，捐此兮夜光。椒瑛兮湟污，葈耳兮充房。摄衣兮缓带，操我兮墨阳。升车兮命仆，将驰兮四荒。下堂兮见虿，出门兮触𧒒。巷有兮蚰蜒，邑多兮螳螂。睹斯兮嫉贼，心为兮切伤。俛念兮子胥，仰怜兮比干。投剑兮脱冕，龙屈兮蜿蟤。潜藏兮山泽，匍匐兮丛攒。窥见兮溪涧，流水兮沄沄。鼋鼍兮欣欣，鳣鲇兮延延。群行兮上下，骈罗兮列陈。自恨兮无友，特处兮茕茕。冬夜兮陶陶，雨雪兮冥冥。神光兮颎颎，鬼火兮荧荧。修德兮困控，愁不聊兮遑生。忧纡兮郁郁，恶所兮写情。","dynasty":"两汉","title":"九思其八哀岁"}
{"author":"李淛","content":"红药香残，绿筠粉嫩。春归何处寻春信。绣鞍初上马啼轻，举头便觉长安近。别酒无情，啼妆有恨。山城向晚斜阳褪。清江极目带寒烟，锦鳞去後凭谁问。","dynasty":"宋代","title":"踏莎行·红药香残"}
{"author":"李淛","content":"征鞍晓踏山头月，客袂昼披松下风。况有禅堂供偃息，陶然一枕梦槐宫。","dynasty":"宋代","title":"普熏院"}
{"author":"李淛","content":"青山绕屋蓝光重，流水冲阶碧藓滋。独坐午窗谁晤语，鹧鸪声里竹阴移。","dynasty":"宋代","title":"普照院"}
{"author":"王遂","content":"夹道香烟笑语欢，老翁扶立小儿观。书生未有丝毫毫力，定忆前回去长官。","dynasty":"宋代","title":"道上"}
{"author":"王遂","content":"老倦无心上将坛，桐江千尺一渔竿。共时翻手功名易，自许经心岁月宽。礼乐三千辉冕辂，风云四七盛衣冠。上虞人物饶娥路，赢得清高照岁寒。","dynasty":"宋代","title":"登钓台"}
{"author":"王遂","content":"无觅台城处，岿然却此台。青立三面立，白鸟半天回。有酒同僧上，无诗唤友来。谪仙骑凤去，应是叹时哉。","dynasty":"宋代","title":"登凤台"}
{"author":"王遂","content":"山有青黄臼紵山，谢公已起谪仙还。至今犹有文章焰，放入高楼户牖间。","dynasty":"宋代","title":"登县圃小楼"}
{"author":"王遂","content":"杰阁入风云，分明是得君。湖山尽行乐，愁杀岳将军。","dynasty":"宋代","title":"登杨府风云阁"}
{"author":"王遂","content":"月到长赢麦已秋，闲将心事付洽洲。但惭一着输先手，欲为诸公让出头。山畔翩翩疑过雁，水边帖帖似飞鸥。丈夫家法无多子，后乐须为天下忧。","dynasty":"宋代","title":"登尊经阁"}
{"author":"王遂","content":"须知明哲异全身，错认中庸误杀人。若使不为群小恶，定应须有善人嗔。平生岂为干名字，此念犹当质鬼神。刘氏兴亡虽不补，却扶天地立君臣。","dynasty":"宋代","title":"读党锢传"}
{"author":"王遂","content":"当时群枉误朝廷，血染长安草木腥。四罪不诛三宅去，依前肝脑是生灵。","dynasty":"宋代","title":"读天宝诸公事"}
{"author":"王遂","content":"忠贤赴国方忧北，奸党全身却落南。祸福难从当世问，是非时有老农谈。","dynasty":"宋代","title":"读天宝诸公事"}
{"author":"王遂","content":"五阳未决尚存阴，底事先王卧竹林。绝口不谈当世务，对天惟有格君心。","dynasty":"宋代","title":"读文公壬子闻雷诗"}
{"author":"王遂","content":"南来听是保宁锺，锺送风来风送锺。气只与声无间断，此心何况与人同。","dynasty":"宋代","title":"枕上闻钟"}
{"author":"王遂","content":"天上十分月，人间一半秋。笙歌传小寨，灯火认层楼。酒怕初斟满，碁欣未了收。分明浑似水，只是欠双鸥。","dynasty":"宋代","title":"中秋饮凤凰台上"}
{"author":"王遂","content":"扣舷细读渊明句，出听还疑是水神。江上只逢名利客，人间无复有斯人。","dynasty":"宋代","title":"舟中诵陶诗及诸葛传"}
{"author":"王遂","content":"隆中气象接莘磻，心术精微日月寒。学到圣贤无尽处，一毫人力不容安。","dynasty":"宋代","title":"舟中诵陶诗及诸葛传"}
{"author":"王遂","content":"欲晦又明天外山，水边鸥鸟去复还。流行尽是鬼神迹，妙处不在鸢鸟间。","dynasty":"宋代","title":"舟中坐读鸢飞鱼跃"}
{"author":"王遂","content":"居然三伏景，宛若九秋凉。苍翠瞻神力，熉黄烛夜光。龙眠安旧隐，萤冷近书堂。不为看黄檗，吹来稻欲香。","dynasty":"宋代","title":"谒梓潼庙访黄檗泉试茶"}
{"author":"王遂","content":"守令张官本为民，恫■无异切吾身。但令六县皆朱邑，何必黄堂有信臣。田里要须兴孝弟，闾阎谨勿致嚬呻。与君共举一杯酒，化作人家点点春。","dynasty":"宋代","title":"会平江两倅六邑宰"}
{"author":"王遂","content":"手斸三茅印月痕，却思庐麓接云根。便将百战开勋业，何似丹心遗子孙。行尽义丰思古迹，旧曾敷浅出高原。因思百事俱闲外，惟有人间道最尊。","dynasty":"宋代","title":"寄九江宗族"}
{"author":"王遂","content":"俪然位望亚陪京，大作山川小作城。堡障百年宽北顾，耕桑千里庆西成。和风温若生庭户，明月飞来入栋楹。道院依然无一事，只须空洞养心诚。","dynasty":"宋代","title":"宛陵道院成用吴尚书韵其一"}
{"author":"王遂","content":"玉麟堂上共论兵，众里逢君眼为明。自愧腐儒宁有用，却怜志士竟无成。学书不作千人敌，归计犹馀一叶轻。何必封狼方快意，只须垂世用诗名。","dynasty":"宋代","title":"送黄叔向归永嘉其一"}
{"author":"王遂","content":"淮泗曾经禹决馀，斯民无复惧为鱼。鱼枯却识江南岸，应有临渊羡不如。","dynasty":"宋代","title":"谢赵庐州送淮白其二"}
{"author":"王遂","content":"太室祼将严体荐，景灵朝献荐牙盘。九重黼坐盘盂固，四海苍生奠枕安。","dynasty":"宋代","title":"宁考神御奉安原庙其三"}
{"author":"王遂","content":"禁殿薰风传赐敕，宫门晓日缓催班。小臣未报君恩重，耿耿孤君入梦间。","dynasty":"宋代","title":"宁考神御奉安原庙其五"}
{"author":"王遂","content":"江公与二敏，同葬敷山阴。下有虎豹藏，上有猩鼯吟。颇闻梁柱姿，时受斤斧侵。展转不成寐，令人若为心。","dynasty":"宋代","title":"送三八弟归九江其四"}
{"author":"王遂","content":"马踏渭滨春草乱，鸟啼白帝夕阳深。汉家浑是皇天做，渠是通天一寸心。","dynasty":"宋代","title":"读武侯传"}
{"author":"王遂","content":"僧房高揭谏和书，知是高人意不虚。我亦今年三十七，闭门畏祸独何如。","dynasty":"宋代","title":"方丈壁读胡邦衡书草"}
{"author":"王遂","content":"天连宫阙云烟湿，地接淮山日月低。不知何处两黄鹄，飞向白云云外归。","dynasty":"宋代","title":"凤凰台"}
{"author":"王遂","content":"守令张官本为民，恫瘝无异切吾身。但令六县皆朱邑，何必共堂有信臣。田里要须兴孝弟，闾阎谨勿致嚬呻。与君共举一杯酒，化作人家点点春。","dynasty":"宋代","title":"会平江两粹六邑宰"}
{"author":"王遂","content":"初度曾同岁摄提，德虽不竞得年齐。徐卿鸾凤今标准，蔡令壎篪旧品题。西府十连新眷遇，北园三径共提携。丈夫出处地他愿，但欲长歌归去兮。","dynasty":"宋代","title":"会徐侍郎蔡提举"}
{"author":"王遂","content":"早计关防意敢{左牛右角}，莫教露尽草头枯。芒寒甯戚讴歌怨，色自涪翁牧养图。露地相忘无践稼，县官虽巧不催租。时人欲识其中趣，山林巃嵷夜气苏。","dynasty":"宋代","title":"寄呈饭牛翁"}
{"author":"王遂","content":"参天定林木，无地妙高台。每忆金陵去，谁同玉局来。乾坤新润泽，河洛久风埃。十里南州路，荷香独棹回。","dynasty":"宋代","title":"寄聪自闻"}
{"author":"王遂","content":"手劚三茅印月痕，却思庐麓接云根。便将百战开勋业，何似丹心遗子孙。行尽义丰思古迹，旧曾敷浅出高原。因思百事俱闲外，惟有人间道最尊。","dynasty":"宋代","title":"寄九江宗族"}
{"author":"王遂","content":"君子仁柔义也刚，须知自胜乃为强。书因雁断疑天远，诗带梅来特地香。一鹗先从云外去，四鸿宁久橘中藏。圣朝出处非无意，衣锦何由恋故乡。","dynasty":"宋代","title":"寄刘后村王癯轩"}
{"author":"王遂","content":"荆州得士一人半，信矣苻坚取太多。汗马已先驰峻坂，冥鸿犹有避云罗。本心皎日千年在，外物青天一鸟过。别后令名俱日起，倦予晞发向山阿。","dynasty":"宋代","title":"寄昭武诸友"}
{"author":"王遂","content":"晋宋风流自不凡，天令此地为回环。市藏白水风烟外，路入高林紫翠间。字炳日星摇翰墨，敬存铭刻在心颜。须知太守缘民乐，来岁勤农在此山。","dynasty":"宋代","title":"敬亭山检受御书"}
{"author":"王遂","content":"口伐归来战马闲，诗书只守一编残。治安策裹多流涕，莫作兴亡异代看。","dynasty":"宋代","title":"口伐"}
{"author":"王遂","content":"过尽人间百草芳，尚留寒菊对风光。月华已下中天白，香树初摇满院凉。金粟远看千尽影，犀皮近种百年香。圣朝二桂真双玉，王谢犹当着紫囊。","dynasty":"宋代","title":"木犀答二吴书"}
{"author":"王遂","content":"月窟何因左右探，犹容坐客竞跻攀。浑疑移种从天上，又似分香入酒间。每为高秋成感慨，却□清味得幽闲。先生燕坐真奇绝，愿作淮南庾子山。","dynasty":"宋代","title":"木犀答二吴书"}
{"author":"王遂","content":"经旬风雨陡新晴，一夜蟾光直到明。清晓衣冠原庙去，分明眷佑似平生。","dynasty":"宋代","title":"宁考神御奉安原庙"}
{"author":"王遂","content":"卤簿萧萧鼓吹鸣，属车前导乘舆轻。□□殿裹朱门閟，无复传呼辇路声。","dynasty":"宋代","title":"宁考神御奉安原庙"}
{"author":"王遂","content":"太室裸将严体荐，景灵朝献荐牙盘。九重黼坐盘盂固，四海苍生奠枕安。","dynasty":"宋代","title":"宁考神御奉安原庙"}
{"author":"王遂","content":"俭慈三十一年主，已不自知其至尊。时向道傍逢故老，但能垂泪不能言。","dynasty":"宋代","title":"宁考神御奉安原庙"}
{"author":"王遂","content":"岷江赴东海，牛渚镇中流。古来济渡处，落日迷沧洲。江东名胜士，清谈付悠悠。氛埃更五闰，毒烈遍九州。六龙起当天，爝火不敢留。长绳系佛塔，铁缆济王舟。执玉朝群后，职方登九丘。民生三代后，不数李与刘。太平二百年，内宁忘外忧。一马飞渡江，王气东南浮。谁为逆胡计，敢作明神羞。饮水昧佛狸，投鞭效坚头。萧萧杨林渡，寒日风飕飀。烟雨出蒙冲，霜雪挥戈矛。夜半虏帐惊，明日无胡酋。笑谈折樽俎，心胆落毡裘。诸夷戒谋夏，三边罢防秋。时从老枝问，吃吃谈不休。创业道何盛，中兴德几侔。禹绩渺千载，武功待人收。天方厌此虏，吾忍忘其仇。偷安固大患，幸胜非良筹。外防固难驰，内政何当修。两山点蛾眉，攒此千古愁。小臣乏长策，何以裨前流。请因受邑地，为赋艰难由。","dynasty":"宋代","title":"牛渚曲"}
{"author":"王遂","content":"公府潭潭莫近前，绝怜荒草废池边。骨藏黄壤今成土，楼入青云旧格天。零落故家成不去，消磨名士向南迁。百年心事无人识，祗有鸡林贾客传。","dynasty":"宋代","title":"秦丞相府"}
{"author":"王遂","content":"倬彼清溪兮山高水长，上承黟歙兮下接钱唐。雨稍渐渍兮众流汤汤，家具舟楫兮商旅伏藏。繄四海以为家兮何独困此一方，视已同溺兮用造舟以为梁。顾一岁之一新兮岁旱则亡，眷令长之远虑兮不间雨暘。晴日当空兮余备不忘，帝用时以安下民兮余敢不强。虽倾余之囊橐兮使皆即乎康庄，彼虑如近忧兮令虽法而何伤。公虽忧而民喜兮百世蒸尝。","dynasty":"宋代","title":"青溪桥"}
{"author":"王遂","content":"晓见花开意味长，夜深放出紫荷囊。须知睡裹香话足，犹锡佳名号瑞香。","dynasty":"宋代","title":"瑞香"}
{"author":"王遂","content":"犹怜膝下竞儿嬉，岁月光阴去若驰。闲倚阑干思旧事，却如故老话淳熙。","dynasty":"宋代","title":"顺宁忆弟"}
{"author":"王遂","content":"天欲吾民起困穷，就教自择孰如公。欢颜疾痛呻吟后，乐意耕桑陇亩中。尽有深长开幕画，若无华藻到边功。只今未觉诗书力，去久犹当说大冯。","dynasty":"宋代","title":"送冯卿归无锡"}
{"author":"王遂","content":"浮云出处泊无情，来辄成违去辄明。解后一时如失计，峥嵘千古却收名。静修香火宁非愿，归对渔樵更觉荣。旋汲惠泉烹顾渚，春风杖屦及山行。","dynasty":"宋代","title":"送冯卿归无锡"}
{"author":"王遂","content":"当年受气便神明，未必冰壶有此情。自是胸中少凡近，犹须境外立功名。谪居岁月能闻道，多病工夫近养生。尚记漫塘曾有语，弟才无用不如兄。","dynasty":"宋代","title":"送浩翁赴梁县"}
{"author":"王遂","content":"玉麟堂上共论兵，众裹逢君眼为明。自愧腐儒宁有用，却怜志士竟无成。学书不作千人敌，归计犹余一叶轻。何必封狼方快意，只须垂世用诗名。","dynasty":"宋代","title":"送黄叔向归永嘉"}
{"author":"王遂","content":"传闻索米向长安，疏影寒香得细看。檄羽风生常事急，举头霜满致身难。五湖莫办鸱夷计，四壁谁怜范叔寒。今代淮西宜籴谷，悬知一见定交驩。","dynasty":"宋代","title":"送黄叔向归永嘉"}
{"author":"王遂","content":"大原发邹鲁，功德被九州。迢迢数千年，伊洛乘其流。去之又百载，武夷阐诸幽。斯文代显晦，天意非人谋。正脉远相续，何必并世游。峨峨陵阳山，下镇西南陬。师法自心得，如亲接前修。一气妙亭毒，小大各有求。惟此生息机，不隔春与秋。皎皎冰雪姿，高疑揖浮丘。太虚丽日月，纤翳无停留。本根自深茂，况复加穷搜。微言析脉理，要指会衿喉。工夫自中积，应物乃其优。汉庭高论著，周原出咨诹。耿耿恻隐心，若将纳诸沟。拳拳敬王义，敢有非嘉猷。俯视不义贵，如比空云浮。所虞素学负，岂愿清名收。阊阖入云端，蜀天方阻修。西上香炉峰，江流去悠悠。问学久不明，风俗日以偷。塞品谨勿言，令人但深忧。世如大膏肩，终当待公瘳。格天未易到，责已尤难周。大学无已时，白首何当休。陋质谢顽朽，居然费雕锼。建德苦不勇，怀知若为酬。四非去未能，用力信有由。永当佩深训，无作明公羞。","dynasty":"宋代","title":"送李果州归蜀"}
{"author":"王遂","content":"天生忠定公，为宋作柱石。扶日起东南，擎天补西北。戎和不肯受，国蹙欲日辟。坐收两河心，可制百年狄。谁能七十日，有此功赫奕。汪黄信血指，老桧甘愧色。云胡张赵间，不使虎而翼。循环起丁未，运至丁未极。成书遗后代，曰此寄庵力。思皇陈了翁，直谏少与匹。大科得闻孙，不救元符隘。谠议竟莫伸，嗟哉有何益。令人读遗事，一饭三叹息。某昔守樵川，奠俎折群贼。乌洲聚名胜，花阴满光泽。通鉴揭纲目，国录为刊刻。嗟嗟斯文丧，吾道有余脉。感伤念理乱，同事异今昔。新从姑苏归，疾病久成癖。齐云标术阁，鹊桥记归宅。伟哉子章子，为我得佳客。母是了翁孙，身为寄庵适。相求不相值，访我茅山侧，父昔仕九江，横金悲易箦。藁葬官路旁，过者为心恻。指囷与倒廪，纵性何所得。顾予把钓竿，欲子将焉获。世岂无忠宣，顾此舟中麦。","dynasty":"宋代","title":"送李兄谒扬州帅"}
{"author":"王遂","content":"天向东南聚众刚，义精仁熟乃真强。清名去作明时重，鲠论来为谏纸香。使指尚疑迟力荐，老夫何事不深藏。斯文归有王刘重，胡不骑云反帝乡。","dynasty":"宋代","title":"送林干荣满归莆"}
{"author":"王遂","content":"堂堂襄敏公，扬旌上熙河。竹帛有时尽，勋业谁能磨。珍重紫阳翁，一言定群讹。世德远如此，吾曹当若何。","dynasty":"宋代","title":"送三八弟归九江"}
{"author":"王遂","content":"义丰一世师，才识鲜其比。斯文张朱氏，称许异诸子。不肯趋权门，南走雁山死。嗣子尚勉旃，兴大庶有以。","dynasty":"宋代","title":"送三八弟归九江"}
{"author":"王遂","content":"弟从寻阳来，四阅槐庭夏。谨重子所优，淑艾吾犹寡。拜官京洛裹，归思康庐下。学力要日新，圣言当具写。","dynasty":"宋代","title":"送三八弟归九江"}
{"author":"王遂","content":"江公与二敏，同葬敷山阴。下有虎豹藏，上有猩鼯吟。颇闻梁柱姿，时受斤斧侵。展转不成寐，令人若为心。","dynasty":"宋代","title":"送三八弟归九江"}
{"author":"王遂","content":"燕公最繁盛，子孙十三支。默数半凋零，坐愈成伤悲。学不足赢粮，贫或无置锥。先君尚有言，孙谋敢忘贻。","dynasty":"宋代","title":"送三八弟归九江"}
{"author":"王遂","content":"北风马犹感，首丘狐所思。双林去杳霭，荆溪对涟漪。春秋同社人，半是新相知。勋贤拊遗址，终当遂营兹。","dynasty":"宋代","title":"送三八弟归九江"}
{"author":"王遂","content":"濂溪周堂长，正学有源派。司直既高明，东湖更孤介。从游欠勇往，思之令人洒。子归日亲炙，一一记言话。","dynasty":"宋代","title":"送三八弟归九江"}
{"author":"王遂","content":"陆侯与邹令，善政时所尊。为我谢契阔，寄言托诸昆。送子华阳道，迤逦白下门。怀言欲赠别，临别又忘言。","dynasty":"宋代","title":"送三八弟归九江"}
{"author":"王遂","content":"自是经帷旧谏官，谏书字字吐忠肝。声名尚作中朝重，事任宁辞举世难。廪粟未纾民瘼急，边烽谁解上忧宽。湖上佳处归行乐，只恐忧时鼻转酸。","dynasty":"宋代","title":"送王冠卿罢郡归"}
{"author":"王遂","content":"书生作县本非才，天遣仁侯特为来。民志少伸缘假借，军谘无补愧招来。五湖舟楫闻催具，千乘旌旗莫挽回。若论亲民须是令，先当斥免谢天灾。","dynasty":"宋代","title":"送王冠卿罢郡归"}
{"author":"王遂","content":"阿母亲栽白玉堂，分明雪色变青黄。不须徙倚横枝看，留作江南第一香。","dynasty":"宋代","title":"堂后梅"}
{"author":"王遂","content":"文而博兮乐且有余，武有勇兮莫之测窥，闽之南兮江之西。俯视鼎镬兮犹一潢池，士怯且惰兮若奉骄儿。一夫死兮百将莫支，提千人兮左右以之。嗟平生之志兮马革裹毙，使畏死而偷生兮将形骸焉依。","dynasty":"宋代","title":"题朝散郎刘公庙"}
{"author":"王遂","content":"天一生兮上浮，羽上俟兮丹丘。逆儋耳兮东注，夹昆仑兮倒流。","dynasty":"宋代","title":"题端明苏子瞻书天庆观乳泉赋后"}
{"author":"王遂","content":"欲向云端问子巢，陵虚鹜远恐疲功。悬知实地平如掌，何处人间有此高。","dynasty":"宋代","title":"题蒋少闵云巢"}
{"author":"王遂","content":"月淡星疏子夜清，独骑黄鹤下吹笙。当时只许风听得，学与行云佩玉声。","dynasty":"宋代","title":"题卷舒堂竹"}
{"author":"王遂","content":"千章松桧护泉台，无复牛羊日下来。安有良心亲付授，却教容易着尘埃。","dynasty":"宋代","title":"题顺宁庵"}
{"author":"王遂","content":"养得翔鸾舞凤枝，不知雨露几含滋。但同栎社长无用，留作明堂柱石姿。","dynasty":"宋代","title":"题顺宁壁"}
{"author":"王遂","content":"墓道深衣自涕洟，分明入耳似闻诗。月征日迈求无忝，尽是临深履薄时。","dynasty":"宋代","title":"题顺宁壁"}
{"author":"王遂","content":"膝下当年忆教忠，此身卜与弃捐同。睿思夜半忧民切，羞见东窗日半红。","dynasty":"宋代","title":"题顺宁壁"}
{"author":"王遂","content":"小日寒窗共赋文，一时洛下看机云。自知只道归耕手，不比斯人解致君。","dynasty":"宋代","title":"题顺宁壁"}
{"author":"王遂","content":"宿草初生木未阴，自栽松柏待成林。后来剪伐应无忍，记取当时怵惕心。","dynasty":"宋代","title":"题顺宁壁"}
{"author":"王遂","content":"道德文章满足翁，曾将佳句咏茅峰。烧丹炼药非吾事，孝友神仙第一功。","dynasty":"宋代","title":"题顺宁壁"}
{"author":"王遂","content":"江东山望说茅庐，庵为康家孝子居。岂肯人间名教地，却容释老说清虚。","dynasty":"宋代","title":"题顺宁壁"}
{"author":"王遂","content":"风生松桧雨生杉，抖擞泥尘恨满衫。从此便膺君命重，亦须昭穆葬江南。","dynasty":"宋代","title":"题顺宁窗"}
{"author":"王遂","content":"云从西去又还东，不逐天回却逐风。春日岂无晴昼永，扫除阴翳出长空。","dynasty":"宋代","title":"题顺宁窗"}
{"author":"王遂","content":"游公已去今安在，学步虚声过午清。最喜高谈言太极，一轮放下月华明。","dynasty":"宋代","title":"题游墨斋词后"}
{"author":"王遂","content":"债然位望亚陪京，大作山川小作城。堡障百年宽北顾，耕桑千里庆西成。和风温若生庭户，明月飞来入栋楹。道院依然无一事，只须空洞养心诚。","dynasty":"宋代","title":"宛陵道院成用吴尚书韵"}
{"author":"王遂","content":"传街轧轧度车声，夹道翩翩共雁行。色养正须夸独乐，真廉何得似双清。便当坐进传吾道，何必求为身后名。大字已烦呵妙手，一犁依旧作胜氓。","dynasty":"宋代","title":"宛陵道院成用吴尚书韵"}
{"author":"王遂","content":"人物同为气所乘，良心露处即良能。天津有此惊康节，西蜀无之感少陵。","dynasty":"宋代","title":"闻杜鹃有感"}
{"author":"王遂","content":"曾是东南第一王，眼看此地六兴亡。东缘有酒登京口，西为无鱼忆武昌。非复虎臣陪殿上，空余猩鬼泣祠旁。何年并建琅琊庙，共对淮山草木长。","dynasty":"宋代","title":"吴大帝庙"}
{"author":"王遂","content":"溪翁死后谏书焚，怪得和戎近有孙。寄语岳家新宰士，当时谢表几行存。","dynasty":"宋代","title":"戏题胡淡庵谏和书后"}
{"author":"王遂","content":"缁衣之后赋无衣，王室安知晋郑依。淝水八千思偃伯，丹徙十万尽忘饥。喜看猿鹤从公乐，更觉莼鲈到处肥。泉楮未通民之乏，梦怀远志忆当归。","dynasty":"宋代","title":"谢二吴书见访"}
{"author":"王遂","content":"客从东南西，遗我古镜屏。圆明绝点滓，表裹无遁形。云是旧太守，思之我为铭。吾惛不能进，何敢陈诸庭。我闻生民初，五常具函灵。器质欠推广，物欲加凋零。眉睫近莫睹，稍远何能听。君子抱明德，止善湛中扃。静如昼有夜，动若渭流泾。坐令方寸地，目睫何晶荧。上天方於昭，皎彼垂日星。五官属宰制，万化随指令。留之千百载，犹足存典刑。余心岂昧此，一念存芳馨。在昔圣敬主，丹书刻方棂。近者摩镜帖，字字炳丹青。夫君往教意，大寐如得醒。置之敬义堂，与世犹说铃。","dynasty":"宋代","title":"谢章季思惠镜屏"}
{"author":"王遂","content":"淮源千古贯中州，南北分来九十秋。欲放此鳞归纵壑，要留佳瑞入王舟。","dynasty":"宋代","title":"谢赵庐州送淮白"}
{"author":"王遂","content":"淮泗曾经禹决余，斯民无复惧为鱼。鱼枯却识江南岸，应有临劣羡不如。","dynasty":"宋代","title":"谢赵庐州送淮白"}
{"author":"王遂","content":"山寺逢晚秋，郊原带雨余。禾收将有耳，民病化为鱼。阴沴何当扫，兵氛苦未除。岂无吴市隐，封事至公事。","dynasty":"宋代","title":"夜宿梅山寺"}
{"author":"王遂","content":"风挟潮头上，雷将雨脚俱。天应念民物，地得限江湖。凿堰流平未，颓堤浪入无。不眠频问晓，白欲上人须。","dynasty":"宋代","title":"夜宿镇城寺"}
{"author":"王遂","content":"汉朝容默独危言，吴市逃名耻自全。千古无人知此意，浪将姓字作梅仙。","dynasty":"宋代","title":"谒子真祠"}
{"author":"王遂","content":"梅山梅市梅家墺，总得嘉名为子真。张禹孔光俱已矣，岂无遗迹但矣尘。","dynasty":"宋代","title":"谒子真祠"}
{"author":"王遂","content":"居然三伏景，宛若九秋凉。苍翠瞻神力，熉黄烛夜光。龙眠安旧隐，萤冷近书堂，不为看黄薜，吹来稻欲香。","dynasty":"宋代","title":"谒梓潼庙访黄薜泉试茶"}
{"author":"王遂","content":"屈平作颂独称渠，曾此西山立丑懦。君子得舆知有待，高林硕果未尝无。","dynasty":"宋代","title":"以台柑寄漫塘报以诗用韵谢之"}
{"author":"王遂","content":"主人铁石广平心，白玉堂中特细吟。已觉江南得春晚，悬知塞北更寒深。放开清影登文局，写出孤芳入素琴。保养阳和调鼎实，岁寒莫受雪霜侵。","dynasty":"宋代","title":"饮御园梅下"}
{"author":"王遂","content":"觌面逢幽侣，装怀解吏纷。曾敲筠户月，屡宿柳塘云。离索知余恨，来过谢子勤。山中新雨足，几处未耕耘。入道犹将母，人心信秉彝。每能图乐事，谁与写时思。欲觅徽君笔，难当幼妇辞。只应忧世切，聊此觉良知。周诗山寺满，骑马□中寻。淡泊人无识，吟嗟子独深。动中观造化，静处养灵襟。且学渠根本，篇章莫费吟。","dynasty":"宋代","title":"赠薜道士"}
{"author":"王遂","content":"疾雷破柱识工臣，急雨冲泥见故人。斗酒为浇新意气，老夫笔底亦精神。","dynasty":"宋代","title":"赠陈师宓客陈兄"}
{"author":"王遂","content":"离红百颗橘千头，何似南枝雪未收。国为和羹思是晏，士因止渴忆兴周。笑谈谷口终当隐，出处胸中要熟筹。夜月九会浮动处，痴顽宁复照斋丘。","dynasty":"宋代","title":"赠青阳士友"}
{"author":"王遂","content":"中人有梦君无梦，乐思怀事不同。为问曲肱高卧日，如何合眼见周公。","dynasty":"宋代","title":"赠无梦道人"}
{"author":"王遂","content":"曾因肖象下箕星，梦寐犹应右武丁。顾我本非钟鼎相，不应端笏侍天庭。","dynasty":"宋代","title":"赠肖岩"}
{"author":"王遂","content":"居住梁溪古道傍，分明木石最堂堂。丹青能染成形貌，犹有心源未易量。","dynasty":"宋代","title":"赠肖岩"}
{"author":"王遂","content":"强栽髭鬓较锱铢，眼底精神不解枯。许我苍颜殿诸老，可能同读远游无。","dynasty":"宋代","title":"赠肖岩"}
{"author":"宇文虚中","content":"满腹诗书漫古今，频年流落易伤心。南冠终日囚军府，北雁何时到上林？开口摧颓空抱朴，协肩奔走尚腰金。莫邪利剑今何在？不斩奸邪恨最深！遥夜沉沉满幕霜，有时归梦到家乡。传闻已筑西河馆，自许能肥北海羊。回首两朝俱草莽，驰心万里绝农桑。人生一死浑闲事，裂眥穿胸不汝忘！","dynasty":"宋代","tags":"爱国，伤怀","title":"在金日作·选二"}
{"author":"宇文虚中","content":"十丈丰碑势倚空，风云犹忆下辽东。百年功业秦皇帝，一代文章太史公。石断云鳞秋雨后，苔封鳌背夕阳中。行人立马空惆怅，禾黍离离满故宫。","dynasty":"宋代","title":"题平辽碑"}
{"author":"宇文虚中","content":"洞户延清吹，庭除贮绿阴。不随风月媚，肯受雪霜侵。润入珠泉爽，声传玉帐深。主人留胜赏，同此岁寒心。","dynasty":"宋代","title":"岁寒堂"}
{"author":"宇文虚中","content":"奔峭从天拆，悬流赴壑清。路回穿石细，崖裂与藤争。花已从南发，人今又北行。节旄都落尽，奔走愧平生。","dynasty":"宋代","title":"过居庸关"}
{"author":"宇文虚中","content":"山与烟云暝，溪兼冰雪流。寒枝啼秸鞠，炀室聚咿嚘。此日征行困，何时丧乱休。尚矜争席好，无复旧鸣驺。","dynasty":"宋代","title":"晚宿耀武关"}
{"author":"宇文虚中","content":"落日尘埃壮，阴风天地昏。牛羊争隘道，鸟雀聚空村。跛曳伤行役，光华误主恩。未甘迟莫景，伏枥意犹存。","dynasty":"宋代","title":"安定道中"}
{"author":"宇文虚中","content":"摇落山城莫，栖迟客馆幽。葵衰前日雨，菊老异乡秋。自信浮沈数，仍怀顾望愁。蜀江归棹在，浩荡逐春鸥。","dynasty":"宋代","title":"和高子文秋兴二首其二"}
{"author":"宇文虚中","content":"老畏年光短，愁随秋色来。一持旌节出，五见菊花开。强忍玄猿泪，聊浮绿蚁杯。不堪南向望，故国又丛台。","dynasty":"宋代","title":"又和九日"}
{"author":"宇文虚中","content":"今夜家家月，临筵照绮楼。那知孤馆客，独抱故乡愁。感激时难遇，讴吟意未休。应分千斛酒，来洗百年忧。","dynasty":"宋代","title":"中秋觅酒"}
{"author":"宇文虚中","content":"遥夜沈沈满幕霜，有时归梦到家乡。传闻已筑西河馆，自许能肥北海羊。回首两朝俱草莽，驰心万里绝农桑。人生一死浑闲事，裂眦穿胸不汝忘。","dynasty":"宋代","title":"虏中作三首其二"}
{"author":"宇文虚中","content":"不堪垂老尚蹉跎，有口无辞可奈何。强食小儿犹解事，学妆娇女最怜他。故衾愧见沾秋雨，短褐宁忘拆海波。倚仗循环如可待，未愁来日苦无多。","dynasty":"宋代","title":"虏中作三首其三"}
{"author":"宇文虚中","content":"平生幸识系珠衣，穷走他乡未得归。有客为传祗树法，此心便息汉阴机。百千三昩一门入，四十九年诸事非。寄与香山老居士，要凭二义发馀辉。","dynasty":"宋代","title":"予写金刚经与王正道正道与朱少章复以诗来辄次二公韵其一次正道韵"}
{"author":"宇文虚中","content":"前世曾为粥饭僧，此生随处且腾腾。经中因认人我相，教外都忘大小乘。写去欲云居士颂，信来如续祖师灯。他年辱赠茅庵句，谁谓因缘昔未曾。","dynasty":"宋代","title":"予写金刚经与王正道正道与朱少章复以诗来辄次二公韵其二次少章韵"}
{"author":"宇文虚中","content":"芒屦松冠野外装，茶铛药灶静中忙。含风荇逐波纹展，著雨花连土气香。停策仰檐朝觅句，披襟穿树晚追凉。蓬蒿似欲荒三径，疏懒谁知意更长。","dynasty":"宋代","title":"郊居"}
{"author":"宇文虚中","content":"旧日重阳厌旅装，而今身世更悲凉。愁添白发先春雪，泪著黄花助晚霜。客馆病馀红日短，家山信断碧云长。故人不恨村醪薄，乘兴能来共一觞。","dynasty":"宋代","title":"重阳旅中偶记二十年前二诗因而有作"}
{"author":"宇文虚中","content":"两年重九皆羁旅，万水千山厌远游。白酒黄花聊度日，青萍绿绮共忘忧。却怜风雨梁山路，不似莼鲈楚泽秋。何必东皋是三径，此身天地一虚舟。","dynasty":"宋代","title":"己丑重阳在剑门梁山铺"}
{"author":"宇文虚中","content":"词人诗句压离骚，按膝长吟意自豪。袖里虹蜺冲霁色，笔端风雨驾云涛。将衰难称千年祝，增重虚蒙只字褒。太史已应飞急奏，文星偏傍使星高。","dynasty":"宋代","title":"生日和甫同诸公载酒袖诗为礼感佩之馀以诗为谢"}
{"author":"宇文虚中","content":"堆架缣缃粲蔀居，眼前长物埽无馀。避嚣肯要邻人卜，论友先寻上世书。汲古不须忧绠短，随波聊复任舟虚。勿欺文室才容膝，六合神游有日车。","dynasty":"宋代","title":"和题稽古轩"}
{"author":"宇文虚中","content":"去国匆匆遂隔年，公私无益两茫然。当时议论不能固，今日穷愁何足怜。生死已从前世定，是非留与后人传。孤臣不为沈湘恨，怅望三韩别有天。","dynasty":"宋代","title":"己酉岁书怀"}
{"author":"宇文虚中","content":"先生寂莫草玄文，正要侯芭作富邻。客至但须樽有酒，日高不怕甑生尘。急催岭外传梅使，来饷篱边采菊人。已埽明窗供点笔，为君拟赋洞庭春。","dynasty":"宋代","title":"泾王许以酒饷龙溪老人几月不至以诗促之"}
{"author":"宇文虚中","content":"峄阳惯听凤雏鸣，泻出泠然万籁声。已厌笙簧非雅曲，幸从炊爨脱馀生。昭文不鼓缘何意，靖节无弦且寄情。乞与南冠囚絷客，为君一奏变春荣。","dynasty":"宋代","title":"从人借琴"}
{"author":"宇文虚中","content":"平生随牒浪推移，只为生民不为私。万里翠舆犹远播，一身幽圄敢终辞。鲁人除馆西河外，汉使驱羊北海湄。不是故人高议切，肯来军府问钟仪。","dynasty":"宋代","title":"上乌林天使三首其一"}
{"author":"宇文虚中","content":"拭玉辕门吐寸诚，敢将缓颊沮天兵。雷霆傥肯矜彫弊，草芥何须计死生。定鼎未应周命改，登坛合许赵人平。知君妙有经邦策，存取威怀万世名。","dynasty":"宋代","title":"上乌林天使三首其二"}
{"author":"宇文虚中","content":"当时初结两朝欢，曾见军前捧血槃。本为万年依荫厚，那知一日遽盟寒。羊牵已作俘囚献，鱼漏终期网罟宽。幸有故人知底蕴，下臣获考敢谋安。","dynasty":"宋代","title":"上乌林天使三首其三"}
{"author":"宇文虚中","content":"不是凭虚避世喧，此中于物本无缘。静看畏影徒劳尔，题作斋心亦且然。意识已随言语断，生涯聊任岁时迁。老夫亦涉天游趣，三复南华第四篇。","dynasty":"宋代","title":"姑苏滕惇礼榜所居阁曰斋心成都宇文某作诗以广其意"}
{"author":"宇文虚中","content":"短草铺茸绿，残红照雪稀。暖轻还锦褥，寒峭怯罗衣。","dynasty":"宋代","title":"四序回文十二首其一春"}
{"author":"宇文虚中","content":"翠涟冰绽日，香径晚多花。细笋抽蒲密，长条舞柳斜。","dynasty":"宋代","title":"四序回文十二首其二春"}
{"author":"宇文虚中","content":"折花幽槛小，倾酒绿杯深。蝶舞轻风晓，莺啼老树阴。","dynasty":"宋代","title":"四序回文十二首其三春"}
{"author":"宇文虚中","content":"翠密围窗竹，青圆贴水荷。睡多嫌昼永，醒少得风和。","dynasty":"宋代","title":"四序回文十二首其一夏"}
{"author":"宇文虚中","content":"草径迷深绿，莲池浴腻红。早蝉鸣树曲，鲜鲤跃潭东。","dynasty":"宋代","title":"四序回文十二首其二夏"}
{"author":"宇文虚中","content":"暴雨随云骤，惊雷隐地平。好风摇箑透，轻汗挹冰清。","dynasty":"宋代","title":"四序回文十二首其三夏"}
{"author":"宇文虚中","content":"晚日欣帘捲，凉风觉袂摇。远吟高兴遣，长醉宿愁销。","dynasty":"宋代","title":"四序回文十二首其一秋"}
{"author":"宇文虚中","content":"短苇低残雨，虚舟带晚潮。断鸿归暗浦，疏叶堕寒梢。","dynasty":"宋代","title":"四序回文十二首其二秋"}
{"author":"宇文虚中","content":"戚戚蛬吟苦，茫茫水驿孤。日衔山色莫，霜带菊丛枯。","dynasty":"宋代","title":"四序回文十二首其三秋"}
{"author":"宇文虚中","content":"鹘健呼风急，乌啼促景残。窟深宜兔蛰，蒲折荫鱼寒。","dynasty":"宋代","title":"四序回文十二首其一冬"}
{"author":"宇文虚中","content":"裂瓦寒霜重，铺窗月影清。灭灯惊好梦，孤枕念深情。","dynasty":"宋代","title":"四序回文十二首其二冬"}
{"author":"宇文虚中","content":"秀柏留阴绿，芳梅蘸影斜。溜檐冰结玉，装树雪飞花。","dynasty":"宋代","title":"四序回文十二首其三冬"}
{"author":"宇文虚中","content":"清阴霭霭匝城闉，万井熙熙桃杏春。紫陌传呼旌旆出，重臣新佩玉麒麟。","dynasty":"宋代","title":"灯碑五首其一"}
{"author":"宇文虚中","content":"钿轴天章拜异恩，驿骖花骑映朝暾。手持禁钥千门肃，官压东宫二品尊。","dynasty":"宋代","title":"灯碑五首其二"}
{"author":"宇文虚中","content":"垒原清照白登山，弥陇连天麦浪寒。剑戟渐销农器出，人家只识劝农官。","dynasty":"宋代","title":"灯碑五首其三"}
{"author":"宇文虚中","content":"九夏南风入舜琴，恩风泽雨浃飞沈。陪京最是仪形地，先识君王解愠心。","dynasty":"宋代","title":"灯碑五首其四"}
{"author":"宇文虚中","content":"枹鼓无声讼狱空，欢谣击壤万家同。时人共解班春意，兵寝刑清第一功。","dynasty":"宋代","title":"灯碑五首其五"}
{"author":"宇文虚中","content":"雨来蒸郁似江乡，雨过西风特地凉。尚有庭花共客恨，可无尊酒慰幽芳。","dynasty":"宋代","title":"馆中书事"}
{"author":"宇文虚中","content":"未厌平生习气浓，更将馀事训儿童。鲁论二万三千字，悟入从初一句中。","dynasty":"宋代","title":"时习斋"}
{"author":"宇文虚中","content":"傍人但笑腹便便，枕藉诗书正昼眠。不识先生真悟处，未离文字已逃禅。","dynasty":"宋代","title":"醉经斋"}
{"author":"宇文虚中","content":"旋汲清泉起縠纹，定知娄永是前身。个中自可逃真性，不用淋漓污葛巾。","dynasty":"宋代","title":"醉墨斋"}
{"author":"宇文虚中","content":"公家祖皇提三尺，素灵中断开王迹。自从武库冲屋飞，化作文星照东壁。夫君安得此龙泉，秋水湛湛浮青天。夔魖奔喘禺强护，中夜跃出光蜿蜒。拄颐櫑具男儿饰，弹铗长歌气填臆。嶙峋折槛霁天威，将军拜伏奸臣泣。龙泉尔莫矜雄铓，不见鸟尽良弓藏。会当铸汝为农器，一剑不如书数行。","dynasty":"宋代","title":"古剑行"}
{"author":"宇文虚中","content":"西风萧飒百草黄，南斋白菊占秋芳。主人好事不专飨，撷送客馆分幽香。幽香清艳两难得，冰雪肌肤龙麝裛。悄然坐我蕊珠宫，玉斧瑶姬皆旧识。仙家蓻菊名日精，我今号尔为月英。月中风露秋夕好，感此仙种来曾城。凭君传与金天令，月与霜姿驻清景。重阳好伴白衣来，五柳先生忆三径。","dynasty":"宋代","title":"白菊"}
{"author":"宇文虚中","content":"燕山归来头已白，自笑客中仍作客。此生悲欢不可料，况复吾年过半百。故人惊我酒尚狂，为洗瓶罍贮春色。酒阑人散月盈庭，静听清渠流㶁㶁。","dynasty":"宋代","title":"还舍作"}
{"author":"宇文虚中","content":"先生久忘机，为尔虞矰缴。一朝长羽翮，万里翔寥廓。谁信恶沟鸱，忽作华表鹤。岂无三玉环，遗音嗣黄雀。","dynasty":"宋代","title":"庭下养三鸳鸯忽去不反戏为作诗"}
{"author":"宇文虚中","content":"汝琴莫作归凤鸣，汝曲莫裁白鹤怨。明珠破璧挂高城，上有乌啼人不见。堂中蜡炬红生花，门前绀幰七香车。博山夜长香烬冷，悠悠荡子留倡家。妾机尚馀数梭锦，织恨传情还未忍。城乌为我尽情啼，知道单栖泪盈枕。","dynasty":"宋代","title":"乌夜啼"}
{"author":"宇文虚中","content":"疏眉秀目。看来依旧是，宣和妆束。飞步盈盈姿媚巧，举世知非凡俗。宋室宗姬，秦王幼女，曾嫁钦慈族。干戈浩荡，事随天地翻覆。一笑邂逅相逢，劝人满饮，旋旋吹横竹。流落天涯俱是客，何必平生相熟。旧日黄华，如今憔悴，付与杯中醁。兴亡休问，为伊且尽船玉。","dynasty":"宋代","title":"念奴娇"}
{"author":"宇文虚中","content":"有人若问南冠客，为道西山赋蕨薇。","dynasty":"宋代","title":"句"}
{"author":"宇文虚中","content":"北洹春事休嗟晚，三月尚寒花信风。遥忆东吴此时节，满江鸭绿弄残红。","dynasty":"宋代","title":"春日"}
{"author":"宇文虚中","content":"沙碧平犹涨，霜红粉已多。驹年惊过隙，凫影倦随波。散步双扶老，栖身一养和。羞看使者节，甘荷牧人蓑。","dynasty":"宋代","title":"和高子文秋兴"}
{"author":"宇文虚中","content":"摇落山城暮，栖迟客馆幽。葵衰前日雨，菊老异乡秋。自信浮沉数，仍怀顾望愁。蜀江归棹在，浩荡逐春鸥。","dynasty":"宋代","title":"和高子文秋兴"}
{"author":"常浩","content":"年年二月时，十年期别期。春风不知信，轩盖独迟迟。今日无端卷珠箔，始见庭花复零落。人心一往不复归，岁月来时未尝错。可怜荧荧玉镜台，尘飞幂幂几时开。却念容华非昔好，画眉犹自待君来。","dynasty":"唐代","title":"寄远"}
{"author":"常浩","content":"佳人惜颜色，恐逐芳菲歇。日暮出画堂，下阶拜新月。拜月如有词，傍人那得知。归来投玉枕，始觉泪痕垂。","dynasty":"唐代","title":"赠卢夫人"}
{"author":"范致虚","content":"紫禁寒轻，瑶津冰泮，丽月光射千门。万年枝上，甘露惹祥氛。北阙华灯预赏，嬉游盛、丝管纷纷。东风峭，雪残梅瘦，烟锁凤城春。风光何处好，彩山万仞，宝炬凌云。尽欢陪舜乐，喜赞尧仁。天子千秋万岁，征招宴、宰府师臣。君恩重，年年此夜，长祝本嘉辰。","dynasty":"宋代","title":"满庭芳慢"}
{"author":"范致虚","content":"参旗井钺出西秦，纠合诸侯付老臣。风引旆旌趋魏阙，雪晴宇宙灭天尘。寒威等却边人惧，炎运方隆庙略神。已见旄头坠天外，乞身当喜及今春。","dynasty":"宋代","title":"与运使桑景询"}
{"author":"范致虚","content":"数载诗书居保禄，至今常是忆单溪。几偎石瓮凭栏在，静听山禽绕树啼。岩溜潺湲清入骨，林间红白闻行提。吟诗聊写遥相寄，为向铁龙亭上题。","dynasty":"宋代","title":"题保禄寺铁龙亭"}
{"author":"范致虚","content":"伤心独立阳台望，暮雨凄凉宋玉情。极目草深云梦泽，连天水阔汉阳城。当年楚国山犹在，千古襄王梦不成。往事悠悠魂已断，高唐今日有虚名。","dynasty":"宋代","title":"阳台山"}
{"author":"范致虚","content":"自从南北避胡尘，怀抱衰残不复新。万里家乡常入梦，一帘风雨最关春。红疏绿暗能伤客，江静山明却慰人。老去也知登览倦，闭门僵卧动经旬。","dynasty":"宋代","title":"雨晴登楼"}
{"author":"范致虚","content":"北人半是南朝民，食禄南朝终为君。失意暂时辞汉主，彷徨不忍痛思亲。","dynasty":"宋代","title":"散金歌"}
{"author":"范致虚","content":"筑垒山前捍道冲，保全黎庶著仁功。寒鸦也解知恩泽，来往飞鸣古堑中。","dynasty":"宋代","title":"和公城"}
{"author":"范致虚","content":"朱伺屯兵古战场，甑山城堞久凄凉。閒来搔手高冈上，万里碧天秋思长。","dynasty":"宋代","title":"甑山城"}
{"author":"范致虚","content":"回首阳台汉川路，隔江烟雨暗渔蓑。","dynasty":"宋代","title":"句其一"}
{"author":"范致虚","content":"潋滟郎官水，崔巍大别山。","dynasty":"宋代","title":"句其二"}
{"author":"钱起","content":"潇湘何事等闲回，水碧沙明两岸苔。二十五弦弹夜月，不胜清怨却飞来。","dynasty":"唐代","tags":"咏物，写鸟，思乡","title":"归雁"}
{"author":"钱起","content":"善鼓云和瑟，常闻帝子灵。冯夷空自舞，楚客不堪听。苦调凄金石，清音入杳冥。苍梧来怨慕，白芷动芳馨。流水传潇浦，悲风过洞庭。曲终人不见，江上数峰青。","dynasty":"唐代","tags":"音乐，爱情，哀怨，思慕，以景结情","title":"省试湘灵鼓瑟"}
{"author":"钱起","content":"上国随缘住，来途若梦行。浮天沧海远，去世法舟轻。水月通禅寂，鱼龙听梵声。惟怜一灯影，万里眼中明。","dynasty":"唐代","tags":"唐诗三百首，送别，惜别","title":"送僧归日本"}
{"author":"钱起","content":"燕赵悲歌士，相逢剧孟家。寸心言不尽，前路日将斜。","dynasty":"唐代","tags":"赠别，侠客","title":"逢侠者"}
{"author":"钱起","content":"谷口春残黄鸟稀，辛夷花尽杏花飞。(谷口一作：溪上)始怜幽竹山窗下，不改清阴待我归。","dynasty":"唐代","tags":"写景，抒情","title":"晚春归山居题窗前竹/暮春归故山草堂诗"}
{"author":"钱起","content":"二月黄莺飞上林，春城紫禁晓阴阴。长乐钟声花外尽，龙池柳色雨中深。阳和不散穷途恨，霄汉长怀捧日心。献赋十年犹未遇，羞将白发对华簪。","dynasty":"唐代","tags":"唐诗三百首，援引","title":"赠阙下裴舍人"}
{"author":"钱起","content":"艳静如笼月，香寒未逐风。桃花徒照地，终被笑妖红。","dynasty":"唐代","title":"梨花"}
{"author":"钱起","content":"泉壑带茅茨，云霞生薜帷。竹怜新雨后，山爱夕阳时。闲鹭栖常早，秋花落更迟。家僮扫萝径，昨与故人期。","dynasty":"唐代","tags":"唐诗三百首，写景，邀请","title":"谷口书斋寄杨补阙"}
{"author":"钱起","content":"夜来诗酒兴，月满谢公楼。影闭重门静，寒生独树秋。鹊惊随叶散，萤远入烟流。今夕遥天末，清光几处愁。","dynasty":"唐代","tags":"秋天，月亮","title":"裴迪南门秋夜对月/裴迪书斋望月"}
{"author":"钱起","content":"竹下忘言对紫茶，全胜羽客醉流霞。尘心洗尽兴难尽，一树蝉声片影斜。","dynasty":"唐代","tags":"叙事，饮茶，闲适","title":"与赵莒茶宴"}
{"author":"钱起","content":"无限寒云色，苍茫浅更深。从龙如有瑞，捧日不成阴。积翠全低岭，虚明半出林。帝乡遥在目，铁马又骎骎。","dynasty":"唐代","title":"赋得寒云轻重色送子恂入京"}
{"author":"钱起","content":"远路接天末，怪君与我违。客程千嶂里，鸟道片云飞。树色连青汉，泉声出翠微。锦城花月下，才子定忘归。","dynasty":"唐代","title":"送友人入蜀"}
{"author":"钱起","content":"山寺宜静夜，禅房开竹扉。支公方晤语，孤月复清晖。一磬响丹壑，千灯明翠微。平生厌浮世，兹夕更忘归。","dynasty":"唐代","title":"宿云门寺"}
{"author":"钱起","content":"来访龙楼客，时逢酒瓮新。花齐云入幕，苔径竹迎人。鹊喜娇迟日，莺啼惜暮春。不须耽小隐，南院在平津。","dynasty":"唐代","title":"题杜舍人林亭"}
{"author":"钱起","content":"幸有青丝用，宁将众草同。心虚含夕露，叶大怯秋风。细响安禅后，浓阴坐夏中。由来何所喻，持以问支公。","dynasty":"唐代","title":"芭蕉"}
{"author":"钱起","content":"胡风迎马首，汉月学蛾眉。久戍人将老，长征马不肥。","dynasty":"唐代","title":"失题"}
{"author":"钱起","content":"一官叨下秩，九棘谢知音。芳草文园路，春愁满别心。","dynasty":"唐代","title":"赴章陵詶李卿赠别"}
{"author":"钱起","content":"几转到青山，数重度流水。秦人入云去，知向桃源里。","dynasty":"唐代","title":"蓝田溪杂咏二十二首其六洞仙谣"}
{"author":"钱起","content":"净与溪色连，幽宜松雨滴。谁知古石上，不染世人迹。","dynasty":"唐代","title":"蓝田溪杂咏二十二首其八石上苔"}
{"author":"钱起","content":"永日兴难忘，掇芳春陂曲。新晴花枝下，爱此苔水绿。","dynasty":"唐代","title":"蓝田溪杂咏二十二首其十五东陂"}
{"author":"钱起","content":"幽石生芙蓉，百花惭美色。远笑越溪女，闻芳不可识。","dynasty":"唐代","title":"蓝田溪杂咏二十二首其十八石莲花"}
{"author":"钱起","content":"田鹤望碧霄，无风亦自举。单飞后片云，早晚及前侣。","dynasty":"唐代","title":"蓝田溪杂咏二十二首其二十一田鹤"}
{"author":"钱起","content":"岂如玉殿生三秀，讵有铜池出五云。陌上尧樽倾北斗，楼前舜乐动南薰。","dynasty":"唐代","title":"芝草"}
{"author":"钱起","content":"骥足骎骎吴越关，屏星复与紫书还。已知从事元无事，城上愁看海上山。","dynasty":"唐代","title":"送符别驾还郡"}
{"author":"钱起","content":"缨佩不为美，人群宁免辞。杳然黄鹄去，未负白云期。此别清兴尽，高秋临水时。好山枉帆僻，浪迹到家迟。他日诏书下，梁鸿安可追。","dynasty":"唐代","title":"送张五员外东归楚州"}
{"author":"钱起","content":"欃枪一扫灭，阊阖九重开。海晏鲸鲵尽，天旋日月来。圣情苏品物，龙御辟云雷。晓漏移仙仗，朝阳出帝台。周惭散马出，禹让浚川回。欲识封人愿，南山举酒杯。","dynasty":"唐代","title":"观法驾自凤翔回"}
{"author":"钱起","content":"名贯四科首，班宜二妙齐。如何厌白简，未得步金闺。寓直晦秋雨，吟馀闻远鸡。漏声过旦冷，云色向窗低。谁谓霄汉近，翻嗟心事暌。兰滋人未握，霜晓鹗还栖。伫见田郎字，亲劳御笔题。","dynasty":"唐代","title":"和韦侍御寓直对雨"}
{"author":"钱起","content":"候馆扫清昼，使车出明光。森森入郭树，一道引飞霜。仰视骢花白，多惭绶色黄。鹪鹩无羽翼，愿假宪乌翔。","dynasty":"唐代","title":"清"}
{"author":"钱起","content":"白露蚕已丝，空林日凄清。寥寥昼扉掩，独卧秋窗明。宝字比仙药，羽人寄柴荆。长吟想风驭，恍若升蓬瀛。","dynasty":"唐代","title":"卧疾荅刘道士"}
{"author":"钱起","content":"愁看秦川色，惨惨云景晦。乾坤暂运行，品物遗覆载。黄尘涨戎马，紫气随龙旆。掩泣指关东，日月妖氛外。臣心寄远水，朝海去如带。周德更休明，天衢伫开泰。","dynasty":"唐代","title":"广德初銮驾出关后登高愁望二首其二"}
{"author":"钱起","content":"虫鸣归旧里，田野秋农闲。即事敦夙尚，衡门方再关。夕阳入东篱，爽气高前山。霜蕙后时老，巢禽知暝还。侍臣黄枢宠，鸣玉青云间。肯想观鱼处，寒泉照发斑。","dynasty":"唐代","title":"蓝溪休沐寄赵八给事"}
{"author":"钱起","content":"丘壑趣如此，暮年始栖偃。赖遇无心云，不笑归来晚。鸣鸠拂红枝，初服傍清畎。昨日山僧来，犹嫌嘉遁浅。托君紫阳家，路灭心更远。梯云创其居，抱犊上绝巘。杏田溪一曲，霞境峰几转。路石挂飞泉，谢公应在眼。愿言携手去，采药长不返。","dynasty":"唐代","title":"罢章陵令山居过中峰道者二首其二"}
{"author":"钱起","content":"真气重嶂里，知君嘉遁幽。山阶压丹穴，药井通洑流。道者带经出，洞中携我游。欲骖白蜺去，且为紫芝留。忽忆武陵事，别家疑数秋。","dynasty":"唐代","title":"登覆釜山遇道人二首其二"}
{"author":"钱起","content":"能清谢朓思，暂下承明庐。远山新水下，寒皋微雨馀。更怜归鸟去，宛到卧龙居。笑指丛林上，闲云自卷舒。宁心鸣凤日，却意钓璜初。处贵有馀兴，伊周位不如。","dynasty":"唐代","title":"晚出青门望终南别业"}
{"author":"钱起","content":"陈琳书记本翩翩，料敌能兵夺酒泉。圣主好文兼好武，封侯莫比汉皇年。","dynasty":"唐代","title":"卢龙塞行送韦掌记二首其二"}
{"author":"钱起","content":"京口三秋衰叶落，浔阳千里暮潮生。","dynasty":"唐代","title":"送归客"}
{"author":"钱起","content":"三军版筑脱金刀，黎庶翻惭将士劳。不忆新城连嶂起，唯惊画角入云高。","dynasty":"唐代","title":"同王员外陇城绝句"}
{"author":"钱起","content":"长杨杀气连云飞，汉主秋畋正掩围。重门日晏红尘出，数骑胡人猎兽归。","dynasty":"唐代","title":"校猎曲"}
{"author":"钱起","content":"乱水东流落照时，黄花满径客行迟。林端忽见南山色，马上还吟陶令诗。","dynasty":"唐代","title":"晚过横灞寄张蓝田"}
{"author":"钱起","content":"今日陶家野兴偏，东篱黄菊映秋田。浮云暝鸟飞将尽，始达青山新月前。","dynasty":"唐代","title":"九日田舍"}
{"author":"钱起","content":"降士林沾蕙草寒，弦惊翰苑失鸳鸾。秋中回首君门阻，马上应歌行路难。","dynasty":"唐代","title":"晚归严明府题门"}
{"author":"钱起","content":"斗酒忘言良夜深，红萱露滴鹊惊林。欲知别后思今夕，汉水东流是寸心。","dynasty":"唐代","title":"秋夜送赵冽归襄阳"}
{"author":"钱起","content":"一官叨下秩，九棘谢知音。芳草文园路，春愁满别心。","dynasty":"唐代","title":"赴章陵酬李卿赠别"}
{"author":"钱起","content":"夜月霁未好，云泉堪梦归。如何建章漏，催著早朝衣。","dynasty":"唐代","title":"言怀"}
{"author":"钱起","content":"角巾高枕向晴山，颂简庭空不用关。秋风窗下琴书静，夜景门前人吏闲。稍觉渊明归思远，东皋月出片云还。","dynasty":"唐代","title":"题张蓝田讼堂"}
{"author":"钱起","content":"楚狂身世恨情多，似病如忧正是魔，花萼败春多寂寞，叶阴迎夏已清和。鹂黄好鸟摇深树，细白佳人著紫罗。军旅阅诗裁不得，可怜风景遣如何。","dynasty":"唐代","title":"早夏"}
{"author":"钱起","content":"三峰花畔碧堂悬，锦里真人此得仙。玉体才飞西蜀雨，霓裳欲向大罗天。彩云不散烧丹灶，白鹿时藏种玉田。幸入桃源因去世，方期丹诀一延年。","dynasty":"唐代","title":"题嵩阳焦道士石壁"}
{"author":"钱起","content":"杨柳出关色，东行千里期。酒酣暂轻别，路远始相思。欲识离心尽，斜阳到海时。","dynasty":"唐代","title":"送杨著作归东海"}
{"author":"钱起","content":"芳草忽无色，王孙复入关。长河侵驿道，匹马傍云山。愁见离居久，萤飞秋月闲。","dynasty":"唐代","title":"送李协律还东京"}
{"author":"钱起","content":"蟋蟀已秋思，蕙兰仍碧滋。蹉跎献赋客，叹息此良时。日夕云台下，商歌空自悲。","dynasty":"唐代","title":"秋馆言怀"}
{"author":"钱起","content":"城隅劳心处，雪后岁芳开。山映千花出，泉经万井来。翔鸾欲下舞，上客且留杯。","dynasty":"唐代","title":"和刘明府宴县前山亭"}
{"author":"钱起","content":"苦雨暗秋径，寒花垂紫苔。愁中绿尊尽，梦里故人来。果有相思字，银钩新月开。","dynasty":"唐代","title":"新雨喜得王卿书问"}
{"author":"钱起","content":"能以功成疏宠位，不将心赏负云霞。林间客散孙弘阁，城上山宜绮季家。蝴蝶晴连池岸草，黄鹂晚出柳园花。日陪鲤也趋文苑，谁道门生隔绛纱。","dynasty":"唐代","title":"登刘宾客高斋（时公初退相，一作春题刘相公山斋）"}
{"author":"钱起","content":"流水辞山花别枝，随风一去绝还期。昨夜故人泉下宿，今朝白发镜中垂。音徽寂寂空成梦，容范朝朝无见时。旦暮馀生几息在，不应存没未尝悲。","dynasty":"唐代","title":"哭辛霁"}
{"author":"钱起","content":"孤烟一点绿溪湄，渔父幽居即旧基。饥鹭不惊收钓处，闲麛应乳负暄时。茅斋对雪开尊好，稚子焚枯饭客迟。胜事宛然怀抱里，顷来新得谢公诗。","dynasty":"唐代","title":"和慕容法曹寻渔者寄城中故人"}
{"author":"钱起","content":"谁忆颜生穷巷里，能劳马迹破春苔。忽看童子扫花处，始愧夕郎题凤来。斜景适随诗兴尽，好风才送珮声回。岂无鸡黍期他日，惜此残春阻绿杯。","dynasty":"唐代","title":"酬赵给事相寻不遇留赠"}
{"author":"钱起","content":"日暖风恬种药时，红泉翠壁薜萝垂。幽溪鹿过苔还静，深树云来鸟不知。青琐同心多逸兴，春山载酒远相随。却惭身外牵缨冕，未胜杯前倒接z5.","dynasty":"唐代","title":"山中酬杨补阙见过"}
{"author":"钱起","content":"慧眼沙门真远公，经行宴坐有儒风。香缘不绝簪裾会，禅想宁妨藻思通。曙后炉烟生不灭，晴来阶色并归空。狂夫入室无馀事，唯与天花一笑同。","dynasty":"唐代","title":"同王錥起居程浩郎中韩翃舍人题安国寺用上人院"}
{"author":"钱起","content":"知己知音同舍郎，如何咫尺阻清扬。每恨蒹葭傍芳树，多惭新燕入华堂。重花不隔陈蕃榻，修竹能深夫子墙。唯有早朝趋凤阁，朝时怜羽接鸳行。","dynasty":"唐代","title":"寻司勋李郎中不遇"}
{"author":"钱起","content":"紫泥何日到沧洲，笑向东阳沈隐侯。黛色晴峰云外出，縠文江水县前流。使臣自欲论公道，才子非关厌薄游。溪畔秋兰虽可佩，知君不得少停舟。","dynasty":"唐代","title":"赠张南史"}
{"author":"钱起","content":"逍遥心地得关关，偶被功名涴我闲。有寿亦将归象外，无诗兼不恋人间。何穷默识轻洪范，未丧斯文胜大还。筐箧静开难似此，蕊珠春色海中山。","dynasty":"唐代","title":"暇日览旧诗因以题咏"}
{"author":"钱起","content":"汉家无事乐时雍，羽猎年年出九重。玉帛不朝金阙路，旌旗长绕彩霞峰。且贪原兽轻黄屋，宁畏渔人犯白龙。薄暮方归长乐观，垂杨几处绿烟浓。","dynasty":"唐代","title":"汉武出猎"}
{"author":"钱起","content":"贤王驷马退朝初，小苑三春带雨馀。林沼葱茏多贵气，楼台隐映接天居。仙鸡引敌穿红药，宫燕衔泥落绮疏。自叹平生相识愿，何如今日厕应徐。","dynasty":"唐代","title":"宴曹王宅"}
{"author":"钱起","content":"久飞鸳掖出时髦，耻负平生稽古劳。玉树满庭家转贵，云衢独步位初高。能迂驺驭寻蜗舍，不惜瑶华报木桃。应念潜郎守贫病，常悲休沐对蓬蒿。","dynasty":"唐代","title":"重赠赵给事"}
{"author":"钱起","content":"云间陆生美且奇，银章朱绶映金羁。自料抱材将致远，宁嗟趋府暂牵卑。东城社日催巢燕，上苑秋声散御梨。朝夕诏书还柏署，行看飞隼集高枝。","dynasty":"唐代","title":"送河南陆少府"}
{"author":"钱起","content":"湖南远去有馀情，蘋叶初齐白芷生。谩说简书催物役，遥知心赏缓王程。兴过山寺先云到，啸引江帆带月行。幕下由来贵无事，伫闻谈笑静黎氓。","dynasty":"唐代","title":"送李评事赴潭州使幕"}
{"author":"钱起","content":"连步青溪几万重，有时共立在孤峰。斋到盂空餐雪麦，经传金字坐云松。呻吟独卧猷川水，振锡先闻长乐钟。回望群山携手处，离心一一涕无从。","dynasty":"唐代","title":"猷川雪后送僧粲临还京，时避世卧疾"}
{"author":"钱起","content":"未央月晓度疏钟，凤辇时巡出九重。雪霁山门迎瑞日，云开水殿候飞龙。经寒不入宫中树，佳气常薰仗外峰。遥羡枚皋扈仙跸，偏承霄汉渥恩浓。","dynasty":"唐代","title":"和李员外扈驾幸温泉宫"}
{"author":"钱起","content":"自哂鄙夫多野性，贫居数亩半临湍。溪云杂雨来茅屋，山雀将雏到药栏。仙箓满床闲不厌，阴符在箧老羞看。更怜童子宜春服，花里寻师指杏坛。","dynasty":"唐代","title":"幽居春暮书怀（一作石门暮春，一作蓝田春暮）"}
{"author":"钱起","content":"故向箕山访许由，林泉物外自清幽。松上挂瓢枝几变，石间洗耳水空流。绿苔唯见遮三径，青史空传谢九州。缅想古人增叹惜，飒然云树满岩秋。","dynasty":"唐代","title":"谒许由庙"}
{"author":"钱起","content":"丞相幕中题凤人，文章心事每相亲。从军谁谓仲宣乐，入室方知颜子贫。杯里紫茶香代酒，琴中绿水静留宾。欲知别后相思意，唯愿琼枝入梦频。","dynasty":"唐代","title":"过张成侍御宅"}
{"author":"钱起","content":"上林谏猎知才薄，尺组承恩愧命牵。潢潦难滋沧海润，萤光空尽太阳前。虚名滥接登龙士，野性宁忘种黍田。相国无私人守朴，何辞老去上皇年。","dynasty":"唐代","title":"酬考功杨员外见赠佳句（黄卷读来今已老白头受屈不曾言）"}
{"author":"钱起","content":"永嘉风景入新年，才子诗成定可怜。梦里还乡不相见，天涯忆戴复谁传。花倾晓露垂如泪，莺拂游丝断若弦。愿得回风吹海雁，飞书一宿到君边。","dynasty":"唐代","title":"寄永嘉王十二"}
{"author":"钱起","content":"暗归草堂静，半入花园去。有时载酒来，不与清风遇。","dynasty":"唐代","title":"蓝田溪杂咏二十二首。竹间路"}
{"author":"钱起","content":"幽鸟清涟上，兴来看不足。新篁压水低，昨夜鸳鸯宿。","dynasty":"唐代","title":"蓝田溪杂咏二十二首。竹屿"}
{"author":"钱起","content":"穿云来自远，激砌流偏驶。能资庭户幽，更引海禽至。","dynasty":"唐代","title":"蓝田溪杂咏二十二首。砌下泉"}
{"author":"钱起","content":"轩骑来相访，渔樵悔晚归。更怜垂露迹，花里点墙衣。","dynasty":"唐代","title":"郎员外见寻不遇"}
{"author":"钱起","content":"不见承明客，愁闻长乐钟。马卿何早世，汉主欲登封。","dynasty":"唐代","title":"过李侍御宅（一作过故吕侍御宅）"}
{"author":"钱起","content":"野竹通溪冷，秋泉入户鸣。乱来人不到，芳草上阶生。","dynasty":"唐代","title":"宿洞口馆"}
{"author":"钱起","content":"采菊偏相忆，传香寄便风。今朝竹林下，莫使桂尊空。","dynasty":"唐代","title":"九日寄侄箊箕等"}
{"author":"钱起","content":"静宜樵隐度，远与车马隔。有时行药来，喜遇归山客。","dynasty":"唐代","title":"蓝田溪杂咏二十二首。板桥"}
{"author":"钱起","content":"片霞照仙井，泉底桃花红。那知幽石下，不与武陵通。","dynasty":"唐代","title":"蓝田溪杂咏二十二首。石井"}
{"author":"钱起","content":"引蔓出云树，垂纶覆巢鹤。幽人对酒时，苔上闲花落。","dynasty":"唐代","title":"蓝田溪杂咏二十二首。古藤"}
{"author":"钱起","content":"池上静难厌，云间欲去晚。忽背夕阳飞，乘兴清风远。","dynasty":"唐代","title":"蓝田溪杂咏二十二首。晚归鹭"}
{"author":"钱起","content":"几转到青山，数重度流水。秦人入云去，知向桃源里。","dynasty":"唐代","title":"蓝田溪杂咏二十二首。洞仙谣（一作伺山径）"}
{"author":"钱起","content":"春畦生百药，花叶香初霁。好容似风光，偏来入丛蕙。","dynasty":"唐代","title":"蓝田溪杂咏二十二首。药圃"}
{"author":"钱起","content":"净与溪色连，幽宜松雨滴。谁知古石上，不染世人迹。","dynasty":"唐代","title":"蓝田溪杂咏二十二首。石上苔"}
{"author":"钱起","content":"乱石跳素波，寒声闻几处。飕飕暝风引，散出空林去。","dynasty":"唐代","title":"蓝田溪杂咏二十二首。潺湲声"}
{"author":"钱起","content":"虽因朔风至，不向瑶台侧。唯助苦寒松，偏明后凋色。","dynasty":"唐代","title":"蓝田溪杂咏二十二首。松下雪"}
{"author":"钱起","content":"田鹤望碧霄，舞风亦自举。单飞后片雪，早晚及前侣。","dynasty":"唐代","title":"蓝田溪杂咏二十二首。田鹤"}
{"author":"钱起","content":"家住凤城南，门临古陂曲。时怜上林雁，半入池塘宿。","dynasty":"唐代","title":"蓝田溪杂咏二十二首。题南陂"}
{"author":"钱起","content":"岁去人头白，秋来树叶黄。搔头向黄叶，与尔共悲伤。","dynasty":"唐代","title":"蓝田溪杂咏二十二首。伤秋"}
{"author":"钱起","content":"东山残雨挂斜晖，野客巢由指翠微。别酒稍酣乘兴去，知君不羡白云归。","dynasty":"唐代","title":"送崔山人归山"}
{"author":"钱起","content":"连山画出映禅扉，粉壁香筵满翠微。坐来炉气萦空散，共指晴云向岭归。","dynasty":"唐代","title":"题礼上人壁画山水"}
{"author":"钱起","content":"江华胜事接湘滨，千里湖山入兴新。才子思归催去棹，汀花且为驻残春。","dynasty":"唐代","title":"送欧阳子还江华郡"}
{"author":"钱起","content":"画戟朱楼映晚霞，高梧寒柳度飞鸦。门前不见归轩至，城上愁看落日斜。","dynasty":"唐代","title":"访李卿不遇"}
{"author":"钱起","content":"永日兴难望，掇芳春陂曲。新晴花枝下，爱此苔水绿。","dynasty":"唐代","title":"蓝田溪杂咏二十二首。东陂（一作忆皇子陂）"}
{"author":"钱起","content":"临池构杏梁，待客归烟塘。水上褰帘好，莲开杜若香。","dynasty":"唐代","title":"蓝田溪杂咏二十二首。池上亭"}
{"author":"钱起","content":"有意莲叶间，瞥然下高树。擘波得潜鱼，一点翠光去。","dynasty":"唐代","title":"蓝田溪杂咏二十二首。衔鱼翠鸟"}
{"author":"钱起","content":"大学三年闻琢玉，东堂一举早成名。借问还家何处好，玉人含笑下机迎。","dynasty":"唐代","title":"送张参及第还家"}
{"author":"钱起","content":"琢珉胜水碧，所贵素且贞。曾无白圭玷，不作浮磬鸣。捧来太阳前，一片新冰清。沈沈风宪地，待尔秋已至。璞坚难为功，谁怨晚成器。比德无磷缁，论交亦如此。","dynasty":"唐代","title":"白石枕"}
{"author":"钱起","content":"蜀山西南千万重，仙经最说青城峰。青城嶔岑倚空碧，远压峨嵋吞剑壁。锦屏云起易成霞，玉洞花明不知夕。星台二妙逐王师，阮瑀军书王粲诗。日落猿声连玉笛，晴来山翠傍旌旗。绿萝春月营门近，知君对酒遥相思。","dynasty":"唐代","title":"赋得青城山歌，送杨、杜二郎中赴蜀军"}
{"author":"钱起","content":"一贤间气生，麟趾凤凰羽。何意人之望，未为王者辅。出镇忽推才，盛哉文且武。南越寄维城，雄雄拥甲兵。鼓门通幕府，天井入军营。厥俗多豪侈，古来难致礼。唯君饮冰心，可酌贪泉水。忠臣感圣君，徇义不邀勋。龙镜逃山魅，霜风破嶂雪。征途凡几转，魏阙如在眼。向郡海潮迎，指乡关树远。按节化瓯闽，下车佳政新。应令尉陀俗，还作上皇人。支离交俊哲，弱冠至华发。昔许霄汉期，今嗟鹏鷃别。图南不可御，惆怅守薄暮。","dynasty":"唐代","title":"送李大夫赴广州"}
{"author":"钱起","content":"雁门太守能爱贤，麟阁书生亦投笔。宁唯玉剑报知己，更有龙韬佐师律。别马连嘶出御沟，家人几夜望刀头。燕南春草伤心色，蓟北黄云满眼愁。闻道轻生能击虏，何嗟少壮不封侯。","dynasty":"唐代","title":"送崔校书从军"}
{"author":"钱起","content":"长安少年唯好武，金殿承恩争破虏。沙场烽火隔天山，铁骑征西几岁还。战处黑云霾瀚海，愁中明月度阳关。玉笛声悲离酌晚，金方路极行人远。计日霜戈尽敌归，回首戎城空落晖。始笑子卿心计失，徒看海上节旄稀。","dynasty":"唐代","title":"送张将军征西（一作西征）"}
{"author":"钱起","content":"寸禄荣色养，此行宁叹惜。自今黄绶采兰时，不厌丹墀芳草色。百战荒城复井田，几家春树带人烟。黎氓久厌蓬飘苦，迟尔西南惠月传。","dynasty":"唐代","title":"送修武元少府"}
{"author":"钱起","content":"千里有同心，十年一会面。当杯缓筝柱，倏忽催离宴。丹凤城头噪晚鸦，行人马首夕阳斜。灞上春风留别袂，关东新月宿谁家。官柳依依两乡色，谁能此别不相忆。","dynasty":"唐代","title":"送崔十三东游"}
{"author":"钱起","content":"郢客文章绝世稀，常嗟时命与心违。十年失路谁知己，千里思亲独远归。云帆春水将何适，日爱东南暮山碧。关中新月对离尊，江上残花待归客。名宦无媒自古迟，穷途此别不堪悲。荷衣垂钓且安命，金马招贤会有时。","dynasty":"唐代","title":"送邬三落第还乡"}
{"author":"钱起","content":"陶令南行心自永，江天极目澄秋景。万室遥方犬不鸣，双凫下处人皆静。清风高兴得湖山，门柳萧条双翟闲。黄花满把应相忆，落日登楼北望还。","dynasty":"唐代","title":"送马明府赴江陵"}
{"author":"钱起","content":"崇兰香死玉簪折，志士吞声甘徇节。忠荩不为明主知，悲来莫向时人说，沧浪之水见心清，楚客辞天泪满缨。百鸟喧喧噪一鹗，上林高枝亦难托。宁嗟人世弃虞翻，且喜江山得康乐。自怜黄绶老婴身，妻子朝来劝隐沦。桃花洞里举家去，此别相思复几春。","dynasty":"唐代","title":"送毕侍御谪居"}
{"author":"钱起","content":"山花照坞复烧溪，树树枝枝尽可迷。野客未来枝畔立，流莺已向树边啼。从容只是愁风起，眷恋常须向日西。别有妖妍胜桃李，攀来折去亦成蹊。","dynasty":"唐代","title":"山花"}
{"author":"钱起","content":"释子吾家宝，神清慧有馀。能翻梵王字，妙尽伯英书。远鹤无前侣，孤云寄太虚。狂来轻世界，醉里得真如。飞锡离乡久，宁亲喜腊初。故池残雪满，寒柳霁烟疏。寿酒还尝药，晨餐不荐鱼。遥知禅诵外，健笔赋闲居。","dynasty":"唐代","tags":"冬天，离别","title":"送外甥怀素上人归乡侍奉"}
{"author":"钱起","content":"独游屡忘归，况此隐沦处。濯发清泠泉，月明不能去。更怜垂纶叟，静若沙上鹭。一论白云心，千里沧州趣。芦中野火尽，浦口秋山曙。叹息分枝禽，何时更相遇？","dynasty":"唐代","tags":"写人，渔夫，向往，隐居，感慨","title":"蓝田溪与渔者宿"}
{"author":"钱起","content":"君不见明星映空月，太阳朝升光尽歇。君不见凋零委路蓬，长风飘举入云中。由来人事何尝定，且莫骄奢笑贱穷。","dynasty":"唐代","title":"行路难"}
{"author":"钱起","content":"平津东阁在，别是竹林期。万叶秋声里，千家落照时。门随深巷静，窗过远钟迟。客位苔生处，依然又赋诗。","dynasty":"唐代","title":"题苏公林亭"}
{"author":"钱起","content":"楚乡飞鸟没，独与碧云还。破镜催归客，残阳见旧山。诗成流水上，梦尽落花间。傥寄相思字，愁人定解颜。","dynasty":"唐代","tags":"离别，友情，惜别","title":"送夏侯审校书东归"}
{"author":"钱起","content":"倾酒向涟漪，乘流东去时。寸心同尺璧，投此报冯夷。江曲全萦楚，云飞半自秦。岘山回首望，如别故关人。浦烟函夜色，冷日转秋旻.自有沈碑石，清光不照人。楚岸云空合，楚城人不来。只今谁善舞，莫恨发阳台。行背青山郭，吟当白露秋。风流无屈宋，空咏古荆州。晚来渔父喜，罾重欲收迟。恐有长江使，金钱愿赎龟。去指龙沙路，徒悬象阙心。夜凉无远梦，不为偶闻砧。霁云疏有叶，雨浪细无花。隐放扁舟去，江天自有涯。好日当秋半，层波动旅肠。已行千里外，谁与共秋光。润色非东里，官曹更建章。宦游难自定，来唤棹船郎。夜江清未晓，徒惜月光沉。不是因行乐，堪伤老大心。翳日多乔木，维舟取束薪。静听江叟语，俱是厌兵人。箭漏日初短，汀烟草未衰。雨馀虽更绿，不是采蘋时。山雨夜来涨，喜鱼跳满江。岸沙平欲尽，垂蓼入船窗。渚边新雁下，舟上独凄凉。俱是南来客，怜君缀一行。牵路沿江狭，沙崩岸不平。尽知行处险，谁肯载时轻。云密连江暗，风斜著物鸣。一杯真战将，笑尔作愁兵。柳拂斜开路，篱边数户村。可能还有意，不掩向江门。不识桓公渴，徒吟子美诗。江清唯独看，心外更谁知。憔悴异灵均，非谗作逐臣。如逢渔父问，未是独醒人。水涵秋色静，云带夕阳高。诗癖非吾病，何妨吮短毫。登舟非古岸，还似阻西陵。箕伯无多少，回头讵不能。帆翅初张处，云鹏怒翼同。莫愁千里路，自有到来风。秋云久无雨，江燕社犹飞。却笑舟中客，今年未得归。佳节虽逢菊，浮生正似萍。故山何处望，荒岸小长亭。行到楚江岸，苍茫人正迷。只知秦塞远，格磔鹧鸪啼。月下江流静，村荒人语稀。鹭鸶虽有伴，仍共影双飞。斗转月未落，舟行夜已深。有村知不远，风便数声砧。棹惊沙鸟迅，飞溅夕阳波。不顾鱼多处，应防一目罗。渐觉江天远，难逢故国书。可能无往事，空食鼎中鱼。岸草连荒色，村声乐稔年。晚晴初获稻，闲却采莲船。滩浅争游鹭，江清易见鱼。怪来吟未足，秋物欠红蕖。蛩响依莎草，萤飞透水烟。夜凉谁咏史，空泊运租船。睡稳叶舟轻，风微浪不惊。任君芦苇岸，终夜动秋声。自念平生意，曾期一郡符。岂知因谪宦，斑鬓入江湖。烟渚复烟渚，画屏休画屏。引愁天末去，数点暮山青。水天凉夜月，不是惜清光。好物随人秘，秦淮忆建康。古来多思客，摇落恨江潭。今日秋风至，萧疏独沔南。映竹疑村好，穿芦觉渚幽。渐安无旷土，姜芋当农收。秋风动客心，寂寂不成吟。飞上危樯立，啼乌报好音。见底高秋水，开怀万里天。旅吟还有伴，沙柳数枝蝉。九日自佳节，扁舟无一杯。曹园旧尊酒，戏马忆高台。兵火有馀烬，贫村才数家。无人争晓渡，残月下寒沙。渚禽菱芡足，不向稻粱争。静宿凉湾月，应无失侣声。轻云未护霜，树杪橘初黄。信是知名物，微风过水香。渺渺望天涯，清涟浸赤霞。难逢星汉使，乌鹊日乘槎。土旷深耕少，江平远钓多。生平皆弃本，金革竟如何。海月非常物，等闲不可寻。披沙应有地，浅处定无金。风晚冷飕飕，芦花已白头。旧来红叶寺，堪忆玉京秋。风好来无阵，云闲去有踪。钓歌无远近，应喜罢艨艟。吴疆连楚甸，楚俗异吴乡。漫把尊中物，无人啄蟹筐。岸绿野烟远，江红斜照微。撑开小渔艇，应到月明归。雨馀江始涨，漾漾见流薪。曾叹河中木，斯言忆古人。叶舟维夏口，烟野独行时。不见头陀寺，空怀幼妇碑。晚泊武昌岸，津亭疏柳风。数株曾手植，好事忆陶公。坠露晓犹浓，秋花不易逢。涉江虽已晚，高树搴芙蓉。舟航依浦定，星斗满江寒。若比阴霾日，何妨夜未阑。近戍离金落，孤岑望火门。唯将知命意，潇洒向乾坤。丛菊生堤上，此花长后时。有人还采掇，何必在春期。夕景残霞落，秋寒细雨晴。短缨何用濯，舟在月中行。堤坏漏江水，地坳成野塘。晚荷人不折，留取作秋香。左宦终何路，摅怀亦自宽。襞笺嘲白鹭，无意喻枭鸾。楼空人不归，云似去时衣。黄鹤无心下，长应笑令威。白帝朝惊浪，浔阳暮映云。等闲生险易，世路只如君。橹慢开轻浪，帆虚带白云。客船虽狭小，容得庾将军。风雨正甘寝，云霓忽晚晴。放歌虽自遣，一岁又峥嵘。静看秋江水，风微浪渐平。人间驰竞处，尘土自波成。风劲帆方疾，风回棹却迟。较量人世事，不校一毫厘。咫尺愁风雨，匡庐不可登。只疑云雾窟，犹有六朝僧。幽思正迟迟，沙边濯弄时。自怜非博物，犹未识凫葵。曾有烟波客，能歌西塞山。落帆唯待月，一钓紫菱湾。千顷水纹细，一拳岚影孤。君山寒树绿，曾过洞庭湖。光阔重湖水，低斜远雁行。未曾无兴咏，多谢沈东阳。晚菊绕江垒，忽如开古屏。莫言时节过，白日有馀馨。秋寒鹰隼健，逐雀下云空。知是江湖阔，无心击塞鸿。日落长亭晚，山门步障青。可怜无酒分，处处有旗亭。江草何多思，冬青尚满洲。谁能惊鵩鸟，作赋为沙鸥。远岸无行树，经霜有半红。停船搜好句，题叶赠江枫。身世比行舟，无风亦暂休。敢言终破浪，唯愿稳乘流。数亩苍苔石，烟濛鹤卵洲。定因词客遇，名字始风流。兴闲停桂楫，路好过松门。不负佳山水，还开酒一尊。幽怀念烟水，长恨隔龙沙。今日滕王阁，分明见落霞。短楫休敲桂，孤根自驻萍。自怜非剑气，空向斗牛星。江流何渺渺，怀古独依依。渔父非贤者，芦中但有矶。高浪如银屋，江风一发时。笔端降太白，才大语终奇。细竹渔家路，晴阳看结缯。喜来邀客坐，分与折腰菱。幸有烟波兴，宁辞笔砚劳。缘情无怨刺，却似反离骚。平湖五百里，江水想通波。不奈扁舟去，其如决计何。数峰云断处，去岸映高山。身到韦江日，犹应未得闲。一湾斜照水，三版顺风船。未敢相邀约，劳生只自怜。江雨正霏微，江村晚渡稀。何曾妨钓艇，更待得鱼归。沙上独行时，高吟到楚词。难将垂岸蓼，盈把当江蓠。新野旧楼名，浔阳胜赏情。照人长一色，江月共凄清。愿饮西江水，那吟北渚愁。莫教留滞迹，远比蔡昭侯。湖口分江水，东流独有情。当时好风物，谁伴谢宣城。浔阳江畔菊，应似古来秋。为问幽栖客，吟时得酒不。高峰有佳号，千尺倚寒松。若使炉烟在，犹应为上公。万木已清霜，江边村事忙。故溪黄稻熟，一夜梦中香。楚水苦萦回，征帆落又开。可缘非直路，却有好风来。远谪岁时晏，暮江风雨寒。仍愁系舟处，惊梦近长滩。","dynasty":"唐代","title":"江行无题一百首（一作钱珝诗）"}
{"author":"钱起","content":"芍药花开出旧栏，春衫掩泪再来看。主人不在花长在，更胜青松守岁寒。","dynasty":"唐代","title":"故王维右丞堂前芍药花开，凄然感怀"}
{"author":"钱起","content":"秋空万里净，嘹唳独南征。风急翻霜冷，云开见月惊。塞长怯去翼，影灭有馀声。怅望遥天外，乡愁满目生。","dynasty":"唐代","title":"送征雁"}
{"author":"钱起","content":"日落问津处，云霞残碧空。牧牛避田烧，退鹢随潮风。回首故乡远，临流此路穷。翩翩青冥去，羡彼高飞鸿。","dynasty":"唐代","title":"沭阳古渡作"}
{"author":"钱起","content":"离琴弹苦调，美人惨向隅。顷来荷策干明主，还复扁舟归五湖。汉家侧席明扬久，岂意遗贤在林薮。玉堂金马隔青云，墨客儒生皆白首。昨梦芳洲采白蘋，归期且喜故园春。稚子只思陶令至，文君不厌马卿贫。剡中风月久相忆，池上旧游应再得。酒熟宁孤芳杜春，诗成不枉青山色。念此那能不羡归，长杨谏猎事皆违。他日东流一乘兴，知君为我扫荆扉。","dynasty":"唐代","title":"送褚大落第东归"}
{"author":"钱起","content":"终童之死谁继出，燕颔儒生今俊逸。主将早知鹦鹉赋，飞书许载蛟龙笔。峨眉玉垒指霞标，鸟没天低幕府遥。巴山雨色藏征旆，汉水猿声咽短箫。赐璧腰金应可料，才略纵横年且妙。无人不重乐毅贤，何敌能当鲁连啸。日暮黄云千里昏，壮心轻别不销魂。劝君用却龙泉剑，莫负平生国士恩。","dynasty":"唐代","title":"送傅管记赴蜀军"}
{"author":"钱起","content":"愁云破斜照，别酌劝行子。蓬惊马首风，雁拂天边水。寸晷如三岁，离心在万里。","dynasty":"唐代","title":"送张少府"}
{"author":"钱起","content":"雨雪纷纷黑山外，行人共指卢龙塞。万里飞沙咽鼓鼙，三军杀气凝旌旆。陈琳书记本翩翩，料敌张兵夺酒泉。圣主好文兼好武，封侯莫比汉皇年。","dynasty":"唐代","title":"卢龙塞行送韦掌记"}
{"author":"钱起","content":"秋汉飞玉霜，北风扫荷香。含情纺织孤灯尽，拭泪相思寒漏长。檐前碧云静如水，月吊栖乌啼鸟起。谁家少妇事鸳机，锦幕云屏深掩扉。白玉窗中闻落叶，应怜寒女独无衣。","dynasty":"唐代","title":"效古秋夜长"}
{"author":"钱起","content":"僻陋病者居，蒿莱行径失。谁知簪绂贵，能问幽忧疾。珂声未驻门，兰气先入室。沉疴不冠带，安得候蓬荜。清扬去莫寻，离念顷来侵。雀栖高窗静，日出修桐阴。枕上忆君子，悄悄唯苦心。","dynasty":"唐代","title":"卧病，李员外题扉而去"}
{"author":"钱起","content":"远公林下满青苔，春药偏宜间石开。往往幽人寻水见，时时仙蝶隔云来。阴阳雕刻花如鸟，对凤连鸡一何小。春风宛转虎溪傍，紫翼红翘翻霁光。贝叶经前无住色，莲花会里暂留香。蓬山才子怜幽性，白云阳春动新咏。应知仙卉老云霞，莫赏夭桃满蹊径。","dynasty":"唐代","title":"紫参歌"}
{"author":"钱起","content":"瑶溪碧岸生奇宝，剖质披心出文藻。良工雕饰明且鲜，得成珍器入芳筵。含华炳丽金尊侧，翠斝琼觞忽无色。繁弦急管催献酬，倏若飞空生羽翼，fY々兰英照豹斑，满堂词客尽朱颜。花光来去传香袖，霞影高低傍玉山。王孙彩笔题新咏，碎锦连珠复辉映。世情贵耳不贵奇，谩说海底珊瑚枝。宁及琢磨当妙用，燕歌楚舞长相随。","dynasty":"唐代","title":"玛瑙杯歌"}
{"author":"钱起","content":"莳药穿林复在巘，浓香秀色深能浅。云气垂来浥露偏，松阴占处知春晚。拂曙残莺百啭催，萦泉带石几花开。不随飞鸟缘枝去，如笑幽人出谷来。对之不觉忘疏懒，废卷荷锄嫌日短。岂无萱草树阶墀，惜尔幽芳世所遗。但使芝兰出萧艾，不辞手足皆胼胝。宁学陶潜空嗜酒，颓龄舍此事东菑。","dynasty":"唐代","title":"锄药咏"}
{"author":"钱起","content":"独鹤声哀羽摧折，沙头一点留残雪。三山侣伴能远翔，五里裴回忍为别。惊群各畏野人机，谁肯相将霞水飞。不及川凫长比翼，随波双泛复双归。碧海沧江深且广，目尽天倪安得住。云山隔路不隔心，宛颈和鸣长在想。何时白雾卷青天，接影追飞太液前。","dynasty":"唐代","title":"病鹤篇"}
{"author":"钱起","content":"日暮穷途泪满襟，云天南望羡飞禽。阮肠暗与孤鸿断，江水遥连别恨深。明月既能通忆梦，青山何用隔同心。秦楚眼看成绝国，相思一寄白头吟。","dynasty":"唐代","title":"七盘岭阻寇闻李端公先到南楚"}
{"author":"钱起","content":"爽气朝来万里清，凭高一望九秋轻。不知凤沼霖初霁，但觉尧天日转明。四野山河通远色，千家砧杵共秋声，遥想青云丞相府，何时开阁引书生。","dynasty":"唐代","title":"乐游原晴望上中书李侍郎"}
{"author":"钱起","content":"东阁一何静，莺声落日愁。夔龙暂为别，昏旦思兼秋。蕙草出篱外，花枝寄竹幽。上方传雅颂，七夕让风流。","dynasty":"唐代","title":"晚春永宁墅小园独坐，寄上王相公"}
{"author":"钱起","content":"去家随旅雁，几日到南荆。行迈改乡邑，苦辛淹晦明。畏途在淫雨，未暮息趋程。穷木对秋馆，寒鸦愁古城。迷津坐为客，对酒默含情。感激念知己，匣中孤剑鸣。","dynasty":"唐代","title":"适楚次徐城"}
{"author":"钱起","content":"别处秋泉声，至今犹在耳。何尝梦魂去，不见雪山子。新月隔林时，千峰翠微里。言忘心更寂，迹灭云自起。觉来缨上尘，如洗功德水。","dynasty":"唐代","title":"梦寻西山准上人"}
{"author":"钱起","content":"把手意难尽，前山日渐低。情人那忍别，宿鸟尚同栖。寸晷恋言笑，佳期欲阻暌。离云愁出岫，去水咽分溪。庄叟几虚说，杨朱空自迷。伤心独归路，秋草更萋萋。","dynasty":"唐代","title":"山下别杜少府"}
{"author":"钱起","content":"君不见明星映空月，太阳朝升光尽歇。君不见凋零委路蓬，长风飘举入云中。由来人事何尝定，且莫骄奢笑贱穷。","dynasty":"唐代","title":"行路难·君不见明星映空月"}
{"author":"钱起","content":"无事共干世，多时废隐沦。相看恋簪组，不觉老风尘。劝酒怜今别，伤心倍去春。徒言树萱草，何处慰离人。","dynasty":"唐代","title":"送郎四补阙东归"}
{"author":"钱起","content":"归客爱鸣榔，南征忆旧乡。江山追宋玉，云雨忆荆王。醉里宜城近，歌中郢路长。怜君从此去，日夕望三湘。","dynasty":"唐代","title":"送衡阳归客"}
{"author":"钱起","content":"同心而早世，天道亦何论。独有山阳宅，平生永不谖。青溪引白鸟，流涕吊芳荪。蔓草入空室，丛篁深毁垣。旧游还在眼，神理更忘言。唯见东山月，人亡不去门。","dynasty":"唐代","title":"经李蒙颍阳旧居"}
{"author":"钱起","content":"昔闻生涧底，今见起毫端。众草此时没，何人知岁寒。岂能裨栋宇，且欲出门阑。只在丹青笔，凌云也不难。","dynasty":"唐代","title":"咏门上画松，上元、王、杜三相公（一作崔峒诗）"}
{"author":"钱起","content":"不知香署客，谢病翠微间。去幄兰将老，辞车雉亦闲。近窗云出洞，当户竹连山。对酒溪霞晚，家人采蕨还。","dynasty":"唐代","title":"过孙员外蓝田山居"}
{"author":"钱起","content":"一官叨下秩，九棘谢知音。芳草文园路，春愁满别心。","dynasty":"唐代","title":"赴章陵詶李卿赠别"}
{"author":"钱起","content":"秋堂复夜阑，举目尽悲端。霜堞鸟声苦，更楼月色寒。美人深别意，斗酒少留欢。明发将何赠，平生双玉盘。","dynasty":"唐代","title":"郭司徒厅夜宴"}
{"author":"钱起","content":"静宜樵隐度，远与车马隔。有时行药来，喜遇归山客。","dynasty":"唐代","title":"蓝田溪杂咏二十二首。板桥"}
{"author":"钱起","content":"能清谢脁思，暂下承明庐。远山新水下，寒皋微雨馀。更怜归鸟去，宛到卧龙居。笑指丛林上，闲云自卷舒。宁心鸣凤日，却意钓璜初。处贵有馀兴，伊周位不如。","dynasty":"唐代","title":"晚出青门望终南别业"}
{"author":"钱起","content":"雁门太守能爱贤，麟阁书生亦投笔。宁唯玉剑报知己，更有龙韬佐师律。别马连嘶出御沟，家人几夜望刀头。燕南春草伤心色，蓟北黄云满眼愁。闻道轻生能击虏，何嗟少壮不封侯。","dynasty":"唐代","title":"送崔校书从军"}
{"author":"钱起","content":"点素凝姿任画工，霜毛玉羽照帘栊。借问飞鸣华表上，何如粉缋彩屏中。文昌宫近芙蓉阙，兰室絪缊香且结。炉气朝成缑岭云，银灯夜作华亭月。日暖花明梁燕归，应惊片雪在仙闱。主人顾盼千金重，谁肯裴回五里飞。","dynasty":"唐代","title":"画鹤篇（省中作）"}
{"author":"钱起","content":"无双锦帐郎，绝境有林塘。鹤静疏群羽，蓬开失众芳。晴山看不厌，流水趣何长。日晚催归骑，钟声下夕阳。","dynasty":"唐代","title":"陪考功王员外城东池亭宴"}
{"author":"钱起","content":"凉雨门巷深，穷居成习静。独吟愁霖雨，更使秋思永。疲痾苦昏垫，日夕开轩屏。草木森已悲，衾帱清且冷。如何游宦客，江海随泛梗。延首长相思，忧襟孰能整。","dynasty":"唐代","title":"苦雨忆皇甫冉"}
{"author":"钱起","content":"芳信来相续，同心远更亲。数重云外树，不隔眼中人。梦寐花骢色，相思黄鸟春。更闻公干病，一夜二毛新。","dynasty":"唐代","title":"再得华侍御书，闻巴中卧病（一作疾）"}
{"author":"钱起","content":"暮天微雨散，凉吹片帆轻。云物高秋节，山川孤客情。霜蘋留楚水，寒雁别吴城。宿浦有归梦，愁猿莫夜鸣。","dynasty":"唐代","title":"早下江宁"}
{"author":"钱起","content":"乐道随去处，养和解朝簪。茅堂近丹阙，佳致亦何深。退食不趋府，忘机还在林。清风乱流上，永日小山阴。解箨雨中竹，将雏花际禽。物华对幽寂，弦酌兼咏吟。自昔仰高步，及兹劳所钦。郢歌叨继组，知己复知音。","dynasty":"唐代","title":"谢张法曹万顷小山暇景见忆"}
{"author":"钱起","content":"晦日连苦雨，动息更邅回。生事萍无定，愁心云不开。翟门悲暝雀，墨灶上寒苔。始信宣城守，乘流畏曝腮。","dynasty":"唐代","title":"穷秋对雨"}
{"author":"钱起","content":"秋日西山明，胜趣引孤策。桃源数曲尽，洞口两岸坼。还从罔象来，忽得仙灵宅。霓裳谁之子，霞酌能止客。残阳在翠微，携手更登历。林行拂烟雨，溪望乱金碧。飞鸟下天窗，袅松际云壁。稍寻玄踪远，宛入寥天寂。愿言葛仙翁，终年炼玉液。","dynasty":"唐代","title":"寻华山云台观道士"}
{"author":"钱起","content":"云间陆生美且奇，银章朱绶映金羁。自料抱材将致远，宁嗟趋府暂牵卑。东城社日催巢燕，上苑秋声散御梨。朝夕诏书还柏署，行看飞隼集高枝。","dynasty":"唐代","title":"送河南陆少府"}
{"author":"钱起","content":"孤客倦夜坐，闻猿乘早发。背溪已斜汉，登栈尚残月。重峰转森爽，幽步更超越。云木耸鹤巢，风萝扫虎穴。人群徒自远，世役终难歇。入山非买山，采竹异采蕨。谁见子牟意，悁劳书魏阙。","dynasty":"唐代","title":"奉使采箭簳竹谷中晨兴赴岭"}
{"author":"钱起","content":"蕙叶青青花乱开，少年趋府下蓬莱。甘泉未献扬雄赋，吏道何劳贾谊才。征陌独愁飞盖远，离筵只惜暝钟催。欲知别后相思处，愿植琼枝向柏台。","dynasty":"唐代","title":"送严维尉河南"}
{"author":"钱起","content":"长安不可望，远处边愁起。辇毂混戎夷，山河空表里。黄云压城阙，斜照移烽垒。汉帜远成霞，胡马来如蚁。不知涿鹿战，早晚蚩尤死。渴日候河清，沉忧催暮齿。愁看秦川色，惨惨云景晦。乾坤暂运行，品物遗覆载。黄尘涨戎马，紫气随龙旆。掩泣指关东，日月妖氛外。臣心寄远水，朝海去如带。周德更休明，天衢伫开泰。","dynasty":"唐代","title":"广德初銮驾出关后登高愁望二首"}
{"author":"钱起","content":"雨雪纷纷黑山外，行人共指卢龙塞。万里飞沙咽鼓鼙，三军杀气凝旌旆。陈琳书记本翩翩，料敌张兵夺酒泉。圣主好文兼好武，封侯莫比汉皇年。","dynasty":"唐代","title":"卢龙塞行送韦掌记"}
{"author":"钱起","content":"山城日易夕，愁生先掩扉。俸薄不沽酒，家贫忘授衣。露重蕙花落，月冷莎鸡飞。效拙惭无补，云林叹再归。","dynasty":"唐代","title":"县城秋夕"}
{"author":"钱起","content":"藏器待时少，知人自古难。遂令丹穴凤，晚食金琅玕.谁谓兵戈际，鸣琴方一弹。理烦善用简，济猛能兼宽。夙夜念黎庶，寝兴非宴安。洪波未静壑，何树不惊鸾。凫舄傍京辇，甿心悬灌坛。高槐暗苦雨，长剑生秋寒。旅食还为客，饥年亦尽欢。亲劳携斗水，往往救泥蟠。但恐酬明义，蹉跎芳岁阑。","dynasty":"唐代","title":"长安客舍，赠李行父明府"}
{"author":"钱起","content":"幽石生芙蓉，百花惭美色。远笑越溪女，闻芳不可识。","dynasty":"唐代","title":"蓝田溪杂咏二十二首其十八石莲花"}
{"author":"钱起","content":"二月黄鹂飞上林，春城紫禁晓阴阳。长乐钟声花外尽，龙池柳色雨中深。阳和不散穷途恨，霄汉长怀捧日心。献赋十年犹未遇，羞将白发对华簪。","dynasty":"唐代","title":"赠阙下裴舍人"}
{"author":"钱起","content":"池馆蟪蛄声，梧桐秋露晴。月临朱戟静，河近画楼明。卷幔浮凉入，闻钟永夜清。片云悬曙斗，数雁过秋城。羽扇扬风暇，瑶琴怅别情。江山飞丽藻，谢脁让前名。","dynasty":"唐代","title":"奉和宣城张太守南亭秋夕怀友"}
{"author":"钱起","content":"南风起别袂，心到衡湘间。归客楚山远，孤舟云水闲。爱君采莲处，花岛连家山。得意且宁省，人生难此还。","dynasty":"唐代","title":"送虞说擢第南归觐省"}
{"author":"钱起","content":"有意莲叶间，瞥然下高树。擘波得潜鱼，一点翠光去。","dynasty":"唐代","title":"蓝田溪杂咏二十二首。衔鱼翠鸟"}
{"author":"钱起","content":"缨佩不为美，人群宁免辞。杳然黄鹄去，未负白云期。此别清兴尽，高秋临水时。好山枉帆僻，浪迹到家迟。他日诏书下，梁鸿安可追。","dynasty":"唐代","title":"送张五员外东归楚州"}
{"author":"钱起","content":"竹下忘言对紫茶，全胜羽客醉流霞。尘心洗尽兴难尽，一树蝉声片影斜。","dynasty":"唐代","tags":"叙事，饮茶，闲适","title":"与赵莒茶宴"}
{"author":"钱起","content":"不知谁氏子，炼魄家洞天。鹤待成丹日，人寻种杏田。灵山含道气，物性皆自然。白鹿顾瑞草，骊龙蟠玉泉。得兹象外趣，便割区中缘。石窦采云母，霞堂陪列仙。主人善止客，柯烂忘归年。","dynasty":"唐代","title":"过瑞龙观道士"}
{"author":"钱起","content":"独游屡忘归，况此隐沦处。濯发清泠泉，月明不能去。更怜垂纶叟，静若沙上鹭。一论白云心，千里沧州趣。芦中野火尽，浦口秋山曙。叹息分枝禽，何时更相遇？","dynasty":"唐代","tags":"写人，渔夫，向往，隐居，感慨","title":"蓝田溪与渔者宿"}
{"author":"钱起","content":"金榜开青琐，骄奢半隐沦。玉箫惟送酒，罗袖爱留宾。竹馆烟催暝，梅园雪误春。满朝辞赋客，尽是入林人。","dynasty":"唐代","title":"宴崔驸马玉山别业"}
{"author":"钱起","content":"离舟解缆到斜晖，春水东流燕北飞。才子学诗趋露冕，棠花含笑待斑衣。稍闻江树啼猿近，转觉山林过客稀。借问还珠盈合浦，何如鲤也入庭闱。","dynasty":"唐代","title":"送韦信爱子归觐"}
{"author":"钱起","content":"心期怅已阻，交道复何如。自我辞丹阙，惟君到故庐。忘机贫负米，忆戴出无车。怜犬吠初服，家人愁斗储。秋堂入闲夜，云月思离居。穷巷闻砧冷，荒枝应鹊疏。宦名随落叶，生事感枯鱼。临水仍挥手，知音未弃余。","dynasty":"唐代","title":"罢官后酬元校书见赠"}
{"author":"钱起","content":"静宜樵隐度，远与车马隔。有时行药来，喜遇归山客。","dynasty":"唐代","title":"蓝田溪杂咏二十二首。板桥"}
{"author":"钱起","content":"云卷东皋下，归来省故蹊。泉移怜石在，林长觉原低。旧里情难尽，前山赏未迷。引藤看古木，尝酒咒春鸡。兴与时髦背，年将野老齐。才微甘引退，应得遂霞栖。","dynasty":"唐代","title":"晚归蓝田旧居"}
{"author":"钱起","content":"支离鲜兄弟，形影如手足。但遂饮冰节，甘辞代耕禄。斑衣在林巷，始觉无羁束。交柯低户阴，闲鸟将雏宿。穷通世情阻，日夜苔径绿。谁言北郭贫，能分晏婴粟。","dynasty":"唐代","title":"小园招隐"}
{"author":"钱起","content":"承颜看彩服，不觉别丹墀。味道能忘病，过庭更学诗。缭垣多画戟，远岫入书帷。竹静携琴处，林香让果时。声同叨眷早，交澹在年衰。更枉兼金赠，难为继组词。","dynasty":"唐代","title":"酬刘起居卧病见寄"}
{"author":"钱起","content":"日暖风恬种药时，红泉翠壁薜萝垂。幽溪鹿过苔还静，深树云来鸟不知。青琐同心多逸兴，春山载酒远相随。却惭身外牵缨冕，未胜杯前倒接z5.","dynasty":"唐代","title":"山中酬杨补阙见过"}
{"author":"钱起","content":"不遂青云望，愁看黄鸟飞。梨花度寒食，客子未春衣。世事随时变，交情与我违。空馀主人柳，相见却依依。","dynasty":"唐代","title":"下第题长安客舍"}
{"author":"钱起","content":"凤扆任匡济，云溪难退还。致君超列辟，得道在荣班。朱戟缭垣下，高斋芳树间。隔花开远水，废卷爱晴山。晚沐值清兴，知音同解颜。藉兰开赐酒，留客下重关。仙犬逐人静，朝车映竹闲。则知真隐逸，未必谢区寰。轩后三朝顾，赤松何足攀。","dynasty":"唐代","title":"裴仆射东亭"}
{"author":"钱起","content":"缨佩不为美，人群宁免辞。杳然黄鹄去，未负白云期。此别清兴尽，高秋临水时。好山枉帆僻，浪迹到家迟。他日诏书下，梁鸿安可追。","dynasty":"唐代","title":"送张五员外东归楚州"}
{"author":"钱起","content":"谷口春残黄鸟稀，辛夷花尽杏花飞。(谷口一作：溪上)始怜幽竹山窗下，不改清阴待我归。","dynasty":"唐代","tags":"写景，抒情","title":"晚春归山居题窗前竹/暮春归故山草堂诗"}
{"author":"钱起","content":"禅林绝过客，柱史正焚香。驯鸽不猜隼，慈云能护霜。骢声隔暗竹，吏事散空廊。霄汉期鸳鹭，狐狸避宪章。绕阶春色至，屈草待君芳。","dynasty":"唐代","title":"津梁寺寻李侍御"}
{"author":"钱起","content":"白发壮心死，愁看国步移。关山惨无色，亲爱忽惊离。影绝龙分剑，声哀鸟恋枝。茫茫云海外，相忆不相知。","dynasty":"唐代","title":"銮驾避狄岁寄别韩云卿"}
{"author":"钱起","content":"欲知儒道贵，缝掖见诸侯。且感千金诺，宁辞万里游。雁峰侵瘴远，桂水出云流。坐惜离居晚，相思绿蕙秋。","dynasty":"唐代","title":"送李判官赴桂州幕"}
{"author":"钱起","content":"角巾高枕向晴山，颂简庭空不用关。秋风窗下琴书静，夜景门前人吏闲。稍觉渊明归思远，东皋月出片云还。","dynasty":"唐代","title":"题张蓝田讼堂"}
{"author":"钱起","content":"能清谢朓思，暂下承明庐。远山新水下，寒皋微雨馀。更怜归鸟去，宛到卧龙居。笑指丛林上，闲云自卷舒。宁心鸣凤日，却意钓璜初。处贵有馀兴，伊周位不如。","dynasty":"唐代","title":"晚出青门望终南别业"}
{"author":"钱起","content":"山色不厌远，我行随处深。迹幽青萝径，思绝孤霞岑。独鹤引过浦，鸣猿呼入林。褰裳百泉里，一步一清心。王子在何处，隔云鸡犬音。折麻定延伫，乘月期招寻。","dynasty":"唐代","title":"游辋川至南山，寄谷口王十六"}
{"author":"钱起","content":"含毫意不浅，微月上帘栊。门静吏人息，心闲囹圄空。繁星入疏树，惊鹊倦秋风。始觉牵卑剧，宵眠亦在公。","dynasty":"唐代","title":"偶成"}
{"author":"钱起","content":"野寺千家外，闲行晚暂过。炎氛临水尽，夕照傍林多。境对知心妄，人安觉政和。绳床摇麈尾，佳趣满沧波。","dynasty":"唐代","title":"奉陪使君十四叔晚憩大云门寺"}
{"author":"钱起","content":"灞陵谁宠葬，汉主念萧何。盛业留青史，浮荣逐逝波。陇云仍作雨，薤露已成歌。凄怆平津阁，秋风吊客过。","dynasty":"唐代","title":"故相国苗公挽歌"}
{"author":"钱起","content":"无限寒云色，苍茫浅更深。从龙如有瑞，捧日不成阴。积翠全低岭，虚明半出林。帝乡遥在目，铁马又駸駸。","dynasty":"唐代","title":"赋得寒云轻重色，送子恂入京"}
{"author":"钱起","content":"望山登春台，目尽趣难极。晚景下平阡，花际霞峰色。","dynasty":"唐代","title":"蓝田溪杂咏二十二首。登台（一作望山台）"}
{"author":"钱起","content":"东林生早凉，高枕远公房。大士看心后，中宵清漏长。惊蝉出暗柳，微月隐回廊。何事沈痾久，舍毫问药王。","dynasty":"唐代","title":"静夜酬通上人问疾"}
{"author":"钱起","content":"君不见明星映空月，太阳朝升光尽歇。君不见凋零委路蓬，长风飘举入云中。由来人事何尝定，且莫骄奢笑贱穷。","dynasty":"唐代","title":"行路难·君不见明星映空月"}
{"author":"钱起","content":"长安少年唯好武，金殿承恩争破虏。沙场烽火隔天山，铁骑征西几岁还。战处黑云霾瀚海，愁中明月度阳关。玉笛声悲离酌晚，金方路极行人远。计日霜戈尽敌归，回首戎城空落晖。始笑子卿心计失，徒看海上节旄稀。","dynasty":"唐代","title":"送张将军征西（一作西征）"}
{"author":"钱起","content":"谷口好泉石，居人能陆沈。牛羊下山小，烟火隔云深。一径入溪色，数家连竹阴。藏虹辞晚雨，惊隼落残禽。涉趣皆流目，将归羡在林。却思黄绶事，辜负紫芝心。","dynasty":"唐代","title":"题玉山村叟屋壁"}
{"author":"钱起","content":"万化一朝尽，穷泉悲此君。如何丹灶术，能误紫芝焚。不遂苍生望，空留封禅文。远年随逝水，真气尽浮云。山闭龙蛇蛰，林寒麋鹿群。伤心载酒地，仙菊为谁薰。","dynasty":"唐代","title":"哭常征君"}
{"author":"钱起","content":"不知谁氏子，炼魄家洞天。鹤待成丹日，人寻种杏田。灵山含道气，物性皆自然。白鹿顾瑞草，骊龙蟠玉泉。得兹象外趣，便割区中缘。石窦采云母，霞堂陪列仙。主人善止客，柯烂忘归年。","dynasty":"唐代","title":"过瑞龙观道士"}
{"author":"钱起","content":"愁看秦川色，惨惨云景晦。乾坤暂运行，品物遗覆载。黄尘涨戎马，紫气随龙旆。掩泣指关东，日月妖氛外。臣心寄远水，朝海去如带。周德更休明，天衢伫开泰。","dynasty":"唐代","title":"广德初銮驾出关后登高愁望二首其二"}
{"author":"钱起","content":"东林生早凉，高枕远公房。大士看心后，中宵清漏长。惊蝉出暗柳，微月隐回廊。何事沈痾久，舍毫问药王。","dynasty":"唐代","title":"静夜酬通上人问疾"}
{"author":"钱起","content":"郭南云水佳，讼简野情发。紫芝每相引，黄绶不能绁。稍入石门幽，始知灵境绝。冥搜未寸晷，仙径俄九折。蟠木盖石梁，崩岩露云穴。数峰拔昆仑，秀色与空澈。玉气交晴虹，桂花留曙月。半岩采珉者，一点如片雪。真赏无前程，奇观宁暂辍。更闻东林磬，可听不可说。兴中寻觉化，寂尔诸象灭。","dynasty":"唐代","title":"登玉山诸峰，偶至悟真寺"}
{"author":"钱起","content":"天朴非外假，至人常晏如。心期邈霄汉，词律响琼琚。举酒常叹息，无人达子虚。夜光失隋掌，骥騄伏盐车。考室晋山下，归田秦岁初。寒云随路合，落照下城馀。千里还同术，无劳怨索居。","dynasty":"唐代","title":"送沈仲"}
{"author":"钱起","content":"独游屡忘归，况此隐沦处。濯发清泠泉，月明不能去。更怜垂纶叟，静若沙上鹭。一论白云心，千里沧州趣。芦中野火尽，浦口秋山曙。叹息分枝禽，何时更相遇？","dynasty":"唐代","tags":"写人，渔夫，向往，隐居，感慨","title":"蓝田溪与渔者宿"}
{"author":"钱起","content":"幽石生芙蓉，百花惭美色。远笑越溪女，闻芳不可识。","dynasty":"唐代","title":"蓝田溪杂咏二十二首·石莲花"}
{"author":"钱起","content":"王孙兴至幽寻好，芳草春深景气和。药院爱随流水入，山斋喜与白云过。犹嫌巢鹤窥人远，不厌丛花对客多。醉来倚玉无馀事，目送归鸿笑复歌。","dynasty":"唐代","title":"仲春宴王补阙城东小池"}
{"author":"钱起","content":"谁知白云外，别有绿萝春。苔绕溪边径，花深洞里人。逸妻看种药，稚子伴垂纶。颍上逃尧者，何如此养真。","dynasty":"唐代","title":"题温处士山居"}
{"author":"钱起","content":"子陵江海心，高迹此闲放。渔舟在溪水，曾是敦夙尚。朝霁收云物，垂纶独清旷。寒花古岸傍，唳鹤晴沙上。纷吾好贞逸，不远来相访。已接方外游，仍陪郢中唱。欢言尽佳酌，高兴延秋望。日暮浩歌还，红霞乱青嶂。","dynasty":"唐代","title":"同严逸人东溪泛舟"}
{"author":"钱起","content":"自哂鄙夫多野性，贫居数亩半临湍。溪云杂雨来茅屋，山雀将雏到药栏。仙箓满床闲不厌，阴符在箧老羞看。更怜童子宜春服，花里寻师指杏坛。","dynasty":"唐代","title":"幽居春暮书怀（一作石门暮春，一作蓝田春暮）"}
{"author":"钱起","content":"车徒凤掖东，去去洛阳宫。暂以青蒲隔，还看紫禁同。经过乘雨露，潇洒出鸳鸿。官署名台下，云山旧苑中。暮天双阙静，秋月九重空。且喜成周地，诗人播国风。","dynasty":"唐代","title":"送王谏议任东都居守"}
{"author":"钱起","content":"上林春更好，宾雁不知归。顾影怜青籞，传声入紫微。夜陪池鹭宿，朝出苑花飞。宁忆寒乡侣，鸾凰一见稀。","dynasty":"唐代","title":"见上林春雁翔青云，寄杨起居、李员外"}
{"author":"钱起","content":"隐来未得道，岁去愧云松。茅屋空山暮，荷衣白露浓。唯怜石苔色，不染世人踪。潭静宜孤鹤，山深绝远钟。有时丹灶上，数点彩霞重。勉事壶公术，仙期待赤龙。","dynasty":"唐代","title":"药堂秋暮"}
{"author":"钱起","content":"官小志已足，时清免负薪。卑栖且得地，荣耀不关身。自爱赏心处，丛篁流水滨。荷香度高枕，山色满南邻。道在即为乐，机忘宁厌贫。却愁丹凤诏，来访漆园人。","dynasty":"唐代","title":"县中池竹言怀"}
{"author":"钱起","content":"握手云栖路，潸然恨几重。谁知绿林盗，长占彩霞峰。心死池塘草，声悲石径松。无因芳杜月，琴酒更相逢。","dynasty":"唐代","title":"归故山路逢邻居隐者"}
{"author":"钱起","content":"不知谁氏子，炼魄家洞天。鹤待成丹日，人寻种杏田。灵山含道气，物性皆自然。白鹿顾瑞草，骊龙蟠玉泉。得兹象外趣，便割区中缘。石窦采云母，霞堂陪列仙。主人善止客，柯烂忘归年。","dynasty":"唐代","title":"过瑞龙观道士"}
{"author":"钱起","content":"文武资人望，谋猷简圣情。南州初卧鼓，东土复维城。寄重分符去，威仍出阃行。斗牛移八座，日月送双旌。别恋瞻天起，仁风应物生。伫闻收组练，锵玉会承明。","dynasty":"唐代","title":"送李九归河北"}
{"author":"钱起","content":"薄质惭加首，愁阴幸庇身。卷舒无定日，行止必依人。已沐脂膏惠，宁辞雨露频。虽同客衣色，不染洛阳尘。","dynasty":"唐代","title":"咏白油帽送客"}
{"author":"钱起","content":"初服栖穷巷，重阳忆旧游。门闲谢病日，心醉授衣秋。酒尽寒花笑，庭空暝雀愁。今朝落帽客，几处管弦留。","dynasty":"唐代","title":"九日闲居寄登高数子"}
{"author":"钱起","content":"候馆扫清昼，使车出明光。森森入郭树，一道引飞霜。仰视骢花白，多惭绶色黄。鹪鹩无羽翼，愿假宪乌翔。","dynasty":"唐代","title":"清泥驿迎献王侍御"}
{"author":"钱起","content":"木槿花开畏日长，时摇轻扇倚绳床。初晴草蔓缘新笋，频雨苔衣染旧墙。十旬河朔应虚醉，八柱天台好纳凉。无事始然知静胜，深垂纱帐咏沧浪。","dynasty":"唐代","title":"避暑纳凉"}
{"author":"钱起","content":"水绕冰渠渐有声，气融烟坞晚来明。东风好作阳和使，逢草逢花报发生。","dynasty":"唐代","title":"春郊"}
{"author":"钱起","content":"定力无涯不可称，未知何代坐禅僧。默默山门宵闭月，荧荧石壁昼然灯。四时树长书经叶，万岁岩悬拄杖藤。昔日舍身缘救鸽，今时出见有飞鹰。","dynasty":"唐代","title":"题延州圣僧穴"}
{"author":"钱起","content":"爽气朝来万里清，凭高一望九秋轻。不知凤沼霖初霁，但觉尧天日转明。四野山河通远色，千家砧杵共秋声，遥想青云丞相府，何时开阁引书生。","dynasty":"唐代","title":"乐游原晴望上中书李侍郎"}
{"author":"钱起","content":"月照溪边一罩蓬，夜闻清唱有微风。小楼深巷敲方响，水国人家在处同。","dynasty":"唐代","title":"夜泊鹦鹉洲"}
{"author":"钱起","content":"长安不可望，远处边愁起。辇毂混戎夷，山河空表里。黄云压城阙，斜照移烽垒。汉帜远成霞，胡马来如蚁。不知涿鹿战，早晚蚩尤死。渴日候河清，沉忧催暮齿。愁看秦川色，惨惨云景晦。乾坤暂运行，品物遗覆载。黄尘涨戎马，紫气随龙旆。掩泣指关东，日月妖氛外。臣心寄远水，朝海去如带。周德更休明，天衢伫开泰。","dynasty":"唐代","title":"广德初銮驾出关后登高愁望二首"}
{"author":"钱起","content":"屏翳忽腾气，浮阳惨无晖。千峰挂飞雨，百尺摇翠微。震电闪云径，奔流翻石矶。倚岩假松盖，临水羡荷衣。不得采苓去，空思乘月归。且怜东皋上，水色侵荆扉。","dynasty":"唐代","title":"登秦岭半岩遇雨"}
{"author":"钱起","content":"茅屋多新意，芳林昨试移。野人知石路，戏鸟认花枝。慢水萦蓬户，闲云挂竹篱。到家成一醉，归马不能骑。","dynasty":"唐代","title":"过裴长官新亭"}
{"author":"钱起","content":"不厌晴林下，微风度葛巾。宁唯北窗月，自谓上皇人。丛筱轻新暑，孤花占晚春。寄言庄叟蝶，与尔得天真。","dynasty":"唐代","title":"衡门春夜"}
{"author":"钱起","content":"青丝络骢马，去府望梁城。节下趋庭处，秋来怀橘情。别筵寒日晚，归路碧云生。千里相思夜，愁看新月明。","dynasty":"唐代","title":"送田仓曹归觐"}
{"author":"钱起","content":"知己知音同舍郎，如何咫尺阻清扬。每恨蒹葭傍芳树，多惭新燕入华堂。重花不隔陈蕃榻，修竹能深夫子墙。唯有早朝趋凤阁，朝时怜羽接鸳行。","dynasty":"唐代","title":"寻司勋李郎中不遇"}
{"author":"钱起","content":"永日兴难忘，掇芳春陂曲。新晴花枝下，爱此苔水绿。","dynasty":"唐代","title":"蓝田溪杂咏二十二首其十五东陂"}
{"author":"钱起","content":"点素凝姿任画工，霜毛玉羽照帘栊。借问飞鸣华表上，何如粉缋彩屏中。文昌宫近芙蓉阙，兰室絪缊香且结。炉气朝成缑岭云，银灯夜作华亭月。日暖花明梁燕归，应惊片雪在仙闱。主人顾盼千金重，谁肯裴回五里飞。","dynasty":"唐代","title":"画鹤篇（省中作）"}
{"author":"钱起","content":"车徒凤掖东，去去洛阳宫。暂以青蒲隔，还看紫禁同。经过乘雨露，潇洒出鸳鸿。官署名台下，云山旧苑中。暮天双阙静，秋月九重空。且喜成周地，诗人播国风。","dynasty":"唐代","title":"送王谏议任东都居守"}
{"author":"钱起","content":"执简朝方下，乘轺去不赊。感恩轻远道，入幕比还家。碣石春云色，邯郸古树花。飞书报明主，烽火静天涯。","dynasty":"唐代","title":"送上官侍御"}
{"author":"钱起","content":"惆怅佳期阻，园林秋景闲。终朝碧云外，唯见暮禽还。泉石思携手，烟霞不闭关。杖藜仍把菊，对卷也看山。望望离心起，非君谁解颜。","dynasty":"唐代","title":"山园秋晚寄杜黄裳少府"}
{"author":"钱起","content":"至人无滞迹，谒帝复思玄。魏阙辞花绶，春山有杏田。紫霞开别酒，黄鹤舞离弦。今夜思君梦，遥遥入洞天。","dynasty":"唐代","title":"送宋征君让官还山"}
{"author":"钱起","content":"欃枪一扫灭，阊阖九重开。海晏鲸鲵尽，天旋日月来。圣情苏品物，龙御辟云雷。晓漏移仙仗，朝阳出帝台。周惭散马出，禹让浚川回。欲识封人愿，南山举酒杯。","dynasty":"唐代","title":"观法驾自凤翔回"}
{"author":"钱起","content":"净与溪色连，幽宜松雨滴。谁知古石上，不染世人迹。","dynasty":"唐代","title":"蓝田溪杂咏二十二首·石上苔"}
{"author":"钱起","content":"千里趋魏阙，一言简圣聪。河流引关外，国用赡秦中。有诏许其策，随山兴此功。连云积石阻，计日安波通。飞棹转年谷，利人胜岁丰。言归汉阳路，拜手蓬莱宫。紫殿赐衣出，青门酣酌同。晚阳过微雨，秋水见新鸿。坐惜去车远，愁看离馆空。因思郢川守，南楚满清风。","dynasty":"唐代","title":"送襄阳卢判官奏开河事"}
{"author":"钱起","content":"幽鸟清涟上，兴来看不足。新篁压水低，昨夜鸳鸯宿。","dynasty":"唐代","title":"蓝田溪杂咏二十二首。竹屿"}
{"author":"钱起","content":"隐几无名老，何年此陆沈。丘园自得性，婚嫁不婴心。岁计因山薄，霞栖在谷深。设罝连草色，晒药背松阴。触兴云生岫，随耕鸟下林。支颐笑来客，头上有朝簪。","dynasty":"唐代","title":"春暮过石龟谷题温处士林园（一作送温逸人）"}
{"author":"钱起","content":"永日兴难望，掇芳春陂曲。新晴花枝下，爱此苔水绿。","dynasty":"唐代","title":"蓝田溪杂咏二十二首。东陂（一作忆皇子陂）"}
{"author":"钱起","content":"边事多劳役，儒衣逐鼓鼙。日寒关树外，峰尽塞云西。河广篷难度，天遥雁渐低。班超封定远，之子去思齐。","dynasty":"唐代","title":"送张管书记（一作送张管记从军）"}
{"author":"钱起","content":"丞相幕中题凤人，文章心事每相亲。从军谁谓仲宣乐，入室方知颜子贫。杯里紫茶香代酒，琴中绿水静留宾。欲知别后相思意，唯愿琼枝入梦频。","dynasty":"唐代","title":"过张成侍御宅"}
{"author":"钱起","content":"离舟解缆到斜晖，春水东流燕北飞。才子学诗趋露冕，棠花含笑待斑衣。稍闻江树啼猿近，转觉山林过客稀。借问还珠盈合浦，何如鲤也入庭闱。","dynasty":"唐代","title":"送韦信爱子归觐"}
{"author":"钱起","content":"至宝未为代所奇，韫灵示璞荆山陲。独使虹光天子识，不将清韵世人知。世人所贵惟燕石，美玉对之成瓦砾。空山埋照凡几年，古色苍痕宛自然。重溪幂幂暗云树，一片荧荧光石泉。美人之鉴明且彻，玉指提携叹奇绝。试劳香袖拂莓苔，不觉清心皎冰雪。连城美价幸逢时，命代良工岂见遗。试作珪璋礼天地，何如瓀fZ在阶墀。","dynasty":"唐代","title":"片玉篇"}
{"author":"钱起","content":"欲知愚谷好，久别与春还。莺暖初归树，云晴却恋山。石田耕种少，野客性情闲。求仲应难见，残阳且掩关。","dynasty":"唐代","title":"岁初归旧山（又作献岁初归旧居酬皇甫侍御见寄）"}
{"author":"钱起","content":"永日兴难忘，掇芳春陂曲。新晴花枝下，爱此苔水绿。","dynasty":"唐代","title":"蓝田溪杂咏二十二首其十五东陂"}
{"author":"钱起","content":"制胜三军劲，澄清万里馀。星飞庞统骥，箭发鲁连书。海月低云旆，江霞入锦车。遥知太阿剑，计日斩鲸鱼。","dynasty":"唐代","title":"送屈突司马充安西书记"}
{"author":"钱起","content":"赏心无远近，芳月好登望。胜事引幽人，山下复山上。将寻洞中药，复爱湖外嶂。古壁苔入云，阴溪树穿浪。谁言世缘绝，更惜知音旷。莺啼绿萝春，回首还惆怅。","dynasty":"唐代","title":"独往覆釜山，寄郎士元"}
{"author":"钱起","content":"蟠木无匠伯，终年弃山樊。苦心非良知，安得入君门。忽忝英达顾，宁窥造化恩。萤光起腐草，云翼腾沉鲲。片石世何用，良工心所存。一叨尉京甸，三省惭黎元。贤尹正趋府，仆夫俨归轩。眼中县胥色，耳里苍生言。居人散山水，即景真桃源。鹿聚入田径，鸡鸣隔岭村。餐和俗久清，到邑政空论。且嘉讼庭寂，前阶满芳荪。","dynasty":"唐代","title":"初黄绶赴蓝田县作"}
{"author":"钱起","content":"上林谏猎知才薄，尺组承恩愧命牵。潢潦难滋沧海润，萤光空尽太阳前。虚名滥接登龙士，野性宁忘种黍田。相国无私人守朴，何辞老去上皇年。","dynasty":"唐代","title":"酬考功杨员外见赠佳句（黄卷读来今已老白头受屈不曾言）"}
{"author":"钱起","content":"谁忆颜生穷巷里，能劳马迹破春苔。忽看童子扫花处，始愧夕郎题凤来。斜景适随诗兴尽，好风才送珮声回。岂无鸡黍期他日，惜此残春阻绿杯。","dynasty":"唐代","title":"酬赵给事相寻不遇留赠"}
{"author":"钱起","content":"秋日西山明，胜趣引孤策。桃源数曲尽，洞口两岸坼。还从罔象来，忽得仙灵宅。霓裳谁之子，霞酌能止客。残阳在翠微，携手更登历。林行拂烟雨，溪望乱金碧。飞鸟下天窗，袅松际云壁。稍寻玄踪远，宛入寥天寂。愿言葛仙翁，终年炼玉液。","dynasty":"唐代","title":"寻华山云台观道士"}
{"author":"钱起","content":"轩骑来相访，渔樵悔晚归。更怜垂露迹，花里点墙衣。","dynasty":"唐代","title":"郎员外见寻不遇"}
{"author":"钱起","content":"晓日早莺啼，江城旅思迷。微官同寄傲，移疾阻招携。远水闾阎内，青山雉堞西。王孙莫久卧，春草欲萋萋。","dynasty":"唐代","title":"崔十四宅问候"}
{"author":"钱起","content":"采菊偏相忆，传香寄便风。今朝竹林下，莫使桂尊空。","dynasty":"唐代","title":"九日寄侄箊箕等"}
{"author":"钱起","content":"沈冥众所遗，咫尺绝佳期。始觉衡门下，翛然太古时。鸡声共邻巷，烛影隔茅茨。坐惜牛羊径，芳荪白露滋。","dynasty":"唐代","title":"赠邻居齐六司仓"}
{"author":"钱起","content":"食贫无尽日，有愿几时谐。长啸秋光晚，谁知志士怀。朝烟不起灶，寒叶欲连阶。饮水仍留我，孤灯点夜斋。","dynasty":"唐代","title":"题吴通微主人"}
{"author":"钱起","content":"儒者久营道，诏书方问贤。至精一耀世，高步谁同年。何树可栖凤，高梧枝拂天。脱身凫舄里，载笔虎闱前。日月传轩后，衣冠真列仙。则知骊龙珠，不秘清泠泉。才子贵难见，郢歌空复传。惜哉效颦客，心想劳婵娟。","dynasty":"唐代","title":"诏许昌崔明府拜补阙"}
{"author":"钱起","content":"香花闭一林，真士此看心。行道白云近，燃灯翠壁深。梵筵清水月，禅坐冷山阴。更说东溪好，明朝乘兴寻。","dynasty":"唐代","title":"宿远上人兰若"}
{"author":"钱起","content":"虽因朔风至，不向瑶台侧。唯助苦寒松，偏明后凋色。","dynasty":"唐代","title":"蓝田溪杂咏二十二首。松下雪"}
{"author":"钱起","content":"艳静如笼月，香寒未逐风。桃花徒照地，终被笑妖红。","dynasty":"唐代","title":"梨花"}
{"author":"钱起","content":"二十为郎事汉文，鸳雏骥子自为群。笔精已许台中妙，剑术还令世上闻。归觐屡经槐里月，出师常笑棘门军。莫言来往朝天远，看取鸣鞘入断云。","dynasty":"唐代","title":"送马员外拜官觐省"}
{"author":"钱起","content":"返真难合道，怀旧仍无吊。浮俗渐浇淳，斯人谁继妙。声容在心耳，宁觉阻言笑。玄堂闭几春，拱木齐云峤。鹤传居士舞，猿得苏门啸。酹酒片阳微，空山想埋照。","dynasty":"唐代","title":"过温逸人旧居"}
{"author":"钱起","content":"掖垣携爱客，胜地赏年光。向竹过宾馆，寻山到妓堂。歌声掩金谷，舞态出平阳。地满簪裾影，花添兰麝香。莺啼春未老，酒冷日犹长。安石风流事，须归问省郎。","dynasty":"唐代","title":"奉陪郭常侍宴浐川山池"}
{"author":"钱起","content":"种黍傍烟溪，榛芜兼沮洳。亦知生计薄，所贵隐身处。橡栗石上村，莓苔水中路。萧然授衣日，得此还山趣。汲井爱秋泉，结茅因古树。闲云与幽鸟，对我不能去。寄谢鸳鹭群，狎鸥拙所慕。","dynasty":"唐代","title":"谷口新居寄同省朋故"}
{"author":"钱起","content":"古也忧婚嫁，君能乐性肠。长男栖月宇，少女炫霓裳。问尔餐霞处，春山芝桂旁。鹤前飞九转，壶里驻三光。与我开龙峤，披云静药堂。胡麻兼藻绿，石髓隔花香。帝力言何有，椿年喜渐长。窅然高象外，宁不傲羲皇。","dynasty":"唐代","title":"柏崖老人号无名先生男削发女黄冠自以云泉独乐命予赋诗"}
{"author":"钱起","content":"曙色传芳意，分明锦绣丛。兰生霁后日，花发夜来风。不向三峰里，全胜一县中。遥知大苑内，应待五花骢。","dynasty":"唐代","title":"赋得丛兰曙后色，送梁侍御入京"}
{"author":"钱起","content":"用法本禁邪，尽心翻自极。毕公在囹圄，世事何纠纆.翠凤呈其瑞，虞罗寄铩翼。囚中千念时，窗外百花色。落景闭圜扉，春虫网丛棘。古人不念文，纷泪莫沾臆。","dynasty":"唐代","title":"叹毕少府以持法无隐见系"}
{"author":"钱起","content":"楚乡飞鸟没，独与碧云还。破镜催归客，残阳见旧山。诗成流水上，梦尽落花间。傥寄相思字，愁人定解颜。","dynasty":"唐代","tags":"离别，友情，惜别","title":"送夏侯审校书东归"}
{"author":"钱起","content":"凤凰衔诏与何人，喜政多才宠寇恂。台上鸳鸾争送远，岳阳云树待行春。自怜黄阁知音在，不厌彤幨出守频。应笑冯唐衰且拙，世情相见白头新。","dynasty":"唐代","title":"送张员外出牧岳州"}
{"author":"钱起","content":"田鹤望碧霄，无风亦自举。单飞后片云，早晚及前侣。","dynasty":"唐代","title":"蓝田溪杂咏二十二首其二十一田鹤"}
{"author":"钱起","content":"谷口逃名客，归来遂野心。薄田供岁酒，乔木待新禽。溪路春云重，山厨夜火深。桃源应渐好，仙客许相寻。","dynasty":"唐代","title":"岁暇题茅茨"}
{"author":"钱起","content":"数亩园林好，人知贤相家。结茅书阁俭，带水槿篱斜。古树生春藓，新荷卷落花。圣恩加玉铉，安得卧青霞。","dynasty":"唐代","title":"题樊川杜相公别业"}
{"author":"钱起","content":"木槿花开畏日长，时摇轻扇倚绳床。初晴草蔓缘新笋，频雨苔衣染旧墙。十旬河朔应虚醉，八柱天台好纳凉。无事始然知静胜，深垂纱帐咏沧浪。","dynasty":"唐代","title":"避暑纳凉"}
{"author":"钱起","content":"内史用尧意，理京宣惠慈。气和祥则降，孰谓天难知。济旱露为兆，有如埙应篪。岂无夭桃树，洒此甘棠枝。玉色与人净，珠光临笔垂。协风与之俱，物性皆熙熙。何必凤池上，方看作霖时。","dynasty":"唐代","title":"京兆尹厅前甘棠树降甘露"}
{"author":"钱起","content":"云间陆生美且奇，银章朱绶映金羁。自料抱材将致远，宁嗟趋府暂牵卑。东城社日催巢燕，上苑秋声散御梨。朝夕诏书还柏署，行看飞隼集高枝。","dynasty":"唐代","title":"送河南陆少府"}
{"author":"钱起","content":"别处秋泉声，至今犹在耳。何尝梦魂去，不见雪山子。新月隔林时，千峰翠微里。言忘心更寂，迹灭云自起。觉来缨上尘，如洗功德水。","dynasty":"唐代","title":"梦寻西山准上人"}
{"author":"钱起","content":"文星垂太虚，辞伯综群书。彩笔下鸳掖，褒衣来石渠。典坟探奥旨，造化睹权舆。述圣鲁宣父，通经汉仲舒。窗明宜缥带，地肃近丹除。清昼删诗暇，高秋作赋初。露盘侵汉耸，宫柳度鸦疏。静对连云阁，晴闻过阙车。旧僚云出矣，晚岁复何如。海峤瞻归路，江城梦直庐。含毫思两凤，望远寄双鱼。定笑巴歌拙，还参丽曲馀。","dynasty":"唐代","title":"奉和中书常舍人晚秋集贤院即事寄徐薛二侍御"}
{"author":"钱起","content":"陈琳书记本翩翩，料敌能兵夺酒泉。圣主好文兼好武，封侯莫比汉皇年。","dynasty":"唐代","title":"卢龙塞行送韦掌记二首其二"}
{"author":"钱起","content":"禄微赖学稼，岁起归衡茅。穷达恋明主，耕桑亦近郊。夜来霁山雪，阳气动林梢。兰蕙暖初吐，春鸠鸣欲巢。蓬莱时入梦，知子忆贫交。","dynasty":"唐代","title":"东皋早春寄郎四校书"}
{"author":"钱起","content":"谁谓江山阻，心亲梦想偏。容辉常在目，离别任经年。郡国通流水，云霞共远天。行春莺几啭，迟客月频圆。雁有归乡羽，人无访戴船。愿征黄霸入，相见玉阶前。","dynasty":"唐代","title":"寄袁州李嘉祐员外"}
{"author":"钱起","content":"雨露满儒服，天心知子虚。还劳五经笥，更访百家书。赠别倾文苑，光华比使车。晚云随客散，寒树出关疏。相见应朝夕，归期在玉除。","dynasty":"唐代","title":"送集贤崔八叔承恩括图书"}
{"author":"钱起","content":"几年深道要，一举过贤关。名与玄珠出，乡宜昼锦还。莲舟同宿浦，柳岸向家山。欲见宁亲孝，儒衣稚子斑。","dynasty":"唐代","title":"送李栖桐道举擢第还乡省侍"}
{"author":"钱起","content":"野竹通溪冷，秋泉入户鸣。乱来人不到，芳草上阶生。","dynasty":"唐代","title":"宿洞口馆"}
{"author":"钱起","content":"无限寒云色，苍茫浅更深。从龙如有瑞，捧日不成阴。积翠全低岭，虚明半出林。帝乡遥在目，铁马又骎骎。","dynasty":"唐代","title":"赋得寒云轻重色送子恂入京"}
{"author":"钱起","content":"子陵江海心，高迹此闲放。渔舟在溪水，曾是敦夙尚。朝霁收云物，垂纶独清旷。寒花古岸傍，唳鹤晴沙上。纷吾好贞逸，不远来相访。已接方外游，仍陪郢中唱。欢言尽佳酌，高兴延秋望。日暮浩歌还，红霞乱青嶂。","dynasty":"唐代","title":"同严逸人东溪泛舟"}
{"author":"钱起","content":"日昃石门里，松声山寺寒。香云空静影，定水无惊湍。洗足解尘缨，忽觉天形宽。清钟扬虚谷，微月深重峦。噫我朝露世，翻浮与波澜。行运遘忧患，何缘亲盘桓。庶将镜中象，尽作无生观。","dynasty":"唐代","title":"东城初陷，与薛员外、王补阙暝投南山佛寺"}
{"author":"钱起","content":"白露蚕已丝，空林日凄清。寥寥昼扉掩，独卧秋窗明。宝字比仙药，羽人寄柴荆。长吟想风驭，恍若升蓬瀛。","dynasty":"唐代","title":"卧疾，答刘道士"}
{"author":"钱起","content":"淑丽诗传美，徽章礼饰哀。有恩加象服，无日祀高禖.晓月孤秋殿，寒山出夜台。通灵深眷想，青鸟独飞来。","dynasty":"唐代","title":"贞懿皇后挽词"}
{"author":"钱起","content":"郭南云水佳，讼简野情发。紫芝每相引，黄绶不能绁。稍入石门幽，始知灵境绝。冥搜未寸晷，仙径俄九折。蟠木盖石梁，崩岩露云穴。数峰拔昆仑，秀色与空澈。玉气交晴虹，桂花留曙月。半岩采珉者，一点如片雪。真赏无前程，奇观宁暂辍。更闻东林磬，可听不可说。兴中寻觉化，寂尔诸象灭。","dynasty":"唐代","title":"登玉山诸峰，偶至悟真寺"}
{"author":"钱起","content":"长安少年唯好武，金殿承恩争破虏。沙场烽火隔天山，铁骑征西几岁还。战处黑云霾瀚海，愁中明月度阳关。玉笛声悲离酌晚，金方路极行人远。计日霜戈尽敌归，回首戎城空落晖。始笑子卿心计失，徒看海上节旄稀。","dynasty":"唐代","title":"送张将军征西（一作西征）"}
{"author":"钱起","content":"不知谁氏子，炼魄家洞天。鹤待成丹日，人寻种杏田。灵山含道气，物性皆自然。白鹿顾瑞草，骊龙蟠玉泉。得兹象外趣，便割区中缘。石窦采云母，霞堂陪列仙。主人善止客，柯烂忘归年。","dynasty":"唐代","title":"过瑞龙观道士"}
{"author":"钱起","content":"花繁柳暗九门深，对饮悲歌泪满襟。数日莺花皆落羽，一回春至一伤心。","dynasty":"唐代","title":"长安落第"}
{"author":"钱起","content":"旧居三顾后，晚节重幽寻。野径到门尽，山窗连竹阴。昔年莺出谷，今日凤归林。物外凌云操，谁能继此心。","dynasty":"唐代","title":"和人秋归终南山别业"}
{"author":"钱起","content":"日与麋鹿群，贤哉买山叟。庞眉忽相见，避世一何久。林栖古崖曲，野事佳春后。瓠叶覆荆扉，栗苞垂瓮牖。独歌还独酌，不耕亦不耦。硗田隔云溪，多雨长稂莠。烟霞得情性，身世同刍狗。寄谢营道人，天真此翁有。","dynasty":"唐代","title":"赠柏岩老人"}
{"author":"钱起","content":"佳期难再得，清夜此云林。带竹新泉冷，穿花片月深。含毫凝逸思，酌水话幽心。不觉星河转，山枝惊曙禽。","dynasty":"唐代","title":"春夜过长孙绎别业"}
{"author":"钱起","content":"晨光起宿露，池上判黎氓。借问秋泉色，何如拙宦情。磨铅辱利用，策蹇愁前程。昨夜明月满，中心如鹊惊。负恩时易失，多病绩难成。会惜寒塘晚，霜风吹杜蘅。","dynasty":"唐代","title":"县内水亭晨兴听讼"}
{"author":"钱起","content":"返真难合道，怀旧仍无吊。浮俗渐浇淳，斯人谁继妙。声容在心耳，宁觉阻言笑。玄堂闭几春，拱木齐云峤。鹤传居士舞，猿得苏门啸。酹酒片阳微，空山想埋照。","dynasty":"唐代","title":"过温逸人旧居"}
{"author":"钱起","content":"再命果良愿，几年勤说诗。上公频握发，才子共垂帷。琢玉成良器，出门偏怆离。腰章佐墨绶，耀锦到茅茨。树老见家日，潮平归县时。衣催莲女织，颂听海人词。鸿鹄志应在，荃兰香未衰。金门定回音，云路有佳期。","dynasty":"唐代","title":"送任先生任唐山丞"}
{"author":"钱起","content":"能荷钟鼎业，不矜纨绮荣。侯门三事后，儒服一书生。昔志学文史，立身为士英。骊珠难隐耀，皋鹤会长鸣。休命且随牒，候时常振缨。寒蝉思关柳，匹马向蒲城。秋日黯将暮，黄河如欲清。黎人思坐啸，知子树佳声。","dynasty":"唐代","title":"送李兵曹赴河中"}
{"author":"钱起","content":"国用资戎事，臣劳为主忧。将征任土贡，更发济川舟。拥传星还去，过池凤不留。唯高饮水节，稍浅别家愁。落叶淮边雨，孤山海上秋。遥知谢公兴，微月上江楼。","dynasty":"唐代","title":"奉送刘相公江淮催转运"}
{"author":"钱起","content":"初服栖穷巷，重阳忆旧游。门闲谢病日，心醉授衣秋。酒尽寒花笑，庭空暝雀愁。今朝落帽客，几处管弦留。","dynasty":"唐代","title":"九日闲居寄登高数子"}
{"author":"钱起","content":"得地移根远，交柯绕指柔。露香浓结桂，池影斗蟠虬。黛叶轻筠绿，金花笑菊秋。何如南海外，雨露隔炎洲。","dynasty":"唐代","title":"赋得池上双丁香树"}
{"author":"钱起","content":"瑶溪碧岸生奇宝，剖质披心出文藻。良工雕饰明且鲜，得成珍器入芳筵。含华炳丽金尊侧，翠斝琼觞忽无色。繁弦急管催献酬，倏若飞空生羽翼，fY々兰英照豹斑，满堂词客尽朱颜。花光来去传香袖，霞影高低傍玉山。王孙彩笔题新咏，碎锦连珠复辉映。世情贵耳不贵奇，谩说海底珊瑚枝。宁及琢磨当妙用，燕歌楚舞长相随。","dynasty":"唐代","title":"玛瑙杯歌"}
{"author":"钱起","content":"靖节昔高尚，令孙嗣清徽。旧庐云峰下，献岁车骑归。去俗因解绶，忆山得采薇。田畴春事起，里巷相寻稀。渊明醉乘兴，闲门只掩扉。花禽惊曙月，邻女上鸣机。毕娶愿已果，养恬志宁违。吾当挂朝服，同尔缉荷衣。","dynasty":"唐代","title":"酬陶六辞秩归旧居见柬"}
{"author":"钱起","content":"南望潇湘渚，词人远忆家。客心随楚水，归棹宿江花。不畏心期阻，惟愁面会赊。云天有飞翼，方寸伫瑶华。","dynasty":"唐代","title":"送费秀才归衡州"}
{"author":"钱起","content":"野竹通溪冷，秋泉入户鸣。乱来人不到，芳草上阶生。","dynasty":"唐代","title":"宿洞口馆"}
{"author":"钱起","content":"茅屋多新意，芳林昨试移。野人知石路，戏鸟认花枝。慢水萦蓬户，闲云挂竹篱。到家成一醉，归马不能骑。","dynasty":"唐代","title":"过裴长官新亭"}
{"author":"钱起","content":"失志思浪迹，知君晦近名。出关尘渐远，过郢兴弥清。山尽溪初广，人闲舟自行。探幽无旅思，莫畏楚猿鸣。","dynasty":"唐代","title":"送郭秀才制举下第南游"}
{"author":"钱起","content":"靖节昔高尚，令孙嗣清徽。旧庐云峰下，献岁车骑归。去俗因解绶，忆山得采薇。田畴春事起，里巷相寻稀。渊明醉乘兴，闲门只掩扉。花禽惊曙月，邻女上鸣机。毕娶愿已果，养恬志宁违。吾当挂朝服，同尔缉荷衣。","dynasty":"唐代","title":"酬陶六辞秩归旧居见柬"}
{"author":"钱起","content":"蝴蝶弄和风，飞花不知晚。王孙寻芳草，步步忘路远。况我爱青山，涉趣皆游践。萦回必中路，阴晦阳复显。古岸生新泉，霞峰映雪巘.交枝花色异，奇石云根浅。碧洞志忘归，紫芝行可搴。应嗤嵇叔夜，林卧方沉湎。","dynasty":"唐代","title":"仲春晚寻覆釜山"}
{"author":"钱起","content":"晓日馀冰上，春池一镜明。多从履处薄，偏向饮时清。比雪光仍在，因风片不成。更随舟楫去，犹可助坚贞。","dynasty":"唐代","title":"赋得馀冰（一本题下有送人二字）"}
{"author":"钱起","content":"楚狂身世恨情多，似病如忧正是魔，花萼败春多寂寞，叶阴迎夏已清和。鹂黄好鸟摇深树，细白佳人著紫罗。军旅阅诗裁不得，可怜风景遣如何。","dynasty":"唐代","title":"早夏"}
{"author":"钱起","content":"禄微赖学稼，岁起归衡茅。穷达恋明主，耕桑亦近郊。夜来霁山雪，阳气动林梢。兰蕙暖初吐，春鸠鸣欲巢。蓬莱时入梦，知子忆贫交。","dynasty":"唐代","title":"东皋早春寄郎四校书"}
{"author":"钱起","content":"当年贵得意，文字各争名。齐唱阳春曲，唯君金玉声。悬黎宝中出，高价世难掩。鸿羽不低飞，龙津徒自险。直矜鹦鹉赋，不贵芳桂枝。少俊蔡邕许，长鸣唐举知。梁城下熊轼，朱戟何暐耀。才子欲归宁，棠花已含笑。高门知庆大，子孝觉亲荣。独揽还珠美，宁唯问绢情。离筵不尽醉，掺袂一何早。马蹄西别轻，树色东看好。行尘忽不见，惆怅青门道。","dynasty":"唐代","title":"送李四擢第归觐省"}
{"author":"钱起","content":"自哂鄙夫多野性，贫居数亩半临湍。溪云杂雨来茅屋，山雀将雏到药栏。仙箓满床闲不厌，阴符在箧老羞看。更怜童子宜春服，花里寻师指杏坛。","dynasty":"唐代","title":"幽居春暮书怀（一作石门暮春，一作蓝田春暮）"}
{"author":"钱起","content":"瑶溪碧岸生奇宝，剖质披心出文藻。良工雕饰明且鲜，得成珍器入芳筵。含华炳丽金尊侧，翠斝琼觞忽无色。繁弦急管催献酬，倏若飞空生羽翼，fY々兰英照豹斑，满堂词客尽朱颜。花光来去传香袖，霞影高低傍玉山。王孙彩笔题新咏，碎锦连珠复辉映。世情贵耳不贵奇，谩说海底珊瑚枝。宁及琢磨当妙用，燕歌楚舞长相随。","dynasty":"唐代","title":"玛瑙杯歌"}
{"author":"钱起","content":"彼岸闻山钟，仙舟过苕水。松门入幽映，石径趋迤逦。初月开草堂，远公方觏止。忘言在闲夜，凝念得微理。泠泠功德池，相与涤心耳。","dynasty":"唐代","title":"同李五夕次香山精舍访宪上人"}
{"author":"钱起","content":"乡心不可问，秋气又相逢。飘泊方千里，离悲复几重。回云随去雁，寒露滴鸣蛩。延颈遥天末，如闻故国钟。","dynasty":"唐代","title":"晚次宿预馆"}
{"author":"钱起","content":"诗人九日怜芳菊，筵客高斋宴浙江。渔浦浪花摇素壁，西陵树色入秋窗。木奴向熟悬金实，桑落新开泻玉缸。四子醉时争讲习，笑论黄霸旧为邦。","dynasty":"唐代","title":"九日宴浙江西亭"}
{"author":"钱起","content":"禄微赖学稼，岁起归衡茅。穷达恋明主，耕桑亦近郊。夜来霁山雪，阳气动林梢。兰蕙暖初吐，春鸠鸣欲巢。蓬莱时入梦，知子忆贫交。","dynasty":"唐代","title":"东皋早春寄郎四校书"}
{"author":"钱起","content":"幽鸟清涟上，兴来看不足。新篁压水低，昨夜鸳鸯宿。","dynasty":"唐代","title":"蓝田溪杂咏二十二首。竹屿"}
{"author":"钱起","content":"秋馆烟雨合，重城钟漏深。佳期阻清夜，孤兴发离心。烛影出绡幕，虫声连素琴。此时蓬阁友，应念昔同衾。","dynasty":"唐代","title":"夜雨寄寇校书"}
{"author":"钱起","content":"戎狄寇周日，衣冠适洛年。客亭新驿骑，归路旧人烟。吾道将东矣，秋风更飒然。云愁百战地，树隔两乡天。旅思蓬飘陌，惊魂雁怯弦。今朝一尊酒，莫惜醉离筵。","dynasty":"唐代","title":"寇中送张司马归洛"}
{"author":"钱起","content":"隐几无名老，何年此陆沈。丘园自得性，婚嫁不婴心。岁计因山薄，霞栖在谷深。设罝连草色，晒药背松阴。触兴云生岫，随耕鸟下林。支颐笑来客，头上有朝簪。","dynasty":"唐代","title":"春暮过石龟谷题温处士林园（一作送温逸人）"}
{"author":"钱起","content":"乱石跳素波，寒声闻几处。飕飕暝风引，散出空林去。","dynasty":"唐代","title":"蓝田溪杂咏二十二首。潺湲声"}
{"author":"钱起","content":"江华胜事接湘滨，千里湖山入兴新。才子思归催去棹，汀花且为驻残春。","dynasty":"唐代","title":"送欧阳子还江华郡"}
{"author":"钱起","content":"忆家望云路，东去独依依。水宿随渔火，山行到竹扉。寒花催酒熟，山犬喜人归。遥羡书窗下，千峰出翠微。","dynasty":"唐代","title":"送元评事归山居"}
{"author":"钱起","content":"理邑想无事，鸣琴不下堂。井田通楚越，津市半渔商。卢橘垂残雨，红莲拆早霜。送君催白首，临水独思乡。","dynasty":"唐代","title":"送武进韦明府"}
{"author":"钱起","content":"南风起别袂，心到衡湘间。归客楚山远，孤舟云水闲。爱君采莲处，花岛连家山。得意且宁省，人生难此还。","dynasty":"唐代","title":"送虞说擢第南归觐省"}
{"author":"钱起","content":"霞景青山上，谁知此胜游。龙沙传往事，菊酒对今秋。步石随云起，题诗向水流。忘归更有处，松下片云幽。","dynasty":"唐代","title":"九日登玉山"}
{"author":"钱起","content":"莫言山路僻，还被好风催。行客凄凉过，村篱冷落开。晚溪寒水照，晴日数蜂来。重忆江南酒，何因把一杯。","dynasty":"唐代","title":"山路见梅，感而有作"}
{"author":"钱起","content":"隐来未得道，岁去愧云松。茅屋空山暮，荷衣白露浓。唯怜石苔色，不染世人踪。潭静宜孤鹤，山深绝远钟。有时丹灶上，数点彩霞重。勉事壶公术，仙期待赤龙。","dynasty":"唐代","title":"药堂秋暮"}
{"author":"钱起","content":"含毫意不浅，微月上帘栊。门静吏人息，心闲囹圄空。繁星入疏树，惊鹊倦秋风。始觉牵卑剧，宵眠亦在公。","dynasty":"唐代","title":"偶成"}
{"author":"钱起","content":"在林非避世，守拙自离群。弱羽谢风水，穷愁依典坟。良知不遐弃，新咏独相闻。能使幽兴苦，坐忘清景曛。前山带乔木，暮鸟联归云。向夕野人思，难忘骑省文。","dynasty":"唐代","title":"闲居酬张起居见赠"}
{"author":"钱起","content":"万化一朝尽，穷泉悲此君。如何丹灶术，能误紫芝焚。不遂苍生望，空留封禅文。远年随逝水，真气尽浮云。山闭龙蛇蛰，林寒麋鹿群。伤心载酒地，仙菊为谁薰。","dynasty":"唐代","title":"哭常征君"}
{"author":"钱起","content":"年壮才仍美，时来道易行。宠兼三独任，威肃贰师营。将略过南仲，天心寄北京。云旂临塞色，龙笛出关声。汉月随霜去，边尘计日清。渐知王事好，文武用书生。","dynasty":"唐代","title":"送鲍中丞赴太原军营"}
{"author":"钱起","content":"鸡鸣孤烟起，静者能卜筑。乔木出云心，闲门掩山腹。贫交喜相见，把臂欢不足。空林留宴言，永日清耳目。泉声冷尊俎，荷气香童仆。往往仙犬鸣，樵人度深竹。酒酣出谷口，世网何羁束。始愿今不从，区区折腰禄。","dynasty":"唐代","title":"过沈氏山居"}
{"author":"钱起","content":"长安不可望，远处边愁起。辇毂混戎夷，山河空表里。黄云压城阙，斜照移烽垒。汉帜远成霞，胡马来如蚁。不知涿鹿战，早晚蚩尤死。渴日候河清，沉忧催暮齿。愁看秦川色，惨惨云景晦。乾坤暂运行，品物遗覆载。黄尘涨戎马，紫气随龙旆。掩泣指关东，日月妖氛外。臣心寄远水，朝海去如带。周德更休明，天衢伫开泰。","dynasty":"唐代","title":"广德初銮驾出关后登高愁望二首"}
{"author":"钱起","content":"逍遥心地得关关，偶被功名涴我闲。有寿亦将归象外，无诗兼不恋人间。何穷默识轻洪范，未丧斯文胜大还。筐箧静开难似此，蕊珠春色海中山。","dynasty":"唐代","title":"暇日览旧诗因以题咏"}
{"author":"钱起","content":"一闻白雪唱，愿见清扬久。谁谓结绶来，得陪趋府后。小邑蓝溪上，卑栖惬所偶。忘言复连墙，片月亦携手。草色同春径，莺声共高柳。美景百花时，平生一杯酒。圣朝法天地，以我为刍狗。秩满归白云，期君访谷口。","dynasty":"唐代","title":"赠东邻郑少府"}
{"author":"钱起","content":"平津东阁在，别是竹林期。万叶秋声里，千家落照时。门随深巷静，窗过远钟迟。客位苔生处，依然又赋诗。","dynasty":"唐代","title":"题苏公林亭"}
{"author":"钱起","content":"半面喜投分，数年钦盛名。常思梦颜色，谁忆访柴荆。忽听款扉响，欣然倒屣迎。蓬蒿驻驺驭，鸡犬傍簪缨。酌水即嘉宴，新知甚故情。仆夫视日色，栖鸟催车声。自尔宴言后，至今门馆清。何当更乘兴，林下已苔生。","dynasty":"唐代","title":"赠李十六"}
{"author":"钱起","content":"故向箕山访许由，林泉物外自清幽。松上挂瓢枝几变，石间洗耳水空流。绿苔唯见遮三径，青史空传谢九州。缅想古人增叹惜，飒然云树满岩秋。","dynasty":"唐代","title":"谒许由庙"}
{"author":"钱起","content":"岁去人头白，秋来树叶黄。搔头向黄叶，与尔共悲伤。","dynasty":"唐代","title":"蓝田溪杂咏二十二首。伤秋"}
{"author":"钱起","content":"出守求人瘼，推贤动圣情。紫台初下诏，皂盖始专城。宠借飞霜简，威加却月营。云衢降五马，林木引双旌。夙仰敦诗礼，尝闻偃甲兵。戍楼云外静，讼阁竹间清。化伫还珠美，心将片玉贞。寇恂朝望重，计日谒承明。","dynasty":"唐代","title":"送张中丞赴桂州"}
{"author":"钱起","content":"长安少年唯好武，金殿承恩争破虏。沙场烽火隔天山，铁骑征西几岁还。战处黑云霾瀚海，愁中明月度阳关。玉笛声悲离酌晚，金方路极行人远。计日霜戈尽敌归，回首戎城空落晖。始笑子卿心计失，徒看海上节旄稀。","dynasty":"唐代","title":"送张将军征西（一作西征）"}
{"author":"钱起","content":"日落问津处，云霞残碧空。牧牛避田烧，退鹢随潮风。回首故乡远，临流此路穷。翩翩青冥去，羡彼高飞鸿。","dynasty":"唐代","title":"沭阳古渡作"}
{"author":"钱起","content":"数岁白云里，与君同采薇。树深烟不散，溪静鹭忘飞。更忆东岩趣，残阳破翠微。脱巾花下醉，洗药月前归。风景今还好，如何与世违。","dynasty":"唐代","title":"忆山中寄旧友"}
{"author":"钱起","content":"春风起东道，握手望京关。柳色从乡至，莺声送客还。嘶骖顾近驿，归路出他山。举目情难尽，羁离失志间。","dynasty":"唐代","title":"陇右送韦三还京"}
{"author":"钱起","content":"制锦蜀江静，飞凫汉阙遥。一兹风靡草，再视露盈条。旅望多愁思，秋天更泬寥。河阳传丽藻，清韵入歌谣。","dynasty":"唐代","title":"和蜀县段明府秋城望归期"}
{"author":"钱起","content":"靖节昔高尚，令孙嗣清徽。旧庐云峰下，献岁车骑归。去俗因解绶，忆山得采薇。田畴春事起，里巷相寻稀。渊明醉乘兴，闲门只掩扉。花禽惊曙月，邻女上鸣机。毕娶愿已果，养恬志宁违。吾当挂朝服，同尔缉荷衣。","dynasty":"唐代","title":"酬陶六辞秩归旧居见柬"}
{"author":"钱起","content":"飞花落絮满河桥，千里伤心送客遥。不惜芸香染黄绶，惟怜鸿羽下青霄。云衢有志终骧首，吏道无媒且折腰。急管繁弦催一醉，颓阳不驻引征镳。","dynasty":"唐代","title":"送孙十尉温县"}
{"author":"钱起","content":"悲风陨凉叶，送归怨南楚。穷年将别离，寸晷申宴语。长淮流不尽，征棹忽复举。碧落半愁云，黄鹤时顾侣。游宦且未达，前途各修阻。分袂一相嗟，良辰更何许。","dynasty":"唐代","title":"淮上别范大"}
{"author":"钱起","content":"不知香署客，谢病翠微间。去幄兰将老，辞车雉亦闲。近窗云出洞，当户竹连山。对酒溪霞晚，家人采蕨还。","dynasty":"唐代","title":"过孙员外蓝田山居"}
{"author":"钱起","content":"远近化人天，王城指日边。宰君迎说法，童子伴随缘。到处花为雨，行时杖出泉。今宵松月下，门闭想安禅。","dynasty":"唐代","title":"送赟法师往上都"}
{"author":"钱起","content":"守贵常思俭，平津此意深。能卑丞相宅，何谢故人心。种蕙初抽带，移篁不改阴。院梅朝助鼎，池凤夕归林。觉路经中得，沧洲梦里寻。道高仍济代，恩重岂投簪。报国谁知己，推贤共作霖。兴来文雅振，清韵掷双金。","dynasty":"唐代","title":"奉和杜相公移长兴宅，奉呈元相公"}
{"author":"钱起","content":"秋堂复夜阑，举目尽悲端。霜堞鸟声苦，更楼月色寒。美人深别意，斗酒少留欢。明发将何赠，平生双玉盘。","dynasty":"唐代","title":"郭司徒厅夜宴"}
{"author":"钱起","content":"莺鸣蕙草绿，朝与情人期。林沼忘言处，鸳鸿养翮时。春泉滋药暖，晴日度花迟。此会无辞醉，良辰难再追。","dynasty":"唐代","title":"题萧丞小池"}
{"author":"钱起","content":"爽气朝来万里清，凭高一望九秋轻。不知凤沼霖初霁，但觉尧天日转明。四野山河通远色，千家砧杵共秋声，遥想青云丞相府，何时开阁引书生。","dynasty":"唐代","title":"乐游原晴望上中书李侍郎"}
{"author":"钱起","content":"养拙惯云卧，为郎如鸟栖。不知仙阁峻，惟觉玉绳低。帐喜香烟暖，诗惭赐笔题。未央春漏促，残梦谢晨鸡。","dynasty":"唐代","title":"春宵寓直"}
{"author":"钱起","content":"春风起东道，握手望京关。柳色从乡至，莺声送客还。嘶骖顾近驿，归路出他山。举目情难尽，羁离失志间。","dynasty":"唐代","title":"陇右送韦三还京"}
{"author":"钱起","content":"不知谁氏子，炼魄家洞天。鹤待成丹日，人寻种杏田。灵山含道气，物性皆自然。白鹿顾瑞草，骊龙蟠玉泉。得兹象外趣，便割区中缘。石窦采云母，霞堂陪列仙。主人善止客，柯烂忘归年。","dynasty":"唐代","title":"过瑞龙观道士"}
{"author":"钱起","content":"药径深红藓，山窗满翠微。羡君花下酒，蝴蝶梦中飞。","dynasty":"唐代","title":"题崔逸人山亭"}
{"author":"钱起","content":"幽石生芙蓉，百花惭美色。远笑越溪女，闻芳不可识。","dynasty":"唐代","title":"蓝田溪杂咏二十二首·石莲花"}
{"author":"钱起","content":"永日兴难望，掇芳春陂曲。新晴花枝下，爱此苔水绿。","dynasty":"唐代","title":"蓝田溪杂咏二十二首。东陂（一作忆皇子陂）"}
{"author":"钱起","content":"陈琳书记本翩翩，料敌能兵夺酒泉。圣主好文兼好武，封侯莫比汉皇年。","dynasty":"唐代","title":"卢龙塞行送韦掌记二首其二"}
{"author":"钱起","content":"结交意不薄，匪席言莫违。世义随波久，人生知己稀。先鸣誓相达，未遇还相依。一望金门诏，三看黄鸟飞。暝投同旅食，朝出易儒衣。嵇向林庐接，携手行将归。","dynasty":"唐代","title":"客舍赠郑贲"}
{"author":"钱起","content":"引蔓出云树，垂纶覆巢鹤。幽人对酒时，苔上闲花落。","dynasty":"唐代","title":"蓝田溪杂咏二十二首。古藤"}
{"author":"钱起","content":"南山转群木，昏晓拥山翠。小泽近龙居，清苍常雨气。君家北原上，千金买胜事。丹阙退朝回，白云迎赏至。新晴村落外，处处烟景异。片水明断岸，馀霞入古寺。东皋指归翼，目尽有馀意。","dynasty":"唐代","title":"太子李舍人城东别业（李祭酒别业俯视川林前带雷岫）"}
{"author":"钱起","content":"秋空万里净，嘹唳独南征。风急翻霜冷，云开见月惊。塞长怯去翼，影灭有馀声。怅望遥天外，乡愁满目生。","dynasty":"唐代","title":"送征雁"}
{"author":"钱起","content":"永日兴难忘，掇芳春陂曲。新晴花枝下，爱此苔水绿。","dynasty":"唐代","title":"蓝田溪杂咏二十二首其十五东陂"}
{"author":"钱起","content":"山观海头雨，悬沫动烟树。只疑苍茫里，郁岛欲飞去。大块怒天吴，惊潮荡云路。群真俨盈想，一苇不可渡。惆怅赤城期，愿假轻鸿驭。","dynasty":"唐代","title":"雨中望海上，怀郁林观中道侣"}
{"author":"钱起","content":"赤县新秋夜，文人藻思催。钟声自仙掖，月色近霜台。一叶兼萤度，孤云带雁来。明朝紫书下，应问长卿才。","dynasty":"唐代","title":"和万年成少府寓直"}
{"author":"钱起","content":"江华胜事接湘滨，千里湖山入兴新。才子思归催去棹，汀花且为驻残春。","dynasty":"唐代","title":"送欧阳子还江华郡"}
{"author":"钱起","content":"得意今如此，清光不可攀。臣心尧日下，乡思楚云间。杨柳依归棹，芙蓉栖旧山。采兰兼衣锦，何似买臣还。","dynasty":"唐代","title":"送陈供奉恩敕放归觐省"}
{"author":"钱起","content":"少年从事好，此去别愁轻。满座诗人兴，随君郢路行。蒹葭侵驿树，云水抱山城。遥爱下车日，江皋春草生。","dynasty":"唐代","title":"送唐别驾赴郢州"}
{"author":"钱起","content":"少年从事好，此去别愁轻。满座诗人兴，随君郢路行。蒹葭侵驿树，云水抱山城。遥爱下车日，江皋春草生。","dynasty":"唐代","title":"送唐别驾赴郢州"}
{"author":"钱起","content":"几年家绝壑，满径种芳兰。带石买松贵，通溪涨水宽。诵经连谷响，吹律减云寒。谁谓桃源里，天书问考槃。一从解蕙带，三入偶蝉冠。今夕复何夕，归休寻旧欢。片云隔苍翠，春雨半林湍。藤长穿松盖，花繁压药栏。景深青眼下，兴绝彩毫端。笑向同来客，登龙此地难。","dynasty":"唐代","title":"中书王舍人辋川旧居"}
{"author":"钱起","content":"谤言三至后，直道叹何如。今日蓝溪水，无人不夜鱼。","dynasty":"唐代","title":"送李明府去官"}
{"author":"钱起","content":"秋风过楚山，山静秋声晚。赏心无定极，仙步亦清远。返照云窦空，寒流石苔浅。羽人昔已去，灵迹欣方践。投策谢归途，世缘从此遣。","dynasty":"唐代","title":"过桐柏山"}
{"author":"钱起","content":"月照溪边一罩蓬，夜闻清唱有微风。小楼深巷敲方响，水国人家在处同。","dynasty":"唐代","title":"夜泊鹦鹉洲"}
{"author":"钱起","content":"能清谢脁思，暂下承明庐。远山新水下，寒皋微雨馀。更怜归鸟去，宛到卧龙居。笑指丛林上，闲云自卷舒。宁心鸣凤日，却意钓璜初。处贵有馀兴，伊周位不如。","dynasty":"唐代","title":"晚出青门望终南别业"}
{"author":"钱起","content":"凤凰衔诏与何人，喜政多才宠寇恂。台上鸳鸾争送远，岳阳云树待行春。自怜黄阁知音在，不厌彤幨出守频。应笑冯唐衰且拙，世情相见白头新。","dynasty":"唐代","title":"送张员外出牧岳州"}
{"author":"钱起","content":"苦节推白首，怜君负此生。忠荩名空在，家贫道不行。朝来相忆访蓬荜，只谓渊明犹卧疾。忽见江南吊鹤来，始知天上文星失。尝恨知音千古稀，那堪夫子九泉归。一声邻笛残阳里，酹酒空堂泪满衣。","dynasty":"唐代","title":"哭曹钧"}
{"author":"钱起","content":"胡风迎马首，汉月学蛾眉。久戍人将老，长征马不肥。","dynasty":"唐代","title":"失题"}
{"author":"钱起","content":"流水辞山花别枝，随风一去绝还期。昨夜故人泉下宿，今朝白发镜中垂。音徽寂寂空成梦，容范朝朝无见时。旦暮馀生几息在，不应存没未尝悲。","dynasty":"唐代","title":"哭辛霁"}
{"author":"钱起","content":"净与溪色连，幽宜松雨滴。谁知古石上，不染世人迹。","dynasty":"唐代","title":"蓝田溪杂咏二十二首·石上苔"}
{"author":"钱起","content":"数亩园林好，人知贤相家。结茅书阁俭，带水槿篱斜。古树生春藓，新荷卷落花。圣恩加玉铉，安得卧青霞。","dynasty":"唐代","title":"题樊川杜相公别业"}
{"author":"钱起","content":"骥足駸駸吴越关，屏星复与紫书还。已知从事元无事，城上愁看海上山。","dynasty":"唐代","title":"送符别驾还郡（一作还钱塘）"}
{"author":"钱起","content":"黄鸟鸣园柳，新阳改旧阴。春来此幽兴，宛是谢公心。扫径兰芽出，添池山影深。虚名随振鹭，安得久栖林。","dynasty":"唐代","title":"春谷幽居"}
{"author":"钱起","content":"盛业山河列，重名剑履荣。珥貂为相子，开阁引时英。美景池台色，佳期宴赏情。词人载笔至，仙妓出花迎。暗竹朱轮转，回塘玉佩鸣。舞衫招戏蝶，歌扇隔啼莺。饮德心皆醉，披云兴转清。不愁欢乐尽，积庆在和羹。","dynasty":"唐代","title":"陪郭常侍令公东亭宴集"}
{"author":"钱起","content":"春风起东道，握手望京关。柳色从乡至，莺声送客还。嘶骖顾近驿，归路出他山。举目情难尽，羁离失志间。","dynasty":"唐代","title":"陇右送韦三还京"}
{"author":"钱起","content":"候馆扫清昼，使车出明光。森森入郭树，一道引飞霜。仰视骢花白，多惭绶色黄。鹪鹩无羽翼，愿假宪乌翔。","dynasty":"唐代","title":"清"}
{"author":"钱起","content":"有意莲叶间，瞥然下高树。擘波得潜鱼，一点翠光去。","dynasty":"唐代","title":"蓝田溪杂咏二十二首。衔鱼翠鸟"}
{"author":"钱起","content":"缨珮不为美，人群宁免辞。杳然黄鹄去，未负白云期。此别清兴尽，高秋临水时。好山枉帆僻，浪迹到家迟。他日诏书下，梁鸿安可追。","dynasty":"唐代","title":"送张五员外东归楚州"}
{"author":"钱起","content":"文星垂太虚，辞伯综群书。彩笔下鸳掖，褒衣来石渠。典坟探奥旨，造化睹权舆。述圣鲁宣父，通经汉仲舒。窗明宜缥带，地肃近丹除。清昼删诗暇，高秋作赋初。露盘侵汉耸，宫柳度鸦疏。静对连云阁，晴闻过阙车。旧僚云出矣，晚岁复何如。海峤瞻归路，江城梦直庐。含毫思两凤，望远寄双鱼。定笑巴歌拙，还参丽曲馀。","dynasty":"唐代","title":"奉和中书常舍人晚秋集贤院即事寄徐薛二侍御"}
{"author":"钱起","content":"蝴蝶弄和风，飞花不知晚。王孙寻芳草，步步忘路远。况我爱青山，涉趣皆游践。萦回必中路，阴晦阳复显。古岸生新泉，霞峰映雪巘.交枝花色异，奇石云根浅。碧洞志忘归，紫芝行可搴。应嗤嵇叔夜，林卧方沉湎。","dynasty":"唐代","title":"仲春晚寻覆釜山"}
{"author":"钱起","content":"谁谓江山阻，心亲梦想偏。容辉常在目，离别任经年。郡国通流水，云霞共远天。行春莺几啭，迟客月频圆。雁有归乡羽，人无访戴船。愿征黄霸入，相见玉阶前。","dynasty":"唐代","title":"寄袁州李嘉祐员外"}
{"author":"钱起","content":"野寺千家外，闲行晚暂过。炎氛临水尽，夕照傍林多。境对知心妄，人安觉政和。绳床摇麈尾，佳趣满沧波。","dynasty":"唐代","title":"奉陪使君十四叔晚憩大云门寺"}
{"author":"钱起","content":"山观海头雨，悬沫动烟树。只疑苍茫里，郁岛欲飞去。大块怒天吴，惊潮荡云路。群真俨盈想，一苇不可渡。惆怅赤城期，愿假轻鸿驭。","dynasty":"唐代","title":"雨中望海上，怀郁林观中道侣"}
{"author":"钱起","content":"欲知儒道贵，缝掖见诸侯。且感千金诺，宁辞万里游。雁峰侵瘴远，桂水出云流。坐惜离居晚，相思绿蕙秋。","dynasty":"唐代","title":"送李判官赴桂州幕"}
{"author":"钱起","content":"定力无涯不可称，未知何代坐禅僧。默默山门宵闭月，荧荧石壁昼然灯。四时树长书经叶，万岁岩悬拄杖藤。昔日舍身缘救鸽，今时出见有飞鹰。","dynasty":"唐代","title":"题延州圣僧穴"}
{"author":"钱起","content":"冥搜过物表，洞府次溪傍。已入瀛洲远，谁言仙路长。孤烟出深竹，道侣正焚香。鸣磬爱山静，步虚宜夜凉。仍同象帝庙，更上紫霞冈。霁月悬琪树，明星映碧堂。倾思丹灶术，愿采玉芝芳。傥把浮丘袂，乘云别旧乡。","dynasty":"唐代","title":"夕游覆釜山道士观因登玄元庙"}
{"author":"钱起","content":"东水将孤客，南行路几千。虹翻潮上雨，鸟落瘴中天。谪去宁留恨，思归岂待年。衔杯且一醉，别泪莫潸然。","dynasty":"唐代","title":"送薛八谪居"}
{"author":"钱起","content":"性拙偶从宦，心闲多掩扉。虽看北堂草，不望旧山薇。花月霁来好，云泉堪梦归。如何建章漏，催著早朝衣。","dynasty":"唐代","title":"新昌里言怀"}
{"author":"钱起","content":"文武资人望，谋猷简圣情。南州初卧鼓，东土复维城。寄重分符去，威仍出阃行。斗牛移八座，日月送双旌。别恋瞻天起，仁风应物生。伫闻收组练，锵玉会承明。","dynasty":"唐代","title":"送李九归河北"}
{"author":"钱起","content":"日爱蘅茅下，闲观山海图。幽人自守朴，穷谷也名愚。倒岭和溪雨，新泉到户枢。丛阑齐稚子，蟠木老潜夫。忆戴差过剡，游仙惯入壶。濠梁时一访，庄叟亦吾徒。","dynasty":"唐代","title":"山斋读书寄时校书杜叟"}
{"author":"钱起","content":"入门花柳暗，知是近臣居。大隐心何远，高风物自疏。翛然静者事，宛得上皇馀。鸡犬偷仙药，儿童授道书。清吟送客后，微月上城初。彩笔有新咏，文星垂太虚。承恩金殿宿，应荐马相如。","dynasty":"唐代","title":"过王舍人宅"}
{"author":"钱起","content":"玉柱金罍醉不欢，云山驿道向东看，鸿声断续暮天远，柳影萧疏秋日寒。霜降幽林沾蕙若，弦惊翰苑失鸳鸾。秋来回首君门阻，马上应歌行路难。","dynasty":"唐代","title":"送李九贬南阳"}
{"author":"钱起","content":"文士皆求遇，今人谁至公。灵台一寄宿，杨柳再春风。更惜忘形友，频年失志同。羽毛齐燕雀，心事阻鸳鸿。留滞惭归养，飞鸣恨触笼。橘怀乡梦里，书去客愁中。残雪迷归雁，韶光弃断蓬。吞悲问唐举，何路出屯蒙。","dynasty":"唐代","title":"同邬戴关中旅寓"}
{"author":"钱起","content":"明代少知己，夜光频暗投。迍邅终薄命，动息尽穷愁。自欲归飞鹢，当为不系舟。双垂素丝泪，几弊皂貂裘。暮鸟栖幽树，孤云出旧丘。蛩悲衣褐夕，雨暗转蓬秋。客里冯谖剑，歌中甯戚牛。主人能纵酒，一醉且忘忧。","dynasty":"唐代","title":"新丰主人"}
{"author":"钱起","content":"得地移根远，交柯绕指柔。露香浓结桂，池影斗蟠虬。黛叶轻筠绿，金花笑菊秋。何如南海外，雨露隔炎洲。","dynasty":"唐代","title":"赋得池上双丁香树"}
{"author":"钱起","content":"去名即栖遁，何必归沧浪。种药幽不浅，杜门喧自忘。林眠多晓梦，鸦散惊初阳。片雪幽云至，回风邻果香。佳期碧天末，惆怅紫兰芳。","dynasty":"唐代","title":"闲居寄包何"}
{"author":"钱起","content":"禅林绝过客，柱史正焚香。驯鸽不猜隼，慈云能护霜。骢声隔暗竹，吏事散空廊。霄汉期鸳鹭，狐狸避宪章。绕阶春色至，屈草待君芳。","dynasty":"唐代","title":"津梁寺寻李侍御"}
{"author":"钱起","content":"偶与息心侣，忘归才子家。玄谈兼藻思，绿茗代榴花。岸帻看云卷，含毫任景斜。松乔若逢此，不复醉流霞。","dynasty":"唐代","title":"过长孙宅与朗上人茶会"}
{"author":"钱起","content":"抱琴为傲吏，孤棹复南行。几度秋江水，皆添白雪声。佳期来客梦，幽思缓王程。佐牧无劳问，心和政自平。","dynasty":"唐代","title":"送弹琴李长史往洪州"}
{"author":"钱起","content":"乡心不可问，秋气又相逢。飘泊方千里，离悲复几重。回云随去雁，寒露滴鸣蛩。延颈遥天末，如闻故国钟。","dynasty":"唐代","title":"晚次宿预馆"}
{"author":"钱起","content":"郢人何苦调，饮水仍布衾。烟火昼不起，蓬蒿春欲深。前庭少乔木，邻舍闻新禽。虽有征贤诏，终伤不遇心。","dynasty":"唐代","title":"题陈季壁"}
{"author":"钱起","content":"旧居三顾后，晚节重幽寻。野径到门尽，山窗连竹阴。昔年莺出谷，今日凤归林。物外凌云操，谁能继此心。","dynasty":"唐代","title":"和人秋归终南山别业"}
{"author":"钱起","content":"无双锦帐郎，绝境有林塘。鹤静疏群羽，蓬开失众芳。晴山看不厌，流水趣何长。日晚催归骑，钟声下夕阳。","dynasty":"唐代","title":"陪考功王员外城东池亭宴"}
{"author":"钱起","content":"一笑不可得，同心相见稀。摘菱频贳酒，待月未扃扉。星影低惊鹊，虫声傍旅衣。卑栖岁已晚，共羡雁南飞。好欲弃吾道，今宵又遇君。老夫相劝酒，稚子待题文。月下谁家笛，城头几片云。如何此幽兴，明日重离群。","dynasty":"唐代","title":"秋夜梁七兵曹同宿二首"}
{"author":"钱起","content":"南山转群木，昏晓拥山翠。小泽近龙居，清苍常雨气。君家北原上，千金买胜事。丹阙退朝回，白云迎赏至。新晴村落外，处处烟景异。片水明断岸，馀霞入古寺。东皋指归翼，目尽有馀意。","dynasty":"唐代","title":"太子李舍人城东别业（李祭酒别业俯视川林前带雷岫）"}
{"author":"钱起","content":"不醉百花酒，伤心千里归。独收和氏玉，还采旧山薇。出处离心尽，荣枯会面稀。预愁芳草色，一径入衡闱。","dynasty":"唐代","title":"落第，刘拾遗相送东归"}
{"author":"钱起","content":"结交意不薄，匪席言莫违。世义随波久，人生知己稀。先鸣誓相达，未遇还相依。一望金门诏，三看黄鸟飞。暝投同旅食，朝出易儒衣。嵇向林庐接，携手行将归。","dynasty":"唐代","title":"客舍赠郑贲"}
{"author":"钱起","content":"永夜不可度，蛩吟秋雨滴。寂寞想章台，始叹云泥隔。雷声匪君车，犹时过我庐。电影非君烛，犹能明我目。如何琼树枝，梦里看不足。望望佳期阻，愁生寒草绿。","dynasty":"唐代","title":"离居夜雨，奉寄李京兆"}
{"author":"钱起","content":"返真难合道，怀旧仍无吊。浮俗渐浇淳，斯人谁继妙。声容在心耳，宁觉阻言笑。玄堂闭几春，拱木齐云峤。鹤传居士舞，猿得苏门啸。酹酒片阳微，空山想埋照。","dynasty":"唐代","title":"过温逸人旧居"}
{"author":"钱起","content":"太清霁云雷，阳春陶物象。明牧行春令，仁风助升长。时和俗勤业，播殖农厥壤。阴阴桑陌连，漠漠水田广。郡中忽无事，方外还独往。日暮驻归轩，湖山有佳赏。宣城传逸韵，千载谁此响。","dynasty":"唐代","title":"奉和张荆州巡农晚望"}
{"author":"钱起","content":"白露蚕已丝，空林日凄清。寥寥昼扉掩，独卧秋窗明。宝字比仙药，羽人寄柴荆。长吟想风驭，恍若升蓬瀛。","dynasty":"唐代","title":"卧疾，答刘道士"}
{"author":"钱起","content":"荃蕙有奇性，馨香道为人。不居众芳下，宁老空林春。之子秉高节，攻文还守真。素书寸阴尽，流水怨情新。济济振缨客，烟霄各致身。谁当举玄晏，不使作良臣。","dynasty":"唐代","title":"过曹钧隐居"}
{"author":"钱起","content":"微雨侵晚阳，连山半藏碧。林端陟香榭，云外迟来客。孤村凝片烟，去水生远白。但佳川原趣，不觉城池夕。更喜眼中人，清光渐咫尺。","dynasty":"唐代","title":"登胜果寺南楼，雨中望严协律"}
{"author":"钱起","content":"山月随客来，主人兴不浅。今宵竹林下，谁觉花源远。惆怅曙莺啼，孤云还绝巘.","dynasty":"唐代","title":"酬王维春夜竹亭赠别"}
{"author":"钱起","content":"行役不遑安，在幽机转发。山谷无明晦，溪霞自兴没。朝栉杉下风，夕饮石上月。懿尔青云士，垂缨朝凤阙。宁知采竹人，每食惭薇蕨。","dynasty":"唐代","title":"夕发箭场岩下作"}
{"author":"钱起","content":"君不见圣主旰食忧元元，秋风苦雨暗九门。凤凰池里沸泉腾，苍龙阙下生云根。阴精离毕太淹度，倦鸟将归不知树。愁阴惨淡时殷雷，生灵垫溺若寒灰。公卿红粒爨丹桂，黔首白骨封青苔。貂裘玉食张公子，炰炙熏天戟门里。且如歌笑日挥金。应笑禹汤能罪己。鹤鸣蛙跃正及时，豹隐兰凋亦可悲。焉得太阿决屏翳，还令率土见朝曦。","dynasty":"唐代","title":"秋霖曲"}
{"author":"钱起","content":"事边仍恋主，举酒复悲歌。粉署含香别，辕门载笔过。莺声出汉苑，柳色过漳河。相忆情难尽，离居春草多。","dynasty":"唐代","title":"送陆郎中"}
{"author":"钱起","content":"乍依菱蔓聚，尽向芦花灭。更喜好风来，数片翻晴雪。","dynasty":"唐代","title":"蓝田溪杂咏二十二首。戏鸥"}
{"author":"钱起","content":"风送出山钟，云霞度水浅。欲知声尽处，鸟灭寥天远。","dynasty":"唐代","title":"蓝田溪杂咏二十二首。远山钟"}
{"author":"钱起","content":"幽石生芙蓉，百花惭美色。远笑越溪女，闻芳不可识。","dynasty":"唐代","title":"蓝田溪杂咏二十二首。石莲花"}
{"author":"钱起","content":"药径深红藓，山窗满翠微。羡君花下酒，蝴蝶梦中飞。","dynasty":"唐代","title":"题崔逸人山亭"}
{"author":"钱起","content":"望山登春台，目尽趣难极。晚景下平阡，花际霞峰色。","dynasty":"唐代","title":"蓝田溪杂咏二十二首。登台（一作望山台）"}
{"author":"钱起","content":"远岫见如近，千里一窗里。坐来石上云，乍谓壶中起。","dynasty":"唐代","title":"蓝田溪杂咏二十二首。窗里山"}
{"author":"钱起","content":"半日吴村带晚霞，闲门高柳乱飞鸦。横云岭外千重树，流水声中一两家。愁人昨夜相思苦，闰月今年春意赊。自叹梅生头似雪，却怜潘令县如花。","dynasty":"唐代","title":"题郎士元半日吴村别业，兼呈李长官"}
{"author":"钱起","content":"长信萤来一叶秋，蛾眉泪尽九重幽。鳷鹊观前明月度，芙蓉阙下绛河流。鸳衾久别难为梦，凤管遥闻更起愁。谁分昭阳夜歌舞，君王玉辇正淹留。","dynasty":"唐代","title":"长信怨"}
{"author":"钱起","content":"日暮穷途泪满襟，云天南望羡飞禽。阮肠暗与孤鸿断，江水遥连别恨深。明月既能通忆梦，青山何用隔同心。秦楚眼看成绝国，相思一寄白头吟。","dynasty":"唐代","title":"七盘岭阻寇闻李端公先到南楚"}
{"author":"钱起","content":"能栖杏梁际，不与黄雀群。夜影寄红烛，朝飞高碧云。含情别故侣，花月惜春分。","dynasty":"唐代","title":"赋得巢燕送客"}
{"author":"钱起","content":"谤言三至后，直道叹何如。今日蓝溪水，无人不夜鱼。","dynasty":"唐代","title":"送李明府去官"}
{"author":"钱起","content":"故城门外春日斜，故城门里无人家。市朝欲认不知处，漠漠野田空草花。","dynasty":"唐代","title":"过故洛城"}
{"author":"钱起","content":"骥足駸駸吴越关，屏星复与紫书还。已知从事元无事，城上愁看海上山。","dynasty":"唐代","title":"送符别驾还郡（一作还钱塘）"}
{"author":"钱起","content":"花繁柳暗九门深，对饮悲歌泪满襟。数日莺花皆落羽，一回春至一伤心。","dynasty":"唐代","title":"长安落第"}
{"author":"钱起","content":"二月黄鹂飞上林，春城紫禁晓阴阳。长乐钟声花外尽，龙池柳色雨中深。阳和不散穷途恨，霄汉长怀捧日心。献赋十年犹未遇，羞将白发对华簪。","dynasty":"唐代","title":"赠阙下裴舍人"}
{"author":"钱起","content":"君不见明星映空月，太阳朝升光尽歇。君不见凋零委路蓬，长风飘举入云中。由来人事何尝定，且莫骄奢笑贱穷。","dynasty":"唐代","title":"行路难·君不见明星映空月"}
{"author":"钱起","content":"几转到青山，数重度流水。秦人入云去，知向桃源里。","dynasty":"唐代","title":"蓝田溪杂咏二十二首·洞仙谣（一作伺山径）"}
{"author":"钱起","content":"净与溪色连，幽宜松雨滴。谁知古石上，不染世人迹。","dynasty":"唐代","title":"蓝田溪杂咏二十二首·石上苔"}
{"author":"钱起","content":"幽石生芙蓉，百花惭美色。远笑越溪女，闻芳不可识。","dynasty":"唐代","title":"蓝田溪杂咏二十二首·石莲花"}
{"author":"钱起","content":"好欲弃吾道，今宵又遇君。老夫相劝酒，稚子待题文。月下谁家笛，城头几片云。如何此幽兴，明日重离群。","dynasty":"唐代","title":"秋夜梁七兵曹同宿二首其二"}
{"author":"钱起","content":"沈冥众所遗，咫尺绝佳期。始觉衡门下，翛然太古时。鸡声共邻巷，烛影隔茅茨。坐惜牛羊径，芳荪白露滋。","dynasty":"唐代","title":"赠邻居齐六司仓"}
{"author":"钱起","content":"悽然双树下，垂泪远公房。灯续生前火，炉添没后香。阴阶明片雪，寒竹响空廊。寂灭应为乐，尘心徒自伤。","dynasty":"唐代","title":"哭空寂寺玄上人"}
{"author":"陈元裕","content":"上善湛然秋，恩波洽帝猷。谩言生险浪，岂爽见安流。泛去星槎远，澄来月练浮。滔滔对离酌，入洛称仙舟。","dynasty":"唐代","title":"送德林郎中学士赴东府（得水）"}
{"author":"范师孔","content":"高楼高登天，美人美如玉。美人坐高楼，更弹天上曲。飞声落人间，谁不注耳目。安知妾此心，长恐昼夜促。莫羡高楼高，莫羡美女美。楼头瞻明月，楼下看流水。月明圆易缺，水流去如驶。独爱山中兰，幽香抱枝死。","dynasty":"宋代","title":"高楼"}
{"author":"范师孔","content":"几与溪山绝世缘，重来猿鸟只依然。悬崖野瀑飘成雪，近午岚飞暗尽天。水尚未疏须识禹，山如深入定逢仙。洞中石鼎烹云处，此夜还来借榻眠。","dynasty":"宋代","title":"武夷山"}
{"author":"范师孔","content":"一路经行处，盘溪绕僻原。蜂喧花外坞，犬吠竹边门。","dynasty":"宋代","title":"小浆铺"}
{"author":"邹浩","content":"赤路如龙蛇，不知几千丈。出没山水间，一下复一上。伊予独何为，与之同俯仰？","dynasty":"南北朝","tags":"咏物，抒怀，感慨","title":"咏路"}
{"author":"邹浩","content":"岭表归来饭不足，负郭有田金未赎。何当卖剑成此谋，耕遍雨余春雨绿。","dynasty":"宋代","title":"跋漳浦李大忠微叔所藏书画尾"}
{"author":"邹浩","content":"洞门寂寂昼常阴，谁识行天济物心。金翅影沉超永劫，玉毫光现契圆音。滂沱普润三千界，叆叇浓兴一万寻。天子六龙方在御，不应头角閟幽深。","dynasty":"宋代","title":"白龙洞"}
{"author":"邹浩","content":"功名从古病难成，况作天西绝域行。纵有平陵同落落，其如卫候尚营营。杀妻吴起终遭逐，上疏鸿卿不免刑。定远独能逢圣主，千年万岁蔼嘉声。","dynasty":"宋代","title":"班超"}
{"author":"邹浩","content":"元佑真人初御天，四门穆穆来忠言。阆风学士望朝野，即日赐环司谏垣。当时同列继登用，独先朝露归九原。位不酬身在孙子，嶷嶷诸子声名喧。叔也纵横五经内，娱目未始窥家园。苟闻某所有贤者，弊车趼仆从之奔。甘陵南北正分党，攘臂其间无怨恩。未见其止见其进，会须一反映收乾坤。素冠俛首琴复御，鹏飞九万方化鲲。于今怙恃只明主，肯与世俗均寒暄。旦年妙笔三千牍，矧已恸哭论元元。","dynasty":"宋代","title":"磅大受赴选天官"}
{"author":"邹浩","content":"零陵讵中邦，道阻五千里。我以放逐来，本非心乐只。身止高山巅，忽忽弥半祀。人情久自亲。况复多可喜。坐使故乡念，如火沃之水。罪大不得留，今兹动行李。昭州虽岭南，流寓盖均耳。倘未还庭闱，在彼犹在此。胡然当作离，耿耿殊不已。物我要兼忘，咄哉从此始。","dynasty":"宋代","title":"别零陵"}
{"author":"邹浩","content":"许汝相望无百里，政声文誉益惊人。岂知今日俱长路，重慰平生仰后尘。云澹京黄书鹄举，风回汉水白鸥驯。归来有约天从否，准拟冥行细问津。","dynasty":"宋代","title":"别由正"}
{"author":"邹浩","content":"江山本无情，别去亦何语。向来爽气中，食息三月许。平非吾所求，去非吾所御。回首谢江山，吾今若轻举。","dynasty":"宋代","title":"别昭平"}
{"author":"邹浩","content":"万事根本安装难明，声之所发由声声。不有智者抉其□，直如宝剑埋丰城。风生风济孰嘘吸，制作解成琴与筝。矧兹江汉泻荆楚，含桃初熟飞流莺。波涛暗逐岁月长，激激滩际春雷谹。白沙湖边更湍急，五磨因缘资养生。城中鞭驴喘欲死，亦或人劳僵自横。借令麦破面浮玉，青蝇遽集争营营。乃知此策最长利，朱墨岂复嗤南荣。天轮地轴骇夜，彷佛飓扇吹苍瀛。游江夫人俨然坐，蛟龙不动如石鲸。只应神物亦持护，我辈何妨双耳清。","dynasty":"宋代","title":"冰韵端夫闻江北水磨"}
{"author":"邹浩","content":"南极星中见老人，禅光垂照喜生春。身如龟鹤心如石，进德功夫常日新。","dynasty":"宋代","title":"柄生日"}
{"author":"邹浩","content":"因革纷然岂用情，由来消息与时行。奏封直指财并力，造法当期实应名。可使华夷渐润泽，不烦衡石自均平。将明况是忧民者，即见熙熙百室盈。","dynasty":"宋代","title":"和路主簿喜罢役法并酬范奉议见寄"}
{"author":"邹浩","content":"自期谋道不谋身，不逐轻狂戏此春。读史穷经求在我，攀龙附凤彼何人。一言逢主未如志，百结成衣肯叹贫。早晚病除堪属思，新诗莫厌起予频。","dynasty":"宋代","title":"酬黄秀才见寄"}
{"author":"邹浩","content":"野阔天低四望赊，霏微膏雨兆休嘉。早钟郁郁穿云断，官柳垂垂夹道斜。邂逅庭前方指柏，逡巡木末已栖鸦。杨朱易服归来处，荷笠收车几万家。","dynasty":"宋代","title":"和路子高微雨中至山光寺"}
{"author":"邹浩","content":"盟府功臣奕世孙，低回筦库尚随群。干戈分职名虽武，诗酒忘怀格自文。倾盖二年嗟往事，赢粮一日指行云。江梅欺雪南枝发，如綍新除定此闻。","dynasty":"宋代","title":"送监作院潘供备其一"}
{"author":"邹浩","content":"飘飘雅致孰如君，旋辟西轩置酒樽。振木岂惟闻白雪，断缨仍许醉黄昏。长亭风顺已言别，小圃春回空自繁。惆怅潜斋不知处，何年携手却重论。","dynasty":"宋代","title":"送监作院潘供备其二"}
{"author":"邹浩","content":"刘郎爽气晓霜晴，阳子高怀宝鉴明。虽幸竹林容入会，每惭布鼓独无声。一杯葵藿真佳趣，五鼎牛羊谩宰生。廊庙他年调燮手，不妨潜室且和羹。","dynasty":"宋代","title":"和刘知录见寄并简阳先生"}
{"author":"邹浩","content":"万卷藏书肯自閒，沉涵圣道欲晞颜。片心既与人寰远，逸驾宁容俗士攀。嗟我曳裾胶扰处，荷君置榻寂寥间。藜羹玉麈清何限，每到斜阳不忍还。","dynasty":"宋代","title":"和阳先生见赠"}
{"author":"邹浩","content":"灼灼桃源数朵红，青禽传到荜门中。傍人只喜窥春色，达士元来寄祖风。谩说几经千岁赏，会须一笑万缘空。沉香散处圆蒲稳，花自蕃鲜体自同。","dynasty":"宋代","title":"次韵胡秀才遗桃花"}
{"author":"邹浩","content":"从来文史足三冬，何事明时作退翁。刺口岂能论扰扰，冥心直欲似空空。半轩苍莽雨初霁，一钓清泠月正胧。好把晨昏付香火，个中真乐更无穷。","dynasty":"宋代","title":"次韵慕公实"}
{"author":"邹浩","content":"流年忽忽又残春，策杖郊原肯厌频。往古来今何足校，閒花幽草自争新。旋开酒蚁成高会，共解名缰作逸民。随处怡然真有味，不须千里忆吴莼。","dynasty":"宋代","title":"和通判王定国承议游竹西其一"}
{"author":"邹浩","content":"一霎狂飙破晓阴，春光极目几千寻。会须胜事追莲社，更约幽人访竹林。渺渺平田涵白水，萧萧苍桧聒清音。郑虔才大犹遭骂，重愧持杯许脱簪。","dynasty":"宋代","title":"和通判王定国承议游竹西其二"}
{"author":"邹浩","content":"十年星散忽相逢，寂寞芜城古頖宫。一炷澄泥窥祖要，三卮浮蚁对春丛。牢刍岂解留天骥，云路还闻逐塞鸿。莲社故人如见问，为言涉世百无功。","dynasty":"宋代","title":"送胡适道秀才东归"}
{"author":"邹浩","content":"九十青阳安在哉，临风搔首谩迟回。春于我辈非无意，诗必先成为有才。拖架酴醾香破麝，翻阶芍药大逾杯。病除更约归愚子，浮蚁犹堪席地开。","dynasty":"宋代","title":"次韵蔡宽夫解元暮春见怀其一"}
{"author":"邹浩","content":"惊红簌簌点苍苔，春去黄鹂唤不回。九藏脉参知我病，千人笔扫见君才。会须磥砢挥谈麈，方悟蜿蜒落酒杯。命驾相应怜叔夜，笑颜一月几能开。","dynasty":"宋代","title":"次韵蔡宽夫解元暮春见怀其二"}
{"author":"邹浩","content":"休论花草与楼台，借得江南叠嶂开。纵使春归无觅处，何妨人乐自持杯。棋如孙武推多算，诗似颜渊已竭才。早晚竹林修故事，更看君笔灿昭回。","dynasty":"宋代","title":"又倒用前韵"}
{"author":"邹浩","content":"屏迹人间二十年，下帷搰搰究陈编。新书曾入老商盼，高弟谁如颜子贤。策杖青山元有约，挥金红药故无缘。岂宜便隐双溪去，优诏行闻坠日边。","dynasty":"宋代","title":"送及之贤良游钱塘"}
{"author":"邹浩","content":"踏雪驱驱原宪履，御风猎猎老莱衣。情投岂比钟山出，兴尽远同剡水归。炀帝池边松荫远，维摩室内烛光微。携筇促席相羊处，应记当年接下机。","dynasty":"宋代","title":"送俞秀老归维扬"}
{"author":"邹浩","content":"耿耿僧坊寄日边，晚移穷巷避諠阗。羹藜不饱同攻苦，秣马言归独处先。木叶已随风力远，霜轮行作璧形圆。衣冠返敝文昌路，何似高堂坦腹眠。","dynasty":"宋代","title":"戏孙扬休"}
{"author":"邹浩","content":"太冲当日号无兄，苗裔于今更绝伦。力究本原书簏富，唾成珠玉锦囊新。龙门久欲攀高躅，鼎角方欣觇后尘。借问竹溪馀地否，狂吟聊伴谪仙人。","dynasty":"宋代","title":"简李子温推官"}
{"author":"邹浩","content":"不见冰清几岁周，乘风举翮恨无由。濒江松竹三秋后，隐几情怀万事休。险阻艰难空蚁斗，东西南北正萍浮。与君相好如兄弟，莫惜微言为置邮。","dynasty":"宋代","title":"寄周廉彦"}
{"author":"邹浩","content":"秋来郁郁但炎蒸，一夜狂飙骇四邻。断送冥鸿尤得势，留连残暑更无因。镜中鬓发虽非故，窗下灯檠渐可亲。勿似安仁儿女态，由看节物重悲辛。","dynasty":"宋代","title":"风起有感"}
{"author":"邹浩","content":"谁为冥行作指南，青灯黄卷久间关。逢君岂测陂千顷，许我时窥豹一斑。骥足拘挛虽未展，龙鳞腾踏会须攀。如何暗把隋珠掷，欲报殷勤只强颜。","dynasty":"宋代","title":"次韵崔浚明见赠"}
{"author":"邹浩","content":"剸犀翻羽早称奇，亨会难遭但布衣。不使牙筹烦伯仲，果然玉树照庭闱。灵台久已天昭鉴，奏籍初闻子发挥。三世簪缨正无恙，如何遽作百年归。","dynasty":"宋代","title":"挽"}
{"author":"邹浩","content":"南明山下读书堂，曾许寒生借烛光。高义岂殊亲骨肉，令人无复念家乡。那知十载天涯别，忽起三泉薤露伤。追恨故时携手处，不能执绋助棺傍。","dynasty":"宋代","title":"挽其二"}
{"author":"邹浩","content":"子期骨发已埃尘，谁谓知音不复生。触处折杨争属和，独君忘味叹遗声。荜门寒日正多暇，玉麈高谈相与清。鹤举鱼沉重惆怅，一樽麦酒荐藜羹。","dynasty":"宋代","title":"和朱仲明见赠闻琴"}
{"author":"邹浩","content":"万花头上占天工，得意开时斗未东。破月麝脐来馥郁，横烟玉树净玲珑。暖归故蕊应欺雪，人在他乡正御风。借问殷勤动诗兴，忘机争似鹿皮翁。","dynasty":"宋代","title":"次韵赵希元忆处州梅花"}
{"author":"邹浩","content":"忌子当年妙五音，曾令按剑革初心。昭文重愧难成曲，潘岳胡为缪见寻。在昔丝桐尝弃置，到今山水自高深。何当共造无弦处，莫使渊明擅此琴。","dynasty":"宋代","title":"和晦之见赠听琴"}
{"author":"邹浩","content":"举世欣欣濮上音，丝桐还寄长卿心。知君韶濩思千载，劲节松筠挺几寻。万籁息时霜剑立，一灯明处夜堂深。他年振铎收遗器，岂愧云和瑟与琴。","dynasty":"宋代","title":"再和晦之"}
{"author":"邹浩","content":"从事休嗟我独劳，何如对雪咏瀌瀌。圣贤潋滟冬来美，朋旧绸缪老不凋。仇览初年犹主簿，田单他日竟屠聊。上方侧席搜遗逸，未易沅湘作大招。","dynasty":"宋代","title":"次韵道卿寄同僚"}
{"author":"邹浩","content":"主人生长绮纨中，标致分明儒者同。结构不因穷鼎俎，栖迟聊欲事磨砻。血漫霜剑悲王凤，坐拥云鬟笑马融。铭府功勋久牢落，会须腾踏振家风。","dynasty":"宋代","title":"柬理堂"}
{"author":"邹浩","content":"长揖公卿不转头，五车图籍指虔州。屑榆肯使家风坠，谢币空令世俗羞。弄凤骑龙诚莫及，坏车杀马恨无由。嵩山出处君知否，似与高人作覆辀。","dynasty":"宋代","title":"寄阳先生"}
{"author":"邹浩","content":"一时多难见忠臣，力拥貔貅捍此城。岂为圣人曾作宰，由来壮志在留名。铁鎗埋没今何处，庙食追崇事若生。功业已经华衮赠，只应长伴斗魁明。","dynasty":"宋代","title":"过中都王彦章庙"}
{"author":"邹浩","content":"百鍊终成绕指柔，何人劲节拟横秋。目前轩冕自来去，堂上诗书尝讲求。风度绮疏香漠漠，月移苔砌竹幽幽。将军此意生平事，不似空言不到头。","dynasty":"宋代","title":"慎夺堂"}
{"author":"邹浩","content":"使星明处是天河，习习轻飙生芰荷。自有芝兰随后乘，更容簪履侍鸣珂。未甘城鼓促清赏，聊与汀鸥分素波。异日定应如此少，云雷行欲起龙梭。","dynasty":"宋代","title":"王宪湖上分韵得荷字"}
{"author":"邹浩","content":"一勺龙泉甫到城，滂沱疑是泻南溟。枣心正为斯民赤，菜色宁忧异日青。击壤田家方自得，掷金诗轴已交形。病来无复高阳兴，宴喜空烦置醁醽。","dynasty":"宋代","title":"次韵世美简别乘喜雨"}
{"author":"邹浩","content":"太史占星久寂寥，高阳烟月但蓬蒿。人才岂是非前日，天意端如待我曹。万古衣冠归指顾，一时天地入风骚。他年南北参商去，知有青编破郁陶。","dynasty":"宋代","title":"呈同社"}
{"author":"邹浩","content":"几年幽径委榛芜，此去寒生孰子如。笔下奔腾三峡水，胸中突兀五车书。岂惟丽赋欺弘正，会使清时识仲舒。富贵由来皆骨相，门闾高处莫趑趄。","dynasty":"宋代","title":"送王幼安赴举"}
{"author":"邹浩","content":"禽犊何知尚母怀，黄泉相见岂宜哉。向非雅意一杯去，安得迷心中路回。自古功名随日月，于今庙貌倚崔嵬。可怜肉食趋朝者，粪壤纷纷久已灰。","dynasty":"宋代","title":"纯孝墓"}
{"author":"邹浩","content":"骥尾曾容蹑后尘，柳花榆荚古河滨。天衢事业已腾世，山驿诗篇知几春。梅萼故应如异日，风骚仍得慰幽人。须知犹是枯株在，早晚吹嘘近紫宸。","dynasty":"宋代","title":"次韵宇文伯脩题清溪驿梅花"}
{"author":"邹浩","content":"汉江汹汹不知休，江上谯门鼓角秋。匹马崎岖随国事，同心邂逅得儒流。何妨蟋蟀床头急，况是芭蕉雨脚收。别乘端容共萧散，从今相与傲浮丘。","dynasty":"宋代","title":"入试院呈同事章显父推官及监试柴承之朝奉"}
{"author":"邹浩","content":"几年模楷揭天中，四海衣冠尽影从。必待名人裁受谒，遂令当世比登龙。求通谩负孔融志，执御难追荀爽踪。回首高门正如市，悲风猎猎起长松。","dynasty":"宋代","title":"李元礼墓"}
{"author":"邹浩","content":"汉江衮衮接天流，百里舟行一转眸。白浪激风鸣战鼓，青山迎棹走长虬。均阳已断南柯梦，酂上还惊宋玉秋。南望祖茔能几驿，王程不得下荆州。","dynasty":"宋代","title":"泛汉江其一"}
{"author":"邹浩","content":"杜门无复辙声来，一日刚肠欲九回。消遣但能眠白昼，较量犹胜走黄埃。霜风却暑通归路，篱菊要人荐寿杯。同我此心君最切，更将幽思托清才。","dynasty":"宋代","title":"次韵显父睡起偶成"}
{"author":"邹浩","content":"朅来凡韵续高张，凫鹤居然分短长。鸣鼓未窥才气勇，悬河先饫古今详。三秋欲半月方好，万事兼忘心更凉。只愿真贤起山国，异时端委赞垂裳。","dynasty":"宋代","title":"次韵监试喜引试有日"}
{"author":"邹浩","content":"河东文物久尘埃，之子亭亭郁有材。已见中天鸣鸑鷟，不应环堵更蒿莱。绿衣春色知谁共，青简风流自此开。倾耳西州人快意，玉阶曾上直言来。","dynasty":"宋代","title":"送薛唐卿赴省试"}
{"author":"邹浩","content":"草衣藿食寄尘编，凛凛声名玉几前。命数曲留成大器，乡书重上欲华颠。一鸣竟与凡禽远，三献方知美璞全。二十馀年古人志，从今摅发到青天。","dynasty":"宋代","title":"送周茂宗学正赴省试"}
{"author":"邹浩","content":"日月交光万国同，群英无复叹途穷。长松竟拔徂徕雪，骏马争驰冀北风。黄卷论心窥圣域，青云携手赴王功。归来协气充闾里，好是邦人识頖宫。","dynasty":"宋代","title":"送周天和学谕以次十一人赴省试"}
{"author":"邹浩","content":"风尘作恶败清游，杖履无光久自羞。约我晚来寻小艇，与君愁破对高楼。山分远翠凝衣重，月借澄辉扑水浮。不是严城不容与，径随双鹤宿沧州。","dynasty":"宋代","title":"世美约仲孺述之同泛清潩登楼待月分得楼字其一"}
{"author":"邹浩","content":"乃翁鬓发已秋霜，药裹仍闻满北堂。贫欲釜鱼勤子职，分甘足茧寄他乡。山前黄石空猿鹤，溪上青编屹栋梁。想见使亲忘我后，借书寻旧日徜徉。","dynasty":"宋代","title":"送杜謷居方城"}
{"author":"邹浩","content":"震霆几日动天阍，河汉朝来竟一翻。顿觉炎歊辞枕簟，只应爽气满乾坤。鸡窗岂但开千卷，云稼悬知亘九原。北事平生最关虑，从今得意遂忘言。","dynasty":"宋代","title":"晓雨枕上有作"}
{"author":"邹浩","content":"欣欣花草不关心，绝倒宫庭一亩阴。夏箨陨风裁几日，秋筠要月拟千寻。携持斤斧从他怪，缭绕栏干著意深。全是吴中旧潇洒，过门应喜伴龙吟。","dynasty":"宋代","title":"洗竹"}
{"author":"邹浩","content":"几度秋陂老芰荷，蓬门不见雁来过。照人眉字今何似，得意诗篇日更多。事逐风云空白马，功随山岳尚黄河。无因双眼陪君子，暝立西楼一楚歌。","dynasty":"宋代","title":"寄裘仲"}
{"author":"邹浩","content":"田郎风节薄清旻，耻踏冥冥车马尘。远业不应忘魏阙，高人聊喜得东邻。鹿门隐去曾携子，绵上归来亦侍亲。早晚云飞雨天下，勒移何愧北山神。","dynasty":"宋代","title":"送田承君隐大留山"}
{"author":"邹浩","content":"睡觉谯门已转更，小童徐报月重明。揽衣起与妻孥共，矫首惟闻鸟鹊惊。濒水杯盘无俗物，隔墙巾屦有真情。相从竟日今相望，四者由来不易并。","dynasty":"宋代","title":"月下怀同盟其四"}
{"author":"邹浩","content":"一经三五一亏盈，此夕胡然分外明。金令中分寒暑候，蟾辉独占古今清。樽罍自是常年事，天地何难永夜晴。寄语风云莫无赖，万方矫首此时情。","dynasty":"宋代","title":"月下怀同盟其五"}
{"author":"邹浩","content":"故人知我久忘情，不假苞苴远寄诚。金范晬容窥往制，丝传流水得遗声。邻鸡破晓炉边静，霜月储清席上横。香散曲终谁会意，与君相望一高城。","dynasty":"宋代","title":"谢马叔宝惠佛像琴弦"}
{"author":"邹浩","content":"龙吟虎啸岭云开，卷罢残经首重回。命驾直因中散去，赍羊不为护军来。真情破腊融初日，高论先春骇迅雷。勉力古人论一报，终惭瓦砾异琼瑰。","dynasty":"宋代","title":"谢承君见访"}
{"author":"邹浩","content":"诗书久与壮心期，邂逅尘埃满客衣。不分寿陵终失步，更怜蘧瑗早知非。龙蟠旧水风雷在，玉韫寒山草木辉。大抵穷通有时节，莫将吾道羡雄飞。","dynasty":"宋代","title":"次韵刘世德见赠"}
{"author":"邹浩","content":"儒冠染尽马蹄尘，又见年光冉冉新。寄我一枝无驿使，赖君佳句有阳春。雪边孤韵谢安石，风际幽香韩得真。何日相携拂衣去，澹烟微月楚江滨。","dynasty":"宋代","title":"次韵马叔宝忆梅"}
{"author":"邹浩","content":"二子麻衣掩旧春，霏霏眦血洒惊尘。白云不雨还遮岫，清颍无心解阅人。祸福循环终有数，诗书饱腹未为贫。何当跋马同君去，萝月松风慰秃巾。","dynasty":"宋代","title":"次韵仲弓寄德符大受"}
{"author":"邹浩","content":"数椽茆屋异千间，惭愧君歌行路难。自昔牛羊多列鼎，只今藜藿未盈箪。须将嘉木殷勤植，莫把修鳞取次蟠。请看齐城不危困，功名岂复有田单。","dynasty":"宋代","title":"次韵答李希白秀才"}
{"author":"邹浩","content":"兴来云路欲飞仙，风更吹凉入绮钱。岂但乌衣今莫逆，也知白鸟旧相便。波随静止荷初展，舟逐閒移楫自眠。我亦书边有馀日，与君同到五湖天。","dynasty":"宋代","title":"次韵蔡天启寄籍田令"}
{"author":"邹浩","content":"瘦骨崚嶒耸碧峰，应缘曾住大明东。道吾埋没今何处，少室分张昔已空。殿阁不移秋际影，松篁犹韵晓来风。为人彻困无人解，借问三生庞德翁。","dynasty":"宋代","title":"登建隆回呈俞秀老"}
{"author":"邹浩","content":"虎丘山色最宜秋，山下溅溅亦可舟。北去几年空好梦，东来今日快昏眸。邦畿正蔼无双誉，杖履仍逢第一流。邂逅高风许追逐，异时应拟岘山头。","dynasty":"宋代","title":"虎丘晚归呈同游"}
{"author":"邹浩","content":"虎据千年一故丘，尔来形胜绝南州。池清不碍龙收影，台迥犹疑石点头。白日青天秋更好，幅巾藜杖晓同游。遥知正拥双旌坐，直上云峰一凭楼。","dynasty":"宋代","title":"济明不预虎丘之游作此寄之"}
{"author":"邹浩","content":"长笑空言谩九丘，更携馀刃佐方州。老奸不复潜封内，佳句终然到笔头。秋入江山供远思，路回猿鹤伫清游。只应未厌斯民乐，还听钟鸣十二楼。","dynasty":"宋代","title":"再用前韵答济明见和"}
{"author":"邹浩","content":"天宇霜来岘首高，爽心先寄雪中桡。早陪胜集方多暇，应念前人不复朝。雁影有时摇莽苍，江声终日上岧峣。遥知清绝诗成际，正似寒窗火欲销。","dynasty":"宋代","title":"次韵和通判梁端夫朝奉晓登岘山有作"}
{"author":"邹浩","content":"过额纷纷竞扫眉，此心直与古人期。三年并席惟夫子，一笑忘言谢小儿。江国旧编尘漠漠，帝乡新路日迟迟。儒冠道在无通塞，莫问高门知不知。","dynasty":"宋代","title":"次韵和端夫席上送樗年"}
{"author":"邹浩","content":"破竹诛茆屋数椽，尔来风雨荡朝昏。岂知东阁犹堪厩，若比胶庠不可园。蓬荜已甘聊卒岁，栋梁谁谓入衡门。因公起我高堂意，更乞馀材千万根。","dynasty":"宋代","title":"谢端夫惠梁因求馀材"}
{"author":"邹浩","content":"朝衣暂此拥屏星，长笑他时智慧昏。不以诚心尊孔氏，却将吾道奉祇园。由来博施能周物，曾是寒生亦叩门。只恐堂成待公落，镜中黄色尚山根。","dynasty":"宋代","title":"再用前韵答端夫见和"}
{"author":"邹浩","content":"荆山汉水雪边春，满眼风流见古人。领略此心谁与尽，从容高义势难亲。静摇庵影竹如昨，清弄池光梅欲新。知子相忘忘未得，禅床推倒就车轮。","dynasty":"宋代","title":"招颍昌曾存之"}
{"author":"邹浩","content":"暖律稽迟太史占，风前犹复弄威严。不妨豪客成樽俎，重使斯民困米盐。但见青峰皆玉笋，岂知白屋是茆檐。何人隐入群羊去，应笑痴儿认角尖。","dynasty":"宋代","title":"次韵和潜亨雪其一"}
{"author":"邹浩","content":"朝来一色换纷华，眩眼端如醉后车。岂待三年方楮叶，虽非八月亦芦花。李边照曜河南日，柳外缤纷靖节家。欲上云岩访禅老，路迷空想举长叉。","dynasty":"宋代","title":"次韵和潜亨雪其二"}
{"author":"邹浩","content":"宾主相忘沔水滨，高风谁与向来亲。君能鸡黍酬初诺，我亦齑盐得此春。桃李无言方永日，江山有路正宜人。直须弄凤骑龙去，莫使身为可畏身。","dynasty":"宋代","title":"次韵答谢公靖节推将至襄阳见寄其二"}
{"author":"邹浩","content":"真淡先生早杜门，三香亭上自乾坤。人间巧舌犹蜂起，子独抠衣识道尊。几日凯风吹户牖，只今归路指丘园。将分索我微言赠，欲赠微言无可言。","dynasty":"宋代","title":"送李拱之秀才还唐州"}
{"author":"邹浩","content":"昨来不肯听朝鸡，乞得真宫即日归。老衲蒲团閒共倚，少师玉麈醉同挥。谁知捷径嵩山在，未觉心驰魏阙非。绿鸭陂中钓竿手，只应从此叩黄扉。","dynasty":"宋代","title":"闻存之游京师且邸报达官有荐之者"}
{"author":"邹浩","content":"几日江云凝不流，欲将胜事一齐收。乾坤破夜端为昼，草木留春不复秋。黄竹作歌君得意，素娥行酒我消愁。须知身世尘埃尽，直到广寒宫里游。","dynasty":"宋代","title":"次韵和永守丁葆光大夫对雪"}
{"author":"邹浩","content":"雪晴新兴与春俱，脱略司空城旦书。衡岳带云回玉辇，楚江浮日动金鱼。故人情远欣相遇，梦境时来信所如。北阙遥瞻念图报，恩深犹在免诛锄。","dynasty":"宋代","title":"次韵和葆光晚望"}
{"author":"邹浩","content":"长滩斗折转城隅，激浪飞声昼夜俱。猛讶龙骧带雷雨，缓疑仙会集笙竽。吟风古木那能和，弄影幽禽只自娱。我已无心到天籁，凭栏聊为一踟蹰。","dynasty":"宋代","title":"滩声其一"}
{"author":"邹浩","content":"洗耳何须颍水清，淫哇涤去有滩声。宫商别奏天然曲，淡薄追还物外情。聊与沙鸥均至乐，谩同渔父引馀觥。个中一拍谁人会，长啸归来烟雾生。","dynasty":"宋代","title":"滩声其二"}
{"author":"邹浩","content":"胸中云梦向来宽，妙入微尘心更安。天北梧桐正鸣凤，江东枳棘尚栖鸾。渊明可是忘三径，下惠犹能仕小官。何日相从坐金粟，静听飞雪洒琅玕。","dynasty":"宋代","title":"怀詹成老"}
{"author":"邹浩","content":"平时咳唾落珠玑，未掌丝纶亦数奇。远去天官空帐幄，中分淮水动旌旗。圜扉荡涤民知免，列位搜扬士不遗。报国功成有馀日，也应回首念流离。","dynasty":"宋代","title":"怀霍子侔"}
{"author":"邹浩","content":"我别家时君在床，后来南北两相忘。直饶伏枕到新岁，也胜投身居瘴乡。孤节未尝交世俗，清贫何以度星霜。皇天默相谁窥得，看取它年吾道光。","dynasty":"宋代","title":"怀何伯震"}
{"author":"邹浩","content":"年少东邻新亲家，奋然鳞鬣脱泥沙。传闻昨者数时弊，想见迩来双鬓华。局上光阴聊斗马，杯中意气莫生蛇。江鲈已过河鲀出，准拟从君烹荻芽。","dynasty":"宋代","title":"怀张晋卿"}
{"author":"邹浩","content":"远托同门寄好音，夫君不改岁寒心。因思明月共千里，亦似家书抵万金。美玉会开和氏璞，高山犹袐伯牙琴。真人训诰知无爽，快我它时朋盍簪。","dynasty":"宋代","title":"怀黄光晖"}
{"author":"邹浩","content":"青衫虽已被天恩，蹩躠难趋犹杜门。分手于今十个月，寄书何事一无言。但勤药饵宽吾母，休费心神接乃昆。我罪湔除归有路，綵衣相与应篪埙。","dynasty":"宋代","title":"怀至明弟"}
{"author":"邹浩","content":"机警如君亦可人，经营门户不因循。须知孝友是为政，莫叹功名难奋身。北塔杉松培万本，东皋禾黍列千囷。尔兄倍觉归来好，百事无为只奉亲。","dynasty":"宋代","title":"怀至远弟"}
{"author":"邹浩","content":"记得承天老古锥，呵呵拍手几人知。年来饱饭应无数，门外小桥真可为。浙右普瞻圆照塔，室中高挂建降师。我身虽窜心如昨，落笔犹能挥寺碑。","dynasty":"宋代","title":"怀承天岑老"}
{"author":"邹浩","content":"淮海维扬第一流，三关齐透万缘休。真心岂复随灰劫，遗骨终然寄橘州。专为流通深叹赏，莫相钝置豁愁忧。觉来欲语无人听，屋角荧荧空斗牛。","dynasty":"宋代","title":"梦秦少游"}
{"author":"邹浩","content":"天地曾无一物遗，孤臣今许返庭闱。黄茅瘴里抽身出，青草湖边鼓棹归。衣锦还乡难并比，承颜称寿倍光辉。恩深骨肉何由报，空有精诚贯紫微。","dynasty":"宋代","title":"闻放归田"}
{"author":"邹浩","content":"谁道衡阳雁即回，也传书向岭南来。故人得报皇恩至，约我同归青眼开。爽有江湖清暑气，豁无尘土溷灵台。功曹法掾相随处，邂逅追踪真快哉。","dynasty":"宋代","title":"寄曾敷文"}
{"author":"邹浩","content":"八年之中三往回，道人一意金石开。非干桑梓有分好，自是针芥无嫌猜。焚香说了四句偈，把手直上千尺台。洞庭青草不我隔，东吴可归归去来。","dynasty":"宋代","title":"赠湘西琳老"}
{"author":"邹浩","content":"吾乡魁选久萧条，深喜高才偶圣朝。天子六龙飞紫极，状元一鹗奋丹霄。拜亲此日荣谁及，报国他时事更超。四海欢然重改观，常州真是出英标。","dynasty":"宋代","title":"闻霍仁仲唱名第一"}
{"author":"邹浩","content":"一封黄敕下天关，岭表湖南释旧跧。吏部回头真可笑，拾遗作伴竟同还。张公洞里花流水，扬子江边雪满山。更约家居多暇日，相从莫遣鬓毛斑。","dynasty":"宋代","title":"又得敷文书"}
{"author":"邹浩","content":"乐平主簿詹成老，平乐流人邹至完。莫逆于心心古道，不知其异异时官。一觞一咏风光胜，无咎无誉世界宽。北陌东阡好归去，幅巾藜杖永相安。","dynasty":"宋代","title":"怀成老"}
{"author":"邹浩","content":"平乐舂陵地接连，岭南岭北异风烟。罪分轻重当如此，坐阻声容空自怜。天上恩书来有日，湖边归路约同船。东门取醉邻居耳，已办金鱼当酒钱。","dynasty":"宋代","title":"寄葛长源"}
{"author":"邹浩","content":"左辖诸郎朝散君，顷年于此岸纶巾。谁知还是风炎日，我亦来为堂上人。菡萏波澄端自倚，桄榔烟静几番新。静中阅尽荣枯事，独爱龙山万古春。","dynasty":"宋代","title":"静阅堂"}
{"author":"邹浩","content":"天道无私果是非，斯人如凤中人机。雄惊一矢从南落，雌领诸雏向北飞。且与龟龙为伴侣，未应蝼蚁损毛衣。吾皇致理肩虞舜，会见翱翔下德辉。","dynasty":"宋代","title":"寄莹中"}
{"author":"邹浩","content":"襟怀落落富经纶，造命奇穷道不伸。诗以百篇天上献，身为万里幕中宾。每听故老谈风节，尚有遗文照水滨。闻说神游已无碍，想经山顶亦逡巡。","dynasty":"宋代","title":"读丘浚寺丞天绘亭记"}
{"author":"邹浩","content":"市门隐去不知年，蔽芾甘棠荫乐川。五瘴作时虽不染，一篇留诫指其然。直须镂版人皆与，庶使绵区病可痊。更有奇方公未说，上医医国许心传。","dynasty":"宋代","title":"读龙图梅公瘴说"}
{"author":"邹浩","content":"山为屏障草为裀，黄犊群中早奋身。骨立诗书亦何有，不如参取坐忘人。","dynasty":"宋代","title":"病卧读书"}
{"author":"邹浩","content":"参军跋马瘴江滨，一笑相逢意转亲。偶复面论前日事，恍疑身是隔生人。风随玉尘倾新盖，暑避冰姿返旧轮。八桂森森照归路，为君留饮判经旬。","dynasty":"宋代","title":"伯和见过"}
{"author":"邹浩","content":"千岩万壑久青天，一钵新从淮上旋。昨日浮云今止水，谁知庵内更无边。","dynasty":"宋代","title":"参寥示简元规诗用其韵寄之"}
{"author":"邹浩","content":"人间何向不盐梅，江海元从蚁穴开。列戟门庭扫踪迹，只应飞矢亦潜来。","dynasty":"宋代","title":"参寥示简元规诗用其韵寄之"}
{"author":"邹浩","content":"建隆无复旧行踪，石塔开堂得远公。衣挂六铢收法界，草深一丈见家见。也知是汝远狮子，不分饶他岑大虫。何日扬州船子去，木兰花里问真空。","dynasty":"宋代","title":"岑老书云远老法堂上草深一丈矣"}
{"author":"邹浩","content":"低帘廕茅竹，陋如野人居。夫子莞尔笑，曰此真吾庐。庭前郁乔木，庭后犹榛芜。芟削随手净，春兰殖扶疏。光影动窗几，馨香袭文书。皎然纫佩心，邂逅同三闾。尔来基构新，百事凌往初。突兀焕华屋，茅竹扫莫余。双楠庭之珍，斩伐殊荣枯。要知碧油幢，特立当阶除。念念人勋业，不与蓬荜俱。兰虽不生门，安能逭诛锄。剖琴如剖薪，烹鹤如烹鱼。珠玉抵飞鸟，镈钟委洪炉。逝矣覆辙存，来车犹此涂。尚欲取修竹，永以娱朝晡。问竹竹无言，冷风一虚徐。","dynasty":"宋代","title":"嘲仲益"}
{"author":"邹浩","content":"满堂当日亦飞升，金笋无根不复生。惟有明皇留辇处，至今云雾半山横。","dynasty":"宋代","title":"陈满堂"}
{"author":"邹浩","content":"凤阁鸾台何许，天涯地角周游。此老老而益壮，超然一段风流。","dynasty":"宋代","title":"陈莹中画像赞"}
{"author":"邹浩","content":"了了了陧非了，非非非处何非。要识此翁端的，试看笔下形仪。","dynasty":"宋代","title":"陈莹中画像赞"}
{"author":"邹浩","content":"夕云不成雨，冉冉东南征。凉月挂河汉，鲜风起阶庭。蛩韵响新织，萤光驶流星。谁知亦有念，夙驾在青冥。","dynasty":"宋代","title":"再宿南堂分韵得星字"}
{"author":"邹浩","content":"台陟莲花见旧篇，追惟平昔倍凄然。初为百里青衫短，晚按连城白发鲜。东省联裾惊昨梦，南宫分袂忽新阡。使公虽老犹无恙，只恐投荒更我先。","dynasty":"宋代","title":"追感董敦逸梦授侍郎"}
{"author":"邹浩","content":"莫把形骸碍此心，此心真体杳难寻。太虚仅此一沤发，方寸能容万象沉。无佛无人谁是我，不来不去妙常今。更须知有全提在，拄杖从横云雾深。","dynasty":"宋代","title":"偶书"}
{"author":"邹浩","content":"皇帝如天极至公，恩光来自大明宫。归田实遂平生志，与汝难忘造化功。料得安康无限喜，信知理数莫能穷。吾今只候文书到，便挈囊衣迎北风。","dynasty":"宋代","title":"寄蓬菜并示柄"}
{"author":"邹浩","content":"丹桂从来未发花，今年花发众惊嗟。盈盈簇盖真珠细，片片笼车美玉斜。阊阖携香熏席绮，嫦娥流影动窗纱。乾坤着意欣逢遇，收得风光向北誇。","dynasty":"宋代","title":"桂花"}
{"author":"邹浩","content":"发石诛茅古道边，儒家清占静中天。数番雨水添塘水，满目红莲间白莲。望处苍龙蟠远岳，坐来朱鹭舞祥烟。我心本在风尘表，偶此相羊更豁然。","dynasty":"宋代","title":"过张云卿所居"}
{"author":"邹浩","content":"简在天心世所知，赐环欣与我同归。耦耕曩已神先受，追路今休咏式微。洗脚上船无昨梦，举头见日有祥辉。扶摇本自南溟起，只恐难淹九万飞。","dynasty":"宋代","title":"喜闻莹中同预归田之数"}
{"author":"邹浩","content":"同时废逐十馀人，我是丹书第一名。方向岭边思往咎，忽蒙天上许归耕。诸公想亦茅连茹，此日宜皆水濯缨。覆载恩深力图报，从今尤在罄精诚。","dynasty":"宋代","title":"闻归田之命怀同废诸公"}
{"author":"邹浩","content":"杖屦追随陟杳冥，无边胜景集孤亭。解衣自若谁为史，造物难穷巧赋形。展拓二仪成缟素，均调一气作丹青。会将断取山川手，卷入中州挂户庭。","dynasty":"宋代","title":"留题天绘亭"}
{"author":"邹浩","content":"大如青菜小如乌，色亦苍然二者俱。嗣岁不惟催布谷，可人尤是劝提壶。巧兼琴弄端谁使，追得年光赖尔呼。萱草堂高欣属耳，筠笼随我入东吴。","dynasty":"宋代","title":"山鹕"}
{"author":"邹浩","content":"不因投窜抵昭平，争得相逢一笑亲。尘里妙空居士室，琴边聊见宰官身。周颙尚以妻为累，元亮惟知隐是真。莫逆于心更何语，拨开船子过牢津。","dynasty":"宋代","title":"留别元老"}
{"author":"邹浩","content":"红香吹尽绿阴垂，恰似当年锡宴时。今日玉津楼下过，午声依旧啭黄鹂。","dynasty":"宋代","title":"初夏过西苑呈商居平程良弼二年兄"}
{"author":"邹浩","content":"华严佛菩萨，悲智咸遍周。广开方便门，主伴互酬请。于无言说中，说法无数量。我读诵思惟，获从信根入。闇逢照世灯，病遇雪山药。无价大宝珠，衣内忽然得。愿尽未来际，满足普贤行。一切导师前，一一兴供养。一切众生前，一一作利益。持经继有人，悉冀同我愿。","dynasty":"宋代","title":"书合论后"}
{"author":"邹浩","content":"不为明世得，已矣旧山川。青眼谁樽俎，黄金自简编。乡闾今昔异，门户子孙贤。我独从君晚，追惟更惨然。","dynasty":"宋代","title":"强评事挽词其二"}
{"author":"邹浩","content":"前年深冬一丈雪，岩拥朝阳渡黄叶。鸬鹚插颈梦圆时，天作高山付双睫。","dynasty":"宋代","title":"少隐惠所尽潇湘雪景其二"}
{"author":"邹浩","content":"咳唾成珠玉，吾侪孰子如。更勤潘氏学，岂愧乐尚书。","dynasty":"宋代","title":"和郡主簿绝句九绝其七"}
{"author":"邹浩","content":"三关谁复识黄龙，大施门开振祖风。无限人天无限眼，一齐回向岭云中。","dynasty":"宋代","title":"示寿宁长老如晓其二"}
{"author":"邹浩","content":"朝天坊里朝天客，北去朝天已赐环。从此昭平梦不到，剩凭栏槛看青山。","dynasty":"宋代","title":"凭栏"}
{"author":"邹浩","content":"嚣嚣所乐本非穷，曾向真乘悟色空。闻说近添方外友，清谈应得晋人风。","dynasty":"宋代","title":"次韵王贤良赠阳先生其二"}
{"author":"邹浩","content":"晓来城府春融怡，博陵先生还自西。天时人事已如此，不应璧月空云霓。","dynasty":"宋代","title":"简仲孺"}
{"author":"邹浩","content":"仙宫岭下来仙阁，太守更名为我来。来既有时归有日，泠然从此御风回。","dynasty":"宋代","title":"王氏阁旧名拾青郡守王藻以余寓居易名来仙"}
{"author":"邹浩","content":"群芳移自岭南州，要使儿童慎厥修。看取逐时花烂熳，即知当日罪拘留。黄茅瘴里诚难脱，紫极光中偶见收。汝辈但将吾作鉴，勿愁忠孝不优游。","dynasty":"宋代","title":"鉴华亭"}
{"author":"邹浩","content":"高木纷万状，皆从毫末来。天时与人事，相资以为媒。根本初不同，他时终异材。东风动霄壤，繁华媚池台。花枝竟无言，车马争徘徊。霜雪一朝怒，孰与松柏陪。青青几千尺，寒峰正崔嵬。向来丝竹处，索寞空尘埃。明堂屹南面，梁栋支倾摧。匠石有青眼，肯为桃李开。穷年后悔心，何似今日回。","dynasty":"宋代","title":"送张舜谐游上庠"}
{"author":"邹浩","content":"腰钱骑鹤上扬州，妄想空来事事休。惟有三竿风月在，待君同理钓鱼舟。","dynasty":"宋代","title":"招俞清老并简康远禅师其一"}
{"author":"邹浩","content":"后悔宁可追，称误岂容数。试观古来人，何以为先觉。一日三省躬，此事在力学。年光捷霜蹄，我心羞龌龊。","dynasty":"宋代","title":"默坐有感"}
{"author":"邹浩","content":"妙年公卿子，可人逢此君。退然数尺耳，气节凌青云。从今奉亲暇，简策陪朝曛。应怜四杰流，勤勤但空文。","dynasty":"宋代","title":"世美归侍政府以送君南浦伤如之何作诗送之其二"}
{"author":"邹浩","content":"雪霁高阳里，欣欣春意深。旧游还入眼，何处复挥金。尘表谁南北，杯中失古今。重怜非土木，犹自一沉吟。","dynasty":"宋代","title":"次韵仲孺用前韵寄世美二首其一"}
{"author":"邹浩","content":"万卷藏书肯自閒，沉涵圣道欲晞颜。片心既与人寰远，逸驾宁容俗士攀。嗟我曳裾胶扰处，荷君置榻寂寥间。藜羹玉麈清何限，每到斜阳不忍还。","dynasty":"宋代","title":"和阳先生见赠"}
{"author":"邹浩","content":"龙吟虎啸岭云开，卷罢残经首重回。命驾直因中散去，赍羊不为护军来。真情破腊融初日，高论先春骇迅雷。勉力古人论一报，终惭瓦砾异琼瑰。","dynasty":"宋代","title":"谢承君见访"}
{"author":"邹浩","content":"曾以高风入冕旒，未闻释耒起南州。当缘我罪投荒远，亦使君身得滞留。万卷功名閒处立，一瓢境界静中收。它年太史无虚美，卓行还能与祖侔。","dynasty":"宋代","title":"寄阳行先"}
{"author":"邹浩","content":"佳人宰木悬秋月，稚子霏霏洒清血。枯风冷雨暗长天，借使端居亦心折。问君夙驾今何之，万里关河西复西。西州平昔但闻语，不意黄尘随绿衣。将军雅歌飞玉觞，健儿如鼠马如羊。桁杨生耳卧庭庑，日冀宾僚来畯良。雪霜肃杀百草死，孤峰袅袅砂碛光。城头笳鼓咽初晓，梦破衾裯皆异乡。情钟矧复是君辈，只应矛槊攒中肠。只应矛槊攒中肠，当思大人在高堂。","dynasty":"宋代","title":"送陈志仁赴河州司理"}
{"author":"邹浩","content":"得之平陆我登车，不见群优孟子诛。只恐鼻端无好质，归时依旧腹空虚。","dynasty":"宋代","title":"将至南京简应介中其一"}
{"author":"邹浩","content":"苾刍曾向定中观，谓我南迁使可还。过了三年方语验，聊将一笑谢禅关。","dynasty":"宋代","title":"过雉山其二"}
{"author":"邹浩","content":"卧龙前约竟悠悠，依旧淮南笑不休。落发出家成往事，从僧还俗惬新谋。未尝异也谁燕越，相与呼之任马牛。一滴曹溪好消息，为君船子下扬州。","dynasty":"宋代","title":"寄俞清老"}
{"author":"邹浩","content":"孤亭缥缈枕烟霞，面面江山不用赊。何日乘风指星纪，与君携手逐飞鸦。","dynasty":"宋代","title":"关氏四照亭"}
{"author":"邹浩","content":"曾向新州食荔枝，黄堂酒罢即言归。含香温玉还相遇，定是恩光照客衣。","dynasty":"宋代","title":"食荔枝"}
{"author":"邹浩","content":"红衣青简竟多岐，无复寻盟作四夔。同见韩公不同趣，城南城北啭黄鹂。","dynasty":"宋代","title":"与仲孺述之世美东禅纳凉校韩文世美以韩公召先去其二"}
{"author":"邹浩","content":"南极星中见老人，祥光垂照喜生春。身如龟鹤心如石，进德功夫常日新。","dynasty":"宋代","title":"柄生日"}
{"author":"邹浩","content":"邹阳谩说曳长裾，东阁由来礼自殊。负郭田园倘无恙，不如归去老江湖。","dynasty":"宋代","title":"初到京谒执政"}
{"author":"邹浩","content":"上东门外解船时，赴感汝阴师未归。松麈对谈能几日，瘴乡孤坐但忘机。珠腾甓社淮南冷，山折成都蜀道非。属耳朱弦谁莫逆，只应袖手看鸿飞。","dynasty":"宋代","title":"寄参寥其二"}
{"author":"邹浩","content":"烟笼官柳柳笼堤，风引澄波细细移。骏马不知鞍上意，回头已是获麟陂。","dynasty":"宋代","title":"发山口堤上"}
{"author":"邹浩","content":"一时多难见忠臣，力拥貔貅捍此城。岂为圣人曾作宰，由来壮志在留名。铁鎗埋没今何处，庙食追崇事若生。功业已经华衮赠，只应长伴斗魁明。","dynasty":"宋代","title":"过中都王彦章庙"}
{"author":"邹浩","content":"滔天洚水非凡灾，平地汹汹生风雷。帝尧哀民作鱼鳖，咨禹平之时懋哉。未暇雍容堂陛上，和羹以尔为盐梅。禹知休戚系予手，汲汲岂获怜婴孩。疏凿高低捐四海，校量势力天须回。尔时菏泽次第及，导引一股从东来。就中不独豫州利，八荒赖以川原开。农桑处处酬愿欲，鸟兽蹄迹还蓬莱。此泽虽微与有力，揭之载籍悬星魁。禹归上天已万祀，遗利犹今分九垓。帝里虎士不知数，朝昏待哺张其腮。转输粟布自东部，浃日何啻浮千桅。始知寸胶无足用，安危须仗经纶才。君不见黄河泛滥金堤摧，縻费皇家几亿财。华衣肉食皆妙选，年年议论喧中台。","dynasty":"宋代","title":"菏泽"}
{"author":"邹浩","content":"天资不纷华，脱身礼白足。一笑语曹溪，与世作眼目。有时戏毛颖，新诗奴郑谷。翘然百家中，疏烟澹脩竹。顷年古招提，山青水澄渌。倾盖揖孤标，令人惭逐逐。平生稻粱谋，从此在鸿鹄。尔来落高阳，辕下方局促。况乃建隆师，黄垆已埋玉。岂必阮步兵，途穷泫然哭。赖君金石声，丁宁雁飞速。我心端何如，盲龟得浮木。遥闻玉堂老，初情敦夏屋。支遁久尘埃，风流一朝续。营营覆载间，万事风前烛。愿言扫云窗，聊对传灯录。","dynasty":"宋代","title":"用王宪韵寄参寥"}
{"author":"邹浩","content":"自来渔父好家风，一片潇湘晚钓中。伊昔放言知莫逆，于今亲到得参同。金章寂寂残初梦，汀草依依照短篷。德秀虽亡次山在，怅回青眼送飞鸿。","dynasty":"宋代","title":"寄清老"}
{"author":"邹浩","content":"五月沉阴久不开，冷风吹雨满天街。老农且莫愁蚕麦，丞相祈晴已宿斋。","dynasty":"宋代","title":"雨中"}
{"author":"邹浩","content":"西幕情真庭驻云，东幕心机门闭春。无端幽梦落蛇虺，漏泄风光来近邻。","dynasty":"宋代","title":"戏明豫"}
{"author":"邹浩","content":"乌鹊每来檐外集，蛛丝时向眼边明。心知有喜寻归路，今日音书果见迎。","dynasty":"宋代","title":"得家书"}
{"author":"邹浩","content":"几度秋陂老芰荷，蓬门不见雁来过。照人眉字今何似，得意诗篇日更多。事逐风云空白马，功随山岳尚黄河。无因双眼陪君子，暝立西楼一楚歌。","dynasty":"宋代","title":"寄裘仲"}
{"author":"邹浩","content":"雪晴新兴与春俱，脱略司空城旦书。衡岳带云回玉辇，楚江浮日动金鱼。故人情远欣相遇，梦境时来信所如。北阙遥瞻念图报，恩深犹在免诛锄。","dynasty":"宋代","title":"次韵和葆光晚望"}
{"author":"邹浩","content":"低帘廕茅竹，陋如野人居。夫子莞尔笑，曰此真吾庐。庭前郁乔木，庭后犹榛芜。芟削随手净，春兰殖扶疏。光影动窗几，馨香袭文书。皎然纫佩心，邂逅同三闾。尔来基构新，百事凌往初。突兀焕华屋，茅竹扫莫余。双楠庭之珍，斩伐殊荣枯。要知碧油幢，特立当阶除。念念人勋业，不与蓬荜俱。兰虽不生门，安能逭诛锄。剖琴如剖薪，烹鹤如烹鱼。珠玉抵飞鸟，镈钟委洪炉。逝矣覆辙存，来车犹此涂。尚欲取修竹，永以娱朝晡。问竹竹无言，冷风一虚徐。","dynasty":"宋代","title":"嘲仲益"}
{"author":"邹浩","content":"江山本无情，别去亦何语。向来爽气中，食息三月许。平非吾所求，去非吾所御。回首谢江山，吾今若轻举。","dynasty":"宋代","title":"别昭平"}
{"author":"邹浩","content":"已入高楼见弥勒，却寻旧路礼文殊。谁知垢腻衲衣内，总是摩尼无价珠。","dynasty":"宋代","title":"定林长老首座自合浦来以此示之"}
{"author":"邹浩","content":"万顷菱荷一一荒，骈头相倚卧池塘。追惟弄日摇深绿，不谓凌风折败黄。饥雁飞衔投远渚，寒鱼浮触动斜阳。那知凛凛梢云者，自有松筠傲雪霜。","dynasty":"宋代","title":"枯荷"}
{"author":"邹浩","content":"与子风雨散，掩关非世喧。琴书到古人，危坐屡忘言。何当同此趣，脱略文物繁。岁晏犹清居，厉节真王尊。","dynasty":"宋代","title":"次韵仲弓见怀"}
{"author":"邹浩","content":"功名从古病难成，况作天西绝域行。纵有平陵同落落，其如卫候尚营营。杀妻吴起终遭逐，上疏鸿卿不免刑。定远独能逢圣主，千年万岁蔼嘉声。","dynasty":"宋代","title":"班超"}
{"author":"邹浩","content":"一根烧笋共分甘，彷佛当年汉水南。红柿鸟残无此意，前三三与后三三。","dynasty":"宋代","title":"示仁仲其二"}
{"author":"邹浩","content":"天资不纷华，脱身礼白足。一笑语曹溪，与世作眼目。有时戏毛颖，新诗奴郑谷。翘然百家中，疏烟澹脩竹。顷年古招提，山青水澄渌。倾盖揖孤标，令人惭逐逐。平生稻粱谋，从此在鸿鹄。尔来落高阳，辕下方局促。况乃建隆师，黄垆已埋玉。岂必阮步兵，途穷泫然哭。赖君金石声，丁宁雁飞速。我心端何如，盲龟得浮木。遥闻玉堂老，初情敦夏屋。支遁久尘埃，风流一朝续。营营覆载间，万事风前烛。愿言扫云窗，聊对传灯录。","dynasty":"宋代","title":"用王宪韵寄参寥"}
{"author":"邹浩","content":"三伏流金石，端居若探汤。古松摇落照，芒履促追凉。天壤知谁似，形骸亦自忘。何须北窗下，始解到羲皇。","dynasty":"宋代","title":"追凉"}
{"author":"邹浩","content":"官失常丁民破产，仅有流波入春眼。行人不管居人愁，但喜船头解初绾。汀洲梦破白鸥前，归意峥嵘净如刬。挽君君竟逐风东，瞑立西楼思何限。念君心似岭云高，卷雨收雷依𡾰嵼。弟兄元恺正功名，独自巢由谢青简。君今杖屦烟云中，我忆当年寄萧散。情深人合吻天伦，相与宫商真律管。可怜燕越阻寻盟，夜壑不留空旧馆。只应石佛俨巍巍，为我旃檀荐诚款。","dynasty":"宋代","title":"送石师稷还新昌"}
{"author":"邹浩","content":"寂不闻凤鸣，双耳聋已久。聿来丹山子，一旦惊户牖。旧听歘我还，喜气薄牛斗。箫韶方九成，飞勿众禽后。","dynasty":"宋代","title":"送陈公晦"}
{"author":"邹浩","content":"頖宫聊尔耳，卒岁亦优游。昔已腾佳誉，今应属胜流。竹声锵密雪，桂影弄高秋。为尔犹牵思，天涯一转头。","dynasty":"宋代","title":"思聊斋"}
{"author":"邹浩","content":"来迁梦破知何处，今君归去仙宫路。江头舟楫岭头云，曾许乘风邀月住。翛然三载与君同，信我此心惟白鹭。白鹭忘情亦有情，君更情多无量数。天绘亭前不忍分，远送我来欣进步。霜凋万木见孤松，颜色青青独如故。湘南湘北旧光阴，从此回头但烟雾。得志轩前藕未花，梅率小桃先已露。与君同醉复同醒，千顷池塘渺新霔。好随鱼跃趁风雷，飞上青天休反顾。","dynasty":"宋代","title":"留别张云立立之"}
{"author":"邹浩","content":"渔人于我本无情，我自情生梦里惊。惊起却眠方记得，新条不得到京城。","dynasty":"宋代","title":"夜闻鸣桹其二"}
{"author":"邹浩","content":"猎猎霜郊路，铭旌捲朔风。堂前萱尚北，门外水犹东。貌入丹青冷，恩留祭享丰。乡人仰闺范，方看子孙隆。","dynasty":"宋代","title":"崇仁县君魏氏挽词其二"}
{"author":"邹浩","content":"竹上松间敲玉花，最宜石鼎荐灵芽。蓬门不识苍龙璧，借问风流宰相家。","dynasty":"宋代","title":"雪中简次萧求团茶"}
{"author":"邹浩","content":"从来游戏常三昧，出语纵横无忌讳。老聃全与释迦同，人畏犹云亦当畏。","dynasty":"宋代","title":"代书寄清老"}
{"author":"邹浩","content":"黄庭窈窈在吾身，洒扫尘氛集万神。但自精诚如一日，莫愁金阙不高真。","dynasty":"宋代","title":"写黄庭其二"}
{"author":"邹浩","content":"山河融结皆奇状，此丘之形谁与创。一成为敦再为陶，二帝昌时已询访。至今禹贡名字存，气势仍容菏泽傍。普天率土此其中，杂遝舟车来四向。分茅开国南面尊，屡致千金谢齐相。尔来日月几春冬，兴废相寻人物上。纷纷万事已尘埃，此丘迤逦初无恙。平生苦死嗜登临，准拟携筇事疏放。冷云寒日满荆榛，蕞尔令人重悽怆。会须东走泰山颠，纵目乾坤更何障。","dynasty":"宋代","title":"陶丘"}
{"author":"邹浩","content":"秋声起庭端，索索故时语。几人清镜中，鬓发默自许。东邻坐长叹，曰此非吾所。平生困一官，湎若醉醪醑。幸今豁然醒，可以事高举。田园熟瓜芋，茅茨庇风雨。向来避席人，把臂相尔汝。年光虽云暮，犹足送寒暑。斯言不浪酬，即日去幕府。我惟尘世浮，贵贱等逆旅。宽为百年期，形骸一丘土。夫君脱身还，岂不知所处。行矣数珠功，青天走龙虎。","dynasty":"宋代","title":"送察推贾时以通直郎致仕还荆南"}
{"author":"邹浩","content":"饭罢何所之，曳履江之湄。粼潾白石间，得石殊瑰奇。莹然如紫玉，屹立平不攲。振衣坐其上，聊以垂纶丝。吾钩既不曲，吾饵亦不施。持钓非有钓，与鱼均莫为。鱼乐吾已得，吾意鱼岂知。投竿归去来，晨昏以为期。","dynasty":"宋代","title":"莫钓矶"}
{"author":"邹浩","content":"辛巳年冬导驾行，朝从太庙出青城。雪迎天仗徐徐舞，日向龙颜淡淡明。不待衔枚人自肃，惟观夹道喜相仍。今朝倍复如初盛，遥拱神京空此诚。","dynasty":"宋代","title":"怀旧"}
{"author":"邹浩","content":"九曲池边见老僧，君为前导启重扃。十年空忆扬州梦，万里遥瞻长者形。龙断冥心同委吏，天涯随分作孤星。何当鸣指相逢去，珍重楞伽四卷经。","dynasty":"宋代","title":"得廉彦书"}
{"author":"邹浩","content":"万卷藏书肯自閒，沉涵圣道欲晞颜。片心既与人寰远，逸驾宁容俗士攀。嗟我曳裾胶扰处，荷君置榻寂寥间。藜羹玉麈清何限，每到斜阳不忍还。","dynasty":"宋代","title":"和阳先生见赠"}
{"author":"邹浩","content":"孤亭缥缈枕烟霞，面面江山不用赊。何日乘风指星纪，与君携手逐飞鸦。","dynasty":"宋代","title":"关氏四照亭"}
{"author":"邹浩","content":"三关谁复识黄龙，大施门开振祖风。无限人天无限眼，一齐回向岭云中。","dynasty":"宋代","title":"示寿宁长老如晓其二"}
{"author":"邹浩","content":"酷爱日长萤可聚，几人如古惜分阴。胸中万顷清凉地，莫遣俗尘乘间侵。","dynasty":"宋代","title":"枢侄以诗来次韵示之"}
{"author":"邹浩","content":"姑射冰肌不黄土，洛阳玉容更青春。嗅风影日了无语，知我此心能几人。","dynasty":"宋代","title":"曾园见梅其二"}
{"author":"邹浩","content":"少微星忽坠，畴昔梦初圆。乡社崇新祭，书帷掩旧编。亭依金斗固，儿戏彩衣偏。踵续谁为傅，吁嗟高士贤。","dynasty":"宋代","title":"故通仕孙公挽词其一"}
{"author":"邹浩","content":"闻说高山寺，崇宁赐额新。长为祝圣地，无复寓居人。佛殿焚修肃，僧窗挂搭频。西来祖师意，从此出埃尘。","dynasty":"宋代","title":"寄霞老"}
{"author":"邹浩","content":"庚子同灾知几人，二公华显独超伦。比闻贬责祠宫去，始信推移运数均。势冷有官犹是贵，居閒无禄未为贫。须知削籍投荒者，惟望归欤作幸民。","dynasty":"宋代","title":"闻王吕二公罢郡皆得宫观"}
{"author":"邹浩","content":"岁月惊如弩发床，千官坛下又成行。燔柴香蔼六变乐，奠玉殷勤三上香。当日佩綪躬进酒，兹辰目断望垂裳。端诚舞蹈无因预，空想中天瑞气长。","dynasty":"宋代","title":"至日依韵和老杜五首其一"}
{"author":"邹浩","content":"人间何向不盐梅，江海元从蚁穴开。列戟门庭扫踪迹，只应飞矢亦潜来。","dynasty":"宋代","title":"参寥示简元规诗用其韵寄之"}
{"author":"邹浩","content":"少微星忽坠，畴昔梦初圆。乡社崇新祭，书帷掩旧编。亭依金斗固，儿戏彩衣偏。踵续谁为傅，吁嗟高士贤。","dynasty":"宋代","title":"故通仕孙公挽词其一"}
{"author":"邹浩","content":"老潘飞蹑烟霞去，墨宝流传能几许。尚方犹以比庭圭，况复人间故人处。夫君好事追前贤，巾袭深藏二十年。雨旸燥湿莫知数，毕竟挺然金石坚。一朝酒发南箕舌，信在言前可中辍。有如印弄掌握间，棱角虽刓终一决。著书天禄垂无期，云将掉头吾弗知。但欣厚意厚若此，来仙阁上信双眉。我有歙州韫玉石，琢成高秋远天碧。平时长自水流珠，未省呼童助涓滴。我有常州饱霜毫，千钱一管价不高。真行隶草字百万，劲锋凛凛方遒豪。绛人陈元乃其伍，相得欢甚谁能禦。心灰缘此亦复然，和我精神动寰宇。便涤砚，便操笔，便启轩窗磨此墨。敲冰佳纸适及门，罗列千张耀晴日。也吟诗，也作文，也把黄庭模右军。并包万类入方寸，倏忽变化生乾坤。君不见老子绝学故能学，君不见孔子捐书故能书。因君起我书且学，我书且学孔老俱。孔老俱，竟何如，写我长句酬勤渠。","dynasty":"宋代","title":"梦臣惠潘谷墨其一"}
{"author":"邹浩","content":"味如橄榄久方回，初苦终甘要得知。不但炎荒能已疾，携归北地亦相宜。","dynasty":"宋代","title":"修仁茶其一"}
{"author":"邹浩","content":"针芥相投有几人，故人亭畔忽相亲。四门开了无它事，笑倚潇湘一片春。","dynasty":"宋代","title":"赠祖泽长老"}
{"author":"邹浩","content":"与师应有缘，相见便欣然。径出牧牛室，共扪垂雨天。一真谁境界，万物自山川。放手无馀事，归来汨碖眠。","dynasty":"宋代","title":"示云溪长老文庆"}
{"author":"邹浩","content":"行尽江山知几重，山前池沼尚残红。尘埃满眼欣相见，驻马垂杨夹岸风。","dynasty":"宋代","title":"顺阳东山下小池"}
{"author":"邹浩","content":"有才何事老青衫，十载低徊北斗南。肯伴雪髯千日醉，此心真与古人参。今见故人今几年，年来风物尚依然。遥知闲望登临处，极目江山万里天。","dynasty":"宋代","title":"赠广陵马推官"}
{"author":"邹浩","content":"好学颜渊怒不迁，犯而不校古称贤。伊予物触心犹动，空抚陈编倍赧然。","dynasty":"宋代","title":"自叹"}
{"author":"邹浩","content":"赏心自与月俱圆，今夜晴阴莫问天。秋色向人方有意，不逢星女不回船。","dynasty":"宋代","title":"中秋日泛湖杂诗其二"}
{"author":"邹浩","content":"几片空田白水中，朝来俄已绿茸茸。自怜于此留居久，两见插禾勤老农。","dynasty":"宋代","title":"观插田"}
{"author":"邹浩","content":"万山横出波面浮，山前舟楫凌飞鸥。遥看塔庙带残日，蓬莱方丈金鳌头。","dynasty":"宋代","title":"谒武侯道中其五"}
{"author":"邹浩","content":"幕天云不动，庭竹晚生寒。好事倏假盖，拥炉聊整冠。香煤团薄雾，松麈落惊湍。思逸何当尽，邻家有谢安。","dynasty":"宋代","title":"仲弓见访同过叔原"}
{"author":"邹浩","content":"元祐真人初御天，四门穆穆来忠言。阆风学士望朝野，即日赐环司谏垣。当时同列继登用，独先朝露归九原。位不酬身在孙子，嶷嶷诸子声名喧。叔也纵横五经内，娱目未始窥家园。苟闻某所有贤者，弊车趼仆从之奔。甘陵南北正分党，攘臂其间无怨恩。未见其止见其进，会须一指收乾坤。素冠俛首琴复御，鹏飞九万方化鲲。于今怙恃只明主，肯与世俗均寒暄。早年妙笔三千牍，矧已恸哭论元元。韩城父老傥改作，为报及此高闾门。","dynasty":"宋代","title":"送大受赴天官"}
{"author":"邹浩","content":"东方澹残星，车马各有之。心落声利间，摇摇无静时。幽人独朝彻，蟾光濯涟漪。赋诗鸥鹭边，妙绝中郎词。青时正相向，白驹忽已驰。归来过我谈，闻风徒振衣。","dynasty":"宋代","title":"次韵德符过曾园其一"}
{"author":"邹浩","content":"不二门开刹海中，十方世界本来同。四威仪竟无所着，千手眼应如是通。弥勒当年曾示现，善才于此悉参同。而今我亦逢师处，聊击栏杆问祖风。","dynasty":"宋代","title":"题誉老无住阁"}
{"author":"邹浩","content":"君不见子建七步俄一诗，太冲十年仅三赋。相去何啻楚与越，尔来题品皆才具。我生尚友到古人，袖手寒窗重惭惧。巧迟拙速非所长，舟溯湍流只如故。秋风逸思谁肯分，惟资茗饮祛昏瞀。人间气味足奇功，毕竟不能成好句。集仙公子天上回，拭目元丰新制度。夜光明月岂足珍，矫矫真龙翳云雾。潜藏飞跃自有时，只恐缄縢终不固。况闻醉翁归颍东，更号六一逃机务。震霆端的助滂沱，名称恰应当年数。从今掩卷待青禽，晴轩屑玉和甘露。胸中无复旧尘埃，五物狂吟在朝暮。须知料虎戚自贻，莫讥恶客君家蠹。","dynasty":"宋代","title":"烹密云龙"}
{"author":"邹浩","content":"先生龙卧此山丘，宇宙曾经几运筹。一自英雄三顾后，至今车马不曾休。","dynasty":"宋代","title":"谒武侯道中其二"}
{"author":"邹浩","content":"大笔从来不妄褒，特于阡表勇挥毫。当年种德已如此，今日里门宜自高。云带洞山常蔼蔼，雨钟明水转滔滔。追荣更有丰碑在，行矣巍然压巨鳌。","dynasty":"宋代","title":"读张氏金塘阡表"}
{"author":"邹浩","content":"男儿数偶奇，不必苦嗟咨。颜子犹箪食，庄生亦布衣。百年容易老，万卷卒难窥。致力宜为者，腾骧自有时。","dynasty":"宋代","title":"勉毕元明"}
{"author":"邹浩","content":"惠我柏虽小，观君意实深。欲令儒服者，同此岁寒心。月映庭雕玉，风来韵响金。公车已驰节，不及待清阴。","dynasty":"宋代","title":"谢罗朝奉惠柏栽"}
{"author":"邹浩","content":"六出飞琼玖，云愁正腊天。寒声生密竹，爽气彻纯绵。故苑风初静，重楼月向圆。何当酬此景，蘸甲引金船。","dynasty":"宋代","title":"次韵钱𡵒雪中"}
{"author":"邹浩","content":"我有一张琴，穷高更极深。瓠巴那解鼓，师旷杳难寻。寂寂三冬夜，悠悠万古心。衣冠遍天宇，谁为作知音。","dynasty":"宋代","title":"倒用前韵"}
{"author":"邹浩","content":"结构俯危城，公馀杖履轻。事随尘自远，心与水长清。隐几鱼方乐，开窗雨乍晴。憧憧渡头客，谁会此时情。","dynasty":"宋代","title":"閒轩"}
{"author":"邹浩","content":"置榻初相得，膏车忽起行。秋风无限事，麦酒不胜情。原宪何曾病，丘明竟有声。从容湖上语，他日看功成。","dynasty":"宋代","title":"送王裘仲侍亲赴阙"}
{"author":"邹浩","content":"荜门真蚁穴，旷快一登楼。天地投双睫，诗书落九州。栏杆元诘曲，日脚更迟留。借问同来客，能同此意不。","dynasty":"宋代","title":"登楼"}
{"author":"邹浩","content":"天中悬日月，激激正鸣泉。洗耳岂吾事，披襟聊石边。焦桐无杂弄，佩玉有群仙。欲识偃溪语，于今蹄与筌。","dynasty":"宋代","title":"听泉"}
{"author":"邹浩","content":"三伏流金石，端居若探汤。古松摇落照，芒履促追凉。天壤知谁似，形骸亦自忘。何须北窗下，始解到羲皇。","dynasty":"宋代","title":"追凉"}
{"author":"邹浩","content":"武当在何许，漠漠西南天。雷电正多事，道途如去年。参差挥麈约，妨废把书眠。破我征鞍恨，清诗犹灿然。","dynasty":"宋代","title":"椹涧马铺壁间有黄元明诗因次其韵"}
{"author":"邹浩","content":"龙凤小团分禁户，往往称珍减前语。元丰天子妙风雷，万古埃尘洒新雨。壑源春贡识此心，不比豫州常枲纻。卿云密密拥蜿蜒，御府仅能千百数。匪颁台阁裁几人，恩逐味增沦骨髓。帝乡仙去鼎湖空，井閟閤门犹玉乳。龙髯虽在龙莫形，只有云留瑞民伍。叶家所得最非常，好事殷勤始容取。故人分赠不遐遗，怜我哀摧病方瘉。莆阳英爽杳难攀，品目纵横谁捍禦。仰惟笔削到茶经，亟以将诚归许与。诗来寒谷歘然春，坐觉辉光满禾黍。","dynasty":"宋代","title":"次韵答詹成老谢密云龙之什"}
{"author":"邹浩","content":"平生亲友谩纷纷，有几书来寂寞滨。二十万钱捐不惜，可怜湖外有斯人。","dynasty":"宋代","title":"吕四其三"}
{"author":"邹浩","content":"不为梁园赋，因辞颍水滨。谁知遇风雪，孤坐耿阳春。问路无来辙，携筇匪旧邻。从君一樽酒，犹喜有诗人。","dynasty":"宋代","title":"雪中怀述之"}
{"author":"邹浩","content":"前年谪向新州去，岭上寒梅正作花。今日霜缣玩标格，宛然风外数枝斜。","dynasty":"宋代","title":"仁老寄墨梅其三"}
{"author":"邹浩","content":"滨湖一一敞雕栏，自是黄尘不汝閒。今日舒眉宁易得，未应轻作剡溪还。","dynasty":"宋代","title":"湖上杂咏其五"}
{"author":"邹浩","content":"亭据炎方第一州，旌旗曾向此中留。台光不逐春光改，花影长随桂影浮。谁谓岭云收白雨，偶然莎径入青眸。它年南北遥相望，应记匆匆秉烛游。","dynasty":"宋代","title":"夜登台光亭示主人莫亢"}
{"author":"邹浩","content":"参军跋马瘴江滨，一笑相逢意转亲。偶复面论前日事，恍疑身是隔生人。风随玉尘倾新盖，暑避冰姿返旧轮。八桂森森照归路，为君留饮判经旬。","dynasty":"宋代","title":"伯和见过"}
{"author":"邹浩","content":"春色集檐楹，今朝兴倍生。一樽谁与共，促驾有豪英。","dynasty":"宋代","title":"招梦臣"}
{"author":"邹浩","content":"阳朔千山复万山，最深山处是松关。新诗吟罢无馀事，一片真心云共閒。","dynasty":"宋代","title":"留别龙城山主怀义其一"}
{"author":"邹浩","content":"不雨人忧旱，晨兴忽沛然。早禾欣长王，炎瘴敢留连。气象还丰岁，歌谣动乐川。皇恩亦如此，特放我归田。","dynasty":"宋代","title":"喜雨"}
{"author":"邹浩","content":"武当孤垒插天西，一见都忘渴与饥。倦客惟贪早休歇，不知匏系未成归。","dynasty":"宋代","title":"将到均州"}
{"author":"邹浩","content":"君与我同庚子生，连年忧患亦纵横。天高休说不可问，心下直须深自明。运属时雍人正乐，祀严郊报礼初成。涤瑕荡垢知多少，行矣欣欣木再荣。","dynasty":"宋代","title":"示长卿"}
{"author":"邹浩","content":"白昼谈禅木上座，清宵同梦竹夫人。此心莫逆仙宫下，一片乾坤特地新。","dynasty":"宋代","title":"偶书"}
{"author":"邹浩","content":"极目三封日易斜，无因重守故庭花。春阴又是怜花草，燕子飞来知几家。","dynasty":"宋代","title":"春阴"}
{"author":"邹浩","content":"秋风吹雨入疏棂，永夜漫漫双眼明。借问泥涂困行李，何如南亩念西成。","dynasty":"宋代","title":"阻雨呈由正其一"}
{"author":"邹浩","content":"自罢龙兴节，人间几岁穷。偶观尘榜暗，追感御炉穹。万事遗高躅，三清肃下风。钧天在何许，犹冀梦魂通。","dynasty":"宋代","title":"龙兴观有感"}
{"author":"邹浩","content":"形影相随甫半年，皇恩今日放归田。回头一梦惊初觉，敢把穷通更问天。","dynasty":"宋代","title":"偶书其一"}
{"author":"邹浩","content":"散轩萧散万缘空，寂寂炉烟驻晓风。宾主不知谁合散，江山何许自西东。有时黄卷倚龛外，无数碧云生句中。好是心如大圆镜，光能照我路岐通。","dynasty":"宋代","title":"寄祁阳义明"}
{"author":"邹浩","content":"人生游艺亦多端，莫若医书可纵观。曾向千金深有得，孰云三界果无安。忘怀已自袪灾瘴，寄语尤知笃岁寒。敢不拜嘉勤辅助，保全归去奉亲欢。","dynasty":"宋代","title":"读袁柬之书"}
{"author":"邹浩","content":"长揖公卿不转头，五车图籍指虔州。屑榆肯使家风坠，谢币空令世俗羞。弄凤骑龙诚莫及，坏车杀马恨无由。嵩山出处君知否，似与高人作覆辀。","dynasty":"宋代","title":"寄阳先生"}
{"author":"邹浩","content":"卧龙得风霆，天宇不难肃。历数端何归，转昐移祸福。庙食凛平生，光灵走川陆。欲知庇斯人，绵延视巫祝。","dynasty":"宋代","title":"次韵和签判靳慎微奉议谒武侯祠有作"}
{"author":"邹浩","content":"我命还须我自推，细微休更问蓍龟。枯茎朽骨犹能兆，岂有灵台不了知。","dynasty":"宋代","title":"遣感"}
{"author":"邹浩","content":"诚意通群祀，朝来忽已飘。六花纷汗漫，千里入均调。赵璧光凌日，隋珠暗掷宵。老农愁自判，稚子喜来娇。化育知难诘，形容岂易描。白盐聊比拟，黄竹谩讴谣。谈柄迷修麈，朝衣夺素貂。丰穰归嗣岁，收拾谢枯樵。浅露先生履，深齐惠可腰。思添韦应物，狂助盖宽饶。民食逃艰粒，宸心定解焦。楼高天构玉，池迥地疏瑶。爽韵陪松桧，严声陋鼓箫。亡羊空道路，失鹤但云霄。抚运年将往，侵人鬓欲凋。题舆真健笔，险句压寒绡。重愧非名士，兹焉缀下寮。主宾参沔渡，杖履集山椒。故事梁园在，风流楚国遥。琼瑰争报复，宇宙一漂摇。莫讶春来晚，春来待此消。","dynasty":"宋代","title":"次韵和端夫喜望之祈雪有应"}
{"author":"邹浩","content":"天绘亭边三载梦，石灰铺里一时情。个中不是同参得，胸次峥嵘何日平。","dynasty":"宋代","title":"留别兴安唐叟元老推官其一"}
{"author":"邹浩","content":"阳朔千山复万山，最深山处是松关。新诗吟罢无馀事，一片真心云共閒。","dynasty":"宋代","title":"留别龙城山主怀义其一"}
{"author":"邹浩","content":"乘兴扁舟过赵村，满家滩上水连云。欣然便欲寻源去，织女机边日未曛。","dynasty":"宋代","title":"泛舟其一"}
{"author":"邹浩","content":"诵诗久欲陪苏焕，载酒谁怜访子云。莫道囊空乏供给，邻家芹菊许人分。","dynasty":"宋代","title":"席上呈仲明"}
{"author":"邹浩","content":"日日思归今得归，朝衣不着着斑衣。谁人得似邹居士，跳出轮回无是非。","dynasty":"宋代","title":"喜归"}
{"author":"邹浩","content":"嵯峨秀色雨晴时，极目城隅更落晖。何必鲈鱼动秋意，好携双屐便言归。","dynasty":"宋代","title":"湖上杂咏其七"}
{"author":"邹浩","content":"休论花草与楼台，借得江南叠嶂开。纵使春归无觅处，何妨人乐自持杯。棋如孙武推多算，诗似颜渊已竭才。早晚竹林修故事，更看君笔灿昭回。","dynasty":"宋代","title":"又倒用前韵"}
{"author":"邹浩","content":"北风鸣四野，饥鸟下黄昏。寒烛照无寐，孤怀谁与论。伊予赋招隐，抚事倍销魂。莫使衡门下，朝来独负暄。","dynasty":"宋代","title":"代书招德符"}
{"author":"邹浩","content":"茅茨土阶不图好，想见游宫滋草草。有时警跸从天来，谇语应无路傍老。可封之民纷万邦，岂独兹城知所保。谷林南畔今如何，烟草茫茫车马道。","dynasty":"宋代","title":"成阳"}
{"author":"邹浩","content":"愿力坚如母，翛然亦坐忘。羞兰虚孝养，偕老误荣光。净域端何许，遗经只自香。它年盛追赠，犹得贲馀芳。","dynasty":"宋代","title":"故文安郡君刘氏挽词其二"}
{"author":"邹浩","content":"长插双钗低系裙，手持青伞步如云。忽然退傍芭蕉立，元是前头逢伯君。","dynasty":"宋代","title":"道傍妇"}
{"author":"邹浩","content":"有才何事老青衫，十载低徊北斗南。肯伴雪髯千日醉，此心真与古人参。今见故人今几年，年来风物尚依然。遥知闲望登临处，极目江山万里天。","dynasty":"宋代","title":"赠广陵马推官"}
{"author":"邹浩","content":"炼石曾闻补就天，如何淫雨尚绵绵。只应知我班荆意，欲使从容夫子前。","dynasty":"宋代","title":"阻雨呈由正其二"}
{"author":"邹浩","content":"韩范天下贤，褒贬不妄出。舌端有春秋，所与惟其实。一举十五丧，富贵所难必。公孙贱且贫，兹事乃能毕。心追古人高，迹付今人述。二老首形容，昭劝无终日。伊予特后闻，叹恨颇自失。东望天山平，风松正萧瑟。","dynasty":"宋代","title":"书公孙卷末"}
{"author":"邹浩","content":"古观无人花自开，真珠颗颗映莓苔。留教合浦居士看，何似海边新蚌胎。","dynasty":"宋代","title":"观真珠花留戏陈莹中"}
{"author":"邹浩","content":"冷官裘马怯凌风，咫尺云窗邈异封。长忆去年同燕处，竹边梨栗送残冬。","dynasty":"宋代","title":"次韵文仲冬夜书怀其三"}
{"author":"邹浩","content":"宾主相忘沔水滨，高风谁与向来亲。君能鸡黍酬初诺，我亦齑盐得此春。桃李无言方永日，江山有路正宜人。直须弄凤骑龙去，莫使身为可畏身。","dynasty":"宋代","title":"次韵答谢公靖节推将至襄阳见寄其二"}
{"author":"邹浩","content":"王郎豪翰落明珠，自合鹓行俨帝居。底事奉常思协律，不归天禄更雠书。","dynasty":"宋代","title":"仲弓意欲协律作此戏之"}
{"author":"邹浩","content":"格外参军事事嘉，竹窗全是子猷家。清狂上客知何处，恨不同燃柏径槎。","dynasty":"宋代","title":"和彦祖寄次萧"}
{"author":"邹浩","content":"区区鼯鼠技不优，鼓刀要使无全牛。力探虎穴必有获，纵如兔窟焉能谋。好龙既久乃龙至，画蛇添足岂蛇侔。骢马御史风烈在，瘦羊博士声名流。棘端犹作刻猴用，宝鼎忽患烹鸡求。相狗他年会见赏，牧豕海上非吾忧。","dynasty":"宋代","title":"效十二属体"}
{"author":"邹浩","content":"叩门无季心，尔来空缓急。若人作枯蓬，随风落遥隰。袖书珠玉昏，匣剑蛟龙涩。雪花陵春阳，山寒拥扉入。孤松初自高，短绠岂易汲。伊予不逢年，所向惊束湿。分携忽岁迁，结念成骨立。萧萧清潩滨，冉冉白鸥集。盟好何当寻，瓜时亦云及。东游傥未忘，芦边一渔笠。","dynasty":"宋代","title":"用前韵寄德符"}
{"author":"邹浩","content":"阻奉晨昏宁孝子，窜投荒远岂忠臣。今朝恩放归田去，留得遗踪警后人。","dynasty":"宋代","title":"偶书其二"}
{"author":"邹浩","content":"惊红簌簌点苍苔，春去黄鹂唤不回。九藏脉参知我病，千人笔扫见君才。会须磥砢挥谈麈，方悟蜿蜒落酒杯。命驾相应怜叔夜，笑颜一月几能开。","dynasty":"宋代","title":"次韵蔡宽夫解元暮春见怀其二"}
{"author":"邹浩","content":"览镜朝来心自知，鼻端色动有光辉。乡邦回首见归路，已觉欢欣生綵衣。","dynasty":"宋代","title":"览镜"}
{"author":"邹浩","content":"春声入鼓晓鼕鼕，春色盈花晚更红。陶冶东君了无意，一时分付与晴风。","dynasty":"宋代","title":"次韵和师稷清明怀乡之什其四"}
{"author":"邹浩","content":"灵龟不语亦不食，深之又深乃其息。清泠渊中能事毕，天长地久无终极。朵颐自朵非自得，何暇外观惟汝即。吾言易行休更惑，抱一故为天下式。","dynasty":"宋代","title":"读颐卦"}
{"author":"邹浩","content":"人生本逆旅，行止良悠悠。试看康庄上，辙迹多成沟。公子分闭户，时来亦何由。载书晓遄迈，春令方如秋。河滨古城府，税鞅聊优游。青云捷径在，坻庾非君优。臧孙故有后，崭崭承风流。胡为重作恶，日暮犹登楼。","dynasty":"宋代","title":"送幼安赴澶仓"}
{"author":"邹浩","content":"结构俯危城，公馀杖履轻。事随尘自远，心与水长清。隐几鱼方乐，开窗雨乍晴。憧憧渡头客，谁会此时情。","dynasty":"宋代","title":"閒轩"}
{"author":"邹浩","content":"海棠簇簇弄繁英，随分相逢眼自青。一种风流似西蜀，何须心着展江亭。","dynasty":"宋代","title":"曾园见海棠"}
{"author":"邹浩","content":"结草依山名定慧，于此冥心第一义。垆香深炷席帘垂，老僧不见庵外事。","dynasty":"宋代","title":"题义明定慧庵"}
{"author":"邹浩","content":"先生不出二十年，幅巾种树老卢泉。卢泉水木清且妍，筑堂流水茂树间。晁侯作记笔如椽，画栏素壁青瑶镌。明珠白璧光射天，先生矜诧喜欲颠。春归野岸绿漪涟，青山东缺如断环。雪消风软山苍然，杏梢红破胭脂寒。先生醉狂梦思山，自驾草车束尘编。上堂读书门画关，金徽朱丝弄猗兰。相思古人太古前，若非豪士鲁仲连。即是幽人梁伯鸾，先生好学老益坚。少时不信功名艰，青衫屡补履决穿。晚知有命绝可怜，归来自买汶上田。䆉稏香露凝秋殷，只知留客有酒钱。肯问釜粥寒齑酸，拖金曳绣卷晓班。何似布褐暖且宽，先生所愿一何廉。贵人孰与先生贤，朱门铜臭厨肉膻。夜阑白月照管弦，美人一笑夭桃燃。安知贤达死丘园，正恐后世终无传。此意已输先生先，我今欲归无由缘。蕙帐依约闻清猿，何时相从一醉眠。梨花杨柳傍禁烟，曾点浴沂春衣单。德公渡沔应已还，山中桂枝聊攀援。","dynasty":"宋代","title":"王景亮携晁无咎清美堂记来求诗为赋此一篇"}
{"author":"邹浩","content":"谁能也学读书痴，园圃三年忘了窥。却恐主人如泄柳，谩携藜杖去何之。","dynasty":"宋代","title":"读书"}
{"author":"邹浩","content":"不知觉梦不知忧，物与心冥事事休。此是道人真境界，西家分得亦同游。","dynasty":"宋代","title":"栩栩轩"}
{"author":"邹浩","content":"庚子频年忧患同，君依坟土我飘蓬。闻君已复云霄上，顾我须逃瘴雾中。学校他年齐出处，朝廷今日异穷通。敝庐归去无他事，惟愿时和岁岁丰。","dynasty":"宋代","title":"闻吴圣取还朝"}
{"author":"邹浩","content":"江禽插颈梦初成，庭树横烟晚更轻。已恨重城落吾事，更堪明月向人生。","dynasty":"宋代","title":"曾氏北园其三"}
{"author":"邹浩","content":"昔人语君臣，相须比弓矢。乃若父子间，至情非所拟。惟王适帝心，重以才艺美。朝罢正临轩，隤丸未云已。谁令羽翮摧，高飞为中止。朅来天宇东，基构傍菏水。灵光屹相望，应陋苟完矣。于今崇传舍，便是当时阯。那知王者居，日与行子市。悲风起庭槐，飒飒盈双耳。","dynasty":"宋代","title":"恭王殿"}
{"author":"邹浩","content":"诗成七步有家风，底事淹留岁已穷。应笑枚皋太容易，欲令句似长卿工。","dynasty":"宋代","title":"督巨源和诗"}
{"author":"邹浩","content":"咳唾成珠玉，吾侪孰子如。更勤潘氏学，岂愧乐尚书。","dynasty":"宋代","title":"和郡主簿绝句九绝其七"}
{"author":"邹浩","content":"山河融结皆奇状，此丘之形谁与创。一成为敦再为陶，二帝昌时已询访。至今禹贡名字存，气势仍容菏泽傍。普天率土此其中，杂遝舟车来四向。分茅开国南面尊，屡致千金谢齐相。尔来日月几春冬，兴废相寻人物上。纷纷万事已尘埃，此丘迤逦初无恙。平生苦死嗜登临，准拟携筇事疏放。冷云寒日满荆榛，蕞尔令人重悽怆。会须东走泰山颠，纵目乾坤更何障。","dynasty":"宋代","title":"陶丘"}
{"author":"邹浩","content":"吾乡魁选久萧条，深喜高才偶圣朝。天子六龙飞紫极，状元一鹗奋丹霄。拜亲此日荣谁及，报国他时事更超。四海欢然重改观，常州真是出英标。","dynasty":"宋代","title":"闻霍仁仲唱名第一"}
{"author":"邹浩","content":"罪大投身瘴疠乡，亲年老矣重难忘。龙华会上俱贤圣，为爇精诚一炷香。","dynasty":"宋代","title":"送择老赴桂州龙华会"}
{"author":"邹浩","content":"十年不折江南春，亭下双梅是故人。凭仗开时属青翼，已判飞雪满悬鹑。","dynasty":"宋代","title":"曾氏北园其五"}
{"author":"邹浩","content":"刘郎爽气晓霜晴，阳子高怀宝鉴明。虽幸竹林容入会，每惭布鼓独无声。一杯葵藿真佳趣，五鼎牛羊谩宰生。廊庙他年调燮手，不妨潜室且和羹。","dynasty":"宋代","title":"和刘知录见寄并简阳先生"}
{"author":"邹浩","content":"问碑碑已化为尘，却得同生庚子人。聊把此心论此事，颇疑前日是前身。云间岣嵝峰回礼，庭下娑罗花献春。更欲纵横见端的，夜来飞雨洗金轮。","dynasty":"宋代","title":"示法轮长老景齐"}
{"author":"邹浩","content":"三车黄叶止儿啼，一句何人妙得知。今日为师重说破，满轩风静月明时。","dynasty":"宋代","title":"留别龙城山主怀义其五"}
{"author":"邹浩","content":"公馀来访习家池，楚楚王孙桂一枝。九十春光未过半，倒罍尤喜有前期。","dynasty":"宋代","title":"和钱签判赠胡都曹"}
{"author":"邹浩","content":"平生亲友谩纷纷，有几书来寂寞滨。二十万钱捐不惜，可怜湖外有斯人。","dynasty":"宋代","title":"吕四其三"}
{"author":"邹浩","content":"龙隐岩前忽转头，翛然瓶锡此淹留。十方法界元无限，一片心田自有秋。草木曲躬归白足，江山依位拱青眸。我来不问西来意，独喜茶香啜满瓯。","dynasty":"宋代","title":"题慈德寺颐堂为长老宗颢作"}
{"author":"邹浩","content":"鼻端漫故蝇，心与天地远。声容天地前，长似西湖晚。判合亦何常，从古车轮转。君不见儒衣壤壤趋白头，几人管鲍情相收。我岂季子难之邹，行矣同听黄栗留。","dynasty":"宋代","title":"次韵世美见寄"}
{"author":"邹浩","content":"中间篱障压根蟠，四面荆榛逼树攒。今日削除随手净，放梅高出紫云端。","dynasty":"宋代","title":"治梅圃其二"}
{"author":"邹浩","content":"单衣迎犯晓风清，斗柄回南月尚明。柳密行人看不见，轮蹄相属但闻声。","dynasty":"宋代","title":"二月十五日朝拜建隆桥上偶作"}
{"author":"邹浩","content":"瘦骨崚嶒耸碧峰，应缘曾住大明东。道吾埋没今何处，少室分张昔已空。殿阁不移秋际影，松篁犹韵晓来风。为人彻困无人解，借问三生庞德翁。","dynasty":"宋代","title":"登建隆回呈俞秀老"}
{"author":"邹浩","content":"春声入鼓晓鼕鼕，春色盈花晚更红。陶冶东君了无意，一时分付与晴风。","dynasty":"宋代","title":"次韵和师稷清明怀乡之什其四"}
{"author":"邹浩","content":"庚子同灾知几人，二公华显独超伦。比闻贬责祠宫去，始信推移运数均。势冷有官犹是贵，居閒无禄未为贫。须知削籍投荒者，惟望归欤作幸民。","dynasty":"宋代","title":"闻王吕二公罢郡皆得宫观"}
{"author":"邹浩","content":"不知觉梦不知忧，物与心冥事事休。此是道人真境界，西家分得亦同游。","dynasty":"宋代","title":"栩栩轩"}
{"author":"邹浩","content":"前年谪向新州去，岭上寒梅正作花。今日霜缣玩标格，宛然风外数枝斜。","dynasty":"宋代","title":"仁老寄墨梅其三"}
{"author":"邹浩","content":"豫章控江南，山高水沄沄。钟此千里秀，君家贤弟昆。文采映诸父，鸾凤争腾骞。伯氏晚相遇，许我游其藩。聪明置不用，道术臻忘言。妥然稠人中，容貌白玉温。求之古君子，端若李仲元。一尉聊尔耳，谁识君所存。霜风惨黄叶，雪雨埋朝暾。柴车竟行哉，我心忧聋昏。","dynasty":"宋代","title":"送黄元明赴梁县尉"}
{"author":"邹浩","content":"晚来闻说醉黄封，弦管欣欣急雨中。应笑西邻少风味，一炉沉水对梧桐。","dynasty":"宋代","title":"戏王宽之其一"}
{"author":"邹浩","content":"三关谁复识黄龙，大施门开振祖风。无限人天无限眼，一齐回向岭云中。","dynasty":"宋代","title":"示寿宁长老如晓其二"}
{"author":"邹浩","content":"甑中如见欲生尘，不待人言廪自倾。虽阻负归同子路，且知书帖异贞卿。邻僧市井应无迹，野雀阶除亦有情。却想万钟安享者，孰云天地极均平。","dynasty":"宋代","title":"送米其一"}
{"author":"邹浩","content":"东坡未作儋耳行，此相已入龙眠笔。大海中央谁与邻，万事一条横榔栗。","dynasty":"宋代","title":"东坡横策像赞"}
{"author":"邹浩","content":"墨龙翻海几朝昏，今日晴阴似欲分。不道谷飞多作蛊，犹教歌扇遏行云。","dynasty":"宋代","title":"戏王宽之其二"}
{"author":"邹浩","content":"契阔吴门千里，栖迟颍水三年。臈炬光中气味，洞庭波上风烟。","dynasty":"宋代","title":"元夕席上食柑子"}
{"author":"邹浩","content":"作自我作，止自我止。莫被傍人，推倒扶起。","dynasty":"宋代","title":"戏作"}
{"author":"邹浩","content":"游了诸山问了禅，却来庵里坐安然。何如一瓣焚香去，飞作祥云遍九天。","dynasty":"宋代","title":"示衡岳寺善果庵道成庵主"}
{"author":"邹浩","content":"几年龙虎自相随，南斗延生恩赐归。霄汉路通鸾鹤在，不妨高蹑紫云飞。","dynasty":"宋代","title":"示张道人"}
{"author":"邹浩","content":"无双蔼嘉誉，夫子真黄香。磥砢傲松桧，人间自炎凉。平生翰墨中，赤增戏萧娘。颍川今何时，鼓翼端来翔。西湖谢尘土，危楼更斜阳。幽期得高士，一笑歌沧浪。新诗落圭璧，岂异连城偿。胡为独缰锁，不作逢潇湘。杖屦行清秋，从容酬所望。","dynasty":"宋代","title":"次韵崔德符游湖"}
{"author":"邹浩","content":"炙背轩楹日转时，博山炉顶驻游丝。先生妙与此心契，凭仗清香一解颐。","dynasty":"宋代","title":"送香潜亨"}
{"author":"邹浩","content":"陈根未作去年花，天宇空明雁影斜。忽上溪桥见颜色，不施朱粉似东家。","dynasty":"宋代","title":"次韵和钱塘诸公赏梅十绝其五"}
{"author":"邹浩","content":"山为屏障草为裀，黄犊群中早奋身。骨立诗书亦何有，不如参取坐忘人。","dynasty":"宋代","title":"病卧读书"}
{"author":"邹浩","content":"莫把形骸碍此心，此心真体杳难寻。太虚仅此一沤发，方寸能容万象沉。无佛无人谁是我，不来不去妙常今。更须知有全提在，拄杖从横云雾深。","dynasty":"宋代","title":"偶书"}
{"author":"邹浩","content":"穷年不挥斧，叹息无妙质。谁知深眇中，环堵以为室。纷笔如万牛，力挽未曾出。论交馀此君，聊为拂巾栉。人间方好竽，萧萧乃鸣瑟。兹焉得所投，陈雷信难匹。昨来面墙心，举倡有风日。莫似白乐天，殷勤在兜率。","dynasty":"宋代","title":"马叔宝寄种竹诗次其韵"}
{"author":"邹浩","content":"长官贪着祖师禅，有甚心情问我船。一只逃归两只破，谩凭江槛望灵川。","dynasty":"宋代","title":"戏灵川令王洵仁仲"}
{"author":"邹浩","content":"大明端拱赭衣红，正想豪英入彀中。但使学优迎命达，莫将年少叹途穷。三秋水阔鱼依藻，一日天高鹤出笼。持我此篇归献寿，苍梧欢动晓来风。","dynasty":"宋代","title":"次韵和李学文所示二篇其二"}
{"author":"邹浩","content":"使星明处是天河，习习轻飙生芰荷。自有芝兰随后乘，更容簪履侍鸣珂。未甘城鼓促清赏，聊与汀鸥分素波。异日定应如此少，云雷行欲起龙梭。","dynasty":"宋代","title":"王宪湖上分韵得荷字"}
{"author":"邹浩","content":"归领真祠未几时，牙兵重展旧旌旗。向来孰不歌来暮，今去欢然释去思。竹马渡江腾骏足，甘棠拂户动高枝。钟山只恐违初兴，径入鹓行侍玉墀。","dynasty":"宋代","title":"闻朱世英再知江宁府"}
{"author":"邹浩","content":"了了了时非了，非非非处何非。要识此翁端的，试看笔下形仪。","dynasty":"宋代","title":"陈莹中画像赞其二"}
{"author":"邹浩","content":"寄迹襄阳北，无因吊古人。卧龙应索寞，堕泪想鳞皴。不作庞公客，空回徐庶身。风流终自若，他日引车轮。","dynasty":"宋代","title":"怀襄阳"}
{"author":"邹浩","content":"霜落西陂晚，追携物外欢。孤芳迎日动，轻浪逐莲乾。鱼计从来审，鸥盟未易寒。谁知少陵老，爱客似苏端。","dynasty":"宋代","title":"次韵先生湖上有作"}
{"author":"邹浩","content":"冉冉岁云暮，泠然流水心。他邦勤短策，今日慰孤斟。竹韵凌风远，花光受月侵。毫端落珠琲，三复故情深。","dynasty":"宋代","title":"次韵陈君益见寄"}
{"author":"邹浩","content":"何事委天数，平生嗤李寻。同时得君子，如古惜分阴。白发日非故，黄花秋似深。谁知千里驾，中有岁寒心。","dynasty":"宋代","title":"次韵罗正之朝散到临颍见寄"}
{"author":"邹浩","content":"北风鸣四野，饥鸟下黄昏。寒烛照无寐，孤怀谁与论。伊予赋招隐，抚事倍销魂。莫使衡门下，朝来独负暄。","dynasty":"宋代","title":"代书招德符"}
{"author":"邹浩","content":"幕天云不动，庭竹晚生寒。好事倏假盖，拥炉聊整冠。香煤团薄雾，松麈落惊湍。思逸何当尽，邻家有谢安。","dynasty":"宋代","title":"仲弓见访同过叔原"}
{"author":"邹浩","content":"雪霁高阳里，欣欣春意深。旧游还入眼，何处复挥金。尘表谁南北，杯中失古今。重怜非土木，犹自一沉吟。","dynasty":"宋代","title":"次韵仲孺用前韵寄世美二首其一"}
{"author":"邹浩","content":"天宇梅边静，春光破蚁封。岭云犹过雁，冰浪欲飞龙。玉镫随新约，茅檐祗故容。何当卷书去，相与豁尘胸。","dynasty":"宋代","title":"次韵仲孺用前韵寄世美二首其二"}
{"author":"邹浩","content":"前引苍龙驾，人间春欲光。遽先鸿灭影，应误蝶寻香。何事雪霜际，不随松桧长。无言倚晴日，酌水与君尝。","dynasty":"宋代","title":"次韵文仲落梅"}
{"author":"邹浩","content":"不为梁园赋，因辞颍水滨。谁知遇风雪，孤坐耿阳春。问路无来辙，携筇匪旧邻。从君一樽酒，犹喜有诗人。","dynasty":"宋代","title":"雪中怀述之"}
{"author":"邹浩","content":"华严佛菩萨，悲智咸遍周。广开方便门，主伴互酬请。于无言说中，说法无数量。我读诵思惟，获从信根入。闇逢照世灯，病遇雪山药。无价大宝珠，衣内忽然得。愿尽未来际，满足普贤行。一切导师前，一一兴供养。一切众生前，一一作利益。持经继有人，悉冀同我愿。","dynasty":"宋代","title":"书合论后"}
{"author":"邹浩","content":"何处清风作晚凉，解衣相与面沧浪。青萍紫芡令人恨，遮却琉璃万顷光。","dynasty":"宋代","title":"湖上杂咏其二"}
{"author":"邹浩","content":"东风柝柝动冰泥，素萼迎春满故枝。早晚团空熟青实，人间消渴待真医。","dynasty":"宋代","title":"次韵和钱塘诸公赏梅十绝其七"}
{"author":"邹浩","content":"三峰阔展映天长，大巧由来未易量。我欲移归殿前去，万年千载对君王。","dynasty":"宋代","title":"画山其二"}
{"author":"邹浩","content":"百里江天指顾中，大夫真有古人风。似闻斋馆成功久，应许馀材入泮宫。","dynasty":"宋代","title":"简襄阳令田世德通直求馀材"}
{"author":"邹浩","content":"朝来由气锐，前程入马蹄。天形随月见，斗柄傍人低。路转才萦白，沙平岂辨泥。露零欺鬓发，犬吠隔蒿藜。恍惚南柯梦，参差逢氏迷。比经十里堠，始报一声鸡。似脱关中日，如趋圯下蹊。脩真空有术，习懒信无梯。行李几时北，武当犹在西。谁知贵公子，角枕正清闺。","dynasty":"宋代","title":"早行"}
{"author":"邹浩","content":"睡觉谯门已转更，小童徐报月重明。揽衣起与妻孥共，矫首惟闻鸟鹊惊。濒水杯盘无俗物，隔墙巾屦有真情。相从竟日今相望，四者由来不易并。","dynasty":"宋代","title":"月下怀同盟其四"}
{"author":"邹浩","content":"岩廊未旋归，故国聊自晦。尘表澹崧高，胸中妙天对。丰年随政还，嘉雪遍境内。从容陟九层，指顾纷百态。经纶动初心，枯槁入长嘅。虽陈北海樽，终念东皋耒。只应沙路乾，依前符帝赉。","dynasty":"宋代","title":"次韵和韩大资湖光亭对雪之什"}
{"author":"邹浩","content":"妙峰阁外云收翳，慧照堂中日放光。大地山河都见了，此心聊寄一垆香。","dynasty":"宋代","title":"寄题妙峰阁慧照堂"}
{"author":"邹浩","content":"霜风未放江梅折，似向人间将价索。冷然一解冰雪颜，花有天伦此其伯。见卵求鸡亦非早，只今已觉和羹好。殷勤犹是故时香，驿路一枝情淼淼。我公所向物皆春，想见新花如汉滨。新花故人政如此，欲了此心惟斲轮。","dynasty":"宋代","title":"次韵魏道辅教授折梅怀荆帅望之"}
{"author":"邹浩","content":"君与我同庚子生，连年忧患亦纵横。天高休说不可问，心下直须深自明。运属时雍人正乐，祀严郊报礼初成。涤瑕荡垢知多少，行矣欣欣木再荣。","dynasty":"宋代","title":"示长卿"}
{"author":"邹浩","content":"六出飞琼玖，云愁正腊天。寒声生密竹，爽气彻纯绵。故苑风初静，重楼月向圆。何当酬此景，蘸甲引金船。","dynasty":"宋代","title":"次韵钱𡵒雪中"}
{"author":"邹浩","content":"邂逅蒹葭来倚玉，浅见惭如视车毂。荷君倾倒过平生，妙处令人忘宠辱。并包今古入灵台，欬唾珠玑几盈簏。纷纷年少多公卿，何独斯人犹寸禄。南阳刺史今伯乐，叹息龙媒异凡肉。剡章求以助风流，岂减红莲汎澄渌。更将馀力付蟠根，迎刃无留真破竹。才全如此帝未知，燕閒却自思颇牧。东山出处是家风，莫学渊明恋私菊。","dynasty":"宋代","title":"用前韵寄穰城谢公静推官"}
{"author":"邹浩","content":"孤亭缥缈枕烟霞，面面江山不用赊。何日乘风指星纪，与君携手逐飞鸦。","dynasty":"宋代","title":"关氏四照亭"}
{"author":"邹浩","content":"一身能几何，首尾复自畏。岂知尘表姿，落落惟所值。官摛忽相逢，欣悲十年事。须知袭人间，舒卷在毋意。他时况英声，曾冠通侯次。行矣方坦途，真贤不难继。","dynasty":"宋代","title":"次韵樗年见简"}
{"author":"邹浩","content":"马头今日度严关，十九年前去复还。惟有流泉声似旧，凭栏重听响潺潺。","dynasty":"宋代","title":"滑石泉"}
{"author":"邹浩","content":"庭下芝兰秀，堂中简策清。都缘无嗜好，不是近声名。","dynasty":"宋代","title":"独坐"}
{"author":"邹浩","content":"重重叠叠拥遥峰，总在轻烟薄雾中。疑是李成初画了，生绡千幅挂晴空。","dynasty":"宋代","title":"入湖南界其六"}
{"author":"邹浩","content":"青草黄茅梦破，东阡西陌年丰。长与老农击壤，不知身世穷通。","dynasty":"宋代","title":"道乡赞二首其一"}
{"author":"邹浩","content":"荷花影里逢君辈，棋子声中愧我能。拟上高楼对殷浩，更凭长啸引孙登。","dynasty":"宋代","title":"中秋日泛湖杂诗其六"}
{"author":"邹浩","content":"佳人宰木悬秋月，稚子霏霏洒清血。枯风冷雨暗长天，借使端居亦心折。问君夙驾今何之，万里关河西复西。西州平昔但闻语，不意黄尘随绿衣。将军雅歌飞玉觞，健儿如鼠马如羊。桁杨生耳卧庭庑，日冀宾僚来畯良。雪霜肃杀百草死，孤峰袅袅砂碛光。城头笳鼓咽初晓，梦破衾裯皆异乡。情钟矧复是君辈，只应矛槊攒中肠。只应矛槊攒中肠，当思大人在高堂。","dynasty":"宋代","title":"送陈志仁赴河州司理"}
{"author":"邹浩","content":"巷僻门多掩，鸡豚散不收。后先携众士，笑语入汀洲。太尉庙前面，冠芝亭上头。旷然无障碍，谁羡尔公侯。","dynasty":"宋代","title":"追凉晚步邂逅张云卿王文辅王子正三进士同行"}
{"author":"邹浩","content":"茆屋初成亦可怜，更悬青帐小窗前。不嫌索寞无春梦，解使君心合眼眠。","dynasty":"宋代","title":"仲益以帐来且有就榻眠之句复次韵与之"}
{"author":"邹浩","content":"北风吹满乱山云，山顶皑皑色尚新。怪得几朝寒暝日，元来留雪迓归轮。","dynasty":"宋代","title":"入湖南界其二"}
{"author":"邹浩","content":"鼓翅出樊笼，双飞意气同。便鸣泥滑滑，深应竹丛丛。善也还天性，时哉属岁丰。弋人情已得，宁复堕机中。","dynasty":"宋代","title":"放竹鸡"}
{"author":"邹浩","content":"三窜湖南与岭南，生涯破荡孰能堪。归田莫虑饥寒迫，眼下新来有卧蚕。","dynasty":"宋代","title":"览镜"}
{"author":"邹浩","content":"前时递角惟忧速，今日邮筒只恐迟。书到零陵长官处，掀然一笑有谁知。","dynasty":"宋代","title":"寄零陵令朱君陟彦明推官"}
{"author":"邹浩","content":"邻舍南来不得书，口传消息到吾庐。白云入望无休歇，何日斑衣奉版舆。","dynasty":"宋代","title":"西邻葛长源司录到"}
{"author":"邹浩","content":"西来黄轴塞虚空，都在圆光一点中。陌路劝君高着眼，宗风况即是家风。","dynasty":"宋代","title":"赠周仁熟教授"}
{"author":"邹浩","content":"长插双钗低系裙，手持青伞步如云。忽然退傍芭蕉立，元是前头逢伯君。","dynasty":"宋代","title":"道傍妇"}
{"author":"邹浩","content":"儒衣隘绵区，冰炭非一种。邂逅心事同，清标揖孤耸。驾言仁义涂，相与戒前从。廓廓膺肺间，何由纳天宠。春风入高堂，文字竞拳勇。妙句窥杜陵，微语倾叔重。翘然真四夔，吾道有扶拥。遂令斥鴳姿，端为钟鼓悚。从今日喧妍，胜处宜接踵。独恨韩城君，伶俜泣新垄。","dynasty":"宋代","title":"靖节堂分题得重字"}
{"author":"邹浩","content":"不因投窜抵昭平，争得相逢一笑亲。尘里妙空居士室，琴边聊见宰官身。周颙尚以妻为累，元亮惟知隐是真。莫逆于心更何语，拨开船子过牢津。","dynasty":"宋代","title":"留别元老"}
{"author":"邹浩","content":"一日秋阳十日寒，李下多机难整冠。戴崇彭宣各天性，玉斧何当新月团。","dynasty":"宋代","title":"和仲孺前韵约赏展江海棠及简仲弓述之其二"}
{"author":"邹浩","content":"江山本无情，别去亦何语。向来爽气中，食息三月许。平非吾所求，去非吾所御。回首谢江山，吾今若轻举。","dynasty":"宋代","title":"别昭平"}
{"author":"邹浩","content":"得之平陆我登车，不见群优孟子诛。只恐鼻端无好质，归时依旧腹空虚。","dynasty":"宋代","title":"将至南京简应介中其一"}
{"author":"邹浩","content":"陈根未作去年花，天宇空明雁影斜。忽上溪桥见颜色，不施朱粉似东家。","dynasty":"宋代","title":"次韵和钱塘诸公赏梅十绝其五"}
{"author":"邹浩","content":"一犬捕执将祭神，群犬随之号极声。恶伤其类乃如此，虽至苟贱亦有情。人于天地最为贵，诗书礼乐开聪明。推恩尚欲极万物，而况等列皆簪缨。奈何心忍所不忍，相残相贼争功名。因知微畜反可尚，使我感叹无由平。","dynasty":"宋代","title":"感叹"}
{"author":"邹浩","content":"形影相随向此居，柴门终日掩清虚。谁知盘礴高堂上，自与南华游物初。","dynasty":"宋代","title":"读庄子其一"}
{"author":"邹浩","content":"去年今日常种竹，今年此日还添栽。岂论传舍不吾有，但愿清阴遗后来。","dynasty":"宋代","title":"种竹"}
{"author":"邹浩","content":"高柳茏苁暝晚烟，拍堤秋水远连天。恨君不见桃花盛，十里红波送酒船。","dynasty":"宋代","title":"中秋日泛湖杂诗其一"}
{"author":"邹浩","content":"官失常丁民破产，仅有流波入春眼。行人不管居人愁，但喜船头解初绾。汀洲梦破白鸥前，归意峥嵘净如刬。挽君君竟逐风东，瞑立西楼思何限。念君心似岭云高，卷雨收雷依𡾰嵼。弟兄元恺正功名，独自巢由谢青简。君今杖屦烟云中，我忆当年寄萧散。情深人合吻天伦，相与宫商真律管。可怜燕越阻寻盟，夜壑不留空旧馆。只应石佛俨巍巍，为我旃檀荐诚款。","dynasty":"宋代","title":"送石师稷还新昌"}
{"author":"邹浩","content":"梧桐沐雨响玲珑，帘幕阴阴飏晚风。讲诵乍闻人语息，满床书史兴何穷。","dynasty":"宋代","title":"独坐偶书"}
{"author":"邹浩","content":"轻云笼日雨收尘，天作奇花照眼明。莫道岭边无好况，吾今春在洛阳城。","dynasty":"宋代","title":"对牡丹"}
{"author":"邹浩","content":"年少东邻新亲家，奋然鳞鬣脱泥沙。传闻昨者数时弊，想见迩来双鬓华。局上光阴聊斗马，杯中意气莫生蛇。江鲈已过河鲀出，准拟从君烹荻芽。","dynasty":"宋代","title":"怀张晋卿"}
{"author":"邹浩","content":"圣贤祠毕诸生散，曳履斜阳哦杜诗。幽鸟飞来似相好，竹枝深处语多时。","dynasty":"宋代","title":"南堂八绝句其一"}
{"author":"邹浩","content":"欲知何处是生缘，问取维摩室内天。渠若口钳无答语，竹西坚卧许安全。","dynasty":"宋代","title":"招俞清老并简康远禅师其二"}
{"author":"邹浩","content":"云里峰峦千万重，中间一路与天通。新阳已约为前导，回我车轮朝帝宫。","dynasty":"宋代","title":"阳朔路"}
{"author":"邹浩","content":"闭门不啻似泄柳，排闼何由如舞阳。怜君肝胆便楚越，使我南北成参商。","dynasty":"宋代","title":"仲益遽塞便门作此戏之"}
{"author":"邹浩","content":"万卷藏书肯自閒，沉涵圣道欲晞颜。片心既与人寰远，逸驾宁容俗士攀。嗟我曳裾胶扰处，荷君置榻寂寥间。藜羹玉麈清何限，每到斜阳不忍还。","dynasty":"宋代","title":"和阳先生见赠"}
{"author":"邹浩","content":"夏木如云作昼清，西豪无复岸纶巾。知君谈笑籍田去，又喜长安有故人。","dynasty":"宋代","title":"闻仲弓得籍田令"}
{"author":"邹浩","content":"姑射冰肌不黄土，洛阳玉容更青春。嗅风影日了无语，知我此心能几人。","dynasty":"宋代","title":"曾园见梅其二"}
{"author":"邹浩","content":"惠我柏虽小，观君意实深。欲令儒服者，同此岁寒心。月映庭雕玉，风来韵响金。公车已驰节，不及待清阴。","dynasty":"宋代","title":"谢罗朝奉惠柏栽"}
{"author":"邹浩","content":"頖宫聊尔耳，卒岁亦优游。昔已腾佳誉，今应属胜流。竹声锵密雪，桂影弄高秋。为尔犹牵思，天涯一转头。","dynasty":"宋代","title":"思聊斋"}
{"author":"邹浩","content":"霜蹄遥指日边飞，犹得春湖一笑期。到此君方动离思，并将怀抱入新诗。","dynasty":"宋代","title":"次韵仲弓马上"}
{"author":"邹浩","content":"转降适斗藏初九，上清密语谁知有。七星峰顶紫霞前，占得辉光长不朽。","dynasty":"宋代","title":"桂州紫极观主求亭名名曰转斗而示此"}
{"author":"邹浩","content":"荦荦豪英内，如公迥不群。胸中妙庄老，笔下蔼机云。勋业知谁睹，声名只自闻。空馀柏庄柏，弥望拱高坟。","dynasty":"宋代","title":"故承议李"}
{"author":"邹浩","content":"好学颜渊怒不迁，犯而不校古称贤。伊予物触心犹动，空抚陈编倍赧然。","dynasty":"宋代","title":"自叹"}
{"author":"邹浩","content":"日日思归今得归，朝衣不着着斑衣。谁人得似邹居士，跳出轮回无是非。","dynasty":"宋代","title":"喜归"}
{"author":"邹浩","content":"苾刍曾向定中观，谓我南迁使可还。过了三年方语验，聊将一笑谢禅关。","dynasty":"宋代","title":"过雉山其二"}
{"author":"邹浩","content":"休论花草与楼台，借得江南叠嶂开。纵使春归无觅处，何妨人乐自持杯。棋如孙武推多算，诗似颜渊已竭才。早晚竹林修故事，更看君笔灿昭回。","dynasty":"宋代","title":"又倒用前韵"}
{"author":"邹浩","content":"乍疑绝岸行飞鹜，还误游鱼出听琴。公子自随星斗去，水声他日是棠阴。","dynasty":"宋代","title":"中秋日泛湖杂诗其十五"}
{"author":"邹浩","content":"雪霁高阳里，欣欣春意深。旧游还入眼，何处复挥金。尘表谁南北，杯中失古今。重怜非土木，犹自一沉吟。","dynasty":"宋代","title":"次韵仲孺用前韵寄世美二首其一"}
{"author":"邹浩","content":"毗耶居士有神功，断取香山置掌中。五分普令薰法界，一时俱送与仙翁。岩头云澹晖晖日，洞口烟横细细风。可但吾心今莫逆，香岩于此获圆通。","dynasty":"宋代","title":"元老寄惠香山"}
{"author":"邹浩","content":"暖律稽迟太史占，风前犹复弄威严。不妨豪客成樽俎，重使斯民困米盐。但见青峰皆玉笋，岂知白屋是茆檐。何人隐入群羊去，应笑痴儿认角尖。","dynasty":"宋代","title":"次韵和潜亨雪其一"}
{"author":"邹浩","content":"鸣桹声响五更初，恰似京城叩木鱼。梦里犹疑趁朝晚，几回惊起揽衣裾。","dynasty":"宋代","title":"夜闻鸣桹其一"}
{"author":"邹浩","content":"谁为冥行作指南，青灯黄卷久间关。逢君岂测陂千顷，许我时窥豹一斑。骥足拘挛虽未展，龙鳞腾踏会须攀。如何暗把隋珠掷，欲报殷勤只强颜。","dynasty":"宋代","title":"次韵崔浚明见赠"}
{"author":"邹浩","content":"极目潇湘漾碧澜，万峰插水巧弯环。我来日日忘饥坐，却爱真山似假山。","dynasty":"宋代","title":"潇湘道中其二"}
{"author":"邹浩","content":"霜蹄遥指日边飞，犹得春湖一笑期。到此君方动离思，并将怀抱入新诗。","dynasty":"宋代","title":"次韵仲弓马上"}
{"author":"邹浩","content":"冉冉岁云暮，泠然流水心。他邦勤短策，今日慰孤斟。竹韵凌风远，花光受月侵。毫端落珠琲，三复故情深。","dynasty":"宋代","title":"次韵陈君益见寄"}
{"author":"邹浩","content":"诵诗久欲陪苏焕，载酒谁怜访子云。莫道囊空乏供给，邻家芹菊许人分。","dynasty":"宋代","title":"席上呈仲明"}
{"author":"邹浩","content":"士龙拥鼻时一笑，司马忘机只言好。野人浪测君子心，应为狂吟分枯槁。","dynasty":"宋代","title":"中秋日泛湖杂诗其十"}
{"author":"邹浩","content":"莫怪今朝雨不休，天工着意在年头。尘埃浣涤须教尽，始得风光遍九州。","dynasty":"宋代","title":"元日其七"}
{"author":"邹浩","content":"邂逅蒹葭来倚玉，浅见惭如视车毂。荷君倾倒过平生，妙处令人忘宠辱。并包今古入灵台，欬唾珠玑几盈簏。纷纷年少多公卿，何独斯人犹寸禄。南阳刺史今伯乐，叹息龙媒异凡肉。剡章求以助风流，岂减红莲汎澄渌。更将馀力付蟠根，迎刃无留真破竹。才全如此帝未知，燕閒却自思颇牧。东山出处是家风，莫学渊明恋私菊。","dynasty":"宋代","title":"用前韵寄穰城谢公静推官"}
{"author":"邹浩","content":"杨家绝艺十六弦，公卿往往趋宾筵。妙龄才子更豪酌，月中醉倒西湖船。楚宫残梦几春晓，五陵好事犹喧传。只今展江尝托足，香风带恨留苔钱。谁令故人不他寓，朅来亭上仍秋天。幽花脉脉鉴清潩，似与当日争蚩妍。此心如水亦滉漾，那堪釬拨还锵然。骅骝夜半解归镫，青灯烱烱空韦编。砧声渔唱起何许，坐久波面生寒烟。故应鸥鹭有深意，忽焉鼓趐鸣窗前。","dynasty":"宋代","title":"戏世美"}
{"author":"邹浩","content":"好酒如好人，虽久略不变。炎凉互推移，气味愈可见。岂若茅柴浆，多为众所贱。举杯吾得师，足以警閒燕。","dynasty":"宋代","title":"饮桂州酒示柄"}
{"author":"邹浩","content":"针芥相投有几人，故人亭畔忽相亲。四门开了无它事，笑倚潇湘一片春。","dynasty":"宋代","title":"赠祖泽长老"}
{"author":"邹浩","content":"三关谁复识黄龙，大施门开振祖风。无限人天无限眼，一齐回向岭云中。","dynasty":"宋代","title":"示寿宁长老如晓其二"}
{"author":"邹浩","content":"盟府功臣奕世孙，低回筦库尚随群。干戈分职名虽武，诗酒忘怀格自文。倾盖二年嗟往事，赢粮一日指行云。江梅欺雪南枝发，如綍新除定此闻。","dynasty":"宋代","title":"送监作院潘供备其一"}
{"author":"邹浩","content":"君与我同庚子生，连年忧患亦纵横。天高休说不可问，心下直须深自明。运属时雍人正乐，祀严郊报礼初成。涤瑕荡垢知多少，行矣欣欣木再荣。","dynasty":"宋代","title":"示长卿"}
{"author":"邹浩","content":"踏着湖南境界新，展开天宇净无尘。增添喜色知多少，满眼雪峰如故人。","dynasty":"宋代","title":"入湖南界其一"}
{"author":"邹浩","content":"春随鼓角静浮游，放浪乾坤百尺楼。北陌东阡政车马，一时高兴属清流。","dynasty":"宋代","title":"次韵文仲元日登巽亭其一"}
{"author":"邹浩","content":"八年之中三往回，道人一意金石开。非干桑梓有分好，自是针芥无嫌猜。焚香说了四句偈，把手直上千尺台。洞庭青草不我隔，东吴可归归去来。","dynasty":"宋代","title":"赠湘西琳老"}
{"author":"邹浩","content":"去年寒食已为客，今年寒食未还家。春前莫负一杯酒，山后聊观三朵花。","dynasty":"宋代","title":"观牡丹"}
{"author":"邹浩","content":"我入山来亦偶然，初无消息与人传。训狐缘底潜知得，隔夜飞鸣报老禅。","dynasty":"宋代","title":"文长老云山有训狐鸣即客至夜来鸣更异常"}
{"author":"邹浩","content":"要识漳州李秀才，无髭无发恶追陪。如今熟也君知否，不独江西有大梅。","dynasty":"宋代","title":"戏泽老"}
{"author":"邹浩","content":"格外参军事事嘉，竹窗全是子猷家。清狂上客知何处，恨不同燃柏径槎。","dynasty":"宋代","title":"和彦祖寄次萧"}
{"author":"邹浩","content":"孔明拜床下，德公初不止。道人必见喏，我令勿复尔。道人非孔明，喏拜不相似。维我德公心，寥寥无彼此。","dynasty":"宋代","title":"谕徐道人少唱喏"}
{"author":"邹浩","content":"五色云中有和烟，天长地久祝斯年。太平一曲凭师唱，响彻乾坤万古传。","dynasty":"宋代","title":"示崇宁长老善资其一"}
{"author":"邹浩","content":"摩尼超出衲衣中，五色随方照不穷。八万四千清净眼，一齐开了见真空。","dynasty":"宋代","title":"示二黄"}
{"author":"邹浩","content":"赤脚蛮中过一年，受持读诵日精专。只应果满同诸佛，丈六金身色莹然。","dynasty":"宋代","title":"览镜戏作其二"}
{"author":"邹浩","content":"结构俯危城，公馀杖履轻。事随尘自远，心与水长清。隐几鱼方乐，开窗雨乍晴。憧憧渡头客，谁会此时情。","dynasty":"宋代","title":"閒轩"}
{"author":"邹浩","content":"从事休嗟我独劳，何如对雪咏瀌瀌。圣贤潋滟冬来美，朋旧绸缪老不凋。仇览初年犹主簿，田单他日竟屠聊。上方侧席搜遗逸，未易沅湘作大招。","dynasty":"宋代","title":"次韵道卿寄同僚"}
{"author":"邹浩","content":"长笑空言谩九丘，更携馀刃佐方州。老奸不复潜封内，佳句终然到笔头。秋入江山供远思，路回猿鹤伫清游。只应未厌斯民乐，还听钟鸣十二楼。","dynasty":"宋代","title":"再用前韵答济明见和"}
{"author":"邹浩","content":"行尽江山知几重，山前池沼尚残红。尘埃满眼欣相见，驻马垂杨夹岸风。","dynasty":"宋代","title":"顺阳东山下小池"}
{"author":"邹浩","content":"湖光收尽只芙蕖，决眦飞来白鸟孤。想见城南葛藤老，又将心境示妻孥。","dynasty":"宋代","title":"戏舜俞游西湖"}
{"author":"邹浩","content":"解衣盘礴写梅真，一段风流墨外新。依约江南山谷里，溪烟疏雨见精神。","dynasty":"宋代","title":"仁老寄墨梅其五"}
{"author":"邹浩","content":"云岫庵头挂钵囊，旃檀一瓣自馨香。建隆消息天然别，妙总流通笔放光。南岭梅花空自得，西湖沤鸟宛相望。师如水净吾如月，照入清泠知有方。","dynasty":"宋代","title":"寄参寥其一"}
{"author":"邹浩","content":"不为泥融俟燕还，自携秋事入春田。人间因得风光好，洗出从来寒食天。","dynasty":"宋代","title":"对雨"}
{"author":"邹浩","content":"采石仙人放小舟，荆州老子上南楼。平生风度归遐想，今日还逢第一流。","dynasty":"宋代","title":"世美约仲孺述之同泛清潩登楼待月分得楼字其二"}
{"author":"邹浩","content":"华严佛菩萨，悲智咸遍周。广开方便门，主伴互酬请。于无言说中，说法无数量。我读诵思惟，获从信根入。闇逢照世灯，病遇雪山药。无价大宝珠，衣内忽然得。愿尽未来际，满足普贤行。一切导师前，一一兴供养。一切众生前，一一作利益。持经继有人，悉冀同我愿。","dynasty":"宋代","title":"书合论后"}
{"author":"邹浩","content":"平日莼鲈计，犹随黄犊留。苏君验前语，裴子但孤舟。隋柳薰风岸，淮山霁月楼。故应今好在，为我一回头。","dynasty":"宋代","title":"代者不以时至失仲孺同行之约怆然作此"}
{"author":"邹浩","content":"北野阴成幄，崇朝得暂休。班荆无浊酒，交辔有清流。风絮閒相逐，晴丝懒自游。吾行亦朝夕，未拟问功裘。","dynasty":"宋代","title":"次韵君表送仲弓回有作"}
{"author":"邹浩","content":"黄落龙山暮，天高霁色澄。栖岩方自若，吾子亦难能。家学潜东国，时文斥茂陵。遥知见怀处，诗就耿寒灯。","dynasty":"宋代","title":"次韵龙阳孔方平秋居见怀"}
{"author":"邹浩","content":"城南兼吏隐，草树水中央。飞鸟有时到，惊尘无处扬。留春供燕集，落日借辉光。一自乌衣后，风流知几王。","dynasty":"宋代","title":"次王彦鲁韵呈仲弓"}
{"author":"邹浩","content":"不雨人忧旱，晨兴忽沛然。早禾欣长王，炎瘴敢留连。气象还丰岁，歌谣动乐川。皇恩亦如此，特放我归田。","dynasty":"宋代","title":"喜雨"}
{"author":"邹浩","content":"自作中都吏，道乡难更居。今予返田里，就尔乐琴书。闭户温生席，开窗凉满裾。年来通物理，得计在渊鱼。","dynasty":"宋代","title":"将归先寄道乡"}
{"author":"邹浩","content":"昨朝清露石，今日涨汀湾。翕受无边水，流来有众山。鱼龙随浪跃，鸥鹭掠波还。因念盈虚数，高楼一破颜。","dynasty":"宋代","title":"川涨"}
{"author":"邹浩","content":"缓步随山径，横前得野塘。倚风荷展玉，带日鹭翘霜。雾敛都无瘴，天晴却自凉。支筇惬新兴，疑已到江乡。","dynasty":"宋代","title":"晚步"}
{"author":"邹浩","content":"巷僻门多掩，鸡豚散不收。后先携众士，笑语入汀洲。太尉庙前面，冠芝亭上头。旷然无障碍，谁羡尔公侯。","dynasty":"宋代","title":"追凉晚步邂逅张云卿王文辅王子正三进士同行"}
{"author":"邹浩","content":"逆行天莫测，雉作渎中经。沤灭风前质，莲开火后形。钵盂残蜜白，炉灶冷烟清。空有谁家曲，人间得细听。","dynasty":"宋代","title":"闻仲殊长老化去甚异"}
{"author":"邹浩","content":"主人生长绮纨中，标致分明儒者同。结构不因穷鼎俎，栖迟聊欲事磨砻。血漫霜剑悲王凤，坐拥云鬟笑马融。铭府功勋久牢落，会须腾踏振家风。","dynasty":"宋代","title":"柬理堂"}
{"author":"邹浩","content":"碧云堆里共徜徉，莫厌扪天带夕阳。游遍桂州岩穴后，更无閒梦到南方。","dynasty":"宋代","title":"山行示同游"}
{"author":"邹浩","content":"工部云亡几百年，精诚如在有遗编。笔追六义回千古，名薄三光亘九天。师法周流寰海内，祠堂落寞楚江边。长官风化尊贤急，想见丹青复焕然。","dynasty":"宋代","title":"勉"}
{"author":"邹浩","content":"使星明处是天河，习习轻飙生芰荷。自有芝兰随后乘，更容簪履侍鸣珂。未甘城鼓促清赏，聊与汀鸥分素波。异日定应如此少，云雷行欲起龙梭。","dynasty":"宋代","title":"王宪湖上分韵得荷字"}
{"author":"邹浩","content":"匀叠滩头碎石，满添江面清流。聊向个中儿戏，不知何处尘浮。","dynasty":"宋代","title":"铜池"}
{"author":"邹浩","content":"古人捧檄缘亲喜，况值秋风一鹗天。相与抟空谢蓬艾，归来称寿綵衣鲜。","dynasty":"宋代","title":"送二弟赴开封举"}
{"author":"邹浩","content":"大明端拱赭衣红，正想豪英入彀中。但使学优迎命达，莫将年少叹途穷。三秋水阔鱼依藻，一日天高鹤出笼。持我此篇归献寿，苍梧欢动晓来风。","dynasty":"宋代","title":"次韵和李学文所示二篇其二"}
{"author":"邹浩","content":"格外参军事事嘉，竹窗全是子猷家。清狂上客知何处，恨不同燃柏径槎。","dynasty":"宋代","title":"和彦祖寄次萧"}
{"author":"邹浩","content":"好酒如好人，虽久略不变。炎凉互推移，气味愈可见。岂若茅柴浆，多为众所贱。举杯吾得师，足以警閒燕。","dynasty":"宋代","title":"饮桂州酒示柄"}
{"author":"邹浩","content":"谁道衡阳雁即回，也传书向岭南来。故人得报皇恩至，约我同归青眼开。爽有江湖清暑气，豁无尘土溷灵台。功曹法掾相随处，邂逅追踪真快哉。","dynasty":"宋代","title":"寄曾敷文"}
{"author":"邹浩","content":"岳阳楼上望重湖，混合乾坤入太虚。若比恩波未为阔，此身犹得曳长裾。","dynasty":"宋代","title":"登岳阳楼"}
{"author":"邹浩","content":"春随鼓角静浮游，放浪乾坤百尺楼。北陌东阡政车马，一时高兴属清流。","dynasty":"宋代","title":"次韵文仲元日登巽亭其一"}
{"author":"邹浩","content":"曾向新州食荔枝，黄堂酒罢即言归。含香温玉还相遇，定是恩光照客衣。","dynasty":"宋代","title":"食荔枝"}
{"author":"邹浩","content":"夏木如云作昼清，西豪无复岸纶巾。知君谈笑籍田去，又喜长安有故人。","dynasty":"宋代","title":"闻仲弓得籍田令"}
{"author":"邹浩","content":"举世欣欣濮上音，丝桐还寄长卿心。知君韶濩思千载，劲节松筠挺几寻。万籁息时霜剑立，一灯明处夜堂深。他年振铎收遗器，岂愧云和瑟与琴。","dynasty":"宋代","title":"再和晦之"}
{"author":"邹浩","content":"中间篱障压根蟠，四面荆榛逼树攒。今日削除随手净，放梅高出紫云端。","dynasty":"宋代","title":"治梅圃其二"}
{"author":"邹浩","content":"前引苍龙驾，人间春欲光。遽先鸿灭影，应误蝶寻香。何事雪霜际，不随松桧长。无言倚晴日，酌水与君尝。","dynasty":"宋代","title":"次韵文仲落梅"}
{"author":"邹浩","content":"功名从古病难成，况作天西绝域行。纵有平陵同落落，其如卫候尚营营。杀妻吴起终遭逐，上疏鸿卿不免刑。定远独能逢圣主，千年万岁蔼嘉声。","dynasty":"宋代","title":"班超"}
{"author":"邹浩","content":"金张许史竞东风，魏紫姚黄醉眼中。宾客贵人吾不预，独将清韵照禅宫。","dynasty":"宋代","title":"仁老寄墨梅其六"}
{"author":"邹浩","content":"不见冰清几岁周，乘风举翮恨无由。濒江松竹三秋后，隐几情怀万事休。险阻艰难空蚁斗，东西南北正萍浮。与君相好如兄弟，莫惜微言为置邮。","dynasty":"宋代","title":"寄周廉彦"}
{"author":"邹浩","content":"八桂苍苍湘水南，师乡我客饱曾谙。五年不见今年见，犹得寒炉一夜谈。","dynasty":"宋代","title":"示胜业寺长老有馀其二"}
{"author":"邹浩","content":"嵯峨秀色雨晴时，极目城隅更落晖。何必鲈鱼动秋意，好携双屐便言归。","dynasty":"宋代","title":"湖上杂咏其七"}
{"author":"邹浩","content":"犹子知几人，子独欣白眉。风霆破春晓，怒翼鸣天池。未促南昌行，还为竹间期。傥及马伏波，一书重示之。","dynasty":"宋代","title":"世美归侍政府以送君南浦伤如之何作诗送之其七"}
{"author":"邹浩","content":"荆山汉水雪边春，满眼风流见古人。领略此心谁与尽，从容高义势难亲。静摇庵影竹如昨，清弄池光梅欲新。知子相忘忘未得，禅床推倒就车轮。","dynasty":"宋代","title":"招颍昌曾存之"}
{"author":"邹浩","content":"庚子同灾知几人，二公华显独超伦。比闻贬责祠宫去，始信推移运数均。势冷有官犹是贵，居閒无禄未为贫。须知削籍投荒者，惟望归欤作幸民。","dynasty":"宋代","title":"闻王吕二公罢郡皆得宫观"}
{"author":"邹浩","content":"龙吟虎啸岭云开，卷罢残经首重回。命驾直因中散去，赍羊不为护军来。真情破腊融初日，高论先春骇迅雷。勉力古人论一报，终惭瓦砾异琼瑰。","dynasty":"宋代","title":"谢承君见访"}
{"author":"邹浩","content":"五色云中有和烟，天长地久祝斯年。太平一曲凭师唱，响彻乾坤万古传。","dynasty":"宋代","title":"示崇宁长老善资其一"}
{"author":"邹浩","content":"数峰寂寂卧苍苔，醉眼何曾略为开。乞与茅檐淡相对，要令云雨出山来。","dynasty":"宋代","title":"就舜谐觅石"}
{"author":"邹浩","content":"頖宫聊尔耳，卒岁亦优游。昔已腾佳誉，今应属胜流。竹声锵密雪，桂影弄高秋。为尔犹牵思，天涯一转头。","dynasty":"宋代","title":"思聊斋"}
{"author":"邹浩","content":"来迁梦破知何处，今君归去仙宫路。江头舟楫岭头云，曾许乘风邀月住。翛然三载与君同，信我此心惟白鹭。白鹭忘情亦有情，君更情多无量数。天绘亭前不忍分，远送我来欣进步。霜凋万木见孤松，颜色青青独如故。湘南湘北旧光阴，从此回头但烟雾。得志轩前藕未花，梅率小桃先已露。与君同醉复同醒，千顷池塘渺新霔。好随鱼跃趁风雷，飞上青天休反顾。","dynasty":"宋代","title":"留别张云立立之"}
{"author":"邹浩","content":"藏拙堂深不浪开，夜光容我卷书来。梅花傲雪初无语，斗柄催春忽自回。","dynasty":"宋代","title":"元夕过唐潜亨其二"}
{"author":"邹浩","content":"市门风义有谁知，旋打长船待我归。秋入江湖正潇洒，欢然鸣橹去如飞。","dynasty":"宋代","title":"吕四其一"}
{"author":"邹浩","content":"澄来澄去不知年，一片澄光月样圆。照破十方三世黑，大家同集世尊前。","dynasty":"宋代","title":"示澄庵庵主炳著其二"}
{"author":"邹浩","content":"杉松无数拥高坟，想见今朝奠酒樽。惟我罪深难赦宥，五千里外惨销魂。","dynasty":"宋代","title":"十月一日"}
{"author":"邹浩","content":"人间勋业如作诗，先生能诗端自知。人间得丧如奕棋，先生能棋复何疑。此身未免人间世，南北东西聊尔耳。波涛风际涌丘山，不害江河为止水。今年青春草木青，只有白发日日新。先生一笑谢簪绂，归作三吴高尚人。三吴寒暄几来去，童时闾井今犹故。闾门亲旧半成空，往往子孙无托处。先生第宅濒清流，负郭岁有千钟收。挥金买酒醉花月，一局一篇方外游。诸郎森森美且修，名声相继彻冕旒。斑衣夙夕奉颜色，借问达官谁与俦。他年再拜乡人后，犹能敬为先生寿。","dynasty":"宋代","title":"送李子威致仕还乡"}
{"author":"邹浩","content":"香醅新拨一尊浓，准拟君来笑语同。缘底留连过初约，凭栏日日望归蓬。","dynasty":"宋代","title":"怀长卿其一"}
{"author":"邹浩","content":"红梅阁下梅香动，青草湖边草色新。鼓枻行将指归路，倚栏犹得会乡人。","dynasty":"宋代","title":"元日其六"}
{"author":"邹浩","content":"左辖诸郎朝散君，顷年于此岸纶巾。谁知还是风炎日，我亦来为堂上人。菡萏波澄端自倚，桄榔烟静几番新。静中阅尽荣枯事，独爱龙山万古春。","dynasty":"宋代","title":"静阅堂"}
{"author":"邹浩","content":"雨中竹叶不胜翠，风过榴花元自红。门外喧喧正商贾，与君趺坐入真空。","dynasty":"宋代","title":"与存之会相国"}
{"author":"邹浩","content":"十二年中独自春，应缘还现寿宁身。南方衲子闻知否，便是黄龙旧主人。","dynasty":"宋代","title":"示寿宁长老如晓其一"}
{"author":"邹浩","content":"东国论交处，于今马鬣归。江山愁欲变，冠剑歘成非。事业知谁睹，声名只自飞。苍苍不容问，落日掩晴晖。","dynasty":"宋代","title":"阎求仁太博挽词其一"}
{"author":"邹浩","content":"东风柝柝动冰泥，素萼迎春满故枝。早晚团空熟青实，人间消渴待真医。","dynasty":"宋代","title":"次韵和钱塘诸公赏梅十绝其七"}
{"author":"邹浩","content":"机警如君亦可人，经营门户不因循。须知孝友是为政，莫叹功名难奋身。北塔杉松培万本，东皋禾黍列千囷。尔兄倍觉归来好，百事无为只奉亲。","dynasty":"宋代","title":"怀至远弟"}
{"author":"邹浩","content":"尘濛蛛网暗东斋，设榻君能待我来。昨夜梧桐有消息，会须急上宋王台。","dynasty":"宋代","title":"九月朔夜闻雨"}
{"author":"邹浩","content":"芝堂公子读书忙，堂下酴醾晚自香。犹喜阿文清兴在，拟携双璧步斜阳。","dynasty":"宋代","title":"招仲孺述之同过文仲看酴醾"}
{"author":"邹浩","content":"升平无象亦无名，翼翼巍巍拱玉宸。流泽自周人自乐，普天同入万年春。","dynasty":"宋代","title":"写黄庭其五"}
{"author":"邹浩","content":"参禅不学庞居士，得句犹如孟浩然。要识从来用心处，阒无车马到门前。","dynasty":"宋代","title":"元夕过唐潜亨其三"}
{"author":"邹浩","content":"赦书该得尽量移，君到衡阳适及期。将谓南徐须近便，那知北望尚羁縻。人情既久应相好，气候无它亦自宜。造物此心君会否，少留同我返茅茨。","dynasty":"宋代","title":"敷文"}
{"author":"邹浩","content":"日转山亭寂寂，梦迷蝴蝶双双。何独渊明寄傲，吾今亦是南窗。","dynasty":"宋代","title":"林堠驿壁间有诗因用其韵"}
{"author":"邹浩","content":"永州怀素精草书，毫端万象纷卷舒。浑身是眼看不破，一笔至今藏物初。浯溪得之不自用，却要他人书作图。蓦然打个筋斗去，觅纸觅绢一物无。急将床上被来拆，手忙脚乱纵横铺。五云和尚巧言语，扫尽六幅裁须臾。叠了又开开又叠，喜欢胜获衣内珠。二三子笑几绝倒，左右僮仆咸惊呼。宁比酸寒杜陵老，海图拆应家人须。脱巾漉酒解龟当，表里空旷真丈夫。吾行天下何啻半，常恨眼前无此徒。那知兴发乃方外，与彼嗜好同根株。小中现大大可睹，跳出规矩渠非愚。他时风雪夜参半，灰炉冰冷灯影孤。坐披破絮似鱼网，数挽不掩皴肌肤。只应侍者隔壁私自语，我师为谁说法声呜呜。","dynasty":"宋代","title":"戏浯溪长老伯新"}
{"author":"邹浩","content":"通道三杯如李白，解酲五斗似刘伶。尔来心渴鸭头绿，应许唇沾竹叶青。","dynasty":"宋代","title":"简君瑞觅竹叶清"}
{"author":"邹浩","content":"二月八日春气分，忽见梅英枝上繁。颠狂索酒醉复醒，知是笔端回化元。","dynasty":"宋代","title":"仁老寄墨梅其一"}
{"author":"邹浩","content":"一时多难见忠臣，力拥貔貅捍此城。岂为圣人曾作宰，由来壮志在留名。铁鎗埋没今何处，庙食追崇事若生。功业已经华衮赠，只应长伴斗魁明。","dynasty":"宋代","title":"过中都王彦章庙"}
{"author":"邹浩","content":"秋风吹雨入疏棂，永夜漫漫双眼明。借问泥涂困行李，何如南亩念西成。","dynasty":"宋代","title":"阻雨呈由正其一"}
{"author":"邹浩","content":"道人秀骨生何许，若耶溪边清气聚。不从章甫事功名，游历诸方参佛祖。祝融峰下忽抬头，觑破虚空笑而舞。折脚木床二十年，门外草深无寸土。偶然消息落人间，挽出花光照今古。我舟邂逅泊山前，雾捲云开见眉宇。更知我自浙东来，曾拥旌旗尘督府。千岩万壑绕樽罍，梦断卧龙谁是主。为将池墨洒鲛绡，故国封疆归择取。曹娥江接贺家湖，环以峰峦暝烟雨。森森乔木动樵风，庙貌峥嵘閟神禹。碑留遗刻蔡邕题，注目端为杨主簿。子猷兴尽季真亡，彷佛棹声回远浦。乾端坤倪渺莫穷，咫尺并包入庭户。坐令乡思满潇湘，恨不归飞插双羽。苍梧洞庭南北中，气象纵横随步武。祗缘流放阻君亲，入眼虽奇若无睹。道人方便巧施为，乃以家山慰心腑。旧愆犹冀获湔除，恩锡馀年返农圃。青鞋布袜谢尘埃，肯使高踪惭杜甫。","dynasty":"宋代","title":"谢衡州花光寺仲仁长老寄作镜湖曹娥墨景枕屏"}
{"author":"邹浩","content":"吉语传来喜可知，岂无神物共扶持。但怜四载遭三黜，偶与三公作四夔。海上飓风应骤息，岭边炎瘴亦潜衰。相从会有还归日，却向江乡话此时。","dynasty":"宋代","title":"道人徐清自南来彦和莹中才叔并令寄声"}
{"author":"邹浩","content":"此身风中蓬，飘飖洛西豪。所向不胶漆，杜门天自高。坐怀平生友，皎皎眉间毫。书随鹊声来，厚我逾绨袍。如何东野鸣，亦复追离骚。彼苍久已均，后逸须先劳。试看刀笔微，他日犹萧曹。麴蘖正多事，要在餔其糟。勿谓伯乐死，辕下终奇遭。况乃掣电中，几许堪游遨。展江涵清空，春光集渔舠。命驾裁数驿，慰此心忉忉。吕安何人斯，君首无徒搔。","dynasty":"宋代","title":"次韵醇中见寄"}
{"author":"邹浩","content":"一封黄敕下天关，岭表湖南释旧跧。吏部回头真可笑，拾遗作伴竟同还。张公洞里花流水，扬子江边雪满山。更约家居多暇日，相从莫遣鬓毛斑。","dynasty":"宋代","title":"又得敷文书"}
{"author":"邹浩","content":"饭罢何所之，曳履江之湄。粼潾白石间，得石殊瑰奇。莹然如紫玉，屹立平不攲。振衣坐其上，聊以垂纶丝。吾钩既不曲，吾饵亦不施。持钓非有钓，与鱼均莫为。鱼乐吾已得，吾意鱼岂知。投竿归去来，晨昏以为期。","dynasty":"宋代","title":"莫钓矶"}
{"author":"邹浩","content":"茶选修仁方破碾，簦分吴洞忽当筵。君谟远矣知难作，试取一瓢江水煎。","dynasty":"宋代","title":"张纠惠吴洞簦"}
{"author":"邹浩","content":"頖宫久戢身，所造益了了。慷慨揖古人，百为无一矫。就令力回天，初不变忽眇。璀璨文字间，与此故相表。服膺今十年，邂逅辱继绍。遇我逾故交，微言几昏晓。可怜不两留，行色逐飞鸟。蓬山插青冥，郁郁佳气绕。怀铅谢风尘，大用此其兆。愿子更勉旃，真贤古来少。","dynasty":"宋代","title":"送交代荣子邕"}
{"author":"邹浩","content":"洞庭波面忽如雷，万斛楼船舞一杯。为报冯夷莫相嚇，尽曾经着暴风来。","dynasty":"宋代","title":"过洞庭风作"}
{"author":"邹浩","content":"豪商破浪随东风，辘轳相继沧溟中。回环极目渺无际，万石之载裁飘蓬。一朝六鹢不得进，十舟八九成虚空。一舟邂逅脱鱼腹，开帆岂暇论西东。大明出没夜复旦，何许清越鸣晨钟。舟人侧耳正惊喜，忽瞻水际排奇峰。落帆沉碇泊古岸，介然荒径云间通。鄞川书生托舟尾，见之踊跃追猿狨。扶疏怪木进十里，突兀古院题天宫。入门长廊转寂寂，堂上高拱厖眉翁。左右侍立满三百，谈玄演义声玲珑。相逢问劳悯流落，旋启虚室栖行踪。纷纷袍布欺腊雪，独此锦帐朝霞红。黄金白玉荐丰馔，药苗蔬甲青茸茸。主翁自言避巢寇，朅来不与中原同。于今天子果谁氏，语罢默默如盲聋。日遣二子共游处，因得细诘开冥蒙。皆云我辈号处士，名字非列神仙宗。三等三百奉一主，上等第一裴休公。提携峻陟几千丈，笑秦亭上聊从容。秦皇可笑笑不已，声撼亭角摧穹隆。徐福曼倩亦何在，前后石壁犹房栊。举头指似蓬莱岛，霜雪直上磨苍穹。波涛作势撞山脚，鲁有神圣躬磨砻。欲令异物知所畏，周遭水面盘蛟龙。书生名利浃肌骨，尘念日久生心胸。老翁照见辄微笑，血盆再入宁易攻。蓬莱有路尔常睹，此别旷劫无由逢。吾今舟楫助尔往，尔其登览庶可穷。日轮迎晓傍山出，水声先沸惊寷窿。赤光散合动天地，顷刻气候分春冬。高低殿角屹相向，一一镌凿非人工。穷晨不复值仙子，卿云瑞雾空蒙茏。询之处士盖有谓，近世人迹几相重。鸾骖鹤驭厌凡肉，矫然远举归鸿濛。先生吕翁独于此，一年三四眠松风。书生尘念竟不断，主翁但问何所供。人参如人更长大，愿乞数本扶疲癃。翁言此物有神护，特经海道须罹凶。良金美玉亦至宝，尔诚欲之吾当从。慇勤教告岂一事，尤戒卧语详初终。楞严秘密偈四句，奉以周旋宜恪恭。书生再拜起沉碇，转盼已入鄞州封。还家妻子久黄壤，单形只影反匆匆。却思投翁事清净，天南天北惟飞鸿。茫然进退真捕景，一生颠倒终狂童。君不见秦皇汉武操利势，自许神仙力能致。海边方士日从横，毕竟千非无一是。书生径步蓬莱巅，况乃天人勤指示。若为名宦苦死坚，失脚青云坠平地。仙兮仙兮一何异，求不求兮两莫遂。我虽忘情亦欷歔，仲尼之门非所议，率然作诗纪其事。","dynasty":"宋代","title":"悼陈生"}
{"author":"邹浩","content":"薄薄阴云淡淡天，北风迎路彻重绵。从教捲起轿帘子，吹尽几年岚瘴烟。","dynasty":"宋代","title":"入湖南界其五"}
{"author":"邹浩","content":"道人新自象州来，殿院从容得屡陪。坐上拆书归有日，愁容忽作笑颜开。","dynasty":"宋代","title":"王道人云彦和得报有归田之命"}
{"author":"邹浩","content":"心为工师笔斤斧，巧取莲花以为材。愿力基构次第崇，一刹那间能事毕。菩萨众星佛孤月，歘然出现此土中。种种说法利群生，一一慈悲大方便。如父诱子出火宅，如主导商移宝城。如雨灌溉药品殊，花实根茎同一长。获普门通靡不应，道与非道对病药。过现未来佛所说，不增不减悉如是。宝积如来为證明，嶪岌巍峨分半座。此塔彼塔两现前，非一非二叵思议。谁将手擎至感慈，八万四千真塔样。无碍光从无纵出，遍非非想无间处。疑情照脱罪垢空，同證一乘无上觉。有如不信视龙女，八岁何知顿成佛。时不待人勿后悔，速向塔前勤忏礼。","dynasty":"宋代","title":"莲华经赞"}
{"author":"邹浩","content":"无书可借即捐书，日月云烟见未除。言与不言俱是着，损之又损亦非如。琴边酩酊何关酒，濠上从容岂在鱼。为报冰华老居士，吾今无欠亦无馀。","dynasty":"宋代","title":"读钱济明书"}
{"author":"邹浩","content":"雨师风伯倏回车，今日春工得自如。窗牖洞开除障碍，尽教风景到吾庐。","dynasty":"宋代","title":"开窗"}
{"author":"邹浩","content":"了了了时非了，非非非处何非。要识此翁端的，试看笔下形仪。","dynasty":"宋代","title":"陈莹中画像赞其二"}
{"author":"邹浩","content":"过尽西城百丈堤，村村鸡犬午声齐。风前匹马不回首，知有幽人在竹溪。","dynasty":"宋代","title":"次韵王彦温邂逅登舟"}
{"author":"邹浩","content":"游了诸山问了禅，却来庵里坐安然。何如一瓣焚香去，飞作祥云遍九天。","dynasty":"宋代","title":"示衡岳寺善果庵道成庵主"}
{"author":"邹浩","content":"有时皱聚双眉，有时笑开双脸。澹山不解谩人，一任诸方点检。","dynasty":"宋代","title":"澹山尹文老画像赞"}
{"author":"邹浩","content":"低檐荫茅竹，陋如野人居。夫子莞尔笑，曰此真吾庐。庭前郁乔木，庭后犹榛芜。芟削随手净，春兰植扶疏。光影动窗几，馨香袭文书。皎然纫佩心，邂逅同三闾。尔来基构新，百事凌往初。突兀焕华屋，茅竹扫莫馀。双楠庭之珍，斩代殊荣枯。要知碧油幢，特立当阶除。念念入勋业，不与蓬荜俱。兰虽不生门，安能逭诛锄。剖琴如剖薪，烹鹤如烹鱼。珠玉抵飞鸟，镈钟委洪炉。逝矣覆辙存，来车犹此涂。尚欲取脩竹，永以娱朝晡。问竹竹无言，冷风一虚徐。","dynasty":"宋代","title":"嘲仲益"}
{"author":"邹浩","content":"许汝相望无百里，政声文誉益惊人。岂知今日俱长路，重慰平生仰后尘。云澹京黄书鹄举，风回汉水白鸥驯。归来有约天从否，准拟冥行细问津。","dynasty":"宋代","title":"别由正"}
{"author":"邹浩","content":"辟廱泮水旧先生，十五馀年经自横。今日传闻试多士，尚疑身复任权衡。","dynasty":"宋代","title":"闻州学补试"}
{"author":"邹浩","content":"汝为狮子时，而作狮子吼。他年毛骨成，一顾百兽走。","dynasty":"宋代","title":"戏示柄"}
{"author":"邹浩","content":"雨师风伯倏回车，今日春工得自如。窗牖洞开除障碍，尽教风景到吾庐。","dynasty":"宋代","title":"开窗"}
{"author":"邹浩","content":"清标藐冰壶，一见涤袢暑。况乃北窗风，穷辰荐佳语。郑声正喧天，忽此闻柷敔。坐令偕生疾，不得砭石去。我愚虽绝人，志气肯为鼠。如何城下盟，欣然为君举。请看时雨来，润泽先柱础。岂无力使然，默感自难阻。高堂久悬榻，宝剑已心许。昨宵共灯光，今作参商处。秋意入梧桐，滴沥斗东序。连墙莫至前，念君初逆旅。蛇影勿狐疑，当思啖齑杵。桑蓬元四方，事业在伊吕。匪石讵可转，纷纷任儿女。但愿早晴明，交臂无龃龉。更约靖节君，相与富毫楮。朝昏经史间，端知植禾黍。他年羊子妻，焉能断机杼。君席果不分，我知逃尔汝。","dynasty":"宋代","title":"简德符"}
{"author":"邹浩","content":"高堂夫人九十馀，一子晚方趋仕途。前年封邑非子致，更待子荣新命书。子纡墨绶来汉东，百里气和年屡丰。声名籍籍动群耳，还似当时诗赋中。诸公欲默安得已，争溯日边飞荐纸。拔身左选归尚书，摅发平生从此始。摅发平生从此始，未足为子增欣喜，所喜荣亲有期矣。郡邑疏恩寿齯齿，斑衣儿啼奉甘旨。","dynasty":"宋代","title":"送章显父推官改官"}
{"author":"邹浩","content":"天绘亭边三载梦，石灰铺里一时情。个中不是同参得，胸次峥嵘何日平。","dynasty":"宋代","title":"留别兴安唐叟元老推官其一"}
{"author":"邹浩","content":"诗书久与壮心期，邂逅尘埃满客衣。不分寿陵终失步，更怜蘧瑗早知非。龙蟠旧水风雷在，玉韫寒山草木辉。大抵穷通有时节，莫将吾道羡雄飞。","dynasty":"宋代","title":"次韵刘世德见赠"}
{"author":"邹浩","content":"好学颜渊怒不迁，犯而不校古称贤。伊予物触心犹动，空抚陈编倍赧然。","dynasty":"宋代","title":"自叹"}
{"author":"邹浩","content":"黄落龙山暮，天高霁色澄。栖岩方自若，吾子亦难能。家学潜东国，时文斥茂陵。遥知见怀处，诗就耿寒灯。","dynasty":"宋代","title":"次韵龙阳孔方平秋居见怀"}
{"author":"邹浩","content":"凤诏传天北，輶轩指建章。既能思贾谊，何患老冯唐。况是高门庆，从来美誉彰。灵台悬宝镜，峻节凛秋霜。庖刃诚难敌，黄陂岂易量。承家但清白，报国颇施张。属部分氂犬，终朝事锦囊。收功殊俗士，知已恃明王。此去堪前贺，胡为独倍伤。昔沾淮水润，今借德星光。折柳故多恨，衔环空不忘。他年重望履，应已步岩廊。","dynasty":"宋代","title":"送王宪赴阙"}
{"author":"邹浩","content":"促膝论心十二年，有时忠愤泪潸然。不闻一事拳拳救，但见三台每每迁。天地岂容将计免，国家能报乃身全。它时会有相逢日，解说何由复自贤。","dynasty":"宋代","title":"闻正夫迁门下"}
{"author":"邹浩","content":"西蜀地暖北地寒，长条殿春走衣冠。江亭巧作故时面，濯濯宫锦花成团。","dynasty":"宋代","title":"和仲孺前韵约赏展江海棠及简仲弓述之其一"}
{"author":"邹浩","content":"重重叠叠拥遥峰，总在轻烟薄雾中。疑是李成初画了，生绡千幅挂晴空。","dynasty":"宋代","title":"入湖南界其六"}
{"author":"邹浩","content":"情伪初难分，饱闻不如视。君看求马时，安得走唐肆。此茶亦先声，入手恐失坠。泠然风御还，共饮乃非是。坐令竹边心，追悔如刻鼻。故人岂欺予，姑以将远意。由来毁誉间，夫子犹必试。八床志多金，龙断何足异。胡为不三思，取信輶轩使。超超莆阳公，铨量妙清思。仰止一喟然，背浃欲流泚。尚赖君诗存，高吟忘肉味。","dynasty":"宋代","title":"仲孺督烹小团既而非真物也怅然次韵以谢不敏"}
{"author":"邹浩","content":"前引苍龙驾，人间春欲光。遽先鸿灭影，应误蝶寻香。何事雪霜际，不随松桧长。无言倚晴日，酌水与君尝。","dynasty":"宋代","title":"次韵文仲落梅"}
{"author":"邹浩","content":"姑苏一都会，井径分龙鳞。风俗如郓城，臧否朝朝新。况尔随侍子，动与嫌疑邻。延笃傥可师，不如陪古人。","dynasty":"宋代","title":"元鲁侍亲还以凡今之人莫如兄弟赋诗送之其四"}
{"author":"邹浩","content":"乍疑绝岸行飞鹜，还误游鱼出听琴。公子自随星斗去，水声他日是棠阴。","dynasty":"宋代","title":"中秋日泛湖杂诗其十五"}
{"author":"邹浩","content":"形影相随向此居，柴门终日掩清虚。谁知盘礴高堂上，自与南华游物初。","dynasty":"宋代","title":"读庄子其一"}
{"author":"邹浩","content":"杨家绝艺十六弦，公卿往往趋宾筵。妙龄才子更豪酌，月中醉倒西湖船。楚宫残梦几春晓，五陵好事犹喧传。只今展江尝托足，香风带恨留苔钱。谁令故人不他寓，朅来亭上仍秋天。幽花脉脉鉴清潩，似与当日争蚩妍。此心如水亦滉漾，那堪釬拨还锵然。骅骝夜半解归镫，青灯烱烱空韦编。砧声渔唱起何许，坐久波面生寒烟。故应鸥鹭有深意，忽焉鼓趐鸣窗前。","dynasty":"宋代","title":"戏世美"}
{"author":"邹浩","content":"元祐真人初御天，四门穆穆来忠言。阆风学士望朝野，即日赐环司谏垣。当时同列继登用，独先朝露归九原。位不酬身在孙子，嶷嶷诸子声名喧。叔也纵横五经内，娱目未始窥家园。苟闻某所有贤者，弊车趼仆从之奔。甘陵南北正分党，攘臂其间无怨恩。未见其止见其进，会须一指收乾坤。素冠俛首琴复御，鹏飞九万方化鲲。于今怙恃只明主，肯与世俗均寒暄。早年妙笔三千牍，矧已恸哭论元元。韩城父老傥改作，为报及此高闾门。","dynasty":"宋代","title":"送大受赴天官"}
{"author":"邹浩","content":"默默炎荒已岁馀，音书那复阻三吴。晚来何限青天出，独倚栏杆闻鹧鸪。","dynasty":"宋代","title":"闻鹧鸪"}
{"author":"邹浩","content":"了了了陧非了，非非非处何非。要识此翁端的，试看笔下形仪。","dynasty":"宋代","title":"陈莹中画像赞"}
{"author":"邹浩","content":"滨水娟娟四五枝，不甘柳眼巧相窥。晚来快我江南思，似欲慇勤报小诗。","dynasty":"宋代","title":"曾园见梅其一"}
{"author":"邹浩","content":"潇湘起柁出江湖，日日乾坤展画图。白酒红鱼对妻子，鸱夷还似此行无。","dynasty":"宋代","title":"吕四其五"}
{"author":"邹浩","content":"寒时骤热热时寒，一等阴阳几百般。发脱面黄肌肉瘦，北人应作岭蛮看。","dynasty":"宋代","title":"览镜戏作其一"}
{"author":"邹浩","content":"赤脚蛮中新出来，湖南逢着尽银钗。虽然未得凌波样，已会人人着草鞋。","dynasty":"宋代","title":"入湖南界其十二"}
{"author":"邹浩","content":"玉色照清都，孤臣亦侍书。叨蒙一笔赐，恩似五年初。窜逐虽云远，精诚自不疏。皇心定垂恻，行获奉安舆。","dynasty":"宋代","title":"纪梦"}
{"author":"邹浩","content":"久矣去清班，无因预匪颁。殊方得高义，使我失愁颜。月满浮云散，龙飞瑞气还。炎氛自辟易，归路见乡关。","dynasty":"宋代","title":"客惠团茶"}
{"author":"邹浩","content":"闻说高山寺，崇宁赐额新。长为祝圣地，无复寓居人。佛殿焚修肃，僧窗挂搭频。西来祖师意，从此出埃尘。","dynasty":"宋代","title":"寄霞老"}
{"author":"邹浩","content":"頖宫聊尔耳，卒岁亦优游。昔已腾佳誉，今应属胜流。竹声锵密雪，桂影弄高秋。为尔犹牵思，天涯一转头。","dynasty":"宋代","title":"思聊斋"}
{"author":"邹浩","content":"自罢龙兴节，人间几岁穷。偶观尘榜暗，追感御炉穹。万事遗高躅，三清肃下风。钧天在何许，犹冀梦魂通。","dynasty":"宋代","title":"龙兴观有感"}
{"author":"邹浩","content":"冬来风雨并，今日偶晴明。况是亲朋集，聊将笑语行。青云随步武，朱鹭入逢迎。无限欣然思，都随指顾生。","dynasty":"宋代","title":"閒步"}
{"author":"邹浩","content":"鼓翅出樊笼，双飞意气同。便鸣泥滑滑，深应竹丛丛。善也还天性，时哉属岁丰。弋人情已得，宁复堕机中。","dynasty":"宋代","title":"放竹鸡"}
{"author":"邹浩","content":"罗拜为亲寿，遥知亦我思。阳生萱草色，心入棣华诗。帝泽来非久，莱衣戏不迟。为言多置酒，归趁赏花期。","dynasty":"宋代","title":"用老杜至日怀太白韵怀诸弟"}
{"author":"邹浩","content":"石上犹新墨，忘情亦叹嗟。殊恩但归骨，冷迹尚平沙。愿力消尘垢，瞻依盛宝花。人间几行泪，空洒玉川家。","dynasty":"宋代","title":"见鲁直题陶商翁碑后有感"}
{"author":"邹浩","content":"造物有所待，巉岩从此通。千峰豁前障，万象欻来同。涤览进江水，啸晴生虎风。谁知不朽事，成在笑谈中。","dynasty":"宋代","title":"六一岩"}
{"author":"邹浩","content":"吟罢新诗复自谣，欣然一笑静中超。鸣鸡吠犬芭蕉外，欲与论心不可招。","dynasty":"宋代","title":"偶书"}
{"author":"邹浩","content":"世事多好还，往躅端可视。崟岩辉奇功，颇愧文王肆。他年焚舟来，几作涂炭坠。驷马岂及追，我今亦如是。狂言编虎须，得报逾掐鼻。平生储春芽，美恶初一意。浊氛腾墨云，君舌故历试。小龙落几前，毕竟不知异。方欲事烹煎，姜盐以为使。赖君呼回头，丝桐识秋思。会当扫南轩，石铫沃清泚。从此师金人，三缄诚有味。","dynasty":"宋代","title":"次韵仲孺见督烹小团"}
{"author":"邹浩","content":"眼里飞蝇日夜侵，对时宁复壮年心。故人把手知难遇，强起禅冠插旧簪。","dynasty":"宋代","title":"次韵和师稷清明怀乡之什其二"}
{"author":"邹浩","content":"正尔逢千载，何为不百年。龙图虚旧阁，马鬣启新阡。方寸留天鉴，清规入世传。韦平向来盛，端属子孙贤。","dynasty":"宋代","title":"龙图胡公挽词其二"}
{"author":"邹浩","content":"锥刀利害日相摩，生火由来势自多。咫尺长江水何限，不能飞洒奈炎何。","dynasty":"宋代","title":"闻市中遗火殆尽其二"}
{"author":"邹浩","content":"十年不折江南春，亭下双梅是故人。凭仗开时属青翼，已判飞雪满悬鹑。","dynasty":"宋代","title":"曾氏北园其五"}
{"author":"邹浩","content":"秋晨饭香积，举袂清风生。朅来展江道，老木森亭亭。纤埃不随步，昨宵寒露零。人境两相值，简编焕新晴。迁固久黄壤，椽笔窥群英。崔子独异趣，一笑铅椠轻。诗成似金籥，为我开尘扃。","dynasty":"宋代","title":"次韵德符访世美"}
{"author":"邹浩","content":"几年模楷揭天中，四海衣冠尽影从。必待名人裁受谒，遂令当世比登龙。求通谩负孔融志，执御难追荀爽踪。回首高门正如市，悲风猎猎起长松。","dynasty":"宋代","title":"李元礼墓"}
{"author":"邹浩","content":"祖考流光岂有穷，不能肖似忝家风。北红塔畔清明节，心折高山怅望中。","dynasty":"宋代","title":"寒食日"}
{"author":"邹浩","content":"万卷藏书肯自閒，沉涵圣道欲晞颜。片心既与人寰远，逸驾宁容俗士攀。嗟我曳裾胶扰处，荷君置榻寂寥间。藜羹玉麈清何限，每到斜阳不忍还。","dynasty":"宋代","title":"和阳先生见赠"}
{"author":"邹浩","content":"故人知我久忘情，不假苞苴远寄诚。金范晬容窥往制，丝传流水得遗声。邻鸡破晓炉边静，霜月储清席上横。香散曲终谁会意，与君相望一高城。","dynasty":"宋代","title":"谢马叔宝惠佛像琴弦"}
{"author":"邹浩","content":"看书勿苦多，多看目力眊。作文勿苦多，多作心力耗。初虽莫觉悟，久乃成悔懊。维心神所居，惟目神所造。开阖出入间，神伤气亦暴。所以古真人，丁宁有深告。平时当勤行，况复处炎燠。况复病初愈，力始胜巾帽。老母在乡邦，倚门望佳报。尤宜决择精，全神以自好。收目以内视，冥心以存奥。气舒形康强，外务一除扫。生理保安完，天恩垂覆帱。归看老莱衣，欢欣长舞蹈。","dynasty":"宋代","title":"自警"}
{"author":"邹浩","content":"满堂当日亦飞升，金笋无根不复生。惟有明皇留辇处，至今云雾半山横。","dynasty":"宋代","title":"陈满堂"}
{"author":"邹浩","content":"韩范天下贤，褒贬不妄出。舌端有春秋，所与惟其实。一举十五丧，富贵所难必。公孙贱且贫，兹事乃能毕。心追古人高，迹付今人述。二老首形容，昭劝无终日。伊予特后闻，叹恨颇自失。东望天山平，风松正萧瑟。","dynasty":"宋代","title":"书公孙卷末"}
{"author":"邹浩","content":"元祐真人初御天，四门穆穆来忠言。阆风学士望朝野，即日赐环司谏垣。当时同列继登用，独先朝露归九原。位不酬身在孙子，嶷嶷诸子声名喧。叔也纵横五经内，娱目未始窥家园。苟闻某所有贤者，弊车趼仆从之奔。甘陵南北正分党，攘臂其间无怨恩。未见其止见其进，会须一指收乾坤。素冠俛首琴复御，鹏飞九万方化鲲。于今怙恃只明主，肯与世俗均寒暄。早年妙笔三千牍，矧已恸哭论元元。韩城父老傥改作，为报及此高闾门。","dynasty":"宋代","title":"送大受赴天官"}
{"author":"邹浩","content":"粥饭都来一斗粮，滩前吃了倍苍黄。把如立作山头石，何似急行归故乡。","dynasty":"宋代","title":"斗米滩"}
{"author":"邹浩","content":"从来游戏常三昧，出语纵横无忌讳。老聃全与释迦同，人畏犹云亦当畏。","dynasty":"宋代","title":"代书寄清老"}
{"author":"邹浩","content":"晓云生岭端，遮日成清阴。炎氛遽辟易，兴逸安能禁。仙宫风尘表，高高百千寻。石路上曲折，健足犹难任。绰约两仙子，双鬟坐沉吟。巫觋意何许，门窗藤蔓深。樵叟向我言，自古传至今。去州五十里，有峒郁森森。陶家李家女，年各胜巾衿。恍惚若逢遇，相与登崎崟。一朝作蝉脱，英魂不坠沉。乡人共祠之，彷佛来顾歆。水旱祷辄应，民吏同所钦。此宫乃行宫，春秋荐诚谌。言已叟仙去，四望祛烦襟。荥山直南耸，龙岳山朝壬。越王连佛子，密山秀孤岑。回环万峰峦，插云皆玉簪。滔滔两川流，会合通梧浔。渔舟糁木叶，城郭几突黔。虚徐韵长松，飞鸣集珍禽。须臾烟霭青，遐迩浮祲祲。变化纷见门，饮酒时一斟。我罪贷五鼎，我躯重千金。虽居瘴疠乡，肯使瘴疠侵。囊衣完旧裾，匣剑存初镡。气听谢耳力，谁到无弦琴。子期久冥漠，天地为知音。中和王度新，祈招咏愔愔。赐环谅匪朝，聊以写我心。","dynasty":"宋代","title":"仙宫岭"}
{"author":"邹浩","content":"一别相逢复几时，东西南北酒盈卮。天机深远犹须决，莫便飞腾不我期。","dynasty":"宋代","title":"诗送晦叔先生其四"}
{"author":"邹浩","content":"云回雨歇天欲晴，鹁鸠唤妇皆和声。山南山北树阴里，欢然相趁争飞鸣。伊予流窜止平乐，妻孥尚寄潇湘城。五岭横空唤不闻，不如鹁鸠犹有情。","dynasty":"宋代","title":"有感"}
{"author":"邹浩","content":"天华寺前维小舟，僧窗轩豁留清眸。平湖秋霁净如镜，时复轻轻飞白鸥。","dynasty":"宋代","title":"题仁老所画枕屏其四"}
{"author":"邹浩","content":"西幕情真庭驻云，东幕心机门闭春。无端幽梦落蛇虺，漏泄风光来近邻。","dynasty":"宋代","title":"戏明豫"}
{"author":"邹浩","content":"祗园寂寞耸高材，自有鸾凰接翅来。回首壶觞散桃李，日斜风动使人哀。","dynasty":"宋代","title":"寿星院观竹"}
{"author":"邹浩","content":"窭人何缘有遗啄，一饮聊分秋水清。贪泉盗泉满机械，鸟鹊故应知此情。","dynasty":"宋代","title":"南堂八绝句其五"}
{"author":"邹浩","content":"金丹犹在鼎，马鬣已成封。梦断飞云鹤，春归绕墓松。韦编元自若，藜杖竟谁从。赖有承家子，流光得所钟。","dynasty":"宋代","title":"故通直强君挽词其二"}
{"author":"邹浩","content":"庭前叶下风萧萧，暑气不敢凭虚骄。青天碧水与君共，他日谪仙宫锦袍。","dynasty":"宋代","title":"次韵德符曾家池上四诗其三"}
{"author":"邹浩","content":"楼阁门开处处通，毗卢出现眼光中。为人重说二愚品，岩下滩声西北风。","dynasty":"宋代","title":"登碧岩寺卢舍那瑞像阁其一"}
{"author":"邹浩","content":"三伏流金石，端居若探汤。古松摇落照，芒履促追凉。天壤知谁似，形骸亦自忘。何须北窗下，始解到羲皇。","dynasty":"宋代","title":"追凉"}
{"author":"邹浩","content":"士龙拥鼻时一笑，司马忘机只言好。野人浪测君子心，应为狂吟分枯槁。","dynasty":"宋代","title":"中秋日泛湖杂诗其十"}
{"author":"邹浩","content":"一根烧笋共分甘，彷佛当年汉水南。红柿鸟残无此意，前三三与后三三。","dynasty":"宋代","title":"示仁仲其二"}
{"author":"邹浩","content":"莫道高山老古锥，歘令金碧照崔嵬。神通未必输摩诘，眼净方能识万回。捧打室中纷似雨，鼓椎堂上吼如雷。天长地久君王寿，从此宗风亘未来。","dynasty":"宋代","title":"高山"}
{"author":"邹浩","content":"乘兴扁舟过赵村，满家滩上水连云。欣然便欲寻源去，织女机边日未曛。","dynasty":"宋代","title":"泛舟其一"}
{"author":"邹浩","content":"逆行天莫测，雉作渎中经。沤灭风前质，莲开火后形。钵盂残蜜白，炉灶冷烟清。空有谁家曲，人间得细听。","dynasty":"宋代","title":"闻仲殊长老化去甚异"}
{"author":"邹浩","content":"高山顶上偶相逢，千尺孤松霜雪中。不可亲疏真道广，未尝喜愠信心空。衡门笑咏尘方远，太学声名日自隆。行就车头舣归楫，拟将周易问穷通。","dynasty":"宋代","title":"寄邓德甫"}
{"author":"邹浩","content":"春风荡漾遍天涯，纵步郊原事事嘉。不许游人同所得，竹林深处试龙茶。","dynasty":"宋代","title":"清明日游大明道中"}
{"author":"邹浩","content":"江天吹雪不胜繁，南北东西晚更昏。料得时人散车马，清吟应亦有英魂。","dynasty":"宋代","title":"次韵和钱塘诸公赏梅十绝其四"}
{"author":"邹浩","content":"邂逅蒹葭来倚玉，浅见惭如视车毂。荷君倾倒过平生，妙处令人忘宠辱。并包今古入灵台，欬唾珠玑几盈簏。纷纷年少多公卿，何独斯人犹寸禄。南阳刺史今伯乐，叹息龙媒异凡肉。剡章求以助风流，岂减红莲汎澄渌。更将馀力付蟠根，迎刃无留真破竹。才全如此帝未知，燕閒却自思颇牧。东山出处是家风，莫学渊明恋私菊。","dynasty":"宋代","title":"用前韵寄穰城谢公静推官"}
{"author":"邹浩","content":"拄杖横担得自由，冷云飞雪下南州。殷勤要识庐山面，五老峰前一举头。","dynasty":"宋代","title":"送居政禅者游庐阜"}
{"author":"邹浩","content":"忠洁云亡几百秋，汨罗江水湛清流。是非折衷无夫子，直至如今口未休。","dynasty":"宋代","title":"汩罗"}
{"author":"邹浩","content":"震霆几日动天阍，河汉朝来竟一翻。顿觉炎歊辞枕簟，只应爽气满乾坤。鸡窗岂但开千卷，云稼悬知亘九原。北事平生最关虑，从今得意遂忘言。","dynasty":"宋代","title":"晓雨枕上有作"}
{"author":"邹浩","content":"吾乡魁选久萧条，深喜高才偶圣朝。天子六龙飞紫极，状元一鹗奋丹霄。拜亲此日荣谁及，报国他时事更超。四海欢然重改观，常州真是出英标。","dynasty":"宋代","title":"闻霍仁仲唱名第一"}
{"author":"邹浩","content":"野阔天低四望赊，霏微膏雨兆休嘉。早钟郁郁穿云断，官柳垂垂夹道斜。邂逅庭前方指柏，逡巡木末已栖鸦。杨朱易服归来处，荷笠收车几万家。","dynasty":"宋代","title":"和路子高微雨中至山光寺"}
{"author":"邹浩","content":"玉容捐委画楼尘，一死甘酬石氏恩。古庙有碑旌节义，西风无主逐香魂。孤村夜静鸣归鹤，双岭云寒唳断猿。试向绿萝寻旧迹，断碑遗井见清源。","dynasty":"宋代","title":"绿珠井"}
{"author":"邹浩","content":"寒时骤热热时寒，一等阴阳几百般。发脱面黄肌肉瘦，北人应作岭蛮看。","dynasty":"宋代","title":"览镜戏作其一"}
{"author":"邹浩","content":"万物归根后，端来兆物华。仙姿凝鹤氅，云路拥羊车。但喜天时正，宁知帝力加。有田皆玉粒，无树不琼花。浪说朱蹄马，空馀白首鸦。酒边深荐爽，阱处巧藏窊。径断回樵斧，波浑倚钓槎。高门委金帛，阴壑蜕龙蛇。功茂丰年谷，名喧好事茶。丛轻颓瓦竹，摇迥动签牙。蝶冷残初梦，蜂寒閟两衙。殷勤非俗韵，潇洒是生涯。火变人窥异，军潜夜肃哗。暗香迷绽蕊，新筑路平沙。寸食方从寄，扁舟未可拿。只应清兴在，犹似子猷家。","dynasty":"宋代","title":"次韵慎微雪"}
{"author":"邹浩","content":"身在九疑麓，门当二水流。谁知剡中胜，朝夕助嬉游。","dynasty":"宋代","title":"题仁老所画枕屏其五"}
{"author":"邹浩","content":"庭下芝兰秀，堂中简策清。都缘无嗜好，不是近声名。","dynasty":"宋代","title":"独坐"}
{"author":"邹浩","content":"慧眼舒光无不见。尘中一一藏经卷。闻说大千摊已遍。门方便。法轮尽向毫端转。月挂烛笼知再见。西方可履休回盼。要与老岑同掣电。酬所愿。欣逢十二观音面。","dynasty":"宋代","title":"渔家傲"}
{"author":"邹浩","content":"皇帝如天极至公，恩光来自大明宫。归田实遂平生志，与汝难忘造化功。料得安康无限喜，信知理数莫能穷。吾今只候文书到，便挈囊衣迎北风。","dynasty":"宋代","title":"寄蓬菜并示柄"}
{"author":"邹浩","content":"五百阿师何处来，天堂初不隔天台。灵泉飞作人间雨，法鼓腾为山下雷。对现此身谁彷佛，上方重阁正崔嵬。只应永劫观空眼，总向峰前欢喜开。","dynasty":"宋代","title":"示方广长老从誉"}
{"author":"邹浩","content":"当关无复守门催，欲晓鸡声唤起来。一炷寿香瞻白发，三杯贺酒写红灰。看棚尚倚天街柳，恩信先通桂岭梅。但喜奉身归膝下，自馀皆是鲁禽杯。","dynasty":"宋代","title":"至日依韵和老杜五首其四"}
{"author":"邹浩","content":"路转城隅更可怜，尽桥横处响潺湲。篙人不会凭舟意，径逐西风过水源。","dynasty":"宋代","title":"中秋日泛湖杂诗其八"}
{"author":"邹浩","content":"庚子同灾知几人，二公华显独超伦。比闻贬责祠宫去，始信推移运数均。势冷有官犹是贵，居閒无禄未为贫。须知削籍投荒者，惟望归欤作幸民。","dynasty":"宋代","title":"闻王吕二公罢郡皆得宫观"}
{"author":"邹浩","content":"基构于今政十年，不容山竹暗行鞭。森然五笋自何出，盛矣文邦相与传。","dynasty":"宋代","title":"佛前笋其一"}
{"author":"邹浩","content":"晚风知我兴飘然，力战浮云露远天。判却明朝官长骂，与君彻晓引金船。","dynasty":"宋代","title":"中秋日泛湖杂诗其四"}
{"author":"邹浩","content":"常时二妙过晴窗，丙夜犹同秋月光。不分城扉日多事，天南天北又参商。","dynasty":"宋代","title":"月下怀同盟其一"}
{"author":"邹浩","content":"姑射冰肌不黄土，洛阳玉容更青春。嗅风影日了无语，知我此心能几人。","dynasty":"宋代","title":"曾园见梅其二"}
{"author":"邹浩","content":"西蜀地暖北地寒，长条殿春走衣冠。江亭巧作故时面，濯濯宫锦花成团。","dynasty":"宋代","title":"和仲孺前韵约赏展江海棠及简仲弓述之其一"}
{"author":"邹浩","content":"八桂苍苍湘水南，师乡我客饱曾谙。五年不见今年见，犹得寒炉一夜谈。","dynasty":"宋代","title":"示胜业寺长老有馀其二"}
{"author":"邹浩","content":"先生龙卧此山丘，宇宙曾经几运筹。一自英雄三顾后，至今车马不曾休。","dynasty":"宋代","title":"谒武侯道中其二"}
{"author":"邹浩","content":"黄宫初气重氤氲，喜色朝来便着人。知有归期亲望我，更无它事我思亲。堂前献寿开金盏，岭外蒙恩戴玉宸。一笑承颜胜六印，功名岂复羡仪秦。","dynasty":"宋代","title":"至日依韵和老杜五首其三"}
{"author":"邹浩","content":"炙背轩楹日转时，博山炉顶驻游丝。先生妙与此心契，凭仗清香一解颐。","dynasty":"宋代","title":"送香潜亨"}
{"author":"邹浩","content":"扫成屏障几千春，洗雨吹风转更明。应是天工醉时笔，重重粉墨尚纵横。","dynasty":"宋代","title":"画山其三"}
{"author":"邹浩","content":"一世三十年，我今二十九。昔人当此时，事业已不朽。颜渊语心斋，瞠若夫子后。著录盈三千，独居四科首。荀彧王佐才，智略子房偶。脱身作谋主，谈笑解纷纠。元宾与习之，二李相左右。复命索玄微，词章配韩柳。夙成更超伦，初不愧黄耇。项橐实可师，仲尼安敢友。孔融登龙门，元礼接弥厚。叔度千顷波，能使荀淑忸。陈蕃置一室，誓涤天下垢。贾谊入朝廷，号咷动明后。陆机文赋成，见者咸敛手。祢衡孰比俊，帝室宜见受。李贺锦囊中，佳句敌琼玖。相望编简上，灼灼列星斗。而我独何人，拟之一无有。追维故时事，浃背汗如浏。穷年坐井底，曾不辨齑臼。多岐既亡羊，画虎欲类狗。狂澜傥不回，何以刷兹丑。吁嗟岁律逝，易于屈伸肘。分阴所当惜，来者勿复苟。譬彼力田子，耘锄肯卤莽。所期嘉苗成，不使乱于莠。血气况方刚，龙钟未为叟。高名非我心，没齿庶无咎。","dynasty":"宋代","title":"感年"}
{"author":"邹浩","content":"道言谁复书诸绅，潇湘江上逢斯人。向来滨死入魑魅，胸腹洞然无甲鳞。炎氛吹风作旗靡，玉楼倒影明蒿里。孤心还逐冷云飞，历历长亭不知几。圣王开了睹天庭，妙脱筌蹄合喙鸣。个中无可无不可，智者亦迷何处名。浑沌兼忘倏与忽，有口鼻如欣莫咄。北山之北草堂深，怨鹤惊猿它自物。","dynasty":"宋代","title":"信中以诗来因次其韵送之"}
{"author":"邹浩","content":"春风暗杨柳，相见意何如。虽愧江淹笔，狂言为子书。","dynasty":"宋代","title":"和郡主簿绝句九绝其九"}
{"author":"邹浩","content":"前时递角惟忧速，今日邮筒只恐迟。书到零陵长官处，掀然一笑有谁知。","dynasty":"宋代","title":"寄零陵令朱君陟彦明推官"}
{"author":"邹浩","content":"荆湖地与蛮獠通，江陵开府节制雄。劲兵十万拥罴虎，鼓角声动波涛风。列城如子满棋面，一一元帅呼吸中。陛下钩帘抚天宇，妙选百辟今属公。楚峰峻拔江汉广，晴光带影落渚宫。悬知黄馘日饱饭，酣歌鼓腹均儿童。裕陵松柏老霜露，钟山杖屦埋蒿蓬。自从知已失君相，隼旟熊轼西复东。赭袍可想不可见，十年一梦朝来空。荆湖虽重岂留处，朝廷百度皆元丰。","dynasty":"宋代","title":"送望之移帅荆南"}
{"author":"邹浩","content":"昔时吏部侍郎，今日道乡居士。毕竟这个是谁，一任更安名字。","dynasty":"宋代","title":"道乡赞二首其二"}
{"author":"邹浩","content":"龙隐岩前忽转头，翛然瓶锡此淹留。十方法界元无限，一片心田自有秋。草木曲躬归白足，江山依位拱青眸。我来不问西来意，独喜茶香啜满瓯。","dynasty":"宋代","title":"题慈德寺颐堂为长老宗颢作"}
{"author":"邹浩","content":"摇转船头顺碧波，日行五百未为多。三湘二浙虽辽远，尚及家庭赏芰荷。","dynasty":"宋代","title":"吕四其二"}
{"author":"邹浩","content":"岭南消息报来新，正想梅花傍酒樽。生出两枝遥寄我，道人方便信多门。","dynasty":"宋代","title":"仁老寄墨梅其二"}
{"author":"邹浩","content":"塞北亢喉地，并门子所如。六花无处用，却縠自诗书。","dynasty":"宋代","title":"和郡主簿绝句九绝其四"}
{"author":"邹浩","content":"苏郎北阙未寻盟，崔子西山尚掩扃。矫首空庭问怀抱，天高无路雁边青。","dynasty":"宋代","title":"曾氏北园其四"}
{"author":"邹浩","content":"九十青阳安在哉，临风搔首谩迟回。春于我辈非无意，诗必先成为有才。拖架酴醾香破麝，翻阶芍药大逾杯。病除更约归愚子，浮蚁犹堪席地开。","dynasty":"宋代","title":"次韵蔡宽夫解元暮春见怀其一"}
{"author":"邹浩","content":"山栖尝胆时，祸胎久已孕。欲令苏台倾，端俟天人应。夫子实奇才，大事力能胜。中分句践忧，内外各宜称。一鼓雪前羞，功名在乘兴。向非断以独，未必还千乘。荆棘梗寒宫，晨朝露常凝。可怜东门眼，至此不得瞪。乌喙鲜克终，天道亦恶剩。脱身海上来，嘉言谁与赠。位高金更多，所向岂蹭蹬。况有绝代姿，提携充妾媵。试看剑头血，何如穷绝磴。由来进退间，处之贵不懵。孤坟忽生疑，文献良足證。吴人未忘情，高楼时一凭。","dynasty":"宋代","title":"范蠡冢"}
{"author":"邹浩","content":"针芥相投有几人，故人亭畔忽相亲。四门开了无它事，笑倚潇湘一片春。","dynasty":"宋代","title":"赠祖泽长老"}
{"author":"邹浩","content":"十年星散忽相逢，寂寞芜城古頖宫。一炷澄泥窥祖要，三卮浮蚁对春丛。牢刍岂解留天骥，云路还闻逐塞鸿。莲社故人如见问，为言涉世百无功。","dynasty":"宋代","title":"送胡适道秀才东归"}
{"author":"邹浩","content":"从来游戏常三昧，出语纵横无忌讳。老聃全与释迦同，人畏犹云亦当畏。","dynasty":"宋代","title":"代书寄清老"}
{"author":"邹浩","content":"闭门不啻似泄柳，排闼何由如舞阳。怜君肝胆便楚越，使我南北成参商。","dynasty":"宋代","title":"仲益遽塞便门作此戏之"}
{"author":"邹浩","content":"我是来仙阁上仙，天教飞鹤过山颠。松篁为我生清韵，一似薰风初入弦。","dynasty":"宋代","title":"东山其一"}
{"author":"邹浩","content":"清湘浮影动涟漪，寒日收光下翠微。回首君亲正无奈，幽禽俄叫不如归。","dynasty":"宋代","title":"潇湘道中其一"}
{"author":"邹浩","content":"颐山颍水天西东，四载相望二千里。我守枯株未得还，君逐飞蓬忽然至。坐令桑梓落眼中，顿觉精神到尘外。昔人逃空喜足音，况乃謦欬逢昆弟。此会由来天予之，几日冷风清暑气。君才荣华早驰名，荆国先生曾改视。殿前射策失龙头，仕处波涛起平地。胸中万虑不一施，却作明时岭南尉。太夫人年七十三，诸子半掩黄垆逝。兰陔养志独赖君，路远何由复迎侍。当思有以慰其心，莫把光阴较荣悴。本朝丞相岂不盛，尚辈流人已三岁。君今补考裁秋冬，托身民上与之异。萧条官府似僧居，春入梅花更堪醉。要须相与无町畦，卷舌为喑真得计。我家宅相世所知，矫首南云从此俟。","dynasty":"宋代","title":"送表兄华元翰赴四会尉"}
{"author":"邹浩","content":"荆山汉水雪边春，满眼风流见古人。领略此心谁与尽，从容高义势难亲。静摇庵影竹如昨，清弄池光梅欲新。知子相忘忘未得，禅床推倒就车轮。","dynasty":"宋代","title":"招颍昌曾存之"}
{"author":"邹浩","content":"滥巾文会出重城，把笔时为蚯蚓鸣。日暮归来理章句，低头惭愧楮先生。","dynasty":"宋代","title":"中秋日泛湖杂诗其十六"}
{"author":"邹浩","content":"山束长江激箭奔，扁舟冲破白鸥群。故人正在笙篁里，一枕滩声谁与分。","dynasty":"宋代","title":"泛汉江其三"}
{"author":"邹浩","content":"寒时骤热热时寒，一等阴阳几百般。发脱面黄肌肉瘦，北人应作岭蛮看。","dynasty":"宋代","title":"览镜戏作其一"}
{"author":"邹浩","content":"江流随落复随生，巧作滩声入户庭。六律五音无不有，人谁如我饱曾听。","dynasty":"宋代","title":"滩声"}
{"author":"邹浩","content":"兴尽归来潩水边，翠阴亭上奏繁弦。龙媒耳接新声惯，驻足西风不受鞭。","dynasty":"宋代","title":"中秋日泛湖杂诗其十七"}
{"author":"邹浩","content":"藩城富池塘，所向辄荆棘。天风初转西，朋簪共来北。暑清随处幽，莲高向人默。群鸥安在哉，我今均尔得。","dynasty":"宋代","title":"次德符韵六诗曾园分韵得得字"}
{"author":"邹浩","content":"金张许史竞东风，魏紫姚黄醉眼中。宾客贵人吾不预，独将清韵照禅宫。","dynasty":"宋代","title":"仁老寄墨梅其六"}
{"author":"邹浩","content":"勿叹卞和犹抱玉，勿嘲扬雄未丹毂。由来识拔须待时，阨穷不是男儿辱。相逢相别竟匆匆，赖有好诗藏敝簏。居然成诵想英标，杀马无因愧持禄。还家青镜览形容，鞍上岂徒消髀肉。故人要我泛西湖，万顷瀰漫浸天渌。坐中寂寞欠车公，只应冒雪歌黄竹。从今尘榻扫南窗，日俟高车起耕牧。悬知乐事与众分，把盏追论灯下菊。","dynasty":"宋代","title":"范仲成约非晚过颖昌留数日因邓兵还追用前韵寄之"}
{"author":"邹浩","content":"晚风知我兴飘然，力战浮云露远天。判却明朝官长骂，与君彻晓引金船。","dynasty":"宋代","title":"中秋日泛湖杂诗其四"}
{"author":"邹浩","content":"畏人常是袭人间，人不能伤自往还。争似鸾凰在寥廓，更无尘虑杳难攀。","dynasty":"宋代","title":"鷾鸸"}
{"author":"邹浩","content":"身在九疑麓，门当二水流。谁知剡中胜，朝夕助嬉游。","dynasty":"宋代","title":"题仁老所画枕屏其五"}
{"author":"邹浩","content":"雪霁高阳里，欣欣春意深。旧游还入眼，何处复挥金。尘表谁南北，杯中失古今。重怜非土木，犹自一沉吟。","dynasty":"宋代","title":"次韵仲孺用前韵寄世美二首其一"}
{"author":"邹浩","content":"客寓天地间，本无南北异。此语安从生，却成相钝置。","dynasty":"宋代","title":"答曾敷文有书见寄"}
{"author":"邹浩","content":"岳阳楼上望重湖，混合乾坤入太虚。若比恩波未为阔，此身犹得曳长裾。","dynasty":"宋代","title":"登岳阳楼"}
{"author":"邹浩","content":"芜城兆霜雪，颍川凋芰荷。昔别情已矣，今别情奈何。英英二三子，行亦车悬■。后日知谁同，蝉声犹暮多。","dynasty":"宋代","title":"世美归侍政府以送君南浦伤如之何作诗送之其八"}
{"author":"邹浩","content":"三分春色一分空，莫负花前酒满钟。醉里是非浑忘却，任它禅客自分宗。","dynasty":"宋代","title":"次韵和李馀庆"}
{"author":"邹浩","content":"与师应有缘，相见便欣然。径出牧牛室，共扪垂雨天。一真谁境界，万物自山川。放手无馀事，归来汨碖眠。","dynasty":"宋代","title":"示云溪长老文庆"}
{"author":"邹浩","content":"云烟犹暝晓，杖屦已高台。眼向不危去，景从无外来。巧将新水墨，洒出旧尘埃。携得还天北，晴时阔展开。","dynasty":"宋代","title":"自方广冒雨过高台示德澜长老"}
{"author":"邹浩","content":"乃翁心事别，璧月到寒塘。攲枕三竿日，横经一炷香。尚思同燕麈，还欲对胡床。行矣拿舟去，金钟亦自将。","dynasty":"宋代","title":"次韵答八十三外翁见招"}
{"author":"邹浩","content":"向来杨处士，今作岸禅师。懒散元非我，熙怡竟有谁。长应心似水，不复口如碑。此处真安稳，何人妙得知。","dynasty":"宋代","title":"智岸将往钱塘索妙乐庵诗勉此为句"}
{"author":"邹浩","content":"出自高明盛，归从望族贤。崇仁膺帝命，积善信家传。翌翌才三世，冥冥忽九泉。空馀可铭事，追继采蘩篇。","dynasty":"宋代","title":"崇仁县君魏氏挽词其一"}
{"author":"邹浩","content":"猎猎霜郊路，铭旌捲朔风。堂前萱尚北，门外水犹东。貌入丹青冷，恩留祭享丰。乡人仰闺范，方看子孙隆。","dynasty":"宋代","title":"崇仁县君魏氏挽词其二"}
{"author":"邹浩","content":"白发将年往，青衫甫宦游。从来四方志，曾未一分酬。幕府残机画，闾门失好修。惟馀旧秦月，寂寂照新丘。","dynasty":"宋代","title":"故通直强君挽词其一"}
{"author":"邹浩","content":"金丹犹在鼎，马鬣已成封。梦断飞云鹤，春归绕墓松。韦编元自若，藜杖竟谁从。赖有承家子，流光得所钟。","dynasty":"宋代","title":"故通直强君挽词其二"}
{"author":"邹浩","content":"华屋初成后，安车未用时。谁知五朝旧，俄与九原期。德映文恭显，名参修简垂。凄凉独心事，无复尽施为。","dynasty":"宋代","title":"龙图胡公挽词其一"}
{"author":"邹浩","content":"正尔逢千载，何为不百年。龙图虚旧阁，马鬣启新阡。方寸留天鉴，清规入世传。韦平向来盛，端属子孙贤。","dynasty":"宋代","title":"龙图胡公挽词其二"}
{"author":"邹浩","content":"万山横出波面浮，山前舟楫凌飞鸥。遥看塔庙带残日，蓬莱方丈金鳌头。","dynasty":"宋代","title":"谒武侯道中其五"}
{"author":"邹浩","content":"九十青阳安在哉，临风搔首谩迟回。春于我辈非无意，诗必先成为有才。拖架酴醾香破麝，翻阶芍药大逾杯。病除更约归愚子，浮蚁犹堪席地开。","dynasty":"宋代","title":"次韵蔡宽夫解元暮春见怀其一"}
{"author":"邹浩","content":"四人如四支，阙一不成体。故为各天涯，阻异晨昏礼。但愿器业成，高阳亦兄弟。此意何时穷，颍川方瀰瀰。","dynasty":"宋代","title":"元鲁侍亲还以凡今之人莫如兄弟赋诗送之其八"}
{"author":"邹浩","content":"岩廊未旋归，故国聊自晦。尘表澹崧高，胸中妙天对。丰年随政还，嘉雪遍境内。从容陟九层，指顾纷百态。经纶动初心，枯槁入长嘅。虽陈北海樽，终念东皋耒。只应沙路乾，依前符帝赉。","dynasty":"宋代","title":"次韵和韩大资湖光亭对雪之什"}
{"author":"邹浩","content":"罗拜为亲寿，遥知亦我思。阳生萱草色，心入棣华诗。帝泽来非久，莱衣戏不迟。为言多置酒，归趁赏花期。","dynasty":"宋代","title":"用老杜至日怀太白韵怀诸弟"}
{"author":"邹浩","content":"六出飞琼玖，云愁正腊天。寒声生密竹，爽气彻纯绵。故苑风初静，重楼月向圆。何当酬此景，蘸甲引金船。","dynasty":"宋代","title":"次韵钱𡵒雪中"}
{"author":"邹浩","content":"秋容未觉成萧飒，脩竹疏桐阴四匝。先生归驾挟西风，堕我南堂似凋叶。对床邀月入高谈，梦想从来谢三接。是非火作正炎空，忍与纷纷竞牙颊。莫欺鸥鸟不知人，须信天机在眉睫。妙哉托处无何乡，一念能回百千劫。君诚有意涉其流，请为安行具舟楫。","dynasty":"宋代","title":"次德符韵六诗书怀二首其一"}
{"author":"邹浩","content":"冉冉岁云暮，泠然流水心。他邦勤短策，今日慰孤斟。竹韵凌风远，花光受月侵。毫端落珠琲，三复故情深。","dynasty":"宋代","title":"次韵陈君益见寄"}
{"author":"邹浩","content":"古人捧檄缘亲喜，况值秋风一鹗天。相与抟空谢蓬艾，归来称寿綵衣鲜。","dynasty":"宋代","title":"送二弟赴开封举"}
{"author":"邹浩","content":"升平无象亦无名，翼翼巍巍拱玉宸。流泽自周人自乐，普天同入万年春。","dynasty":"宋代","title":"写黄庭其五"}
{"author":"邹浩","content":"秋晨饭香积，举袂清风生。朅来展江道，老木森亭亭。纤埃不随步，昨宵寒露零。人境两相值，简编焕新晴。迁固久黄壤，椽笔窥群英。崔子独异趣，一笑铅椠轻。诗成似金籥，为我开尘扃。","dynasty":"宋代","title":"次韵德符访世美"}
{"author":"邹浩","content":"踏雪驱驱原宪履，御风猎猎老莱衣。情投岂比钟山出，兴尽远同剡水归。炀帝池边松荫远，维摩室内烛光微。携筇促席相羊处，应记当年接下机。","dynasty":"宋代","title":"送俞秀老归维扬"}
{"author":"邹浩","content":"儒衣隘绵区，冰炭非一种。邂逅心事同，清标揖孤耸。驾言仁义涂，相与戒前从。廓廓膺肺间，何由纳天宠。春风入高堂，文字竞拳勇。妙句窥杜陵，微语倾叔重。翘然真四夔，吾道有扶拥。遂令斥鴳姿，端为钟鼓悚。从今日喧妍，胜处宜接踵。独恨韩城君，伶俜泣新垄。","dynasty":"宋代","title":"靖节堂分题得重字"}
{"author":"邹浩","content":"玉树森森太傅家，玲珑徐动晓风斜。可怜刻楮空机事，一叶三年犹未花。","dynasty":"宋代","title":"次韵和钱塘诸公赏梅十绝其十"}
{"author":"邹浩","content":"来迁梦破知何处，今君归去仙宫路。江头舟楫岭头云，曾许乘风邀月住。翛然三载与君同，信我此心惟白鹭。白鹭忘情亦有情，君更情多无量数。天绘亭前不忍分，远送我来欣进步。霜凋万木见孤松，颜色青青独如故。湘南湘北旧光阴，从此回头但烟雾。得志轩前藕未花，梅率小桃先已露。与君同醉复同醒，千顷池塘渺新霔。好随鱼跃趁风雷，飞上青天休反顾。","dynasty":"宋代","title":"留别张云立立之"}
{"author":"邹浩","content":"肇分五岳尊，上帝委奇石。维嵩据地中，屹立万仞壁。远与四镇殊，式应土圭测。有人仰崇高，坐厌拘名迹。邂逅天际来，骅骝脱车轭。将圣祭泰山，此心岂悬隔。扰扰尘土中，一朝复一夕。闻君有风期，欣然双蜡屐。焉知马足非，迥隔千峰碧。古人亦多端，相望托幽寂。法音动山灵，松栝惟所适。寄径登显途，自恃捷无敌。遗辙谅未泯，一一可游历。借问去来人，谁堪比心迹。","dynasty":"宋代","title":"次韵世美游嵩山"}
{"author":"邹浩","content":"春风挽我出，邂逅陪友生。滨湖足胜事，系马聊班荆。疏柳傲清浅，孤芳媚晴明。禽哢杂鱼跃，日转无人行。此间已深趣，继踵仍高情。犀局自胜负，玉轸谁亏成。盈樽不在饮，会意时一倾。岂减七贤游，亦云四者并。如何渺茫外，忽起丝竹声。未暇从尔为，目断陉山横。","dynasty":"宋代","title":"韩园"}
{"author":"邹浩","content":"四望山头老比丘，笑他思大浪经由。巧将三十三天好，都向青云青处收。金翅远投云际歇，银河低绕砌边流。高高更有堪行路，骑取沩山水牯牛。","dynasty":"宋代","title":"妙高亭"}
{"author":"邹浩","content":"帆出丹阳恰一年，江湖陈迹慨茫然。明明归路留双目，只候恩书下九天。","dynasty":"宋代","title":"追怀去年今日舟离润州有作"}
{"author":"邹浩","content":"一别相逢复几时，东西南北酒盈卮。天机深远犹须决，莫便飞腾不我期。","dynasty":"宋代","title":"诗送晦叔先生其四"}
{"author":"邹浩","content":"扫成屏障几千春，洗雨吹风转更明。应是天工醉时笔，重重粉墨尚纵横。","dynasty":"宋代","title":"画山其三"}
{"author":"邹浩","content":"幕天云不动，庭竹晚生寒。好事倏假盖，拥炉聊整冠。香煤团薄雾，松麈落惊湍。思逸何当尽，邻家有谢安。","dynasty":"宋代","title":"仲弓见访同过叔原"}
{"author":"邹浩","content":"殷勤留我共清樽，无限情怀子细论。天色亦如人意好，晚来星斗满前轩。","dynasty":"宋代","title":"叶筠元礼留饮其二"}
{"author":"邹浩","content":"几年龙虎自相随，南斗延生恩赐归。霄汉路通鸾鹤在，不妨高蹑紫云飞。","dynasty":"宋代","title":"示张道人"}
{"author":"邹浩","content":"杜陵世多人，风流自唐汉。振衣入朝廷，玉立争璀璨。若人独何为，辕下尚羁绊。舌在且加餐，慎勿发长叹。","dynasty":"宋代","title":"送杜堪才以江汉故人少为韵其二"}
{"author":"邹浩","content":"正月一日雨不休，朝来四望阴云收。众阳扶导日轮出，辉光倏忽盈九州。欣欣草木动新意，鸾凤鼓翅翔天游。高山托处将半载，真人风韵长凝眸。精神澡雪亦已久，欢言夙驾南冈头。仙居楼阁拱形象，祥烟瑞霭檐间浮。焚香再拜适我愿，想见王母同优游。蟠桃不老春更永，人间变化知几秋。轮囷重盖拥车马，气势赫赫移山丘。万方有口莫敢议，勋劳自以为伊周。门墙旦暮祝遐算，长守富贵无与俦。于今扫荡一何有，白杨影里令人愁。丈夫祈向乃如此，孰为女子能清脩。功成直上紫霄去，遗踪犹向潇湘留。我来不及叩真诀，真诀固在冥心求。五行八卦自流转，生天生地生物稠。骑龙跨虎越宇宙，岂但洗涤无愆尤。他年谁作□仙传，□入高仙吾姓邹。","dynasty":"宋代","title":"谒女贞何氏祠"}
{"author":"邹浩","content":"恰到长安风色晴，一条石径坦然平。与君曳杖寻虚去，全似仙宫岭下行。","dynasty":"宋代","title":"与梦立行入长安虚其一"}
{"author":"邹浩","content":"基构于今政十年，不容山竹暗行鞭。森然五笋自何出，盛矣文邦相与传。","dynasty":"宋代","title":"佛前笋其一"}
{"author":"邹浩","content":"天绘亭边三载梦，石灰铺里一时情。个中不是同参得，胸次峥嵘何日平。","dynasty":"宋代","title":"留别兴安唐叟元老推官其一"}
{"author":"邹浩","content":"行尽江山知几重，山前池沼尚残红。尘埃满眼欣相见，驻马垂杨夹岸风。","dynasty":"宋代","title":"顺阳东山下小池"}
{"author":"邹浩","content":"解船东下出都门，倏已弥年讵可论。圣主只应怜旧物，归欤朝夕被深恩。","dynasty":"宋代","title":"追思去岁今日出京有作"}
{"author":"邹浩","content":"数椽茆屋异千间，惭愧君歌行路难。自昔牛羊多列鼎，只今藜藿未盈箪。须将嘉木殷勤植，莫把修鳞取次蟠。请看齐城不危困，功名岂复有田单。","dynasty":"宋代","title":"次韵答李希白秀才"}
{"author":"邹浩","content":"二子麻衣掩旧春，霏霏眦血洒惊尘。白云不雨还遮岫，清颍无心解阅人。祸福循环终有数，诗书饱腹未为贫。何当跋马同君去，萝月松风慰秃巾。","dynasty":"宋代","title":"次韵仲弓寄德符大受"}
{"author":"邹浩","content":"踏着湖南境界新，展开天宇净无尘。增添喜色知多少，满眼雪峰如故人。","dynasty":"宋代","title":"入湖南界其一"}
{"author":"邹浩","content":"参禅不学庞居士，得句犹如孟浩然。要识从来用心处，阒无车马到门前。","dynasty":"宋代","title":"元夕过唐潜亨其三"}
{"author":"邹浩","content":"震霆几日动天阍，河汉朝来竟一翻。顿觉炎歊辞枕簟，只应爽气满乾坤。鸡窗岂但开千卷，云稼悬知亘九原。北事平生最关虑，从今得意遂忘言。","dynasty":"宋代","title":"晓雨枕上有作"}
{"author":"邹浩","content":"平日莼鲈计，犹随黄犊留。苏君验前语，裴子但孤舟。隋柳薰风岸，淮山霁月楼。故应今好在，为我一回头。","dynasty":"宋代","title":"代者不以时至失仲孺同行之约怆然作此"}
{"author":"邹浩","content":"正月一日雨不休，朝来四望阴云收。众阳扶导日轮出，辉光倏忽盈九州。欣欣草木动新意，鸾凤鼓翅翔天游。高山托处将半载，真人风韵长凝眸。精神澡雪亦已久，欢言夙驾南冈头。仙居楼阁拱形象，祥烟瑞霭檐间浮。焚香再拜适我愿，想见王母同优游。蟠桃不老春更永，人间变化知几秋。轮囷重盖拥车马，气势赫赫移山丘。万方有口莫敢议，勋劳自以为伊周。门墙旦暮祝遐算，长守富贵无与俦。于今扫荡一何有，白杨影里令人愁。丈夫祈向乃如此，孰为女子能清脩。功成直上紫霄去，遗踪犹向潇湘留。我来不及叩真诀，真诀固在冥心求。五行八卦自流转，生天生地生物稠。骑龙跨虎越宇宙，岂但洗涤无愆尤。他年谁作□仙传，□入高仙吾姓邹。","dynasty":"宋代","title":"谒女贞何氏祠"}
{"author":"邹浩","content":"岁月惊如弩发床，千官坛下又成行。燔柴香蔼六变乐，奠玉殷勤三上香。当日佩綪躬进酒，兹辰目断望垂裳。端诚舞蹈无因预，空想中天瑞气长。","dynasty":"宋代","title":"至日依韵和老杜五首其一"}
{"author":"邹浩","content":"三元甲子几回旋，前日沧溟今甫田。惟有交情似春寿，蟠桃花里自年年。","dynasty":"宋代","title":"次韵和师稷清明怀乡之什其十"}
{"author":"邹浩","content":"石塔迢迢两闰馀，潜知骨瘦夺松枯。烦君为把公凭判，同过江来伴老夫。","dynasty":"宋代","title":"招俞清老并简康远禅师其三"}
{"author":"邹浩","content":"自来渔父好家风，一片潇湘晚钓中。伊昔放言知莫逆，于今亲到得参同。金章寂寂残初梦，汀草依依照短篷。德秀虽亡次山在，怅回青眼送飞鸿。","dynasty":"宋代","title":"寄清老"}
{"author":"邹浩","content":"九十青阳安在哉，临风搔首谩迟回。春于我辈非无意，诗必先成为有才。拖架酴醾香破麝，翻阶芍药大逾杯。病除更约归愚子，浮蚁犹堪席地开。","dynasty":"宋代","title":"次韵蔡宽夫解元暮春见怀其一"}
{"author":"邹浩","content":"一时多难见忠臣，力拥貔貅捍此城。岂为圣人曾作宰，由来壮志在留名。铁鎗埋没今何处，庙食追崇事若生。功业已经华衮赠，只应长伴斗魁明。","dynasty":"宋代","title":"过中都王彦章庙"}
{"author":"邹浩","content":"我住莲华法界中，尘尘刹刹本来同。旃檀一瓣聊兴供，吹满岩前万窍风。","dynasty":"宋代","title":"登碧岩寺卢舍那瑞像阁其三"}
{"author":"邹浩","content":"一世三十年，我今二十九。昔人当此时，事业已不朽。颜渊语心斋，瞠若夫子后。著录盈三千，独居四科首。荀彧王佐才，智略子房偶。脱身作谋主，谈笑解纷纠。元宾与习之，二李相左右。复命索玄微，词章配韩柳。夙成更超伦，初不愧黄耇。项橐实可师，仲尼安敢友。孔融登龙门，元礼接弥厚。叔度千顷波，能使荀淑忸。陈蕃置一室，誓涤天下垢。贾谊入朝廷，号咷动明后。陆机文赋成，见者咸敛手。祢衡孰比俊，帝室宜见受。李贺锦囊中，佳句敌琼玖。相望编简上，灼灼列星斗。而我独何人，拟之一无有。追维故时事，浃背汗如浏。穷年坐井底，曾不辨齑臼。多岐既亡羊，画虎欲类狗。狂澜傥不回，何以刷兹丑。吁嗟岁律逝，易于屈伸肘。分阴所当惜，来者勿复苟。譬彼力田子，耘锄肯卤莽。所期嘉苗成，不使乱于莠。血气况方刚，龙钟未为叟。高名非我心，没齿庶无咎。","dynasty":"宋代","title":"感年"}
{"author":"邹浩","content":"迟日初乾雪径沙，等閒联骑过田家。长官标格风尘外，衰草坡前报晚衙。","dynasty":"宋代","title":"郊行呈彦祖"}
{"author":"邹浩","content":"至虚走桥门，所乐在群居。群居固可乐，他途亦纷如。合抱自毫末，要须慎其初。大带有馀否，此语当急书。","dynasty":"宋代","title":"元鲁侍亲还以凡今之人莫如兄弟赋诗送之其六"}
{"author":"邹浩","content":"陆沉无复似当年，高压云根气象全。四面山川趋指顾，一时草木避蕃鲜。垂檐鼎实须归帝，起槛龙香必动天。自我发挥人共乐，风流从此映来仙。","dynasty":"宋代","title":"拱梅亭"}
{"author":"邹浩","content":"南华老子定相亲，应问三湘放逐臣。为报君恩似天地，不教重作岭南人。","dynasty":"宋代","title":"送僧慈愿游南华"}
{"author":"邹浩","content":"长廊耿耿注西东，鼓腹循环返照中。更拟将心寄明月，无端云叶上晴空。","dynasty":"宋代","title":"南堂八绝句其三"}
{"author":"邹浩","content":"梅花春里送君行，忽已芙蕖照眼明。握手定须酬故约，凭栏犹切念高情。下帷静与忘言会，扇枕凉随喜气生。只恐悬悬亦知我，有时清梦到昭平。","dynasty":"宋代","title":"寄子发"}
{"author":"邹浩","content":"后悔宁可追，称误岂容数。试观古来人，何以为先觉。一日三省躬，此事在力学。年光捷霜蹄，我心羞龌龊。","dynasty":"宋代","title":"默坐有感"}
{"author":"邹浩","content":"几年幽径委榛芜，此去寒生孰子如。笔下奔腾三峡水，胸中突兀五车书。岂惟丽赋欺弘正，会使清时识仲舒。富贵由来皆骨相，门闾高处莫趑趄。","dynasty":"宋代","title":"送王幼安赴举"}
{"author":"邹浩","content":"海棠簇簇弄繁英，随分相逢眼自青。一种风流似西蜀，何须心着展江亭。","dynasty":"宋代","title":"曾园见海棠"}
{"author":"邹浩","content":"散轩萧散万缘空，寂寂炉烟驻晓风。宾主不知谁合散，江山何许自西东。有时黄卷倚龛外，无数碧云生句中。好是心如大圆镜，光能照我路岐通。","dynasty":"宋代","title":"寄祁阳义明"}
{"author":"邹浩","content":"和气潜通无间断，佛光回照有因缘。恩书不远归期近，已觉斑衣色倍鲜。","dynasty":"宋代","title":"佛前笋其二"}
{"author":"邹浩","content":"杨家绝艺十六弦，公卿往往趋宾筵。妙龄才子更豪酌，月中醉倒西湖船。楚宫残梦几春晓，五陵好事犹喧传。只今展江尝托足，香风带恨留苔钱。谁令故人不他寓，朅来亭上仍秋天。幽花脉脉鉴清潩，似与当日争蚩妍。此心如水亦滉漾，那堪釬拨还锵然。骅骝夜半解归镫，青灯烱烱空韦编。砧声渔唱起何许，坐久波面生寒烟。故应鸥鹭有深意，忽焉鼓趐鸣窗前。","dynasty":"宋代","title":"戏世美"}
{"author":"邹浩","content":"青衫勿自少，委质皆王臣。贵贱物外耳，直道惟其人。下惠信先觉，到今如北辰。居閒傥未能，君志终当伸。","dynasty":"宋代","title":"送杜堪才以江汉故人少为韵其四"}
{"author":"邹浩","content":"道人千里来，触热废寝膳。问其何所为，但云求识面。南方诸公门，二年走略遍。亦有苦苦留，诸事颇安便。念未见侍郎，跋涉遂忘倦。皇帝与天同，深恩满州县。瘴乡宁久留，行复侍金殿。卖药至京师，礼数隔贵贱。姓名且难通，况敢冀垂盼。汝言岂吾知，答之一笑倩。","dynasty":"宋代","title":"示徐道人"}
{"author":"邹浩","content":"乌鹊每来檐外集，蛛丝时向眼边明。心知有喜寻归路，今日音书果见迎。","dynasty":"宋代","title":"得家书"}
{"author":"邹浩","content":"真人拱南向，群英纷玉除。趯趯动环海，夙怀思远摅。争弹冠上尘，丘壑空故居。之子建安裔，少长惟诗书。每笑靖节君，归来但巾车。拟倍万乘器，璨璨雕璠玙。终然怒剑横，锐气埋忧虞。须知梦镜中，所适难一如。倘不达本原，触事成自诬。试焚定慧香，矫首瞻六铢。于此发深省，鼓瑟犹吹竽。","dynasty":"宋代","title":"次韵刘元因赠王幼安"}
{"author":"邹浩","content":"观书已若观山水，今更开轩山水来。岌岌云收腾日月，滔滔鱼跃起风雷。二仪歘向胸中集，万象都从笔下回。只恐高深亦欣览，秀才尤秀出尘埃。","dynasty":"宋代","title":"揽秀轩"}
{"author":"邹浩","content":"我从梅花海里来，惊此两枝堂上开。不由天降非地出，道人作么生栽培。无缝塔子通一线，放光照醒陈根荄。玉蟾银汉雨初霁，半启琼室通瑶台。香云漠漠护颜色，世眼欲睹诚难哉。不如取酒共春醉，一杯一杯复一杯。","dynasty":"宋代","title":"观华光长老仲仁墨梅"}
{"author":"邹浩","content":"天华寺前维小舟，僧窗轩豁留清眸。平湖秋霁净如镜，时复轻轻飞白鸥。","dynasty":"宋代","title":"题仁老所画枕屏其四"}
{"author":"邹浩","content":"东堂当日偶差肩，屈指今逾二十年。君作长官邻邑内，我为迁客此江边。时乖出处宜安土，道在穷通莫问天。只恐頖宫真拜敕，无因重获奉周旋。","dynasty":"宋代","title":"正彦"}
{"author":"邹浩","content":"尘濛蛛网暗东斋，设榻君能待我来。昨夜梧桐有消息，会须急上宋王台。","dynasty":"宋代","title":"九月朔夜闻雨"}
{"author":"邹浩","content":"天下苍生如我何，故人犹祝保天和。奉亲志意得归路，报国功名还钓蓑。已分息心随饮啄，不应平地起风波。璚瑶欲报安能报，空向秦淮怅望多。","dynasty":"宋代","title":"读林醇中书"}
{"author":"邹浩","content":"风净一奁水镜，云开两行山屏。白鹭亦知人意，飞来伫立寒汀。","dynasty":"宋代","title":"泛舟其二"}
{"author":"邹浩","content":"乌衔霁色朝迎马，蟾吐澄辉夜照眠。日月于君已如此，不须星历问行年。","dynasty":"宋代","title":"寄长卿"}
{"author":"邹浩","content":"沧溟倒挽供瓶罍，少年取醉真豪哉。天旋地转胆如斗，何独谪仙方逸才。尔来意气折忧患，霜雪仍从双鬓催。吾师吾友得浑沌，有口不复□□开。宾筵竟日但趺坐，竦听摇犀谈玉杯。中分鲁国两夫子，道德未逢贤者哀。黄钟大吕相应和，儒风赖以扶倾颓。伊予幸甚获亲炙，独愧不如匡鼎来。","dynasty":"宋代","title":"次韵和成老谢何伯震"}
{"author":"邹浩","content":"从容白露前，转盼一岁隔。念我方促装，夫君复来客。疏篁生晚音，霁月澹秋色。此会岂易谐，未用询长陌。","dynasty":"宋代","title":"次德符韵六诗与德符仲孺述之宿南堂分得客字"}
{"author":"邹浩","content":"道人本是红尘客，曾把锥刀闹胸臆。一朝矫首看冥鸿，弃子捐妻人莫测。三茅峰北华阳南，凌乱烟霞閟殊特。筑庵寄傲知几年，但见日月忙如织。饥餐落英饮沆瀣，策杖溪云随降陟。蟾辉倒射松风寒，长啸一声山欲辟。飘然行止信自由，或到人间蹑人迹。朱门瓮牖初不分，遇酒辄倾论斗石。有时巧发惊四筵，季主犹惭多失策。纷纷流俗争称奇，岂识道人真所适。茅君仙去空遗踪，高行三千当自积。琴閒棋罢幸相过，却恐鸾飞无处觅。","dynasty":"宋代","title":"赠茅山范道人"}
{"author":"邹浩","content":"炙背轩楹日转时，博山炉顶驻游丝。先生妙与此心契，凭仗清香一解颐。","dynasty":"宋代","title":"送香潜亨"}
{"author":"邹浩","content":"春风暗杨柳，相见意何如。虽愧江淹笔，狂言为子书。","dynasty":"宋代","title":"和郡主簿绝句九绝其九"}
{"author":"邹浩","content":"晚云携雨入陉山，月到西湖万象閒。公子归来泛家宅，只应诗思落人间。","dynasty":"宋代","title":"月下怀同盟其三"}
{"author":"邹浩","content":"造物初无欠与馀，盈虚消息自洪垆。晴空已见云如火，秋穫难期米似珠。剧邑君宜形远虑，泮宫我亦念群枯。若为惊起苍龙睡，赖有新诗胜大雩。","dynasty":"宋代","title":"和路主簿思雨"}
{"author":"邹浩","content":"白发将年往，青衫甫宦游。从来四方志，曾未一分酬。幕府残机画，闾门失好修。惟馀旧秦月，寂寂照新丘。","dynasty":"宋代","title":"故通直强君挽词其一"}
{"author":"邹浩","content":"赏心自与月俱圆，今夜晴阴莫问天。秋色向人方有意，不逢星女不回船。","dynasty":"宋代","title":"中秋日泛湖杂诗其二"}
{"author":"邹浩","content":"胡床兀兀坐忘情，似向曹溪见老能。若处樵歌好消息，妙高峰上许人登。","dynasty":"宋代","title":"中秋日泛湖杂诗其七"}
{"author":"邹浩","content":"昭平八月稻禾风，吹尽浮云露碧空。日月从今无障碍，光明照我入天中。","dynasty":"宋代","title":"大风累日不止"}
{"author":"邹浩","content":"要识道乡去处，只在微尘里许。不立四至封疆，不问二仪寒暑。日月常放光明，鸟兽率同歌舞。其俗无举无非，其民无喜无怒。别是一种乾坤，全异九州风土。师旷倾耳莫闻，离娄拭目莫睹。谁知有个冥蒙，踏着从来门户。入也不动脚跟，居也不记年所。行住坐卧虚徐，色声香味愚鲁。偶然成矩成规，未尝为鼠为虎。任他卜度纵横，迥脱机关取与。人间天上无明，可谓自今自古。","dynasty":"宋代","title":"道乡歌"}
{"author":"邹浩","content":"寇公楼下钓鱼船，横绝晴波已七年。邂逅莲宫论往事，恍疑同在夜摩天。","dynasty":"宋代","title":"示舂陵顾林宗"}
{"author":"邹浩","content":"凉雨吹丝络晚空，朅来秋兴与君同。巽亭鹄立云霓上，未许山川落眼中。","dynasty":"宋代","title":"访仲弓"}
{"author":"邹浩","content":"人生相得贵知心，况复鸰原有断金。但使连墙非异趣，何须会面乃同襟。药囊警动苍生念，茗椀招回梁甫吟。早晚鲈鱼促归去，为君聊驻马骎骎。","dynasty":"宋代","title":"圣钦"}
{"author":"邹浩","content":"远托同门寄好音，夫君不改岁寒心。因思明月共千里，亦似家书抵万金。美玉会开和氏璞，高山犹袐伯牙琴。真人训诰知无爽，快我它时朋盍簪。","dynasty":"宋代","title":"怀黄光晖"}
{"author":"邹浩","content":"长官心事古人前，碧玉峰峦碧玉泉。洗出北归烟瘴眼，光明欣睹太平年。","dynasty":"宋代","title":"次韵和仁仲滑石铺泉轩"}
{"author":"邹浩","content":"东堂当日偶差肩，屈指今逾二十年。君作长官邻邑内，我为迁客此江边。时乖出处宜安土，道在穷通莫问天。只恐頖宫真拜敕，无因重获奉周旋。","dynasty":"宋代","title":"正彦"}
{"author":"邹浩","content":"苾刍曾向定中观，谓我南迁使可还。过了三年方语验，聊将一笑谢禅关。","dynasty":"宋代","title":"过雉山其二"}
{"author":"邹浩","content":"岩廊未旋归，故国聊自晦。尘表澹崧高，胸中妙天对。丰年随政还，嘉雪遍境内。从容陟九层，指顾纷百态。经纶动初心，枯槁入长嘅。虽陈北海樽，终念东皋耒。只应沙路乾，依前符帝赉。","dynasty":"宋代","title":"次韵和韩大资湖光亭对雪之什"}
{"author":"邹浩","content":"匀叠滩头碎石，满添江面清流。聊向个中儿戏，不知何处尘浮。","dynasty":"宋代","title":"铜池"}
{"author":"邹浩","content":"虎丘山色最宜秋，山下溅溅亦可舟。北去几年空好梦，东来今日快昏眸。邦畿正蔼无双誉，杖履仍逢第一流。邂逅高风许追逐，异时应拟岘山头。","dynasty":"宋代","title":"虎丘晚归呈同游"}
{"author":"邹浩","content":"永州城北十五里，二水初同为一水。天花开玉满前飞，人在故人亭子里。","dynasty":"宋代","title":"少隐惠所尽潇湘雪景其一"}
{"author":"邹浩","content":"梅圃初成尘土飞，早来烟雨便霏微。天时人事欣相得，可验蒙恩朝夕归。","dynasty":"宋代","title":"小雨"}
{"author":"邹浩","content":"秋风卷轻帷，似送东归帆。亲心为恻恻，谷马驰两衔。吴江渺清冷，吴山郁巉岩。侍行不尔俱，官曹犹治凡。","dynasty":"宋代","title":"元鲁侍亲还以凡今之人莫如兄弟赋诗送之"}
{"author":"邹浩","content":"一别和州二十年，山长水阔去无缘。因君说起外家事，特地栏边心怅然。","dynasty":"宋代","title":"示长卿二绝其二"}
{"author":"邹浩","content":"老潘飞蹑烟霞去，墨宝流传能几许。尚方犹以比庭圭，况复人间故人处。夫君好事追前贤，巾袭深藏二十年。雨旸燥湿莫知数，毕竟挺然金石坚。一朝酒发南箕舌，信在言前可中辍。有如印弄掌握间，棱角虽刓终一决。著书天禄垂无期，云将掉头吾弗知。但欣厚意厚若此，来仙阁上信双眉。我有歙州韫玉石，琢成高秋远天碧。平时长自水流珠，未省呼童助涓滴。我有常州饱霜毫，千钱一管价不高。真行隶草字百万，劲锋凛凛方遒豪。绛人陈元乃其伍，相得欢甚谁能禦。心灰缘此亦复然，和我精神动寰宇。便涤砚，便操笔，便启轩窗磨此墨。敲冰佳纸适及门，罗列千张耀晴日。也吟诗，也作文，也把黄庭模右军。并包万类入方寸，倏忽变化生乾坤。君不见老子绝学故能学，君不见孔子捐书故能书。因君起我书且学，我书且学孔老俱。孔老俱，竟何如，写我长句酬勤渠。","dynasty":"宋代","title":"梦臣惠潘谷墨其一"}
{"author":"邹浩","content":"卧龙得风霆，天宇不难肃。历数端何归，转昐移祸福。庙食凛平生，光灵走川陆。欲知庇斯人，绵延视巫祝。","dynasty":"宋代","title":"次韵和签判靳慎微奉议谒武侯祠有作"}
{"author":"邹浩","content":"几日风尘困马蹄，忽瞻孤塔献云霓。双眸已似清江洗，况入亭城见角犀。","dynasty":"宋代","title":"将至南京简应介中其二"}
{"author":"邹浩","content":"仙宫岭下来仙阁，太守更名为我来。来既有时归有日，泠然从此御风回。","dynasty":"宋代","title":"王氏阁旧名拾青郡守王藻以余寓居易名来仙"}
{"author":"邹浩","content":"知己如公少，还乡特地亲。分携能几日，闻语歘惊人。永念恩常在，深惭报未伸。从横泪交下，空洒朔风频。","dynasty":"宋代","title":"龙图胡公挽词其三"}
{"author":"邹浩","content":"先别人间去，由来天意微。初心在偕老，此日遽同归。镜掩孤鸾舞，津藏双剑飞。空存锦囊诰，依旧照霞衣。","dynasty":"宋代","title":"胡公郡君李氏挽词其一"}
{"author":"邹浩","content":"正是家肥日，香奁晓不开。侍儿犹扇枕，良药已停杯。蘋老残初荐，萱閒冷旧栽。只应有馀庆，从此亘云来。","dynasty":"宋代","title":"胡公郡君李氏挽词其二"}
{"author":"邹浩","content":"少微星忽坠，畴昔梦初圆。乡社崇新祭，书帷掩旧编。亭依金斗固，儿戏彩衣偏。踵续谁为傅，吁嗟高士贤。","dynasty":"宋代","title":"故通仕孙公挽词其一"}
{"author":"邹浩","content":"君子不可见，先生无复遭。凶传俄一旦，吉养谩三刀。德与诸郎远，门将驷马高。伤心独南陌，松桧朔风号。","dynasty":"宋代","title":"故通仕孙公挽词其二"}
{"author":"邹浩","content":"命也端难诘，时乎竟莫来。门庭方白昼，冠带掩黄埃。万卷虚料理，千金废剸裁。遵承子将显，犹得慰泉台。","dynasty":"宋代","title":"故成纪李季侔挽词其一"}
{"author":"邹浩","content":"师门深往好，姻党厚新情。正尔追谈笑，那知隔死生。松风传挽铎，垄月照铭旌。莫预东郊送，悲凉空此诚。","dynasty":"宋代","title":"故成纪李季侔挽词其二"}
{"author":"邹浩","content":"鹫峰成记别，聊现大家身。瞬目超尘劫，随方得本真。忘忧残旧草，供祭冷初蘋。独有闺门泪，潸然冬复春。","dynasty":"宋代","title":"故文安郡君刘氏挽词其一"}
{"author":"邹浩","content":"愿力坚如母，翛然亦坐忘。羞兰虚孝养，偕老误荣光。净域端何许，遗经只自香。它年盛追赠，犹得贲馀芳。","dynasty":"宋代","title":"故文安郡君刘氏挽词其二"}
{"author":"邹浩","content":"荦荦豪英内，如公迥不群。胸中妙庄老，笔下蔼机云。勋业知谁睹，声名只自闻。空馀柏庄柏，弥望拱高坟。","dynasty":"宋代","title":"故承议李"}
{"author":"邹浩","content":"詹何我师友，文行悬高名。天命岂易度，栖迟尚柴荆。省定馀白昼，相与发大鸣。才进非故吾，从此难为兄。","dynasty":"宋代","title":"元鲁侍亲还以凡今之人莫如兄弟赋诗送之其七"}
{"author":"邹浩","content":"此身风中蓬，飘飖洛西豪。所向不胶漆，杜门天自高。坐怀平生友，皎皎眉间毫。书随鹊声来，厚我逾绨袍。如何东野鸣，亦复追离骚。彼苍久已均，后逸须先劳。试看刀笔微，他日犹萧曹。麴蘖正多事，要在餔其糟。勿谓伯乐死，辕下终奇遭。况乃掣电中，几许堪游遨。展江涵清空，春光集渔舠。命驾裁数驿，慰此心忉忉。吕安何人斯，君首无徒搔。","dynasty":"宋代","title":"次韵醇中见寄"}
{"author":"邹浩","content":"西蜀地暖北地寒，长条殿春走衣冠。江亭巧作故时面，濯濯宫锦花成团。","dynasty":"宋代","title":"和仲孺前韵约赏展江海棠及简仲弓述之其一"}
{"author":"邹浩","content":"犹子知几人，子独欣白眉。风霆破春晓，怒翼鸣天池。未促南昌行，还为竹间期。傥及马伏波，一书重示之。","dynasty":"宋代","title":"世美归侍政府以送君南浦伤如之何作诗送之其七"}
{"author":"邹浩","content":"冲寒来访喜生和，破恨新诗不必多。太皞初还好消息，从今日饮更无何。","dynasty":"宋代","title":"次韵和钱塘诸公赏梅十绝其一"}
{"author":"邹浩","content":"江流随落复随生，巧作滩声入户庭。六律五音无不有，人谁如我饱曾听。","dynasty":"宋代","title":"滩声"}
{"author":"邹浩","content":"永州城北十五里，二水初同为一水。天花开玉满前飞，人在故人亭子里。","dynasty":"宋代","title":"少隐惠所尽潇湘雪景其一"}
{"author":"邹浩","content":"使星明处是天河，习习轻飙生芰荷。自有芝兰随后乘，更容簪履侍鸣珂。未甘城鼓促清赏，聊与汀鸥分素波。异日定应如此少，云雷行欲起龙梭。","dynasty":"宋代","title":"王宪湖上分韵得荷字"}
{"author":"邹浩","content":"隐不违亲与俗通，危言覈论绝胸中。纷纷禁锢知名者，何事全无有道风。","dynasty":"宋代","title":"读郭有道传"}
{"author":"邹浩","content":"发石诛茅古道边，儒家清占静中天。数番雨水添塘水，满目红莲间白莲。望处苍龙蟠远岳，坐来朱鹭舞祥烟。我心本在风尘表，偶此相羊更豁然。","dynasty":"宋代","title":"过张云卿所居"}
{"author":"邹浩","content":"山束长江激箭奔，扁舟冲破白鸥群。故人正在笙篁里，一枕滩声谁与分。","dynasty":"宋代","title":"泛汉江其三"}
{"author":"邹浩","content":"山为屏障草为裀，黄犊群中早奋身。骨立诗书亦何有，不如参取坐忘人。","dynasty":"宋代","title":"病卧读书"}
{"author":"邹浩","content":"忌子当年妙五音，曾令按剑革初心。昭文重愧难成曲，潘岳胡为缪见寻。在昔丝桐尝弃置，到今山水自高深。何当共造无弦处，莫使渊明擅此琴。","dynasty":"宋代","title":"和晦之见赠听琴"}
{"author":"邹浩","content":"凉雨吹丝络晚空，朅来秋兴与君同。巽亭鹄立云霓上，未许山川落眼中。","dynasty":"宋代","title":"访仲弓"}
{"author":"邹浩","content":"使君终宴先归休，菱盘藻带妨移舟。湖边何处月已到，观音堂下寒光浮。鼎来谈笑托新兴，沉沉万籁乾坤幽。云端飞翼弄清霭，波间戏鬣吹轻沤。凉飙袭尘了无迹，似动不动蒹葭洲。却观落日倚栏处，天东缥缈横高楼。不须要月共形影，吾曹兹焉成献酬。单衣盈露坐忘返，亦忘佳客相与留。始知人世恶尘土，生平今夕方中秋。昨宵莲社二三子，借问赏心如此不。","dynasty":"宋代","title":"十六夜府会湖光亭呈世美"}
{"author":"邹浩","content":"香中日月久无邻，特地过从两玉人。何必开轩视天壤，角声嘹亮自知春。","dynasty":"宋代","title":"闻小引呈仲孺文仲"}
{"author":"邹浩","content":"贝叶卷文无表示，于菟曳尾不求怜。昂藏岂是维摩诘，终日相从也默然。","dynasty":"宋代","title":"谢仁老寄所画李长者出山相五首其四"}
{"author":"邹浩","content":"我心如虚空，无物可伦比。湖南与岭南，谁行复谁止。宝山得楼居，屹枕乐川水。森森青琅玕，却暑几千里。团蒲叠双趺，炉烟凝然起。圆觉首楞严，遮眼聊尔耳。幽禽忽来鸣，一切诸佛子。","dynasty":"宋代","title":"一切诸佛子"}
{"author":"邹浩","content":"三峰阔展映天长，大巧由来未易量。我欲移归殿前去，万年千载对君王。","dynasty":"宋代","title":"画山其二"}
{"author":"邹浩","content":"一日秋阳十日寒，李下多机难整冠。戴崇彭宣各天性，玉斧何当新月团。","dynasty":"宋代","title":"和仲孺前韵约赏展江海棠及简仲弓述之其二"}
{"author":"邹浩","content":"机警如君亦可人，经营门户不因循。须知孝友是为政，莫叹功名难奋身。北塔杉松培万本，东皋禾黍列千囷。尔兄倍觉归来好，百事无为只奉亲。","dynasty":"宋代","title":"怀至远弟"}
{"author":"邹浩","content":"前年深冬一丈雪，岩拥朝阳渡黄叶。鸬鹚插颈梦圆时，天作高山付双睫。","dynasty":"宋代","title":"少隐惠所尽潇湘雪景其二"}
{"author":"邹浩","content":"疏篱诘曲巧依山，洞彻柴门气象还。恩释羁留应有日，故先通路指乡关。","dynasty":"宋代","title":"主人忽来夹径修篱"}
{"author":"邹浩","content":"盲风日日吹尘土，谩说有年歌自古。纷纷机械空作劳，况乃象龙求致雨。黄堂学士极忧心，忍复宾前事悬堵。倘助丰穰能出云，境内山川无不举。丞相威灵凛一方，远瞩祠宫途可取。旌旗拂晓动长庚，彷佛飞云趋两府。精神洞达金石开，此意豫应神已睹。况公爱民如爱子，不以斯民供鼎俎。居士庵中常默然，田里人人自安处。他时刀剑倚市门，往往买牛耕草莽。心绝多岐礼义生，和气氤氲见眉宇。惟天至聪下其耳，饱听欢谣荐佳语。故宜神力导休祥，不待牲醪集轩庑。胡为风旱久未宁，行矣斗柄将建午。岂烦瑞祝更殷勤，祷处由来似尼父。三分天下指掌间，顾此提封才一羽。沛为甘泽定不难，沟浍纵横互吞吐。坐令百谷暗郊原，会见腰镰分勤苦。儒宫釜鱼端欲生，自笑年来遽如许。虽无高廪并坻京，犹得朝昏鸣食鼓。","dynasty":"宋代","title":"次韵和知府欧阳叔弼学士祷雨武侯祠"}
{"author":"邹浩","content":"三关谁复识黄龙，大施门开振祖风。无限人天无限眼，一齐回向岭云中。","dynasty":"宋代","title":"示寿宁长老如晓其二"}
{"author":"邹浩","content":"门前朝市喧，门内山谷寂。昨来有虑心，到此了无迹。况复有高僧，炯炯双眼碧。渠今未易亲，拄杖鸣百尺。知君从之游，勤我遥相忆。安得双树傍，题名拂尘壁。","dynasty":"宋代","title":"次韵钱济明访定力僧及寄吴行古三首其一"}
{"author":"邹浩","content":"冥心无物契毗耶，触处俱为剡水涯。却怪年来被春恼，逢人不觉叹浮家。","dynasty":"宋代","title":"次韵和师稷清明怀乡之什其五"}
{"author":"邹浩","content":"白发将年往，青衫甫宦游。从来四方志，曾未一分酬。幕府残机画，闾门失好修。惟馀旧秦月，寂寂照新丘。","dynasty":"宋代","title":"故通直强君挽词其一"}
{"author":"邹浩","content":"几度秋陂老芰荷，蓬门不见雁来过。照人眉字今何似，得意诗篇日更多。事逐风云空白马，功随山岳尚黄河。无因双眼陪君子，暝立西楼一楚歌。","dynasty":"宋代","title":"寄裘仲"}
{"author":"邹浩","content":"千仞巉岩一径通，可扪天处是仙宫。婵娟并席谁家子，缥缈吹衣万窍风。初月淡笼眉拂拂，晚云低绕鬓𩮀𩮀。邦人不复知端的，但说常能助岁功。","dynasty":"宋代","title":"仙宫庙"}
{"author":"邹浩","content":"红梅阁下梅香动，青草湖边草色新。鼓枻行将指归路，倚栏犹得会乡人。","dynasty":"宋代","title":"元日其六"}
{"author":"邹浩","content":"来仙阁上道生成，芝满丹田郁郁青。不为换鹅为物役，焚香閒自写黄庭。","dynasty":"宋代","title":"写黄庭其一"}
{"author":"邹浩","content":"自期谋道不谋身，不逐轻狂戏此春。读史穷经求在我，攀龙附凤彼何人。一言逢主未如志，百结成衣肯叹贫。早晚病除堪属思，新诗莫厌起予频。","dynasty":"宋代","title":"酬黄秀才见寄"}
{"author":"邹浩","content":"粥饭都来一斗粮，滩前吃了倍苍黄。把如立作山头石，何似急行归故乡。","dynasty":"宋代","title":"斗米滩"}
{"author":"邹浩","content":"闻说高山寺，崇宁赐额新。长为祝圣地，无复寓居人。佛殿焚修肃，僧窗挂搭频。西来祖师意，从此出埃尘。","dynasty":"宋代","title":"寄霞老"}
{"author":"邹浩","content":"屏迹人间二十年，下帷搰搰究陈编。新书曾入老商盼，高弟谁如颜子贤。策杖青山元有约，挥金红药故无缘。岂宜便隐双溪去，优诏行闻坠日边。","dynasty":"宋代","title":"送及之贤良游钱塘"}
{"author":"邹浩","content":"春游有客忘朝暮，酷似经星好风雨。岂知仲蔚长蓬蒿，寂寂儒宫裁一亩。新诗故委黄耳来，舌在惊疑为频吐。鸿钧觅运扫辙踪，万物终然归鼓舞。去年枯槁欲樵苏，今已蕃鲜媚农圃。我家吹律信参天，苗裔非才阒无睹。族寒官冷自离奇，安能仰赞娲皇补。庙堂燮理皆少年，伫见囊金罄花坞。","dynasty":"宋代","title":"次韵崔光先见简作诗催春色"}
{"author":"邹浩","content":"君不见朱公托身天地中，四方万货常憧憧。其间双璧最奇宝，分明日月生西东。问公酬价初几所，一者千金一半此。精神肉好非不同，侧视裁差厚薄耳。公心夙悟谁得窥，但无故橐无留赀。交贫族远富衣食，高义日与清风驰。梁人有狱久不决，君臣相顾空嚬眉。公来答问只一语，群疑亟判如蓍龟。须知成效异霄壤，颇恨儒冠多失之。多失之，胡弗思，他年薄俗待尔移，奈何璧价先自亏。","dynasty":"宋代","title":"双璧歌寄马叔宝"}
{"author":"邹浩","content":"谁家游女戏江滨，才见舟来竞敛身。须信文王风化远，至今犹自被行人。","dynasty":"宋代","title":"泛汉江其二"}
{"author":"邹浩","content":"疾病经旬厌药杯，喜君折简傍湖来。浓云几败乃翁事，赖有南风为约开。","dynasty":"宋代","title":"湖上杂咏其四"}
{"author":"邹浩","content":"朝来由气锐，前程入马蹄。天形随月见，斗柄傍人低。路转才萦白，沙平岂辨泥。露零欺鬓发，犬吠隔蒿藜。恍惚南柯梦，参差逢氏迷。比经十里堠，始报一声鸡。似脱关中日，如趋圯下蹊。脩真空有术，习懒信无梯。行李几时北，武当犹在西。谁知贵公子，角枕正清闺。","dynasty":"宋代","title":"早行"}
{"author":"邹浩","content":"海棠簇簇弄繁英，随分相逢眼自青。一种风流似西蜀，何须心着展江亭。","dynasty":"宋代","title":"曾园见海棠"}
{"author":"邹浩","content":"北去青山门，宰木行森森。吾祖不可见，岁月成古今。侍亲奠鸡酒，应慰久客心。尔心故自慰，尔兄涕沾襟。","dynasty":"宋代","title":"元鲁侍亲还以凡今之人莫如兄弟赋诗送之其二"}
{"author":"邹浩","content":"未始有回无不可，焉能□□亦何伤。得师虽晚犹堪救，万事纷纷付两忘。","dynasty":"宋代","title":"偶书"}
{"author":"邹浩","content":"天绘亭边三载梦，石灰铺里一时情。个中不是同参得，胸次峥嵘何日平。","dynasty":"宋代","title":"留别兴安唐叟元老推官其一"}
{"author":"邹浩","content":"锥刀利害日相摩，生火由来势自多。咫尺长江水何限，不能飞洒奈炎何。","dynasty":"宋代","title":"闻市中遗火殆尽其二"}
{"author":"邹浩","content":"水团粽子恰登门，白酒持来更满樽。节物人情总堪醉，况归田里已承恩。","dynasty":"宋代","title":"重午王文辅送米食张云卿送新酒来因成绝句"}
{"author":"邹浩","content":"富贵如烈火，销铄谁为钢。黄金攫清旦，一视无四旁。夫子真璞玉，炎炎讵能伤。万事有规矩，岂与时低昂。五十犹幕府，鬓发初不霜。天眼终自清，弹冠指明光。卿云澹朝日，舞蹈萦炉香。勿忧雨露隔，二圣方当阳。大器故晚成，此去未易量。巾车难更轫，潩水徒汤汤。","dynasty":"宋代","title":"送宋子发节推"}
{"author":"邹浩","content":"南明山下读书堂，曾许寒生借烛光。高义岂殊亲骨肉，令人无复念家乡。那知十载天涯别，忽起三泉薤露伤。追恨故时携手处，不能执绋助棺傍。","dynasty":"宋代","title":"挽其二"}
{"author":"邹浩","content":"古人捧檄缘亲喜，况值秋风一鹗天。相与抟空谢蓬艾，归来称寿綵衣鲜。","dynasty":"宋代","title":"送二弟赴开封举"}
{"author":"邹浩","content":"脩涂几阅岁终穷，鹤唳猿啼蕙帐空。杖屦何当归旧隐，静看五柳飏春风。","dynasty":"宋代","title":"次韵王贤良赠阳先生其一"}
{"author":"邹浩","content":"酷爱日长萤可聚，几人如古惜分阴。胸中万顷清凉地，莫遣俗尘乘间侵。","dynasty":"宋代","title":"枢侄以诗来次韵示之"}
{"author":"邹浩","content":"灵隐山前独子知，清溪浑似颍川湄。何当把手东南去，却向山前话此时。","dynasty":"宋代","title":"中秋日泛湖杂诗其九"}
{"author":"邹浩","content":"破竹诛茆屋数椽，尔来风雨荡朝昏。岂知东阁犹堪厩，若比胶庠不可园。蓬荜已甘聊卒岁，栋梁谁谓入衡门。因公起我高堂意，更乞馀材千万根。","dynasty":"宋代","title":"谢端夫惠梁因求馀材"}
{"author":"邹浩","content":"太冲当日号无兄，苗裔于今更绝伦。力究本原书簏富，唾成珠玉锦囊新。龙门久欲攀高躅，鼎角方欣觇后尘。借问竹溪馀地否，狂吟聊伴谪仙人。","dynasty":"宋代","title":"简李子温推官"}
{"author":"邹浩","content":"长揖公卿不转头，五车图籍指虔州。屑榆肯使家风坠，谢币空令世俗羞。弄凤骑龙诚莫及，坏车杀马恨无由。嵩山出处君知否，似与高人作覆辀。","dynasty":"宋代","title":"寄阳先生"}
{"author":"邹浩","content":"归田日月有光辉，相与承颜家正肥。萱草丛高明户牖，棣华枝盛照庭闱。年年岁岁欢常在，子子孙孙志弗违。从此乡评知品目，风流不愧老莱衣。","dynasty":"宋代","title":"戏綵堂其一"}
{"author":"邹浩","content":"道人千里来，触热废寝膳。问其何所为，但云求识面。南方诸公门，二年走略遍。亦有苦苦留，诸事颇安便。念未见侍郎，跋涉遂忘倦。皇帝与天同，深恩满州县。瘴乡宁久留，行复侍金殿。卖药至京师，礼数隔贵贱。姓名且难通，况敢冀垂盼。汝言岂吾知，答之一笑倩。","dynasty":"宋代","title":"示徐道人"}
{"author":"邹浩","content":"主人生长绮纨中，标致分明儒者同。结构不因穷鼎俎，栖迟聊欲事磨砻。血漫霜剑悲王凤，坐拥云鬟笑马融。铭府功勋久牢落，会须腾踏振家风。","dynasty":"宋代","title":"柬理堂"}
{"author":"邹浩","content":"东堂当日偶差肩，屈指今逾二十年。君作长官邻邑内，我为迁客此江边。时乖出处宜安土，道在穷通莫问天。只恐頖宫真拜敕，无因重获奉周旋。","dynasty":"宋代","title":"正彦"}
{"author":"邹浩","content":"出门无他岐，一径指山麓。馀寒弄晴阴，淅沥散轻玉。我仆亦赏心，我马亦飞肉。回首幕中英，文书正拘束。","dynasty":"宋代","title":"仲益约游延庆不至作此戏之"}
{"author":"邹浩","content":"将谓轻红间老青，元来一本自然成。叶如桃叶回环布，枝似竹枝罗列生。兰助珍羞香不断，萱留喜意色方明。更移此本家园去，岁岁花时献寿觥。","dynasty":"宋代","title":"移夹竹桃"}
{"author":"邹浩","content":"寂不闻凤鸣，双耳聋已久。聿来丹山子，一旦惊户牖。旧听歘我还，喜气薄牛斗。箫韶方九成，飞勿众禽后。","dynasty":"宋代","title":"送陈公晦"}
{"author":"邹浩","content":"鼓腹从今得果然，不须称美道州前。一箪颇异山雌意，满钵还同香积天。糁作藜羹誇举挟，剖为钓饵戏沉渊。只疑好事传将去，饭颗兴嘲有谪仙。","dynasty":"宋代","title":"送米其二"}
{"author":"邹浩","content":"散轩萧散万缘空，寂寂炉烟驻晓风。宾主不知谁合散，江山何许自西东。有时黄卷倚龛外，无数碧云生句中。好是心如大圆镜，光能照我路岐通。","dynasty":"宋代","title":"寄祁阳义明"}
{"author":"邹浩","content":"藩城富池塘，所向辄荆棘。天风初转西，朋簪共来北。暑清随处幽，莲高向人默。群鸥安在哉，我今均尔得。","dynasty":"宋代","title":"次德符韵六诗曾园分韵得得字"}
{"author":"邹浩","content":"我别家时君在床，后来南北两相忘。直饶伏枕到新岁，也胜投身居瘴乡。孤节未尝交世俗，清贫何以度星霜。皇天默相谁窥得，看取它年吾道光。","dynasty":"宋代","title":"怀何伯震"}
{"author":"邹浩","content":"邂逅蒹葭来倚玉，浅见惭如视车毂。荷君倾倒过平生，妙处令人忘宠辱。并包今古入灵台，欬唾珠玑几盈簏。纷纷年少多公卿，何独斯人犹寸禄。南阳刺史今伯乐，叹息龙媒异凡肉。剡章求以助风流，岂减红莲汎澄渌。更将馀力付蟠根，迎刃无留真破竹。才全如此帝未知，燕閒却自思颇牧。东山出处是家风，莫学渊明恋私菊。","dynasty":"宋代","title":"用前韵寄穰城谢公静推官"}
{"author":"邹浩","content":"不因投窜抵昭平，争得相逢一笑亲。尘里妙空居士室，琴边聊见宰官身。周颙尚以妻为累，元亮惟知隐是真。莫逆于心更何语，拨开船子过牢津。","dynasty":"宋代","title":"留别元老"}
{"author":"邹浩","content":"慧眼舒光无不见。尘中一一藏经卷。闻说大千摊已遍。门方便。法轮尽向毫端转。月挂烛笼知再见。西方可履休回盼。要与老岑同掣电。酬所愿。欣逢十二观音面。","dynasty":"宋代","title":"渔家傲"}
{"author":"邹浩","content":"归田日日望恩光，今日尤思返故乡。淡饭三杯菊花酒，何妨随俗且重阳。","dynasty":"宋代","title":"九日"}
{"author":"邹浩","content":"山腰制作迩来新，斧凿才终便掩门。独殿纷纷罗杞棘，老君寂寂看鸡豚。烟凝叠嶂为香火，风韵疏松作道言。借问羽衣何处去，一齐归屋抱儿孙。","dynasty":"宋代","title":"玉虚观"}
{"author":"邹浩","content":"望中白鸟点青烟，秋意交情两薄天。仙李骑鲸不知处，高吟谁继岳阳船。","dynasty":"宋代","title":"中秋日泛湖杂诗其三"}
{"author":"邹浩","content":"曾以高风入冕旒，未闻释耒起南州。当缘我罪投荒远，亦使君身得滞留。万卷功名閒处立，一瓢境界静中收。它年太史无虚美，卓行还能与祖侔。","dynasty":"宋代","title":"寄阳行先"}
{"author":"邹浩","content":"冲寒来访喜生和，破恨新诗不必多。太皞初还好消息，从今日饮更无何。","dynasty":"宋代","title":"次韵和钱塘诸公赏梅十绝其一"}
{"author":"邹浩","content":"阻奉晨昏宁孝子，窜投荒远岂忠臣。今朝恩放归田去，留得遗踪警后人。","dynasty":"宋代","title":"偶书其二"}
{"author":"邹浩","content":"閤门拜表贺君王，数载追陪鹓鹭行。郁郁匆匆又元日，望云空断九回肠。","dynasty":"宋代","title":"元日其一"}
{"author":"邹浩","content":"淡描深拂百千般，终日抬头不厌观。造物始初谁与样，定应曾得古图看。","dynasty":"宋代","title":"入湖南界其七"}
{"author":"邹浩","content":"结草依山名定慧，于此冥心第一义。垆香深炷席帘垂，老僧不见庵外事。","dynasty":"宋代","title":"题义明定慧庵"}
{"author":"邹浩","content":"超然遗象数，非古亦非今。过我每终日，惟君同此心。绝编犹可续，折角竟难寻。已矣无由作，高山空自琴。","dynasty":"宋代","title":"亡原作忘，据四库本改友皇甫民望挽词其二"}
{"author":"邹浩","content":"自作中都吏，道乡难更居。今予返田里，就尔乐琴书。闭户温生席，开窗凉满裾。年来通物理，得计在渊鱼。","dynasty":"宋代","title":"将归先寄道乡"}
{"author":"邹浩","content":"万株桑柘拥江城，中有梅花独自清。不近樽罍免攀折，会须结实助和羹。","dynasty":"宋代","title":"谒武侯道中其一"}
{"author":"邹浩","content":"绰约冰肌故自轻，玉衣玉食更鲜明。无心来此与君遇，莫起他时儿女情。","dynasty":"宋代","title":"次韵和钱塘诸公赏梅十绝其九"}
{"author":"邹浩","content":"武当在何许，漠漠西南天。雷电正多事，道途如去年。参差挥麈约，妨废把书眠。破我征鞍恨，清诗犹灿然。","dynasty":"宋代","title":"椹涧马铺壁间有黄元明诗因次其韵"}
{"author":"邹浩","content":"皇帝如天极至公，恩光来自大明宫。归田实遂平生志，与汝难忘造化功。料得安康无限喜，信知理数莫能穷。吾今只候文书到，便挈囊衣迎北风。","dynasty":"宋代","title":"寄蓬菜并示柄"}
{"author":"邹浩","content":"屏迹人间二十年，下帷搰搰究陈编。新书曾入老商盼，高弟谁如颜子贤。策杖青山元有约，挥金红药故无缘。岂宜便隐双溪去，优诏行闻坠日边。","dynasty":"宋代","title":"送及之贤良游钱塘"}
{"author":"邹浩","content":"草衣藿食寄尘编，凛凛声名玉几前。命数曲留成大器，乡书重上欲华颠。一鸣竟与凡禽远，三献方知美璞全。二十馀年古人志，从今摅发到青天。","dynasty":"宋代","title":"送周茂宗学正赴省试"}
{"author":"邹浩","content":"形影相随甫半年，皇恩今日放归田。回头一梦惊初觉，敢把穷通更问天。","dynasty":"宋代","title":"偶书其一"}
{"author":"邹浩","content":"高山不动白云深，一炷香凝弄水沉。欲去复留谁会意，黄鹂枝上啭新音。","dynasty":"宋代","title":"次韵答泽老其二"}
{"author":"邹浩","content":"我生不嗜酒，断来仍十年。前年窜岭表，去年斥湖边。欲以禦瘴湿，乃复酒至前。一杯复一杯，朝暮常醺然。因之醉乡游，别是一山川。日月不相促，万物同暄妍。眼界绝尘污，耳根遗俗譞。心平气自和，妙与天地全。歠糟而餔醨，信以昔人贤。琴外陶靖节，诗中李谪仙。声利挽不回，昏昏长醉眠。有师谁得之，我奉以周旋。","dynasty":"宋代","title":"醉饮"}
{"author":"邹浩","content":"江梅飞故枝，桃李日夕更。宰物初无心，芳菲自奔竞。幽禽衔真如，历历唤不醒。东里似得之，与春忘谒请。颓然蘧庐中，槃薄天地永。交情海沤发，吟兴秋翮劲。璀璨十二旒，陶谢不获骋。须知云气蒸，未害山石硬。但君已追风，顾我犹蹇乘。试冯作诗光，普照万物盛。物尽照亦空，何许开绝景。他时从此来，一眄躐千圣。","dynasty":"宋代","title":"次韵仲孺见怀十二韵"}
{"author":"邹浩","content":"绕架应怜不记归，故分新摘慰栖迟。慧香妙质无人共，赖有青笺寄我诗。","dynasty":"宋代","title":"次韵谢文仲惠酴醾"}
{"author":"邹浩","content":"盈轴新诗字字清，弥天元不愧声名。茂陵消渴无医处，赖有醍醐得细倾。","dynasty":"宋代","title":"送诗卷还参寥"}
{"author":"邹浩","content":"龙凤新团出帝家，南人不顾自煎茶。夜光明月真投暗，怅望长安天一涯。","dynasty":"宋代","title":"修仁茶其三"}
{"author":"邹浩","content":"炙背轩楹日转时，博山炉顶驻游丝。先生妙与此心契，凭仗清香一解颐。","dynasty":"宋代","title":"送香潜亨"}
{"author":"邹浩","content":"先生龙卧此山丘，宇宙曾经几运筹。一自英雄三顾后，至今车马不曾休。","dynasty":"宋代","title":"谒武侯道中其二"}
{"author":"邹浩","content":"北阙来新荣，南溪抱初寂。二子非世交，穷通偶殊迹。诗书寄平生，孤云卷晴碧。遥遥天一涯，回首无咫尺。伊予亦乡邦，岂敢烦记忆。尚误分隋珠，宵光动墙壁。","dynasty":"宋代","title":"次韵钱济明访定力僧及寄吴行古三首其二"}
{"author":"邹浩","content":"去年寒食已为客，今年寒食未还家。春前莫负一杯酒，山后聊观三朵花。","dynasty":"宋代","title":"观牡丹"}
{"author":"邹浩","content":"自期谋道不谋身，不逐轻狂戏此春。读史穷经求在我，攀龙附凤彼何人。一言逢主未如志，百结成衣肯叹贫。早晚病除堪属思，新诗莫厌起予频。","dynasty":"宋代","title":"酬黄秀才见寄"}
{"author":"邹浩","content":"午梦初残日正炎，坐来滂沛泻高檐。凉生几席心如水，聊拂尘编理旧签。","dynasty":"宋代","title":"喜雨"}
{"author":"邹浩","content":"甫毕荣亲愿，归休不计年。心冥尘竟远，善积子皆贤。万事残初梦，千龄掩逝川。登门独无路，追感倍悽然。","dynasty":"宋代","title":"故承议李其二"}
{"author":"邹浩","content":"八行宜高选，胡为不享年。乡闾推往躅，几席积遗编。俛仰成千古，凄凉到九原。须知天报在，有子共称贤。","dynasty":"宋代","title":"亡原作忘，据四库本改友皇甫民望挽词其一"}
{"author":"邹浩","content":"超然遗象数，非古亦非今。过我每终日，惟君同此心。绝编犹可续，折角竟难寻。已矣无由作，高山空自琴。","dynasty":"宋代","title":"亡原作忘，据四库本改友皇甫民望挽词其二"}
{"author":"邹浩","content":"东国论交处，于今马鬣归。江山愁欲变，冠剑歘成非。事业知谁睹，声名只自飞。苍苍不容问，落日掩晴晖。","dynasty":"宋代","title":"阎求仁太博挽词其一"}
{"author":"邹浩","content":"踵门寒日后，留语竟黄昏。能得几日别，遽为千古魂。根尘元自了，生死更何言。独有人间泪，随风落九原。","dynasty":"宋代","title":"阎求仁太博挽词其二"}
{"author":"邹浩","content":"池亭春未改，宰木已鸣风。夙负三吴望，今邻万鬼中。潜光虽不耀，遗泽定难穷。它日高门泪，犹知驷马通。","dynasty":"宋代","title":"强评事挽词其一"}
{"author":"邹浩","content":"不为明世得，已矣旧山川。青眼谁樽俎，黄金自简编。乡闾今昔异，门户子孙贤。我独从君晚，追惟更惨然。","dynasty":"宋代","title":"强评事挽词其二"}
{"author":"邹浩","content":"鸳鸾纷集日，松桧掩新茔。持节空诸路，分符谩列城。闽山馀旧峻，淮水漾前清。地下虽难作，功名凛似生。","dynasty":"宋代","title":"闾丘大夫挽词其一"}
{"author":"邹浩","content":"营邱何处是，不复问归期。世事三吴冷，风霜八月悲。生平虽爵禄，身后只书诗。恩报嗟无及，初心折涕洟。","dynasty":"宋代","title":"闾丘大夫挽词其二"}
{"author":"邹浩","content":"造物初无欠与馀，盈虚消息自洪垆。晴空已见云如火，秋穫难期米似珠。剧邑君宜形远虑，泮宫我亦念群枯。若为惊起苍龙睡，赖有新诗胜大雩。","dynasty":"宋代","title":"和路主簿思雨"}
{"author":"邹浩","content":"杜陵世多人，风流自唐汉。振衣入朝廷，玉立争璀璨。若人独何为，辕下尚羁绊。舌在且加餐，慎勿发长叹。","dynasty":"宋代","title":"送杜堪才以江汉故人少为韵其二"}
{"author":"邹浩","content":"梦如符节自然合，吉事有开期必先。天地无私人主圣，孤臣从此望归田。","dynasty":"宋代","title":"纪梦"}
{"author":"邹浩","content":"正月一日雨不休，朝来四望阴云收。众阳扶导日轮出，辉光倏忽盈九州。欣欣草木动新意，鸾凤鼓翅翔天游。高山托处将半载，真人风韵长凝眸。精神澡雪亦已久，欢言夙驾南冈头。仙居楼阁拱形象，祥烟瑞霭檐间浮。焚香再拜适我愿，想见王母同优游。蟠桃不老春更永，人间变化知几秋。轮囷重盖拥车马，气势赫赫移山丘。万方有口莫敢议，勋劳自以为伊周。门墙旦暮祝遐算，长守富贵无与俦。于今扫荡一何有，白杨影里令人愁。丈夫祈向乃如此，孰为女子能清脩。功成直上紫霄去，遗踪犹向潇湘留。我来不及叩真诀，真诀固在冥心求。五行八卦自流转，生天生地生物稠。骑龙跨虎越宇宙，岂但洗涤无愆尤。他年谁作□仙传，□入高仙吾姓邹。","dynasty":"宋代","title":"谒女贞何氏祠"}
{"author":"邹浩","content":"八行宜高选，胡为不享年。乡闾推往躅，几席积遗编。俛仰成千古，凄凉到九原。须知天报在，有子共称贤。","dynasty":"宋代","title":"亡原作忘，据四库本改友皇甫民望挽词其一"}
{"author":"邹浩","content":"滨湖一一敞雕栏，自是黄尘不汝閒。今日舒眉宁易得，未应轻作剡溪还。","dynasty":"宋代","title":"湖上杂咏其五"}
{"author":"邹浩","content":"豫章控江南，山高水沄沄。钟此千里秀，君家贤弟昆。文采映诸父，鸾凤争腾骞。伯氏晚相遇，许我游其藩。聪明置不用，道术臻忘言。妥然稠人中，容貌白玉温。求之古君子，端若李仲元。一尉聊尔耳，谁识君所存。霜风惨黄叶，雪雨埋朝暾。柴车竟行哉，我心忧聋昏。","dynasty":"宋代","title":"送黄元明赴梁县尉"}
{"author":"邹浩","content":"牟尼净虚空，大慧舒光明。森然万象形，有目咸欣睹。疑解二俱脱，一切本如如。一一楞伽山，演说修多罗。稽首方便慈，功德无穷尽。我今如是了，是为报佛恩。","dynasty":"宋代","title":"书楞伽经后"}
{"author":"邹浩","content":"辟廱泮水旧先生，十五馀年经自横。今日传闻试多士，尚疑身复任权衡。","dynasty":"宋代","title":"闻州学补试"}
{"author":"邹浩","content":"正尔逢千载，何为不百年。龙图虚旧阁，马鬣启新阡。方寸留天鉴，清规入世传。韦平向来盛，端属子孙贤。","dynasty":"宋代","title":"龙图胡公挽词其二"}
{"author":"邹浩","content":"雪晴新兴与春俱，脱略司空城旦书。衡岳带云回玉辇，楚江浮日动金鱼。故人情远欣相遇，梦境时来信所如。北阙遥瞻念图报，恩深犹在免诛锄。","dynasty":"宋代","title":"次韵和葆光晚望"}
{"author":"邹浩","content":"乌衔霁色朝迎马，蟾吐澄辉夜照眠。日月于君已如此，不须星历问行年。","dynasty":"宋代","title":"寄长卿"}
{"author":"邹浩","content":"早觉鸣鸠啼木杪，晚来晴日破天颜。不愁今夜云遮月，且凭阑干一看山。","dynasty":"宋代","title":"中秋日泛湖杂诗其十四"}
{"author":"邹浩","content":"契阔吴门千里，栖迟颍水三年。臈炬光中气味，洞庭波上风烟。","dynasty":"宋代","title":"元夕席上食柑子"}
{"author":"邹浩","content":"青琅玕里白玫瑰，不受尘氛天自开。最好夜凉初雨过，清香习习向人来。","dynasty":"宋代","title":"闻茉莉香其二"}
{"author":"邹浩","content":"牟尼净虚空，大慧舒光明。森然万象形，有目咸欣睹。疑解二俱脱，一切本如如。一一楞伽山，演说修多罗。稽首方便慈，功德无穷尽。我今如是了，是为报佛恩。","dynasty":"宋代","title":"书楞伽经后"}
{"author":"邹浩","content":"胸中云梦向来宽，妙入微尘心更安。天北梧桐正鸣凤，江东枳棘尚栖鸾。渊明可是忘三径，下惠犹能仕小官。何日相从坐金粟，静听飞雪洒琅玕。","dynasty":"宋代","title":"怀詹成老"}
{"author":"邹浩","content":"觉华山下古禅宫，鼎足蒲团午夜同。但有鸡声替钟鼓，更无僧影到帘栊。真情迥出忘情外，多语都归妙语中。转首是谁南与北，庭前桧柏亦生风。","dynasty":"宋代","title":"与叶适正资长老同宿觉华山安福寺"}
{"author":"邹浩","content":"我迁汉阳居，君为建阳掾。江山几千里，何当重会面。身世波上萍，岁月弦上箭。自古以叹嗟，不古乃独见。为仁岂由人，弘道道该遍。万生无终穷，同我一方便。壑源春焙香，黄鹂静中啭。简书有光阴，归坐亦可燕。此事入高明，了了为君见。舟车暂西东，勿受离情转。","dynasty":"宋代","title":"送李方"}
{"author":"邹浩","content":"格外参军事事嘉，竹窗全是子猷家。清狂上客知何处，恨不同燃柏径槎。","dynasty":"宋代","title":"和彦祖寄次萧"}
{"author":"邹浩","content":"乍疑绝岸行飞鹜，还误游鱼出听琴。公子自随星斗去，水声他日是棠阴。","dynasty":"宋代","title":"中秋日泛湖杂诗其十五"}
{"author":"邹浩","content":"船头钻入北来风，继日连宵闭短篷。多少峰峦多少意，一齐收在枕屏中。","dynasty":"宋代","title":"小舟枕上"}
{"author":"邹浩","content":"路转城隅更可怜，尽桥横处响潺湲。篙人不会凭舟意，径逐西风过水源。","dynasty":"宋代","title":"中秋日泛湖杂诗其八"}
{"author":"邹浩","content":"天边故人赠明月，恍惚如临沧海阔。几年麈尾阻清谈，一日中肠宽百结。钟君骨朽谁能琴，流水高山犹到今。平生宫徵愧伯牙，邂逅夫子还知心。相期端欲追前古，诸事斯言逃责数。青云穷达岂须论，廊庙由来齐子午。","dynasty":"宋代","title":"次韵罗正之提刑见寄"}
{"author":"邹浩","content":"平乐舂陵地接连，岭南岭北异风烟。罪分轻重当如此，坐阻声容空自怜。天上恩书来有日，湖边归路约同船。东门取醉邻居耳，已办金鱼当酒钱。","dynasty":"宋代","title":"寄葛长源"}
{"author":"邹浩","content":"目击何人妙得知，谩携斧子住岩隈。衔花无复鸟兴供，运木有时神倒栽。丈室每思云外去，沱山长记雨中来。凭师更展慈悲力，早使回头一笑开。","dynasty":"宋代","title":"澹山"}
{"author":"邹浩","content":"常时二妙过晴窗，丙夜犹同秋月光。不分城扉日多事，天南天北又参商。","dynasty":"宋代","title":"月下怀同盟其一"}
{"author":"邹浩","content":"茶选修仁方破碾，簦分吴洞忽当筵。君谟远矣知难作，试取一瓢江水煎。","dynasty":"宋代","title":"张纠惠吴洞簦"}
{"author":"邹浩","content":"篮舆还自斗边城，雪夜乾坤分外清。我为捐书径眠去，寒光犹助一窗明。","dynasty":"宋代","title":"次韵和慎微雪夜饮归"}
{"author":"邹浩","content":"斲轮知读书，解牛知养生。天下一致耳，冰泮无馀情。向来所筌蹄，俄已蜩甲轻。岂必吟泽畔，始为当世清。鲁堂殆庶几，居然黜聪明。蠢蠢冠屦间，胸中妙难名。鼓铸虽有自，竟脱模范成。诗翁既迁去，委蜕今韩城。闭门作龙蛰，端俟风雷惊。文史聊寄径，与古将抗衡。何以识此心，标榜辉前楹。他年付卷舒，会见推善鸣。应怜刘季陵，寂寞初无声。","dynasty":"宋代","title":"鲜于大受蜕轩"}
{"author":"邹浩","content":"前年除名窜新州，今年除名窜昭州。我名无实浪自得，坐此人间多怨雠。恩深天地贷斧钺，除之又除名不留。虽然未即听逐便，已觉此身民是俦。裂冠毁冕散车马，幅巾杖屦西南陬。行者争道舍争席，所向尔汝纷应酬。洞山有语久弗契，忽然一笑知来由。我追我随非我患，那用避如韩伯休。","dynasty":"宋代","title":"除名"}
{"author":"邹浩","content":"促膝论心十二年，有时忠愤泪潸然。不闻一事拳拳救，但见三台每每迁。天地岂容将计免，国家能报乃身全。它时会有相逢日，解说何由复自贤。","dynasty":"宋代","title":"闻正夫迁门下"}
{"author":"邹浩","content":"流年忽忽又残春，策杖郊原肯厌频。往古来今何足校，閒花幽草自争新。旋开酒蚁成高会，共解名缰作逸民。随处怡然真有味，不须千里忆吴莼。","dynasty":"宋代","title":"和通判王定国承议游竹西其一"}
{"author":"邹浩","content":"道人不独是诗豪，曾把沧溟注一毛。破晓联镳访孤寂，致身如在太山高。","dynasty":"宋代","title":"次韵俞秀老建隆道中"}
{"author":"邹浩","content":"老潘飞蹑烟霞去，墨宝流传能几许。尚方犹以比庭圭，况复人间故人处。夫君好事追前贤，巾袭深藏二十年。雨旸燥湿莫知数，毕竟挺然金石坚。一朝酒发南箕舌，信在言前可中辍。有如印弄掌握间，棱角虽刓终一决。著书天禄垂无期，云将掉头吾弗知。但欣厚意厚若此，来仙阁上信双眉。我有歙州韫玉石，琢成高秋远天碧。平时长自水流珠，未省呼童助涓滴。我有常州饱霜毫，千钱一管价不高。真行隶草字百万，劲锋凛凛方遒豪。绛人陈元乃其伍，相得欢甚谁能禦。心灰缘此亦复然，和我精神动寰宇。便涤砚，便操笔，便启轩窗磨此墨。敲冰佳纸适及门，罗列千张耀晴日。也吟诗，也作文，也把黄庭模右军。并包万类入方寸，倏忽变化生乾坤。君不见老子绝学故能学，君不见孔子捐书故能书。因君起我书且学，我书且学孔老俱。孔老俱，竟何如，写我长句酬勤渠。","dynasty":"宋代","title":"梦臣惠潘谷墨其一"}
{"author":"邹浩","content":"颐山颍水天西东，四载相望二千里。我守枯株未得还，君逐飞蓬忽然至。坐令桑梓落眼中，顿觉精神到尘外。昔人逃空喜足音，况乃謦欬逢昆弟。此会由来天予之，几日冷风清暑气。君才荣华早驰名，荆国先生曾改视。殿前射策失龙头，仕处波涛起平地。胸中万虑不一施，却作明时岭南尉。太夫人年七十三，诸子半掩黄垆逝。兰陔养志独赖君，路远何由复迎侍。当思有以慰其心，莫把光阴较荣悴。本朝丞相岂不盛，尚辈流人已三岁。君今补考裁秋冬，托身民上与之异。萧条官府似僧居，春入梅花更堪醉。要须相与无町畦，卷舌为喑真得计。我家宅相世所知，矫首南云从此俟。","dynasty":"宋代","title":"送表兄华元翰赴四会尉"}
{"author":"邹浩","content":"何事委天数，平生嗤李寻。同时得君子，如古惜分阴。白发日非故，黄花秋似深。谁知千里驾，中有岁寒心。","dynasty":"宋代","title":"次韵罗正之朝散到临颍见寄"}
{"author":"邹浩","content":"真人拱南向，群英纷玉除。趯趯动环海，夙怀思远摅。争弹冠上尘，丘壑空故居。之子建安裔，少长惟诗书。每笑靖节君，归来但巾车。拟倍万乘器，璨璨雕璠玙。终然怒剑横，锐气埋忧虞。须知梦镜中，所适难一如。倘不达本原，触事成自诬。试焚定慧香，矫首瞻六铢。于此发深省，鼓瑟犹吹竽。","dynasty":"宋代","title":"次韵刘元因赠王幼安"}
{"author":"邹浩","content":"行尽江湖见尽山，无穷气象杳难攀。知师笔有维摩力，为我移来助解颜。","dynasty":"宋代","title":"寄花光仁老"}
{"author":"邹浩","content":"不雨江亦乾，草木翳尘土。重阳到眼前，菊蕊犹未吐。邻家一株来，高才尺四五。种之小庭中，亦自足风矩。摘叶以当花，茱萸可为伍。泛我流霞杯，喜色动眉宇。颓然逍遥游，妙处有谁睹。渊明何人斯，东篱傲今古。","dynasty":"宋代","title":"九日对菊"}
{"author":"邹浩","content":"晴空云物不留形，大块遥呈一点青。闻说嵁岩隐君子，何当北面问黄庭。","dynasty":"宋代","title":"马上其二"}
{"author":"邹浩","content":"冉冉岁云暮，泠然流水心。他邦勤短策，今日慰孤斟。竹韵凌风远，花光受月侵。毫端落珠琲，三复故情深。","dynasty":"宋代","title":"次韵陈君益见寄"}
{"author":"邹浩","content":"十年不折江南春，亭下双梅是故人。凭仗开时属青翼，已判飞雪满悬鹑。","dynasty":"宋代","title":"曾氏北园其五"}
{"author":"邹浩","content":"滨水娟娟四五枝，不甘柳眼巧相窥。晚来快我江南思，似欲慇勤报小诗。","dynasty":"宋代","title":"曾园见梅其一"}
{"author":"邹浩","content":"龙衣不解颜，忧民向来急。天高委真符，年丰兆原隰。连山水气昏，过云雁声涩。先春凌马奔，投隙作尘入。濒竹乍萧萧，惊风还汲汲。颇轻花斗狂，肯共雨争湿。夜半回晓光，木杪森鹄立。开编适吾心，鼓枻辍清集。一饱傥可偿，万事非所及。想见秋稼前，腰镰荷青笠。","dynasty":"宋代","title":"次韵韩君表雪中感怀"}
{"author":"邹浩","content":"散轩萧散万缘空，寂寂炉烟驻晓风。宾主不知谁合散，江山何许自西东。有时黄卷倚龛外，无数碧云生句中。好是心如大圆镜，光能照我路岐通。","dynasty":"宋代","title":"寄祁阳义明"}
{"author":"邹浩","content":"百鍊终成绕指柔，何人劲节拟横秋。目前轩冕自来去，堂上诗书尝讲求。风度绮疏香漠漠，月移苔砌竹幽幽。将军此意生平事，不似空言不到头。","dynasty":"宋代","title":"慎夺堂"}
{"author":"邹浩","content":"尘濛蛛网暗东斋，设榻君能待我来。昨夜梧桐有消息，会须急上宋王台。","dynasty":"宋代","title":"九月朔夜闻雨"}
{"author":"邹浩","content":"篮舆还自斗边城，雪夜乾坤分外清。我为捐书径眠去，寒光犹助一窗明。","dynasty":"宋代","title":"次韵和慎微雪夜饮归"}
{"author":"邹浩","content":"乘风曾到水晶宫，春色椎轮日力中。几处梅花傲残雪，不随桃李事轻红。","dynasty":"宋代","title":"次韵酬德符湖上春色"}
{"author":"邹浩","content":"洞门寂寂昼常阴，谁识行天济物心。金翅影沉超永劫，玉毫光现契圆音。滂沱普润三千界，叆叇浓兴一万寻。天子六龙方在御，不应头角閟幽深。","dynasty":"宋代","title":"白龙洞"}
{"author":"邹浩","content":"三车黄叶止儿啼，一句何人妙得知。今日为师重说破，满轩风静月明时。","dynasty":"宋代","title":"留别龙城山主怀义其五"}
{"author":"邹浩","content":"晓来城府春融怡，博陵先生还自西。天时人事已如此，不应璧月空云霓。","dynasty":"宋代","title":"简仲孺"}
{"author":"邹浩","content":"乘兴扁舟过赵村，满家滩上水连云。欣然便欲寻源去，织女机边日未曛。","dynasty":"宋代","title":"泛舟其一"}
{"author":"邹浩","content":"向来杨处士，今作岸禅师。懒散元非我，熙怡竟有谁。长应心似水，不复口如碑。此处真安稳，何人妙得知。","dynasty":"宋代","title":"智岸将往钱塘索妙乐庵诗勉此为句"}
{"author":"邹浩","content":"乌衔霁色朝迎马，蟾吐澄辉夜照眠。日月于君已如此，不须星历问行年。","dynasty":"宋代","title":"寄长卿"}
{"author":"邹浩","content":"先别人间去，由来天意微。初心在偕老，此日遽同归。镜掩孤鸾舞，津藏双剑飞。空存锦囊诰，依旧照霞衣。","dynasty":"宋代","title":"胡公郡君李氏挽词其一"}
{"author":"邹浩","content":"十年星散忽相逢，寂寞芜城古頖宫。一炷澄泥窥祖要，三卮浮蚁对春丛。牢刍岂解留天骥，云路还闻逐塞鸿。莲社故人如见问，为言涉世百无功。","dynasty":"宋代","title":"送胡适道秀才东归"}
{"author":"邹浩","content":"古观无人花自开，真珠颗颗映莓苔。留教合浦居士看，何似海边新蚌胎。","dynasty":"宋代","title":"观真珠花留戏陈莹中"}
{"author":"邹浩","content":"霜风未放江梅折，似向人间将价索。冷然一解冰雪颜，花有天伦此其伯。见卵求鸡亦非早，只今已觉和羹好。殷勤犹是故时香，驿路一枝情淼淼。我公所向物皆春，想见新花如汉滨。新花故人政如此，欲了此心惟斲轮。","dynasty":"宋代","title":"次韵魏道辅教授折梅怀荆帅望之"}
{"author":"邹浩","content":"霜落西陂晚，追携物外欢。孤芳迎日动，轻浪逐莲乾。鱼计从来审，鸥盟未易寒。谁知少陵老，爱客似苏端。","dynasty":"宋代","title":"次韵先生湖上有作"}
{"author":"邹浩","content":"群生何事日营营，浪以三元作五兵。未及残人先自贼，几时重得见升平。","dynasty":"宋代","title":"写黄庭其四"}
{"author":"邹浩","content":"短箫长笛鼓鼕鼕，簇纸为船棹晚风。送了鬼神无一事，大家赢得醉颜红。","dynasty":"宋代","title":"入湖南界其十"}
{"author":"邹浩","content":"日日思归今得归，朝衣不着着斑衣。谁人得似邹居士，跳出轮回无是非。","dynasty":"宋代","title":"喜归"}
{"author":"邹浩","content":"韶阳一曲有谁知，拍手相逢笑几时。偶向悦亭杉外立，元来传在最高枝。","dynasty":"宋代","title":"示胜业寺长老有馀其一"}
{"author":"邹浩","content":"皇帝如天极至公，恩光来自大明宫。归田实遂平生志，与汝难忘造化功。料得安康无限喜，信知理数莫能穷。吾今只候文书到，便挈囊衣迎北风。","dynasty":"宋代","title":"寄蓬菜并示柄"}
{"author":"邹浩","content":"一别和州二十年，山长水阔去无缘。因君说起外家事，特地栏边心怅然。","dynasty":"宋代","title":"示长卿二绝其二"}
{"author":"邹浩","content":"慑处炎荒已二年，亲朋书问亦茫然。独君风义能终始，不管烟岚肯着鞭。","dynasty":"宋代","title":"示长卿二绝其一"}
{"author":"邹浩","content":"夏木如云作昼清，西豪无复岸纶巾。知君谈笑籍田去，又喜长安有故人。","dynasty":"宋代","title":"闻仲弓得籍田令"}
{"author":"邹浩","content":"四人如四支，阙一不成体。故为各天涯，阻异晨昏礼。但愿器业成，高阳亦兄弟。此意何时穷，颍川方瀰瀰。","dynasty":"宋代","title":"元鲁侍亲还以凡今之人莫如兄弟赋诗送之其八"}
{"author":"邹浩","content":"一鸟飞从何处来，归去归去声声催。炉烟正自山阁起，天意俄从云路开。三年至日阻为寿，万里膝下今当回。迎祥拜贶不胜喜，满引贺酒千百杯。","dynasty":"宋代","title":"山禽"}
{"author":"邹浩","content":"天绘亭边三载梦，石灰铺里一时情。个中不是同参得，胸次峥嵘何日平。","dynasty":"宋代","title":"留别兴安唐叟元老推官其一"}
{"author":"邹浩","content":"桐竹交阴覆广庭，秋风时与叶争鸣。可怜一曲明君操，不似高山流水声。","dynasty":"宋代","title":"南堂八绝句其二"}
{"author":"邹浩","content":"东堂当日偶差肩，屈指今逾二十年。君作长官邻邑内，我为迁客此江边。时乖出处宜安土，道在穷通莫问天。只恐頖宫真拜敕，无因重获奉周旋。","dynasty":"宋代","title":"正彦"}
{"author":"邹浩","content":"我从梅花海里来，惊此两枝堂上开。不由天降非地出，道人作么生栽培。无缝塔子通一线，放光照醒陈根荄。玉蟾银汉雨初霁，半启琼室通瑶台。香云漠漠护颜色，世眼欲睹诚难哉。不如取酒共春醉，一杯一杯复一杯。","dynasty":"宋代","title":"观华光长老仲仁墨梅"}
{"author":"邹浩","content":"白鹭飞时天宇清，君家琴瑟寄江滨。不愁折柳无多日，且喜荷花有主人。","dynasty":"宋代","title":"世美寓展江作此简之其一"}
{"author":"邹浩","content":"好学颜渊怒不迁，犯而不校古称贤。伊予物触心犹动，空抚陈编倍赧然。","dynasty":"宋代","title":"自叹"}
{"author":"邹浩","content":"大施门开陆海中，一时缁素许参同。纵横只见山河露，消息宁知车马通。帝网重重含宝刹，法轮日日转龙宫。何当去作庞居士，笑指庭花问祖风。","dynasty":"宋代","title":"大平"}
{"author":"邹浩","content":"浮云不傍此庵来，竹静幽兰一笑开。若处鲜鲜解人意，等閒冰破作春雷。","dynasty":"宋代","title":"曾氏北园其一"}
{"author":"邹浩","content":"叉手前来问我禅，我无言句与人传。一杯茶罢抽身起，笑指长松直上天。","dynasty":"宋代","title":"示愚溪守道山主"}
{"author":"邹浩","content":"帆出丹阳恰一年，江湖陈迹慨茫然。明明归路留双目，只候恩书下九天。","dynasty":"宋代","title":"追怀去年今日舟离润州有作"}
{"author":"邹浩","content":"先生不出二十年，幅巾种树老卢泉。卢泉水木清且妍，筑堂流水茂树间。晁侯作记笔如椽，画栏素壁青瑶镌。明珠白璧光射天，先生矜诧喜欲颠。春归野岸绿漪涟，青山东缺如断环。雪消风软山苍然，杏梢红破胭脂寒。先生醉狂梦思山，自驾草车束尘编。上堂读书门画关，金徽朱丝弄猗兰。相思古人太古前，若非豪士鲁仲连。即是幽人梁伯鸾，先生好学老益坚。少时不信功名艰，青衫屡补履决穿。晚知有命绝可怜，归来自买汶上田。䆉稏香露凝秋殷，只知留客有酒钱。肯问釜粥寒齑酸，拖金曳绣卷晓班。何似布褐暖且宽，先生所愿一何廉。贵人孰与先生贤，朱门铜臭厨肉膻。夜阑白月照管弦，美人一笑夭桃燃。安知贤达死丘园，正恐后世终无传。此意已输先生先，我今欲归无由缘。蕙帐依约闻清猿，何时相从一醉眠。梨花杨柳傍禁烟，曾点浴沂春衣单。德公渡沔应已还，山中桂枝聊攀援。","dynasty":"宋代","title":"王景亮携晁无咎清美堂记来求诗为赋此一篇"}
{"author":"邹浩","content":"秋风卷轻帷，似送东归帆。亲心为恻恻，谷马驰两衔。吴江渺清冷，吴山郁巉岩。侍行不尔俱，官曹犹治凡。","dynasty":"宋代","title":"元鲁侍亲还以凡今之人莫如兄弟赋诗送之"}
{"author":"邹浩","content":"男儿数偶奇，不必苦嗟咨。颜子犹箪食，庄生亦布衣。百年容易老，万卷卒难窥。致力宜为者，腾骧自有时。","dynasty":"宋代","title":"勉毕元明"}
{"author":"邹浩","content":"古观无人花自开，真珠颗颗映莓苔。留教合浦居士看，何似海边新蚌胎。","dynasty":"宋代","title":"观真珠花留戏陈莹中"}
{"author":"邹浩","content":"江天吹雪不胜繁，南北东西晚更昏。料得时人散车马，清吟应亦有英魂。","dynasty":"宋代","title":"次韵和钱塘诸公赏梅十绝其四"}
{"author":"邹浩","content":"采石仙人放小舟，荆州老子上南楼。平生风度归遐想，今日还逢第一流。","dynasty":"宋代","title":"世美约仲孺述之同泛清潩登楼待月分得楼字其二"}
{"author":"邹浩","content":"云里峰峦千万重，中间一路与天通。新阳已约为前导，回我车轮朝帝宫。","dynasty":"宋代","title":"阳朔路"}
{"author":"邹浩","content":"淮海维扬第一流，三关齐透万缘休。真心岂复随灰劫，遗骨终然寄橘州。专为流通深叹赏，莫相钝置豁愁忧。觉来欲语无人听，屋角荧荧空斗牛。","dynasty":"宋代","title":"梦秦少游"}
{"author":"邹浩","content":"寒时骤热热时寒，一等阴阳几百般。发脱面黄肌肉瘦，北人应作岭蛮看。","dynasty":"宋代","title":"览镜戏作其一"}
{"author":"邹浩","content":"折得梅枝插轿帘，路人惊怪簇巉岩。从教大担担将去，深入三家村里谈。","dynasty":"宋代","title":"入湖南界其九"}
{"author":"邹浩","content":"王郎豪翰落明珠，自合鹓行俨帝居。底事奉常思协律，不归天禄更雠书。","dynasty":"宋代","title":"仲弓意欲协律作此戏之"}
{"author":"邹浩","content":"大笔从来不妄褒，特于阡表勇挥毫。当年种德已如此，今日里门宜自高。云带洞山常蔼蔼，雨钟明水转滔滔。追荣更有丰碑在，行矣巍然压巨鳌。","dynasty":"宋代","title":"读张氏金塘阡表"}
{"author":"邹浩","content":"睡觉谯门已转更，小童徐报月重明。揽衣起与妻孥共，矫首惟闻鸟鹊惊。濒水杯盘无俗物，隔墙巾屦有真情。相从竟日今相望，四者由来不易并。","dynasty":"宋代","title":"月下怀同盟其四"}
{"author":"邹浩","content":"朝衣暂此拥屏星，长笑他时智慧昏。不以诚心尊孔氏，却将吾道奉祇园。由来博施能周物，曾是寒生亦叩门。只恐堂成待公落，镜中黄色尚山根。","dynasty":"宋代","title":"再用前韵答端夫见和"}
{"author":"邹浩","content":"从来游戏常三昧，出语纵横无忌讳。老聃全与释迦同，人畏犹云亦当畏。","dynasty":"宋代","title":"代书寄清老"}
{"author":"邹浩","content":"提履归何处，观花笑自如。期君求向上，糟粕古人书。","dynasty":"宋代","title":"和郡主簿绝句九绝其八"}
{"author":"邹浩","content":"寒时骤热热时寒，一等阴阳几百般。发脱面黄肌肉瘦，北人应作岭蛮看。","dynasty":"宋代","title":"览镜戏作其一"}
{"author":"邹浩","content":"形影相随向此居，柴门终日掩清虚。谁知盘礴高堂上，自与南华游物初。","dynasty":"宋代","title":"读庄子其一"}
{"author":"邹浩","content":"太史占星久寂寥，高阳烟月但蓬蒿。人才岂是非前日，天意端如待我曹。万古衣冠归指顾，一时天地入风骚。他年南北参商去，知有青编破郁陶。","dynasty":"宋代","title":"呈同社"}
{"author":"邹浩","content":"汝为狮子时，而作狮子吼。他年毛骨成，一顾百兽走。","dynasty":"宋代","title":"戏示柄"}
{"author":"范令孙","content":"孤云不为雨，尽日却归山","dynasty":"宋代","title":"句"}
{"author":"蔡蓁春","content":"轻舠先后自芜江，谢李如招客到双。顾我草堂花满径，留君春酒月移窗。旧交墓木俱成拱，新接须眉各已庞。只恐相逢还易别，更阑小坐对银釭。","dynasty":"清代","title":"喜谈长益方尔止枉集草堂"}
{"author":"鹿虔扆","content":"金锁重门荒苑静，绮窗愁对秋空。翠华一去寂无踪。玉楼歌吹，声断已随风。烟月不知人事改，夜阑还照深宫。藕花相向野塘中，暗伤亡国，清露泣香红。","dynasty":"五代","tags":"爱国","title":"临江仙·金锁重门荒苑静"}
{"author":"鹿虔扆","content":"卷荷香澹浮烟渚，绿嫩擎新雨。琐窗疏透晓风清，象床珍簟冷光轻，水文平¤九疑黛色屏斜掩，枕上眉心敛。不堪相望病将成，钿昏檀粉泪纵横，不胜情。","dynasty":"唐代","title":"虞美人"}
{"author":"鹿虔扆","content":"无赖晓莺惊梦断，起来残酒初醒。映窗丝柳袅烟青。翠帘慵卷，约砌杏花零。一自玉郎游冶去，莲凋月惨仪形。暮天微雨洒闲庭。手挼裙带，无语倚云屏。","dynasty":"唐代","title":"临江仙其二"}
{"author":"鹿虔扆","content":"步虚坛上，绛节霓旌相向，引真仙。玉佩摇蟾影，金炉袅麝烟。露浓霜简湿，风紧羽衣偏。欲留难得住，却归天。","dynasty":"唐代","title":"女冠子其二"}
{"author":"鹿虔扆","content":"凤楼琪树，惆怅刘郎一去。正春深，洞里愁空结，人间信莫寻¤竹疏斋殿迥，松密醮坛阴。倚云低首望，可知心。步虚坛上，绛节霓旌相向。引真仙，玉佩摇蟾影，金炉袅麝烟¤露浓霜简湿，风紧羽衣偏。欲留难得住，却归天。","dynasty":"唐代","title":"女冠子"}
{"author":"鹿虔扆","content":"翠屏欹，银烛背，漏残清夜迢迢。双带绣窠盘锦荐，泪侵花暗香销¤珊瑚枕腻鸦鬟乱，玉纤慵整云散。苦是适来新梦见，离肠争不千断。","dynasty":"唐代","title":"思越人"}
{"author":"高述","content":"玉溪石角尖如锋，山泉喷唚侵碧玉龙。龙髯谁为不可识，石上菖蒲拳碧茸。老根密节穿石瘦，细叶如林屯远岫。百草烂死事潜萌，纤纤独与冰霜斗。玻璃玛瑙春水寒，呼儿捧将持铜盘。年来青眼志未丧，喜君绿发能冲冠。","dynasty":"宋代","title":"赋玉溪寺石菖蒲"}
{"author":"高述","content":"谪仙此酹月，郎官亦流风。","dynasty":"宋代","title":"句"}
{"author":"高述","content":"翬檐临古岸，玉砌近重闉。指点寻仙路，留连劝酒人。水流还似旧，花落又逢春。客到此亭下，眷言休问津。","dynasty":"宋代","title":"流花亭"}
{"author":"高述","content":"平生丘壑情，得此真忘形。抠衣跨石角，开道披林坰。日影晓峰翠，猿啼山柿青。三潭在何许，已约摸重屏。","dynasty":"宋代","title":"玉溪晓步"}
{"author":"高述","content":"翚檐临古岸，玉砌近重闉。指点寻仙路，留连劝酒人。水流还似旧，花落又逢春。客到此亭下，眷言休问津。","dynasty":"宋代","title":"流花亭"}
{"author":"恒超","content":"虚著褐衣老，浮杯道不成。誓传经论死，不染利名生。厌树遮山色，怜窗向月明。他时随范蠡，一棹五湖清。","dynasty":"唐代","title":"辞郡守李公恩命"}
{"author":"梁鸿","content":"陟彼北芒兮，噫！顾瞻帝京兮，噫！宫阙崔嵬兮，噫！民之劬劳兮，噫！辽辽未央兮，噫！","dynasty":"两汉","tags":"生活，忧民","title":"五噫歌"}
{"author":"梁鸿","content":"鸟嘤嘤兮友之期。念高子兮仆怀思。想念恢兮爰集兹。","dynasty":"两汉","title":"思友诗"}
{"author":"梁鸿","content":"陟彼此芒兮噫。顾览帝京兮噫。宫室崔嵬兮噫。民之劬劳兮噫。辽辽未央兮噫。","dynasty":"两汉","title":"五噫歌"}
{"author":"梁鸿","content":"逝旧邦兮遐征，将遥集兮东南。心惙怛兮伤悴，忘菲菲兮升降。欲乘策兮纵迈，疾吾俗兮作谗。竞举枉兮措直，咸先佞兮唌唌。固靡惭兮独建，冀异州兮尚贤。聊逍遥兮遨嬉，缵仲尼兮周流。傥云睹兮我悦，遂舍车兮即浮。过季札兮延陵，求鲁连兮海隅。虽不察兮光貌，幸神灵兮与休。惟季春兮华阜，麦含英兮方秀。哀茂时兮逾迈，悯芳香兮日臭。悼吾心兮不获，长委结兮焉究。口嚣嚣兮余讪，嗟恇恇兮谁留。","dynasty":"两汉","title":"适吴诗"}
{"author":"鲍芳茜","content":"银管方休。见几点轻阴，飘漾帘头。炉香未息，花粉初浮。好个莺儿声溜。惜春光一线，任金线吊也难留。且抛愁，把窗纱笼上，翠影偏幽。困人是今天气，因懒向书翻，聊取针抽。芳渚一泓，锦鸯双睡，天工妙处难求。喜蕉滴碎心，这多时、不到南楼。俏鹦哥。竹枝弄月，叫挂金钩。","dynasty":"清代","title":"春从天上来春绣"}
{"author":"鲍芳茜","content":"蕉卷迎风，桐荫饰月，金炉一袅冉冉。画眉香黛初凝，握管锦毫浅染。春山何丽，同去把、镜儿细览。指纤纤、佳处轻描，那笔问卿无忝。才少匹、银河夜犯，运偏乖、灞亭秋惨。谁知柳汁衣侵，自尔宫花冠罨。英华叫绝，直推倒、王卢班范。妾笑撚、月窟香枝，先代嫦娥无毯。","dynasty":"清代","title":"琼林第一枝妆阁慰愁"}
{"author":"鲍芳茜","content":"挂红箫，荡波绿绉兰桡。起鸳鸯、睡乡初醒，勾留香渚银桥。看无尽、夭桃艳粉，描不出、脆柳宫腰。七字分题，一轮添韵，锦湖风月共逍遥。珠帘捲、拈花微笑，露出镜中娇。那怪得，风魔少伯，我也魂消。两峰高。青天外落，半空云起千条。山如黛、眉横浅印，裙似水、纹掬轻招。渔曲声流，禅灯影泻，晴晴雨雨尽良宵。馀更有、晓烟暮树，触处慰无聊。钱塘景，从今领取，去听江潮。","dynasty":"清代","title":"绿头鸭用司成流香阁韵同梅庄西湖春泛"}
{"author":"方士庶","content":"坐久月当户，露凉侵鬓丝。江湖新雁少，游子达书迟。拂簟不成梦，倚栏无限思。萤光忽明灭，已近授衣时。","dynasty":"清代","title":"秋夜盼儿子家书不至"}
{"author":"方士庶","content":"去日旅愁尽，归时乐事偏。秋余黄叶后，人到菊花先。城郭惊乡土，妻儿说墓田。从来为客久，此别只经年。","dynasty":"清代","title":"甲寅九月南堂先生归里计日抵家见忆代书"}
{"author":"丁可","content":"大块中间一窍开，佛龛僧榻遍岩隈。群峰争汎玄云出，绝磴祇容幽鸟来。蝠穴巧藏人世界，鳌山惊现蜃楼台。重来又与山僧别，钟鼓无情鹤自哀。","dynasty":"宋代","title":"题寒岩寺"}
{"author":"丁可","content":"两峰高并玉珑松，绝顶浮图插暮空。飞雨入帘烟树暝，半天灯火幻疏红。","dynasty":"宋代","title":"夜对巾山题客楼"}
{"author":"陈如纶","content":"绿涨粼粼接碧空，可人鱼鸟境、著闲翁。蓬莱只在海山东，烟霞迥、杖履任从容。无分学屠龙，有时移短棹、泛春风。归来篷底夕阳红，同酒伴、烂醉水云中。","dynasty":"明代","title":"小重山题东川"}
{"author":"陈如纶","content":"罗袖轻盈怯风寒，飞梦到长干。蜂慵蝶倦，红稀绿暗，春色将残。三月家书犹未见，锦瑟几抛闲。相思无奈，千重烟树，万叠云山。","dynasty":"明代","title":"眼儿媚答铭泉春怀"}
{"author":"陈如纶","content":"杨柳溪桥，桃花野渡，十年车马同游处。联诗曾对月华明，伤心只见春光暮。迢递双鱼，浮沈尺素，相思辗转愁无数。东风听彻子规啼，声声诉尽空归去。","dynasty":"明代","title":"踏莎行答贾竹亭春行"}
{"author":"长孙氏","content":"上苑桃花朝日明，兰闺艳妾动春情。井上新桃偷面色，檐边嫩柳学身轻。花中来去看舞蝶，树上长短听啼莺。林下何须逺借问，出众风流旧有名。","dynasty":"唐代","tags":"春游","title":"春游曲"}
{"author":"王维","content":"空山新雨后，天气晚来秋。明月松间照，清泉石上流。竹喧归浣女，莲动下渔舟。随意春芳歇，王孙自可留。","dynasty":"唐代","tags":"唐诗三百首，山水，写景，写人，秋雨，早教古诗100首","title":"山居秋暝"}
{"author":"王维","content":"单车欲问边，属国过居延。征蓬出汉塞，归雁入胡天。大漠孤烟直，长河落日圆。萧关逢候骑，都护在燕然。","dynasty":"唐代","tags":"初中古诗，边塞，写景，赞美，战士，早教古诗100首","title":"使至塞上"}
{"author":"王维","content":"独在异乡为异客，每逢佳节倍思亲。遥知兄弟登高处，遍插茱萸少一人。","dynasty":"唐代","tags":"唐诗三百首，小学古诗，重阳节，思乡，早教古诗100首","title":"九月九日忆山东兄弟"}
{"author":"王维","content":"荆溪白石出，天寒红叶稀。山路元无雨，空翠湿人衣。","dynasty":"唐代","tags":"秋天，纪行，写景","title":"山中"}
{"author":"王维","content":"渭城朝雨浥轻尘，客舍青青柳色新。(一作：客舍依依杨柳春)劝君更尽一杯酒，西出阳关无故人。","dynasty":"唐代","tags":"唐诗三百首，小学古诗，初中古诗，乐府，友情，送别，早教古诗100首","title":"送元二使安西/渭城曲"}
{"author":"王维","content":"独坐幽篁里，弹琴复长啸。深林人不知，明月来相照。","dynasty":"唐代","tags":"唐诗三百首，月亮，初中古诗，归隐，孤独，生活","title":"竹里馆"}
{"author":"王维","content":"人闲桂花落，夜静春山空。月出惊山鸟，时鸣春涧中。","dynasty":"唐代","tags":"小学古诗，春天，写山，写鸟，早教古诗100首","title":"鸟鸣涧"}
{"author":"王维","content":"远看山有色，近听水无声。春去花还在，人来鸟不惊。","dynasty":"唐代","tags":"古诗三百首，小学古诗，山水，梦想，早教古诗100首","title":"画"}
{"author":"王维","content":"空山不见人，但闻人语响。返景入深林，复照青苔上。","dynasty":"唐代","tags":"唐诗三百首，写山，写景","title":"鹿柴"}
{"author":"王维","content":"红豆生南国，春来发几枝。愿君多采撷，此物最相思。","dynasty":"唐代","tags":"唐诗三百首，咏物，抒情，思念，早教古诗100首","title":"相思"}
{"author":"王维","content":"荒城自萧索，万里山河空。天高秋日迥，嘹唳闻归鸿。寒塘映衰草，高馆落疏桐。临此岁方晏，顾景咏悲翁。故人不可见，寂寞平陵东。","dynasty":"唐代","tags":"赠友，边塞，抒情，思念，友人","title":"奉寄韦太守陟"}
{"author":"王维","content":"北阙献书寝不报，南山种田时不登。百人会中身不预，五侯门前心不能。身投河朔饮君酒，家在茂陵平安否？且共登山复临水，莫问春风动杨柳。今人作人多自私，我心不说君应知。济人然后拂衣去，肯作徒尔一男儿！","dynasty":"唐代","tags":"漂泊，怀才不遇","title":"不遇咏"}
{"author":"王维","content":"际晓投巴峡，馀春忆帝京。晴江一女浣，朝日众鸡鸣。水国舟中市，山桥树杪行。登高万井出，眺迥二流明。人作殊方语，莺为故国声。赖多山水趣，稍解别离情。","dynasty":"唐代","tags":"写景，抒情，思乡","title":"晓行巴峡"}
{"author":"王维","content":"绝域阳关道，胡沙与塞尘。三春时有雁，万里少行人。苜蓿随天马，葡萄逐汉臣。当令外国惧，不敢觅和亲。","dynasty":"唐代","tags":"写景，抒情，愿望，友人","title":"送刘司直赴安西"}
{"author":"王维","content":"端居不出户，满目望云山。落日鸟边下，秋原人外闲。遥知远林际，不见此檐间。好客多乘月，应门莫上关。","dynasty":"唐代","title":"登裴秀才迪小台"}
{"author":"王维","content":"万户伤心生野烟，百僚何日更朝天。秋槐叶落空宫里，凝碧池头奏管弦。","dynasty":"唐代","title":"菩提寺禁裴迪来相看说逆贼等凝碧池上作音乐…示裴迪"}
{"author":"王维","content":"吹箫凌极浦，日暮送夫君。湖上一回首，青山卷白云。","dynasty":"唐代","title":"辋川集。欹湖"}
{"author":"王维","content":"杨子谈经所，淮王载酒过。兴阑啼鸟换，坐久落花多。径转回银烛，林开散玉珂。严城时未启，前路拥笙歌。","dynasty":"唐代","tags":"纪游，写景，愉悦","title":"从岐王过杨氏别业应教"}
{"author":"王维","content":"闻道皇华使，方随皂盖臣。封章通左语，冠冕化文身。树色分扬子，潮声满富春。遥知辨璧吏，恩到泣珠人。","dynasty":"唐代","tags":"送别，爱国，励志","title":"送李判官赴东江"}
{"author":"王维","content":"所思竟何在，怅望深荆门。举世无相识，终身思旧恩。方将与农圃，艺植老丘园。目尽南飞雁，何由寄一言。","dynasty":"唐代","tags":"写人，抒情，怀人","title":"寄荆州张丞相"}
{"author":"王维","content":"城下沧江水，江边黄鹤楼。朱阑将粉堞，江水映悠悠。铙吹发夏口，使君居上头。郭门隐枫岸，侯吏趋芦洲。何异临川郡，还劳康乐侯。","dynasty":"唐代","tags":"送别","title":"送康太守"}
{"author":"王维","content":"送君尽惆怅，复送何人归。几日同携手，一朝先拂衣。东山有茅屋，幸为扫荆扉。当亦谢官去，岂令心事违。","dynasty":"唐代","tags":"感慨，友人，隐居","title":"送张五归山"}
{"author":"王维","content":"帝子远辞丹凤阙，天书遥借翠微宫。隔窗云雾生衣上，卷幔山泉入镜中。林下水声喧语笑，岩间树色隐房栊。仙家未必能胜此，何事吹笙向碧空。","dynasty":"唐代","tags":"山水，田园","title":"敕借岐王九成宫避暑应教"}
{"author":"王维","content":"朱实山下开，清香寒更发。幸与丛桂花，窗前向秋月。","dynasty":"唐代","title":"山茱萸"}
{"author":"王维","content":"欲逐将军取右贤，沙场走马向居延。遥知汉使萧关外，愁见孤城落日边。","dynasty":"唐代","tags":"边塞，写景，悲壮","title":"送韦评事"}
{"author":"王维","content":"柳暗百花明，春深五凤城。城乌睥睨晓，宫井辘轳声。方朔金门侍，班姬玉辇迎。仍闻遣方士，东海访蓬瀛。","dynasty":"唐代","title":"早朝"}
{"author":"王维","content":"朝与周人辞，暮投郑人宿。他乡绝俦侣，孤客亲僮仆。宛洛望不见，秋霖晦平陆。田父草际归，村童雨中牧。主人东皋上，时稼绕茅屋。虫思机杼悲，雀喧禾黍熟。明当渡京水，昨晚犹金谷。此去欲何言，穷边徇微禄。","dynasty":"唐代","tags":"旅途，写景，抒情，孤寂","title":"宿郑州"}
{"author":"王维","content":"天官动将星，汉上柳条青。万里鸣刁斗，三军出井陉。忘身辞凤阙，报国取龙庭。岂学书生辈，窗间老一经。","dynasty":"唐代","tags":"宴会，送别","title":"送赵都督赴代州得青字"}
{"author":"王维","content":"古人非傲吏，自阙经世务。偶寄一微官，婆娑数株树。","dynasty":"唐代","title":"辋川集。漆园"}
{"author":"王维","content":"画君年少时，如今君已老。今时新识人，知君旧时好。","dynasty":"唐代","title":"崔兴宗写真咏"}
{"author":"王维","content":"分行接绮树，倒影入清漪。不学御沟上，春风伤别离。","dynasty":"唐代","title":"辋川集。柳浪"}
{"author":"王维","content":"秋色有佳兴，况君池上闲。悠悠西林下，自识门前山。千里横黛色，数峰出云间。嵯峨对秦国，合沓藏荆关。残雨斜日照，夕岚飞鸟还。故人今尚尔，叹息此颓颜。","dynasty":"唐代","title":"崔濮阳兄季重前山兴（山西去亦对维门）"}
{"author":"王维","content":"风景日夕佳，与君赋新诗。澹然望远空，如意方支颐。春风动百草，兰蕙生我篱。暧暧日暖闺，田家来致词。欣欣春还皋，淡淡水生陂。桃李虽未开，荑萼满芳枝。请君理还策，敢告将农时。","dynasty":"唐代","tags":"山水，田园，写景","title":"赠裴十迪"}
{"author":"王维","content":"寥落云外山，迢遥舟中赏。铙吹发西江，秋空多清响。地迥古城芜，月明寒潮广。时赛敬亭神，复解罟师网。何处寄想思，南风吹五两。","dynasty":"唐代","tags":"离别，抒情，相思","title":"送宇文太守赴宣城"}
{"author":"王维","content":"少年识事浅，强学干名利。徒闻跃马年，苦无出人智。即事岂徒言，累官非不试。既寡遂性欢，恐招负时累。清冬见远山，积雪凝苍翠。浩然出东林，发我遗世意。惠连素清赏，夙语尘外事。欲缓携手期，流年一何驶。","dynasty":"唐代","tags":"仕途，苦闷，归隐","title":"赠从弟司库员外絿"}
{"author":"王维","content":"楚国有狂夫，茫然无心想。散发不冠带，行歌南陌上。孔丘与之言，仁义莫能奖。未尝肯问天，何事须击壤。复笑采薇人，胡为乃长往。田舍有老翁，垂白衡门里。有时农事闲，斗酒呼邻里。喧聒茅檐下，或坐或复起。短褐不为薄，园葵固足美。动则长子孙，不曾向城市。五帝与三王，古来称天子。干戈将揖让，毕竟何者是。得意苟为乐，野田安足鄙。且当放怀去，行行没馀齿。日夕见太行，沉吟未能去。问君何以然，世网婴我故。小妹日成长，兄弟未有娶。家贫禄既薄，储蓄非有素。几回欲奋飞，踟蹰复相顾。孙登长啸台，松竹有遗处。相去讵几许，故人在中路。爱染日已薄，禅寂日已固。忽乎吾将行，宁俟岁云暮。陶潜任天真，其性颇耽酒。自从弃官来，家贫不能有。九月九日时，菊花空满手。中心窃自思，傥有人送否。白衣携壶觞，果来遗老叟。且喜得斟酌，安问升与斗。奋衣野田中，今日嗟无负。兀傲迷东西，蓑笠不能守。倾倒强行行，酣歌归五柳。生事不曾问，肯愧家中妇。赵女弹箜篌，复能邯郸舞。夫婿轻薄儿，斗鸡事齐主。黄金买歌笑，用钱不复数。许史相经过，高门盈四牡。客舍有儒生，昂藏出邹鲁。读书三十年，腰间无尺组。被服圣人教，一生自穷苦。老来懒赋诗，惟有老相随。宿世谬词客，前身应画师。不能舍余习，偶被世人知。名字本皆是，此心还不知。","dynasty":"唐代","title":"偶然作六首"}
{"author":"王维","content":"泛舟大河里，积水穷天涯。天波忽开拆，郡邑千万家。行复见城市，宛然有桑麻。回瞻旧乡国，渺漫连云霞。","dynasty":"唐代","tags":"写景，黄河，抒情，思乡","title":"渡河到清河作"}
{"author":"王维","content":"青青山上松，数里不见今更逢。不见君，心相忆，此心向君君应识。为君颜色高且闲，亭亭迥出浮云间。","dynasty":"唐代","title":"新秦郡松树歌"}
{"author":"王维","content":"危径几万转，数里将三休。回环见徒侣，隐映隔林丘。飒飒松上雨，潺潺石中流。静言深溪里，长啸高山头。望见南山阳，白露霭悠悠。青皋丽已净，绿树郁如浮。曾是厌蒙密，旷然销人忧。","dynasty":"唐代","tags":"写景，抒情","title":"自大散以往深林密竹磴道盘曲四五十里至黄牛岭见黄花川"}
{"author":"王维","content":"秋山敛馀照，飞鸟逐前侣。彩翠时分明，夕岚无处所。","dynasty":"唐代","title":"辋川集。木兰柴"}
{"author":"王维","content":"上兰门外草萋萋，未央宫中花里栖。亦有相随过御苑，不知若个向金堤。入春解作千般语，拂曙能先百鸟啼。万户千门应觉晓，建章何必听鸣鸡。","dynasty":"唐代","title":"听百舌鸟"}
{"author":"王维","content":"淼淼寒流广，苍苍秋雨晦。君问终南山，心知白云外。","dynasty":"唐代","title":"答裴迪辋口遇雨忆终南山之作"}
{"author":"王维","content":"绿树重阴盖四邻，青苔日厚自无尘。科头箕踞长松下，白眼看他世上人。","dynasty":"唐代","title":"与卢员外象过崔处士兴宗林亭"}
{"author":"王维","content":"山中多法侣，禅诵自为群。城郭遥相望，唯应见白云。","dynasty":"唐代","title":"山中寄诸弟妹"}
{"author":"王维","content":"君家云母障，时向野庭开。自有山泉入，非因采画来。","dynasty":"唐代","tags":"咏物","title":"题友人云母障子"}
{"author":"王维","content":"明到衡山与洞庭，若为秋月听猿声。愁看北渚三湘远，恶说南风五两轻。青草瘴时过夏口，白头浪里出湓城。长沙不久留才子，贾谊何须吊屈平。","dynasty":"唐代","title":"送杨少府贬郴州"}
{"author":"王维","content":"妄识皆心累，浮生定死媒。谁言老龙吉，未免伯牛灾。故有求仙药，仍馀遁俗杯。山川秋树苦，窗户夜泉哀。尚忆青骡去，宁知白马来。汉臣修史记，莫蔽褚生才。","dynasty":"唐代","title":"哭褚司马"}
{"author":"王维","content":"一从归白社，不复到青门。时倚檐前树，远看原上村。青菰临水拔，白鸟向山翻。寂寞於陵子，桔槔方灌园。","dynasty":"唐代","title":"辋川闲居"}
{"author":"王维","content":"松菊荒三径，图书共五车。烹葵邀上客，看竹到贫家。鹊乳先春草，莺啼过落花。自怜黄发暮，一倍惜年华。","dynasty":"唐代","title":"晚春严少尹与诸公见过"}
{"author":"王维","content":"落日山水好，漾舟信归风。探奇不觉远，因以缘源穷。遥爱云木秀，初疑路不同。安知清流转，偶与前山通。舍舟理轻策，果然惬所适。老僧四五人，逍遥荫松柏。朝梵林未曙，夜禅山更寂。道心及牧童，世事问樵客。暝宿长林下，焚香卧瑶席。涧芳袭人衣，山月映石壁。再寻畏迷误，明发更登历。笑谢桃源人，花红复来觌。","dynasty":"唐代","tags":"纪游，写景，愉悦","title":"蓝田山石门精舍"}
{"author":"王维","content":"赤日满天地，火云成山岳。草木尽焦卷，川泽皆竭涸。轻纨觉衣重，密树苦阴薄。莞簟不可近，絺绤再三濯。思出宇宙外，旷然在寥廓。长风万里来，江海荡烦浊。却顾身为患，始知心未觉。忽入甘露门，宛然清凉乐。","dynasty":"唐代","title":"杂曲歌辞。苦热行"}
{"author":"王维","content":"朱绂谁家子，无乃金张孙。骊驹从白马，出入铜龙门。问尔何功德，多承明主恩。斗鸡平乐馆，射雉上林园。曲陌车骑盛，高堂珠翠繁。奈何轩冕贵，不与布衣言。君家御沟上，垂柳夹朱门。列鼎会中贵，鸣珂朝至尊。生死在八议，穷达由一言。须识苦寒士，莫矜狐白温。","dynasty":"唐代","title":"寓言二首（次首《律髓》入侠少类，作卢象《杂诗》）"}
{"author":"王维","content":"冬宵寒且永，夜漏宫中发。草白霭繁霜，木衰澄清月。丽服映颓颜，朱灯照华发。汉家方尚少，顾影惭朝谒。","dynasty":"唐代","title":"冬夜书怀"}
{"author":"王维","content":"山寂寂兮无人，又苍苍兮多木。群龙兮满朝，君何为兮空谷。文寡和兮思深，道难知兮行独。悦石上兮流泉，与松间兮草屋。入云中兮养鸡，上山头兮抱犊。神与枣兮如瓜，虎卖杏兮收谷。愧不才兮妨贤，嫌既老兮贪禄。誓解印兮相从，何詹尹兮何卜。山中人兮欲归，云冥冥兮雨霏霏。水惊波兮翠菅蘼，白鹭忽兮翻飞，君不可兮褰衣。山万重兮一云，混天地兮不分。树晻暧兮氛氲，猿不见兮空闻。忽山西兮夕阳，见东皋兮远村。平芜绿兮千里，眇惆怅兮思君。","dynasty":"唐代","title":"送友人归山歌二首（离骚题作山中人）"}
{"author":"王维","content":"单车曾出塞，报国敢邀勋。见逐张征虏，今思霍冠军。沙平连白云，蓬卷入黄云。慷慨倚长剑，高歌一送君。","dynasty":"唐代","title":"送张判官赴河西"}
{"author":"王维","content":"褒斜不容幰，之子去何之。鸟道一千里，猿声十二时。官桥祭酒客，山木女郎祠。别后同明月，君应听子规。","dynasty":"唐代","tags":"写景，送别，抒情","title":"送杨长史赴果州"}
{"author":"王维","content":"送君南浦泪如丝，君向东州使我悲。为报故人憔悴尽，如今不似洛阳时。","dynasty":"唐代","title":"齐州送祖二（一作送别）"}
{"author":"王维","content":"腰间宝剑七星文，臂上雕弓百战勋。见说云中擒黠虏，始知天上有将军。","dynasty":"唐代","title":"赠裴旻将军"}
{"author":"王维","content":"春池深且广，会待轻舟回。靡靡绿萍合，垂杨扫复开。","dynasty":"唐代","title":"皇甫岳云溪杂题五首。萍池"}
{"author":"王维","content":"柳条拂地不须折，松树披云从更长。藤花欲暗藏猱子，柏叶初齐养麝香。","dynasty":"唐代","title":"戏题辋川别业"}
{"author":"王维","content":"斜光照墟落，穷巷牛羊归。野老念牧童，倚杖候荆扉。雉雊麦苗秀，蚕眠桑叶稀。田夫荷锄立，相见语依依。即此羡闲逸，怅然吟式微。","dynasty":"唐代","tags":"夏天，写景，农村，抒情，孤寂","title":"渭川田家"}
{"author":"王维","content":"闲洒阶边草，轻随箔外风。黄莺弄不足，衔入未央宫。","dynasty":"唐代","title":"左掖梨花（一作海棠。与丘为、皇甫冉同作）"}
{"author":"王维","content":"安得舍罗网，拂衣辞世喧。悠然策藜杖，归向桃花源。","dynasty":"唐代","title":"菩提寺禁口号又示裴迪"}
{"author":"王维","content":"欲笑周文歌宴镐，遥轻汉武乐横汾。岂知玉殿生三秀，讵有铜池出五云。陌上尧樽倾北斗，楼前舜乐动南薰。共欢天意同人意，万岁千秋奉圣君。","dynasty":"唐代","title":"大同殿柱产玉芝龙池上有庆云神光照殿百官共睹…即事"}
{"author":"王维","content":"上客能论道，吾生学养蒙。贫交世情外，才子古人中。冠上方簪豸，车边已画熊。拂衣迎五马，垂手凭双童。花醥和松屑，茶香透竹丛。薄霜澄夜月，残雪带春风。古壁苍苔黑，寒山远烧红。眼看东候别，心事北川同。为学轻先辈，何能访老翁。欲知今日后，不乐为车公。","dynasty":"唐代","title":"河南严尹弟见宿弊庐访别人赋十韵"}
{"author":"王维","content":"魏国应刘后，寂寥文雅空。漳河如旧日，之子继清风。阡陌铜台下，闾阎金虎中。送车盈灞上，轻骑出关东。相去千馀里，西园明月同。","dynasty":"唐代","title":"送熊九赴任安阳"}
{"author":"王维","content":"高处敞招提，虚空讵有倪。坐看南陌骑，下听秦城鸡。眇眇孤烟起，芊芊远树齐。青山万井外，落日五陵西。眼界今无染，心空安可迷。","dynasty":"唐代","title":"青龙寺昙璧上人兄院集"}
{"author":"王维","content":"仙官欲往九龙潭，旄节朱幡倚石龛。山压天中半天上，洞穿江底出江南。瀑布杉松常带雨，夕阳苍翠忽成岚。借问迎来双白鹤，已曾衡岳送苏耽。","dynasty":"唐代","title":"送方尊师归嵩山"}
{"author":"王维","content":"人生能几何，毕竟归无形。念君等为死，万事伤人情。慈母未及葬，一女才十龄。泱漭寒郊外，萧条闻哭声。浮云为苍茫，飞鸟不能鸣。行人何寂寞，白日自凄清。忆昔君在时，问我学无生。劝君苦不早，令君无所成。故人各有赠，又不及生平。负尔非一途，恸哭返柴荆。","dynasty":"唐代","title":"哭殷遥"}
{"author":"王维","content":"晚知清净理，日与人群疏。将候远山僧，先期扫弊庐。果从云峰里，顾我蓬蒿居。藉草饭松屑，焚香看道书。然灯昼欲尽，鸣磬夜方初。一悟寂为乐，此日闲有馀。思归何必深，身世犹空虚。","dynasty":"唐代","title":"饭覆釜山僧"}
{"author":"王维","content":"少年不足言，识道年已长。事往安可悔，馀生幸能养。誓从断臂血，不复婴世网。浮名寄缨珮，空性无羁鞅。夙承大导师，焚香此瞻仰。颓然居一室，覆载纷万象。高柳早莺啼，长廊春雨响。床下阮家屐，窗前筇竹杖。方将见身云，陋彼示天壤。一心在法要，愿以无生奖。","dynasty":"唐代","title":"谒璿上人"}
{"author":"王维","content":"西岳出浮云，积雪在太清。连天凝黛色，百里遥青冥。白日为之寒，森沉华阴城。昔闻乾坤闭，造化生巨灵。右足踏方止，左手推削成。天地忽开拆，大河注东溟。遂为西峙岳，雄雄镇秦京。大君包覆载，至德被群生。上帝伫昭告，金天思奉迎。人祇望幸久，何独禅云亭。","dynasty":"唐代","title":"华岳"}
{"author":"王维","content":"夜静群动息，蟪蛄声悠悠。庭槐北风响，日夕方高秋。思子整羽翰，及时当云浮。吾生将白首，岁晏思沧州。高足在旦暮，肯为南亩俦。","dynasty":"唐代","title":"秋夜独坐怀内弟崔兴宗"}
{"author":"王维","content":"达人无不可，忘己爱苍生。岂复少十室，弦歌在两楹。浮人日已归，但坐事农耕。桑榆郁相望，邑里多鸡鸣。秋山一何净，苍翠临寒城。视事兼偃卧，对书不簪缨。萧条人吏疏，鸟雀下空庭。鄙夫心所尚，晚节异平生。将从海岳居，守静解天刑。或可累安邑，茅茨君试营。","dynasty":"唐代","title":"赠房卢氏琯"}
{"author":"王维","content":"两妹日成长，双鬟将及人。已能持宝瑟，自解掩罗巾。念昔别时小，未知疏与亲。今来始离恨，拭泪方殷勤。小弟更孩幼，归来不相识。同居虽渐惯，见人犹未觅。宛作越人语，殊甘水乡食。别此最为难，泪尽有馀忆。","dynasty":"唐代","title":"别弟妹二首（一作卢象诗）"}
{"author":"王维","content":"不相见，不相见来久。日日泉水头，常忆同携手。携手本同心，复叹忽分襟。相忆今如此，相思深不深。","dynasty":"唐代","title":"赠裴迪"}
{"author":"王维","content":"汉家天将才且雄，来时谒帝明光宫。万乘亲推双阙下，千官出饯五陵东。誓辞甲第金门里，身作长城玉塞中。卫霍才堪一骑将，朝廷不数贰师功。赵魏燕韩多劲卒，关西侠少何咆勃。报雠只是闻尝胆，饮酒不曾妨刮骨。画戟雕戈百白寒，连旗大旆黄尘没。叠鼓遥翻瀚海波，鸣笳乱动天山月。麒麒锦带佩吴钩，飒沓青骊跃紫骝。拔剑已断天骄臂，归鞍共饮月支头。汉兵大呼一当百，虏骑相看哭且愁。教战虽令赴汤火，终知上将先伐谋。","dynasty":"唐代","title":"燕支行（时年二十一）"}
{"author":"王维","content":"晚下兮紫微，怅尘事兮多违。驻马兮双树，望青山兮不归。","dynasty":"唐代","title":"赠徐中书望终南山歌"}
{"author":"王维","content":"仄径荫宫槐，幽阴多绿苔。应门但迎扫，畏有山僧来。","dynasty":"唐代","title":"辋川集。宫槐陌"}
{"author":"王维","content":"新家孟城口，古木馀衰柳。来者复为谁，空悲昔人有。","dynasty":"唐代","title":"辋川集。孟城坳"}
{"author":"王维","content":"文杏裁为梁，香茅结为宇。不知栋里云，去作人间雨。","dynasty":"唐代","title":"辋川集。文杏馆"}
{"author":"王维","content":"旧谷行将尽，良苗未可希。老年方爱粥，卒岁且无衣。雀乳青苔井，鸡鸣白板扉。柴车驾羸牸，草屩牧豪豨.夕雨红榴拆，新秋绿芋肥。饷田桑下憩，旁舍草中归。住处名愚谷，何烦问是非。","dynasty":"唐代","title":"田家"}
{"author":"王维","content":"郊外谁相送，夫君道术亲。书生邹鲁客，才子洛阳人。祖席依寒草，行车起暮尘。山川何寂寞，长望泪沾巾。","dynasty":"唐代","title":"送孙二"}
{"author":"王维","content":"屏居淇水上，东野旷无山。日隐桑柘外，河明闾井间。牧童望村去，猎犬随人还。静者亦何事，荆扉乘昼关。","dynasty":"唐代","title":"淇上田园即事"}
{"author":"王维","content":"古墓成苍岭，幽宫象紫台。星辰七曜隔，河汉九泉开。有海人宁渡，无春雁不回。更闻松韵切，疑是大夫哀。","dynasty":"唐代","tags":"讽刺，抒情，愤懑","title":"过始皇墓"}
{"author":"王维","content":"人家在仙掌，云气欲生衣。","dynasty":"唐代","title":"句"}
{"author":"王维","content":"广武城边逢暮春，汶阳归客泪沾巾。落花寂寂啼山鸟，杨柳青青渡水人。","dynasty":"唐代","title":"寒食汜上作（一作途中口号）"}
{"author":"王维","content":"与君青眼客，共有白云心。不向东山去，日令春草深。","dynasty":"唐代","title":"赠韦穆十八"}
{"author":"王维","content":"乍向红莲没，复出清蒲飏.独立何褵褷，衔鱼古查上。","dynasty":"唐代","title":"皇甫岳云溪杂题五首。鸬鹚堰"}
{"author":"王维","content":"朝耕上平田，暮耕上平田。借问问津者，宁知沮溺贤。","dynasty":"唐代","title":"皇甫岳云溪杂题五首。上平田"}
{"author":"王维","content":"卑栖却得性，每与白云归。徇禄仍怀橘，看山免采薇。暮禽先去马，新月待开扉。霄汉时回首，知音青琐闱。","dynasty":"唐代","title":"留别钱起"}
{"author":"王维","content":"杜门不复出，久与世情疏。以此为良策，劝君归旧庐。醉歌田舍酒，笑读古人书。好是一生事，无劳献子虚。","dynasty":"唐代","title":"送孟六归襄阳（一作张子容诗）"}
{"author":"王维","content":"微官易得罪，谪去济川阴。执政方持法，明君照此心。闾阎河润上，井邑海云深。纵有归来日，各愁年鬓侵。","dynasty":"唐代","tags":"讽刺，抒怀，愤懑","title":"初出济州别城中故人"}
{"author":"王维","content":"谷口疏钟动，渔樵稍欲稀。悠然远山暮，独向白云归。菱蔓弱难定，杨花轻易飞。东皋春草色，惆怅掩柴扉。","dynasty":"唐代","title":"归辋川作"}
{"author":"王维","content":"翡翠香烟合，琉璃宝地平。龙宫连栋宇，虎穴傍檐楹。谷静唯松响，山深无鸟声。琼峰当户拆，金涧透林明。郢路云端迥，秦川雨外晴。雁王衔果献，鹿女踏花行。抖擞辞贫里，归依宿化城。绕篱生野蕨，空馆发山樱。香饭青菰米，嘉蔬绿笋茎。誓陪清梵末，端坐学无生。","dynasty":"唐代","title":"游化感寺"}
{"author":"王维","content":"骑省直明光，鸡鸣谒建章。遥闻侍中珮，闇识令君香。玉漏随铜史，天书拜夕郎。旌旗映阊阖，歌吹满昭阳。官舍梅初紫，宫门柳欲黄。愿将迟日意，同与圣恩长。","dynasty":"唐代","title":"春日直门下省早朝（时为右补阙）"}
{"author":"王维","content":"四海方无事，三秋大有年。百生无此日，万寿愿齐天。芍药和金鼎，茱萸插玳筵。玉堂开右个，天乐动宫悬。御柳疏秋景，城鸦拂曙烟。无穷菊花节，长奉柏梁篇。","dynasty":"唐代","title":"奉和圣制重阳节宰臣及群官上寿应制"}
{"author":"王维","content":"轻舟南垞去，北垞淼难即。隔浦望人家，遥遥不相识。","dynasty":"唐代","title":"辋川集。南垞"}
{"author":"王维","content":"建礼高秋夜，承明候晓过。九门寒漏彻，万井曙钟多。月迥藏珠斗，云消出绛河。更惭衰朽质，南陌共鸣珂。","dynasty":"唐代","title":"同崔员外秋宵寓直"}
{"author":"王维","content":"君家少室西，为复少室东，别来几日今春风。新买双谿定何似，馀生欲寄白云中。","dynasty":"唐代","title":"问寇校书双谿"}
{"author":"王维","content":"乔木万馀株，清流贯其中。前临大川口，豁达来长风。涟漪涵白沙，素鲔如游空。偃卧盘石上，翻涛沃微躬。漱流复濯足，前对钓鱼翁。贪饵凡几许，徒思莲叶东。","dynasty":"唐代","title":"纳凉"}
{"author":"王维","content":"昔余栖遁日，之子烟霞邻。共携松叶酒，俱篸竹皮巾。攀林遍岩洞，采药无冬春。谬以道门子，征为骖御臣。常恐丹液就，先我紫阳宾。夭促万涂尽，哀伤百虑新。迹峻不容俗，才多反累真。泣对双泉水，还山无主人。","dynasty":"唐代","title":"过太乙观贾生房"}
{"author":"王维","content":"闻君饵丹砂，甚有好颜色。不知从今去，几时生羽翼。王母翳华芝，望尔昆仑侧。文螭从赤豹，万里方一息。悲哉世上人，甘此膻腥食。","dynasty":"唐代","title":"赠李颀"}
{"author":"王维","content":"翠羽流苏帐，春眠曙不开。羞从面色起，娇逐语声来。早向昭阳殿，君王中使催。堂上青弦动，堂前绮席陈。齐歌卢女曲，双舞洛阳人。倾国徒相看，宁知心所亲。香气传空满，妆华影箔通。歌闻天仗外，舞出御楼中。日暮归何处，花间长乐宫。宫女还金屋，将眠复畏明。入春轻衣好，半夜薄妆成。拂曙朝前殿，玉墀多珮声。朝日照绮窗，佳人坐临镜。散黛恨犹轻，插钗嫌未正。同心勿遽游，幸待春妆竟。","dynasty":"唐代","title":"扶南曲歌词五首"}
{"author":"王维","content":"嗟予未丧，哀此孤生。屏居蓝田，薄地躬耕。岁晏输税，以奉粢盛。晨往东皋，草露未晞。暮看烟火，负担来归。我闻有客，足扫荆扉。箪食伊何，疈瓜抓枣。仰厕群贤，皤然一老。愧无莞簟，班荆席藁。泛泛登陂，折彼荷花。静观素鲔，俯映白沙。山鸟群飞，日隐轻霞。登车上马，倏忽云散。雀噪荒村，鸡鸣空馆。还复幽独，重欷累叹。","dynasty":"唐代","title":"酬诸公见过（时官未出，在辋川庄）"}
{"author":"王维","content":"凤扆朝碧落，龙图耀金镜。维岳降二臣，戴天临万姓。山川八校满，井邑三农竟。比屋皆可封，谁家不相庆。林疏远村出，野旷寒山静。帝城云里深，渭水天边映。佳气含风景，颂声溢歌咏。端拱能任贤，弥彰圣君圣。","dynasty":"唐代","title":"奉和圣制登降圣观与宰臣等同望应制"}
{"author":"王维","content":"伯舅吏淮泗，卓鲁方喟然。悠哉自不竞，退耕东皋田。条桑腊月下，种杏春风前。酌醴赋归去，共知陶令贤。","dynasty":"唐代","title":"奉送六舅归陆浑"}
{"author":"王维","content":"积雪满阡陌，故人不可期。长安千门复万户，何处躞蹀黄金羁。","dynasty":"唐代","title":"雪中忆李楫"}
{"author":"王维","content":"云馆接天居，霓裳侍玉除。春池百子外，芳树万年馀。洞有仙人箓，山藏太史书。君恩深汉帝，且莫上空虚。","dynasty":"唐代","title":"和尹谏议史馆山池"}
{"author":"王维","content":"贫居依谷口，乔木带荒村。石路枉回驾，山家谁候门。渔舟胶冻浦，猎火烧寒原。唯有白云外，疏钟闻夜猿。","dynasty":"唐代","title":"酬虞部苏员外过蓝田别业不见留之作"}
{"author":"王维","content":"君自故乡来，应知故乡事。来日绮窗前，寒梅著花未？","dynasty":"唐代","tags":"唐诗三百首，思乡，思亲，写景，梅花","title":"杂诗三首·其二"}
{"author":"王维","content":"山中相送罢，日暮掩柴扉。春草明年绿，王孙归不归？(明年一作：年年)","dynasty":"唐代","tags":"唐诗三百首，送别，友情","title":"送别/山中送别"}
{"author":"王维","content":"中岁颇好道，晚家南山陲。兴来每独往，胜事空自知。行到水穷处，坐看云起时。偶然值林叟，谈笑无还期。","dynasty":"唐代","tags":"唐诗三百首，田园，写人，抒情","title":"终南别业"}
{"author":"王维","content":"风劲角弓鸣，将军猎渭城。草枯鹰眼疾，雪尽马蹄轻。忽过新丰市，还归细柳营。回看射雕处，千里暮云平。","dynasty":"唐代","tags":"冬天，狩猎","title":"观猎"}
{"author":"王维","content":"新丰美酒斗十千，咸阳游侠多少年。相逢意气为君饮，系马高楼垂柳边。出身仕汉羽林郎，初随骠骑战渔阳。孰知不向边庭苦，纵死犹闻侠骨香。一身能擘两雕弧，虏骑千重只似无。偏坐金鞍调白羽，纷纷射杀五单于。汉家君臣欢宴终，高议云台论战功。天子临轩赐侯印，将军佩出明光宫。","dynasty":"唐代","tags":"乐府，励志，少年，喝酒，边塞，战争","title":"少年行四首"}
{"author":"王维","content":"下马饮君酒，问君何所之？君言不得意，归卧南山陲。但去莫复问，白云无尽时。","dynasty":"唐代","tags":"唐诗三百首，友情，送别，写景，抒情","title":"送别"}
{"author":"王维","content":"　　近腊月下，景气和畅，故山殊可过。足下方温经，猥不敢相烦，辄便往山中，憩感配寺，与山僧饭讫而去。　　北涉玄灞，清月映郭。夜登华子冈，辋水沦涟，与月上下。寒山远火，明灭林外。深巷寒犬，吠声如豹。村墟夜舂，复与疏钟相间。此时独坐，僮仆静默，多思曩昔，携手赋诗，步仄径，临清流也。　　当待春中，草木蔓发，春山可望，轻鲦出水，白鸥矫翼，露湿青皋，麦陇朝雊，斯之不远，倘能从我游乎？非子天机清妙者，岂能以此不急之务相邀。然是中有深趣矣！无忽。因驮黄檗人往，不一，山中人王维白。","dynasty":"唐代","tags":"高中文言文，书信，写景，邀请，友人","title":"山中与裴秀才迪书"}
{"author":"王维","content":"寒山转苍翠，秋水日潺湲。倚杖柴门外，临风听暮蝉。渡头馀落日，墟里上孤烟。(馀一作余)复值接舆醉，狂歌五柳前。","dynasty":"唐代","tags":"唐诗三百首，秋天，写景，抒情","title":"辋川闲居赠裴秀才迪"}
{"author":"王维","content":"积雨空林烟火迟，蒸藜炊黍饷东菑。漠漠水田飞白鹭，阴阴夏木啭黄鹂。山中习静观朝槿，松下清斋折露葵。野老与人争席罢，海鸥何事更相疑。","dynasty":"唐代","tags":"唐诗三百首，田园","title":"积雨辋川庄作/秋归辋川庄作"}
{"author":"王维","content":"太乙近天都，连山接海隅。白云回望合，青霭入看无。分野中峰变，阴晴众壑殊。欲投人处宿，隔水问樵夫。","dynasty":"唐代","tags":"唐诗三百首，高中古诗，写山","title":"终南山"}
{"author":"王维","content":"北垞湖水北，杂树映朱阑。逶迤南川水，明灭青林端。","dynasty":"唐代","title":"辋川集。北垞"}
{"author":"王维","content":"结实红且绿，复如花更开。山中傥留客，置此芙蓉杯。","dynasty":"唐代","title":"辋川集。茱萸沜"}
{"author":"王维","content":"纱帽乌皮几，闲居懒赋诗。门看五柳识，年算六身知。灵寿君王赐，雕胡弟子炊。空劳酒食馔，持底解人颐。","dynasty":"唐代","title":"慕容承携素馔见过"}
{"author":"王维","content":"送君从此去，转觉故人稀。徒御犹回首，田园方掩扉。出门当旅食，中路授寒衣。江汉风流地，游人何岁归。","dynasty":"唐代","title":"送崔九兴宗游蜀"}
{"author":"王维","content":"宁亲为令子，似舅即贤甥。别路经花县，还乡入锦城。山临青塞断，江向白云平。献赋何时至，明君忆长卿。","dynasty":"唐代","title":"送严秀才还蜀"}
{"author":"王维","content":"不识阳关路，新从定远侯。黄云断春色，画角起边愁。瀚海经年到，交河出塞流。须令外国使，知饮月氏头。","dynasty":"唐代","title":"送平澹然判官"}
{"author":"王维","content":"长乐青门外，宜春小苑东。楼开万井上，辇过百花中。画鹢移仙妓，金貂列上公。清歌邀落日，妙舞向春风。渭水明秦甸，黄山入汉宫。君王来祓禊，灞浐亦朝宗。","dynasty":"唐代","title":"奉和圣制上巳于望春亭观禊饮应制"}
{"author":"王维","content":"秋空自明迥，况复远人间。畅以沙际鹤，兼之云外山。澄波澹将夕，清月皓方闲。此夜任孤棹，夷犹殊未还。","dynasty":"唐代","title":"泛前陂"}
{"author":"王维","content":"新妆可怜色，落日卷罗帷。炉气清珍簟，墙阴上玉墀。春虫飞网户，暮雀隐花枝。向晚多愁思，闲窗桃李时。","dynasty":"唐代","title":"晚春归思"}
{"author":"王维","content":"猿吟一何苦，愁朝复悲夕。莫作巫峡声，肠断秋江客。","dynasty":"唐代","title":"闻裴秀才迪吟诗因戏赠"}
{"author":"王维","content":"隔河见桑柘，蔼蔼黎阳川。望望行渐远，孤峰没云烟。故人不可见，河水复悠然。赖有政声远，时闻行路传。","dynasty":"唐代","title":"至滑州隔河望黎阳忆丁三"}
{"author":"王维","content":"轻舟南垞去，北垞淼难即。隔浦望人家，遥遥不相识。","dynasty":"唐代","title":"辋川集。南垞"}
{"author":"王维","content":"飞鸟去不穷，连山复秋色。上下华子冈，惆怅情何极。","dynasty":"唐代","title":"辋川集·华子冈"}
{"author":"王维","content":"读书复骑射。带剑游淮阴。淮阴少年辈。千里远相寻。高义难自隐。明时宁陆沈。岛夷九州外。泉馆三山深。席帆聊问罪。卉服尽成擒。归来见天子。拜爵赐黄金。忽思鲈鱼［鱼会］。复有沧洲心。天寒蒹葭渚。日露云梦林。江城下枫叶。淮上闻秋砧。送归青门外。车马去［侵，“马”代“亻”］［侵，“马”代“亻”］。惆怅新丰树。空余天际禽。","dynasty":"唐代","title":"送从弟蕃游淮南"}
{"author":"王维","content":"与君青眼客，共有白云心。不向东山去，日令春草深。","dynasty":"唐代","title":"赠韦穆十八"}
{"author":"王维","content":"双燕初命子，五桃新作花。王昌是东舍，宋玉次西家。小小能织绮，时时出浣纱。亲劳使君问，南陌驻香车。","dynasty":"唐代","title":"杂诗"}
{"author":"王维","content":"纱帽乌皮几，闲居懒赋诗。门看五柳识，年算六身知。灵寿君王赐，雕胡弟子炊。空劳酒食馔，持底解人颐。","dynasty":"唐代","title":"慕容承携素馔见过"}
{"author":"王维","content":"愚谷与谁去，唯将黎子同。非须一处住，不那两心空。宁问春将夏，谁论西复东。不知吾与子，若个是愚公。吾家愚谷里，此谷本来平。虽则行无迹，还能响应声。不随云色暗，只待日光明。缘底名愚谷，都由愚所成。借问愚公谷，与君聊一寻。不寻翻到谷，此谷不离心。行处曾无险，看时岂有深。寄言尘世客，何处欲归临。","dynasty":"唐代","title":"愚公谷三首（青龙寺与黎昕戏题）"}
{"author":"王维","content":"晚下兮紫微，怅尘事兮多违。驻马兮双树，望青山兮不归。","dynasty":"唐代","title":"赠徐中书望终南山歌"}
{"author":"王维","content":"已见寒梅发，复闻啼鸟声。心心视春草，畏向阶前生。","dynasty":"唐代","title":"杂诗三首其三"}
{"author":"王维","content":"山中相送罢，日暮掩柴扉。春草年年绿，王孙归不归。","dynasty":"唐代","title":"送别"}
{"author":"王维","content":"侬家真个去，公定随侬否。著处是莲花，无心变杨柳。松龛藏药裹，石唇安茶臼。气味当共知，那能不携手。","dynasty":"唐代","title":"酬黎居士淅川作（昙壁上人院走笔成）"}
{"author":"王维","content":"君心尚栖隐，久欲傍归路。在朝每为言，解印果成趣。晨鸡鸣邻里，群动从所务。农夫行饷田，闺妾起缝素。开轩御衣服，散帙理章句。时吟招隐诗，或制闲居赋。新晴望郊郭，日映桑榆暮。阴昼小苑城，微明渭川树。揆予宅闾井，幽赏何由屡。道存终不忘，迹异难相遇。此时惜离别，再来芳菲度。","dynasty":"唐代","title":"丁寓田家有赠"}
{"author":"王维","content":"愚谷与谁去，唯将黎子同。非须一处住，不那两心空。宁问春将夏，谁论西复东。不知吾与子，若个是愚公。吾家愚谷里，此谷本来平。虽则行无迹，还能响应声。不随云色暗，只待日光明。缘底名愚谷，都由愚所成。借问愚公谷，与君聊一寻。不寻翻到谷，此谷不离心。行处曾无险，看时岂有深。寄言尘世客，何处欲归临。","dynasty":"唐代","title":"愚公谷三首（青龙寺与黎昕戏题）"}
{"author":"王维","content":"乍向红莲没，复出清蒲飏.独立何褵褷，衔鱼古查上。","dynasty":"唐代","title":"皇甫岳云溪杂题五首。鸬鹚堰"}
{"author":"王维","content":"高楼月似霜，秋夜郁金堂。对坐弹卢女，同看舞凤凰。少儿多送酒，小玉更焚香。结束平阳骑，明朝入建章。","dynasty":"唐代","title":"奉和杨驸马六郎秋夜即事"}
{"author":"王维","content":"万乘亲斋祭，千官喜豫游。奉迎从上苑，祓禊向中流。草树连容卫，山河对冕旒。画旗摇浦溆，春服满汀洲。仙籞龙媒下，神皋凤跸留。从今亿万岁，天宝纪春秋。","dynasty":"唐代","title":"三月三日曲江侍宴应制"}
{"author":"王维","content":"隔河见桑柘，蔼蔼黎阳川。望望行渐远，孤峰没云烟。故人不可见，河水复悠然。赖有政声远，时闻行路传。","dynasty":"唐代","title":"至滑州隔河望黎阳忆丁三"}
{"author":"王维","content":"圣代无隐者，英灵尽来归。遂令东山客，不得顾采薇。既至金门远，孰云吾道非。江淮度寒食，京洛缝春衣。置酒长安道，同心与我违。行当浮桂棹，未几拂荆扉。远树带行客，孤城当落晖。吾谋适不用，勿谓知音稀。","dynasty":"唐代","tags":"唐诗三百首，送别，慰勉，友情","title":"送綦毋潜落第还乡"}
{"author":"王维","content":"珥笔趋丹陛，垂珰上玉除。步檐青琐闼，方幰画轮车。市阅千金字，朝闻五色书。致君光帝典，荐士满公车。伏奏回金驾，横经重石渠。从兹罢角牴，且复幸储胥。天统知尧后，王章笑鲁初。匈奴遥俯伏，汉相俨簪裾。贾生非不遇，汲黯自堪疏。学易思求我，言诗或起予。当从大夫后，何惜隶人馀。","dynasty":"唐代","title":"上张令公"}
{"author":"王维","content":"宛洛有风尘，君行多苦辛。四愁连汉水，百口寄随人。槐色阴清昼，杨花惹暮春。朝端肯相送，天子绣衣臣。","dynasty":"唐代","title":"送丘为往唐州"}
{"author":"王维","content":"〔一作过青溪水作〕言入黄花川。每逐青溪水。随山将万转。趣途无百里。声喧乱石中。色静深松里。漾（一作演）漾泛菱荇。澄澄映葭苇。我心素已闲。清川（一作明）澹如此。请留盘石上。垂钓将已矣。","dynasty":"唐代","title":"青溪"}
{"author":"王维","content":"渔舟逐水爱山春，两岸桃花夹古津。坐看红树不知远，行尽青溪不见人。山口潜行始隈隩，山开旷望旋平陆。遥看一处攒云树，近入千家散花竹。樵客初传汉姓名，居人未改秦衣服。居人共住武陵源，还从物外起田园。月明松下房栊静，日出云中鸡犬喧。惊闻俗客争来集，竞引还家问都邑。平明闾巷扫花开，薄暮渔樵乘水入。初因避地去人间，及至成仙遂不还。峡里谁知有人事，世中遥望空云山。不疑灵境难闻见，尘心未尽思乡县。出洞无论隔山水，辞家终拟长游衍。自谓经过旧不迷，安知峰壑今来变。当时只记入山深，青溪几度到云林。春来遍是桃花水，不辨仙源何处寻。","dynasty":"唐代","tags":"唐诗三百首，乐府，写景，写狗古诗18首","title":"桃源行"}
{"author":"王维","content":"闻道黄金地，仍开白玉田。掷山移巨石，咒岭出飞泉。猛虎同三径，愁猿学四禅。买香然绿桂，乞火踏红莲。草色摇霞上，松声泛月边。山河穷百二，世界接三千。梵宇聊凭视，王城遂渺然。灞陵才出树，渭水欲连天。远县分诸郭，孤村起白烟。望云思圣主，披雾隐群贤。薄宦惭尸素，终身拟尚玄。谁知草庵客，曾和柏梁篇。","dynasty":"唐代","title":"游悟真寺（一作王缙诗）"}
{"author":"王维","content":"〔英华以前八句另为一首。注云。集本二诗共为一首。〕落日山水好。漾舟信归风。探奇（一作玩寄）不觉远。因以缘（一作寻）源穷。遥爱云木秀（一作翠）。初疑（一作言）路不同。安（一作谁）知清流转。偶与前山通。舍舟理轻策。果然惬所适。老僧四五人。逍遥荫松柏。朝梵林未（一作方）曙。夜禅山（一作心）更寂。道心及（一作友）牧童。世事问樵客。暝宿长林（一作井）下。焚香卧瑶席。涧芳袭人衣。山月映石壁。再寻畏迷误。明发更登历。笑谢桃源人。花红复来觌。","dynasty":"唐代","title":"蓝田山石门精舍?"}
{"author":"王维","content":"主人能爱客，终日有逢迎。贳得新丰酒，复闻秦女筝。柳条疏客舍，槐叶下秋城。语笑且为乐，吾将达此生。","dynasty":"唐代","title":"与卢象集朱家"}
{"author":"王维","content":"珥笔趋丹陛，垂珰上玉除。步檐青琐闼，方幰画轮车。市阅千金字，朝闻五色书。致君光帝典，荐士满公车。伏奏回金驾，横经重石渠。从兹罢角牴，且复幸储胥。天统知尧后，王章笑鲁初。匈奴遥俯伏，汉相俨簪裾。贾生非不遇，汲黯自堪疏。学易思求我，言诗或起予。当从大夫后，何惜隶人馀。","dynasty":"唐代","title":"上张令公"}
{"author":"王维","content":"〔英华作田家赠丁禹。注云。集作丁宇。误也。〕君心尚栖隐。久欲傍归路。在朝每为言。解印果成趣。晨鸡鸣邻里。群动从所务。农夫行饷田。闺妾（一作妇）起缝素。开轩御衣服。散帙理章句。时吟招隐诗。或制闲居赋。新晴望郊郭。日映（一作［日失］）桑榆暮。阴昼（一作荫尽）小苑城。微明渭川树。揆予宅闾井。幽赏何由屡。道存终不忘。迹异难相遇。此时惜离别。再来芳菲度。","dynasty":"唐代","title":"丁宇田家有赠"}
{"author":"王维","content":"桂魄初生秋露微，轻罗已薄未更衣。银筝夜久殷勤弄，心怯空房不忍归。","dynasty":"唐代","tags":"唐诗三百首，秋天，女子，思念","title":"秋夜曲"}
{"author":"王维","content":"不逐城东游侠儿，隐囊纱帽坐弹棋。蜀中夫子时开卦，洛下书生解咏诗。药阑花径衡门里，时复据梧聊隐几。屏风误点惑孙郎，团扇草书轻内史。故园高枕度三春，永日垂帷绝四邻。自想蔡邕今已老，更将书籍与何人。","dynasty":"唐代","title":"故人张諲工诗善易卜兼能丹青草隶顷以诗见赠聊获酬之"}
{"author":"王维","content":"否极尝闻泰，嗟君独不然。悯凶才稚齿，羸疾主中年。馀力文章秀，生知礼乐全。翰留天帐览，词入帝宫传。国讶终军少，人知贾谊贤。公卿尽虚左，朋识共推先。不恨依穷辙，终期济巨川。才雄望羔雁，寿促背貂蝉。福善闻前录，歼良昧上玄。何辜铩鸾翮，底事碎龙泉。鵩起长沙赋，麟终曲阜编。域中君道广，海内我情偏。乍失疑犹见，沉思悟绝缘。生前不忍别，死后向谁宣。为此情难尽，弥令忆更缠。本家清渭曲，归葬旧茔边。永去长安道，徒闻京兆阡。旌车出郊甸，乡国隐云天。定作无期别，宁同旧日旋。候门家属苦，行路国人怜。送客哀难进，征途泥复前。赠言为挽曲，奠席是离筵。念昔同携手，风期不暂捐。南山俱隐逸，东洛类神仙。未省音容间，那堪生死迁。花时金谷饮，月夜竹林眠。满地传都赋，倾朝看药船。群公咸属目，微物敢齐肩。谬合同人旨，而将玉树连。不期先挂剑，长恐后施鞭。为善吾无矣，知音子绝焉。琴声纵不没，终亦继悲弦。","dynasty":"唐代","title":"哭祖六自虚（时年十八）"}
{"author":"王维","content":"明到衡山与洞庭，若为秋月听猿声。愁看北渚三湘远，恶说南风五两轻。青草瘴时过夏口，白头浪里出湓城。长沙不久留才子，贾谊何须吊屈平。","dynasty":"唐代","title":"送杨少府贬郴州"}
{"author":"王维","content":"冬宵寒且永，夜漏宫中发。草白霭繁霜，木衰澄清月。丽服映颓颜，朱灯照华发。汉家方尚少，顾影惭朝谒。","dynasty":"唐代","title":"冬夜书怀"}
{"author":"王维","content":"屏居淇水上，东野旷无山。日隐桑柘外，河明闾井间。牧童望村去，猎犬随人还。静者亦何事，荆扉乘昼关。","dynasty":"唐代","title":"淇上田园即事"}
{"author":"王维","content":"綵仗连宵合，琼楼拂曙通。年光三月里，宫殿百花中。不数秦王日，谁将洛水同。酒筵嫌落絮，舞袖怯春风。天保无为德，人欢不战功。仍临九衢宴，更达四门聪。","dynasty":"唐代","title":"三月三日勤政楼侍宴应制"}
{"author":"王维","content":"翡翠香烟合，琉璃宝地平。龙宫连栋宇，虎穴傍檐楹。谷静唯松响，山深无鸟声。琼峰当户拆，金涧透林明。郢路云端迥，秦川雨外晴。雁王衔果献，鹿女踏花行。抖擞辞贫里，归依宿化城。绕篱生野蕨，空馆发山樱。香饭青菰米，嘉蔬绿笋茎。誓陪清梵末，端坐学无生。","dynasty":"唐代","title":"游化感寺"}
{"author":"王维","content":"汉家李将军，三代将门子。结发有奇策，少年成壮士。长驱塞上儿，深入单于垒。旌旗列相向，箫鼓悲何已。日暮沙漠陲，战声烟尘里。将令骄虏灭，岂独名王侍。既失大军援，遂婴穹庐耻。少小蒙汉恩，何堪坐思此。深衷欲有报，投躯未能死。引领望子卿，非君谁相理。","dynasty":"唐代","title":"李陵咏（时年十九）"}
{"author":"王维","content":"座客香貂满，宫娃绮幔张。涧花轻粉色，山月少灯光。积翠纱窗暗，飞泉绣户凉。还将歌舞出，归路莫愁长。","dynasty":"唐代","title":"从岐王夜宴卫家山池应教"}
{"author":"王维","content":"妄识皆心累，浮生定死媒。谁言老龙吉，未免伯牛灾。故有求仙药，仍馀遁俗杯。山川秋树苦，窗户夜泉哀。尚忆青骡去，宁知白马来。汉臣修史记，莫蔽褚生才。","dynasty":"唐代","title":"哭褚司马"}
{"author":"王维","content":"〔一作卢象诗〕篱间（一作中）犬迎吠。出屋候荆（一作柴）扉。岁晏输井税。山村人夜归。晚田始家食。余布成我衣。讵肯无公事。烦君问是非。","dynasty":"唐代","title":"赠刘蓝田"}
{"author":"王维","content":"〔时为节度判官。在凉州作。〕天路来兮双黄鹄。云上飞兮水上宿。抚翼和鸣整羽族。不得已。忽分飞。家在玉京朝紫微。主人临水送将归。悲笳嘹唳垂舞衣。宾欲散兮复相依。几往返兮极浦。尚裴回兮落晖。岸（一作塞）上火兮相迎。将夜入兮边城。鞍马归兮佳人散。怅离忧兮独含情。","dynasty":"唐代","title":"双黄鹄歌送别"}
{"author":"王维","content":"渭水自萦秦塞曲，黄山旧绕汉宫斜。銮舆迥出千门柳，阁道回看上苑花。云里帝城双凤阙，雨中春树万人家。为乘阳气行时令，不是宸游玩物华。","dynasty":"唐代","tags":"唐诗三百首，应制","title":"奉和圣制从蓬莱向兴庆阁道中留春雨中春望之作应制"}
{"author":"王维","content":"桂尊迎帝子，杜若赠佳人。椒浆奠瑶席，欲下云中君。","dynasty":"唐代","title":"辋川集。椒园"}
{"author":"王维","content":"楚塞三湘接，荆门九派通。江流天地外，山色有无中。郡邑浮前浦，波澜动远空。襄阳好风日，留醉与山翁。","dynasty":"唐代","title":"汉江临眺"}
{"author":"王维","content":"南山之瀑水兮，激石滈瀑似雷惊，人相对兮不闻语声。翻涡跳沫兮苍苔湿，藓老且厚，春草为之不生。兽不敢惊动，鸟不敢飞鸣。白鼋涡涛戏濑兮，委身以纵横。王人之仁兮，不网不钓，得遂性以生成。","dynasty":"唐代","title":"白鼋涡（杂言走笔）"}
{"author":"王维","content":"一公栖太白，高顶出风烟。梵流诸壑遍，花雨一峰偏。迹为无心隐，名因立教传。鸟来远语法，客去更安禅。昼涉松路尽，暮投兰若边。洞房隐深竹，清夜闻遥泉。向是云霞里，今成枕席前。岂唯暂留宿，服事将穷年。","dynasty":"唐代","title":"投道一师兰若宿"}
{"author":"王维","content":"空山新雨后，天气晚来秋。明月松间照，清泉石上流。竹喧归浣女，莲动下渔舟。随意春芳歇，王孙自可留。","dynasty":"唐代","tags":"唐诗三百首，山水，写景，写人，秋雨，早教古诗100首","title":"山居秋暝"}
{"author":"王维","content":"轻阴阁小雨，深院昼慵开。坐看苍苔色，欲上人衣来。","dynasty":"唐代","tags":"即事，写景","title":"书事"}
{"author":"王维","content":"与君青眼客，共有白云心。不向东山去，日令春草深。","dynasty":"唐代","title":"赠韦穆十八"}
{"author":"王维","content":"〔一本有咏字〕山中燕子龛。路剧羊肠恶。裂地竞盘屈。插天多峭［谔，“山”代“讠”］。瀑泉吼而喷。怪石看欲落。伯禹访未知。五丁愁不凿。上人无生缘。生长居紫阁。六时自捶磬。一饮常带索。种田烧白云。斫漆响丹壑。行随拾栗猿。归对巢松鹤。时许山神请。偶逢洞仙博。救世多慈悲。即心无行作。周商倦积阻。蜀物多淹泊。岩腹乍旁穿。涧唇时外拓。桥因倒树架。栅值垂藤缚。鸟道悉已平。龙宫为之涸。跳波谁揭厉。绝壁免扪摸。山木日阴阴。结跏归旧林。一向石门里。任君春草深。","dynasty":"唐代","title":"燕子龛禅师"}
{"author":"王维","content":"田舍有老翁，垂白衡门里。有时农事闲，斗酒呼邻里。喧聒茅檐下，或坐或复起。短褐不为薄，园葵固足美。动则长子孙，不曾向城市。五帝与三王，古来称天子。干戈将揖让，毕竟何者是。得意苟为乐，野田安足鄙。且当放怀去，行行没馀齿。","dynasty":"唐代","title":"偶然作六首其二"}
{"author":"王维","content":"山中人兮欲归，云冥冥兮雨霏霏，水惊波兮翠菅靡。白鹭忽兮翻飞，君不可兮褰衣。山万重兮一云，混天地兮不分。树晻暧兮氛氲，猿不见兮空闻。忽山西兮夕阳，见东皋兮远村。平芜绿兮千里，眇惆怅兮思君。","dynasty":"唐代","title":"送友人归山歌二首其二"}
{"author":"王维","content":"万壑树参天，千山响杜鹃。山中一夜雨，树杪百重泉。汉女输橦布，巴人讼芋田。文翁翻教授，不敢倚先贤。","dynasty":"唐代","tags":"唐诗三百首，友情，送别","title":"送梓州李使君"}
{"author":"王维","content":"苍舒留帝宠，子晋有仙才。五岁过人智，三天使鹤催。心悲阳禄馆，目断望思台。若道长安近，何为更不来。","dynasty":"唐代","title":"恭懿太子挽歌五首其四"}
{"author":"王维","content":"新家孟城口，古木余衰柳。来者复为谁？空悲昔人有。","dynasty":"唐代","title":"孟城坳"}
{"author":"王维","content":"渔舟逐水爱山春，两岸桃花夹古津。坐看红树不知远，行尽青溪不见人。山口潜行始隈隩，山开旷望旋平陆。遥看一处攒云树，近入千家散花竹。樵客初传汉姓名，居人未改秦衣服。居人共住武陵源，还从物外起田园。月明松下房栊静，日出云中鸡犬喧。惊闻俗客争来集，竞引还家问都邑。平明闾巷扫花开，薄暮渔樵乘水入。初因避地去人间，及至成仙遂不还。峡里谁知有人事，世中遥望空云山。不疑灵境难闻见，尘心未尽思乡县。出洞无论隔山水，辞家终拟长游衍。自谓经过旧不迷，安知峰壑今来变。当时只记入山深，青溪几度到云林。春来遍是桃花水，不辨仙源何处寻。","dynasty":"唐代","tags":"唐诗三百首，乐府，写景，写狗古诗18首","title":"桃源行"}
{"author":"王维","content":"宁亲为令子，似舅即贤甥。别路经花县，还乡入锦城。山临青塞断，江向白云平。献赋何时至，明君忆长卿。","dynasty":"唐代","title":"送严秀才还蜀"}
{"author":"王维","content":"陌上新离别，苍茫四郊晦。登高不见君，故山复云外。远树蔽行人，长天隐秋塞。心悲宦游子，何处飞征盖。","dynasty":"唐代","title":"别弟缙后登青龙寺望蓝田山"}
{"author":"王维","content":"帝子远辞丹凤阙，天书遥借翠微宫。隔窗云雾生衣上，卷幔山泉入镜中。林下水声喧语笑，岩间树色隐房栊。仙家未必能胜此，何事吹笙向碧空。","dynasty":"唐代","tags":"山水，田园","title":"敕借岐王九成宫避暑应教"}
{"author":"王维","content":"黄雀痴，黄雀痴，谓言青鷇是我儿。一一口衔食，养得成毛衣。到大啁啾解游飏，各自东西南北飞。薄暮空巢上，羁雌独自归。凤凰九雏亦如此，慎莫愁思憔悴损容辉。","dynasty":"唐代","title":"黄雀痴（杂言走笔）"}
{"author":"王维","content":"绿艳闲且静，红衣浅复深。花心愁欲断，春色岂知心。","dynasty":"唐代","tags":"咏物，牡丹，抒情，愁苦","title":"红牡丹"}
{"author":"王维","content":"南山之瀑水兮，激石滈瀑似雷惊，人相对兮不闻语声。翻涡跳沫兮苍苔湿，藓老且厚，春草为之不生。兽不敢惊动，鸟不敢飞鸣。白鼋涡涛戏濑兮，委身以纵横。王人之仁兮，不网不钓，得遂性以生成。","dynasty":"唐代","title":"白鼋涡（杂言走笔）"}
{"author":"王维","content":"可怜盘石临泉水，复有垂杨拂酒杯。若道春风不解意，何因吹送落花来。","dynasty":"唐代","tags":"春天，写景","title":"戏题盘石"}
{"author":"王维","content":"艳色天下重，西施宁久微。朝为越溪女，暮作吴宫妃。贱日岂殊众，贵来方悟稀。邀人傅香粉，不自著罗衣。君宠益娇态，君怜无是非。当时浣纱伴，莫得同车归。持谢邻家子，效颦安可希。","dynasty":"唐代","tags":"唐诗三百首，写人，怀古，怀才不遇","title":"西施咏"}
{"author":"王维","content":"翡翠香烟合，琉璃宝地平。龙宫连栋宇，虎穴傍檐楹。谷静唯松响，山深无鸟声。琼峰当户拆，金涧透林明。郢路云端迥，秦川雨外晴。雁王衔果献，鹿女踏花行。抖擞辞贫里，归依宿化城。绕篱生野蕨，空馆发山樱。香饭青菰米，嘉蔬绿笋茎。誓陪清梵末，端坐学无生。","dynasty":"唐代","title":"游化感寺"}
{"author":"王维","content":"微官易得罪，谪去济川阴。执政方持法，明君照此心。闾阎河润上，井邑海云深。纵有归来日，各愁年鬓侵。","dynasty":"唐代","tags":"讽刺，抒怀，愤懑","title":"初出济州别城中故人"}
{"author":"王维","content":"〔时拜右拾遗〕宁栖野树林。宁饮涧水（一作中）流。不用坐【粱】（梁）肉。崎岖见王侯。鄙哉匹夫节。布褐将白头。任智诚则短。守任固其优。侧闻大君子。安问党与雠。所不卖公器。动为苍生谋。贱子跪自陈。可为帐下不。感激有公议。曲私非所求。","dynasty":"唐代","title":"献始兴公"}
{"author":"王维","content":"郎署有伊人，居然古人风。天子顾河北，诏书除征东。拜手辞上官，缓步出南宫。九河平原外，七国蓟门中。阴风悲枯桑，古塞多飞蓬。万里不见虏，萧条胡地空。无为费中国，更欲邀奇功。迟迟前相送，握手嗟异同。行当封侯归，肯访商山翁。","dynasty":"唐代","title":"送陆员外"}
{"author":"王维","content":"日日采莲去，洲长多暮归。弄篙莫溅水，畏湿红莲衣。","dynasty":"唐代","tags":"生活，闲适","title":"皇甫岳云溪杂题五首·莲花坞"}
{"author":"王维","content":"酌酒与君君自宽，人情翻覆似波澜。白首相知犹按剑，朱门先达笑弹冠。草色全经细雨湿，花枝欲动春风寒。世事浮云何足问，不如高卧且加餐。","dynasty":"唐代","tags":"写景，愤懑","title":"酌酒与裴迪"}
{"author":"王维","content":"木末芙蓉花，山中发红萼。涧户寂无人，纷纷开且落。","dynasty":"唐代","tags":"田园，写花","title":"辛夷坞"}
{"author":"王维","content":"洛阳女儿对门居，才可颜容十五余。良人玉勒乘骢马，侍女金盘脍鲤鱼。画阁朱楼尽相望，红桃绿柳垂檐向。罗帷送上七香车，宝扇迎归九华帐。狂夫富贵在青春，意气骄奢剧季伦。自怜碧玉亲教舞，不惜珊瑚持与人。春窗曙灭九微火，九微片片飞花琐。戏罢曾无理曲时，妆成祗是熏香坐。城中相识尽繁华，日夜经过赵李家。谁怜越女颜如玉，贫贱江头自浣纱。","dynasty":"唐代","tags":"唐诗三百首，乐府，女子，生活","title":"洛阳女儿行"}
{"author":"王维","content":"泛舟大河里，积水穷天涯。天波忽开拆，郡邑千万家。行复见城市，宛然有桑麻。回瞻旧乡国，渺漫连云霞。","dynasty":"唐代","tags":"写景，黄河，抒情，思乡","title":"渡河到清河作"}
{"author":"王维","content":"新晴原野旷，极目无氛垢。郭门临渡头，村树连溪口。白水明田外，碧峰出山后。农月无闲人，倾家事南亩。","dynasty":"唐代","tags":"田园，写景","title":"新晴野望"}
{"author":"王维","content":"桂尊迎帝子，杜若赠佳人。椒浆奠瑶席，欲下云中君。","dynasty":"唐代","title":"辋川集。椒园"}
{"author":"王维","content":"贫居依谷口，乔木带荒村。石路枉回驾，山家谁候门。渔舟胶冻浦，猎火烧寒原。唯有白云外，疏钟闻夜猿。","dynasty":"唐代","title":"酬虞部苏员外过蓝田别业不见留之作"}
{"author":"王维","content":"高人不可有，清论复何深。一见如旧识，一言知道心。明时当薄宦，解薜去中林。芳草空隐处，白云馀故岑。韩侯久携手，河岳共幽寻。怅别千馀里，临堂鸣素琴。","dynasty":"唐代","title":"送权二"}
{"author":"王维","content":"翠羽流苏帐，春眠曙不开。羞从面色起，娇逐语声来。早向昭阳殿，君王中使催。堂上青弦动，堂前绮席陈。齐歌卢女曲，双舞洛阳人。倾国徒相看，宁知心所亲。香气传空满，妆华影箔通。歌闻天仗外，舞出御楼中。日暮归何处，花间长乐宫。宫女还金屋，将眠复畏明。入春轻衣好，半夜薄妆成。拂曙朝前殿，玉墀多珮声。朝日照绮窗，佳人坐临镜。散黛恨犹轻，插钗嫌未正。同心勿遽游，幸待春妆竟。","dynasty":"唐代","title":"扶南曲歌词五首"}
{"author":"王维","content":"君家云母障，时向野庭开。自有山泉入，非因采画来。","dynasty":"唐代","tags":"咏物","title":"题友人云母障子"}
{"author":"王维","content":"无着天亲弟与兄，嵩丘兰若一峰晴。食随鸣磬巢乌下，行踏空林落叶声。迸水定侵香案湿，雨花应共石床平。深洞长松何所有，俨然天竺古先生。","dynasty":"唐代","title":"过乘如禅师萧居士嵩丘兰若"}
{"author":"王维","content":"野老才三户，边村少四邻。婆娑依里社，箫鼓赛田神。洒酒浇刍狗，焚香拜木人。女巫纷屡舞，罗袜自生尘。","dynasty":"唐代","title":"凉州郊外游望"}
{"author":"王维","content":"人生能几何，毕竟归无形。念君等为死，万事伤人情。慈母未及葬，一女才十龄。泱漭寒郊外，萧条闻哭声。浮云为苍茫，飞鸟不能鸣。行人何寂寞，白日自凄清。忆昔君在时，问我学无生。劝君苦不早，令君无所成。故人各有赠，又不及生平。负尔非一途，恸哭返柴荆。","dynasty":"唐代","title":"哭殷遥"}
{"author":"王维","content":"洞门高阁霭馀辉，桃李阴阴柳絮飞。禁里疏钟官舍晚，省中啼鸟吏人稀。晨摇玉佩趋金殿，夕奉天书拜琐闱。强欲从君无那老，将因卧病解朝衣。","dynasty":"唐代","tags":"唐诗三百首，酬和","title":"酬郭给事"}
{"author":"王维","content":"独坐幽篁里，弹琴复长啸。深林人不知，明月来相照。","dynasty":"唐代","title":"辋川集竹里馆"}
{"author":"王维","content":"萋萋春草秋绿，落落长松夏寒。牛羊自归村巷，童稚不识衣冠。","dynasty":"唐代","tags":"田园，写景，写人","title":"田园乐七首·其四"}
{"author":"王维","content":"〔走笔成〕束带趋承明。守官唯谒者。清晨听银蚪。薄暮辞金马。受辞未尝易。当是（一作御）方知寡。清范何风流。高文有风雅。忽佐江上州。当自浔阳下。逆旅到三湘。长途应百舍。香炉远峰出。石镜澄湖泻。董奉杏成林。陶潜菊盈把。范蠡长好之。庐山我心也。送君思远道。欲以数行洒。","dynasty":"唐代","title":"送张舍人佐江州同薛璩十韵"}
{"author":"王维","content":"宝剑千金装，登君白玉堂。身为平原客，家有邯郸娼。使气公卿坐，论心游侠场。中年不得意，谢病客游梁。","dynasty":"唐代","title":"济上四贤咏·成文学"}
{"author":"王维","content":"微官易得罪，谪去济川阴。执政方持法，明君照此心。闾阎河润上，井邑海云深。纵有归来日，各愁年鬓侵。","dynasty":"唐代","tags":"讽刺，抒怀，愤懑","title":"初出济州别城中故人"}
{"author":"王维","content":"斜光照墟落，穷巷牛羊归。野老念牧童，倚杖候荆扉。雉雊麦苗秀，蚕眠桑叶稀。田夫荷锄立，相见语依依。即此羡闲逸，怅然吟式微。","dynasty":"唐代","tags":"夏天，写景，农村，抒情，孤寂","title":"渭川田家"}
{"author":"王维","content":"商山包楚邓，积翠蔼沉沉。驿路飞泉洒，关门落照深。野花开古戍，行客响空林。板屋春多雨，山城昼欲阴。丹泉通虢略，白羽抵荆岑。若见西山爽，应知黄绮心。","dynasty":"唐代","title":"送李太守赴上洛"}
{"author":"王维","content":"楚塞三湘接，荆门九派通。江流天地外，山色有无中。郡邑浮前浦，波澜动远空。襄阳好风日，留醉与山翁。","dynasty":"唐代","tags":"唐诗三百首，山水，抒情","title":"汉江临泛/汉江临眺"}
{"author":"王维","content":"木末芙蓉花，山中发红萼。涧户寂无人，纷纷开且落。","dynasty":"唐代","tags":"田园，写花","title":"辛夷坞"}
{"author":"王维","content":"万壑树参天，千山响杜鹃。山中一夜雨，树杪百重泉。汉女输橦布，巴人讼芋田。文翁翻教授，不敢倚先贤。","dynasty":"唐代","tags":"唐诗三百首，友情，送别","title":"送梓州李使君"}
{"author":"王维","content":"十里一走马，五里一扬鞭。都护军书至，匈奴围酒泉。关山正飞雪，烽火断无烟。","dynasty":"唐代","tags":"边塞，战争","title":"陇西行"}
{"author":"王维","content":"晚年唯好静，万事不关心。自顾无长策，空知返旧林。松风吹解带，山月照弹琴。君问穷通理，渔歌入浦深。","dynasty":"唐代","tags":"唐诗三百首，赠别，友情，规劝","title":"酬张少府"}
{"author":"王维","content":"斜阳照墟落，穷巷牛羊归。(斜阳一作：斜光)野老念牧童，倚杖候荆扉。雉雊麦苗秀，蚕眠桑叶稀。田夫荷锄至，相见语依依。即此羡闲逸，怅然吟式微。","dynasty":"唐代","tags":"唐诗三百首，田园，归隐","title":"渭川田家"}
{"author":"王维","content":"清川带长薄，车马去闲闲。流水如有意，暮禽相与还。荒城临古渡，落日满秋山。迢递嵩高下，归来且闭关。","dynasty":"唐代","tags":"唐诗三百首，山水，写景，抒情","title":"归嵩山作"}
{"author":"王维","content":"桂魄初生秋露微，轻罗已薄未更衣。银筝夜久殷勤弄，心怯空房不忍归。","dynasty":"唐代","tags":"唐诗三百首，秋天，女子，思念","title":"秋夜曲"}
{"author":"王维","content":"不知香积寺，数里入云峰。古木无人径，深山何处钟。泉声咽危石，日色冷青松。薄暮空潭曲，安禅制毒龙。","dynasty":"唐代","tags":"唐诗三百首，写景","title":"过香积寺"}
{"author":"王维","content":"桃红复含宿雨，柳绿更带朝烟。花落家童未扫，莺啼山客犹眠。","dynasty":"唐代","tags":"田园","title":"田园乐七首·其六/闲居"}
{"author":"王维","content":"希世无高节，绝迹有卑栖。君徒视人文，吾固和天倪。缅然万物始，及与群物齐。分地依后稷，用天信重黎。春风何豫人，令我思东溪。草色有佳意，花枝稍含荑。更待风景好，与君藉萋萋。","dynasty":"唐代","title":"座上走笔赠薛璩慕容损"}
{"author":"王维","content":"侍从有邹枚，琼筵就水开。言陪柏梁宴，新下建章来。对酒山河满，移舟草树回。天文同丽日，驻景惜行杯。","dynasty":"唐代","title":"奉和圣制赐史供奉曲江宴应制"}
{"author":"王维","content":"桂尊迎帝子，杜若赠佳人。椒浆奠瑶席，欲下云中君。","dynasty":"唐代","title":"辋川集椒园"}
{"author":"王维","content":"晚年唯好静，万事不关心。自顾无长策，空知返旧林。松风吹解带，山月照弹琴。君问穷通理，渔歌入浦深。","dynasty":"唐代","tags":"唐诗三百首，赠别，友情，规劝","title":"酬张少府"}
{"author":"王维","content":"桂尊迎帝子，杜若赠佳人。椒浆奠瑶席，欲下云中君。","dynasty":"唐代","title":"辋川集。椒园"}
{"author":"王维","content":"〔一作卢象诗〕篱间（一作中）犬迎吠。出屋候荆（一作柴）扉。岁晏输井税。山村人夜归。晚田始家食。余布成我衣。讵肯无公事。烦君问是非。","dynasty":"唐代","title":"赠刘蓝田"}
{"author":"王维","content":"大罗天上神仙客，濯锦江头花柳春。不为碧鸡称使者，唯令白鹤报乡人。","dynasty":"唐代","title":"送王尊师归蜀中拜扫"}
{"author":"王维","content":"赵女弹箜篌，复能邯郸舞。夫婿轻薄儿，斗鸡事齐主。黄金买歌笑，用钱不复数。许史相经过，高门盈四牡。客舍有儒生，昂藏出邹鲁。读书三十年，腰间无尺组。被服圣人教，一生自穷苦。","dynasty":"唐代","title":"偶然作六首其五"}
{"author":"王维","content":"风劲角弓鸣，将军猎渭城。草枯鹰眼疾，雪尽马蹄轻。忽过新丰市，还归细柳营。回看射雕处，千里暮云平。","dynasty":"唐代","tags":"冬天，狩猎","title":"观猎"}
{"author":"王维","content":"宿雨乘轻屐，春寒著弊袍。开畦分白水，间柳发红桃。草际成棋局，林端举桔槔。还持鹿皮几，日暮隐蓬蒿。","dynasty":"唐代","tags":"写景，田园，春天","title":"春园即事"}
{"author":"王维","content":"杜门不复出，久与世情疏。以此为良策，劝君归旧庐。醉歌田舍酒，笑读古人书。好是一生事，无劳献子虚。","dynasty":"唐代","title":"送孟六归襄阳（一作张子容诗）"}
{"author":"王维","content":"共仰头陀行，能忘世谛情。回看双凤阙，相去一牛鸣。法向空林说，心随宝地平。手巾花氎净，香帔稻畦成。闻道邀同舍，相期宿化城。安知不来往，翻得似无生。","dynasty":"唐代","title":"与苏卢二员外期游方丈寺而苏不至，因有是作"}
{"author":"王维","content":"荆溪白石出，天寒红叶稀。山路元无雨，空翠湿人衣。","dynasty":"唐代","tags":"秋天，纪行，写景","title":"山中"}
{"author":"王维","content":"三贤异七贤，青眼慕青莲。乞饭从香积，裁衣学水田。上人飞锡杖，檀越施金钱。趺坐檐前日，焚香竹下烟。寒空法云地，秋色净居天。身逐因缘法，心过次第禅。不须愁日暮，自有一灯然。","dynasty":"唐代","title":"过卢四员外宅看饭僧共题七韵"}
{"author":"王维","content":"下马饮君酒，问君何所之？君言不得意，归卧南山陲。但去莫复问，白云无尽时。","dynasty":"唐代","tags":"唐诗三百首，友情，送别，写景，抒情","title":"送别"}
{"author":"王维","content":"送君从此去，转觉故人稀。徒御犹回首，田园方掩扉。出门当旅食，中路授寒衣。江汉风流地，游人何岁归。","dynasty":"唐代","title":"送崔九兴宗游蜀"}
{"author":"王维","content":"〔杂言走笔〕黄雀痴。黄雀痴。谓言青［彀，“鸟”代“弓”］是我儿。一一口衔食。养得成毛衣。到大啁啾解游扬。各自东西南北飞。薄暮空巢上。羁雌独自归。凤凰九雏亦如此。慎莫愁思憔悴损容辉。","dynasty":"唐代","title":"黄雀痴"}
{"author":"王维","content":"翡翠香烟合，琉璃宝地平。龙宫连栋宇，虎穴傍檐楹。谷静唯松响，山深无鸟声。琼峰当户拆，金涧透林明。郢路云端迥，秦川雨外晴。雁王衔果献，鹿女踏花行。抖擞辞贫里，归依宿化城。绕篱生野蕨，空馆发山樱。香饭青菰米，嘉蔬绿笋茎。誓陪清梵末，端坐学无生。","dynasty":"唐代","title":"游化感寺"}
{"author":"王维","content":"薄赋归天府，轻徭赖使臣。欢沾赐帛老，恩及卷绡人。去问珠官俗，来经石𧉧春。东南御亭上，莫使有风尘。","dynasty":"唐代","title":"送元中丞转运江淮"}
{"author":"王维","content":"玉壶何用好，偏许素冰居。未共销丹日，还同照绮疏。抱明中不隐，含净外疑虚。气似庭霜积，光言砌月馀。晓凌飞鹊镜，宵映聚萤书。若向夫君比，清心尚不如。","dynasty":"唐代","tags":"咏物，赞美","title":"清如玉壶冰/赋得清如玉壶冰"}
{"author":"王维","content":"清风细雨湿梅花，骤马先过碧玉家。正值楚王宫里至，门前初下七香车。","dynasty":"唐代","title":"戏嘲史寰"}
{"author":"王维","content":"朱实山下开，清香寒更发。幸与丛桂花，窗前向秋月。","dynasty":"唐代","title":"山茱萸"}
{"author":"王维","content":"野巾传惠好，兹贶重兼金。嘉此幽栖物，能齐隐吏心。早朝方暂挂，晚沐复来簪。坐觉嚣尘远，思君共入林。","dynasty":"唐代","title":"酬贺四赠葛巾之作"}
{"author":"王维","content":"促织鸣已急，轻衣行向重。寒灯坐高馆，秋雨闻疏钟。白法调狂象，玄言问老龙。何人顾蓬径，空愧求羊踪。","dynasty":"唐代","title":"黎拾遗昕裴秀才迪见过秋夜对雨之作"}
{"author":"王维","content":"余适欲锄瓜，倚锄听叩门。鸣驺导骢马，常从夹朱轩。穷巷正传呼，故人傥相存。携手追凉风，放心望乾坤。蔼蔼帝王州，宫观一何繁。林端出绮道，殿顶摇华幡。素怀在青山，若值白云屯。回风城西雨，返景原上村。前酌盈尊酒，往往闻清言。黄鹂啭深木，朱槿照中园。犹羡松下客，石上闻清猿。","dynasty":"唐代","title":"瓜园诗"}
{"author":"王维","content":"〔一本有咏字〕山中燕子龛。路剧羊肠恶。裂地竞盘屈。插天多峭［谔，“山”代“讠”］。瀑泉吼而喷。怪石看欲落。伯禹访未知。五丁愁不凿。上人无生缘。生长居紫阁。六时自捶磬。一饮常带索。种田烧白云。斫漆响丹壑。行随拾栗猿。归对巢松鹤。时许山神请。偶逢洞仙博。救世多慈悲。即心无行作。周商倦积阻。蜀物多淹泊。岩腹乍旁穿。涧唇时外拓。桥因倒树架。栅值垂藤缚。鸟道悉已平。龙宫为之涸。跳波谁揭厉。绝壁免扪摸。山木日阴阴。结跏归旧林。一向石门里。任君春草深。","dynasty":"唐代","title":"燕子龛禅师"}
{"author":"王维","content":"送君从此去，转觉故人稀。徒御犹回首，田园方掩扉。出门当旅食，中路授寒衣。江汉风流地，游人何岁归。","dynasty":"唐代","title":"送崔九兴宗游蜀"}
{"author":"王维","content":"泛舟入荥泽，兹邑乃雄藩。河曲闾阎隘，川中烟火繁。因人见风俗，入境闻方言。秋野田畴盛，朝光市井喧。渔商波上客，鸡犬岸旁村。前路白云外，孤帆安可论。","dynasty":"唐代","title":"早入荥阳界"}
{"author":"王维","content":"高人不可有，清论复何深。一见如旧识，一言知道心。明时当薄宦，解薜去中林。芳草空隐处，白云馀故岑。韩侯久携手，河岳共幽寻。怅别千馀里，临堂鸣素琴。","dynasty":"唐代","title":"送权二"}
{"author":"王维","content":"相逢方一笑，相送还成泣。祖帐已伤离，荒城复愁入。天寒远山净，日暮长河急。解缆君已遥，望君犹伫立。","dynasty":"唐代","tags":"送别，感伤","title":"齐州送祖三/河上送赵仙舟/淇上别赵仙舟"}
{"author":"王维","content":"长安客舍热如煮，无个茗糜难御暑。空摇白团其谛苦，欲向缥囊还归旅。江乡鲭鲊不寄来，秦人汤饼那堪许。不如侬家任挑达，草屩捞虾富春渚。","dynasty":"唐代","title":"赠吴官"}
{"author":"王维","content":"汉家李将军，三代将门子。结发有奇策，少年成壮士。长驱塞上儿，深入单于垒。旌旗列相向，箫鼓悲何已。日暮沙漠陲，战声烟尘里。将令骄虏灭，岂独名王侍。既失大军援，遂婴穹庐耻。少小蒙汉恩，何堪坐思此。深衷欲有报，投躯未能死。引领望子卿，非君谁相理。","dynasty":"唐代","title":"李陵咏（时年十九）"}
{"author":"王维","content":"青雀翅羽短，未能远食玉山禾。犹胜黄雀争上下，唧唧空仓复若何。","dynasty":"唐代","title":"青雀歌（与卢象、崔兴宗、裴迪、弟缙同赋）"}
{"author":"王维","content":"卑栖却得性，每与白云归。徇禄仍怀橘，看山免采薇。暮禽先去马，新月待开扉。霄汉时回首，知音青琐闱。","dynasty":"唐代","title":"留别钱起"}
{"author":"王维","content":"太阳升兮照万方，开阊阖兮临玉堂，俨冕旒兮垂衣裳。金天净兮丽三光，彤庭曙兮延八荒。德合天兮礼神遍，灵芝生兮庆云见。唐尧后兮稷契臣，匝宇宙兮华胥人。尽九服兮皆四邻，乾降瑞兮坤降珍。","dynasty":"唐代","title":"奉和圣制天长节赐宰臣歌应制"}
{"author":"王维","content":"复道通长乐，青门临上路。遥闻凤吹喧，闇识龙舆度。褰旒明四目，伏槛纡三顾。小苑接侯家，飞甍映宫树。商山原上碧，浐水林端素。银汉下天章，琼筵承湛露。将非富人宠，信以平戎故。从来简帝心，讵得回天步。","dynasty":"唐代","title":"奉和圣制御春明楼临右相园亭赋乐贤诗应制"}
{"author":"王维","content":"前年槿篱故，新作药栏成。香草为君子，名花是长卿。水穿盘石透，藤系古松生。画畏开厨走，来蒙倒屣迎。蔗浆菰米饭，蒟酱露葵羹。颇识灌园意，於陵不自轻。","dynasty":"唐代","title":"春过贺遂员外药园"}
{"author":"王维","content":"酌酒与君君自宽，人情翻覆似波澜。白首相知犹按剑，朱门先达笑弹冠。草色全经细雨湿，花枝欲动春风寒。世事浮云何足问，不如高卧且加餐。","dynasty":"唐代","tags":"写景，愤懑","title":"酌酒与裴迪"}
{"author":"王维","content":"明时久不达。弃置与君同。天命无怨色。人生有素风。念君拂衣去。四海将安穷。秋天万里净。日暮澄（一作九）江空。清夜何悠悠。扣舷明月中。和光鱼鸟际。澹尔蒹葭丛。无庸客昭世。衰鬓日（一作白）如蓬。顽疏暗人事。僻陋远天聪。微物纵可采。其谁为至公。余亦从此去。归耕为老农。","dynasty":"唐代","title":"送綦毋秘（一作校）书弃官还江东"}
{"author":"王维","content":"宛洛有风尘，君行多苦辛。四愁连汉水，百口寄随人。槐色阴清昼，杨花惹暮春。朝端肯相送，天子绣衣臣。","dynasty":"唐代","title":"送丘为往唐州"}
{"author":"王维","content":"金杯缓酌清歌转，画舸轻移艳舞回。自叹鶺鴒临水别，不同鸿雁向池来。","dynasty":"唐代","title":"灵云池送从弟"}
{"author":"王维","content":"解印归田里，贤哉此丈夫。少年曾任侠，晚节更为儒。遁迹东山下，因家沧海隅。已闻能狎鸟，余欲共乘桴。","dynasty":"唐代","title":"济上四贤咏。崔录事"}
{"author":"王维","content":"欲逐将军取右贤，沙场走马向居延。遥知汉使萧关外，愁见孤城落日边。","dynasty":"唐代","tags":"边塞，写景，悲壮","title":"送韦评事"}
{"author":"王维","content":"妄识皆心累，浮生定死媒。谁言老龙吉，未免伯牛灾。故有求仙药，仍馀遁俗杯。山川秋树苦，窗户夜泉哀。尚忆青骡去，宁知白马来。汉臣修史记，莫蔽褚生才。","dynasty":"唐代","title":"哭褚司马"}
{"author":"王维","content":"檀栾映空曲，青翠漾涟漪。暗入商山路，樵人不可知。","dynasty":"唐代","title":"辋川集斤竹岭"}
{"author":"王维","content":"夜静群动息，蟪蛄声悠悠。庭槐北风响，日夕方高秋。思子整羽翰，及时当云浮。吾生将白首，岁晏思沧州。高足在旦暮，肯为南亩俦。","dynasty":"唐代","title":"秋夜独坐怀内弟崔兴宗"}
{"author":"王维","content":"建礼高秋夜，承明候晓过。九门寒漏彻，万井曙钟多。月迥藏珠斗，云消出绛河。更惭衰朽质，南陌共鸣珂。","dynasty":"唐代","title":"同崔员外秋宵寓直"}
{"author":"王维","content":"五湖千万里，况复五湖西。渔浦南陵郭，人家春谷谿.欲归江淼淼，未到草萋萋。忆想兰陵镇，可宜猿更啼。","dynasty":"唐代","title":"送张五諲归宣城"}
{"author":"王维","content":"〔时年十九〕渔舟逐水爱山春。两岸桃花夹去（一作古）津。坐看红树不知远。行尽青溪不见人。山口潜行始隈［阝奥］。山开旷望旋平陆。遥看一处攒云树。近入千家散花竹。樵客初传汉姓名。居人未改秦衣服。居人共住武陵源。还从物外起田园。月明松下房栊静（一作净）。日出云中鸡犬喧。惊（一作忽）闻俗客争来集。竞引还家问都（一作乡）邑。平明闾巷扫花开。薄暮渔樵乘水入。初因避地去人间。及至（一作更闻）成仙遂（一作去）不还。峡里谁知有人事。世中遥望空云山。不疑灵境难闻见。尘心未尽思乡县。出洞无论隔山水。辞家终拟长游衍。自谓经过旧不迷。安知峰（一作岑）壑今来变。当时知记入山深。青溪几曲（一作度）到云林。春来遍是桃花水。不辩仙源河处寻。","dynasty":"唐代","title":"桃源行"}
{"author":"王维","content":"高处敞招提，虚空讵有倪。坐看南陌骑，下听秦城鸡。眇眇孤烟起，芊芊远树齐。青山万井外，落日五陵西。眼界今无染，心空安可迷。","dynasty":"唐代","title":"青龙寺昙璧上人兄院集"}
{"author":"王维","content":"明到衡山与洞庭，若为秋月听猿声。愁看北渚三湘远，恶说南风五两轻。青草瘴时过夏口，白头浪里出湓城。长沙不久留才子，贾谊何须吊屈平。","dynasty":"唐代","title":"送杨少府贬郴州"}
{"author":"王维","content":"依迟动车马，惆怅出松萝。忍别青山去，其如绿水何。","dynasty":"唐代","title":"别辋川别业"}
{"author":"王维","content":"山中人兮欲归，云冥冥兮雨霏霏，水惊波兮翠菅靡。白鹭忽兮翻飞，君不可兮褰衣。山万重兮一云，混天地兮不分。树晻暧兮氛氲，猿不见兮空闻。忽山西兮夕阳，见东皋兮远村。平芜绿兮千里，眇惆怅兮思君。","dynasty":"唐代","title":"送友人归山歌二首其二"}
{"author":"王维","content":"飞鸟去不穷，连山复秋色。上下华子冈，惆怅情何极。","dynasty":"唐代","title":"辋川集·华子冈"}
{"author":"王维","content":"先生何处去，王屋访茅君。别妇留丹诀，驱鸡入白云。人间若剩住，天上复离群。当作辽城鹤，仙歌使尔闻。","dynasty":"唐代","title":"送张道士归山"}
{"author":"王维","content":"杨子谈经所，淮王载酒过。兴阑啼鸟换，坐久落花多。径转回银烛，林开散玉珂。严城时未启，前路拥笙歌。","dynasty":"唐代","tags":"纪游，写景，愉悦","title":"从岐王过杨氏别业应教"}
{"author":"王维","content":"山寂寂兮无人，又苍苍兮多木。群龙兮满朝，君何为兮空谷。文寡和兮思深，道难知兮行独。悦石上兮流泉，与松间兮草屋。入云中兮养鸡，上山头兮抱犊。神与枣兮如瓜，虎卖杏兮收谷。愧不才兮妨贤，嫌既老兮贪禄。誓解印兮相从，何詹尹兮何卜。山中人兮欲归，云冥冥兮雨霏霏。水惊波兮翠菅蘼，白鹭忽兮翻飞，君不可兮褰衣。山万重兮一云，混天地兮不分。树晻暧兮氛氲，猿不见兮空闻。忽山西兮夕阳，见东皋兮远村。平芜绿兮千里，眇惆怅兮思君。","dynasty":"唐代","title":"送友人归山歌二首（离骚题作山中人）"}
{"author":"王维","content":"石［帘，“卯”代“巾”］恩荣重。金吾车骑盛。将朝每赠言。入室还相敬。叠鼓秋城动。悬旌寒日映。不言长不归。环佩犹将听。","dynasty":"唐代","title":"故南阳夫人樊氏挽歌"}
{"author":"王维","content":"危径几万转。数里将三休。回环见徒侣。隐映隔林丘。飒飒松上雨。潺潺石中流。静言深溪里。长啸高山头。望见南山阳。白露霭悠悠。青皋丽已净。绿树郁如浮。曾是厌蒙密。旷然销人忧。","dynasty":"唐代","title":"自大散以往深林密竹磴道盘曲四五十里至黄牛"}
{"author":"王维","content":"旧简拂尘看，鸣琴候月弹。桃源迷汉姓，松树有秦官。(松树一作：松径)空谷归人少，青山背日寒。羡君栖隐处，遥望白云端。(白云端一作：在云端)","dynasty":"唐代","title":"酬比部杨员外暮宿琴台朝跻书阁率尔见赠之作（卢照邻）"}
{"author":"王维","content":"玉窗萤影度，金殿人声绝。秋夜守罗帏，孤灯耿不灭。宫殿生秋草，君王恩幸疏。那堪闻凤吹，门外度金舆。怪来妆阁闭，朝下不相迎。总向春园里，花间语笑声。","dynasty":"唐代","title":"相和歌辞。班婕妤三首"}
{"author":"王维","content":"屏居淇水上，东野旷无山。日隐桑柘外，河明闾井间。牧童望村去，猎犬随人还。静者亦何事，荆扉乘昼关。","dynasty":"唐代","title":"淇上田园即事"}
{"author":"王维","content":"山下孤烟远村，天边独树高原。一瓢颜回陋巷，五柳先生对门。","dynasty":"唐代","tags":"田园，生活","title":"田园乐七首·其五"}
{"author":"王维","content":"城隅一分手，几日还相见。山中有桂花，莫待花如霰。","dynasty":"唐代","title":"崔九弟欲往南山马上口号与别"}
{"author":"王维","content":"杨子谈经所，淮王载酒过。兴阑啼鸟换，坐久落花多。径转回银烛，林开散玉珂。严城时未启，前路拥笙歌。","dynasty":"唐代","tags":"纪游，写景，愉悦","title":"从岐王过杨氏别业应教"}
{"author":"王维","content":"北垞湖水北，杂树映朱阑。逶迤南川水，明灭青林端。","dynasty":"唐代","title":"辋川集。北垞"}
{"author":"王维","content":"洛阳女儿对门居，才可颜容十五余。良人玉勒乘骢马，侍女金盘脍鲤鱼。画阁朱楼尽相望，红桃绿柳垂檐向。罗帷送上七香车，宝扇迎归九华帐。狂夫富贵在青春，意气骄奢剧季伦。自怜碧玉亲教舞，不惜珊瑚持与人。春窗曙灭九微火，九微片片飞花琐。戏罢曾无理曲时，妆成祗是熏香坐。城中相识尽繁华，日夜经过赵李家。谁怜越女颜如玉，贫贱江头自浣纱。","dynasty":"唐代","tags":"唐诗三百首，乐府，女子，生活","title":"洛阳女儿行"}
{"author":"王维","content":"山中燕子龛，路剧羊肠恶。裂地竞盘屈，插天多峭崿。瀑泉吼而喷，怪石看欲落。伯禹访未知，五丁愁不凿。上人无生缘，生长居紫阁。六时自搥磬，一饮常带索。种田烧白云，斫漆响丹壑。行随拾栗猿，归对巢松鹤。时许山神请，偶逢洞仙博。救世多慈悲，即心无行作。周商倦积阻，蜀物多淹泊。岩腹乍旁穿，涧唇时外拓。桥因倒树架，栅值垂藤缚。鸟道悉已平，龙宫为之涸。跳波谁揭厉，绝壁免扪摸。山木日阴阴，结跏归旧林。一向石门里，任君春草深。","dynasty":"唐代","title":"燕子龛禅师"}
{"author":"王维","content":"野巾传惠好，兹贶重兼金。嘉此幽栖物，能齐隐吏心。早朝方暂挂，晚沐复来簪。坐觉嚣尘远，思君共入林。","dynasty":"唐代","title":"酬贺四赠葛巾之作"}
{"author":"王维","content":"不识阳关路，新从定远侯。黄云断春色，画角起边愁。瀚海经年到，交河出塞流。须令外国使，知饮月氏头。","dynasty":"唐代","title":"送平澹然判官"}
{"author":"王维","content":"前年槿篱故，新作药栏成。香草为君子，名花是长卿。水穿盘石透，藤系古松生。画畏开厨走，来蒙倒屣迎。蔗浆菰米饭，蒟酱露葵羹。颇识灌园意，於陵不自轻。","dynasty":"唐代","title":"春过贺遂员外药园"}
{"author":"王维","content":"崇梵僧，崇梵僧，秋归覆釜春不还。落花啼鸟纷纷乱，涧户山窗寂寂闲。峡里谁知有人事，郡中遥望空云山。","dynasty":"唐代","title":"寄崇梵僧（崇梵寺近东阿覆釜村）"}
{"author":"王维","content":"与君伯氏别，又欲与君离。君行无几日，当复隔山陂。苍茫秦川尽，日落桃林塞。独树临关门，黄河向天外。前经洛阳陌，宛洛故人稀。故人离别尽，淇上转骖騑。企予悲送远，惆怅睢阳路。古木官渡平，秋城邺宫故。想君行县日，其出从如云。遥思魏公子，复忆李将军。","dynasty":"唐代","tags":"黄河，送别","title":"送魏郡李太守赴任"}
{"author":"王维","content":"终南有茅屋，前对终南山。终年无客常闭关，终日无心长自闲。不妨饮酒复垂钓，君但能来相往还。","dynasty":"唐代","title":"荅张五弟"}
{"author":"王维","content":"君家少室西，为复少室东，别来几日今春风。新买双谿定何似，馀生欲寄白云中。","dynasty":"唐代","title":"问寇校书双谿"}
{"author":"王维","content":"坎坎击鼓，渔山之下。吹洞箫，望极浦。女巫进，纷屡舞。陈瑶席，湛清酤。风凄凄，又夜雨。不知神之来兮不来，使我心兮苦复苦。","dynasty":"唐代","title":"相和歌辞。祠渔山神女歌。迎神"}
{"author":"王维","content":"商山包楚邓，积翠蔼沉沉。驿路飞泉洒，关门落照深。野花开古戍，行客响空林。板屋春多雨，山城昼欲阴。丹泉通虢略，白羽抵荆岑。若见西山爽，应知黄绮心。","dynasty":"唐代","title":"送李太守赴上洛"}
{"author":"王维","content":"分行接绮树，倒影入清漪。不学御沟上，春风伤别离。","dynasty":"唐代","title":"辋川集柳浪"}
{"author":"王维","content":"独在异乡为异客，每逢佳节倍思亲。遥知兄弟登高处，遍插茱萸少一人。","dynasty":"唐代","tags":"唐诗三百首，小学古诗，重阳节，思乡，早教古诗100首","title":"九月九日忆山东兄弟"}
{"author":"王维","content":"积水不可极，安知沧海东。九州何处远，万里若乘空。向国唯看日，归帆但信风。鳌身映天黑，鱼眼射波红。乡树扶桑外，主人孤岛中。别离方异域，音信若为通。","dynasty":"唐代","tags":"送别","title":"送秘书晁监还日本国"}
{"author":"王维","content":"宿昔朱颜成暮齿，须臾白发变垂髫。一生几许伤心事，不向空门何处销。","dynasty":"唐代","title":"叹白发"}
{"author":"王维","content":"西岳出浮云，积雪在太清。连天凝黛色，百里遥青冥。白日为之寒，森沉华阴城。昔闻乾坤闭，造化生巨灵。右足踏方止，左手推削成。天地忽开拆，大河注东溟。遂为西峙岳，雄雄镇秦京。大君包覆载，至德被群生。上帝伫昭告，金天思奉迎。人祇望幸久，何独禅云亭。","dynasty":"唐代","title":"华岳"}
{"author":"王维","content":"杨柳渡头行客稀，罟师荡桨向临圻。唯有相思似春色，江南江北送君归。","dynasty":"唐代","tags":"送别，即景，寓情，思念","title":"送沈子归江东/送沈子福之江东"}
{"author":"王维","content":"翡翠香烟合，琉璃宝地平。龙宫连栋宇，虎穴傍檐楹。谷静唯松响，山深无鸟声。琼峰当户拆，金涧透林明。郢路云端迥，秦川雨外晴。雁王衔果献，鹿女踏花行。抖擞辞贫里，归依宿化城。绕篱生野蕨，空馆发山樱。香饭青菰米，嘉蔬绿笋茎。誓陪清梵末，端坐学无生。","dynasty":"唐代","title":"游化感寺"}
{"author":"王维","content":"渔舟逐水爱山春，两岸桃花夹古津。坐看红树不知远，行尽青溪不见人。山口潜行始隈隩，山开旷望旋平陆。遥看一处攒云树，近入千家散花竹。樵客初传汉姓名，居人未改秦衣服。居人共住武陵源，还从物外起田园。月明松下房栊静，日出云中鸡犬喧。惊闻俗客争来集，竞引还家问都邑。平明闾巷扫花开，薄暮渔樵乘水入。初因避地去人间，及至成仙遂不还。峡里谁知有人事，世中遥望空云山。不疑灵境难闻见，尘心未尽思乡县。出洞无论隔山水，辞家终拟长游衍。自谓经过旧不迷，安知峰壑今来变。当时只记入山深，青溪几度到云林。春来遍是桃花水，不辨仙源何处寻。","dynasty":"唐代","tags":"唐诗三百首，乐府，写景，写狗古诗18首","title":"桃源行"}
{"author":"王维","content":"言入黄花川，每逐清溪水。随山将万转，趣途无百里。声喧乱石中，色静深松里。漾漾泛菱荇，澄澄映葭苇。我心素已闲，清川澹如此。请留磐石上，垂钓将已矣。(磐石一作：盘石)","dynasty":"唐代","tags":"唐诗三百首，山水，托物寄情","title":"青溪/过青溪水作"}
{"author":"王维","content":"桃源一向绝风尘，柳市南头访隐沦。到门不敢题凡鸟，看竹何须问主人。城上青山如屋里，东家流水入西邻。闭户著书多岁月，种松皆老作龙鳞。","dynasty":"唐代","tags":"写景，向往，隐居，，生活","title":"春日与裴迪过新昌里访吕逸人不遇"}
{"author":"王维","content":"故人不可见，汉水日东流。借问襄阳老，江山空蔡州。","dynasty":"唐代","tags":"写景，抒情，悼念，哀痛，思念","title":"哭孟浩然"}
{"author":"王维","content":"安得舍罗网，拂衣辞世喧。悠然策藜杖，归向桃花源。","dynasty":"唐代","title":"菩提寺禁口号又示裴迪"}
{"author":"王维","content":"坎坎击鼓，渔山之下。吹洞箫，望极浦。女巫进，纷屡舞。陈瑶席，湛清酤。风凄凄，又夜雨。不知神之来兮不来，使我心兮苦复苦。","dynasty":"唐代","title":"相和歌辞。祠渔山神女歌。迎神"}
{"author":"王维","content":"洛阳女儿对门居，才可颜容十五余。良人玉勒乘骢马，侍女金盘脍鲤鱼。画阁朱楼尽相望，红桃绿柳垂檐向。罗帷送上七香车，宝扇迎归九华帐。狂夫富贵在青春，意气骄奢剧季伦。自怜碧玉亲教舞，不惜珊瑚持与人。春窗曙灭九微火，九微片片飞花琐。戏罢曾无理曲时，妆成祗是熏香坐。城中相识尽繁华，日夜经过赵李家。谁怜越女颜如玉，贫贱江头自浣纱。","dynasty":"唐代","tags":"唐诗三百首，乐府，女子，生活","title":"洛阳女儿行"}
{"author":"王维","content":"际晓投巴峡，馀春忆帝京。晴江一女浣，朝日众鸡鸣。水国舟中市，山桥树杪行。登高万井出，眺迥二流明。人作殊方语，莺为故国声。赖多山水趣，稍解别离情。","dynasty":"唐代","tags":"写景，抒情，思乡","title":"晓行巴峡"}
{"author":"王维","content":"（册4　卷125　页1261a）承明少休沐。建礼省文书。夜漏行人息。归鞍落日余。悬知三五夕。万户千门辟。夜出曙翻归。倾城满南陌。陌头驰骋尽繁华。王孙公子五侯家。由来月明如白日。共道春灯胜百花。聊看侍中千宝骑。强识小妇七香车。香车宝马共喧阗。个里多情侠少年。竞向长杨柳市北。肯过精舍竹林前。独有仙郎心寂寞。却将宴坐为行乐。傥觉（一作觅）忘怀共往来。幸沾同舍甘藜藿。","dynasty":"唐代","title":"同比部杨员外十五夜游有怀静者季"}
{"author":"王维","content":"闲洒阶边草，轻随箔外风。黄莺弄不足，衔入未央宫。","dynasty":"唐代","title":"左掖梨花（一作海棠。与丘为、皇甫冉同作）"}
{"author":"王维","content":"寓目一萧散，销忧冀俄顷。青草肃澄陂，白云移翠岭。后沔通河渭，前山包鄢郢。松含风里声，花对池中影。地多齐后疟，人带荆州瘿。徒思赤笔书，讵有丹砂井。心悲常欲绝，发乱不能整。青簟日何长，闲门昼方静。颓思茅檐下，弥伤好风景。","dynasty":"唐代","title":"林园即事寄舍弟紞（次荆州时作）"}
{"author":"王维","content":"承明少休沐，建礼省文书。夜漏行人息，归鞍落日馀。悬知三五夕，万户千门辟。夜出曙翻归，倾城满南陌。陌头驰骋尽繁华，王孙公子五侯家。由来月明如白日，共道春灯胜百花。聊看侍中千宝骑，强识小妇七香车。香车宝马共喧阗，个里多情侠少年。竞向长杨柳市北，肯过精舍竹林前。独有仙郎心寂寞，却将宴坐为行乐。傥觉忘怀共往来，幸沾同舍甘藜藿。","dynasty":"唐代","title":"同比部杨员外十五夜游有怀静者季"}
{"author":"王维","content":"凉州城外少行人，百尺峰头望虏尘。健儿击鼓吹羌笛，共赛城东越骑神。","dynasty":"唐代","title":"凉州赛神（时为节度判官，在凉州作）"}
{"author":"王维","content":"不到东山向一年，归来才及种春田。雨中草色绿堪染，水上桃花红欲然。优娄比丘经论学，伛偻丈人乡里贤。披衣倒屣且相见，相欢语笑衡门前。","dynasty":"唐代","tags":"归隐，田园","title":"辋川别业"}
{"author":"王维","content":"人生能几何，毕竟归无形。念君等为死，万事伤人情。慈母未及葬，一女才十龄。泱漭寒郊外，萧条闻哭声。浮云为苍茫，飞鸟不能鸣。行人何寂寞，白日自凄清。忆昔君在时，问我学无生。劝君苦不早，令君无所成。故人各有赠，又不及生平。负尔非一途，恸哭返柴荆。","dynasty":"唐代","title":"哭殷遥"}
{"author":"王维","content":"汉家天将才且雄，来时谒帝明光宫。万乘亲推双阙下，千官出饯五陵东。誓辞甲第金门里，身作长城玉塞中。卫霍才堪一骑将，朝廷不数贰师功。赵魏燕韩多劲卒，关西侠少何咆勃。报雠只是闻尝胆，饮酒不曾妨刮骨。画戟雕戈百白寒，连旗大旆黄尘没。叠鼓遥翻瀚海波，鸣笳乱动天山月。麒麒锦带佩吴钩，飒沓青骊跃紫骝。拔剑已断天骄臂，归鞍共饮月支头。汉兵大呼一当百，虏骑相看哭且愁。教战虽令赴汤火，终知上将先伐谋。","dynasty":"唐代","title":"燕支行（时年二十一）"}
{"author":"王维","content":"轻舸迎上客，悠悠湖上来。当轩对尊酒，四面芙蓉开。(一作对樽酒)","dynasty":"唐代","tags":"写景，宴饮，抒情","title":"临湖亭"}
{"author":"王维","content":"少年十五二十时，步行夺得胡马骑。射杀山中白额虎，肯数邺下黄须儿！一身转战三千里，一剑曾当百万师。汉兵奋迅如霹雳，虏骑崩腾畏蒺藜。卫青不败由天幸，李广无功缘数奇。自从弃置便衰朽，世事蹉跎成白首。昔时飞箭无全目，今日垂杨生左肘。路旁时卖故侯瓜，门前学种先生柳。苍茫古木连穷巷，寥落寒山对虚牖。誓令疏勒出飞泉，不似颍川空使酒。贺兰山下阵如云，羽檄交驰日夕闻。节使三河募年少，诏书五道出将军。试拂铁衣如雪色，聊持宝剑动星文。愿得燕弓射大将，耻令越甲鸣吾君。莫嫌旧日云中守，犹堪一战取功勋。","dynasty":"唐代","tags":"唐诗三百首，乐府，赞颂，写人，猖狂","title":"老将行"}
{"author":"王维","content":"酌酒与君君自宽，人情翻覆似波澜。白首相知犹按剑，朱门先达笑弹冠。草色全经细雨湿，花枝欲动春风寒。世事浮云何足问，不如高卧且加餐。","dynasty":"唐代","tags":"写景，愤懑","title":"酌酒与裴迪"}
{"author":"王维","content":"杨柳渡头行客稀，罟师荡桨向临圻。唯有相思似春色，江南江北送君归。","dynasty":"唐代","tags":"送别，即景，寓情，思念","title":"送沈子归江东/送沈子福之江东"}
{"author":"王维","content":"言入黄花川，每逐清溪水。随山将万转，趣途无百里。声喧乱石中，色静深松里。漾漾泛菱荇，澄澄映葭苇。我心素已闲，清川澹如此。请留磐石上，垂钓将已矣。(磐石一作：盘石)","dynasty":"唐代","tags":"唐诗三百首，山水，托物寄情","title":"青溪/过青溪水作"}
{"author":"王维","content":"屋上春鸠鸣，村边杏花白。持斧伐远扬，荷锄觇泉脉。归燕识故巢，旧人看新历。临觞忽不御，惆怅远行客。","dynasty":"唐代","tags":"春天，田园，写景，农事","title":"春中田园作"}
{"author":"王维","content":"家住孟津河，门对孟津口。常有江南船，寄书家中否。君自故乡来，应知故乡事。来日绮窗前，寒梅著花未。已见寒梅发，复闻啼鸟声。心心视春草，畏向阶前生。","dynasty":"唐代","tags":"组诗，思念","title":"杂诗三首/杂咏三首"}
{"author":"王维","content":"渔舟逐水爱山春，两岸桃花夹古津。坐看红树不知远，行尽青溪不见人。山口潜行始隈隩，山开旷望旋平陆。遥看一处攒云树，近入千家散花竹。樵客初传汉姓名，居人未改秦衣服。居人共住武陵源，还从物外起田园。月明松下房栊静，日出云中鸡犬喧。惊闻俗客争来集，竞引还家问都邑。平明闾巷扫花开，薄暮渔樵乘水入。初因避地去人间，及至成仙遂不还。峡里谁知有人事，世中遥望空云山。不疑灵境难闻见，尘心未尽思乡县。出洞无论隔山水，辞家终拟长游衍。自谓经过旧不迷，安知峰壑今来变。当时只记入山深，青溪几度到云林。春来遍是桃花水，不辨仙源何处寻。","dynasty":"唐代","tags":"唐诗三百首，乐府，写景，写狗古诗18首","title":"桃源行"}
{"author":"王维","content":"艳色天下重，西施宁久微。朝为越溪女，暮作吴宫妃。贱日岂殊众，贵来方悟稀。邀人傅香粉，不自著罗衣。君宠益娇态，君怜无是非。当时浣纱伴，莫得同车归。持谢邻家子，效颦安可希。","dynasty":"唐代","tags":"唐诗三百首，写人，怀古，怀才不遇","title":"西施咏"}
{"author":"王维","content":"新晴原野旷，极目无氛垢。郭门临渡头，村树连溪口。白水明田外，碧峰出山后。农月无闲人，倾家事南亩。","dynasty":"唐代","tags":"田园，写景","title":"新晴野望"}
{"author":"王维","content":"共仰头陀行，能忘世谛情。回看双凤阙，相去一牛鸣。法向空林说，心随宝地平。手巾花氎净，香帔稻畦成。闻道邀同舍，相期宿化城。安知不来往，翻得似无生。","dynasty":"唐代","title":"与苏卢二员外期游方丈寺而苏不至，因有是作"}
{"author":"王维","content":"朱绂谁家子，无乃金张孙。骊驹从白马，出入铜龙门。问尔何功德，多承明主恩。斗鸡平乐馆，射雉上林园。曲陌车骑盛，高堂珠翠繁。奈何轩冕贵，不与布衣言。君家御沟上，垂柳夹朱门。列鼎会中贵，鸣珂朝至尊。生死在八议，穷达由一言。须识苦寒士，莫矜狐白温。","dynasty":"唐代","title":"寓言二首（次首《律髓》入侠少类，作卢象《杂诗》）"}
{"author":"王维","content":"〔一作卢象诗〕篱间（一作中）犬迎吠。出屋候荆（一作柴）扉。岁晏输井税。山村人夜归。晚田始家食。余布成我衣。讵肯无公事。烦君问是非。","dynasty":"唐代","title":"赠刘蓝田"}
{"author":"王维","content":"少年不足言，识道年已长。事往安可悔，馀生幸能养。誓从断臂血，不复婴世网。浮名寄缨珮，空性无羁鞅。夙承大导师，焚香此瞻仰。颓然居一室，覆载纷万象。高柳早莺啼，长廊春雨响。床下阮家屐，窗前筇竹杖。方将见身云，陋彼示天壤。一心在法要，愿以无生奖。","dynasty":"唐代","title":"谒璿上人"}
{"author":"王维","content":"飞鸟去不穷，连山复秋色。上下华子冈，惆怅情何极。","dynasty":"唐代","title":"辋川集·华子冈"}
{"author":"王维","content":"山头松柏林，山下泉声伤客心。千里万里春草色，黄河东流流不息。黄龙戍上游侠儿，愁逢汉使不相识。","dynasty":"唐代","title":"榆林郡歌"}
{"author":"王维","content":"嗟予未丧，哀此孤生。屏居蓝田，薄地躬耕。岁晏输税，以奉粢盛。晨往东皋，草露未晞。暮看烟火，负担来归。我闻有客，足扫荆扉。箪食伊何，疈瓜抓枣。仰厕群贤，皤然一老。愧无莞簟，班荆席藁。泛泛登陂，折彼荷花。静观素鲔，俯映白沙。山鸟群飞，日隐轻霞。登车上马，倏忽云散。雀噪荒村，鸡鸣空馆。还复幽独，重欷累叹。","dynasty":"唐代","title":"酬诸公见过（时官未出，在辋川庄）"}
{"author":"王维","content":"借问愚公谷，与君聊一寻。不寻翻到谷，此谷不离心。行处曾无险，看时岂有深。寄言尘世客，何处欲归临。","dynasty":"唐代","title":"愚公谷三首其三"}
{"author":"王维","content":"送君从此去，转觉故人稀。徒御犹回首，田园方掩扉。出门当旅食，中路授寒衣。江汉风流地，游人何岁归。","dynasty":"唐代","title":"送崔九兴宗游蜀"}
{"author":"王维","content":"高楼月似霜，秋夜郁金堂。对坐弹卢女，同看舞凤凰。少儿多送酒，小玉更焚香。结束平阳骑，明朝入建章。","dynasty":"唐代","title":"奉和杨驸马六郎秋夜即事"}
{"author":"王维","content":"君家少室西。为复少室东。别来几日今春风。新买双溪定何似。余生欲寄白云中。","dynasty":"唐代","title":"问寇校书双溪"}
{"author":"王维","content":"淼淼寒流广，苍苍秋雨晦。君问终南山，心知白云外。","dynasty":"唐代","title":"答裴迪辋口遇雨忆终南山之作"}
{"author":"王维","content":"屋上春鸠鸣，村边杏花白。持斧伐远扬，荷锄觇泉脉。归燕识故巢，旧人看新历。临觞忽不御，惆怅远行客。","dynasty":"唐代","tags":"春天，田园，写景，农事","title":"春中田园作"}
{"author":"王维","content":"居延城外猎天骄，白草连天野火烧。暮云空碛时驱马，秋日平原好射雕。护羌校尉朝乘障，破虏将军夜渡辽。玉靶角弓珠勒马，汉家将赐霍嫖姚。","dynasty":"唐代","tags":"边塞","title":"出塞作"}
{"author":"王维","content":"四海方无事，三秋大有年。百生无此日，万寿愿齐天。芍药和金鼎，茱萸插玳筵。玉堂开右个，天乐动宫悬。御柳疏秋景，城鸦拂曙烟。无穷菊花节，长奉柏梁篇。","dynasty":"唐代","title":"奉和圣制重阳节宰臣及群官上寿应制"}
{"author":"王维","content":"飞鸟去不穷，连山复秋色。上下华子冈，惆怅情何极。","dynasty":"唐代","title":"辋川集。华子冈"}
{"author":"王维","content":"束带趋承明，守官唯谒者。清晨听银蚪，薄暮辞金马。受辞未尝易，当是方知寡。清范何风流，高文有风雅。忽佐江上州，当自浔阳下。逆旅到三湘，长途应百舍。香炉远峰出，石镜澄湖泻。董奉杏成林，陶潜菊盈把。范蠡常好之，庐山我心也。送君思远道，欲以数行洒。","dynasty":"唐代","title":"送张舍人佐江州同薛璩十韵（走笔成）"}
{"author":"王维","content":"已相殷王国，空馀尚父谿.钓矶开月殿，筑道出云梯。积水浮香象，深山鸣白鸡。虚空陈伎乐，衣服制虹霓。墨点三千界，丹飞六一泥。桃源勿遽返，再访恐君迷。","dynasty":"唐代","title":"和宋中丞夏日游福贤观天长寺寺即陈左相宅所施之作"}
{"author":"王维","content":"绛帻鸡人报晓筹，尚衣方进翠云裘。九天阊阖开宫殿，万国衣冠拜冕旒。日色才临仙掌动，香烟欲傍衮龙浮。朝罢须裁五色诏，佩声归到凤池头。","dynasty":"唐代","tags":"和诗","title":"和贾舍人早朝大明宫之作"}
{"author":"王维","content":"凤扆朝碧落，龙图耀金镜。维岳降二臣，戴天临万姓。山川八校满，井邑三农竟。比屋皆可封，谁家不相庆。林疏远村出，野旷寒山静。帝城云里深，渭水天边映。佳气含风景，颂声溢歌咏。端拱能任贤，弥彰圣君圣。","dynasty":"唐代","title":"奉和圣制登降圣观与宰臣等同望应制"}
{"author":"王维","content":"〔通典云：武德初，因隋旧制，奏九部乐，四曰扶南。唐书礼乐志云：天宝乐曲，皆以边地名。自河西至者，有扶南乐舞。〕翠羽流苏帐。春眠曙不开。羞从面色起。娇逐语声来。早向昭阳殿。君王中使催。堂上青弦动。堂前绮席陈。齐歌卢女曲。双舞洛阳人。倾国徒相看。宁知心所亲。香气传空满。妆华影箔通。歌闻天仗外。舞出御楼（一作筵）中。日暮归何处。花间长乐宫。宫女还金屋。将眠复畏明。入春轻衣好。半夜薄妆成。拂曙朝前殿。玉墀（一作除）多佩声。朝日照绮窗。佳人坐临镜。散黛恨犹轻。插钗嫌未正。同心勿遽游。幸待春妆竟。","dynasty":"唐代","title":"扶南曲歌词五首"}
{"author":"王维","content":"〔走笔成〕束带趋承明。守官唯谒者。清晨听银蚪。薄暮辞金马。受辞未尝易。当是（一作御）方知寡。清范何风流。高文有风雅。忽佐江上州。当自浔阳下。逆旅到三湘。长途应百舍。香炉远峰出。石镜澄湖泻。董奉杏成林。陶潜菊盈把。范蠡长好之。庐山我心也。送君思远道。欲以数行洒。","dynasty":"唐代","title":"送张舍人佐江州同薛璩十韵"}
{"author":"王维","content":"清溪一道穿桃李，演漾绿蒲涵白芷。溪上人家凡几家，落花半落东流水。蹴踘屡过飞鸟上，秋千竞出垂杨里。少年分日作遨游，不用清明兼上巳。","dynasty":"唐代","tags":"写水，写鸟，闲适","title":"寒食城东即事"}
{"author":"王维","content":"〔英华作田家赠丁禹。注云。集作丁宇。误也。〕君心尚栖隐。久欲傍归路。在朝每为言。解印果成趣。晨鸡鸣邻里。群动从所务。农夫行饷田。闺妾（一作妇）起缝素。开轩御衣服。散帙理章句。时吟招隐诗。或制闲居赋。新晴望郊郭。日映（一作［日失］）桑榆暮。阴昼（一作荫尽）小苑城。微明渭川树。揆予宅闾井。幽赏何由屡。道存终不忘。迹异难相遇。此时惜离别。再来芳菲度。","dynasty":"唐代","title":"丁宇田家有赠"}
{"author":"王维","content":"依迟动车马，惆怅出松萝。忍别青山去，其如绿水何。","dynasty":"唐代","title":"别辋川别业"}
{"author":"王维","content":"吹箫凌极浦，日暮送夫君。湖上一回首，青山卷白云。","dynasty":"唐代","title":"辋川集欹湖"}
{"author":"王维","content":"汉主离宫接露台，秦川一半夕阳开。青山尽是朱旗绕，碧涧翻从玉殿来。新丰树里行人度，小苑城边猎骑回。闻道甘泉能献赋，悬知独有子云才。","dynasty":"唐代","title":"和太常韦主簿五郎温汤寓目之作"}
{"author":"王维","content":"采菱渡头风急，策杖林西日斜。杏树坛边渔父，桃花源里人家。","dynasty":"唐代","tags":"田园，生活","title":"田园乐七首·其三"}
{"author":"王维","content":"幽寻得此地，讵有一人曾。大壑随阶转，群山入户登。庖厨出深竹，印绶隔垂藤。即事辞轩冕，谁云病未能。","dynasty":"唐代","title":"韦给事山居"}
{"author":"王维","content":"新家孟城口，古木余衰柳。来者复为谁？空悲昔人有。","dynasty":"唐代","title":"孟城坳"}
{"author":"王维","content":"送君返葬石楼山，松柏苍苍宾驭还。埋骨白云长已矣，空馀流水向人间。","dynasty":"唐代","title":"送殷四葬（一作哭殷遥）"}
{"author":"王维","content":"西岳出浮云，积雪在太清。连天凝黛色，百里遥青冥。白日为之寒，森沉华阴城。昔闻乾坤闭，造化生巨灵。右足踏方止，左手推削成。天地忽开拆，大河注东溟。遂为西峙岳，雄雄镇秦京。大君包覆载，至德被群生。上帝伫昭告，金天思奉迎。人祇望幸久，何独禅云亭。","dynasty":"唐代","title":"华岳"}
{"author":"王维","content":"闻道黄金地，仍开白玉田。掷山移巨石，咒岭出飞泉。猛虎同三径，愁猿学四禅。买香然绿桂，乞火踏红莲。草色摇霞上，松声泛月边。山河穷百二，世界接三千。梵宇聊凭视，王城遂渺然。灞陵才出树，渭水欲连天。远县分诸郭，孤村起白烟。望云思圣主，披雾隐群贤。薄宦惭尸素，终身拟尚玄。谁知草庵客，曾和柏梁篇。","dynasty":"唐代","title":"游悟真寺（一作王缙诗）"}
{"author":"王维","content":"夜静群动息，时闻隔林犬。却忆山中时，人家涧西远。羡君明发去，采蕨轻轩冕。","dynasty":"唐代","tags":"田园诗，写景，隐居，写狗古诗18首","title":"春夜竹亭赠钱少府归蓝田"}
{"author":"王维","content":"〔英华作田家赠丁禹。注云。集作丁宇。误也。〕君心尚栖隐。久欲傍归路。在朝每为言。解印果成趣。晨鸡鸣邻里。群动从所务。农夫行饷田。闺妾（一作妇）起缝素。开轩御衣服。散帙理章句。时吟招隐诗。或制闲居赋。新晴望郊郭。日映（一作［日失］）桑榆暮。阴昼（一作荫尽）小苑城。微明渭川树。揆予宅闾井。幽赏何由屡。道存终不忘。迹异难相遇。此时惜离别。再来芳菲度。","dynasty":"唐代","title":"丁宇田家有赠"}
{"author":"王维","content":"〔走笔成〕束带趋承明。守官唯谒者。清晨听银蚪。薄暮辞金马。受辞未尝易。当是（一作御）方知寡。清范何风流。高文有风雅。忽佐江上州。当自浔阳下。逆旅到三湘。长途应百舍。香炉远峰出。石镜澄湖泻。董奉杏成林。陶潜菊盈把。范蠡长好之。庐山我心也。送君思远道。欲以数行洒。","dynasty":"唐代","title":"送张舍人佐江州同薛璩十韵"}
{"author":"王维","content":"（册4　卷125　页1261a）承明少休沐。建礼省文书。夜漏行人息。归鞍落日余。悬知三五夕。万户千门辟。夜出曙翻归。倾城满南陌。陌头驰骋尽繁华。王孙公子五侯家。由来月明如白日。共道春灯胜百花。聊看侍中千宝骑。强识小妇七香车。香车宝马共喧阗。个里多情侠少年。竞向长杨柳市北。肯过精舍竹林前。独有仙郎心寂寞。却将宴坐为行乐。傥觉（一作觅）忘怀共往来。幸沾同舍甘藜藿。","dynasty":"唐代","title":"同比部杨员外十五夜游有怀静者季"}
{"author":"王维","content":"十里一走马，五里一扬鞭。都护军书至，匈奴围酒泉。关山正飞雪，烽火断无烟。","dynasty":"唐代","tags":"边塞，战争","title":"陇西行"}
{"author":"王维","content":"楚塞三湘接，荆门九派通。江流天地外，山色有无中。郡邑浮前浦，波澜动远空。襄阳好风日，留醉与山翁。","dynasty":"唐代","tags":"唐诗三百首，山水，抒情","title":"汉江临泛/汉江临眺"}
{"author":"王维","content":"乍向红莲没，复出清蒲飏.独立何褵褷，衔鱼古查上。","dynasty":"唐代","title":"皇甫岳云溪杂题五首。鸬鹚堰"}
{"author":"王维","content":"分行接绮树，倒影入清漪。不学御沟上，春风伤别离。","dynasty":"唐代","title":"辋川集柳浪"}
{"author":"王维","content":"寥落云外山，迢遥舟中赏。铙吹发西江，秋空多清响。地迥古城芜，月明寒潮广。时赛敬亭神，复解罟师网。何处寄想思，南风吹五两。","dynasty":"唐代","tags":"离别，抒情，相思","title":"送宇文太守赴宣城"}
{"author":"王维","content":"明到衡山与洞庭，若为秋月听猿声。愁看北渚三湘远，恶说南风五两轻。青草瘴时过夏口，白头浪里出湓城。长沙不久留才子，贾谊何须吊屈平。","dynasty":"唐代","title":"送杨少府贬郴州"}
{"author":"王维","content":"两妹日成长，双鬟将及人。已能持宝瑟，自解掩罗巾。念昔别时小，未知疏与亲。今来始离恨，拭泪方殷勤。小弟更孩幼，归来不相识。同居虽渐惯，见人犹未觅。宛作越人语，殊甘水乡食。别此最为难，泪尽有馀忆。","dynasty":"唐代","title":"别弟妹二首（一作卢象诗）"}
{"author":"王维","content":"积雪满阡陌，故人不可期。长安千门复万户，何处躞蹀黄金羁。","dynasty":"唐代","title":"雪中忆李楫"}
{"author":"王维","content":"不识阳关路，新从定远侯。黄云断春色，画角起边愁。瀚海经年到，交河出塞流。须令外国使，知饮月氏头。","dynasty":"唐代","title":"送平澹然判官"}
{"author":"王维","content":"山中燕子龛，路剧羊肠恶。裂地竞盘屈，插天多峭崿。瀑泉吼而喷，怪石看欲落。伯禹访未知，五丁愁不凿。上人无生缘，生长居紫阁。六时自搥磬，一饮常带索。种田烧白云，斫漆响丹壑。行随拾栗猿，归对巢松鹤。时许山神请，偶逢洞仙博。救世多慈悲，即心无行作。周商倦积阻，蜀物多淹泊。岩腹乍旁穿，涧唇时外拓。桥因倒树架，栅值垂藤缚。鸟道悉已平，龙宫为之涸。跳波谁揭厉，绝壁免扪摸。山木日阴阴，结跏归旧林。一向石门里，任君春草深。","dynasty":"唐代","title":"燕子龛禅师"}
{"author":"王维","content":"束带将朝日，鸣环映牖辰。能令谏明主，相劝识贤人。遗挂空留壁，回文日覆尘。金蚕将画柳，何处更知春。女史悲彤管，夫人罢锦轩。卜茔占二室，行哭度千门。秋日光能淡，寒川波自翻。一朝成万古，松柏暗平原。","dynasty":"唐代","title":"达奚侍郎夫人寇氏挽词二首"}
{"author":"王维","content":"积雨空林烟火迟，蒸藜炊黍饷东菑。漠漠水田飞白鹭，阴阴夏木啭黄鹂。山中习静观朝槿，松下清斋折露葵。野老与人争席罢，海鸥何事更相疑。","dynasty":"唐代","tags":"唐诗三百首，田园","title":"积雨辋川庄作/秋归辋川庄作"}
{"author":"王维","content":"风景日夕佳，与君赋新诗。澹然望远空，如意方支颐。春风动百草，兰蕙生我篱。暧暧日暖闺，田家来致词。欣欣春还皋，淡淡水生陂。桃李虽未开，荑萼满芳枝。请君理还策，敢告将农时。","dynasty":"唐代","tags":"山水，田园，写景","title":"赠裴十迪"}
{"author":"王维","content":"云馆接天居，霓裳侍玉除。春池百子外，芳树万年馀。洞有仙人箓，山藏太史书。君恩深汉帝，且莫上空虚。","dynasty":"唐代","title":"和尹谏议史馆山池"}
{"author":"王维","content":"达人无不可，忘己爱苍生。岂复少十室，弦歌在两楹。浮人日已归，但坐事农耕。桑榆郁相望，邑里多鸡鸣。秋山一何净，苍翠临寒城。视事兼偃卧，对书不簪缨。萧条人吏疏，鸟雀下空庭。鄙夫心所尚，晚节异平生。将从海岳居，守静解天刑。或可累安邑，茅茨君试营。","dynasty":"唐代","title":"赠房卢氏琯"}
{"author":"王维","content":"长安厩吏来到门，朱文露网动行轩。黄花县西九折坂，玉树宫南五丈原。褒斜谷中不容幰，唯有白云当露冕。子午山里杜鹃啼，嘉陵水头行客饭。剑门忽断蜀川开，万井双流满眼来。雾中远树刀州出，天际澄江巴字回。使君年纪三十馀，少年白皙专城居。欲持画省郎官笔，回与临邛父老书。","dynasty":"唐代","title":"送崔五太守"}
{"author":"王维","content":"万户伤心生野烟，百僚何日更朝天。秋槐叶落空宫里，凝碧池头奏管弦。","dynasty":"唐代","title":"菩提寺禁裴迪来相看说逆贼等凝碧池上作音乐…示裴迪"}
{"author":"王维","content":"清浅白石滩，绿蒲向堪把。家住水东西，浣纱明月下。","dynasty":"唐代","tags":"写景","title":"白石滩"}
{"author":"王维","content":"老根那复占春晴，能住虚根自发生。","dynasty":"唐代","title":"长生草"}
{"author":"王维","content":"北阙献书寝不报，南山种田时不登。百人会中身不预，五侯门前心不能。身投河朔饮君酒，家在茂陵平安否？且共登山复临水，莫问春风动杨柳。今人作人多自私，我心不说君应知。济人然后拂衣去，肯作徒尔一男儿！","dynasty":"唐代","tags":"漂泊，怀才不遇","title":"不遇咏"}
{"author":"王维","content":"山林吾丧我，冠带尔成人。莫学嵇康懒，且安原宪贫。山阴多北户，泉水在东邻。缘合妄相有，性空无所亲。安知广成子，不是老夫身。","dynasty":"唐代","title":"山中示弟"}
{"author":"王维","content":"渭城朝雨浥轻尘，客舍青青柳色新。(一作：客舍依依杨柳春)劝君更尽一杯酒，西出阳关无故人。","dynasty":"唐代","tags":"唐诗三百首，小学古诗，初中古诗，乐府，友情，送别，早教古诗100首","title":"送元二使安西/渭城曲"}
{"author":"王维","content":"妄识皆心累，浮生定死媒。谁言老龙吉，未免伯牛灾。故有求仙药，仍馀遁俗杯。山川秋树苦，窗户夜泉哀。尚忆青骡去，宁知白马来。汉臣修史记，莫蔽褚生才。","dynasty":"唐代","title":"哭褚司马"}
{"author":"王维","content":"新妆可怜色，落日卷罗帷。炉气清珍簟，墙阴上玉墀。春虫飞网户，暮雀隐花枝。向晚多愁思，闲窗桃李时。","dynasty":"唐代","title":"晚春归思"}
{"author":"王维","content":"淼淼寒流广，苍苍秋雨晦。君问终南山，心知白云外。","dynasty":"唐代","title":"答裴迪辋口遇雨忆终南山之作"}
{"author":"王维","content":"落日山水好，漾舟信归风。探奇不觉远，因以缘源穷。遥爱云木秀，初疑路不同。安知清流转，偶与前山通。舍舟理轻策，果然惬所适。老僧四五人，逍遥荫松柏。朝梵林未曙，夜禅山更寂。道心及牧童，世事问樵客。暝宿长林下，焚香卧瑶席。涧芳袭人衣，山月映石壁。再寻畏迷误，明发更登历。笑谢桃源人，花红复来觌。","dynasty":"唐代","tags":"纪游，写景，愉悦","title":"蓝田山石门精舍"}
{"author":"王维","content":"少年识事浅，强学干名利。徒闻跃马年，苦无出人智。即事岂徒言，累官非不试。既寡遂性欢，恐招负时累。清冬见远山，积雪凝苍翠。浩然出东林，发我遗世意。惠连素清赏，夙语尘外事。欲缓携手期，流年一何驶。","dynasty":"唐代","tags":"仕途，苦闷，归隐","title":"赠从弟司库员外絿"}
{"author":"王维","content":"长安少年游侠客，夜上戍楼看太白。陇头明月迥临关，陇上行人夜吹笛。关西老将不胜愁，驻马听之双泪流。身经大小百余战，麾下偏裨万户侯。苏武才为典属国，节旄空尽海西头。","dynasty":"唐代","tags":"边塞，感伤，悲愤","title":"陇头吟"}
{"author":"王维","content":"居延城外猎天骄，白草连天野火烧。暮云空碛时驱马，秋日平原好射雕。护羌校尉朝乘障，破虏将军夜渡辽。玉靶角弓珠勒马，汉家将赐霍嫖姚。","dynasty":"唐代","tags":"边塞","title":"出塞作"}
{"author":"王维","content":"故事修春禊，新宫展豫游。明君移凤辇，太子出龙楼。赋掩陈王作，杯如洛水流。金人来捧剑，画鹢去回舟。苑树浮宫阙，天池照冕旒。宸章在云表，垂象满皇州。","dynasty":"唐代","title":"奉和圣制与太子诸王三月三日龙池春禊应制"}
{"author":"王维","content":"托身侍云陛，昧旦趋华轩。遂陪鹓鸿侣，霄汉同飞翻。君子垂惠顾，期我于田园。侧闻景龙际，亲降南面尊。万乘驻山外，顺风祈一言。高阳多夔龙，荆山积玙璠.盛德启前烈，大贤钟后昆。侍郎文昌宫，给事东掖垣。谒帝俱来下，冠盖盈丘樊。闺风首邦族，庭训延乡村。采地包山河，树井竟川原。岩端回绮槛，谷口开朱门。阶下群峰首，云中瀑水源。鸣玉满春山，列筵先朝暾。会舞何飒沓，击钟弥朝昏。是时阳和节，清昼犹未暄。蔼蔼树色深，嘤嘤鸟声繁。顾己负宿诺，延颈惭芳荪。蹇步守穷巷，高驾难攀援。素是独往客，脱冠情弥敦。","dynasty":"唐代","title":"同卢拾遗过韦给事东山别业二十韵给事首春…不果斯诺"}
{"author":"王维","content":"斜光照墟落，穷巷牛羊归。野老念牧童，倚杖候荆扉。雉雊麦苗秀，蚕眠桑叶稀。田夫荷锄立，相见语依依。即此羡闲逸，怅然吟式微。","dynasty":"唐代","tags":"夏天，写景，农村，抒情，孤寂","title":"渭川田家"}
{"author":"王维","content":"座客香貂满，宫娃绮幔张。涧花轻粉色，山月少灯光。积翠纱窗暗，飞泉绣户凉。还将歌舞出，归路莫愁长。","dynasty":"唐代","title":"从岐王夜宴卫家山池应教"}
{"author":"王维","content":"老来懒赋诗，惟有老相随。宿世谬词客，前身应画师。不能舍馀习，偶被世人知。名字本皆是，此心还不知。","dynasty":"唐代","title":"偶然作六首其六"}
{"author":"王维","content":"袅袅秋风动，凄凄烟雨繁。声连鳷鹊观，色暗凤凰原。细柳疏高阁，轻槐落洞门。九衢行欲断，万井寂无喧。忽有愁霖唱，更陈多露言。平原思令弟，康乐谢贤昆。逸兴方三接，衰颜强七奔。相如今老病，归守茂陵园。","dynasty":"唐代","title":"和陈监四郎秋雨中思从弟据"}
{"author":"王维","content":"青青杨柳陌，陌上别离人。爱子游燕赵，高堂有老亲。不行无可养，行去百忧新。切切委兄弟，依依向四邻。都门帐饮毕，从此谢亲宾。挥涕逐前侣，含凄动征轮。车徒望不见，时见起行尘。吾亦辞家久，看之泪满巾。","dynasty":"唐代","tags":"离别，漂泊，无奈","title":"观别者"}
{"author":"王维","content":"宝剑千金装，登君白玉堂。身为平原客，家有邯郸娼。使气公卿坐，论心游侠场。中年不得意，谢病客游梁。","dynasty":"唐代","title":"济上四贤咏成文学"}
{"author":"王维","content":"宝剑千金装，登君白玉堂。身为平原客，家有邯郸娼。使气公卿坐，论心游侠场。中年不得意，谢病客游梁。","dynasty":"唐代","title":"济上四贤咏。成文学"}
{"author":"王维","content":"背春涉夏兮，众木蔼以繁阴。连金华与玉堂兮，宫阁郁其沈沈。百官并入兮，何语笑之哑哑，君独静嘿以伤心。草王言兮不得辞，我悲减思兮少时。仆夫命驾兮，出阊阖，历通逵。陌上人兮如故，识不识兮往来。眼中不见兮吾儿，骖紫骝兮从青骊。低光垂彩兮，怳不知其所之。辟朱户兮望华轩，意斯子兮候门。忽思瘗兮城南，心瞀乱兮重昏。仰诉天之不仁兮，家唯一身，身止一子，何胤嗣之不繁，就单鲜而又死。将清白兮遗谁，问诗礼兮已矣。哀从中兮不可胜，岂暇料馀年兮复几。日黯黯兮颓晔，鸟翩翩兮疾飞。邈穷天兮不返，疑有日兮来归。静言思兮永绝，复惊叫兮沾衣。客有吊之者曰：观未始兮有物，同委蜕兮胡悲？且延陵兮未至，况西河兮不知。学无生兮庶可，幸能听于吾师。","dynasty":"唐代","title":"宋进马哀词"}
{"author":"王维","content":"少年客淮泗，落魄居下邳。遨游向燕赵，结客过临淄。山东诸侯国，迎送纷交驰。自尔厌游侠，闭户方垂帷。深明戴家礼，颇学毛公诗。备知经济道，高卧陶唐时。圣主诏天下，贤人不得遗。公吏奉纁组，安车去茅茨。君王苍龙阙，九门十二逵。群公朝谒罢，冠剑下丹墀。野鹤终踉跄，威凤徒参差。或问理人术，但致还山词。天书降北阙，赐帛归东菑。都门谢亲故，行路日逶迟。孤帆万里外，淼漫将何之。江天海陵郡，云日淮南祠。杳冥沧洲上，荡漭无人知。纬萧或卖药，出处安能期。","dynasty":"唐代","title":"送高適弟耽归临淮作（坐上作）"}
{"author":"王维","content":"猿吟一何苦，愁朝复悲夕。莫作巫峡声，肠断秋江客。","dynasty":"唐代","title":"闻裴秀才迪吟诗因戏赠"}
{"author":"王维","content":"依迟动车马，惆怅出松萝。忍别青山去，其如绿水何。","dynasty":"唐代","title":"别辋川别业"}
{"author":"王维","content":"〔一作卢象诗〕篱间（一作中）犬迎吠。出屋候荆（一作柴）扉。岁晏输井税。山村人夜归。晚田始家食。余布成我衣。讵肯无公事。烦君问是非。","dynasty":"唐代","title":"赠刘蓝田"}
{"author":"王维","content":"建礼高秋夜，承明候晓过。九门寒漏彻，万井曙钟多。月迥藏珠斗，云消出绛河。更惭衰朽质，南陌共鸣珂。","dynasty":"唐代","title":"同崔员外秋宵寓直"}
{"author":"王维","content":"楚塞三湘接，荆门九派通。江流天地外，山色有无中。郡邑浮前浦，波澜动远空。襄阳好风日，留醉与山翁。","dynasty":"唐代","title":"汉江临汎"}
{"author":"王维","content":"新丰美酒斗十千，咸阳游侠多少年。相逢意气为君饮，系马高楼垂柳边。出身仕汉羽林郎，初随骠骑战渔阳。孰知不向边庭苦，纵死犹闻侠骨香。一身能擘两雕弧，虏骑千重只似无。偏坐金鞍调白羽，纷纷射杀五单于。汉家君臣欢宴终，高议云台论战功。天子临轩赐侯印，将军佩出明光宫。","dynasty":"唐代","tags":"乐府，励志，少年，喝酒，边塞，战争","title":"少年行四首"}
{"author":"王维","content":"冬中馀雪在，墟上春流驶。风日畅怀抱，山川多秀气。彫胡先晨炊，庖脍亦云至。高情浪海岳，浮生寄天地。君子外簪缨，埃尘良不啻。所乐衡门中，陶然忘其贵。","dynasty":"唐代","title":"晦日游大理韦卿城南别业四声依次用各六韵其三"}
{"author":"王维","content":"上兰门外草萋萋，未央宫中花里栖。亦有相随过御苑，不知若个向金堤。入春解作千般语，拂曙能先百鸟啼。万户千门应觉晓，建章何必听鸣鸡。","dynasty":"唐代","title":"听百舌鸟"}
{"author":"王维","content":"卑栖却得性，每与白云归。徇禄仍怀橘，看山免采薇。暮禽先去马，新月待开扉。霄汉时回首，知音青琐闱。","dynasty":"唐代","title":"留别钱起"}
{"author":"王维","content":"堂上青弦动，堂前绮席陈。齐歌卢女曲，双舞洛阳人。倾国徒相看，宁知心所亲。","dynasty":"唐代","title":"扶南曲歌词五首其二"}
{"author":"王维","content":"涂刍去国门，秘器出东园。太守留金印，夫人罢锦轩。旌旗转衰木，箫鼓上寒原。坟树应西靡，长思魏阙恩。","dynasty":"唐代","title":"故西河郡杜太守挽歌三首其三"}
{"author":"王维","content":"篱间犬迎吠，出屋候荆扉。岁晏输井税，山村人夜归。晚田始家食，余布成我衣。讵肯无公事，烦君问是非。","dynasty":"唐代","tags":"同情，农民，讽刺，社会","title":"赠刘蓝田（一作卢象诗）"}
{"author":"王维","content":"北阙献书寝不报，南山种田时不登。百人会中身不预，五侯门前心不能。身投河朔饮君酒，家在茂陵平安否？且共登山复临水，莫问春风动杨柳。今人作人多自私，我心不说君应知。济人然后拂衣去，肯作徒尔一男儿！","dynasty":"唐代","tags":"漂泊，怀才不遇","title":"不遇咏"}
{"author":"王维","content":"萋萋春草秋绿，落落长松夏寒。牛羊自归村巷，童稚不识衣冠。","dynasty":"唐代","tags":"田园，写景，写人","title":"田园乐七首·其四"}
{"author":"王维","content":"轻阴阁小雨，深院昼慵开。坐看苍苔色，欲上人衣来。","dynasty":"唐代","tags":"即事，写景","title":"书事"}
{"author":"王维","content":"寂寞掩柴扉，苍茫对落晖。鹤巢松树遍，人访荜门稀。绿竹含新粉，红莲落故衣。渡头烟火起，处处采菱归。","dynasty":"唐代","tags":"隐居，孤独","title":"山居即事"}
{"author":"王维","content":"莫以今时宠，难忘旧日恩。看花满眼泪，不共楚王言。","dynasty":"唐代","tags":"咏史，讽喻","title":"息夫人"}
{"author":"王维","content":"清浅白石滩，绿蒲向堪把。家住水东西，浣纱明月下。","dynasty":"唐代","tags":"写景","title":"白石滩"}
{"author":"王维","content":"双燕初命子，五桃新作花。王昌是东舍，宋玉次西家。小小能织绮，时时出浣纱。亲劳使君问，南陌驻香车。","dynasty":"唐代","title":"杂诗"}
{"author":"王维","content":"洛阳女儿对门居，才可颜容十五余。良人玉勒乘骢马，侍女金盘脍鲤鱼。画阁朱楼尽相望，红桃绿柳垂檐向。罗帷送上七香车，宝扇迎归九华帐。狂夫富贵在青春，意气骄奢剧季伦。自怜碧玉亲教舞，不惜珊瑚持与人。春窗曙灭九微火，九微片片飞花琐。戏罢曾无理曲时，妆成祗是熏香坐。城中相识尽繁华，日夜经过赵李家。谁怜越女颜如玉，贫贱江头自浣纱。","dynasty":"唐代","tags":"唐诗三百首，乐府，女子，生活","title":"洛阳女儿行"}
{"author":"王维","content":"朝因折杨柳，相见洛阳隅。楚国无如妾，秦家自有夫。对人传玉腕，映烛解罗襦。人见东方骑，皆言夫婿殊。持谢金吾子，烦君提玉壶。","dynasty":"唐代","title":"杂诗"}
{"author":"王维","content":"厌见千门万户，经过北里南邻。官府鸣珂有底，崆峒散发何人。","dynasty":"唐代","tags":"田园","title":"田园乐七首·其一"}
{"author":"王维","content":"故人不可见，汉水日东流。借问襄阳老，江山空蔡州。","dynasty":"唐代","tags":"写景，抒情，悼念，哀痛，思念","title":"哭孟浩然"}
{"author":"王维","content":"圣代无隐者，英灵尽来归。遂令东山客，不得顾采薇。既至金门远，孰云吾道非。江淮度寒食，京洛缝春衣。置酒长安道，同心与我违。行当浮桂棹，未几拂荆扉。远树带行客，孤城当落晖。吾谋适不用，勿谓知音稀。","dynasty":"唐代","tags":"唐诗三百首，送别，慰勉，友情","title":"送綦毋潜落第还乡"}
{"author":"王维","content":"寒更传晓箭，清镜览衰颜。隔牖风惊竹，开门雪满山。洒空深巷静，积素广庭闲。借问袁安舍，翛然尚闭关。","dynasty":"唐代","tags":"冬天，写雪，思念","title":"冬晚对雪忆胡居士家"}
{"author":"王维","content":"长安少年游侠客，夜上戍楼看太白。陇头明月迥临关，陇上行人夜吹笛。关西老将不胜愁，驻马听之双泪流。身经大小百余战，麾下偏裨万户侯。苏武才为典属国，节旄空尽海西头。","dynasty":"唐代","tags":"边塞，感伤，悲愤","title":"陇头吟"}
{"author":"王维","content":"绛帻鸡人报晓筹，尚衣方进翠云裘。九天阊阖开宫殿，万国衣冠拜冕旒。日色才临仙掌动，香烟欲傍衮龙浮。朝罢须裁五色诏，佩声归到凤池头。","dynasty":"唐代","tags":"和诗","title":"和贾舍人早朝大明宫之作"}
{"author":"王维","content":"独坐悲双鬓，空堂欲二更。雨中山果落，灯下草虫鸣。白发终难变，黄金不可成。欲知除老病，唯有学无生。","dynasty":"唐代","tags":"秋天，雨夜，感怀","title":"秋夜独坐/冬夜书怀"}
{"author":"王维","content":"山下孤烟远村，天边独树高原。一瓢颜回陋巷，五柳先生对门。","dynasty":"唐代","tags":"田园，生活","title":"田园乐七首·其五"}
{"author":"王维","content":"铙吹喧京口，风波下洞庭。赭圻将赤岸，击汰复扬舲。日落江湖白，潮来天地青。明珠归合浦，应逐使臣星。","dynasty":"唐代","tags":"送别，友情","title":"送邢桂州"}
{"author":"王维","content":"清风明月苦相思，荡子从戎十载馀。征人去日殷勤嘱，归雁来时数附书。","dynasty":"唐代","tags":"女子，思念","title":"伊州歌"}
{"author":"王维","content":"绿艳闲且静，红衣浅复深。花心愁欲断，春色岂知心。","dynasty":"唐代","tags":"咏物，牡丹，抒情，愁苦","title":"红牡丹"}
{"author":"王维","content":"再见封侯万户，立谈赐璧一双。讵胜耦耕南亩，何如高卧东窗。","dynasty":"唐代","tags":"田园","title":"田园乐七首·其二"}
{"author":"王维","content":"渭水自萦秦塞曲，黄山旧绕汉宫斜。銮舆迥出千门柳，阁道回看上苑花。云里帝城双凤阙，雨中春树万人家。为乘阳气行时令，不是宸游玩物华。","dynasty":"唐代","tags":"唐诗三百首，应制","title":"奉和圣制从蓬莱向兴庆阁道中留春雨中春望之作应制"}
{"author":"王维","content":"采菱渡头风急，策杖林西日斜。杏树坛边渔父，桃花源里人家。","dynasty":"唐代","tags":"田园，生活","title":"田园乐七首·其三"}
{"author":"王维","content":"可怜盘石临泉水，复有垂杨拂酒杯。若道春风不解意，何因吹送落花来。","dynasty":"唐代","tags":"春天，写景","title":"戏题盘石"}
{"author":"王维","content":"绛帻鸡人送晓筹，尚衣方进翠云裘。九天阊阖开宫殿，万国衣冠拜冕旒。日色才临仙掌动，香烟欲傍衮龙浮。朝罢须裁五色诏，佩声归向凤池头。","dynasty":"唐代","tags":"唐诗三百首，宫廷，早朝","title":"和贾舍人早朝大明宫之作"}
{"author":"王维","content":"怜君不得意，况复柳条春。为客黄金尽，还家白发新。五湖三亩宅，万里一归人。知祢不能荐，羞为献纳臣。","dynasty":"唐代","tags":"送别，友人","title":"送丘为落第归江东"}
{"author":"王维","content":"居延城外猎天骄，白草连天野火烧。暮云空碛时驱马，秋日平原好射雕。护羌校尉朝乘障，破虏将军夜渡辽。玉靶角弓珠勒马，汉家将赐霍嫖姚。","dynasty":"唐代","tags":"边塞","title":"出塞作"}
{"author":"王维","content":"重门朝已启，起坐听车声。要欲闻清佩，方将出户迎。晚钟鸣上苑，疏雨过春城。了自不相顾，临堂空复情。","dynasty":"唐代","tags":"友情","title":"待储光羲不至"}
{"author":"王维","content":"与君伯氏别，又欲与君离。君行无几日，当复隔山陂。苍茫秦川尽，日落桃林塞。独树临关门，黄河向天外。前经洛阳陌，宛洛故人稀。故人离别尽，淇上转骖騑。企予悲送远，惆怅睢阳路。古木官渡平，秋城邺宫故。想君行县日，其出从如云。遥思魏公子，复忆李将军。","dynasty":"唐代","tags":"黄河，送别","title":"送魏郡李太守赴任"}
{"author":"王维","content":"日日采莲去，洲长多暮归。弄篙莫溅水，畏湿红莲衣。","dynasty":"唐代","tags":"生活，闲适","title":"皇甫岳云溪杂题五首·莲花坞"}
{"author":"王维","content":"酌酒会临泉水，抱琴好倚长松。南园露葵朝折，东谷黄粱夜舂。","dynasty":"唐代","tags":"田园，闲适，生活","title":"田园乐七首·其七"}
{"author":"王维","content":"洞门高阁霭馀辉，桃李阴阴柳絮飞。禁里疏钟官舍晚，省中啼鸟吏人稀。晨摇玉佩趋金殿，夕奉天书拜琐闱。强欲从君无那老，将因卧病解朝衣。","dynasty":"唐代","tags":"唐诗三百首，酬和","title":"酬郭给事"}
{"author":"王维","content":"桃源一向绝风尘，柳市南头访隐沦。到门不敢题凡鸟，看竹何须问主人。城上青山如屋里，东家流水入西邻。闭户著书多岁月，种松皆老作龙鳞。","dynasty":"唐代","tags":"写景，向往，隐居，，生活","title":"春日与裴迪过新昌里访吕逸人不遇"}
{"author":"王维","content":"不到东山向一年，归来才及种春田。雨中草色绿堪染，水上桃花红欲然。优娄比丘经论学，伛偻丈人乡里贤。披衣倒屣且相见，相欢语笑衡门前。","dynasty":"唐代","tags":"归隐，田园","title":"辋川别业"}
{"author":"王维","content":"宿雨乘轻屐，春寒著弊袍。开畦分白水，间柳发红桃。草际成棋局，林端举桔槔。还持鹿皮几，日暮隐蓬蒿。","dynasty":"唐代","tags":"写景，田园，春天","title":"春园即事"}
{"author":"王维","content":"吹角动行人，喧喧行人起。笳悲马嘶乱，争渡黄河水。日暮沙漠陲，战声烟尘里。尽系名王颈，归来报天子。","dynasty":"唐代","tags":"边塞，战争，豪迈","title":"从军行·吹角动行人"}
{"author":"王维","content":"终南有茅屋，前对终南山。终年无客常闭关，终日无心长自闲。不妨饮酒复垂钓，君但能来相往还。","dynasty":"唐代","tags":"赠答，友人，隐居，闲适","title":"答张五弟"}
{"author":"王维","content":"紫梅发初遍，黄鸟歌犹涩。谁家折杨女，弄春如不及。爱水看妆坐，羞人映花立。香畏风吹散，衣愁露沾湿。玉闺青门里，日落香车入。游衍益相思，含啼向彩帷。忆君长入梦，归晚更生疑。不及红檐燕，双栖绿草时。","dynasty":"唐代","tags":"闺怨，写人，相思，哀怨","title":"早春行"}
{"author":"王维","content":"无才不敢累明时，思向东溪守故篱。岂厌尚平婚嫁早，却嫌陶令去官迟。草间蛩响临秋急，山里蝉声薄暮悲。寂寞柴门人不到，空林独与白云期。","dynasty":"唐代","tags":"秋天，写景，隐居，闲适","title":"早秋山中作"}
{"author":"王维","content":"飒飒秋雨中，浅浅石溜泻。跳波自相溅，白鹭惊复下。","dynasty":"唐代","title":"辋川集。栾家濑"}
{"author":"王维","content":"七雄雄雌犹未分，攻城杀将何纷纷。秦兵益围邯郸急，魏王不救平原君。公子为嬴停驷马，执辔愈恭意愈下。亥为屠肆鼓刀人，嬴乃夷门抱关者。非但慷慨献良谋，意气兼将身命酬。向风刎颈送公子，七十老翁何所求。","dynasty":"唐代","tags":"叙事，豪放，抒情","title":"夷门歌"}
{"author":"王维","content":"夜静群动息，时闻隔林犬。却忆山中时，人家涧西远。羡君明发去，采蕨轻轩冕。","dynasty":"唐代","tags":"田园诗，写景，隐居，写狗古诗18首","title":"春夜竹亭赠钱少府归蓝田"}
{"author":"王维","content":"积水不可极，安知沧海东。九州何处远，万里若乘空。向国唯看日，归帆但信风。鳌身映天黑，鱼眼射波红。乡树扶桑外，主人孤岛中。别离方异域，音信若为通。","dynasty":"唐代","tags":"送别","title":"送秘书晁监还日本国"}
{"author":"王维","content":"井邑傅岩上，客亭云雾间。高城眺落日，极浦映苍山。岸火孤舟宿，渔家夕鸟还。寂寥天地暮，心与广川闲。","dynasty":"唐代","tags":"写景，感怀","title":"登河北城楼作"}
{"author":"王维","content":"万里春应尽，三江雁亦稀。连天汉水广，孤客郢城归。郧国稻苗秀，楚人菰米肥。悬知倚门望，遥识老莱衣。","dynasty":"唐代","tags":"送别，友人，抒怀","title":"送友人南归"}
{"author":"王维","content":"宿昔朱颜成暮齿，须臾白发变垂髫。一生几许伤心事，不向空门何处销。","dynasty":"唐代","title":"叹白发"}
{"author":"王维","content":"荆谿白石出，天寒红叶稀。山路元无雨，空翠湿人衣。相看不忍发，惨淡暮潮平。语罢更携手，月明洲渚生。","dynasty":"唐代","tags":"冬天，写山，写景","title":"阙题二首"}
{"author":"王维","content":"寥廓凉天静，晶明白日秋。圆光含万象，碎影入闲流。迥与青冥合，遥同江甸浮。昼阴殊众木，斜影下危楼。宋玉登高怨，张衡望远愁。馀辉如可托，云路岂悠悠。","dynasty":"唐代","tags":"秋天，写景，积极，乐观","title":"赋得秋日悬清光"}
{"author":"王维","content":"相逢方一笑，相送还成泣。祖帐已伤离，荒城复愁入。天寒远山净，日暮长河急。解缆君已遥，望君犹伫立。","dynasty":"唐代","tags":"送别，感伤","title":"齐州送祖三/河上送赵仙舟/淇上别赵仙舟"}
{"author":"王维","content":"清溪一道穿桃李，演漾绿蒲涵白芷。溪上人家凡几家，落花半落东流水。蹴踘屡过飞鸟上，秋千竞出垂杨里。少年分日作遨游，不用清明兼上巳。","dynasty":"唐代","tags":"写水，写鸟，闲适","title":"寒食城东即事"}
{"author":"王维","content":"青青杨柳陌，陌上别离人。爱子游燕赵，高堂有老亲。不行无可养，行去百忧新。切切委兄弟，依依向四邻。都门帐饮毕，从此谢亲宾。挥涕逐前侣，含凄动征轮。车徒望不见，时见起行尘。吾亦辞家久，看之泪满巾。","dynasty":"唐代","tags":"离别，漂泊，无奈","title":"观别者"}
{"author":"陈观国","content":"水声兮激激，云容兮茸茸。千松拱绿，万荷奏红。爰宅兹岩，以逸放翁。屹万仞与世隔，峻一极而天通。予乃控野鹤，追冥鸿，往来乎蓬莱之宫。披海氛而一笑，以观九州之同。","dynasty":"宋代","title":"梦中作"}
{"author":"陈观国","content":"青山无送迎，幽人自来去。落叶若相送，卷卷及行屦。檐端有孤云，仍为守其处。落叶惜人不在山，孤云尚期人再还。斯人可期复可惜，我处落叶孤云间。","dynasty":"宋代","title":"送邓牧心出陶山"}
{"author":"陈观国","content":"名山隔游尘，九锁尘更少。閒云抱苍石，古涧茁灵草。一亭瞰蛟舞，曾此憩坡老。水性自云静，潴泄寄人巧。聊复助奇观，未须纵澜倒。小挹丹泉润，侧步石壁峭。洞深篝火入，志险极幽讨。人间几何年，仙迹棋未了。向夕山月吐，光碎松下道。天空琼馆寒，禽响药如捣。","dynasty":"宋代","title":"游九锁山"}
{"author":"董绍兰","content":"风里枝条弱，秋来雨露匀。可怜曾折处，应有未归人。莺语久岑寂，蝉声自苦辛。谁家羌笛里，犹怨玉关春。","dynasty":"清代","title":"秋柳"}
{"author":"王自中","content":"扁舟夜泛，向子陵台下，偃帆收橹。水阔风摇舟不定。依约月华新吐。细酌清泉，痛浇尘臆，唤起先生语。当年纶钓，为谁高卧烟渚。还念古往今来，功名可共，能几人光武。一旦星文惊四海，从此故人何许。到底轩裳，不如蓑笠，久矣心相与。天低云淡，浩然吾欲高举。","dynasty":"宋代","title":"念奴娇·扁舟夜泛"}
{"author":"王自中","content":"白首同居四弟兄，由渠能敬故能荣。细看鸿雁飞翔意，可见鸤鸠均一情。绝少分甘贫亦乐，较长争夺势终倾。黄堂今日亲行酒，欲与邦人作范程。","dynasty":"宋代","title":"题敬荣堂"}
{"author":"王自中","content":"江东使者行部归，信帆一只桨四枝。昨夜水深泥三尺，系在谁家屋外篱。我欲遣人问消息，个样船多人不识。却有一事差事徵，隔船听得哦诗声。","dynasty":"宋代","title":"迓杨诚斋"}
{"author":"蔡灿","content":"香漠漠。月痕西坠银墙角。银墙角，央他漏鼓，把春耽搁。自携残蜡牵罗幕。花须人泪飘零各。飘零各。今宵还好，恁拌眠著。","dynasty":"清代","title":"忆秦娥饯春"}
{"author":"蔡灿","content":"柳花如雪。浪打船头湿。浊酒瓦盆聊醉月。消受东风寒食。溪头荠菜开花。前村已卖新茶。回首夕阳西下，山僧曳杖回家。","dynasty":"清代","title":"清平乐山阳舟次"}
{"author":"蔡灿","content":"十日小楼风雨九，何事苦离家。病逐愁增，量随欢减，春在天涯。相逢如梦，冰肌晕玉，羞靥飞霞。绣幄香浓，画屏人静，月映窗纱。","dynasty":"清代","title":"人月圆"}
{"author":"蔡灿","content":"门枕清溪，容膝处、数廛茅屋。窗阁外，晚云如拭，晓山如沐。几两平生风雨屐，一庭寒玉潇湘竹。尽徜徉、坐啸与行吟，无拘束。芦笋嫩，烹来熟。渔唱断，菱歌续。趁一杯残酒，倒骑黄犊。稚子欢呼争钓饵，老妻屋角飏新谷。算人间，几个得如君，鸥盟独。","dynasty":"清代","title":"满江红赠友"}
{"author":"蔡灿","content":"香到落梅风，青到垂杨缕。春色三分半已归，花泪弹红雨。难剪是愁思，欲埋无头绪。粉蝶双双也怕愁，飞过邻家去。","dynasty":"清代","title":"卜算子珊瑚林同闽人赋"}
{"author":"蔡灿","content":"绕树游丝，入帘香雪。东风薄幸催春别。欲描衣上并头花。生憎花底双栖蝶。好句吟成，宝钗敲折。朦胧一片凄凉月。愁多最怕梦醒时，梦来偏等愁时节。","dynasty":"清代","title":"踏莎行轻筠阁旧韵示江萍"}
{"author":"蔡灿","content":"书带垂垂拂槛青。杜鹃枝上露华零。半晌凭栏无一语，数春星。斟酌新题频搁笔，推敲险韵屡挑灯。听得唤眠佯不应，待诗成。","dynasty":"清代","title":"添字浣溪沙即事"}
{"author":"蔡灿","content":"梦中同看梨花雨，醒来犹作喃喃语。绣被压春寒，低头蹙远山。心情无限恶，恨剔灯煤落。开煞并头花，何曾准到家。","dynasty":"清代","title":"菩萨蛮笼香阁遗事"}
{"author":"蔡灿","content":"百尺杨丝笼细雨。阁住东风，不放吹芳絮。银箸拨炉香畔语。口脂相赏侬和汝。帘外忽来双翠羽。两两情多，恁不留他住。只是须怜离别苦，莫轻容易抛人去。","dynasty":"清代","title":"蝶恋花芸馥斋春半纪事"}
{"author":"蔡灿","content":"炉烟细细红窗闭。人睡浓香里。落花枝上乱莺声，最好采茶天气半晴阴。潜身半晌银屏侧，收拾双鸳窄。日高犹未到妆楼，翻怪小姑多事唤梳头。","dynasty":"清代","title":"虞美人"}
{"author":"蔡灿","content":"妒花偏是清明雨。剩得愁无主。乌丝细细写情踪，更取纤纤私印印猩红。几行归雁排人字，没个鱼笺至。抛人似不把人怜。多分天涯花草暗萦牵。","dynasty":"清代","title":"虞美人"}
{"author":"蔡灿","content":"花信频催二月天，雨昏烟暝曲栏前。凄凉遗照怜孤坐，明灭残灯伴独眠。封绮户，掩香奁。青衣含泪进朝餐。冥途谁为供脂粉，拜乞高僧送纸钱。","dynasty":"清代","title":"鹧鸪天悼往"}
{"author":"蔡灿","content":"新雨涨银塘。杨柳轻黄。偶然经过郁金堂。鸾镜乍开窗半启，恰好晨妆。挽髻坐闻香。眉语商量。丁宁切莫露轻狂。真个相怜侬自解，妒眼须防。","dynasty":"清代","title":"浪淘沙"}
{"author":"顾阿瑛","content":"金粟缀仙树，玉露浣人愁。谁道买花载酒，不似少年游。最是宫黄一点，散下天香万斛，来自广寒秋。蝴蝶逐人去，双立凤钗头。向尊前，风满袖，月盈钩。缥缈羽衣天上，遗响遏云流。二十五声秋点，三十六宫夜月，横笛按伊州。同蹑彩鸾背，飞过小红楼。","dynasty":"元代","title":"水调歌头天香词"}
{"author":"顾阿瑛","content":"留玉山中数日，今日始晴，相与同坐雪巢，以铜博山，焚古龙涎，酌雪水，烹藤茶，出万壑雷琴，听清癯生陈维允弹石泉流水调，道人复以碧玉箫作清平乐，虚室生白，尘影不动，清思不能已已。道人出所揣卷索和民瞻石先生所制清平乐词，予遂以紫玉池试想花烟，书以赠之，且邀座客郯云台同和，时至正十年腊月二十二日也凤箫声度。十二瑶台暮。开遍琼花千万树。才入谢家诗句。仙人酌我流霞。梦中知在谁家。酒醒休扶上马，为君一洗筝琶。","dynasty":"元代","title":"清平乐题桐花道人卷桐花道人吴国良雪中"}
{"author":"顾阿瑛","content":"曲，郯云台为之心醉，口占春江暖涨桃花水。画舫珠帘，载酒东风里。四面青山青似洗。白云不断山中起。过眼韶华浑有几。玉手佳人，笑把琵琶理。枉杀云台标外史。","dynasty":"元代","title":"蝶恋花三月二十日，陈浩然招观音山，宴张"}
{"author":"顾阿瑛","content":"春寒侧侧春阴薄。整半月，春萧索。旭日朝来升屋角。树头幽鸟，对调新语，语罢双飞却。红入花腮青入萼。尽不爽花期约。可恨狂风空做恶。晓来一阵，晚来一阵，难道都吹落。","dynasty":"元代","title":"青玉案彦成以他故去，作此怀之读画齐本玉"}
{"author":"顾阿瑛","content":"凤箫声度。十二瑶台暮。开遍琼花千万树。才入谢家诗句。仙人酌我流霞。梦中知在谁家。酒醒休扶上马，为君一洗筝琶。","dynasty":"元代","title":"清平乐"}
{"author":"胡宿","content":"昨夜轻阴结夕霏，城南十里有香泥。初闻山鸟惊新哢，遥见林花识旧蹊。荡桨远从芳草渡，垫巾还傍绿杨堤。罗敷正苦桑蚕事，惆怅南来五马蹄。","dynasty":"唐代","title":"城南"}
{"author":"胡宿","content":"天开函谷壮关中，万古惊尘向此空。望气竟能知老子，弃繻何不识终童。谩持白马先生论，未抵鸣鸡下客功。符命已归如掌地，一丸曾误隗王东。","dynasty":"唐代","title":"函谷关"}
{"author":"胡宿","content":"高弦一弄武陵深，六幕天空万里心。吴苑歌骊成久别，楚峰回雁好归音。十千美酒花期隔，三百枯棋弈思沈。莫上孤城频送目，浮云西北是家林。","dynasty":"唐代","title":"寄昭潭王中立"}
{"author":"胡宿","content":"屏翳驱云结夜阴，素花飘坠恶氛沈。色欺曹国麻衣浅，寒入荆王翠被深。天上明河银作水，海中仙树玉为林。日高独拥鹴裘卧，谁乞长安取酒金。","dynasty":"唐代","title":"雪"}
{"author":"胡宿","content":"五粒青松护翠苔，石门岑寂断纤埃。水浮花片知仙路，风递鸾声认啸台。桐井晓寒千乳敛，茗园春嫩一旗开。驰烟未勒山亭字，可是英灵许再来。","dynasty":"唐代","title":"冲虚观"}
{"author":"胡宿","content":"天台封诏紫泥馨，马首前瞻北斗城。人在函关先望气，帝于京兆最知名。一区东第趋晨近，数刻西厢接昼荣。正是两宫裁化日，百金双璧拜虞卿。","dynasty":"唐代","title":"淮南发运赵邢州被诏归阙"}
{"author":"胡宿","content":"长乐才闻一叩钟，百官初谒未央宫。金波穆穆沙堤月，玉树琤琤上苑风。香重椒兰横结雾，气寒龙虎远浮空。嗟余索米无人问，行避霜台御史骢。","dynasty":"唐代","title":"天街晓望"}
{"author":"胡宿","content":"贪铸金钱盗写符，何曾七国戒前车。长生不待炉中药，鸿宝谁收箧里书。碧井床空天影在，小山人去桂丛疏。云中鸡犬无消息，麦秀渐渐遍故墟。","dynasty":"唐代","title":"淮南王"}
{"author":"胡宿","content":"沿牒相逢楚水湄，竹林文酒此攀嵇。半毡未暖还伤别，一臂初交又解携。江浦呕哑风送橹，河桥勃窣柳垂堤。明年四月秦关到，洗眼扬州看马蹄。","dynasty":"唐代","title":"赵宗道归辇下"}
{"author":"胡宿","content":"十日春风隔翠岑，只应繁朵自成阴。樽前可要人颓玉，树底遥知地侧金。花界三千春渺渺，铜槃十二夜沈沈。雕槃分篸何由得，空作西州拥鼻吟。","dynasty":"唐代","title":"忆荐福寺牡丹"}
{"author":"胡宿","content":"公业关东望，夷吾天下才。辞锋横剑戟，诗笔走风雷。帅节行边去，氐酋献地来。荣华一朝尽，埋玉使人哀。","dynasty":"宋代","title":"太尉文肃郑公挽词三首其二"}
{"author":"胡宿","content":"将钺徽联重，公槐贲典加。哀荣班襚衮，亏痛轸投瓜。朝露沾崇旆，秋风咽迥笳。英灵不可问，宰树有栖鸦。","dynasty":"宋代","title":"太尉文肃郑公挽词三首其三"}
{"author":"胡宿","content":"第一平津策，同时入洛名。配台升上相，宰汉得元精。国念灵龟丧，人嗟厚栋倾。睿篇伤俊老，殊礼极哀荣。","dynasty":"宋代","title":"太尉侍中郑国宋公挽词三首其一"}
{"author":"胡宿","content":"盛业元根古，高文早变风。堕鳣遗馆在，浴凤旧池空。卓马辞丹陛，骑箕向碧穹。琴竽三月罢，郑国怆贤公。","dynasty":"宋代","title":"太尉侍中郑国宋公挽词三首其二"}
{"author":"胡宿","content":"天上三台坼，人间一鉴亡。宁神韩土内，结冢騩山傍。槐鼎廞仪物，貂蝉襚密章。高贤同委化，兹理昧苍苍。","dynasty":"宋代","title":"太尉侍中郑国宋公挽词三首其三"}
{"author":"胡宿","content":"天下中庸德，人伦正始风。立朝周鼎重，当代禹门崇。注意深黄阁，收神杳碧崧。苍生终古恨，尺璧在丘中。","dynasty":"宋代","title":"座主赠司徒侍中宣献公挽词五首其一"}
{"author":"胡宿","content":"三陟赞枢钧，歼良昧上旻。几传分相史，终未立家臣。卫武徒虚语，巫咸不可询。空馀山甫德，流咏在烝民。","dynasty":"宋代","title":"座主赠司徒侍中宣献公挽词五首其二"}
{"author":"胡宿","content":"门盛三鳣讲，书追两马修。朝评尊月旦，王法正春秋。革履声长绝，缁衣咏独留。从今非大醉，不复过西州。","dynasty":"宋代","title":"座主赠司徒侍中宣献公挽词五首其三"}
{"author":"胡宿","content":"凤德衰何早，蛇年谶有开。敛衣班上衮，悯册贲中台。缘鹄空存饰，骑箕不下来。栋隆今已折，侨压可胜哀。","dynasty":"宋代","title":"座主赠司徒侍中宣献公挽词五首其四"}
{"author":"胡宿","content":"卤簿指西州，都人助绋讴。白鸡亡谢傅，黄石葬留侯。雾薄旌铭惨，风长骑吹愁。神华何处所，流恨满山丘。","dynasty":"宋代","title":"座主赠司徒侍中宣献公挽词五首其五"}
{"author":"胡宿","content":"大雅时之老，高阳世有才。英名知四海，公议许三台。华皓辞归去，苍黔望起来。一朝嵩构毁，悯册感馀哀。","dynasty":"宋代","title":"礼部蒋侍郎挽词五首其一"}
{"author":"胡宿","content":"香案经为吏，甘泉预侍晨。衣冠亲雉尾，章疏动龙鳞。当世高人物，诸公满搢绅。忽闻捐几杖，万恨只酸辛。","dynasty":"宋代","title":"礼部蒋侍郎挽词五首其二"}
{"author":"胡宿","content":"颍水重临久，桐乡见爱深。岘碑偏堕泪，郑瑟尽停音。蜀士知邹学，吴儿喜洛吟。生前祠影在，寒雾碧山岑。","dynasty":"宋代","title":"礼部蒋侍郎挽词五首其三"}
{"author":"胡宿","content":"尺璧丘中恨，人间第一流。九原迷白日，万壑怨清秋。风月高情尽，烟霞丽思休。故时芝馆在，迢递使人愁。","dynasty":"宋代","title":"礼部蒋侍郎挽词五首其四"}
{"author":"胡宿","content":"茂苑来书迹，蓝桥别泪痕。如何一交臂，不觉九招魂。东里嗟遗爱，西州哭旧恩。二孤犹在丱，未免怼乾坤。","dynasty":"宋代","title":"礼部蒋侍郎挽词五首其五"}
{"author":"胡宿","content":"方丈仙山地，承明帝所人。辞源长万里，笔力重千钧。草诏风雷暮，赓歌律吕春。如何岩雨望，奄忽弃生民。","dynasty":"宋代","title":"翰林南阳叶公挽词三首其一"}
{"author":"胡宿","content":"献替依明主，周旋奉至公。直寻无枉道，方寸有孤忠。耻在瓶罍罄，嗟深杼轴空。苍生犹未泰，夫子已先穷。","dynasty":"宋代","title":"翰林南阳叶公挽词三首其二"}
{"author":"胡宿","content":"远策思开济，孤飞易中伤。中途舍骐骥，少日铩鸾凰。干镆仍双折，皋夔遂两亡。吾生知已矣，魂断武丘傍。","dynasty":"宋代","title":"翰林南阳叶公挽词三首其三"}
{"author":"胡宿","content":"居易能藏气，探幽复治亭。泉华聊自挹，涧响与谁听。圆桧行依盖，前峰坐对屏。一瓢吾道在，凉月此忘形。","dynasty":"宋代","title":"题饮光亭"}
{"author":"胡宿","content":"云影消空阔，霜华拂杳冥。秋光不隐雁，夜色欲迷萤。爽气横苍卞，凉波接洞庭。水仙当此夕，应化白龙形。","dynasty":"宋代","title":"九月十五夜北楼望太湖"}
{"author":"胡宿","content":"城壁起山根，楼梯易黯魂。雄风摇碧浸，画角吊黄昏。一带分江纪，双峰点海门。东方瞻宰树，秋色暝前村。","dynasty":"宋代","title":"登润州城"}
{"author":"胡宿","content":"净刹枕城隅，溪光清且虚。僧閒对驯鸽，客至数游鱼。岩气浮川上，林香生雨馀。南云虽可望，长与沃洲疏。","dynasty":"宋代","title":"怀宣城会胜院二首其一"}
{"author":"胡宿","content":"城外寻僧远，居常信马蹄。移时取香饭，半日濯灵溪。白马迎人下，清猿对客啼。亭前有封殖，试为问红梨。","dynasty":"宋代","title":"怀宣城会胜院二首其二"}
{"author":"胡宿","content":"隔闰年芳早，天风泛暖晖。酒香迎社重，村语向蚕稀。林际新莺出，楹间故燕归。湖头春在否，人去柳花飞。","dynasty":"宋代","title":"仲春三衢道中"}
{"author":"胡宿","content":"九籥秘仙经，岩岩玉骨灵。内书天上见，仙乐帝前听。壶小藏仙界，槎高拂斗星。华阳陪夜话，多是说金庭。","dynasty":"宋代","title":"赠少室王山人"}
{"author":"胡宿","content":"家世楹书在，山河庙券存。乌衣出才子，朱毂滞王孙。过峡朝云举，辞梁腊霰翻。遥知巴子国，爱日有馀温。","dynasty":"宋代","title":"送钱比部守盛山"}
{"author":"胡宿","content":"双翎何睍睆，百啭更绵蛮。独向芳林宿，多冲细雨还。低迷穿柳外，调笑入花间。肯比青鹦鹉，雕笼受闭关。","dynasty":"宋代","title":"闻莺"}
{"author":"胡宿","content":"秋风随处起，振锡不留行。却背嵩云去，迎看淮月生。禅通少林默，诗得杼山清。几夕岩窗下，忘眠听瀑声。","dynasty":"宋代","title":"送显忠上人归吴郡"}
{"author":"胡宿","content":"此地横青嶂，当年耸紫氛。碧花岩下柰，玉叶岭边云。宝势三神秀，灵风百草薰。将军精爽在，可解勒移文。","dynasty":"宋代","title":"芳茂山"}
{"author":"胡宿","content":"溪碧照浮航，仁祠紫界墙。窗扉衔远色，树石纳馀凉。升讲林花落，抛生水鸟翔。逢僧谈止观，数刻尽牛香。","dynasty":"宋代","title":"浮石寺"}
{"author":"胡宿","content":"出宰分寰邑，修书得秘丘。青云莫厌晚，翠柏最宜秋。旧学缁林散，前欢醉墨留。弦歌聊自慰，不足论全牛。","dynasty":"宋代","title":"送张著作任柘城"}
{"author":"胡宿","content":"气入商中劲，人思渎上劳。沧江萦故国，凉月伴归舠。丽赋凭乌有，清篇托畔牢。竹林温绪业，天彀伫时髦。","dynasty":"宋代","title":"送曹生归临江别墅"}
{"author":"胡宿","content":"金策巡方罢，斋轩俯斗城。池閒鱼听法，台静鸟窥生。社影香蕖白，禅阴碧柰清。昆灰多妙辨，平日集朝缨。","dynasty":"宋代","title":"寄善慧大师禅斋"}
{"author":"胡宿","content":"小阁闭春风，疏帘隔几重。柳绵收未住，酒病太无悰。带眼偏知瘦，棋图最信慵。隆中一觉睡，日影过高舂。","dynasty":"宋代","title":"小阁"}
{"author":"胡宿","content":"昨夜西楼月，团圆似去年。凤屏非复旧，虎枕未成眠。破恨凭湘酎，流哀寄蜀弦。葛华与参宿，此见恐无缘。","dynasty":"宋代","title":"悼往"}
{"author":"胡宿","content":"亭亭紫桂楼，渺渺白蘋洲。易断伤春目，难销假日忧。双凫仙子贵，两桨美人愁。欲寄青泥讯，云峰隔旧游。","dynasty":"宋代","title":"江楼"}
{"author":"胡宿","content":"补吏承人乏，安贫得士常。半纶朝受命，数舍宿舂粮。楚地元三户，驺奴亦一囊。空裁宣德颂，何路奏明光。","dynasty":"宋代","title":"初赴扬子任"}
{"author":"胡宿","content":"天下慢朝周，君王瑶水流。一朝规问鼎，千里御还骝。故国无归日，丛祠几换秋。诜诜耳孙庆，惟烈在仁柔。","dynasty":"宋代","title":"徐偃王庙"}
{"author":"胡宿","content":"家在清溪上，乘閒一棹歌。夕凉天有月，秋迥水无波。鸥鸟机心断，鲮鱼香味多。吾缨犹未濯，终是负渔蓑。","dynasty":"宋代","title":"清溪泛舟"}
{"author":"胡宿","content":"樽俎真无奈，风骚亦被魔。酒龙春力健，诗将夜谋多。未羡封侯印，偏怜却日戈。寄言嵇叔夜，休惜玉嵯峨。","dynasty":"宋代","title":"一年好景"}
{"author":"胡宿","content":"关树来时紫，江枫到日丹。惊弦初月上，避弋太虚宽。野水涵秋色，霜云结夜寒。终年南北路，未可笑离鸾。","dynasty":"宋代","title":"早雁"}
{"author":"胡宿","content":"多年疏法集，长夏忆斋房。桐雨生苔净，杉风坐石凉。真茶烹涧溜，满饭取天香。何日挥冠冕，相期作道场。","dynasty":"宋代","title":"寄怀尊师"}
{"author":"胡宿","content":"阆苑花边醉，知君是谪仙。姓名金简上，官职玉台前。碧海三奇药，青梯尺五天。祇愁腾踏去，相望隔芝田。","dynasty":"宋代","title":"华阳道士朱尊师"}
{"author":"胡宿","content":"天上星垣贵，人间花品高。偷模烦象管，学剪费金刀。西母停云辇，东卿驻节旄。晓轩无限思，香架近蒲桃。","dynasty":"宋代","title":"紫蔷薇"}
{"author":"胡宿","content":"疏雨休前槛，新英艳小丛。且欣当夏日，不用忆春风。便可携欢伯，相从作醉翁。回头问阶药，何处觅蔫红。","dynasty":"宋代","title":"又陪公素舍人晨入西阁见紫薇初开"}
{"author":"胡宿","content":"有客隐东冈，珍亭号撷芳。仙壶分气象，木帝借风光。渌水穿林远，朱桥跨岸长。宝邻曾折桂，今是状元坊。","dynasty":"宋代","title":"题撷芳亭"}
{"author":"胡宿","content":"九夏困烦冤，逢秋似得仙。短床便月下，长簟怯风前。露气清群木，云棱澹一天。西江无限水，长啸忆楼船。","dynasty":"宋代","title":"初秋"}
{"author":"胡宿","content":"仙李含芳远，菖华席庆殊。伣天周作合，梦日汉为符。宫祲生长信，山光卜鲋鰅。宝台泉底路，千古凝金凫。","dynasty":"宋代","title":"挽庄懿皇太后词其一"}
{"author":"胡宿","content":"悯册追荣极，攒宫改卜良。玉衣秋自冷，银海夜偏长。浪隔三山药，香空九子堂。云陵西望远，嵩树郁苍苍。","dynasty":"宋代","title":"挽庄懿皇太后词其二"}
{"author":"胡宿","content":"上主乘炎历，真人握宝符。垂衣临太极，脱屣厌中区。议上尊仁号，传归大圣图。陵宫葬冠剑，万国共号呼。","dynasty":"宋代","title":"挽仁宗皇帝词其一"}
{"author":"胡宿","content":"帝者因山葬，天王下度悲。寿原三圣接，神驾万灵驰。怨入笳箫曲，威陈剑舄仪。空留人马迹，不复到瑶池。","dynasty":"宋代","title":"挽仁宗皇帝词其二"}
{"author":"胡宿","content":"七月朝同轨，千龄讫此辰。霜华清禁仗，云气护灵輴。凤篆惊遗札，龙颜感旧真。更思群玉宴，血泪洒孤臣。","dynasty":"宋代","title":"挽仁宗皇帝词其三"}
{"author":"胡宿","content":"渊默无为化，聪文上睿才。休兵藏武库，跻俗集春台。忽叹祇宫没，真成杞国哀。徒传方士说，奇药在蓬莱。","dynasty":"宋代","title":"挽仁宗皇帝词其四"}
{"author":"胡宿","content":"曾是陪华幄，居常奉景舆。迩英参访道，阿阁待观书。圣学知风自，神毫拂雾馀。那知柏梁宴，便到哭宫车。","dynasty":"宋代","title":"挽仁宗皇帝词其五"}
{"author":"胡宿","content":"神器传归重，时龙来久乘。告成遗玉检，请代爽金縢。同轨遵周制，因山卜汉陵。临朝常愿治，天意邈难凭。","dynasty":"宋代","title":"挽英宗皇帝词其一"}
{"author":"胡宿","content":"顺斗临天下，乘云厌世间。异香消甲帐，奇药隔仙山。神策良难问，訾黄不可攀。西流终古恨，伊洛共潺潺。","dynasty":"宋代","title":"挽英宗皇帝词其二"}
{"author":"胡宿","content":"彤管留遗范，霓旌逼上仙。地伤瑶水后，人哭乐池边。采翟行将驾，斑龙局未前。真軿不可问，知在几重天。","dynasty":"宋代","title":"挽温成皇后词其一"}
{"author":"胡宿","content":"氛祲生层掖，神华返上清。礼成金玺重，仙去玉衣轻。楚挽悲芳甸，凝笳怨碧城。宸心怀辅佐，仪典极哀荣。","dynasty":"宋代","title":"挽温成皇后词其二"}
{"author":"胡宿","content":"早护珠庭质，曾参玉几遗。宝琮荣册号，华榜盛宫仪。天上霓轩去，人间黼帐移。圣情同舜慕，寒日惨云旗。","dynasty":"宋代","title":"挽庄惠皇太后词其一"}
{"author":"胡宿","content":"晓引禁城西，凝笳怨不归。月消三让魄，劫尽六铢衣。巩树寒无色，嵩云惨欲霏。濯龙门外路，车马更依依。","dynasty":"宋代","title":"挽庄惠皇太后词其二"}
{"author":"胡宿","content":"窜逐本无罪，羁穷向此忘。野烟含怅望，落日满沧浪。乱草荒来绿，幽兰死亦香。楚魂招不得，秋色似潇湘。","dynasty":"宋代","title":"沧浪亭"}
{"author":"胡宿","content":"宿枕依乡馆，天机斗觉清。一闻山鸟语，瞥起野麋情。峭木摇霜气，疏泉曳玉声。简书催俗驾，窗日两竿明。","dynasty":"宋代","title":"秀峰寺"}
{"author":"胡宿","content":"一室是仙乡，深岩石燕翔。隔云青瑟转，拂水紫芝香。滴露惊神冷，灵襟彻顶凉。浮云应不远，衣袂好相将。","dynasty":"宋代","title":"张公洞"}
{"author":"胡宿","content":"殿里炉香散彩云，殿前旌仗从朝暾。后夔六乐调时律，太皞千春入御樽。神化还随苍震始，天颜却映少阳温。新年喜气知多少，郁郁葱葱覆九门。","dynasty":"宋代","title":"大庆殿元会"}
{"author":"胡宿","content":"洞里青娥赤玉箫，香童迎过百花桥。身轻不待泠风驭，天隔难逢翠羽翘。仙醴四升谁酩酊，使乌三足自飘飖。座中若话金庭事，记取真人是子乔。","dynasty":"宋代","title":"燕洞宫"}
{"author":"胡宿","content":"陈书覆瓿久无憀，天幸名儒释旧爻。准易一时遭客难，赏心千载获神交。高情要在崇孤学，馀力犹能解众嘲。谁道凤凰难得髓，续弦今日见灵胶。","dynasty":"宋代","title":"张侍读笺注太玄经义"}
{"author":"胡宿","content":"球槛灵芳濯露开，瑶津朱鲔复新来。三竿御水承垂钓，万蕊晨葩奉赐杯。春暖仙蓂初靃靡，日斜芝盖尚徘徊。柏梁圣作星躔丽，累气芜音愧仰陪。","dynasty":"宋代","title":"赏花钓鱼应制"}
{"author":"胡宿","content":"柳条高处不须吟，正是螳螂负异心。已断清肠悲玉露，更流哀响入瑶琴。长洲苑下风声急，宣曲宫中暮色深。莫道齐姬无伴侣，海边精卫亦冤禽。","dynasty":"宋代","title":"咏蝉"}
{"author":"胡宿","content":"谁将粉水扫天衢，万里全开晦景图。百尺冻云飞未起，一筝寒雁远相呼。由来封略非三代，大抵渔樵似五湖。欲望繁台何处是，繁台不见见平芜。","dynasty":"宋代","title":"登雄州视远亭"}
{"author":"胡宿","content":"三政平反有惠心，民歌遥望邑中黔。桃翻浪影吴艎急，芸掩书香汉阁深。行访名山须著屐，坐清嚣俗且横琴。西州有客偏伤别，无密瑶华寄好音。","dynasty":"宋代","title":"送钱子文著作宰福阳"}
{"author":"胡宿","content":"开径临江有旧居，野亭于此狎禽鱼。八才素擅高阳里，五返曾迂使者车。圯上早传黄石略，隆中难恋武侯庐。主人今醉葡萄酒，篱下秋风菊自疏。","dynasty":"宋代","title":"题承诏亭"}
{"author":"胡宿","content":"赋别匆匆涕泫然，七闽封堠接蛮烟。山长水远知何处，花落莺啼又几年。顾我青衫随吏牒，惜兄华发事戎旃。风波世路相逢少，肠断东归下濑船。","dynasty":"宋代","title":"送清漳护戎王中立"}
{"author":"胡宿","content":"清蕊君宜妙一台，当年仙桂并枝开。楼逢春雪尝为曲，庙近朝云转费才。远字莫教双鲤断，归期偏望二凫来。巴猿蜀魄多离恨，犹喜圭田助酒材。","dynasty":"宋代","title":"送吕昭邻同年宰巫阳"}
{"author":"胡宿","content":"短李祠堂世阀馀，少年从学马融居。楼中质问无疑义，帐后传藏有默书。茂苑却寻花气歇，家山重上桂阴疏。弦歌莫叹浮湘远，才是青云举足初。","dynasty":"宋代","title":"送李寺丞宰攸溪"}
{"author":"胡宿","content":"翚飞迢递拂秋槎，宴坐尘清道有芽。五叶对僧谈妙果，一枪留客试真茶。檐前暮景沈归鸟，窗外晨晖泛早霞。衍箧文多休寄傲，月间芳桂正窅窊。","dynasty":"宋代","title":"寄题黄氏閒宴阁"}
{"author":"胡宿","content":"铜狄严扉大帝家，雨回天气湛春华。墙头落景半规日，楼外馀晖几叠霞。风近天渊闻斗鸭，烟开宫树见栖鸦。端门漏密长廊静，时见香英坠砌花。","dynasty":"宋代","title":"和邃卿馆中晚入"}
{"author":"胡宿","content":"春半朱航拂水轻，季圭佳邑得时英。民淳定见蹊田默，岁稔仍占射的明。太史旧游书穴邃，右军残迹墨池平。何妨公外寻僧社，琴鹤相随雅有情。","dynasty":"宋代","title":"送梅监丞宰山阴"}
{"author":"胡宿","content":"蓬岛回风此再来，当年俱重辑宁才。芝随禁掖新泥熟，桃应仙源旧路开。金契旋闻临外阃，云屏仍是接中台。专城四十前贤事，期岁行归妙一台。","dynasty":"宋代","title":"送集贤李学士赴荆台"}
{"author":"胡宿","content":"半纶祗役谢英游，牒诉装怀思若抽。铜钵任敲何所得，铁盂虽缺岂销忧。楚囚操乐宁忘本，蜀客摛辞祇傍愁。强抉巴音还首鼠，知君诗户敌千侯。","dynasty":"宋代","title":"子庄见求近诗以一阕为介"}
{"author":"胡宿","content":"月毫挥檄愈头风，屈佐初宾位未充。金玉擅珍须席上，蛟龙为物起池中。丛云绚彩人歌舜，绵竹摛辞客荐雄。一乘追锋看赐对，虎贲千戟照琼宫。","dynasty":"宋代","title":"送张从事"}
{"author":"胡宿","content":"老矣求田鱼稻乡，儿孙常要在余旁。提篮买菜须灵照，举案齐眉只孟光。医国有方三折臂，扣关无路九回肠。紫芝白发秋风里，怅望商山绮与黄。","dynasty":"宋代","title":"山居"}
{"author":"胡宿","content":"雪里诗筒至自秦，仲宣佳句乐从军。谷莺渐喜迁高处，塞雁犹嗟失故群。北阙旧游孤似月，西州回望远如云。一枝春色无由寄，手弄梅花却自薰。","dynasty":"宋代","title":"寄子高秦州从事"}
{"author":"胡宿","content":"右银台路逼仙盘，有客通中此宿官。钧奏暗惊天上近，霞杯难制月边寒。风来禁树龙传点，露下高梧凤戢翰。更听建章鱼钥动，水苍朝佩响珊珊。","dynasty":"宋代","title":"和曼卿馆中夜直"}
{"author":"胡宿","content":"一片平芜百尺楼，阑干横绝点清秋。三年字与燕鸿断，千里心随桂水流。空对霜葭惊远别，忍题云叶寄牢愁。骊驹不见西曛迫，目眩天涯片席收。","dynasty":"宋代","title":"远思"}
{"author":"胡宿","content":"子门肃唱彻周庐，甲夜轻寒腊破初。树底倦飞还类鹊，斋中酣梦欲成鱼。三钟赋粟才无取，五饵干时策已疏。天禄旧来名寂寞，更堪窗雪照残书。","dynasty":"宋代","title":"和邃卿寒直"}
{"author":"胡宿","content":"飘泊年来憩下亭，雀罗秋静掩苔扃。拂窗红叶欺閒卧，倚槛黄花笑独醒。盛忆林泉羞白石，欲持香火访丹经。华阳小隐平生愿，可分区区事挈瓶。","dynasty":"宋代","title":"九日山阳驿作"}
{"author":"胡宿","content":"爱树重攀隔十春，召南遗俗至今淳。车边野鹿依明府，池上沙鸥识主人。太华远峰扪日驭，洪河高派落天津。壶浆竹马参歌舞，顿觉城中喜气新。","dynasty":"宋代","title":"送天章王待制再领陕州"}
{"author":"胡宿","content":"独立青田刷羽仪，朱研丹顶雪裁衣。赋来自合凌清汉，仙去何曾识令威。松盖露寒应有恨，蓬山云断未成归。旧巢寄在三珠树，待与还丹作使飞。","dynasty":"宋代","title":"咏鹤"}
{"author":"胡宿","content":"曾上燕然勒汉兵，白头麟阁见仪形。三朝自是山西将，百战曾焚老上廷。已奉列侯归北第，更筹深策破先零。弯弓击剑平生事，不许儿孙授一经。","dynasty":"宋代","title":"旧将"}
{"author":"胡宿","content":"孔雀南来燕子西，银河消息已惊迟。石城仙使飞三足，玉殿华灯焰九枝。暂掩星机同一笑，却披云幄重相离。杞天长在年梭疾，若比人间是远期。","dynasty":"宋代","title":"七夕"}
{"author":"胡宿","content":"谁道江南好物华，江南今日抵天涯。秋风只解吹桐叶，暮雨还来打菊花。寒水答砧偏响亮，迥楼飘角更呕哑。举头试作长安望，惆怅青山绕郭斜。","dynasty":"宋代","title":"宛陵秋晚"}
{"author":"胡宿","content":"天幕纷纭海水浮，日车东上恶埃收。金钩欲下灵鳌怖，铁网将沈宝树愁。自昔神仙尝有药，从来银阙不通舟。燕酣餐尽蟠桃熟，会约琴高控鲤游。","dynasty":"宋代","title":"海上"}
{"author":"胡宿","content":"箭激云樯五两轻，波光飞入射桃笙。山眉远映群鸥过，霞绮新和落照明。甘醴更无消暑意，文竿徒有羡鱼情。飘飖若得乘羊角，直待银潢上玉清。","dynasty":"宋代","title":"夏日舟行"}
{"author":"胡宿","content":"玉人仍是紫芝眉，五世嘉占得凤飞。果满车中潘令去，马盘楼下庾郎归。东床寄傲便便腹，北路腾装粲粲衣。九烛夜堂开喜宴，画鸾交扇接香帏。","dynasty":"宋代","title":"送吕解元江阴礼席"}
{"author":"胡宿","content":"数路收才汉得人，物涂聊试半通纶。宸廷唱第瑶光近，仙简刊名玉字新。芳桂行吟关外月，香葩回梦苑中春。平时官下文移少，日涉閒园戏綵频。","dynasty":"宋代","title":"送祝熙载赴金华主簿"}
{"author":"胡宿","content":"瑟瑟凉波冷接空，恍疑云物画屏中。一篙海客乘槎水，两桨仙人取箭风。秋色暗欺荷盖紫，夕阳偷射桂旗红。长来此地无穷乐，珍重笭箵与钓筒。","dynasty":"宋代","title":"泛舟"}
{"author":"胡宿","content":"南部行台驻万兵，绣衣归路有光荣。鸣铙虎豹林中避，吹角蛟龙水底惊。湘树远从湖外出，峡云时向马前生。主人落笔多风调，应唱新辞遍郢城。","dynasty":"宋代","title":"送王龙图硕赴荆南"}
{"author":"胡宿","content":"六篇高论吐虹霓，报罢扁舟击汰归。地上麒麟须远到，天边鹰隼且卑飞。秋来苕下醪醅熟，寒去江头脍缕肥。莫叹隋和犹未售，玉蟾濡翰待君挥。","dynasty":"宋代","title":"送陈铎归吴兴"}
{"author":"胡宿","content":"北压三关气象雄，主人仍是紫髯翁。樽前乐按摩诃曲，塞外威生广莫风。龙向城头吟画角，雁从天末避雕弓。休论万里封侯事，静胜今为第一功。","dynasty":"宋代","title":"寄题雄州宴射亭"}
{"author":"胡宿","content":"南望湖山画一屏，松江江水向人清。何如嵔𡾊聊为活，况是潇湘谩得名。双桨有时青翰远，两衙无事素琴横。遥知惠政通和气，乳雉驯鸥自不惊。","dynasty":"宋代","title":"送吴江知县陈著作"}
{"author":"胡宿","content":"苍野迷云黯不归，远风吹雨入岩扉。石床润极琴丝缓，水阁寒多酒力微。夕梦将成还滴滴，春心欲断正霏霏。忧花惜月长如此，争得东阳病骨肥。","dynasty":"唐代","title":"次韵和朱况雨中之什"}
{"author":"胡宿","content":"千里青云未致身，马蹄空踏几年尘。曾迷玉洞花光老，欲过金城柳眼新。粉壁已沈题凤字，酒垆犹记姓黄人。坞中横笛偏多感，一涕阑干白角巾。","dynasty":"唐代","title":"感旧"}
{"author":"胡宿","content":"井辖投多思不禁，密垂珠箔昼沈沈。睡惊燕语频移枕，病起蛛丝半在琴。雨径乱花埋宿艳，月轩修竹转凉阴。一春酒费知多少，探尽囊中换赋金。","dynasty":"唐代","title":"早夏"}
{"author":"胡宿","content":"洞户春迟漏箭长，短辕初返雒阳傍。彩云按曲青岑醴，沈水薰衣白璧堂。前槛兰苕依玉树，后园桐叶护银床。宴残红烛长庚烂，还促朝珂谒未央。","dynasty":"唐代","title":"侯家"}
{"author":"胡宿","content":"津亭欲阕戒棠舟，五两风来不暂留。西北浮云连魏阙，东南初日满秦楼。层城渺渺人伤别，芳草萋萋客倦游。平乐旧欢收不得，更凭飞梦到瀛洲。","dynasty":"唐代","title":"津亭"}
{"author":"胡宿","content":"长道何年祖軷休，风帆不断岳阳楼。佳人挟瑟漳河晓，壮士悲歌易水秋。九帐青油徒自负，百壶芳醑岂消忧。至今长乐坡前水，不啻秦人怨陇头。","dynasty":"唐代","title":"古别"}
{"author":"胡宿","content":"汉家神箭定天山，烟火相望万里间。契利请盟金匕酒，将军归卧玉门关。云沈老上妖氛断，雪照回中探骑闲。五饵已行王道胜，绝无刁斗至阗颜。","dynasty":"唐代","title":"塞上"}
{"author":"胡宿","content":"雨压残红一夜凋，晓来帘外正飘摇。数枝翠叶空相对，万片香魂不可招。长乐梦回春寂寂，武陵人去水迢迢。愁将玉笛传遗恨，苦被芳风透绮寮。","dynasty":"唐代","title":"残花"}
{"author":"胡宿","content":"五两青丝帝渥深，平时可敢叹英沈。侏儒自是长三尺，澼纩都来直数金。寂寞死灰人丧偶，婆娑生意树交阴。年来想见琼枝色，久梦蘧蘧到竹林。","dynasty":"唐代","title":"次韵徐爽见寄"}
{"author":"胡宿","content":"中条何峨峨，映我缥碧瓦。汾水望飞云，参旂眺绿野。美哉山与河，河流疾于马。","dynasty":"唐代","title":"碧楼"}
{"author":"胡宿","content":"却饵英芝养道芽，赤霄曾辗绛云车。眼看碧海成夷路，心记蟠桃结实花。东府灵方修白石，上清香饭给胡麻。两双条脱皆金玉，可是南山萼绿华。","dynasty":"宋代","title":"赠华阳道士朱尊师"}
{"author":"胡宿","content":"误逐时英落彀中，拙艰为吏悄无悰。鶢鶋已享鸣钟赐，澼絖焉知裂地封。西北晚云长望阙，东南春亩久抛农。匆匆禹凿当年事，犹待神雷起蛰龙。","dynasty":"宋代","title":"仲夏有感"}
{"author":"胡宿","content":"此夜重城凤脑寒，放游车马接通阛。汉祠歌罢天坛冷，钧奏声沈帝所閒。红蜡枉残春色里，青楼空占月明间。仙壶定有寻芳处，公子雕鞍两两还。","dynasty":"宋代","title":"上元禁乐"}
{"author":"胡宿","content":"雪中愁买出关符，又著青衫事府趋。燕市有金还贵马，邓林无树可栖乌。鸱夷痛饮倾家酿，如意狂歌缺唾壶。朝野多欢天子圣，目瞻东阙步踟蹰。","dynasty":"宋代","title":"暮冬离京师"}
{"author":"胡宿","content":"万里青云未致身，马蹄空踏几年尘。曾迷玉洞花光老，却过金城柳色新。粉壁已沈题凤字，酒垆犹记姓黄人。坞中横吹偏多感，一涕阑干白角巾。","dynasty":"宋代","title":"感旧"}
{"author":"胡宿","content":"霜华昨夜拂秋林，翩落纷纷不自禁。清吹无时来槛底，紫苔相伴住墙阴。空馀倦鹊求枝宿，更剩残蜩抱朴吟。万物归根真趣在，却缘江月识禅心。","dynasty":"宋代","title":"落叶"}
{"author":"胡宿","content":"曾从嫖姚立战功，胡雏犹畏紫髯翁。雕戈夜统千庐会，缇骑秋畋五柞宫。后殿拜恩金印重，北堂开宴玉壶空。从来敌国威名大，麾下多称黑槊公。","dynasty":"宋代","title":"飞将"}
{"author":"胡宿","content":"北第当衢戟有衣，巾帷鲜媚仆如犀。万钱供箸鸣钟沸，三组垂腰佩玉低。座上赋鹦穷处士，楼前盘马小征西。去天尺五城南路，此去青云别有梯。","dynasty":"宋代","title":"公子"}
{"author":"胡宿","content":"翠华独去苍梧野，红袖同沈楚水濆。休把兰汤招怨魄，空留竹泪忆明君。风前有恨啼湘瑟，天外无言拟峡云。不比石城双姊妹，帝家釐降有遗文。","dynasty":"宋代","title":"湘夫人祠"}
{"author":"胡宿","content":"鹄版飞书到此山，海簪重拾更弹冠。畹中纫佩荒兰叶，石上移文蠹藓瘢。蕙帐烟空胎化老，柏庭风起麝香寒。至今门外潺湲水，疑是幽人赋考槃。","dynasty":"宋代","title":"隐客旧居"}
{"author":"胡宿","content":"雪中愁买出关符，又著青衫事府趋。燕市有金还贵马，邓林无树可栖乌。鸱夷痛饮倾家酿，如意狂歌缺唾壶。朝野多欢天子圣，目瞻东阙步踟蹰。","dynasty":"宋代","title":"暮冬离京师"}
{"author":"胡宿","content":"槁叶惊秋树幄稀，嘶蝉犹尚警寒枝。玉琴可要传深恨，珠露何妨剩荐饥。已伴风筝流远韵，更邀霜籁散馀悲。清漳病枕无悰久，月夕烦君住少时。","dynasty":"宋代","title":"寒蝉"}
{"author":"胡宿","content":"多年疏法集，长夏忆斋房。桐雨生苔净，杉风坐石凉。真茶烹涧溜，满饭取天香。何日挥冠冕，相期作道场。","dynasty":"宋代","title":"寄怀尊师"}
{"author":"胡宿","content":"六篇高论吐虹霓，报罢扁舟击汰归。地上麒麟须远到，天边鹰隼且卑飞。秋来苕下醪醅熟，寒去江头脍缕肥。莫叹隋和犹未售，玉蟾濡翰待君挥。","dynasty":"宋代","title":"送陈铎归吴兴"}
{"author":"胡宿","content":"绛蕊层层吐翠罗，水妃冠重晓峨峨。应嫌菖本开花少，却斗榴房著子多。含露自知芳意在，偃风无奈落英何。更怜玉骨藏深怨，暗结千丝在绿波。","dynasty":"宋代","title":"千叶瑞荷花"}
{"author":"胡宿","content":"三春流寓寄花房，雌去雄飞过短墙。双翅薄匀何晏粉，一身偷带贾充香。风多苑后飞无数，日暖池边舞更狂。却为有情人爱惜，六宫皆作绣衣裳。","dynasty":"唐代","title":"嘲蝶"}
{"author":"胡宿","content":"翚飞迢递拂秋槎，宴坐尘清道有芽。五叶对僧谈妙果，一枪留客试真茶。檐前暮景沈归鸟，窗外晨晖泛早霞。衍箧文多休寄傲，月间芳桂正窅窊。","dynasty":"宋代","title":"寄题黄氏閒宴阁"}
{"author":"胡宿","content":"贤相辞荣鬓未斑，济川舟楫一朝閒。苍生犹望安车起，使者空持拱璧还。郢曲传来都辇下，萧规留在庙堂间。壮猷全德知难尚，后世高名重太山。","dynasty":"宋代","title":"和承旨给事寄酬南京致政杜相公"}
{"author":"胡宿","content":"阴虫思衰草，羁雌啼空林。盛秋授寒服，独夜捣清砧。影孤随月瘦，肌薄怯霜侵。平生托义分，梦想在容音。山头怜化石，陌上重辞金。安得两黄鹄，因之传此心。","dynasty":"宋代","title":"怨思"}
{"author":"胡宿","content":"招提紫翠中，僧住最高峰。几劫亲诸佛，三生听此钟。早香依涧树，高腊寄庭松。性海无穷愿，金书字字浓。","dynasty":"宋代","title":"题兰溪"}
{"author":"胡宿","content":"昨夜西楼月，团圆似去年。凤屏非复旧，虎枕未成眠。破恨凭湘酎，流哀寄蜀弦。葛华与参宿，此见恐无缘。","dynasty":"宋代","title":"悼往"}
{"author":"胡宿","content":"城外寻僧远，居常信马蹄。移时取香饭，半日濯灵溪。白马迎人下，清猿对客啼。亭前有封殖，试为问红梨。","dynasty":"宋代","title":"怀宣城会胜院二首其二"}
{"author":"胡宿","content":"九霄嘉节重端辰，命缕灵符粲宝文。虞舜无为心自正，五弦琴上奏南薰。","dynasty":"宋代","title":"皇帝閤端午帖子其十一"}
{"author":"胡宿","content":"灵艾传芳远，仙蓂吐叶新。配乾资厚德，介祉集嘉辰。","dynasty":"宋代","title":"皇后閤端午帖子其三"}
{"author":"胡宿","content":"高弦一弄武陵深，六幕天空万里心。吴苑歌骊成久别，楚峰回雁好归音。十千美酒花期隔，三百枯棋弈思沈。莫上孤城频送目，浮云西北是家林。","dynasty":"唐代","title":"寄昭潭王中立"}
{"author":"胡宿","content":"日醉风酣百卉开，锦鞯争跃大堤来。城东有客歌盆久，不敢将春上老台。","dynasty":"宋代","title":"漫成"}
{"author":"胡宿","content":"双翎何睍睆，百啭更绵蛮。独向芳林宿，多冲细雨还。低迷穿柳外，调笑入花间。肯比青鹦鹉，雕笼受闭关。","dynasty":"宋代","title":"闻莺"}
{"author":"胡宿","content":"夜来龙具冷，有客厌长安。去国朝衣缁，还家楚叶丹。雪情欺酒薄，月思拂琴寒。只待东风起，林莺振美翰。","dynasty":"宋代","title":"送徐晋卿东归"}
{"author":"胡宿","content":"甘泉司计署名高，出拜行台帝綍褒。使节远笼三壤赋，官仪清坐七兵曹。时平汉斧宣威力，岁稔湘帆缮贡劳。秋晚洞庭山水秀，定知怀古费宫毫。","dynasty":"宋代","title":"送陆兵部赴漕湖南"}
{"author":"胡宿","content":"目睇兰皋上，春波泛早晖。画船人竞渡，绣羽雉交飞。岛树残潮落，汀花宿雾稀。短亭迷酒市，官柳绿依依。","dynasty":"宋代","title":"赋江皋"}
{"author":"胡宿","content":"高弦一弄武陵深，六幕天空万里心。吴苑歌骊成久别，楚峰回雁好归音。十千美酒花期隔，三百枯棋弈思沈。莫上孤城频送目，浮云西北是家林。","dynasty":"唐代","title":"寄昭潭王中立"}
{"author":"胡宿","content":"北压三关气象雄，主人仍是紫髯翁。樽前乐按摩诃曲，塞外威生广莫风。龙向城头吟画角，雁从天末避雕弓。休论万里封侯事，静胜今为第一功。","dynasty":"宋代","title":"寄题雄州宴射亭"}
{"author":"胡宿","content":"谁将粉水扫天衢，万里全开晦景图。百尺冻云飞未起，一筝寒雁远相呼。由来封略非三代，大抵渔樵似五湖。欲望繁台何处是，繁台不见见平芜。","dynasty":"宋代","title":"登雄州视远亭"}
{"author":"胡宿","content":"禁苑年光丽，端辰物象华。天风结桃实，火德盛榴花。","dynasty":"宋代","title":"夫人閤端午帖子其三"}
{"author":"胡宿","content":"翠华独去苍梧野，红袖同沈楚水濆。休把兰汤招怨魄，空留竹泪忆明君。风前有恨啼湘瑟，天外无言拟峡云。不比石城双姊妹，帝家釐降有遗文。","dynasty":"宋代","title":"湘夫人祠"}
{"author":"胡宿","content":"南方朱鸟司时令，东阙苍龙护禁扉。万寿御觞端日举，祥风三殿绕云旂。","dynasty":"宋代","title":"皇帝閤端午帖子其十"}
{"author":"胡宿","content":"云影消空阔，霜华拂杳冥。秋光不隐雁，夜色欲迷萤。爽气横苍卞，凉波接洞庭。水仙当此夕，应化白龙形。","dynasty":"宋代","title":"九月十五夜北楼望太湖"}
{"author":"胡宿","content":"新旧鞶囊两兽头，东南乡郡得龙丘。朱丹侯毂聊行县，紫翠家山更满楼。高第郎官犹应宿，中材裨将辄封侯。浩然能养浮云志，风月樽前且献酬。","dynasty":"宋代","title":"送宗兄郎中守三衢"}
{"author":"胡宿","content":"曾飞丽藻清尧问，犹屈长才尉楚城。官是神仙标秀领，县因灵宝纪嘉名。西昆已挟凌云誉，外户全消击柝声。早晚声名来谒帝，会看双璧赐虞卿。","dynasty":"宋代","title":"送宝应李尉"}
{"author":"胡宿","content":"瑟瑟新声脱绿槐，半寒天气日相催。西楼夜色吟偏好，南国朝云梦未回。翠影暗牵蘋叶动，清香遥猎桂枝来。重阳渐近松醪熟，白菊如何为放开。","dynasty":"宋代","title":"秋风"}
{"author":"胡宿","content":"津亭欲阕戒棠舟，五两风来不暂留。西北浮云连魏阙，东南初日满秦楼。层城渺渺人伤别，芳草萋萋客倦游。平乐旧欢收不得，更凭飞梦到瀛洲。","dynasty":"唐代","title":"津亭"}
{"author":"胡宿","content":"斋辂虔郊报，祠宫就国阳。繁云犹待族，霁日忽迎长。圭璧纷佳气，粢盛馥异香。人情欣眷祐，天意益端庄。被衮侵寒雾，升坛蹑早霜。左方虚小次，午陛却中黄。六乐乾祇格，三登海宇康。千官森剑佩，万里走梯航。神筴膺符命，天壶饮福祥。从今瓜瓞庆，鼎业炽弥昌。","dynasty":"宋代","title":"郊祀庆成"}
{"author":"胡宿","content":"宝势岚光秀，浓春物景鲜，飞峰凌巨浸，精构起中天。鸟畏云涛险，僧安石室禅。贯花应作偈，望月定陈篇。不为青霄桂，同裁白社莲。羡君飘鹄舫，独自号神仙。","dynasty":"唐代","title":"陈生游金山兼简世昌师"}
{"author":"胡宿","content":"天上阳幡举，人间漏箭长。稍惊池面绿，初觉柳腰黄。迟日延三舍，条风振百昌。酒凝前腊味，梅带故年芳。雪意思王囿，云情忆帝乡。青门行乐处，渐近好烟光。","dynasty":"宋代","title":"江城立春"}
{"author":"胡宿","content":"寿觞百福融甘露，宝索千祥镂彩云。五日永逢佳令节，亿年长奉睿明君。","dynasty":"宋代","title":"皇后閤端午帖子其六"}
{"author":"胡宿","content":"楚地五千里，扬州独一株。香名从此贵，芳格洒然殊。国艳何劳粉，天姿不掩瑜。浓薰霏麝气，细蕊列蜂须。云朵垂三素，仙衣著六铢。吴中休插柰，天上枉栽榆。神物疑长拥，灵根此未枯。人间如定价，百琲睡龙珠。","dynasty":"宋代","title":"后土观琼花"}
{"author":"胡宿","content":"贤相辞荣鬓未斑，济川舟楫一朝閒。苍生犹望安车起，使者空持拱璧还。郢曲传来都辇下，萧规留在庙堂间。壮猷全德知难尚，后世高名重太山。","dynasty":"宋代","title":"和承旨给事寄酬南京致政杜相公"}
{"author":"胡宿","content":"小阁闭春风，疏帘隔几重。柳绵收未住，酒病太无悰。带眼偏知瘦，棋图最信慵。隆中一觉睡，日影过高舂。","dynasty":"宋代","title":"小阁"}
{"author":"胡宿","content":"甘泉司计署名高，出拜行台帝綍褒。使节远笼三壤赋，官仪清坐七兵曹。时平汉斧宣威力，岁稔湘帆缮贡劳。秋晚洞庭山水秀，定知怀古费宫毫。","dynasty":"宋代","title":"送陆兵部赴漕湖南"}
{"author":"胡宿","content":"再奉天官集，初登郡将筵。檄材磨盾妙，宾履蹑珠贤。旧洞毛生竹，新池水映莲。幕中多暇日，曳彩戏亲前。","dynasty":"宋代","title":"送王从事赴漳州"}
{"author":"胡宿","content":"后宫𩾐鸟将雏乐，上苑安榴著子新。嘉节已将天合数，明离还睹日重轮。","dynasty":"宋代","title":"皇帝閤端午帖子其八"}
{"author":"胡宿","content":"厌胜逾千载，祖龙安在哉。寒潮平复落，幽鸟去还来。龙凿功全异，牛山事可哀。不知终古恨，谁见劫成灰。","dynasty":"宋代","title":"秦淮"}
{"author":"胡宿","content":"香案经为吏，甘泉预侍晨。衣冠亲雉尾，章疏动龙鳞。当世高人物，诸公满搢绅。忽闻捐几杖，万恨只酸辛。","dynasty":"宋代","title":"礼部蒋侍郎挽词五首其二"}
{"author":"胡宿","content":"月色初藏桂，年芳渐有梅。人情欣腊破，天意许春回。阴雪迎风解，寒澌向日开。午枰宜试著，卯瓮好尝醅。寓兴题红叶，乘閒步紫苔。长吟溪上曲，偏忆洛中才。绝墨淩崖石，高文拂斗魁。诗锋无敢犯，酒户少能陪。绿发裁方鬒，丹心未肯灰。琴书聊偃仰，鱼鸟暂徘徊。蔚豹虽藏雾，蟠螭已得雷。只愁腾踏去，相望隔蓬莱。","dynasty":"宋代","title":"郡斋招子美"}
{"author":"胡宿","content":"春官青鸟司开启，星舍苍龙主发生。甘雨惠风资帝力，杏花蒲叶劝民耕。","dynasty":"宋代","title":"皇帝閤春帖子其五"}
{"author":"胡宿","content":"天上阳幡举，人间漏箭长。稍惊池面绿，初觉柳腰黄。迟日延三舍，条风振百昌。酒凝前腊味，梅带故年芳。雪意思王囿，云情忆帝乡。青门行乐处，渐近好烟光。","dynasty":"宋代","title":"江城立春"}
{"author":"胡宿","content":"天开函谷壮关中，万古惊尘向此空。望气竟能知老子，弃繻何不识终童。谩持白马先生论，未抵鸣鸡下客功。符命已归如掌地，一丸曾误隗王东。","dynasty":"唐代","title":"函谷关"}
{"author":"胡宿","content":"郁陶倦烦暑，爽豁逢萧辰。开樽有欢伯，倾坐得嘉宾。雕盘荐肥羜，宝刀脍霜鳞。清谈屏世务，善谑到天真。须言烛可继，莫诉杯行频。至道谅在己，外物不关身。","dynasty":"宋代","title":"宴集"}
{"author":"胡宿","content":"官事良为少，人生初得閒。长吟聊拥鼻，薄酒且酡颜。春物行将晏，年芳尚可攀。此心同木雁，材与不材间。","dynasty":"宋代","title":"银台退朝"}
{"author":"胡宿","content":"星火朱光炽，缯丝采物华。欢谣宜圣日，王气协皇家。","dynasty":"宋代","title":"皇后閤端午帖子其四"}
{"author":"胡宿","content":"音官始奏融风至，御水初传晓冻开。寒漏催将仙腊尽，春旂飞入贵宫来。","dynasty":"宋代","title":"妃閤春帖子其三"}
{"author":"胡宿","content":"九夏困烦冤，逢秋似得仙。短床便月下，长簟怯风前。露气清群木，云棱澹一天。西江无限水，长啸忆楼船。","dynasty":"宋代","title":"初秋"}
{"author":"胡宿","content":"苍玉新旂祀木神，今朝太皞始司春。农躔渐觉星辰正，寿历长随日月新。","dynasty":"宋代","title":"皇帝閤春帖子其二"}
{"author":"胡宿","content":"燠沐阳和盛，苍筤老色浓。大明消积雪，青霭遍诸峰。远浪浮赪鲤，惊雷起蛰龙。去年南去雁，蓟北又相逢。","dynasty":"宋代","title":"早春"}
{"author":"胡宿","content":"夕钟初断海鲸音，投宿香园半翠岑。冰簟浸床消客梦，水帘澄月伴僧吟。雄风拂衽清凉极，珍树交柯翠翳深。一夜汉阴机事息，草堂虚论破烦襟。","dynasty":"宋代","title":"宿秀峰寺"}
{"author":"胡宿","content":"井辖投多思不禁，密垂珠箔昼沈沈。睡惊燕语频移枕，病起蛛丝半在琴。雨径乱花埋宿艳，月轩修竹转凉阴。一春酒费知多少，探尽囊中换赋金。","dynasty":"唐代","title":"早夏"}
{"author":"胡宿","content":"数路收才汉得人，物涂聊试半通纶。宸廷唱第瑶光近，仙简刊名玉字新。芳桂行吟关外月，香葩回梦苑中春。平时官下文移少，日涉閒园戏綵频。","dynasty":"宋代","title":"送祝熙载赴金华主簿"}
{"author":"胡宿","content":"有客隐东冈，珍亭号撷芳。仙壶分气象，木帝借风光。渌水穿林远，朱桥跨岸长。宝邻曾折桂，今是状元坊。","dynasty":"宋代","title":"题撷芳亭"}
{"author":"胡宿","content":"一夜抽轻盖，平明映曲池。水凉鱼未觉，烟净鸟先窥。露重心犹卷，风多柄尚危。东林应结社，祇待素华披。","dynasty":"宋代","title":"新荷"}
{"author":"胡宿","content":"紫殿程书广，鸿都校籍成。宸心眷儒学，慈宴诏枢衡。供帐来金闼，胪传下玉京。三山开秘宿，七阁敞修楹。革履趋朝暇，华貂映席明。弁繁星错落，佩杂玉锵鸣。炉静飘芳蕙，图开识禁橙。壶均天所酒，鼎荐帝馀羹。夏屋彰仁洽，衢樽乐治平。丹楼晨唱近，碧树晓寒轻。宇内年书有，人间月就盈。非烟舒渥旨，爱日助皇情。凫藻深欢意，鱼蒲溢颂声。萧斯蒙湛湛，露彼仰英英。故事留东观，崇恩自上卿。何言挈瓶陋，亦玷举觞荣。已重高门地，还歌食野苹。微生徒枣钝，弱植但葵倾。就日欣逢旦，瞻河喜见清。更期纡翠葆，千载诧登瀛。","dynasty":"宋代","title":"馆中锡宴"}
{"author":"胡宿","content":"消尽层阴上尽梯，雪馀宫瓦弄晴晖。碧檐交照虬争耸，朱阙相联凤欲飞。日向金沟春溜动，风来珠树晓寒微。帝家池籞饶芳物，白鸟翩翩接翼归。","dynasty":"宋代","title":"雪后登秘阁"}
{"author":"胡宿","content":"天开函谷壮关中，万古惊尘向此空。望气竟能知老子，弃繻何不识终童。谩持白马先生论，未抵鸣鸡下客功。符命已归如掌地，一丸曾误隗王东。","dynasty":"唐代","title":"函谷关"}
{"author":"胡宿","content":"丹舸傍江浔，呕哑远橹音。新科持片玉，能政引孤琴。美进宫坊秩，荣归里闬心。名参天下隽，歌著邑中黔。地志连香径，家园带武林。吴山几屏秀，楚水一篙深。晚鼓停馀叠，秋帆卧半阴。平时接方骥，后夜望横参。陶菊何妨醉，江毫且剩吟。悠悠河上别，千里郁朋簪。","dynasty":"宋代","title":"送杨中允宰常熟"}
{"author":"胡宿","content":"槛底凝漪碧漫天，角巾东路主人贤。汀花照席供春醉，沙鸟窥帘伴昼眠。何必驭风追汗漫，不妨乘月弄潺湲。流杯若仿山阴事，兼有蛙声当管弦。","dynasty":"宋代","title":"题涟漪亭"}
{"author":"胡宿","content":"冰操从来畏四知，汉江南畔拥藩麾。地经谢守开油幕，人忆山公倒接䍦。风入射堂飘鼓吹，雨随行县湿旌旗。前朝叔子流遗爱，拂藓应看岘首碑。","dynasty":"宋代","title":"送马少卿赴襄阳"}
{"author":"胡宿","content":"中条何峨峨，映我缥碧瓦。汾水望飞云，参旂眺绿野。美哉山与河，河流疾于马。","dynasty":"唐代","title":"碧楼"}
{"author":"胡宿","content":"独立青田刷羽仪，朱研丹顶雪裁衣。赋来自合凌清汉，仙去何曾识令威。松盖露寒应有恨，蓬山云断未成归。旧巢寄在三珠树，待与还丹作使飞。","dynasty":"宋代","title":"咏鹤"}
{"author":"胡宿","content":"沿牒相逢楚水湄，竹林文酒此攀嵇。半毡未暖还伤别，一臂初交又解携。江浦呕哑风送橹，河桥勃窣柳垂堤。明年四月秦关到，洗眼扬州看马蹄。","dynasty":"唐代","title":"赵宗道归辇下"}
{"author":"胡宿","content":"东陆韶光先四序，周南风化被群芳。资生万物昭坤德，嘉庆千春集紫房。","dynasty":"宋代","title":"皇后閤春帖子其三"}
{"author":"胡宿","content":"典礼惟周旧，经文在鲁馀。西清开缥帙，东面授丹书。访道前釐席，崇风厚石渠。研覃忘日旰，图绘极霞舒。千载逢亨际，三冬罢讲初。圣怀轻璧马，慈宴乐蒲鱼。妙技通神细，清商按曲徐。炉香分汉殿，鼎味出尧除。诸老恩同醉，孤臣艺最疏。至仁何以报，忠义即琼琚。","dynasty":"宋代","title":"讲毕周礼诏赐御筵"}
{"author":"胡宿","content":"昨夜南星破暑威，月波浮动杵天垂。露华冷向三危滴，秋色新从一叶知。越水旧歌迷桂楫，楚江秋思绕兰旗。桃笙碧滑人无寐，欲借鲛盘寄所思。","dynasty":"宋代","title":"凉思"}
{"author":"胡宿","content":"谁道江南好物华，江南今日抵天涯。秋风只解吹桐叶，暮雨还来打菊花。寒水答砧偏响亮，迥楼飘角更呕哑。举头试作长安望，惆怅青山绕郭斜。","dynasty":"宋代","title":"宛陵秋晚"}
{"author":"胡宿","content":"春半朱航拂水轻，季圭佳邑得时英。民淳定见蹊田默，岁稔仍占射的明。太史旧游书穴邃，右军残迹墨池平。何妨公外寻僧社，琴鹤相随雅有情。","dynasty":"宋代","title":"送梅监丞宰山阴"}
{"author":"胡宿","content":"官事良为少，人生初得閒。长吟聊拥鼻，薄酒且酡颜。春物行将晏，年芳尚可攀。此心同木雁，材与不材间。","dynasty":"宋代","title":"银台退朝"}
{"author":"胡宿","content":"羲仲司旸谷，涂山佐夏王。六宫师俭德，四海化躬桑。","dynasty":"宋代","title":"皇后閤春帖子其一"}
{"author":"胡宿","content":"丹舸傍江浔，呕哑远橹音。新科持片玉，能政引孤琴。美进宫坊秩，荣归里闬心。名参天下隽，歌著邑中黔。地志连香径，家园带武林。吴山几屏秀，楚水一篙深。晚鼓停馀叠，秋帆卧半阴。平时接方骥，后夜望横参。陶菊何妨醉，江毫且剩吟。悠悠河上别，千里郁朋簪。","dynasty":"宋代","title":"送杨中允宰常熟"}
{"author":"胡宿","content":"偷约蓬山客，閒寻芳树蹊。晨葩鲜欲语，春色醉成迷。艳夺朝霞段，香传冰麝脐。飘然凡境外，初有乳莺啼。","dynasty":"宋代","title":"景福殿绯桃"}
{"author":"胡宿","content":"休舍松石间，外物不可必。一马究微言，五禽治生术。仁智得所庐，吉祥来此室。","dynasty":"宋代","title":"野庐"}
{"author":"胡宿","content":"渊默无为化，聪文上睿才。休兵藏武库，跻俗集春台。忽叹祇宫没，真成杞国哀。徒传方士说，奇药在蓬莱。","dynasty":"宋代","title":"挽仁宗皇帝词其四"}
{"author":"胡宿","content":"风花飞有态，烟絮坠无痕。","dynasty":"宋代","title":"句其一"}
{"author":"胡宿","content":"苑中芳树条风细，天上黄衢杲日迟。仙果定生千岁实，祥烟长护万年枝。","dynasty":"宋代","title":"皇帝閤春帖子其四"}
{"author":"胡宿","content":"三政平反有惠心，民歌遥望邑中黔。桃翻浪影吴艎急，芸掩书香汉阁深。行访名山须著屐，坐清嚣俗且横琴。西州有客偏伤别，无密瑶华寄好音。","dynasty":"宋代","title":"送钱子文著作宰福阳"}
{"author":"胡宿","content":"层台迟夕娟，清池弄秋水。蟾明桂树间，鱼躍莲叶底。如何惠庄津，乃在蒲城里。","dynasty":"唐代","title":"池台"}
{"author":"胡宿","content":"朝罢通中一觉眠，右银台路入西垣。日长易觉芝泥熟，风软频惊药树翻。朱槛带阴难可倚，紫薇当昼不胜繁。何须更寄陶窗傲，自有馀凉在此轩。","dynasty":"唐代","title":"朝罢"}
{"author":"胡宿","content":"将相文章主籥臣，风流曾冠玉堂人。梦回方丈停批凤，句就伊川止获麟。洛下胜游空绿野，郢中高调绝阳春。犹欣正始遗音在，三复能还旧观神。","dynasty":"宋代","title":"览海东相公伊川集"}
{"author":"胡宿","content":"下马憩禅关，春苔一径斑。归云寻谷口，倦鸟泊林间。山客收棋罢，龛僧数息閒。月高人不寐，隔岭水潺潺。","dynasty":"宋代","title":"宿白佛寺"}
{"author":"胡宿","content":"大雅时之老，高阳世有才。英名知四海，公议许三台。华皓辞归去，苍黔望起来。一朝嵩构毁，悯册感馀哀。","dynasty":"宋代","title":"礼部蒋侍郎挽词五首其一"}
{"author":"胡宿","content":"宝刀玉尺裁佳句，雪溜云腴试早芽。睡魄顿消清到骨，一成僧味似僧家。","dynasty":"宋代","title":"斋祠小饮资政吴侍郎以真如茶二绝句为寄其二"}
{"author":"胡宿","content":"徼道西华内，觚棱北斗傍。神灵安肯构，恩泽赐燔香。渤澥通骊窟，昆崙拱画梁。清坛浮早景，碧瓦霁初霜。甲帐严如在，丹檐迥欲翔。隆姿瞻汉后，馀烈畏轩皇。埋剑桥山远，游冠阁道长。白云迷处所，仙掌镇相望。五岳扶封域，三辰纬典章。升歌留宝鼎，刻号在神房。盛德尊原庙，遗仁睦鬼方。圣文名善继，百世溢流光。","dynasty":"宋代","title":"诏福圣宫烧香"}
{"author":"胡宿","content":"碧城斋禁放朝元，晚饮偷消白日閒。天上高真潜诇得，因将瑶藻掷云间。","dynasty":"宋代","title":"斋祠小饮资政吴侍郎以真如茶二绝句为寄其一"}
{"author":"胡宿","content":"劲气初折胶，奔书闻插羽。寒金刁斗鸣，夕火兜零举。霜威画角雄，月思清笳苦。骠骑出鏖兵，轻车前确虏。一鼓击名王，三捷献英主。天山挂雕弓，玉塞休强弩。龙额近封侯，华堂盛歌舞。","dynasty":"唐代","title":"边思"}
{"author":"胡宿","content":"小池连曲圃，幽可涤烦襟。露菊凝秋艳，风荷结晚阴。碧芦巢鸟重，青藻宅鱼深。自是轮蹄外，嚣尘岂易侵。","dynasty":"唐代","title":"别墅园池"}
{"author":"胡宿","content":"俊老三阶后，高华四纪中。朝廷用文治，廊庙得才雄。鸡树前阴改，鱣庭旧跡空。生存华屋处，零落恨无穷。","dynasty":"唐代","title":"兵部尚书赠司空侍中晏元献公輓词三首"}
{"author":"胡宿","content":"川岳沦精气，风华丧杰才。典刑留大雅，文象坼中台。聚窟香难破，鈞天梦不回。只应之帝所，鸣玉侍丹台。","dynasty":"唐代","title":"兵部尚书赠司空侍中晏元献公輓词三首"}
{"author":"胡宿","content":"储极元寮宠，公貂盛策班。宁神依大騩，结冢近陉山。鼓吹春风里，麒麟夕照间。寄言川上水，何事不西还。","dynasty":"唐代","title":"兵部尚书赠司空侍中晏元献公輓词三首"}
{"author":"胡宿","content":"自致青云有壮图，且寻詹尹卜幽居。一杯谁置元王醴，三尺休弹上客鱼。足下已穿东郭履，胸中犹郁茂陵书。汉皇夜御金銮殿，岂便无人荐子虚。","dynasty":"唐代","title":"卜居"}
{"author":"胡宿","content":"碧盖缃葩映素秋，此中兰櫂好销忧。相将共挈青丝笼，一笑同回翠羽舟。日暮鸣榔随下濑，夜深归櫂怯中流。东方自有罗敷婿，不顾江边越鄂州。","dynasty":"唐代","title":"采莲女"}
{"author":"胡宿","content":"竄逐本无罪，羁窮向此忘。野烟含怅望，落日满沧浪。乱草荒来绿，幽兰死亦香。楚魂招不得，秋色似潇湘。","dynasty":"唐代","title":"沧浪亭"}
{"author":"胡宿","content":"买赋金钱出后宫，长卿文采冠诸公。梁园末至时名大，蜀道前驱使节雄。已托焦桐传密意，更因残札寄遗忠。如何一讽神仙事，却得飘云起赋中。","dynasty":"唐代","title":"长卿"}
{"author":"胡宿","content":"朝罢通中一觉眠，右银台路入西垣。日长易觉芝泥熟，风软频惊药树翻。朱槛带阴难可倚，紫薇当昼不胜繁。何须更寄陶窗傲，自有馀凉在此轩。","dynasty":"唐代","title":"朝罢"}
{"author":"胡宿","content":"内殿已攒点，揽衣朝未央。月低衔禁树，云薄护朝霜。欲放鱼文钥，先含鸡舌香。大昕鹓与鹭，奏事向明光。","dynasty":"宋代","title":"禁直晨兴呈承旨侍郎"}
{"author":"胡宿","content":"三春流寓寄花房，雌去雄飞过短墙。双翅薄匀何晏粉，一身偷带贾充香。风多苑后飞无数，日暖池边舞更狂。却为有情人爱惜，六宫皆作绣衣裳。","dynasty":"唐代","title":"嘲蝶"}
{"author":"胡宿","content":"出宰分寰邑，修书得秘丘。青云莫厌晚，翠柏最宜秋。旧学缁林散，前欢醉墨留。弦歌聊自慰，不足论全牛。","dynasty":"宋代","title":"送张著作任柘城"}
{"author":"胡宿","content":"四时乘大德，五日敞金扉。阳晷移南陆，天光盛紫微。","dynasty":"宋代","title":"皇帝閤端午帖子其五"}
{"author":"胡宿","content":"东冈接钓矶，有客偃郊扉。绕舍喧流水，当窗识翠微。溪田香稌熟，霜树晚桃稀。半日挥尘袂，停车不记归。","dynasty":"宋代","title":"经朱氏郊居"}
{"author":"胡宿","content":"子门肃唱彻周庐，甲夜轻寒腊破初。树底倦飞还类鹊，斋中酣梦欲成鱼。三钟赋粟才无取，五饵干时策已疏。天禄旧来名寂寞，更堪窗雪照残书。","dynasty":"宋代","title":"和邃卿寒直"}
{"author":"胡宿","content":"古有悲秋篇，远行第三句。人情重辞家，客意倦长路。征马陟前冈，栖乌集乔树。惨淡层阴生，号呼劲风怒。匣琴徒自携，杯酒与谁遇。衣带缓于前，衣香非复故。","dynasty":"宋代","title":"远行"}
{"author":"胡宿","content":"紫殿程书广，鸿都校籍成。宸心眷儒学，慈宴诏枢衡。供帐来金闼，胪传下玉京。三山开秘宿，七阁敞修楹。革履趋朝暇，华貂映席明。弁繁星错落，佩杂玉锵鸣。炉静飘芳蕙，图开识禁橙。壶均天所酒，鼎荐帝馀羹。夏屋彰仁洽，衢樽乐治平。丹楼晨唱近，碧树晓寒轻。宇内年书有，人间月就盈。非烟舒渥旨，爱日助皇情。凫藻深欢意，鱼蒲溢颂声。萧斯蒙湛湛，露彼仰英英。故事留东观，崇恩自上卿。何言挈瓶陋，亦玷举觞荣。已重高门地，还歌食野苹。微生徒枣钝，弱植但葵倾。就日欣逢旦，瞻河喜见清。更期纡翠葆，千载诧登瀛。","dynasty":"宋代","title":"馆中锡宴"}
{"author":"胡宿","content":"门盛三鳣讲，书追两马修。朝评尊月旦，王法正春秋。革履声长绝，缁衣咏独留。从今非大醉，不复过西州。","dynasty":"宋代","title":"座主赠司徒侍中宣献公挽词五首其三"}
{"author":"胡宿","content":"试步向栏干，奇花正好看。乾坤增著力，风雨莫无端。彩笔题诗易，金刀下剪难。十分方吐半，犹喜夜来寒。","dynasty":"宋代","title":"惜花"}
{"author":"胡宿","content":"宝册尊徽号，香泥洁武都。斋心期太乙，恭己答元符。玉辂严清制，琅函秘圣谟。竹宫陈帝拜，嵩极动神呼。彩雾霏三境，祥辉烛九区。况当精岁出，仍与上辛俱。永接千龄统，长膺五老图。清编流景铄，礼自百王无。","dynasty":"宋代","title":"丁巳岁观玉皇册礼"}
{"author":"胡宿","content":"北地当衢拂斗魁，竹林清暑似岩隈。将坛绪业传金版，文苑新书集玉杯。数箧龙拿藏宝刻，一泓蟾滴试烟煤。好辞戴鹖飞千牍，东武原从禁卫来。","dynasty":"宋代","title":"寄题王舍人书斋"}
{"author":"胡宿","content":"独立青田刷羽仪，朱研丹顶雪裁衣。赋来自合凌清汉，仙去何曾识令威。松盖露寒应有恨，蓬山云断未成归。旧巢寄在三珠树，待与还丹作使飞。","dynasty":"宋代","title":"咏鹤"}
{"author":"胡宿","content":"三十一仙科，同时升大罗。轩翔几人去，沦谪独君何。淮桂牵吟数，湘兰寄恨多。且欣弹頍弁，荣路未蹉跎。","dynasty":"宋代","title":"送孙从事"}
{"author":"胡宿","content":"东风初入长春殿，碧溜新融太液池。社远未当迎燕日，川晴先近浴蚕时。","dynasty":"宋代","title":"皇后閤春帖子其四"}
{"author":"胡宿","content":"中禁千祥集，东方万象新。綵幡迎喜气，宝字镂宜春。","dynasty":"宋代","title":"皇后閤春帖子其二"}
{"author":"胡宿","content":"昨夜南星破暑威，月波浮动杵天垂。露华冷向三危滴，秋色新从一叶知。越水旧歌迷桂楫，楚江秋思绕兰旗。桃笙碧滑人无寐，欲借鲛盘寄所思。","dynasty":"宋代","title":"凉思"}
{"author":"胡宿","content":"二纪青衫拂洛尘，桂香消尽故时春。径为天上乘槎客，厌作河滨托乘人。老笔工诗殊觉丽，清谈倾座几相亲。临沧送别多瑰藻，三径归资莫叹贫。","dynasty":"宋代","title":"送致政秘丞"}
{"author":"胡宿","content":"劲气初折胶，奔书闻插羽。寒金刁斗鸣，夕火兜零举。霜威画角雄，月思清笳苦。骠骑出鏖兵，轻车前确虏。一鼓击名王，三捷献英主。天山挂雕弓，玉塞休强弩。龙额近封侯，华堂盛歌舞。","dynasty":"唐代","title":"边思"}
{"author":"胡宿","content":"腊过春云尚带阴，故山迢递忆青岑。芸斋旧帙书签冷，桂瓮新香酒蚁深。复道风烟殊可眺，曲江花柳试偷寻。芳樽一笑真难得，永埒何曾有剩金。","dynasty":"宋代","title":"和吴春卿早春即事"}
{"author":"胡宿","content":"一啄樊笼外，萧然烟水乡。折芦翻夕梦，急雨乱秋行。南涧渔波浅，西风菰米香。世无摩诘手，谁与入清防。","dynasty":"宋代","title":"沙鸟"}
{"author":"胡宿","content":"三殿兹辰奉御觞，薰风梅雨好年光。炎天更作奇峰势，来表南山寿历长。","dynasty":"宋代","title":"皇帝閤端午帖子其七"}
{"author":"胡宿","content":"楚粽雕盘九子香，綵丝朱索更迎祥。坤元此日扶皇极，伟兆先时协寿房。","dynasty":"宋代","title":"皇后閤端午帖子其十"}
{"author":"胡宿","content":"紫禁端辰昼漏长，朱陵生气盛南方。长秋此日司阴教，皇极同时纳寿皇。","dynasty":"宋代","title":"皇后閤端午帖子其五"}
{"author":"胡宿","content":"三元凤历当春始，万寿龙卮进御前。綵胜朱幡宜此日，金枝玉叶庆新年。","dynasty":"宋代","title":"皇帝閤春帖子其一"}
{"author":"胡宿","content":"殿户还飙入，宫池御水凉。綵舟人竞渡，化国日偏长。","dynasty":"宋代","title":"皇帝閤端午帖子其四"}
{"author":"胡宿","content":"球槛灵芳濯露开，瑶津朱鲔复新来。三竿御水承垂钓，万蕊晨葩奉赐杯。春暖仙蓂初靃靡，日斜芝盖尚徘徊。柏梁圣作星躔丽，累气芜音愧仰陪。","dynasty":"宋代","title":"赏花钓鱼应制"}
{"author":"胡宿","content":"沆瀣催时律，幽阴结夕霏。楼台侵日上，山水送秋归。海燕辞巢尽，霜鸿避弋飞。一杯元亮酒，聊以浣尘机。","dynasty":"宋代","title":"重阳日东园"}
{"author":"胡宿","content":"半纶祗役谢英游，牒诉装怀思若抽。铜钵任敲何所得，铁盂虽缺岂销忧。楚囚操乐宁忘本，蜀客摛辞祇傍愁。强抉巴音还首鼠，知君诗户敌千侯。","dynasty":"宋代","title":"子庄见求近诗以一阕为介"}
{"author":"胡宿","content":"我生岂不辰，贫贱亦偶然。读书饭脱粟，差可乐馀年。艺麻室南端，种桑屋东偏。弱妇事纺绩，丁男长力田。瓶储苟不乏，安用三百廛。老翁饱食罢，日晏尚高眠。岂知天地间，陵谷有变迁。独恨生苦晚，不在羲皇前。尝闻父老言，醉乡隔烽烟。安得盈觞酒，时复中圣贤。","dynasty":"宋代","title":"怨诗楚调示庞主簿及邓治中"}
{"author":"胡宿","content":"双翎何睍睆，百啭更绵蛮。独向芳林宿，多冲细雨还。低迷穿柳外，调笑入花间。肯比青鹦鹉，雕笼受闭关。","dynasty":"宋代","title":"闻莺"}
{"author":"胡宿","content":"小阁闭春风，疏帘隔几重。柳绵收未住，酒病太无悰。带眼偏知瘦，棋图最信慵。隆中一觉睡，日影过高舂。","dynasty":"宋代","title":"小阁"}
{"author":"胡宿","content":"内殿已攒点，揽衣朝未央。月低衔禁树，云薄护朝霜。欲放鱼文钥，先含鸡舌香。大昕鹓与鹭，奏事向明光。","dynasty":"宋代","title":"禁直晨兴呈承旨侍郎"}
{"author":"胡宿","content":"青女偷飞一夜霜。","dynasty":"宋代","title":"句其五"}
{"author":"胡宿","content":"偷约蓬山客，閒寻芳树蹊。晨葩鲜欲语，春色醉成迷。艳夺朝霞段，香传冰麝脐。飘然凡境外，初有乳莺啼。","dynasty":"宋代","title":"景福殿绯桃"}
{"author":"胡宿","content":"汉台分刺辍名臣，隼旆还临磬水滨。殿石乍辞龙尾远，印鞶初结兽头新。贯花佛会连香刹，种杏仙阴接宝邻。荆府依刘心未获，却怜驯鹿伴行春。","dynasty":"宋代","title":"寄临淮蒋使君"}
{"author":"胡宿","content":"画省高才滞两轓，秋来依旧对淮山。一函星斗龙渊在，万里风云骥足閒。赋咏且裁红烛下，卷怀聊寄绿樽间。次公治行闻当牖，二节如今即召还。","dynasty":"宋代","title":"寄江淮太守表臣职方"}
{"author":"胡宿","content":"宝刀玉尺裁佳句，雪溜云腴试早芽。睡魄顿消清到骨，一成僧味似僧家。","dynasty":"宋代","title":"斋祠小饮资政吴侍郎以真如茶二绝句为寄其二"}
{"author":"胡宿","content":"北地良家子，山西旧将儿。新从羽林射，得赴雁门期。横死人无比，微行世不知。长安偏重侠，赵国素多奇。照地连钱锦，迷春凿落卮。喝卢燕市客，顾笑楚台姬。烟树黄山路，霜云白草时。雕弓孤月满，骋马一尘随。应手双雕落，回头赤日移。却归东第去，高宴九灯枝。","dynasty":"宋代","title":"将家子"}
{"author":"胡宿","content":"寿觞百福融甘露，宝索千祥镂彩云。五日永逢佳令节，亿年长奉睿明君。","dynasty":"宋代","title":"皇后閤端午帖子其六"}
{"author":"胡宿","content":"东冈接钓矶，有客偃郊扉。绕舍喧流水，当窗识翠微。溪田香稌熟，霜树晚桃稀。半日挥尘袂，停车不记归。","dynasty":"宋代","title":"经朱氏郊居"}
{"author":"胡宿","content":"晓引禁城西，凝笳怨不归。月消三让魄，劫尽六铢衣。巩树寒无色，嵩云惨欲霏。濯龙门外路，车马更依依。","dynasty":"宋代","title":"挽庄惠皇太后词其二"}
{"author":"胡宿","content":"龙阳洲上密于星，红实累累照日明。露濯晓枝金色重，霜封秋蒂粉衣轻。楚江未分萍如蜜，汉殿何曾蔗析酲。谁道相如能作赋，诏园先熟是虚名。","dynasty":"宋代","title":"橘"}
{"author":"胡宿","content":"鹊声频绕大槐枝，鳌禁欢闻旧老归。哆舌人间无翕訾，奎钩天上有晶晖。西山五色分灵药，南极三光接太微。只待延英朝只日，便应调鼎向黄扉。","dynasty":"宋代","title":"和承旨宋尚书告中之作"}
{"author":"胡宿","content":"五丝通遗问，百草斗输赢。神印能袪恶，灵符解辟兵。","dynasty":"宋代","title":"夫人閤端午帖子其一"}
{"author":"胡宿","content":"万里青云未致身，马蹄空踏几年尘。曾迷玉洞花光老，却过金城柳色新。粉壁已沈题凤字，酒垆犹记姓黄人。坞中横吹偏多感，一涕阑干白角巾。","dynasty":"宋代","title":"感旧"}
{"author":"胡宿","content":"槛底凝漪碧漫天，角巾东路主人贤。汀花照席供春醉，沙鸟窥帘伴昼眠。何必驭风追汗漫，不妨乘月弄潺湲。流杯若仿山阴事，兼有蛙声当管弦。","dynasty":"宋代","title":"题涟漪亭"}
{"author":"胡宿","content":"上客何为者，平生富义名。飞钤师鬼谷，谈笑敌神兵。然诺千金重，交游万户轻。平台置酒召，碣馆侧身迎。土缶邀秦击，铜盘劫楚盟。纵横三寸舌，厌饫五侯鲭。龙种腾长坂，霜雕刮太清。谁能弹剑铗，北海有长鲸。","dynasty":"宋代","title":"上客"}
{"author":"胡宿","content":"彤管留遗范，霓旌逼上仙。地伤瑶水后，人哭乐池边。采翟行将驾，斑龙局未前。真軿不可问，知在几重天。","dynasty":"宋代","title":"挽温成皇后词其一"}
{"author":"胡宿","content":"碧盖缃葩映素秋，此中兰櫂好销忧。相将共挈青丝笼，一笑同回翠羽舟。日暮鸣榔随下濑，夜深归櫂怯中流。东方自有罗敷婿，不顾江边越鄂州。","dynasty":"唐代","title":"采莲女"}
{"author":"胡宿","content":"方丈仙山地，承明帝所人。辞源长万里，笔力重千钧。草诏风雷暮，赓歌律吕春。如何岩雨望，奄忽弃生民。","dynasty":"宋代","title":"翰林南阳叶公挽词三首其一"}
{"author":"胡宿","content":"阴虫思衰草，羁雌啼空林。盛秋授寒服，独夜捣清砧。影孤随月瘦，肌薄怯霜侵。平生托义分，梦想在容音。山头怜化石，陌上重辞金。安得两黄鹄，因之传此心。","dynasty":"宋代","title":"怨思"}
{"author":"胡宿","content":"爱树重攀隔十春，召南遗俗至今淳。车边野鹿依明府，池上沙鸥识主人。太华远峰扪日驭，洪河高派落天津。壶浆竹马参歌舞，顿觉城中喜气新。","dynasty":"宋代","title":"送天章王待制再领陕州"}
{"author":"胡宿","content":"秋半饬归艎，轻桡入水乡。吴歌闻子夜，陶菊见重阳。月浦鲵收浪，霜空鸟拂樯。南冠归未得，潘鬓莫苍浪。","dynasty":"宋代","title":"送君为从事东归"}
{"author":"胡宿","content":"朱航东下忽经春，藏室离居作恶频。简上蠹蟫终日在，树间灵鹊至今驯。北宫自有咿嚘客，天禄谁同寂寞人。昨夜西窗有佳月，此心迢递思冰轮。","dynasty":"宋代","title":"寄张唐公学士"}
{"author":"胡宿","content":"早护珠庭质，曾参玉几遗。宝琮荣册号，华榜盛宫仪。天上霓轩去，人间黼帐移。圣情同舜慕，寒日惨云旗。","dynasty":"宋代","title":"挽庄惠皇太后词其一"}
{"author":"胡宿","content":"县枕秋江侧，铜章滞隽旄。长安去日远，单父戴星劳。秀水遥通楫，岚峰欲妒袍。文弦一琴古，仙舄两凫高。家树喧朝鹊，乡亭寂夜獒。土风清是楚，才意苦于骚。讼少停黴索，吟多费健毫。平时洛中社，相忆醉含桃。","dynasty":"宋代","title":"送梅尧臣宰建德"}
{"author":"胡宿","content":"槛底凝漪碧漫天，角巾东路主人贤。汀花照席供春醉，沙鸟窥帘伴昼眠。何必驭风追汗漫，不妨乘月弄潺湲。流杯若仿山阴事，兼有蛙声当管弦。","dynasty":"宋代","title":"题涟漪亭"}
{"author":"胡宿","content":"短亭疏柳映鞦韆，马上人家谷雨前。几树枪旗茶靃靡，一溪鳞甲水潺湲。莺期别后闻馀哢，蚕候归来见小眠。可惜西湖湖上月，夜来虚过十分圆。","dynasty":"宋代","title":"三衢道中马上口占"}
{"author":"胡宿","content":"紫色尝开国，金辉此界绳。火轮经坏劫，雪顶见残僧。狂薜缘秋壁，深松映晚灯。哀猿不可听，一一在岩藤。","dynasty":"宋代","title":"瓦官寺"}
{"author":"胡宿","content":"双翎何睍睆，百啭更绵蛮。独向芳林宿，多冲细雨还。低迷穿柳外，调笑入花间。肯比青鹦鹉，雕笼受闭关。","dynasty":"宋代","title":"闻莺"}
{"author":"胡宿","content":"内殿已攒点，揽衣朝未央。月低衔禁树，云薄护朝霜。欲放鱼文钥，先含鸡舌香。大昕鹓与鹭，奏事向明光。","dynasty":"宋代","title":"禁直晨兴呈承旨侍郎"}
{"author":"胡宿","content":"秀极武夷峰，清才气所融。香名传日下，胜范迪时中。大对承三道，清篇滞半通。新吟池草绿，故事幕莲红。参画文无害，沈英位未充。谈高起废疾，檄壮愈头风。圭璧严书殿，房心敞帝宫。行颁上方笔，客特荐扬雄。","dynasty":"宋代","title":"送黄推官"}
{"author":"胡宿","content":"信马斗城外，芳郊秋物多。丹枫惊岁晏，华黍喜时和。野老醉相话，牧童閒自歌。牛羊稍觉晚，一一下层坡。","dynasty":"宋代","title":"近郊"}
{"author":"胡宿","content":"北地当衢拂斗魁，竹林清暑似岩隈。将坛绪业传金版，文苑新书集玉杯。数箧龙拿藏宝刻，一泓蟾滴试烟煤。好辞戴鹖飞千牍，东武原从禁卫来。","dynasty":"宋代","title":"寄题王舍人书斋"}
{"author":"胡宿","content":"川岳沦精气，风华丧杰才。典刑留大雅，文象坼中台。聚窟香难破，鈞天梦不回。只应之帝所，鸣玉侍丹台。","dynasty":"唐代","title":"兵部尚书赠司空侍中晏元献公輓词三首"}
{"author":"胡宿","content":"曾是陪华幄，居常奉景舆。迩英参访道，阿阁待观书。圣学知风自，神毫拂雾馀。那知柏梁宴，便到哭宫车。","dynasty":"宋代","title":"挽仁宗皇帝词其五"}
{"author":"胡宿","content":"清蕊君宜妙一台，当年仙桂并枝开。楼逢春雪尝为曲，庙近朝云转费才。远字莫教双鲤断，归期偏望二凫来。巴猿蜀魄多离恨，犹喜圭田助酒材。","dynasty":"宋代","title":"送吕昭邻同年宰巫阳"}
{"author":"胡宿","content":"故绛山川宰树存，屏星分守出宸恩。官荣此去夸乡组，家法从来式里门。别斝正怜黄菊绽，征鞍犹怯黑貂温。守居旧号园池美，应伴山翁把翠樽。","dynasty":"宋代","title":"送薛监丞倅绛台"}
{"author":"胡宿","content":"昨夜西楼月，团圆似去年。凤屏非复旧，虎枕未成眠。破恨凭湘酎，流哀寄蜀弦。葛华与参宿，此见恐无缘。","dynasty":"宋代","title":"悼往"}
{"author":"胡宿","content":"遗魄知何许，孤风不可攀。星辰归碧落，道德寄青山。尧舜锱铢内，巢由尔汝间。草莱升御榻，韦布揖龙颜。圭组无由屈，烟萝却自还。几峰云冉冉，数里水潺潺。孤竹清何隘，磻溪老未閒。独留冰雪操，千古凛人寰。","dynasty":"宋代","title":"钓台"}
{"author":"胡宿","content":"远策思开济，孤飞易中伤。中途舍骐骥，少日铩鸾凰。干镆仍双折，皋夔遂两亡。吾生知已矣，魂断武丘傍。","dynasty":"宋代","title":"翰林南阳叶公挽词三首其三"}
{"author":"胡宿","content":"爱树重攀隔十春，召南遗俗至今淳。车边野鹿依明府，池上沙鸥识主人。太华远峰扪日驭，洪河高派落天津。壶浆竹马参歌舞，顿觉城中喜气新。","dynasty":"宋代","title":"送天章王待制再领陕州"}
{"author":"胡宿","content":"海岱铅松妄得名，洞庭山脚失寒琼。漱成一朵孤云势，费尽千年白浪声。谁向机边逢织女，直疑岩下见初平。年来赏物多成病，日绕苍苔几遍行。","dynasty":"宋代","title":"太湖石"}
{"author":"胡宿","content":"铃阁侍卫稀，幕府文书省。石上试真茶，松间移小鼎。吏师所至清，仁者本便静。","dynasty":"宋代","title":"静斋"}
{"author":"胡宿","content":"家世楹书在，山河庙券存。乌衣出才子，朱毂滞王孙。过峡朝云举，辞梁腊霰翻。遥知巴子国，爱日有馀温。","dynasty":"宋代","title":"送钱比部守盛山"}
{"author":"胡宿","content":"林风引石溜，席上清且寒。主人白羽扇，觞客水精盘。弦歌泛宫羽，酒面生波澜。","dynasty":"宋代","title":"题饮光亭"}
{"author":"胡宿","content":"紫色尝开国，金辉此界绳。火轮经坏劫，雪顶见残僧。狂薜缘秋壁，深松映晚灯。哀猿不可听，一一在岩藤。","dynasty":"宋代","title":"瓦官寺"}
{"author":"胡宿","content":"休舍松石间，外物不可必。一马究微言，五禽治生术。仁智得所庐，吉祥来此室。","dynasty":"宋代","title":"野庐"}
{"author":"胡宿","content":"夕钟初断海鲸音，投宿香园半翠岑。冰簟浸床消客梦，水帘澄月伴僧吟。雄风拂衽清凉极，珍树交柯翠翳深。一夜汉阴机事息，草堂虚论破烦襟。","dynasty":"宋代","title":"宿秀峰寺"}
{"author":"胡宿","content":"窜逐本无罪，羁穷向此忘。野烟含怅望，落日满沧浪。乱草荒来绿，幽兰死亦香。楚魂招不得，秋色似潇湘。","dynasty":"宋代","title":"沧浪亭"}
{"author":"胡宿","content":"宝岐麦色黄云重，御苑榴花丹焰深。已显丰年资帝力，更凭佳节悦天心。","dynasty":"宋代","title":"皇帝閤端午帖子其十二"}
{"author":"胡宿","content":"尺璧丘中恨，人间第一流。九原迷白日，万壑怨清秋。风月高情尽，烟霞丽思休。故时芝馆在，迢递使人愁。","dynasty":"宋代","title":"礼部蒋侍郎挽词五首其四"}
{"author":"胡宿","content":"汉台分刺辍名臣，隼旆还临磬水滨。殿石乍辞龙尾远，印鞶初结兽头新。贯花佛会连香刹，种杏仙阴接宝邻。荆府依刘心未获，却怜驯鹿伴行春。","dynasty":"宋代","title":"寄临淮蒋使君"}
{"author":"胡宿","content":"爱树重攀隔十春，召南遗俗至今淳。车边野鹿依明府，池上沙鸥识主人。太华远峰扪日驭，洪河高派落天津。壶浆竹马参歌舞，顿觉城中喜气新。","dynasty":"宋代","title":"送天章王待制再领陕州"}
{"author":"胡宿","content":"昨夜南星破暑威，月波浮动杵天垂。露华冷向三危滴，秋色新从一叶知。越水旧歌迷桂楫，楚江秋思绕兰旗。桃笙碧滑人无寐，欲借鲛盘寄所思。","dynasty":"宋代","title":"凉思"}
{"author":"胡宿","content":"徙倚津桥上，苍凉树幄中。江云数峰黑，山日半规红。菖叶深依水，兰苕迥得风。雩坛春服就，归思羡沂童。","dynasty":"宋代","title":"津桥晚望"}
{"author":"胡宿","content":"天下慢朝周，君王瑶水流。一朝规问鼎，千里御还骝。故国无归日，丛祠几换秋。诜诜耳孙庆，惟烈在仁柔。","dynasty":"宋代","title":"徐偃王庙"}
{"author":"胡宿","content":"浮航二十四，一一跨淮中。此地名朱鸟，当年踏彩虹。香尘迷旧路，寒水荡遥空。日暮惊飞盖，翩翩下渚鸿。","dynasty":"宋代","title":"朱鸟航"}
{"author":"胡宿","content":"马过津桥外，城临金斗傍。早霜浓著瓦，落月半衔墙。暗水澄寒底，初霞漏晓光。疏钟林下寺，烟景正苍凉。","dynasty":"唐代","title":"晨起马上口占"}
{"author":"胡宿","content":"暝色凝无际，寒鸡悄未晨。蓂枝将换朔，斗柄渐归寅。水火犹分漏，龙蛇尚蛰身。四时宁有暇，万物又劳春。树喜丹葩秀，人忧白发新。明朝趋宝殿，谁是夺重茵。","dynasty":"宋代","title":"岁除"}
{"author":"胡宿","content":"甘陵孤垒起纤埃，趋诏东南武库来。天子此时知国器，生民从古寄贤才。神锋立断无留刃，筹笔先机有疾雷。行见司徒封露布，邺城歌舞夹行台。","dynasty":"宋代","title":"送杜伟长学士赴漕河北"}
{"author":"胡宿","content":"清蕊君宜妙一台，当年仙桂并枝开。楼逢春雪尝为曲，庙近朝云转费才。远字莫教双鲤断，归期偏望二凫来。巴猿蜀魄多离恨，犹喜圭田助酒材。","dynasty":"宋代","title":"送吕昭邻同年宰巫阳"}
{"author":"胡宿","content":"高秋感憀慄，中夜起盘桓。啼螀思月底，哀鸿查云端。遗蜩尚号节，初鵙早催寒。新霜沾客鬓，凄风入人肝。拂枕了无寐，取琴不能弹。壮图成龃龉，老泪空汍澜。逢辰今匪易，行志古良难。","dynasty":"宋代","title":"感怀"}
{"author":"胡宿","content":"彤管留遗范，霓旌逼上仙。地伤瑶水后，人哭乐池边。采翟行将驾，斑龙局未前。真軿不可问，知在几重天。","dynasty":"宋代","title":"挽温成皇后词其一"}
{"author":"胡宿","content":"高楼十二曲，倚遍到斜晖。天幕清无翳，溪云冻不飞。断冈残烧尽，远树宿禽归。久忆莲华社，钟声隔翠微。","dynasty":"宋代","title":"西郊二首其一"}
{"author":"胡宿","content":"商管微阴动，良辰午正端。三光扶圣寿，亿载奉皇欢。","dynasty":"宋代","title":"皇帝閤端午帖子其六"}
{"author":"胡宿","content":"颜诗摛锦有高文，席上经年未聘珍。鹄板乍停公府诏，貂裘还敝洛城尘。雪园授简谁为赋，烟渚归艎不待春。何日子虚闻夜诵，尚方给札对严宸。","dynasty":"宋代","title":"送陈谏东归"}
{"author":"胡宿","content":"剪綵平明出艺房，长生殿里百花芳。书衔燕子青春早，剑拂仙衣白日长。","dynasty":"宋代","title":"妃閤春帖子其四"}
{"author":"胡宿","content":"春半朱航拂水轻，季圭佳邑得时英。民淳定见蹊田默，岁稔仍占射的明。太史旧游书穴邃，右军残迹墨池平。何妨公外寻僧社，琴鹤相随雅有情。","dynasty":"宋代","title":"送梅监丞宰山阴"}
{"author":"胡宿","content":"三春流寓寄花房，雌去雄飞过短墙。双翅薄匀何晏粉，一身偷带贾充香。风多苑后飞无数，日暖池边舞更狂。却为有情人爱惜，六宫皆作绣衣裳。","dynasty":"唐代","title":"嘲蝶"}
{"author":"胡宿","content":"宝势岚光秀，浓春物景鲜，飞峰凌巨浸，精构起中天。鸟畏云涛险，僧安石室禅。贯花应作偈，望月定陈篇。不为青霄桂，同裁白社莲。羡君飘鹄舫，独自号神仙。","dynasty":"唐代","title":"陈生游金山兼简世昌师"}
{"author":"胡宿","content":"马过津桥外，城临金斗傍。早霜浓著瓦，落月半衔墙。暗水澄寒底，初霞漏晓光。疏钟林下寺，烟景正苍凉。","dynasty":"唐代","title":"晨起马上口占"}
{"author":"胡宿","content":"相思禁林客，知奉太常斋。月落桐依井，风休絮满阶。欢娱疏胜集，申写寄长怀。遥望墙东隐，朋簪杳未谐。","dynasty":"唐代","title":"晨入都省闻子奇内翰宿太常因寄口号"}
{"author":"胡宿","content":"几日归心托暮云，半氈窗下久生尘。水天雨气霏霏断，竹阁山花点点新。小苑莺声偏破梦，大堤花艳欲迷人。岂无躞蹀青丝骑，不敢偷看城里春。","dynasty":"唐代","title":"城东别墅寄怀天锡"}
{"author":"胡宿","content":"层台迟夕娟，清池弄秋水。蟾明桂树间，鱼躍莲叶底。如何惠庄津，乃在蒲城里。","dynasty":"唐代","title":"池台"}
{"author":"胡宿","content":"燠沐阳和盛，苍筤老色浓。大明消积雪，青霭遍诸峰。远浪浮赪鲤，惊雷起蛰龙。去年南去雁，蓟北又相逢。","dynasty":"宋代","title":"早春"}
{"author":"胡宿","content":"徙倚津桥上，苍凉树幄中。江云数峰黑，山日半规红。菖叶深依水，兰苕迥得风。雩坛春服就，归思羡沂童。","dynasty":"宋代","title":"津桥晚望"}
{"author":"胡宿","content":"一水清无底，双桐碧有情。银床翻昼影，玉虎堕秋声。露叶游丝断，风枝宿鸟惊。隔帘人不寐，又送月西倾。","dynasty":"宋代","title":"井桐"}
{"author":"胡宿","content":"香吹生兰渚，飞霜下荻州。月波清浸夜，天幕冷垂秋。远屿迎潮没，寒烟护水浮。冲歌来泽畔，知是采菱舟。","dynasty":"宋代","title":"舟次江口"}
{"author":"胡宿","content":"广内施重闼，承明敞直庐。上清通帝所，方丈拟仙居。汉后前釐席，淮王重报书。时宗登贾马，暮召得严徐。玉至光秦玺，珠来照魏车。高文参正始，密旨奉权舆。王泽宣从綍，天香对满裾。论思皆药石，咳唾亦琼琚。弱水沧波在，然山老墨馀。睿篇朱雁刻，宸翰白龙摅。宝肆还容砾，珍林误植樗。匪躬无謇謇，每食有渠渠。寒日分宵直，繁云向岁除。九门催钥下，三殿警签初。北斗低层掖，明河拂太虚。求衣钦德盛，襆被省才疏。多病长思越，知非晚学蘧。烟霄叨步武，江海隔樵渔。榆性诚为钝，葵心但欲舒。日祈同舍进，跻俗到华胥。","dynasty":"宋代","title":"岁晚禁直呈承旨侍郎同院五学士"}
{"author":"胡宿","content":"子门肃唱彻周庐，甲夜轻寒腊破初。树底倦飞还类鹊，斋中酣梦欲成鱼。三钟赋粟才无取，五饵干时策已疏。天禄旧来名寂寞，更堪窗雪照残书。","dynasty":"宋代","title":"和邃卿寒直"}
{"author":"胡宿","content":"紫陌年光天上回，东风吹雪放新梅。燕鸿却背南云去，楚鸟还迎社日来。半绿萍醅浮腊脚，残红桃艳弄香腮。山公知有登高兴，樽下容谁献寿杯。","dynasty":"宋代","title":"和承旨尚书观春物欣盛之什其一"}
{"author":"胡宿","content":"乌巷名生卓不群，阶庭相伴玉枝薰。天边禁树开龙凤，笔下清才坠鸟云。三级火雷何日化，一堂金竹此时闻。牛心割炙探来嚼，争得英瑶去报君。","dynasty":"宋代","title":"览朱表臣卷"}
{"author":"胡宿","content":"句水声东转，昭山势北回。三洲环白浪，一径踏青苔。牖对遥岑敞，门迎别屿开。鸥鹇如旧识，萝桂是新栽。野气霏霏入，川华剡剡来。老猿偷熟果，驯鸽下生台。樵斧鸣岑寂，鱼扉映曲隈。观濠立庄惠，结社坐宗雷。格磔归禽乱，呕哑去橹哀。看云秋徙倚，弄月夜徘徊。珠且矜圆折，犀休衒辟埃。沃洲应祇尔，何用忆天台。","dynasty":"宋代","title":"题沃洲亭"}
{"author":"胡宿","content":"自致青云有壮图，且寻詹尹卜幽居。一杯谁置元王醴，三尺休弹上客鱼。足下已穿东郭履，胸中犹郁茂陵书。汉皇夜御金銮殿，岂便无人荐子虚。","dynasty":"唐代","title":"卜居"}
{"author":"胡宿","content":"月色初藏桂，年芳渐有梅。人情欣腊破，天意许春回。阴雪迎风解，寒澌向日开。午枰宜试著，卯瓮好尝醅。寓兴题红叶，乘閒步紫苔。长吟溪上曲，偏忆洛中才。绝墨淩崖石，高文拂斗魁。诗锋无敢犯，酒户少能陪。绿发裁方鬒，丹心未肯灰。琴书聊偃仰，鱼鸟暂徘徊。蔚豹虽藏雾，蟠螭已得雷。只愁腾踏去，相望隔蓬莱。","dynasty":"宋代","title":"郡斋招子美"}
{"author":"胡宿","content":"星火朱光炽，缯丝采物华。欢谣宜圣日，王气协皇家。","dynasty":"宋代","title":"皇后閤端午帖子其四"}
{"author":"胡宿","content":"中条何峨峨，映我缥碧瓦。汾水望飞云，参旂眺绿野。美哉山与河，河流疾于马。","dynasty":"唐代","title":"碧楼"}
{"author":"胡宿","content":"金斗城高二浙西，使君初拜武都泥。射堂五色开云的，齐队千兵衣水犀。仙阁旧香芸辟蠹，使轩新荫李成蹊。下车定有中和曲，索米州民日倚輗。","dynasty":"宋代","title":"送陈学士知常州"}
{"author":"胡宿","content":"广内施重闼，承明敞直庐。上清通帝所，方丈拟仙居。汉后前釐席，淮王重报书。时宗登贾马，暮召得严徐。玉至光秦玺，珠来照魏车。高文参正始，密旨奉权舆。王泽宣从綍，天香对满裾。论思皆药石，咳唾亦琼琚。弱水沧波在，然山老墨馀。睿篇朱雁刻，宸翰白龙摅。宝肆还容砾，珍林误植樗。匪躬无謇謇，每食有渠渠。寒日分宵直，繁云向岁除。九门催钥下，三殿警签初。北斗低层掖，明河拂太虚。求衣钦德盛，襆被省才疏。多病长思越，知非晚学蘧。烟霄叨步武，江海隔樵渔。榆性诚为钝，葵心但欲舒。日祈同舍进，跻俗到华胥。","dynasty":"宋代","title":"岁晚禁直呈承旨侍郎同院五学士"}
{"author":"胡宿","content":"夕钟初断海鲸音，投宿香园半翠岑。冰簟浸床消客梦，水帘澄月伴僧吟。雄风拂衽清凉极，珍树交柯翠翳深。一夜汉阴机事息，草堂虚论破烦襟。","dynasty":"宋代","title":"宿秀峰寺"}
{"author":"胡宿","content":"瑞植昭天产，祥枝感帝临。均承元化力，同抱岁寒心。异禀笙箫质，全包律吕音。孤根皆出地，劲节约成林。蒙润非烟近，含滋御水深。风前交吐籁，月底互翻阴。秋实思威凤，春条宿绮禽。留观停翠葆，托赏集华簪。苍震犹乘卦，商岩近作霖。天支从此茂，长覆玉山岑。","dynasty":"宋代","title":"后苑观双竹"}
{"author":"胡宿","content":"渊默无为化，聪文上睿才。休兵藏武库，跻俗集春台。忽叹祇宫没，真成杞国哀。徒传方士说，奇药在蓬莱。","dynasty":"宋代","title":"挽仁宗皇帝词其四"}
{"author":"胡宿","content":"瑟瑟凉波冷接空，恍疑云物画屏中。一篙海客乘槎水，两桨仙人取箭风。秋色暗欺荷盖紫，夕阳偷射桂旗红。长来此地无穷乐，珍重笭箵与钓筒。","dynasty":"宋代","title":"泛舟"}
{"author":"胡宿","content":"宫中应节垂金缕，天上迎祥捧玉卮。更奏开元羽衣曲，年年长愿侍瑶池。","dynasty":"宋代","title":"夫人閤端午帖子其九"}
{"author":"胡宿","content":"上主乘炎历，真人握宝符。垂衣临太极，脱屣厌中区。议上尊仁号，传归大圣图。陵宫葬冠剑，万国共号呼。","dynasty":"宋代","title":"挽仁宗皇帝词其一"}
{"author":"胡宿","content":"綵树春芳满，仙蓂昼景长。早花依玉砌，初溜漾银塘。","dynasty":"宋代","title":"夫人閤春帖子其一"}
{"author":"胡宿","content":"金斗城高二浙西，使君初拜武都泥。射堂五色开云的，齐队千兵衣水犀。仙阁旧香芸辟蠹，使轩新荫李成蹊。下车定有中和曲，索米州民日倚輗。","dynasty":"宋代","title":"送陈学士知常州"}
{"author":"胡宿","content":"太极生真主，中原有圣人。圜丘尊上帝，大旅合群神。行马帷宫肃，乘龙法驾驯。礼容光日月，文德动星辰。剑履陪祠古，咸英作乐新。东方虚小次，午陛彻华茵。吉土繇诚享，高穹以道亲。烛坛光景集，升燎福祥臻。寒霁三冬色，恩融四海春。万灵今受记，长此奉尧仁。","dynasty":"宋代","title":"郊丘侍祀"}
{"author":"胡宿","content":"林风引石溜，席上清且寒。主人白羽扇，觞客水精盘。弦歌泛宫羽，酒面生波澜。","dynasty":"宋代","title":"题饮光亭"}
{"author":"胡宿","content":"北第当衢戟有衣，巾帷鲜媚仆如犀。万钱供箸鸣钟沸，三组垂腰佩玉低。座上赋鹦穷处士，楼前盘马小征西。去天尺五城南路，此去青云别有梯。","dynasty":"宋代","title":"公子"}
{"author":"胡宿","content":"小池连曲圃，幽可涤烦襟。露菊凝秋艳，风荷结晚阴。碧芦巢鸟重，青藻宅鱼深。自是轮蹄外，嚣尘岂易侵。","dynasty":"唐代","title":"别墅园池"}
{"author":"胡宿","content":"九霄嘉节重端辰，命缕灵符粲宝文。虞舜无为心自正，五弦琴上奏南薰。","dynasty":"宋代","title":"皇帝閤端午帖子其十一"}
{"author":"胡宿","content":"徙倚津桥上，苍凉树幄中。江云数峰黑，山日半规红。菖叶深依水，兰苕迥得风。雩坛春服就，归思羡沂童。","dynasty":"宋代","title":"津桥晚望"}
{"author":"胡宿","content":"介族生螭蚌，杯形肖陇禽。曾经良匠手，见爱主人心。置在金樽侧，来从珠水浔。愿为仁者寿，再拜莫辞深。","dynasty":"宋代","title":"鹦鹉杯"}
{"author":"胡宿","content":"新旧鞶囊两兽头，东南乡郡得龙丘。朱丹侯毂聊行县，紫翠家山更满楼。高第郎官犹应宿，中材裨将辄封侯。浩然能养浮云志，风月樽前且献酬。","dynasty":"宋代","title":"送宗兄郎中守三衢"}
{"author":"胡宿","content":"西台重见紫薇花，天上时时好物华。人向药阶升禁掖，路从桃水入仙家。香英半落风前酒，高艳遥烘日际霞。却忆后斋浓睡觉，芝泥初熟午阴斜。","dynasty":"宋代","title":"送石舍人入西阁见紫薇花盛开"}
{"author":"胡宿","content":"刚日逢端始，炎辰属长嬴。君王仁且圣，慈旨却枭羹。","dynasty":"宋代","title":"皇帝閤端午帖子其三"}
{"author":"胡宿","content":"早护珠庭质，曾参玉几遗。宝琮荣册号，华榜盛宫仪。天上霓轩去，人间黼帐移。圣情同舜慕，寒日惨云旗。","dynasty":"宋代","title":"挽庄惠皇太后词其一"}
{"author":"胡宿","content":"九籥秘仙经，岩岩玉骨灵。内书天上见，仙乐帝前听。壶小藏仙界，槎高拂斗星。华阳陪夜话，多是说金庭。","dynasty":"宋代","title":"赠少室王山人"}
{"author":"胡宿","content":"翚飞迢递拂秋槎，宴坐尘清道有芽。五叶对僧谈妙果，一枪留客试真茶。檐前暮景沈归鸟，窗外晨晖泛早霞。衍箧文多休寄傲，月间芳桂正窅窊。","dynasty":"宋代","title":"寄题黄氏閒宴阁"}
{"author":"胡宿","content":"氛祲生层掖，神华返上清。礼成金玺重，仙去玉衣轻。楚挽悲芳甸，凝笳怨碧城。宸心怀辅佐，仪典极哀荣。","dynasty":"宋代","title":"挽温成皇后词其二"}
{"author":"胡宿","content":"鹊声频绕大槐枝，鳌禁欢闻旧老归。哆舌人间无翕訾，奎钩天上有晶晖。西山五色分灵药，南极三光接太微。只待延英朝只日，便应调鼎向黄扉。","dynasty":"宋代","title":"和承旨宋尚书告中之作"}
{"author":"胡宿","content":"三最初承予告恩，一双青翰出都门。关繻旧弃人多识，桥柱前题墨未昏。南国归云聊送目，河梁新月暂消魂。玉山丹府重来日，好拾风谣奏帝阍。","dynasty":"宋代","title":"送周学士归永嘉"}
{"author":"胡宿","content":"阴虫思衰草，羁雌啼空林。盛秋授寒服，独夜捣清砧。影孤随月瘦，肌薄怯霜侵。平生托义分，梦想在容音。山头怜化石，陌上重辞金。安得两黄鹄，因之传此心。","dynasty":"宋代","title":"怨思"}
{"author":"胡宿","content":"凤德衰何早，蛇年谶有开。敛衣班上衮，悯册贲中台。缘鹄空存饰，骑箕不下来。栋隆今已折，侨压可胜哀。","dynasty":"宋代","title":"座主赠司徒侍中宣献公挽词五首其四"}
{"author":"胡宿","content":"出宰分寰邑，修书得秘丘。青云莫厌晚，翠柏最宜秋。旧学缁林散，前欢醉墨留。弦歌聊自慰，不足论全牛。","dynasty":"宋代","title":"送张著作任柘城"}
{"author":"胡宿","content":"斋辂虔郊报，祠宫就国阳。繁云犹待族，霁日忽迎长。圭璧纷佳气，粢盛馥异香。人情欣眷祐，天意益端庄。被衮侵寒雾，升坛蹑早霜。左方虚小次，午陛却中黄。六乐乾祇格，三登海宇康。千官森剑佩，万里走梯航。神筴膺符命，天壶饮福祥。从今瓜瓞庆，鼎业炽弥昌。","dynasty":"宋代","title":"郊祀庆成"}
{"author":"胡宿","content":"仁人坐高斋，忘机宅真粹。鱼鸟沐馀恩，树石蒙善气。珍哉岛上禽，托身良得地。","dynasty":"宋代","title":"珍禽亭"}
{"author":"胡宿","content":"目睇兰皋上，春波泛早晖。画船人竞渡，绣羽雉交飞。岛树残潮落，汀花宿雾稀。短亭迷酒市，官柳绿依依。","dynasty":"宋代","title":"赋江皋"}
{"author":"胡宿","content":"高楼十二曲，倚遍到斜晖。天幕清无翳，溪云冻不飞。断冈残烧尽，远树宿禽归。久忆莲华社，钟声隔翠微。","dynasty":"宋代","title":"西郊二首其一"}
{"author":"胡宿","content":"远籁生寒野，平芜弄夕阳。天寒空鸟道，水落见鱼梁。岛树风仍荡，汀葭日映黄。津楼慵极目，杳杳白云乡。","dynasty":"宋代","title":"西郊二首其二"}
{"author":"胡宿","content":"宝坊金布地，嘉木此含荣。吴帝留青盖，湘神驻翠旌。月移香砌冷，风入夜琴清。若比东阳树，婆娑意未平。","dynasty":"宋代","title":"庆云寺桧"}
{"author":"胡宿","content":"新擢京司秩，初旌幕府贤。少年裁美锦，昼日抚鸣弦。山好当衙际，云閒至榻前。庭中无一事，时问岳僧禅。","dynasty":"宋代","title":"送臧寺丞赴建昌"}
{"author":"胡宿","content":"秋半饬归艎，轻桡入水乡。吴歌闻子夜，陶菊见重阳。月浦鲵收浪，霜空鸟拂樯。南冠归未得，潘鬓莫苍浪。","dynasty":"宋代","title":"送君为从事东归"}
{"author":"胡宿","content":"三十一仙科，同时升大罗。轩翔几人去，沦谪独君何。淮桂牵吟数，湘兰寄恨多。且欣弹頍弁，荣路未蹉跎。","dynasty":"宋代","title":"送孙从事"}
{"author":"胡宿","content":"再奉天官集，初登郡将筵。檄材磨盾妙，宾履蹑珠贤。旧洞毛生竹，新池水映莲。幕中多暇日，曳彩戏亲前。","dynasty":"宋代","title":"送王从事赴漳州"}
{"author":"胡宿","content":"内殿已攒点，揽衣朝未央。月低衔禁树，云薄护朝霜。欲放鱼文钥，先含鸡舌香。大昕鹓与鹭，奏事向明光。","dynasty":"宋代","title":"禁直晨兴呈承旨侍郎"}
{"author":"胡宿","content":"紫陌归鞍后，端门午鼓馀。铜池衔落景，铁擿掩残书。水远沟声细，花閒壁影疏。去驺呼已远，自笑守应庐。","dynasty":"宋代","title":"馆中候马"}
{"author":"胡宿","content":"信马斗城外，芳郊秋物多。丹枫惊岁晏，华黍喜时和。野老醉相话，牧童閒自歌。牛羊稍觉晚，一一下层坡。","dynasty":"宋代","title":"近郊"}
{"author":"胡宿","content":"一啄樊笼外，萧然烟水乡。折芦翻夕梦，急雨乱秋行。南涧渔波浅，西风菰米香。世无摩诘手，谁与入清防。","dynasty":"宋代","title":"沙鸟"}
{"author":"胡宿","content":"守岁薰炉永，迎年煦律回。仙人收腊去，木帝送春来。桂伴阴蟾隐，梅冲艳雪开。平明喧寿宴，柏叶奉欢杯。","dynasty":"宋代","title":"岁除"}
{"author":"胡宿","content":"介族生螭蚌，杯形肖陇禽。曾经良匠手，见爱主人心。置在金樽侧，来从珠水浔。愿为仁者寿，再拜莫辞深。","dynasty":"宋代","title":"鹦鹉杯"}
{"author":"胡宿","content":"汉籞春来早，光风近太清。花深迷玉漏，雾远失金茎。夹道青松密，周阿碧树生。回瞻葱郁气，遥覆九重城。","dynasty":"宋代","title":"上苑"}
{"author":"胡宿","content":"乘秋寻远壑，偶到幽人家。浊醪酿秫米，香饭炊胡麻。微径扪萝茑，高峰弄云霞。餐和殆忘返，落景半规斜。","dynasty":"宋代","title":"山中"}
{"author":"胡宿","content":"宿雨澄纷幕，高霞冠远岑。青莲护水色，翠竹结村阴。雪浪鱼跳藻，风簧鸟啭林。峭帆天末起，撩动五湖心。","dynasty":"宋代","title":"东溪早步"}
{"author":"胡宿","content":"夜来龙具冷，有客厌长安。去国朝衣缁，还家楚叶丹。雪情欺酒薄，月思拂琴寒。只待东风起，林莺振美翰。","dynasty":"宋代","title":"送徐晋卿东归"}
{"author":"胡宿","content":"锦邑罢鸣琴，归涂指上林。柳鞭饶醉折，山馆胜游吟。清誉时苗犊，离悰望帝禽。明庭趋觐日，优绩简宸襟。","dynasty":"宋代","title":"送旌德田宰"}
{"author":"胡宿","content":"官舍隐非隐，仕途才不才。栋閒秋燕去，篱静晚花开。卓瓮何妨卧，庄轩或自来。求羊疏我甚，三径有青苔。","dynasty":"宋代","title":"招公仪小饮"}
{"author":"胡宿","content":"浮航二十四，一一跨淮中。此地名朱鸟，当年踏彩虹。香尘迷旧路，寒水荡遥空。日暮惊飞盖，翩翩下渚鸿。","dynasty":"宋代","title":"朱鸟航"}
{"author":"胡宿","content":"翠柏荫山庄，岩扃四序凉。歌攀牛角远，啸引凤音长。夕膳烹葵熟，春杯切桂香。列侯生计在，千户橘含霜。","dynasty":"宋代","title":"和人山居"}
{"author":"胡宿","content":"松韵笙竽径，云容水墨天。人行春色里，莺语落花边。脩竹三间屋，清泉二顷田。了无官府事，鸡犬莫登仙。","dynasty":"宋代","title":"山居"}
{"author":"胡宿","content":"东冈接钓矶，有客偃郊扉。绕舍喧流水，当窗识翠微。溪田香稌熟，霜树晚桃稀。半日挥尘袂，停车不记归。","dynasty":"宋代","title":"经朱氏郊居"}
{"author":"胡宿","content":"五岭知何许，离怀岂易言。传情无去雁，惊梦有啼猿。溪思吴莼老，林香越槿繁。渠渠持美酒，计日望归轩。","dynasty":"宋代","title":"送外表王植赴官岭外"}
{"author":"胡宿","content":"官事良为少，人生初得閒。长吟聊拥鼻，薄酒且酡颜。春物行将晏，年芳尚可攀。此心同木雁，材与不材间。","dynasty":"宋代","title":"银台退朝"}
{"author":"胡宿","content":"怅望情人曲，空留此渡名。一条衣带水，千古石头城。艳歇双桃色，歌沈两桨声。不堪怀古意，山外夕阳明。","dynasty":"宋代","title":"桃叶渡"}
{"author":"胡宿","content":"三楚多寒地，凭山复大川。龙鳞横雪隰，羊角起风天。酒价高平日，花期晚去年。白门无限柳，疏瘦未成眠。","dynasty":"宋代","title":"春寒"}
{"author":"胡宿","content":"瀛阆盛佳招，排云下赤霄。水犀梳插鬓，火玉佩垂腰。凫影朝青舄，鸾音咽紫箫。鳌宫无夜色，豹髓未尝烧。","dynasty":"宋代","title":"蓬莱词"}
{"author":"胡宿","content":"离管回香辔，行舟动翠篙。夕魂惟是黯，春目旋成蒿。梦与杨花荡，书凭燕子高。望中人不见，湖上首重搔。","dynasty":"宋代","title":"寄合肥知己"}
{"author":"胡宿","content":"招提紫翠中，僧住最高峰。几劫亲诸佛，三生听此钟。早香依涧树，高腊寄庭松。性海无穷愿，金书字字浓。","dynasty":"宋代","title":"题兰溪"}
{"author":"胡宿","content":"偷约蓬山客，閒寻芳树蹊。晨葩鲜欲语，春色醉成迷。艳夺朝霞段，香传冰麝脐。飘然凡境外，初有乳莺啼。","dynasty":"宋代","title":"景福殿绯桃"}
{"author":"胡宿","content":"曲槛瞰回塘，披襟对羽觞。蘋风微有韵，水月自成凉。嫩筱疏疏影，新荷偃偃香。么弦聊按抚，志不在沧浪。","dynasty":"宋代","title":"暑夕水亭"}
{"author":"胡宿","content":"一夜抽轻盖，平明映曲池。水凉鱼未觉，烟净鸟先窥。露重心犹卷，风多柄尚危。东林应结社，祇待素华披。","dynasty":"宋代","title":"新荷"}
{"author":"胡宿","content":"试步向栏干，奇花正好看。乾坤增著力，风雨莫无端。彩笔题诗易，金刀下剪难。十分方吐半，犹喜夜来寒。","dynasty":"宋代","title":"惜花"}
{"author":"胡宿","content":"霁野收云雨，长光架一条。娲天初补石，乾鹊早成桥。日驭迷黄道，仙梯接绛霄。谁能乘六气，万里信扶摇。","dynasty":"宋代","title":"晴虹"}
{"author":"胡宿","content":"晓圃分花品，烟锄手自携。未贪桃结实，且映李成蹊。瞥见香蜂集，仍闻好鸟啼。河阳春色晚，流过短墙西。","dynasty":"宋代","title":"邑宰惠花木"}
{"author":"胡宿","content":"南浦伤离数，西州作恶频。吟亭蝉送柳，宿枕鸟惊晨。邺会疏沈李，吴怀豫忆莼。此心何用慰，前有杏园春。","dynasty":"宋代","title":"行次淮上寄何毖秀才"}
{"author":"胡宿","content":"厌胜逾千载，祖龙安在哉。寒潮平复落，幽鸟去还来。龙凿功全异，牛山事可哀。不知终古恨，谁见劫成灰。","dynasty":"宋代","title":"秦淮"}
{"author":"胡宿","content":"沆瀣催时律，幽阴结夕霏。楼台侵日上，山水送秋归。海燕辞巢尽，霜鸿避弋飞。一杯元亮酒，聊以浣尘机。","dynasty":"宋代","title":"重阳日东园"}
{"author":"胡宿","content":"下马憩禅关，春苔一径斑。归云寻谷口，倦鸟泊林间。山客收棋罢，龛僧数息閒。月高人不寐，隔岭水潺潺。","dynasty":"宋代","title":"宿白佛寺"}
{"author":"胡宿","content":"宝势穷吴地，寒流对楚邦。一峰惊佛刹，万象入僧窗。落日衔遥树，晴虹画半江。海门秋色近，翠朵自成双。","dynasty":"宋代","title":"甘露寺"}
{"author":"胡宿","content":"索米年来甚，伶俜祇自知。黑貂随日敝，葆发豫秋衰。旧产思重理，先贤耻逆施。吕虔刀未解，骨法谩多奇。","dynasty":"宋代","title":"自咏其一"}
{"author":"胡宿","content":"小隐华阳客，山中不记年。酒中长有圣，棋下更无仙。授得广陵散，注成秋水篇。吾缨今未濯，惭愧旧林泉。","dynasty":"宋代","title":"华阳逋客"}
{"author":"胡宿","content":"紫色尝开国，金辉此界绳。火轮经坏劫，雪顶见残僧。狂薜缘秋壁，深松映晚灯。哀猿不可听，一一在岩藤。","dynasty":"宋代","title":"瓦官寺"}
{"author":"胡宿","content":"人尚西斋学，家承北第荣。锦囊添句重，蟾滴试毫轻。底法成新构，开书泣旧楹。丹山消息断，喜见凤雏声。","dynasty":"宋代","title":"题刘奉礼书斋"}
{"author":"胡宿","content":"需宴经芳巳，严趋奉禁宸。子亭参覆试，止辇奉周询。玉取三烧粹，金求百汰真。自惭诸老意，多赖洛阳人。","dynasty":"宋代","title":"和吉老学士召赴崇政殿试举人"}
{"author":"胡宿","content":"寂寞扬雄宅，鸱夷载酒来。钻榆试春火，切桂暖晨杯。芳蕊何须菊，香梢尚有梅。自惭非叔夜，聊学玉山颓。","dynasty":"宋代","title":"清明日谢人送酒"}
{"author":"胡宿","content":"旧筑王姬馆，新开贵主阡。山林经驻跸，烟雾隔飞軿。天属尊惟孝，邦风穆以贤。鸾龙摛翰藻，昭德万斯年。","dynasty":"宋代","title":"齐国大长公主挽词"}
{"author":"胡宿","content":"西北谋元帅，东南出隽儒。上前曾借箸，阃外复投壶。见器同安国，忧边得亚夫。如何溯黄壤，不及播洪炉。","dynasty":"宋代","title":"太尉文肃郑公挽词三首其一"}
{"author":"成廷圭","content":"捧檄上京华，清才素共誇。封章不起草，健笔自生花。燕市千金马，天河八月槎。看君冠獬豸，好为触奸邪。","dynasty":"元代","title":"送郭仲安贡察院"}
{"author":"成廷圭","content":"凭高望不极，多景复多愁。落日随天转，空江入海流。渔樵何处老，兵甲几时休。却忆唯心叟，题诗在上头。","dynasty":"元代","title":"登多景楼怀唯心上人"}
{"author":"成廷圭","content":"世事今如此，吾生可奈何。海东仍盗贼，颍上复干戈。苦雨朝逾急，阴风夜转多。白头无寸策，对酒独悲歌。","dynasty":"元代","title":"六月八日"}
{"author":"成廷圭","content":"舟行三百里，直到县门前。不请居官俸，多收卖药钱。年丰沙米贱，江近网鱼鲜。莫起归来兴，于今令尹贤。","dynasty":"元代","title":"送潘仲明医谕之泰兴"}
{"author":"成廷圭","content":"刘庄久不到，草树郁苍苍。野艇买瓜果，村坊罗酒浆。水生沙井浅，潮上卤田荒。时共西清老，登高望夕阳。","dynasty":"元代","title":"刘庄"}
{"author":"成廷圭","content":"出门聊适意，草树碧纷纷。一雨破清晓，四山生白云。僧楼缘岭出，樵径过桥分。明日重携酒，来浇和靖坟。","dynasty":"元代","title":"晓出钱塘门"}
{"author":"成廷圭","content":"晓起坐终日，无人扣竹扉。柿因风落早，菊为雨开迟。稚子能赊酒，邻翁许借诗。白头无别计，空负圣明时。","dynasty":"元代","title":"斋居"}
{"author":"成廷圭","content":"长江不可极，岸帻独登临。潮信自朝暮，山光无古今。碑亭流水涸，辇路积苔深。欲写兴亡恨，西风万叶吟。","dynasty":"元代","title":"登望江亭"}
{"author":"成廷圭","content":"山馆残花歇，江楼暮雨馀。长歌留客和，短札倩人书。露叶悬青蔓，风帘隐碧梧。夫君隔河汉，凉夜月生初。","dynasty":"元代","title":"寄吴寅甫"}
{"author":"成廷圭","content":"闻说慈溪县，官闲地更偏。两潮来海错，六月刈山田。晓塔天童寺，春帆日本船。何时琼树底，花夕醉婵娟。","dynasty":"元代","title":"寄慈溪普天泽监县"}
{"author":"成廷圭","content":"李君抱朴深居处，曲几匡床事事幽。三穴有谋怜狡兔，一巢无计笑痴鸠。白云生满溪前面，黄叶飞来屋上头。应是此中藏大巧，凤楼十二要添修。","dynasty":"元代","title":"藏李氏拙斋"}
{"author":"成廷圭","content":"今日雨晴山亦佳，散行聊复写幽怀。田翁入郭买春酒，野衲下堂留午斋。老去任添新白发，平生能著几青鞋。醉中天地堪衾枕，却笑刘伶死便埋。","dynasty":"元代","title":"春日游上方寺因过别业"}
{"author":"成廷圭","content":"尘湖山下足烟霞，羡尔方壶道士家。雨后放龙耕绿野，日中呼犬试丹砂。琼林一路芝如草，碧涧千年竹有花。正欲相陪此深隐，半盂分我饭胡麻。","dynasty":"元代","title":"怀方壶高士"}
{"author":"成廷圭","content":"坐对三峰绝俗缘，羽衣消散即神仙。几年大洞传真箓，十日清斋读内篇。采药每行青涧底，散花多近白云边。精神鍊得如冰雪，妙入羲皇太古先。","dynasty":"元代","title":"赠茅山彭鍊师"}
{"author":"成廷圭","content":"方寸纤尘一扫除，湛然澄澈只如初。本原不昧先天理，功效多从大学书。池上倚筇秋水净，月中挥麈夜窗虚。修齐事业须公等，我老昏昏总不如。","dynasty":"元代","title":"邱德辅明德斋"}
{"author":"成廷圭","content":"爱汝东庵暑气薄，解衣盘礴坐莓苔。一林绿竹尽可数，五月白莲犹未开。捉麈谈禅知独往，买鱼沽酒待重来。沧江日落山更好，且放轻舟缓缓回。","dynasty":"元代","title":"夏日过万蓬庵"}
{"author":"成廷圭","content":"沧洲三日北风作，海气冥冥吹去舟。游子思亲白云舍，主人赠尔青貂裘。沙头明月为谁好，夜半寒潮生客愁。我亦轻装待明发，挂帆挝鼓上扬州。","dynasty":"元代","title":"送人归金坛"}
{"author":"成廷圭","content":"边报纷纷日转频，彭城犹未息风尘。中原白骨多新鬼，浮世黄金少故人。阮籍一生唯纵酒，季鹰今日定思莼。河东鹤叟应相忆，落日悲笳泪满巾。","dynasty":"元代","title":"感时伤事寄张仲举博士"}
{"author":"成廷圭","content":"太行山上思亲日，句曲峰前写兴时。千古风流无处觅，一般意味少人知。归来远道何堪赠，老去閒心只自怡。怅望碧天还欲暮，令人空拟惠休诗。","dynasty":"元代","title":"白云轩为罗氏赋"}
{"author":"成廷圭","content":"七秩高年古亦稀，考之终命见天机。岳阳湖上神仙过，舍卫城中长者归。门第预题新墓表，几筵犹设旧朝衣。青山埋骨知何处，落日沧江望鹤飞。","dynasty":"元代","title":"挽吕州判"}
{"author":"成廷圭","content":"八月边声草木寒，愁来短发不胜冠。诸公莫诮王夷甫，我辈终惭管幼安。酒券如山空好客，田毛何日再输官。兰陵沟上松无恙，还有孤猿夜夜看。","dynasty":"元代","title":"次李希颜述怀韵"}
{"author":"成廷圭","content":"白狼山头僧卓庵，我蹑飞履穷幽探。麻姑又见海清浅，女娲不补天东南。危枝如龙固矫矫，怪石似虎犹耽耽。兴来提笔写狂语，此身只合栖云龛。","dynasty":"元代","title":"登狼山醉题僧壁"}
{"author":"成廷圭","content":"昔年漕运开洋日，御赐香来动杳冥。真箓九朝连昼夜，斋厨一月断荤腥。祠光赤现天妃火，云气黄占使者星。沉璧丽牲严祀典，至今神肃在宫庭。","dynasty":"元代","title":"题上海天妃宫因见王元吉壁间所题诗次韵二首伤今感昔情见于辞其一"}
{"author":"成廷圭","content":"何年立庙对沧溟，合殿濛濛紫雾冥。香暗水仙毛发古，剑留山鬼髑髅腥。寝楼下瞰扶桑日，饷道遥连析木星。圣代祝釐频遣使，徽音不日下宫庭。","dynasty":"元代","title":"题上海天妃宫因见王元吉壁间所题诗次韵二首伤今感昔情见于辞其二"}
{"author":"成廷圭","content":"爱汝西村之草堂，嚣尘不到堂中央。夕阳欲下山更好，大火未流夜已凉。二履也能来户外，小舟即遣系篱傍。岂无百榼扬州酒，与子同吃歌《沧浪》。","dynasty":"元代","title":"题朱伯礼西村草堂"}
{"author":"成廷圭","content":"八十七翁如古佛，山房只共白云居。一闻东土传来法，三校西天译后书。劫火不烧红舍利，冰池重长碧芙蕖。青城今夜白眉月，似汝招摇出大虚。","dynasty":"元代","title":"白云上人悼章"}
{"author":"成廷圭","content":"幽居地僻人稀到，闭户长歌复短歌。红树也知秋老矣，青山不到客如何。茫茫天地凉风急，渺渺江湖夜雨多。淮泗数州消息断，只除征雁度关河。","dynasty":"元代","title":"次俞绍堂见赠诗韵"}
{"author":"成廷圭","content":"大姚江头风乍稀，小陆宅前人独归。霜枫红于大药染，沙鸟白似孤云飞。持螯把酒一生足，食蛤踞龟千劫非。雪滩水落独无恙，肯借老夫为钓矶。","dynasty":"元代","title":"笠泽同倪云林王伯纯饭散过大姚江舟中赋"}
{"author":"成廷圭","content":"三入军中只布衣，至今颜面带霜威。中原定乱刘琨老，南粤称臣陆贾归。走也暮年空感慨，使乎今日有光辉。乾坤始觉王纲正，夜夜星台拱太微。","dynasty":"元代","title":"送夏君美宪使出使回浙"}
{"author":"成廷圭","content":"七十老为吴郡客，故人不必问馀生。清尊日饮尚一斗，黑发晨梳犹几茎。藏骨谩思淮上去，移家犹望越中行。他年或有相逢地，可得同君睹太平。","dynasty":"元代","title":"寄冯仁伯"}
{"author":"成廷圭","content":"蓬莱山下老仙翁，却隐吴门水竹中。生世几逢尧甲子，高风不减汉申公。绣衣坊里诸郎贵，绿酒尊前一笑同。我亦行年方七十，几时相约问崆峒。","dynasty":"元代","title":"蔡大掾乃翁八十寿"}
{"author":"成廷圭","content":"断云老僧如断云，无心舒卷自氤氲。空山与之结为侣，远道也堪持赠君。黑夜雨从龙听法，青天风引鹤同群。江湖我亦忘机者，半榻今宵喜见分。","dynasty":"元代","title":"过吴江华严寺赠断云讲主"}
{"author":"成廷圭","content":"岁晚霜风裂弊裘，剑歌谈麈一生休。牵萝不补山中屋，挂席将归海上洲。月夜拂弦弹白雪，春朝携酒看丹邱。风流谁似曹公子，华发不知人世愁。","dynasty":"元代","title":"次曹新民感时伤事韵三首其一"}
{"author":"成廷圭","content":"北伧老作江南客，抚卷令人百感生。天下纷纷何日定，胸中磊磊有时平。沧江日映旌旗影，紫塞风悲鼓角声。今日封侯总年少，老来豪气谩峥嵘。","dynasty":"元代","title":"次曹新民感时伤事韵三首其二"}
{"author":"成廷圭","content":"客来为说淮南事，白骨如山草不生。翻覆几回云雨手，登临无限古今情。长街竟日人烟绝，小市通宵鬼火明。欲省先茔归未得，悬河老泪若为倾。","dynasty":"元代","title":"次曹新民感时伤事韵三首其三"}
{"author":"成廷圭","content":"三月江南访积翁，故人同约向山中。百年刺促何为者，一日高閒不负公。斋阁对床听夜雨，茶堂趺坐足春风。雪滩借地容吾隐，来往扁舟与子同。","dynasty":"元代","title":"宿宁境寺"}
{"author":"成廷圭","content":"鉴湖春水暖生波，几个归航载酒过。掩鼻东山将不免，伤心南浦竟如何。纷纷白发交情在，耿耿丹心老泪多。安得相从天上去，玉堂清夜听鸣珂。","dynasty":"元代","title":"王仲沔佥事隐居上虞之东山闻航海北山作此以寄"}
{"author":"成廷圭","content":"费家洲上元公塔，又见前身示见时。舍利放光成五色，牡丹分供作千枝。法门总是西来意，经藏兼传古注诗。文笔峰前松树下，瓮书藏得待吾师。","dynasty":"元代","title":"过碛沙延寿寺入游赠毅刚中长老"}
{"author":"成廷圭","content":"祖帐倒馀双玉尊，轺书催发五云门。喜为太府诸侯客，犹是前朝宰相孙。讲座昼闲书满屋，学田秋熟稻盈村。遥应东壁图书府，迟子抽毫共讨论。","dynasty":"元代","title":"送韩致用之温州教授"}
{"author":"成廷圭","content":"畴昔相过赤壁矶，神交遗思尚依依。应从五色云中过，还绕三株树上飞。月色满庭空夜帐，露华如雨湿秋衣。蓬莱山下花无数，迟子吹箫作伴归。","dynasty":"元代","title":"韩致用梦鹤"}
{"author":"成廷圭","content":"放船直到栖禅处，万顷湖心一径开。绿树鸟惊风落果，碧潭龙去水生苔。西岩尊宿传灯在，东海高僧杖锡来。今夜月明清似水，太空无地着纤埃。","dynasty":"元代","title":"送智惠隐住水月禅院"}
{"author":"成廷圭","content":"看山不出草堂门，门返萧萧是白云。隐几松风生鹤梦，卷帘秋水爱鹅群。坐开句曲仙人酒，起读临川太史文。后夜柁楼乘月色，贺家湖上拟寻君。","dynasty":"元代","title":"题韩致用五云书屋次程以文郎中韵"}
{"author":"成廷圭","content":"老衲筑轩湖上头，半间曾借数宵留。窗迎紫翠千峰月，帘捲玻璃万顷秋。别浦暝时迷远树，沧洲明处见飞鸥。定回坐待波澜静，一点珠光夜不收。","dynasty":"元代","title":"宁境寺涵碧轩"}
{"author":"成廷圭","content":"华严杖室老维摩，愿力新来示疾多。不假医王加守护，毋烦天女问云何。空花境界离诸妄，宝梵音声散百魔。海印堂中狮子座，尚容参请重相过。","dynasty":"元代","title":"寄吴江塔院断云讲主"}
{"author":"成廷圭","content":"屋下清泉屋上山，独馀猿鹤伴高闲。仙家只在松萝外，海月常悬水竹间。社瓮今朝村酿熟，邻翁何处棹歌还。华阳真逸时相觅，闻道岩扉夜不关。","dynasty":"元代","title":"题张德长草堂二首其一"}
{"author":"成廷圭","content":"高人自爱山居好，绕舍清溪带雪沙。浮玉峰前常作客，句金坛下即为家。仙人未采芝如草，令尹将归菊有花。他日常良分半席，白头同汝老烟霞。","dynasty":"元代","title":"题张德长草堂二首其二"}
{"author":"成廷圭","content":"先生旧德在甘棠，故老争留住草堂。湖上月明鸥鹭熟，山中雨过蕨薇香。数茎白发终难变，一日丹衷不可忘。出处独翁全大节，千年青史有辉光。","dynasty":"元代","title":"寄申屠子迪佥宪"}
{"author":"成廷圭","content":"持杯前日送官航，返袂今朝哭寝堂。乱世几人全白骨，他山何处凑黄肠。铁冈路杳空秋草，金卤亭荒自夕阳。有子归来印如斗，却招魂气返家乡。","dynasty":"元代","title":"挽卞隐君二首其一"}
{"author":"成廷圭","content":"死别那堪属乱离，乡人闻讣总含悲。家留南国孙何恃，路隔中原子未知。石椁衣衾藏夜壑，漆灯风雨泣秋帷。西风执绋胥门路，无限伤心涕泗垂。","dynasty":"元代","title":"挽卞隐君二首其二"}
{"author":"成廷圭","content":"白发交游共七旬，翩然长逝独伤神。中原朝士无多传，太学诸生复几人。旧业已荒吴郡宅，新阡还与范公邻。伊谁杰笔书潜德，一束生刍泪满巾。","dynasty":"元代","title":"冯安道提举挽章"}
{"author":"成廷圭","content":"令子已为吴县尹，先生犹是葛天民。春秋七十又八岁，江海百年能几人。多士问奇加束脯，诸孙供馔砍鲜鳞。荆溪旧业知无恙，白鹤时来送喜频。","dynasty":"元代","title":"奉简张天民有道先生"}
{"author":"成廷圭","content":"白发无家七十翁，一枝竹节尚西东。不因避地来吴下，正爱看山入剡中。台阁故人书信少，江湖狂客酒船空。老怀无限平生意，清话何时一夕同。","dynasty":"元代","title":"寄崔宗文"}
{"author":"成廷圭","content":"锡谷三山霖雨开，筹边须仗济时才。行兵暗与孙吴合，论道多从董贾来。太府上功金作印，高堂称寿玉为杯。将星夜夜明如月，独向中天拱上台。","dynasty":"元代","title":"寄王左丞"}
{"author":"成廷圭","content":"华严寺里断云师，许我来题洗竹诗。未论竿头能进步，且教节外莫生枝。定回独夜秋声减，经罢西轩暝色迟。从此一尘无染著，岁寒唯有此君知。","dynasty":"元代","title":"吴江华严寺西轩洗竹因赋诗一首"}
{"author":"成廷圭","content":"湖上春来数往还，乱中宁放老夫閒。一百五日又寒食，七十二峰非故山。行李只留诗卷在，落花应怪酒杯悭。竹西拜扫知何日，目断归鸿夕照间。","dynasty":"元代","title":"春日同王仲远偕游松林湖之上西望洞庭东西两山是日寒食有感"}
{"author":"成廷圭","content":"行年七十犹为客，何处江湖着老夫。黑发空存数茎在，黄花也笑一钱无。家徒活计如鸠拙，病起形容似鹤癯。独把茱萸仍独酌，酒酣不用阿孙扶。","dynasty":"元代","title":"戊戌年避地吴门九日感怀"}
{"author":"成廷圭","content":"君侯夙夜爱民心，槜李重开颂好音。兵后州人无菜色，乱馀厅事有棠阴。熊轓按部兵车息，燕寝凝香画戟深。走也门墙老宾客，尚哦云月在山林。","dynasty":"元代","title":"寄谢太守"}
{"author":"成廷圭","content":"长歌放浪江湖上，一个青囊肘后悬。但见王门多将相，焉知市井有神仙。折蓍独出先天后，用药谁从未病前。自笑区区无一技，哦诗乞米度衰年。","dynasty":"元代","title":"河南陆思颜两举不第隐于南浔以医卜治生作诗赠之"}
{"author":"成廷圭","content":"昨日相从访了翁，妙高台上数宵同。十年秪在分阴里，万法都归一默中。扬子江山仍落照，越王城郭又西风。阿师说法天章上，开遍人间色与空。","dynasty":"元代","title":"寄山阴天章寺静默堂长老"}
{"author":"成廷圭","content":"手分云汉下天津，一洗江淮战伐尘。紫气独行周柱史，白衣谁识李山人。铺陈礼乐三千字，保障东南亿万民。戡定成功在今日，未容归卧五湖春。","dynasty":"元代","title":"赠李左丞"}
{"author":"成廷圭","content":"南省新堤已筑沙，禁城犹是旧京华。山中未识将军树，天上新颁宰相麻。紫电青霜开武库，金符玉节拥高牙。东南定乱成功了，四海车书共一家。","dynasty":"元代","title":"贺王彦诚新除授浙江省左丞之命"}
{"author":"成廷圭","content":"立马狼山最上峰，青天白日见英雄。防边肯发屯田计，富国兼收煮海功。烽火连营平野北，楼船酾酒大江东。干戈八载天应厌，笑挽扶桑早挂弓。","dynasty":"元代","title":"送吴志学通州帅府副元帅"}
{"author":"成廷圭","content":"一舸宽于一亩宫，两溪无处不春风。遥知篷下观书者，即是壶中卖药公。啸隔沧洲声似虎，丹藏别室气如虹。平生悔不谋深隐，蓑笠何时与子同。","dynasty":"元代","title":"送沈玉泉书药舟"}
{"author":"成廷圭","content":"七年苦战守孤城，食尽无人发救兵。诸将赴河同日死，万家嚎地几人生。中台星拆天应泣，大节堂空鬼亦惊。国难未平公已往，临风西望泪纵横。","dynasty":"元代","title":"三月十五陪乌本初同佥李希颜祭余廷心大参于断崖因赋是诗以约明年更祭云"}
{"author":"成廷圭","content":"白发孀居丧乱中，苦心仍与柏舟同。事夫在昔如宾礼，教子于今有父风。麻枲服劳忘夜寝，粢盛供给愿年丰。男儿饿死浑闲事，抚卷题诗意未穷。","dynasty":"元代","title":"海陵钱文宪母汪节妇卷后"}
{"author":"成廷圭","content":"太息衰年七十强，经旬留宿赞公房。上堂也趁阇黎饭，入阁仍分般若汤。华渚虹霓生雨气，法筵龙象识天香。遥知今夕南湖月，谁与郎官共晚航。","dynasty":"元代","title":"寄兴圣寺琦元璞长老兼简黄庭英知事"}
{"author":"成廷圭","content":"青袍朝士斋居处，一扫淄尘万虑忘。四壁东西凝雪色，八窗晓夜发天光。茅君为尔传宗旨，庄子由来止吉祥。有客坐驰空热恼，不知此地有清凉。","dynasty":"元代","title":"题茅子刚虚白斋"}
{"author":"成廷圭","content":"吴门五月看除目，喜见郎君好姓名。画省故人持酒送，黄堂太守下车迎。百年治道随天运，一代人才出旦评。上相忧民何以报，会将新政致升平。","dynasty":"元代","title":"贺顾克善授平江经历"}
{"author":"成廷圭","content":"不出空山复几年，衲衣草座独安禅。别峰行道诸天上，善月翻经古佛前。兵后佳期何日共，春来妙句有人传。三生彷佛当相识，目送孤鸿落照边。","dynasty":"元代","title":"寄杨子尊圣寺处厚子元上人"}
{"author":"成廷圭","content":"凤凰池上神仙吏，却是中郎几叶孙。幕下岂无奇计出，床头犹有异书存。防秋列寨山如戟，蒸土为城铁作门。何限民间可忧事，老怀那得与君论。","dynasty":"元代","title":"寄蔡彦文掾史"}
{"author":"成廷圭","content":"老去喜逢方外友，一庵潇洒阖闾城。野猿挂树窥行道，山鸟当窗候出鸣。空界可能容我醉，新诗一复见君情。维摩示疾今朝起，拭目街头看太平。","dynasty":"元代","title":"和南宗上人高韵就呈可庭山主诗"}
{"author":"成廷圭","content":"只将从事写前衔，省檄封来自拆缄。六案更须劳彩笔，一官犹未换青衫。风生海市朝持酒，日落江城暮卸骖。我未识君空怅望，恍如烟水隔仙凡。","dynasty":"元代","title":"送陈性之昆山从事"}
{"author":"成廷圭","content":"何年飞锡度江城，林下相逢眼倍明。老子岂能知药性，阿师宁独擅诗名。江风满座筼筜合，石雨侵墙薜荔生。莫把旧家无孔笛，月明吹作凤凰鸣。","dynasty":"元代","title":"奉答道林书记二首其一"}
{"author":"成廷圭","content":"狮子林中夙夜缘，杖藜来往意方坚。白莲社友须元亮，金粟如来是谪仙。净梵六时严戒律，长斋十日断荤膻。翛然古竹长松下，还许山僧醉后眠。","dynasty":"元代","title":"奉答道林书记二首其二"}
{"author":"成廷圭","content":"董奉仙居不可寻，君家种杏亦成阴。禁方传后龙归洞，嘉果生时虎守林。不厌邻翁来乞药，每留渔父坐听琴。年年二月花如海，应是先生树德深。","dynasty":"元代","title":"题金太医杏林诗卷"}
{"author":"成廷圭","content":"东山云气尽溶溶，左辖高居第几重。玩世也为庄叟蝶，济时仍起武侯龙。风帘雾箔秋同被，玉室金堂夜不封。说向九江李太白，结巢休羡古时松。","dynasty":"元代","title":"奉题王左丞卧云轩"}
{"author":"成廷圭","content":"长松落落风尘表，苍石庚庚太古心。屹立乾坤无改色，扣如金玉有馀音。人间儿女天机浅，海上神仙野趣深。独有奇章知此适，子孙清赏到于今。","dynasty":"元代","title":"题朱参政松石轩"}
{"author":"成廷圭","content":"丹邱画竹出新意，醉墨落纸秋淋漓。青天低垂凤凰尾，碧海倒插珊瑚枝。谁家俗士谩食肉，何处高人来赋诗。丹房月夕起清思，莫遣风雷生葛陂。","dynasty":"元代","title":"题罗成之藏柯敬仲悬崖竹"}
{"author":"成廷圭","content":"绵绵灵气与天游，日月盘旋定几周。七十三翁同甲子，八千馀岁一春秋。欲询齐物南华老，谁是平生马少游。堂下芝兰森玉立，未容丹桂独风流。","dynasty":"元代","title":"题马县尹寿椿堂"}
{"author":"成廷圭","content":"放船重到金山寺，独对沧江照鬓丝。过客谩惊天险处，老僧曾见海枯时。通宵月色鱼龙喜，绝顶秋声鹳鹤悲。琼树花开不归去，妙高台上要题诗。","dynasty":"元代","title":"再游金山寺"}
{"author":"成廷圭","content":"春林深深石如笋，我屋正在林之西。结茅不放风雨入，种树乃与岗峦齐。天寒白鹤向人语，日暮野鸟来上啼。浣花老人不可作，何处客至同幽栖。","dynasty":"元代","title":"题石林茅屋"}
{"author":"成廷圭","content":"云门寺前风物幽，布袜青鞋吾昔游。葫芦盛酒待明月，舴艋载琴当上流。长松并立几千尺，狂客一别三十秋。何当挂席过湖去，东里草堂姑少留。","dynasty":"元代","title":"题王维贤所藏盛子昭画双松系舟图"}
{"author":"成廷圭","content":"西浙西江同应辟，此时此会记清欢。两贤共起诸侯幕，十载谁先御史冠。野寺听蝉秋冉冉，津亭维马雨珊珊。清时事业须公等，老我山中拭目看。","dynasty":"元代","title":"送郜彦清之浙西宪史时有高德晋同日应辟之江西所以诗中故及之"}
{"author":"成廷圭","content":"双林道人如霜林，参天劲木寒萧森。众芳到此万叶脱，元气授尔孤根深。风前猛虎作人啸，月下清猿将子吟。铁笛老仙在何许，吾欲载酒同幽寻。","dynasty":"元代","title":"题俞仲桓双林道人卷"}
{"author":"成廷圭","content":"草堂借我作行窝，杖履频烦太史过。满地白云清昼永，隔溪黄鸟绿阴多。银瓶自泻中山酒，铁笛谁翻小海歌。今日逢君须尽醉，西家亭馆奈愁何。","dynasty":"元代","title":"宿鹤沙张氏草堂"}
{"author":"成廷圭","content":"君家草堂林木幽，乃在吴会之东头。花开从令鸟雀喜，水落正为鱼龙忧。深林烂饮枸杞酒，如意醉击珊瑚钩。丈夫嘉遁有如此，傍人比是神仙流。","dynasty":"元代","title":"次杨太史之韵题赠叶子澄草堂图诗"}
{"author":"成廷圭","content":"万里中原道路长，关河环绕五云乡。心驰天上黄金阙，梦忆山中紫翠房。人海鱼龙三月浪，御街车马五更霜。丹墀奏罢中兴颂，燄燄声名动北方。","dynasty":"元代","title":"送陈希文北游"}
{"author":"成廷圭","content":"君是钱王几叶孙，浮云富贵不须论。丈人屋上乌仍好，处士篱边菊尚存。招隐辞章娱日月，表忠碑刻照乾坤。明当载酒来相觅，烂醉君家老瓦盆。","dynasty":"元代","title":"题钱伯玉南园小隐"}
{"author":"成廷圭","content":"故人归报朔方兵，已下山东七十城。日月未教乌兔死，风云方使虎龙争。入关谩尔窥周鼎，背水今谁立汉旌。北望中原五千里，黄河之水几时清。","dynasty":"元代","title":"题杨仲德照磨自汴梁归话中原荆棘蔽野人烟断绝闻复山东感而赋此"}
{"author":"成廷圭","content":"海涌峰头行径微，芒屦欲趁孤云飞。风高木客作人语，月出天王骑虎归。杰阁重楼递隐见，寒泉古木相因依。荒邱王气岂消歇，干将莫耶千载稀。","dynasty":"元代","title":"重游虎邱寺"}
{"author":"成廷圭","content":"五月通波草阁寒，绿阴长日此凭栏。山如碧凤参差出，江作青龙左右蟠。榄子烧香云母火，樱桃行酒水晶盘。老夫亦有鹅溪绢，也欲相从看写兰。","dynasty":"元代","title":"寄题松江之青龙瞿睿夫通波草阁诗"}
{"author":"成廷圭","content":"太息偷儿也自顽，踰垣何意到山间。潜踪深夜开重穴，竟造中堂启四关。狱吏肯追全璧返，家人犹望去珠还。愁来幸喜青毡在，觅纸题诗一解颜。","dynasty":"元代","title":"寒舍为偷儿见顾窃去珠环首饰赋以自遣"}
{"author":"成廷圭","content":"宰相官之不受招，碧梧林巷自逍遥。溪头二月花先发，洞里千年雪未消。朝士过门时载酒，仙人飞佩夜吹箫。社图谁写耆英会，还肯中间著老樵。","dynasty":"元代","title":"题何德深溪南小隐"}
{"author":"成廷圭","content":"老来也欲惜年华，春正浓时不在家。江上苦遭寒食雨，梦中犹见广陵花。书藏旧箧应无恙，酒忆新楼不用赊。日暮荒城闻鬼泣，东风吹恨满天涯。","dynasty":"元代","title":"寒食日松江有怀广陵"}
{"author":"成廷圭","content":"几年中国游方遍，看水看山念念非。海眼枯时千劫坏，日头出处一僧归。黄梅雨打袈裟湿，白蜃云随锡杖飞。富士岩前留语在，庭松新长旧禅扉。","dynasty":"元代","title":"送秀岩上人归日本"}
{"author":"成廷圭","content":"沪渎城西古道场，洞天深处绿云凉。雨昏不辨琅玕色，日转都成翡翠光。春水满溪虾子活，午阴当户鸟声长。华阳老客家何在，拟伴高僧坐石床。","dynasty":"元代","title":"题上海静安寺绿云洞天为宁为无寺之祖师虾子和尚"}
{"author":"成廷圭","content":"封印归来寡送迎，画桥门巷水同清。二分明月杯中泻，九朵春云笔下生。宾客班荆谈雅道，儿童骑竹颂廉声。奚须老拙扬人善，公府争传好姓名。","dynasty":"元代","title":"别茅府判"}
{"author":"成廷圭","content":"山人垂老厌奔波，客里移居可奈何。居竹轩中无长物，采莲泾上有行窝。几茎白发梳来短，千古清尊饮尚多。最喜东邻王处士，闲来无事肯相过。","dynasty":"元代","title":"三月十日移居"}
{"author":"成廷圭","content":"平原门下客三千，毛遂当时独妙年。脱颖机锋吾已得，治安筹策子何先。江淮故道苍烟外，楚汉孤城落照边。今日送君何限意，秪将忠孝足家传。","dynasty":"元代","title":"送毛自得北游"}
{"author":"成廷圭","content":"柔橹声乾破寂寥，青山矶下宿寒桥。乾坤万事双蓬鬓，风雨孤舟半夜潮。丹凤不来秋又老，玉人何处水空遥。几时更醉秦淮酒，细听渔樵话六朝。","dynasty":"元代","title":"同张仲举宿寒桥"}
{"author":"成廷圭","content":"门外黄尘扫不开，何由吹得到灵台。閒看倦鸟投林去，静爱孤云出岫来。彭泽高人多逸兴，峨眉仙客有天才。祗今谁到悠然处，同采秋香共一杯。","dynasty":"元代","title":"李子英心远亭"}
{"author":"成廷圭","content":"半雨半晴春更佳，也知郭外少纷华。蛮王埠头多载酒，李家园中来看花。曲阑芳槛递隐见，苍松老竹相交加。安得长绳系乌足，不放西崦红日斜。","dynasty":"元代","title":"次饶介之游东皋佳作其一"}
{"author":"成廷圭","content":"纵饮狂歌晚未归，松阴香雾转霏微。醉中漫喜朱颜在，头上争禁白发稀。无数野花迎客喜，一双沙鸟傍船飞。浣花溪上真堪笑，每日朝回只典衣。","dynasty":"元代","title":"次饶介之游东皋佳作其二"}
{"author":"成廷圭","content":"草草杯盘也自佳，名园今日有光华。东风淡起云漠漠，胡蝶飞上芜菁花。百年酒伴无多在，一夜春愁十倍加。明朝应被傍人笑，醉里题诗字半斜。","dynasty":"元代","title":"次饶介之游东皋佳作其三"}
{"author":"成廷圭","content":"不用人扶醉里归，水边杨柳晚风微。一年春事又将半，三月捷音何太稀。莫倚书囊谈未了，却凭藜杖步如飞。入城彷佛严更动，冉冉花香尚满衣。","dynasty":"元代","title":"次饶介之游东皋佳作其四"}
{"author":"成廷圭","content":"青骢马鸣催趣装，日出未出江茫茫。但愿四海有武备，不可一朝无宪纲。搀抢经天堕作石，沆瀣着地凝为霜。先生忧国鬓未白，至今台柏留辉光。","dynasty":"元代","title":"寄王仲沔御史左迁之安庆府判诗"}
{"author":"成廷圭","content":"重阑飞构入清溟，虎豹森罗户不扃。紫气拥关周问礼，玉光浮座汉传经。日斜海雾侵香案，夜静天风语铎铃。几度澹渊来说法，泉中应有老龙听。","dynasty":"元代","title":"王澹园明道堂"}
{"author":"成廷圭","content":"少年书剑学从军，幕府于今气不群。白发元戎多好武，青衫从事最能文。帐前草檄花如雨，江上维舟水似云。把酒高歌成远别，不知何处又逢君。","dynasty":"元代","title":"送袁季文之帅幕"}
{"author":"成廷圭","content":"山东秋榜得豪英，谁似君家好弟兄。四海宾兴得两举，七千乡贯占三名。大苏衣钵都源委，小宋文章更老成。明日鸰原同送喜，早将春信到江城。","dynasty":"元代","title":"送张士行士明会试"}
{"author":"成廷圭","content":"南城雨尽午风和，二客相从步屧过。流水陂塘春事减，落花门巷晚愁多。银瓶自泻沙头酒，宝瑟谁调陌上歌。莫写江南断肠句，贺郎憔悴发空皤。","dynasty":"元代","title":"南城暮春"}
{"author":"成廷圭","content":"群居傍城郭，独汝向林泉。乱世知谁在，荒村只自怜。白云栖晚树，流水界秋田。亦有催租吏，敲门横索钱。","dynasty":"元代","title":"赋林泉民"}
{"author":"成廷圭","content":"湖上足清昼，雨馀生绿阴。扁舟到城近，曲港入村深。野叟频相问，郎君不可寻。西庵肯分席，吾亦老山林。","dynasty":"元代","title":"庞山湖泛舟过宁伯让庄所"}
{"author":"成廷圭","content":"对酒不能饮，灯前笑又悲。转头都觉谬，对面莫相疑。白发无休日，青天有坏时。微酣且熟寐，一任老夫痴。","dynasty":"元代","title":"秋夜杂咏三首其一"}
{"author":"成廷圭","content":"平居在城市，无梦傍江湖。世事有今日，生年犹故吾。检书逢越绝，引曲感吴趋。邻叟邀皆醉，归来不用扶。","dynasty":"元代","title":"秋夜杂咏三首其二"}
{"author":"成廷圭","content":"世俗今多事，人心此一时。风尘吾道在，江海我生悲。白日终难系，青山不可移。吾方饮吾酒，君自着君棋。","dynasty":"元代","title":"秋夜杂咏三首其三"}
{"author":"成廷圭","content":"落日太湖上，归舟又碛沙。百年同是客，两寺即为家。老竹仍多笋，枯藤也自花。何时结茅屋，相伴老烟霞。","dynasty":"元代","title":"寄愚隐智东堂"}
{"author":"成廷圭","content":"上相深求治，明公独爱民。三江不用武，两郡且行春。陇麦连村好，池秧得雨频。数州飘泊者，来此避风尘。","dynasty":"元代","title":"和谢雪坡太守东阡道中二首其一"}
{"author":"成廷圭","content":"淮楚纷纷际，谁怜老逸民。一为吴郡客，三见洞庭春。世路间关久，侯门接纳频。麻衣犹似雪，不敢涴缁尘。","dynasty":"元代","title":"和谢雪坡太守东阡道中二首其二"}
{"author":"成廷圭","content":"长桥戎马后，旂帜尚纷纷。吴越东西隔，江湖左右分。荒哉皮学士，去矣范将军。谁种千头橘，空山卧白云。","dynasty":"元代","title":"垂虹亭晚坐"}
{"author":"成廷圭","content":"乱世兵犹满，崇文礼自宽。青云总朝士，白发且儒冠。苜蓿先迎日，皋比不受寒。娄江足双鲤，好好寄平安。","dynasty":"元代","title":"送陶教授"}
{"author":"成廷圭","content":"万里中原路未开，谁倾银汉洗氛埃。诸公多向江南老，远使频从海上来。九月溪寒鸥梦熟，三山秋暝鹤书回。莫挥白发新亭泪，且醉乌程下若杯。","dynasty":"元代","title":"寄湖州乌雅太守时有福建参政之除"}
{"author":"成廷圭","content":"闭门风雨过重九，却忆同登江上台。独客诗成扶病起，故人书到拆封开。自怜风物随南土，谁有文章落上台。黄菊紫萸浑未见，兴来聊复举吾杯。","dynasty":"元代","title":"次韵答冯仁伯"}
{"author":"成廷圭","content":"太湖三万六千顷，一代高贤独此翁。故宅有僧茶灶在，荒池无主鸭阑空。松陵唱和知谁再，茅屋襟期与我同。最爱长洲马明府，艰危犹自挹高风。","dynasty":"元代","title":"甫里先生故宅是时马县尹葺其庙"}
{"author":"成廷圭","content":"君家楼外云如海，五色轮囷扫不开。每就月明檐下宿，更随秋色座中来。琼台夜鹤迷踪迹，玉女春衣费剪裁。看汝乘将朝帝所，举头西北是蓬莱。","dynasty":"元代","title":"邱克庄敞云楼"}
{"author":"成廷圭","content":"流水淙淙石齿齿，满庭云气欲模糊。白鸥溪上秋多少，黄叶山中路有无。十月雨深渔屋破，三江风急野航孤。年来难觅幽居处，空向晴窗看画图。","dynasty":"元代","title":"题玉岩上人溪山野趣图"}
{"author":"成廷圭","content":"沧洲三月住星槎，闻访青原隐者家。四老咏歌能玩世，百年聚散若抟沙。饥来且食书中粟，老去空悲镜里花。明日分携各努力，暮云回首隔天涯。","dynasty":"元代","title":"周平叔夜宿崇明寺海云楼偕罗成之隐君文长老及卢隐君以沙头双瓶为韵各赋诗四首次韵卷后其一"}
{"author":"成廷圭","content":"老去无因接胜游，题诗烦寄海云楼。天空直与海无底，云起正当楼上头。黑水几程通直谷，青山一发是瀛洲。高明境界无尘到，抚卷令人咏未休。","dynasty":"元代","title":"周平叔夜宿崇明寺海云楼偕罗成之隐君文长老及卢隐君以沙头双瓶为韵各赋诗四首次韵卷后其二"}
{"author":"成廷圭","content":"天台老衲两眉庞，自起高楼枕石杠。煮茗别开留客处，论文多近坐禅窗。冥鸿散去犹相逐，独鹤飞来不作双。明发仙舟上霄汉，定传诗话满沧江。","dynasty":"元代","title":"周平叔夜宿崇明寺海云楼偕罗成之隐君文长老及卢隐君以沙头双瓶为韵各赋诗四首次韵卷后其三"}
{"author":"成廷圭","content":"天水空明接杳冥，老禅三昧解通灵。欲将东海为平地，尽捲西江入净瓶。宿霭微分沙鸟白，晚风犹带毒龙腥。他时月夜来相觅，笑指狼峰五朵青。","dynasty":"元代","title":"周平叔夜宿崇明寺海云楼偕罗成之隐君文长老及卢隐君以沙头双瓶为韵各赋诗四首次韵卷后其四"}
{"author":"成廷圭","content":"几年卓锡住苕溪，一日寻山入会稽。蒲室塔曾藏舍利，道林堂已种菩提。空中云气开楼阁，门外湍声杂鼓鼙。草木变迁吾老矣，隔江南望转凄迷。","dynasty":"元代","title":"寄越上能仁寺用章俊禅师"}
{"author":"成廷圭","content":"晓起坐终日，无人扣竹扉。柿因风落早，菊为雨开迟。稚子能赊酒，邻翁许借诗。白头无别计，空负圣明时。","dynasty":"元代","title":"斋居"}
{"author":"成廷圭","content":"句曲仙人止善君，乱离何处避尘氛。独乘一苇淩沧海，谁共三茅管白云。丹井洗瓢分石髓，宝函封检秘天文。他年定有方壶约，几夜苏台候鹤群。","dynasty":"元代","title":"送王止善归茅山"}
{"author":"成廷圭","content":"城郭犹存铁瓮基，英雄曾此重藩维。天连故国山为垒，地设长江水作池。西府尚凭东府壮，今人不让古人奇。津亭我昔经行处，目送风帆有所思。","dynasty":"元代","title":"赋得铁瓮城送杨克明之淮海书院山长"}
{"author":"成廷圭","content":"爱汝西村之草堂，嚣尘不到堂中央。夕阳欲下山更好，大火未流夜已凉。二履也能来户外，小舟即遣系篱傍。岂无百榼扬州酒，与子同吃歌《沧浪》。","dynasty":"元代","title":"题朱伯礼西村草堂"}
{"author":"成廷圭","content":"今人勋业古人心，立马梁溪恨满襟。兵谶谩传山有锡，军装端信橐无金。风高古垒黄花晚，霜落平原白草深。南省相君方倚重，边廷穷虏敢相侵。","dynasty":"元代","title":"送韩仲让都司梁溪督兵防秋"}
{"author":"成廷圭","content":"上公开府驭群英，妙算神机属老成。裴度向来归绿野，谢安重起为苍生。朝廷约法三章旧，天地功成百谷盈。不有武功除暴虐，岂无文教答升平。","dynasty":"元代","title":"贺李左丞再入中书"}
{"author":"成廷圭","content":"边报纷纷日转频，彭城犹未息风尘。中原白骨多新鬼，浮世黄金少故人。阮籍一生唯纵酒，季鹰今日定思莼。河东鹤叟应相忆，落日悲笳泪满巾。","dynasty":"元代","title":"感时伤事寄张仲举博士"}
{"author":"成廷圭","content":"新月不落地，四更犹有光。无人防白兔，窃夜捣玄霜。","dynasty":"元代","title":"和饶介之春夜七绝其一"}
{"author":"成廷圭","content":"茅生绝艺天下无，何以刻此观弈图。刘商见之亦惊倒，神妙似与龙眠俱。松阴对弈者谁子，岂非角里园公乎。云绡雾縠古冠佩，童颜雪顶沧溟枯。野樵旁立太痴绝，归来始觉仙凡殊。斧柯竟化作尘土，世间甲子真须臾。老夫只解饮醇酒，一着输赢曾放手。市廛有地寄閒身，却觅南山橘中叟。","dynasty":"元代","title":"刘商观弈图"}
{"author":"成廷圭","content":"千里旌旗接轴轳，王师日久费供需。秪知天下金如土，岂谓人间米似珠。此日论功犹受赏，何人报主肯忘躯。讵无执法如公者，能上封章亦丈夫。","dynasty":"元代","title":"送徐州李判官供给役满归"}
{"author":"成廷圭","content":"剑脊秋逾劲，鞭根老更繁。何堪拜吾竹，尚可友溪荪。","dynasty":"元代","title":"题倭僧所画菖蒲小景四首其二"}
{"author":"成廷圭","content":"白头老卒衣欲穿，日日织屦能几钱。点名去讨海东贼，别家泣上城南船。自云十五入行伍，掠阵争誇力如虎。卖刀买酒看升平，六十年来不用武。将军醉即骑马归，犹散黄金教歌舞。中原上马贼更多，白昼杀人谁作主。我今老去死即休，白骨填海何人收。朝堂昨日下黄榜，谁家年少当封侯。","dynasty":"元代","title":"哀老卒"}
{"author":"成廷圭","content":"懒性何堪接贵游，松江之下每科头。不能取友山中社，更欲移家海上州。老去生涯清似水，兴来诗思淡于秋。玉堂杰作难为和，白首狂吟秪自愁。","dynasty":"元代","title":"和周子通助教同张元祯倡和诗卷子"}
{"author":"成廷圭","content":"门外黄尘扫不开，何由吹得到灵台。閒看倦鸟投林去，静爱孤云出岫来。彭泽高人多逸兴，峨眉仙客有天才。祗今谁到悠然处，同采秋香共一杯。","dynasty":"元代","title":"李子英心远亭"}
{"author":"成廷圭","content":"潇洒君家锦照堂，石泉秋水煮茶香。沿池筱簜鞭尤润，当户蒲萄叶半黄。东馆坏垣尘漠漠，西城残照晚苍苍。春时数听尚书履，几送池边月色凉。","dynasty":"元代","title":"和崔元初秋日舒怀感时叙旧情见乎辞其三"}
{"author":"成廷圭","content":"踞湖之上几千尺，下有沧波通笠泽。百年华屋与荒邱，两地相望泪沾臆。亲殁知几年，抱痛如一日。孤云飞处最关情，漠漠愁魂招不得。魂之来兮云下垂，月落分明见颜色。魂之去兮云亦空，歘忽消沈竟无迹。悠悠飞去复飞来，孝子之心岂终极。我家扬州好墓田，老作江南未归客。天涯芳草又春深，梦里还家作寒食。","dynasty":"元代","title":"题笠泽金伯祥横山墓所之瞻云轩"}
{"author":"成廷圭","content":"百年正气此销沈，空使诸公泪满襟。厚地无人收白骨，皇天有眼识丹心。亲王兵卫终难倚，太尉楼船不可寻。一自岳阳开省后，更无消息到于今。","dynasty":"元代","title":"哭湖广省郎中刘遵道"}
{"author":"成廷圭","content":"新公邀作爽溪游，为说前朝有此楼。云气远开天北极，风光仍在水西头。虚檐古瓦缘苍鼠，曲涧轻波漾白瓯。宸翰仅留飞白在，烟尘漠漠使人愁。","dynasty":"元代","title":"题嘉兴水西寺爽溪楼寄新仲铭长老"}
{"author":"成廷圭","content":"短杖轻袍归去来，水云多处少尘埃。一春海鸟依檐宿，五月溪莲绕舍开。云外送僧归日本，月中携客过天台。衰翁不得瞻圆相，犹望新诗托雁回。","dynasty":"元代","title":"寄噩禅师四十年前在天宁方丈曾有求赋毛女诗"}
{"author":"成廷圭","content":"崧高雄奠白云乡，石势参差面洛阳。地涌两山通上界，天开四岳拱中央。丹邱炼药交龙虎，子晋吹笙引凤凰。自是勋名同不朽，千年岩壑有辉光。","dynasty":"元代","title":"赋崧碧为丁贞夫廉使寿"}
{"author":"成廷圭","content":"崧高雄奠白云乡，石势参差面洛阳。地涌两山通上界，天开四岳拱中央。丹邱炼药交龙虎，子晋吹笙引凤凰。自是勋名同不朽，千年岩壑有辉光。","dynasty":"元代","title":"赋崧碧为丁贞夫廉使寿"}
{"author":"成廷圭","content":"万里飞来广漠云，随时舒卷故缤纷。风中不见孤飞迹，日下都成五色纹。从尔所之占隐者，更堪持以献吾君。明时用汝为霖雨，先向东南洗恶氛。","dynasty":"元代","title":"赠惟善驸马野云亭"}
{"author":"成廷圭","content":"董奉仙居不可寻，君家种杏亦成阴。禁方传后龙归洞，嘉果生时虎守林。不厌邻翁来乞药，每留渔父坐听琴。年年二月花如海，应是先生树德深。","dynasty":"元代","title":"题金太医杏林诗卷"}
{"author":"成廷圭","content":"葛女祠前荐荔蕉，藤花风雨急飘萧。翠軿五夜灵氛下，银穴千年宝气销。太史已闻书孝烈，遗民无复困征徭。绛唇朱袖归黄土，惆怅何人说二乔。","dynasty":"元代","title":"金溪葛氏二孝烈女祠"}
{"author":"成廷圭","content":"野水明春色，晴沙带汐痕。朱楼黄鸟日，青草白鹅村。野老能分席，官军不到门。毋烦问渔艇，即此是桃源。","dynasty":"元代","title":"三月二十五日过上洋十六保徐居士柯庄二首其一"}
{"author":"成廷圭","content":"采花曾入水云乡，谁有仙人服食方。分饷恰如芦菔味，开包犹带芰荷香。瑶池阿母亲曾造，画桨吴姬恐未尝。更折碧筒来送酒，一时称寿献高堂。","dynasty":"元代","title":"莲花鲊为顾从母夫人寿"}
{"author":"成廷圭","content":"一夜南风约晓晴，看山如在越中行。丹藏别室生虹气，啸入空岩作虎声。倒涧枯松留古怪，悬崖飞瀑漱寒清。神仙若个能千岁，吾欲崆峒问广成。","dynasty":"元代","title":"饶介之有诗见贻次韵奉荅其一"}
{"author":"成廷圭","content":"乱世兵犹满，崇文礼自宽。青云总朝士，白发且儒冠。苜蓿先迎日，皋比不受寒。娄江足双鲤，好好寄平安。","dynasty":"元代","title":"送陶教授"}
{"author":"成廷圭","content":"翛然无限沧浪意，况有幽亭近水安。孺子有歌同鼓枻，故人无约共弹冠。通宵云气侵衣润，六月波光入坐寒。惭愧东华尘土客，知谁来此一凭栏。","dynasty":"元代","title":"题王可道同知濯缨亭"}
{"author":"成廷圭","content":"维扬馆里送轺车，却算分携八载馀。天使出求沙苑马，星郎厌食武昌鱼。数鞭已报充华厩，上冢毋忘过旧庐。老我平生无骏骨，可从郭隗借吹嘘。","dynasty":"元代","title":"送傅德润陪将作同知武昌买马回京"}
{"author":"成廷圭","content":"闻说慈溪县，官闲地更偏。两潮来海错，六月刈山田。晓塔天童寺，春帆日本船。何时琼树底，花夕醉婵娟。","dynasty":"元代","title":"寄慈溪普天泽监县"}
{"author":"成廷圭","content":"放船重到金山寺，独对沧江照鬓丝。过客谩惊天险处，老僧曾见海枯时。通宵月色鱼龙喜，绝顶秋声鹳鹤悲。琼树花开不归去，妙高台上要题诗。","dynasty":"元代","title":"再游金山寺"}
{"author":"成廷圭","content":"万里番禺入贡来，过淮一日到蓬莱。海中药草无人识，天上桃花有处栽。圣代宾兴方重士，星郎年少况多才。也知白璧虞卿礼，犹在黄金郭隗台。","dynasty":"元代","title":"送广东帅郎郑彦昭贡香药入京诗一首"}
{"author":"成廷圭","content":"畴昔相过赤壁矶，神交遗思尚依依。应从五色云中过，还绕三株树上飞。月色满庭空夜帐，露华如雨湿秋衣。蓬莱山下花无数，迟子吹箫作伴归。","dynasty":"元代","title":"韩致用梦鹤"}
{"author":"成廷圭","content":"故人归报朔方兵，已下山东七十城。日月未教乌兔死，风云方使虎龙争。入关谩尔窥周鼎，背水今谁立汉旌。北望中原五千里，黄河之水几时清。","dynasty":"元代","title":"题杨仲德照磨自汴梁归话中原荆棘蔽野人烟断绝闻复山东感而赋此"}
{"author":"成廷圭","content":"怪石玲珑白，方盆玛瑙红。倭僧到中国，何处挹清风。","dynasty":"元代","title":"题倭僧所画菖蒲小景四首其四"}
{"author":"成廷圭","content":"桂丛竞发山之阿，大株小株秋婆娑。灵鹫峰头月色薄，乌龙潭上天香多。吴刚持斧不敢近，郗诜对策将如何。岂惟二季在仙籍，诸孙还见援枝柯。","dynasty":"元代","title":"沙子中监县二子善才善庆俱登第因名其所居之山曰联桂所以纪瑞也诗以美之其二"}
{"author":"成廷圭","content":"上国疏恩重，高堂衍庆新。世当清化日，家有白头亲。绮席团圞处，朱门富贵春。儿孙纷满眼，夫妇敬如宾。偕老期千载，生年并八旬。阃仪仍肃肃，庭训尚谆谆。食举齐眉案，花簪折角巾。贤郎登仕版，硕德动朝绅。盛事谐占凤，佳辰纪绂麟。同称寿觞满，联舞綵衣频。斸雪供青笋，开冰出锦鳞。孝心应尽力，禄养必殊伦。自古称三乐，于今复几人。芬芳流简册，光彩照乡邻。京兆看前辈，汾阳恐后身。明年两封爵，颁诰下枫宸。","dynasty":"元代","title":"题郭行简照磨所有具庆堂诗十六韵"}
{"author":"成廷圭","content":"乱世兵虽满，吾儒气自伸。黄金赠说客，白璧聘从人。念子真才俊，嗟余岂隐沦。向来稽古学，留以奉君亲。","dynasty":"元代","title":"送叶以诚归金华"}
{"author":"成廷圭","content":"散发空山只短衣，古来豪杰在知机。无人识是纯阳子，万壑千岩独自归。","dynasty":"元代","title":"洞宾出山像"}
{"author":"成廷圭","content":"曾侍家君接胜游，于今复见旧风流。江湖诸老半黄壤，乡里小儿今白头。车马在门为客好，干戈满地使人愁。芙蓉城内宜高隐，丛桂山中莫久留。","dynasty":"元代","title":"送刘澹翁总管归江阴时年九十岁"}
{"author":"成廷圭","content":"花萼楼前柳色新，东风吹散马嵬尘。锦囊玉管俱零落，谁是终南梦里人。","dynasty":"元代","title":"唐明皇吹箫图二首其二"}
{"author":"成廷圭","content":"封印归来寡送迎，画桥门巷水同清。二分明月杯中泻，九朵春云笔下生。宾客班荆谈雅道，儿童骑竹颂廉声。奚须老拙扬人善，公府争传好姓名。","dynasty":"元代","title":"别茅府判"}
{"author":"成廷圭","content":"云峰台上今宵月，奇绝平生此一行。天水光摇秋万顷，星河凉转夜三更。谪仙被酒骑鲸去，游女吹箫学凤鸣。明发星槎上河汉，定传诗话到蓬瀛。","dynasty":"元代","title":"八月十六日送张仲举至秦邮驿是夕邵文卿置酒云峰台望月二首其二"}
{"author":"成廷圭","content":"新赐袈裟染茜红，拈花消息悟灵峰。大开海会容三教，远致嵩呼祝九重。贝叶有书驮白马，葛藤无语问黄龙。湖船满载燕山月，归照招提万树松。","dynasty":"元代","title":"送学无遇长老归江南"}
{"author":"成廷圭","content":"江水东流去不还，几人不老似青山。九洲目断苍烟水，万古魂销落照间。石上鸟啼松树合，水边人羡柳花闲。更容野客重携酒，为报园翁莫掩关。","dynasty":"元代","title":"饶介之怀古有诗见和复用前韵以答其一"}
{"author":"成廷圭","content":"冥冥妖祲黑如云，湖上旌旗乱不分。父子四人同战死，边庭谁说马将军。","dynasty":"元代","title":"哭马士明都事其一"}
{"author":"成廷圭","content":"满径香风吹客袍，却胜秋野醉攒蒿。东篱隐者世不泯，南阳老人年最高。大白杯中多趣味，中黄□内几钧陶。莫令雨后荒三径，更趁霜前斫两螯。","dynasty":"元代","title":"小轩有菊一本盛开两花大如酒杯饶介之见而爱之连赋诗二首因次其韵其二"}
{"author":"成廷圭","content":"栋宇依稀接广寒，通宵月色好相看。人閒尘土无来处，天上神仙正倚栏。子晋吹箫秋引凤，常娥飞佩夜乘鸾。兴来拟借清光便，碧海三山振羽翰。","dynasty":"元代","title":"王彦芳得月楼"}
{"author":"成廷圭","content":"坐对三峰绝俗缘，羽衣消散即神仙。几年大洞传真箓，十日清斋读内篇。采药每行青涧底，散花多近白云边。精神鍊得如冰雪，妙入羲皇太古先。","dynasty":"元代","title":"赠茅山彭鍊师"}
{"author":"成廷圭","content":"雪窗深锁不曾开，却似阳春有脚来。琼树每从天上见，杏花多近日边栽。任教南国芙蓉怨，莫遣东家蛱蝶回。小圃无多闲草木，也分生意发枯荄。","dynasty":"元代","title":"王彦芳逢春坞"}
{"author":"成廷圭","content":"今人勋业古人心，立马梁溪恨满襟。兵谶谩传山有锡，军装端信橐无金。风高古垒黄花晚，霜落平原白草深。南省相君方倚重，边廷穷虏敢相侵。","dynasty":"元代","title":"送韩仲让都司梁溪督兵防秋"}
{"author":"成廷圭","content":"当年铁马渡襄江，敌国闻风夜纳降。今日却归江上去，岘山青满读书窗。","dynasty":"元代","title":"送刘将军致仕归襄阳其一"}
{"author":"成廷圭","content":"大风吹沙扬飞云，五溪白昼缠妖氛。鼎民澒洞走无路，何人靖难收奇勋。捍城惟称纳太守，杀贼惟数王将军。将军行年未五十，上马挥戈勇无敌。岛夷振动江水翻，日昃不令走一贼。将军亦是人中雄，一日过我淮之东。腰间宝刀血不灭，提出歘忽生悲风。楼船载得诗千首，不羡黄金高北斗。刻向武陵山上头，诗与英名同不朽。","dynasty":"元代","title":"送澧州治中王伯颜征蛮诗"}
{"author":"成廷圭","content":"君是钱王几叶孙，浮云富贵不须论。丈人屋上乌仍好，处士篱边菊尚存。招隐辞章娱日月，表忠碑刻照乾坤。明当载酒来相觅，烂醉君家老瓦盆。","dynasty":"元代","title":"题钱伯玉南园小隐"}
{"author":"成廷圭","content":"平安一桥吾旧游，君屋乃在桥东头。晚山得月更宜酒，春水到门还放舟。太守诗成写素壁，老夫兴发思沧洲。淮南丛桂不得往，抚卷因之生远愁。","dynasty":"元代","title":"王唯贤东里草堂"}
{"author":"成廷圭","content":"番阳台上生春草，湖外之山为谁好。沧波日日送征帆，多少行人此中老。翁昔少年初远游，吴楚东南事幽讨。江海诗名三十年，尽揽风烟入行稿。归卧冠山一半云，知足由来合天道。黄金似水供岁时，白发如霜照清昊。却留一半与诸君，若个似翁归亦早。傍人错比争墩翁，翁若闻之应绝倒。","dynasty":"元代","title":"半山歌为馀干周隐君作隐君早岁江湖中有半山行藁三十年晚归冠山终老焉"}
{"author":"成廷圭","content":"一住行窝几百年，蓬头长日走如颠。海棠亭下重阳子，莲叶舟中太乙仙。无物可离虚壳外，有人能悟未生前。出门一笑无拘碍，云在东湖月在天。","dynasty":"元代","title":"道士胡道元常以一舟往来洪之东湖其自扁有曰活死人窝为赋此"}
{"author":"成廷圭","content":"满径香风吹客袍，却胜秋野醉攒蒿。东篱隐者世不泯，南阳老人年最高。大白杯中多趣味，中黄□内几钧陶。莫令雨后荒三径，更趁霜前斫两螯。","dynasty":"元代","title":"小轩有菊一本盛开两花大如酒杯饶介之见而爱之连赋诗二首因次其韵其二"}
{"author":"成廷圭","content":"葑门晓发吴淞船，手把传符津吏前。五年别家走未已，素发萧萧垂两肩。小龙江头旧游处，东家西家争招延。匆匆会散等过鸟，风吹湖水春无边。云林高士独不见，倚篷四望心茫然。惊湍叠浪岂作恶，渚花江草仍争妍。夕阳收港泊陈店，入市买鱼烧荻鞭。蓉城公子今最贤，赋诗行酒能周旋。一谈一笑烛欲尽，野戍不闻钟鼓传。却忆山中小儿女，如此明月应未眠。","dynasty":"元代","title":"夜泊陈店舟中写怀兼柬云林高士时张孟肤同舟"}
{"author":"成廷圭","content":"白发交游共七旬，翩然长逝独伤神。中原朝士无多传，太学诸生复几人。旧业已荒吴郡宅，新阡还与范公邻。伊谁杰笔书潜德，一束生刍泪满巾。","dynasty":"元代","title":"冯安道提举挽章"}
{"author":"成廷圭","content":"老去无因接胜游，题诗烦寄海云楼。天空直与海无底，云起正当楼上头。黑水几程通直谷，青山一发是瀛洲。高明境界无尘到，抚卷令人咏未休。","dynasty":"元代","title":"周平叔夜宿崇明寺海云楼偕罗成之隐君文长老及卢隐君以沙头双瓶为韵各赋诗四首次韵卷后其二"}
{"author":"成廷圭","content":"青袍朝士斋居处，一扫淄尘万虑忘。四壁东西凝雪色，八窗晓夜发天光。茅君为尔传宗旨，庄子由来止吉祥。有客坐驰空热恼，不知此地有清凉。","dynasty":"元代","title":"题茅子刚虚白斋"}
{"author":"成廷圭","content":"鉴湖春水暖生波，几个归航载酒过。掩鼻东山将不免，伤心南浦竟如何。纷纷白发交情在，耿耿丹心老泪多。安得相从天上去，玉堂清夜听鸣珂。","dynasty":"元代","title":"王仲沔佥事隐居上虞之东山闻航海北山作此以寄"}
{"author":"成廷圭","content":"落日太湖上，归舟又碛沙。百年同是客，两寺即为家。老竹仍多笋，枯藤也自花。何时结茅屋，相伴老烟霞。","dynasty":"元代","title":"寄愚隐智东堂"}
{"author":"成廷圭","content":"闻说慈溪县，官闲地更偏。两潮来海错，六月刈山田。晓塔天童寺，春帆日本船。何时琼树底，花夕醉婵娟。","dynasty":"元代","title":"寄慈溪普天泽监县"}
{"author":"成廷圭","content":"风尘千里暗淮堧，六合孤城独晏然。保障正符明主意，歌谣争颂长官贤。公庭吏散门如水，驿馆宾来酒似川。疏水为湟成重地，返风灭火动皇天。军需会计多雄略，兵卫森罗总少年。兴学未闻忘俎豆，防边仍见戢戈鋋。编民辟地增输赋，远客移家愿受廛。封壤远连瓜步外，妖氛不到瓦梁边。鱼盐山市宵鸣柝，米麦江桥晓泊船。十邑自今称第一，前程谁谓隔三千。王纲政尔关明教，民瘼何人解倒悬。舆论已传霄汉上，丰碑立在县衙前。","dynasty":"元代","title":"赠六合县宣差伯士宁因兵乱于滁泗之间独县境肃然作诗以叙其实"}
{"author":"成廷圭","content":"潮落寒汀水欲冰，酌君何惜酒如渑。人怜狗监知司马，我喜龙门识李膺。爽气九秋横楚泽，先声一日到江陵。君行自厉青云志，赤鴳终惭九万鹏。","dynasty":"元代","title":"送李唐臣调山南宪幕"}
{"author":"成廷圭","content":"不出空山复几年，衲衣草座独安禅。别峰行道诸天上，善月翻经古佛前。兵后佳期何日共，春来妙句有人传。三生彷佛当相识，目送孤鸿落照边。","dynasty":"元代","title":"寄杨子尊圣寺处厚子元上人"}
{"author":"成廷圭","content":"曾占龙头第一名，先生元是监诸生。楼船近向淮南发，驿骑虚从颍上迎。宣室几年无贾谊，谏垣今日有阳城。同寅更得同年者，同振斯文答圣明。","dynasty":"元代","title":"送李子威赴国子监时康鲁瞻亦除监司业"}
{"author":"成廷圭","content":"十刹亲题请疏开，法筵击鼓动春雷。自离南楚传灯后，重为东吴倡道来。两柱承天行日月，六鳌从地涌楼台。灵山诸佛生欢喜，散作祥风遍九垓。","dynasty":"元代","title":"贺毅刚中长老住承天禅寺诗二首其一"}
{"author":"成廷圭","content":"濛濛云气湿霓旌，小队红绡凤蜡明。鸾鹤舞随行道影，鱼龙出听步虚声。淮南高士青毛节，句曲仙人碧玉笙。一路天风吹不断，此身今夕在蓬瀛。","dynasty":"元代","title":"广陵岳宫醮夜观王澹渊高士蒇事自登瀛桥而迎师入黄箓坛"}
{"author":"成廷圭","content":"霞佩翩翩出洞天，当时彷佛见癯仙。几年南国张公子，今日西湖葛稚川。沧海尘飞丹已熟，玉堂人去榻空悬。林间载酒来相觅，乞写仙经与世传。","dynasty":"元代","title":"柬句曲外史张伯雨"}
{"author":"成廷圭","content":"白狼山头僧卓庵，我蹑飞履穷幽探。麻姑又见海清浅，女娲不补天东南。危枝如龙固矫矫，怪石似虎犹耽耽。兴来提笔写狂语，此身只合栖云龛。","dynasty":"元代","title":"登狼山醉题僧壁"}
{"author":"成廷圭","content":"六月天长旱为虐，颜侯夙夜最忧农。丹心贯日回玄象，赤脚登山起白龙。雷驭电光惊不定，岳灵云气出相从。斯民已作商霖望，吉梦何时到九重。","dynasty":"元代","title":"天长县长伯颜祈雨适见白龙有感"}
{"author":"成廷圭","content":"沪渎城西古道场，洞天深处绿云凉。雨昏不辨琅玕色，日转都成翡翠光。春水满溪虾子活，午阴当户鸟声长。华阳老客家何在，拟伴高僧坐石床。","dynasty":"元代","title":"题上海静安寺绿云洞天为宁为无寺之祖师虾子和尚"}
{"author":"成廷圭","content":"群生望甘泽，五岳云气通。天香落岩谷，瑞霭春冥濛。海潮天际来，金碧森万峰。划落紫翠堆，亭亭玉芙蓉。古庙丝竹存，迎神奏黄钟。空山递馀响，落花舞青童。","dynasty":"元代","title":"送李子威代祀嵩衡淮海"}
{"author":"成廷圭","content":"秋谷文章在，清风四十年。先朝真宰相，平地旧神仙。逸气云霄上，荣光雨露边。印章封一品，楮币赐三千。忧国惟心切，匡时见节全。回咨还内藏，知足契皇天。忆自攀龙去，曾如抱虎眠。过家期上冢，谢病请归田。季父何时会，安书远道传。喜看亲族贵，仍愿弟兄贤。妙画何森若，真情亦霭然。封缄题日月，光彩照山川。未数甘棠笏，宜书汗竹编。子孙须宝秘，什袭永绵绵。","dynasty":"元代","title":"奉题李秋谷平章存日寄其叔父李同知安书后兼叙其实"}
{"author":"成廷圭","content":"近代几人画山水，郭畀无人朱敏死。后之作者徒纷纶，得骨得皮谁得髓。闻君扫却山居图，令我见之心独喜。前山环伏似虎蹲，后山奔腾若龙起。缘溪草堂星散居，嘉树阴阴云旎旎。岂无采药古仙人，亦有看书两君子。七十老翁居竹间，老去胡为在城市。君如有意肯相过，貌得沧江弄清泚。","dynasty":"元代","title":"题娄仲瑛山居图"}
{"author":"成廷圭","content":"方今禹稷际昌期，河水横流适在兹。十七万人重浚日，三千馀岁再清时。相君功德邱山重，天使声名草木知。为送大农王掾史，小儒歌诵入新诗。","dynasty":"元代","title":"送王君章掾史侍司众丞督办河防竹木还京"}
{"author":"成廷圭","content":"采花曾入水云乡，谁有仙人服食方。分饷恰如芦菔味，开包犹带芰荷香。瑶池阿母亲曾造，画桨吴姬恐未尝。更折碧筒来送酒，一时称寿献高堂。","dynasty":"元代","title":"莲花鲊为顾从母夫人寿"}
{"author":"成廷圭","content":"石子坡头松两株，水光岚气护幽居。山翁被酒爱骑马，溪友放船来捕鱼。秋色自随黄叶老，野怀常共白云舒。何时卜筑如图画，竹下开轩更读书。","dynasty":"元代","title":"题山居图"}
{"author":"成廷圭","content":"城郭空虚鸟乱鸣，彩旗拂柳夕阳明。山林乐土非畴昔，兵火残民思太平。海燕归来无旧主，野花满地有馀情。一尊酹月悲歌后，搔首灯前百感生。","dynasty":"元代","title":"灯下有感"}
{"author":"成廷圭","content":"上国疏恩重，高堂衍庆新。世当清化日，家有白头亲。绮席团圞处，朱门富贵春。儿孙纷满眼，夫妇敬如宾。偕老期千载，生年并八旬。阃仪仍肃肃，庭训尚谆谆。食举齐眉案，花簪折角巾。贤郎登仕版，硕德动朝绅。盛事谐占凤，佳辰纪绂麟。同称寿觞满，联舞綵衣频。斸雪供青笋，开冰出锦鳞。孝心应尽力，禄养必殊伦。自古称三乐，于今复几人。芬芳流简册，光彩照乡邻。京兆看前辈，汾阳恐后身。明年两封爵，颁诰下枫宸。","dynasty":"元代","title":"题郭行简照磨所有具庆堂诗十六韵"}
{"author":"成廷圭","content":"丁十五，一百健儿如猛虎。几年横行青海头，牛皮裁衫桑作弩。射阳湖上水贼来，白昼杀人何可数。将军宵遁旌旗空，倭甲蛮刀贼为主。西村月黑妻哭夫，东坞山深母寻女。屋庐烧尽将奈何，往往移家入城府。不是丁家诸健儿，仗剑谁能剪狐鼠。楼头酾酒齐唱歌，争剖贼心归衅鼓。官中无文立赏功，还向山东贩盐去。","dynasty":"元代","title":"丁十五歌"}
{"author":"成廷圭","content":"保障江淮数十州，中流屹立见君侯。苍生几堕巅厓苦，白发因分社稷忧。虮虱竟年生介胄，貂蝉今日出兜鍪。玉堂应有昌黎颂，刻在龙眠最上头。","dynasty":"元代","title":"奉寄余廷心元帅是时出镇之舒州"}
{"author":"成廷圭","content":"潇洒君家锦照堂，石泉秋水煮茶香。沿池筱簜鞭尤润，当户蒲萄叶半黄。东馆坏垣尘漠漠，西城残照晚苍苍。春时数听尚书履，几送池边月色凉。","dynasty":"元代","title":"和崔元初秋日舒怀感时叙旧情见乎辞其三"}
{"author":"成廷圭","content":"西到长干过几关，附得书来侬自看。八疋四川十样锦，裁作郎衣遮早寒。","dynasty":"元代","title":"再次韵其四"}
{"author":"成廷圭","content":"黄陵只在断云西，苦竹丛深望欲迷。帝子不归春又晚，满林烟雨鹧鸪啼。","dynasty":"元代","title":"题宋子章竹"}
{"author":"成廷圭","content":"西陵归来忽千古，操也何尝称魏武。黄牛峡口不曾来，亦有巴人建祠宇。巴人日日迎送神，男能唱歌女能舞。一方说是鬼奸雄，血食依凭出巫语。精灵托汝据荆襄，魂魄何由归邺许。今年偶值申屠君，削吾尊罍彻吾俎。茫茫穹壤复何之，夜夜荒林怨风雨。无颜可见山阳公，有恨犹思茂陵土。当时贼汉岂独孤，同日举兵皆可数。高文一落在人间，只得群公诮狂虏。寄与扶倾济弱人，慎勿欺心背其主。","dynasty":"元代","title":"延祐三年东平申屠先生掾山南宪司行部夷陵毁曹操祠为孔子庙歌颂赋论者夥矣后四十年余亦赋一首"}
{"author":"成廷圭","content":"篷窗坐春雨，偏与睡相宜。襆被支头稳，茶瓯破梦迟。昔年为客惯，今日觉吾衰。无限沧洲意，令人有所思。","dynasty":"元代","title":"舟中昼寝"}
{"author":"成廷圭","content":"乱世兵虽满，吾儒气自伸。黄金赠说客，白璧聘从人。念子真才俊，嗟余岂隐沦。向来稽古学，留以奉君亲。","dynasty":"元代","title":"送叶以诚归金华"}
{"author":"成廷圭","content":"水光当户白，竹色上衣青。风露涵虚室，江湖入净瓶。林梢闲挂锡，月影静翻经。止观何闻见，秋声出杳冥。","dynasty":"元代","title":"题庆云东竹水居"}
{"author":"成廷圭","content":"黄叶树层层，兹游记昔曾。到山疑是梦，出寺忽逢僧。短簿荒祠酒，生公旧塔灯。留诗骇浮俗，山鬼也多能。","dynasty":"元代","title":"秋日游虎邱逢径山元上人"}
{"author":"成廷圭","content":"慈公卓锡处，台殿旧经行。恶竹何多俗，孤松只自清。步回春雨作，定起夜潮生。我亦逃禅者，山林老弟兄。","dynasty":"元代","title":"寄安国长老慈云谷"}
{"author":"成廷圭","content":"南国风尘满，西江道路难。乡人问家信，津吏识儒冠。短发何由黑，孤心只自丹。放歌聊纵酒，努力且加餐。","dynasty":"元代","title":"送李斯立"}
{"author":"成廷圭","content":"闭门三日雪，竹外转萧然。夜色侵书幌，春寒压篆烟。诗题名彦后，酒让老夫先。一个袁高士，风流五百年。","dynasty":"元代","title":"次韵雪诗"}
{"author":"成廷圭","content":"被旨辞京阙，还家复远途。行吟头戴笠，趺坐膝穿芦。佛国传宗镜，王门得衬珠。西来祖师意，先尔设伊蒲。","dynasty":"元代","title":"以张仲举韵送毅景中任长芦寺二载诗就答仲举其一"}
{"author":"成廷圭","content":"吾亦怜吾竹，萧然只数竿。多生遗病俗，独汝觉心安。五月秋声早，千山雨气寒。裁诗谢张祜，岁晚好相看。","dynasty":"元代","title":"以张仲举韵送毅景中任长芦寺二载诗就答仲举其二"}
{"author":"成廷圭","content":"深夜扣禅扃，天寒月在庭。鸟惊栖后树，僧掩读残经。蔓草风吹白，枇杷雪洗青。对床听法语，心孔愈惺惺。","dynasty":"元代","title":"夜过吴江宿于圣寿中复中行方丈"}
{"author":"成廷圭","content":"上相深求治，明公独爱民。三江不用武，两郡且行春。陇麦连村好，池秧得雨频。数州飘泊者，来此避风尘。","dynasty":"元代","title":"和谢雪坡太守东阡道中二首其一"}
{"author":"成廷圭","content":"栋宇依稀接广寒，通宵月色好相看。人閒尘土无来处，天上神仙正倚栏。子晋吹箫秋引凤，常娥飞佩夜乘鸾。兴来拟借清光便，碧海三山振羽翰。","dynasty":"元代","title":"王彦芳得月楼"}
{"author":"成廷圭","content":"天台老衲两眉庞，自起高楼枕石杠。煮茗别开留客处，论文多近坐禅窗。冥鸿散去犹相逐，独鹤飞来不作双。明发仙舟上霄汉，定传诗话满沧江。","dynasty":"元代","title":"周平叔夜宿崇明寺海云楼偕罗成之隐君文长老及卢隐君以沙头双瓶为韵各赋诗四首次韵卷后其三"}
{"author":"成廷圭","content":"千年老桧上青霄，三阁花飞不动摇。香骨自来盘左纽，苦心未忍弃前朝。蛟龙并立江云黑，鸾凤双啼海雾消。想得龟蒙题咏处，殿头风雨正萧条。","dynasty":"元代","title":"陈朝桧"}
{"author":"成廷圭","content":"酒量尚一斗，鬓丝馀几茎。辛夷开欲罢，何日问归程。","dynasty":"元代","title":"和饶介之春夜七绝其六"}
{"author":"成廷圭","content":"野寨苍茫落照中，东征三载未成功。黄金似土供儿戏，白骨如山泣鬼雄。天狗星流军府动，水犀兵散弩台空。于今人力消磨尽，谁念东南府库穷。","dynasty":"元代","title":"闰正月二十日闻泗州盱眙同日失守"}
{"author":"成廷圭","content":"东阁冲寒雪一枝，巡檐偏解索题诗。何郎老去风情减，羞见疏花照鬓丝。","dynasty":"元代","title":"墨梅"}
{"author":"成廷圭","content":"桃源流水似天台，彷佛三生到此来。玉杵玄霜无处觅，金堂玉室为谁开。沧州一夜生芳草，阴洞千年长绿苔。何必诳人秦甲子，渔人祗见两三回。","dynasty":"元代","title":"阮子华所藏桃源图"}
{"author":"成廷圭","content":"玉关西去火州城，五月蒲萄无数生。今日江南池馆里，万株联络水晶棚。","dynasty":"元代","title":"高昌王所画蒲萄熊九皋藏"}
{"author":"成廷圭","content":"忆陪冠盖集通津，下士无由拜后尘。曾和淮南招隐曲，得从天上谪仙人。鹓鸾在列谁堪并，鸿鹄高飞不可驯。遥想退朝香满袖，题诗还记竹轩春。","dynasty":"元代","title":"寄拔实尚书"}
{"author":"成廷圭","content":"秋谷文章在，清风四十年。先朝真宰相，平地旧神仙。逸气云霄上，荣光雨露边。印章封一品，楮币赐三千。忧国惟心切，匡时见节全。回咨还内藏，知足契皇天。忆自攀龙去，曾如抱虎眠。过家期上冢，谢病请归田。季父何时会，安书远道传。喜看亲族贵，仍愿弟兄贤。妙画何森若，真情亦霭然。封缄题日月，光彩照山川。未数甘棠笏，宜书汗竹编。子孙须宝秘，什袭永绵绵。","dynasty":"元代","title":"奉题李秋谷平章存日寄其叔父李同知安书后兼叙其实"}
{"author":"成廷圭","content":"海上东来转法轮，祖衣传久色逾新。携将天目山中雨，洒向蛾眉石上尘。行道要从无佛处，开堂须著有缘人。等閒拈出菩提子，百草千花不当春。","dynasty":"元代","title":"贺毅刚中长老住承天禅寺诗二首其二"}
{"author":"成廷圭","content":"雪窗深锁不曾开，却似阳春有脚来。琼树每从天上见，杏花多近日边栽。任教南国芙蓉怨，莫遣东家蛱蝶回。小圃无多闲草木，也分生意发枯荄。","dynasty":"元代","title":"王彦芳逢春坞"}
{"author":"成廷圭","content":"看山不出草堂门，门返萧萧是白云。隐几松风生鹤梦，卷帘秋水爱鹅群。坐开句曲仙人酒，起读临川太史文。后夜柁楼乘月色，贺家湖上拟寻君。","dynasty":"元代","title":"题韩致用五云书屋次程以文郎中韵"}
{"author":"成廷圭","content":"秋满东南第一山，古来贤达几登攀。两城楼阁西风里，八卫旌旂北斗间。羽扇纶巾君未老，麻衣草座我空閒。闭门拟撰平淮颂，河上来看奏凯还。","dynasty":"元代","title":"寄黄观澜经历时率八卫汉军屯盱眙"}
{"author":"成廷圭","content":"平居在城市，无梦傍江湖。世事有今日，生年犹故吾。检书逢越绝，引曲感吴趋。邻叟邀皆醉，归来不用扶。","dynasty":"元代","title":"秋夜杂咏三首其二"}
{"author":"成廷圭","content":"太息衰年七十强，经旬留宿赞公房。上堂也趁阇黎饭，入阁仍分般若汤。华渚虹霓生雨气，法筵龙象识天香。遥知今夕南湖月，谁与郎官共晚航。","dynasty":"元代","title":"寄兴圣寺琦元璞长老兼简黄庭英知事"}
{"author":"成廷圭","content":"荔薜墙空雨气深，湿苔满径竹森森。城中不得三农信，塞上争禁十日阴。野佃负薪多未得，邻翁乞米数相寻。笙歌饮散者谁子，命驾归来醉堕簪。","dynasty":"元代","title":"和崔元初秋日舒怀感时叙旧情见乎辞其二"}
{"author":"成廷圭","content":"千年老枝生铁色，雪魄冰魂谁貌得。三生石上见逋仙，独鹤归来楚云黑。何郎垂老客扬州，花前劝酒仍风流。江城吹笛月未落，梦回一夜生春愁。","dynasty":"元代","title":"题墨梅卷子"}
{"author":"成廷圭","content":"出门聊适意，草树碧纷纷。一雨破清晓，四山生白云。僧楼缘岭出，樵径过桥分。明日重携酒，来浇和靖坟。","dynasty":"元代","title":"晓出钱塘门"}
{"author":"成廷圭","content":"我有太古竹，青天骑作龙。明当渡江去，归听广陵钟。","dynasty":"元代","title":"和饶介之春夜七绝其四"}
{"author":"成廷圭","content":"可人送我双鶤鸡，五色毛羽生方齐。下堂呼儿解其缚，意欲飞上茅檐栖。山家得鸡如得凤，宁与野雉论高低。吾将洗鼎试灵药，白昼听尔云间啼。","dynasty":"元代","title":"谢冯仁伯惠双鸡"}
{"author":"成廷圭","content":"天上词臣锦作裳，喜趋清庙奉蒸尝。宝刀刻颂登彝鼎，金砚挥毫撰乐章。太液秋风黄鹄下，斋房明月紫芝香。礼成月荐应分胙，彩服承恩到北堂。","dynasty":"元代","title":"送陈子山状元赴太庙署令"}
{"author":"成廷圭","content":"此花超出万花群，阑槛真如隔彩云。琼馆曾蒙天一笑，玉箫空负月三分。溶溶瑞露通宵下，细细香风隔院闻。后土祠前春似梦，至今红袖客纷纷。","dynasty":"元代","title":"次饶介之琼花诗韵"}
{"author":"成廷圭","content":"鉴湖春水暖生波，几个归航载酒过。掩鼻东山将不免，伤心南浦竟如何。纷纷白发交情在，耿耿丹心老泪多。安得相从天上去，玉堂清夜听鸣珂。","dynasty":"元代","title":"王仲沔佥事隐居上虞之东山闻航海北山作此以寄"}
{"author":"成廷圭","content":"天上仙人紫绮裘，偶题明月到扬州。日边使者徵方急，泉下奸臣死亦羞。宣室正思前席问，淮南谁赋小山幽。玉堂信与人间隔，肯为琼花更少留。","dynasty":"元代","title":"送拔寔彦卿被召之翰林直学士"}
{"author":"成廷圭","content":"道士庄前秋事多，东家西家收晚禾。船头把酒对明月，听打夜场人唱歌。","dynasty":"元代","title":"竹枝歌其一"}
{"author":"成廷圭","content":"宇宙有此云林山，三十六峰如髻鬟。云林先生读书处，长松芝草非人间。白云裁衣亦自足，青精制饭何曾悭。朝光空濛起舒眺，人迹迥绝穷跻攀。青天荡荡海月出，照见先生冰雪颜。惟有方壶契幽眇，貌得彷佛来尘寰。宫中圣人正问道，布衣召入蓬莱班。玉堂给札纵挥洒，金匮启钥烦修删。于今听履上霄汉，圣人未放先生还。山中丧乱复何有，飞瀑落涧空潺湲。青林鸟啼野花发，白昼虎啸松风閒。朝廷宴坐见图画，亦应怀我双佩环。方壶先生在何处，胡不同来玉京住。鱼龙夜落河汉秋，却泛灵槎共归去。","dynasty":"元代","title":"兵部危太朴郎中家于临川云林山上请方方壶作云林图太朴索诗赋此"}
{"author":"成廷圭","content":"柔橹声乾破寂寥，青山矶下宿寒桥。乾坤万事双蓬鬓，风雨孤舟半夜潮。丹凤不来秋又老，玉人何处水空遥。几时更醉秦淮酒，细听渔樵话六朝。","dynasty":"元代","title":"同张仲举宿寒桥"}
{"author":"成廷圭","content":"潇洒君家锦照堂，石泉秋水煮茶香。沿池筱簜鞭尤润，当户蒲萄叶半黄。东馆坏垣尘漠漠，西城残照晚苍苍。春时数听尚书履，几送池边月色凉。","dynasty":"元代","title":"和崔元初秋日舒怀感时叙旧情见乎辞其三"}
{"author":"成廷圭","content":"散发空山只短衣，古来豪杰在知机。无人识是纯阳子，万壑千岩独自归。","dynasty":"元代","title":"洞宾出山像"}
{"author":"成廷圭","content":"幽香分得东篱本，每候开时九月前。晚岁谁从陶靖节，高风独数傅延年。清秋泛酒宾筵盛，白发簪花客帽偏。若个芬芳同老境，魏公佳句至今传。","dynasty":"元代","title":"贺耕叟晚香亭"}
{"author":"成廷圭","content":"宇宙有此云林山，三十六峰如髻鬟。云林先生读书处，长松芝草非人间。白云裁衣亦自足，青精制饭何曾悭。朝光空濛起舒眺，人迹迥绝穷跻攀。青天荡荡海月出，照见先生冰雪颜。惟有方壶契幽眇，貌得彷佛来尘寰。宫中圣人正问道，布衣召入蓬莱班。玉堂给札纵挥洒，金匮启钥烦修删。于今听履上霄汉，圣人未放先生还。山中丧乱复何有，飞瀑落涧空潺湲。青林鸟啼野花发，白昼虎啸松风閒。朝廷宴坐见图画，亦应怀我双佩环。方壶先生在何处，胡不同来玉京住。鱼龙夜落河汉秋，却泛灵槎共归去。","dynasty":"元代","title":"兵部危太朴郎中家于临川云林山上请方方壶作云林图太朴索诗赋此"}
{"author":"成廷圭","content":"广陵城下送轺车，贱子无由奉尺书。南峤几年仍盗贼，中原千里半邱墟。天闲岂少追风骑，人海犹多漏网鱼。素有澄清天下计，更须抗疏动乘舆。","dynasty":"元代","title":"送王君宝佥宪调河南道"}
{"author":"成廷圭","content":"半雨半晴春更佳，也知郭外少纷华。蛮王埠头多载酒，李家园中来看花。曲阑芳槛递隐见，苍松老竹相交加。安得长绳系乌足，不放西崦红日斜。","dynasty":"元代","title":"次饶介之游东皋佳作其一"}
{"author":"成廷圭","content":"苍梧愁云拂烟水，日暮无风波自起。何人吹箫作凤凰，披发临江迎帝子。黄陵女儿情更多，却掩冰弦泪如洗。千年遗恨人不知，坐对空山疑梦里。","dynasty":"元代","title":"湘江秋远图"}
{"author":"成廷圭","content":"范相南园五百秋，重来访古转多愁。啼乌树老台空在，饮马池荒水不流。芹泮好从多士乐，桂丛谁赋小山幽。诸公高会诗如锦，授简安能接胜游。","dynasty":"元代","title":"和周伯温参政九日南园宴集诗二首其二"}
{"author":"成廷圭","content":"南城雨尽午风和，二客相从步屧过。流水陂塘春事减，落花门巷晚愁多。银瓶自泻沙头酒，宝瑟谁调陌上歌。莫写江南断肠句，贺郎憔悴发空皤。","dynasty":"元代","title":"南城暮春"}
{"author":"成廷圭","content":"野寨苍茫落照中，东征三载未成功。黄金似土供儿戏，白骨如山泣鬼雄。天狗星流军府动，水犀兵散弩台空。于今人力消磨尽，谁念东南府库穷。","dynasty":"元代","title":"闰正月二十日闻泗州盱眙同日失守"}
{"author":"成廷圭","content":"洞庭山岚犹未消，炮车云起怕风潮。劝郎把舵莫放手，水恶须防第四桥。","dynasty":"元代","title":"再次韵其八"}
{"author":"成廷圭","content":"手分云汉下天津，一洗江淮战伐尘。紫气独行周柱史，白衣谁识李山人。铺陈礼乐三千字，保障东南亿万民。戡定成功在今日，未容归卧五湖春。","dynasty":"元代","title":"赠李左丞"}
{"author":"成廷圭","content":"浙水东边寺，禅房处处佳。千崖无虎豹，二月已莺花。晓饭天童笋，春泉雪窦茶。烦询梦堂叟，面壁几年华。","dynasty":"元代","title":"送澄上人游浙东其一"}
{"author":"成廷圭","content":"篷窗坐春雨，偏与睡相宜。襆被支头稳，茶瓯破梦迟。昔年为客惯，今日觉吾衰。无限沧洲意，令人有所思。","dynasty":"元代","title":"舟中昼寝"}
{"author":"成廷圭","content":"十刹亲题请疏开，法筵击鼓动春雷。自离南楚传灯后，重为东吴倡道来。两柱承天行日月，六鳌从地涌楼台。灵山诸佛生欢喜，散作祥风遍九垓。","dynasty":"元代","title":"贺毅刚中长老住承天禅寺诗二首其一"}
{"author":"成廷圭","content":"农父驱牛晓入城，可怜牛卖尽遭烹。明年湖上休兵后，一寸荒田不得耕。","dynasty":"元代","title":"杂赋五首其二"}
{"author":"成廷圭","content":"看罢璚花去不还，今闻笙鹤在云间。十洲何处留真迹，万古无人出此关。林下故交同白发，江南旧业只青山。丹经已付无为子，月夜犹疑响佩环。","dynasty":"元代","title":"挽周古善尊师"}
{"author":"成廷圭","content":"李君抱朴深居处，曲几匡床事事幽。三穴有谋怜狡兔，一巢无计笑痴鸠。白云生满溪前面，黄叶飞来屋上头。应是此中藏大巧，凤楼十二要添修。","dynasty":"元代","title":"藏李氏拙斋"}
{"author":"成廷圭","content":"彭城八月风尘起，数郡义兵多战死。良家子女复何辜，尽作黄河水中鬼。髑髅填海几时归，千古沉冤无处洗。王师一日天上来，虏船夜斫浮桥开。守桥将军不敢敌，狂澜倒泻声如雷。三山回望平如掌，野旷犹闻金鼓响。军中少年当封侯，争入辕门请功赏。江边老翁死即休，血泪沾襟空白头。","dynasty":"元代","title":"悲徐州"}
{"author":"成廷圭","content":"竹枝歌比柳枝高，红纸乌丝紫兔毫。夫婿从军不识字，殷勤写去也徒劳。","dynasty":"元代","title":"再次韵其五"}
{"author":"成廷圭","content":"世俗今多事，人心此一时。风尘吾道在，江海我生悲。白日终难系，青山不可移。吾方饮吾酒，君自着君棋。","dynasty":"元代","title":"秋夜杂咏三首其三"}
{"author":"成廷圭","content":"风卷寒溪漾碧沙，晓来惊见玉横斜。人间风日不到处，天上神仙解种花。九地暖回龙有穴，三山云静鹤无家。泛舟来觅芝田叟，留作山阴胜事誇。","dynasty":"元代","title":"瑞雪为刘芝田赋"}
{"author":"成廷圭","content":"当时弄月与吟风，一代高人自不同。伊洛源头无别派，孔颜心上有全功。岁寒只在箪瓢内，春色还归杖履中。今日看君能到此，不须重问爱莲翁。","dynasty":"元代","title":"程氏寻乐斋"}
{"author":"成廷圭","content":"南台二十四松厅，上应微垣执法星。定有威名清广海，岂无章疏动朝廷。铁冠精彩还簪笔，宝剑磨砻始发硎。竹下明年候骢马，也应旌节照林坰。","dynasty":"元代","title":"送王彦芳之南台御史"}
{"author":"成廷圭","content":"潇洒君家锦照堂，石泉秋水煮茶香。沿池筱簜鞭尤润，当户蒲萄叶半黄。东馆坏垣尘漠漠，西城残照晚苍苍。春时数听尚书履，几送池边月色凉。","dynasty":"元代","title":"和崔元初秋日舒怀感时叙旧情见乎辞其三"}
{"author":"成廷圭","content":"黄叶树层层，兹游记昔曾。到山疑是梦，出寺忽逢僧。短簿荒祠酒，生公旧塔灯。留诗骇浮俗，山鬼也多能。","dynasty":"元代","title":"秋日游虎邱逢径山元上人"}
{"author":"成廷圭","content":"重阑飞构入清溟，虎豹森罗户不扃。紫气拥关周问礼，玉光浮座汉传经。日斜海雾侵香案，夜静天风语铎铃。几度澹渊来说法，泉中应有老龙听。","dynasty":"元代","title":"王澹园明道堂"}
{"author":"成廷圭","content":"万重玉帛会蓬莱，先报中吴进表来。内使传宣催引见，舍人当殿拆封开。干戈载戢龙颜喜，正朔重颁凤历回。却袖天香上归骑，定分春色到苏台。","dynasty":"元代","title":"送谢参军朝京二首其一"}
{"author":"成廷圭","content":"幽居地僻人稀到，闭户长歌复短歌。红树也知秋老矣，青山不到客如何。茫茫天地凉风急，渺渺江湖夜雨多。淮泗数州消息断，只除征雁度关河。","dynasty":"元代","title":"次俞绍堂见赠诗韵"}
{"author":"成廷圭","content":"丁十五，一百健儿如猛虎。几年横行青海头，牛皮裁衫桑作弩。射阳湖上水贼来，白昼杀人何可数。将军宵遁旌旗空，倭甲蛮刀贼为主。西村月黑妻哭夫，东坞山深母寻女。屋庐烧尽将奈何，往往移家入城府。不是丁家诸健儿，仗剑谁能剪狐鼠。楼头酾酒齐唱歌，争剖贼心归衅鼓。官中无文立赏功，还向山东贩盐去。","dynasty":"元代","title":"丁十五歌"}
{"author":"成廷圭","content":"天上词臣小篆书，方今端合比琼琚。肯将南极仙人寿，题向东窗隐者居。玉屑露凝金错落，锦茵春暖绣芙蕖。缠腰信有扬州鹤，垂钓宁无渭水鱼。方士曾分烧药火，诸孙亲御看花车。黄金意气留宾客，白发风神照里闾。世上虚名皆寄尔，人生此乐复何如。芝兰香里浑如画，百岁传家庆有馀。","dynasty":"元代","title":"题周伯温待制为苏老人篆七十古来稀有字后"}
{"author":"成廷圭","content":"天下几人弹古琴，爱之不惜千黄金。春雷上天霹雳死，至今古调空消沉。金徽玉轸久寂莫，断文剥落尘埃侵。钟期一去不复返，况乃四海无知音。松风泠泠白日静，山水定以娱冲襟。无弦之趣世莫识，悠悠千载渊明心。古人今人若流水，善听善弹能有几。六峰隐者吾故人，得天下名亦琴耳。","dynasty":"元代","title":"六合郭节之听琴诗卷"}
{"author":"成廷圭","content":"坐对三峰绝俗缘，羽衣消散即神仙。几年大洞传真箓，十日清斋读内篇。采药每行青涧底，散花多近白云边。精神鍊得如冰雪，妙入羲皇太古先。","dynasty":"元代","title":"赠茅山彭鍊师"}
{"author":"成廷圭","content":"横江孤鹤翅如轮，一别山林五百春。肯借老夫骑过海，方壶圆峤少风尘。","dynasty":"元代","title":"和饶介之秋怀诗韵其十"}
{"author":"成廷圭","content":"老树半无叶，石根馀野花。高秋上河汉，用汝作灵槎。","dynasty":"元代","title":"画枯木"}
{"author":"成廷圭","content":"福山苍苍倚天碧，狼山巉巉生铁色。两山当江作海门，力尽神鞭驱不得。沧波万里从西来，楚尾吴头天一壁。阴风转地鲸怒翻，黑雾连空龙起立。来舟去楫不敢动，袖手傍观唯叹息。扶桑浴日飞上天，百怪潜消杳无迹。水光镜净山亦佳，目送云帆高百尺。青霄要路君既官，白首穷途我犹客。烟中隐隐见孤城，令我思乡心转剧。《骊驹》歌罢将奈何，倚杖江南望江北。","dynasty":"元代","title":"长江送别图题送周平叔之通州丞"}
{"author":"成廷圭","content":"庄严七宝供西僧，甲第纷纷竞割烹。独有四明贤太守，杏坛春酒宴诸生。","dynasty":"元代","title":"题四明太守丁宴学官卷子"}
{"author":"成廷圭","content":"昨夜马头雹，满天羊角风。吹灯不敢寐，愁坐欲书空。","dynasty":"元代","title":"和饶介之春夜七绝其七"}
{"author":"成廷圭","content":"西浙西江同应辟，此时此会记清欢。两贤共起诸侯幕，十载谁先御史冠。野寺听蝉秋冉冉，津亭维马雨珊珊。清时事业须公等，老我山中拭目看。","dynasty":"元代","title":"送郜彦清之浙西宪史时有高德晋同日应辟之江西所以诗中故及之"}
{"author":"成廷圭","content":"三月西城风日好，短筇随意踏晴沙。王孙不识蘼芜草，童子来寻枸杞芽。白发有人中卯酒，清泉无火煮春茶。山扉寂寂僧归晚，落尽辛夷一树花。","dynasty":"元代","title":"同诸公游西城木兰院"}
{"author":"成廷圭","content":"立马狼山最上峰，青天白日见英雄。防边肯发屯田计，富国兼收煮海功。烽火连营平野北，楼船酾酒大江东。干戈八载天应厌，笑挽扶桑早挂弓。","dynasty":"元代","title":"送吴志学通州帅府副元帅"}
{"author":"成廷圭","content":"落魄麻衣不受尘，黄金挥尽只清贫。新丰市上酒濯足，韦曲城南花恼人。豪杰谩嗤秦逐客，渔樵能话汉功臣。清时未老丹心在，且把长竿钓渭滨。","dynasty":"元代","title":"送杨士先归长安"}
{"author":"成廷圭","content":"句曲仙人止善君，乱离何处避尘氛。独乘一苇淩沧海，谁共三茅管白云。丹井洗瓢分石髓，宝函封检秘天文。他年定有方壶约，几夜苏台候鹤群。","dynasty":"元代","title":"送王止善归茅山"}
{"author":"成廷圭","content":"蜀冈缥缈之飞楼，风帘雾箔悬高秋。云间五色孤凤下，木杪几个哀猿愁。书生素有万言策，主人赠以千金裘。沧江坐啸者谁子，碌碌虚名何足收。","dynasty":"元代","title":"和孙行简夜宿万寿山经阁诗韵二首其一"}
{"author":"成廷圭","content":"刘庄久不到，草树郁苍苍。野艇买瓜果，村坊罗酒浆。水生沙井浅，潮上卤田荒。时共西清老，登高望夕阳。","dynasty":"元代","title":"刘庄"}
{"author":"成廷圭","content":"几年卓锡住苕溪，一日寻山入会稽。蒲室塔曾藏舍利，道林堂已种菩提。空中云气开楼阁，门外湍声杂鼓鼙。草木变迁吾老矣，隔江南望转凄迷。","dynasty":"元代","title":"寄越上能仁寺用章俊禅师"}
{"author":"成廷圭","content":"岁晚霜风裂弊裘，剑歌谈麈一生休。牵萝不补山中屋，挂席将归海上洲。月夜拂弦弹白雪，春朝携酒看丹邱。风流谁似曹公子，华发不知人世愁。","dynasty":"元代","title":"次曹新民感时伤事韵三首其一"}
{"author":"成廷圭","content":"翠竹白沙江上春，主人应喜得西宾。邻翁送子去就学，野老引孙来拜人。夜几看书红蜡短，晓盘供馔白鱼新。边尘不到沧州上，我欲相从一问津。","dynasty":"元代","title":"送郑复初赴白沙蔡宅馆"}
{"author":"成廷圭","content":"太湖三万六千顷，一代高贤独此翁。故宅有僧茶灶在，荒池无主鸭阑空。松陵唱和知谁再，茅屋襟期与我同。最爱长洲马明府，艰危犹自挹高风。","dynasty":"元代","title":"甫里先生故宅是时马县尹葺其庙"}
{"author":"成廷圭","content":"横江江水荡晴霞，秋尽夫君不到家。闺中小鬟也浪语，陌上听歌杨白花。","dynasty":"元代","title":"再次韵其二"}
{"author":"成廷圭","content":"湖上足清昼，雨馀生绿阴。扁舟到城近，曲港入村深。野叟频相问，郎君不可寻。西庵肯分席，吾亦老山林。","dynasty":"元代","title":"庞山湖泛舟过宁伯让庄所"}
{"author":"成廷圭","content":"冥冥妖祲黑如云，湖上旌旗乱不分。父子四人同战死，边庭谁说马将军。","dynasty":"元代","title":"哭马士明都事其一"}
{"author":"成廷圭","content":"一春开遍雨中花，几向东园管物华。老去始知身是客，愁来空拟醉为家。江楼帘箔飞香雾，野寨旌旗绚采霞。曳杖归来还自笑，夕阳原上数残鸦。","dynasty":"元代","title":"和李克约东皋杂兴四首其一"}
{"author":"成廷圭","content":"绣斧煌煌拥使舠，才名奕奕在中朝。甘泉词客河东赋，蓬岛仙人海上樵。风振紫山迎驿骑，云开金斗见秋雕。澄清事业须公等，桂树淮南未易招。","dynasty":"元代","title":"送干克庄佥宪调淮西道"}
{"author":"成廷圭","content":"江风吹尽暮天霞，我本淮人来寄家。吴门留滞不归去，开尽西轩白鹤花。","dynasty":"元代","title":"和饶介之秋怀诗韵其二"}
{"author":"成廷圭","content":"许令宫前旧卜邻，铁符传得尚如新。一弹指内三千仞，八百仙中勾几人。上界风云回羽节，空江雷雨泣蛟神。淮南他日来相访，却惜东湖借约尘。","dynasty":"元代","title":"胡道元隐东湖得许旌阳铁符延瘗旧名伏蛟台道元由广陵入京赋此以别"}
{"author":"成廷圭","content":"栋宇依稀接广寒，通宵月色好相看。人閒尘土无来处，天上神仙正倚栏。子晋吹箫秋引凤，常娥飞佩夜乘鸾。兴来拟借清光便，碧海三山振羽翰。","dynasty":"元代","title":"王彦芳得月楼"}
{"author":"成廷圭","content":"湖面茨莼叶半舒，湖中新出四腮鱼。黄金换酒须当醉，莫信黄金可贮储。","dynasty":"元代","title":"和饶介之秋怀诗韵其六"}
{"author":"成廷圭","content":"句曲仙人止善君，乱离何处避尘氛。独乘一苇淩沧海，谁共三茅管白云。丹井洗瓢分石髓，宝函封检秘天文。他年定有方壶约，几夜苏台候鹤群。","dynasty":"元代","title":"送王止善归茅山"}
{"author":"成廷圭","content":"八十七翁如古佛，山房只共白云居。一闻东土传来法，三校西天译后书。劫火不烧红舍利，冰池重长碧芙蕖。青城今夜白眉月，似汝招摇出大虚。","dynasty":"元代","title":"白云上人悼章"}
{"author":"成廷圭","content":"玉雪丰神未七旬，江淮谁识旧儒臣。眼空四海归何早，胸著千年汲愈新。从学王门唯此老，发挥朱子更何人。青州门外京华近，吾欲相从一问津。","dynasty":"元代","title":"送尹敬思令尹归青州并序其一"}
{"author":"成廷圭","content":"多景栖红树，秋风落白云。捕鱼频得隽，惊鹭不成群。","dynasty":"元代","title":"晚兴"}
{"author":"成廷圭","content":"山人垂老厌奔波，客里移居可奈何。居竹轩中无长物，采莲泾上有行窝。几茎白发梳来短，千古清尊饮尚多。最喜东邻王处士，闲来无事肯相过。","dynasty":"元代","title":"三月十日移居"}
{"author":"成廷圭","content":"岁岁双栖傍主人，昔年谁与号嘉宾。应图夜半衔环报，不比阶前得食驯。公干题诗犹未远，不疑作颂秪如新。东风更得周郎便，看尔翩翩上苑春。","dynasty":"元代","title":"南安周知事瑞雀"}
{"author":"成廷圭","content":"三寄新诗竹下来，多君高兴忆东淮。尘埃没马昏归舍，风雨听鸡晓入斋。此日阳城须谏议，当时方朔谩诙谐。曼曼花底相思夜，酒满春城月满街。","dynasty":"元代","title":"寄张仲举助教"}
{"author":"成廷圭","content":"㽘也衔冤谁与雪，明公公议动乾坤。狂澜既倒回中砥，白日高悬到覆盆。一代简书称折狱，百年冠盖见高门。承恩又上金銮去，万岁千秋奉至尊。","dynasty":"元代","title":"题泰州赵子威太守平反王㽘冤狱之事是时赵子威适除翰林待制"}
{"author":"成廷圭","content":"青袍朝士斋居处，一扫淄尘万虑忘。四壁东西凝雪色，八窗晓夜发天光。茅君为尔传宗旨，庄子由来止吉祥。有客坐驰空热恼，不知此地有清凉。","dynasty":"元代","title":"题茅子刚虚白斋"}
{"author":"成廷圭","content":"桃源流水似天台，彷佛三生到此来。玉杵玄霜无处觅，金堂玉室为谁开。沧州一夜生芳草，阴洞千年长绿苔。何必诳人秦甲子，渔人祗见两三回。","dynasty":"元代","title":"阮子华所藏桃源图"}
{"author":"成廷圭","content":"淮楚纷纷际，谁怜老逸民。一为吴郡客，三见洞庭春。世路间关久，侯门接纳频。麻衣犹似雪，不敢涴缁尘。","dynasty":"元代","title":"和谢雪坡太守东阡道中二首其二"}
{"author":"成廷圭","content":"边报传来实失惊，妖氛独不犯湓城。义兵一日同生死，信史千年托姓名。别戍几人回士马，沧江通夜走公卿。九州尽得如公者，始信文儒有老成。","dynasty":"元代","title":"十一月十四日有感寄江州太守李子威其二"}
{"author":"成廷圭","content":"海上东来转法轮，祖衣传久色逾新。携将天目山中雨，洒向蛾眉石上尘。行道要从无佛处，开堂须著有缘人。等閒拈出菩提子，百草千花不当春。","dynasty":"元代","title":"贺毅刚中长老住承天禅寺诗二首其二"}
{"author":"成廷圭","content":"木杪见浮图，盘盘一径迂。倚岩留客坐，过岭倩人扶。野色平如削，湖光澹欲无。残碑不可读，春草没双趺。","dynasty":"元代","title":"登灵岩山"}
{"author":"成廷圭","content":"二老题诗处，风流不再逢。客归黄叶雨，僧住白莲峰。谁谓山无凤，人传井有龙。白头江海上，今夕寄行踪。","dynasty":"元代","title":"向游武林之龙井过南天竺登二老亭曾赋二诗"}
{"author":"成廷圭","content":"垂老重来此，临分即惘然。云吞隔浦树，潮打送风船。卜筑虚求地，行藏欲问天。淮南兵革后，荒却种瓜田。","dynasty":"元代","title":"四月十三离上洋回华亭"}
{"author":"成廷圭","content":"浙水东边寺，禅房处处佳。千崖无虎豹，二月已莺花。晓饭天童笋，春泉雪窦茶。烦询梦堂叟，面壁几年华。","dynasty":"元代","title":"送澄上人游浙东其一"}
{"author":"成廷圭","content":"浙水西边寺，天寒子独经。雪山当户白，云树入湖青。虎迹泉头见，猿声石上听。俊公中立坐，烦尔候禅扃。","dynasty":"元代","title":"送澄上人游浙东其二"}
{"author":"成廷圭","content":"野水明春色，晴沙带汐痕。朱楼黄鸟日，青草白鹅村。野老能分席，官军不到门。毋烦问渔艇，即此是桃源。","dynasty":"元代","title":"三月二十五日过上洋十六保徐居士柯庄二首其一"}
{"author":"成廷圭","content":"趁潮深入港，风急水西流。沙润轻沾屐，桥低欲碍舟。孤花馀晚艳，芳草乱春愁。沙鸟应相笑，衰年尚远游。","dynasty":"元代","title":"三月二十五日过上洋十六保徐居士柯庄二首其二"}
{"author":"成廷圭","content":"广陵城下送轺车，贱子无由奉尺书。南峤几年仍盗贼，中原千里半邱墟。天闲岂少追风骑，人海犹多漏网鱼。素有澄清天下计，更须抗疏动乘舆。","dynasty":"元代","title":"送王君宝佥宪调河南道"}
{"author":"成廷圭","content":"白发镜中添几茎，江空岁晚可怜生。千金有人市马骨，一饭何处无鱼羹。东家娶妇夜宴客，北里送子春朝京。年当五十不得意，目送飞鸿生远情。","dynasty":"元代","title":"寄芊希曾"}
{"author":"成廷圭","content":"一住行窝几百年，蓬头长日走如颠。海棠亭下重阳子，莲叶舟中太乙仙。无物可离虚壳外，有人能悟未生前。出门一笑无拘碍，云在东湖月在天。","dynasty":"元代","title":"道士胡道元常以一舟往来洪之东湖其自扁有曰活死人窝为赋此"}
{"author":"成廷圭","content":"深巷曾经显者过，春风披拂到松萝。右军墨沼笼鹅在，左相官瓶送酒多。乡井未忘生处乐，江湖犹赋醉时歌。阶墀久不投名刺，奈此衰翁老病何。","dynasty":"元代","title":"谢王左丞鹅酒之惠"}
{"author":"成廷圭","content":"古松存古操，岂意受秦封。岁晚风尘表，空山作卧龙。","dynasty":"元代","title":"题三友轩汤直学求赋三首其一"}
{"author":"成廷圭","content":"桂丛竞发山之阿，大株小株秋婆娑。灵鹫峰头月色薄，乌龙潭上天香多。吴刚持斧不敢近，郗诜对策将如何。岂惟二季在仙籍，诸孙还见援枝柯。","dynasty":"元代","title":"沙子中监县二子善才善庆俱登第因名其所居之山曰联桂所以纪瑞也诗以美之其二"}
{"author":"成廷圭","content":"江头野花红欲然，春去秋来不记年。寻得秦皇系缆石，青沙一色草如烟。","dynasty":"元代","title":"再次韵其九"}
{"author":"成廷圭","content":"老去无因接胜游，题诗烦寄海云楼。天空直与海无底，云起正当楼上头。黑水几程通直谷，青山一发是瀛洲。高明境界无尘到，抚卷令人咏未休。","dynasty":"元代","title":"周平叔夜宿崇明寺海云楼偕罗成之隐君文长老及卢隐君以沙头双瓶为韵各赋诗四首次韵卷后其二"}
{"author":"成廷圭","content":"番阳台上生春草，湖外之山为谁好。沧波日日送征帆，多少行人此中老。翁昔少年初远游，吴楚东南事幽讨。江海诗名三十年，尽揽风烟入行稿。归卧冠山一半云，知足由来合天道。黄金似水供岁时，白发如霜照清昊。却留一半与诸君，若个似翁归亦早。傍人错比争墩翁，翁若闻之应绝倒。","dynasty":"元代","title":"半山歌为馀干周隐君作隐君早岁江湖中有半山行藁三十年晚归冠山终老焉"}
{"author":"成廷圭","content":"重阑飞构入清溟，虎豹森罗户不扃。紫气拥关周问礼，玉光浮座汉传经。日斜海雾侵香案，夜静天风语铎铃。几度澹渊来说法，泉中应有老龙听。","dynasty":"元代","title":"王澹园明道堂"}
{"author":"成廷圭","content":"风尘千里暗淮堧，六合孤城独晏然。保障正符明主意，歌谣争颂长官贤。公庭吏散门如水，驿馆宾来酒似川。疏水为湟成重地，返风灭火动皇天。军需会计多雄略，兵卫森罗总少年。兴学未闻忘俎豆，防边仍见戢戈鋋。编民辟地增输赋，远客移家愿受廛。封壤远连瓜步外，妖氛不到瓦梁边。鱼盐山市宵鸣柝，米麦江桥晓泊船。十邑自今称第一，前程谁谓隔三千。王纲政尔关明教，民瘼何人解倒悬。舆论已传霄汉上，丰碑立在县衙前。","dynasty":"元代","title":"赠六合县宣差伯士宁因兵乱于滁泗之间独县境肃然作诗以叙其实"}
{"author":"成廷圭","content":"此花超出万花群，阑槛真如隔彩云。琼馆曾蒙天一笑，玉箫空负月三分。溶溶瑞露通宵下，细细香风隔院闻。后土祠前春似梦，至今红袖客纷纷。","dynasty":"元代","title":"次饶介之琼花诗韵"}
{"author":"成廷圭","content":"应辟江南肃政堂，君才十倍宪诸郎。先公向已乘骢马，多士今还睹凤凰。祖帐晓开山木霁，官船夜泊水花凉。三吴民力诛求尽，当为明时振纪纲。","dynasty":"元代","title":"送李周南之浙西道"}
{"author":"成廷圭","content":"二老题诗处，风流不再逢。客归黄叶雨，僧住白莲峰。谁谓山无凤，人传井有龙。白头江海上，今夕寄行踪。","dynasty":"元代","title":"向游武林之龙井过南天竺登二老亭曾赋二诗"}
{"author":"成廷圭","content":"石子坡头松两株，水光岚气护幽居。山翁被酒爱骑马，溪友放船来捕鱼。秋色自随黄叶老，野怀常共白云舒。何时卜筑如图画，竹下开轩更读书。","dynasty":"元代","title":"题山居图"}
{"author":"成廷圭","content":"大学小学列六斋，先生讲席多英才。公堂昕鼓会食罢，门榜月录分题来。清时如此教养备，老夫一见心神开。束书胡为赋归去，石田未必荒苍苔。","dynasty":"元代","title":"送娄所性归溧水"}
{"author":"成廷圭","content":"荣河东去几迁移，抚事令人动所思。龙马不来吾已矣，蓍龟多验汝知之。仙坛作记高千古，精舍明经此一时。且向程门求绝学，吟风弄月有深期。","dynasty":"元代","title":"河图精舍"}
{"author":"成廷圭","content":"海涌峰头行径微，芒屦欲趁孤云飞。风高木客作人语，月出天王骑虎归。杰阁重楼递隐见，寒泉古木相因依。荒邱王气岂消歇，干将莫耶千载稀。","dynasty":"元代","title":"重游虎邱寺"}
{"author":"成廷圭","content":"君不见项王乌骓如黑龙，蹴踏万里烟尘空。五年乘之勇无敌，七十二战收奇功。又不见白门赤兔来向东，神物终属云长公。百万军中刺名将，疾如健鹘追秋风。龙眠居士亲貌得，毛色意态将无同。沙场无人白日静，平陂浅草青茸茸。双蹄直立欲变化，两尾突起争豪雄。还君此图三叹息，此马忽去难再得。江南异事人未知，又见麒麟出东壁。","dynasty":"元代","title":"马国瑞所题李龙眠画赤黑二马相戏卷子一轴索余题诗因题卷后"}
{"author":"成廷圭","content":"秘阁儒臣读武经，亲承斋斧下清溟。鱼龙出海瞻卿月，牛斗回天避将星。扫荡妖氛清社稷，指挥能事速风霆。玉堂岂少昌黎笔，重刻平淮第一铭。","dynasty":"元代","title":"送秘书太卿高志道总戎淮西"}
{"author":"成廷圭","content":"水阁云廊深复深，开轩绿雾常阴阴。凉宵濯足月在港，清昼读书风满林。食笋也胜鱼肉味，截筒谁作凤凰吟。清凉更在声尘外，夜夜海潮生妙音。","dynasty":"元代","title":"寄题海上积善庵水竹轩"}
{"author":"成廷圭","content":"江海翩然勇赋归，只从静里见天机。一经断送休休了，万事消磨念念非。隐几不知流水动，闭门常见白云飞。若为同结斋中友，老向苍山采蕨薇。","dynasty":"元代","title":"寄题西江罗隐君本心斋"}
{"author":"成廷圭","content":"梦绕南冈北岭云，一杯无计洒松筠。世间我岂长贫者，地下君为不死人。夜雨自荒张祜宅，秋风谁障庾公尘。于今友道俱凋丧，落日江湖泪满巾。","dynasty":"元代","title":"吴中五日追念故友李时中李钦嗣有感而作为时中生忌"}
{"author":"成廷圭","content":"白发交游共七旬，翩然长逝独伤神。中原朝士无多传，太学诸生复几人。旧业已荒吴郡宅，新阡还与范公邻。伊谁杰笔书潜德，一束生刍泪满巾。","dynasty":"元代","title":"冯安道提举挽章"}
{"author":"成廷圭","content":"一舸宽于一亩宫，两溪无处不春风。遥知篷下观书者，即是壶中卖药公。啸隔沧洲声似虎，丹藏别室气如虹。平生悔不谋深隐，蓑笠何时与子同。","dynasty":"元代","title":"送沈玉泉书药舟"}
{"author":"成廷圭","content":"中原九月黄河水，平陆鱼龙吹浪起。飞霜萧萧鸿雁来，禾黍漂流桑枣死。大风怒号扬飞尘，白昼剽掠如无人。官军不诛海东贼，县吏乃杀西村民。夜闻羽书起丁力，老稚嗷嗷向谁泣。我当六十将奈何，扶杖淮南望淮北。","dynasty":"元代","title":"闻中原河决盗起有感"}
{"author":"成廷圭","content":"白发孀居丧乱中，苦心仍与柏舟同。事夫在昔如宾礼，教子于今有父风。麻枲服劳忘夜寝，粢盛供给愿年丰。男儿饿死浑闲事，抚卷题诗意未穷。","dynasty":"元代","title":"海陵钱文宪母汪节妇卷后"}
{"author":"成廷圭","content":"凭高望不极，多景复多愁。落日随天转，空江入海流。渔樵何处老，兵甲几时休。却忆唯心叟，题诗在上头。","dynasty":"元代","title":"登多景楼怀唯心上人"}
{"author":"成廷圭","content":"青军黄军日自斗，西城南城门不开。诸侯相对面似土，今我不乐心如灰。饥乌在树噤无语，苍蝇满案从何来。年衰但愿饱粝食，意到聊且持吾杯。","dynasty":"元代","title":"八月三日书所见"}
{"author":"成廷圭","content":"夜半金乌海上翔，行来夹日酷于霜。庭前几个芭蕉叶，未到秋分一半黄。","dynasty":"元代","title":"和饶介之秋怀诗韵其三"}
{"author":"成廷圭","content":"歌罢河东孝子诗，满堂宾客动嗟咨。何由得著斓斑服，一日娱亲十二时。","dynasty":"元代","title":"邓孝子行卷二首其一"}
{"author":"成廷圭","content":"宰相官之不受招，碧梧林巷自逍遥。溪头二月花先发，洞里千年雪未消。朝士过门时载酒，仙人飞佩夜吹箫。社图谁写耆英会，还肯中间著老樵。","dynasty":"元代","title":"题何德深溪南小隐"}
{"author":"成廷圭","content":"淮楚纷纷际，谁怜老逸民。一为吴郡客，三见洞庭春。世路间关久，侯门接纳频。麻衣犹似雪，不敢涴缁尘。","dynasty":"元代","title":"和谢雪坡太守东阡道中二首其二"}
{"author":"成廷圭","content":"雨水经旬雪复作，巷陌春泥断往来。东海祗留诗卷在，南湖谁送酒船回。自惭白发殷勤别，可惜琼花次第开。我忆慈溪旧游地，不知淮泗有风埃。","dynasty":"元代","title":"送马易之回四明"}
{"author":"成廷圭","content":"秋入空山万窍鸣，山前山后乱潮生。不知天籁非人籁，却认风声似海声。直干也随羊角旋，高枝唯恐鹤巢倾。毕宏韦偃还听否，惨淡经营画得成。","dynasty":"元代","title":"再题郜彦清万壑松涛"}
{"author":"成廷圭","content":"篷窗坐春雨，偏与睡相宜。襆被支头稳，茶瓯破梦迟。昔年为客惯，今日觉吾衰。无限沧洲意，令人有所思。","dynasty":"元代","title":"舟中昼寝"}
{"author":"成廷圭","content":"旧隐荆溪第几村，手栽松桧至今存。大茅峰下千年鹤，迟汝重来问子孙。","dynasty":"元代","title":"题张天民移居图"}
{"author":"成廷圭","content":"千年老桧上青霄，三阁花飞不动摇。香骨自来盘左纽，苦心未忍弃前朝。蛟龙并立江云黑，鸾凤双啼海雾消。想得龟蒙题咏处，殿头风雨正萧条。","dynasty":"元代","title":"陈朝桧"}
{"author":"成廷圭","content":"酒兵无力破愁城，春尽空山杜宇声。敲缺唾壶眠不得，半帘花影月三更。","dynasty":"元代","title":"春夜"}
{"author":"成廷圭","content":"怪石玲珑白，方盆玛瑙红。倭僧到中国，何处挹清风。","dynasty":"元代","title":"题倭僧所画菖蒲小景四首其四"}
{"author":"成廷圭","content":"中原九月黄河水，平陆鱼龙吹浪起。飞霜萧萧鸿雁来，禾黍漂流桑枣死。大风怒号扬飞尘，白昼剽掠如无人。官军不诛海东贼，县吏乃杀西村民。夜闻羽书起丁力，老稚嗷嗷向谁泣。我当六十将奈何，扶杖淮南望淮北。","dynasty":"元代","title":"闻中原河决盗起有感"}
{"author":"成廷圭","content":"桃源流水似天台，彷佛三生到此来。玉杵玄霜无处觅，金堂玉室为谁开。沧州一夜生芳草，阴洞千年长绿苔。何必诳人秦甲子，渔人祗见两三回。","dynasty":"元代","title":"阮子华所藏桃源图"}
{"author":"成廷圭","content":"我本沧江樵牧人，却怜垂老见风尘。边城笳鼓伤心近，野寨旌旂入望新。四海正歌垂拱日，百年犹忆至元春。艰难未改心如铁，潦倒空悲发似银。","dynasty":"元代","title":"次陈养吾见寄韵"}
{"author":"成廷圭","content":"放船晚作南湖游，一葫芦酒当船头。白云翩衣紫霞帔，松风吹发寒飕飕。少焉月出影零乱，散作百顷玻璃秋。有月复有酒，不饮令人愁。谪仙在何许，空葬青山头。我家草堂月更好，何如返棹归来休。归来休，痴人不饮月亦羞。素娥起舞我摘阮，对饮岂必论觥筹，千载与月同风流。","dynasty":"元代","title":"题顾秀才所藏舟中看月图"}
{"author":"成廷圭","content":"白头老卒衣欲穿，日日织屦能几钱。点名去讨海东贼，别家泣上城南船。自云十五入行伍，掠阵争誇力如虎。卖刀买酒看升平，六十年来不用武。将军醉即骑马归，犹散黄金教歌舞。中原上马贼更多，白昼杀人谁作主。我今老去死即休，白骨填海何人收。朝堂昨日下黄榜，谁家年少当封侯。","dynasty":"元代","title":"哀老卒"}
{"author":"成廷圭","content":"老来也欲惜年华，春正浓时不在家。江上苦遭寒食雨，梦中犹见广陵花。书藏旧箧应无恙，酒忆新楼不用赊。日暮荒城闻鬼泣，东风吹恨满天涯。","dynasty":"元代","title":"寒食日松江有怀广陵"}
{"author":"成廷圭","content":"昔年漕运开洋日，御赐香来动杳冥。真箓九朝连昼夜，斋厨一月断荤腥。祠光赤现天妃火，云气黄占使者星。沉璧丽牲严祀典，至今神肃在宫庭。","dynasty":"元代","title":"题上海天妃宫因见王元吉壁间所题诗次韵二首伤今感昔情见于辞其一"}
{"author":"成廷圭","content":"四月上林蒲笋出，玉堂风致一时新。也知天上樱桃宴，不致山中草莽臣。皂帽醉归当此日，金盘分赐共何人。吾家一树红堪摘，取荐春醪莫笑贫。","dynasty":"元代","title":"和张仲举五月荐樱桃之作"}
{"author":"成廷圭","content":"余生堪叹复堪怜，喜际明时老市廛。把菊已从前一日，种桃犹待后千年。但令有子亲书帙，莫怪无人送酒钱。寡欲清心今得矣，炼丹何用学神仙。","dynasty":"元代","title":"九月十日自寿"}
{"author":"成廷圭","content":"庄严七宝供西僧，甲第纷纷竞割烹。独有四明贤太守，杏坛春酒宴诸生。","dynasty":"元代","title":"题四明太守丁宴学官卷子"}
{"author":"成廷圭","content":"树上孤猿树下獐，山林物性各相忘。不知万里中原阔，鹰犬交驰苜蓿场。","dynasty":"元代","title":"题獐猿便面"}
{"author":"成廷圭","content":"踞湖之上几千尺，下有沧波通笠泽。百年华屋与荒邱，两地相望泪沾臆。亲殁知几年，抱痛如一日。孤云飞处最关情，漠漠愁魂招不得。魂之来兮云下垂，月落分明见颜色。魂之去兮云亦空，歘忽消沈竟无迹。悠悠飞去复飞来，孝子之心岂终极。我家扬州好墓田，老作江南未归客。天涯芳草又春深，梦里还家作寒食。","dynasty":"元代","title":"题笠泽金伯祥横山墓所之瞻云轩"}
{"author":"成廷圭","content":"葑门晓发吴淞船，手把传符津吏前。五年别家走未已，素发萧萧垂两肩。小龙江头旧游处，东家西家争招延。匆匆会散等过鸟，风吹湖水春无边。云林高士独不见，倚篷四望心茫然。惊湍叠浪岂作恶，渚花江草仍争妍。夕阳收港泊陈店，入市买鱼烧荻鞭。蓉城公子今最贤，赋诗行酒能周旋。一谈一笑烛欲尽，野戍不闻钟鼓传。却忆山中小儿女，如此明月应未眠。","dynasty":"元代","title":"夜泊陈店舟中写怀兼柬云林高士时张孟肤同舟"}
{"author":"成廷圭","content":"先生八月乘烟雾，妻子同随海上槎。太守宾筵先肃客，广文官舍即为家。波涛浩荡藏阴火，岛屿微茫接太霞。闻说三洲多药草，可能无意到丹砂。","dynasty":"元代","title":"送罗成之移居崇明其子季通亦之本州校官"}
{"author":"成廷圭","content":"费家洲上元公塔，又见前身示见时。舍利放光成五色，牡丹分供作千枝。法门总是西来意，经藏兼传古注诗。文笔峰前松树下，瓮书藏得待吾师。","dynasty":"元代","title":"过碛沙延寿寺入游赠毅刚中长老"}
{"author":"成廷圭","content":"哭尽秋天月不明，哀容憔悴欲无生。泪痕渍入泉台石，万古千秋父子情。","dynasty":"元代","title":"邓孝子行卷二首其二"}
{"author":"成廷圭","content":"汝翁早岁值风尘，与母分离三十春。远道求之疑隔世，高堂喜极转伤神。干戈满地方多事，骨肉全家有几人。甚欲题诗歌孝子，老怀兴感恐沾巾。","dynasty":"元代","title":"题海陵张孝子传"}
{"author":"成廷圭","content":"彭泽归来落落然，风流不写义熙年。东篱菊种无寻处，老树荒台锁暮烟。","dynasty":"元代","title":"和饶介之秋怀诗韵其九"}
{"author":"成廷圭","content":"秀州城西春事微，二月苦雨行人稀。江湖渺然不可渡，风雨如此将安归。老来口腹胡为累，乱后人民今见非。兼旬不得武陵信，倚杖南望孤鸿飞。","dynasty":"元代","title":"二月十四日风雨孤坐秀州城西僧舍赋此"}
{"author":"成廷圭","content":"紫宸奏对出班行，画省论思昼漏长。三月不知烧笋味，一春还忆煮茶香。几人白发黄花酒，何处青山绿野堂。扶植皇纲在今日，中原草木仰辉光。","dynasty":"元代","title":"寄乌古孙干卿参议"}
{"author":"成廷圭","content":"范相南园五百秋，重来访古转多愁。啼乌树老台空在，饮马池荒水不流。芹泮好从多士乐，桂丛谁赋小山幽。诸公高会诗如锦，授简安能接胜游。","dynasty":"元代","title":"和周伯温参政九日南园宴集诗二首其二"}
{"author":"成廷圭","content":"老去思亲十二时，灯前犹诵蓼莪诗。烝尝彷佛归来也，颜色分明梦见之。问寝不忘晨起早，倚门谁念暮归迟。多君苦行多于我，忍听长原楚些词。","dynasty":"元代","title":"蒋文甫以其祀亲之室扁曰思斋时余方哭母故及之"}
{"author":"成廷圭","content":"葑门晓发吴淞船，手把传符津吏前。五年别家走未已，素发萧萧垂两肩。小龙江头旧游处，东家西家争招延。匆匆会散等过鸟，风吹湖水春无边。云林高士独不见，倚篷四望心茫然。惊湍叠浪岂作恶，渚花江草仍争妍。夕阳收港泊陈店，入市买鱼烧荻鞭。蓉城公子今最贤，赋诗行酒能周旋。一谈一笑烛欲尽，野戍不闻钟鼓传。却忆山中小儿女，如此明月应未眠。","dynasty":"元代","title":"夜泊陈店舟中写怀兼柬云林高士时张孟肤同舟"}
{"author":"成廷圭","content":"晓起坐终日，无人扣竹扉。柿因风落早，菊为雨开迟。稚子能赊酒，邻翁许借诗。白头无别计，空负圣明时。","dynasty":"元代","title":"斋居"}
{"author":"成廷圭","content":"吴门五月看除目，喜见郎君好姓名。画省故人持酒送，黄堂太守下车迎。百年治道随天运，一代人才出旦评。上相忧民何以报，会将新政致升平。","dynasty":"元代","title":"贺顾克善授平江经历"}
{"author":"成廷圭","content":"征车载道马駉駉，更尽沙头双玉瓶。十月淮南逢小雪，五云天上望前星。龙文符宝连函出，鹤禁箫韶弭节听。鄂国平南好勋业，嘉言何处惜朝廷。","dynasty":"元代","title":"寄衰翁东宫典宝监知事史仲文赴京之任赋诗二首为饯其二"}
{"author":"成廷圭","content":"乔麦花开如白烟，并催农事了霜前。晚禾未割豆先熟，双髻女儿齐下田。","dynasty":"元代","title":"竹枝歌其二"}
{"author":"成廷圭","content":"乱世兵虽满，吾儒气自伸。黄金赠说客，白璧聘从人。念子真才俊，嗟余岂隐沦。向来稽古学，留以奉君亲。","dynasty":"元代","title":"送叶以诚归金华"}
{"author":"成廷圭","content":"西江万君头戴笠，清时典教山阳邑。王侯折简不可招，令尹之前只长揖。深衣上堂开讲筵，衿佩铿锵如鹄立。六经字字在所行，要使儒风更俗习。朝盘苜蓿甘如饴，不羡诸公谋肉食。人材作养期有成，他日当为教官式。","dynasty":"元代","title":"送万嘉会教谕之山阳"}
{"author":"成廷圭","content":"宰相官之不受招，碧梧林巷自逍遥。溪头二月花先发，洞里千年雪未消。朝士过门时载酒，仙人飞佩夜吹箫。社图谁写耆英会，还肯中间著老樵。","dynasty":"元代","title":"题何德深溪南小隐"}
{"author":"成廷圭","content":"锡谷三山霖雨开，筹边须仗济时才。行兵暗与孙吴合，论道多从董贾来。太府上功金作印，高堂称寿玉为杯。将星夜夜明如月，独向中天拱上台。","dynasty":"元代","title":"寄王左丞"}
{"author":"成廷圭","content":"怪石玲珑白，方盆玛瑙红。倭僧到中国，何处挹清风。","dynasty":"元代","title":"题倭僧所画菖蒲小景四首其四"}
{"author":"成廷圭","content":"露气涓涓欲二更，小舟犹向月中行。前村知有人家近，隔浦微闻犬吠声。","dynasty":"元代","title":"夜宿野城"}
{"author":"成廷圭","content":"小窗病酒厌厌卧，春色三分二分过。仙人谩织藕丝长，金铜难补菱花破。花间蛱蝶已双飞，叶底青梅才一个。綵笔题诗人未归，愁肠一似车轮大。","dynasty":"元代","title":"和杨孟载春愁诗原韵录寄杨铁崖"}
{"author":"成廷圭","content":"句曲仙人止善君，乱离何处避尘氛。独乘一苇淩沧海，谁共三茅管白云。丹井洗瓢分石髓，宝函封检秘天文。他年定有方壶约，几夜苏台候鹤群。","dynasty":"元代","title":"送王止善归茅山"}
{"author":"成廷圭","content":"江头野花红欲然，春去秋来不记年。寻得秦皇系缆石，青沙一色草如烟。","dynasty":"元代","title":"再次韵其九"}
{"author":"成廷圭","content":"邻瓮新篘曲米香，梦魂夜夜绕槽床。故人不饮今何在，秋尽空山苜蓿长。","dynasty":"元代","title":"和饶介之秋怀诗韵其一"}
{"author":"成廷圭","content":"定居人种竹，居定竹依人。新笋甜于肉，长竿健似身。","dynasty":"元代","title":"居竹轩"}
{"author":"成廷圭","content":"陵谷东南几变迁，琼台仍在白云边。阎浮世上今何日，句曲山前第八天。说法久要狂外史，挥毫曾识大痴仙。人间俯仰三千岁，抚卷题诗一惘然。","dynasty":"元代","title":"马瞿睿夫题张伯雨外史评黄子久画仙山楼观图"}
{"author":"成廷圭","content":"对酒悲歌泪满衣，楚天摇落又斜晖。风尘万里与君别，江海一舟何处归。老去且留吾舌在，愁来长惜壮心违。临岐不尽平生意，沙苑无云鹤自飞。","dynasty":"元代","title":"送张明善归武昌随又移家眷入蜀"}
{"author":"成廷圭","content":"白狼山头僧卓庵，我蹑飞履穷幽探。麻姑又见海清浅，女娲不补天东南。危枝如龙固矫矫，怪石似虎犹耽耽。兴来提笔写狂语，此身只合栖云龛。","dynasty":"元代","title":"登狼山醉题僧壁"}
{"author":"成廷圭","content":"苍梧愁云拂烟水，日暮无风波自起。何人吹箫作凤凰，披发临江迎帝子。黄陵女儿情更多，却掩冰弦泪如洗。千年遗恨人不知，坐对空山疑梦里。","dynasty":"元代","title":"湘江秋远图"}
{"author":"成廷圭","content":"太祖开中国，元臣起朔方。八荒归版籍，千载际明良。奕世兼茅土，闻孙列庙堂。白麻新命相，紫诰旧封王。镂玉为符契，镕金作印章。既徵扶社稷，仍赉理阴阳。辽海风尘静，梁园草木芳。精忠存北阙，化泽被南荒。翠织龙衣密，黄封蜜酒香。三吴歌盛美，百辟仰辉光。士已歌麟趾，人争睹凤凰。小儒狂斐在，有颂继甘棠。","dynasty":"元代","title":"上丞相多尔济国王"}
{"author":"成廷圭","content":"手分云汉下天津，一洗江淮战伐尘。紫气独行周柱史，白衣谁识李山人。铺陈礼乐三千字，保障东南亿万民。戡定成功在今日，未容归卧五湖春。","dynasty":"元代","title":"赠李左丞"}
{"author":"成廷圭","content":"彭泽归来落落然，风流不写义熙年。东篱菊种无寻处，老树荒台锁暮烟。","dynasty":"元代","title":"和饶介之秋怀诗韵其九"}
{"author":"成廷圭","content":"荣河东去几迁移，抚事令人动所思。龙马不来吾已矣，蓍龟多验汝知之。仙坛作记高千古，精舍明经此一时。且向程门求绝学，吟风弄月有深期。","dynasty":"元代","title":"河图精舍"}
{"author":"成廷圭","content":"剑脊秋逾劲，鞭根老更繁。何堪拜吾竹，尚可友溪荪。","dynasty":"元代","title":"题倭僧所画菖蒲小景四首其二"}
{"author":"成廷圭","content":"野蔓被长坂，秋花翳前林。登高望孤冢，凉露忽已深。团团日东出，瞬息还西沈。吾亲不可见，哀涕沾衣襟。徘徊未忍去，玄云生夕阴。","dynasty":"元代","title":"杂兴三首其一"}
{"author":"成廷圭","content":"秋入空山万窍鸣，山前山后乱潮生。不知天籁非人籁，却认风声似海声。直干也随羊角旋，高枝唯恐鹤巢倾。毕宏韦偃还听否，惨淡经营画得成。","dynasty":"元代","title":"再题郜彦清万壑松涛"}
{"author":"成廷圭","content":"溪有蛟兮山有虎，欲往从之道应阻。崩云堕地猿玃愁，腥风吹衣髑髅语。花开静树自为春，木落深林响如雨。斩蛟烈士呼不闻，骑驴老人去何许。溪山良是村郭非，抚卷茫然心独苦。日月徒为昼夜宾，江山本是兴亡主。先生岁晚早归来，还使居民有环堵。","dynasty":"元代","title":"题张天民荆南精舍"}
{"author":"成廷圭","content":"三字封来墨未乾，堂轩舒展对琅玕。高人不待笼鹅换，好客多从载酒看。月夜有怀通白下，秋潮无信寄长干。清台翠柏应千丈，静想风霜卷地寒。","dynasty":"元代","title":"寄谢察院高德进宪史寄来杨友直书居竹轩三大字"}
{"author":"成廷圭","content":"陵谷东南几变迁，琼台仍在白云边。阎浮世上今何日，句曲山前第八天。说法久要狂外史，挥毫曾识大痴仙。人间俯仰三千岁，抚卷题诗一惘然。","dynasty":"元代","title":"马瞿睿夫题张伯雨外史评黄子久画仙山楼观图"}
{"author":"成廷圭","content":"新月不落地，四更犹有光。无人防白兔，窃夜捣玄霜。","dynasty":"元代","title":"和饶介之春夜七绝其一"}
{"author":"成廷圭","content":"古松存古操，岂意受秦封。岁晚风尘表，空山作卧龙。","dynasty":"元代","title":"题三友轩汤直学求赋三首其一"}
{"author":"成廷圭","content":"哭尽秋天月不明，哀容憔悴欲无生。泪痕渍入泉台石，万古千秋父子情。","dynasty":"元代","title":"邓孝子行卷二首其二"}
{"author":"成廷圭","content":"淮南入幕皆名士，边土从军总贵游。万里又劳丞相出，九重独使圣君忧。禾生异亩虚占斗，木落空江欲变秋。召伯埭前听报捷，高邮城外解通舟。","dynasty":"元代","title":"和崔元初秋日舒怀感时叙旧情见乎辞其一"}
{"author":"成廷圭","content":"一住行窝几百年，蓬头长日走如颠。海棠亭下重阳子，莲叶舟中太乙仙。无物可离虚壳外，有人能悟未生前。出门一笑无拘碍，云在东湖月在天。","dynasty":"元代","title":"道士胡道元常以一舟往来洪之东湖其自扁有曰活死人窝为赋此"}
{"author":"成廷圭","content":"死别那堪属乱离，乡人闻讣总含悲。家留南国孙何恃，路隔中原子未知。石椁衣衾藏夜壑，漆灯风雨泣秋帷。西风执绋胥门路，无限伤心涕泗垂。","dynasty":"元代","title":"挽卞隐君二首其二"}
{"author":"成廷圭","content":"㽘也衔冤谁与雪，明公公议动乾坤。狂澜既倒回中砥，白日高悬到覆盆。一代简书称折狱，百年冠盖见高门。承恩又上金銮去，万岁千秋奉至尊。","dynasty":"元代","title":"题泰州赵子威太守平反王㽘冤狱之事是时赵子威适除翰林待制"}
{"author":"成廷圭","content":"玉关西去火州城，五月蒲萄无数生。今日江南池馆里，万株联络水晶棚。","dynasty":"元代","title":"高昌王所画蒲萄熊九皋藏"}
{"author":"成廷圭","content":"白鼻骄騧紫绮裘，涌金门外醉瀛洲。君家若有平安字，寄在春风第几楼。","dynasty":"元代","title":"送人之武林"}
{"author":"成廷圭","content":"海上孤舟作冷官，也知清选重儒冠。秋潮好掣珊瑚网，晓日休歌苜蓿盘。士子几家能食禄，汝翁早岁已遗安。老人亦有乘桴意，僦屋西沙度岁寒。","dynasty":"元代","title":"送罗季通之崇明学政"}
{"author":"成廷圭","content":"今人勋业古人心，立马梁溪恨满襟。兵谶谩传山有锡，军装端信橐无金。风高古垒黄花晚，霜落平原白草深。南省相君方倚重，边廷穷虏敢相侵。","dynasty":"元代","title":"送韩仲让都司梁溪督兵防秋"}
{"author":"成廷圭","content":"青囊曾阅五行书，客亦还知此理无。太古以前无甲子，先天之后有尧夫。鸟官当日才司历，龙马于今又出图。馀子未能通许事，黄金只可说荣枯。","dynasty":"元代","title":"赠数学王隐居"}
{"author":"成廷圭","content":"赤壁矶头秃鬓翁，兴来携酒泛秋风。偶论水月盈虚际，并入江山感慨中。华发多情伤老大，皇天无地着英雄。神游八极知何许，良夜应骑一鹤东。","dynasty":"元代","title":"题赤壁图"}
{"author":"成廷圭","content":"梦绕南冈北岭云，一杯无计洒松筠。世间我岂长贫者，地下君为不死人。夜雨自荒张祜宅，秋风谁障庾公尘。于今友道俱凋丧，落日江湖泪满巾。","dynasty":"元代","title":"吴中五日追念故友李时中李钦嗣有感而作为时中生忌"}
{"author":"成廷圭","content":"范时港头生事微，三月海上行人稀。东沙西沙海不熟，大信小信舟当归。护巢野鹊并枝立，得食水禽何处飞。无鱼换酒亦谩尔，只恐丁男荒钓矶。","dynasty":"元代","title":"海上即事"}
{"author":"成廷圭","content":"水驿官船晚未开，月明乘兴且归台。扬州鹤怨山人去，甓社珠迎国士来。千里何时重命驾，百年今夕此衔杯。同君尽醉交游地，为问秦郎安在哉。","dynasty":"元代","title":"八月十六日送张仲举至秦邮驿是夕邵文卿置酒云峰台望月二首其一"}
{"author":"成廷圭","content":"云峰台上今宵月，奇绝平生此一行。天水光摇秋万顷，星河凉转夜三更。谪仙被酒骑鲸去，游女吹箫学凤鸣。明发星槎上河汉，定传诗话到蓬瀛。","dynasty":"元代","title":"八月十六日送张仲举至秦邮驿是夕邵文卿置酒云峰台望月二首其二"}
{"author":"成廷圭","content":"第一山中风物殊，我欲买田来卜居。风林把酒听黄鸟，雪港挂罾分白鱼。富贵不来吾老矣，渔樵有约子何如。可能久作终焉计，北海方修荐鹗书。","dynasty":"元代","title":"送陈景川归盱眙"}
{"author":"成廷圭","content":"三寄新诗竹下来，多君高兴忆东淮。尘埃没马昏归舍，风雨听鸡晓入斋。此日阳城须谏议，当时方朔谩诙谐。曼曼花底相思夜，酒满春城月满街。","dynasty":"元代","title":"寄张仲举助教"}
{"author":"成廷圭","content":"忆陪冠盖集通津，下士无由拜后尘。曾和淮南招隐曲，得从天上谪仙人。鹓鸾在列谁堪并，鸿鹄高飞不可驯。遥想退朝香满袖，题诗还记竹轩春。","dynasty":"元代","title":"寄拔实尚书"}
{"author":"成廷圭","content":"曾占龙头第一名，先生元是监诸生。楼船近向淮南发，驿骑虚从颍上迎。宣室几年无贾谊，谏垣今日有阳城。同寅更得同年者，同振斯文答圣明。","dynasty":"元代","title":"送李子威赴国子监时康鲁瞻亦除监司业"}
{"author":"成廷圭","content":"风卷寒溪漾碧沙，晓来惊见玉横斜。人间风日不到处，天上神仙解种花。九地暖回龙有穴，三山云静鹤无家。泛舟来觅芝田叟，留作山阴胜事誇。","dynasty":"元代","title":"瑞雪为刘芝田赋"}
{"author":"成廷圭","content":"短杖轻袍归去来，水云多处少尘埃。一春海鸟依檐宿，五月溪莲绕舍开。云外送僧归日本，月中携客过天台。衰翁不得瞻圆相，犹望新诗托雁回。","dynasty":"元代","title":"寄噩禅师四十年前在天宁方丈曾有求赋毛女诗"}
{"author":"成廷圭","content":"黄叶树层层，兹游记昔曾。到山疑是梦，出寺忽逢僧。短簿荒祠酒，生公旧塔灯。留诗骇浮俗，山鬼也多能。","dynasty":"元代","title":"秋日游虎邱逢径山元上人"}
{"author":"成廷圭","content":"芙蓉楼前拜新月，宝鸭微薰透银叶。吴山楚水送远游，不管闺中照离别。谁家玉钩飞上天，一似连环旧时缺。缺多圆少将奈何，一寸愁肠万里结。为郎白苧裁春衣，又恐月圆郎未归。","dynasty":"元代","title":"春夜曲"}
{"author":"成廷圭","content":"濛濛云气湿霓旌，小队红绡凤蜡明。鸾鹤舞随行道影，鱼龙出听步虚声。淮南高士青毛节，句曲仙人碧玉笙。一路天风吹不断，此身今夕在蓬瀛。","dynasty":"元代","title":"广陵岳宫醮夜观王澹渊高士蒇事自登瀛桥而迎师入黄箓坛"}
{"author":"成廷圭","content":"双林道人如霜林，参天劲木寒萧森。众芳到此万叶脱，元气授尔孤根深。风前猛虎作人啸，月下清猿将子吟。铁笛老仙在何许，吾欲载酒同幽寻。","dynasty":"元代","title":"题俞仲桓双林道人卷"}
{"author":"成廷圭","content":"垂老重来此，临分即惘然。云吞隔浦树，潮打送风船。卜筑虚求地，行藏欲问天。淮南兵革后，荒却种瓜田。","dynasty":"元代","title":"四月十三离上洋回华亭"}
{"author":"成廷圭","content":"邻瓮新篘曲米香，梦魂夜夜绕槽床。故人不饮今何在，秋尽空山苜蓿长。","dynasty":"元代","title":"和饶介之秋怀诗韵其一"}
{"author":"成廷圭","content":"畴昔相过赤壁矶，神交遗思尚依依。应从五色云中过，还绕三株树上飞。月色满庭空夜帐，露华如雨湿秋衣。蓬莱山下花无数，迟子吹箫作伴归。","dynasty":"元代","title":"韩致用梦鹤"}
{"author":"成廷圭","content":"昔游銮江城，曾过銮江驿。庭庑阒无人，萧然草盈尺。饥鸟噪前楹，羸马卧空枥。乃知江南民，于焉久当役。传吏苦诛求，日夜星火急。使者既旁午，箠楚复交集。省城若有忧，选官为苏息。梁君英妙年，力可事繁剧。朝迎南台官，暮送北省客。高马驰若星，大舸密如织。宿弊一洗清，长才世难得。和气回闾阎，光华照原隰。老夫作此歌，奚足颂其德。岂无观风者，传之上京国。驾言当趋装，秋霄起云翮。","dynasty":"元代","title":"仪真向有馆驿久废船马俱无使客不便省委宣使梁克诚振治一新粲然可观诸公有诗题赠因题卷后"}
{"author":"成廷圭","content":"曾侍家君接胜游，于今复见旧风流。江湖诸老半黄壤，乡里小儿今白头。车马在门为客好，干戈满地使人愁。芙蓉城内宜高隐，丛桂山中莫久留。","dynasty":"元代","title":"送刘澹翁总管归江阴时年九十岁"}
{"author":"成廷圭","content":"绵绵灵气与天游，日月盘旋定几周。七十三翁同甲子，八千馀岁一春秋。欲询齐物南华老，谁是平生马少游。堂下芝兰森玉立，未容丹桂独风流。","dynasty":"元代","title":"题马县尹寿椿堂"}
{"author":"成廷圭","content":"白发无家七十翁，一枝竹节尚西东。不因避地来吴下，正爱看山入剡中。台阁故人书信少，江湖狂客酒船空。老怀无限平生意，清话何时一夕同。","dynasty":"元代","title":"寄崔宗文"}
{"author":"成廷圭","content":"边风六月作秋声，世事惊心百感生。台阁故人犹嗜酒，闾阎小子亦谈兵。红巾似草何时尽，白骨如山几日平。甚欲移家渡江水，老来幽独最关情。","dynasty":"元代","title":"六月十三日闻边警甚急有感而作"}
{"author":"成廷圭","content":"栀子红时人正愁，故宫衰草不胜秋。西风吹落青城月，啼得山禽也白头。","dynasty":"元代","title":"徽庙御画栀子白头翁"}
{"author":"成廷圭","content":"先生武惠之子孙，粹然言貌如春温。清门为庶忽老大，白首穷经犹讨论。诸生分题候堂试，二膳击鼓供盘餐。今晨拂衣不肯住，兴在江南山水村。","dynasty":"元代","title":"题阳学训曹元秉归溧水"}
{"author":"成廷圭","content":"黄叶飘飖秋满天，数家茅屋更翛然。村中老人不识字，溪上小儿能驾船。荠菜登盘甘似蜜，芦花纫被煖如棉。此中长得无宵警，春雨扶犁学种田。","dynasty":"元代","title":"夜泊青蒲村"}
{"author":"成廷圭","content":"身阅升平近九旬，至今谦德动朝绅。眼前耆旧无多传，乱后交游复几人。龙顾青山开宅舍，鹤归华表离风尘。荒原来见兵麾息，相从灵车泪满巾。","dynasty":"元代","title":"挽郁谦德处士其一"}
{"author":"成廷圭","content":"十丈虹蜺跨碧空，行人过此莫匆匆。大鱼吹浪来船尾，明月流光出海东。根本旧邦唇齿近，边廷诸将腹心同。丰碑屹立书何事，特纪当年谢傅功。","dynasty":"元代","title":"夜泊长桥"}
{"author":"成廷圭","content":"爱汝西村之草堂，嚣尘不到堂中央。夕阳欲下山更好，大火未流夜已凉。二履也能来户外，小舟即遣系篱傍。岂无百榼扬州酒，与子同吃歌《沧浪》。","dynasty":"元代","title":"题朱伯礼西村草堂"}
{"author":"成廷圭","content":"栋宇依稀接广寒，通宵月色好相看。人閒尘土无来处，天上神仙正倚栏。子晋吹箫秋引凤，常娥飞佩夜乘鸾。兴来拟借清光便，碧海三山振羽翰。","dynasty":"元代","title":"王彦芳得月楼"}
{"author":"成廷圭","content":"范相南园五百秋，重来访古转多愁。啼乌树老台空在，饮马池荒水不流。芹泮好从多士乐，桂丛谁赋小山幽。诸公高会诗如锦，授简安能接胜游。","dynasty":"元代","title":"和周伯温参政九日南园宴集诗二首其二"}
{"author":"成廷圭","content":"笔间珠树长，不借白云栽。尽日看龙挂，空疑有雨来。","dynasty":"元代","title":"画竹"}
{"author":"成廷圭","content":"万里中原路未开，谁倾银汉洗氛埃。诸公多向江南老，远使频从海上来。九月溪寒鸥梦熟，三山秋暝鹤书回。莫挥白发新亭泪，且醉乌程下若杯。","dynasty":"元代","title":"寄湖州乌雅太守时有福建参政之除"}
{"author":"成廷圭","content":"春林深深石如笋，我屋正在林之西。结茅不放风雨入，种树乃与岗峦齐。天寒白鹤向人语，日暮野鸟来上啼。浣花老人不可作，何处客至同幽栖。","dynasty":"元代","title":"题石林茅屋"}
{"author":"成廷圭","content":"满目干戈独损神，古之忠义不谋身。杜陵白发空忧国，王衍清谈已误人。城郭秪今馀瓦砾，村墟何处避风尘。妖氛不到西清上，千树桃花别有春。","dynasty":"元代","title":"次顾清逸见寄韵"}
{"author":"成廷圭","content":"官河两岸土城低，旗帜青红望欲迷。万木千林谁伐尽，数家茅屋野乌啼。","dynasty":"元代","title":"九月十二日出北郊"}
{"author":"成廷圭","content":"八月晦日雷怒号，大雨如注风萧骚。捷如鬼神撼山岳，涌若江海翻波涛。屋茅平卷一重去，河水忽涨三尺高。惊鸿翅湿飞不起，散乱中泽呼其曹。云龙有意洗兵甲，下与苍生舒郁陶。浮云收敛赤日见，天宇廓远无纤毫。岁年不逢亦偶尔，吾将种麦耕东皋。","dynasty":"元代","title":"辛卯秋旱已极至八月晦天大雷雨"}
{"author":"成廷圭","content":"将帅怆惶忽弃城，孤忠何以独支撑。尚闻传檄诛狂寇，犹自开仓举义兵。千古报君心未死，九江图像面如生。至今月黑匡庐下，彷佛悲风有战声。","dynasty":"元代","title":"哭江州太守李子威"}
{"author":"成廷圭","content":"上公开府驭群英，妙算神机属老成。裴度向来归绿野，谢安重起为苍生。朝廷约法三章旧，天地功成百谷盈。不有武功除暴虐，岂无文教答升平。","dynasty":"元代","title":"贺李左丞再入中书"}
{"author":"成廷圭","content":"能让吴君子，伤谗楚大夫。延陵无宿草，湘水有新蒲。","dynasty":"元代","title":"墨兰"}
{"author":"成廷圭","content":"先生旧德在甘棠，故老争留住草堂。湖上月明鸥鹭熟，山中雨过蕨薇香。数茎白发终难变，一日丹衷不可忘。出处独翁全大节，千年青史有辉光。","dynasty":"元代","title":"寄申屠子迪佥宪"}
{"author":"成廷圭","content":"贞节之妇何代无，大节直与忠臣俱。高风凛凛出肝胆，皎如日月行天衢。江淮丧乱复何有，衣冠扫地悲穷途。眼明见此节妇传，胸中愤气为之苏。夫君疾病有遗语，身后之事当何如。上有高堂之老姑，下有乳哺之二雏。浮云无根白日短，黄尘有尽沧溟枯。沧溟易枯日易短，妾心到死终难渝。夫君一去三十载，二雏茕立今为儒。迩来世俗薄如纸，抚琴南望空嗟吁。为臣不能报明主，七尺有躯空丈夫，呜呼七尺有躯空丈夫。","dynasty":"元代","title":"四明张文海母娄节妇诗"}
{"author":"成廷圭","content":"千年老蛟方蜕骨，蹇偃长身擘厓出。山樵熟视不敢近，似有雷霆护神物。仙人来自方壶山，何以写此留人间。樛枝风动铁交屈，苍皮雨溜苔斓斑。芗溪先生读书处，对面高标起烟雾。会将用汝作灵槎，八月因之上天去。","dynasty":"元代","title":"题方方壶遥山古木图为桂元芳赋"}
{"author":"成廷圭","content":"天上词臣锦作裳，喜趋清庙奉蒸尝。宝刀刻颂登彝鼎，金砚挥毫撰乐章。太液秋风黄鹄下，斋房明月紫芝香。礼成月荐应分胙，彩服承恩到北堂。","dynasty":"元代","title":"送陈子山状元赴太庙署令"}
{"author":"成廷圭","content":"刘庄久不到，草树郁苍苍。野艇买瓜果，村坊罗酒浆。水生沙井浅，潮上卤田荒。时共西清老，登高望夕阳。","dynasty":"元代","title":"刘庄"}
{"author":"成廷圭","content":"昔年漕运开洋日，御赐香来动杳冥。真箓九朝连昼夜，斋厨一月断荤腥。祠光赤现天妃火，云气黄占使者星。沉璧丽牲严祀典，至今神肃在宫庭。","dynasty":"元代","title":"题上海天妃宫因见王元吉壁间所题诗次韵二首伤今感昔情见于辞其一"}
{"author":"成廷圭","content":"海上东来转法轮，祖衣传久色逾新。携将天目山中雨，洒向蛾眉石上尘。行道要从无佛处，开堂须著有缘人。等閒拈出菩提子，百草千花不当春。","dynasty":"元代","title":"贺毅刚中长老住承天禅寺诗二首其二"}
{"author":"成廷圭","content":"素王之后多贤者，清稼今为几代孙。能以纪纲持宪法，每将节义答君恩。江淮一道风霜肃，汝颍三秋雾雨昏。不有俊良当世用，可无章疏达天阍。","dynasty":"元代","title":"送孔士瞻宪史考满归曲阜"}
{"author":"成廷圭","content":"醉里高歌若有神，山林无处著閒身。饥来欲问餐松者，老去犹为乞米人。织女机空星化石，麻姑酒尽海生尘。洒清溪上梅花发，谁共先生醉好春。","dynasty":"元代","title":"和顾仲庸韵兼谢送米"}
{"author":"成廷圭","content":"曾侍家君接胜游，于今复见旧风流。江湖诸老半黄壤，乡里小儿今白头。车马在门为客好，干戈满地使人愁。芙蓉城内宜高隐，丛桂山中莫久留。","dynasty":"元代","title":"送刘澹翁总管归江阴时年九十岁"}
{"author":"成廷圭","content":"老去无因接胜游，题诗烦寄海云楼。天空直与海无底，云起正当楼上头。黑水几程通直谷，青山一发是瀛洲。高明境界无尘到，抚卷令人咏未休。","dynasty":"元代","title":"周平叔夜宿崇明寺海云楼偕罗成之隐君文长老及卢隐君以沙头双瓶为韵各赋诗四首次韵卷后其二"}
{"author":"成廷圭","content":"持杯前日送官航，返袂今朝哭寝堂。乱世几人全白骨，他山何处凑黄肠。铁冈路杳空秋草，金卤亭荒自夕阳。有子归来印如斗，却招魂气返家乡。","dynasty":"元代","title":"挽卞隐君二首其一"}
{"author":"成廷圭","content":"遥遥烟中城，旗帜互明灭。大风扬飞云，悲笳隐空堞。独行临大河，足力稍衰歇。褰衣欲涉之，水深不可涉。吾生将焉归，谁与作舟楫。","dynasty":"元代","title":"杂兴三首其二"}
{"author":"成廷圭","content":"边风六月作秋声，世事惊心百感生。台阁故人犹嗜酒，闾阎小子亦谈兵。红巾似草何时尽，白骨如山几日平。甚欲移家渡江水，老来幽独最关情。","dynasty":"元代","title":"六月十三日闻边警甚急有感而作"}
{"author":"成廷圭","content":"七秩高年古亦稀，考之终命见天机。岳阳湖上神仙过，舍卫城中长者归。门第预题新墓表，几筵犹设旧朝衣。青山埋骨知何处，落日沧江望鹤飞。","dynasty":"元代","title":"挽吕州判"}
{"author":"成廷圭","content":"淮南丛桂天下无，张侯堂前生两株。清阴尝栖白顾兔，樛枝并立青珊瑚。侯也生儿有如此，丹凤之雏骥之子。素衣老仙天上来，捣熟玄霜先赠尔。","dynasty":"元代","title":"张士先双桂堂"}
{"author":"成廷圭","content":"斗帐方床一布衾，睡馀推枕复长吟。青灯细雨三更梦，白首残编万古心。天上不知何岁月，城中谁信有山林。哀歌坐待东方白，短发刁骚不满簪。","dynasty":"元代","title":"夜思"}
{"author":"成廷圭","content":"寝殿春深昼漏迟，榻前侍女立多时。玉箫自按霓裳曲，赐与梨园子弟吹。","dynasty":"元代","title":"唐明皇吹箫图二首其一"}
{"author":"成廷圭","content":"平生踪迹侣鱼虾，浦月山风满客槎。曾向春盘登北鲔，更从丙穴荐南嘉。赏花钓得留诗友，折柳穿来觅酒家。万里江湖清梦远，于今空对画中誇。","dynasty":"元代","title":"画鱼"}
{"author":"成廷圭","content":"三岁女孙方学行，牵衣随母上新坟。青春过眼少晴色，白发向人唯哭声。醉里狂歌聊自适，梦中相见只如生。他年何处藏吾骨，不尽人间父子情。","dynasty":"元代","title":"二月十一日祭长男之墓"}
{"author":"成廷圭","content":"紫宸奏对出班行，画省论思昼漏长。三月不知烧笋味，一春还忆煮茶香。几人白发黄花酒，何处青山绿野堂。扶植皇纲在今日，中原草木仰辉光。","dynasty":"元代","title":"寄乌古孙干卿参议"}
{"author":"成廷圭","content":"仙潭烟雾晚冥冥，彷佛飞空剑气腥。岩穴几年当蜕骨，画图今日露真形。天瓢水浅阴犹伏，宝藏云深夜不扃。好就卢敖听驱使，八方行雨鼓风霆。","dynasty":"元代","title":"上清卢道士所藏双龙图"}
{"author":"成廷圭","content":"斗帐方床一布衾，睡馀推枕复长吟。青灯细雨三更梦，白首残编万古心。天上不知何岁月，城中谁信有山林。哀歌坐待东方白，短发刁骚不满簪。","dynasty":"元代","title":"夜思"}
{"author":"成廷圭","content":"肯著边尘浣缟衣，当时城郭是耶非。自离碧海三山去，直过青城万里飞。老去扬州空逸兴，何人沙苑脱危机。丈夫功在麒麟阁，莫说仙家有令威。","dynasty":"元代","title":"萧万户野鹤卷子"}
{"author":"成廷圭","content":"十日空斋风雨阴，闭门唯计作诗淫。屋茅新补一重厚，池水又添三尺深。爨下家童耽熟睡，灯前山鬼听哀吟。知君剪烛方酣饮，肯信幽人独苦心。","dynasty":"元代","title":"和孟景章秋雨见寄"}
{"author":"成廷圭","content":"霞佩翩翩出洞天，当时彷佛见癯仙。几年南国张公子，今日西湖葛稚川。沧海尘飞丹已熟，玉堂人去榻空悬。林间载酒来相觅，乞写仙经与世传。","dynasty":"元代","title":"柬句曲外史张伯雨"}
{"author":"成廷圭","content":"绣斧煌煌拥使舠，才名奕奕在中朝。甘泉词客河东赋，蓬岛仙人海上樵。风振紫山迎驿骑，云开金斗见秋雕。澄清事业须公等，桂树淮南未易招。","dynasty":"元代","title":"送干克庄佥宪调淮西道"}
{"author":"成廷圭","content":"三月云间同上日，理官判府总英髦。香风又动红莲幕，雨气微侵白苧袍。刺史燕居邀论事，掾郎鹄立看挥毫。衰翁亦是淮南客，拭目青霄望尔曹。","dynasty":"元代","title":"赠松江知事唐景友三月二十八日同茅子刚府判郭宗唐推官同日上官"}
{"author":"成廷圭","content":"几年坐啸元戎幕，一日来簪御史冠。已有声名惊海内，更须风采动朝端。星明使节三台近，霜落江城六月寒。应救倒悬如水火，东南民力正艰难。","dynasty":"元代","title":"送谷君王都事赴南台御史"}
{"author":"成廷圭","content":"翛然无限沧浪意，况有幽亭近水安。孺子有歌同鼓枻，故人无约共弹冠。通宵云气侵衣润，六月波光入坐寒。惭愧东华尘土客，知谁来此一凭栏。","dynasty":"元代","title":"题王可道同知濯缨亭"}
{"author":"成廷圭","content":"三月西城风日好，短筇随意踏晴沙。王孙不识蘼芜草，童子来寻枸杞芽。白发有人中卯酒，清泉无火煮春茶。山扉寂寂僧归晚，落尽辛夷一树花。","dynasty":"元代","title":"同诸公游西城木兰院"}
{"author":"成廷圭","content":"天上词臣锦作裳，喜趋清庙奉蒸尝。宝刀刻颂登彝鼎，金砚挥毫撰乐章。太液秋风黄鹄下，斋房明月紫芝香。礼成月荐应分胙，彩服承恩到北堂。","dynasty":"元代","title":"送陈子山状元赴太庙署令"}
{"author":"成廷圭","content":"濛濛云气湿霓旌，小队红绡凤蜡明。鸾鹤舞随行道影，鱼龙出听步虚声。淮南高士青毛节，句曲仙人碧玉笙。一路天风吹不断，此身今夕在蓬瀛。","dynasty":"元代","title":"广陵岳宫醮夜观王澹渊高士蒇事自登瀛桥而迎师入黄箓坛"}
{"author":"成廷圭","content":"煌煌渭节拥麾幢，父老曾期镇此邦。合上星辰朝北阙，且携霖雨过西江。侯门何啻朱轮十，相业今看白璧双。嗣见丰碑书盛美，玉堂端有笔如扛。","dynasty":"元代","title":"送董运使之江西参政"}
{"author":"成廷圭","content":"落魄麻衣不受尘，黄金挥尽只清贫。新丰市上酒濯足，韦曲城南花恼人。豪杰谩嗤秦逐客，渔樵能话汉功臣。清时未老丹心在，且把长竿钓渭滨。","dynasty":"元代","title":"送杨士先归长安"}
{"author":"成廷圭","content":"余生堪叹复堪怜，喜际明时老市廛。把菊已从前一日，种桃犹待后千年。但令有子亲书帙，莫怪无人送酒钱。寡欲清心今得矣，炼丹何用学神仙。","dynasty":"元代","title":"九月十日自寿"}
{"author":"成廷圭","content":"方今禹稷际昌期，河水横流适在兹。十七万人重浚日，三千馀岁再清时。相君功德邱山重，天使声名草木知。为送大农王掾史，小儒歌诵入新诗。","dynasty":"元代","title":"送王君章掾史侍司众丞督办河防竹木还京"}
{"author":"成廷圭","content":"明公端有济川才，百役供需入总裁。东海神鞭驱石去，南山材木蔽江来。万年砥柱狂澜息，千里桑麻故道开。昭代君臣同禹稷，直将和气弭天灾。","dynasty":"元代","title":"送将作同知明斋趣河防竹木事还京"}
{"author":"成廷圭","content":"崧高雄奠白云乡，石势参差面洛阳。地涌两山通上界，天开四岳拱中央。丹邱炼药交龙虎，子晋吹笙引凤凰。自是勋名同不朽，千年岩壑有辉光。","dynasty":"元代","title":"赋崧碧为丁贞夫廉使寿"}
{"author":"成廷圭","content":"桃源流水似天台，彷佛三生到此来。玉杵玄霜无处觅，金堂玉室为谁开。沧州一夜生芳草，阴洞千年长绿苔。何必诳人秦甲子，渔人祗见两三回。","dynasty":"元代","title":"阮子华所藏桃源图"}
{"author":"成廷圭","content":"㽘也衔冤谁与雪，明公公议动乾坤。狂澜既倒回中砥，白日高悬到覆盆。一代简书称折狱，百年冠盖见高门。承恩又上金銮去，万岁千秋奉至尊。","dynasty":"元代","title":"题泰州赵子威太守平反王㽘冤狱之事是时赵子威适除翰林待制"}
{"author":"成廷圭","content":"岸柳汀花几送迎，买舟谁信客囊轻。真金百炼色不改，宝瑟再调声更清。直气犹能唾奸佞，苦心宁肯负公卿。间关世道谙应熟，终保乌台好姓名。","dynasty":"元代","title":"送芊希曾入江西宪"}
{"author":"成廷圭","content":"此身江海即蜉蝣，小住庵中五百秋。万劫有穷唯道在，八方无碍与天游。虎龙夜合黄金鼎，鸾鹤朝飞白玉楼。暂向世间忘尔汝，一瓢春酒肯相留。","dynasty":"元代","title":"寄庵诗为余寄庵作"}
{"author":"成廷圭","content":"叠石为桥跨两涯，只如平地入烟霞。银河夜掷仙人杖，碧海秋横奉使槎。浴水先迎三岛日，隔阑遥看十洲花。月中时有箫声过，多是山头圣母家。","dynasty":"元代","title":"岳宫登瀛桥"}
{"author":"成廷圭","content":"六月天长旱为虐，颜侯夙夜最忧农。丹心贯日回玄象，赤脚登山起白龙。雷驭电光惊不定，岳灵云气出相从。斯民已作商霖望，吉梦何时到九重。","dynasty":"元代","title":"天长县长伯颜祈雨适见白龙有感"}
{"author":"成廷圭","content":"石子坡头松两株，水光岚气护幽居。山翁被酒爱骑马，溪友放船来捕鱼。秋色自随黄叶老，野怀常共白云舒。何时卜筑如图画，竹下开轩更读书。","dynasty":"元代","title":"题山居图"}
{"author":"成廷圭","content":"钟秀楼成天下稀，象山弋水相因依。烟云显晦出奇观，草木动荡流清辉。常闻仙人骑鹤至，亦有隐者乘风归。吾将从之一榄结，目送秋江鸿雁飞。","dynasty":"元代","title":"寄题上清钟秀楼"}
{"author":"成廷圭","content":"风卷寒溪漾碧沙，晓来惊见玉横斜。人间风日不到处，天上神仙解种花。九地暖回龙有穴，三山云静鹤无家。泛舟来觅芝田叟，留作山阴胜事誇。","dynasty":"元代","title":"瑞雪为刘芝田赋"}
{"author":"成廷圭","content":"鬼谷阴阴苔藓斑，只除猿鹤伴高閒。丹光或在藤萝外，剑气常留水竹间。每读内篇消永日，还将生纸写遥山。衰翁可是无仙骨，不得相从共往还。","dynasty":"元代","title":"寄谢方方壶写寄遥山古木"}
{"author":"成廷圭","content":"贡名书到拆封开，政尔诸曹议选才。侍史阁中帘影动，尚书天上履声来。阶墀伏谒人皆喜，符牒铺张手自裁。不有雄声惊画省，可无清论达乌台。","dynasty":"元代","title":"送孙从义宪史贡部"}
{"author":"成廷圭","content":"枫叶萧萧江已秋，吴船三日住扬州。靛花深染青绫被，云叶新裁紫绮裘。征驿马嘶风满树，别筵人散月当楼。明年春雁将书去，人在蓬瀛第几洲。","dynasty":"元代","title":"送余廷心翰林应奉"}
{"author":"成廷圭","content":"平生踪迹侣鱼虾，浦月山风满客槎。曾向春盘登北鲔，更从丙穴荐南嘉。赏花钓得留诗友，折柳穿来觅酒家。万里江湖清梦远，于今空对画中誇。","dynasty":"元代","title":"画鱼"}
{"author":"成廷圭","content":"三字封来墨未乾，堂轩舒展对琅玕。高人不待笼鹅换，好客多从载酒看。月夜有怀通白下，秋潮无信寄长干。清台翠柏应千丈，静想风霜卷地寒。","dynasty":"元代","title":"寄谢察院高德进宪史寄来杨友直书居竹轩三大字"}
{"author":"成廷圭","content":"潮落寒汀水欲冰，酌君何惜酒如渑。人怜狗监知司马，我喜龙门识李膺。爽气九秋横楚泽，先声一日到江陵。君行自厉青云志，赤鴳终惭九万鹏。","dynasty":"元代","title":"送李唐臣调山南宪幕"}
{"author":"成廷圭","content":"当时弄月与吟风，一代高人自不同。伊洛源头无别派，孔颜心上有全功。岁寒只在箪瓢内，春色还归杖履中。今日看君能到此，不须重问爱莲翁。","dynasty":"元代","title":"程氏寻乐斋"}
{"author":"成廷圭","content":"黄叶飘飖秋满天，数家茅屋更翛然。村中老人不识字，溪上小儿能驾船。荠菜登盘甘似蜜，芦花纫被煖如棉。此中长得无宵警，春雨扶犁学种田。","dynasty":"元代","title":"夜泊青蒲村"}
{"author":"成廷圭","content":"荣河东去几迁移，抚事令人动所思。龙马不来吾已矣，蓍龟多验汝知之。仙坛作记高千古，精舍明经此一时。且向程门求绝学，吟风弄月有深期。","dynasty":"元代","title":"河图精舍"}
{"author":"成廷圭","content":"许令宫前旧卜邻，铁符传得尚如新。一弹指内三千仞，八百仙中勾几人。上界风云回羽节，空江雷雨泣蛟神。淮南他日来相访，却惜东湖借约尘。","dynasty":"元代","title":"胡道元隐东湖得许旌阳铁符延瘗旧名伏蛟台道元由广陵入京赋此以别"}
{"author":"成廷圭","content":"高人不见诜僧判，江海同谁讲子平。能以静功窥造化，每于先事动公卿。君从何处得此术，我已多时闻令名。今夕蓬窗听清论，流年容与话平生。","dynasty":"元代","title":"赠谈子平者"}
{"author":"陈纪","content":"揽辔埋轮，算不负、苍髯如戟。从争看、横秋一鹗，轩然健翼。只乎天行日月，寸怀与物同苏息。到干今、天定瘴云开，伊谁力。云霄路，金门客。念往事，情何极。把行藏细说，应无惭色。红气上横牛斗剑，梅花不软心肠石。愿此行、珍重不赀躯，无瑕璧。","dynasty":"宋代","title":"满江红"}
{"author":"陈纪","content":"一径苍寒长绿筠，鸡声人语隔林闻。与谁共住只明月，所可论交惟此君。世事乘除天已定，人生劳逸念中分。卜邻倘许通来往，分我南山一片云。","dynasty":"宋代","title":"夜梦游一野人家万竹苍寒老翁款留意甚厚予题"}
{"author":"陈纪","content":"万籁沈沈见息机，轻寒猎猎入单衣。新霜俗落露痕重，缺月渐高河影微。村犬惊寒时自吠，水禽失侣夜犹飞。更须景物完诗句，莫讶更阑未掩扉。","dynasty":"宋代","title":"夜起"}
{"author":"陈纪","content":"木落风高夜欲冰，襥衾来此爱幽情。壁灯未灭见花影，山雨忽来闻竹声。谩忆同游期后会，因思往事悟前生。自怜粗带山林骨，坐待寒钟吼五更。","dynasty":"宋代","title":"夜宿增江松鹤庵"}
{"author":"陈纪","content":"冷官仍冷地，况味淡于僧。泮水无一亩，乱山知岁憎。树云侵绛帐，山雨翳青灯。若有登临句，寄予能不能。","dynasty":"宋代","title":"饮黎希明赴与学教论"}
{"author":"陈纪","content":"危磴上嶙峋，泉声静更闻。雨添三尺水，僧卧半间云。境胜诗难好，林深日易曛。忘言观众妙，一缕起炉熏。","dynasty":"宋代","title":"游深溪龙潭"}
{"author":"陈纪","content":"幽人宁免俗，踸踔且泥行。云过溪流动，雨馀池草生。长身成跼蹐，暮景学将迎。应被炮翁笑，有田胡不耕。","dynasty":"宋代","title":"雨中出廓"}
{"author":"陈纪","content":"诗成谁与共赓酬，又绿前汀桂若洲。旧友凋零浑似梦，新春萧索亦如秋。阴晴气候惟共睡，今古乾坤只载愁。我与东风俱是客，具绿华屋忌山邱。","dynasty":"宋代","title":"早春有怀亡友秋晓恕斋小山诸公"}
{"author":"陈纪","content":"星斗淡欲落，银河白向斜。人间独梦蚁，树杪已闻鸦。池水偷山影，朝阳禅月华。升沈无限事，秋草满天涯。","dynasty":"宋代","title":"早起"}
{"author":"陈纪","content":"一叶井梧落，微凉生瘦藤。老兼秋共至，衰与病相仍。砌近蟲号枕，檐疏雨翳灯。熏炉对经卷，清似住山僧。","dynasty":"宋代","title":"早秋有怀寄赵华颠"}
{"author":"陈纪","content":"落日残霞岛屿明，淡烟衰草古今情。青山偏向意中远，白鸟正当吟处横。岁晚梅花和我老，愁来竹叶向谁倾。浪游无奈徂年感，远浦晚风潮又生。","dynasty":"宋代","title":"舟行"}
{"author":"陈纪","content":"摩室兴居问亦详，祗言永诀语琅琅。情知竖子膏肓病，谩试庸医补泻方。华屋邱山真俛仰，长瓶短管付凄凉。平生曾赏穷吟者，莫讶衔哀入些章。","dynasty":"宋代","title":"挽赵秋晓其二"}
{"author":"陈纪","content":"年头岁尾足追随，畅饮高歌送落晖。赓咏每思弹丸句，谈谐常落箭锋机。渐成瓜葛缘方熟，共看茱萸事已非。数尺茅檐杨柳岸，故应经此尚依依。","dynasty":"宋代","title":"挽赵秋晓其三"}
{"author":"陈纪","content":"屋角鸡声一岁分，起搔吟鬓惜芳辰。江山有恨英雄老，天地无私草木春。柏叶又倾新岁酒，梅花同是隔年人。东风著物能多少，写入清诗句句新。","dynasty":"宋代","title":"甲辰元日"}
{"author":"陈纪","content":"贪诗如蜜睡如饧，二贶偕来敢不登。锦轴一编夔府稿，雪衾万杆剡溪藤。朝来诵句能驱疟，夜半眠云称伴僧。只恐痴儿骄踏裂，起来仍唤读书灯。","dynasty":"宋代","title":"谢谢叠山惠杜诗纸被"}
{"author":"陈纪","content":"凤去台空，庭叶下、嫩寒初透。人世上、几番风雨，几番重九。列岫迢迢供远目，晴空荡荡容长袖。把中年、怀抱更登台，秋知否。天亦老，山应瘦。时易失，欢难久。到于今惟有，黄花依旧。岁晚凄其诸葛恨，乾坤只可渊明酒。忆坡头、老菊晚香寒，空搔首。","dynasty":"宋代","title":"满江红重九登增江凤台望崔清献故居"}
{"author":"陈纪","content":"趁拍哀弦促。听冷冷、弦间细语，手间推覆。莺语间关花底滑，急雨斜穿梧竹。又涧底、松风簌簌。铁拨鹍弦春夜永，对金钗钟乳人如玉。敲象板，翦银烛。六么声断凉州续。怅梅花、岁晚天寒，佳人空谷。有限弦声无限意，沦落天涯幽独。顿唤起、闲愁千斛。贺老定场无处问，到如今、只鼓昭君曲。呼羯鼓，泻醽醁。","dynasty":"宋代","title":"贺新郎（听琵琶）"}
{"author":"陈纪","content":"断桥流水，见横斜清浅，一枝孤袅。清气乾坤能有几，都被梅花占了。玉质生香，冰肌不粟，韵在霜天晓。林间姑射，高情迥出尘表。除是孤竹夷齐，商山四皓，与尔方同调。世上纷纷巡檐者，尔辈何堪一笑。风雨尤愁，年来何逊，孤负渠多少。参横月落，有怀付与青鸟。","dynasty":"宋代","title":"念奴娇（梅花）"}
{"author":"陈纪","content":"凤去台空，庭叶下、嫩寒初透。人世上、几番风雨，几番重九。列岫迢供远目，晴空荡荡容长袖。把中年、怀抱更登台，秋知否。天也老，山应瘦。时易失，欢难久。到于今惟有，黄花依旧。岁晚凄其诸葛恨，乾坤只可渊明酒。忆坡头、老菊晚香寒，空搔首。","dynasty":"宋代","title":"满江红（重九登增江凤台望崔清献故居）"}
{"author":"陈纪","content":"满簪霜雪，一帽尘埃，消几寒食。手捻梨花，还是年时岑寂。簌簌落红春似梦，萋萋柔绿愁如织。怪东君、太匆匆，亦是人间行客。问几度、五侯传烛，但回首东风，吹尽尘迹。笑杜陵泪洒，金波如积。对酒且宽悉意绪，题诗与寄真消息。待归来，细温存、慰伊相忆。","dynasty":"宋代","title":"倦寻芳（郭颐堂寒食无家之感，为赋）"}
{"author":"陈纪","content":"夕阳门巷荒城曲，清间早鸣秋树。薄翦绡衣，凉生鬓影，独饮天边风露。朝朝暮暮。奈一度凄吟，一番凄楚。尚有残声，蓦然飞过别枝去。齐宫往事谩省，行人犹与说，当时齐女。雨歇空山，月笼古柳，仿佛旧曾听处。离情正苦。甚懒拂笺，倦拈琴谱。满地霜红，浅，莎寻蜕羽。","dynasty":"宋代","title":"齐天乐（蝉）"}
{"author":"陈纪","content":"凭高眺远，见凄凉海国，高秋云物。岛屿沈洋萍几点，漠漠天垂四壁。粟粒太虚，蜉蝣天地，怀抱皆冰雪。清风明月，坐中看我三杰。为爱暮色苍寒，天光上下，舣棹须明发。一片玻璃秋万顷，天外去帆明灭。招手仙人，拍肩居士，散我骑鲸发。钓鳌台上，叫云断残月。","dynasty":"宋代","title":"念奴娇（钓鳌台用东坡赤璧韵。台在亭头海滨）"}
{"author":"陈纪","content":"趁拍哀弦促。听泠泠、弦间细语，手间推覆。莺语间关花底滑，急雨斜穿梧竹。又涧底、松风簌簌。铁拨鵾弦春夜永，对金钗锺乳人如玉。敲象板，翦银烛。六么声断凉州续。怅梅花、岁晚天寒，佳人空谷。有限弦声无限意，沦落天涯幽独。顿唤起、闲愁千斛。贺老定场无处问，到如今，只鼓昭君曲。呼羯鼓，泻醽醁。","dynasty":"宋代","title":"贺新郎·趁拍哀弦促"}
{"author":"陈纪","content":"凤去台空，庭叶下、嫩寒初透。人世上、几番风雨，几番重九。列岫迢供远目，晴空荡荡容长袖。把中年、怀抱更登台，秋知否。天也老，山应瘦。时易失，欢难久。到于今惟有，黄花依旧。岁晚凄其诸葛恨，乾坤只可渊明酒。忆坡头、老菊晚香寒，空搔首。","dynasty":"宋代","title":"满江红·凤去台空"}
{"author":"陈纪","content":"梅子黄时雨又晴，春衫未脱暑犹轻。天横远岫半眉绿，云漏斜阳一眼明。野树晚风清蝶梦，曲池芳草乱蛙声。浮生嚣寂何穷已，搔首蓬窗感慨生。","dynasty":"宋代","title":"初夏"}
{"author":"陈纪","content":"唾壶壮气已休休，呼酒田翁与动酬。九十日春长是雨，三千丈发总缘愁。棱棱颜面尘埃满，渺渺山河岁月遒。谷饮芝餐皆可饱，人生何必稻粱谋。","dynasty":"宋代","title":"春感"}
{"author":"陈纪","content":"起舞簪花老尚狂，梅花应记旧高阳。蕊宫仙子无尘韵，幽谷佳人有靓妆。斜月半檐微弄影，断桥深夜忽闻香。真成坐对被渠恼，不信先生铁石肠。","dynasty":"宋代","title":"和赵华颠梅花"}
{"author":"陈纪","content":"不见沧洲已十霜，梦中炯炯此灵光。青山拄杖尚能否，华发与秋俱老苍。夜雨丰湖吟浩荡，夕阳鹤观吊兴亡。通家有子今头白，此意堪君累十觞。","dynasty":"宋代","title":"寄朱沧洲"}
{"author":"陈纪","content":"屋角难声一岁分，起搔吟鬓惜芳辰。江山有恨英雄老，天地无私草木春。柏叶又倾新岁酒，梅花同是隔年人。东风着物能多少，写入清诗句句新。","dynasty":"宋代","title":"甲辰元日"}
{"author":"陈纪","content":"前辈风流尽，乡枌孰表们。如公又凋谢，末俗恐浇漓。幼学皆真践，濒危属相思。端为吾道恸，不但器吾私。","dynasty":"宋代","title":"哭有桥兄"}
{"author":"陈纪","content":"冰霜骨格玉精神，索笑巡檐不厌频。清瘦绝如人有韵，品题除是笔无尘。一枝影裹溪山晚，万斛香中天地春。几度见渠诗便好，此花前世定诗人。","dynasty":"宋代","title":"梅花"}
{"author":"陈纪","content":"幽兴忽不惬，山蹊策杖游。林深树疊影，溪涨水重流。对酒愁先醉，看花老却羞。平生倚楼意，搔首转悠悠。","dynasty":"宋代","title":"暮春山行"}
{"author":"陈纪","content":"不具看花眼，萧然绿暗邨。贫来疑笔砚，老去信乾坤。日澹树无影，潮回草有痕。诗成鸥没处，鸦外又黄昏。","dynasty":"宋代","title":"暮春山行"}
{"author":"陈纪","content":"穷吟之外百无功，鬓发萧萧渐已翁。自枕书眠听夜雨，偶然襟去纳雌风。男儿未死身难量，豪杰虽贫气未穷。缓步短筇谁会得，野花啼鸟夕阳红。","dynasty":"宋代","title":"穷吟"}
{"author":"陈纪","content":"书剑飘零学稼迟，吾侪拾此欲安之。愁怀惯对寒灯话，老态惟应晓镜知。中散不堪长忤俗，陶潜所好每远时。西风落日萍花岸，独立苍茫自咏诗。","dynasty":"宋代","title":"秋怀"}
{"author":"陈纪","content":"法界人寰共一邱，欲穷远目更登楼。苍藤碧藓树容晚，凉月好风山意秋。莎径荒寒闻鹤唳，竹丛摇落见渔舟。一声横笛碧天暮，诗在沧波芦荻洲。","dynasty":"宋代","title":"题李竹隐山斋"}
{"author":"陈纪","content":"鹏运南来驻海涯，熟闻诸老说瑰奇。周瓜正接云仍瓞，郗桂骈生父子枝。阅世忽更龙汉劫，盖馆独见义臣诗。每嗟岭海无英特，况失斯人重可悲。","dynasty":"宋代","title":"挽赵秋晓"}
{"author":"陈纪","content":"摩室与居问亦祥，只言永诀语琅琅。情知竖了膏盲病，谩试庸翳补演方。华屋邱山真佝仰，长瓶短管付凄凉。平生曾赏穷吟者，莫讶术衰人些草。","dynasty":"宋代","title":"挽赵秋晓"}
{"author":"陈纪","content":"年头尾足遗追随，畅饮高歌送落晖。庚咏每思弹丸句，谈诸常落前锋机。渐成瓜葛缘方熟，共看茱萸事已非。数尺茅帘杨柳岸，故应经此尚依依。","dynasty":"宋代","title":"挽赵秋晓"}
{"author":"陈纪","content":"贫诗如蜜睡如锡，二贶偕来敢不登。锦轴一编变府稿，雪衾万杆剡溪藤。朝来诵句能驱并，夜半眠云称伴僧。只恐凝儿骄踏裂，起来仍唤读书灯。","dynasty":"宋代","title":"谢谢疊山惠杜诗纸被"}
{"author":"毕仲衍","content":"朝回鸣橹下东流，人自承明向越州。印绶光华将过里，江山萧洒去迎秋。香销琐闼成新梦，云映蓬莱识旧游。须体圣心图任切，鉴湖虽好莫淹留。","dynasty":"宋代","title":"送程给事知越州"}
{"author":"本寂","content":"焰里寒冰结，杨花九月飞。泥牛吼水面，木马逐风嘶。","dynasty":"唐代","title":"焰里寒冰结"}
{"author":"查籥","content":"满目暮山平远，一池云锦清酣。忽有钟声林际，直疑梦到江南。","dynasty":"宋代","title":"万州湖滩寄王夔州"}
{"author":"赵抃","content":"山巅危构傍蓬莱，水阁风长此快哉！天地涵容百川入，晨昏浮动两潮来。遥思坐上游观远，愈觉胸中度量开。忆我去年曾望海，杭州东向亦楼台。","dynasty":"宋代","title":"次韵孔宪蓬莱阁"}
{"author":"赵抃","content":"洞天日月最迟迟，来见仙真即忘归。看取桃源刘阮去，旧乡虽是故人非。","dynasty":"宋代","title":"忘归洞"}
{"author":"赵抃","content":"千里寻山忆烂柯，七旬归去此重过。因观秀野轩前景，与我高斋不较多。","dynasty":"宋代","title":"自温江宿僧净偲秀野轩"}
{"author":"赵抃","content":"七旬寻胜远尘纷，身计优游荷国恩。往复汝勤人尽说，从来忠孝出吾门。","dynasty":"宋代","title":"男㞦随侍还乡欲回温赠行"}
{"author":"赵抃","content":"不惮风霜道阻修，一瓶一钵少迟留。稽山未可轻归去，浮石精蓝况旧游。","dynasty":"宋代","title":"越州讲僧智月见访"}
{"author":"赵抃","content":"报恩堂庑缮完新，养志熙熙镇似春。佛子事馀为孝子，黄金园有白头亲。","dynasty":"宋代","title":"次程师孟正议题神照大师养志堂"}
{"author":"赵抃","content":"车骑衢民不可攀，机山云约首春还。綵衣堂上成童戏，八十慈亲为解颜。","dynasty":"宋代","title":"送衢守王照大夫"}
{"author":"赵抃","content":"退休林下屈朱轮，逸老亭边袂欲分。一诵高斋回首句，感公认我独慇勤。","dynasty":"宋代","title":"酬前人见别"}
{"author":"赵抃","content":"枳鸾新命去逢春，士论许为忠孝人。白首慈亲七十八，安居荣侍入西秦。","dynasty":"宋代","title":"送余宗道主簿赴官"}
{"author":"赵抃","content":"教言今觉昔诸尘，不了心源未是真。却念樵夫无所得，当年虚作烂柯人。","dynasty":"宋代","title":"次韵吴天常中散"}
{"author":"赵抃","content":"方予谳狱唐安归，火云炽日交炎威。炉烘炭赫几千里，百鸟不能凌空飞。尘埃簿牒几前满，肤汗如雨淋漓挥。俗官冗状纷未省，胸腹堙郁气力微。蟾宫有客桂新折，忽遣诗筒慰慵拙。词佳句好吟未穷，一坐凉飙夺炎热。","dynasty":"宋代","title":"酬张唐英"}
{"author":"赵抃","content":"我趋仕途三十春，矹矹求友难其人。相逢探取百一二，变几不泯磨功勋。或言同途行异径，或始卓荦终因循。或临利害失趋向，或走势利遗贱贫。或面盱睢背忌刻，或口仁义心顽嚚。或名公卿节屠隶，或实盗蹠文孟荀。澄川倏忽起波浪，平地咫尺生嶙峋。薰莸兰芷逐萧艾，玷颣琼玖俄玞珉。兹事自古慎所与，倾盖如旧白头新。仲尼评友戒损益，故尝佩服书诸绅。履中蹈道敢不勉，至愚所恃生逢辰。朝廷基扃要扶助，天子尧舜圣且仁。焦劳汲汲纳谠议，风宪思得御史真。翰林钜公不识面，误以愚者名上陈。至和改元秋九月，诏书晓落长淮滨。孤贫自省预台选，无意顾藉家与身。直期贤用不肖斥，忠邪路判如越秦。频章累疏辨得失，上前往往婴龙鳞。时吾贯之日联句，玉树欲使蒹葭亲。为怜出处共本末，未始气味殊甘辛。忠言鲠议不我间，开诚待我逾天伦。螭头连登拜白简，豸角对拱朝紫宸。雕盘隼击雪霜凛，豺狼奔北穷狐㕙。九重上报不惜死，岂复谗口防狺狺。避嫌岁满体当去，柬南亟请辞天闉。俞音分得郡印绶，毗陵地与桐庐邻。颍清淮渌榜舟过，橘黄酒白鲈鱼珍。儿童共游竞嗟赏，闾里故老相欢欣。皇恩过家许上冢，我辈荣华事欲均。得公长篇三四读，正似观海无涯津。测量不可何以报，赠公岁久如松筠。","dynasty":"宋代","title":"和范御史见赠"}
{"author":"赵抃","content":"濠州抵泗里数百，长淮波平晓如席。鸣鼙解缆杨柳堤，画船中有东吴客。君恩得请许归去，聊治里闾去咫尺。岁穷天远心欲飞，念之汲汲事行役。豁如天意适我愿，号令西北起风伯。初时淅淅以鼓动，布帆尚留十幅窄。孤樯得势安以平，中流激箭巨浪劈。篙横橹阁力不用，疾若挚隼增羽翮。瞥然两岸瞬霎过，木叶驰黄山走碧。拿舟月馀今日快，一樽自歌两手拍。樽中酒空不自歌，顺风好景如之何。毗陵太守同此乐，为言无惜新诗多。","dynasty":"宋代","title":"顺风呈前人"}
{"author":"赵抃","content":"江南历尽佳山水，独赣潺潺三百里。移舟夜泊惶恐滩，画角乌乌晓风起。栖鸥宿鹭四散飞，梦魂惊入渔樵耳。三通迤逦东方明，又是篙工造行矣。横波利石千万层，板绳缚累如山登。夷途终致险且升，自顾忠信平生凭。","dynasty":"宋代","title":"入赣闻晓角有作"}
{"author":"赵抃","content":"我忆去年仲冬月，夜醉离尊晓船发。鼕鼕画鼓上穷江，章贡川源接南粤。虔州之民十万家，下车公议乱如麻。去除烦苛养疲瘵，令严讼简俗亦嘉。农事屡登稻粱积，狱犴空虚寇衰息。远陬安堵幸实天，阙然自愧予何力。迩来被旨还神京，乘秋击棹烟波行。夷犹入境奚所喜，故人乐土弦歌声。","dynasty":"宋代","title":"将至太和寄蔡仲偃太博"}
{"author":"赵抃","content":"阆州之景天下奇，尝见老杜城南诗。嘉陵江湍清且洁，锦屏山叠雄复巇。醉翁生钟大峨秀，收拾气象为文词。自从屏星副郡治，讼平事简奚设施。幽潜穹大极所有，搜罗咏赋一不遗。州僚俊集嘉酬和，海涛汹涌洪波随。顾余不鄙可语者，联编累轴缄以贻。寸珠盈掬破冥晦，尺璧入手无瑕疵。穷搜囊箧暴侈富，开窥秘啬心惊嬉。竟微一毫报佳况，临纸复辍惭久之。","dynasty":"宋代","title":"答阆州通判吴师孟职方"}
{"author":"赵抃","content":"君爱仙源厌尘俗，高楼对起栏干曲。朝霞灼灼浮晴晖，二十四峰照群玉。楼下长江烟水绿，楼前有濑归艎促。主人借问何时还，回首峥嵘看不足。","dynasty":"宋代","title":"访何若谷"}
{"author":"赵抃","content":"我昔所宝真雷琴，弦丝轸玉徽黄金。昼横膝上夕抱寝，平生与我为知音。一朝如扇逢秋舍，而今只有无弦者。无情曲调无情闻，浩浩之中都奏雅。我默弹兮师寂听，清风之前明月下。子期有耳何处听，自笑家风太潇洒。","dynasty":"宋代","title":"次韵僧重喜闻琴歌"}
{"author":"赵抃","content":"子房身乞辞大用，赤松伴游世所重。高远谁亲弋外鸿，尊荣肯羡池中凤。至今仙迹存金华，我来一日登三洞。回顾却笑长安人，辛苦登天凭鹤控。","dynasty":"宋代","title":"游金华洞"}
{"author":"赵抃","content":"唐台压郡东北陲，势旋力转奔而驰。伟哉造物谁其尸，一山中起高峨巍。群峰环辅拱以立，背面肘腋相倚毗。怪石差差少媚色，长松落落无邪姿。岩隈有路数百仞，直登不悔形神疲。中间轩豁浮图舍，栋宇綵错金璧辉。寒泉一亩清可鉴，优游鳣鲔扬鳞鬐。猿閒鸟暇两呼笑，老僧矍铄趋且嬉。天风烈烈骨毛竦，更云六月无炎曦。攀缘绝顶下四顾，溪山百里如掌窥。我思宜有隐君子，放心不与时安危。巢由之行已高世，白云卧此逃尧妫。","dynasty":"宋代","title":"题衢州唐台山"}
{"author":"赵抃","content":"喜君出使东川行，腊寒拥雪辞神京。平生忠力晚愈固，万山叱驭险亦平。青泥岭恶白昼上，更逢落雪百尺盈。盘高折下寸寸进，马蹄硉矹人胆惊。君怀初不阻艰险，却念疆土连锦城。谓予尝有一日雅，豪吟纵笔高泉倾。三章落落字字好，开缄与雪争瑶琼。置邮亟来发以诵，齿牙冷切胸怀清。岂徒感服为文字，所得风义推诚明。今君东辕我西守，去此止有数日程。两川春物正烂漫，何时文酒亲讲评。","dynasty":"宋代","title":"寄酬梓路运使赵諴度支"}
{"author":"赵抃","content":"问答众口徒纷纷，争入菩萨不二门。金毛狮子不敢吼，不嘿不见维摩尊。维摩之尊无异相，潞州传出毗耶像。相公村与知非子，挂向壁间看榜样。","dynasty":"宋代","title":"谢曾鲁公惠维摩居士真"}
{"author":"赵抃","content":"道猷宴坐卓一锡，萧然屏去群魔迹。大蛇开口合不得，始知三昧通神力。","dynasty":"宋代","title":"天台蛇洞"}
{"author":"赵抃","content":"别派从江垠，邀流入农畎。淙淙来源深，㶁㶁度沟浅。园穿萧艾芟，堑断荆綦剪。疏功浃长长，溉利和步远。田观疑泽潴，坎听类瓴建。北溟归凿池，幽岳漾装巘。泻埤纹湍驶，回湾波细转。过窦石眼窥，经虚土口吮。浮行值落叶，浸长逢生藓。孤鹤眼怪觇，纤鱼鬣跳展。中沈无秽淤，底净有纹■。映苇色莫分，喧琴韵难辨。增霖人闹蛙，涵月夜惊犬。侵篁鞭起萌，逼水低垂菌。怜黄浇菊篱，惜紫沃兰畹。吏咨窑甓甃，童戏芒车卷。灌携令手劳，漱掬致腰俛。庭秋临加凉，轩夏尚消烜。我矜近济能，僮贺遥汲免。贮戺埋巨甔，归厨架修笕。供掏饭盎粮，给澳羹鼎脔。调药修臼饵，煎茶试罗荈。坐客频泛觞，蹲儿屡洗砚。聆寒心脱烦，挹冷酒除湎。壅挑筇步随，静看髭吟撚。高怀造文摅，清兴团诗遣。瑰章非俗成，怪句自幽选。涌词波翻瀛，绵意绪抽茧。书丹字隶行，款碣石磨琬。题为引流篇，记耳非自衒。","dynasty":"宋代","title":"引流联句"}
{"author":"赵抃","content":"武夷之山千万峰，溪水诘曲流其中。喷云涌雪可□楫，一棹无览仙人踪。白鹤昂昂写峭壁，雕虎长□□清风。悬崖蜕骨造化外，绝壑驾船神鬼功。寒岩鼎灶失鸡犬，盘石松椿腾蛟龙。行行自喜浣尘俗，萧散玉羽超樊笼。当年此日是高会，左仙右仙曲未终。紫星飘然天上去，曾孙虹桥路已穷。我生丹心涵太冲，欲脱缰锁追鸿蒙。上邀轩辕宴玄圃，手摘日月相游从。","dynasty":"宋代","title":"游武夷山"}
{"author":"赵抃","content":"退食公堂自凭几，不动不摇心似水。霹雳一声透顶门，惊起从前自家底。举头苍苍喜复喜，刹刹尘尘无不是。中下之人不得闻，妙用神通而已矣。","dynasty":"宋代","title":"青州闻雷"}
{"author":"赵抃","content":"君家歙溪边，自采歙溪石。刓磨清泉根，刳斩紫虬脊。罗纹洗莹致，蛾眉隐纤直。叩声清而长，触手生汗液。","dynasty":"宋代","title":"歙砚诗"}
{"author":"赵抃","content":"马寻旧路知归去，龟放长淮不再来。","dynasty":"宋代","title":"句其一"}
{"author":"赵抃","content":"乍辞龙尾道，来刺虎头城。","dynasty":"宋代","title":"句其二"}
{"author":"赵抃","content":"灵山一片云边雨，每为熙朝作岁丰。","dynasty":"宋代","title":"句其三"}
{"author":"赵抃","content":"天生纯孝本良知，不愧周人七子诗，绝妙好辞为写照，丰碑千古在江湄。哀哀江上救沉尸，墓木留形世所悲，得旨春秋参祀典，孝诚今日再逢时。","dynasty":"宋代","title":"题曹娥庙"}
{"author":"赵抃","content":"淮岸浮屠半倚天，山僧应已离尘缘。松关暮锁无人迹，惟放钟声入画船。","dynasty":"宋代","title":"和宿硖石寺下"}
{"author":"赵抃","content":"直将骚雅镇浇淫，琼贝千章照古今。天地不能笼大句，鬼神无处避幽吟。几逃兵火羁危极，欲厚民生意思深。茅屋一间遗像在，有谁于世是知音？","dynasty":"宋代","title":"题杜子美书室"}
{"author":"赵抃","content":"薄袂攲云散，轻盘舞袖低。帘疏荡楼阁，尘暗逐轮蹄。絮乱垂杨道，香流种药畦。春窗恼春思，一枕杜鹃啼。","dynasty":"宋代","title":"暖风"}
{"author":"赵抃","content":"翠密驯文雉，丛深隐画轮。离披金谷晓，寂寞茂陵春。古渡班荆客，长堤走马人。芊芊似袍绿，一雨一番新。","dynasty":"宋代","title":"芳草"}
{"author":"赵抃","content":"城郭青烟散，郊园彩日长。斗鸡红锦翅，游骑紫丝缰。有蝶俱含粉，无人不惜芳。尽拚花下饮，归去醉成乡。","dynasty":"宋代","title":"寒食郊园即事"}
{"author":"赵抃","content":"响乱书窗外，人惊梦枕中。江城啼晓月，泽国愬春风。柳道盘飧绿，桃园躞蹀红。年年来此地，留恨任西东。","dynasty":"宋代","title":"杜鹃"}
{"author":"赵抃","content":"幽花连径发，惊鸟避人啼。雨过晴虹上，风清走马嘶。滩平鱼艇稳，村小酒旗低。谁及山翁乐，号呶醉似泥。","dynasty":"宋代","title":"溪山晚目"}
{"author":"赵抃","content":"午寝忘讥刺，閒居杜送迎。雨泥双燕下，烟垄一犁耕。座入山光迥，门连野色平。吟馀仍兀坐，谁与战楸枰。","dynasty":"宋代","title":"村居"}
{"author":"赵抃","content":"日华烘玉甃，烟缕亘雕甍。枣熟房栊暝，花妍院落明。醉轻春有味，梦短昼无情。欲识愔愔意，回文织已成。","dynasty":"宋代","title":"曲馆"}
{"author":"赵抃","content":"坠果春三径，蒸云晚一轩。廊腰回战蚁，山腹合啼猿。泉淡禽窥影，苔深屐印痕。自惭名利者，聊免世纷喧。","dynasty":"宋代","title":"题九仙寺"}
{"author":"赵抃","content":"学佛之徒众，难能是向文。唯师独奇尚，于我故慇勤。诗遇知音诵，琴防俗子闻。虚亭对明月，长许到宵分。","dynasty":"宋代","title":"赠吉安"}
{"author":"赵抃","content":"装怀成倥偬，从事愧风流。且榷征门利，甘同倚市羞。摇心随使旆，极目望仙舟。青玉灵坛远，终朝接上游。","dynasty":"宋代","title":"先与祠岳续以权市征弗克往呈通判沈侯"}
{"author":"赵抃","content":"举目皆仙迹，斋心远俗流。江山入诗助，蘋藻为神羞。去矣登危峤，归仍泛稳舟。何劳叹萧索，无惜话真游。","dynasty":"宋代","title":"沈侯见和再次前韵"}
{"author":"赵抃","content":"席上歌骊阕，风前嘶马骄。匆匆倾桂醑，一一上兰桡。破浪欣无恙，依莲愧不憀。踟蹰重回首，云翼自扶摇。","dynasty":"宋代","title":"和沈侯叙别往祠岳"}
{"author":"赵抃","content":"沿牒非吾土，逢春忆故园。于今佐犀帐，经岁别鸰原。讼简仍开卷，时平且属鞬。江乡去千里，凝睇一销魂。","dynasty":"宋代","title":"言怀寄三兄"}
{"author":"赵抃","content":"击汰泛轻艎，离怀莫共伤。去投方朔牍，归曳老莱裳。在昔名尤重，于今道已光。此行有新集，一一锦裁囊。","dynasty":"宋代","title":"送石秘校"}
{"author":"赵抃","content":"澄江抵练长，极目路苍茫。烟芷差差绿，风荷柄柄香。西流终古恨，南浦镇时忙。拟待传辞意，离人在楚乡。","dynasty":"宋代","title":"和何节判观水"}
{"author":"赵抃","content":"只应登雪峤，疑是有丹梯。雨后千山秀，风前一笛嘶。平时空执弭，乐土不鸣鼙。目断依莲客，君东我自西。","dynasty":"宋代","title":"和蔡黄裳节推外邑见贻二首其一"}
{"author":"赵抃","content":"冉冉成轻别，迟迟想倦游。去应宽蕙带，行亦佩吴钩。访隐逢三径，寻真认十洲。有人频倚望，何日人刀头。","dynasty":"宋代","title":"和蔡黄裳节推外邑见贻二首其二"}
{"author":"赵抃","content":"棣萼遥南国，苏萱种北堂。雪音何处断，风翼自回翔。送目吴天阔，传辞楚水长。通宵识归路，惟梦到吾乡。","dynasty":"宋代","title":"和三兄见寄"}
{"author":"赵抃","content":"我爱白司马，有言来谒祠。才名千古照，忠义一生奇。谏切宁思禄，谗行却罪诗。如何江上客，惟道琵琶词。","dynasty":"宋代","title":"江上白乐天祠"}
{"author":"赵抃","content":"有虎竞磨牙，逢人事攫拿。夜声闻别坞，晓迹印平沙。迫路奔惊犬，藏林噪乱鸦。过舟无可奈，极目是蒹葭。","dynasty":"宋代","title":"有虎"}
{"author":"赵抃","content":"生涯罾一架，深浦势并兼。张目因知密，游鳞不漏纤。急收防力跳，轻语怕惊潜。持去全家乐，盈盘鲙缕甜。","dynasty":"宋代","title":"罾鱼"}
{"author":"赵抃","content":"早是穷冬逼，那堪客思兼。事嗟流水远，年愧入春添。与雪幸同操，惊霜忽到髯。晚舟前浦泊，何处有青帘。","dynasty":"宋代","title":"岁暮感怀"}
{"author":"赵抃","content":"今我岁将暮，过桡鹦鹉洲。忆君人少与，买舍瀫江头。客路书多绝，吾乡梦半游。明年谁到蜀，能寄好书不。","dynasty":"宋代","title":"寄任大中秀才"}
{"author":"赵抃","content":"向晚立汀沙，人閒目更赊。林疏僧屋露，风转客帆斜。幽白孤飞鸟，横红数抹霞。渔翁偶相问，怜我宦天涯。","dynasty":"宋代","title":"向晚"}
{"author":"赵抃","content":"郑重流芳信，慇勤慰远官。已欣怀袖满，仍觉齿牙寒。置速传辞易，人遐结会难。侧身东望久，离绪转盘桓。","dynasty":"宋代","title":"又和三兄见寄"}
{"author":"赵抃","content":"经岁别亲闱，于今咏式微。捐繻成后约，拭袂重言归。脱叶迷官道，酸风中客衣。新文满珍笥，去去有馀辉。","dynasty":"宋代","title":"送邹舜咨回乡"}
{"author":"赵抃","content":"并游攀逸轨，两喜擅佳声。鹄志一千里，鹏图九万程。青云今共上，白水旧齐盟。圣主君堪羡，连镳去策名。","dynasty":"宋代","title":"送余林二生赴举"}
{"author":"赵抃","content":"懿识本天资，长才继者谁。漕舟逾万计，实廪近千斯。入境喧舆颂，还乡结主知。上方思柄用，何惜告谋惟。","dynasty":"宋代","title":"送李运使学士赴阙十咏其一"}
{"author":"赵抃","content":"下士无虚坐，摛文有话言。镇浮贤者业，袭庆相君门。在郡行车乐，瞻天被诏温。只应朝请日，三接涣宸恩。","dynasty":"宋代","title":"送李运使学士赴阙十咏其二"}
{"author":"赵抃","content":"睿简从朝议，佥俞协帝畴。受釐延贾傅，给馈美酂侯。会府居功最，朝廷锡命优。思皇今在旦，归去赞宸猷。","dynasty":"宋代","title":"送李运使学士赴阙十咏其三"}
{"author":"赵抃","content":"压境号民苏，连甍竞乐输。万桑丰岁计，一节赴朝趋。安稳舟无恙，雍容骑甚都。赠言聊纪盛，为颂愧非夫。","dynasty":"宋代","title":"送李运使学士赴阙十咏其四"}
{"author":"赵抃","content":"传姻联世美，振玉擅家声。南楚聊均逸，东皋亦劝耕。察廉无遁物，刺举有能名。宣室今前席，宁庸羡贾生。","dynasty":"宋代","title":"送李运使学士赴阙十咏其五"}
{"author":"赵抃","content":"早擅云间誉，尝登月里名。十轮门袭庆，万石世传荣。待继开宾閤，聊为拥使旌。绩成今第一，归作汉公卿。","dynasty":"宋代","title":"送李运使学士赴阙十咏其六"}
{"author":"赵抃","content":"荆衡此驾轺，封郡去相辽。国廪矜流衍，农畴喜富饶。几时无协气，何处不欢谣。汉室通粮道，论功最后萧。","dynasty":"宋代","title":"送李运使学士赴阙十咏其七"}
{"author":"赵抃","content":"南荣来汉诏，北阙近尧天。懿绩隆三岁，丰储备九年。威严多摘伏，荐籍几登贤。去去民思甚，销魂尽黯然。","dynasty":"宋代","title":"送李运使学士赴阙十咏其八"}
{"author":"赵抃","content":"歌阕散雕筵，膺舟是谪仙。秦亭临断岸，楚水浸遥天。魏阙瞻湖上，长安指日边。綵旌随目远，一向立风前。","dynasty":"宋代","title":"送李运使学士赴阙十咏其九"}
{"author":"赵抃","content":"供帐楚江滨，瞻言泪满巾。如何从事客，曾作受恩人。再顾沟中物，尤惭席上珍。异时调鼎鼐，应许与陶钧。","dynasty":"宋代","title":"送李运使学士赴阙十咏其十"}
{"author":"赵抃","content":"诘旦逢佳节，今宵寓远乡。且欣宾榻解，休叹客亭长。黄叶临风乱，红萸浥露香。酒徒何处所，空自忆高阳。","dynasty":"宋代","title":"和戴天使重阳前一夕宿长沙驿二首其一"}
{"author":"赵抃","content":"楚馆夜衾凉，离人念故乡。远吟只觉苦，归梦不成长。壁有寒蛩怨，邻闻绿蚁香。登高在何处，明日宴山阳。","dynasty":"宋代","title":"和戴天使重阳前一夕宿长沙驿二首其二"}
{"author":"赵抃","content":"湖南杨叔武，消息有人传。连岁征蛮徼，经秋卧瘴烟。为时天未丧，勿药病还痊。云水溶溶去，凭诗寄此篇。","dynasty":"宋代","title":"闻杨畋病愈"}
{"author":"赵抃","content":"春到依羁旅，怀开似发缄。野禽鸣胜管，春草绿于衫。水暖风微碎，山明日半衔。巴西寒极地，冰雪尚千岩。","dynasty":"宋代","title":"入蜀舟中逢春"}
{"author":"赵抃","content":"照不私毫发，波光上下浮。明馀到琴淡，清极入诗幽。忽认江湖昼，浑疑天地秋。閒云勿轻蔽，有客坐孤舟。","dynasty":"宋代","title":"入蜀江上对月"}
{"author":"赵抃","content":"为怕三春过，因谋数刻狂。醉轻欣射中，欢甚惜歌长。骄马花间系，啼莺柳下藏。前旌归去晚，十里淡风光。","dynasty":"宋代","title":"春日陪宴会春园亭"}
{"author":"赵抃","content":"蜀国有良工，孙枝斲古桐。逢师写流水，为我益清风。淡恐时心厌，幽蕲世耳聪。坐来明月满，无语讼庭空。","dynasty":"宋代","title":"月夜听僧化宜弹琴"}
{"author":"赵抃","content":"召节下英藩，归辕望帝阍。中和刺史政，教友相君门。去听涂歌美，留瞻壁像尊。欲知春色好，元是百城恩。","dynasty":"宋代","title":"送蜀守贾昌朝水部赴阙"}
{"author":"赵抃","content":"治多祥气感，名可信书褒。诗有千篇富，才为两蜀豪。任诚时少与，敦义世推高。剑栈芳菲地，公行我亦劳。","dynasty":"宋代","title":"送曾交屯田赴阙"}
{"author":"赵抃","content":"牍奏辞三院，乡荣领百城。帝恩山岳重，臣命羽毛轻。风月随人好，江湖照胆清。须公赠金玉，光照重行行。","dynasty":"宋代","title":"和范御史初出都门"}
{"author":"赵抃","content":"奏恳初无饰，天恩亦重违。一麾新命下，两桨故关归。淮木林林脱，霜鸿阵阵飞。贤朋诗酒乐，行矣自相依。","dynasty":"宋代","title":"和韵前人初出销头"}
{"author":"赵抃","content":"一遇汤王旱，须为傅说霖。只应蟠涧底，济物是初心。昔岁苗将槁，阳骄不和阴。农夫望膏泽，徒蛰尔何深。","dynasty":"宋代","title":"和石涧寺龙潭"}
{"author":"赵抃","content":"幽郡少丛事，名园邀上宾。逢花有深意，拚醉欲酬春。僚友同年旧，郎官拜命新。不来无此乐，还似姓车人。","dynasty":"宋代","title":"和通判范都官不赴赏春"}
{"author":"赵抃","content":"边寄今儒弁，帷筹得将才。甘辛均士卒，号令走风雷。惊晓城鼙急，吹秋陇笛哀。先声羌胆碎，闻道汉兵来。","dynasty":"宋代","title":"续梦中作"}
{"author":"赵抃","content":"轮奂相辉映，严扉耸画楹。霜空夜月午，斋冷湛冰清。缛礼行神庙，星华下禁城。瀛洲有才士，佳句见交情。","dynasty":"宋代","title":"次韵吴充学士斋居冬夜书事"}
{"author":"赵抃","content":"一失已戚戚，诚哉勿尔为。因知贤者事，不与众人期。别浦客帆卸，隔江渔笛吹。同行兄弟乐，还免动乡思。","dynasty":"宋代","title":"和六弟抗江上书怀"}
{"author":"赵抃","content":"路半狂飙起，江心巨浪横。苍茫舟子叫，匍匐稚儿惊。古岸移时入，新醪薄暮倾。此宜无足道，大抵似人生。","dynasty":"宋代","title":"惊涛"}
{"author":"赵抃","content":"之官虽异数，行棹欲同仙。忽觉清风远，因惊俗累牵。子留书得后，我愧约乖前。境上依依过，江南水拍天。","dynasty":"宋代","title":"别后寄表弟李定"}
{"author":"赵抃","content":"贤正屯蒙日，阴邪会用时。人从万死过，谁肯一言危。毒意回天后，忠诚荐柬之。复唐三百载，留得枕江祠。","dynasty":"宋代","title":"彭泽狄梁公祠"}
{"author":"赵抃","content":"舍陆事川程，霜天晓色明。长波万顷阔，大舸一帆轻。静唱村渔乐，斜飞渚雁惊。云披见楼阁，隐隐豫章城。","dynasty":"宋代","title":"经鄱阳湖"}
{"author":"赵抃","content":"朋心照旧明，宁比盖初倾。共惜花兼酒，谁论利复名。与君如有约，不醉似无情。更遇诗勍敌，周旋未易轻。","dynasty":"宋代","title":"次韵何若谷赏花即席"}
{"author":"赵抃","content":"岁始三日雨，恩随万井春。如何至和气，先被远方人。洗濯山川秀，沾濡草木新。尧仁际天地，调燮有臣邻。","dynasty":"宋代","title":"纪雨"}
{"author":"赵抃","content":"历章初请外，亡状愧瘝官。为郡恩尤重，斯民治素难。讼稀逢薄稔，诗倡得清欢。况复仁封接，焉依簟与菅。","dynasty":"宋代","title":"次韵提刑蔡挺度支见赠"}
{"author":"赵抃","content":"春昼僧房静，楸枰战气豪。斜飞沙塞雁，奔怒海门涛。决胜周旋久，阴谋计较劳。岂知中隐士，心不挂纤毫。","dynasty":"宋代","title":"次韵何若谷中隐堂观棋"}
{"author":"赵抃","content":"报政方山下，分携赣水滨。人蒙百里惠，花见四年春。亲志乐戏綵，家声高缙绅。还期逢庆节，慈宴拱严宸。","dynasty":"宋代","title":"送兴国令徐师回殿丞"}
{"author":"赵抃","content":"章贡东西派，并流作赣川。奔湍出城曲，离合向台前。把酒来凭槛，鸣鼙见放船。滔滔归底处，沧海路三千。","dynasty":"宋代","title":"登章贡台"}
{"author":"赵抃","content":"为僚初自喜，邀客亦逢嘉。把酒须同乐，分襟莫预嗟。未成登画舸，好共赏黄花。试向东篱看，秋丛映晚霞。","dynasty":"宋代","title":"次韵周敦颐国博重阳节近见菊"}
{"author":"赵抃","content":"洞老寿松椿，高名古绝群。乱山泉㶁㶁，举世事纷纷。使者持丹诏，先生卧白云。方今莫招隐，君德正华勋。","dynasty":"宋代","title":"题张果老洞"}
{"author":"赵抃","content":"寺古傍郊坰，门无车马声。我来闻众妙，人少到师清。锦水金波静，银蟾一指明。幽琴徐发响，真不负台名。","dynasty":"宋代","title":"赠琴台僧正"}
{"author":"赵抃","content":"按行车暂尼，身得止峥嵘。江喜淙淙听，云疑步步生。春邻花县好，晴远剑关明。买石镌豪句，高哉老杜名。","dynasty":"宋代","title":"留题修觉山"}
{"author":"赵抃","content":"讼简岁丰盈，铃斋竟日清。窗排群石怪，檐拥远山明。古木风千叶，新髭雪数茎。开樽向幽处，馀论见高情。","dynasty":"宋代","title":"次韵孔宪山斋"}
{"author":"赵抃","content":"正性归忠谊，名谈见本原。中丞有贤子，宣圣得真孙。解职留民惠，还朝拜主恩。东方要安堵，一为上前论。","dynasty":"宋代","title":"送前人赴阙"}
{"author":"赵抃","content":"山东去蜀右，不惮客程遥。酒酌杯中醁，琴携爨下焦。故人题大笔，佳句刻长桥。快读离怀解，如冰暖日消。","dynasty":"宋代","title":"次韵吴中复龙图题长桥铺"}
{"author":"赵抃","content":"南禅众所称，简老是真僧。法器闻虽古，清风见未曾。洪炉中点雪，大海里孤灯。七十休官近，归欤我得朋。","dynasty":"宋代","title":"寄衢僧惟简"}
{"author":"赵抃","content":"去赣八千里，于今十二年。无缘久东浙，有命再西川。吏散庭空讼，僧高寺欲禅。老来思旧治，尤喜获佳篇。","dynasty":"宋代","title":"寄谢毛宪"}
{"author":"赵抃","content":"泥书下紫宸，公议协朝绅。真主正图治，谏官今得人。从容陪国论，憔悴恤天民。大对如晁董，公尝素所陈。","dynasty":"宋代","title":"送范宪百禄赴阙"}
{"author":"赵抃","content":"叱驭穷边垒，还辕赏驿梅。微香心旋吐，清咏意尤瑰。诲墨蒙兼贶，邮筒喜屡开。锦官花更好，翘望腊前回。","dynasty":"宋代","title":"和荣諲学士按部过长濆关所寄诗"}
{"author":"赵抃","content":"闵雨诏复下，伤农今四春。潭龙从号懒，庙鬼讵能神。苗槁尘生久，云空电转频。天公诚可问，谁与主陶钧。","dynasty":"宋代","title":"闵雨"}
{"author":"赵抃","content":"节物奚为感，秋怀不自任。晓寒侵远梦，秋力助高吟。薄脱惊风叶，疏舂隔水砧。商弦调一曲，惟子定知音。","dynasty":"宋代","title":"次韵李元方秀才秋日旅怀"}
{"author":"赵抃","content":"我为灵山好，登留到日曛。岩幽馀暑雪，钟冷入秋云。篇咏惟僧助，尘烦与俗分。明朝入东棹，因得识吾文。","dynasty":"宋代","title":"题灵山寺"}
{"author":"赵抃","content":"柳深莺老暮春天，恭侍慈亲解画船。举首丹徒民万户，共迎和气作丰年。","dynasty":"宋代","title":"送蔡门长官赴任丹徒"}
{"author":"赵抃","content":"宠数亲承咫尺颜，清修虔命似居山。欲知不老个中事，应向如今悟八还。","dynasty":"宋代","title":"十八男㞦太仆寺丞生日"}
{"author":"赵抃","content":"归根落叶舞秋风，入蜀分携瀫水东。欲别何烦示圆相，普贤今作主人翁。","dynasty":"宋代","title":"送海印长老赴峨眉都僧正二首其一"}
{"author":"赵抃","content":"片云无著又西还，过尽秦山上蜀山。我独为师欢喜处，一程程入旧乡关。","dynasty":"宋代","title":"送海印长老赴峨眉都僧正二首其二"}
{"author":"赵抃","content":"突兀浮图烈燄焚，入云千尺一朝新。闻师领众非辜罢，今复如初慰越人。","dynasty":"宋代","title":"会稽智印大师可升复为僧正因寄"}
{"author":"赵抃","content":"一节循循见始终，平常心有古人风。临行却笑庞居士，何用当庭探日中。","dynasty":"宋代","title":"梁子正哀词二首其一"}
{"author":"赵抃","content":"函中赤轴谁能捲，壁上孤琴已绝弦。付与儿孙有清德，临风何必更潸然。","dynasty":"宋代","title":"梁子正哀词二首其二"}
{"author":"赵抃","content":"山老榜庵名内照，掩扉默坐徒观妙。欲知毕竟事何如，无量寿光悬两曜。","dynasty":"宋代","title":"内照庵"}
{"author":"赵抃","content":"昨朝初泛临海舟，今暮已登漫岭驿。秋风阁雨波不扬，风伯江神俱有力。","dynasty":"宋代","title":"宿漫岭"}
{"author":"赵抃","content":"我车出蜀十年强，感旧情怀未尽忘。有问老衰师为道，心如冰雪鬓如霜。","dynasty":"宋代","title":"因海印行感旧寄蜀中故人"}
{"author":"赵抃","content":"诰出义方语，亭更发诏名。为郎拜天宠，有子擅家声。健羡乡评美，光辉野史荣。綵衣官亦重，门外拥双旌。","dynasty":"宋代","title":"寄题致政周洙屯田如诏亭"}
{"author":"赵抃","content":"休官镇浮俗，眉寿冠同年。恬养八十岁，苦吟三百篇。乘秋迓杖屦，终日隐林泉。我羡归欤乐，高踪不可肩。","dynasty":"宋代","title":"致政都官宋兄言归旧隐赠行"}
{"author":"赵抃","content":"缥缈齐云阁，遥闻摸石池。物华春已盛，人意乐无涯。罗绮一山遍，旌旗十里随。花棚夹归道，骁骑看星驰。","dynasty":"宋代","title":"游海云山"}
{"author":"赵抃","content":"已久论交契，何妨醉别筵。君宜归大用，我独倦高年。郡印今分治，科名昔共镌。离怀虽一水，言远似三川。","dynasty":"宋代","title":"次韵程给事赴越任过杭相会"}
{"author":"赵抃","content":"粉箨双双脱，修篁两两高。同心齐管鲍，并节汉萧曹。寒岁霜威禦，炎天暑气逃。此君真可异，吟绕不知劳。","dynasty":"宋代","title":"题杭州双竹寺"}
{"author":"赵抃","content":"秘馆红尘外，瑶京白日边。樽中不空酒，琴面已无弦。晓上朝真阁，春耕负郭田。优游大自在，何处更神仙。","dynasty":"宋代","title":"送章岵少卿提举洞霄宫二首其一"}
{"author":"赵抃","content":"使节忠罄勤，东南两见春。清宵多假寐，白发半忧民。金阙遥辞宠，琳宫去谒真。羡公谁最甚，我是欲归人。","dynasty":"宋代","title":"送章岵少卿提举洞霄宫二首其二"}
{"author":"赵抃","content":"人生难会合，天与此阶缘。逸驾来艰远，孤帆映后前。吴江阻潮汐，越峤望云烟。叙别情何厚，新诗两灿然。","dynasty":"宋代","title":"次韵赵少师寄别程给事"}
{"author":"赵抃","content":"雁序暂分飞，毗陵动所思。廉能真有子，清白素闻诗。船泛西州远，山寻北荡奇。明春复归会，还是隔年期。","dynasty":"宋代","title":"送六弟随子之官毗陵"}
{"author":"赵抃","content":"得谢殊狂客，无言愧净名。心观潭月白，梵听海潮声。晓色开华顶，秋晖照赤城。公诗播人口，冰玉未为清。","dynasty":"宋代","title":"览先祖太傅留题国清寺继和"}
{"author":"赵抃","content":"二鸟一生汀渚上，已堪图画复赓歌。莫将黑白欺人眼，所得旁观不较多。","dynasty":"宋代","title":"和范御史见鸬鹚与鹭鸶为群因感黑得鱼多"}
{"author":"赵抃","content":"峡口寒流如箭急，滩头轻棹若云奔。玉峰楼锁人归去，回首斜阳一黯魂。","dynasty":"宋代","title":"舟过何若谷郊居"}
{"author":"赵抃","content":"因山盛启浮屠舍，遗像仍留内史祠。笔冢近应为塔冢，墨池今已作莲池。书楼观在人随远，兰渚亭存世几移。数纸黄庭谁不重，退之犹笑博鹅诗。","dynasty":"宋代","title":"游戒珠寺悼右军故宅"}
{"author":"赵抃","content":"江上潮音晓暮闻，天饶风月地无尘。自怜清暑堂中景，容得衰翁未退身。","dynasty":"宋代","title":"杭州八咏其三清暑堂"}
{"author":"赵抃","content":"三拥朱轮志少酬，忠怀曾不为身谋。桐江郡政居优课，柯岭乡评占上游。里彦昔陪公共荐，帝俞今幸我先休。分携莫惮炎威盛，到日清风一变秋。","dynasty":"宋代","title":"送郑琰大夫赴建昌军"}
{"author":"赵抃","content":"越山吴水似图屏，妙笔无缘画得成。閒上东南亭上望，直疑身世似蓬瀛。","dynasty":"宋代","title":"杭州八咏其五巽亭"}
{"author":"赵抃","content":"秋闱贤诏出严宸，郡国详延在得人。豹变文章重君子，鹿鸣歌咏集佳宾。初闻素履称乡闬，终起英名动缙绅。预想帝庭俱唱第，宠光荣宴杏园春。","dynasty":"宋代","title":"杭州鹿鸣宴示诸秀才"}
{"author":"赵抃","content":"遭时致主期尧舜，力道终身致孔颜。出处两途公试看，几时能放此心閒。","dynasty":"宋代","title":"题云御史舟中偶书"}
{"author":"赵抃","content":"少时亲手植双松，昼爱层阴夜听风。今日岁寒踰五纪，也应心似主人翁。","dynasty":"宋代","title":"退居十咏其四双松"}
{"author":"赵抃","content":"三年遗爱被西州，供帐民情岂易留。险道若天春气近，雄关如剑晓光浮。禁中曾上台僚荐，使者仍书郡课优。去矣青云岐路稳，不须回首越王楼。","dynasty":"宋代","title":"送左绵孙圭职方赴阙"}
{"author":"赵抃","content":"腰佩黄金已退藏，个中消息也寻常。时人要识高斋老，只是柯村赵四郎。","dynasty":"宋代","title":"题高斋"}
{"author":"赵抃","content":"寺亭高绝面灵山，迤逦群峰不可攀。登赏谁知贤者乐，狱扉空冷讼筒閒。","dynasty":"宋代","title":"同信守赵诚司封会灵山亭"}
{"author":"赵抃","content":"令尹怜花意思勤，海棠多种郡园新。自从两蜀年年见，今日栏边似故人。","dynasty":"宋代","title":"答赣县钱顗著作移花"}
{"author":"赵抃","content":"锦川城里玉溪横，溪上浮图画阁明。我念官拘登未暇，有风终日为谁清。","dynasty":"宋代","title":"题清风阁"}
{"author":"赵抃","content":"蓬莱高与卧龙俱，位望兼隆似合符。弦管夜声传井邑，楼台春影蘸江湖。休功即报期年政，直节曾行万里胡。真是玉皇得案吏，坐看归去赞萝图。","dynasty":"宋代","title":"寄酬前人上巳日鉴湖即事三首其三"}
{"author":"赵抃","content":"蜀卿荣耀跂光尘，忠孝兼全到古人。万乘累年闻奏牍，双亲同日拜恩纶。志侔鸾鹄风仪远，文得岷峨气象新。圣政于今急贤者，肯教留滞蜀江滨。","dynasty":"宋代","title":"送张唐英太博"}
{"author":"赵抃","content":"凤沼宠荣辞禁闼，龙山安稳驻车轮。东方渐喜威严霁，属郡争传号令新。试数岁华如过隙，宜将世事拂前尘。因思四十年同榜，吴越如今只两人。","dynasty":"宋代","title":"次韵郡斋即事二首其一"}
{"author":"赵抃","content":"顾我入趋尧阙去，烦公出饯赣江头。为逢萧寺千山好，不惜兰船一日留。清极往来无俗论，道通何处有离忧。分携岂用惊南北，水阔风高万里秋。","dynasty":"宋代","title":"和虔守任满前人香林寺钱别"}
{"author":"赵抃","content":"占胜芳菲地，标名罨画池。水光菱在鉴，岸色锦舒帷。风碎花千动，烟团柳四垂。巧才吟不尽，精笔写徒为。照影摇歌榭，分香上酒卮。主人邀客赏，和气与春期。","dynasty":"宋代","title":"蜀倅杨瑜邀罨画池"}
{"author":"赵抃","content":"为怕三春过，因谋数刻狂。醉轻欣射中，欢甚惜歌长。骄马花间系，啼莺柳下藏。前旌归去晚，十里淡风光。","dynasty":"宋代","title":"春日陪宴会春园亭"}
{"author":"赵抃","content":"祖教双修日用间，芳醪不饮自朱颜。欲知难老真消息，曾饵融峰九转丹。","dynasty":"宋代","title":"六弟司户生日"}
{"author":"赵抃","content":"正性归忠谊，名谈见本原。中丞有贤子，宣圣得真孙。解职留民惠，还朝拜主恩。东方要安堵，一为上前论。","dynasty":"宋代","title":"送前人赴阙"}
{"author":"赵抃","content":"内阁朝廷号正臣，朅来江外拥朱轮。危樯西喜洪都近，谏省当时旧主人。","dynasty":"宋代","title":"过鄱阳湖先寄洪守唐介待制其二"}
{"author":"赵抃","content":"蔡侯不是不寻仙，俗骨由来欠玉鞭。待得麻姑重前约，只应瀛海已桑田。","dynasty":"宋代","title":"不与祠岳再呈通判沈侯"}
{"author":"赵抃","content":"莫笑生涯一叶舟，江湖来往自悠悠。丝头漫有潭中意，逐浪鱼儿不上钩。","dynasty":"宋代","title":"渔父五首其三"}
{"author":"赵抃","content":"叱驭穷边垒，还辕赏驿梅。微香心旋吐，清咏意尤瑰。诲墨蒙兼贶，邮筒喜屡开。锦官花更好，翘望腊前回。","dynasty":"宋代","title":"和荣諲学士按部过长濆关所寄诗"}
{"author":"赵抃","content":"冻云交四隅，飞雪满江湖。急势团风转，閒容到水无。并游渔喜唱，失侣雁惊呼。客棹沿湾泊，村醪觅径酤。去程方数蜀，归思正遥吴。得句同诸弟，余怀幸不孤。","dynasty":"宋代","title":"江上遇雪"}
{"author":"赵抃","content":"宝界香园接翠微，此焉空寂远尘机。寒冰扣晓人无垢，古剑藏秋谷有辉。水石潺顽迷客径，松云洒落护禅扉。我来笑被名缰锁，斜日匆匆策马归。","dynasty":"宋代","title":"题瑞岩圣寿寺"}
{"author":"赵抃","content":"越芽远寄入都时，酬倡珍誇互见诗。紫玉丛中观雨脚，翠峰顶上摘云旗。啜多思爽都忘寐，吟苦更长了不知。想到明年公进用，卧龙春色自迟迟。","dynasty":"宋代","title":"次韵许少卿寄卧龙山茶"}
{"author":"赵抃","content":"江南历尽佳山水，独赣潺潺三百里。移舟夜泊惶恐滩，画角乌乌晓风起。栖鸥宿鹭四散飞，梦魂惊入渔樵耳。三通迤逦东方明，又是篙工造行矣。横波利石千万层，板绳缚累如山登。夷途终致险且升，自顾忠信平生凭。","dynasty":"宋代","title":"入赣闻晓角有作"}
{"author":"赵抃","content":"黄衣道士骨朽矣，白鹤仙翁诗宛然。君傥不能来一顾，壁间磨灭有谁传。","dynasty":"宋代","title":"和二苏题白鹤观二首其一"}
{"author":"赵抃","content":"不逢棋酒与莺花，古观高吟字字嘉。好事独来终日赏，诸翁争去著诗誇。","dynasty":"宋代","title":"和二苏题白鹤观二首其二"}
{"author":"赵抃","content":"轩外长溪溪外山，捲帘空旷水云间。高斋有问如何乐，清夜安眠白昼閒。","dynasty":"宋代","title":"退居十咏其一高斋"}
{"author":"赵抃","content":"池阁孤清瞰碧流，太虚怀抱物华秋。圆蟾默有中宵约，几点閒云为我收。","dynasty":"宋代","title":"退居十咏其二水月阁"}
{"author":"赵抃","content":"鱼不能言似可哀，竭池千数竞徘徊。瀫江深处呼僮放，羡尔优游得所哉。","dynasty":"宋代","title":"退居十咏其三放鱼"}
{"author":"赵抃","content":"少时亲手植双松，昼爱层阴夜听风。今日岁寒踰五纪，也应心似主人翁。","dynasty":"宋代","title":"退居十咏其四双松"}
{"author":"赵抃","content":"暑威何处称疏慵，百本修篁小槛东。时遣清风送消息，此君都在不言中。","dynasty":"宋代","title":"退居十咏其五竹轩"}
{"author":"赵抃","content":"动入和风静惹烟，翠条疏处露池莲。林中尽是能吟物，春有黄鹂夏有蝉。","dynasty":"宋代","title":"退居十咏其六柳轩"}
{"author":"赵抃","content":"密径修筠郊外居，小亭随意榜归欤。等閒早暮携筇到，池沼东头是旧庐。","dynasty":"宋代","title":"退居十咏其七归欤亭"}
{"author":"赵抃","content":"亭上秋登远目明，灈缨诚不是虚名。晴波一片如铺练，浮石江心彻底清。","dynasty":"宋代","title":"退居十咏其八濯缨亭"}
{"author":"赵抃","content":"累岁辞荣得帝俞，老来天幸更谁如。腰间已解黄金印，归有田耕二顷馀。","dynasty":"宋代","title":"退居十咏其九负郭田"}
{"author":"赵抃","content":"乌巨东西气候秋，子湖冈陇暮云浮。欲观古佛丛林地，只用凭栏一举头。","dynasty":"宋代","title":"退居十咏其十望南山"}
{"author":"赵抃","content":"爪期终代促装前，常遗吾书索赠言。今日却成哀挽句，霜风江上送灵幡。","dynasty":"宋代","title":"常山县公姚存哀词二首其一"}
{"author":"赵抃","content":"威惠三年邑政优，平生志业未经酬。嗟嗟故里松楸老，先陇归陪地下游。","dynasty":"宋代","title":"常山县公姚存哀词二首其二"}
{"author":"赵抃","content":"故人相别岁时多，日欲为书奈懒何。犹喜个中无间断，西轩云岫碧嵯峨。","dynasty":"宋代","title":"寄灵隐圆明禅师"}
{"author":"赵抃","content":"森森乔木得诸邻，雾锁云埋不记春。报得看看鳞角就，为君惊起梦中人。","dynasty":"宋代","title":"桐"}
{"author":"赵抃","content":"千里无书信却通，瀫江南畔石桥东。春来消息谁传去，落尽林花一夜风。","dynasty":"宋代","title":"景"}
{"author":"赵抃","content":"今年年是去年年，此处何曾有变迁。穿耳胡僧曾说破，梅花落尽柳生烟。","dynasty":"宋代","title":"岁日示众"}
{"author":"赵抃","content":"寂寂松门竟日閒，更无金锁与玄关。时人欲识南明路，过得溪来便上山。","dynasty":"宋代","title":"南明示众"}
{"author":"赵抃","content":"烧香运水及煎茶，谁识庐山惠远家。社客若来高著眼，不须平地觅莲花。","dynasty":"宋代","title":"惠"}
{"author":"赵抃","content":"殿阁凌空锁翠岚，雪晴春色在松杉。芝骈羽驾归何处，留得双乌宿旧岩。","dynasty":"宋代","title":"登真岩"}
{"author":"赵抃","content":"龙丘石室人难继，安正书堂世莫登。但见烟萝最高处，九峰排列一层层。","dynasty":"宋代","title":"九峰岩"}
{"author":"赵抃","content":"腰佩黄金已退藏，个中消息也寻常。时人要识高斋老，只是柯村赵四郎。","dynasty":"宋代","title":"题高斋"}
{"author":"赵抃","content":"乞得乡州乐矣哉，雪峰安静此徘徊。浙江莫谓音书隔，一日潮声两度来。","dynasty":"宋代","title":"谒广慈大师诗颂其一"}
{"author":"赵抃","content":"大空西山小空东，侍者神通未知穷。庵来不言还作么，数珠提起□裴公。","dynasty":"宋代","title":"谒广慈大师诗颂其二"}
{"author":"赵抃","content":"湖山深处梵王家，半纪重来两鬓华。珍重老师迎意厚，龙泓亭上点龙茶。","dynasty":"宋代","title":"重游龙井"}
{"author":"赵抃","content":"晓登山阁一炉香，瞻企神僧到上方。人度石桥何所畏，如来原是世津梁。","dynasty":"宋代","title":"石桥"}
{"author":"赵抃","content":"东南山水闻之久，未省人曾说义乌。万顷波涛惊客眼，始知中有绣川湖。","dynasty":"宋代","title":"绣川湖"}
{"author":"赵抃","content":"德泽涵濡得二难，百年祠馆见遗安。苍苍一片坟台石，留在行人下马看。","dynasty":"宋代","title":"又题祠馆"}
{"author":"赵抃","content":"石龙山顶拔巍颠，我此登临骨凛然。直上更无容足地，速回犹在夕阳天。","dynasty":"宋代","title":"题石龙山"}
{"author":"赵抃","content":"朝野欢和际，君臣恺乐时。圣谟天地久，睿藻日星垂。内閤群编启，灵函众宝披。光华颁帝翰，密勿宠官师。雨露神毫洒，风云上意绥。翱翔转鸾凤，夭矫奋龙螭。侍宴聆清问，衔杯拱睟仪。御香蒙领袖，和气入肝脾。言念宸恩重，曾非贱士遗。天颜瞻咫尺，臣职愧箴规。补阙难言衮，倾心窃比葵。养贤兼养正，所愿易求颐。","dynasty":"宋代","title":"谢赐飞白御书晏群玉殿"}
{"author":"赵抃","content":"土宇欢呼日，天家庆诞辰。虹光流渚异，电彩绕枢频。物与薰风浃，祥并协气臻。庭除交玉帛，宴衎列簪绅。丹穴来仪凤，华封祝圣人。小臣叨下列，鼓舞颂尧仁。","dynasty":"宋代","title":"同天节"}
{"author":"赵抃","content":"羌狄方怀德，朝家正右文。边城轻举动，天子为忧勤。公位三朝重，威名万里闻。聊烦镇西夏，尽得护诸军。赐第仍开燕，传觞命极醺。陜民如望旱，一雨压尘氛。","dynasty":"宋代","title":"送韩丞相琦出镇陜右"}
{"author":"赵抃","content":"江阔北风长，高帆尽幅扬。势能分巨浪，力恐拔危樯。鸥鹭频惊迫，鱼龙相助忙。峰峦旋岸碧，木叶走汀黄。快似登仙去，轻于傅羽翔。一程三百里，晚泊未斜阳。","dynasty":"宋代","title":"急帆"}
{"author":"赵抃","content":"迢递辞宸阙，迁延换岁华。舟才入荆渚，人觉在天涯。浪激多推岸，流濡足沸沙。势盘帆小便，涨浅路频差。横艇叉鱼浦，摇旗卖酒家。山微思念越，江窄止通巴。烟色汀芜淡，风光野烧斜。蛮歌朝竞唱，祠鼓暮连挝。渡口初逢柳，林边未见花。前程春始盛，一一待诗誇。","dynasty":"宋代","title":"初入荆江"}
{"author":"赵抃","content":"世绪传英德，时才播令名。锦裀终袭庆，桂籍旧升荣。仕路登优绩，朝闺服俊声。风猷著台阁，操尚冠簪缨。坟衍方谋学，冰霜未底清。分忧膺阃寄，颁教洽舆情。会府资谋计，中闱念笃诚。汉庭当继好，戎帐去修盟。通币旋君节，飞刍拥使旌。舟车勤转漕，仓廪庆丰盈。廉士祈甄用，贪官愧窜惊。凤书来辇毂，熊轼镇荆衡。压境无喧讼，连畴近力耕。腾谣闻五裤，行乐护千兵。道路纤尘绝，人家协气生。涣恩飞睿诏，华序拜名卿。更直群书府，于宣百粤城。祖筵徒恋恋，仙舸重行行。预想歌来暮，前期报政成。上心方简注，元鼎伫和羹。","dynasty":"宋代","title":"送昭文刘少卿移知南海"}
{"author":"赵抃","content":"浃恩颁汉检，沿牒别熊川。免作徒劳叹，聊为从事贤。贮文囊制锦，赞画幕依莲。志尚心非石，标仪骨是仙。赠言惊去矣，携手觉凄然。远目浑疑断，离肠已似煎。马嘶枫叶道，人醉菊花天。到日成优绩，宸纶伫九迁。","dynasty":"宋代","title":"送同年何推官"}
{"author":"赵抃","content":"彼美庭楠植，基培几十年。夜来全庇月，晓去薄生烟。万叶光齐动，双株影共圆。幽楼疑有鹤，清响为留蝉。饮对传三雅，琴依按七弦。河阳花自媚，彭泽柳空眠。势翳门阑静，阴清几案鲜。不才逢讼简，吟绕强成篇。","dynasty":"宋代","title":"庭楠"}
{"author":"赵抃","content":"占胜芳菲地，标名罨画池。水光菱在鉴，岸色锦舒帷。风碎花千动，烟团柳四垂。巧才吟不尽，精笔写徒为。照影摇歌榭，分香上酒卮。主人邀客赏，和气与春期。","dynasty":"宋代","title":"蜀倅杨瑜邀罨画池"}
{"author":"赵抃","content":"旧邦逢朐䏰，灵地接岷峨。住岭排烟火，悬岩引薜萝。雨花疑锦濯，晴水甚蓝挼。远地之官去，孤舟走崄拖。出麾无一事，倾盖首相过。幸不愚烦外，欣承议论多。春光千骑骏，天色百城和。赏物楼新构，镌文石旋磨。为时即慷慨，得友盛吟哦。世重黄金诺，人传白雪歌。投壶倾立马，飞镝屡鸣鼍。局战犀敲玉，杯欢乱酌螺。坐来风入袂，归去月流波。我愧才疏拙，生微术揣摩。主容勤劳徕，行色觉蹉跎。匪用诗为好，离怀可奈何。","dynasty":"宋代","title":"寄谢云安知军王端屯田"}
{"author":"赵抃","content":"冻云交四隅，飞雪满江湖。急势团风转，閒容到水无。并游渔喜唱，失侣雁惊呼。客棹沿湾泊，村醪觅径酤。去程方数蜀，归思正遥吴。得句同诸弟，余怀幸不孤。","dynasty":"宋代","title":"江上遇雪"}
{"author":"赵抃","content":"江外三千里，城头百尺台。神都瞻宝阙，星斗切瑶魁。风阔春襟快，云披晓月开。山川增气象，栏槛出尘埃。天际横归雁，林梢露出槐。喜逢冠盖客，半是日边来。","dynasty":"宋代","title":"登望阙台"}
{"author":"赵抃","content":"言念分符日，来逢别乘贤。疮痍求俗去，风教为民宣。吏狱都无扰，农畴属有年。欢尝陪射的，清不废鸣弦。避俗寻萧寺，游春醉画船。文楸坐帷幄，诗敌肆戈鋋。邂逅穷江地，凄凉落叶天。代还公去矣，伫立我依然。久契诚弥固，离忧不暂蠲。高台倚章贡，时一诵佳篇。","dynasty":"宋代","title":"次韵何若谷别后见寄"}
{"author":"赵抃","content":"手植踰三纪，年随矮势增。枝盘多蠖屈，根转欲虬腾。密覆周遭地，孤撑最上层。风条低偃蹇，烟叶碎鬅鬙。顾我来虽羡，如公退未能。溪园饶乐事，时此会佳朋。","dynasty":"宋代","title":"成大卿宅矮槐"}
{"author":"赵抃","content":"三十六峰峻，维岷在蜀奇。方行刺史部，重款丈人祠。冻雪诸蕃隔，晴云六面披。访山穷宝洞，敕鬼觇丰碑。泉落寒崖响，萝依古木垂。良工存旧笔，老叟琢新诗。陟险齐双屐，逢幽鼓七丝。盘桓不忍去，还作更来期。","dynasty":"宋代","title":"游青城山"}
{"author":"赵抃","content":"火官施酷令，曦驭肆炎威。魃虐诗尝刺，巫焚礼旧讥。神将明德应，人用至诚祈。有幸真天与，先期不汝违。四郊云叆叆，三日雨霏霏。色动田园喜，声无里巷欷。终图实仓廪，已足贱珠玑。报彼民咨者，恩斯帝力归。","dynasty":"宋代","title":"喜雨"}
{"author":"赵抃","content":"乾坤报不得，犬马恋无缘。请有再三渎，生踰七十年。云山充素志，霜雪满华巅。远矣日边地，归欤春暮天。滩长钓台客，棋久烂柯仙。去乐林泉下，何劳一指禅。","dynasty":"宋代","title":"引年自喜"}
{"author":"赵抃","content":"东南杭与越，形势夹长川。地占一方秀，天生万象全。两城俱卓尔，列郡岂加焉。异世称无间，同时较有偏。厥民如贵简，彼国实居先。大海收淮渎，群山冠幅员。古人踪欲见，游客目先穿。况自醇风俗，从来省朴鞭。有年人既庶，乐教志弥坚。每得前朝事，尝由众口传。土疆归阙下，州宇辟湖边。未苦秦来幸，先经霸擅权。有贤思避世，择地效高眠。盘屈稽山势，嵯峨玉笥巅。茂林侵碧汉，修竹挂青烟。东浙潮声近，西陵草色鲜。四明登陆显，五泄夹溪沿。渔浦从舟楫，仙居远市廛。山青难入画，花灼正如燃。石伞阴遮径，松潭韵写弦。千峰云叆叇，双涧水潺湲。灵迹曾游处，清风可坐延。龟浮山出浪，龙去井迷年。泉涌寻源出，萝繁附木缠。屏危开石上，星摘射岩前。仙髻传今古，峰形露丑妍。法华初赐号，释子已超禅。一感因人异，群言可理诠。遍随高下赏，潜解利名牵。民室常盈目，城闉异及肩。通幽云底路，朝接洞中天。必有千年隐，都忘万事煎。严园烟水乱，樊榭柳花颠。圣阁迎仙母，湖楼望綵船。越台凌缥缈，溪女斗婵娟。野景诚无限，游人岂独专。清虚宫刹古，恍惚岁时迁。宝相灵犹验，云门瑞复还。尘埃笼古壁，章句列前贤。醮礼因勤甚，龙宫尚俨然。鱼池乖本意，僧罟触轻涟。凿石成金像，营庵对玉莲。瑰奇天桂室，潇洒宝林篇。历历森豪俊，昭昭著简编。兰亭真翰笔，桃谷旧神仙。想像人堪慕，凄凉物足怜。公卿誇道路，父子遁林泉。废宅仙宫立，还乡世事捐。嗟时徒役役，味道益乾乾。种墓藏山穴，耸祠阚水壖。方干栖逸地，祖贯起英躔。相隐今遗迹，侯封昔见旃。锦衣渐我得，车帐为民褰。臣力难堪矣，君仁未舍旃。挺身徒尽瘁，报德乏微涓。所向知师古，干时愧学圆。玑衡中切冒，条教外颁宣。每慕黄居颍，曾卑隗相燕。有为怀黾勉，无术可收甄。得请乡邦便，躬祠祖垄虔。耕桑初劝谕，饥疫偶成连。赈发无深惠，疲劳获少痊。阖封方富稔，载路息迍邅。近幸同年代，前符昔日缘。一麾来镇抚，千骑为盘旋。弊政因民革，烦文到日蠲。恩随和气浃，令比置邮遄。美誉皆腾实，清香已胜膻。善良陶静化，奸猾洗前愆。吏畏输心鉴，民深入善渊。课书人第一，轺召里逾千。身起侯藩政，班趋秘殿联。谋猷光帝座，议论溢经筵。道合风云会，功高玉石镌。正宜裨日月，未可问园田。士论逾时望，人心曷月湔。声名加显显，歌颂转翾翾。预喜明贤遇，须知直道便。中宸深有眷，外补实难铨。行为山阴老，聊收一大钱。","dynasty":"宋代","title":"次韵程给事会稽怀古即事"}
{"author":"赵抃","content":"梵守近灵祠，偕游薄晚归。云疏通日影，风景作霜威。博约诗情健，盘桓酒力微。旌麾分颉颃，戈戟耸光辉。左右车帷彻，周连烛炬围。湖流平杳杳，泉派溅霏霏。却念观圭剑，仍欣赏钵衣。庙楼临浩渺，寺阁倚峨巍。灯火还城市，烟波远石矶。鼓钟初警动，驺驭始分飞。胜槩同时遇，贤朋共乐稀。佳章蒙寄贶，邻愧得仁依。","dynasty":"宋代","title":"次韵程给事同孙觉学士杨宪景略天衣谒禹庙夜归"}
{"author":"赵抃","content":"维岳生台辅，于时正典刑。我尝同政府，公早谢明廷。官贵跻三少，身閒越八龄。所难惟寿算，岂易是康宁。求旧心犹壮，寻幽足未停。宋都俄暂别，吴语喜重听。宗契今逾厚，交情久可铭。摛辞工咏物，吐屑妙谈经。岚色迎红旆，湖光动綵舲。游名多写壁，燕席旋张屏。忽遇瀛洲客，新辞使者星。承恩来玉陛，涖事傍沙汀。厌赏尘中景，思登野外亭。爱忘嘉意重，溢美雅章形。叙远才超绝，搜奇思杳冥。道山宁久去，归路入云青。","dynasty":"宋代","title":"次韵林希喜赵少师概游杭"}
{"author":"赵抃","content":"县令于是袭汉唐，震雷为治制封疆。得人固可恩千室，无状须忧病一方。愚品昔蒙登仕籍，薄材今幸预朝纲。但欣孤迹辞丘壑，岂有深谋赞庙堂。万里山川来陇蜀，十分风物类江乡。存心抚俗图归正，顾己临民敢不庄。莲幕似君诚慷慨，兰言遗我极芬芳。自嗟寸善无裨补，更辱长篇盛播扬。投李莫嫌迟报赠，解琴终拟效更张。若孤朋照宜身愧，冠弁峨峨佩玉苍。","dynasty":"宋代","title":"次韵杨鸿渐察判见赠"}
{"author":"赵抃","content":"惟公治迹峤之南，增秩颁金出帝佥。蛮獠望风安畛域，城闉兴筑赖韬钤。恩行稚耋增和乐，令下奸豪尽伏潜。抚俗上宽当宁念，扬风深副远民瞻。潮阳鳄去因诚祷，合浦珠还表性廉。五岭盛传威德著，九天俄下诏书严。紫宸入觐输忠谠，青琐归来发滞淹。謇謇去为中国使，皇皇宁许外夷觇。河冰日度疑铺玉，朔雪时逢类撒盐。持节塞垣先正席，过涂溪馆尽穷阎。光华不辱熙朝命，诽讪因知黠虏憸。去路冬迎风若箭，还朝春早月如镰。论勋已出庭臣右，得礼应须史笔添。赐对预陈官政致，称褒亲被德音恬。天人密语依旒冕，风日微和满扇帘。得请乡州心且适，暂违黼座义无嫌。都门客况千钟饯，禁掖诗仍二府兼。巨舰解维桃浪紧，高楼夹岸柳丝纤。经途驻节频开旆，密宴喷香似展奁。会友樽罍醅泼蚁，渡淮诗什砚磨蟾。居常志气惟中立，虽久淹徊肯附炎。夜泊每窥渔父火，晓行遥认酒家帘。吴江橘柚津偏美，茂苑鲈莼味正甜。上冢朋从空里巷，过家车马拥门檐。邻邦饷劳迎旌棨，乐榭歌欢散綵缣。渡越一潮催叠鼓，去杭千骑拥行襜。抑强抚弱恩先被，宣化承流泽下沾。鉴水渔樵随业乐，秦山草木尽仁渐。想经岁月须膺召，纵有蓍龟不在占。屡寄诗筒追故事，亲挥墨宝见劳谦。冰清气谊同初淡，胶固情怀未比粘。何日西归容迓礼，莫辞吟醉夜厌厌。","dynasty":"宋代","title":"次韵前人见赠"}
{"author":"赵抃","content":"李唐韩吏部，矫矫文宗师。立言作诸箴，励世亦自规。游箴警惰废，事业终光辉。言箴慎嗫嗫，张口触祸机。行箴死所守，于义无乖违。好恶不悖理，戒或私是非。知名惧浮实，动主嫌怨随。五者日践履，要以君子归。与可知道粹，期至严奥窥。诵已记所志，砻石镌其辞。俾之揭堂上，使后亦忽隳。夫人贵且富，非得强自为。入贤去不肖，在己不在时。希韩亦韩徒，中道无已而。","dynasty":"宋代","title":"题邛州文同判官五箴堂"}
{"author":"赵抃","content":"吾观樊生者，气燄凌云霄。逢人肆议论，芬馥兰与椒。去年应秋诏，入贡天子朝。南宫摈不收，归迹如蓬飘。长途病憔悴，旧里门萧条。今时贱未用，无计逃诮嘲。昨日升吾堂，出诗振琼瑶。自云世儒学，其胄来遥遥。异哉先冢上，有木名百僚。一根初两干，干木仍骈交。茂育三十稔，曷为风霜凋。材奇固得地，抱合势已乔。连理古所瑞，于义尤昭昭。奚哉私门中，福寿不可邀。善祥既失效，叹惋成长谣。吾言异于是，矧世逢虞尧。力为君子儒，进道忽使消。积德庆厥后，斯木诚非妖。","dynasty":"宋代","title":"次韵樊祖安秀才连理木"}
{"author":"赵抃","content":"志士博古今，名贤口诵圣。通则施所有，致君翼时政。穷斯处岩穴，信道宗天命。富贵贫贱耶，乌与一息竞。先生抱蜀奇，不为席珍聘。学易到深处，研几剧精静。书屋数百椽，寒松夹幽径。竹森潇洒观，泉逗潺湲听。小人多谤訾，先生自吟咏。其徒识所归，归雅不归郑。今时自薄恶，先生自醇正。其徒知所入，入贤不入佞。忧弊以文救，敌邪以道胜。先生终其为，彼俗徒诟病。","dynasty":"宋代","title":"张景通先生书堂"}
{"author":"赵抃","content":"我尝轻归辕，一息快心目。亭桥跨幽涧，庑砌森怪竹。榜句多老词，襟风不韵俗。开卷味加永，照泉清可掬。先秋固爽垲，大夏失烦燠。乐哉于道外，视此乐岂足。","dynasty":"宋代","title":"过胡元宾林亭"}
{"author":"赵抃","content":"有客冬还吴，孤舟暮停颍。山收乱云彩，天放新蟾影。呼童挂帘起，对此清夜景。横琴弄流水，醉耳谁其醒。","dynasty":"宋代","title":"和范御史十一月三日见月"}
{"author":"赵抃","content":"朝离石涧寺，暮泊香山夹。扬帆复顺流，快若两翼插。濠洲旧风物，愚昔此承乏。重上庄生台，如梦觉一霎。","dynasty":"宋代","title":"过濠州呈前人"}
{"author":"赵抃","content":"群峰郁然起，惟此山独孤。筑台山之巅，郁孤名以呼。穷江足楼阁，危压斗牛墟。直登四临瞰，众势不可踰。赣川缭左右，庾岭前崎岖。望阙峙其后，北向日月都。人家杂烟水，原野周城郛。烜润或晴雨，明晦或晓晡。春荣夏物茂，秋肃冬林枯。气象日千变，一一如画图。比予去谏舍，乞此养慵愚。事讹得以正，俗瘵得以苏。岁丰盗攘息，狱命冤系无。熙然与民共，所喜朋僚俱。中淡有琴咏，外喧有歌歈。樽罍有美酒，盘餐有嘉鱼。优游一台上，四序不暂辜。乃知为郡乐，况复今唐虞。","dynasty":"宋代","title":"郁孤台"}
{"author":"赵抃","content":"吾闻上下泉，终与江海会。高哉庐阜间，出处濂溪派。清深远城市，洁净去尘埃。毫发难遁形，鬼神缩妖怪。对临开轩窗，胜绝甚图绘。固无风波虞，但觉耳目快。琴樽日左右，一堂不为泰。经史日枕藉，一室不为隘。有莼足以羹，有鱼足以鲙。饮啜其乐真，静正于俗迈。主人心渊然，澄彻一内外。本源孕清德，游咏吐嘉话。何当结良朋，讲习取诸兑。","dynasty":"宋代","title":"题周敦颐濂溪书堂"}
{"author":"赵抃","content":"自顾愚无堪，老大何所用。得郡江湖来，一意云泉纵。惊此西南身，连夕东北梦。乃知故人念，许与明月共。荆书一纸贤，季诺千金重。寄我琼瑶篇，使得长讽诵。寒松有唳鹤，高梧有鸣凤。何日谢知音，为鼓商弦弄。","dynasty":"宋代","title":"寄酬蔡州王陶正言"}
{"author":"赵抃","content":"执己刚玉性，谁得同趣向。涕唾无所藉，归居宅深旷。左右山林间，巑岏立屏障。坐期清风来，未许酷日晃。高棚立西轩，密叶覆其上。益为晚宇荫，讵隔霞空望。圣书乐名教，俗事绝尘鞅。恬然宠辱惊，足矣庭闱养。下榻迟佳朋，盈樽倒新酿。药剂矜有灵，神明助无恙。贤豪重出处，词句大奔放。谓愚可与道，缄遗俾酬倡。忽如穷窘人，护发金玉藏。收储箧笥光，孰顾贪惏谤。","dynasty":"宋代","title":"次韵江钺都官凉轩"}
{"author":"赵抃","content":"武阳夏侯氏，参立鼎峙足。秉钧相三朝，仗钺帅全蜀。茅土当时荣，照焕人耳目。事业申意气，遗像俨壁屋。","dynasty":"宋代","title":"题三辅院"}
{"author":"赵抃","content":"盘龙得山名，寺占山之下。老师草庵居，后嗣广精舍。禅流日益盛，寂照腾诗价。我来诲其徒，竞以相誇诧。少林的的意，一语独无暇。默然坐明窗，孤蟾彻清夜。迟晓登终南，行行与谁话。","dynasty":"宋代","title":"游南山宿盘龙寺"}
{"author":"赵抃","content":"剑州古要害，重门扼开阖。堤防两川地，喉吭此呀呷。在昔禦狂寇，如朽施巨拉。时平付良守，一与公论合。政成治东圃，于焉解宾榻。予方锦官去，邀我置壶榼。纵步车马休，举目苍翠匝。摅怀谈笑喧，倾车潺湲杂。不春亦芳菲，匪风自萧飒。主宾饮兴豪，量海川酒纳。贰车台中旧，题诗谓予盍。默默极佳处，兹俗何以答。","dynasty":"宋代","title":"留题剑门东园"}
{"author":"赵抃","content":"少时所学苦，食檗日自强。壮岁从宦清，饮冰中刚肠。阳安百里地，邈在天一方。惠政不鞭朴，斯民乐耕桑。念予昨守赣，与兄会家乡。兄今岁已满，余遽提蜀疆。一朝此邂逅，五载忘参商。且勿语离索，易老惊鬓霜。且勿较通塞，放怀把酒觞。上方圣政新，求贤坐明堂。兄道足施设，兄志弥颉颃。喜予外祖门，从此生辉光。","dynasty":"宋代","title":"赠阳安徐迈表兄屯田"}
{"author":"赵抃","content":"余家有故园，园中可图录。天然一派根，一根生两竹。一长复一短，比之如手足。长者似乃兄，短者弟相逐。我见人弟兄，少有相和睦。竹分长幼情，人岂无尊宿。将竹比人心，人殆类禽畜。常记五六岁，不见还呼哭。及至长大时，妻孥相亲族。咫尺不相见，相疏何太速。不顾父母生，同胞又同腹。旦夕慕歌欢，几能思骨肉。枉具人须眉，而食天五谷。静思若斯人，争及园中竹。","dynasty":"宋代","title":"双竹"}
{"author":"赵抃","content":"皇祐二年秋九月，九日龙门遇佳节。新都大夫孙隐之，报政优游共民悦。升山高会宾主俱，满头黄菊泛茱萸。遥开醉眼极千里，身高气爽胸怀舒。逢时感物以次发，诗成落落倾玑珠。初言府政好太守，化行岁稔民力苏。喜声协气遨以狂，稚子负老老者扶。又言登临风景异，澄川秀野如披图。殊方真赏到奇处，未来空只誇江湖。得之独善不在己，远遣遗我开烦纡。嗟我江原亦民长，周遭百里平如掌。簿书役役甚囚拘，闻有岷峨无计上。及闻治邑兹山奇，脚力不到神魄驰。谁知我亦好山者，箧中时复观君诗。","dynasty":"宋代","title":"次韵孙直言九日登龙门山"}
{"author":"赵抃","content":"吾乡伯坚真丈夫，气刚色强言词疏。胸中一物不使有，日储月敛唯诗书。布裘落魄韦带缓，权门不肯低眉趋。朋游累百谁尔汝，人皆不与争揶揄。掩关啜菽苦意气，粪壤玉璧泥沙珠。宣慈中山我孤处，昨日走介贻我书。书云诏下吁俊乂，父兄命颖之京都。古人求养志择禄，今而岂得逃驰驱。肩书手剑出门去，哜咨肯复儿女如。我闻此语涕交下，人皆欲养繄我无。羡子之为与道合，劝子亟往无踟蹰。明年得志拜堂上，岂非人子荣亲欤。","dynasty":"宋代","title":"送周颖之京师"}
{"author":"赵抃","content":"老君作经五千言，勤行大笑亡与存。先生有诗七百首，诏书三度来天门。年登八十齿发壮，骨轻步武如云奔。一琴一樽一炉药，人间日月从朝昏。","dynasty":"宋代","title":"赠冲妙李先生"}
{"author":"杜薇之","content":"摇落湖天迥，苍茫白露秋。西风吹断雁，斜月满江楼。客梦频欹枕，归心不系舟。推篷一惆怅，云树渺汀洲。","dynasty":"清代","title":"瑞虹舟中月夜闻雁"}
{"author":"田锡","content":"秋气生朔陲，塞草犹离离。大漠西风急，黄榆凉叶飞。襜褴罢南牧，林胡畏汉威。藁街将入贡，代马就新羁。浮云护玉关，斜日在金微。萧索边声静，太平烽影稀。素臣称有道，守在於四夷。","dynasty":"宋代","tags":"边塞，秋天，写景","title":"塞上曲"}
{"author":"田锡","content":"富贵一场春夜梦，文章万斛冷云泉。英魂返却眉山秀，依旧春风草木天。","dynasty":"宋代","title":"过东坡坟"}
{"author":"田锡","content":"春树桃与李，美果终得尝。莫树枳与棘，芒刺还相伤。君子所树党，在择贤与良。其党苟非人，为祸亦自殃。蓄者本铅刀，用欲如干将。豢者本款段，骋欲侔骕骦。辨之胡不早，坚冰自履霜。","dynasty":"宋代","title":"辩惑篇"}
{"author":"田锡","content":"归来何物可消忧，县寺萧条懒强游。酒价未償重贳取，雪诗休厌且交酬。兼怜春近如迎客，莫惜年残似急流。天子承祧重文物，花时早约入皇州。","dynasty":"宋代","title":"残冬书事呈宋太玄"}
{"author":"田锡","content":"颍川处士情高古，闲卧烟霞向南浦。忘却简瓢陋巷贫，耽嗜琴书醉歌舞。昨日西风生凛冽，江天惨惨阴云结。云色苍黄千里同，晚来旋旋飞轻雪。寒条黏缀生梨花，梅飘絮荡相交加。危楼粉饰轩窗冷，横桥玉碾栏干斜。高人啸傲吟情动，醉拾江毫呵晓冻。狂才意度若元白，满笺灵怪如麟凤。因遣橘僮封寄余，门者称有陈君书。展开咏雪六十字，水晶盘中明月珠。字字累累可编贯，句句绵绵意不断。恨无瑛琼奉报酬，胜得美人锦绣段。君不闻吾皇在上致太平，地不藏珍天降灵。时闻刺吏奏河清，又报诸侯贺景星。君心幸有经纶术，休向江湖隐声迹。云眠雪啸意虽高，争似金銮侍赭袍。不必虹纶十二犗，明月为钩钩巨鳌。","dynasty":"宋代","title":"酬陈处士咏雪歌"}
{"author":"田锡","content":"靖节先生曾赏菊，东篱遥霜花正开。翰林主人共赏菊，北门吟咏有余才。一唱再和才力健，兼金酬以瑛琼瑰。善歌使人继其志，远寄淮阳知郡吏。淮阳郡中方燕居，跪读重缄尺素书。中有五章章八句，复有三章同一处。五章千叶菊花词，一章副翰学士诗，一章酬和季左司。人前再读与三复，人从日边初到时。斂手先问诸学士，骇目乍闚文字奇。两制别来今已久，朝寄宛丘权太守。眼底唯嫌簿领繁，耳冷不闻骚雅言。重阳锡宴不得与，湛露空思奉至尊。忽捧新诗若为意，闻诗胜得千金赐。受知益感恩顾深，吟赏请言清丽致。清如玉树生天风，丽若露花开锦宫。水精盘中置明月，绛火珊瑚枝叶红。珍则难酬青玉案，文律词锋并化工。因事喻怀堪自惜，神化丹青与刀尺。丹青晕淡刀尺裁，先春雪中生早梅。春饶桃李及时发，牡丹占断芳菲来。芍药羞人娇且妒，玫瑰倚栏笑欲语。帝里春从何处归，巫山雨散朝云飞。遗红堕翠归天下，不失年年三月期。天生百卉各有时，彼何太盛此何迟。兼葭苍苍凝白露，西风萧萧向秋暮。月华篱落有霜华，映篱丛薄生黄花。花寒叶冷无蜂蝶，固无宝马与香车。每因九月当重九，暂时采撷浮樽酒。金钿浮动万岁杯，为君庆祝南山寿。菊不能言为作歌，金壶酒体倾绿波。重台千叶若堪赏，栽培好近金銮坡。","dynasty":"宋代","title":"酬宋湜贾黄中二学士菊花之什兼呈诸厅学士"}
{"author":"田锡","content":"诏守江西新定郡，二年抚俗谁相问。白浪青山绕郡城，卧理烟霞称嘉遯。帝乡迢迢天一涯，子牟恋阙人不知。慷慨情怀何企慕，宋璟政事杜牧诗。六县万家人辑睦，鱼鹽利人茶货足。公家事简案牍稀，芳草疏篱映空狱。杨柳湖边观钓鱼，芙蓉池上静看书。优游天爵浩然性，贵如三入承明庐。靖节先生来访我，欣然延入皇堂从。斂襟欲坐先发言，捧出尺书双袖间。七轴好词同跪授，儒雅礼丰情意厚。主人识鉴非延陵，金石何烦荣固陋。且置琼瑶未暇看，高谈如绮有余欢。黄鹂百啭天欲暮，客去斜阳已半轩。焚香道院无人到，风花拂几收真诰。却取文编一一看，南朝体制多渊奥。两轴七字五字诗，珠贯累累乐府词。古於禅月画罗汉，丽於范蠡进西施。议论精微穷理窟，赋咏升高能体物。一篇序送周子通，飘飘思若翻冥鸿。自有沧浪高尚志，因人命笔生词锋。尝闻水国清辉殿，曾事吴王侍文宴。田园未膀归去来，严子台边知一县。古人穷则善一身，达则惠泽如阳春。一邑生灵如受赐，何须兼济方为贵。金门吏隐能安身，何必弃官为逸人。桐庐山水幸堪赏，歌诗酬唱且相亲。","dynasty":"宋代","title":"酬桐庐知县刁衎歌"}
{"author":"田锡","content":"天寒云彩变春辉，霡霂来如晓雾飞。著物先饶芳草湿，盈空旋翳碧山微。莺村树密吹应遍，鸳瓦檐高滴尚稀。丞相追班方入贺，沙堤柳色正依依。","dynasty":"宋代","title":"春雨"}
{"author":"田锡","content":"西风嫋嫋欲昏黄，草木萧萧绿翅凉。暗傍远灯催络纬，独经遥夜伴啼螀。露濡虫网丝潜断，月照澄江练有光。几处疏砧红叶寺，谁怜弄杼不成章。","dynasty":"宋代","title":"促织"}
{"author":"田锡","content":"舒元舆是赋家流，我有余妍不尽收。今日谢君贻好句，恨无双佩略相酬。神仙见谪情虽薄，风雨相轻恨未休。为报悦人须以礼，不同苏小而惭羞。","dynasty":"宋代","title":"代牡丹酬答"}
{"author":"田锡","content":"赫日生炎晖，鬻冰方及时。邀利有得色，冰消俄若遗。两失俱无猜，虽悔安可追。仁惠当務远，勿使失其宜。","dynasty":"宋代","title":"鬻冰咏"}
{"author":"田锡","content":"清秋江国有余暄，谢朓遗风称雅言。帘下水亭人吏静，窗分竹阁簿书繁。坐来幽蝶双飞过，吟次高梧一叶翻。自笑无能蒞公事，将何才术报君恩。","dynasty":"宋代","title":"早秋言怀"}
{"author":"田锡","content":"醴泉少府王评事，秀气神清好奇异。读书击剑善弹琴，仲容信是青云器。我从蜀国来咸秦，长安久客多风尘。因此移居清渭北，与君在彼初相识。相识经今二十年，支离契阔长相忆。去年罢直西掖垣，君亦醴泉方解官。关中路遥宛丘道，不远千里来相看。我忝淮阳知郡事，郡斋喜闻嘉客至。槐花黄时初到来，菊花开时言欲回。主人苦留留不住，为君采菊登高台。高台临古道，北走邯郸道。还京秋已老。白日远长安，西归出关天已寒。神仙作尉道虽在，骨肉为累心且宽。与君俱年五十一，老去时光转堪惜。况今秋暮冬欲残，七十唯余十八年。未知十八年之间，悲欢得丧与险艰。到得七十即为幸，此外浮生何足言。明日正逢重九日，未忍与君张祖席。樽前新菊含露滋，茱萸丹实星离离。茱萸撷芳菊延寿，寿酒满满莫固辞。淮阳郡吏若早替，帝乡即有相见期。两制交朋若相问，为我勤勤多谢之。","dynasty":"宋代","title":"赠别琅邪评事兼寄两制旧交"}
{"author":"田锡","content":"忆昔长安道，与君初相识。密云满天来，不见南山色。美酒斗十千，一醉情欢然。胸中云梦泽，眼底高阳客。狂呼月华人，抚弄云和瑟。挥鞭过渭川，馆第相留连。朝帘杏花露，暮楼杨柳烟。流辉今六稔，交情益相審，忽忽披君文，如截机头锦。余本生天涯，散金常破家。东方上书志，高欲凌丹霞。安能常戚促，雀啄秋田粟。海路与天遥，鸾皇好相逐。","dynasty":"宋代","title":"赠朱玄进士"}
{"author":"田锡","content":"东风麦垄青，白日桑阴清。一雉欲媒众，众雉无猜情。五步一饮啄，十步一飞鸣。暗中触骇机，镞发如流星。洞彻羽毛质，低摧锦绣翎。却宛若召客，子常非好兵。谗言既交搆，祸难即随生。齐王听游说，韩信急功名。三军虽罢戍，一命遽遭烹。","dynasty":"宋代","title":"雉媒"}
{"author":"田锡","content":"飘泊年年颇恨身，梁园未到滞咸秦。上楼独为青山立，揽鑑初惊白发新。北叟何曾悲失马，宣尼犹自问迷津。功名分有终须得，莫强忧愁耗尔神。","dynasty":"宋代","title":"自勉"}
{"author":"田锡","content":"拾笔闲题红叶时，醉容相向亦相宜。塞垣风劲应吹尽，江国霜微想半衰。嫌听满阶鸣夜雨，曾看临水映疏篱。春光不许长如此，旋放寒梅嫩柳枝。","dynasty":"宋代","title":"醉题红叶"}
{"author":"田锡","content":"三年多谢主人翁，杯酒相宽礼数丰。唯惜时光如走马，懒询天道似张弓。秋深街巷槐花雨，夜静厅堂苇箔风。尽是无憀肠断处，都将分付醉乡中。","dynasty":"宋代","title":"樽前吟呈宋白小著"}
{"author":"田锡","content":"风骚夐古少知音，本色诗人百种心。顺熟合依元白体，清新堪拟郑韩吟。搜来健比孤生竹，得处精于百鍊金。唯我与君相唱和，天机自见不劳寻。","dynasty":"宋代","title":"览韩渥郑谷诗因呈太素"}
{"author":"田锡","content":"西风袅袅欲昏黄，草木萧萧绿翅凉。闇傍远灯催络纬，独经遥夜伴啼螀。露濡虫纲丝潜断，月照澄江练有光。几处疏砧红叶寺，谁怜弄杼不成章。","dynasty":"宋代","title":"促织"}
{"author":"田锡","content":"岭外路遥君赴任，陕西年尽我归家。长亭际会情无限，一夕分飞恨又赊。夜话无灯松火继，晓行乘月乱山斜。七千里驿谁相伴，雪里寒梅正放花。","dynasty":"宋代","title":"暮冬阌乡遇萧霸赴任"}
{"author":"田锡","content":"溪上严陵古钓台，倚楼凝望自徘徊。先生能保孤高节，英主尝师王霸才。日暮白云迷草莽，岸平春水浸莓苔。登临不尽微吟兴，花落东风首重回。","dynasty":"宋代","title":"登郡楼望严陵钓台"}
{"author":"田锡","content":"柳闇江亭春正深，黄莺百啭有馀音。自惭分判颁条政，谁信常怀易俗心。吟次落花浮砚水，静中飞絮满帘阴。及瓜即是归丹阙，莫惜时来一访寻。","dynasty":"宋代","title":"寄陈处士"}
{"author":"田锡","content":"清秋江国有馀暄，谢朓遗风称雅言。帘下水亭人吏静，窗分笑阁簿书繁。坐来幽蝶双飞过，吟次高梧一叶翻。自笑无能莅公事，将何才术了君恩。","dynasty":"宋代","title":"早秋言怀"}
{"author":"田锡","content":"诗成奏入冕旒前，小谏官资骤转迁。带职喜为仙馆吏，立班常近御炉烟。清华拜命知深忝，謇谔非才愧昔贤。多谢宣城旧知己，寄来新句满花笺。","dynasty":"宋代","title":"寄江南诸相知"}
{"author":"田锡","content":"百辟欢呼降诞辰，金樽献酒愿千春。延年不假丹砂效，亨寿全由圣德新。古物进来兼药鼎，画图呈处有仙人。君恩若赏歌诗意，应念甘泉侍从臣。","dynasty":"宋代","title":"乾明节祝圣寿其一"}
{"author":"田锡","content":"君王降诞继陶唐，每至嘉辰睹异祥。宫树晓来生瑞露，金门夜半有天香。皇亲朝觐随章奏，中使颁宣散道场。万国人臣皆悦乐，巍巍圣德自无疆。","dynasty":"宋代","title":"乾明节祝圣寿其八"}
{"author":"田锡","content":"庆诞长生宝殿中，非烟五色覆诸宫。酒为天禄资君寿，曲奏霓裳乐帝聪。悲翠帘前云气紫，珊瑚枝上雪花红。太平天子闻称贺，先喜年年过岁丰。","dynasty":"宋代","title":"乾明节祝圣寿其九"}
{"author":"田锡","content":"馆殿尝为侍从臣，出分忧寄牧黎民。时平事简多公暇，楼迥风清欲暮春。树杪壶关千嶂叠，天边漳水绿波新。帝乡永日凭栏望，心羡浮云向紫宸。","dynasty":"宋代","title":"郡楼书怀"}
{"author":"田锡","content":"红烛除花酒满卮，绕廊风细动帘帷。已从半夜分春漏，即是平明受岁时。或省转官因大庆，元正立仗忆丹墀。吟思何日承宣召，却得金门和御诗。","dynasty":"宋代","title":"除夜"}
{"author":"田锡","content":"年来吟鬓已星星，鸟石溪边叶又零。帘下孤灯删草奏，窗间叠嶂读茶经。瘴乡怕袭山岚毒，野艇嫌冲水雾腥。天末岂记归去意，白云掩映数峰青。","dynasty":"宋代","title":"暇日偶题"}
{"author":"田锡","content":"沧州深隐未言归，三载桐江解印迟。官职清华非不达，性灵疏拙欲何为。闲移夫子青山庙，拟立严陵钓渚碑。兼喜溪云每相狎，时来窗户伴吟诗。","dynasty":"宋代","title":"桐江即事"}
{"author":"田锡","content":"溪云澹澹浪悠悠，十二州中最小州。花落喜过流水寺，月明懒下看潮楼。药栏梅润秋重换，棋局松阴夜不收。吟寄故人如借问，钓鱼矶在海西头。","dynasty":"宋代","title":"郡中遣意寄友人"}
{"author":"田锡","content":"桐溪湛湛见游鳞，摇落枫林绕水滨。秋色数行沙上雁，残阳一簇渡头人。蓝鲜斤生过深涧，雪吼寒潮人富春。俱是谢公吟咏地，伊余何以继芳尘。","dynasty":"宋代","title":"桐江咏"}
{"author":"田锡","content":"郡斋松盖翠斜攲，客至鸣琴汎酒卮。江上正当摇落景，天涯空惜太平时。寻残幽谷春难到，兰茂深林众岂知。上国三千王百里，杨梅熟日是归期。","dynasty":"宋代","title":"和温仲舒感怀"}
{"author":"田锡","content":"西楼吟倚若为情，情似浮云处处生。翠叠乱山千里阔，红翻晴叶一川明。散分野色渔村小，斜衬秋光雁阵横。回望帝乡归未得，芦花如雪绕江城。","dynasty":"宋代","title":"倚楼"}
{"author":"田锡","content":"棠溪出精金，百鍊无馀滓。铸得芙蓉剑，灵辉若秋水。陆可断兕犀，阴亦惊神鬼。照物双影寒，中霄灵气紫。有时风雨至，欲作龙蛇起。海酒与陵肉，宝烛延奇士。酣饮取传观，英图各相视。吐气成虹蜺，将平不平事。大笑荆轲辈，卒如儿女子。","dynasty":"宋代","title":"拟古其一"}
{"author":"田锡","content":"祢衡鹦鹉词，挥翰无停缀。狂甚于接舆，才不容当世。身居桴鼓下，心在云天际。黄祖悁忿来，殒之如虎噬。浅水游巨鱼，宜失纵横势。","dynasty":"宋代","title":"拟古其七"}
{"author":"田锡","content":"楚畹种芳兰，发生逢早春。萌芽初蕺蕺，枝叶俄莘莘。幽丛秋既老，芳气冬尔薰。馨香当还风，晻蔼来袭人。百草莫相妒，从之为尔邻。深林莫盖藏，芬然亦自伸。朝采暮采来，虹绶琼瑶人。","dynasty":"宋代","title":"拟古其十一"}
{"author":"田锡","content":"余闻灵凤胶，可以续继弦。又闻返魂香，招魂以其烟。因念三季时，人为世态迁。迁之不自觉，纯信成险艰。中含妒与忌，外即怡温颜。覆人如覆舟，先示其甘言。中夜蹈虎尾，雾海生波澜。投彼机会时，倾亡果忽然。愿得灵凤胶，续之于仁贤。愿得返魂香，返其淳化源。免令古乐府，高歌行路难。","dynasty":"宋代","title":"拟古其十三"}
{"author":"田锡","content":"广陵秋节半，旗鼓迓灵涛。鳅沈云海远，风激雪山高。壮哉水滨人，游为水中豪。弄涛若平地，轻命如鸿毛。古称公无渡，弱渡堪悲号。凭深良足畏，知险可先逃。甘言毒人药，巧笑刳肠刀。狎玩终罹祸，险甚于滔滔。昭然□圣诫，勉旃于尔曹。","dynasty":"宋代","title":"拟古其十四"}
{"author":"田锡","content":"赫赫英豪士，韩侯令子孙。千金募死士，博浪报君冤。国耻尚未雪，骥足俄惊奔。待搏如猛虎，未耀同朝暾。霸略师黄石，大计当鸿门。谈笑定安危，功业遂隆尊。鸾皇不啄粟，麒麟不驾辕。将从赤松游，高谢汉皇恩。一旦君臣中，奋宗物论喧。片词为密勿，四皓如飞翻。进退存亡间，以智为身潘。","dynasty":"宋代","title":"拟古其十五"}
{"author":"田锡","content":"峄阳生孤桐，擢斡八尺高。风雨萌枝叶，鸾皇栖羽毛。天质自含响，众木非其曹。斲为绿绮琴，古人贞金刀。所制有法象，不敢差釐毫。重详旧谱录，试抚观均调。其声清以廉，闻者不贪饕。其音安以乐，令人消郁陶。弹宫听于君，君德如轩尧。弹商听于臣，臣道如夔皋。不觉起蹈舞，形逸同翔翱。愿以七宝妆，荐之于天朝。玉轸朱丝弦，辉华近赭袍。一弹南薰曲，解愠成歌谣。","dynasty":"宋代","title":"拟古其十六"}
{"author":"田锡","content":"忆昔长安道，与君初相识。密云满天来，不见南山色。美酒斗十千，一醉情欢然。胸中云梦泽，眼底高阳客。狂呼月华人，抚弄云和瑟。挥鞭过渭川，馆第相留连。朝帘杏花露，暮楼杨柳烟。流辉今六稔，交情益相审。忽忽披君文，如截机头锦。过本生天涯，散金常破家。东方上书志，高欲凌丹霞。安能常戚促，雀啄秋田粟。海路与天遥，鸾皇好相逐。","dynasty":"宋代","title":"赠朱"}
{"author":"田锡","content":"春半桃花水初下，一沟润绿元如砑。夹道官城数里中，静称潺湲明月夜。千门万户建章宫，金锁横门沟闇通。三月花飞若零雨，水声何处咽香红。","dynasty":"宋代","title":"御沟"}
{"author":"田锡","content":"白蘋洲暖春风生，画楼槛上银筝鸣。铿锵节奏急复慢，空中一部天乐声。三十六宫深窈窕，绣楣藻井光相照。十三弦上千般声，朝霭微吟暮烟啸。夜来亲向月中闻，繁音错节何纷纭。碎如鸾铃与珂佩，巫山队仗迎湘君。晚来金屋愁微雨，风细筝声不全举。依希嫔妾怕人知，啾啾切切私相语。洪纤断续何所拘，凤凰著对飞鸾孤。梧桐枝边泊未稳，琅玕岛上鸣相呼。有时主奏俄中绝，宫商斗顿如刀截。杏花露重鸳鸯寒，空见如霜满庭月。有时半日全无风，一一暮天楼阁红。唯闻鸟雀啄弦上，暖珠寒玉何玲珑。清音朝朝与暮暮，误声不管周郎顾。祗嫌雅郑交奏时，宝铎丁冬闇相妒。","dynasty":"宋代","title":"风筝歌"}
{"author":"田锡","content":"洛阳少年称李谟，众推横笛多功夫。当时教坊第一部，算得比衣皆不如。天津杨柳笼桥绿，胧月澹烟何处宿。不怕金吾禁夜严，偷得新翻禁中曲。曲中次第能记持，尽向乔栏闇谱之。性聪心慧归来习，分明把向月中吹。五音嘈囋相搀出，呼宫吸徵尤奇崛。谁羡曹纲善琵琶，未说阳陶能觱栗。缠声不断如连环，重声忽转如回山。清新不比落梅曲，飘飖乍象霓裳翻。碎节繁音交砉騞，南箕鼓风箫籁窄。一斛明珠一索穿，撒落金盘催曲拍。铮摐大抵声雄豪，历历出群宫调高。丰隆惊得蛟螭起，雨趁云随初啸嗥。每到换头多顿挫，一声忽迸疑轰破。玲珑祇许牙枝催，清脆不容他乐和。宫城响应声更辉，夜静月明诸处闻。何人懒忆马南郡，知予已胜桓将军。明皇上楼初听得，听罢沈呤都不测。宣令遍询坊巷中，旋使王人捕入宫。李谟悉心以实封，皇慈由是宽其罪。后来落魄如散仙，扁舟玩月江湖天。绣囊探出金线管，扬眉舐唇徒自怜。惊神动鬼吹一曲，指法尤高气海圆。波浪无风帖然静，千里水面铺轻烟。水族精灵潜鼓舞，老龙变见来相顾。因将铁笛相对吹，李谟未识无惊怖。乃知艺但出众奇，不独人知鬼亦知。","dynasty":"宋代","title":"李谟吹笛歌"}
{"author":"田锡","content":"高高百里一屈盘，八十四盘青云端。星辰淋漓泻瀑布，岚楼雪寺五月寒。残阳忽黑雨雹飞，霹雳火著枯杉枝。登临慨然小天下，回时一顾东海涯。细看朝阳初出时，火精转毬百尺围。曈曈昽昽浮在水，峨眉朝云已如绮。","dynasty":"宋代","title":"峨嵋山歌"}
{"author":"田锡","content":"南溪秋水深沦涟，南村美人来采莲。莲花灼灼叶田田，芳桂轻桡兰作船。采采红莲几成束，莲枝交衮相撑绿。莲蕊满衣金粉扑，莲子为杯叶为足。唱歌相并画舸舷，愿得采贤如采莲。樊姬昔时进燕赵，几人精彩朝霞鲜。中有二人贤于己，柔明婉顺君王前。堪嗤羊侃锦绣妾，艳歌留怨朱丝弦。","dynasty":"宋代","title":"采莲曲"}
{"author":"田锡","content":"衣鲛绡兮美人，采白蘋兮水滨。袅翠翘兮为饰，步罗袜兮生尘。兮远道，萋萋兮芳草，远山眉兮澹扫。","dynasty":"宋代","title":"春洲谣"}
{"author":"田锡","content":"天如瑟瑟盘，恢廓忆万里。古称天倾西北半在地，夜转繁星磨海水。逡巡转上星彩高，北半未定光飘飘。楚王夜入章华宴，红绡烛笼满宫殿。美人歌舞云雨迷，不知寒漏催银箭。","dynasty":"宋代","title":"夜宴词"}
{"author":"田锡","content":"花菲菲，柳依依，留春不住送春归。春归何处堪图画，春尽江南日暮时。黄鹂啼多芳草远，青梅子重杨花飞。人生三万六千日，与君复有明年期。","dynasty":"宋代","title":"送春"}
{"author":"田锡","content":"北风惨惨生微雪，微雪片片皆横飞。梅花柳絮随人归，黄云千里凝无辉。唯念蓬蒿何处客，缊袍不暖饥且羸。","dynasty":"宋代","title":"暮雪"}
{"author":"田锡","content":"蓝溪中，荆山峰。结灵凝粹生群玉，飞英荡彩如长虹。野人初向深崖得，蹋著云根风雨黑。满把晶荧雪霜色，特达天姿几人识。治玉之工初琢成，荧荧辉彩锵锵声。方瑚圆琏荐宗庙，苍佩玄圭颁帝庭。尧兵曾用丹浦战，汉斗已碎鸿门营。我愿琢为北斗柄，指麾五星齐七政。庶使阴阳造化机，四时六气随吾令。","dynasty":"宋代","title":"琢玉歌"}
{"author":"田锡","content":"归去来，诗不云乎，王事一埤遗我兮。终日孜孜，心力疲劳齿发衰。尔今已年五十二，前去七十几多时。尔性虽拙颇好学，尔才虽短颇好诗。文学歌诗之外非乐为。金门玉堂若无分，随分官职胡不归。苟能遣得婚嫁累，又何苦忧伏腊资。尔不闻仲尼曰，饭疏食饮水，曲肱而枕之。乐亦在其中，浮云富贵非尔宜。表圣表圣，尔当念兹而在兹，勿使无其实而有其词。尔若舍灵龟而观朵颐，无乃见尔痴尔痴。","dynasty":"宋代","title":"归去来"}
{"author":"田锡","content":"高高百里一屈盘，八十四盘青云端。","dynasty":"宋代","title":"句其四"}
{"author":"田锡","content":"金蝉饰绿云，细靥蕊黄新。南浦解清佩，西溪采白蘋。密竹映深花，湖山日欲曛。春肠知已断，脉脉两难亲。","dynasty":"宋代","title":"江南曲其一"}
{"author":"田锡","content":"吴艳若芙蓉，乘舟弄湖水。照影不知休，云鬟坠簪珥。含笑忽回头，见人羞欲死。归去入花溪，棹溅鸳鸯起。","dynasty":"宋代","title":"江南曲其二"}
{"author":"田锡","content":"金陵王气消，六朝隳霸业。白云千古恨，空江照楼堞。虎丘罗蔓草，姑苏委枫叶。怀贤思伍员，灵涛浩难涉。","dynasty":"宋代","title":"江南曲其三"}
{"author":"田锡","content":"九折驱车梦易惊，一廛老计喜初成。园蔬不借将军地，宅券何劳宰相名。山入平檐供远翠，水环钓石得深清。漫郎聱叟琦玕子，谁悟他生与此生。","dynasty":"金朝","title":"故县别业"}
{"author":"田锡","content":"干戈扰扰遍中州，挽粟车行似水流。何日承平如画里，短蓑长笛一川秋。","dynasty":"金朝","title":"牧牛图"}
{"author":"田锡","content":"金殿尝闻金口言，词臣官职是神仙。三年偶忝西垣职，致身似得文章力。感激思酬圣主恩，危言所以难缄默。出入金门与玉堂，屡因狂直拜封章。御戎救旱无上策，言词不足动君王。改官出职归郎署，粉闱正秩惭叨据。仍命淮阳颁诏条，元正不得与趋朝。中书舍人捧宝策，加美微称尊帝尧。大明殿里上寿酒，翰林学士先群寮。独有淮阳知郡吏，为曲郡符蒙借紫。閤门引谢正衙辞，撰日忽忽办行李。都门柳色早春天，繁台寺中排祖筵。离杯满劝不惜醉，醉别上马魂黯然。客心易感须如是，回思故国三千里。子云相如俱蜀人，我今五十君青春。春秋鼎盛正清贵，我年渐似下坡轮。下车犹未逾期月，官舍初经禁烟节。残阳乍听吹角声，台榭梨花簇香雪。独酌不难何所为，孤怀无绪怀己知。十八学士相念否，应笑骨凡格且卑。地仙敢言谪仙宦，海槎却有上天时。陈州去京地不远，莫惜音书来慰勉。若得工夫可作歌，歌中言语不厌多。毕三情旨颇似我，向二宋四及李大。请与副阁王舍人，呈似此歌希唱和。","dynasty":"宋代","title":"代书呈苏易简学士希宠和见寄以便题之于郡斋"}
{"author":"田锡","content":"郡在江湖烟树间，谢公遗踵好跻攀。诗中胜景堪吟啸，池上清风足往还。疑思但怜云映水，回头不觉日衔山。登临屡起归欤兴，看是槐花满故关。","dynasty":"宋代","title":"登叠嶂楼"}
{"author":"田锡","content":"谿上严陵古钓台，倚楼凝望自徘徊。先生能保孤高节，英主尝师王霸才。日暮白云迷草莽，岸平春水浸莓苔。登临不尽微吟兴，花落东风首重回。","dynasty":"宋代","title":"登郡楼望严陵钓台"}
{"author":"田锡","content":"堪嗤栖屑客长安，风雪加添近腊寒。冻笔呵来书字淡，孤灯挑尽向窗残。十年苦思诗千首，一夕回肠事万端。家住天涯归未得，岭梅江蓼自辛酸。","dynasty":"宋代","title":"冬夕书事"}
{"author":"田锡","content":"太白谪仙人，换酒鹔鹴裘。扁舟弄云海，声动南诸侯。诸侯尽郊迎，葆吹罗道周。哆目若饿虎，逸翰飞灵虬。落日青山亭，浮云黄鹤楼。浩浩歌谣兴，滔滔江汉流。下交魏王屋，长揖韩荆州。千载有英气，兰君安可俦。","dynasty":"宋代","title":"读翰林集"}
{"author":"田锡","content":"去年秋值罢文闱，今岁无憀自陕归。雪月好吟还唱和，风云未至且依违。江南梅早多红带，渭北山寒少翠微。犹赖一樽消遣恨，不堪枨触口躁时机。","dynasty":"宋代","title":"对酒"}
{"author":"田锡","content":"多情如病苦难医，头绪多於折藕丝。送客落花行马处，望乡残月倚楼时。忆来几入春深梦，感极翻成酒后悲。大抵为君言不尽，彩笺闲咏合欢诗。","dynasty":"宋代","title":"多情"}
{"author":"田锡","content":"白苹洲暖春风生，画楼槛上争筝鸣。铿锵节奏急复慢，空中一部天乐声。三十六宫深窈窕，绣楣藻井光相照。十三弦上千般声，朝霭微吟暮烟啸。夜来亲向月中闻，繁音错节何纷纭。碎如鸾铃与珂佩，巫山队仗迎湘君。晚来金屋愁微雨，风细筝声不全举。依稀嫔妾怕人知，啾啾切切私相语。洪织断续何所拘，凤凰著对飞鸾孤。梧桐枝边泊未稳，琅玕岛上鸣相呼。有时方奏俄中绝，宫商斗顿如刀截。杏花露重鸳鸯寒，空见如霜满庭月。有时半日全无风，一一暮天楼阁红。唯闻鸟雀啄弦上，暖珠寒玉何玲珑。清音朝朝与暮暮，误声不管周郎顾。只嫌雅郑交奏时，宝铎丁冬暗相妒。","dynasty":"宋代","title":"风筝歌"}
{"author":"田锡","content":"一名倜傥动皇州，寄应王门作解头。将领风骚推李杜，较量英勇让曹刘。春闱有诏俄中辍，秋赋随时亦暂休。金殿制科思取应，远飞章句间嘉谋。","dynasty":"宋代","title":"府解后有诏旨权停贡举因成长句寄太素兼简韩"}
{"author":"田锡","content":"归去来。诗不云乎，王事一埤遗我兮。终日孜孜，心力疲劳齿发衰。尔今已年五十二，前去七十几多时。尔性虽拙颇好学，尔才虽短颇好诗。文学歌诗之外非乐为。金门玉堂若无分，随分官职胡不归。苟能遣得婚嫁累，又何基础忧伏腊资。尔不闻仲尼曰，饭疏食饮水，曲肱而枕之，乐亦在其中，浮云富贵非尔宜。表圣表圣，尔当念兹而在兹，勿使无其实而有其词。尔若舍灵龟而观朵颐，无乃见尔痴尔痴。","dynasty":"宋代","title":"归去来·归去来"}
{"author":"田锡","content":"水国迎凉暑气消，思清吟啸语雄豪。远如海树黄云晓，健比秋风白浪高。酬答愧无明月佩，纵横争及解牛刀。和诗送别昭亭路，何似金銮夺锦袍。","dynasty":"宋代","title":"和安仪凤"}
{"author":"田锡","content":"逢腊欣酬吟咏才，已知春色向人来。口脂润逐银罌赐，面药香随钿合开。梁苑辞臣堪赋雪，寿阳公主好妆梅。更怜罢猎归侵夜，重对歌筵红烛台。","dynasty":"宋代","title":"和宋太玄腊日"}
{"author":"田锡","content":"风幡轻细翠悠飏，楼阁轻寒水满塘。柳絮微烟吟思足，梨花淡月睡魂香。江山似画怜湘浦。魚笋尝新忆华阳。早是春阴已无赖，可堪中酒恶情肠。","dynasty":"宋代","title":"和太素春书"}
{"author":"田锡","content":"新年吟咏喜经旬，金粟山边渭水滨。微雪尚妨天气暖，衰林先让鸟声春。牵情但恨梅花谢，醒酒空思桂蠹辛。深感相将游汴水，梦中杨柳已迷人。","dynasty":"宋代","title":"和太素早春书事忆游京国"}
{"author":"田锡","content":"风回玉宇拂窗栏，欲晚层城料峭寒。含月有光吟不尽，著烟无迹画方难。江春南国兼梅落，塞腊西山向竹残。何处多情偏入赏，狂随舞袖绕杯盘。","dynasty":"宋代","title":"和朱玄进士对雪"}
{"author":"田锡","content":"雨里飞花片片红，雨微花乱转溟蒙。川原何处连天草，帘幕无人半日风。寂莫刘桢新病后，凄迷庄与苦吟中。可堪更是黄昏景，燕冷莺寒恨想同。","dynasty":"宋代","title":"花雨比下秦中"}
{"author":"田锡","content":"绣岭葱茏浮瑞气，云楼霭阙明珠翠。禁城缘岭连九天，一片笙歌如鼎沸。我恐紫麟丹凤洲，移於近甸资宸游。东将太华为城雉，北以渭川为御沟。又疑西王开月圃，白云仙都紫云府。碧瑶新宫初搆成，借与明皇自为主。开元之末天宝初，天下太平方晏如。万几多暇频游宴，青门道上驰銮舆。长乐岐头霸陵岸，新丰市井骊山畔。百里烟波锦绣明，宝马香车若珠贯。宫中汤泉瑟瑟文，潺湲长以兰麝薰。白玉莲花蹙飞浪，珠堂绣殿温如春。贵妃承恩貌倾国，三千宫女朝霞饰。谢家有女名阿蛮，歌舞织柔柳无力。频唤入宫恩宠厚，金粟臂钚颁赐得。秋来岭上霜月明，光照组练金吾兵。槐烟柳露咽宫漏，玉笛一轰岩壑惊。春来岭下春波绿，夜听琵琶将理曲。幽因轻拢慢撚声，鸾皇引雏啄珠玉。尝记乘舆避暑时，御衣轻似红蕖丝。翠辇将游石渠寺，探得姚崇乘小驷。往来绿树影中行，清凉适称逍遥意。荔支颜色燕脂红，生於南海烟瘴中。南海地遥一万里，使臣日贡华清宫。六宫每从鸾舆到，遗珠落翠长安道。百司既奉玉乘归，汤宫横锁黄金扉。门戈陛戟皆绣衣，朝钟暮鼓含清辉，参差天上朝元阁，往往紫烟飞皓鹤。至今碧落星宿繁，犹似当时挂珠箔。","dynasty":"宋代","title":"华清宫词"}
{"author":"田锡","content":"残花飞尽留芳草，索寞孤怀话未能。天气暄寒犹未定，春衫脱着自无凭。荔枝结子思南越，湖水宜茶忆竟陵。看是清和时又过，林亭何处度炎蒸。","dynasty":"宋代","title":"即事"}
{"author":"田锡","content":"柳暗江亭春正深，黄莺百啭有余音。自惭分判颁条政，谁信常怀易俗心。吟次落花浮砚水，静中飞絮满帘阴。及瓜即是归丹阙，莫惜时来一访寻。","dynasty":"宋代","title":"寄陈处士"}
{"author":"田锡","content":"簿书军吏日相随，心在諠哗旨趣卑。明月夜吟无意绪，白云秋约笑羁縻。宛陵古寺经游少，叠嶂名楼眺望迟。堪重高人陈处士，不来寻访已多时。","dynasty":"宋代","title":"寄陈处士"}
{"author":"田锡","content":"近遣司宾小吏时，寄书兼寄十篇诗。自惭不是阳春曲，谁敢徼求作者知。叠嶂晚登空远望，昭停别合倍相思。夜来远有微吟兴，风动新荷月满池。","dynasty":"宋代","title":"寄樊郎中"}
{"author":"田锡","content":"嵩室乱峰三十六，嵩阳今复住何峰。已因诗好声名出，却为情高仕进慵。白鸟白云秋色树，水南水北月明钟。逍遥自得闲吟兴，谁识夫君是卧龙。","dynasty":"宋代","title":"寄韩丕进士"}
{"author":"田锡","content":"飘零踪迹尚堪悲，唯向三贤最受知。少俊有名输贾谊，宦游多难比张仪。诗中老格何人爱，酒后佯狂识者嗤。北省郎官应见峭，明时犹尚进身迟。","dynasty":"宋代","title":"寄梁周翰补阙杨徽之宋白二拾遗"}
{"author":"田锡","content":"春日闲销一局棋，春愁还得数篇诗。高吟大醉何人问，英略雄图久已知。破产虽无容足所，丈夫岂合心家为。时来富贵终须有，懒学梁鸿赋五噫。","dynasty":"宋代","title":"寄蒲城宋白小著"}
{"author":"田锡","content":"醉中别大梁，西归渭水阳。飘然何所似，浮云辞帝乡。归来惊岁归晏，怅然增浩叹。景短倏云暝，夜寒难至旦。拂酒雪花飞，早梅思南枝。碧落周星纪，青阳换岁时。双鱼忽得书，云已外华籍。金骨俄轻举，玉霄仍近密。小谏官职清，大才文翰逸。献纳有嘉谋，英豪伸壮图。万乘是知己，三公骇奇士。严吾侍从臣，元白才名子。挥毫烂彩霞，逸性飞湍水。不日縯丝纶，鳌宫承帝旨。伊余重交结，白日贯精诚。黄金一诺重，鸿毛万事轻。微尘弹余冠，清泉涤吾缨。思佩朝天籙，相将升太清。","dynasty":"宋代","title":"寄宋白拾遗"}
{"author":"田锡","content":"鸾舆西幸郊天日，洛水桥南乍识君。投分埙篪无异曲，定我兰菊有余芬。别来信阴年将尽，望去台高日又曛。堪恨支离何所似，波中萍叶岭头云。","dynasty":"宋代","title":"寄宋准学士"}
{"author":"田锡","content":"二十年前会忆游，彭亡渡口泊孤舟。一程林下登山路，百尺谿边汲水楼。磬韵似烟和烛袅，松声如雨入窗流。别来往事都成梦，誰寄篇章问恵休。","dynasty":"宋代","title":"寄题象耳寺"}
{"author":"田锡","content":"金蝉饰绿云，细靨蕊黄新。南浦解清佩，西谿采白苹。密竹映深花，湖山日欲曛。春肠知已断，脉脉两难亲。","dynasty":"宋代","title":"江南曲"}
{"author":"田锡","content":"吴艳若芙蓉，乘舟弄湖水。照影不知休，云鬟坠簪珥。含笑忽回头，见人差欲死。归去入花谿，棹溅鸳鸯起。","dynasty":"宋代","title":"江南曲"}
{"author":"田锡","content":"金陵王气消，六朝隳霸业。白云千古恨，空江照楼堞。虎丘罗蔓草，姑苏委枫叶。怀贤思伍员，灵涛浩难涉。","dynasty":"宋代","title":"江南曲"}
{"author":"田锡","content":"为簪莫用玉，玉脆长忧折。连环须以金，金坚永无缺。陈余尚倜傥，张耳重交结。事势俄参商，干戈自屠灭。意断如玦离，情忘若弦绝。始志何绸缪，终雠何勇决。我愿然诺心，不得轻相悦。","dynasty":"宋代","title":"结交篇"}
{"author":"田锡","content":"圣德昭彰动天地，岁岁丰穰为上瑞。明年有闰节气迟，冬深有雪方及时。三农但喜及时雪，天心帝力岂得知。臣忝颁条居近辅，劝课农桑理舆赋。宛丘之下为封部，宣布皇恩槐襦袴。王泽流而有颂声，因而拜手献歌行。歌云岁云暮兮日云暮，白云初向斜阳度。斜阳韬掩云舒布，惨惨阴风生北户。风来带得霏霏花，花轻片片如琼葩。冻黏寒缀纷交加，陌上逡巡铺玉沙。琪树瑶台相间出，落梅堕絮初堆积。映箔横沾翡翠纹，拂窗斜度瑠璃隙。飘飘千里度龙山，袤丈萧关与玉关。海上银台对金阙，水精帘栊鉴明月，万年枝上夜辉光，上林先似梨花发。黎元有望既满望，手足舞之而蹈之。因思去岁在京师，国家将议改元时。时雪未呈盈尺瑞，百神奔走应祷祈。海风吹起澄江练，织女金刀碎裁剪。剪作天花撒翠微，茫茫六合生凶辉。明月宫中玉臼杵，霜兔捣药云母飞。风筛乍似琅玕宝，翔鸾飞下啄瑶墀。金门廊庑龙尾道，贺雪造民趁朝早。吾皇为喜表丰年，六出飞花不令扫。枢相侍臣初奉宣，宣赴中书赐御筵。光禄移厨供玉馔，上樽赐酒中官劝，宣令不醉不得归，席上仍令各赋诗。诗成封进同奏谢，御制歌行竞传写。拜舞欢呼感圣明，千年遭遇作门生。微臣忝幸在两制，得以歌诗乐太平。而令出典淮阳郡，组绶辉华佩金印。才微任重副忧勤，履薄临深守廉慎。圣人德泽如阳春，阳春及物无不均，微臣怀抱如葵藿，葵藿向阳堪喻身。今因瑞雪献歌咏，西垣再愿演丝纶。","dynasty":"宋代","title":"进瑞雪歌"}
{"author":"田锡","content":"诸峰居蜀右，夕翠染巴东。","dynasty":"宋代","title":"句"}
{"author":"田锡","content":"下车逢岁旱，祷庙望秋成。火轮转曈曨，赤日弥高明。稻苗已枯死，麦垅不堪耕。","dynasty":"宋代","title":"句"}
{"author":"田锡","content":"自知不是明时用，烂额焦头力谩多。","dynasty":"宋代","title":"句"}
{"author":"田锡","content":"郭璞书台古钓湾。","dynasty":"宋代","title":"句"}
{"author":"田锡","content":"高高百里一屈盘，八十四盘青云端。","dynasty":"宋代","title":"句"}
{"author":"田锡","content":"昨日北风高，霏霏满天雪。千里六出花，六日飞不歇。深山深一丈，树木冻欲折。平地盈数尺，布肆不成列。覆物生辉光，照人清皎洁。紫塞群玉峰，沧溟白银阙。篁竹为琅玕，松风蒒玉屑。官吏来参贺，物情亦感悦。瘴疠已消除，丰穰及时节。长吏因疾恚，请假来一月。病眼为寒昏，风头因冷发。汤药厌服饵，酒肉愁罢辍。夹幕映重帘，炉茵与衾褐。禄粟不忧饥，帑俸无乏绝。江海主恩深，素餐心激切。儿童温且饱，当风泝凛冽。朝索暖寒酒，暮须汤饼设。不知有饥寒，灯火夜暖热。越人轻活计，舂税供膏血。及至风雪时，日给多空竭。樵苏与网捕，负薪冰路滑。口噤无言语，股{左木右栗}衣疏葛。藜藿不充饥，冻饿多不活。惭惶褚夸恩，彷徨空殒越。因作苦寒行，聊与儿童说。","dynasty":"宋代","title":"苦寒行"}
{"author":"田锡","content":"风骚复古少知音，本色诗人百种心，顺熟合依元白体，清新堪擬郑韩吟。搜来健比孤生竹，得处精於百炼金。唯我与君相唱和，天机自见不劳寻。","dynasty":"宋代","title":"览韩渥郑谷诗因呈太素"}
{"author":"田锡","content":"蜀国香笺似彩霞，装成近集入京华。千篇诗好精灵哭，百轴文雄侠少夸。繁富禹皇新职贡，妍明春帝晓莺花。彤庭何处安排好，李谪仙才称草麻。","dynasty":"宋代","title":"览太素新编"}
{"author":"田锡","content":"离怀如醉复如痴，脉脉无言不展眉。秋草空牵幽意在，征轩疑有断魂随。残星更漏门开处，斜月帘栊酒醒时。此恨谁能解消遣，因题红叶偶成诗。","dynasty":"宋代","title":"离怀"}
{"author":"田锡","content":"玉人欲归留不住，南山出云作朝雨。雨中却柅使车轮，主人重得延嘉宾。嘉宾有诗留别我，句句高奇字字新。新若新花凝宿露，高似秋天晓星布。奇於云起成峰峦，鲛人沾珠盈玉盘。浪大月照如金线，金线交加珠可贵。玦离环合间珠圆，风生玉步声珊珊。珍奇若此为重赐，斋沐焚香然后看。三复吟看既忘倦，命笔和来才思缓。桃李难酬琼玖珍，野老美芹聊贽献。与君俱是锦江人，今幸星轺来过陈。乡情交分忍轻别，少留可待早秋辰。秋光月华伴行色，步步随君归紫宸。","dynasty":"宋代","title":"留别句中正学士"}
{"author":"田锡","content":"棠谿出精金，百炼无余滓。铸得芙蓉剑，灵辉若秋水。陸杏断兕犀，阴亦惊神鬼。照物双影寒，中霄灵气紫。有时风雨至，欲作龙蛇起。海酒与陵肉，宝烛延奇士。酣饮取传观，英图各相视。吐气成虹蜺，将平不平事。","dynasty":"宋代","title":"擬古"}
{"author":"田锡","content":"中山魏公子，志意邈难俦。朝吸沆瀣精，远与冥鸿游。风高江浪恶，云黄海树秋。青山对独酌，明月在孤舟。心常悬象魏，迹若参公侯。纵横致君术，思一伸良筹。","dynasty":"宋代","title":"擬古"}
{"author":"田锡","content":"游子中夜心，功名忽嗟暮。黑貂空上书，甘泉方献赋。白日惊壮齿，青云有英顾。收采苟不时，珊瑚亦生蠹。","dynasty":"宋代","title":"擬古"}
{"author":"田锡","content":"汉鼎鸿毛轻，诸侯争弄兵。吴魏已先定，玄德思功名。据鞍髀肉消，感激泪沾缨。南阳有奇士，三顾精诚倾。龙变得风雨，指麾霸王成。日月若长在，永永悬英声。","dynasty":"宋代","title":"擬古"}
{"author":"田锡","content":"碧落登真诀，太霄蕊简书。安得松乔子，仙阶一授余。载揽彩虹绥，去登紫云车。飘然远氛俗，志逸如龙摅。","dynasty":"宋代","title":"擬古"}
{"author":"田锡","content":"曲逆汉功臣，少年尝窘厄。巷馆虽席门，轩车尽嘉客。事魏言不从，说楚谋无获。来归隆准公，罄伸图霸策。绛灌竞生妬，讒非相见迫。封金欲拂衣，将举鸾皇翮。豁达英主心，信遇终无隔。小节不掩名，勋庸自辉赫。","dynasty":"宋代","title":"擬古"}
{"author":"田锡","content":"玉树拭不灭，柳带柔堪结。惠然贞妇心，皎若天山雪。罗幕生春风，珠帘鉴秋月。沧波燕又归，尺书胡断绝。","dynasty":"宋代","title":"擬古"}
{"author":"田锡","content":"萱花不须折，安足忘君忧。青铜莫频揽，适令惊鬓秋。谢安壮未仕，定远晚封侯。功名俱磊落，时来岂自由。","dynasty":"宋代","title":"擬古"}
{"author":"田锡","content":"直言如霜刃，卒发伤人意。痛贯丹诚中，无与金疮理。缄恨若瘢痕，终身难弃置。伺隙果报时，遂陷无情地。虽悔安可追，弗反同奔驷。君子慎枢机，言之岂容易。","dynasty":"宋代","title":"擬古"}
{"author":"田锡","content":"楚畹种芳兰，发生逢早春。萌芽初蕺蕺，枝叶俄莘莘。幽丛秋既老，芳气冬弥薰。馨香当还风，晻蔼来袭人。百草莫相妬，从之为尔邻。深林莫盖藏，芬然亦自伸。","dynasty":"宋代","title":"擬古"}
{"author":"田锡","content":"天风吹雨来，黄土为柔埴。一经女娲手，蹶然含性识。悲哉商子孙，不能述祖德。愚朴变浇漓，化之尤费力。","dynasty":"宋代","title":"擬古"}
{"author":"田锡","content":"余闻灵凤胶，可以续断弦。又闻返魂香，招魂以其烟。因念三季时，人为世态迁。迁之不自觉，纯信成险艰。中含妒与忌，外即怡温颜。覆人如覆舟，先示其甘言。中夜蹈虎尾，雾海生波澜。投彼机会时，倾亡果忽然。愿得灵凤胶，续之於仁贤。愿得返魂香，返其淳化源。","dynasty":"宋代","title":"擬古"}
{"author":"田锡","content":"赫赫英豪士，韩侯令子孙。千金募死士，博浪报君冤。国耻尚未雪，骥足俄惊奔。待搏如猛虎，未耀同朝暾。霸略师黄石，大计当鸿门。谈笑定安危，功业遂隆尊。鸾皇不啄粟，麟麟不驾辕。将从赤松游，高谢汉皇恩。一旦君臣中，夺宗物论喧。片词为密勿，四皓如飞翻。","dynasty":"宋代","title":"擬古"}
{"author":"田锡","content":"峄阳生孤桐，擢干八尺高。风雨萌枝叶，鸾皇栖羽毛。天质自含响，众木非其曹。斲为绿绮琴，古人贞金刀。所制有法象，不敢差釐毫。重详旧谱录，试抚观均调。其声清以廉，闻者不贪饕。其音安以乐，令人消郁陶。弹宫听於君，君德如轩尧。弹商听於臣，臣道如夔皋。不觉起蹈舞，形逸同翔翱。愿以七宝妆，薦之於天朝。玉轸朱丝弦，辉华近赭袍。一弹南薰曲，解愠成歌谣。","dynasty":"宋代","title":"擬古"}
{"author":"田锡","content":"止水明沈沈，鉴貌未鉴心。丹凤舞跄跄，知声未知音。楚王欲图霸，不识韩淮阴。淮阴漂母家，独得千黄金。","dynasty":"宋代","title":"千金答漂母行"}
{"author":"田锡","content":"黄河泻白浪，到海一万里。榆关风土恶，夜来霜入水。河源冻彻底，冰面平如砥。边将好邀功，夜率鏖兵起。马度疾於风，车驰不濡轨。尽破匈奴营，别筑汉家垒。扩土过阴山，穷荒为北鄙。天威震逆漠，戎心畏廉李。所以龙马驹，长贡明天子。边夫苟非才，怨亦从兹始。","dynasty":"宋代","title":"塞下曲"}
{"author":"田锡","content":"惜春将尽自徘徊，巷馆残阳户半开。芳树更无莺舌语，故巢空菜燕妲来，音书杜绝家千里，愁愤消磨酒一杯。地狭长沙何所适，行谣方忆摘杨梅。","dynasty":"宋代","title":"三月二十八日书怀"}
{"author":"田锡","content":"玉关秋早霜飞速，代马新羁逞南牧。胡人背信闚汉边，刻箭为书召戎族。渔阳烽火照甘泉，疆吏飞笺至御前。睿谋英武何神速，銮舆自欲平三边。百万羽林随驾出，杀气皇威先破敌。贼臣丧胆遽奔逃，漳水波清因驻跸。宫锦战袍花斗新，绣鞯珠络金麒麟。天颜威武不可犯，垂鞭按辔视群臣。金吾队仗如鳞萃，环卫旌旗径千里。汉皇曾上单于台，壮心磊落侔风雷。比量英武不足数，圣文神武双全才。势可驱山塞沧海，紫气逶迤龙凤盖。金花簇歛若星罗，宝钿乘舆翼云旆。涂山禹帝戮防风，涿鹿{嗤去口}尤死战锋。锋鋩俱染玄黄血，争如不阵而成功。示暇皇欢有余意，御笔题诗饶绮思。翰林承旨先受宣，西掖词臣及近侍。诏命交酬继和来，君臣道合何如是。和气感天天地宁，日融瑞景笼八紘。风生旗旆翻龙凤，霜严鼓角喧雷霆。海神来受军门职，太上祷兵尊帝德。牢笼万国顿天网，天网恢恢恩信广。胡儿溃散何比之，大明升空逃魍魉。漳川地阔霜草平，合围会猎布天兵。六师雄勇一百万，六班侍卫交纵横。铁衣间耀金锁甲，鼓旗杂错枪刀鸣。霓旌似系单于颈，猎骑如破匈奴营。鵰鹗狰狞搦狐兔，花聪跃龙骄在御。弓圆明月金镞飞，妖狐中镞骇天机。兵师会合如波注，山呼万岁震边陲。东海为樽盛美酒，斟酌酒浆掺北斗。鸾刀割肉若邱陵，军声汹如狮子吼。三公拜舞百辟随，鸣珂飞鞚星离离。云舒二十有四纛，传宣罢猎整鱼丽。胜气威声压千古，堪笑骊山称讲武。直馆微臣乐扈随，太平盛事今亲睹。会看金泥封禅仪，拜章别献新歌诗。歌诗何以容易进，为受文明天子知。","dynasty":"宋代","title":"圣主平戎歌"}
{"author":"田锡","content":"河朔受诏书，移官向湖外。初问禁法茶，次问丁身税。税口徵四百，茶利高十倍。老死及充军，县籍方消退。采摘不入官，公家定科罪。何以升平时，遗民犹未泰。何以在位者，兴利不除害。我愿罢秩归，天颜请转对。一言如沃心，恩波必滂霈。","dynasty":"宋代","title":"思归引"}
{"author":"田锡","content":"宣城相送思依依，正是红莲菡萏时。行色迎秋清似画，别情因景化为诗。人离湖水南边岸，蝉听槐花北向枝。天子文明是何地，丹霄岐路莫生疑。","dynasty":"宋代","title":"送安仪凤"}
{"author":"田锡","content":"逢君南浦落花时，送君南浦草离离。离魂自与白云断，两桨去时乘夕晖。昔时汉家称八使，登车便有澄清意。吾皇宵旰念黎民，歌咏皇华遣使臣。昭文馆殿选学士，巡抚使名名号新。二人分得淮南道，人自日边来既早。敷宣朝旨达君恩，淮阳父老私有言。言逢太平歌且舞，利病达聪皆悉闻。我昔南宫与西掖，后来谪宦为迁客。庆泽量移往单州，长淮涂次泊孤舟。昌黎工部未相识，一见怡然如旧游。诗酒论交各相许，何如李白杜工部。海上往来将月余，烟波寄诗兼寄书。书里情深若江汉，诗中意重若琼琚。今说归京忍轻别，别夜波光荡明月。若到朝迁话鄙夫，为说子牟心恋阙。阙下交游忆者谁，翰林苏毕韩损之。凭君与达相思意，梦向金銮欵北扉。","dynasty":"宋代","title":"送韩援赴阙"}
{"author":"田锡","content":"帝里来朝谒，林泉却忆归。得诗从史阁，扫石向岩扉。云伴离丹阙，猿窥换紫衣。天台寿昌寺，山水有光辉。","dynasty":"宋代","title":"送僧归天宁万年禅院"}
{"author":"田锡","content":"东郊驿树连理枝，西庙丛篁十丈围。堪将轻素命人画，赉为方物归京师。公署石楠圆似盖，画楼北面当厅桧。桐谿怪石胜太湖，贱如泥土无人爱。天生尔材地且卑，空山老朽人不知。人不知，睦州右史作歌词。","dynasty":"宋代","title":"桐谿行"}
{"author":"田锡","content":"孝为百行本，至性由天资。曾参善事母，母氏贤且慈。馨膳惟馈进，承意唯欢怡。高堂既自乐，织室闲鸣机。飞语忽来告，明识潜深思。盖念事吾孝，安得杀人为。亟闻宁不信，投杼遂生疑。乃知君臣际，反以交朋推。道德难结固，恩情有合离。毁誉苟不入，谗间无以施。景慕魏文侯，满箧留谤词。乐羊在中山，委遇终不衰。","dynasty":"宋代","title":"投杼词"}
{"author":"田锡","content":"春深水榭絮纷纷，支策临高日欲曛。故国已迷巴徼路，断肠空似岭头云。燕飞芳草随天远，莺啭花隔竹闻。物景感人情不尽，因成吟咏寄於君。","dynasty":"宋代","title":"晚望因寄宋太素"}
{"author":"田锡","content":"高唐晚峰欲生雨，空山啼猿风啸虎。春云数片留南浦，自与鸳鸯共飞舞。","dynasty":"宋代","title":"晚雲曲"}
{"author":"田锡","content":"忆昔嘉州岁已周，西林僧舍未曾游。可怜遥见如图画，竹箐南边露寺楼。","dynasty":"宋代","title":"望西林寺"}
{"author":"田锡","content":"九十日春知枉度，樽衣无赖独咨嗟。空城北走诸陵道，古苑南连百里沙。翠忆玉津官舍竹，繁思金马故城花。去年方与君游洛，况味争如不在家。","dynasty":"宋代","title":"渭北春尽日作因思蜀洛旧游寄太素"}
{"author":"田锡","content":"渭北居来似塞垣，三逢尧历度寒暄。家贫老幼思归国，性僻交朋少及门。天暖忆游沙苑寺，雪中会过洛河村。流年又日重阳节，赏菊论诗酒一樽。","dynasty":"宋代","title":"渭北即事书呈太素"}
{"author":"田锡","content":"春色初从江国来，湖边杨柳岭头梅。梅花飞雪柳垂带，递次相将时节催。春力欺寒过江北，深谷黄鹂生羽翼。晓月轻烟禁苑啼，南园桃李已成蹊。就中何处芳菲好，春波飞絮魏王堤。我忆去年暮春月，京洛新妆丹凤阙。天津水绿烟树深，万井笙歌牡丹发。天子銮舆驾幸时，嵩峰瑞霭笼郊圻。扈从千官与万骑，翊卫羽林兼佽飞。六宫随驾罗珠翠，诸王从行陪七贵。香气成霞金犊车，鸣珂中节虹龙驷。朱桥细柳端门前，画舫横塘会节园。朝花贵侠珊瑚席，夜烛娇娥玳瑁筵。西楼残月深宫漏，明河半沈垂北斗。纵饮贪欢意未阑，紫陌喧喧人已繁。玉钩挂帘开雉尾，晓日赭袍朝至尊。方今寓止临清渭，杜门无与天涯异。殊忘诗酒狂荡心，但悦琴书高古意。可惜春芳渐欲归，五陵烟草方离离。回忆当时洛阳道，歌魂空与残花飞。","dynasty":"宋代","title":"惜春词"}
{"author":"田锡","content":"王师犹未下全吴，何日封章贺献俘。正是郁蒸生瘴{上疒下虐}，可堪水潦满江湖。威宣铁轴千艘盛，势撼金陵一垒孤。羁客无能为筹略，闲消白日覆棋图。","dynasty":"宋代","title":"夏日即事"}
{"author":"田锡","content":"春宵已阑更点急，烟柳蒙蒙露花溼。画堂深邃楼阁寒，碧纱窗中月华入。早莺百啭催朝阳，簧言绮语何铿锵。云飞雨散梦初破，闻时满枕梨花香。声宛转，十三弦高指拨软。宫喉徵舌多改变，圆於珠，细於线。韵玲珑，湘纪调瑟烟霭中。珠缨宝玦遽相触，东风细响修篁丛。或织柔兮同彩缕，绣得际，菊花毛衣金作袂。一片苏张俊辩心，长与春皇巧游说。","dynasty":"宋代","title":"哓莺"}
{"author":"田锡","content":"吟成大雅百篇诗，首首清新鉴者谁。草卷密封先见赠，药栏斜倚看多时。意如虎窟难中得，字比云峰险处奇。珍重十僧声价外，江南屈指即吾师。","dynasty":"宋代","title":"谢晏公"}
{"author":"田锡","content":"三年不见远江梅，长到梅时把酒杯。似共故人千里别，空思近腊数枝开。心随晓月经乡渚，梦与春云傍钓台。金蕊琼花风雪景，凭谁图书入关来。","dynasty":"宋代","title":"忆梅花"}
{"author":"田锡","content":"风月心肠别有情，灵台珠玉气常清。微吟暗触天机骇，雅道因随物象生。春是主人饶荡逸，酒为欢伯伴纵横。莫嫌宫体多淫艳，到底诗狂罪亦轻。","dynasty":"宋代","title":"吟情"}
{"author":"田锡","content":"寂寂闲居客至稀，静中滋味意何归。因探易象知深旨，自喜吟高得化机。桑露乍寒蚕欲老，草烟才暖蝶交飞。樊川物景终南翠，遂性空思杜紫微。","dynasty":"宋代","title":"幽居"}
{"author":"田锡","content":"春半栎花水初下，一沟润绿元如砑。夹道官城数里中，静称潺湲明月夜。千门万户建章宫，金锁横门沟暗通。三月花飞若零雨，水声何处咽香红。","dynasty":"宋代","title":"御沟"}
{"author":"田锡","content":"圣主承祧兑泽深，乾坤玄化合尧心。黄舆比厚施生植，白日齐明远照临。周变至仁符积载，滂流睿渥若春霖。游鳞在藻方谐性，犷俗乘桴自献琛。和悦感人生瑞霭，穆清流咏在薰琴。小臣幸与观光试，敢效祈招颂德音。","dynasty":"宋代","title":"御试二仪合德诗"}
{"author":"陈履","content":"碧落传闻久，兹来列彦同。草沾游士屐，台挹大王风。一涧流元始，双崖凿混濛。天然自奇绝，不惜五丁功。","dynasty":"宋代","title":"游碧落洞"}
{"author":"陈履","content":"潭日诸滩急，中流一棹孤。经过多乱石，入望尽平芜。嶂雾晨犹合，岩烟昼始无。同游有词客，尊酒喜相呼。","dynasty":"明代","title":"过十八滩和关曼贞韵"}
{"author":"陈履","content":"泛泛江都棹，河平水不流。閒情添客路，春色忆皇州。未访琼花胜，聊携宝剑游。知君有高抱，期作济川舟。","dynasty":"明代","title":"江都道中和答潘伯登"}
{"author":"陈履","content":"粤徼烽烟起，炎飙薄广州。霾云迷海岸，腥浪激河流。贾竖窥戎旆，儒生俯敌楼。更怜西北将，持檄漫登舟。","dynasty":"明代","title":"岁甲子叛兵犯广州师大溃将失律也慨然赋之以纪其事其一"}
{"author":"陈履","content":"世步逢多难，真遗玉食忧。连环当日计，借箸几人筹。共睹车前辙，谁从野外谋。鲸波犹恶甚，病客未销愁。","dynasty":"明代","title":"岁甲子叛兵犯广州师大溃将失律也慨然赋之以纪其事其二"}
{"author":"陈履","content":"虎门烟浩渺，山色望中昏。杀气兼天黑，凶涛拍海浑。鲸鲵终褫魄，魑魅总游魂。痛绝三城外，萧条几处村。","dynasty":"明代","title":"岁甲子叛兵犯广州师大溃将失律也慨然赋之以纪其事其三"}
{"author":"陈履","content":"闾阎闻抚寇，仪帛出官庭。却遣幕中吏，翻从海上行。元戎空仗钺，岳伯漫专城。抚事堪流涕，临风欲请缨。","dynasty":"明代","title":"岁甲子叛兵犯广州师大溃将失律也慨然赋之以纪其事其四"}
{"author":"陈履","content":"扁舟北上日，斗酒满离筵。别去关河远，归来岁月迁。自知清世弃，犹得故人怜。鸿雁江干起，音书凡几传。","dynasty":"明代","title":"答梁二丈其一"}
{"author":"陈履","content":"闻说高人宅，萧然枕海滨。閒居能作赋，适意或垂纶。硕望归儒雅，清时重隐沦。鸥盟休浪狎，早晚到蒲轮。","dynasty":"明代","title":"答梁二丈其二"}
{"author":"陈履","content":"炎天新过雨，爽气动高城。胜会衣冠集，芳筵水陆并。文章推雅望，阀阅重时名。却笑穷交客，空怀倚玉情。","dynasty":"明代","title":"陪袁省元饮彭都宪祠因谢纫甫"}
{"author":"陈履","content":"泽国秋高白雁来，故人怀抱此时开。为怜八月乘槎客，更有三都作赋才。寄隐且仍裘马地，留题应满凤凰台。不堪歧路频回首，愁绝西风画角哀。","dynasty":"明代","title":"和答张景宜孝廉"}
{"author":"陈履","content":"十年踪迹叹飘蓬，忽漫逢君意不穷。海国棠阴千树在，天津花雨一尊同。谈锋坐捲黄河壮，剑气遥连北斗雄。多病扁舟从此去，秋风回首怅飞鸿。","dynasty":"明代","title":"饮王观察元德天津署中"}
{"author":"陈履","content":"中流箫鼓沸楼船，海色苍苍接远天。览胜也应忘潦倒，济时真见属才贤。潮来爽气生衣上，日落斜晖到酒边。人世过逢原不易，临风无那思依然。","dynasty":"明代","title":"王观察元德石汝重民部邀泛天津"}
{"author":"陈履","content":"去岁兹辰客帝京，怜君夜雨过南城。论心共爱青尊满，照眼偏惊白雪明。别后重逢应似梦，愁中相送若为情。闽山此去无多路，鸿雁秋来好寄声。","dynasty":"明代","title":"送□观察茂初之闽"}
{"author":"陈履","content":"吴门烟水碧濛濛，枫叶芦花在眼中。海上孤槎疑犯斗，匣间双剑欲成虹。为怜下榻逢徐孺，共喜通家有孔融。他日趋庭如问讯，元龙今已老江东。","dynasty":"明代","title":"送郭生钦华入粤省观"}
{"author":"陈履","content":"吴门烟水接清秋，仙客飘然赋远游。星采夜随青雀动，波光朝抱衮龙浮。中朝尔自承新渥，歧路谁堪绾别愁。天上故人如问讯，江湖忧思总悠悠。","dynasty":"明代","title":"送王克从别驾董献上服因讯都下旧游诸子"}
{"author":"陈履","content":"吴淞江外水连天，独客乘舟思渺然。未向中流论砥柱，且看横海驾楼船。春风剑倚青冥外，午日尊开白浪前。东望蓬瀛应咫尺，欲招黄鹄访飞仙。","dynasty":"明代","title":"视师吴淞遂从海艘趋刘家河"}
{"author":"陈履","content":"旌旗独拥背嵬军，自许驰驱扫狄氛。铁骑功劳差可就，金牌消息不堪闻。湖边马鬣迷芳草，岩畔猿声惨暮云。病客经行频涕泪，欲搴芳芷荐清芬。","dynasty":"明代","title":"西湖吊岳武穆"}
{"author":"陈履","content":"祠官衔命自蓬莱，共说翩翩子建才。忽睹郎星天上堕，虚传使节日边回。楚山云色经春黯，淮海涛声入夜哀。欲拟招魂无限意，西风萧飒若为裁。","dynasty":"明代","title":"挽曹仲宣祠部"}
{"author":"陈履","content":"曾许才名北斗齐，可堪挥泪夕阳西。虞翻竹箭才空美，伯乐骅骝望转迷。但有遗书藏白岳，从教高阁隐青藜。束刍未寄心先折，愁绝山中宿草萋。","dynasty":"明代","title":"挽程仲木"}
{"author":"陈履","content":"司勋家业擅江东，六代文章老益工。正拟登坛盟上国，讵知骑尾双长风。云鸿消息虚无里，海鹤精神想像中。目断吴门堪涕泪，怜才伤往古今同。","dynasty":"明代","title":"挽皇甫司勋"}
{"author":"陈履","content":"三城烟雨昼空濛，共上江楼思不穷。多病岂堪千里别，故人犹喜一尊同。潮声泬濊虚檐外，山色依稀杳霭中。此后登临饶乐事，能忘湖海有孤篷。","dynasty":"明代","title":"梁思立谭永明梁公益偕宗弟忠甫出饯林氏水楼赋别得中字"}
{"author":"陈履","content":"九华山色郁苍苍，拟访青莲意未偿。异代风流怜寂寞，千秋词赋有辉光。卧游自笑驰情远，坐啸谁当引兴长。知尔政成多暇日，时时窗岫对壶觞。","dynasty":"明代","title":"望九华山怀卢青阳君叙"}
{"author":"陈履","content":"乡关松菊渺天涯，望望停云系所思。万里冥鸿看缥缈，三秋松桂想葳蕤。山中合有丹砂诀，海内争传白雪词。况是干霄琼树在，春晖今满凤凰池。","dynasty":"明代","title":"寄寿黎惟敬先生"}
{"author":"陈履","content":"泽国初看淑景回，芳园偏喜集仙才。共怜柏酒尊中满，况有梅花雪后开。尘世几逢人日好，宾筵今见客星来。当歌且尽欢娱兴，一任城头玉漏催。","dynasty":"明代","title":"人日张道修司理过集徐园得开字"}
{"author":"陈履","content":"星槎宵向练城飞，羽檄晨催彩鹢归。可是山阴乘兴尽，却教河朔赏心违。浮踪到处随漂泊，歧路由来有是非。安得扁舟从此去，五湖鸥鸟共忘机。","dynasty":"明代","title":"将趋练祁观河闻直指使至中道而返"}
{"author":"陈履","content":"阖庐城外水云乡，刺史园开胜辟疆。径有黄花宜晚节，林多青桂发秋芳。褰帘自觉红尘远，把酒能消白日长。闻说近裁招隐赋，抽簪应拟伴裘羊。","dynasty":"明代","title":"过吴郡守园亭"}
{"author":"陈履","content":"十载江湖望帝乡，讵期清署趣为郎。宦情自付沧洲远，行色谁分白雪光。海内文章唯左马，山中巾屦几裘羊。近闻天上夔龙会，早晚需君缀雁行。","dynasty":"明代","title":"和别王凤洲先生"}
{"author":"陈履","content":"海曙楼高绿野深，洞门修竹自阴阴。烟霞昼掩春长在，风雨时闻龙一吟。晚节黄花开满径，高秋青桂喜成林。芳尊数倒欢无尽，怅别翻怜病客心。","dynasty":"明代","title":"和别徐太室先生"}
{"author":"陈履","content":"栖迟郎署喜君同，可奈浮踪类转蓬。越徼春风随五马，燕台夜月怅孤鸿。折来杨柳愁应绝，望入湖山思不穷。那得扁舟相逐去，看君公事了湖中。","dynasty":"明代","title":"送胡尔潜出守杭州"}
{"author":"陈履","content":"雨过郊原碧草萋，霓旌遥指大江西。山公风望中朝满，岳伯高名北斗齐。彭蠡涛声秋夜壮，匡庐晴色暮云低。知君彩笔凭淩甚，到日风烟恣品题。","dynasty":"明代","title":"送黎伯华参政江右"}
{"author":"陈履","content":"春日逢君语水边，匣中雄剑倚长天。别来玄草秋应满，望处青藜夜正燃。烛武无能堪自笑，休文多病可谁怜。吴门此去风尘隔，惆怅层霄北斗悬。","dynasty":"明代","title":"赠黄博土公绍"}
{"author":"陈履","content":"凤翔自昔歧周地，此日荣君五马行。雍畤云平看路冕，褒斜风静驻霓旌。忧时合有安边略，览胜能无吊古情。为问秦中多俊彦，只今谁并郭钦名。","dynasty":"明代","title":"送张希夔出守凤翔"}
{"author":"陈履","content":"秋风南雁下翩翩，传得梁园白雪篇。握里灵蛇堪借色，管中文豹未窥全。登楼作赋怜清况，入署含香笑暮年。屈指重逢何处是，春来期并泛湖船。","dynasty":"明代","title":"得王百谷书"}
{"author":"陈履","content":"东风拂拂送瑶华，散入长安百万家。北极层阴看尽敛，西山积素望偏赊。寒光倒映银河浅，清影轻摇玉树斜。闻有仙郎歌郢曲，梁园词赋讵应誇。","dynasty":"明代","title":"春雪"}
{"author":"陈履","content":"閒心偏自爱芳菲，底事林英片片飞。昼逐柔飔同荡扬，朝随零露共霏微。空留疏影摇歌扇，漫有馀香上舞衣。独立东风无意绪，凭将一曲送春归。","dynasty":"明代","title":"落花"}
{"author":"陈履","content":"湖堤草色晚萋萋，仙侣移舟日欲西。千里客星随剑佩，一时诗句满招提。游边且订寻鸥约，归路从教信马蹄。为听云林巢倦鸟，可能无意觅幽栖。","dynasty":"明代","title":"秋日陪曾孝廉明吾泛舟西湖晚过净慈寺得栖字"}
{"author":"陈履","content":"十年萍迹怅西东，此日湖山览眺同。合浦一珠悬夜色，延津双剑倚秋空。虚名总付浮云外，别思偏萦落照中。君到武夷穷九曲，新题宁惜寄飞鸿。","dynasty":"明代","title":"湖上送曾明吾之武夷"}
{"author":"陈履","content":"泽国晴曛散晓寒，名园临眺旅怀宽。堂开绿野红尘隔，路入丹崖紫气蟠。林外溪流通沆漭，台前树色倚巑岏。主人正系苍生望，未拟东山卧谢安。","dynasty":"明代","title":"昆山纪游因奉潘印川先生其一"}
{"author":"陈履","content":"苕上山川何壮哉，上卿池馆此中开。松崖风起涛声沸，萝径烟消翠色来。洚水几年勤禹稷，名园何日集邹枚。清狂游兴应无尽，愧乏登高作赋才。","dynasty":"明代","title":"昆山纪游因奉潘印川先生其二"}
{"author":"陈履","content":"玄冬卧病倏经春，孤署萧然断四邻。喜有旧游从仕客，频来问馈见情亲。淮阳向说思何武，河内曾闻借寇恂。今古人心如一日，却惭衰薄负殷勤。","dynasty":"明代","title":"卧病已经弥月递运大使姑苏陆一鲸念余尝仕其郡数来问讯余心嘉其谊也病起因赋四韵示之"}
{"author":"陈履","content":"春风曾忆倚琼枝，回首分携在路岐。每见停云添怅望，几回明月寄相思。栖迟自笑冯唐老，萧瑟谁堪宋玉悲。何日相逢邵公饮，高谈碣石尽襟期。","dynasty":"明代","title":"怀袁京兆文谷"}
{"author":"陈履","content":"蓟北春深翠紫重，何来词客此过从。元龙豪气应无赖，公瑾风流岂易逢。槛外柔飔回野马，花边香霭散游蜂。浮生自尔须行乐，况是当歌意未慵。","dynasty":"明代","title":"周公化过集渔阳署中适红药盛开共酌花下得重字"}
{"author":"陈履","content":"甘泉烽火未消忧，当食还谁借箸筹。可是筑坛能拜将，便将投笔待封侯。王师自古称无敌，元老于今几壮猷。欲效请缨惭潦倒，祇从清夜看吴钩。","dynasty":"明代","title":"闻边报有感"}
{"author":"陈履","content":"四牡騑騑向范阳，中丞分陕肃戎行。旌旗尽带云霞色，节钺偏承日月光。星汉几回悲雁序，霜天此去见鹰扬。他年受简应忘病，拟拂清风入颂章。","dynasty":"明代","title":"送成中丞惟谦开府范阳"}
{"author":"陈履","content":"搔首天涯旅思赊，萍踪无赖怅年华。雄心暗逐流云渺，倦眼徐看落日斜。迢递关河稀过雁，萧条边戍急悲笳。故园松菊今何似，愁绝归林树树鸦。","dynasty":"明代","title":"渔阳署中旅怀"}
{"author":"陈履","content":"离亭尊酒映朝晖，词客弹冠出翠微。双剑顷从天际合，孤旌今向帝城飞。云霄鹓序原相待，河渚鸥盟且暂违。此后萦怀何处是，蓟门烟树思依依。","dynasty":"明代","title":"送成参藩君迪之京"}
{"author":"陈履","content":"春风此日到桥门，桃李参差日下蕃。璧水晴光生讲席，青藜夜色散词垣。官无俗累名应重，学有心源道自尊。两地相思惭委吏，几回搔首欲销魂。","dynasty":"明代","title":"春日怀高博士正甫"}
{"author":"陈履","content":"惨淡霾云暗大荒，海天愁思总茫茫。寻常侠气还谁在，生死交期祇自伤。岁月无情堪涕泪，乾坤何处问行藏。几回肠断茆溪路，衰草寒烟共夕阳。","dynasty":"明代","title":"哭祁羡仲"}
{"author":"陈履","content":"十年踪迹故山违，万里间关客路归。本为看云频趣驾，岂知到日独沾衣。秋风鸿雁行中断，春草池塘梦乍非。宦海飘零吾已倦，况堪衰病酹斜晖。","dynasty":"明代","title":"哭德本弟其一"}
{"author":"陈履","content":"清时遁迹寄樊邱，卜筑林塘幽更幽。行乐尔今成鹿梦，栖迟谁与并菟裘。高云锦石空相映，翠竹黄花祇自愁。惆怅原鸰杳何处，凄风萧飒咽松楸。","dynasty":"明代","title":"哭德本弟其二"}
{"author":"陈履","content":"炎方岛屿自潆回，谁遣奇观此地开。可是巨灵驱石至，恍疑神女弄珠回。共看砥柱中流壮，不尽川源五岭来。屈指人寰那得似，依稀东海见蓬莱。","dynasty":"明代","title":"飞来寺"}
{"author":"陈履","content":"宋帝乘舆南狩日，厓门山色郁嶙峋。拟凭冠履回天步，岂谓旌旗仆海滨。周社讵令移九鼎，商家犹喜见三仁。行朝故迹千年在，异代瞻依倍怆神。","dynasty":"明代","title":"厓山吊古"}
{"author":"陈履","content":"汉水连天巴蜀来，幽怀渺渺迥难裁。居人门向波间出，客子船从树杪回。意懒自多浮海兴，时危谁是济川才。为看河洛千年事，鼓角西风思转哀。","dynasty":"明代","title":"雨后汉江大涨放舟东下怅然赋此"}
{"author":"陈履","content":"漆园池馆枕清溪，上有词人翰墨题。兰桂香风当席满，松萝佳色入帘低。日长玄室酣龙卧，春早芳林听鸟啼。地主多情能爱客，一尊移对画楼西。","dynasty":"明代","title":"春日过何侍御园亭"}
{"author":"陈履","content":"望望梅关道路长，几回遥见少微光。风尘作吏心应懒，水月从君意未忘。北海青尊涵暮色，东篱黄菊散秋芳。何当拂袖烟霞里，直取南山佐寿觞。","dynasty":"明代","title":"寄寿蔡姊丈日省"}
{"author":"陈履","content":"蒋径秋阴满，琅玕翠色环。莫云湘浦远，只在茂林间。","dynasty":"明代","title":"湘云径"}
{"author":"陈履","content":"山矾䆗以窱，花木郁萧森。一障红尘隔，幽人何处寻。","dynasty":"明代","title":"山矾障"}
{"author":"陈履","content":"海岸潮生渔艇归，家家持得鳜鱼肥。村翁亦有临渊思，学把纶竿坐钓矶。","dynasty":"明代","title":"村居杂咏"}
{"author":"陈履","content":"锦瑟瑶尊送夕晖，城头钟漏渐稀微。回车莫怯溪云暗，自有明珠照乘归。","dynasty":"明代","title":"陪给谏岘山夕酌"}
{"author":"陈履","content":"忆昔交欢日，风云际北征。樗材惭独陋，琼树借馀清。近说扬雄宅，遥迁陆贾城。川原频入望，岁月转堪惊。未睹河东赋，先传邺下名。长篇浑古调，短律谢新声。忧世心逾壮，逢人意尽倾。襟怀罗大块，梦寐谒承明。儒雅真时彦，才猷信国英。况当侧席日，不用请缨行。多病嗟迟暮，何心羡宠荣。祇应披敝褐，聊尔逐华旌。万里随羁路，三春上帝京。看君承燕对，为悉海滨情。","dynasty":"明代","title":"和答潘伯登"}
{"author":"陈履","content":"圣主龙飞日，宵衣简重臣。人情贤梦卜，天诏焕丝纶。秩亚三台望，符兼五路巡。霓旌摇岱岳，鹢舫下淮津。庙论修攘重，君恩宠眷频。十年骢马贵，此日画熊新。汉绩平羌著，齐功煮海臻。伯图聊可述，帝烈未全湮。卓尔匡时略，居然迈古人。会须饶国计，于以答皇恩。恰起朝绅颂，长酣海宇春。即看未央侧，高阁绘麒麟。","dynasty":"明代","title":"赠庞少南中丞"}
{"author":"陈履","content":"烟水长芙蕖，芜城五月初。为怜羁旅客，来访广文居。问字怀偏切，论文兴有馀。三年殊契阔，一见重踌躇。地僻堪留客，官閒可著书。吟轩饶苜蓿，讲肆落鳣鱼。宦业休论薄，时名信不虚。芝兰争秀发，桃李自扶疏。行迹惭漂梗，归心忆敝庐。漫将牢落意，聊向故人摅。春殿开金马，天门敞石渠。悬知汉家诏，早晚召严徐。","dynasty":"明代","title":"广陵访欧博士桢伯"}
{"author":"陈履","content":"与子一为别，星华几度移。论心空有约，促膝更无期。歧路青骢远，关河白雁迟。此时频怅望，何处侍襜帷。未并登台酌，先传出塞诗。清音谐玉律，秀色亚琼枝。可笑边城客，来从粤海湄。形容君莫问，衰鬓渐如丝。","dynasty":"明代","title":"和答傅侍御伯俊"}
{"author":"陈履","content":"上卿倡道楚江湄，千古云霄见羽仪。选胜恰当䢵子国，为园堪比习家池。共传绿野成堂日，正是青衿讲业时。砌畔丛兰如九畹，林端瑞露似三危。擎空奋有金茎色，拂汉今多玉树枝。玄圃烟光纷委藉，赤城霞采并昭垂。披图漫尔将乘兴，载酒凭谁可问奇。几度临风频怅望，新题先与订芳期。","dynasty":"明代","title":"甘露园为宫詹何仁仲题"}
{"author":"陈履","content":"少小出香闺，与君初结缡。愿言永欢好，窃比连理枝。忽君有行役，顷刻成分离。掩涕以相送，目断天一涯。屈指君去后，流光迅如驰。春花几荣谢，秋月几盈亏。君行杳何处，寂寞无音徽。看彼参与商，恻恻空长悲。","dynasty":"明代","title":"古意"}
{"author":"陈履","content":"大火未西流，暑气苦蒸涩。狂风捲长衢，浮埃莽相袭。回马避高贵，奔驰似湍急。咫尺无旁径，望门屏息立。垂缦蔽全面，须眉尽沾湿。伥伥随隶人，辰出申乃入。翻忆故园居，萧然远城邑。绿树荫可依，清池净堪挹。任意渔与樵，嚣尘杳难及。愿言返初衣，逍遥理蓑笠。","dynasty":"明代","title":"夏日忆家园"}
{"author":"陈履","content":"端门峙前朝，峨峨侵云端。班趋切瞻向，可望不可攀。首夏当扫除，白日开重关。我来候纶音，咫尺迩天颜。言从荐绅徒，登跻纵奇观。崇墉一以陟，窈窕循朱栏。举手摩青霄，此身若飞翰。左窥閟宫严，右览皇社宽。圜丘屹南郊，城阙连西山。俯瞰十二衢，车马填阓阛。吁嗟皇居壮，亿载磐石安。愿言崇令德，念哉帝业艰。","dynasty":"明代","title":"登端门楼"}
{"author":"陈履","content":"客子有游兴，乘春恣行迈。扁舟下湘江，淩晨访严濑。抚景怀往踪，临风动长慨。为想羊裘翁，蜕迹人境外。泉石中膏盲，轩冕等尘界。故人御六龙，弓旌远相逮。飞潜各有适，出处自殊态。助理望徒勤，蜚遁志逾介。横足动星象，挥手谢冠盖。清风寄一丝，高名互千载。日夕波涛狂，踟蹰慕英概。","dynasty":"明代","title":"过严陵钓台"}
{"author":"陈履","content":"美彼由拳令，邃抱贯邱索。操觚掩时彦，振藻淩昔作。研精洞玄窍，掳思弥碧落。技进庖丁解，巧入郢人斲。遐想超四溟，雄气忝五岳。文采赤城霞，高洁青田鹤。顷余泖上游，订子云间约。眷此白云篇，贶自青藜阁。双睫一流览，孤怀喜以跃。琳檄足疗风，甫诗可瘳疟。愿言嗜隽永，聊藉沃枯涸。","dynasty":"明代","title":"读由拳集"}
{"author":"陈履","content":"吾宗冠儒氏，抱艺南海湄。平生学孔颜，事事余所师。上念先德隆，水木兴遐思。肇祀修明禋，甫田载营菑。甫田日伊何，乃在宁州阳。夙世播获勤，春秋奉蒸尝。中叶倏遘屯，膏腴日云荒。念哉慈孙怀，恻恻含辛伤。辛伤何以为，日夕搆良图。经营理旧疆，钱镈夷榛芜。率彼弟与昆，竭力南亩趋。吁嗟肯获心，今世谁与俱。肯获何所希，所希黍稷馨。黍稷何以馨，藉之羞神明。瞻彼南坑田，平秩今西成。慇勤示来昆，千秋奉粢盛。","dynasty":"明代","title":"肇祀重光卷为陈冠儒题"}
{"author":"陈履","content":"逢君金台下，意气各殷勤。喜见芝兰色，更藉枌榆亲。高才迥无侣，明德故有邻。睽违怅经时，觏晤欣兹晨。何哉正簪盍，倏矣复萍分。君行括苍去，载道生阳春。悬知桥门外，多士集如云。圣真尔深造，道范众所因。羡此绛帐荣，肯厌青毡贫。低回愧俗吏，磬折日随人。","dynasty":"明代","title":"送黄公补之任缙云和陶与殷晋安别韵"}
{"author":"陈履","content":"浮生渺无际，宦海何茫然。一仕更雨朝，三令垂十年。半剌再入吴，况复逢时偏。向岁尸兵防，此日司农田。姓字挂府僚，踪迹縻郊廛。鞅掌废晨餐，焦思耿宵眠。世情逐湍改，事变与时迁。伤今既非古，看后宁如前。辉辉石湖月，漠漠洞庭烟。愿言从此去，避位让才贤。","dynasty":"明代","title":"和怨诗楚调"}
{"author":"陈履","content":"端笏辞燕阙，摇旆指吴门。去国一惆怅，悠然销旅魂。更念平生欢，展转增愁烦。夙昔在交游，意气侠乾坤。共际风云会，振翮厉高骞。岂知中道离，奄忽岁月奔。顷来入燕市，握手叙寒暄。升沈却有分，身世共堪论。且与歌白雪，聊复倒青尊。感此殷勤意，一一中心存。须臾又长别，羽翼各翩翩。愿言慎自爱，努力答明恩。","dynasty":"明代","title":"出都怀黎伯华选部"}
{"author":"陈履","content":"张君负奇气，迈迹自吴趋。早授孙吴略，壮弃终君繻。搦管为词章，璨璨明月珠。建安堪并驾，大历可齐驱。清时信多才，屈指谁与俱。胡为困蓝田，使我心不愉。云编一以览，顿足为踟蹰。","dynasty":"明代","title":"读张左虞伐檀集"}
{"author":"陈履","content":"繄余苦行役，浪迹曾未休。偶爱风日佳，拟作湖山游。旧侣有好怀，慷慨念同流。开尊浮采鹢，荡桨随轻鸥。舟中望三竺，恍惚如丹邱。遂挟寻幽兴，倘遇飞仙俦。玄关一以入，神赏喜相酬。良辰不再逢，后会如此不。且进掌中怀，共扫心上忧。人世悠悠尔，身外复何求。","dynasty":"明代","title":"胡杭州尔潜邀泛西湖遂历三竺次陶游斜川韵"}
{"author":"陈履","content":"与子一为别，中怀寡所欣。尔耽故园乐，谁念异乡人。流萍日漂泊，泛泛无依因。已惊朱夏徂，又见玄冬臻。举首望天际，鸿声杳难闻。忆昔当路歧，把袂各殷勤。为言吴与越，两地即比邻。我有木兰舟，俟子太湖滨。","dynasty":"明代","title":"寄怀郑民部思成兼以订约次陶示周续之祖企谢景夷三郎韵"}
{"author":"陈履","content":"吴兴古名郡，郭外青山绕。羁客幽思生，日夕喜瞻眺。欣逢二仙令，兴逐云霞表。佳辰戒方舟，路入溪桥小。弭楫升篮舆，飞盖出林杪。迢迢到上方，下视尘界杳。伏虎是何年，禅关閟灵耀。高阁俯层峦，把酒当夕照。彷佛闻鸾声，谁作孙登啸。长歌度翠微，里曲惭郢调。返棹明月中，一色天水皦。归来意未消，焚香待清晓。","dynasty":"明代","title":"道场山纪游"}
{"author":"陈履","content":"邹君挺南服，艺苑早腾茂。心与梁溪澄，神并惠山秀。朗照烱玄扃，藻思泄灵窦。腹笥盈珠玑，毫端绚文绣。猥余岭南子，谫谫诚固陋。多年独瞻向，此日相邂逅。既欣耦仙侣，复喜共春昼。载酒时过从，试效洪钟叩。名言捷响答，邃义密鳞辏。忽忽合樗怀，沾沾嗜兰臭。伊昔吹律人，后身是君否。奚期当末路，乃得遂奇遘。君情最潇洒，曾不厌狂谬。检点白云编，怡然向余授。焚香坐披玩，光采生户牖。古色远山碧，清韵寒泉溜。依稀金石鸣，恍惚丝竹奏。俄惊鸾凤翔，倏骇蛟龙吼。那论雕虫技，堪誇斲轮手。尔时风雅振，中原富才薮。彬彬作者流，翩翩骋驰骤。争云驾曹刘，竟谓隶韦柳。价即连城瑜，享必千金帚。苍素随所珍，雌黄在人口。上下百馀年，衡鉴竟谁究。惟君卓高踪，迥矣迈夷丑。鼎立王李间，未判孰先后。岂但称寡俦，便可垂不朽。宝此胜璠玙，何以报琼玖。愿言挹词波，自把尘臆漱。","dynasty":"明代","title":"读彦吉羼提斋稿有赋"}
{"author":"陈履","content":"皇祖御寰宇，神谋注苗裔。分茅列禹甸，设屏等周制。鲁服连岱宗，京邑此藩卫。慈孙姬旦俦，熙运唐虞际。夙夜思靖共，夕惕不忘厉。树德惟务滋，恍若农望岁。遂令明德馨，上与玄昊契。一朝荷天休，三瑞呈圣世。青青芝草荣，灵根缀瑶砌。金光炫云霞，翠色掩兰蕙。嘉禾纷盈圃，曾不假树艺。穰穰三穗歧，颖栗且狼戾。乔松上干霄，宛作虬龙势。英枝自成巢，天巧夺人制。嗟此希世奇，今古曷与俪。无论梁园竹，宁数淮南桂。猥余樗散材，旬宣向尸位。昼接乘燕閒，时得侍游憩。惭无小山赋，忝窃穆生醴。别来几经春，叹息光景逝。君侯无遐心，千里远驰惠。缄情自东兖，飞翰临北蓟。披图一以玩，天宇顿澄霁。稽首拟揄扬，摛词愧芜秽。愿言毋贰心，于以答上帝。一派衍天潢，亿载垂带砺。","dynasty":"明代","title":"题鲁藩三瑞诗代作"}
{"author":"陈履","content":"狂飙海上来，停舟泊江渚。借问冯夷居，胡然故余阻。怜尔羁路人，怅别同心侣。盍谓长年者，返席随风去。再入芝兰室，日夕相与处。嗟嗟此行役，王事尚靡盬。临风独踟蹰，泪下迸如雨。缄情付江鱼，脉脉不得语。","dynasty":"明代","title":"舟之盐官阻风雨怀邹彦吉却寄"}
{"author":"陈履","content":"传闻瀛海上，真境有丹邱。眷此百雉城，乃在东海头。乾坤互嘘吸，潮汐无时休。凭高纵遐眺，大化总悠悠。","dynasty":"明代","title":"盐官杂诗其一"}
{"author":"陈履","content":"庄周玩濠梁，孔子叹川上。触目见化机，冥心会玄象。我适东海游，逍遥息尘想。时看海上鸥，乘潮自来往。","dynasty":"明代","title":"盐官杂诗其二"}
{"author":"陈履","content":"秦皇雄远略，巡游遍南垓。驻跸此山阿，登封望蓬莱。遣使海中去，冀与神仙来。仙人杳何去，怒涛空自哀。","dynasty":"明代","title":"盐官杂诗其三"}
{"author":"陈履","content":"行水称神禹，四海以为壑。今此下民者，却谓侮予虐。驱石障洪涛，岁岁苦兴作。何时变桑田，为问东海若。","dynasty":"明代","title":"盐官杂诗其四"}
{"author":"陈履","content":"倾盖逢时彦，喜意信难言。岂知须臾间，分手自名园。别来清溪上，长歌伐木篇。停云宛在目，矫思尚依然。流萍悲浪迹，合璧忆良缘。兰芬日云远，樗怀时自宣。驰驱总王路，仰止只高山。还期各努力，珍重惜华年。","dynasty":"明代","title":"寄怀陈喻二使君次陶答庞参军韵"}
{"author":"陈履","content":"当年同结绶，寄迹海阳城。相逢一倾盖，欢好如生平。各无世俗态，同有古人情。笑我簿书苦，见君心目清。春色桥门里，看看桃李荣。倏忽三年隔，回首怅风萍。","dynasty":"明代","title":"怀项涤川文学元沧其一"}
{"author":"陈履","content":"白岳新都胜，与君几跻攀。独随孤雁往，同招五老还。飞涧挹清泉，天门扣玄关。挥手摩青冥，恍觉非人寰。别君一以远，回望空长叹。缄情欲相寄，何处问飞翰。","dynasty":"明代","title":"怀项涤川文学元沧其二"}
{"author":"陈履","content":"秋色满江湖，长天散凉籁。游子有孤兴，扁舟此行迈。采采江上蘋，愿言贻所爱。美人渺何许，怅望青云外。","dynasty":"明代","title":"秋日江行怀祁羡仲"}
{"author":"陈履","content":"孤亭俯江壖，弥望莽无际。秀色揽匡庐，澄光挹彭蠡。振衣展遐瞩，凉籁秋林起。怅此白日光，暗逐沧波驶。长啸复登舟，击楫中流逝。","dynasty":"明代","title":"登吴城望湖亭"}
{"author":"陈履","content":"庐山起东南，今古擅奇况。系余岭海狂，畴昔秉微尚。悠悠日月徂，未遂烟霞想。中流一以望，孤怀倍惆怅。安得息尘劳，登临寄清赏。招我同心人，俯首窥万象。","dynasty":"明代","title":"舟中望匡庐"}
{"author":"陈履","content":"郡斋稀吏事，并驾出乘春。散步入芳园，清幽绝嚣尘。主人雅多情，呼童喜留宾。开尊临清涟，振衣陟嶙峋。梅坞香正飘，篁丛色方新。登阁俯翠微，怡然畅心神。周览景物佳，更对华筵珍。清歌出兰房，曼声遏行云。闻君恣窈窕，妙舞起缤纷。把臂罄交欢，飞觞莫辞贫。良辰不易逢，胜赏可谁论。安得息尘劳，日日来车轮。","dynasty":"明代","title":"春日偕刘郡丞过徐藩参园亭遂辱留酌"}
{"author":"陈履","content":"孤轩俯清池，水光澹澄彻。白日群喧寂，觉与尘境别。因有远俗心，颇亦慕修洁。扫径延此君，幽盟一时结。最喜来清风，岂但羡高节。倘从二仲游，或与七贤接。愿停林外车，共酌杯中叶。挥手谢宠荣，勋名让陶契。","dynasty":"明代","title":"种竹"}
{"author":"陈履","content":"夙龄嗜泉壑，逍遥寄怀抱。结庐溪水湄，门对青山好。十年吴楚游，不觉成潦倒。故山一以远，衡门翳芳草。今晨理三径，烟霞满蓬户。梧竹时自栽，莓苔日躬扫。所希远市尘，岂须问蓬岛。","dynasty":"明代","title":"除舍"}
{"author":"陈履","content":"君从南海来，挟策游长安。玄冠高切青云丽，彩笔翻飞白雪寒。凤凰城下风光好，难兄官贵多文藻。迟日晴开棠棣华，轻烟静覆池塘草。池塘草色晚青青，词客时过谢氏庭。开尊明月出天上，娇歌一曲同君听。娇歌宛转肠应断，大堤芳草相撩乱。银灯照眼酒易醒，锦屏夜闪千花烂。忽惊云物尽年华，路上王孙苦忆家。与君俱是天涯客，相看莫怪还相嗟。此日春风回北阙，黄金台前草初发。正好过从散寂寥，何事旌旗又南粤。君归一路春草芳，到日春晖满北堂。青霄棣萼遥相忆，好音一寄云天长。人生亦是风萍尔，临歧不用多愁思。他年草色帝城春，策马看花待吾子。","dynasty":"明代","title":"燕台春草赋赠袁仲子归香山"}
{"author":"陈履","content":"燕都冬日天气寒，载酒送君须尽欢。酒酣把袂起复叹，人生聚合良亦难。忆昔春风三月胜，锦绮花枝上林盛。南宫宴罢马如云，金鞯玉勒纷相映。分曹观政列九卿，衣冠台省相峥嵘。我时与君属廷尉，日日入座西春亭。西春亭中足幽赏，亭前老树干霄上。同游兄弟皆俊英，忘形尔汝消尘想。序经朱夏风雨多，瞬息鸿雁秋天过。弟兄渐渐解携去，北辕南舵悲如何。只今倏忽岁时晚，送君此去旌麾远。止留独客任风尘，寂寞琳宫徒偃蹇。君不见萍生江湖中，须臾遇合千里同。风波回转忽飘散，依然踪迹还西东。人生亦是风萍尔，相逢何难别何易。丈夫离合岂用愁，劝君且尽尊前醉。即看凫舄入括苍，仙都真境非寻常。知君政暇多奇览，怜余怅望海天长。","dynasty":"明代","title":"送梅德涵令缙云"}
{"author":"陈履","content":"寒冬雪满黄金台，谁怜此日离尊开。客中送客难为别，尊前起舞独徘徊。忆昔看花正春早，弟兄并驾长安道。一时意气薄云霄，过逢把袂宽怀抱。炎天风雨共栖迟，倏忽秋高鸿雁悲。时光荏苒随流水，兄弟纷纷渐别离。嗟君与我多留滞，岁晚凄凉苦羁思。趋朝尚得两相看，索居更喜时相慰。只今见尔驱车行，愁余落寞空含情。骊歌一曲堪肠断，临歧杯酒宁辞倾。君行直向梅关路，过家春色应无数。开尊莫恋竹林欢，闽海苍生望霖雨。","dynasty":"明代","title":"送尹昆润之漳州"}
{"author":"陈履","content":"紫骝马，非凡驹。渥洼神种骨相殊，胡为垂耳悴且癯。燕昭台前集万马，千夫杂遝顾者无。吁嗟乎，安得伯乐一顾倾双矑，据鞍执策驱长途。望之瞬息历国都，归献天子骖銮舆。出服六辔入秼天闲刍，毋令世人视尔为凡驹。","dynasty":"明代","title":"紫骝马赋赠艾汝会秀才"}
{"author":"陈履","content":"我居南海湄，君住西江沚。相去天一涯，踪迹渺难拟。自从挟策上皇州，十年几渡西江水。西江江水清且深，云间秀出多峰岑。往来维舟重凝眺，山川云物系我心。地灵自是应人杰，仰止高山怀往哲。祥麟威凤满郊原，芳躅高踪远相轶。此地衣冠宋代强，雄文杰出称欧阳。文山忠烈昭天地，至今日月争辉光。后来豪杰森森起，贤名俱是标青史。金牛高蹈称一峰，玉铉勋庸羡东里。近时罗邹世羽仪，儒雅风流予所师。只今群公俱已矣，吁嗟逸驾谁堪追。吉州此日信多士，瑰奇见尔龙门子。振藻人传白雪声，班荆我识青云器。羁栖俱在黄金台，日暮过逢把酒杯。醉来时把珠玑吐，星辰错落青天开。怜君行年未四十，深壑神龙正方蛰。匣中剑跃风雨鸣，笔底诗成鬼神泣。丈夫出处会有时，转眼便是风云期。岂但文章埒班马，直须事业等龙夔。自笑清狂何所有，意气相逢却非偶。长篇赠我重南金，高谊看君齐北斗。","dynasty":"明代","title":"再酬艾汝会秀才"}
{"author":"陈履","content":"燕州四月花可怜，九衢柳色碧如烟。风光满眼堪游乐，何事开尊是别筵。与君相识亦未久，过逢客里衔杯酒。知君事武更能文，词赋韬钤两兼有。曾持将印古循州，又佩征符瘴海头。威名赫赫冠南斗，古时卫霍君其俦。英雄无那多憔悴，轗轲怜君未得意。深山缚虎不见劳，邻家捕鼠翻为累。持书万里叫帝阊，九重温旨白日光。封章已下大司马，义概旋惊武选郎。纸中功伐明如镜，吏议逡巡未能定。劝君且早还故乡，急为吾邦扫枭獍。人生世上贵立身，莫将龙蠖论屈伸。崆峒挂弓丈夫事，会看高阁图麒麟。","dynasty":"明代","title":"送司朝武都尉归惠州"}
{"author":"陈履","content":"行路难，漫天风雪春犹寒。漕河挽舟日复日，侵肌彻骨心为酸。高樯长缆拽不上，北望平堤倍惆怅。千艘万舰争趣先，载道奔忙俱少壮。独怜老仆年最高，冲寒不任终朝劳。冰消泥泞没双脚，脚板惨裂如婴刀。舟行百里日未暮，寒威栗烈中心怖。人生苦乐会有期，老怀难向青山诉。行年六十还有奇，齿牙半落发已稀。主人厚恩耻不报，效身犬马应忘疲。独羡舟中美年少，庖厨不窥但坐啸。重襦复袜日饱餐，得侍君前恣窈窕。吁嗟岁月不我留，韶光暗逐黄河流。旧时髫龄万千辈，此日相看俱白头。白头皮肉那足惜，自入衰年少筋力。少年好学挽舟行，莫到老来行不得。","dynasty":"明代","title":"老仆行"}
{"author":"陈履","content":"杨白花，随风舞。巧穿帘，轻入户。白昼狂风起如怒，杨花飘飏纷无数。须臾雨作风力停，翻逐缁尘落泥土。","dynasty":"明代","title":"杨白花"}
{"author":"陈履","content":"宛陵佳客称瑰奇，早挟飞仙南海湄。珠江穗石恣游览，下笔青天云雾披。宝安狂生喜倾盖，邂逅相逢即相爱。交欢宁复数平原，意气相将驱北海。别来踪迹几经年，翘首东西路四千。敬亭苍苍宛在目，相思两地隔风烟。只今我作新安吏，宦邸过逢欢莫比。高斋三月坐春风，门下横经愧豚子。序入新秋爽气多，檐前佳色来松萝。与君共作登高兴，白岳峰头闻浩歌。白岳山中足幽趣，云窝每有仙人住。餐霞跨鹤任逍遥，杖舄自来还自去。人生富贵浮云尔，何用营营恋青紫。栖霞一榻尽幽閒，与君且讲参同契。","dynasty":"明代","title":"齐云山中别万伯武"}
{"author":"陈履","content":"舟中鼠，多如许，白日横行恣翔舞。已张黠腹饫稻粱，又逞纤牙蠹衣缕。向来出没还有期，跳梁尚在黄昏时。沈踪隐迹向幽僻，唯恐显露令人知。只今鼠胆大如虎，不比寻常狐与兔。主人纵畜有犬猫，犬猫见之不敢捕。无分白日与黄昏，引队呼群长叫喧。舟中依托尚如此，城社潜藏那可言。","dynasty":"明代","title":"舟中鼠"}
{"author":"陈履","content":"湘竹当年怨，柏舟终古悲。乾坤一回首，孤节何离离。罗浮嵯峨拂苍霭，下看精卫填南海。化为飞雨天上来，翻作刘家妇姑泪。姑年才壮翁不存，茕茕孤孀独在门。辛勤抚孤拟成立，誓言报翁在九原。姑年长大喜有妇，谁知身命随朝露。眼枯血泪心肝摧，妇生只为姑年暮。一家姑妇两凄然，哭声断续层云边。柏舟湘竹事未泯，峥嵘双节堪流传。嗟予感叹不能已，激昂下泪裁新篇。","dynasty":"明代","title":"双节诗"}
{"author":"陈履","content":"长夏平江江水生，乘骢使者下娄城。中流鼓角阗云起，夹岸旌旗耀日明。舟人指点云间路，极目迢迢渺烟树。淀湖东去泖湖连，彩鹢淩风可飞渡。郡中俗吏时相随，胜览奇观意不违。八月星槎那可拟，五湖烟水却偏宜。扬舲击楫欢无赖，放怀已在风尘外。水底鱼龙吐碧波，天边云日舒晴霭。蓬窗兀坐思如何，今古悠悠一瞬过。陂称仆射殊应羡，湖号郎官信足多。郡吏此时凭远兴，往昔清游似堪并。欲取沧溟作酒杯，浑忘消渴相如病。讵知人事却难常，恍惚神灵已渺茫。忽惊波浪兼天涌，四顾霾云迷日光。绣斧飙驰杳何处，怅望楼船隔烟渚。漂泊无端更问津，日暮间关入青浦。青浦新开百里城，逶迤雉堞晚云平。喜逢仙令劳相问，凫舄翩翩剑佩横。世路过从良不易，邂逅交驩曾有几。班荆倾盖古人情，此日逢君怜意气。对酒休论宦海赊，萍踪梗迹向无涯。与君且酌由拳月，暂时分手莫咨嗟。","dynasty":"明代","title":"清浦行贻屠长卿明府"}
{"author":"陈履","content":"语溪东去接槜李，一望迢迢将百里。问谁夜泛不知疲，岭海狂生语溪吏。自来此地两春秋，吏事不治空怀忧。簿书期会纷来往，白日奔趋夕未休。一叶轻舟驾双棹，逐电追风期速到。三老寒宵迥不眠，群夫踏尽严霜道。石门咫尺连皂林，同乡高含时相寻。不羡秋风乘博望，宁誇雪夜下山阴。人生漂梗应难住，明日行踪定何处。汉闼积薪那足论，庄园梦蝶聊堪语。归来且自酌流霞，搔首蓬窗对月华。江湖吏隐尽快意，三山何处访仙家。","dynasty":"明代","title":"嘉禾道中"}
{"author":"陈履","content":"锦城词客颜如玉，元是名家千里足。岭海清狂落魄生，相逢宦路倾心目。云霄羽翼总堪怜，烟水浮槎思渺然。漂泊偶同尘外侣，风流争羡酒中仙。去年并赏燕台雪，今年共酌桐溪月。身世悠悠任转蓬，休论蓂荚知时节。只今风日正清和，西望瑶池瑞气多。竹叶椒花远相媚，华堂歌舞兴如何。雅游亦有清莲客，意气平生称莫逆。南飞一曲奏当筵，写入丹青照瑶席。庭前玉树出风尘，天上祥云护大椿。世事沧桑宁足问，但教长醉八千春。","dynasty":"明代","title":"寿高汝调明府"}
{"author":"陈履","content":"黄河水，何浑浑，昆崙道是黄河源。千回万折入中土，洪流终古势若奔。我来天津望东海，主人为客移仙䑳。淩风欲访蓬莱胜，抚景旋开河朔尊。高谈迥出形骸外，眼中世态安足言。此时客子亦倾倒，狂来自把长髯掀。翻怜雌伏风尘里，十年戢翼愁飞骞。人生行乐在适意，且对美酒消忧烦。但看日日随流水，黄河谁见回昆崙。","dynasty":"明代","title":"黄河篇"}
{"author":"陈履","content":"九月九日古登高，龙山酣酒桓温豪。孟嘉落帽忒疏放，坐中宾佐谁为曹。藐予狂生岭南子，浊世虚蒙挂牙齿。仲举元龙知是谁，疑我前身俊兄弟。三秋摇旆出燕关，万里乘槎犯斗还。重九开尊醉篷底，何须谢屐跻东山。东山一卧不复起，当世风流今已矣。且呼斗酒问青天，往代英雄谁不死。曾闻崔颢恣遨游，挥手题诗黄鹤楼。谪仙自号青莲客，一曲高歌鹦鹉洲。高楼芳洲在何处，黄鹄矶边汉阳树。二人远去不可招，使我思之泪如雨。泪如雨兮且复收，今人未少古人俦。屠生少年起东海，英气勃勃淩高秋。挥毫尽扫青天色，开口一吐黄河流。更有新安老司马，八斗文章压华夏。方郎眼中空一代，肩视司马非流亚。娄东二美迥不群，翩翩文采上淩云。蓝田璧玉连城价，延津宝剑七星文。嗟余岭表多才美，罗浮崔嵬矗南纪。黎君桥梓欧博士，并奋鹏抟击溟水。旋忆宛陵梅鼎生，岿然五岳相峥嵘。灵蛇独握一日惊，阳春白雪时孤鸣。冯生开之友君典，傲睨乾坤同偃蹇。江淹彩笔频入梦，万丈虹光碧空见。更闻士龙出云间，狭视海内卑尘寰。二张吴下称竞爽，随风吐玉声珊珊。柱史司勋最奇绝，并建旗鼓齐登坛。扶舆閒气属诸子，吁嗟逸驾谁能攀。执鞭长跪余下走，安得佳辰一一握手开心颜。","dynasty":"明代","title":"九日舟中独酌醉后放歌怀海内诸子"}
{"author":"陈履","content":"客里逢长至，名园绮席开。为怜千里聚，况有二难才。且共金尊醉，从教玉漏催。高斋悬榻在，知不厌频来。","dynasty":"明代","title":"日至集陈诚甫宅"}
{"author":"陈履","content":"兰馆依蓬岛，萧然远俗喧。幽居疑蒋径，长啸失苏门。意气频看剑，遭逢暂倒尊。祇怜江上路，怅别欲消魂。","dynasty":"明代","title":"允传丛兰馆燕集"}
{"author":"陈履","content":"去国三春暮，还家万里程。不堪孤棹客，心折怒涛声。树杪浮云暗，天边野烧明。同游能赋者，相对总含情。","dynasty":"明代","title":"江上阻风贻同舟诸子"}
{"author":"陈履","content":"竹林方结社，词客日频过。笑我独长往，思君其奈何。江流秋暮急，云树故山多。鸿雁分飞处，缄情寄薜萝。","dynasty":"明代","title":"途次怀二丈"}
{"author":"陈履","content":"吾邦逢令宰，为政擅风流。共看弹琴暇，深知制锦优。鹓行需早入，鹢舫若为留。翘首西曹月，还应照海陬。","dynasty":"明代","title":"送杨明府陟秋官郎其一"}
{"author":"陈履","content":"忧时杨伯起，化理在澄源。训俗心殊切，谈经道自尊。桑麻森遍野，桃李烂盈门。忽奉纶音去，离怀那可言。","dynasty":"明代","title":"送杨明府陟秋官郎其二"}
{"author":"陈履","content":"秋曹清切地，茂宰独承恩。会见明如烛，应知照覆盆。古人不可作，往事尚堪论。汉室于公在，当时自不冤。","dynasty":"明代","title":"送杨明府陟秋官郎其三"}
{"author":"陈履","content":"岭海三秋暮，燕山万里遥。仙槎移极浦，飞舄入中朝。膏泽南溟涧，声光北斗杓。清狂无限意，怅别忽魂销。","dynasty":"明代","title":"送杨明府陟秋官郎其四"}
{"author":"陈履","content":"别君浈水上，且与尽离觞。此去乡园隔，谁怜道路长。江流秋浩浩，城树晚苍苍。莫作骊驹曲，行人易断肠。","dynasty":"明代","title":"别何进伯表兄"}
{"author":"陈履","content":"酌酒英州道，临风泪满裾。南还难舍汝，北去重愁予。祇为微名累，翻令定省疏。季方应念此，晨夕奉兴居。","dynasty":"明代","title":"别弟德本"}
{"author":"陈履","content":"吴中胜迹灵岩山，奇峰秀出侵云间。梦游几载空髣髴，闻来此日穷跻攀。山边古峒至今在，曾是西施此中醉。吴王履迹翳莓苔，僧智经坛锁苍翠。松涛万顷起高岑。洒似琴台弦上音。慈云掩映墨池净，慧绠难探石井深。伯图只今俱已矣，眼前唯见箭经水。狂来长啸海天空，安得凭虚访仙子。","dynasty":"明代","title":"灵岩篇"}
{"author":"陈履","content":"吴中高士张壶梁，雄才藻思世莫当。生平好客拟郑庄，邀欢折简披琳琅。春风嘘暖回金阊，大开绮席文起堂。华灯四壁灿灿光，庭前遝沓喧笙黄。盘羞纷错品异常，尊醪湛冽称琼浆。梨园年少施红妆，霓裳一曲酒百觞。主人情深兴复长，不放阁后穷宾亡。飞觞流斝频相将，座客酩酊夜未央。伫看火树照大荒，须臾兔魄沈西方。百年此曾能几场，当筵醉客宁辞狂。","dynasty":"明代","title":"春夜集张幼于宅观灯醉后放歌"}
{"author":"陈履","content":"君不见韩退之，潮阳一贬八千里。直谏惟知佛骨非，雄躯岂惮蓝关死。又不见唐子方，朝来抗疏夕投荒。豪吟慷慨过滩浦，不道英州是瘴乡。爱君忧国男儿事，世路艰难那复计。田郎欲绝邹生交，忠谊相期固宜尔。潘君才著惠文冠，立朝丰采动台端。批鳞偶触龙颜怒，谪居犹荷主恩宽。此时岭海地不恶，君去何须愁索寞。珠江秋水照人清，尘缨且向江头濯。粤王台高古木苍，韩山浈水遥相望。退之子方俱已矣，至今山水留辉光。知君到日耽吟眺，气吸沧溟喷南峤。登台长啸海天空，临风时把韩唐吊。","dynasty":"明代","title":"送潘侍御去华赴谪岭南"}
{"author":"陈履","content":"秀州城南烟水多，当年此地频经过。同游俱是高阳侣，临风呼酒还悲歌。湖上高楼锁烟雨，步久荒凉已非故。周遭雨浦只菰蒲，来往烟汀但鸥鹭。此时游客皆大惊，一方胜乐徒有名。酒酣倚剑湖天暮，唏嘘感叹空含情。不堪岁月随流水，世路萍踪渺难拟。镜里星霜十二秋，眼中烟水三千里。今日重来觅旧游，更邀词客同登楼。雕窗洞豁霞光入，绮槛交疏翠色浮。翠色霞光纷不了，词客凭虚骋吟眺。豪怀勃勃薄青霄，共倚春风发长啸。人间世事多乘除，向时感慨今欢娱。与君共进杯中物，风光此后知何如。","dynasty":"明代","title":"春日邀彦吉集烟雨楼漫赋"}
{"author":"陈履","content":"渔阳二月春风和，斋居寂寞春愁多。徘徊署里看山色，徙倚庭前闻鸟歌。独喜同游成伯子，儒雅风流时莫比。閒来无事数过从，锦帙瑶编脱相示。手持一卷称最奇，为言新得美人贻。丹青妙笔出谁手，吕纪前朝名画师。卷中只有双鹡鸰，原头载飞还载鸣。联翩似解连枝乐，顾影疑耽式好情。披图玩赏不能已，羽族灵心却如此。低徊感物转兴怀，何况君家好兄弟。君家兄弟友且贤，平居友爱真无前。美帷布被清宵暖，田砌荆花丽日妍。只今伯子跻华膴，虎节态车镇畿辅。古今俊杰孰等伦，文武宪邦周吉甫。仲季英标总不群，翩翩意气上淩云。文明不忝丹山凤，众鸟啾啾那足云。","dynasty":"明代","title":"鹡鸰图为成观察惟谦题"}
{"author":"陈履","content":"冯君自是清时彦，儒雅风流世希见。开襟意气薄层云，下笔词华捲飞电。十年作赋奏长杨，万里传经向罗甸。阳春逸调载征途，白雪寒光照群巘。文如谕蜀语偏奇，事比游梁兴非浅。只今传诵有青编，披看字字皆黄绢。建安作者合摧锋，大历词人应北面。古来西北盛骅骝，自昔东南多竹箭。云间杰出有冯君，空群拔萃真何忝。嗟余岭海落魄生，自分才疏如袜线。当年两腋附风云，此日双蓬叹霜霰。人间浪迹亦何如，世路浮名讵堪羡。才高未合东山卧，当途会把雄文荐。愿君未返鲁阳戈，白日中天好酣战。","dynasty":"明代","title":"赠同年冯学宪元敏"}
{"author":"陈履","content":"行道迟迟，以风以雨。眷言吴门，千里修阻。摇摇扁舟，孤篷独抚。临风怀人，终夕延伫。沧江之上，烟树空濛。云閒幽谷，月湛澄江。中有美人，寄傲南窗。我之来兮，愿言尔从。池草春绿，庭树秋荣。嗟我美人，有媚余情。爰戒方舟，速速于征。期对尊酒，话我平生。蝉鸣哕哕，自彼林柯。残暑将退，凉风渐和。思我友生，寤怀孔多。倏尔相见，欢如之何。","dynasty":"明代","title":"和陶停云四章怀吴中友人"}
{"author":"陈履","content":"瞻彼日月，奄忽如兹。皇皇四方，行将安之。伊昔在吴，曾几何时。于斯来复，中心恧而。惟涧有松，不移其根。惟谷有兰，幽芳自存。藐予孤踪，依依吴门。依依何为，俗美且敦。伊昔百僚，无如余陋。古亦有言，用人惟旧。五斗非贫，闻善斯富。夜寐夙兴，怯此内疚。疾行多踬，高居或坠。静言念之，奈何不畏。但自策蹇，敢曰希骥。我闻跛鳖，千里可至。","dynasty":"明代","title":"贰吴再期忧在鳏旷今践故秩兢惕中怀和荣木四章庸自策励云尔"}
{"author":"陈履","content":"天职生物，地职养人。裁成辅相，职为圣真。兹曰三才，一理所因。地平天成，我思古人。亩亩高原，宜尔黍稷。眷此泽国，嘉稻斯殖。惟水利农，亦以害穑。水患既蠲，民乃可食。余起海滨，跋涉川陆。帝命来吴，令佐熙穆。官守不恪，焉逭斥逐。是用虚怀，询于耆宿。众靡惮劳，劳暂逸久。联尔比邻，结尔同耦。固尔堤防，易尔田亩。谋则协心，作则胼手。农夫望岁，冀勿空匮。无鳏厥官，时余所冀。百川告驯，灾害不至。庶免素餐，祛我中愧。莫匪王事，农务奚鄙。宗伯硕人，实迪余履。通力合作，选农遗轨。尔众听之，嘉言洵美。","dynasty":"明代","title":"和劝农六章"}
{"author":"陈履","content":"思我与子，二姓匪疏。异流同源，曷求其初。祖德长存，不与世徂。眷言念之，对子踌躇。尔祖肯构，同心有堂。甥馆伊谁，陈琳孔璋。叹息代迁，春雨秋霜。觌尔好修，门阀弥光。清时筮仕，喜与子同。所嗟歧路，自此西东。子趋泔海，吾往平江。不有塞鸿，芳讯孰通。别且万里，赠子何言。仕比涉川，学如登山。仕学相须，今古同然。共期努力，毋忝厥先。","dynasty":"明代","title":"何氏弟衷远宦滇南矢言送之爰念祖德和赠长沙公族祖四章"}
{"author":"陈履","content":"郡斋稀吏事，并驾出乘春。散步入芳园，清幽绝嚣尘。主人雅多情，呼童喜留宾。开尊临清涟，振衣陟嶙峋。梅坞香正飘，篁丛色方新。登阁俯翠微，怡然畅心神。周览景物佳，更对华筵珍。清歌出兰房，曼声遏行云。闻君恣窈窕，妙舞起缤纷。把臂罄交欢，飞觞莫辞贫。良辰不易逢，胜赏可谁论。安得息尘劳，日日来车轮。","dynasty":"明代","title":"春日偕刘郡丞过徐藩参园亭遂辱留酌"}
{"author":"陈履","content":"孤轩俯清池，水光澹澄彻。白日群喧寂，觉与尘境别。因有远俗心，颇亦慕修洁。扫径延此君，幽盟一时结。最喜来清风，岂但羡高节。倘从二仲游，或与七贤接。愿停林外车，共酌杯中叶。挥手谢宠荣，勋名让陶契。","dynasty":"明代","title":"种竹"}
{"author":"陈履","content":"平生意气重相怜，末路风尘思渺然。世事纷纭宁避俗，交情寥落独忘年。海云黯黯屯高塔，城树苍苍拂远天。遥忆河桥酒家在，几回潇洒醉花前。","dynasty":"明代","title":"寄怀谭一丈迁居省中其一"}
{"author":"陈履","content":"杨白花，随风舞。巧穿帘，轻入户。白昼狂风起如怒，杨花飘飏纷无数。须臾雨作风力停，翻逐缁尘落泥土。","dynasty":"明代","title":"杨白花"}
{"author":"陈履","content":"君不见韩退之，潮阳一贬八千里。直谏惟知佛骨非，雄躯岂惮蓝关死。又不见唐子方，朝来抗疏夕投荒。豪吟慷慨过滩浦，不道英州是瘴乡。爱君忧国男儿事，世路艰难那复计。田郎欲绝邹生交，忠谊相期固宜尔。潘君才著惠文冠，立朝丰采动台端。批鳞偶触龙颜怒，谪居犹荷主恩宽。此时岭海地不恶，君去何须愁索寞。珠江秋水照人清，尘缨且向江头濯。粤王台高古木苍，韩山浈水遥相望。退之子方俱已矣，至今山水留辉光。知君到日耽吟眺，气吸沧溟喷南峤。登台长啸海天空，临风时把韩唐吊。","dynasty":"明代","title":"送潘侍御去华赴谪岭南"}
{"author":"陈履","content":"冯君自是清时彦，儒雅风流世希见。开襟意气薄层云，下笔词华捲飞电。十年作赋奏长杨，万里传经向罗甸。阳春逸调载征途，白雪寒光照群巘。文如谕蜀语偏奇，事比游梁兴非浅。只今传诵有青编，披看字字皆黄绢。建安作者合摧锋，大历词人应北面。古来西北盛骅骝，自昔东南多竹箭。云间杰出有冯君，空群拔萃真何忝。嗟余岭海落魄生，自分才疏如袜线。当年两腋附风云，此日双蓬叹霜霰。人间浪迹亦何如，世路浮名讵堪羡。才高未合东山卧，当途会把雄文荐。愿君未返鲁阳戈，白日中天好酣战。","dynasty":"明代","title":"赠同年冯学宪元敏"}
{"author":"陈履","content":"朱夏霖初霁，青郊结侣行。胜从双树得，望入五云平。稍解风尘色，随牵水石情。郑庄能爱客，疏散愧逢迎。","dynasty":"明代","title":"郑思成邀同胡尔潜刘介徵陈诚甫游真觉寺得迎字"}
{"author":"陈履","content":"吴淞江外水连天，独客乘舟思渺然。未向中流论砥柱，且看横海驾楼船。春风剑倚青冥外，午日尊开白浪前。东望蓬瀛应咫尺，欲招黄鹄访飞仙。","dynasty":"明代","title":"视师吴淞遂从海艘趋刘家河"}
{"author":"陈履","content":"梵宇凭江浒，江流入望平。僧居尘鞅外，庵借水晶名。玉露迸空下，冰弦入夜清。坐看山月上，照见慧莲生。","dynasty":"明代","title":"水晶庵同思成听琴"}
{"author":"陈履","content":"依微云树渺江滨，忆尔梁鸿独隐沦。放浪烟霞双短鬓，徜徉天地一閒身。即看兰萼先春发，更有梅花照眼新。白社风流词客在，那能不共醉芳辰。","dynasty":"明代","title":"怀梁白楼"}
{"author":"陈履","content":"一卧经旬日，萧然雨鬓疏。瘦腰怜沈约，病肺叹相如。客梦悬孤枕，乡心绕旧庐。况堪家万里，十月阻音书。","dynasty":"明代","title":"病"}
{"author":"陈履","content":"尔去逢予病，无因送远行。据床怜一别，折简见多情。日落城乌静，风高塞雁鸣。相思不可见，空对月华明。","dynasty":"明代","title":"病中得周式时书"}
{"author":"陈履","content":"吴钩方出匣，气逼斗牛寒。曾甸行将近，燕台别却难。留书怜雅意，把酒尽馀欢。此去弹琴暇，新题付羽翰。","dynasty":"明代","title":"送王钦父之历城"}
{"author":"陈履","content":"珠宫逢暑夜，独坐思无涯。旅服方裁葛，归期已及瓜。香销云影散，钟静斗杓斜。搔首不能寐，虚庭待月华。","dynasty":"明代","title":"灵济宫夜坐"}
{"author":"陈履","content":"客居逢陋室，况值雨多时。白昼书难展，清宵榻屡移。苔滋行转怯，烟暝爨应迟。天道阴晴会，冥冥不可窥。","dynasty":"明代","title":"苦雨"}
{"author":"陈履","content":"锦地回阳气，璇霄易岁星。祥风来宇宙，晴霭散郊坰。花胜争相媚，笙歌不暂停。试从天际望，山色总青青。","dynasty":"明代","title":"迎春用汪太学禹乂元日贻韵其一"}
{"author":"陈履","content":"迎气东郊日，观风百里时。繁华秦地俗，容与汉官仪。到处欢声洽，行边淑景移。升平今有象，吾亦慰吾私。","dynasty":"明代","title":"迎春用汪太学禹乂元日贻韵其二"}
{"author":"陈履","content":"邑比河阳胜，风光岂寂寥。况逢春意转，会使宿怀消。暖已催花信，荣将到柳条。梁园词客在，应为掇琼瑶。","dynasty":"明代","title":"迎春用汪太学禹乂元日贻韵其三"}
{"author":"陈履","content":"五岭吾乡土，怜君赋远游。吟囊饶楚佩，行色动吴钩。不尽还家梦，仍添送客愁。临歧空怅望，天际白云流。","dynasty":"明代","title":"陆华父山人将游岭南赋此为别"}
{"author":"陈履","content":"为爱青云客，丰标俨列仙。过从怜逆旅，谈笑喜忘年。下榻情偏剧，居囊事可传。来秋秣陵地，看尔奋孤骞。","dynasty":"明代","title":"赠毛应奎秀才"}
{"author":"陈履","content":"疏才惭作吏，问俗有馀情。喜听舆人颂，因知长者名。香山称逸老，洛社羡耆英。会见持衡者，蒲轮早晚迎。","dynasty":"明代","title":"赠詹山人"}
{"author":"陈履","content":"遥忆清源胜，频年此旧游。孤城连岱岳，万户傍河流。杂遝通商地，繁华似帝州。慈仁逢杜母，民力想全休。","dynasty":"明代","title":"寄怀杜临清端叔"}
{"author":"陈履","content":"长年疲道路，此夕款山门。定后除僧榻，灯前具客餐。天空馀雪色，地僻断尘喧。明发驱车去，幽怀那可论。","dynasty":"明代","title":"冬夜宿崇觉寺"}
{"author":"陈履","content":"渺渺长河道，飘飘病客游。吴航怜自往，楚佩忆相投。把酒才初夏，归帆又晚秋。停云连郢树，遥望不胜愁。","dynasty":"明代","title":"过夏镇怀王水部奎章"}
{"author":"陈履","content":"不知淮海上，今古几词人。一赋黄楼胜，千秋白璧新。高才空磊落，末路转酸辛。异代悲埋玉，临风涕泗频。","dynasty":"明代","title":"过高邮吊秦少游"}
{"author":"陈履","content":"清朝柱下史，邱索独钻研。书自山中著，名从海内传。宁论刘向博，不数子云玄。为语词林客，休论月露篇。","dynasty":"明代","title":"读刘侍御集"}
{"author":"陈履","content":"词客趋吴会，轻舟泛月行。流云无驻采，鸣籁有希声。缥缈风尘色，逍遥海岳情。恍然怀逸侣，欲结五湖盟。","dynasty":"明代","title":"道中夜泛怀张幼于"}
{"author":"陈履","content":"与子一为别，翻然忆旧游。停云何袅袅，过雁故悠悠。蒲柳惊秋暮，芝兰入梦幽。閒居知有赋，宁惜慰离愁。","dynasty":"明代","title":"寄汪禹乂"}
{"author":"陈履","content":"泽国春归早，芳园乍放梅。偶缘幽兴发，为访故人来。疏影横侵席，清香细入杯。花神不厌客，明日再登台。","dynasty":"明代","title":"春日过徐氏园亭观梅"}
{"author":"陈履","content":"病客辞京国，扁舟将入吴。逢君话桑梓，开宴近蓬壶。对酒怀偏剧，登临兴不孤。况看明月好，莫惜尽欢娱。","dynasty":"明代","title":"舟过沧洲李若临使君邀饮南川楼上其一"}
{"author":"陈履","content":"主人能爱客，载酒一登楼。地选沧洲胜，人如赤壁游。疏林蝉噪近，曲槛月光浮。不为王程促，应拚十日留。","dynasty":"明代","title":"舟过沧洲李若临使君邀饮南川楼上其二"}
{"author":"陈履","content":"朱夏霖初霁，青郊结侣行。胜从双树得，望入五云平。稍解风尘色，随牵水石情。郑庄能爱客，疏散愧逢迎。","dynasty":"明代","title":"郑思成邀同胡尔潜刘介徵陈诚甫游真觉寺得迎字"}
{"author":"陈履","content":"清赏追河朔，名园得郭西。登台苍霭合，徙席绿阴齐。地僻喧俱寂，花深径欲迷。尘劳如暂息，应此托幽栖。","dynasty":"明代","title":"又游张氏园得西字"}
{"author":"陈履","content":"清游那易得，况复值春明。喜遂青山约，因寻白社盟。烟霞狂客思，鸡黍主人情。归路酣歌发，联镳月满城。","dynasty":"明代","title":"寒食偕郑思成洪天章张献可游西山憩曾金吾子聘别墅得城字"}
{"author":"陈履","content":"高城环列嶂，清署倚云岑。门少逢迎迹，邻多诵读音。看山情共远，悬榻意难任。忽接文儒话，悠然见道心。","dynasty":"明代","title":"德清署中喜三广文过谈"}
{"author":"陈履","content":"秋尽清溪冷，淩风鹢舫来。顿教牢落意，得藉笑谈开。尔解三生话，余怜二妙才。过逢原不易，归棹讵应催。","dynasty":"明代","title":"喜郭生元实见过"}
{"author":"陈履","content":"邂逅逢仙侣，言从楚泽来。星文双剑合，云液一尊开。旅况嗟园莽，乡心傍岭梅。凭君相慰藉，清咏意悠哉。","dynasty":"明代","title":"五云道中和答徐潮州宗鲁"}
{"author":"陈履","content":"漂泊风尘客，何因散旅愁。江城逢旧侣，淮海伴清游。交谊驱今古，行踪任去留。浮生那足问，天地一虚舟。","dynasty":"明代","title":"道遇郑思成民部遂与联舟入淮"}
{"author":"陈履","content":"胜地标浮玉，岿然俯大江。波光生殿阁，树色隐幡幢。鸟听经声下，龙随法钵降。尘劳惭未息，回首怅飞艭。","dynasty":"明代","title":"偕思成游焦山有作"}
{"author":"陈履","content":"古寺凭山峡，飞来定几秋。猿环闻去远，松筱自深幽。游兴知无限，行踪苦未休。倚篷漫舒啸，独酌对江流。","dynasty":"明代","title":"峡山飞来寺"}
{"author":"陈履","content":"梵宇凭江浒，江流入望平。僧居尘鞅外，庵借水晶名。玉露迸空下，冰弦入夜清。坐看山月上，照见慧莲生。","dynasty":"明代","title":"水晶庵同思成听琴"}
{"author":"陈履","content":"平生意气重相怜，末路风尘思渺然。世事纷纭宁避俗，交情寥落独忘年。海云黯黯屯高塔，城树苍苍拂远天。遥忆河桥酒家在，几回潇洒醉花前。","dynasty":"明代","title":"寄怀谭一丈迁居省中其一"}
{"author":"陈履","content":"越武城边江可怜，江花江水两茫然。故人一别经长夏，狂客相思似隔年。归渡几回随夕照，宾鸿初下报秋天。不堪西望频搔首，惆怅汀兰岸柳前。","dynasty":"明代","title":"寄怀谭一丈迁居省中其二"}
{"author":"陈履","content":"楼船箫鼓动江干，绣斧风霜九月寒。曾睹朱轮埋洛下，即看白简动朝端。伤心豺虎中原满，在眼烽烟百粤残。明到虞廷承燕问，可无封事报金銮。","dynasty":"明代","title":"送庞侍御还京"}
{"author":"陈履","content":"扁舟荡桨出长峡，峡口寒江清可怜。夹岸峰峦开暝色，上方钟鼓散晴烟。同游漫忆清秋约，怅别惟应尽日眠。潘岳閒居能作赋，相思宁少尺书传。","dynasty":"明代","title":"清远峡中寄潘伯登"}
{"author":"陈履","content":"金鳌山上妙高台，迁客行祠傍水开。此日炎方留胜迹，当年清禁羡奇才。云深古刹禅钟静，月上疏林老鹤回。几度临风荐蘋藻，不堪瞻眺重徘徊。","dynasty":"明代","title":"小金山谒东坡祠"}
{"author":"陈履","content":"崚嶒高阁接禅林，阁前古木何萧森。秋风已燥郊野色，落日时闻钟磬音。载酒可能忘夙病，逢人偏得称床心。休论六代豪华事，回首江山自古今。","dynasty":"明代","title":"凭虚阁晚眺"}
{"author":"陈履","content":"疏星淡月秣陵秋，独客翛然动远愁。万里音书悬北雁，孤山风物异南楼。光摇石室凉应透，影落银河净欲流。是处旅魂惊不定，清砧遥夜送声幽。","dynasty":"明代","title":"中秋鸡鸣寺独坐"}
{"author":"陈履","content":"十年交谊薄高秋，羡尔文光逼斗牛。操瑟未须论往事，弹冠偏喜作清游。舟经彭蠡祥飙动，剑过丰城瑞气浮。明访琼花知有赋，新编应寄粤江头。","dynasty":"明代","title":"送欧桢伯赴江都"}
{"author":"陈履","content":"羊城几度重经过，得意三休意若何。贳酒邻家聊共醉，论诗客坐漫高歌。人情漠漠交游少，世事悠悠感慨多。别后空山怜独卧，夜深看月上藤萝。","dynasty":"明代","title":"怀谭祁李三山人"}
{"author":"陈履","content":"落叶飘萧秋气深，入山知尔散尘襟。风来谷口应长啸，月上峰头能几吟。万事无情空感慨，百年多病负登临。遥看山外浮云尽，那得凭君话此心。","dynasty":"明代","title":"谭永明归自白云讯之"}
{"author":"陈履","content":"挟策言从帝里游，风尘回首任扁舟。天涯可奈王孙草，驿路空怜季子裘。望里浮云春漠漠，吟边芳草晚悠悠。相过不尽论文意，漫对青尊一破愁。","dynasty":"明代","title":"和答黎君华"}
{"author":"陈履","content":"高楼一上思依依，笑倚琼枝愿不违。悬榻可堪怜寂寞，开尊偏喜对芳菲。风生睥睨烟光淡，雨过阶除暑气微。为问登临能赋者，座中谁似谢玄晖。","dynasty":"明代","title":"尘外楼燕集得微字"}
{"author":"陈履","content":"章江烟水碧盈盈，日暮孤帆复远征。南浦寒云生短剑，西山疏雨湿危旌。关河不尽乘槎兴，歧路空怜送客情。尔去裁诗逢李白，幔亭风月对秋清。","dynasty":"明代","title":"送王殷良张于皋入闽访李明府"}
{"author":"陈履","content":"依微云树渺江滨，忆尔梁鸿独隐沦。放浪烟霞双短鬓，徜徉天地一閒身。即看兰萼先春发，更有梅花照眼新。白社风流词客在，那能不共醉芳辰。","dynasty":"明代","title":"怀梁白楼"}
{"author":"陈履","content":"三年曾访广文居，别后停云怅有馀。愁病重悬千里梦，殷勤偏喜一缄书。定知讲肄经生满，却奈诗坛左席虚。闻道汉庭念幽侧，石渠何日召相如。","dynasty":"明代","title":"得欧桢伯书"}
{"author":"陈履","content":"郭生台下草初繁，使者衔恩出帝阍。九陌春风看握节，三吴夜月待开尊。名驱梁苑词应富，世有于公狱不冤。此去昼游桑梓近，为言闾巷可高门。","dynasty":"明代","title":"送梁彦国谳狱江南"}
{"author":"陈履","content":"汉家仙令集长安，旧侣过逢尚鹖冠。忽漫开尊来暮雨，殷勤把袂散春寒。相将且尽燕歌壮，此去无论蜀道难。圣主只今频侧席，清班迟尔接鹓鸾。","dynasty":"明代","title":"送康彦锡还蜀"}
{"author":"陈履","content":"上卿居接帝城东，绮席晨开映杏红。总为门阑添喜色，况多冠佩集芳丛。休论梅蕊分春早，合拟葵心向日中。从此名林成胜赏，悬知觞咏兴无穷。","dynasty":"明代","title":"陈司徒洛南先生召赏杏花得东字"}
{"author":"陈履","content":"去年丹陛谒龙颜，清问新承霄汉间。正拟神谟绵宝历，讵知仙驭弃尘寰。朝看主鼎心殊赤，野抱遗弓泪独斑。从此居宸何处觐，千秋松柏郁西山。","dynasty":"明代","title":"穆皇帝哀挽"}
{"author":"陈履","content":"去岁兹辰在帝都，琳宫绿酒送清蒲。旧游忽忆天涯远，佳节重惊客里徂。多病经时劳案牍，扁舟何日问江湖。低徊寂寞空怀古，拟吊灵均思转孤。","dynasty":"明代","title":"端午述怀"}
{"author":"陈履","content":"济时须仗出群才，君去仍登郭隗台。夜月共悬双剑合，春风空怅片帆开。师门想见传经立，帝座还看补兖回。多病故人今落魄，不堪相送重徘徊。","dynasty":"明代","title":"送郭舜举之京"}
{"author":"陈履","content":"回瞻北斗羡名流，浪迹天涯怅远游。江上芙蓉惊欲暮，山中桂树恰逢秋。焚香想见丹心炯，梦笔悬知藻思幽。客里相思无那病，况因摇落不胜愁。","dynasty":"明代","title":"秋日怀赵内翰汝师"}
{"author":"陈履","content":"春风花满阖庐城，羡尔乘春恣远行。双剑斗间词客色，一尊江上故人情。淩风彩鹢伤心急，在握骊珠照眼明。闻说汉庭需茂异，悬知三礼赋还成。","dynasty":"明代","title":"送杜大中之京"}
{"author":"陈履","content":"清朝词赋旧名家，腹笥争传富五车。海内声华悬彩笔，山中真诀秘丹砂。疏狂自怅过从晚，老大犹将意气誇。朝市豪华君莫问，且耽初服啸烟霞。","dynasty":"明代","title":"次韵答皇甫司勋子循"}
{"author":"陈履","content":"当年白岳伴清游，江石台空一苇浮。缥渺临风闻郢曲，殷勤歧路看吴钩。衰迟自笑潘郎病，摇落谁怜宋玉愁。东望宛陵烟树晚，朅来知尔气横秋。","dynasty":"明代","title":"漳河道中怀梅禹金"}
{"author":"陈履","content":"淡淡长空过雁迟，楚天寒色入江蓠。不堪归客孤舟晚，又值深秋九月期。黄菊未逢知己醉，青山空系故园思。怜君此际登高处，手把茱萸可赠谁。","dynasty":"明代","title":"九日舟中怀郭舜举司马"}
{"author":"陈履","content":"海上清明散羽翰，天边白日逐飞湍。狂踪自笑孤蓬转，侠气空馀宝剑寒。远水芙蓉风袅袅，高秋桂树露漙漙。不堪惆怅频回首，北斗清光夜夜看。","dynasty":"明代","title":"渡淮怀杨肖韩明府"}
{"author":"陈履","content":"扁舟落日下任城，仙署过从玉树明。喜有尊罍如北海，更多词赋似南京。衰迟未少登临兴，握别难忘缱绻情。去去河桥重回首，愁看中夜斗牛横。","dynasty":"明代","title":"留别马水部德徵"}
{"author":"陈履","content":"曾忆离尊对夕晖，临歧无那思依依。别来落叶飘丹壑，望里寒云满翠微。孤梦每悬归路远，浪游偏与故人违。洞庭烟水秋应好，几欲凭君问钓矶。","dynasty":"明代","title":"怀劳比部惟敏"}
{"author":"陈履","content":"清朝持斧自雄才，却借搴帷蜀道回。万里山川看握节，十年霄汉望登台。天涯落日双蓬鬓，江上秋风几酒杯。为忆芙蓉花下醉，思君无那重徘徊。","dynasty":"明代","title":"怀丁观察见心"}
{"author":"陈履","content":"紫禁黄扉一近臣，归来休沐倏经春。斗间曾识丰城剑，眼底宁知汉闼薪。回首尔应依日月，逢人吾自任风尘。青尊忽忆新秋醉，夜夜相思入梦频。","dynasty":"明代","title":"怀顾给谏惟睿"}
{"author":"陈履","content":"仙郎早岁握灵蛇，文藻翩翩散彩霞。五马忽看乘晓月，一尊仍喜对秋花。征帆汉水天河远，归路枫林日驭斜。世事悠悠君莫讶，乘风吾欲问胡麻。","dynasty":"明代","title":"怀姚太守熙载"}
{"author":"陈履","content":"扁舟落日渺愁予，烟树苍苍万里馀。藻思早看悬梦笔，芳年犹自怅公车。芙蓉江上秋将晚，鸿雁天边影渐疏。为问青云旧仙侣，肯将词赋荐相如。","dynasty":"明代","title":"怀万伯武兼简沈君典"}
{"author":"陈履","content":"千载风流馀此地，十年漂泊记登楼。重来忽漫乘孤兴，一眺分明动旧愁。浮蚁几回添旅况，骑鲸何处恣仙游。凭高不尽清狂意，更欲题诗最上头。","dynasty":"明代","title":"登太白酒楼怀袁茂文学宪其一"}
{"author":"陈履","content":"故人交谊自平生，意气翩翩北斗横。忽数当年游乐事，翻萦两地别离情。吴江日暮丹枫冷，粤峤秋高八桂荣。安得天涯重把袂，持杯问月话前盟。","dynasty":"明代","title":"登太白酒楼怀袁茂文学宪其二"}
{"author":"陈履","content":"天畔遨游忆往年，谪仙楼上吊青莲。惊心清赏浑成梦，在耳玄谈半入禅。霜鬓萧疏空岁月，玉人迢递杳风烟。论文尊酒知何日，愁绝清霄北斗悬。","dynasty":"明代","title":"登太白酒楼怀袁茂文学宪其三"}
{"author":"陈履","content":"岱岳岧峣紫翠重，秦皇雄略此登封。怜君制就天孙锦，挂杖閒寻玉女峰。海底金乌中夜见，云边青鸟几时逢。清游恨与尘缘隔，心折任城日暮钟。","dynasty":"明代","title":"读马水部德徵泰山诸诗感赋二首次李季宣韵其一"}
{"author":"陈履","content":"使群侠气自淩云，一上名山思不群。缥缈金光云外见，依微天乐日边闻。阳春曲罢逢仙侣，太一篇成谒帝君。祇恐豪游难久擅，清时将有荐雄文。","dynasty":"明代","title":"读马水部德徵泰山诸诗感赋二首次李季宣韵其二"}
{"author":"陈履","content":"望望苍洲水竹居，问奇遥忆子云庐。山中丛桂堪招隐，江上双鱼几寄书。牢落风尘空感慨，清游消息定何如。石湖烟树俱无恙，拟扫松阴待小车。","dynasty":"明代","title":"和答梅禹金"}
{"author":"陈秩五","content":"屏翰雄三辅，川原贯八溪。树扶双塔耸，云压万峰低。废苑牛羊集，荒台鹳鹊啼。钟声何处寺，幡影竹林西。","dynasty":"清代","title":"城上晚眺"}
{"author":"陈秩五","content":"万山皆拱揖，邀我入云行。秋逼小枫醉，石撩流水鸣。有人度林杪，隔树送歌声。随意与之和，高吟对晚晴。","dynasty":"清代","title":"雒南道中"}
{"author":"陈秩五","content":"百二雄关控雍梁，名都从古说咸阳。诗吟铁驷秦风壮，泪下铜仙汉殿荒。古戍凄凉沈画角，废园冷落锁垂杨。无情泾渭滔滔去，送过前朝几帝王。","dynasty":"清代","title":"秦郊晓望"}
{"author":"陈秩五","content":"十里桑麻百尺梧，山重水复一村孤。蓝桥自是神仙境，不在裴航事有无。","dynasty":"清代","title":"蓝桥"}
{"author":"陈敬","content":"凉风生海国，万树动秋声。野阔星华地，潮平月上城。穷通知有命，贫贱恐无名。且学欧阳子，携书就短檠。","dynasty":"清代","title":"夜坐"}
{"author":"陈敬","content":"大地风霜催岁暮，碧天星斗淡凉宵。千家砧杵声哀怨，一室篝镫影寂寥。壁下吟虫何唧唧，枥中鸣马更萧萧。遥知长胜幽燕将，偃月榆林正射雕。","dynasty":"清代","title":"秋感其一"}
{"author":"陈敬","content":"海国孤城夕照残，独依牛斗望长安。乱山落木秋声静，细雨疏镫客梦寒。天地苍茫离思迫，关河辽阔寄书难。请看梧竹栖鸾日，高举凌云振羽翰。","dynasty":"清代","title":"秋感其二"}
{"author":"陈敬","content":"枉说鱼盐富东海，频年水旱少丰登。民劳土瘠艰禾稼，野廓城荒蔓葛藤。磷火几家山鬼语，飓风永夜海蛟腾。江亭萧瑟闻哀雁，昂首高吟曲槛凭。","dynasty":"清代","title":"秋感其四"}
{"author":"陈敬","content":"浪迹乾坤一马鞭，丈夫意气畏人怜。猿声朗啸千山月，鸿影孤飞万里天。陈箧苏秦方发愤，题桥司马未升仙。振衣直上高丘望，吴越川原起暮烟。","dynasty":"清代","title":"秋感其五"}
{"author":"陈敬","content":"万家水阔送朝凉，竟日城楼望大荒。烟外月生全海白，沙场日落半天黄。陆机早岁能工赋，阮籍穷途更放生。惟逐少陵徒结纳，掩关谁肯聚萤囊。","dynasty":"清代","title":"秋感其三"}
{"author":"伯麟","content":"十年持节滇山道，到处滇民话公好。大名遗像两峥嵘，气节文章此雄颢。当时大礼难具论，私恩公义日分门。左顺门前一痛哭，遂令异世悲忠魂。忠魂不生经九死，万里崎岖到金齿。凤凰折翅猿哀鸣，著书谈笑空山里。谈笑空山休问天，谁信公来不等闲。安边定乱书生事，家僮亲手杀定铨。平生爱检前朝史，自使西南重访此。寻甸州连武定州，战地犹闻鼓声起。西南况复疮痍久，更忆先生调护某。止贪救困在山霖，抚衷自问我何有。写韵楼前花乱飞，黄蕉丹荔今何时。风吹山鬼薜萝带，飒飒有人唱《楚词》。迎神欲奏罗池曲，何人笔力昌黎足。不然更谱鹤南飞，雪叶千山滇水绿。","dynasty":"清代","title":"题杨升庵先生画像"}
{"author":"伯麟","content":"马疲思解缰，鱼涸思得水。鸟倦思栖枝，蜂饥思觅蕊。物性如斯夫，人情可知矣。跛者不忘趋，盲者不忘视。疲癃状既成，针乐谁能起。拯救本无术，悱恻犹难已。何乃民瘠肥，无关心戚喜。手足常沾涂，朝夕负耒耜。岂曰饱胥役，原为宁妇子。明察若无遗，闾阎得所恃。琴堂鉴悬冰，花城霞散绮。穷檐愿易偿，伫听歌乐只。","dynasty":"清代","title":"晋阳示诸牧令其一"}
{"author":"伯麟","content":"峻阪车能行，颠仆或平陆。沧海舟能通，倾覆在浅渎。前鉴诚非遥，历历骇心目。展骥与割鸡，虚声莫驰逐。星星火燎原，涓涓流盈谷。弹琴不下堂，敢云治已肃。百里风烟赊，千家耳目属。置水可投书，削木可为牍。片言勿轻弃，细事亦详鞫。即小以寓大，慎哉为民牧。","dynasty":"清代","title":"晋阳示诸牧令其二"}
{"author":"伯麟","content":"善理乱丝者，徐徐结自舒。善治剧邑者，优优政自敷。稂莠害民稼，荆棘牵人裾。河阳花不发，郑白渠已枯。虽有下邳令，兕虎犹难除。人心不古若，拊膺惟长吁。寄语诸君子，勿谓编氓愚。讼庭地无隙，先宜防吏胥，农田岁虽稔，尤贵筹积储。听讼息雀角，待哺思鸡雏。仁爱及草木，忠信孚豚鱼。荀庭羡集凤，乔舄来飞凫。诸君能如此，庶不负简书。","dynasty":"清代","title":"晋阳示诸牧令其三"}
{"author":"伯麟","content":"珍错虽列俎，何如菽粟好。章服已荣身，何嫌锦绣少。我自筮仕来，生计原草草。稼穑思艰难，丰歉萦昏晓。小民日怨咨，敢以轻心掉。惟愿诸君子，梦与茅檐绕。绮罗筵前烛，移照桑枢槁。向隅繁有徒，情状俱了了。斤斫与斧削，何忍复相扰。当年皆寒畯，今日幸温饱。共期饬簠簋，斯民大有造。","dynasty":"清代","title":"晋阳示诸牧令其四"}
{"author":"冯执中","content":"将军拥节镇罗东，敦悦诗书兼武功。却羡玄谈追谢傅，应知雅度比羊公。排云列戟山城外，卜夜飞觞石室中。此际登游兴不浅，濡毫题品一尊同。","dynasty":"明代","title":"邓元宇公邀集九星岩得东韵"}
{"author":"冯执中","content":"出没楼船耀碧空，携尊鼓棹乘长风。秦皇台筑三山外，汉使槎开万顷中。蜃气初浮云似墨，珠光遥映月如弓。相逢正值升平日，牡蛎墩前赏兴同。","dynasty":"明代","title":"同陈游戎观海"}
{"author":"冯执中","content":"马首遍行务本乡，萧萧四野尽荒凉。草根取作充肠物，木叶翻为适口粮。百姓堪怜遭苦海，□官何敢望甘棠。但期缓尔逃移计，寒谷回春仗彼苍。","dynasty":"明代","title":"过务本乡"}
{"author":"冯执中","content":"天语传宣出北都，东津双节可标图。九泉甘殒酬夫婿，一子堪存恋老姑。心比清河青史润，名高泰岱碧云孤。建坊更□□风赉，莫说于今节义无。","dynasty":"明代","title":"题夏氏高氏双节"}
{"author":"冯执中","content":"高莫高于魁岩巅，萃皇茂树青草连。书台土龙四从起，嶙峋石乳雪高悬。探奇客去吾叔来，飞觞共对岩花妍。披襟淌却人间暑，扪萝赤脚踏台烟。我今看花游上林，长安早春先著鞭。丈夫一行即万里，共醉岩石又何年。","dynasty":"明代","title":"题魁岩"}
{"author":"高心夔","content":"雨气合天地，江村何处边。孤樯心共拄，五柳路如悬。糠覈终相倚，风波历自怜。平生望云泪，为尔续长川。","dynasty":"清代","title":"河口雨泊寄弟其一"}
{"author":"高心夔","content":"晓涨浮空左蠡青，号风四荡旅魂醒。中流石尽沈精卫，狂渚林隤断脊令。盛宪忧伤年易蹙，韩娥漂泊曲难听。面尘臆血谁湔拭，心堕苍茫况此亭。","dynasty":"清代","title":"登吴城望湖亭"}
{"author":"高心夔","content":"汉家新乐舞云翘，酒醒丁沽万里潮。尺二嫚书鸣狗彘，五千栖甲卷蝉貂。当关已哭归元将，抗疏犹争辨色朝。几宿贤良门下直，落槐如雨送吟飙。","dynasty":"清代","title":"汉家其一"}
{"author":"高心夔","content":"水断卢龙八月冰，寒沈毳帐夜生棱。郊人聚柝田无烛，候吏迎銮马不腾。璧月琼枝空邸第，铜牙弩矢在园陵。六宫休惜蒙霜露，羁旅乾坤数中兴。","dynasty":"清代","title":"汉家其二"}
{"author":"高心夔","content":"何处郎官碧血封，金犀池上火云彤。遥闻斩使非军志，岂忆修防有国容。北鄙秦师骄郑贾，南征申伯痛周宗。怀柔事事千宽政，恩泽千秋溢赐钟。","dynasty":"清代","title":"汉家其三"}
{"author":"高心夔","content":"跸路芜深四十年，翠华光动旧山川。铸成精铁笼车毂，割与流苏饰马鞯。迅鼓犪皮驱涿野，还罗豹尾侍甘泉。馆豳营雒非常计，七誓雄规日丽天。","dynasty":"清代","title":"汉家其四"}
{"author":"高心夔","content":"连云列戟羽林郎，苑树依然夕照苍。一狩北园盛车马，再寻东阁杳冠裳。滫兰苦污生前佩，炷麝能升死后香。赫赫爰书铸惇史，天门折翼梦荒唐。","dynasty":"清代","title":"城西其一"}
{"author":"高心夔","content":"宠冠亲贤料遽衰，致身胡取亟登危。将军清静归醇酒，公子声华误绣丝。坊乐入筵天庆节，殿材营第水衡司。十年风谊亏忠告，江海堙流此泪垂。","dynasty":"清代","title":"城西其二"}
{"author":"高心夔","content":"滞调闲官称墨狂，衰年一命走循墙。忽增逐臭喧濒海，何待焚香诉上苍。疑狱廉囚凭急救，免官徒跣得徐商。曾无戕贼为仁义，竟尔屠身厌不祥。","dynasty":"清代","title":"哭刘泖生其一"}
{"author":"高心夔","content":"江淮转疾名奇虐，厄我良朋涕泗淫。齿剑不回司马节，靡笄虽烈女郎心。之推抱树疑谁怼，正则怀沙遽自沈。欲起冤魂从辨难，那堪啼血属鹃音。","dynasty":"清代","title":"哭刘泖生其二"}
{"author":"高心夔","content":"春塘敛曙霞，风岸散林鸦。细浪舒苔发，轻冰蹙蒋芽。泉生樵磴没，路转钓矼斜。战垒依前陇，炊烟拥几家。青畴緟绣罽，白骨荐蓬麻。断续荒村犬，声声送客车。","dynasty":"清代","title":"蚤行"}
{"author":"高心夔","content":"曲埼萦渌波，荇丝缀云素。娟娟云际月，浅映湖上树。城西戍火微，面水一萤度。峭风吹萝带，飞翻桂华露。香定四无声，碧影溃烟去。欲寻徐孺亭，凄断回桡处。","dynasty":"清代","title":"东湖月伤亡友范七"}
{"author":"高心夔","content":"弭节信阳渚，回望鹅湖岑。连延暮霭色，合沓重岩阴。藐生缀贤绪，孤策憬幽寻。静悦数峰秀，窈与环溪深。古鳞聚寒藻，新簜引幺禽。坐久啸而作，石泉铿壁琴。忧气暂我平，情高绵道心。履綦付藓氎，危标间天浔。翘圣无仿佛，驶见流光沈。匡山杳白鹿，贲兹空谷音。","dynasty":"清代","title":"望鹅湖山"}
{"author":"高心夔","content":"孤云触壁垒，翩来堕东荒。沧海试临眺，势压万丈强。积水澹悠悠，亹断中无梁。户限割要会，龙蜃渊委藏。日月蹋潮至，涵育青冥光。规险置雄都，江汉久沸汤。所备偶弗缮，千里同一创。禹航郁惊涛，弱宋县帝乡。在昔锋镝窟，寒墟散牛羊。湖风恋箫管，觥船乐未央。君知杞客忧，几倍钱江长。清浅衣带渡，浙西近剥床。吴越相吞灭，况邻貙与狼。深人计堂奥，远能制河湟。安得恭俭臣，内息百祸殃。","dynasty":"清代","title":"登吴山"}
{"author":"高心夔","content":"丽楼匿神峰，古黛缦天障。霅然开阳隩，水步盘鹘上。锢阴芦灰始，囊土遗巨防。纤葛寒濛青，雪沫四飞飏。盈孚万窦迸，渫利两渠壮。交陕䡨奔霆，百控争一放。去波赴虚无，来湍激凄亮。落落钧璈鸣，竹肉敛余唱。不揽县灇势，宁规灌输量。重湫证宏秘，东驾期雁荡。","dynasty":"清代","title":"谷帘泉"}
{"author":"高心夔","content":"谲龙息形生，夭矫萦水脉。一壑滂千曲，浅之万余尺。{艹/缥}辚十道车，声此怒淙赫。荛童指岩背，旷有丹师宅。梁起绳度空，心堕风掤石。凝苔荐轻履，引藤眩飘帻。险过寒光平，屋树通皓白。戮立坐无阶，垂足当户席。鲛绡摄潭底，綷縩曳天脊。仰头逝仙群，铃佩吟雾帟。朗悟源上源，鸳浆梦今夕。","dynasty":"清代","title":"黄厓"}
{"author":"高心夔","content":"养疴白云下，安卧足几时。谷口青扈语，蹶予赴佳期。农父惜春半，晨出耧东菑。荡子步广陌，居人掩空闺。冥心学流水，屈折沟与溪。郑缓有墨弟，于陵有织妻。饥寒不相守，黾勉意何为。","dynasty":"清代","title":"将之建昌县其一"}
{"author":"高心夔","content":"中岁颇依人，园居昧真趣。及兹谙畏涂，咨且不忍去。众情恶寡谐，相适宁非遇。犊车知我门，凿坏亦何遽。王生云居下，一榻新成故。梧棘各有栖，鸾枭岂争鹜。流亡布近郊，眼暗惊尘暮。群木郁苍苍，烟光卷归路。","dynasty":"清代","title":"将之建昌县其二"}
{"author":"高心夔","content":"𪘏𪘏游宦子，舟流宁当舣。徒大貌不肖，乃复患乡鄙。四年恼吴侬，七年梦楚水。请急归小休，推枕夕三起。砢峨岛夷舶，招我京江尾。江逆海上潮，御气陵远迩。朝拂蒋山青，午弄九华紫。天门距东西，彭孤来角犄。曛黄石钟色，了了城隅俟。咄嗟过我闾，税我湓口市。乘涨更尽日，望望明伦里。衢人虽云集，与故不相似。家儿候翁伯，愕贻罗阶戺。仲也一握笑，各各迎送喜。语仲毋强喜，骨悲酸在髓。阿谁奉觐省，左右何依倚。咳提此帏闼，洽醉彼筵几。惕息希声闻，哀哉忍竱视。狼狈孤露儿，弟乙兄四癸。废教怀宴安，季也言疢美。祸福同域居，人人瞰高氏。可奈面夸谩，品秩羔雁雉。仲秋蠲初吉，寝成饬五祀。六亲旅庭来，献祝再拜跪。馈馔中丰俭，山肤间水臎。主人迫无酬，热炰罄牢豕。纷纭谢粗定，维日月之朏。远郊展墤坛，泛扫数常弛。曾王宅殊壤，水曲同瀰瀰。薪木岁摧伤，蒙茏曳弱藟。呼号横山路，罪谪身在是。表阙虚篆铭，班卫问羊兕。椎牛校礿祭，亏养其与几。礼经所亟诛，蒲伏首挝箠。誓辞久远心，触处守艰否。裁能腹粳稻，手不萦寸耒。内度攘诟生，盍胡槁项死。死生一懵然，黄垆痛焉已。两凤侧南翔，鹅公郁中峙。来时山威夷，去见山峛崺。山下拜村祠，荒忽象无似。昭穆漫离次，食案驰蛜蜲。拱鼠衷墙屋，旁踞非族鬼。上醊纵百壶，灵其享贰簋。寓木瘣本枝，而敢渎天纪。颁白前相劳，诺诺重唯唯。纾我暍行苦，烹荈连黏酏。愿且餔斯堂，进退喧㰤哆。观者骑邻树，履错当户趾。矶䴵竞召尝，星舂急霜毇。缩朒念施报，丝铢赋筐篚。疏戚谊有偏，述诰私亹亹。元风归田野，亲侧贤远仕。倾颜仰嬉怒，我则附膻蚁。明发趋县门，匆忙戒行李。公期割爱恋，未别潜沾洒。仲能旷我心，要我观彭蠡。江汉东朝宗，石钟正西企。石钟好灵杰，匡岳临叆叆。表里双洪川，波霞会明绮。淮扬下广潟，盥饮无净泚。弗味石底泉，恶知河中泲。匡樵度江岸，饷我黄精饵。谓可仙登天，勿妄忧发齿。我忧世非身，我说子惊诡。少需发刈平，还山友兰茝。","dynasty":"清代","title":"𪘏𪘏游宦子示仲弟"}
{"author":"高心夔","content":"今我刺舟康郎曲，舟前老翁走且哭。蒙袂赤跣剑小男，问之与我涕相续。饶州城南旧姓子，出入辇人被华服。岂知醉饱有时尽，晚遭乱离日枵腹。往年县官沈与李，仓卒教民执弓槊。长男二十视贼轻，两官俱死死亦足。去年始见防东军，三月筑城废耕牧。军中夜嚣书又哗，往往潜占山村宿。后来将军毕金科，能奔虏卒如豕鹿。饶人亡归再团练，中男白晰时十六。将军马号连钱总，授儿揃剔刍苜蓿。此马迎陈健如虎，将军雷吼马电逐。昨怒追风景德镇，但膊千人去不复。将军无身有血食，马后吾儿鸟啄肉。命当战死那望生，如此雄师惜摧衄。不然拒璧城东头，棘手谁能拔五岳？蜀黔骑士绝猛激，守戍胡令简书促。郡人已无好肌肤，莫再相惊堕鸡谷。此时老翁仰吞声，舌卷入喉眼血瞠。衣敝踵穿不自救，原客且念怀中婴。呜呼谁知此翁痛，羸老无力操州兵。山云莽莽燐四出，湖上黑波明素旌。大帅一肩系百城，一将柱折东南倾。我入无家出忧国，对翁兀兀伤难平。筐饭劳翁勿涕零，穷途吾属皆偷生。","dynasty":"清代","title":"鄱阳翁"}
{"author":"高心夔","content":"城南苍苍江涌日，烟芜一点飞黄出。西来气与月窟高，欲掩临湘八千匹。昂藏甫络金缦胡，沫赭得非泑泽驹。盘筋当臆走四腕，悬瞳夹镜寒星珠。竽梢磊荦腾青渠，猛士执靶怒有余。塞门横空见猎火，斗起嚼齿思先驱。待御柔心还自惜，看人错莫伤精魄。天下骅骝嘶朔风，万里浮云蔽何益。拔地回山歌对君，歌声詄荡排双戟。","dynasty":"清代","title":"骠骑行赠王建昌"}
{"author":"高心夔","content":"冲皇受贺朝明堂，国有元老平南疆。钟山九隧迅雷捷，扫穴万马真龙骧。五年荆襄画地势，一旦扬越通天光。遂连长围举京观，转策飞将穷飘飏。假息周星不更贷，长鲸短狐从灭亡。景风协律开庆典，亚相金印题紫囊。介弟虬服最辉映，次列圭璧铭钟㡛。采薇采薇咏未已，汰遣部曲耕资湘。别留艨艟置十镇，率然首尾江防峻。侍郎威略湖海知，霆军转战兵无顿。七闽督师匡复才，西征夙将宏农俊。寻常蹑履牙帐閒，开府连圻对昌运。肥淮壮士起中原，一旅平吴竹当刃。文致太平武定乱，王民执虏同虎奋。北塘要盟我所衔，八城白帽犹犯顺。𣕕阢应归黄发翁，艰难念自先朝进。文宗诒谋深且奇，默祷申甫当倾危。翰林潘卿谏台赵，荐疏但入皆颔颐。侍臣故有造膝请，首赞大计承畴咨。口衔两江授楚帅，所为社稷他何知。呜呼受遗左军杰，倏忽谋逆丞相斯。君亲无将与众弃，不济则死忠成欺。国家队恶方务尽，功轻罪重谁敢疑？谬哉区区掷腰领，不睹告庙分封时。况论成败虽人力，亦喜神明扶正直。当时曲突岂与宾，此日登坛动高职。垂疡将士勋业雄，尝胆君臣忧辱极。范燮陈诫戎马前，葛亮抗表禽蛮役。吾皇治统茂康宣，紫光剑佩新颜色。台辅宜宏退让风，法官日养恭俭德。凤鸣河清莫虚致，普天率土还耕强。人生有命佐中兴，明哲兼垂后贤则。","dynasty":"清代","title":"中兴篇"}
{"author":"高心夔","content":"客子对客凄无语，有身还乡状羁旅。颇供赋役颂泰平，却退消摇避宫府。县门填填伐大鼓，扬旗市卒号似怒。不能菁茅荫寒谷，夜常佳眠书拒户，飘飒枯桑湿风雨。","dynasty":"清代","title":"客子吟其一"}
{"author":"高心夔","content":"古人弃我如坠叶，摇荡秋光不相接。石堂藟木浏青烟，短锉疏檠映开箧。反复千行愁尤叠，西笑欲观辕邱猎。羽林子侯车府儿，宏罗顿掩翚鸟慑，矜色嫣红潋双颊。","dynasty":"清代","title":"客子吟其二"}
{"author":"高心夔","content":"射蛟浦前天暮云，元封采仗过纷纷。轮台一诏侈心死，与今高揖英雄君。运殊事极江蒲新，决河不塞海拥尘。前朝涕唾未沾处，此日戈戟生秋榛，却令蝼蚁东南人。","dynasty":"清代","title":"客子吟其三"}
{"author":"高心夔","content":"火轮何来骇我目，翻倒龙堂歙原陆。宛马徘徊天堑东，秦人只备榆关北。铜斗无声浪潮浊，霜月芦笳咽相续。咸池老乌宿何处，鬼车旋户狸登屋，独抱空弧仰树哭。","dynasty":"清代","title":"客子吟其四"}
{"author":"高心夔","content":"长星出地光丈余，睒睒似值三垣居。宫中尧舜方宵衣，袄象何意干衡枢。百年不修王会图，大秦空产径寸珠。原祝治如康熙时，卷环之君来拂庐，稽首承御臣前驱。","dynasty":"清代","title":"客子吟其五"}
{"author":"高心夔","content":"湘衡猛士何桓桓，将有江罗军如山。吴头楚尾陈云黑，远见群真朝帝冠。皖公青青青复殷，轰沙爆石奔虫猿。但闻虎伥啸天柱，李侯昨出今不远，泪溢灊水何能乾。","dynasty":"清代","title":"客子吟其六"}
{"author":"高心夔","content":"奋飞不到华盖傍，解渴亟思琼蕊浆。喁喁赤子尽菜色，司命觏此应烦伤。青蛉引骖龙上骧，径欲因之叫紫皇。小臣劳瘁无所求，甘澍一尺生春阳，安得发声为汝长。","dynasty":"清代","title":"客子吟其七"}
{"author":"高心夔","content":"山中亲情未宜薄，斗酒掎裳劝斟酌。焉知被褐天地间，忽漫英风起岩壑。瑶圃玉多徒抵鹊，仙居苦閒戏六博。吾人瓠落理则同，不尔贩缯走京索，不尔三山自行乐。","dynasty":"清代","title":"客子吟其八"}
{"author":"高心夔","content":"羲轩岂爱悲歌士，百倒雷尊醉欲死。韶箾御化武总干，绵蕝朝仪鲁儒耻。搜贤令下沛流水，嗟君心惮悬金市。苎萝有薪渭有璜，匡床无梦态不喜，佻佻谁家报恩子。","dynasty":"清代","title":"客子吟其九"}
{"author":"高心夔","content":"马影桥头路，惊傅又乱兵。咙胡群盗语，哽噎万家声。阃帅原持法，乡农屡失耕。那无辽海棹，丘墓不胜情。","dynasty":"清代","title":"河口雨泊寄弟其二"}
{"author":"裴谞","content":"猫儿不识主，傍家搦老鼠。两家不须争，将来与裴谞。","dynasty":"唐代","title":"又判争猫儿状"}
{"author":"裴谞","content":"江水上源急如箭，潭北转急令目眩。中间十里澄漫漫，龙蛇若见若不见。老农老圃望天语，储潭之神可致雨。质明斋服躬往奠，牢醴丰洁精诚举。女巫纷纷堂下儛，色似授兮意似与。云在山兮风在林，风云忽起潭更深。气霾祠宇连江阴，朝日不复照翠岑。回溪口兮棹清流，好风带雨送到州。吏人雨立喜再拜，神兮灵兮如献酬。城上楼兮危架空，登四望兮暗濛濛。不知兮千万里，惠泽愿兮与之同。我有言兮报匪徐，车骑复往礼如初。高垣墉兮大其门，洒扫丹雘壮神居。使过庙者之加敬，酒食货财而有馀。神兮灵，神兮灵。匪享慢，享克诚。","dynasty":"唐代","title":"储潭庙（大历三年戊申岁）"}
{"author":"裴谞","content":"这畔似那畔，那畔似这畔。我也不辞与你判，笑杀门前著靴汉。","dynasty":"唐代","title":"判误书纸背"}
{"author":"陈韵兰","content":"木落秋风几度过，别来身世复如何。路遥那得通鱼信，门静料堪设雀罗。濯水莲花真品出，荫人棠树去思多。投閒尚系苍生望，漫听淮南招隐歌。","dynasty":"清代","title":"佚题"}
{"author":"陈韵兰","content":"婆娑岁月梦中过，未识天心竟若何。检箧有衣都典酒，到门无凤懒张罗。自怜书剑飘零甚，坐见闾阎疾苦多。极意望公公不至，临风一叹发长歌。","dynasty":"清代","title":"佚题"}
{"author":"邓显鹤","content":"咿喔鸡声远，郎当铎语忙。征人影在水，残月白于霜。犬吠渔村火，风吹蟹舍香。酒旗摇树杪，隐约似潇湘。","dynasty":"清代","title":"赵北口早发"}
{"author":"邓显鹤","content":"终古沧桑几劫灰，行人过此一徘徊。依然汉水浮天去，不见庞公上冢回。《荆楚岁时》思续记，《襄阳耆旧》有余哀。我来欲伴鹿门隐，莽莽平芜但草莱。","dynasty":"清代","title":"过襄阳书寄家遁溪丈"}
{"author":"邓显鹤","content":"笙歌声里驻行舟，丁字沽前暮霭收。两岸人家多在水，一天烟月正登楼。远帆历历津门树，平渚昏昏海国秋。为报周南留滞客，无心我已学间鸥。","dynasty":"清代","title":"登天津城楼书寄谭吾肩晏湘门两孝廉"}
{"author":"邓显鹤","content":"一叶蒲帆指石城，暮云无际与天平。秋生泽国难为客，山到秦淮便有情。终古兴亡柰何帝，过江风味可怜生。伤心呜咽寒潮水，消尽华年是此声。","dynasty":"清代","title":"泊金陵"}
{"author":"邓显鹤","content":"君官八闽我客粤，南海东海中隔绝。同心天遣一相逢，可惜逢时是离别。离怀黯黯况九秋，愁霖三日为句留。丈夫不洒别离泪，对子不觉先倾流。北风猎猎寒肌砭，黄河浊浪连天卷。东南方自亟才用，富贵逼人知不免。语君且莫愁颠踣，如尔人才岂易得。眉间黄气正飞扬，男儿未可轻量测。皖公山下一尊酒，骊唱在门鞭在手。野夫独坐听晨鸡，隔旦江头莫回首。","dynasty":"清代","title":"皖江送石甫北上"}
{"author":"王国维","content":"阅尽天涯离别苦，不道归来，零落花如许。花底相看无一语，绿窗春与天俱莫。(俱莫一作：俱暮)待把相思灯下诉，一缕新欢，旧恨千千缕。最是人间留不住，朱颜辞镜花辞树。","dynasty":"清代","tags":"写景，离别，相思","title":"蝶恋花·阅尽天涯离别苦"}
{"author":"王国维","content":"　　有有我之境，有无我之境。“泪眼问花花不语，乱红飞过秋千去。”“可堪孤馆闭春寒，杜鹃声里斜阳暮。”有我之境也。“采菊东篱下，悠然见南山。”“寒波澹澹起，白鸟悠悠下。”无我之境也。有我之境，以我观物，故物我皆著我之色彩。无我之境，以物观物，故不知何者为我，何者为物。古人为词，写有我之境者为多，然未始不能写无我之境，此在豪杰之士能自树立耳。　　境非独谓景物也。喜怒哀乐，亦人心中之一境界。故能写真景物，真感情者，谓之有境界。否则谓之无境界。　　境界有大小，不以是而分优劣。“细雨鱼儿出，微风燕子斜”何遽不若“落日照大旗，马鸣风萧萧”。“宝帘闲挂小银钩”何遽不若“雾失楼台，月迷津渡”也。　　词至李后主而眼界始大，感慨遂深，遂变伶工之词而为士大夫之词。周介存置诸温韦之下，可为颠倒黑白矣。“自是人生长恨水长东”、“流水落花春去也，天上人间”，《金荃》《浣花》，能有此气象耶？　　古今之成大事业、大学问者，罔不经过三种之境界：“昨夜西风凋碧树。独上高楼，望尽天涯路。”此第一境界也。“衣带渐宽终不悔，为伊消得人憔悴。”此第二境界也。“众里寻他千百度，蓦然回首，那人却在，灯火阑珊处。”此第三境界也。此等语皆非大词人不能道。然遽以此意解释诸词，恐为晏欧诸公所不许也。　　大家之作，其言情也必沁人心脾，其写景也必豁人耳目。其辞脱口而出，无矫揉妆束之态。以其所见者真，所知者深也。诗词皆然。持此以衡古今之作者，可无大误也。　　诗人对宇宙人生，须入乎其内，又须出乎其外。入乎其内，故能写之。出乎其外，故能观之。入乎其内，故有生气。出乎其外，故有高致。美成能入而不出。白石以降，于此二事皆未梦见。","dynasty":"清代","tags":"文学，批评","title":"人间词话七则"}
{"author":"王国维","content":"满地霜华浓似雪。人语西风，瘦马嘶残月。一曲阳关浑未彻。车声渐共歌声咽。换尽天涯芳草色。陌上深深，依旧年时辙。自是浮生无可说。人间第一耽离别。","dynasty":"清代","tags":"离别","title":"蝶恋花·满地霜华浓似雪"}
{"author":"王国维","content":"屏却相思，近来知道都无益。不成抛掷，梦里终相觅。醒后楼台，与梦俱明灭。西窗白，纷纷凉月，一院丁香雪。","dynasty":"清代","tags":"婉约，孤独，相思","title":"点绛唇·屏却相思"}
{"author":"王国维","content":"百尺朱楼临大道。楼外轻雷，不间昏和晓。独倚阑干人窈窕。闲中数尽行人小。一霎车尘生树杪。陌上楼头，都向尘中老。薄晚西风吹雨到。明朝又是伤流潦。","dynasty":"清代","tags":"妇女，思念","title":"蝶恋花·百尺朱楼临大道"}
{"author":"王国维","content":"弄梅骑竹嬉游日。门户初相识。未能羞涩但娇痴。却立风前散发衬凝脂。近来瞥见都无语。但觉双眉聚。不知何日始工愁。记取那回花下一低头。","dynasty":"清代","tags":"少女","title":"虞美人·弄梅骑竹嬉游日"}
{"author":"王国维","content":"碧苔深锁长门路。总为蛾眉误。自来积毁骨能销。何况真红一点臂砂娇。妾身但使分明在。肯把朱颜悔。从今不复梦承恩。且自簪花坐赏镜中人。","dynasty":"清代","tags":"思想，人格，品质","title":"虞美人·碧苔深锁长门路"}
{"author":"王国维","content":"月到东南秋正半。双阙中间，浩荡流银汉。谁起水精帘下看。风前隐隐闻箫管。凉露湿衣风拂面。坐爱清光，分照恩和怨。苑柳宫槐浑一片。长门西去昭阳殿。","dynasty":"清代","tags":"秋天，宫怨，孤独","title":"蝶恋花·月到东南秋正半"}
{"author":"王国维","content":"水抱孤城，云开远戍，垂柳点点栖鸦。晚潮初落，残日漾平沙。白鸟悠悠自去，汀洲外、无限蒹葭。西风起，飞花如雪，冉冉去帆斜。天涯、还忆旧，香尘随马，明月窥车。渐秋风镜里，暗换年华。纵使长条无恙，重来处、攀折堪嗟。人何许，朱楼一角，寂寞倚残霞。","dynasty":"清代","tags":"写景，感叹，时光","title":"满庭芳·水抱孤城"}
{"author":"王国维","content":"窗外绿阴添几许。剩有朱樱，尚系残春住。老尽莺雏无一语。飞来衔得樱桃去。坐看画梁双燕乳。燕语呢喃，似惜人迟暮。自是思量渠不与。人间总被思量误。","dynasty":"清代","tags":"伤春，怨别","title":"蝶恋花·窗外绿阴添几许"}
{"author":"王国维","content":"问断肠、江南江北，年时如许春色。碧栏干外无边柳，舞落迟迟红日。沙岸直，又道是、连朝寒雨送行客。烟笼数驿，剩今日天涯，衰条折尽，月落晓风急。金城路，多少人间行役。当年风度曾识。北征司马今头白，唯有攀条沾臆。君莫折，君不见、舞衣寸寸填沟洫。细腰谁惜？算只有多情，昏鸦点点，攒向断枝立。","dynasty":"近代","title":"摸鱼儿秋柳"}
{"author":"王国维","content":"谁道江南秋已尽，衰柳毵毵，尚弄鹅黄影。落日疏林光炯炯，不辞立尽西楼暝。万点栖鸦浑未定，潋滟金波，又冪青松顶。何处江南无此景，只愁没个闲人领。","dynasty":"近代","title":"蝶恋花·谁道江南秋已尽"}
{"author":"王国维","content":"一回首西陲势渺茫，东迁种族几星霜?何当踏破双芒屐，却向昆仑望故乡。二两条云岭摩天出，九曲黄河绕地回。自是当年游牧地，有人曾号伏羲来。三及及生存起竞争，流传神话使人惊。铜头铁额今安在？始信轩皇苦用兵。四澶漫江淮万里春，九黎才格又苗民。即今腿髻穷山里，此是江南旧主人。五二帝精魂死不孤，嵇山陵庙似苍梧。耄年未罢征苗旅，神武如斯旷代无。六铜刀岁岁战东欧，石弩年年出挹娄。毕竟中原开化早，已闻昉铁贡梁州。七谁向钧天听乐过，秦中自古鬼神多。即今《诅楚文》犹在，才告巫咸又亚驼。八《春秋》谜语苦难诠，历史开山数腐迁。前后固应无此文，一书上下两千年。九汉作昆池始见煤，当年赀力信雄哉。于今莫笑胡僧妄，本是洪荒劫后灰。十挥戈大启汉山河，武帝雄才世讵多。轻骑今朝绝大漠，楼川明日下洋河。十一惠光东照日炎炎，河陇降王正款边。不是金人先入汉，永平谁证梦中缘。十二西域纵横尽百城，张陈远略逊甘英。千秋壮观君知否？黑海东头望大秦。十三三方并帝古未有，两贤向厄我所闻。何来洒落樽前语：天下英雄惟使君。十四北临洛水拜陵园，奉表迁都大义存。纵使暮年终作贼，江东那更有桓温。十五江南天子皆词客，河北诸王尽将才。乍歌乐府《兰陵曲》，又见湘东玉轴灰。十六晋阳蜿蜿起飞龙，北面倾心事犬戎。亲出渭桥擒诘利，文皇端不愧英雄。十七南海商船来大食，西京袄寺建波斯。远人尽有如归乐，知是唐家全盛时。十八五国风光惨不支，崖山波浪浩无牙。当年国势凌迟甚，争怪诸贤唱攘夷。十九黑水金山启伯图，长驱远摭世间无。至今碧眼黄须客，犹自惊魂说拔都。二十东海人奴盖世雄，卷舒八道势如风。碧蹄倘得擒渠反，大壑何由起蜇龙。","dynasty":"近代","title":"读史二十首"}
{"author":"王国维","content":"一南国秋深可奈何，手持红豆几摩挲。累累本是无情物，谁把闲愁付与他。二门外青骢郭外舟，人生无奈是离愁。不辞苦向东风祝，到处人间作石尤。三别浦盈盈水又波，凭栏渺渺思如何？纵教踏破江南种，只恐春来茁更多。四匀圆万颗争相似，暗数千回不厌痴。留取他年银烛下，拈来细与话相思。","dynasty":"近代","title":"红豆词"}
{"author":"王国维","content":"侧身天地苦拘孪，姑射神人未可攀。云若无心常淡淡，川若不竞岂潺潺。驰怀敷水条山里，托意开元武德间。终古诗人太无赖，苦求乐土向尘寰。","dynasty":"近代","title":"杂感"}
{"author":"王国维","content":"惠光东照日炎炎，河陇降王正款边。不是金人先入汉，永平谁证梦中缘。","dynasty":"清代","title":"读史二十首其十一"}
{"author":"王国维","content":"北临洛水拜陵园，奉表迁都大义存。纵使暮年终作贼，江东那更有桓温。","dynasty":"清代","title":"读史二十首其十四"}
{"author":"王国维","content":"江南天子皆词客，河北诸王尽将才。乍歌乐府《兰陵曲》，又见湘东玉轴灰。","dynasty":"清代","title":"读史二十首其十五"}
{"author":"王国维","content":"晋阳蜿蜿起飞龙，北面倾心事犬戎。亲出渭桥擒诘利，文皇端不愧英雄。","dynasty":"清代","title":"读史二十首其十六"}
{"author":"王国维","content":"南海商船来大食，西京袄寺建波斯。远人尽有如归乐，知是唐家全盛时。","dynasty":"清代","title":"读史二十首其十七"}
{"author":"王国维","content":"黑水金山启伯图，长驱远摭世间无。至今碧眼黄须客，犹自惊魂说拔都。","dynasty":"清代","title":"读史二十首其十九"}
{"author":"王国维","content":"东海人奴盖世雄，卷舒八道势如风。碧蹄倘得擒渠反，大壑何由起蜇龙。","dynasty":"清代","title":"读史二十首其二十"}
{"author":"王国维","content":"霅川妙绘世无多，内史风期意若何。须信飞潜无二理，跳天龙与戏池鹅。","dynasty":"清代","title":"应制题钱选《兰亭观鹅图》"}
{"author":"王国维","content":"《春秋》谜语苦难诠，历史开山数腐迁。前后固应无此文，一书上下两千年。","dynasty":"清代","title":"读史二十首其八"}
{"author":"王国维","content":"西域纵横尽百城，张陈远略逊甘英。千秋壮观君知否？黑海东头望大秦。","dynasty":"清代","title":"读史二十首其十二"}
{"author":"王国维","content":"三方并帝古未有，两贤向厄我所闻。何来洒落樽前语：天下英雄惟使君。","dynasty":"清代","title":"读史二十首其十三"}
{"author":"王国维","content":"五国风光惨不支，崖山波浪浩无牙。当年国势凌迟甚，争怪诸贤唱攘夷。","dynasty":"清代","title":"读史二十首其十八"}
{"author":"王国维","content":"天涯已自悲秋极，何须更闻虫语。乍响瑶阶，旋穿绣闼，更入画屏深处。喁喁似语。有几许哀丝，佐伊机杼。一夜东堂，暗抽离恨万千绪。空庭相和秋雨。又南城罢柝，西院停杵。试问王孙，苍茫岁晚，那有閒愁无数。宵深谩与。怕梦隐春酣，万家儿女。不识孤吟，劳人床下苦。","dynasty":"清代","title":"齐天乐蟋蟀用姜白石原韵"}
{"author":"王国维","content":"直青山缺处是孤城，倒悬浸明湖。森千帆影里，参差宫阙，风展旌旟。向晚棹声渐急，萧瑟杂菰蒲。列炬严城去，灯火千衢。不道繁华如许，又万家爆竹，隔院笙竽。叹沉沉人海，不与慰羁孤。剩终朝襟裾相对，纵委蛇，人已厌狂疏。呼灯且觅朱家去，痛饮屠苏。","dynasty":"清代","title":"八声甘州"}
{"author":"王国维","content":"波逐流云，棹歌袅袅淩波去。数声和橹。远入蒹葭浦。落日中流，几点闲鸥鹭。低飞处。菰蒲无数。瑟瑟风前语。","dynasty":"清代","title":"点绛唇"}
{"author":"王国维","content":"高峡流云，人随飞鸟穿云去。数峰著雨。相对青无语。岭上金光，岭下苍烟冱。人间曙。疏林平楚。历历来时路。","dynasty":"清代","title":"点绛唇"}
{"author":"王国维","content":"矮纸数行草草，书到。总道苦相思。朱颜今日未应非。归摩归。归摩归。","dynasty":"清代","title":"荷叶杯其二戏效花间体"}
{"author":"王国维","content":"无赖灯花又结，照别。休作一生拚。明朝此际客舟寒。欢摩欢。欢摩欢。","dynasty":"清代","title":"荷叶杯其三戏效花间体"}
{"author":"王国维","content":"谁道闲愁如海，零碎。雨过一池沤。时时飞絮上帘钩。愁摩愁。愁摩愁。","dynasty":"清代","title":"荷叶杯其四戏效花间体"}
{"author":"王国维","content":"昨夜绣衾孤拥，幽梦。一霎钿车尘。道旁依约见天人。真摩真。真摩真。","dynasty":"清代","title":"荷叶杯其五戏效花间体"}
{"author":"王国维","content":"隐隐轻雷何处，将曙。隔牖见疏星。一庭芳树乱啼莺。醒摩醒。醒摩醒。","dynasty":"清代","title":"荷叶杯其六戏效花间体"}
{"author":"王国维","content":"金鞭珠弹嬉春日，门户初相识。未能羞涩但娇痴，却立风前散发衬凝脂。近来瞥见都无语，但觉双眉聚。不知何日始工愁，记取那回花下一低头。","dynasty":"清代","title":"虞美人"}
{"author":"王国维","content":"翠幕轻寒无著处，好梦初回，枕上惺忪语。残夜小楼浑欲曙，四山积雪明如许。莫遣良辰闲过去，起瀹龙团，对雪烹肥羜。此景人间殊不负，檐前冻雀还知否。","dynasty":"清代","title":"蝶恋花"}
{"author":"王国维","content":"帘幕深深香雾重，四照朱颜，银烛光浮动。一霎新欢千万种，人间今夜浑如梦。小语灯前和目送，密意芳心，不放罗帏空。看取博山闲袅凤，濛濛一气双烟共。","dynasty":"清代","title":"蝶恋花"}
{"author":"王国维","content":"水抱孤城，雪开远戍，垂柳点点栖鸦。晚潮初落，残日漾平沙。白鸟悠悠自去，汀州外，无限蒹葭。西风起，飞花如雪，冉冉去帆斜。天涯。还忆旧，香尘随马，明月窥车。渐秋风镜里，暗换年华。纵使长条无恙，重来处、攀折堪嗟。人何许，朱楼一角，寂寞倚残霞。","dynasty":"清代","title":"满庭芳"}
{"author":"王国维","content":"天末彤云黯四垂，失行孤雁逆风飞。江南寥落尔安归？陌上挟丸公子笑，闺中调醯丽人嬉。今宵欢宴胜平时。","dynasty":"近代","tags":"写景，抒怀，人生，政治","title":"浣溪沙·天末同云黯四垂"}
{"author":"王国维","content":"厚地高天，侧身颇觉平生左。小斋如舸，自许回旋可。聊复浮生，得此须臾我。乾坤大，霜林独坐，红叶纷纷堕。","dynasty":"清代","title":"点绛唇"}
{"author":"王国维","content":"铜刀岁岁战东欧，石弩年年出挹娄。毕竟中原开化早，已闻昉铁贡梁州。","dynasty":"清代","title":"读史二十首其六"}
{"author":"王国维","content":"回廊小立秋将半，婆娑树影当阶乱。高树是东家，月华笼露华。碧阑干十二，都作回肠字。独有倚阑人，断肠君不知。","dynasty":"近代","title":"菩萨蛮·回廊小立秋将半"}
{"author":"王国维","content":"不过招提半载余，秋高重访素师居。朅来桑下还三宿，便拟山中构一庐。此地果容成小隐，百年那厌读奇书。君看岭外嚣尘土，讵有吾侪息影区!","dynasty":"近代","title":"重游狼山寺"}
{"author":"王国维","content":"花影闲窗压几重，连环新解玉玲珑。日长无事等匆匆。静听斑骓深巷里，坐看飞鸟镜屏中。乍梳云髻那时松。","dynasty":"近代","title":"浣溪沙"}
{"author":"王国维","content":"爱棹扁舟傍岸行，红妆素蓞斗轻盈。脸边舷外晚霞明。为惜花香停短棹，戏窥鬓影拨流萍。玉钗斜立小蜻蜓。","dynasty":"近代","title":"浣溪沙"}
{"author":"王国维","content":"忆挂孤帆东海畔，咫尺神山，海上年年见。几度天风吹棹转，望中楼阁阴晴变。金阙荒凉瑶草短，到得蓬莱，又值蓬莱浅。只恐飞尘沧海满，人间精卫知何限。","dynasty":"近代","title":"蝶恋花·忆挂孤帆东海畔"}
{"author":"王国维","content":"秋雨霁，晚烟拖，宫阙与云摩。片云流月入明河。鳷鹊散金波。宜春院，披香殿，雾里梧桐一片。华灯簇处动笙歌，复道属车过。","dynasty":"近代","title":"喜迁莺·秋雨霁"}
{"author":"王国维","content":"翠幙轻寒无著处，好梦初回，枕上惺忪语。残夜小楼浑欲曙，四山积雪明如许。莫遣良辰闲过去，起瀹龙团，对雪烹肥。此景人间殊不负，檐前冻雀还知否。","dynasty":"近代","title":"蝶恋花·翠幙轻寒无著处"}
{"author":"王国维","content":"波逐流云，棹歌袅袅凌波去。数声和橹。远入蒹葭浦。落日中流，几点闲鸥鹭。低飞处。菰蒲无数。瑟瑟风前语。","dynasty":"近代","title":"点绛唇·波逐流云"}
{"author":"王国维","content":"春到临春花正妩，迟日阑干，蜂蝶飞无数。谁遣一春抛却去，马蹄日日章台路。几度寻春春不遇，不见春来，那识春归处。斜日晚风杨柳渚，马头何处无飞絮。","dynasty":"近代","title":"蝶恋花·春到临春花正妩"}
{"author":"王国维","content":"西风水上摇征梦，舟轻不碍孤帆重。江阔树冥冥，荒鸡叫雾醒。舟穿妆阁底，楼上佳人起。蓦入欲通辞，数声柔舻枝。","dynasty":"近代","title":"菩萨蛮·西风水上摇征梦"}
{"author":"王国维","content":"乱山四倚，人马崎岖行井底。路逐峰旋，斜日杏花明一山。销沉就里，终古兴亡离别意。依旧年年，迤逦骡网度上关。","dynasty":"近代","title":"减字木兰花·乱山四倚"}
{"author":"王国维","content":"连岭去天知几尺，岭上秦关，关上元时阕。谁信京华尘里容，独来绝塞看明月。如此高寒真欲绝，眼底千山，一半溶溶白。小立西风吹素帧，人间几度生华发。","dynasty":"近代","title":"蝶恋花·连岭去天知几尺"}
{"author":"王国维","content":"帘深深香雾重，四照朱颜，银烛光浮动。一霎新欢千万种，人间今夜浑如梦。小语灯前和目送，密意芳心，不放罗帏空。看取博山闲袅凤，濛濛一气双烟共。","dynasty":"近代","title":"蝶恋花·帘深深香雾重"}
{"author":"王国维","content":"手剔银灯惊炷短，拥髻无言，脉脉生清怨。此恨今宵争得浅，思量旧日恩情遍。月影移帘风过院，待到归来，传尽中宫箭。故拥绣衾遮素面，赚他醉里频频唤。","dynasty":"近代","title":"蝶恋花·手剔银灯惊炷短"}
{"author":"王国维","content":"似水轻纱不隔香。金波初转小回廊。离离丛菊已深黄。尽撤华灯招素月，更缘人面发花光。人间何处有严霜。","dynasty":"清代","tags":"抒情，心情，愉悦","title":"浣溪沙·似水轻纱不隔香"}
{"author":"王国维","content":"落日千山啼杜宇，送得归人，不遣居人住。自是精魂先魄去，凄凉病榻无多语。往事悠悠容细数，见说他生，又恐他生误。纵使兹盟终不负，那时能记今生否。","dynasty":"近代","title":"蝶恋花·落日千山啼杜宇"}
{"author":"王国维","content":"高楼直挽银河住，当时曾笑牵牛处。今夕渡河津，牵牛应笑人。桐梢垂露脚，梢上惊鸟掠。灯焰不成青，绿窗纱半明。","dynasty":"近代","title":"菩萨蛮·高楼直挽银河住"}
{"author":"王国维","content":"紫骝却照春波绿，波上荡舟人似玉。似相知，羞相逐。一晌低头犹送目。鬓云欹，眉黛蹙。应恨这番匆促。恼一时心曲，手中双桨速。","dynasty":"近代","title":"应天长·紫骝却照春波绿"}
{"author":"王国维","content":"斗觉宵来情绪恶，新月生时，黯黯伤离索。此夜清光浑似昨，不辞自下深深幕。何物尊前哀与乐，已坠前欢，无据他年约。几度烛花开又落，人间须信思量错。","dynasty":"近代","title":"蝶恋花·斗觉宵来情绪恶"}
{"author":"王国维","content":"黯淡灯花开又落，此夜云踨，知向谁边著。频弄玉钗思旧约，知君未忍浑抛却。妾意苦专君苦博，君似朝阳，妾似倾阳藿。但与百花相斗作，君恩妾命原非薄。","dynasty":"近代","title":"蝶恋花·黯淡灯花开又落"}
{"author":"王国维","content":"海漘倦客，是赤明延康，旧日衣冠。坡老黎邨，冬郎闽峤，中年陶写应难。醉乡尽宽。更茱萸，黄菊尊前。剩沧江、梦绕觚棱，斗边槎外恨高寒。回首凤城花事，便玉河烟柳，总带栖蝉。写艳霜边，疏芳篱下，消磨十样蛮笺。载将画船。荡素波、凉月娟娟。倩郦泉、与驻秋容，重来扶醉看。","dynasty":"近代","title":"霜花腴用梦窗韵补寿彊邨侍郎"}
{"author":"王国维","content":"蕙兰同畹，著意风光转。劫后芳华仍畹转，得似凤城初见。旧人惟有何戡，玉宸宫调曾谙。肠断杜陵诗句，落花时节江南。","dynasty":"近代","title":"清平乐况夔笙太守索题香南雅集图"}
{"author":"王国维","content":"绛蜡红梅竞作花，客中惊又度年华。离离长柄垂天斗，隐隐轻雷隔巷车。斟醁醑，和尖叉。新词飞寄舍人家。可将平日丝纶手，系取今宵赴壑蛇。","dynasty":"近代","title":"鹧鸪天庚申除夕和吴伯宛舍人"}
{"author":"王国维","content":"孤檠侧，诉尽十年踪迹。残夜银釭无气力，绿窗寒恻恻。落叶瑶阶狼藉，高树露华凝碧。露点声疏人语密，旧欢远处觅。","dynasty":"近代","title":"谒金门·孤檠侧"}
{"author":"王国维","content":"倦凭阑，低拥髻，丰颊秀眉，犹是年时意。昨夜西窗残梦里，一霎幽欢，不似人间世。恨来迟，防醒易，梦里惊疑，何况醒时际。凉月满窗人不寐，香印成灰，总作回肠字。","dynasty":"近代","title":"苏幕遮·倦凭阑"}
{"author":"王国维","content":"本事新词定有无，斜行小草字模糊。灯前肠断为谁书？隐几窥君新制作，背灯数妾旧欢娱。区区情事总难符。","dynasty":"近代","title":"浣溪沙"}
{"author":"王国维","content":"斜行淡墨，袖得伊书迹。满纸相思容易说，只爱年年离别。罗衾独拥黄昏，春来几点啼痕。厚薄不关妾命，浅深只问君恩。","dynasty":"近代","title":"清平乐·斜行淡墨"}
{"author":"王国维","content":"两条云岭摩天出，九曲黄河绕地回。自是当年游牧地，有人曾号伏羲来。","dynasty":"清代","title":"读史二十首其二"}
{"author":"王国维","content":"及及生存起竞争，流传神话使人惊。铜头铁额今安在？始信轩皇苦用兵。","dynasty":"清代","title":"读史二十首其三"}
{"author":"王国维","content":"澶漫江淮万里春，九黎才格又苗民。即今腿髻穷山里，此是江南旧主人。","dynasty":"清代","title":"读史二十首其四"}
{"author":"王国维","content":"点滴空阶疏雨。迢递严城更鼓。睡浅梦初成，又被东风吹去。无据。无据。斜汉垂垂欲曙。","dynasty":"清代","tags":"写雨，离别","title":"如梦令·点滴空阶疏雨"}
{"author":"王国维","content":"高城鼓动兰釭灺，睡也还醒，醉也还醒，忽听孤鸿三两声。人生只似风前絮，欢也零星，悲也零星，都作连江点点萍。","dynasty":"清代","tags":"抒情，心情，无奈","title":"采桑子·高城鼓动兰釭灺"}
{"author":"王国维","content":"厚地高天，侧身颇觉平生左。小斋如舸，自许回旋可。聊复浮生，得此须臾我。乾坤大，霜林独坐，红叶纷纷堕。","dynasty":"清代","tags":"婉约，生活，感慨","title":"点绛唇·厚地高天"}
{"author":"王国维","content":"山寺微茫背夕曛，鸟飞不到半山昏。上方孤磬定行云。试上高峰窥皓月，偶开天眼觑红尘。可怜身是眼中人。","dynasty":"近代","tags":"写景，抒怀，感悟","title":"浣溪沙·山寺微茫背夕曛"}
{"author":"王国维","content":"红楼遥隔廉纤雨。沉沉暝色笼高树。树影到侬窗。君家灯火光。风枝和影弄。似妾西窗梦。梦醒即天涯。打窗闻落花。","dynasty":"清代","tags":"写雨，理想","title":"菩萨蛮·红楼遥隔廉纤雨"}
{"author":"王国维","content":"列炬归来酒未醒，六街人静马蹄轻。月中薄雾漫漫白，桥外渔灯点点青。从醉里，忆平生。可怜心事太峥嵘。更堪此夜西楼梦，摘得星辰满袖行。","dynasty":"清代","tags":"写景，抒怀","title":"鹧鸪天·列炬归来酒未醒"}
{"author":"王国维","content":"汉家七叶钟阳九，澒洞风埃昏九有。南国潢池正弄兵，北沽门户仍飞牡。仓皇万乘向金微，一去宫车不复归。提挈嗣皇绥旧服，万几从此出宫闱。东朝渊塞曾无匹，西宫才略称第一。恩泽何曾逮外家，咨谋往往闻温室。亲王辅政最称贤，诸将专征捷奏先。迅归欃抢回日月，八方重睹中兴年。联翩方召升朝右，北门独对西平手。因治楼船凿汉池，别营台沼追文囿。西直门西柳色青，玉泉山下水流清。新锡山名呼万寿，旧疏河水号昆明。昆明万寿佳山水，中间宫殿排云起。拂水回廊千步深，冠山傑阁三层峙。隥道盘行凌紫烟，上方宝殿放祈年。更栽火树千花发，不数名珠彻夜悬。是时朝野多丰豫，年年三月迎銮驭。长乐深严苦敝神，甘泉爽垲宜清暑。高秋风日过重阳，佳节坤成启未央。丹陛大陈三部伎，玉巵亲举万年觞。嗣皇上寿称臣子，本朝家法严无比。问膳曾无赐坐时，从游罕讲家人礼。东平小女最承恩，远嫁归来奉紫宸。卧起每偕荣寿主，丹青差喜缪夫人。尊号珠联十六字，太官加豆依前制。别启琼林贮羡余，更营玉府蒐珍异。月殿云阶敞上方，宫中习静夜焚香。但祝时平边塞静，千秋万岁未渠央。五十年间天下母，后来无继前无偶。却因清暇话平生，万事何堪重回首。忆昔先皇幸朔方，属车恩幸故难量。内批教写清舒馆，小印新镌同道堂。一朝铸鼎降龙驭，后宫髯绝不能去。北渚何堪帝子愁，南衙复遘丞卿怒。手夷端肃反京师，永念冲人未有知。为简儒臣严谕教，别求名族正宫闱。可怜白日西南驶，一纪恩勤付流水。甲观曾无世嫡孙，后宫并乏才人子。提携犹子付黄图，劬苦还如同治初。又见法宫冯玉几，更劳武帐坐珠襦。国事中间几翻覆，近年最忆怀来辱。草地间关短毂车，邮亭仓卒芜萎粥。上相留都树大牙，东南诸将奉王家。坐令佳气腾金阙，复道都人望翠华。自古忠良能活国，于今母子仍玉食。宗庙重闻钟鼓声，离宫不改池台色。一自官家静摄频，含饴无异弄诸孙。但看腰脚今犹健，莫道伤心迹已陈。两宫一旦同绵惙，天柱偏先地维折。高武子孙复几人，哀平国统仍三绝。是时长乐正弥留，茹痛还为社稷谋。已遣伯禽承大统，更扳公旦觐诸侯。别有重臣升御榻，紫枢元老开黄阁。安世忠勤自始终，本初才气尤腾踔。复数同时奉话言，诸王刘泽号亲贤。独总百官居冢宰，共扶孺子济艰难。社稷有灵邦有主，今朝地下告文祖。坐见弥天戢玉棺，独留末命书盟府。原庙丹青俨若神，镜奁遗物尚如新。那知此日新朝主，便是当时顾命臣。离宫一闭经三载，绿水青山不曾改。雨洗苍苔石兽闲，风摇朱户铜蠡在。云韶散乐久无声，甲帐珠簾取次倾。岂谓先朝营楚殿，翻教今日恨尧臣。宣室遗言犹在耳，山河盟誓期终始。寡妇孤儿要易欺，讴歌狱讼终何是。深宫母子独凄然，却似滦阳游幸年。昔去会逢天下养，今来劣受厉人怜。虎鼠龙鱼无定态，唐侯已在虞宾位。且语王孙慎勿疏，相期黄发终无艾。定陵松柏郁青青，应为兴亡一拊膺。却忆年年寒食节，朱侯亲上十三陵。","dynasty":"清代","title":"颐和园词"}
{"author":"王国维","content":"窈窕燕姬年十五，惯曳长裾，不作纤纤步。众里嫣然通一顾，人间颜色如尘土。一树亭亭花乍吐，除却天然，欲赠浑无语。当面吴娘夸善舞，可怜总被腰肢误。","dynasty":"近代","tags":"赞美，写人，自然","title":"蝶恋花·窈窕燕姬年十五"}
{"author":"王国维","content":"已落芙蓉并叶凋。半枯萧艾过墙高。日斜孤馆易魂消。坐觉清秋归荡荡，眼看白日去昭昭。人间争度渐长宵。","dynasty":"清代","tags":"秋天，伤怀，悲伤","title":"浣溪沙·已落芙蓉并叶凋"}
{"author":"王国维","content":"独向沧浪亭外路，六曲阑干，曲曲垂杨树。展尽鹅黄千万缕，月中并作濛濛雾。一片流云无觅处，云里疏星，不共云流去。闭置小窗真自误，人间夜色还如许。","dynasty":"近代","tags":"写景，抒情，人生","title":"蝶恋花·独向沧浪亭外路"}
{"author":"王国维","content":"西园花落深堪扫，过眼韶华真草草。开时寂寂尚无人，今日偏嗔摇落早。昨朝却走西山道，花事山中浑未了。数峰和雨对斜阳，十里杜鹃红似烧。","dynasty":"清代","tags":"写景，哲理","title":"玉楼春·西园花落深堪扫"}
{"author":"王国维","content":"天末彤云黯四垂，失行孤雁逆风飞。江南寥落尔安归？陌上挟丸公子笑，闺中调醯丽人嬉。今宵欢宴胜平时。","dynasty":"清代","tags":"写景，抒情，寂寞","title":"浣溪沙·天末同云黯四垂"}
{"author":"王国维","content":"过眼韶华何处也？萧萧又是秋声。极天衰草暮云平。斜阳漏处，一塔枕孤城。独立荒寒谁语，蓦回头、宫阙峥嵘。红墙隔雾未分明。依依残照，独拥最高层。","dynasty":"清代","tags":"写景，抒情，落寞，感慨","title":"临江仙·过眼韶华何处也"}
{"author":"王国维","content":"姑苏台上乌啼曙，剩霸业，今如许。醉后不堪仍吊古。月中杨柳，水边楼阁，犹自教歌舞。野花开遍真娘墓，绝代红颜委朝露。算是人生赢得处。千秋诗料，一抔黄土，十里寒螿语。","dynasty":"清代","tags":"怀古，人生","title":"青玉案·姑苏台上乌啼曙"}
{"author":"王国维","content":"沉沉戍鼓，萧萧厩马，起视霜华满地。猛然记得别伊时，正今夕、邮亭天气。北征车辙，南征归梦，知是调停无计。人间事事不堪凭，但除却、无凭两字。","dynasty":"清代","tags":"写景，游子，抒情，思归","title":"鹊桥仙·沉沉戍鼓"}
{"author":"王国维","content":"霜落千林木叶丹。远山如在有无间。经秋何事亦孱颜。且向田家拚泥饮，聊从卜肆憩征鞍。只应游戏在尘寰。","dynasty":"清代","tags":"秋天，羁旅，抒情，伤怀","title":"浣溪沙·霜落千林木叶丹"}
{"author":"王国维","content":"草偃云低渐合围。雕弓声急马如飞。笑呼从骑载禽归。万事不如身手好，一生须惜少年时。那能白首下书帷","dynasty":"清代","tags":"抒怀，怀才不遇，感慨","title":"浣溪沙·草偃云低渐合围"}
{"author":"王国维","content":"愁展翠罗衾，半是馀温半泪。不辨坠欢新恨，是人间滋味。几年相守郁金堂，草草浑闲事。独向西风林下，望红尘一骑。","dynasty":"清代","tags":"思念，怀人，羁旅","title":"好事近·愁展翠罗衾"}
{"author":"王国维","content":"今年花事垂垂过，明岁花开应更亸。看花终古少年多，只恐少年非属我。劝君莫厌尊罍大，醉倒且拚花底卧。君看今日树头花，不是去年枝上朵。","dynasty":"近代","tags":"春天，伤怀，抒情","title":"玉楼春·今年花事垂垂过"}
{"author":"王国维","content":"掩卷平生有百端，饱更忧患转冥顽。偶听鹈鴂怨春残。坐觉亡何消白日，更缘随例弄丹铅。闲愁无分况清欢。","dynasty":"清代","tags":"感慨，时间，惆怅","title":"浣溪沙·掩卷平生有百端"}
{"author":"王国维","content":"急景流年真一箭。残雪声中，省识东风面。风里垂杨千万线，昨宵染就鹅黄浅。又是廉纤春雨暗。倚遍危楼，高处人难见。已恨平芜随雁远，暝烟更界平芜断。","dynasty":"清代","tags":"伤春，抒情，思念，愁绪","title":"蝶恋花·急景流年真一箭"}
{"author":"王国维","content":"夜起倚危楼，楼角玉绳低亚。惟有月明霜冷，浸万家鸳瓦。人间何苦又悲秋，正是伤春罢。却向春风亭畔，数梧桐叶下。","dynasty":"清代","tags":"秋天，写景，抒情，国家","title":"好事近·夜起倚危楼"}
{"author":"王国维","content":"高峡流云，人随飞鸟穿云去。数峰着雨。相对青无语。岭上金光，岭下苍烟沍。人间曙。疏林平楚。历历来时路。","dynasty":"清代","tags":"写山，登高，写景","title":"点绛唇·高峡流云"}
{"author":"王国维","content":"绝顶无云，昨宵有雨。我来此地闻天语。疏钟暝直乱峰回，孤僧晓度寒溪去。是处青山，前生俦侣。招邀尽入闲庭户。朝朝含笑复含颦，人间相媚争如许。","dynasty":"清代","tags":"写景，现实，抒情","title":"踏莎行·绝顶无云"}
{"author":"王国维","content":"樱桃花底。相见颓云髻。的的银釭限意。消得和衣浓睡。当时草草西窗。都成别后思量。料得天涯异日，应思今夜凄凉。","dynasty":"清代","tags":"抒情，相思，寂寞","title":"清平乐·樱桃花底"}
{"author":"王国维","content":"月底栖鸦当叶看。推窗跕跕堕枝间。霜高风定独凭栏。觅句心肝终复在，掩书涕泪苦无端。可怜衣带为谁宽。","dynasty":"清代","tags":"秋天，夜晚，写景，抒情","title":"浣溪沙·月底栖鸦当叶看"}
{"author":"王国维","content":"垂杨里。兰舟当日曾系。千帆过尽，只伊人不随书至。怪渠道著我侬心，一般思妇游子。昨宵梦，分明记，几回飞渡烟水。西风吹断，伴灯花、摇摇欲坠。宵深待到凤凰山，声声啼鴂催起。锦书宛在怀袖底。人迢迢、紫塞千里。算是不曾相忆。倘有情早合归来，休寄一纸，无聊相思字。","dynasty":"清代","tags":"女子，相思，怀人","title":"西河·垂杨里"}
{"author":"王国维","content":"路转峰回出画塘，一山枫叶背残阳。看来浑不似秋光。隔座听歌人似玉。六街归骑月如霜。客中行乐只寻常。","dynasty":"近代","title":"浣溪沙"}
{"author":"王国维","content":"昨夜书中得故纸，今朝随意写新诗。长绢箧底终无恙，比入怀中便足奇。黯淡谁能知汝恨，沾涂亦自笑余疾。书成付与炉中火，了却人间是与非。","dynasty":"近代","title":"书古书中故纸"}
{"author":"王国维","content":"垂杨深院，院落双飞燕。翠幕银灯春不浅，记得那时初见。眼波靥晕微流，尊前却按凉州。拚取一生肠断，消他几度回眸。","dynasty":"近代","title":"清平乐·垂杨深院"}
{"author":"王国维","content":"漫作年时别泪看，西窗蜡炬尚泛澜。不堪重梦十年间。斗柄又垂天直北，官书坐会岁将阑。更无人解忆长安。","dynasty":"近代","title":"浣溪沙"}
{"author":"王国维","content":"落落盘根真得地，涧畔双松，相背呈奇态。势欲拚飞终复坠，苍龙下饮东溪水。溪上平岗千叠翠，万树亭亭，争作拏云势。总为自家生意遂，人间爱道为渠媚。","dynasty":"清代","tags":"咏物，品格，高尚","title":"蝶恋花·落落盘根真得地"}
{"author":"王国维","content":"杜鹃千里啼春晚，故国春心折。海门空阔月皑皑，依旧素车白马夜潮来。山川城郭都非故，恩怨须臾误。人间孤愤最难平，消得几回潮落又潮生。","dynasty":"近代","title":"虞美人·杜鹃千里啼春晚"}
{"author":"王国维","content":"楚灵均后数柴桑，第一伤心人物。招屈亭前千古水，流向浔阳百折。夷叔西陵，山阳下国，此恨那堪说。寂寥千载，有人同此伊郁。堪叹招隐图成，赤明龙汉，小劫须臾阅。试与披图寻甲子，尚记义熙年月。归鸟心期，孤云身世，容易成华发。乔松无恙，素心还问霜杰。","dynasty":"近代","title":"百字令题孙隘庵南窗寄傲图"}
{"author":"王国维","content":"垂杨门外，疏灯影里，上马帽檐斜。紫陌霜浓，青松月冷，炬火散林鸦。酒醒起看西窗上，翠竹影交加。跌宕歌词，纵横书卷，不与遣年华。","dynasty":"近代","tags":"写景，饮酒，抒情，豪迈","title":"少年游·垂杨门外"}
{"author":"王国维","content":"美人消息隔重关，川途弯复弯。沉沉空翠厌征鞍，马前山复山。浓泼黛，缓拖鬟，当年看复看。只余眉样在人间，相逢艰复艰。","dynasty":"近代","title":"阮郎归·美人消息隔重关"}
{"author":"王国维","content":"六郡良家最少年，戎装骏马照山川。闲抛金弹落飞鸢。何处高楼无可醉，谁家红袖不相怜？人间那信有华颠。","dynasty":"近代","title":"浣溪沙"}
{"author":"王国维","content":"犀比六博消长昼，五白惊呼骤。不须辛苦问亏成。一霎尊前了了见浮生。笙歌散后人微倦，归路风吹面。西客落月荡花枝。又是人间酒醒梦回时。","dynasty":"近代","title":"虞美人·犀比六博消长昼"}
{"author":"王国维","content":"玉盘寸断葱芽嫩，鸾刀细割羊肩进。不敢厌腥臊，缘君亲手调。红炉頳素面，醉把貂裘缓。归路有余狂，天街宵踏霜。","dynasty":"近代","title":"菩萨蛮·玉盘寸断葱芽嫩"}
{"author":"王国维","content":"楼外秋千索尚悬，霜高素月慢流天。倾残玉碗难成醉，滴尽铜壶不解眠。人寂寂，夜厌厌。北窗情味似枯禅。不缘此夜金闺梦，那信人间尚少年。","dynasty":"近代","title":"鹧鸪天·楼外秋千索尚悬"}
{"author":"王国维","content":"二帝精魂死不孤，嵇山陵庙似苍梧。耄年未罢征苗旅，神武如斯旷代无。","dynasty":"清代","title":"读史二十首其五"}
{"author":"王国维","content":"万顷蓬壶，梦中昨夜扁舟去。萦回岛屿，中有舟行路。波上楼台，波底层层俯。何人住？断崖如锯，不见停桡处。","dynasty":"清代","tags":"抒怀，愁绪，向往","title":"点绛唇·万顷蓬壶"}
{"author":"王国维","content":"姑苏台上乌啼曙，剩霸业，今如许。醉后不堪仍吊古。月中杨柳，水边楼阁，犹自教歌舞。野花开遍真娘墓，绝代红颜委朝露。算是人生赢得处。千秋诗料，一抔黄土，十里寒螀语。","dynasty":"清代","title":"青玉案"}
{"author":"王国维","content":"月落飞乌鹊。更声声、暗催残岁，城头寒柝。曾记年时游冶处，偏反一栏红药。和士女、盈盈欢谑。眼底春光何处也？只极度天野，烧明山郭，侧身望，天地窄。遣愁何计频商略。恨今宵、书城空拥，愁城难落。陋室风多青灯灺，中有千秋魂魄。似诉尽、人间纷浊。七尺微躯百年里，那能消、今古闲哀乐。与蝴蝶，遽然觉。","dynasty":"清代","title":"贺新郎"}
{"author":"王国维","content":"舟逐清溪弯复弯。垂杨开处见青山。毵毵绿发覆烟鬟。夹岸莺花迟日里，归船箫鼓夕阳间。一生难得是清閒。","dynasty":"清代","title":"浣溪沙"}
{"author":"王国维","content":"谁向钧天听乐过，秦中自古鬼神多。即今《诅楚文》犹在，才告巫咸又亚驼。","dynasty":"清代","title":"读史二十首其七"}
{"author":"王国维","content":"汉作昆池始见煤，当年赀力信雄哉。于今莫笑胡僧妄，本是洪荒劫后灰。","dynasty":"清代","title":"读史二十首其九"}
{"author":"王国维","content":"挥戈大启汉山河，武帝雄才世讵多。轻骑今朝绝大漠，楼川明日下洋河。","dynasty":"清代","title":"读史二十首其十"}
{"author":"王国维","content":"舟逐清溪弯又弯。垂柳开处见青山。毵毵绿发覆烟鬟。夹岸莺花迟日里，归船萧谷夕阳间。一生难得是春闲。","dynasty":"近代","tags":"春天，写景","title":"浣溪沙·舟逐清溪弯复弯"}
{"author":"王国维","content":"闻说金微郎戍处，昨宵梦向金微。不知今又过辽西。千屯沙上暗，万骑月中嘶。郎似梅花侬似叶，朅来手抚空枝。可怜开谢不同时。漫言花落早，只是叶生迟。","dynasty":"近代","title":"临江仙·闻说金微郎戍处"}
{"author":"王国维","content":"谁道江南春事了，废苑朱藤，开尽无人到。高柳数行临古道，一藤红遍千枝杪。冉冉赤云将绿绕，回首林间，无限斜阳好。若是春归归合早，余春只搅人怀抱。","dynasty":"近代","title":"蝶恋花·谁道江南春事了"}
{"author":"王国维","content":"昨夜新看北固山，今朝又上广陵船。金焦在眼苦难攀。猛雨自随汀雁落，湿云常与暮鸦寒。人天相对作愁颜。","dynasty":"近代","tags":"写景，写江，抒情，愁绪","title":"浣溪沙·昨夜新看北固山"}
{"author":"王国维","content":"皋兰被径，月底栏干闲独凭。修竹娟娟，风里时闻响佩环。蓦然深省，起踏中庭千个影。依尽人间，一梦钧天只惘然。","dynasty":"近代","title":"减字木兰花·皋兰被径"}
{"author":"王国维","content":"月落飞乌鹊。更声声、暗催残岁，城头寒柝。曾记年时游冶处，偏反一栏红药。和士女、盈盈欢谑。眼底春光何处也？只极度天野，烧明山郭，侧身望，天地窄。遣愁何计频商略。恨今宵、书城空拥，愁城难落。陋室风多青灯灺，中有千秋魂魄。似诉尽、人间纷浊。七尺微躯百年里，那能消、今古闲哀乐。与蝴蝶，遽然觉。","dynasty":"近代","title":"贺新郎·月落飞乌鹊"}
{"author":"王国维","content":"天公应自嫌寥落，随意著幽花。月中霜里，数枝临水，水底横斜。萧然四顾，疏林远渚，寂寞天涯。一声鹤唳，殷勤唤起，大地清华。","dynasty":"近代","title":"人月圆梅"}
{"author":"王国维","content":"罗袜悄无尘，金屋浑难贮。月底溪边一晌看，便恐凌波去。独自惜幽芳，不敢矜迟暮。却笑孤山万树梅，狼藉花如许。","dynasty":"近代","title":"卜算子水仙"}
{"author":"王国维","content":"直青山缺处是孤城，倒悬浸明湖。森千帆影里，参差宫阙，风展旌旟。向晚棹声渐急，萧瑟杂菰蒲。列炬严城去，灯火千衢。不道繁华如许，又万家爆竹，隔院笙竽。叹沉沉人海，不与慰羁孤。剩终朝襟裾相对，纵委蛇，人已厌狂疏。呼灯且觅朱家去，痛饮屠苏。","dynasty":"近代","title":"八声甘州·直青山缺处是孤城"}
{"author":"王国维","content":"曾识卢家玳瑁梁，觅巢新燕屡回翔。不堪重问郁金堂。今雨相看非旧雨，故乡罕乐况他乡。人间何地著疏狂。","dynasty":"近代","title":"浣溪沙"}
{"author":"王国维","content":"绰约衣裳，凄迷香麝，华灯素面光交射。天公倍放月婵娟，人间解与春游冶。乌鹊无声，鱼龙不夜，九衢忙杀闲车马。归来落月挂西窗，邻鸡四起兰釭灺。","dynasty":"近代","title":"踏莎行元夕"}
{"author":"王国维","content":"阁道风飘五丈旗，层楼突兀与云齐。空余明月连钱列，不照红葩倒井披。频摸索，且攀跻。千门万户是耶非。人间总是堪疑处，惟有兹疑不可疑。","dynasty":"近代","title":"鹧鸪天·阁道风飘五丈旗"}
{"author":"王国维","content":"夜永衾寒梦不成，当轩减尽半天星。带霜宫阙日初升。客里欢娱和睡减，年来哀乐与词增。更缘何物遣孤灯。","dynasty":"近代","title":"浣溪沙"}
{"author":"王国维","content":"画舫离筵乐未停，潇潇暮雨阖闾城。那堪还向曲中听。只恨当时形影密，不关今日别离轻。梦回酒醒忆平生。","dynasty":"近代","title":"浣溪沙"}
{"author":"王国维","content":"才过苕溪又云溪，短松疏竹媚朝辉。去年此际远人归。烧后更无千里草，雾中不隔万家鸡。风光浑异去年时。","dynasty":"近代","title":"浣溪沙"}
{"author":"王国维","content":"绣衾初展，银釭旋剔，不尽灯前欢语。人间岁岁似今宵，便胜却、貂蝉无数。霎时送远，经年怨别，镜里朱颜难驻。封侯觅得也寻常，何况是、封侯无据。","dynasty":"近代","title":"鹊桥仙·绣衾初展"}
{"author":"王国维","content":"女贞花白草迷离，江南梅雨时。阴阴帘幙万家垂。穿帘双燕飞。朱阁外，碧窗西。行人一舸归。清溪转处柳阴低。当窗人画眉。","dynasty":"近代","title":"阮郎归·女贞花白草迷离"}
{"author":"王国维","content":"江南秋色垂垂暮，算幽事，浑无数。日日沧浪亭畔路。西风林下，夕阳水际，独自寻诗去。可怜愁与闲俱赴。待把尘劳截愁住。灯影幢幢天欲曙。闲中心事，忙中情味，并入西楼雨。","dynasty":"近代","tags":"江南，秋天，写景，抒情，惆怅","title":"青玉案·江南秋色垂垂暮"}
{"author":"王国维","content":"暗里追凉，扁舟径掠垂杨过。湿萤火大。一一风前堕。坐觉西南，紫电排云破。严城锁。高歌无和。万舫沉沉卧。","dynasty":"近代","title":"点绛唇·暗里追凉"}
{"author":"王国维","content":"莫斗婵娟弓样月，只坐蛾眉，消得千谣诼。臂上宫砂那不灭，古来积毁能销骨。手把齐纨相诀绝，懒祝西风，再使人间热。镜里朱颜犹未歇，不辞自媚朝和夕。","dynasty":"近代","title":"蝶恋花·莫斗婵娟弓样月"}
{"author":"王国维","content":"七月西风动地吹，黄埃和叶满城飞。征人一日换缁衣。金马岂真堪避世，海鸥应是未忘机。故人今有问归期。","dynasty":"近代","title":"浣溪沙"}
{"author":"王国维","content":"城郭秋生一夜凉，独骑瘦马傍宫墙。参差霜阙带朝阳。旋解冻痕生绿雾，倒涵高树作金光。人间夜色尚苍苍。","dynasty":"近代","title":"浣溪沙"}
{"author":"王国维","content":"疏林挂日，正雾淡烟收，苍然平楚。绕林细路，听沉沉落叶，玉骢踏去。背日丹枫，到眼秋光如许。正延伫。便一片飞来，说与迟暮。欢事难再溯。是载酒携柑，旧曾游处。清歌未住。又黄鹂趁拍，飞花入俎。今日重来，除是斜晖如故。隐高树。有寒鸦、相呼俦侣。","dynasty":"近代","title":"扫花游·疏林挂日"}
{"author":"王国维","content":"月初残，门小掩，看上大堤去。徒御喧阗，行子黯无语。为谁收拾离颜，一腔红泪，待留向、孤衾偷注。马蹄驻，但觉怨慕悲凉，条风过平楚。树上啼鹃，又诉岁华暮。思量只有，人间年年征路。纵有恨，都无蹄处。","dynasty":"近代","title":"祝英台近·月初残"}
{"author":"王国维","content":"乍向西郊斗草过，药栏红日尚婆娑。一春只遣睡消磨。发为沉酣从委枕，脸缘微笑暂生涡。这回好梦莫惊他。","dynasty":"近代","title":"浣溪沙"}
{"author":"王国维","content":"又是乌西匿，初看雁北翔。好与报檀郎：春来宵渐短，莫思量。","dynasty":"近代","tags":"女子，抒情，思念","title":"南歌子·又是乌西匿"}
{"author":"王国维","content":"手把金尊酒满，相劝。情极不能羞。乍调筝处又回眸。留摩留。留摩留。矮纸数行草草，书到。总道苦相思。朱颜今日未应非。归摩归。归摩归。无赖灯花又结，照别。休作一生拚。明朝此际客舟寒。欢摩欢。欢摩欢。谁道闲愁如海，零碎。雨过一池沤。时时飞絮上帘钩。愁摩愁。愁摩愁。昨夜绣衾孤拥，幽梦。一霎钿车尘。道旁依约见天人。真摩真。真摩真。隐隐轻雷何处，将曙。隔牖见疏星。一庭芳树乱啼莺。醒摩醒。醒摩醒。","dynasty":"近代","title":"荷叶杯戏效花间体"}
{"author":"王国维","content":"窣地重帘围画省，帘外红墙，高与银河并。开尽隔墙桃与杏，人间望眼何由骋。举首忽惊明月冷，月里依稀，认得山河影。问取常娥浑未肯，相携素手层楼顶。","dynasty":"近代","title":"蝶恋花·窣地重帘围画省"}
{"author":"王国维","content":"辛苦钱唐江上水，日日西流，日日东海趋。两岸越山澒洞里，可能消得英雄气。说与江潮应不至，潮落潮生，几换人间世。千载荒台麋鹿死，灵胥抱愤终何是。","dynasty":"近代","title":"蝶恋花·辛苦钱唐江上水"}
{"author":"王国维","content":"天涯已自愁秋极，和须更闻虫语。乍响瑶阶，旋穿绣闼。更入画屏深处。喁喁似诉。有几许哀丝，佐伊机杼。一夜东堂，暗抽离恨万千绪。空庭相和秋雨。又南城罢柝，西院停杵。试问王孙，苍茫岁晚，那有闲愁无数。宵深谩与。怕梦稳春酣，万家儿女。不识孤吟，劳人床下苦。","dynasty":"近代","title":"齐天乐蟋蟀用姜白石原韵"}
{"author":"王国维","content":"开时不与人看，如何一霎濛濛坠。日长无绪，回廊小立，迷离情思。细雨池塘，斜阳院落，重门深闭。正参参欲住，轻衫掠处，又特地，因风起。花事阑珊到汝，更休寻满枝琼坠。算人只合，人间哀乐，者般零碎。一样飘零，宁为尘土，勿随流水。怕盈盈，一片春江，都贮得，离人泪。","dynasty":"近代","title":"水龙吟杨花用章质夫苏子瞻唱和韵"}
{"author":"王国维","content":"袅袅鞭丝冲落絮，归去临春，试问春何许？小阁重帘天易暮，隔帘阵阵飞红雨。刻意伤春谁与诉，闷拥罗衾，动作经旬度。已恨年华留不住，争知恨里年华去！","dynasty":"近代","title":"蝶恋花·袅袅鞭丝冲落絮"}
{"author":"成达","content":"韩云五色起商霖，博济清时泽更深。内苑文章留片玉，维桑名德重兼金。载歌陟岵悲存没，应补棠华耀古今。仰止仪型感畴昔，椒浆释奠泪痕深。","dynasty":"清代","title":"华鹅湖先生崇祀乡贤祠"}
{"author":"程仕简","content":"三十年前下董帏，姓名早见注黄扉。古今文字非无托，天地精华信有归。金匮入编严斧钺，紫泥承诏落珠玑。斯文盛代惟公辈，林下何曾有布衣。","dynasty":"明代","title":"寄方正学内翰"}
{"author":"刘辰翁","content":"中斋上元客散感旧，赋《忆秦娥》见属，一读凄然。随韵寄情，不觉悲甚。烧灯节，朝京道上风和雪。风和雪，江山如旧，朝京人绝。百年短短兴亡别，与君犹对当时月。当时月，照人烛泪，照人梅发。","dynasty":"宋代","tags":"抒情，亡国，悲痛","title":"忆秦娥·烧灯节"}
{"author":"刘辰翁","content":"铁马蒙毡，银花洒泪，春入愁城。笛里番腔，街头戏鼓，不是歌声。那堪独坐青灯。想故国、高台月明。辇下风光，山中岁月，海上心情。","dynasty":"宋代","tags":"元宵节，故国，思念","title":"柳梢青·春感"}
{"author":"刘辰翁","content":"天上低昂似旧，人间儿女成狂。夜来处处试新妆。却是人间天上。不觉新凉似水，相思两鬓如霜。梦从海底跨枯桑。阅尽银河风浪。","dynasty":"宋代","tags":"宋词三百首，宋词精选，七夕节，记梦，思乡","title":"西江月·新秋写兴"}
{"author":"刘辰翁","content":"花几许，已报八分催。却问主人何处去，且容老子个中来。花外主人回。年时客，如今安在哉。正喜锦官城烂漫，忽惊花鸟使摧颓。世事只添杯。时有称宣使折花者，盖诈也，托以肆陵慢。","dynasty":"宋代","title":"忆江南"}
{"author":"刘辰翁","content":"送春去。春去人间无路。秋千外，芳草连天，谁遣风沙暗南浦。依依甚意绪。漫忆海门飞絮。乱鸦过，斗转城荒，不见来时试灯处。春去。最谁苦。但箭雁沉边，梁燕无主。杜鹃声里长门暮。想玉树凋土，泪盘如露。咸阳送客屡回顾。斜日未能度。春去。尚来否。正江令恨别，庾信愁赋。二人皆北去。苏堤尽日风和雨。叹神游故国，花记前度。人生流落，顾孺子，共夜语。","dynasty":"宋代","tags":"宋词三百首，婉约，豪放，送别","title":"兰陵王·丙子送春"}
{"author":"刘辰翁","content":"中斋上元客散感旧，赋《忆秦娥》见属，一读凄然。随韵寄情，不觉悲甚。烧灯节，朝京道上风和雪。风和雪，江山如旧，朝京人绝。百年短短兴亡别，与君犹对当时月。当时月，照人烛泪，照人梅发。","dynasty":"宋代","tags":"宋词精选，爱国，怀念","title":"忆秦娥·中斋上元客散感旧"}
{"author":"刘辰翁","content":"吹箫人去。但桂影徘徊，荒杯承露。东望鞭芙缥缈，寒光如注。去年夜半横江梦，倚危樯，参差曾赋。茫茫角动，回舟尽兴，未惊鸥鹭。情知道、明年何处。漫待客黄楼，尘波前度。二十四桥，颇有杜书记否。二三字者今如此，看使君、角巾东路。人间俯仰，悲欢何限，团圆如故。","dynasty":"宋代","tags":"中秋节，写人，感伤","title":"桂枝香·吹箫人去"}
{"author":"刘辰翁","content":"怎知他、春归何处？相逢且尽尊酒。少年袅袅天涯恨，长结西湖烟柳。休回首，但细雨断桥，憔悴人归后。东风似旧。问前度桃花，刘郎能记，花复认郎否？君且住，草草留君翦韭。前宵更恁时候。深杯欲共歌声滑，翻湿春衫半袖。空眉皱，看白发尊前，已似人人有。临分把手。叹一笑论文，清狂顾曲，此会几时又？","dynasty":"宋代","tags":"亡国，追忆，抒情","title":"摸鱼儿·酒边留同年徐云屋"}
{"author":"刘辰翁","content":"梅花节。白头卧起餐毡雪。餐毡雪。上林雁断，上林书绝。伤心最是河梁别。无人共拜天边月。天边月。一尊对影，一编残发。","dynasty":"宋代","title":"忆秦娥"}
{"author":"刘辰翁","content":"红妆春骑。踏月影、竿旗穿市。望不尽、楼台歌舞，习习香尘莲步底。箫声断、约彩鸾归去，未怕金吾呵醉。甚辇路、喧阗且止。听得念奴歌起。父老犹记宣和事。抱铜仙、清泪如水。还转盼、沙河多丽。滉漾明光连邸第。帘影冻、散红光成绮。月浸葡萄十里。看往来、神仙才子，肯把菱花扑碎。肠断竹马儿童，空见说、三千乐指。等多时春不归来，到春时欲睡。又说向、灯前拥髻。暗滴鲛珠坠。便当日、亲见霓裳，天上人间梦里。","dynasty":"宋代","tags":"婉约，元宵节，怀旧","title":"宝鼎现·春月"}
{"author":"刘辰翁","content":"无人知坦腹，水影半帘苔。惊谓青虫堕，垂丝忽上来。","dynasty":"宋代","title":"戏题"}
{"author":"刘辰翁","content":"摩诃池上龙千年，化为匹练横曳烟。拔石数茎冲苍天，我见其面何必全。","dynasty":"宋代","title":"题墨竹长卷与汪遂良"}
{"author":"刘辰翁","content":"养就金童姹女精，松风萝月寄閒情。广寒桂树商飙起，咫尺浮黎白玉京。","dynasty":"宋代","title":"许练师携手求题"}
{"author":"刘辰翁","content":"鳞鳞鸳瓦试新霜，斗帐寒轻夜漏长。天上玉麟来瑞世，梦馀奎壁灿星光。","dynasty":"宋代","title":"寿王太守其一"}
{"author":"刘辰翁","content":"韵华瑞籥应黄钟，六叶阶蓂舞舜风。袖有西山童子药，清霜夜映玉颜红。","dynasty":"宋代","title":"寿王太守其二"}
{"author":"刘辰翁","content":"龙飞天子禹汤明，收拾英才共太平。寄语吴兴贤太守，亟将霖雨济苍生。","dynasty":"宋代","title":"寿王太守其三"}
{"author":"刘辰翁","content":"八千秋与八千春，此语繇来未识真。曾共麻姑擗麟脯，笑看沧海几扬尘。","dynasty":"宋代","title":"寿王太守其四"}
{"author":"刘辰翁","content":"月中桂斫夜琅琅，捣就琼花绝粒方。繇是蟾宫折云路，愿持云粉荐霞觞。","dynasty":"宋代","title":"寿王太守其五"}
{"author":"刘辰翁","content":"讲馀机暇谏书空，艮岳江湖入眼中。郭索能令天一笑，画图何必面春风。","dynasty":"宋代","title":"题宣和双蟹图卷"}
{"author":"刘辰翁","content":"江柳长天草色齐，新晴何物不芳菲。无因化作千蝴蝶，西蜀东吴款款归。","dynasty":"宋代","title":"春晴其一"}
{"author":"刘辰翁","content":"新燕池塘绿雨肥，初晴未暖日光微。角巾犹带花梢湿，才倚阑干见絮飞。","dynasty":"宋代","title":"春晴其二"}
{"author":"刘辰翁","content":"江天欲雪未雪时，绝江探梅驴倒骑。空中著我方成画，乱后逢花且赋诗。","dynasty":"宋代","title":"探梅四绝其一"}
{"author":"刘辰翁","content":"钧天远远月斜斜，归客迢遥未到家。一色白云天似雪，和衣和雪宿梅花。","dynasty":"宋代","title":"探梅四绝其二"}
{"author":"刘辰翁","content":"后五百年无放翁，狂歌醉舞与谁同。渔人入得桃花洞，犹有梅花路未通。","dynasty":"宋代","title":"探梅四绝其三"}
{"author":"刘辰翁","content":"冷蕊何心识老逋，芳名从此落西湖。风霜未改幽坚操，弟立花前讳玉奴。","dynasty":"宋代","title":"探梅四绝其四"}
{"author":"刘辰翁","content":"新燕池塘绿雨肥，初晴未㬉日光微。角巾犹带花梢湿，才倚阑干见絮飞。","dynasty":"宋代","title":"春晴"}
{"author":"刘辰翁","content":"扰扰课生涯，蜂脾若似家。看来须上蕊，餐尽眼前花。百卉如脩贡，千门总酿葩。露香沾掩冉，风絮入槎牙。饮砚偷玄去，沿簪着鬓斜。粉痕惊坠处，远趁上番衙。","dynasty":"宋代","title":"春景花蕊上蜂须"}
{"author":"刘辰翁","content":"柳外澹烟光，芊绵去路长。风花随世界，春水漫池塘。手种青青许，堤回曲曲香。绿犹深旧雨，流不动斜阳。濠上知鱼乐，桥边看燕忙。栏干风起晚，人影皱罗裳。","dynasty":"宋代","title":"春景柳塘春水漫"}
{"author":"刘辰翁","content":"世事欢娱梦，芳心老未灰。每常须起早，岂独为春来。自与韶光约，长应倒载回。久无朝马动，漫道晓鸦催。秧事侵晨理，花期昨夜开。误令圯上者，见谓有心哉。","dynasty":"宋代","title":"春景春来常"}
{"author":"刘辰翁","content":"步出浣花溪，儿童识杖藜。逝将随晚景，独自入春泥。九节闲堪爱，百钱相与携。行从竹鸡里，径到子规西。屐弊犹须蜡，壶倾可得提。暮归惊倒载，笑倒白铜鞮。","dynasty":"宋代","title":"春景杖藜入春泥"}
{"author":"刘辰翁","content":"何苦怀芳草，无情绿又新。年年生古道，步步是青春。愁碧连分袂，飞红堕舞茵。一筇当秀野，万里亦随人。莽苍成芜楚，烟绵又入秦。长安红紫陌，罗袜已生尘。","dynasty":"宋代","title":"春景春草步步绿"}
{"author":"刘辰翁","content":"绝域何堪久，悠悠日又斜。未能辞客况，更自改春华。故国三千里，荒春八九家。一声幽谷鸟，满眼故园花。渐煖回归雁，馀寒倚暮鸦。陌头看过客，歌吹拥毡车。","dynasty":"宋代","title":"春景其一绝域改春华"}
{"author":"刘辰翁","content":"绝域魂堪断，风烟不可遮。至今疑梦事，举目改春华。此处吾为客，何言国与家。尚存他日泪，又看一年花。谷口迁莺语，都城御柳斜。茫茫皆汉土，无地种秦瓜。","dynasty":"宋代","title":"春景其二绝域改春华"}
{"author":"刘辰翁","content":"寒食娱清夜，飞红已满城。日悬春又暮，月是雨中明。汉苑传新烛，鄜州忆故京。柳梢眉黯黮，花上泪纵横。人立斜河澹，晨占上冢晴。绵田烟泣露，天老岂无情。","dynasty":"宋代","title":"春景寒食月明雨"}
{"author":"刘辰翁","content":"春去如流水，落花忙又忙。晴泥空满眼，陈迹尚馀香。无计留枝上，愁人香路旁。雨馀金谷土，风动马嵬囊。拾翠遗鸿爪，飞红入燕梁。遥怜妆堕马，寸步断人肠。","dynasty":"宋代","title":"春景其一落花香满泥"}
{"author":"刘辰翁","content":"花落秦虞兮，纷纷东复西。举头无霁日，满地是香泥。红雨愁如海，絮风飘上堤。和成文杏垒，软衬锦鞯蹄。妙舞惊飞燕，醉归扶竹鸡。谁家采桑女，陌上自相携。","dynasty":"宋代","title":"春景其二落花香满泥"}
{"author":"刘辰翁","content":"绿沈空院雨，依约旧谁家。已废惟芳草，尤深是落花。阴阴迷燕垒，籍籍失蜂衙。数点埋香玉，千枝委雪沙。楼残金谷障，路合玉钩斜。唤醒弓弯舞，天风即海涯。","dynasty":"宋代","title":"春景空院落花深"}
{"author":"刘辰翁","content":"花外愁如海，持觞为扫林。犹深犹可惜，更落更难禁。片片春将尽，三三径莫寻。青苔才列席，红雨又沾襟。不是乘风去，应如立雪深。柳绵欺我老，旋拂遍能侵。","dynasty":"宋代","title":"春景林花扫更落"}
{"author":"刘辰翁","content":"棋声何处起，满院寂无哗。门闭鸡鸣午，庭空蝶绕花。静中时落子，高处欲惊鸦。枸杞篱根吠，棠梨屋角斜。客迷柯下路，人在橘中家。此乐商山似，休争着数差。","dynasty":"宋代","title":"春景棋声花院闭"}
{"author":"刘辰翁","content":"此处少人迹，禅房深客心。殿廊常寂寂，花木自深深。面壁看红影，蒲团对绿阴。定回蜂欲逗，香在蝶难寻。棋电惊青子，茶烟出半林。客来参话久，隔屋听鸣禽。","dynasty":"宋代","title":"春景禅房花木深"}
{"author":"刘辰翁","content":"风雨暗绵田，春愁百五天。故人成故俗，新火起新烟。自用青枫后，何如墨突前。人间寒食改，天上蜡薪传。当户三星出，齐州九点连。人心思汉德，犹望死灰然。","dynasty":"宋代","title":"春景新火起新烟"}
{"author":"刘辰翁","content":"寒食谁家烛，红香蜡更鲜。晶荧侯邸盛，日暮汉宫传。永巷花同闭，长门柳又眠。人间金谷火，天上蜜脾烟。食客三千履，皇恩四百年。回思诸葛井，流涕阵图边。","dynasty":"宋代","title":"春景汉宫传蜡烛"}
{"author":"刘辰翁","content":"寒食掩柴荆，春郊无意行。极知三日近，并觉四邻清。绿暗鸦衔纸，晴明笛卖饧。朱陈前社远，王谢断烟横。鹤表怜城冢，鲭盘冷客卿。昭丘茅屋破，千载见人情。","dynasty":"宋代","title":"春景寒食四邻清"}
{"author":"刘辰翁","content":"风雨待晴难，人间熟食盘。从来天色少，偏向暮春寒。宫女斜偏冷，家人火自钻。烟光笼綵索，云影压栏干。村落花如纸，风流絮作团。不能韦杜曲，见月忆长安。","dynasty":"宋代","title":"春景寒食少天色"}
{"author":"刘辰翁","content":"寒食古来同，乡关隔万重。天涯俱是恨，马上又相逢。雨雪皋兰道，弓刀苜蓿峰。满城看插柳，分路入浇松。绣岭开门日，鄜州陷贼踪。年年闻改火，双泪下龙钟。","dynasty":"宋代","title":"春景马上逢寒食"}
{"author":"刘辰翁","content":"寒食应无见，携樽炙更燔。墦间迷旧陌，陌上乞吾墦。麟卧新华表，鸦啼古墓门。施施东郭客，处处乐游原。冷眼看鹅炙，传家自瓦盆。若敖无麦饭，过者更销魂。","dynasty":"宋代","title":"春景墦间"}
{"author":"刘辰翁","content":"念旧情何及，逃虚理不还。不因求介子，安识是何山。公子何恩怨，羁臣自险艰。巅崖苍莽外，烟雨有亡间。就使身豺虎，宁当火蒯菅。年年寒食雨，天亦为潺湲。","dynasty":"宋代","title":"春景介山"}
{"author":"刘辰翁","content":"道院无迎客，疏帘缈缈垂。未须惊倒屣，共看弈残棋。日透花阴午，风摇竹影漪。呕心谁白黑，袖手见安危。别墅尘难到，南风管已窥。仙凡终似隔，彷佛记来时。","dynasty":"宋代","title":"春景疏帘看弈棋"}
{"author":"刘辰翁","content":"山色洗逾碧，昏明水墨成。相看如许湿，政似不曾晴。翠拂双蛾起，青如老眼横。岭云才敛态，峡雨复多情。瀑溅香炉紫，烟销石镜明。乾坤翻覆顷，萝月吐深更。","dynasty":"宋代","title":"春景碧山晴又湿"}
{"author":"刘辰翁","content":"春与公何厚，公尝惜盛时。忍于临别日，不作送行诗。自觉同迟暮，何堪赋别离。衰兰行客道，芳草断肠词。明日成愁蝶，残阳又子规。少年谁不省，问我独何悲。","dynasty":"宋代","title":"春景公作送春诗"}
{"author":"刘辰翁","content":"假日故应稀，逢春喜可知。有怀长似海，不饮亦从时。孺子新年喜，公家弛告嬉。悠悠聊复尔，每每一中之。对客无辞罚，看花少待迟。何因似山简，暮暮习家池。","dynasty":"宋代","title":"春景假日从时饮"}
{"author":"刘辰翁","content":"何用雨声粗，分明润物酥。岂惟听不得，政自细如无。九陌尘难起，千林泽遍敷。怪如沾草露，滴不到蓬壶。但觉花沈醉，谁知柳索扶。老龙空辟历，辛苦救焚枯。","dynasty":"宋代","title":"春景润物细无声"}
{"author":"刘辰翁","content":"道是春来也，春犹似未来。亦知为日久，祇是欠花开。残雪依然在，东风几许回。空令一杯酒，更忆去年梅。万里寒如信，千林巧莫催。诗成天一笑，红绿半争魁。","dynasty":"宋代","title":"春景春来祇欠花"}
{"author":"刘辰翁","content":"何处寻春色，园林已断肠。居然怜野草，惟此换年芳。残烧回春久，香泥去路长。能令南浦碧，未觉五陵芳。拾翠迷寒食，飞红卧夕阳。遥知青冢恨，南北两茫茫。","dynasty":"宋代","title":"春景芳草换野色"}
{"author":"刘辰翁","content":"故是春晴好，冬乾已隔年。一番经过雨，百道涨新泉。破屋移偏湿，荒陂断复连。浮山通寺驿，眢井出潮田。地脉天能续，檐声石亦穿。仇池九十九，蜡屐去无缘。","dynasty":"宋代","title":"春景一雨百泉涨"}
{"author":"刘辰翁","content":"风雨欺人后，枝头已自疏。鸟啼因散去，花落是惊馀。冲雨知何许，流声已瞥如。不应红颤雨，犹似暗沾裾。青子疑弹雀，红桃借网鱼。开元宫更远，王母寄谁书。","dynasty":"宋代","title":"春景鸟散馀花落"}
{"author":"刘辰翁","content":"花下同游迹，令人念旧惊。如何春草碧，尽向客愁生。南浦随人色，芳洲拾翠情。凌波尘渺渺，满地绿菁菁。冢上何堪没，人间总未平。池塘新梦破，时复下阶行。","dynasty":"宋代","title":"春景碧草生旧迹"}
{"author":"刘辰翁","content":"春似谢娘浓，晴酣困未松。莺从何处啭，人比向来慵。啼得娇成曲，听馀恨满胸。闲看风柳絮，更问绣花茸。隔屋渠三折，倚屏山万重。棋声惊过鸟，敌手不曾逢。","dynasty":"宋代","title":"春景莺啭谢娘慵"}
{"author":"刘辰翁","content":"红落胭脂井，香埋绛缕纱。诗人工掞藻，吾命属渠花。心呕犹堪思，山颓尚念赊。吟残锦官里，醉倒玉皇家。愈愿偿春酒，郊迷择婿车。江头颠欲死，已办鬓生华。","dynasty":"宋代","title":"春景诗人命属花"}
{"author":"刘辰翁","content":"御宿长杨馆，南山沁水园。风尘犹日日，花柳自村村。王谢人家远，朱陈里姓存。飘零香涧水，摇飏绿柴门。杜曲风和雨，秦人子又孙。细腰桃露脸，脉脉竟无言。","dynasty":"宋代","title":"春景其一村村自花柳"}
{"author":"刘辰翁","content":"乱后新烟少，村村自物华。周遭溪上柳，烂熳路傍花。独独人沽酒，行行客卖瓜。絮迷三户曲，香满四娘家。清汴龙舟远，玄都燕麦斜。琵琶鞍路悄，应念浣溪纱。","dynasty":"宋代","title":"春景其二村村自花柳"}
{"author":"刘辰翁","content":"春色终然别，开帆岂有期。飘飘从此去，往往与之随。渐可孤蓬小，能令绝岸移。殢人愁碧远，到海落红痴。风自无回理，潮犹有上时。离魂难可得，飞絮满天涯。","dynasty":"宋代","title":"春景去帆春色随"}
{"author":"刘辰翁","content":"飞絮新烟外，东风托信遥。春犹有寒否，寒尽怕春销。画阁围红兽，行鞭裹黑貂。便无三月雨，也不再花朝。倚翠还轻扇，飞红共落潮。少年宜秉烛，莫负可怜宵。","dynasty":"宋代","title":"春景寒尽怕春销"}
{"author":"刘辰翁","content":"万古山如此，青青岁岁新。自怜看到老，未有不归春。云树曾经别，莺花不弃贫。自迎东太乙，重作葛天民。一烧迷千仞，三开见几秦。八公花下饮，仍是少年人。","dynasty":"宋代","title":"春景山归万古春"}
{"author":"刘辰翁","content":"满眼成新趣，池塘午梦惊。青春何日到，芳草满前生。縠縠东风起，波波两剪横。翠钿如可拾，仙药不知名。转步玉钩合，几时珠履行。平陂青似海，无处认昆明。","dynasty":"宋代","title":"春景池塘生春草"}
{"author":"刘辰翁","content":"高下花成谷，烟绵草际空。以香为世界，布馥是春风。骀荡蛛丝外，颠狂蝶梦中。汀洲仙药市，天地锦薰笼。澧浦遗余绿，昌州绝世红。馀芳犹可藉，应恨耿匆匆。","dynasty":"宋代","title":"春景春风花草香"}
{"author":"刘辰翁","content":"花院苔空积，游丝若有情。断无珠履迹，闲见绿阴生。缥缈朱帘悄，丁东玉漏鸣。隔窗梅子落，绕屋笋竿成。几日落红雨，数声深处莺。午鸡人睡起，绕水看鱼行。","dynasty":"宋代","title":"春景闲院绿阴生"}
{"author":"刘辰翁","content":"阊阖祥光起，班行好语催。青郊随候应，黄道似初开。梦绕天门去，风从震地回。东西行白日，南北验清台。晓殿分龙角，春城转斗魁。中天符四七，人物万方来。","dynasty":"宋代","title":"春景阊阖开黄道"}
{"author":"刘辰翁","content":"万古衣冠旧，三朝历数新。青皇来远道，紫袖拜严宸。花日明簪冕，槐云舞佩绅。昭容当槛晓，宰相贺班春。索令分同列，传呼掖老臣。汉仪当日事，江汉四朝人。","dynasty":"宋代","title":"春景衣冠拜紫宸"}
{"author":"刘辰翁","content":"乱向残年定，东风息战尘。太平如可待，相见贺从新。自笑屠苏我，谁吹画角秦。几人天宝旧，重赏后元春。卖钏犹堪醉，簪花不恨贫。渊明今甲子，犹是晋时人。","dynasty":"宋代","title":"春景其一新年贺太平"}
{"author":"刘辰翁","content":"相过贺新元，干戈且息肩。不图垂老日，还见太平年。灰向昆明尽，春从待漏传。衣冠禾黍地，箫鼓杏花天。灯市嬉遗老，旗亭卧醉仙。山林闻好语，天下米三钱。","dynasty":"宋代","title":"春景其二新年贺太平"}
{"author":"刘辰翁","content":"人影光相乱，月明灯市开。依依随马去，故故逐人来。胜赏春三五，流光酒一杯。为君分绮席，同我上瑶台。扶路倾相就，分襟逝却回。玉山人醉矣，健到莫惊猜。","dynasty":"宋代","title":"春景明月逐人来"}
{"author":"刘辰翁","content":"故是春风起，香尘暖未曾。暮寒惊翠袖，春影乱华灯。泠浸朱门月，吹成碧海冰。沙河三五夜，火树几千层。金炬开莲岛，银花飐玉绳。一声清跸远，冷落内前棚。","dynasty":"宋代","title":"春景风起春灯乱"}
{"author":"刘辰翁","content":"云拥千溪断，霜溪万壑衰。自从回煖景，依旧是春姿。晴日云千叠，东风雨一池。还他新岁好，似我少年时。锦水桃千障，巫山柳十眉。时同天一笑，不敢恨衰迟。","dynasty":"宋代","title":"春景溪壑回春姿"}
{"author":"刘辰翁","content":"日出习池游，晴檐水不收。几回经草暗，一径带花流。汩汩何从至，青青自欲浮。但疑红雨涨，不似御沟愁。静听鸣金谷，行迷失玉钩。凌波罗袜润，大是断桥头。","dynasty":"宋代","title":"春景暗水流花径"}
{"author":"刘辰翁","content":"过雨山泉润，悠悠小水同。未嫌来脉细，更与曲池通。花径频违湿，苔沟暗入丛。却看萍破碧，未觉叶流红。涧壑千枝曲，乾坤一镜中。所嗟瓜地远，不得灌连筒。","dynasty":"宋代","title":"春景其一小水细通池"}
{"author":"刘辰翁","content":"小小回堤水，花阴寸步随。细难为灌圃，长是曲通池。乳窦仍从出，云根触处滋。又添晴滴沥，欲涨碧涟漪。新绿常如雨，流红未见诗。昆明鲸背浅，尽日絮沟迟。","dynasty":"宋代","title":"春景其二小水细通池"}
{"author":"刘辰翁","content":"采采香无据，游蜂与絮兼。轻吹无影落，仰抱有时粘。攲蕊栖难稳，垂跗采未嫌。花须纷更辨，柳雪误相沾。未碍餐能饱，贪看咽欲甜。吟安时失笑，往往似吾髯。","dynasty":"宋代","title":"春景仰蜂粘落絮"}
{"author":"刘辰翁","content":"深院停春雨，庭空鸟不鸣。自然清昼寂，尽是绿阴生。满眼成青幄，无人惜绛英。轻风低鼎篆，迟日上帘旌。远水明鸂鶒，平栏绕杜蘅。小窗临晋帖，误落剪刀声。","dynasty":"宋代","title":"春景绿阴生昼寂"}
{"author":"刘辰翁","content":"燕子来何晚，城春换物华。逢人能语语，随意入家家。故宇何堪恋，朱帘可得遮。王门深巷悄，谢墅夕阳斜。是处随芳草，无情似柳花。兴亡真阅遍，尽是主人差。","dynasty":"宋代","title":"春景燕子家家入"}
{"author":"刘辰翁","content":"燕子故依人，重来迹已陈。主楼空舞地，林木自巢春。无复郊迎乙，惟应语诉辛。乾坤一枝土，风雨画梁身。荒草歌尘远，颓松社屋新。寻常空巷里，忆着旧家贫。","dynasty":"宋代","title":"春景春燕巢林"}
{"author":"刘辰翁","content":"游子江南老，美人浙水阴。风光何冉冉，花木自深深。蘋渚藏妃怨，兰皋寄屈吟。飘香迷去路，种子约青林。远浦归帆兴，芳洲来暮心。天寒人倚竹，目断去鸿沈。","dynasty":"宋代","title":"春景浙江花木深"}
{"author":"刘辰翁","content":"天地孤舟客，东风是处家。偶然乘兴远，不拟乱春华。牢落无茶具，飘零自钓槎。误将青箬笠，撑入碧桃花。路断云相觅，溪深柳又斜。忽闻鸡犬近，随处有桑麻。","dynasty":"宋代","title":"春景其一孤舟乱春华"}
{"author":"刘辰翁","content":"罨画来兼往，孤舟自若耶。悠悠信溪路，籍籍乱春华。今古三高客，乾坤一叶家。泛桃冲雨过，穿柳带烟斜。下水随飞燕，移梢为惜花。日斜归兴急，恐或见胡麻。","dynasty":"宋代","title":"春景其二孤舟乱春华"}
{"author":"刘辰翁","content":"晴日孤舟好，溪流带岸斜。浮游忘世虑，烂熳乱春华。朝共渔穿港，暮随鸥宿沙。却知桃有路，惟见柳无涯。蓑舞村村酒，罾歌处处花。群仙惊再见，留宿武陵家。","dynasty":"宋代","title":"春景其三孤舟乱春华"}
{"author":"刘辰翁","content":"有客孤舟里，风平日又嘉。未须怜岁晚，从此乱春华。自扣舷三版，相将水一涯。前村随柳色，昨夜宿桃花。鸥浴波翻锦，渔歌影入霞。江头稠杏暗，子美四娘家。","dynasty":"宋代","title":"春景其四孤舟乱春华"}
{"author":"刘辰翁","content":"静似长门里，初晴未暑时。悠悠销白日，冉冉上游丝。白发因风起，青虫映户垂。墙阴双蝶远，花影一帘迟。新垒乾泥絮，晴衙散蜜脾。鸟惊梅子落，深院客争棋。","dynasty":"宋代","title":"春景游丝白日静"}
{"author":"刘辰翁","content":"辇路垂垂柳，昆明寂寂流。近天高翠叶，映日暗金沟。眠起当前殿，萎蕤拂御舟。锁成三阁暮，流出六宫愁。桐影题难立，杨花宕不收。至今寒食雨，堕泪曲江头。","dynasty":"宋代","title":"春景柳叶暗金沟"}
{"author":"刘辰翁","content":"老子情如海，花无醉后新。飞来如许雪，减却不多春。轻薄随流水，颠狂落近邻。犹寒犹未晚，半雨半成尘。拾翠危无路，残红老得人。清晨添酒量，日日是芳辰。","dynasty":"宋代","title":"春景花飞减却春"}
{"author":"刘辰翁","content":"春又不知暮，城荒独至今。楼台花下远，草木雨中深。寒食无烟绿，颓垣有月侵。荒苔随意古，落子又成阴。邻笛残兵泪，胡琴故国心。废兴天不语，钟鼓遍园林。","dynasty":"宋代","title":"春景城春草木深"}
{"author":"刘辰翁","content":"春色阑珊去，朱门懒梦华。悠悠看蝶翅，往往在邻家。暖日明金谷，光风媚浣沙。似闻携手笑，疑有隔墙花。望眼穿银汉，香尘透绿纱。是谁窥宋玉，憔悴一枝斜。","dynasty":"宋代","title":"春景春色在邻家"}
{"author":"刘辰翁","content":"寒曾欺我倒，今日是和风。吹面浓春酒，开怀受化工。未知来暖律，政似识癯翁。大袖犹堪满，衰颜欲更红。鬓如新柳动，鼻与暗香通。天上知何信，千花一笑中。","dynasty":"宋代","title":"春景吹面"}
{"author":"刘辰翁","content":"星炬乱林鸦，火城标赤霞。端门开璧月，散树合银花。光燄摇千尺，扶疏转九华。昭回三阁近，凿落万枝斜。玉李迷天象，金莲出内家。龙光如海蜃，犹有误连车。","dynasty":"宋代","title":"春景火树银花合"}
{"author":"刘辰翁","content":"当年唐殿阁，何似道人庵。闲日长如此，薰风来自南。清香吹不断，大暑故如惔。静见花阴午，凉添竹径三。客遮前席坐，人卧北窗酣。别墅棋边急，闲将赤壁谈。","dynasty":"宋代","title":"夏景薰风自南来"}
{"author":"刘辰翁","content":"入夏可曾晴，阴阴众绿成。但惊春尽去，谁信雨中生。一月须梅润，千林但叶声。荷边蒲猗傩，桑外笋峥嵘。芳草非无恨，新条各向荣。秧田禾似浪，满眼几时平。","dynasty":"宋代","title":"夏景其一夏雨生众绿"}
{"author":"刘辰翁","content":"无人嫌夏雨，众木共欣荣。已办黄梅熟，还将绿叶生。送春无物色，尽日是檐声。处处桑麻长，阴阴桃李成。风翻蒲水白，烟共草天平。山色沈冥久，朝来两黛横。","dynasty":"宋代","title":"夏景其二夏雨生众绿"}
{"author":"刘辰翁","content":"雨过残春远，晴天半入梅。草根馀落照，花润只深苔。山共朱帘捲，庭无蜡屐来。翠钱流地满，珠靥照人开。寂寂承残霤，青青绕废台。唾茸宫壁在，残月照馀哀。","dynasty":"宋代","title":"夏景雨过苔花润"}
{"author":"刘辰翁","content":"既雨失阴霾，天怜万灶蛙。是虽犹暑润，亦自觉晴佳。早见瓢翻海，今无漏透阶。但能开晚景，粗足慰人怀。山翠光浮玉，涂泥软衬鞋。一帘花露影，醉眼为渠揩。","dynasty":"宋代","title":"夏景既雨晴亦佳"}
{"author":"刘辰翁","content":"树晚晴犹湿，好风如故长。翛然林下意，进似雨时凉。坐觉茅容徙，来看吕政忙。飘萧初似暑，淅沥转成霜。倚袖岚添翠，题秋叶欲黄。不知兼露下，河汉芰荷香。","dynasty":"宋代","title":"夏景树湿风凉进"}
{"author":"刘辰翁","content":"松影夏天云，凉开一院新。若无如此暑，可以健于人。风外潮声起，林间客欠伸。自怜三伏日，重得百年身。鹤唳如轻举，儿扶更怒嗔。下山逢急雨，为洗覆车尘。","dynasty":"宋代","title":"夏景其一松凉夏健人"}
{"author":"刘辰翁","content":"天地若为容，凉阴何处逢。困人惟夏日，健我是云松。雨立三千丈，风生一万重。如餐华峰藕，不藉葛陂龙。脱帽苍虬笑，披衣病鹤松。月明天似水，归路踏芙蓉。","dynasty":"宋代","title":"夏景其二松凉夏健人"}
{"author":"刘辰翁","content":"野处阙过逢，投巾仰露空。萧萧松下老，洒洒顶门风。暑不容章甫，天犹念秃翁。昂霄潮汹汹，落雪鬓蓬蓬。搔首平生事，忘形半醉中。蓬莱归去路，潦倒笑臣同。","dynasty":"宋代","title":"夏景露顶洒松风"}
{"author":"刘辰翁","content":"狭世清风少，清风不受催。惟应松下有，肯向坐间来。襟袖元如水，山林自少埃。遂惊弘景宅，不是楚王台。柳巷无人扫，柴门尽日开。是谁前喝道，空遣鹤飞回。","dynasty":"宋代","title":"夏景清风松下来"}
{"author":"刘辰翁","content":"不可居无竹，清风动满林。长无如夏日，凉不绝予襟。安得秋如许，能令午正阴。两间何舋舋，三径自深深。簟玉翻如水，檐冰语至今。故人千万里，明月两知心。","dynasty":"宋代","title":"夏景林风凉不绝"}
{"author":"刘辰翁","content":"何可无乔木，多年雨露成。是间凉意别，长夏绿阴生。日度云旗影，风含涧水声。能令霜六月，不待月三更。翠幄宜琴枕，枯棋就石枰。五楸朝又暮，故国可胜情。","dynasty":"宋代","title":"夏景乔木生夏凉"}
{"author":"刘辰翁","content":"一室兰香满，阴阴夏木成。炎光虽自酷，霜意自含清。佩玉传风马，钩帘下水精。燕台无六月，楚户忽三更。冷袖藏冰藕，凉蟾满露茎。江湖无雁信，诗鬓自先惊。","dynasty":"宋代","title":"夏景清室夏含霜"}
{"author":"刘辰翁","content":"八尺横斜簟，寒光凝不流。引教凉到我，坐觉意先秋。溽暑收梅雨，清风度竹楼。湘纹殊似水，班扇未应愁。冷逼金茎润，温便玉臂柔。颇哀城市悄，斗米换衾裯。","dynasty":"宋代","title":"夏景凉引簟先秋"}
{"author":"刘辰翁","content":"日在天无二，明明夏盛时。到今虽可爱，非火孰能为。谩把薰弦语，难禁坐甑炊。未应一杯水，能沃九华枝。王屋飞犹在，昆冈事可知。未须频梦灶，倏忽看崦嵫。","dynasty":"宋代","title":"夏景盛夏火为日"}
{"author":"刘辰翁","content":"莲欲成房去，三三两两空。摘来中有子，坠处粉尤红。已镂冰为藕，谁将翠作蓬。半妆摇越棹，一水腻秦宫。濯濯含秋露，亭亭立晓风。么荷因见忆，憔悴感青铜。","dynasty":"宋代","title":"夏景莲房坠粉红"}
{"author":"刘辰翁","content":"竹可淋漓画，难将竹影临。寂寥谁布地，琐碎总如金。密处开为径，疏时舞又阴。汗青销作字，翡翠屑成林。弄月平分破，临风凿落斟。锵然声入耳，忽认是徽琴。","dynasty":"宋代","title":"夏景竹影金琐碎"}
{"author":"刘辰翁","content":"余自乙亥上元，诵李易安《永遇乐》，为之涕下。今三年矣。每闻此词，辄不自堪，遂依其声，又托之易安自喻。虽辞情不及，而悲苦过之。璧月初晴，黛云远淡，春事谁主。禁苑娇寒，湖堤倦暖，前度遽如许。香尘暗陌，华灯明昼，长是懒携手去。谁知道，断烟禁夜，满城似愁风雨。宣和旧日，临安南渡，芳景犹自如故。缃帙流离，风鬓三五，能赋词最苦。江南无路，鄜州今夜，此苦又谁知否。空相对，残红无寐，满村社鼓。","dynasty":"宋代","tags":"婉约，元宵节，写景，抒情，怀旧","title":"永遇乐·璧月初晴"}
{"author":"刘辰翁","content":"百千孙子子，八十老翁翁。人间天下清福，阅世苦难同。谁叹东门猎倦，谁笑南阳舞罢，万事五更钟。但愿人长久，聊复进杯中。故侯瓜，丞相柏，大夫松。诸公健者安在，春梦转头空。可笑先生无病，病在枕流漱石，福至自然通。聋者固多笑，一笑更治聋。","dynasty":"宋代","title":"水调歌头"}
{"author":"刘辰翁","content":"无肠可断听花雨。沈沈已是三更许。如此残红那得住。一春情绪。半生羁旅。寂寞空山语。霖铃不是相思阻。四十平分犹过五。渐远不知何杜宇。不如归去。不如归去。人在江南路。","dynasty":"宋代","title":"青玉案（暮春旅怀）"}
{"author":"刘辰翁","content":"此处情怀欲问天，相期相就复何年。行过章江三十里，泪依然。早宿半程芳草路，犹寒欲雨暮春天。小小桃花三两处，得人怜。","dynasty":"宋代","tags":"相思，离别，悲伤","title":"山花子·此处情怀欲问天"}
{"author":"刘辰翁","content":"寂寂复寂寂，此月古时明。银河也变成陆，灰劫断槎横。历落英雄孺子，灭没龙光牛斗，胜败黯然平。玉笛叫空阔，终有故人情。雁南飞，乌绕树，鹤归城。问君有酒，何不鼓瑟更吹笙。我饮呜呜起舞，我舞僛僛白发，顾影可怜生。旧日中秋客，几处几回晴。","dynasty":"宋代","title":"水调歌头"}
{"author":"刘辰翁","content":"问海棠花下，又何如、玄都观中游。叹佺巢蜀锦，常时不数，前度何稠。谁见宣华故事，歌舞簇遨头。共是西江水，不解西流。在处繁华如梦，梦占人年少，生死堪羞。任倾城倾国，风雨一春休。醉逢君、何须有约，醉留君、系不住扁舟。空又失，花前一笑，绿尽芳洲。","dynasty":"宋代","title":"八声甘州（和汪士安海棠下先归，前是观桃水东，至其乡真常观）"}
{"author":"刘辰翁","content":"匆匆何须惊觉，唤草庐人起。算成败利钝，非臣逆睹，至死后已。又何似、采桑八百，看蚕夜织小窗里。漫二升自苦，教人吊卧龙里。别有佳人，追桃恨李。拥凝香绣被。争知道、壮士悲歌，萧萧正度寒水。问荆卿、田横古墓，更谁载酒为君酹。过霜桥落月，老人不见遗履。置之勿道，逝者如斯，甚矣衰久矣。君其为吾归计，为耕计。但问某所泉甘，何乡鱼美。此生不愿多才艺。功名马上兜鍪出，莫书生、误尽了人间事。昔年种柳江潭，攀枝折条，噫嘻树犹如此。登高一笑，把菊东篱，且复聊尔耳。试回首、龙山路断，走马台荒，渭水秋风，沙河夜市。休休莫莫，毋多酌我，我狂最喜高歌去，但高歌、不是番腔底。此时对影成三，呼娥起舞，为何人喜。","dynasty":"宋代","title":"莺啼序（感怀）"}
{"author":"刘辰翁","content":"明月几万里，与子共中秋。古今良夜如此，寂寂几时留。何处胡笳三弄，尚有南楼余兴，风起木飕飕。白石四山立，玉露下平洲。醉青州，歌赤壁，赋黄楼。人间安得十客，谭笑发中流。看取横江皓彩，犹似沈河白璧，光气彻天浮。举首快哉去，灯火见神州。","dynasty":"宋代","title":"水调歌头（中秋口占）"}
{"author":"刘辰翁","content":"正何须、阳关肠断，吴姬苦劝人酒。中年怀抱萦萦处，看取伴烟和柳。柳摇首。笑飞到家山，已是酴醿后。留连话旧。同溪上儿童，颇曾见我，有此故人否。相逢地，还忆今宵三韭，青山只了迎候。东风自送归帆去，吹得乱红沾袖。暮云皱。听杜宇高高，啼向无何有。江花垂手。任春色重来，江花更好，难可少年又。","dynasty":"宋代","title":"摸鱼儿"}
{"author":"刘辰翁","content":"后半月闻报，赋此。向来人道，真个胜周公。燕然眇。浯溪小。万世功。再建隆。十五年宇宙，宫中赝。堂中伴。翻虎鼠，搏F37D雀，覆蛇龙。鹤发庞眉，憔悴空山久，来上东封。便一朝符瑞，四十万人同。说甚东风。怕西风都人窃议者称西头。甚边尘起，渔阳惨。霓裳断。广寒宫。青楼杳都城籍妓皆隶歌舞，无敢犯。朱门悄。镜湖空。里湖通葛岭瞰里湖，无敢过。大纛高牙去，人不见，港重重。斜阳外，芳草碧，落花红。抛尽黄金无计，方知道、前此和戎。但千年传说，夜半一声铜。何面江东。","dynasty":"宋代","title":"六州歌头"}
{"author":"刘辰翁","content":"暑绤衣能几，长流汗似痁。惶惶何慄慄，赫赫复炎炎。安得三庚度，犹如十日兼。坐惊惭背浃，不是泪襟沾。汤饼何堪试，煎茶可更添。可人娇熨玉，频起立风檐。","dynasty":"宋代","title":"夏景炎赫衣流汗"}
{"author":"刘辰翁","content":"万叶胜花开，莲香雨送来。欲知凉可爱，政是梦初回。未拟华胥转，谁将绣户推。棹歌摇别浦，裙影湿阳台。天上霓裳断，人间羯鼓催。酒醒茎露渴，狂引碧筒杯。","dynasty":"宋代","title":"夏景梦回莲叶雨"}
{"author":"刘辰翁","content":"老厌人间热，单衣就冷泉。不知清到骨，故欲转装绵。萝月满襟雪，松风半臂仙。顿疏桃竹莹，拟就柳花眠。倚倦思燕玉，全生愿蜀毡。温汤无去路，搔首听潺湲。","dynasty":"宋代","title":"夏景其一衣冷欲装绵"}
{"author":"刘辰翁","content":"石洞元无暑，泉声洒面凉。衣疑中夜冷，绵欲此时装。洒洒惊荷雨，披披变葛霜。拟将洴澼絖，换却薄罗裳。中道怜班女，温言忆楚王。骊山在何许，我更念温汤。","dynasty":"宋代","title":"夏景其二衣冷欲装绵"}
{"author":"刘辰翁","content":"俗子高门走，那知物意嫌。婆娑中避暑，褦襶早趋炎。楚楚朝衣格，峨峨古帽檐。夤缘三伏谒，瞻仰上官严。尚说毛寒慄，宁辞背汗沾。寄言乡里者，贷我北窗眠。","dynasty":"宋代","title":"夏景褦襶子"}
{"author":"刘辰翁","content":"是事不堪闻，清泉独可亲。翛然携鬓影，聊以洁尘襟。帘泻千年雨，蓝拖百尺绅。能令肝肺雪，更遣芰荷新。京洛昏沈梦，江湖淡荡身。一瓢明月燕，并洗脱靴嗔。","dynasty":"宋代","title":"夏景清泉洁尘襟"}
{"author":"刘辰翁","content":"梦破芙蓉雨，蛾眉琐绿窗。悠悠思远道，采采涉长江。北渚浮湘水，西兴渡越邦。波穿红锦乱，影转画桡双。花路迷相问，菱歌远失腔。扣舷惊水鸟，晼晚笑吴憃。","dynasty":"宋代","title":"夏景涉江采芙蓉"}
{"author":"刘辰翁","content":"盛世佳公子，明光避暑曾。调冰初入水，和水亦成冰。鸣佩朝仪凤，扬鞲夕臂鹰。汲来金碗脱，搅碎玉崚嶒。一吸风林壑，重倾雪肺膺。琼姬持袖举，疑饮露盘升。","dynasty":"宋代","title":"夏景公子调冰水"}
{"author":"刘辰翁","content":"畏日才宵匿，谁教烛又添。明虽无可恶，看得故成炎。漏永风如禁，膏残饮未厌。万枝何用许，一点有人嫌。蛾命那知惜，虫花懒复占。吴牛应自笑，何事畏银蟾。","dynasty":"宋代","title":"夏景炎宵恶明烛"}
{"author":"刘辰翁","content":"自不容无雨，行云尽日劳。来来方汗漫，递递看崇高。一气埋飞鸟，层阴压戴鳌。前驱淝水阵，后至浙江涛。羊角天帆席，龙身海桔槔。鸿蒙惊久别，握手重相遭。","dynasty":"宋代","title":"夏景行云递崇高"}
{"author":"刘辰翁","content":"寒食谁家烛，红香蜡更鲜。晶荧侯邸盛，日暮汉宫传。永巷花同闭，长门柳又眠。人间金谷火，天上蜜脾烟。食客三千履，皇恩四百年。回思诸葛井，流涕阵图边。","dynasty":"宋代","title":"春景汉宫传蜡烛"}
{"author":"刘辰翁","content":"老去尚呼张丈，醉中自惜熊儿。越王台上鹧鸪啼。三朝臣不遇，无复好文时。情绪幽幽似结，鬓丝索索禁吹。病来魂不到相思。散人腰已散，倚杖叹吾衰。","dynasty":"宋代","title":"临江仙·老去尚呼张丈"}
{"author":"刘辰翁","content":"问春来未。也似辛壬癸。如此男儿五十，又过却、孔融二。画堂孙子子。新桃如故垒。不管明朝后日，春满眼、是千岁。","dynasty":"宋代","title":"霜天晓角（寿康臞山）"}
{"author":"刘辰翁","content":"暑绤衣能几，长流汗似痁。惶惶何慄慄，赫赫复炎炎。安得三庚度，犹如十日兼。坐惊惭背浃，不是泪襟沾。汤饼何堪试，煎茶可更添。可人娇熨玉，频起立风檐。","dynasty":"宋代","title":"夏景炎赫衣流汗"}
{"author":"刘辰翁","content":"多年绿幕黄帘，瓶花黯黯无谁主。荀陈迹远，燕吴路断，何人星聚。四圣楼台，水仙华表，冷烟和雨。但徘徊梦想，美人不见，空犹记、铁炉步。过尽凉风天末，坠华笺、行行飞翥。一端翠织，锦鲸茅屋，天吴惊舞。念我何辰，涸阴冰子，生怜金虎。恨儿痴不了，山川悠缅，共君黉宇。","dynasty":"宋代","title":"水龙吟·多年绿幕黄帘"}
{"author":"刘辰翁","content":"零露下长洲。云翻海倒流。素娥深、不到西楼。忽觉断潮归去也，饮不尽、一轮秋。城外土馒头。人能饮恨不。古人不见使吾愁，莫有横江孤鹤过，来伴我、醉中游。","dynasty":"宋代","title":"唐多令·零露下长洲"}
{"author":"刘辰翁","content":"风雨欺人后，枝头已自疏。鸟啼因散去，花落是惊馀。冲雨知何许，流声已瞥如。不应红颤雨，犹似暗沾裾。青子疑弹雀，红桃借网鱼。开元宫更远，王母寄谁书。","dynasty":"宋代","title":"春景鸟散馀花落"}
{"author":"刘辰翁","content":"岂敢讼穹穹，何堪败愿丰。云乎难致雨，伯也实司风。长是垂将合，吹之使不同。不思商怨后，但霸楚称雄。已脱知臣罪，不诛无岁功。皇恩惩使悔，终念小心仝。","dynasty":"宋代","title":"夏景讼风伯"}
{"author":"刘辰翁","content":"枯寒生晚，复何似、张绪少年时意。薄命不逢何至此，满眼啼妆龋齿。城是城非，年来年去，万八千能几。半痴半了，更痴儿计孙计。回首仕已半生，仕何如已，已矣羞拈起。幸有橘丸丸日大，且复从公围戏。若论弹文，更书谤箧，吾历无馀纸。多年致仕，大都有甚恩例。","dynasty":"宋代","title":"念奴娇·枯寒生晚"}
{"author":"刘辰翁","content":"嫩绿如新，娇莺似旧，今吾非故。空山过雨，睍完留春春去。似尊前曲曲阳关，行人回首江南处。漫停云低黯，征衫憔悴，酒痕犹污。欲语。浑未住。记匹马经行，风林烟树。家山何在，想见绿窗啼雾。又何堪满目凄凉，故园梦里能归否。但数声、惊觉行云，重蕧最是一人称好处。昨日小春留得住。梅花信信望东风，须待公归香满路。年时今已度。长是巴山深夜雨。宣又召，凯还簇簇，要见寿觞举。扫尽窝蜂闲绣斧。叠鼓春声欢岁暮。燕台剑履趣锋车，银信低低传好语。紫貂裘脱与。肘印累累映三组。但重省，西来斗水，忘却爱卿取。","dynasty":"宋代","title":"琐窗寒（和巽吾闻莺）"}
{"author":"刘辰翁","content":"深院停春雨，庭空鸟不鸣。自然清昼寂，尽是绿阴生。满眼成青幄，无人惜绛英。轻风低鼎篆，迟日上帘旌。远水明鸂鶒，平栏绕杜蘅。小窗临晋帖，误落剪刀声。","dynasty":"宋代","title":"春景绿阴生昼寂"}
{"author":"刘辰翁","content":"此寺创何年，人间几变迁。山空千万古，声集两三蝉。振木缲馀茧，凭风咽断弦。助成骚国晚，惊破少林禅。喧寂闻尘外，炎凉落照边。客来悲世事，虫语暮钟连。","dynasty":"宋代","title":"夏景蝉声集古寺"}
{"author":"刘辰翁","content":"松偃成阴，荷香去暑。过溪似是东林路。不知宿昔有谁来，寺门同听催诗雨。北马依风，凉蝉咽暮。城门半带东陵圃。江南不是米元晖，无人更得沧洲趣。","dynasty":"宋代","title":"踏莎行"}
{"author":"刘辰翁","content":"九日各堪爱，西风岁岁深。长因思往事，忽已至于今。不谓秋将晚，几如老见侵。篱边成独往，天际起轻阴。此会知谁健，明朝肯重寻。山高休更上，别自有伤心。","dynasty":"宋代","title":"秋景于今九日"}
{"author":"刘辰翁","content":"去日江南梅未花，归来芳草涨天涯。驰驱斥堠八千里，梦寐青原十万家。白叟倚门清燕寝，黄童骑马学胡笳。八陵尽是燕京路，想为孤楸讯暮鸦。","dynasty":"宋代","title":"寿周耐轩府尹"}
{"author":"刘辰翁","content":"卿在郎星上，瑶台第一层。已如金掌迥，又得月华升。近与公相似，清如贵未曾。铜仙千尺表，玉指一轮冰。天下名公子，秋风老茂陵。衰兰千里道，垂泪记觚棱。","dynasty":"宋代","title":"秋景卿月升仙掌"}
{"author":"刘辰翁","content":"春入番江雨。满湖山、莺啼燕语，前歌后舞。闻道行骢行且止，却听谯楼更鼓。正未卜、阴晴同否。老子胸中高小范，这精神、堪更开封府。新治足，旧民苦。扁舟浩荡乘风去。看莱衣、思贤堂上，寿觞朝举。六十二三前度者，敢望香山老傅。又过了、午年端午。采采菖蒲三三节，寄我公、矫矫扶天路。重归衮，到相圃。","dynasty":"宋代","title":"金缕曲（奇番总管周耐轩生日）"}
{"author":"刘辰翁","content":"看人削树成槎，布帆海上秋风浪。白头坡老，知津水手，倚桄榔杖。九点齐州，半生髀肉，烟尘苍莽。但北窗梦转，青阴满眼，抚陈迹、玩新涨。世事艰难已遍，笑而今、不堪重想。龙筋虎骨，根深伏兔，擎空千丈。礼乐文章，终须梦卜，南人为相。问凌烟生面，他时仿佛，似何人像。","dynasty":"宋代","title":"水龙吟·看人削树成槎"}
{"author":"刘辰翁","content":"莲欲成房去，三三两两空。摘来中有子，坠处粉尤红。已镂冰为藕，谁将翠作蓬。半妆摇越棹，一水腻秦宫。濯濯含秋露，亭亭立晓风。么荷因见忆，憔悴感青铜。","dynasty":"宋代","title":"夏景莲房坠粉红"}
{"author":"刘辰翁","content":"何须翦纸。依旧一团圆照水。莫倚空寒。柳下池边也只般。君何忽忽。宇宙人生都是客。月在云端。人自愁人不解看。","dynasty":"宋代","title":"减字木兰花·何须翦纸"}
{"author":"刘辰翁","content":"花下同游迹，令人念旧惊。如何春草碧，尽向客愁生。南浦随人色，芳洲拾翠情。凌波尘渺渺，满地绿菁菁。冢上何堪没，人间总未平。池塘新梦破，时复下阶行。","dynasty":"宋代","title":"春景碧草生旧迹"}
{"author":"刘辰翁","content":"闲思十八年前，依稀正是公年纪。铜驼陌上，乌衣巷口，臣清如水。是处风筝，满城昼锦，儿郎俊伟。但幅巾藜杖，低垂白鬓，用与绮、问何里。最忆他年甘旨。也曾经、三仕三已。至今结习，馀年未了，业多生绮。安得滕廛，移将近市，长薰晋鄙。望福星炯炯，西江千里，待公来社。","dynasty":"宋代","title":"水龙吟其二和清江李侯士弘来寿"}
{"author":"刘辰翁","content":"魏家品是君王后。岂比昭容袖。风吹满院绣囊香。谁赐大师师号、退昭阳。飞霞一落无根蒂。空堕重华泪。离披正午盛时休。闲为思王重赋、洛神愁。","dynasty":"宋代","title":"虞美人·魏家品是君王后"}
{"author":"刘辰翁","content":"芸香天上宴，不到野人居。见说星期夕，闲将腹晒书。笑人操犊鼻，容我辟蟫鱼。小勿欺椰子，中从著石渠。从他便是懒，乞汝巧相如。此日何堪负，馀暄献纳疏。","dynasty":"宋代","title":"秋景晒书"}
{"author":"刘辰翁","content":"四顾欲何之，逢秋出自悲。万山青未了，一叶落何危。未肯哀穷巷，还因立别歧。有风惊槁木，如鸟坠高枝。梧柳同如此，江湖事可知。月明疏影出，踏踏露巢攲。","dynasty":"宋代","title":"秋景其二出逢危叶落"}
{"author":"刘辰翁","content":"里门高，里门坏，百年风雨何足怪。但怜谁受沐猴烹，子孙不见乌江败。人人知笑不知戒，春草茫茫雉争界。","dynasty":"宋代","title":"里门高"}
{"author":"刘辰翁","content":"红敧醉袖殢阑干。夜将阑。去难拚。烧蜜调蜂，重照锦团栾。春到洞房深处暖，方知道，月宫寒。枝枝红泪不曾乾。背人弹。语羞檀。欲睡心情，一似梦惊残。正自朦胧花下好，银烛里，几人看。","dynasty":"宋代","title":"江城子其四海棠花下烧烛词"}
{"author":"刘辰翁","content":"海山昏，寒云欲下，低低压吹帽。平沙浩浩。想关塞无烟，时动衰草。苏郎卧处愁难扫。江南春不到。但怅望、雪花夜白，人间憔悴好。谁知广寒梦无憀，丁宁白玉炼，不关怀抱。看清浅、桑田外，尘生热恼。待说与、天公知道。期腊尽春来事宜早。更几日、银河信断，梅花容易老。","dynasty":"宋代","title":"花犯·海山昏"}
{"author":"刘辰翁","content":"正何须、阳关肠断，吴姬苦劝人酒。中年怀抱萦萦处，看取伴烟和柳。柳摇首。笑飞到家山，已是酴醿后。留连话旧。同溪上儿童，颇曾见我，有此故人否。相逢地，还忆今宵三韭，青山只了迎候。东风自送归帆去，吹得乱红沾袖。暮云皱。听杜宇高高，啼向无何有。江花垂手。任春色重来，江花更好，难可少年又。","dynasty":"宋代","title":"摸鱼儿"}
{"author":"刘辰翁","content":"空谷无花，新篘有酒，去年穷胜今年。蛩吟蛩和，且省费蛮笺。闻说先生去也，江南岸、缚草为船。依然在，山栖寒食，路断却归廛。老人，三又两，清风作供，晴日生烟。但高高杜宇，不办行缠。几度披衣教我，二升内、煮石烧铅。休重道，玉龙无孔，夜夜叫穿天。","dynasty":"宋代","title":"满庭芳（草窗老仙歌满庭芳寿余，勉次原韵）"}
{"author":"刘辰翁","content":"十岁儿童，看骑竹、花阴满城。与新第、桐乡孙子，高下齐生。倚枕不寻柯下梦，举头自爱橘中名。但有时、米价问如何，公助平。东西塾，听书声。长短卷，和诗成。总神仙清福，前辈家庭。试问凌烟图相国，何如洛寺写耆英。甚天公、属意富民侯，银信青。","dynasty":"宋代","title":"满江红（寿某翁）"}
{"author":"刘辰翁","content":"风露小瀛洲。斜河倒海流。人间尘、不到琼楼。错向五陵陵上望，几回月、几回秋。落日太湖头。垂虹今是不。醉尊前、往往成愁。便有扁舟西子在，无汗漫、与君游。","dynasty":"宋代","title":"唐多令·风露小瀛洲"}
{"author":"刘辰翁","content":"乱后新烟少，村村自物华。周遭溪上柳，烂熳路傍花。独独人沽酒，行行客卖瓜。絮迷三户曲，香满四娘家。清汴龙舟远，玄都燕麦斜。琵琶鞍路悄，应念浣溪纱。","dynasty":"宋代","title":"春景其二村村自花柳"}
{"author":"刘辰翁","content":"又非他、今年晴少，海棠也恁空过。清赢欲与花同梦，不似蝶深深卧。春怜我。我又自、怜伊不见侬赓和。已无可奈。但愁满清漳，君归何处，无泪与君堕。春去也，尚欲留春可可。问公一醉能颇。钟情剩有词千首，待写大招招些。休阿那。阿那看、荒荒得似江南麽。老夫婆娑。问篱下闲花，残红有在，容我更簪朵。","dynasty":"宋代","title":"摸鱼儿（甲午送春）"}
{"author":"刘辰翁","content":"不可居无竹，清风动满林。长无如夏日，凉不绝予襟。安得秋如许，能令午正阴。两间何舋舋，三径自深深。簟玉翻如水，檐冰语至今。故人千万里，明月两知心。","dynasty":"宋代","title":"夏景林风凉不绝"}
{"author":"刘辰翁","content":"老厌人间热，单衣就冷泉。不知清到骨，故欲转装绵。萝月满襟雪，松风半臂仙。顿疏桃竹莹，拟就柳花眠。倚倦思燕玉，全生愿蜀毡。温汤无去路，搔首听潺湲。","dynasty":"宋代","title":"夏景其一衣冷欲装绵"}
{"author":"刘辰翁","content":"官路行人老，梅开客过时。徘徊深动兴，放浪自吟诗。水驿兼山驿，南枝更北枝。终然无一句，何以寄相思。岁月题梁在，风霜牧笛知。北人休系马，馀恨寄他谁。","dynasty":"宋代","title":"冬景官梅动诗兴"}
{"author":"刘辰翁","content":"花几许，已报八分催。却问主人何处去，且容老子个中来。花外主人回。年时客，如今安在哉。正喜锦官城烂漫，忽惊花鸟使摧颓。世事只添杯。时有称宣使折花者，盖诈也，托以肆陵慢。","dynasty":"宋代","title":"忆江南"}
{"author":"刘辰翁","content":"寒食掩柴荆，春郊无意行。极知三日近，并觉四邻清。绿暗鸦衔纸，晴明笛卖饧。朱陈前社远，王谢断烟横。鹤表怜城冢，鲭盘冷客卿。昭丘茅屋破，千载见人情。","dynasty":"宋代","title":"春景寒食四邻清"}
{"author":"刘辰翁","content":"金茎露，金茎露，绝胜九霞觞。挼碎菊花如玉屑，满盘和月咽风香。不老是丹方。六十七，六十七，七岁见端平。记得是秋除目好，近年大路到南京。楚制起诸生。","dynasty":"宋代","title":"法驾导引（寿吴蒙庵）"}
{"author":"刘辰翁","content":"未信仙都子，曾识老仙翁。卿卿少年去後，心与道人同。挥麈不须九锡，开阁苦无长物，闲日醉千锺。一笑欠伸起，儿戏大槐中。友彭聃，招园绮，傲乔松。年来多惯世事，莫莫恼司空。等得三朝好老，恰则而今虚左，梅信已先通。富贵正不免，从此学痴聋。","dynasty":"宋代","title":"水调歌头·未信仙都子"}
{"author":"刘辰翁","content":"长欲语，欲语又蹉跎。已是厌听夷甫颂，不堪重省越人歌。孤负水云多。羞拂拂，懊恼自摩挲。残烛不教人径去，断云时有泪相和。恨恨欲如何。","dynasty":"宋代","title":"双调望江南（赋所见）"}
{"author":"刘辰翁","content":"拍瓮春醅动。洞庭霜、压绿堆黄，林苞堪贡。况有老人潭边菊，摇落赏心入梦。数百岁、半来许中。儿女牵衣团栾处，绕公公、愿献生申颂。公性歰，待重风。人生一笑何时重。奈今朝、有客无鱼，有鱼留冻。何似尊前斑斓起，低唱浅斟齐奉。也不待、烹龙炰凤。此会明年知谁健，说边愁、望断先生宋。醒最苦，醉聊共。","dynasty":"宋代","title":"金缕曲/贺新郎"}
{"author":"刘辰翁","content":"睡眼青阴欲午。当户小风轻暑。倦近碧阑干，斜影却扶人去。无绪。无绪。落落一襟轻举。","dynasty":"宋代","title":"如梦令·睡眼青阴欲午"}
{"author":"刘辰翁","content":"怎知他、春归何处，相逢且尽尊酒。少年袅袅天涯恨，长结西湖烟柳。休回首。但细雨断桥，憔悴人归后。东风似旧。问前度桃花，刘郎能记，花复认郎否。君且住，草草留君剪韭。前宵更恁时候。深杯欲共歌声滑，翻湿春衫半袖。空眉皱。看白发尊前，已似人人有。临分把手。叹一笑论文，清狂顾曲，此会几时又。","dynasty":"宋代","title":"摸鱼儿酒边留同年徐云屋三首其一"}
{"author":"刘辰翁","content":"燕子故依人，重来迹已陈。主楼空舞地，林木自巢春。无复郊迎乙，惟应语诉辛。乾坤一枝土，风雨画梁身。荒草歌尘远，颓松社屋新。寻常空巷里，忆着旧家贫。","dynasty":"宋代","title":"春景春燕巢林"}
{"author":"刘辰翁","content":"是他家、绛唇翠袖，可容卿有功否。相思不到胭脂井，只隔东林烟柳。春去又。漫一夜东风，吹得花成旧。无人举酒。但照影堤流图他红泪，飘洒到襟袖。人间事，大半归谋诸妇。不如意十八九。敲门夜半窥园李，赤脚玉川惊走。何处有。更灸烛风流，看到人归后。休休回首。笑旧日园林，佺巢曾园洞中楼名蜀锦平园亭名，处处可携手。","dynasty":"宋代","title":"摸鱼儿（今岁海棠迟开半月，然一夕如雪，无饮余者，赋此寄恨。）"}
{"author":"刘辰翁","content":"留得八千唐刺史，看成百亿宰官身。不争一月大小闰，犹是两朝耆俊人。今岁两翻初度日，明年三十六宫春。近来化得乡君子，为报麻姑不更尘。","dynasty":"宋代","title":"寿城山六十五"}
{"author":"刘辰翁","content":"松偃成阴，荷香去暑。过溪似是东林路。不知宿昔有谁来，寺门同听催诗雨。北马依风，凉蝉咽暮。城门半带东陵圃。江南不是米元晖，无人更得沧洲趣。","dynasty":"宋代","title":"踏莎行"}
{"author":"刘辰翁","content":"梅影明于画，空阶扫不除。自然清意别，比似众枝疏。明艳寒空里，孤梢落叶馀。溪横残雪久，日映碧窗虚。竹暗愁相并，花寒瘦亦如。临流羞白发，惟尔独华予。","dynasty":"宋代","title":"冬景疏影"}
{"author":"刘辰翁","content":"九日各堪爱，西风岁岁深。长因思往事，忽已至于今。不谓秋将晚，几如老见侵。篱边成独往，天际起轻阴。此会知谁健，明朝肯重寻。山高休更上，别自有伤心。","dynasty":"宋代","title":"秋景于今九日"}
{"author":"刘辰翁","content":"先生岂我辈，造物乃其徒。荷衣自放林壑，亦未弃银鱼。留得东篱晚节，笑倒龙山秃帽，一醉插茱萸。天下有大老，携手盍归乎。别头经，三昼梦，一编书。向之麟者止矣，且看老溪图。历遍后天既未，依约明朝三五，乾体适当符。还以奉公寿，不是讲鹅湖。","dynasty":"宋代","title":"水调歌头其四寿周溪园，有序"}
{"author":"刘辰翁","content":"睡过花阴一丈，愁深酒力千钟。梦魂不得似游蜂。瓶花无密约，到处自神通。天上西湖似锦，人间骄马如龙。今年不与去年同。飘零终不恨，难与故人逢。","dynasty":"宋代","title":"临江仙·睡过花阴一丈"}
{"author":"刘辰翁","content":"旧日桃符管送迎。灯球爆竹斗先赢。鹿门乱走团栾久，才到城门有鼓声。梅弄雪，柳窥晴。残年犹自冷如冰。欲知春色招人醉，须是元宵与踏青。","dynasty":"宋代","title":"鹧鸪天（立春后即事）"}
{"author":"刘辰翁","content":"花露湿。红泪裛成珠粒。比似昭阳恩未得。睡来添醉色。一笑娇波滴滴。再顾羞潮拂拂。恨血千年明的皪。千年人共忆。","dynasty":"宋代","title":"谒金门（和巽吾重赋海棠）"}
{"author":"刘辰翁","content":"闻道城东鹤会，欣然一笑乘风。不知一鹤在墙东。神仙人不识，未始出吾宗。弟子有年于此，先生之道如龙。碧桃花子落壶中。化为三五粒，元是北边松。","dynasty":"宋代","title":"临江仙（寿刘教）"}
{"author":"刘辰翁","content":"但秋风、年又一年深，不禁长年悲。自景阳钟断，馆娃宫闭，冷落心知。千树西湖杨柳，更管别人离。看取茂陵客，一去无归。都是旧时行乐，漫烟销日出，水绕山围。看人情荏苒，不似鹧鸪飞。听砧声、遥连塞外，问三衢、道上去人稀。销凝久，残阳短笛，似我歔欷。","dynasty":"宋代","title":"八声甘州（和萧汝道感秋）"}
{"author":"刘辰翁","content":"又非他、今年晴少，海棠也恁空过。清羸欲与花同梦，不似蝶深深卧。春怜我。我又自、怜伊不见侬赓和。已无可奈。但愁满清漳，君归何处，无泪与君堕。春去也，尚欲留春可可。问公一醉能颇。钟情剩有词千首，待写大招招些。休阿那。阿那看、荒荒得似江南么。老夫婆娑。问篱下闲花，残红有在，容我更簪朵。","dynasty":"宋代","title":"摸鱼儿其八甲午送春"}
{"author":"刘辰翁","content":"深院停春雨，庭空鸟不鸣。自然清昼寂，尽是绿阴生。满眼成青幄，无人惜绛英。轻风低鼎篆，迟日上帘旌。远水明鸂鶒，平栏绕杜蘅。小窗临晋帖，误落剪刀声。","dynasty":"宋代","title":"春景绿阴生昼寂"}
{"author":"刘辰翁","content":"寂寂复寂寂，此月古时明。银河也变成陆，灰劫断槎横。历落英雄孺子，灭没龙光牛斗，胜败黯然平。玉笛叫空阔，终有故人情。雁南飞，乌绕树，鹤归城。问君有酒，何不鼓瑟更吹笙。我饮呜呜起舞，我舞僛僛白发，顾影可怜生。旧日中秋客，几处几回晴。","dynasty":"宋代","title":"水调歌头"}
{"author":"刘辰翁","content":"天地若为容，凉阴何处逢。困人惟夏日，健我是云松。雨立三千丈，风生一万重。如餐华峰藕，不藉葛陂龙。脱帽苍虬笑，披衣病鹤松。月明天似水，归路踏芙蓉。","dynasty":"宋代","title":"夏景其二松凉夏健人"}
{"author":"刘辰翁","content":"何处从头说。但倾尊、淋漓醉墨，疏疏密密。看取两轮东西者，也是樊笼中物。这光景、年来都别。白发道人隆中像，笑相逢、对拥炉边雪。又过了，上元节。纸窗旋补寒穿穴。柳黏窗、青青过雨，劝君休折。睡不成酣酒先醒，花底东风又别。夜复夜、吟魂飞越。典却西湖东湖住，十三年不出今朝出。容易得，二三月。","dynasty":"宋代","title":"金缕曲/贺新郎"}
{"author":"刘辰翁","content":"懒能看、海桑世界，风花过眼如传。月明昨夜庭流水，天色朝来都变。尘石烂。铢衣坏，和衣减尽谁能怨。秦亡楚倦。但翦烛西窗，秋声入竹，点点已如霰。当年事，本是泗亭沛县。却教绵蕝成殿。暮年八阵那曾用，付与江流石转。前楚辩。今哨遍，是乌乌者灯前劝。乾坤较健。叹君已归休，吾方俯仰，种种未曾见。","dynasty":"宋代","title":"摸鱼儿·懒能看"}
{"author":"刘辰翁","content":"也何须、晴如那日，欣然且过江去。玄都纵有看花便，耿耿自羞前度。堪恨处。人道是，漫山先落坡翁句。东风绮语。但适意当前，来寻须赋，此土亦吾圃。海山石，犹记芙蓉城主。弹过飞种成土。是间便作仙客杏，谁与一栽千树。朝又暮。怅二十五年，临路花如故。人生自苦。只唤渡观桃，侵寻至此，世事奈何许。","dynasty":"宋代","title":"摸鱼儿·也何须"}
{"author":"刘辰翁","content":"灯舫华星，崖山碇口，官军围处。璧月辉圆，银花焰短，春事遽如许。麟洲清浅，鳌山流播，愁似汨罗夜雨。还知道，良辰美景，当时邺下仙侣。而今无奈，元正元夕，把似月朝十五。小庙看灯，团街转鼓，总似添恻楚。传柑袖冷，吹藜漏尽，又见岁来岁去。空犹记，弓弯一句，似虞兮语。","dynasty":"宋代","title":"永遇乐其二"}
{"author":"刘辰翁","content":"明月几万里，与子共中秋。古今良夜如此，寂寂几时留。何处胡笳三弄，尚有南楼余兴，风起木飕飕。白石四山立，玉露下平洲。醉青州，歌赤壁，赋黄楼。人间安得十客，谭笑发中流。看取横江皓彩，犹似沈河白璧，光气彻天浮。举首快哉去，灯火见神州。","dynasty":"宋代","title":"水调歌头（中秋口占）"}
{"author":"刘辰翁","content":"但秋风、年又一年深，不禁长年悲。自景阳钟断，馆娃宫闭，冷落心知。千树西湖杨柳，更管别人离。看取茂陵客，一去无归。都是旧时行乐，漫烟销日出，水绕山围。看人情荏苒，不似鹧鸪飞。听砧声、遥连塞外，问三衢、道上去人稀。销凝久，残阳短笛，似我歔欷。","dynasty":"宋代","title":"八声甘州（和萧汝道感秋）"}
{"author":"刘辰翁","content":"明月有佳色，客中迷远游。自应眠不得，更似醉时留。玉屑凉堪吸，金波香欲浮。顿忘乡国恨，如在酒家楼。鸾镜惊相对，霓裳卒未休。天风扶我起，不用典貂裘。","dynasty":"宋代","title":"秋景其一月色醉远客"}
{"author":"刘辰翁","content":"月色为酒吾为壶，仰天吸尽欲更沽。世界如入流离珠，东南大半江海湖。微风白浪如摇须，子从我也有意无。跳身作势与泪俱，尝试入此观何如。惜哉畏死非吾徒，呕出还尔桑田枯。仙人嗔我涴六铢，醉中无力能分疏。汝自失脚如逃逋，弹指咄咄汝负吾。","dynasty":"宋代","title":"月下"}
{"author":"刘辰翁","content":"看团团、一物大如杯，时复几何秋。俯天涯海角，今来古往，人物如流。想见霓裳歌罢，无物与浇愁。惟有当时树，香满琼楼。谁念南楼老子，倚西风尘满，心事悠悠。便班姬袖里，明月一时休。叹年年、吹箫有约，又一番、鹤梦雪堂舟。池上久，满身风露，还索衣裘。","dynasty":"宋代","title":"八声甘州（和邓中甫中秋）"}
{"author":"刘辰翁","content":"去年太岁田间土，明日香烟壁下尘。马上新人红又紫，眼前歌妓送还迎。钗头燕，胜金紃。燕歌赵舞动南人。遗民植杖唐巾起，闲伴儿童看立春。","dynasty":"宋代","title":"鹧鸪天（迎春）"}
{"author":"刘辰翁","content":"蟠桃熟，蟠桃熟，一熟一千年。比似相公正年少，朱颜绿鬓锦蝉连。肉色更光鲜。西江好，西江好，春雨碧黏天。见说内家消息近，佳人拜舞寿觞前。扶醉起金鞭。","dynasty":"宋代","title":"法驾导引"}
{"author":"刘辰翁","content":"忘却来时路。恨苍苍、寒冰弃我，江南闲处。世事早知今如此，何不老农老圃。更种个、梅花深住。冻雨前朝浯溪石，对苍苔、堕泪怜臣甫。山似我，两眉聚。岁云暮矣如何度。但多情、寂寥相念，二三君子。越石暮年扶风赋，犹解闻鸡起舞。恨不减、二三十岁。一曲相思碧云合，醉凭君、为我歌如缕。君念我，似同祖。","dynasty":"宋代","title":"金缕曲（和同姓草叔曲本胡端逸见寿韵并谢）"}
{"author":"刘辰翁","content":"八九十翁嬉入市。把菊簪萸，共说新篘美。何以祝公千百岁。寿潭自酌花间水。白鹭沉沉飞复起。杜老江头，不恨秋风里。欲种蟠根天上李。三千年看青青子。","dynasty":"宋代","title":"蝶恋花·八九十翁嬉入市"}
{"author":"刘辰翁","content":"几年城中无看灯。夜三更。月空明。野庙残梅，村鼓自春声。长笑儿童忙踏舞，何曾见，宣德棚，不夜城。去年今年又伤心。去年晴。去年曾。不似今年，闲坐处、却不曾行。忆去年人、弹烛泪纵横。想见西窗窗下月，窗下月，是无情，是有情。","dynasty":"宋代","title":"江城梅花引其一辛巳洪都上元"}
{"author":"刘辰翁","content":"雪销未尽残梅树。又风送、黄昏雨。长记小红楼畔路。杵歌串串，鼓声叠叠，预赏元宵舞。天涯客鬓愁成缕。海上传柑梦中去。今夜上元何处度。乱山茅屋，寒炉败壁，渔火青荧处。","dynasty":"宋代","title":"青玉案（用辛稼轩元夕韵）"}
{"author":"刘辰翁","content":"罨画来兼往，孤舟自若耶。悠悠信溪路，籍籍乱春华。今古三高客，乾坤一叶家。泛桃冲雨过，穿柳带烟斜。下水随飞燕，移梢为惜花。日斜归兴急，恐或见胡麻。","dynasty":"宋代","title":"春景其二孤舟乱春华"}
{"author":"刘辰翁","content":"度度看梅来，犹疑早计哉。相逢如有待，不自觉全开。每念苔枝雪，犹颁玉镜台。忽能同我笑，知复为谁催。有语为春误，何心待月来。老夫乘兴耳，不作剡溪回。","dynasty":"宋代","title":"冬景梅开不自觉"}
{"author":"刘辰翁","content":"匆匆和韵，寄长须去，傥以可教则教之。少微星小。抚剑气横空，隐见林杪。夜来宋都如雨，更长得奇哉懰皎佛以四月八生，见明星悟道曰：奇哉，即左传星陨如雨之夕也。与汝三龄，览余初度，一语占先兆。暮年喜见，甲申聚五星照。堪叹亡国余民，老人孺子，尔汝霜桥晓。骑马听鸡朝寂寞，梦入南枝三绕。洛社耆英，行窝真率，著我真堪笑。与公试数，开禧嘉定宝绍公开禧丁卯生，仆生绍定之五年壬辰，相望二十六岁云。","dynasty":"宋代","title":"百字令"}
{"author":"刘辰翁","content":"醉里微寒著面醒。天风不展帽敧倾。行过溪深松雪下，夜三更。白白野田铺似月，瑽瑽沙路踏如冰。不见剡溪三百曲，一舟横。","dynasty":"宋代","title":"摊破浣溪沙/山花子"}
{"author":"刘辰翁","content":"臞然如竹。自是天仙福。小小画堂锦样，听人唱、鹤飞曲。橙橘黄又绿。蟹到新篘熟。便做月三十斛，饮不尽、菊潭菊。","dynasty":"宋代","title":"霜天晓角（寿吴蒙庵）"}
{"author":"刘辰翁","content":"何处吹长笛，千年恨未终。关山人去后，秋夜月明中。旷野参差久，寒江滉漾通。曲终郿县坞，怨彻广寒宫。海外阴晴异，天涯慷慨同。江南回首处，歌罢水流东。","dynasty":"宋代","title":"秋景吹笛月明中"}
{"author":"刘辰翁","content":"记前朝、鹤会又重来，攀翻第三桃。看云华授策，麻姑擘脯，嬴女吹箫。寻思曲江旧事，宫锦胜龙标。奏罢清华梦，独立春宵。不数相州锦样，是调羹御手，重解金貂。但今年此日，疏了醉葡萄。闻老仙、衣冠皓伟，又丁宁、天语著儿招。都人望，回班赐第，赤舄飞朝。","dynasty":"宋代","title":"八声甘州（贺词）"}
{"author":"刘辰翁","content":"湿云待向三更吐。更是沈沈雨。眼前儿女意堪怜。不说明朝后日、说明年今年十七望。当年知道晴三鼓。便似佳期误。笑他拜月不曾圆。只是今朝北望、也凄然。","dynasty":"宋代","title":"虞美人（壬午中秋雨后不见月）"}
{"author":"刘辰翁","content":"娟娟二八清明了。犹说淮阳早。钱欧陆谱遍花光。红到寿阳、也不说淮阳。此花地望元非薄。回首伤流落。洛阳闲岁断春风。怎不当时道是、洛阳红。","dynasty":"宋代","title":"虞美人其十七花品"}
{"author":"刘辰翁","content":"沧洲一叶，待借君、回我炉亭春意。突兀灵光无立壁，八面江风寒齿。乡屐廊深，笼门槛赤，数月才几。千年未论，岂无数十年计。我本高卧墙东，何知人事，推枕为君起。憔悴庚寅何足记，不觉联翩宾戏。白雪阳春，黄鸡唱日，绝少澄心纸。我歌草草，和章有例还例。","dynasty":"宋代","title":"念奴娇·沧洲一叶"}
{"author":"刘辰翁","content":"过雁天边信息，两宫池上心情。沈思海角愤难平。山风欺客梦，耿耿到天明。幸自不争名利，闲愁夜夜如惊。明朝鬓白两三茎。世人都不念，似汝复何成。","dynasty":"宋代","title":"临江仙（有感）"}
{"author":"刘辰翁","content":"风露小瀛洲。斜河倒海流。人间尘、不到琼楼。错向五陵陵上望，几回月、几回秋。落日太湖头。垂虹今是不。醉尊前、往往成愁。便有扁舟西子在，无汗漫、与君游。","dynasty":"宋代","title":"唐多令·风露小瀛洲"}
{"author":"刘辰翁","content":"淡淡胭脂，似褪向、景阳鸳石。依然是、春睡未足，捧心犹癖。藉甚不禁君再顾，嫣然却记渠初拆。黯销魂、欲尽更堪怜，终难得。犹记是，卿卿惜。空复见，谁谁摘。但当时一笑，也成陈迹。我懒花残都已往，诗朋酒伴犹相觅。听连宵、又雨又还晴，鸠鸣寂。","dynasty":"宋代","title":"满江红（海棠下歌后村调共和）"}
{"author":"刘辰翁","content":"天地孤舟客，东风是处家。偶然乘兴远，不拟乱春华。牢落无茶具，飘零自钓槎。误将青箬笠，撑入碧桃花。路断云相觅，溪深柳又斜。忽闻鸡犬近，随处有桑麻。","dynasty":"宋代","title":"春景其一孤舟乱春华"}
{"author":"刘辰翁","content":"长欲语，欲语又蹉跎。已是厌听夷甫颂，不堪重省越人歌。孤负水云多。羞拂拂，懊恼自摩挲。残烛不教人径去，断云时有泪相和。恨恨欲如何。","dynasty":"宋代","title":"双调望江南（赋所见）"}
{"author":"刘辰翁","content":"高卧何须说打乖。小篱过雨翠长街。缃桃定有踏青鞋。晴日又思花处所，东风绝似柳情怀。人间安得酒如淮。","dynasty":"宋代","title":"浣溪沙（三月三日）"}
{"author":"刘辰翁","content":"又非他、今年晴少，海棠也恁空过。清赢欲与花同梦，不似蝶深深卧。春怜我。我又自、怜伊不见侬赓和。已无可奈。但愁满清漳，君归何处，无泪与君堕。春去也，尚欲留春可可。问公一醉能颇。钟情剩有词千首，待写大招招些。休阿那。阿那看、荒荒得似江南麽。老夫婆娑。问篱下闲花，残红有在，容我更簪朵。","dynasty":"宋代","title":"摸鱼儿（甲午送春）"}
{"author":"刘辰翁","content":"良宵七七。又近中元日。桥上老人有约，后五日、重来觅。婵娟银海出。木犀新雨湿。惟有延平剑气，箕斗外、广寒逼。","dynasty":"宋代","title":"霜天晓角（寿贾教）"}
{"author":"刘辰翁","content":"朝朝暮，云雨定何如。花日穿窗梅小小，雪风洒雨柳疏疏。人唱晚晴初。","dynasty":"宋代","title":"望江南（晚晴）"}
{"author":"刘辰翁","content":"齐眉举，彩侍紫霞卮。天上九朝凫冉冉，尊前一笑玉差差。人唱自家词。篱下菊，醉把一枝枝。花水乞君三十斛，秋风记我一联诗。留看晚香时。","dynasty":"宋代","title":"双调望江南（寿王秋水）"}
{"author":"刘辰翁","content":"远远游蜂不记家。数行新柳自啼鸦。寻思旧事即天涯。睡起有恨和画卷，燕归无语傍人斜。晚风吹落小瓶花。","dynasty":"宋代","title":"浣溪沙（春日即事）"}
{"author":"刘辰翁","content":"命薄佳人，情钟我辈。海棠开后心如碎。斜风细雨不曾晴，倚阑滴尽胭脂泪。恨不能开，开时又背。春寒只了房栊闭。待他晴后得君来，无言掩帐羞憔悴。","dynasty":"宋代","title":"踏莎行（雨中观海棠）"}
{"author":"刘辰翁","content":"雪销未尽残梅树。又风送、黄昏雨。长记小红楼畔路。杵歌串串，鼓声叠叠，预赏元宵舞。天涯客鬓愁成缕。海上传柑梦中去。今夜上元何处度。乱山茅屋，寒炉败壁，渔火青荧处。","dynasty":"宋代","title":"青玉案（用辛稼轩元夕韵）"}
{"author":"刘辰翁","content":"两丸日月，细看来、也是樊笼中物。点点山河经过了，拔帜几番残壁。白是沙堤，苍然吴楚，一片成毡雪。此时把酒，旧词还是坡杰。歌罢公瑾当年，天长地久，柳与梅都发。几许闲愁斜照里，掌上沤生沤灭。沧海桑枯，东陵瓜远，总不关渠发。簪花起舞，可怜今夕无月。","dynasty":"宋代","title":"念奴娇（酬王城山）"}
{"author":"刘辰翁","content":"EC64指春寒，陇禽一片飞来雪。无言可说。暗啄相思结。只影年深，也作关山别。翻成拙。落花时节。倩子规声绝。","dynasty":"宋代","title":"点绛唇（题画）"}
{"author":"刘辰翁","content":"暑绤衣能几，长流汗似痁。惶惶何慄慄，赫赫复炎炎。安得三庚度，犹如十日兼。坐惊惭背浃，不是泪襟沾。汤饼何堪试，煎茶可更添。可人娇熨玉，频起立风檐。","dynasty":"宋代","title":"夏景炎赫衣流汗"}
{"author":"刘辰翁","content":"笔起春如海，辞穷客到家。敲门嗔不应，只是隔梅花。","dynasty":"宋代","title":"谢客起早自嘲"}
{"author":"刘辰翁","content":"渺斜阳、村烟酒市，独教王谢如此。渔翁梦入江头絮，寂寂平安西子。东风起。东风起。种桃千桃皆流水。桥边万里。甚老子情钟，明朝后日，又洒送春泪。青过雨，历历远山如洗。暮云堪共谁倚。诸贤洛下风流散，轻薄纷纷余几。聊尔尔。问世事。何如自嗅残花蕊。金铜剑履。但陌上相逢，摩挲一笑，铸此几时矣。","dynasty":"宋代","title":"摸鱼儿（春暮）"}
{"author":"刘辰翁","content":"天欲今朝雨，云如满八区。居然同愿望，如此竟虚无。鹏运风犹黑，龙光电又驱。遂成神女梦，误拟阿香呼。酷吏踰前憯，馀民绝望苏。皇心终不测，变化属须臾。","dynasty":"宋代","title":"夏景云雨觉虚无"}
{"author":"刘辰翁","content":"当年唐殿阁，何似道人庵。闲日长如此，薰风来自南。清香吹不断，大暑故如惔。静见花阴午，凉添竹径三。客遮前席坐，人卧北窗酣。别墅棋边急，闲将赤壁谈。","dynasty":"宋代","title":"夏景薰风自南来"}
{"author":"刘辰翁","content":"花朝月。朦胧别。朦胧也胜檐声咽。亲曾说。令人悦。落花情绪，上坟时节。花阴雪。花阴灭。柳风一似秋千掣。晴未决。晴远缺。一番寒食，满村啼鴂。","dynasty":"宋代","title":"摘红英（赋花朝月晴）"}
{"author":"刘辰翁","content":"满庭芳草。更昨日、落红如扫。绿阴正似人怀抱。一声睍完，春色何曾老。幸自不须人起早。寂寞如相恼。旧时闻处青门道。禁烟时候，柳下人家好。","dynasty":"宋代","title":"品令（闻莺）"}
{"author":"刘辰翁","content":"百千孙子子，八十老翁翁。人间天下清福，阅世苦难同。谁叹东门猎倦，谁笑南阳舞罢，万事五更钟。但愿人长久，聊复进杯中。故侯瓜，丞相柏，大夫松。诸公健者安在，春梦转头空。可笑先生无病，病在枕流漱石，福至自然通。聋者固多笑，一笑更治聋。","dynasty":"宋代","title":"水调歌头"}
{"author":"刘辰翁","content":"蒋陵故是簪花路。风烟奈何秋暑。候馆凋梧，宫墙断柳，谁识当年倦旅。余怀何许。想上马人扶，翠眉愁聚。旧日方回，而今能赋断肠语。登高能赋最苦。叹高高难问，欲望迷处。蝶绕东篱，鸿翻上苑，那更画梁辞主。来今往古。漫湛辈同来，远公回去。我醉安归，黄花扶路舞。","dynasty":"宋代","title":"齐天乐（戊寅登高，即席和秋崖韵）"}
{"author":"刘辰翁","content":"何可无乔木，多年雨露成。是间凉意别，长夏绿阴生。日度云旗影，风含涧水声。能令霜六月，不待月三更。翠幄宜琴枕，枯棋就石枰。五楸朝又暮，故国可胜情。","dynasty":"宋代","title":"夏景乔木生夏凉"}
{"author":"刘辰翁","content":"后半月闻报，赋此。向来人道，真个胜周公。燕然眇。浯溪小。万世功。再建隆。十五年宇宙，宫中赝。堂中伴。翻虎鼠，搏F37D雀，覆蛇龙。鹤发庞眉，憔悴空山久，来上东封。便一朝符瑞，四十万人同。说甚东风。怕西风都人窃议者称西头。甚边尘起，渔阳惨。霓裳断。广寒宫。青楼杳都城籍妓皆隶歌舞，无敢犯。朱门悄。镜湖空。里湖通葛岭瞰里湖，无敢过。大纛高牙去，人不见，港重重。斜阳外，芳草碧，落花红。抛尽黄金无计，方知道、前此和戎。但千年传说，夜半一声铜。何面江东。","dynasty":"宋代","title":"六州歌头"}
{"author":"刘辰翁","content":"不是重看灯，重见河边女。长是蛾儿作队行，路转风吹去。十载庆元宵，满耳番腔鼓。欲识尊前太守谁，起向尊前舞。","dynasty":"宋代","title":"卜算子（元宵）"}
{"author":"刘辰翁","content":"天地有中气，第一是中元。新秋七七，月出河汉斗牛间。正是使君初度，如见中州河岳，绿鬓又朱颜。茎露一杯酒，清彻瑞人寰。大暑退，潢潦净，彩云斑。三壬三甲厚重，屹不动如山。从此五风十雨，自可三年一日，香寝镇狮蛮。起舞愿公寿，未可愿公还。","dynasty":"宋代","title":"水调歌头"}
{"author":"刘辰翁","content":"天上低昂似旧，人间儿女成狂。夜来处处试新妆。却是人间天上。不觉新凉似水，相思两鬓如霜。梦从海底跨枯桑。阅尽银河风浪。","dynasty":"宋代","tags":"宋词三百首，宋词精选，七夕节，记梦，思乡","title":"西江月·新秋写兴"}
{"author":"刘辰翁","content":"宽处略从容。华水华山自不同。旧日诸贤携手恨，匆匆。只说明年甚处重。几岁避辽东。茅竹秋风一并空。欲望辽东何处是，濛濛。也似秦楼一梦中。","dynasty":"宋代","title":"南乡子（乙酉九日）"}
{"author":"刘辰翁","content":"群动各已息，在汝梦中游。尘埃大地如水，儿女不堪愁。寂寂古人安在，冉冉吾年如此，何处有高楼。客有洞箫者，泪不下能收。庾楼坠，秦楼渺，楚楼休。知公所恨何事，不是为封侯。自有此山此月，说甚何年何处，重泛木兰舟。起舞酹英魄，余愤海西流。","dynasty":"宋代","title":"水调歌头（癸未中秋，吉文共马德昌泛江）"}
{"author":"刘辰翁","content":"破帽吹愁去。绕郊墟、残灰败壁，冷烟斜雨。舞马梦惊城乌起，散作童妖灶语。漫说与、谢仙一句。犹记醉归西州路，问行人、望望骊烽误。几未失，丧公屦。高高况是兴亡处。望平沙、落日湖光，暗淮沈楚。寂寞西陵歌又舞，疑冢嵯峨新土。黯牛笛、参差归路。试问文君容赊否，待东篱、更就黄花浦。拚酩酊，涴蓝缕。","dynasty":"宋代","title":"金缕曲/贺新郎"}
{"author":"刘辰翁","content":"片地为炉古，长镵斫雪来。蒲团容膝坐，榾柮向人煨。凿破昆山璞，方如煖阁开。一根深雨露，四壁涨烟煤。光怪浮螭吻，云星拨芋魁。朱门香兽拥，何意早成灰。","dynasty":"宋代","title":"冬景地炉煨榾柮"}
{"author":"刘辰翁","content":"龙山歌舞无人道。只说先生狂落帽。秋风亦是可怜人，要令天意知人老。菊花不为重阳早。自爱古人诗句恼。与君郑重说□□，残年惟有重阳好。","dynasty":"宋代","title":"玉楼春（乙酉九日）"}
{"author":"刘辰翁","content":"香篝素被。听花犯低低，瑶花开未。长记那时，炽炭围炉，瘦妻换酒行试。党家人在销金帐，约莫是、打围归际。又谁知、别忆烹茶，冷落故家愁思。闻道滕骄巽懒，今朝待檄与，翻云须易。白白不成，又不教晴，做尽黄昏情味。银河本是冰冰底。怎忍向、东风成水。待满城、玉宇琼楼，却报卧庐人起。","dynasty":"宋代","title":"疏影（催雪）"}
{"author":"刘辰翁","content":"腊销三五。月向雪山云外吐。烟水黄昏。梅柳依稀笛断魂。今宵豫赏。便作香尘随步想。莫待元宵。灯火零星雨寂寥。","dynasty":"宋代","title":"减字木兰花（腊望初晴，月佳甚，有上元花柳意，不能忘情）"}
{"author":"刘辰翁","content":"空谷无花，新篘有酒，去年穷胜今年。蛩吟蛩和，且省费蛮笺。闻说先生去也，江南岸、缚草为船。依然在，山栖寒食，路断却归廛。老人，三又两，清风作供，晴日生烟。但高高杜宇，不办行缠。几度披衣教我，二升内、煮石烧铅。休重道，玉龙无孔，夜夜叫穿天。","dynasty":"宋代","title":"满庭芳（草窗老仙歌满庭芳寿余，勉次原韵）"}
{"author":"刘辰翁","content":"非是雪，只是玉楼成。屑不尽云英。东边老树颓然折，西头稚柳爆然声。试平安，松丈丈，竹兄兄。有谁向、金船呼小玉，又谁怜、纸帐梦飞琼。怪疏影，坠娉婷。唤起老张寒蔌蔌，好歌白雪与君听。但党家，人笑道，太粗生。","dynasty":"宋代","title":"最高楼·非是雪"}
{"author":"刘辰翁","content":"至后晴堪定，阳来蔼未央。是虽年已晚，最喜日初长。自报黄钟动，谁将弱线量。荒寒无刻漏，宿昔已昏黄。天上开南陆，人间入寿乡。鲁阳惊昨梦，辛苦系扶桑。","dynasty":"宋代","title":"冬景至后日初长"}
{"author":"刘辰翁","content":"一年看九九，十日见炎凉。菊有霜前操，人无节后香。就令无宿酒，也不似重阳。一夜寒英老，多情旧雨黄。帽如前度落，蝶更几时忙。我不知何夕，相收足晚凉。","dynasty":"宋代","title":"秋景十日菊"}
{"author":"刘辰翁","content":"一室兰香满，阴阴夏木成。炎光虽自酷，霜意自含清。佩玉传风马，钩帘下水精。燕台无六月，楚户忽三更。冷袖藏冰藕，凉蟾满露茎。江湖无雁信，诗鬓自先惊。","dynasty":"宋代","title":"夏景清室夏含霜"}
{"author":"刘辰翁","content":"美放翁记此，足为后人开游赏之趣。盖花开三日色变，五日则后半开者盛，先半开者落矣。歌述此意，使观者有省过雨城西路。看轻云、弄日花间，微寒如雾。谁是宣华门守者，报我十分开五。便痛饮、能销几度。寄语后来看花客，待看花、莫待开成树。成树也，半为土。佺巢蜀锦今何许。记西湖、聚景村庄，王亭谢墅。冷落柯丘二三子，更问何园韩圃。悄一笑、回车竹所。点点守宫包红泪，纵倾城、一顾倾城顾。家国事，正何与。","dynasty":"宋代","title":"乳燕飞"}
{"author":"刘辰翁","content":"江国迟归二十年，十年两系峡江船。身如梅子半晴雨，路入柳花相后先。堠短堠长春系马，江南江北夜闻鹃。人生老大空无用，寄语群儿早着鞭。","dynasty":"宋代","title":"馀兴"}
{"author":"刘辰翁","content":"初日入高楼，归云杂江树。鱼游新雨清，鸟语晨光吐。天容起复睹，烟色转轻素。墙草丽车前，巷沟映泥路。窗明袪宿润，础泫滑微步。会朝有宿客，过午无来屦。沿砌上蠙衣，虚庭竿犊裤。人生足无事，世故非所虑。彼语吾不闻，清风有时度。","dynasty":"宋代","title":"初晴"}
{"author":"刘辰翁","content":"八仙名姓当时少。污尊牛饮同倾倒。惟有我公荣。旁人笑独醒。多年村落走。泥饮无升斗。入了玉门关。人生一醉难。","dynasty":"宋代","title":"菩萨蛮（题醉道人图）"}
{"author":"刘辰翁","content":"先生岂我辈，造物乃其徒。荷衣自放林壑，亦未弃银鱼。留得东篱晚节，笑倒龙山秃帽，一醉插茱萸。天下有大老，携手盍归乎。别头经，三昼梦，一编书。向之麟者止矣，且看老溪图。历遍后天既未，依约明朝三五，乾体适当符。还以奉公寿，不是讲鹅湖。","dynasty":"宋代","title":"水调歌头其四寿周溪园，有序"}
{"author":"刘辰翁","content":"鞓红干色无光霁。须是鲜鲜翠。翛然一点系裙腰。不著人间金屋、恐难销。英英肯似焉支贵。漫脱红霞帔。落时且勿涴尘泥。留向天台洞口、泛吾诗。","dynasty":"宋代","title":"虞美人（大红桃花）"}
{"author":"刘辰翁","content":"夜深未能睡，明日为赋此寄之。山水无宿约，村暗自当还。不知有客乘兴，载我弄沧湾。酒吸明河欲尽，月落三星在下，未放水风闲。影转松起舞，扶步入林间。恨无人，横野笛，叫关山。知君慷慨何事，惜得米阳关。看取大江东去，把酒凄然北望，说著泪潺小湲。我饮自须尽，君唱有何难。","dynasty":"宋代","title":"水调歌头"}
{"author":"刘辰翁","content":"仙掌下驰道，清露滴芙蓉。无憀似酒初醒，身世笑颦中。万朵花灯夜宴，一叶扁舟海岛，寂寂五更风。误赏明妆靓，愁思满青铜。陂六六，三十六，渺何穷。江南曲曲烟雨，谁是醉施翁。但恨才情都老，无复风流曾梦，缥缈赋惊鸿。寄语清净社，小饮合相容。","dynasty":"宋代","title":"水调歌头其十二和巽吾观荷"}
{"author":"刘辰翁","content":"征衫春雨纵横，何曾湿得飞花透。知君念我，溪南徙倚，谁家红袖。藉草成眠，簪花倚醉，狂歌扶手。叹故人何处，闻鹃堕泪，春去也、到家否。说与东风情事，怕东风、似人眉皱。乱山华屋，残邻废里，不堪回首。寒食江村，牛羊丘陇，茅檐酤酒。笑周秦来往，与谁同梦，说开元旧。","dynasty":"宋代","title":"水龙吟（巽吾赋溪南海棠，花下有相忆之句读之不可为怀和韵并述江东旅行）"}
{"author":"刘辰翁","content":"明年七十。歌彩桥仙夕。见说严君平道，年年是、月初一。同时同里密。后今今又昔。便做伏生年纪，也未到、蹇吃吃。","dynasty":"宋代","title":"霜天晓角（寿张古岩）"}
{"author":"刘辰翁","content":"殷勤欲送春归去。白首题将断肠句。春去自依依。欲归无处归。天涯同是寓。握手留春住。小住碧桃枝。桃根不属谁。","dynasty":"宋代","title":"菩萨蛮（丁丑送春）"}
{"author":"刘辰翁","content":"故是春晴好，冬乾已隔年。一番经过雨，百道涨新泉。破屋移偏湿，荒陂断复连。浮山通寺驿，眢井出潮田。地脉天能续，檐声石亦穿。仇池九十九，蜡屐去无缘。","dynasty":"宋代","title":"春景一雨百泉涨"}
{"author":"刘辰翁","content":"芭蕉叶上三更雨。人生只合随他去。便不到天涯。天涯也是家。屏山三五叠。处处飞胡蝶。正是菊堪看。东篱独自寒。","dynasty":"宋代","title":"菩萨蛮（秋兴）"}
{"author":"刘辰翁","content":"怎知他、春归何处？相逢且尽尊酒。少年袅袅天涯恨，长结西湖烟柳。休回首，但细雨断桥，憔悴人归后。东风似旧。问前度桃花，刘郎能记，花复认郎否？君且住，草草留君翦韭。前宵更恁时候。深杯欲共歌声滑，翻湿春衫半袖。空眉皱，看白发尊前，已似人人有。临分把手。叹一笑论文，清狂顾曲，此会几时又？","dynasty":"宋代","tags":"亡国，追忆，抒情","title":"摸鱼儿·酒边留同年徐云屋"}
{"author":"刘辰翁","content":"西风处士，例一枝团月，咸平印印。千古诗宗传不绝，至竟被渠道尽。雪返香魂，霜吹晓怨，肯受东君聘。罗浮梦转，兔环知是谁孕。未说烟雨江南，垂垂青子，须要调金鼎。愁绝西山明秀处，依旧鹤南飞影。我白君元，君词我和，各自为长庆。后来桃李，遥遥别是花信。","dynasty":"宋代","title":"酹江月（同舍延平林府教制新词祝我初度，依声依韵，还祝当家）"}
{"author":"刘辰翁","content":"素娥醉语曾留。又中秋。待得重圆谁妒、两悠悠。向愁旱，今愁水，没中洲。看取明朝晴去、不须愁。","dynasty":"宋代","title":"乌夜啼（中秋）"}
{"author":"刘辰翁","content":"北望蝶山，西迷凤苑。忽忽醉里题诗满。黄花只似去年黄，去年人去黄花远。雨压城荒，丘园路断。却晴又恨公来晚。依稀自唱古人诗，明年此会知谁健。","dynasty":"宋代","title":"踏莎行·北望蝶山"}
{"author":"刘辰翁","content":"不见机边女，当时独月知。坐令如此夜，虚却理残丝。缲得扶桑茧，张成锦字词。弦光空到晓，花影不侵帷。尺寸知何用，须臾即别离。小窗思妇懒，不是恤周嫠。","dynasty":"宋代","title":"秋景机丝虚夜月"}
{"author":"刘辰翁","content":"道醉乡、无边无岸，一尊到彼殊径。是间转海人知处，尺地不教渠剩。尊亦瘿。问一斗消酲，一石犹难信。临风小等。记我友醒狂，相从有意，中路恨羌永。梅花晚，早已雪堆余鬓。此花宁复风韵。空寒独倚天为主，天又几时曾定。今为晋。看秦女山中，绿发垂垂顶。百年一瞬。叹高卧北窗，闲过五十，无说答形影。","dynasty":"宋代","title":"摸鱼儿·道醉乡"}
{"author":"刘辰翁","content":"天地孤舟客，东风是处家。偶然乘兴远，不拟乱春华。牢落无茶具，飘零自钓槎。误将青箬笠，撑入碧桃花。路断云相觅，溪深柳又斜。忽闻鸡犬近，随处有桑麻。","dynasty":"宋代","title":"春景其一孤舟乱春华"}
{"author":"刘辰翁","content":"又非他、今年晴少，海棠也恁空过。清赢欲与花同梦，不似蝶深深卧。春怜我。我又自、怜伊不见侬赓和。已无可奈。但愁满清漳，君归何处，无泪与君堕。春去也，尚欲留春可可。问公一醉能颇。钟情剩有词千首，待写大招招些。休阿那。阿那看、荒荒得似江南麽。老夫婆娑。问篱下闲花，残红有在，容我更簪朵。","dynasty":"宋代","title":"摸鱼儿（甲午送春）"}
{"author":"刘辰翁","content":"老人语。曾见昨日开炉，坠天花否。生年不合荒荒，枯根薄命，婵娟误汝。那知许。女乐如烟点点，江南处处。何时重到湖堧，淋漓载酒，依稀吊古。终待胭脂露掌，弄鸥招鹤，凭君画取。万柳漫堤，一丝一泪垂雨。濛濛絮里，又送金铜去。漫肠断、王孙望帝，呕心囊句。市隐今成趣。袖回地狂狭，天吴凤舞。莫是青州谱。怎不早，翩翩向青州住。回头蜃海，已沈花雾。","dynasty":"宋代","title":"瑞龙吟（和王圣与寿韵）"}
{"author":"刘辰翁","content":"七日后，重会是星前。二月之间浑似此，余年何止万三千。日拟醉华筵。歌白雪，除是雪儿传。看取长生瓢屡倒，眼前橘粟术何玄。自唱鹊桥仙。","dynasty":"宋代","title":"双调望江南（寿张粹翁）"}
{"author":"刘辰翁","content":"暖逼酥枝渐渐融。双飞谁识蝶雌雄。歌声已逐行云去，花片偏来酒盏中。眉月冷，画楼空。酒阑犹未见情钟。直须把烛穿花帐，方见佳人玉面红。","dynasty":"宋代","title":"鹧鸪天（赠妓）"}
{"author":"刘辰翁","content":"乘鸾著色，疾蝇误拂。不及羲之醉墨。偶然入手送东阳，便看取、薰时清适。清风去暑，闲题当日。宰相纱笼谁识。封丘门外定何人，这一点、瞒他不得。","dynasty":"宋代","title":"鹊桥仙（题陈敬之扇）"}
{"author":"刘辰翁","content":"风雨东篱晚。渺人间、南北东西，平芜烟远。旧日携壶吹帽处，一色沈冥何限。天不遣、魂销肠断。不是苦无看山分，料青山、也自羞人面。秋后瘦，老来倦。惊回昨梦青山转。恨一林、金粟都空，静无人见。默默黄花明朝有，只待插花寻伴。又谁笑、今朝蝶怨。潦倒玉山休重醉，到簪萸、忍待人频劝。今又惜，几人健。","dynasty":"宋代","title":"金缕曲（丙戌九日）"}
{"author":"刘辰翁","content":"寂寂复寂寂，此月古时明。银河也变成陆，灰劫断槎横。历落英雄孺子，灭没龙光牛斗，胜败黯然平。玉笛叫空阔，终有故人情。雁南飞，乌绕树，鹤归城。问君有酒，何不鼓瑟更吹笙。我饮呜呜起舞，我舞僛僛白发，顾影可怜生。旧日中秋客，几处几回晴。","dynasty":"宋代","title":"水调歌头"}
{"author":"刘辰翁","content":"道醉乡、无边无岸，一尊到彼殊径。是间转海人知处，尺地不教渠剩。尊亦瘿。问一斗消酲，一石犹难信。临风小等。记我友醒狂，相从有意，中路恨羌永。梅花晚，早已雪堆余鬓。此花宁复风韵。空寒独倚天为主，天又几时曾定。今为晋。看秦女山中，绿发垂垂顶。百年一瞬。叹高卧北窗，闲过五十，无说答形影。","dynasty":"宋代","title":"摸鱼儿·道醉乡"}
{"author":"刘辰翁","content":"人生总受业风吹。三岁儿儿。八十儿儿。深闺空谷把还持。啼看人知。啼怕人知。客中自种绿猗猗。月下横枝。雪下横枝。尊前百岁且开眉。今岁今时。前岁今时。","dynasty":"宋代","title":"一翦梅（和敖秋崖为小孙三载寿谢）"}
{"author":"刘辰翁","content":"睡过花阴一丈，愁深酒力千钟。梦魂不得似游蜂。瓶花无密约，到处自神通。天上西湖似锦，人间骄马如龙。今年不与去年同。飘零终不恨，难与故人逢。","dynasty":"宋代","title":"临江仙其一"}
{"author":"刘辰翁","content":"洞房停烛，似新岁，数到上元时节。一盏屠苏千岁酒，添得新人罗列。昨日迎长，今朝献寿，尝团团佳月。永和春好，用之不竭嘉客。见说海上归来，有如瓜大枣，无人分得。六十二三刘梦得，输与香山乐色。菱谷二绡，杨枝春草，歌舞琵琶笛。只愁元日，玉龙催上金驿。","dynasty":"宋代","title":"百字令/念奴娇"}
{"author":"刘辰翁","content":"松影夏天云，凉开一院新。若无如此暑，可以健于人。风外潮声起，林间客欠伸。自怜三伏日，重得百年身。鹤唳如轻举，儿扶更怒嗔。下山逢急雨，为洗覆车尘。","dynasty":"宋代","title":"夏景其一松凉夏健人"}
{"author":"刘辰翁","content":"风雨暗绵田，春愁百五天。故人成故俗，新火起新烟。自用青枫后，何如墨突前。人间寒食改，天上蜡薪传。当户三星出，齐州九点连。人心思汉德，犹望死灰然。","dynasty":"宋代","title":"春景新火起新烟"}
{"author":"刘辰翁","content":"梅影明于画，空阶扫不除。自然清意别，比似众枝疏。明艳寒空里，孤梢落叶馀。溪横残雪久，日映碧窗虚。竹暗愁相并，花寒瘦亦如。临流羞白发，惟尔独华予。","dynasty":"宋代","title":"冬景疏影"}
{"author":"刘辰翁","content":"□□□□。□□□□□。□□□□□□，□□□、□□□。治中心似佛。治中心似日。人祝治中千岁，似翁福、似翁德。","dynasty":"宋代","title":"霜天晓角"}
{"author":"刘辰翁","content":"一年春事几何空。杏花红。海棠红。看取枝头，无语怨天公。幸自一晴晴太暖，三日雨，五更风。山中长自忆城中。到城中。望水东。说尽闲情，无日不匆匆。昨日也同花下饮，终有恨，不曾浓。","dynasty":"宋代","title":"江城子（春兴）"}
{"author":"刘辰翁","content":"仙掌下驰道，清露滴芙蓉。无憀似酒初醒，身世笑颦中。万朵花灯夜宴，一叶扁舟海岛，寂寂五更风。误赏明妆靓，愁思满青铜。陂六六，三十六，渺何穷。江南曲曲烟雨，谁是醉施翁。但恨才情都老，无复风流曾梦，缥缈赋惊鸿。寄语清净社，小饮合相容。","dynasty":"宋代","title":"水调歌头（和巽吾观荷）"}
{"author":"刘辰翁","content":"看团团、一物大如杯，时复几何秋。俯天涯海角，今来古往，人物如流。想见霓裳歌罢，无物与浇愁。惟有当时树，香满琼楼。谁念南楼老子，倚西风尘满，心事悠悠。便班姬袖里，明月一时休。叹年年、吹箫有约，又一番、鹤梦雪堂舟。池上久，满身风露，还索衣裘。","dynasty":"宋代","title":"八声甘州（和邓中甫中秋）"}
{"author":"刘辰翁","content":"五月五，五月五，细雨绿菖蒲。早是高花开九节，花堪结子节堪扶。持此揆□初。长命缕，长命缕，儿女漫区区。何似屏星南极里，清如寒露在冰壶。一府号仙儒。","dynasty":"宋代","title":"法驾导引（寿刘倅仲简）"}
{"author":"刘辰翁","content":"罨画来兼往，孤舟自若耶。悠悠信溪路，籍籍乱春华。今古三高客，乾坤一叶家。泛桃冲雨过，穿柳带烟斜。下水随飞燕，移梢为惜花。日斜归兴急，恐或见胡麻。","dynasty":"宋代","title":"春景其二孤舟乱春华"}
{"author":"刘辰翁","content":"夫子惠收我，谓我古心徒。闲居有客无酒，有酒又无鱼。报道犀兵远坠，问讯陈人何似，陈似隔年萸。天壤亦大矣，知有孔融乎。白雪歌，丹元赞，赫蹄书。洪崖何自过我，便作授经图。教我天根骑月，规我扶摇去意，餐我白芝符。从此须溪里，更著赤松湖。","dynasty":"宋代","title":"水调歌头（谢和溪园来寿）"}
{"author":"刘辰翁","content":"百千孙子子，八十老翁翁。人间天下清福，阅世苦难同。谁叹东门猎倦，谁笑南阳舞罢，万事五更钟。但愿人长久，聊复进杯中。故侯瓜，丞相柏，大夫松。诸公健者安在，春梦转头空。可笑先生无病，病在枕流漱石，福至自然通。聋者固多笑，一笑更治聋。","dynasty":"宋代","title":"水调歌头"}
{"author":"刘辰翁","content":"待欲□、家山未得，方知名不如酒。丹砂便做金句漏，难遣鬓青似柳。试搔首。记移竹南塘，又是三年后。情怀非旧。叹少日相如，垆边老去，能赋上林否。种兰处，赢得青青种韭。渊明中路相候。何须更待三三径，也自长拖衫袖。青袍皱。便持当金貂，赊取邻家有。小儿拍手。笑昨醉如泥，盟言止酒，何事醒来又。","dynasty":"宋代","title":"摸鱼儿"}
{"author":"刘辰翁","content":"蒋陵故是簪花路。风烟奈何秋暑。候馆凋梧，宫墙断柳，谁识当年倦旅。余怀何许。想上马人扶，翠眉愁聚。旧日方回，而今能赋断肠语。登高能赋最苦。叹高高难问，欲望迷处。蝶绕东篱，鸿翻上苑，那更画梁辞主。来今往古。漫湛辈同来，远公回去。我醉安归，黄花扶路舞。","dynasty":"宋代","title":"齐天乐（戊寅登高，即席和秋崖韵）"}
{"author":"刘辰翁","content":"残日下瓜洲。平安火又流。月高高、挂古城楼。回首少年真可笑，无一事、又悲秋。天在海边头。天风有意不。结桂枝、袅袅余愁。不是银河无去路，先不去、后难游。","dynasty":"宋代","title":"糖多令"}
{"author":"刘辰翁","content":"畏日才宵匿，谁教烛又添。明虽无可恶，看得故成炎。漏永风如禁，膏残饮未厌。万枝何用许，一点有人嫌。蛾命那知惜，虫花懒复占。吴牛应自笑，何事畏银蟾。","dynasty":"宋代","title":"夏景炎宵恶明烛"}
{"author":"刘辰翁","content":"之苦，自伐去也。归涂悄然念之，作此以示同行。稠塘旧是花千树。曾泛入、溪深误。前度刘郎重唤渡。漫山寂寂，年时花下，往往无寻处。一年一度相思苦。恨不抛人过江去。及至来时春未暮。兔葵燕麦，冷风斜雨，长恨稠塘路。","dynasty":"宋代","title":"青玉案"}
{"author":"刘辰翁","content":"春日江郊，素娥吹下银幡舞。东风点点乱茶烟，留到明朝否。掩袖凝寒不语。漫粘酥、枝枝缕缕。断肠何似，飞絮多时，落梅深处。仙掌擎来，翠眉敛半看成露。惊沙马上面帘轻，谁贵毡庐主。多少高阳伴侣。到如今、沉冥几许。乘槎相问，万里银河，欲归无路。","dynasty":"宋代","title":"烛影摇红·春日江郊"}
{"author":"刘辰翁","content":"几年城中无看灯。夜三更。月空明。野庙残梅，村鼓自春声。长笑儿童忙踏舞，何曾见，宣德棚，不夜城。去年今年又伤心。去年晴。去年曾。不似今年，闲坐处、却不曾行。忆去年人、弹烛泪纵横。想见西窗窗下月，窗下月，是无情，是有情。","dynasty":"宋代","title":"江城梅花引其一辛巳洪都上元"}
{"author":"刘辰翁","content":"里门高，里门坏，百年风雨何足怪。但怜谁受沐猴烹，子孙不见乌江败。人人知笑不知戒，春草茫茫雉争界。","dynasty":"宋代","title":"里门高"}
{"author":"刘辰翁","content":"占得春风五日先。至今住处是开元。写真若遇丹元子，只著当时宫锦船。松戴雪，自苍然。八公花下少如前。看来天上多辛苦，且住人间五百年。","dynasty":"宋代","title":"鹧鸪天（寿赵松庐）"}
{"author":"刘辰翁","content":"长命缕，长命缕，儿女漫区区。何似屏星南极里，清如寒露在冰壶。一府号仙儒。","dynasty":"宋代","title":"法驾导引其二寿刘仲简"}
{"author":"刘辰翁","content":"疏雨兼长夜，巴山信未通。寥寥深院落，滴滴在梧桐。泪与檐相续，听如漏未终。寒飘金井上，愁入碧阶空。楚水孤蓬暝，吴宫落叶红。霖铃南内晓，今古此声中。","dynasty":"宋代","title":"秋景疏雨滴梧桐"}
{"author":"刘辰翁","content":"六十一翁，垂银带鱼，插四角轮。把百个今朝，重排花甲，十年前事，似臼齑辛。骰选功名，酒中富贵，管取当筵满劝旬。槐知道，待二郎做甚，父子封申。便应际会昌辰。怕林下相逢未是真。看焚芰裂荷，起锺山笑，卖田僦马，堕贡生贫。後六十年，有无穷事，是宰官身是报身。年来好，莫做他宰相，便是全人。","dynasty":"宋代","title":"沁园春·六十一翁"}
{"author":"刘辰翁","content":"昨醉君家酒。从今十万八千场，未疏老友。人道水仙标格俊，不许梅花殿后。但赢得、一年年瘦。迤逦聚星楼上雪，待天风、浩荡重携手。酌君酒，献君寿。年前春入燕台柳。看联翩、四辈金鞭，长楸承受。岂有中朝瓯覆久，更落闽山海口。端自有、玉堂金斗。我喜明年申又酉，但乞浆、所得皆醇酎。拚醉里，送行昼。","dynasty":"宋代","title":"金缕曲其六寿陈静山"}
{"author":"刘辰翁","content":"洞房停烛，似新岁，数到上元时节。一盏屠苏千岁酒，添得新人罗列。昨日迎长，今朝献寿，尝团团佳月。永和春好，用之不竭嘉客。见说海上归来，有如瓜大枣，无人分得。六十二三刘梦得，输与香山乐色。菱谷二绡，杨枝春草，歌舞琵琶笛。只愁元日，玉龙催上金驿。","dynasty":"宋代","title":"百字令/念奴娇"}
{"author":"刘辰翁","content":"澹澹胭脂浅著梅。温柔不上避风台。若比杏桃真未识，夺银胎。汗面拭来慵傅粉，酒香浓后暗潮腮。娇嫩不应醒似醉，倩谁猜。","dynasty":"宋代","title":"摊破浣溪沙/山花子其二"}
{"author":"刘辰翁","content":"有客孤舟里，风平日又嘉。未须怜岁晚，从此乱春华。自扣舷三版，相将水一涯。前村随柳色，昨夜宿桃花。鸥浴波翻锦，渔歌影入霞。江头稠杏暗，子美四娘家。","dynasty":"宋代","title":"春景其四孤舟乱春华"}
{"author":"刘辰翁","content":"五十三年，韶华刚度，今年夏五十三。瑞鹤朝来，待公弥月重探。人生贵寿多男。看斓斑室，添个荷衫。□□□，亭亭八面，醉倚红酣。承平故事，暇日清谈。云龙风虎，塞北江南。午桥午枕，羲皇白日如惔。手种蟠桃，明年看取，实大如柑。奈何堪。天妒人睡美，趣趁朝参。","dynasty":"宋代","title":"宴春台（寿周耐轩）"}
{"author":"刘辰翁","content":"看人削树成槎，布帆海上秋风浪。白头坡老，知津水手，倚桄榔杖。九点齐州，半生髀肉，烟尘苍莽。但北窗梦转，青阴满眼，抚陈迹、玩新涨。世事艰难已遍，笑而今、不堪重想。龙筋虎骨，根深伏兔，擎空千丈。礼乐文章，终须梦卜，南人为相。问凌烟生面，他时仿佛，似何人像。","dynasty":"宋代","title":"水龙吟·看人削树成槎"}
{"author":"刘辰翁","content":"零露下长洲。云翻海倒流。素娥深、不到西楼。忽觉断潮归去也，饮不尽、一轮秋。城外土馒头。人能饮恨不。古人不见使吾愁。莫有横江孤鹤过，来伴我、醉中游。","dynasty":"宋代","title":"糖多令（龙洲曲已八九和，复为中斋勉强夜和，中有数语，醉枕忘之）"}
{"author":"刘辰翁","content":"几年城中无看灯。夜三更。月空明。野庙残梅，村鼓自春声。长笑儿童忙踏舞，何曾见，宣德棚，不夜城。去年今年又伤心。去年晴。去年曾。不似今年，闲坐处、却不曾行。忆去年人、弹烛泪纵横。想见西窗窗下月，窗下月，是无情，是有情。","dynasty":"宋代","title":"江城梅花引·几年城中无看灯"}
{"author":"刘辰翁","content":"不是重看灯，重见河边女。长是蛾儿作队行，路转风吹去。十载庆元宵，满耳番腔鼓。欲识尊前太守谁，起向尊前舞。","dynasty":"宋代","title":"卜算子（元宵）"}
{"author":"刘辰翁","content":"银河水，洗得世间清。山色雨馀青。老子纶巾棋别墅，人家鼾睡柝秋城。定谁劳，定谁福，定谁能。常恨著、景升儿不似。又恨著、景升牛小耳。空相望，愧平生。我欲临风扶玉树，自攀承露酌金茎。看昆明，鳞石长，海桑晴。","dynasty":"宋代","title":"最高楼·银河水"}
{"author":"刘辰翁","content":"先生岂我辈，造物乃其徒。荷衣自放林壑，亦未弃银鱼。留得东篱晚节，笑倒龙山秃帽，一醉插茱萸。天下有大老，携手盍归乎。别头经，三昼梦，一编书。向之麟者止矣，且看老溪图。历遍后天既未，依约明朝三五，乾体适当符。还以奉公寿，不是讲鹅湖。","dynasty":"宋代","title":"水调歌头其四寿周溪园，有序"}
{"author":"刘辰翁","content":"过眼纷纷遥集，来归往往羝儿。草间塞口绔间啼。提携都不是，何似未生时。城上胡笳自怨，楼头画角休吹。谁人不动故乡思。江南秋尚可，塞外草先衰。","dynasty":"宋代","title":"临江仙"}
{"author":"刘辰翁","content":"飞絮新烟外，东风托信遥。春犹有寒否，寒尽怕春销。画阁围红兽，行鞭裹黑貂。便无三月雨，也不再花朝。倚翠还轻扇，飞红共落潮。少年宜秉烛，莫负可怜宵。","dynasty":"宋代","title":"春景寒尽怕春销"}
{"author":"刘辰翁","content":"相过贺新元，干戈且息肩。不图垂老日，还见太平年。灰向昆明尽，春从待漏传。衣冠禾黍地，箫鼓杏花天。灯市嬉遗老，旗亭卧醉仙。山林闻好语，天下米三钱。","dynasty":"宋代","title":"春景其二新年贺太平"}
{"author":"刘辰翁","content":"尽，明日又续之此夕酹江月，犹记濯缨秋。濯缨又去如水，安得主人留。旧日登楼长笑，此日新亭对泣，秃鬓冷飕飕。木落下极浦，渔唱发中洲。芙蓉阙，鸳鸯阁，凤凰楼。夜深白露纷下，谁见湿萤流。自有此生有客，但恨有鱼无酒，不了一生浮。重省看潮去，今夕是杭州。","dynasty":"宋代","title":"水调歌头"}
{"author":"刘辰翁","content":"何曾见飞渡，年又年痴。今古相望犹疑。朱颜一去似流水，断桥魂梦参差。何堪更嗟迟暮，听旁人说与，此夕佳期。深深代籍，盼悠悠、北地胭脂。谁寄扬州破镜，遍海角天涯，空待人归。自小秦楼望巧，吴机回锦，歌舞为谁。星萍耿耿，算欢娱，未省流离。但秋衾梦浅，云闲曲远，薄命同时。","dynasty":"宋代","title":"夜飞鹊/夜飞鹊慢"}
{"author":"刘辰翁","content":"明月满河洲。星河带月流。料素娥、独倚琼楼。竟是何年何药误，魂梦冷、不禁秋。少日梦龙头。知君犹梦不。算虚名、不了闲愁。便有鹄袍三万辈，应不是、旧京游。","dynasty":"宋代","title":"糖多令（丙申中秋）"}
{"author":"刘辰翁","content":"昨醉君家酒。从今十万八千场，未疏老友。人道水仙标格俊，不许梅花殿後。但赢得、一年年瘦。迤逦聚星楼上雪，待天风、浩荡重携手。酌君酒，献君寿。年前春入燕台柳。看联翩、四辈金鞭，长楸承受。岂有中朝瓯覆久，更落闽山海口。端自有、玉堂金斗。我喜明年申又酉，但乞浆、所得皆醇酎。拚醉里，送行昼。","dynasty":"宋代","title":"金缕曲/贺新郎"}
{"author":"刘辰翁","content":"一年春事几何空。杏花红。海棠红。看取枝头，无语怨天公。幸自一晴晴太暖，三日雨，五更风。山中长自忆城中。到城中。望水东。说尽闲情，无日不匆匆。昨日也同花下饮，终有恨，不曾浓。","dynasty":"宋代","title":"江城子（春兴）"}
{"author":"刘辰翁","content":"我去就他甚易，他来认我良难。悟时到处是壶天。古诗寻一句，危坐看香烟。金玉满堂不守，菁华岁月空迁。从今饱饭更安眠。丹经都不看，闲坐一千年。","dynasty":"宋代","title":"临江仙（坐悟）"}
{"author":"刘辰翁","content":"闷如愁红著雨，卷地吹不起。便故人渺渺，相逢前事，欲语还己。凝望久、荒城落日，五湖四海烟浪里。问而今何处，寄声旧时邻里。闲说那回，海上苏李。雪深夜如被。想携手、汉天不语，叫□不应疑水。待河梁、一尊落月，生非死别君如酹。望故人阁上，依稀长剑方履。古人已矣，垂名青史，谓当如此矣。又谁料浮沈，自得鱼计。赏心乐事，良辰美景，撞钟舞女，朱门大第。雕鞍骏马番装笠，笑虚名何与身前事。区区相望，饿死西山，悬目东门，人生何乐为此。古人已矣，天下英雄，使君与操耳。听喔喔、鸡鸣早起，屡舞徘徊，痛饮高楼，狂歌过市。苍苍万古，羲农周孔，文章事业星辰上，至而今、枯见银河底。笑他黄纸除君，红旗报我，为君助喜。","dynasty":"宋代","title":"莺啼序"}
{"author":"刘辰翁","content":"九日黄花，渊明之后，谁当汝俦。记龙山昨夜，寒泉九井，帽轻似叶，髯戟如虬。庚扇西风，孔林落照，银海横波十二楼。闲笑道，那华亭上蔡，再见何由。人生似我何求。算惟有高人高处游。笑如今别驾，前时方外，尘埃半百，岁月如流。如此连墙，今年不见，一首犹胜万户侯。偷闲好，便明朝有约，莫莫休休。","dynasty":"宋代","title":"沁园春（和刘仲简九日韵）"}
{"author":"刘辰翁","content":"不相见故耳，为此发歌。吾鬓如霜蕊。自江南、西风尘起，倒骑秃尾。旧日汾阳中书令，何限门生儿子。到今也、陆沈草昧。醉里不行西州路，但斗间、看望成龙气。聊寂寞，自相慰。夫君自是人间瑞。叹生儿、当如异日，孙仲谋耳。健笔风云蛟龙起，人物山川形势。犹有封、狼居胥意。伐木嘤嘤出幽谷，问天之将丧斯文未。吾待子，望如岁。","dynasty":"宋代","title":"金缕曲"}
{"author":"刘辰翁","content":"忘却来时路。恨苍苍、寒冰弃我，江南闲处。世事早知今如此，何不老农老圃。更种个、梅花深住。冻雨前朝浯溪石，对苍苔、堕泪怜臣甫。山似我，两眉聚。岁云暮矣如何度。但多情、寂寥相念，二三君子。越石暮年扶风赋，犹解闻鸡起舞。恨不减、二三十岁。一曲相思碧云合，醉凭君、为我歌如缕。君念我，似同祖。","dynasty":"宋代","title":"金缕曲（和同姓草叔曲本胡端逸见寿韵并谢）"}
{"author":"刘辰翁","content":"夜看二星度，高会列群英。苍颜白发乌帽，风人古槐清。客有羽衣来者，仍是寻常百姓，坐觉孟公惊。且勿多酌我，未厌我狂醒。金瓯启，银信喜，衮衣新。向来淮浙草木，隐隐有余声。闻说并阑沙语，感念石壕村事，倾耳发惊霆。举酒奉公寿，天意厚苍生。","dynasty":"宋代","title":"水调歌头（陈平章即席赋）"}
{"author":"刘辰翁","content":"风雨东篱晚。渺人间、南北东西，平芜烟远。旧日携壶吹帽处，一色沈冥何限。天不遣、魂销肠断。不是苦无看山分，料青山、也自羞人面。秋后瘦，老来倦。惊回昨梦青山转。恨一林、金粟都空，静无人见。默默黄花明朝有，只待插花寻伴。又谁笑、今朝蝶怨。潦倒玉山休重醉，到簪萸、忍待人频劝。今又惜，几人健。","dynasty":"宋代","title":"金缕曲（丙戌九日）"}
{"author":"刘辰翁","content":"臣尚少，臣尚少，少似此翁些。点半点斑今似雪，飞来飞去自如花。醉眼看红霞。人间事，人间事，倒杖拄颐斜。冷冷清清冰下水，吞吞忍忍饭中砂。选到老人家。","dynasty":"宋代","title":"法驾导引（寿城山，用寿胡潭东韵）"}
{"author":"刘辰翁","content":"五月五，五月五，细雨绿菖蒲。早是高花开九节，花堪结子节堪扶。持此揆□初。长命缕，长命缕，儿女漫区区。何似屏星南极里，清如寒露在冰壶。一府号仙儒。","dynasty":"宋代","title":"法驾导引（寿刘倅仲简）"}
{"author":"刘辰翁","content":"五五复五五，二八且重重。后天先甲如此，满月喜相逢。一日须倾三百，月小又输一日，不满九千钟。但愿客常满，莫问海尊空。赋长篇，赓短韵，剩谈丛。乱来风日自美，一橘两衰翁。几见东陵瓜好，又看西邻葵烂，半醉半醒中。偶得洞宾象，混混起相从。","dynasty":"宋代","title":"水调歌头（寿晏云心）"}
{"author":"刘辰翁","content":"残日下瓜洲。平安火又流。月高高、挂古城楼。回首少年真可笑，无一事、又悲秋。天在海边头。天风有意不。结桂枝、袅袅余愁。不是银河无去路，先不去、后难游。","dynasty":"宋代","title":"糖多令"}
{"author":"刘辰翁","content":"仙掌下驰道，清露滴芙蓉。无憀似酒初醒，身世笑颦中。万朵花灯夜宴，一叶扁舟海岛，寂寂五更风。误赏明妆靓，愁思满青铜。陂六六，三十六，渺何穷。江南曲曲烟雨，谁是醉施翁。但恨才情都老，无复风流曾梦，缥缈赋惊鸿。寄语清净社，小饮合相容。","dynasty":"宋代","title":"水调歌头其十二和巽吾观荷"}
{"author":"刘辰翁","content":"老去尚呼张丈，醉中自惜熊儿。越王台上鹧鸪啼。三朝臣不遇，无复好文时。情绪幽幽似结，鬓丝索索禁吹。病来魂不到相思。散人腰已散，倚杖叹吾衰。","dynasty":"宋代","title":"临江仙·老去尚呼张丈"}
{"author":"刘辰翁","content":"棹歌齐发，江云暮、吹得湘愁成雨。小酌千年，知他是、阿那年时沈午。日落长沙，风回极浦，黯不堪延伫。吴头楚尾，非关四面为楚。几度唤起醒累，淋漓痛饮，不学愁余句。踏鲤从鼋胥涛上，怎不化成龙去。越女吴船，燕歌赵舞，世世悠悠许。明朝寂寂，双双飞下鸣鹭。","dynasty":"宋代","title":"酹江月/念奴娇"}
{"author":"刘辰翁","content":"何苦怀芳草，无情绿又新。年年生古道，步步是青春。愁碧连分袂，飞红堕舞茵。一筇当秀野，万里亦随人。莽苍成芜楚，烟绵又入秦。长安红紫陌，罗袜已生尘。","dynasty":"宋代","title":"春景春草步步绿"}
{"author":"刘辰翁","content":"故是春晴好，冬乾已隔年。一番经过雨，百道涨新泉。破屋移偏湿，荒陂断复连。浮山通寺驿，眢井出潮田。地脉天能续，檐声石亦穿。仇池九十九，蜡屐去无缘。","dynasty":"宋代","title":"春景一雨百泉涨"}
{"author":"刘辰翁","content":"我误留公住。看人间、犹是重阳，满城风雨。父老棠阴携孺子，记得元宵歌舞。但稽首、乌乌无语。我有桓筝千年恨，为谢公、目送还云抚。公不乐，尚何苦。吾侬心事凭谁诉。有谁知、闭户穷愁，欲从之去。闻道明朝生申也，满酌一杯螺浦。又知复、明年何处。天若有情西江者，便使君、骢马来当路。香瓣起，胜金缕。","dynasty":"宋代","title":"金缕曲（寿李公谨同知）"}
{"author":"刘辰翁","content":"八千秋与八千春，此语繇来未识真。曾共麻姑擗麟脯，笑看沧海几扬尘。","dynasty":"宋代","title":"寿王太守其四"}
{"author":"刘辰翁","content":"惊雷节。梅花冉冉销成雪。销成雪。一年一度，为君肠绝。古人长恨中年别。馀年又过新正月。新正月。不堪临镜，不堪垂发。","dynasty":"宋代","title":"忆秦娥·惊雷节"}
{"author":"刘辰翁","content":"满眼成新趣，池塘午梦惊。青春何日到，芳草满前生。縠縠东风起，波波两剪横。翠钿如可拾，仙药不知名。转步玉钩合，几时珠履行。平陂青似海，无处认昆明。","dynasty":"宋代","title":"春景池塘生春草"}
{"author":"刘辰翁","content":"鞓红乾色无光霁。须是鲜鲜翠。翛然一点系裙腰。不著人间金屋、恐难销。英英肯似焉支贵。漫脱红霞帔。落时且勿涴尘泥。留向天台洞口、泛吾诗。","dynasty":"宋代","title":"虞美人其十二大红桃花"}
{"author":"刘辰翁","content":"正丹翁初度。对花满江城，晓莺欲语。崆峒在何处。渐雨过农郊，劝耕问路。州人争觑。问坡老、重来是否。把看灯、传说风流，八境尽图新句。如许。老子文章，挥毫立马，脱靴嫌污。太平易作。听父老，歌襦袴。愿使君小住，五风十雨。重见一粰三黍。又天边、飞诏殷勤，说相将去。","dynasty":"宋代","title":"瑞鹤仙（寿翁丹山）"}
{"author":"刘辰翁","content":"芭蕉叶上三更雨。人生只合随他去。便不到天涯。天涯也是家。屏山三五叠。处处飞胡蝶。正是菊堪看。东篱独自寒。","dynasty":"宋代","title":"菩萨蛮（秋兴）"}
{"author":"刘辰翁","content":"有客孤舟里，风平日又嘉。未须怜岁晚，从此乱春华。自扣舷三版，相将水一涯。前村随柳色，昨夜宿桃花。鸥浴波翻锦，渔歌影入霞。江头稠杏暗，子美四娘家。","dynasty":"宋代","title":"春景其四孤舟乱春华"}
{"author":"刘辰翁","content":"何须银烛红妆，菜花总是曾留处。流觞事远，绕梁歌断，题红人去。绕蝶东墙，啼莺修竹，疏蝉高树。叹一春风雨，归来抱膝，怀往昔、自凄楚。遥望东门柳下，梦参差，欲归幽路。断红芳草，连空积水，凭杭坠雾。水洗铜驼，天清华表，升平重遇。但相如老去，江淹才尽，有何人赋。","dynasty":"宋代","title":"水龙吟（寓兴和巽吾韵）"}
{"author":"刘辰翁","content":"添一岁，减一岁愁眉。若待一生昏嫁了，更须采药十年迟。昏嫁已随时。东家者，俎豆伴儿嬉。幸自少年场屋了，谁能匊淅数还炊。千岁是灵龟。","dynasty":"宋代","title":"望江南/忆江南"}
{"author":"刘辰翁","content":"去年太岁田间土，明日香烟壁下尘。马上新人红又紫，眼前歌妓送还迎。钗头燕，胜金紃。燕歌赵舞动南人。遗民植杖唐巾起，闲伴儿童看立春。","dynasty":"宋代","title":"鹧鸪天（迎春）"}
{"author":"刘辰翁","content":"四无谁语，待推窗、初见江南风物。索笑巡檐无奈处，悄隔东邻一壁。有酒如船，招呼满载，只欠枝头雪。疏花冷眼，坐中都是词杰。堪恨几日西郊，寻消问息，肯向吟边发。著意相看，又恐是、六出幻成还灭。恼恨儿童，攀翻顶戴，不到先生发。明朝重省，初三知属谁月。","dynasty":"宋代","title":"酹江月/念奴娇"}
{"author":"刘辰翁","content":"春又不知暮，城荒独至今。楼台花下远，草木雨中深。寒食无烟绿，颓垣有月侵。荒苔随意古，落子又成阴。邻笛残兵泪，胡琴故国心。废兴天不语，钟鼓遍园林。","dynasty":"宋代","title":"春景城春草木深"}
{"author":"刘辰翁","content":"不可居无竹，清风动满林。长无如夏日，凉不绝予襟。安得秋如许，能令午正阴。两间何舋舋，三径自深深。簟玉翻如水，檐冰语至今。故人千万里，明月两知心。","dynasty":"宋代","title":"夏景林风凉不绝"}
{"author":"刘辰翁","content":"曾与回翁把手，自宜老子如龙。怀胎不敢问春冬。等待鞭鸾笞凤。昨夜又迟黄石，今朝重叩鸿濛。碧桃花下醉相逢。说尽鹏游蝶梦。","dynasty":"宋代","title":"西江月（忆仙）"}
{"author":"刘辰翁","content":"东风似客。醉里落花南又北。客似东风。携手斜阳一笑中。佳人怨我。不寄江南春一朵。我怨佳人。憔悴江南不似春。","dynasty":"宋代","title":"减字木兰花（有感）"}
{"author":"刘辰翁","content":"何处从头说。但倾尊、淋漓醉墨，疏疏密密。看取两轮东西者，也是樊笼中物。这光景、年来都别。白发道人隆中像，笑相逢、对拥炉边雪。又过了，上元节。纸窗旋补寒穿穴。柳黏窗、青青过雨，劝君休折。睡不成酣酒先醒，花底东风又别。夜复夜、吟魂飞越。典却西湖东湖住，十三年不出今朝出。容易得，二三月。","dynasty":"宋代","title":"金缕曲/贺新郎"}
{"author":"刘辰翁","content":"西风坠绿。唤起春娇，嫣然困倚修竹。落帽人来，花艳乍惊郎目。相思尚带旧子，甚凄凉、未忺妆束。吟鬓底，伴寒香一朵，并簪黄菊。却待金盘华屋。园林静、多情怎禁幽独。蛱蝶应愁，明日落红难触。那堪雁霜渐重，怕黄昏、欲睡未足。翠袖冷，且莫辞、花下秉烛。","dynasty":"宋代","title":"声声慢·西风坠绿"}
{"author":"刘辰翁","content":"蒋陵故是簪花路。风烟奈何秋暑。候馆凋梧，宫墙断柳，谁识当年倦旅。余怀何许。想上马人扶，翠眉愁聚。旧日方回，而今能赋断肠语。登高能赋最苦。叹高高难问，欲望迷处。蝶绕东篱，鸿翻上苑，那更画梁辞主。来今往古。漫湛辈同来，远公回去。我醉安归，黄花扶路舞。","dynasty":"宋代","title":"齐天乐（戊寅登高，即席和秋崖韵）"}
{"author":"刘辰翁","content":"小小回堤水，花阴寸步随。细难为灌圃，长是曲通池。乳窦仍从出，云根触处滋。又添晴滴沥，欲涨碧涟漪。新绿常如雨，流红未见诗。昆明鲸背浅，尽日絮沟迟。","dynasty":"宋代","title":"春景其二小水细通池"}
{"author":"刘辰翁","content":"柳梢欲雪。十里烟明灭。曲曲阑干转影，教人忆、夜来月。家人相对说。灯花还又结。冻雨村村□鼓，终不似、上元节。","dynasty":"宋代","title":"霜天晓角（初春即事）"}
{"author":"刘辰翁","content":"炼花为露玉为瓶。佳客为频倾。耐得风霜满鬓，此身合是金茎。墙头竹外，洞房初就，画阁新成。嚼得梅花透骨，何愁不会长生。","dynasty":"宋代","title":"朝中措劝酒"}
{"author":"刘辰翁","content":"长命缕，长命缕，儿女漫区区。何似屏星南极里，清如寒露在冰壶。一府号仙儒。","dynasty":"宋代","title":"法驾导引其二寿刘仲简"}
{"author":"刘辰翁","content":"晴日孤舟好，溪流带岸斜。浮游忘世虑，烂熳乱春华。朝共渔穿港，暮随鸥宿沙。却知桃有路，惟见柳无涯。蓑舞村村酒，罾歌处处花。群仙惊再见，留宿武陵家。","dynasty":"宋代","title":"春景其三孤舟乱春华"}
{"author":"刘辰翁","content":"澹澹胭脂浅著梅。温柔不上避风台。若比杏桃真未识，夺银胎。汗面拭来慵傅粉，酒香浓后暗潮腮。娇嫩不应醒似醉，倩谁猜。","dynasty":"宋代","title":"摊破浣溪沙/山花子其二"}
{"author":"刘辰翁","content":"□□□□。□□□□□。□□□□□□，□□□、□□□。治中心似佛。治中心似日。人祝治中千岁，似翁福、似翁德。","dynasty":"宋代","title":"霜天晓角·□□□□"}
{"author":"刘辰翁","content":"天际何分南与北，五更纵又成横。夜来拾得断河星。化为一片石，持去问君平。老大看天一笑，儿童问我须应。向来牛女本无名。要知天上事，亦似谤先生。","dynasty":"宋代","title":"临江仙（壬午七夕）"}
{"author":"刘辰翁","content":"尽，明日又续之此夕酹江月，犹记濯缨秋。濯缨又去如水，安得主人留。旧日登楼长笑，此日新亭对泣，秃鬓冷飕飕。木落下极浦，渔唱发中洲。芙蓉阙，鸳鸯阁，凤凰楼。夜深白露纷下，谁见湿萤流。自有此生有客，但恨有鱼无酒，不了一生浮。重省看潮去，今夕是杭州。","dynasty":"宋代","title":"水调歌头"}
{"author":"刘辰翁","content":"疏雨兼长夜，巴山信未通。寥寥深院落，滴滴在梧桐。泪与檐相续，听如漏未终。寒飘金井上，愁入碧阶空。楚水孤蓬暝，吴宫落叶红。霖铃南内晓，今古此声中。","dynasty":"宋代","title":"秋景疏雨滴梧桐"}
{"author":"刘辰翁","content":"甚天花、纷纷坠也，偏偏著余帽。乾坤清皓。任海角荒荒，都变瑶草。落梅天上无人扫。角吹吹不到。想特为、东皇开宴，琼林依旧好。看儿贪耍不知寒，须塑就玉狮，置儿怀抱。奈转眼、今何在，泪痕成恼。白发翁翁向儿道。那曲巷袁安爱晴早。便把似、一年春看，惜花花自老。","dynasty":"宋代","title":"花犯（再和中甫）"}
{"author":"刘辰翁","content":"身是秋风客，游梁更赋梁。此时家在远，独坐夜偏长。岁月黑貂晚，江湖白雁霜。乌皮人兀兀，蟾影海茫茫。扣角馀三叹，闻鸡悄四荒。炉烟秋伏枕，谁念待班行。","dynasty":"宋代","title":"秋景远客坐长夜"}
{"author":"刘辰翁","content":"渺山城故苑，烟横绿野，林胜青油。甚相思只在，华清泉侧，凝碧池头。故人念我何处，坠泪水西流。念寒食如君，江南似我，花絮悠悠。不知身南北，对断烟禁火，蹇六年留。恨听莺不见，到而今又恨，睍睆成愁。去年相携流落，回首隔芳洲。但行去行来，春风春水无过舟。","dynasty":"宋代","title":"忆旧游·渺山城故苑"}
{"author":"刘辰翁","content":"相失霜风不动睛明好。探梅有约城东道。桥边失却老仙期，城门落日人归早。野田一望迷芳草。除是腾空君后到。立马三周黛佛头，参差中路令人老。","dynasty":"宋代","title":"玉楼春"}
{"author":"刘辰翁","content":"道是春来也，春犹似未来。亦知为日久，祇是欠花开。残雪依然在，东风几许回。空令一杯酒，更忆去年梅。万里寒如信，千林巧莫催。诗成天一笑，红绿半争魁。","dynasty":"宋代","title":"春景春来祇欠花"}
{"author":"刘辰翁","content":"花心定有何人捻。晕晕如娇靥。一痕明月老春宵。正似酥胸潮脸、不曾销。当年掌上开元宝。半是杨妃爪。若教此掏到痴人。任是高墙无路、蝶翻身。","dynasty":"宋代","title":"虞美人·花心定有何人捻"}
{"author":"刘辰翁","content":"成佛生天，自是两途，任祖生先。看二三大老，依稀吾榜，几多新进，小少齐年。紫陌相逢，青山独往，倚杖鹤鸣听布泉。百年里，但儿时难得，老後依然。吾牛已不耕田。更雨滑泥深自在鞭。叹十年波浪，悠悠何补，三生石上，种种无缘。白发来呵，朱颜去也，一曲狂歌落酒边。谁似我，似官奴出籍，散圣安禅。","dynasty":"宋代","title":"沁园春·成佛生天"}
{"author":"刘辰翁","content":"不见机边女，当时独月知。坐令如此夜，虚却理残丝。缲得扶桑茧，张成锦字词。弦光空到晓，花影不侵帷。尺寸知何用，须臾即别离。小窗思妇懒，不是恤周嫠。","dynasty":"宋代","title":"秋景机丝虚夜月"}
{"author":"刘辰翁","content":"看师师、成蝶蝶。蹙尽不成叠。欲试搔头，花重怎堪捻。是谁抛过东墙，今无赤凤，梦得似、那人身捷。年时腊。曾笑梅梢和豆，去月忽如荚。便向龙门，无复钏金接。待教开支琼林，阆仙重见，又谁念、昆明前劫。","dynasty":"宋代","title":"祝英台（席间咏绳球）"}
{"author":"刘辰翁","content":"何可无乔木，多年雨露成。是间凉意别，长夏绿阴生。日度云旗影，风含涧水声。能令霜六月，不待月三更。翠幄宜琴枕，枯棋就石枰。五楸朝又暮，故国可胜情。","dynasty":"宋代","title":"夏景乔木生夏凉"}
{"author":"刘辰翁","content":"之苦，自伐去也。归涂悄然念之，作此以示同行。稠塘旧是花千树。曾泛入、溪深误。前度刘郎重唤渡。漫山寂寂，年时花下，往往无寻处。一年一度相思苦。恨不抛人过江去。及至来时春未暮。兔葵燕麦，冷风斜雨，长恨稠塘路。","dynasty":"宋代","title":"青玉案"}
{"author":"刘辰翁","content":"闲居忽忽，万古咄咄。天风惨然，如动生发。如何寻约，亦念束刍。岂其英爽，犹累形躯。同时之人，能不颡泚。昔忌其生，今妒其死。","dynasty":"宋代","title":"文文山画像赞"}
{"author":"刘辰翁","content":"轻风澹月，年年去路。谁识小年初度。桥边曾弄碧莲花，悄不记、人间今古。吹箫江上，沾衣微露。依约凌波曾步。寒机何意待人归，但寂历、小窗斜雨。","dynasty":"宋代","title":"鹊桥仙自寿二首其一"}
{"author":"刘辰翁","content":"前之夕，织女渡河边。天上一朝元五日，人间小住亦千年。相合降神仙。当富贵，掩鼻正高眠。欲语会稽仍小待，不知文举更堪怜。蔗境在顽坚。","dynasty":"宋代","title":"双调望江南（寿谢寿朋）"}
{"author":"刘辰翁","content":"万事如花不可期。花不堪持。酒不堪持。江天雪意使人迷。翦一枝枝。歌一枝枝。歌者不来今几时。姜影无词。张影无词。不歌不醉不成诗。歌也迟迟。雪也迟迟。","dynasty":"宋代","title":"一翦梅（和人催雪）"}
{"author":"刘辰翁","content":"团团桂影，怕人道、大地山河里许。旧日影娥池未缺，惊断霓裳歌舞。雪白长城，金明古驿，尽是乘槎路。少年白发，自无八骏能去。犹记流落荒滨，故人相过，共吹箫前度。无酒无鱼空此客，昨夜留之不住。睡起披衣，行吟坐对，又有重圆处。不知今夕，那人有甚佳句。","dynasty":"宋代","title":"酹江月（中秋，彭明叔别去赴永阳，夜集）"}
{"author":"刘辰翁","content":"醒复醒、行吟泽畔，焉能忍此终古。招魂过海枫林暝，招得魂归无处。朝又暮。但依旧，禁街人静冬冬鼓。画船沈雨。听欸乃渔歌，兴亡事远，咽咽未能句。君且住。能歌吾不如汝。悠悠鼓枻而去。沧洲揽结芳成艾，唤作张三李五。羌自苦。更闲却，玉堂端帖多多许。无人自语。把画扇鸾边，香罗雪底，题作午年午。","dynasty":"宋代","title":"摸鱼儿·醒复醒"}
{"author":"刘辰翁","content":"狭世清风少，清风不受催。惟应松下有，肯向坐间来。襟袖元如水，山林自少埃。遂惊弘景宅，不是楚王台。柳巷无人扫，柴门尽日开。是谁前喝道，空遣鹤飞回。","dynasty":"宋代","title":"夏景清风松下来"}
{"author":"刘辰翁","content":"百千孙子子，八十老翁翁。人间天下清福，阅世苦难同。谁叹东门猎倦，谁笑南阳舞罢，万事五更钟。但愿人长久，聊复进杯中。故侯瓜，丞相柏，大夫松。诸公健者安在，春梦转头空。可笑先生无病，病在枕流漱石，福至自然通。聋者固多笑，一笑更治聋。","dynasty":"宋代","title":"水调歌头"}
{"author":"刘辰翁","content":"世事惟孤枕，吾生尚转蓬。共谁堪夜雨，何意更秋风。已是霖铃苦，何当刻漏终。又闻翻溟滓，不是滴梧桐。衰壑鸣蛩外，寒灯落叶中。忽明天似水，万里附冥鸿。","dynasty":"宋代","title":"秋景夜雨更秋风"}
{"author":"刘辰翁","content":"西风处士，例一枝团月，咸平印印。千古诗宗传不绝，至竟被渠道尽。雪返香魂，霜吹晓怨，肯受东君聘。罗浮梦转，兔环知是谁孕。未说烟雨江南，垂垂青子，须要调金鼎。愁绝西山明秀处，依旧鹤南飞影。我白君元，君词我和，各自为长庆。后来桃李，遥遥别是花信。","dynasty":"宋代","title":"酹江月（同舍延平林府教制新词祝我初度，依声依韵，还祝当家）"}
{"author":"刘辰翁","content":"天阔雁何之，沈云字字稀。明知从北至，又说是南归。兵气侵行急，河声背影微。江湖霜信远，城郭主人非。不惜惊弦得，惟忧系帛遗。河梁人惜别，似尔不能飞。","dynasty":"宋代","title":"秋景雁南归"}
{"author":"刘辰翁","content":"银河下若木。暖涨一川春雾绿。白凤徘徊清淑。似沉水无烟，礜汤千斛。柔肌暗粟。想临流、娇喷轻触。空恨恨，何人热恼，却忆冷泉掬。酥玉。未谙汤沐。深又浅、荡摇心目。云蒸雨渍翻覆。泛影浮红，飘飘相逐。裳衣还未欲。蓦自怪、野鸳双浴。华清远，寒猿夜绕，落月可能漉。","dynasty":"宋代","title":"霓裳中序第一·银河下若木"}
{"author":"刘辰翁","content":"经年寂寞。已负花前约。忽向红梅侧畔，开点雪、有人觉。不开何似莫。百梢才一萼。却问寿阳宫额，两三蕊、怎能著。","dynasty":"宋代","title":"霜天晓角（楼下梅一株，经冬无一花。春半忽开，一萼梢头出万红中因赋之）"}
{"author":"刘辰翁","content":"日落紫霞洲。兰舟稳放流。玉虹仙、如在黄楼。何必锦袍吹玉笛，听欸乃、数声秋。赤壁舞涛头。周郎还到不。倚西风、袅袅余愁。唤起横江飞道士，来伴我、月中游。","dynasty":"宋代","title":"糖多令"}
{"author":"刘辰翁","content":"夫子惠收我，谓我古心徒。闲居有客无酒，有酒又无鱼。报道犀兵远坠，问讯陈人何似，陈似隔年萸。天壤亦大矣，知有孔融乎。白雪歌，丹元赞，赫蹄书。洪崖何自过我，便作授经图。教我天根骑月，规我扶摇去意，餐我白芝符。从此须溪里，更著赤松湖。","dynasty":"宋代","title":"水调歌头（谢和溪园来寿）"}
{"author":"刘辰翁","content":"世事欢娱梦，芳心老未灰。每常须起早，岂独为春来。自与韶光约，长应倒载回。久无朝马动，漫道晓鸦催。秧事侵晨理，花期昨夜开。误令圯上者，见谓有心哉。","dynasty":"宋代","title":"春景春来常"}
{"author":"刘辰翁","content":"白白江南一信霜。过都字不到衡阳。老嘉破帽并吹却，未省西风似此狂。攀北斗，酌天浆。月香满似菊花黄。神仙暗度龙山劫，鸡犬人间百战场。","dynasty":"宋代","title":"鹧鸪天（九日）"}
{"author":"刘辰翁","content":"何许相求，且不是、南温北石。也欲学、绝交高论，自陈余癖。万里鱼书长记忆，十年波浪伤离拆。算此舟、不是剡溪舟，空回得。非出处，何须惜。非瑕类，何须摘。看雪销鸿去，有何留迹。安石岂无同乐意，玄真不是朝廷觅。但眼前、真率暂相违，歌声寂。","dynasty":"宋代","title":"满江红（古岩以马，观复遣舟，约余与中斋和后村海棠韵，后寄述怀）"}
{"author":"刘辰翁","content":"野处阙过逢，投巾仰露空。萧萧松下老，洒洒顶门风。暑不容章甫，天犹念秃翁。昂霄潮汹汹，落雪鬓蓬蓬。搔首平生事，忘形半醉中。蓬莱归去路，潦倒笑臣同。","dynasty":"宋代","title":"夏景露顶洒松风"}
{"author":"刘辰翁","content":"风雨欺人后，枝头已自疏。鸟啼因散去，花落是惊馀。冲雨知何许，流声已瞥如。不应红颤雨，犹似暗沾裾。青子疑弹雀，红桃借网鱼。开元宫更远，王母寄谁书。","dynasty":"宋代","title":"春景鸟散馀花落"}
{"author":"刘辰翁","content":"天下南北车书通，行人点点过汴宫。空馀艮岳一拳土，黯惨如雪吹不融。平乘楼上王夷甫，一流中外泪如雨。西风羽扇不障尘，更是莲子随根去。政事堂中三相公，往往退食如夔龙。少年恸哭不见用，一语不合面发红。八年流落无处所，合眼当朝遽如许。忠魂不到海门潮，别殿芙蓉废为圃。茫茫古路日平西，不信金铜不泪垂。浮沈亲故懒相问，白发唯有春风知。李侯髀肉堪流涕，同谷哀吟越州弟。买丝刺绣刺未成，公子翩翩雁书至。飘飘起望白云间，裘雪牛车度赤山。年馀七十能几见，我且欲往穷当还。平生高李经行处，寂寞断桥漂落絮。不知到日似枯鱼，泪入黄河别鲂鱮。当空殿阁密云团，曾和薰弦接羽翰。至今尚留花石否，杜鹃再赋长恨端。苏州正念东邻女，伤心更遇杨开府。语言憔悴敢分明，买酒行浇茂陵土。","dynasty":"宋代","title":"送李鹤田入浙赵春谷招"}
{"author":"刘辰翁","content":"又胜春风处，秋芳宇宙清。由来天路远，几许桂枝生。古道寒云色，空山落叶声。忽看金粟缀，如在蕊宫行。香入铜盘饮，根愁玉斧惊。小山人倚袖，延伫不胜情。","dynasty":"宋代","title":"秋景秋风生桂枝"}
{"author":"刘辰翁","content":"嫩绿如新，娇莺似旧，今吾非故。空山过雨，睍完留春春去。似尊前曲曲阳关，行人回首江南处。漫停云低黯，征衫憔悴，酒痕犹污。欲语。浑未住。记匹马经行，风林烟树。家山何在，想见绿窗啼雾。又何堪满目凄凉，故园梦里能归否。但数声、惊觉行云，重蕧最是一人称好处。昨日小春留得住。梅花信信望东风，须待公归香满路。年时今已度。长是巴山深夜雨。宣又召，凯还簇簇，要见寿觞举。扫尽窝蜂闲绣斧。叠鼓春声欢岁暮。燕台剑履趣锋车，银信低低传好语。紫貂裘脱与。肘印累累映三组。但重省，西来斗水，忘却爱卿取。","dynasty":"宋代","title":"琐窗寒（和巽吾闻莺）"}
{"author":"刘辰翁","content":"匆匆何须惊觉，唤草庐人起。算成败利钝，非臣逆睹，至死后已。又何似、采桑八百，看蚕夜织小窗里。漫二升自苦，教人吊卧龙里。别有佳人，追桃恨李。拥凝香绣被。争知道、壮士悲歌，萧萧正度寒水。问荆卿、田横古墓，更谁载酒为君酹。过霜桥落月，老人不见遗履。置之勿道，逝者如斯，甚矣衰久矣。君其为吾归计，为耕计。但问某所泉甘，何乡鱼美。此生不愿多才艺。功名马上兜鍪出，莫书生、误尽了人间事。昔年种柳江潭，攀枝折条，噫嘻树犹如此。登高一笑，把菊东篱，且复聊尔耳。试回首、龙山路断，走马台荒，渭水秋风，沙河夜市。休休莫莫，毋多酌我，我狂最喜高歌去，但高歌、不是番腔底。此时对影成三，呼娥起舞，为何人喜。","dynasty":"宋代","title":"莺啼序（感怀）"}
{"author":"刘辰翁","content":"海水成尘。河水无银。恨幽明、我与公分。青山独往，回首伤神。叹魏阙心，磻石魄，汨罗身。除却相思，四海无亲。识风流、还贺季真。而今天上，笑谪仙人。但病伤春，愁厌雨，泪看云。","dynasty":"宋代","title":"行香子·海水成尘"}
{"author":"刘辰翁","content":"两丸日月，细看来、也是樊笼中物。点点山河经过了，拔帜几番残壁。白是沙堤，苍然吴楚，一片成毡雪。此时把酒，旧词还是坡杰。歌罢公瑾当年，天长地久，柳与梅都发。几许闲愁斜照里，掌上沤生沤灭。沧海桑枯，东陵瓜远，总不关渠发。簪花起舞，可怜今夕无月。","dynasty":"宋代","title":"念奴娇（酬王城山）"}
{"author":"刘辰翁","content":"讲馀机暇谏书空，艮岳江湖入眼中。郭索能令天一笑，画图何必面春风。","dynasty":"宋代","title":"题宣和双蟹图卷"}
{"author":"刘辰翁","content":"何处吹长笛，千年恨未终。关山人去后，秋夜月明中。旷野参差久，寒江滉漾通。曲终郿县坞，怨彻广寒宫。海外阴晴异，天涯慷慨同。江南回首处，歌罢水流东。","dynasty":"宋代","title":"秋景吹笛月明中"}
{"author":"刘辰翁","content":"相失霜风不动睛明好。探梅有约城东道。桥边失却老仙期，城门落日人归早。野田一望迷芳草。除是腾空君后到。立马三周黛佛头，参差中路令人老。","dynasty":"宋代","title":"玉楼春"}
{"author":"刘辰翁","content":"十九年辞汉，花如旧日开。自持天外节，谁寄陇头梅。死恨节旄尽，生知仗信来。春风横浦驿，夜雪满乡台。插鬓人空老，沈云雁未回。何因香入月，下照拂云堆。","dynasty":"宋代","title":"冬景汉节梅花外"}
{"author":"刘辰翁","content":"柳外澹烟光，芊绵去路长。风花随世界，春水漫池塘。手种青青许，堤回曲曲香。绿犹深旧雨，流不动斜阳。濠上知鱼乐，桥边看燕忙。栏干风起晚，人影皱罗裳。","dynasty":"宋代","title":"春景柳塘春水漫"}
{"author":"刘辰翁","content":"一年春事几何空。杏花红。海棠红。看取枝头，无语怨天公。幸自一晴晴太暖，三日雨，五更风。山中长自忆城中。到城中。望水东。说尽闲情，无日不匆匆。昨日也同花下饮，终有恨，不曾浓。","dynasty":"宋代","title":"江城子（春兴）"}
{"author":"刘辰翁","content":"西风处士，例一枝团月，咸平印印。千古诗宗传不绝，至竟被渠道尽。雪返香魂，霜吹晓怨，肯受东君聘。罗浮梦转，兔环知是谁孕。未说烟雨江南，垂垂青子，须要调金鼎。愁绝西山明秀处，依旧鹤南飞影。我白君元，君词我和，各自为长庆。后来桃李，遥遥别是花信。","dynasty":"宋代","title":"酹江月（同舍延平林府教制新词祝我初度，依声依韵，还祝当家）"}
{"author":"刘辰翁","content":"入城过新雨，路静市人稀。吾家林塘间，水鸭狂欲飞。门阑稚子笑，隔树见翁归。何人无此乐，颓暮乐知希。","dynasty":"宋代","title":"山行雨中二首其二"}
{"author":"刘辰翁","content":"醉与君、狂歌又笑，不知当日何调。孤山梅下吟魂冷，说甚那时苏小。沧波眇。奈此岛，累累竟是谁家表。归欤白鸟。看四圣飘香，朱门金榜，化作竺飞峤。衰也久，旧游梦翠禽绕。坱兮轧、皎兮窈。相思一夜窗前白，谁识余怀渺渺。残年了。听画角，悲凉又是霜天晓。馀音杳缈。叹五十之年，我加八九，君隔几科诏。","dynasty":"宋代","title":"摸鱼儿·醉与君"}
{"author":"刘辰翁","content":"独坐观柳色，一一如我须。一日一日深，一年一年枯。人言青胜我，安得白于吾。","dynasty":"宋代","title":"柳意"}
{"author":"刘辰翁","content":"犹疑薰透帘栊。是东风。不分榴花更胜、一春红。新雨过，绿连空。蝶飞慵。闲过绿阴深院、小花浓。","dynasty":"宋代","title":"乌夜啼（初夏）"}
{"author":"刘辰翁","content":"春悄悄，春雨不须晴。天上未知灯有禁，人间转似月无情。村市学箫声。","dynasty":"宋代","title":"望江南（元宵）"}
{"author":"刘辰翁","content":"相过贺新元，干戈且息肩。不图垂老日，还见太平年。灰向昆明尽，春从待漏传。衣冠禾黍地，箫鼓杏花天。灯市嬉遗老，旗亭卧醉仙。山林闻好语，天下米三钱。","dynasty":"宋代","title":"春景其二新年贺太平"}
{"author":"刘辰翁","content":"记玄都、看花君子，一生恨奈何许。青云紫陌悠悠者，几个玉人成土。今在否。但四海九州，屈指从头疏。吾年空负。看射虎南山，遭逢醉尉，何须饮田父。神清梦，也是堂堂欧府。此中无破头虑。种槐不隔鞭蛆恶，更祝二郎儿做。苍苍古。漫年又一年，老却南公楚。池塘春暮。笑步步呜蛙，看成两部，正似未忘鼓。","dynasty":"宋代","title":"摸鱼儿（和谢李同年）"}
{"author":"刘辰翁","content":"菊满荒城道，馀生一笑难。地非行乐旧，花自向人寒。风雨何登览，江山共屈蟠。无人簪帽去，有蝶绕篱看。此处尤堪赏，明朝已是残。渊明生晋晚，不及禊高兰。","dynasty":"宋代","title":"秋景寒城菊自花"}
{"author":"刘辰翁","content":"臞然如竹。自是天仙福。小小画堂锦样，听人唱、鹤飞曲。橙橘黄又绿。蟹到新篘熟。便做月三十斛，饮不尽、菊潭菊。","dynasty":"宋代","title":"霜天晓角（寿吴蒙庵）"}
{"author":"刘辰翁","content":"红妆春骑。踏月影、竿旗穿市。望不尽、楼台歌舞，习习香尘莲步底。箫声断、约彩鸾归去，未怕金吾呵醉。甚辇路、喧阗且止。听得念奴歌起。父老犹记宣和事。抱铜仙、清泪如水。还转盼、沙河多丽。滉漾明光连邸第。帘影冻、散红光成绮。月浸葡萄十里。看往来、神仙才子，肯把菱花扑碎。肠断竹马儿童，空见说、三千乐指。等多时春不归来，到春时欲睡。又说向、灯前拥髻。暗滴鲛珠坠。便当日、亲见霓裳，天上人间梦里。","dynasty":"宋代","tags":"婉约，元宵节，怀旧","title":"宝鼎现·春月"}
{"author":"刘辰翁","content":"道院无迎客，疏帘缈缈垂。未须惊倒屣，共看弈残棋。日透花阴午，风摇竹影漪。呕心谁白黑，袖手见安危。别墅尘难到，南风管已窥。仙凡终似隔，彷佛记来时。","dynasty":"宋代","title":"春景疏帘看弈棋"}
{"author":"刘辰翁","content":"江波何似西湖曲。村烟相对峰南北。何处不青青。青青是汉茔。长亭芳草路。寒食谁家墓。旧日厌残红。人行九里松。","dynasty":"宋代","title":"菩萨蛮（春日山行）"}
{"author":"刘辰翁","content":"犹疑绿萼花微甚。难与青莲并。青莲朵朵是天人。又向天人想见、洛阳春。多情素质尘生步。况被潘妃污。此花仍是□微赪。却似娇波波外、两眉青。","dynasty":"宋代","title":"虞美人·犹疑绿萼花微甚"}
{"author":"刘辰翁","content":"岸柳似衰容，高花忽数重。红光荡人意，清露湿芙蓉。秾丽秋深见，攀翻木末逢。便疑江濯锦，不是隰游龙。寒倚惊裙溅，云归悄梦踪。霜风多意思，残日挂高舂。","dynasty":"宋代","title":"秋景芙蓉红岸湿"}
{"author":"刘辰翁","content":"春又不知暮，城荒独至今。楼台花下远，草木雨中深。寒食无烟绿，颓垣有月侵。荒苔随意古，落子又成阴。邻笛残兵泪，胡琴故国心。废兴天不语，钟鼓遍园林。","dynasty":"宋代","title":"春景城春草木深"}
{"author":"刘辰翁","content":"是他家、绛唇翠袖，可容卿有功否。相思不到胭脂井，只隔东林烟柳。春去又。漫一夜东风，吹得花成旧。无人举酒。但照影堤流图他红泪，飘洒到襟袖。人间事，大半归谋诸妇。不如意十八九。敲门夜半窥园李，赤脚玉川惊走。何处有。更灸烛风流，看到人归后。休休回首。笑旧日园林，佺巢曾园洞中楼名蜀锦平园亭名，处处可携手。","dynasty":"宋代","title":"摸鱼儿（今岁海棠迟开半月，然一夕如雪，无饮余者，赋此寄恨。）"}
{"author":"刘辰翁","content":"何用雨声粗，分明润物酥。岂惟听不得，政自细如无。九陌尘难起，千林泽遍敷。怪如沾草露，滴不到蓬壶。但觉花沈醉，谁知柳索扶。老龙空辟历，辛苦救焚枯。","dynasty":"宋代","title":"春景润物细无声"}
{"author":"刘辰翁","content":"小小回堤水，花阴寸步随。细难为灌圃，长是曲通池。乳窦仍从出，云根触处滋。又添晴滴沥，欲涨碧涟漪。新绿常如雨，流红未见诗。昆明鲸背浅，尽日絮沟迟。","dynasty":"宋代","title":"春景其二小水细通池"}
{"author":"刘辰翁","content":"搔困麻仙爪，含暄忍客衣。夜长窗月露成帏。不说明朝风雨、自当归。","dynasty":"宋代","title":"南歌子"}
{"author":"刘辰翁","content":"何处寻春色，园林已断肠。居然怜野草，惟此换年芳。残烧回春久，香泥去路长。能令南浦碧，未觉五陵芳。拾翠迷寒食，飞红卧夕阳。遥知青冢恨，南北两茫茫。","dynasty":"宋代","title":"春景芳草换野色"}
{"author":"刘辰翁","content":"何可无乔木，多年雨露成。是间凉意别，长夏绿阴生。日度云旗影，风含涧水声。能令霜六月，不待月三更。翠幄宜琴枕，枯棋就石枰。五楸朝又暮，故国可胜情。","dynasty":"宋代","title":"夏景乔木生夏凉"}
{"author":"刘辰翁","content":"夫子惠收我，谓我古心徒。闲居有客无酒，有酒又无鱼。报道犀兵远坠，问讯陈人何似，陈似隔年萸。天壤亦大矣，知有孔融乎。白雪歌，丹元赞，赫蹄书。洪崖何自过我，便作授经图。教我天根骑月，规我扶摇去意，餐我白芝符。从此须溪里，更著赤松湖。","dynasty":"宋代","title":"水调歌头（谢和溪园来寿）"}
{"author":"刘辰翁","content":"灯舫华星，崖山矴口，官军围处。璧月辉圆，银花焰短，春事遽如许。麟洲清浅，鳌山流播，愁似汨罗夜雨。还知道，良辰美景，当时邺下仙侣。而今无奈，元正元夕，把似月朝十五。小庙看灯，团街转鼓，总似添恻楚。传柑袖冷，吹藜漏尽，又见岁来去岁去。空犹记，弓弯一句，似虞兮语。","dynasty":"宋代","title":"永遇乐（余方痛海上元夕之习，邓中甫适和易安词至，遂以其事吊之。）"}
{"author":"刘辰翁","content":"明月满沧洲。长江一意流。更何人、横笛危楼。天地不知兴废事，三十万、八千秋。落叶女墙头。铜驼无恙不。看青山、白骨堆愁。除却月宫花树下，尘坱莽、欲何游。","dynasty":"宋代","title":"唐多令·明月满沧洲"}
{"author":"刘辰翁","content":"旧日采莲羞半面，至今回首匆匆。梦穿斜日水云红。痴心犹独自，等待郑公风。海上颓云潮不返，侧身空堕辽东。人间天上几时同。宫衣元不遇，无语醉醒中。","dynasty":"宋代","title":"临江仙（辛巳端午和陈简斋韵）"}
{"author":"刘辰翁","content":"万事如花不可期。花不堪持。酒不堪持。江天雪意使人迷。翦一枝枝。歌一枝枝。歌者不来今几时。姜影无词。张影无词。不歌不醉不成诗。歌也迟迟。雪也迟迟。","dynasty":"宋代","title":"一翦梅（和人催雪）"}
{"author":"刘辰翁","content":"过雁天边信息，两宫池上心情。沈思海角愤难平。山风欺客梦，耿耿到天明。幸自不争名利，闲愁夜夜如惊。明朝鬓白两三茎。世人都不念，似汝复何成。","dynasty":"宋代","title":"临江仙（有感）"}
{"author":"刘辰翁","content":"风露小瀛洲。斜河倒海流。人间尘、不到琼楼。错向五陵陵上望，几回月、几回秋。落日太湖头。垂虹今是不。醉尊前、往往成愁。便有扁舟西子在，无汗漫、与君游。","dynasty":"宋代","title":"糖多令"}
{"author":"刘辰翁","content":"鞓红干色无光霁。须是鲜鲜翠。翛然一点系裙腰。不著人间金屋、恐难销。英英肯似焉支贵。漫脱红霞帔。落时且勿涴尘泥。留向天台洞口、泛吾诗。","dynasty":"宋代","title":"虞美人（大红桃花）"}
{"author":"刘辰翁","content":"东风解手即天涯。曲曲青山不可遮。如此苍茫君莫怪，是归家。阊阖相迎悲最苦，英雄知道鬓先华。更欲徘徊春尚肯，已无花。","dynasty":"宋代","title":"山花子（春暮）"}
{"author":"刘辰翁","content":"东风似客。醉里落花南又北。客似东风。携手斜阳一笑中。佳人怨我。不寄江南春一朵。我怨佳人。憔悴江南不似春。","dynasty":"宋代","title":"减字木兰花（有感）"}
{"author":"刘辰翁","content":"送春待晓。春是五更先去了。我醉方知。春正怜伊怕别伊。留君不可。归到海边方忆我。做尽花归。欲赠君时少一枝。","dynasty":"宋代","title":"减字木兰花（庚辰送春）"}
{"author":"刘辰翁","content":"风雨东篱晚。渺人间、南北东西，平芜烟远。旧日携壶吹帽处，一色沈冥何限。天不遣、魂销肠断。不是苦无看山分，料青山、也自羞人面。秋后瘦，老来倦。惊回昨梦青山转。恨一林、金粟都空，静无人见。默默黄花明朝有，只待插花寻伴。又谁笑、今朝蝶怨。潦倒玉山休重醉，到簪萸、忍待人频劝。今又惜，几人健。","dynasty":"宋代","title":"金缕曲（丙戌九日）"}
{"author":"刘辰翁","content":"身是去年人尚健。心知十日事如常。眼前杯酒是重阳。破帽簪萸携素手，长歌藉草慰寒香。儿童怪我老来狂。","dynasty":"宋代","title":"浣溪沙"}
{"author":"刘辰翁","content":"空谷无花，新篘有酒，去年穷胜今年。蛩吟蛩和，且省费蛮笺。闻说先生去也，江南岸、缚草为船。依然在，山栖寒食，路断却归廛。老人，三又两，清风作供，晴日生烟。但高高杜宇，不办行缠。几度披衣教我，二升内、煮石烧铅。休重道，玉龙无孔，夜夜叫穿天。","dynasty":"宋代","title":"满庭芳（草窗老仙歌满庭芳寿余，勉次原韵）"}
{"author":"刘辰翁","content":"不相见故耳，为此发歌。吾鬓如霜蕊。自江南、西风尘起，倒骑秃尾。旧日汾阳中书令，何限门生儿子。到今也、陆沈草昧。醉里不行西州路，但斗间、看望成龙气。聊寂寞，自相慰。夫君自是人间瑞。叹生儿、当如异日，孙仲谋耳。健笔风云蛟龙起，人物山川形势。犹有封、狼居胥意。伐木嘤嘤出幽谷，问天之将丧斯文未。吾待子，望如岁。","dynasty":"宋代","title":"金缕曲"}
{"author":"刘辰翁","content":"殷勤欲送春归去。白首题将断肠句。春去自依依。欲归无处归。天涯同是寓。握手留春住。小住碧桃枝。桃根不属谁。","dynasty":"宋代","title":"菩萨蛮（丁丑送春）"}
{"author":"刘辰翁","content":"醉里微寒著面醒。天风不展帽敧倾。行过溪深松雪下，夜三更。白白野田铺似月，瑽瑽沙路踏如冰。不见剡溪三百曲，一舟横。","dynasty":"宋代","title":"摊破浣溪沙/山花子"}
{"author":"刘辰翁","content":"寒曾欺我倒，今日是和风。吹面浓春酒，开怀受化工。未知来暖律，政似识癯翁。大袖犹堪满，衰颜欲更红。鬓如新柳动，鼻与暗香通。天上知何信，千花一笑中。","dynasty":"宋代","title":"春景吹面"}
{"author":"刘辰翁","content":"月露吾痕。雪得吾神。更荒寒、不傍人温。山人去后，车马来勤。但梦朝云，愁暮雨，怨阳春。说著东昏。记著南巡。泪盈盈、檀板金尊。怜君素素，念我真真。叹古为言，新样客，旧时人。","dynasty":"宋代","title":"行香子（探梅）"}
{"author":"刘辰翁","content":"不是重看灯，重见河边女。长是蛾儿作队行，路转风吹去。十载庆元宵，满耳番腔鼓。欲识尊前太守谁，起向尊前舞。","dynasty":"宋代","title":"卜算子（元宵）"}
{"author":"刘辰翁","content":"送春去。春去人间无路。秋千外，芳草连天，谁遣风沙暗南浦。依依甚意绪。漫忆海门飞絮。乱鸦过，斗转城荒，不见来时试灯处。春去。最谁苦。但箭雁沉边，梁燕无主。杜鹃声里长门暮。想玉树凋土，泪盘如露。咸阳送客屡回顾。斜日未能度。春去。尚来否。正江令恨别，庾信愁赋。二人皆北去。苏堤尽日风和雨。叹神游故国，花记前度。人生流落，顾孺子，共夜语。","dynasty":"宋代","tags":"宋词三百首，婉约，豪放，送别","title":"兰陵王·丙子送春"}
{"author":"刘辰翁","content":"五月五，五月五，细雨绿菖蒲。早是高花开九节，花堪结子节堪扶。持此揆□初。长命缕，长命缕，儿女漫区区。何似屏星南极里，清如寒露在冰壶。一府号仙儒。","dynasty":"宋代","title":"法驾导引（寿刘倅仲简）"}
{"author":"刘辰翁","content":"老去尚呼张丈，醉中自惜熊儿。越王台上鹧鸪啼。三朝臣不遇，无复好文时。情绪幽幽似结，鬓丝索索禁吹。病来魂不到相思。散人腰已散，倚杖叹吾衰。","dynasty":"宋代","title":"临江仙·老去尚呼张丈"}
{"author":"刘辰翁","content":"松影夏天云，凉开一院新。若无如此暑，可以健于人。风外潮声起，林间客欠伸。自怜三伏日，重得百年身。鹤唳如轻举，儿扶更怒嗔。下山逢急雨，为洗覆车尘。","dynasty":"宋代","title":"夏景其一松凉夏健人"}
{"author":"刘辰翁","content":"里门高，里门坏，百年风雨何足怪。但怜谁受沐猴烹，子孙不见乌江败。人人知笑不知戒，春草茫茫雉争界。","dynasty":"宋代","title":"里门高"}
{"author":"刘辰翁","content":"愁人更堪秋日，长似岁难度。相携去、晼晚登高，高极正犯愁处。常是恨、古人无计，看今人痴绝如许。但东篱半醉，残灯自修菊谱。归去来兮，怨调又苦。有寒螀余赋。湖山外、风笛阑干，胡床夜月谁据。恨当时、青云跌宕，天路断、险艰如许。便桥边，卖镜重圆，断肠无数。是谁玉斧，惊堕团团，失上界楼宇。甚天误、婵娟余误。悔却初念，不合梦他，霓裳楚楚。而今安在，枫林关塞，回头忆著神仙处，漫断魂飞过湖江去。时时说与，地上群儿，青琐瑶台，阆风悬圃。琵琶往往，凭鞍劝酒，千载能胡语。叹自古、宫花薄命，汉月无情，战地难青，故人成土。江南憔悴，荒村流落，伤心自失梨园部，渺空江、泪隔芦花雨。相逢司马风流，湿尽青衫，欲归无路。","dynasty":"宋代","title":"莺啼序（赵宜可以余讥其韵，苦心改为之，复和之）"}
{"author":"刘辰翁","content":"又胜春风处，秋芳宇宙清。由来天路远，几许桂枝生。古道寒云色，空山落叶声。忽看金粟缀，如在蕊宫行。香入铜盘饮，根愁玉斧惊。小山人倚袖，延伫不胜情。","dynasty":"宋代","title":"秋景秋风生桂枝"}
{"author":"刘辰翁","content":"任琐窗深、重帘闭，春寒知有人处。常年笑花信，问东风情性，是娇是妒。冰柳成须，吹桃欲削，知更海棠堪否。相将燕归又，看香泥半雪，欲归还误。温低回芳草，依稀寒食，朱门封絮。少年惯羁旅。乱山断，欹树唤船渡。正暗想、鸡声落月，梅影孤屏，更梦衾、千重似雾。相如倦游去。掩四壁、凄其春暮。休回首、都门路。几番行晓，个个阿娇深贮。而今断烟细雨。","dynasty":"宋代","title":"大?"}
{"author":"刘辰翁","content":"对尊前、簪花骑竹，老胡起起能舞。春风浩荡天涯去，惟有薰吟自语。槐正午。看万户蜂脾，帘幕双双乳。娇儿骏女。漫学得琵琶，依稀马上，总是主恩处。凌烟像，空倚临风玉树。升沈事遽如许。刘郎惯是瑶池客，又醉碧桃三度。花下数。记三度三千，结子多红雨。年年五五。共准拟阶庭，钗符献酒，袅袅缀双虎。","dynasty":"宋代","title":"摸鱼儿（寿王城山）"}
{"author":"刘辰翁","content":"柳梢欲雪。十里烟明灭。曲曲阑干转影，教人忆、夜来月。家人相对说。灯花还又结。冻雨村村□鼓，终不似、上元节。","dynasty":"宋代","title":"霜天晓角（初春即事）"}
{"author":"刘辰翁","content":"相思无处著春寒。傍阑干。湿阑干。似我情怀，处处忆临安。想见夜深村鼓静，灯晕碧，为傍人，说上元。是花是雪无意看。雨摧残。雨摧残。探春未还。到春还、似不如闲。感恨千般、憔悴做花难。不惜与君同一醉，君不见，铜雀台，望老瞒。","dynasty":"宋代","title":"江城梅花引其二"}
{"author":"刘辰翁","content":"无肠可断听花雨。沈沈已是三更许。如此残红那得住。一春情绪。半生羁旅。寂寞空山语。霖铃不是相思阻。四十平分犹过五。渐远不知何杜宇。不如归去。不如归去。人在江南路。","dynasty":"宋代","title":"青玉案（暮春旅怀）"}
{"author":"刘辰翁","content":"天香吹下，烟霏成路。飒飒神光暗度。桥边犹记泛槎人，看赤岸、苔痕如古。长空皓月，小风斜露。寂寞江头独步。人间何处得飘然，归梦入、梨花春雨。","dynasty":"宋代","title":"鹊桥仙"}
{"author":"刘辰翁","content":"星炬乱林鸦，火城标赤霞。端门开璧月，散树合银花。光燄摇千尺，扶疏转九华。昭回三阁近，凿落万枝斜。玉李迷天象，金莲出内家。龙光如海蜃，犹有误连车。","dynasty":"宋代","title":"春景火树银花合"}
{"author":"刘辰翁","content":"良宵七七。又近中元日。桥上老人有约，后五日、重来觅。婵娟银海出。木犀新雨湿。惟有延平剑气，箕斗外、广寒逼。","dynasty":"宋代","title":"霜天晓角（寿贾教）"}
{"author":"刘辰翁","content":"忍寒一百五，何开落匆匆。华堂托孤根，弃我荆棘中。味言随时变，茗薄酪自浓。蛱蝶金缕衣，更为悦己容。虽无蛾眉妒，怀抱常冲冲。","dynasty":"宋代","title":"和答李德臣"}
{"author":"刘辰翁","content":"芭蕉叶上三更雨。人生只合随他去。便不到天涯。天涯也是家。屏山三五叠。处处飞胡蝶。正是菊堪看。东篱独自寒。","dynasty":"宋代","title":"菩萨蛮（秋兴）"}
{"author":"刘辰翁","content":"又胜春风处，秋芳宇宙清。由来天路远，几许桂枝生。古道寒云色，空山落叶声。忽看金粟缀，如在蕊宫行。香入铜盘饮，根愁玉斧惊。小山人倚袖，延伫不胜情。","dynasty":"宋代","title":"秋景秋风生桂枝"}
{"author":"刘辰翁","content":"看飘飘、万里去东流，道伊去如风。便锦缆危潮，青山御宿，烟雨啼红。愁是明朝酒醒，听著返魂钟。留得春如故，了不关侬。春亦去人远矣，是别情何薄，归兴何浓。但江南好□，未便到芙蓉。念今夜、初程何处，有何人、垂袖舞行宫。青青柳，留君如此，如此匆匆。","dynasty":"宋代","title":"八声甘州（送春韵）"}
{"author":"刘辰翁","content":"便晴也是不曾晴。不怕金吾禁行。风雨动乡情。梦灯火、扬州化城。少年跌宕，谁家娇小，绕带到天明。昨夜月还生。但惊破、霓裳数声。","dynasty":"宋代","title":"太常引·便晴也是不曾晴"}
{"author":"刘辰翁","content":"九日黄花，渊明之后，谁当汝俦。记龙山昨夜，寒泉九井，帽轻似叶，髯戟如虬。庚扇西风，孔林落照，银海横波十二楼。闲笑道，那华亭上蔡，再见何由。人生似我何求。算惟有高人高处游。笑如今别驾，前时方外，尘埃半百，岁月如流。如此连墙，今年不见，一首犹胜万户侯。偷闲好，便明朝有约，莫莫休休。","dynasty":"宋代","title":"沁园春（和刘仲简九日韵）"}
{"author":"刘辰翁","content":"燕子来何晚，城春换物华。逢人能语语，随意入家家。故宇何堪恋，朱帘可得遮。王门深巷悄，谢墅夕阳斜。是处随芳草，无情似柳花。兴亡真阅遍，尽是主人差。","dynasty":"宋代","title":"春景燕子家家入"}
{"author":"刘辰翁","content":"西风坠绿。唤起春娇，嫣然困倚修竹。落帽人来，花艳乍惊郎目。相思尚带旧子，甚凄凉、未忺妆束。吟鬓底，伴寒香一朵，并簪黄菊。却待金盘华屋。园林静、多情怎禁幽独。蛱蝶应愁，明日落红难触。那堪雁霜渐重，怕黄昏、欲睡未足。翠袖冷，且莫辞、花下秉烛。","dynasty":"宋代","title":"声声慢·西风坠绿"}
{"author":"刘辰翁","content":"风雨东篱晚。渺人间、南北东西，平芜烟远。旧日携壶吹帽处，一色沈冥何限。天不遣、魂销肠断。不是苦无看山分，料青山、也自羞人面。秋后瘦，老来倦。惊回昨梦青山转。恨一林、金粟都空，静无人见。默默黄花明朝有，只待插花寻伴。又谁笑、今朝蝶怨。潦倒玉山休重醉，到簪萸、忍待人频劝。今又惜，几人健。","dynasty":"宋代","title":"金缕曲（丙戌九日）"}
{"author":"刘辰翁","content":"疏影横斜，似故人安道，只在前溪。年年望雪待月，漫倚吟矶。千红万紫，到春来、也是寻思。君不见，永阳江上，残梅冷雨丝丝。有几情人似我，漫骑牛卧笛，乱插繁枝。市门索笑憔悴，便作新知。城楼画角，又无花、只落空悲。但传说，寿阳一片，何曾迎面看飞。","dynasty":"宋代","title":"汉宫春·疏影横斜"}
{"author":"刘辰翁","content":"便晴也是不曾晴。不怕金吾禁行。风雨动乡情。梦灯火、扬州化城。少年跌宕，谁家娇小，绕带到天明。昨夜月还生。但惊破、霓裳数声。","dynasty":"宋代","title":"太常引·便晴也是不曾晴"}
{"author":"刘辰翁","content":"送岁可无诗。得团栾、忍不开眉。不记去年今夕梦，江东怀抱，江西信息，舍北妻儿。五十扊扅炊。待五十、富贵成痴。百年苦乐乘除看，今年一半，明年一半，更似儿时。","dynasty":"宋代","title":"促拍丑奴儿（辛巳除夕）"}
{"author":"刘辰翁","content":"二十年前此日，女兄庆我生儿。簪萱弄彩听孙啼。典衣沽美酒，数待冠昏时。乱后飘零独在，紫荆墓棘风吹。尊前万事莫寻思。儿童看有子，白发故应衰。","dynasty":"宋代","title":"临江仙（将孙生日赋）"}
{"author":"刘辰翁","content":"命薄佳人，情钟我辈。海棠开后心如碎。斜风细雨不曾晴，倚阑滴尽胭脂泪。恨不能开，开时又背。春寒只了房栊闭。待他晴后得君来，无言掩帐羞憔悴。","dynasty":"宋代","title":"踏莎行（雨中观海棠）"}
{"author":"刘辰翁","content":"朱顶字，八十正平头。添作八千秋。无能也自收郿坞，到今恨不贬潮州。看几人，炎又冷，老还羞。也不学、太公忙把火。也不学、申公轮转磨。休莫莫，莫休休。小迟授业何曾吃，更迟食乳不须愁。且从容，某水钓，某丘游。","dynasty":"宋代","title":"最高楼（壬辰寿王城山八十）"}
{"author":"刘辰翁","content":"红敧醉袖殢阑干。夜将阑。去难拚。烧蜜调蜂，重照锦团栾。春到洞房深处暖，方知道，月宫寒。枝枝红泪不曾乾。背人弹。语羞檀。欲睡心情，一似梦惊残。正自朦胧花下好，银烛里，几人看。","dynasty":"宋代","title":"江城子其四海棠花下烧烛词"}
{"author":"刘辰翁","content":"又自欲昏黄，高高上夕阳。殷勤如有意，迟暮起相望。牛背笛三弄，桑榆锦一张。向人添晼晚，容我更疏狂。过雨天如改，穿花日尚长。鲁阳三舍远，人世未须忙。","dynasty":"宋代","title":"秋景夕阳如有意"}
{"author":"刘辰翁","content":"去年太岁田间土，明日香烟壁下尘。马上新人红又紫，眼前歌妓送还迎。钗头燕，胜金紃。燕歌赵舞动南人。遗民植杖唐巾起，闲伴儿童看立春。","dynasty":"宋代","title":"鹧鸪天（迎春）"}
{"author":"刘辰翁","content":"花几许，已报八分催。却问主人何处去，且容老子个中来。花外主人回。年时客，如今安在哉。正喜锦官城烂漫，忽惊花鸟使摧颓。世事只添杯。时有称宣使折花者，盖诈也，托以肆陵慢。","dynasty":"宋代","title":"忆江南"}
{"author":"刘辰翁","content":"一年春事几何空。杏花红。海棠红。看取枝头，无语怨天公。幸自一晴晴太暖，三日雨，五更风。山中长自忆城中。到城中。望水东。说尽闲情，无日不匆匆。昨日也同花下饮，终有恨，不曾浓。","dynasty":"宋代","title":"江城子（春兴）"}
{"author":"刘辰翁","content":"御宿长杨馆，南山沁水园。风尘犹日日，花柳自村村。王谢人家远，朱陈里姓存。飘零香涧水，摇飏绿柴门。杜曲风和雨，秦人子又孙。细腰桃露脸，脉脉竟无言。","dynasty":"宋代","title":"春景其一村村自花柳"}
{"author":"刘辰翁","content":"团团桂影，怕人道、大地山河里许。旧日影娥池未缺，惊断霓裳歌舞。雪白长城，金明古驿，尽是乘槎路。少年白发，自无八骏能去。犹记流落荒滨，故人相过，共吹箫前度。无酒无鱼空此客，昨夜留之不住。睡起披衣，行吟坐对，又有重圆处。不知今夕，那人有甚佳句。","dynasty":"宋代","title":"酹江月（中秋，彭明叔别去赴永阳，夜集）"}
{"author":"刘辰翁","content":"红妆春骑。踏月影、竿旗穿市。望不尽、楼台歌舞，习习香尘莲步底。箫声断、约彩鸾归去，未怕金吾呵醉。甚辇路、喧阗且止。听得念奴歌起。父老犹记宣和事。抱铜仙、清泪如水。还转盼、沙河多丽。滉漾明光连邸第。帘影冻、散红光成绮。月浸葡萄十里。看往来、神仙才子，肯把菱花扑碎。肠断竹马儿童，空见说、三千乐指。等多时春不归来，到春时欲睡。又说向、灯前拥髻。暗滴鲛珠坠。便当日、亲见霓裳，天上人间梦里。","dynasty":"宋代","tags":"婉约，元宵节，怀旧","title":"宝鼎现·春月"}
{"author":"刘辰翁","content":"怎知他、春归何处，相逢且尽尊酒。少年袅袅天涯恨，长结西湖烟柳。休回首。但细雨断桥，憔悴人归后。东风似旧。问前度桃花，刘郎能记，花复认郎否。君且住，草草留君剪韭。前宵更恁时候。深杯欲共歌声滑，翻湿春衫半袖。空眉皱。看白发尊前，已似人人有。临分把手。叹一笑论文，清狂顾曲，此会几时又。","dynasty":"宋代","title":"摸鱼儿酒边留同年徐云屋三首其一"}
{"author":"刘辰翁","content":"白发惊秋晚，青云认故乡。乾坤愁老眼，风雨近重阳。吹得沾衣湿，寒添落帽狂。未知明日是，还忆去年将。北阙风流远，东篱世故长。无人知叔子，登览自怜伤。","dynasty":"宋代","title":"秋景风雨近重阳"}
{"author":"刘辰翁","content":"篘熟双投美，香飘一缕丝。霜前雁到蟹螯持。自试小窗醉墨、作新诗。","dynasty":"宋代","title":"南歌子·篘熟双投美"}
{"author":"刘辰翁","content":"归来把菊。春瓮今朝熟。苦苦留君不得，携孺子、到汾曲。庐山真面目。冰清还映玉。长笑欧公老懒，君且住，饮螺绿。","dynasty":"宋代","title":"霜天晓角·归来把菊"}
{"author":"刘辰翁","content":"百千孙子子，八十老翁翁。人间天下清福，阅世苦难同。谁叹东门猎倦，谁笑南阳舞罢，万事五更钟。但愿人长久，聊复进杯中。故侯瓜，丞相柏，大夫松。诸公健者安在，春梦转头空。可笑先生无病，病在枕流漱石，福至自然通。聋者固多笑，一笑更治聋。","dynasty":"宋代","title":"水调歌头"}
{"author":"刘辰翁","content":"无人知坦腹，水影半帘苔。惊谓青虫堕，垂丝忽上来。","dynasty":"宋代","title":"戏题"}
{"author":"刘辰翁","content":"零露下长洲。云翻海倒流。素娥深、不到西楼。忽觉断潮归去也，饮不尽、一轮秋。城外土馒头。人能饮恨不。古人不见使吾愁，莫有横江孤鹤过，来伴我、醉中游。","dynasty":"宋代","title":"唐多令其五"}
{"author":"刘辰翁","content":"西风处士，例一枝团月，咸平印印。千古诗宗传不绝，至竟被渠道尽。雪返香魂，霜吹晓怨，肯受东君聘。罗浮梦转，兔环知是谁孕。未说烟雨江南，垂垂青子，须要调金鼎。愁绝西山明秀处，依旧鹤南飞影。我白君元，君词我和，各自为长庆。后来桃李，遥遥别是花信。","dynasty":"宋代","title":"酹江月（同舍延平林府教制新词祝我初度，依声依韵，还祝当家）"}
{"author":"刘辰翁","content":"渺斜阳、村烟酒市，独教王谢如此。渔翁梦入江头絮，寂寂平安西子。东风起。东风起。种桃千桃皆流水。桥边万里。甚老子情钟，明朝后日，又洒送春泪。青过雨，历历远山如洗。暮云堪共谁倚。诸贤洛下风流散，轻薄纷纷余几。聊尔尔。问世事。何如自嗅残花蕊。金铜剑履。但陌上相逢，摩挲一笑，铸此几时矣。","dynasty":"宋代","title":"摸鱼儿（春暮）"}
{"author":"刘辰翁","content":"蟠桃熟，蟠桃熟，一熟一千年。比似相公正年少，朱颜绿鬓锦蝉连。肉色更光鲜。西江好，西江好，春雨碧黏天。见说内家消息近，佳人拜舞寿觞前。扶醉起金鞭。","dynasty":"宋代","title":"法驾导引"}
{"author":"刘辰翁","content":"看团团、一物大如杯，时复几何秋。俯天涯海角，今来古往，人物如流。想见霓裳歌罢，无物与浇愁。惟有当时树，香满琼楼。谁念南楼老子，倚西风尘满，心事悠悠。便班姬袖里，明月一时休。叹年年、吹箫有约，又一番、鹤梦雪堂舟。池上久，满身风露，还索衣裘。","dynasty":"宋代","title":"八声甘州（和邓中甫中秋）"}
{"author":"刘辰翁","content":"锦岸吴船鼓。问沙鸥、当日沈湘，是何端午。长恨青青朱门艾，结束腰身似虎。空泪落、婵媛嬃女。我醉招累清醒否，算平生、清又醒还误。累笑我，醉中语。黄头舞棹临江处。向人间、独竞南风，叫云激楚。笑倒两崖人如蚁，不管颓波千屡。忽惊抱、汨罗无柱。欸乃渔歌斜阳外，几书生、能办投湘赋。歌此恨，泪如缕。","dynasty":"宋代","title":"金缕曲/贺新郎"}
{"author":"刘辰翁","content":"中斋上元客散感旧，赋《忆秦娥》见属，一读凄然。随韵寄情，不觉悲甚。烧灯节，朝京道上风和雪。风和雪，江山如旧，朝京人绝。百年短短兴亡别，与君犹对当时月。当时月，照人烛泪，照人梅发。","dynasty":"宋代","tags":"抒情，亡国，悲痛","title":"忆秦娥·烧灯节"}
{"author":"刘辰翁","content":"拍瓮春醅动。洞庭霜、压绿堆黄，林苞堪贡。况有老人潭边菊，摇落赏心入梦。数百岁、半来许中。儿女牵衣团栾处，绕公公、愿献生申颂。公性歰，待重风。人生一笑何时重。奈今朝、有客无鱼，有鱼留冻。何似尊前斑斓起，低唱浅斟齐奉。也不待、烹龙炰凤。此会明年知谁健，说边愁、望断先生宋。醒最苦，醉聊共。","dynasty":"宋代","title":"金缕曲/贺新郎"}
{"author":"刘辰翁","content":"八仙名姓当时少。污尊牛饮同倾倒。惟有我公荣。旁人笑独醒。多年村落走。泥饮无升斗。入了玉门关。人生一醉难。","dynasty":"宋代","title":"菩萨蛮（题醉道人图）"}
{"author":"刘辰翁","content":"红欹醉袖殢阑干。夜将阑。去难拚。烧蜜调蜂，重照锦团栾。春到洞房深处暖，方知道，月宫寒。枝枝红泪不曾干。背人弹。语羞檀。欲睡心情，一似梦惊残。正自朦胧花下好，银烛里，几人看。","dynasty":"宋代","title":"江城子（海棠花下烧烛词）"}
{"author":"刘辰翁","content":"盘之水，盘之水，清可濯吾缨。我与盘山疏一月，黄花满意绕荒城。怀抱向谁倾。十之十，十之十，十十到千龄。我与盘山同一月，不占甲子後先晴。携手看升平。","dynasty":"宋代","title":"法驾导引"}
{"author":"刘辰翁","content":"入夏可曾晴，阴阴众绿成。但惊春尽去，谁信雨中生。一月须梅润，千林但叶声。荷边蒲猗傩，桑外笋峥嵘。芳草非无恨，新条各向荣。秧田禾似浪，满眼几时平。","dynasty":"宋代","title":"夏景其一夏雨生众绿"}
{"author":"刘辰翁","content":"夜看二星度，高会列群英。苍颜白发乌帽，风入古槐清。客有羽衣来者，仍是寻常百姓，坐觉孟公惊。且勿多酌我，未厌我狂醒。金瓯启，银信喜，衮衣新。向来淮浙草木，隐隐有馀声。闻说井阑沙语，感念石壕村事，倾耳发惊霆。举酒奉公寿，天意厚苍生。","dynasty":"宋代","title":"水调歌头其二十三陈平章即席赋"}
{"author":"刘辰翁","content":"何处吹长笛，千年恨未终。关山人去后，秋夜月明中。旷野参差久，寒江滉漾通。曲终郿县坞，怨彻广寒宫。海外阴晴异，天涯慷慨同。江南回首处，歌罢水流东。","dynasty":"宋代","title":"秋景吹笛月明中"}
{"author":"刘辰翁","content":"何处从头说。但倾尊、淋漓醉墨，疏疏密密。看取两轮东西者，也是樊笼中物。这光景、年来都别。白发道人隆中像，笑相逢、对拥炉边雪。又过了，上元节。纸窗旋补寒穿穴。柳黏窗、青青过雨，劝君休折。睡不成酣酒先醒，花底东风又别。夜复夜、吟魂飞越。典却西湖东湖住，十三年不出今朝出。容易得，二三月。","dynasty":"宋代","title":"金缕曲/贺新郎"}
{"author":"刘辰翁","content":"异代羲皇上，馀生晋宋间。悠然无一事，政尔见南山。西曲风流远，东篱意思闲。吹衣凉浩荡，矫首碧孱颜。双蝶来何晚，白云相与还。是中秦博士，相识少相关。","dynasty":"宋代","title":"秋景悠然见南山"}
{"author":"刘辰翁","content":"璧彩笼尘，金吾掠路。海风吹断楼台雾。无人知是上元时，一夜月明无著处。早是禁烟，朝来冻雨。东风自放银花树。雪晴须有踏青时，不成也待明年去。","dynasty":"宋代","title":"踏莎行（上元月明，无灯，明日霰雨屡作）"}
{"author":"刘辰翁","content":"阊阖祥光起，班行好语催。青郊随候应，黄道似初开。梦绕天门去，风从震地回。东西行白日，南北验清台。晓殿分龙角，春城转斗魁。中天符四七，人物万方来。","dynasty":"宋代","title":"春景阊阖开黄道"}
{"author":"刘辰翁","content":"天下南北车书通，行人点点过汴宫。空馀艮岳一拳土，黯惨如雪吹不融。平乘楼上王夷甫，一流中外泪如雨。西风羽扇不障尘，更是莲子随根去。政事堂中三相公，往往退食如夔龙。少年恸哭不见用，一语不合面发红。八年流落无处所，合眼当朝遽如许。忠魂不到海门潮，别殿芙蓉废为圃。茫茫古路日平西，不信金铜不泪垂。浮沈亲故懒相问，白发唯有春风知。李侯髀肉堪流涕，同谷哀吟越州弟。买丝刺绣刺未成，公子翩翩雁书至。飘飘起望白云间，裘雪牛车度赤山。年馀七十能几见，我且欲往穷当还。平生高李经行处，寂寞断桥漂落絮。不知到日似枯鱼，泪入黄河别鲂鱮。当空殿阁密云团，曾和薰弦接羽翰。至今尚留花石否，杜鹃再赋长恨端。苏州正念东邻女，伤心更遇杨开府。语言憔悴敢分明，买酒行浇茂陵土。","dynasty":"宋代","title":"送李鹤田入浙赵春谷招"}
{"author":"刘辰翁","content":"儿童喜，儿童喜，献寿摘仙桃。篁峒鸣狐成鬼火，花村买犊卖蛮刀。惟有使君劳。燕山桂，燕山桂，犹带窦家香。月殿一枝金粟满，囊中玉屑捣成霜。和露入霞觞。","dynasty":"宋代","title":"法驾导引"}
{"author":"刘辰翁","content":"畏日才宵匿，谁教烛又添。明虽无可恶，看得故成炎。漏永风如禁，膏残饮未厌。万枝何用许，一点有人嫌。蛾命那知惜，虫花懒复占。吴牛应自笑，何事畏银蟾。","dynasty":"宋代","title":"夏景炎宵恶明烛"}
{"author":"刘辰翁","content":"万窍忽争号，南风动地豪。此声何处起，到地似秋高。草木波颓靡，乾坤暑战鏖。有人推户外，无叶下庭皋。寒扇怜孤影，征鞍感二毛。豪鹰双角耸，无计剪蓬蒿。","dynasty":"宋代","title":"夏景高风动秋声"}
{"author":"刘辰翁","content":"天正子，天正子，亥正较差些。床下玉灵头戴刀，手中铜叶锦添花。乞汝作飞霞城山以石龟为寿，铜荷叶盛之。辽东鹤，辽东鹤，无语鹤头斜。尘土不知灰变缟，周遭会见顶成砂。城郭待还家。","dynasty":"宋代","title":"法驾导引"}
{"author":"刘辰翁","content":"百年生名世；处前古当今之会，千万世开太平。某隃望门墙，状深赞颂；积忱依永，奏伎小词，上犯钧严，不胜悚恐庆抃之至。晓殿龙光起。御香浓、新诗写就，云飞相第。一自骑箕承帝赉，千载君臣鱼水。端不负、当年弧矢。赤壁周郎神游处，料羞看、故垒斜阳里。今共看，更无比。尊前若说平生事。叹长江、几番风浪，几人胆碎。数载太平丰年瑞。三百年间又几。想皇揆、初心应喜。渐近中秋团团月，算人间天上、俱清美。祝千岁，似甲子。","dynasty":"宋代","title":"金缕曲"}
{"author":"刘辰翁","content":"群动各已息，在汝梦中游。尘埃大地如水，儿女不堪愁。寂寂古人安在，冉冉吾年如此，何处有高楼。客有洞箫者，泪不下能收。庾楼坠，秦楼渺，楚楼休。知公所恨何事，不是为封侯。自有此山此月，说甚何年何处，重泛木兰舟。起舞酹英魄，余愤海西流。","dynasty":"宋代","title":"水调歌头（癸未中秋，吉文共马德昌泛江）"}
{"author":"刘辰翁","content":"十岁儿童，看骑竹、花阴满城。与新第、桐乡孙子，高下齐生。倚枕不寻柯下梦，举头自爱橘中名。但有时、米价问如何，公助平。东西塾，听书声。长短卷，和诗成。总神仙清福，前辈家庭。试问凌烟图相国，何如洛寺写耆英。甚天公、属意富民侯，银信青。","dynasty":"宋代","title":"满江红（寿某翁）"}
{"author":"刘辰翁","content":"渐无多、诗朋酒伴，东林复几人许。旧时船子西湖柳，词与东风尘土。重记否。那月月下旬，且避何人疏。当朝自负。甚堕髻愁眉，滕韝短後，一往似伧父。当年事，伤心说庾开府。人生无百年虑。虎头燕颔人间肉，不是蜜翁翁做。今又古。是楚对凡亡，为是凡亡楚。朝朝暮暮。听画角楼头，呜咽未断，重数五更鼓。","dynasty":"宋代","title":"摸鱼儿·渐无多"}
{"author":"刘辰翁","content":"黄鸡喔喔催人起。困不成眠窗似水。清露不曾寒。朝来起自难。家人当睡美。又忆归程几。不管湿阑干。芙蓉花自看。","dynasty":"宋代","title":"菩萨蛮（湖南道中）"}
{"author":"刘辰翁","content":"燕子池塘，乱红过尽秋千晚。絮飞欲倦。正是帘初卷。睡起无情，犹道天涯远。羞匀面。乍惊红浅。梦自无人见。","dynasty":"宋代","title":"点绛唇（和邓中甫晚春）"}
{"author":"刘辰翁","content":"岁寒相命，算人间、除了梅花无物。窥宋三年又不是，草草东邻凿壁。偃蹇风前，沈吟竹外，直待天骄雪。白家人至，一枝横出终杰。寂寞小小疏篱，探花使断，知复何时发。北驿不来春又远，只向窗前埋灭。好在冰花，著些风筱，怎不清余发。补之去后，墨梅又有明月。北人著小竹花问更好。","dynasty":"宋代","title":"酹江月/念奴娇"}
{"author":"刘辰翁","content":"沧洲开晚景，莽苍更依稀。有鹭从中起，于天尽处飞。数丝风冉冉，一片雪晖晖。外路迷乡国，天风起我衣。远游寻鹤侣，近不为鱼肥。西塞山边雨，渔蓑独自归。","dynasty":"宋代","title":"秋景其一鹭于飞"}
{"author":"刘辰翁","content":"对尊前、簪花骑竹，老胡起起能舞。春风浩荡天涯去，惟有薰吟自语。槐正午。看万户蜂脾，帘幕双双乳。娇儿骏女。漫学得琵琶，依稀马上，总是主恩处。凌烟像，空倚临风玉树。升沈事遽如许。刘郎惯是瑶池客，又醉碧桃三度。花下数。记三度三千，结子多红雨。年年五五。共准拟阶庭，钗符献酒，袅袅缀双虎。","dynasty":"宋代","title":"摸鱼儿（寿王城山）"}
{"author":"刘辰翁","content":"常笑唐衢生，一恸可以死。焉能流涕被面，日日别知己。又常笑朝鲜，无泪可沾巾，悲歌两语为我吴妇人。平生钟情重离别，一听《阳关》肠一绝。铜驼陌上会逢君，谁料相忘如永诀。昔携手青春，春水一笑禊吏尘。醉能强歌醒能赋，满坐唯有孙尧文。酒阑歌断如转烛，寒食累累新鬼哭。丞相书桐异鸟巢，曾园仙市芳郊绿。海棠三径无根枝，败瓦颓垣亦已锄。旧游勿感有至此，独为吾党权区区。我欲与君重一到，化为长瓶酹荒草。早知世事去如风，只合黄公垆下倒。当时一醉锸埋我，不见兴亡应更好。且复止此休云云，我有臣子高能文。令其讲罢日就君，就君归日诵所闻。吾贫吾老不足念，君须君发何年□。幼安九十愁更愁，空羡一生长乐传。呜呼斯人斯世不相见，绿树莺啼泪如霰。","dynasty":"宋代","title":"寄别孙潜斋"}
{"author":"刘辰翁","content":"不相见故耳，为此发歌。吾鬓如霜蕊。自江南、西风尘起，倒骑秃尾。旧日汾阳中书令，何限门生儿子。到今也、陆沈草昧。醉里不行西州路，但斗间、看望成龙气。聊寂寞，自相慰。夫君自是人间瑞。叹生儿、当如异日，孙仲谋耳。健笔风云蛟龙起，人物山川形势。犹有封、狼居胥意。伐木嘤嘤出幽谷，问天之将丧斯文未。吾待子，望如岁。","dynasty":"宋代","title":"金缕曲"}
{"author":"刘辰翁","content":"臞然如竹。自是天仙福。小小画堂锦样，听人唱、鹤飞曲。橙橘黄又绿。蟹到新篘熟。便做月三十斛，饮不尽、菊潭菊。","dynasty":"宋代","title":"霜天晓角（寿吴蒙庵）"}
{"author":"刘辰翁","content":"看飘飘、万里去东流，道伊去如风。便锦缆危潮，青山御宿，烟雨啼红。愁是明朝酒醒，听著返魂钟。留得春如故，了不关侬。春亦去人远矣，是别情何薄，归兴何浓。但江南好□，未便到芙蓉。念今夜、初程何处，有何人、垂袖舞行宫。青青柳，留君如此，如此匆匆。","dynasty":"宋代","title":"八声甘州（送春韵）"}
{"author":"刘辰翁","content":"齐眉举，彩侍紫霞卮。天上九朝凫冉冉，尊前一笑玉差差。人唱自家词。篱下菊，醉把一枝枝。花水乞君三十斛，秋风记我一联诗。留看晚香时。","dynasty":"宋代","title":"双调望江南（寿王秋水）"}
{"author":"刘辰翁","content":"相思无处著春寒。傍阑干。湿阑干。似我情怀，处处忆临安。想见夜深村鼓静，灯晕碧，为傍人，说上元。是花是雪无意看。雨摧残。雨摧残。探春未还。到春还、似不如闲。感恨千般、憔悴做花难。不惜与君同一醉，君不见，铜雀台，望老瞒。时邻居声妓有物化之感。","dynasty":"宋代","title":"江城梅花引"}
{"author":"刘辰翁","content":"之苦，自伐去也。归涂悄然念之，作此以示同行。稠塘旧是花千树。曾泛入、溪深误。前度刘郎重唤渡。漫山寂寂，年时花下，往往无寻处。一年一度相思苦。恨不抛人过江去。及至来时春未暮。兔葵燕麦，冷风斜雨，长恨稠塘路。","dynasty":"宋代","title":"青玉案"}
{"author":"刘辰翁","content":"先生自寿，拥衾寒、重赋凌云游意。我有大儿孔文举，弱冠骎骎暮齿。桃已三偷，树犹如此，前度花开几。蓬莱可塞，还童却老无计。为此援笔翩翩，大江东去，好似歌头起。寄与两家孙又子，长看以文为戏。某所某公，同年同月，谁翦招魂纸。前三例好，不须举后三例。","dynasty":"宋代","title":"念奴娇·先生自寿"}
{"author":"刘辰翁","content":"匆匆何须惊觉，唤草庐人起。算成败利钝，非臣逆睹，至死后已。又何似、采桑八百，看蚕夜织小窗里。漫二升自苦，教人吊卧龙里。别有佳人，追桃恨李。拥凝香绣被。争知道、壮士悲歌，萧萧正度寒水。问荆卿、田横古墓，更谁载酒为君酹。过霜桥落月，老人不见遗履。置之勿道，逝者如斯，甚矣衰久矣。君其为吾归计，为耕计。但问某所泉甘，何乡鱼美。此生不愿多才艺。功名马上兜鍪出，莫书生、误尽了人间事。昔年种柳江潭，攀枝折条，噫嘻树犹如此。登高一笑，把菊东篱，且复聊尔耳。试回首、龙山路断，走马台荒，渭水秋风，沙河夜市。休休莫莫，毋多酌我，我狂最喜高歌去，但高歌、不是番腔底。此时对影成三，呼娥起舞，为何人喜。","dynasty":"宋代","title":"莺啼序（感怀）"}
{"author":"刘辰翁","content":"何须剪纸。依旧一团圆照水。莫倚空寒。柳下池边也只般。君何忽忽。宇宙人生都是客。月在云端。人自愁人不解看。","dynasty":"宋代","title":"减字木兰花其一玩月答蒙庵和词"}
{"author":"刘辰翁","content":"无人嫌夏雨，众木共欣荣。已办黄梅熟，还将绿叶生。送春无物色，尽日是檐声。处处桑麻长，阴阴桃李成。风翻蒲水白，烟共草天平。山色沈冥久，朝来两黛横。","dynasty":"宋代","title":"夏景其二夏雨生众绿"}
{"author":"刘辰翁","content":"海山昏，寒云欲下，低低压吹帽。平沙浩浩。想关塞无烟，时动衰草。苏郎卧处愁难扫。江南春不到。但怅望、雪花夜白，人间憔悴好。谁知广寒梦无憀，丁宁白玉炼，不关怀抱。看清浅、桑田外，尘生热恼。待说与、天公知道。期腊尽春来事宜早。更几日、银河信断，梅花容易老。","dynasty":"宋代","title":"花犯·海山昏"}
{"author":"刘辰翁","content":"留得八千唐刺史，看成百亿宰官身。不争一月大小闰，犹是两朝耆俊人。今岁两翻初度日，明年三十六宫春。近来化得乡君子，为报麻姑不更尘。","dynasty":"宋代","title":"寿城山六十五"}
{"author":"刘辰翁","content":"新燕池塘绿雨肥，初晴未㬉日光微。角巾犹带花梢湿，才倚阑干见絮飞。","dynasty":"宋代","title":"春晴"}
{"author":"刘辰翁","content":"犹疑薰透帘栊。是东风。不分榴花更胜、一春红。新雨过，绿连空。蝶飞慵。闲过绿阴深院、小花浓。","dynasty":"宋代","title":"乌夜啼（初夏）"}
{"author":"刘辰翁","content":"芭蕉叶上三更雨。人生只合随他去。便不到天涯。天涯也是家。屏山三五叠。处处飞胡蝶。正是菊堪看。东篱独自寒。","dynasty":"宋代","title":"菩萨蛮（秋兴）"}
{"author":"刘辰翁","content":"□后百年闲，元度自伤来暮。打破虚空无碍，共乘龙飞去。更参末后句如何，此事未能付。前遇小桥风雪，是君诗成处。","dynasty":"宋代","title":"好事近（中齐惠念，赐词俾寿，不胜岁寒兄弟之意）"}
{"author":"刘辰翁","content":"七日后，重会是星前。二月之间浑似此，余年何止万三千。日拟醉华筵。歌白雪，除是雪儿传。看取长生瓢屡倒，眼前橘粟术何玄。自唱鹊桥仙。","dynasty":"宋代","title":"双调望江南（寿张粹翁）"}
{"author":"刘辰翁","content":"无叶著秋声。凉鬓堪惊。满城明月半窗横。惟有老人心似醉，未晓偏醒。起舞故无成。此恨难平。正襟危坐二三更。除却故人曹孟德，更与谁争。","dynasty":"宋代","title":"浪淘沙（秋夜感怀）"}
{"author":"刘辰翁","content":"无谓两眉攒。风雨春寒。池塘小小水漫漫。只为柳花无一点，忘了临安。何许牡丹残。客倚屏看。小楼面面是春山。日暮不知春去路，一带阑干。","dynasty":"宋代","title":"浪淘沙（有感）"}
{"author":"刘辰翁","content":"红欹醉袖殢阑干。夜将阑。去难拚。烧蜜调蜂，重照锦团栾。春到洞房深处暖，方知道，月宫寒。枝枝红泪不曾干。背人弹。语羞檀。欲睡心情，一似梦惊残。正自朦胧花下好，银烛里，几人看。","dynasty":"宋代","title":"江城子（海棠花下烧烛词）"}
{"author":"刘辰翁","content":"携手登高赋。望前山、山色如烟，烟光如雨。少日凭阑峰南北，谁料美人迟暮。漫回首、残基冷绪。长恨中原无人问，到而今、总是经行处。书易就，雁难付。斜阳日日长亭路。倚秋风、洞庭一剑，故人何许。寂寞柴桑塞花外，还有白衣来否。但哨遍、长歌归去。尚有孔明英英者，怅孔明、自是英英误。歌未断，鬓成缕。","dynasty":"宋代","title":"金缕曲/贺新郎"}
{"author":"刘辰翁","content":"之苦，自伐去也。归涂悄然念之，作此以示同行。稠塘旧是花千树。曾泛入、溪深误。前度刘郎重唤渡。漫山寂寂，年时花下，往往无寻处。一年一度相思苦。恨不抛人过江去。及至来时春未暮。兔葵燕麦，冷风斜雨，长恨稠塘路。","dynasty":"宋代","title":"青玉案"}
{"author":"刘辰翁","content":"是他家、绛唇翠袖，可容卿有功否。相思不到胭脂井，只隔东林烟柳。春去又。漫一夜东风，吹得花成旧。无人举酒。但照影堤流图他红泪，飘洒到襟袖。人间事，大半归谋诸妇。不如意十八九。敲门夜半窥园李，赤脚玉川惊走。何处有。更灸烛风流，看到人归后。休休回首。笑旧日园林，佺巢曾园洞中楼名蜀锦平园亭名，处处可携手。","dynasty":"宋代","title":"摸鱼儿（今岁海棠迟开半月，然一夕如雪，无饮余者，赋此寄恨。）"}
{"author":"刘辰翁","content":"不相见故耳，为此发歌。吾鬓如霜蕊。自江南、西风尘起，倒骑秃尾。旧日汾阳中书令，何限门生儿子。到今也、陆沈草昧。醉里不行西州路，但斗间、看望成龙气。聊寂寞，自相慰。夫君自是人间瑞。叹生儿、当如异日，孙仲谋耳。健笔风云蛟龙起，人物山川形势。犹有封、狼居胥意。伐木嘤嘤出幽谷，问天之将丧斯文未。吾待子，望如岁。","dynasty":"宋代","title":"金缕曲"}
{"author":"刘辰翁","content":"八尺横斜簟，寒光凝不流。引教凉到我，坐觉意先秋。溽暑收梅雨，清风度竹楼。湘纹殊似水，班扇未应愁。冷逼金茎润，温便玉臂柔。颇哀城市悄，斗米换衾裯。","dynasty":"宋代","title":"夏景凉引簟先秋"}
{"author":"刘辰翁","content":"风流九日胜前期，谁把茱萸压桂枝。天地尽从骚国老，风烟何似蒋陵时。故人四海知谁健，白发黄花总奈吹。满座衣冠陈迹远，明年复忆去年诗。","dynasty":"宋代","title":"重阳"}
{"author":"刘辰翁","content":"也何须、晴如那日，欣然且过江去。玄都纵有看花便，耿耿自羞前度。堪恨处。人道是，漫山先落坡翁句。东风绮语。但适意当前，来寻须赋，此土亦吾圃。海山石，犹记芙蓉城主。弹过飞种成土。是间便作仙客杏，谁与一栽千树。朝又暮。怅二十五年，临路花如故。人生自苦。只唤渡观桃，侵寻至此，世事奈何许。","dynasty":"宋代","title":"摸鱼儿·也何须"}
{"author":"刘辰翁","content":"空明一朵扬州白。红紫无□色。是谁唤作水晶球。惹起高烧银烛、上元愁。去年一捧飞来雪。不似渠千叶。狂风一蹴过秋千。憔悴玉人和泪、望婵娟。","dynasty":"宋代","title":"虞美人·空明一朵扬州白"}
{"author":"刘辰翁","content":"有客孤舟里，风平日又嘉。未须怜岁晚，从此乱春华。自扣舷三版，相将水一涯。前村随柳色，昨夜宿桃花。鸥浴波翻锦，渔歌影入霞。江头稠杏暗，子美四娘家。","dynasty":"宋代","title":"春景其四孤舟乱春华"}
{"author":"刘辰翁","content":"辇路垂垂柳，昆明寂寂流。近天高翠叶，映日暗金沟。眠起当前殿，萎蕤拂御舟。锁成三阁暮，流出六宫愁。桐影题难立，杨花宕不收。至今寒食雨，堕泪曲江头。","dynasty":"宋代","title":"春景柳叶暗金沟"}
{"author":"刘辰翁","content":"记歌头、辛壬癸甲，乌乌能知谁晓。梅花不待元宵好，雪月交光独照。愁未老。更老似渠□，冷面迎相笑。君词定峭。但减十年前，偎桃傍李，肯独为梅好。山中好。可但一枝春早。道边无限花草。米嘉荣共何戡在，还忆永新娇小。明年了。又唤起流莺，又自愁鹃叫。东皇太昊。更不是琼花，香无半点，一笑使人倒。","dynasty":"宋代","title":"摸鱼儿（辛巳冬和中斋梅词）"}
{"author":"刘辰翁","content":"何用雨声粗，分明润物酥。岂惟听不得，政自细如无。九陌尘难起，千林泽遍敷。怪如沾草露，滴不到蓬壶。但觉花沈醉，谁知柳索扶。老龙空辟历，辛苦救焚枯。","dynasty":"宋代","title":"春景润物细无声"}
{"author":"刘辰翁","content":"风露小瀛洲。斜河倒海流。人间尘、不到琼楼。错向五陵陵上望，几回月、几回秋。落日太湖头。垂虹今是不。醉尊前、往往成愁。便有扁舟西子在，无汗漫、与君游。","dynasty":"宋代","title":"唐多令其二"}
{"author":"刘辰翁","content":"念旧情何及，逃虚理不还。不因求介子，安识是何山。公子何恩怨，羁臣自险艰。巅崖苍莽外，烟雨有亡间。就使身豺虎，宁当火蒯菅。年年寒食雨，天亦为潺湲。","dynasty":"宋代","title":"春景介山"}
{"author":"刘辰翁","content":"少日都门路。听长亭、青山落日，不如归去。十八年间来往断，白首人间今古。又惊绝、五更一句。道是流离蜀天子，甚当初、一似吴儿语。臣再拜，泪如雨。画堂客馆真无数。记画桥、黄竹歌声，桃花前度。风雨断魂苏季子，春梦家山何处。谁不愿、封侯万户。寂暮江南轮四角，问长安、道上无人住。啼尽血，向谁诉。","dynasty":"宋代","title":"金缕曲/贺新郎闻杜鹃"}
{"author":"刘辰翁","content":"不相见故耳，为此发歌。吾鬓如霜蕊。自江南、西风尘起，倒骑秃尾。旧日汾阳中书令，何限门生儿子。到今也、陆沈草昧。醉里不行西州路，但斗间、看望成龙气。聊寂寞，自相慰。夫君自是人间瑞。叹生儿、当如异日，孙仲谋耳。健笔风云蛟龙起，人物山川形势。犹有封、狼居胥意。伐木嘤嘤出幽谷，问天之将丧斯文未。吾待子，望如岁。","dynasty":"宋代","title":"金缕曲"}
{"author":"刘辰翁","content":"八九十翁嬉入市。把菊簪萸，共说新篘美。何以祝公千百岁。寿潭自酌花间水。白鹭沉沉飞复起。杜老江头，不恨秋风里。欲种蟠根天上李。三千年看青青子。","dynasty":"宋代","title":"蝶恋花·八九十翁嬉入市"}
{"author":"刘辰翁","content":"睡过花阴一丈，愁深酒力千钟。梦魂不得似游蜂。瓶花无密约，到处自神通。天上西湖似锦，人间骄马如龙。今年不与去年同。飘零终不恨，难与故人逢。","dynasty":"宋代","title":"临江仙其一"}
{"author":"刘辰翁","content":"去年太岁田间土，明日香烟壁下尘。马上新人红又紫，眼前歌妓送还迎。钗头燕，胜金紃。燕歌赵舞动南人。遗民植杖唐巾起，闲伴儿童看立春。","dynasty":"宋代","title":"鹧鸪天（迎春）"}
{"author":"刘辰翁","content":"雨过残春远，晴天半入梅。草根馀落照，花润只深苔。山共朱帘捲，庭无蜡屐来。翠钱流地满，珠靥照人开。寂寂承残霤，青青绕废台。唾茸宫壁在，残月照馀哀。","dynasty":"宋代","title":"夏景雨过苔花润"}
{"author":"刘辰翁","content":"入城过新雨，路静市人稀。吾家林塘间，水鸭狂欲飞。门阑稚子笑，隔树见翁归。何人无此乐，颓暮乐知希。","dynasty":"宋代","title":"山行雨中二首其二"}
{"author":"刘辰翁","content":"胜游重过日，双鬓已如秋。古树连云干，苍枝傍日浮。阴垂先代影，僧似六朝幽。翠藓横铺地，相贪竟日留。","dynasty":"宋代","title":"题永兴寺双罗汉树"}
{"author":"刘辰翁","content":"成佛生天，自是两途，任祖生先。看二三大老，依稀吾榜，几多新进，小少齐年。紫陌相逢，青山独往，倚杖鹤鸣听布泉。百年里，但儿时难得，老後依然。吾牛已不耕田。更雨滑泥深自在鞭。叹十年波浪，悠悠何补，三生石上，种种无缘。白发来呵，朱颜去也，一曲狂歌落酒边。谁似我，似官奴出籍，散圣安禅。","dynasty":"宋代","title":"沁园春·成佛生天"}
{"author":"刘辰翁","content":"魏家品是君王后。岂比昭容袖。风吹满院绣囊香。谁赐大师师号、退昭阳。飞霞一落无根蒂。空堕重华泪。离披正午盛时休。闲为思王重赋、洛神愁。","dynasty":"宋代","title":"虞美人·魏家品是君王后"}
{"author":"刘辰翁","content":"新燕池塘绿雨肥，初晴未㬉日光微。角巾犹带花梢湿，才倚阑干见絮飞。","dynasty":"宋代","title":"春晴"}
{"author":"刘辰翁","content":"雨枕莺啼，露班烛散，御街人卖花窠。过眼无情，而今魂梦年多。百钱曳杖桥边去，问几时、重到明河。便人问，无了东风，此恨难磨。落红点点入颓波。任归春到海，海又成涡。江上儿童，抱茅笑我重过。蓬莱不涨枯鱼泪，但荒村、败壁悬梭。对残阳，往往无成，似我蹉跎。","dynasty":"宋代","title":"高阳台·雨枕莺啼"}
{"author":"刘辰翁","content":"风雨东篱晚。渺人间、南北东西，平芜烟远。旧日携壶吹帽处，一色沈冥何限。天不遣、魂销肠断。不是苦无看山分，料青山、也自羞人面。秋后瘦，老来倦。惊回昨梦青山转。恨一林、金粟都空，静无人见。默默黄花明朝有，只待插花寻伴。又谁笑、今朝蝶怨。潦倒玉山休重醉，到簪萸、忍待人频劝。今又惜，几人健。","dynasty":"宋代","title":"金缕曲（丙戌九日）"}
{"author":"刘辰翁","content":"母两国太夫人初度，谨上小词，用献为王母三千年之曲。丞相衮衣朝戏彩，年年庆事如新。尊前一笑共儿孙。人间传寿酒，天上送麒麟。缥缈祥烟连北阙，天颜有喜生春。蓬莱清浅海光平。今年初甲子，重试碧桃根。","dynasty":"宋代","title":"临江仙"}
{"author":"刘辰翁","content":"梅影明于画，空阶扫不除。自然清意别，比似众枝疏。明艳寒空里，孤梢落叶馀。溪横残雪久，日映碧窗虚。竹暗愁相并，花寒瘦亦如。临流羞白发，惟尔独华予。","dynasty":"宋代","title":"冬景疏影"}
{"author":"刘辰翁","content":"遥怜儿女，未解忆长安、十年前月。徙倚桂枝空延伫，无物同心堪结。冷落江湖，萧条门巷，犹著西楼客。恨无铁笛，一声吹裂山石。休说起舞登楼，那人已先我，渡江横楫。圆缺不销青冢恨，漠漠风沙如雪。西母长生，素娥好在，何皓当时发。山河如此，月中定是何物。","dynasty":"宋代","title":"酹江月/念奴娇"}
{"author":"刘辰翁","content":"去似赏花移。处处开尊亦不辞。梨栗又空醅又尽，方知。旧日骊驹劝客归。归路月相随。儿子门生个个迟。坐久不知无可待，堪疑。向道儿痴直是痴。","dynasty":"宋代","title":"南乡子（即席纪游）"}
{"author":"刘辰翁","content":"何处从头说。但倾尊、淋漓醉墨，疏疏密密。看取两轮东西者，也是樊笼中物。这光景、年来都别。白发道人隆中像，笑相逢、对拥炉边雪。又过了，上元节。纸窗旋补寒穿穴。柳黏窗、青青过雨，劝君休折。睡不成酣酒先醒，花底东风又别。夜复夜、吟魂飞越。典却西湖东湖住，十三年不出今朝出。容易得，二三月。","dynasty":"宋代","title":"金缕曲/贺新郎"}
{"author":"刘辰翁","content":"曾与回翁把手，自宜老子如龙。怀胎不敢问春冬。等待鞭鸾笞凤。昨夜又迟黄石，今朝重叩鸿濛。碧桃花下醉相逢。说尽鹏游蝶梦。","dynasty":"宋代","title":"西江月·曾与回翁把手"}
{"author":"刘辰翁","content":"寂寂复寂寂，此月古时明。银河也变成陆，灰劫断槎横。历落英雄孺子，灭没龙光牛斗，胜败黯然平。玉笛叫空阔，终有故人情。雁南飞，乌绕树，鹤归城。问君有酒，何不鼓瑟更吹笙。我饮呜呜起舞，我舞僛僛白发，顾影可怜生。旧日中秋客，几处几回晴。","dynasty":"宋代","title":"水调歌头"}
{"author":"刘辰翁","content":"花下同游迹，令人念旧惊。如何春草碧，尽向客愁生。南浦随人色，芳洲拾翠情。凌波尘渺渺，满地绿菁菁。冢上何堪没，人间总未平。池塘新梦破，时复下阶行。","dynasty":"宋代","title":"春景碧草生旧迹"}
{"author":"刘辰翁","content":"北望蝶山，西迷凤苑。忽忽醉里题诗满。黄花只似去年黄，去年人去黄花远。雨压城荒，丘园路断。却晴又恨公来晚。依稀自唱古人诗，明年此会知谁健。","dynasty":"宋代","title":"踏莎行·北望蝶山"}
{"author":"刘辰翁","content":"入城过新雨，路静市人稀。吾家林塘间，水鸭狂欲飞。门阑稚子笑，隔树见翁归。何人无此乐，颓暮乐知希。","dynasty":"宋代","title":"山行雨中二首其二"}
{"author":"刘辰翁","content":"千古一黄香，庭萱昼日长。枕闲非受热，扇举欲先凉。畏暑侵支发，摇风愿满堂。恨无寒水玉，琢在碧纱床。泉涧心如棘，瑶池鬓已霜。如何荀奉倩，只在玉人傍。","dynasty":"宋代","title":"夏景扇枕"}
{"author":"刘辰翁","content":"老子情如海，花无醉后新。飞来如许雪，减却不多春。轻薄随流水，颠狂落近邻。犹寒犹未晚，半雨半成尘。拾翠危无路，残红老得人。清晨添酒量，日日是芳辰。","dynasty":"宋代","title":"春景花飞减却春"}
{"author":"刘辰翁","content":"春汝归欤，风雨蔽江，烟尘暗天。况雁门厄塞，龙沙渺莽，东连吴会，西至秦川。芳草迷津，飞花拥道，小为蓬壶借百年。江南好，问夫君何事，不少留连。江南正是堪怜。但满眼杨花化白毡。看兔葵燕麦，华清宫里，蜂黄蝶粉，凝碧池边。我已无家，君归何里，中路徘徊七宝鞭。风回处，寄一声珍重，两地潸然。","dynasty":"宋代","title":"沁园春送春"}
{"author":"刘辰翁","content":"无人嫌夏雨，众木共欣荣。已办黄梅熟，还将绿叶生。送春无物色，尽日是檐声。处处桑麻长，阴阴桃李成。风翻蒲水白，烟共草天平。山色沈冥久，朝来两黛横。","dynasty":"宋代","title":"夏景其二夏雨生众绿"}
{"author":"刘辰翁","content":"乌云汗漫。浊浪翻河汉。过尽千重魔障，堂堂地、一轮满。秋光还又半。檐声初漏断。不管满身花露，已办著、二更看。","dynasty":"宋代","title":"霜天晓角（中秋对月）"}
{"author":"刘辰翁","content":"相过贺新元，干戈且息肩。不图垂老日，还见太平年。灰向昆明尽，春从待漏传。衣冠禾黍地，箫鼓杏花天。灯市嬉遗老，旗亭卧醉仙。山林闻好语，天下米三钱。","dynasty":"宋代","title":"春景其二新年贺太平"}
{"author":"刘辰翁","content":"团团桂影，怕人道、大地山河里许。旧日影娥池未缺，惊断霓裳歌舞。雪白长城，金明古驿，尽是乘槎路。少年白发，自无八骏能去。犹记流落荒滨，故人相过，共吹箫前度。无酒无鱼空此客，昨夜留之不住。睡起披衣，行吟坐对，又有重圆处。不知今夕，那人有甚佳句。","dynasty":"宋代","title":"酹江月（中秋，彭明叔别去赴永阳，夜集）"}
{"author":"刘辰翁","content":"晴日孤舟好，溪流带岸斜。浮游忘世虑，烂熳乱春华。朝共渔穿港，暮随鸥宿沙。却知桃有路，惟见柳无涯。蓑舞村村酒，罾歌处处花。群仙惊再见，留宿武陵家。","dynasty":"宋代","title":"春景其三孤舟乱春华"}
{"author":"刘辰翁","content":"良宵七七。又近中元日。桥上老人有约，后五日、重来觅。婵娟银海出。木犀新雨湿。惟有延平剑气，箕斗外、广寒逼。","dynasty":"宋代","title":"霜天晓角（寿贾教）"}
{"author":"刘辰翁","content":"北望蝶山，西迷凤苑。忽忽醉里题诗满。黄花只似去年黄，去年人去黄花远。雨压城荒，丘园路断。却晴又恨公来晚。依稀自唱古人诗，明年此会知谁健。","dynasty":"宋代","title":"踏莎行·北望蝶山"}
{"author":"刘辰翁","content":"寂历柳风斜倚。错莫梦云难记。花影为谁重，一握鲛人丝泪。何事。何事。历历脸潮羞起。","dynasty":"宋代","title":"如梦令·寂历柳风斜倚"}
{"author":"刘辰翁","content":"春去如流水，落花忙又忙。晴泥空满眼，陈迹尚馀香。无计留枝上，愁人香路旁。雨馀金谷土，风动马嵬囊。拾翠遗鸿爪，飞红入燕梁。遥怜妆堕马，寸步断人肠。","dynasty":"宋代","title":"春景其一落花香满泥"}
{"author":"刘辰翁","content":"暮暮相望夕甫谐。针楼巧巧似身材。下头无数老人媒。昨夜竹林那得见，朝来干鹊是空回。人间五日后能来。","dynasty":"宋代","title":"浣溪沙"}
{"author":"刘辰翁","content":"明月满河洲。星河带月流。料素娥、独倚琼楼。竟是何年何药误，魂梦冷、不禁秋。少日梦龙头。知君犹梦不。算虚名、不了闲愁。便有鹄袍三万辈，应不是、旧京游。","dynasty":"宋代","title":"糖多令（丙申中秋）"}
{"author":"刘辰翁","content":"明月隔千里，风动帐纹开。故人锦字如梦，梦转雁初来。倚遍西山朝爽，行过石头旧渡，久别忽经怀。不得与之语，日夕独持杯。调绿水，歌白雪，有心哉。也知尻高啄俯，无计脱尘埃。狗尾貂蝉满座，贝带鵕鸃弄粉，一舆一臣台。岁晚不如愿，谁更忿灰堆。","dynasty":"宋代","title":"水调歌头·明月隔千里"}
{"author":"刘辰翁","content":"过雨新荷生水气。高影参差，无谓思量睡。梦里不知轻别意。醒来竟是谁先起。去路夕阳芳草际。不论阑干，处处情怀似。记得分明羞掷蕊。自知不是天仙子。","dynasty":"宋代","title":"蝶恋花（感兴）"}
{"author":"刘辰翁","content":"零露下长洲。云翻海倒流。素娥深、不到西楼。忽觉断潮归去也，饮不尽、一轮秋。城外土馒头。人能饮恨不。古人不见使吾愁，莫有横江孤鹤过，来伴我、醉中游。","dynasty":"宋代","title":"唐多令·零露下长洲"}
{"author":"刘辰翁","content":"娇点点。困倚春光欲软。滴尽守宫难可染。浓欺红烛艳。寂寂露珠啼脸。翠袖不禁风飐。芳径相逢惊笑靥。日长初睡转。","dynasty":"宋代","title":"谒金门（风乍起，约巽吾同赋海棠）"}
{"author":"刘辰翁","content":"风起秋尘外，山空海又围。疏疏黄叶外，渺渺白云飞。扫地驱残暑，林烟带落晖。空明仙仗过，夭矫玉龙归。中野悲游子，苍梧迎帝妃。回首汾水上，不觉泪沾衣。","dynasty":"宋代","title":"秋景秋风白云飞"}
{"author":"刘辰翁","content":"韵华瑞籥应黄钟，六叶阶蓂舞舜风。袖有西山童子药，清霜夜映玉颜红。","dynasty":"宋代","title":"寿王太守其二"}
{"author":"刘辰翁","content":"怎知他、春归何处？相逢且尽尊酒。少年袅袅天涯恨，长结西湖烟柳。休回首，但细雨断桥，憔悴人归后。东风似旧。问前度桃花，刘郎能记，花复认郎否？君且住，草草留君翦韭。前宵更恁时候。深杯欲共歌声滑，翻湿春衫半袖。空眉皱，看白发尊前，已似人人有。临分把手。叹一笑论文，清狂顾曲，此会几时又？","dynasty":"宋代","tags":"亡国，追忆，抒情","title":"摸鱼儿·酒边留同年徐云屋"}
{"author":"刘辰翁","content":"雨行如漏蓬，侧身半车中。风翻荷叶白，难可为芙蓉。向来三重茅，仰屋叹穿空。已经乱离苦，志念常从容。","dynasty":"宋代","title":"山行雨中二首其一"}
{"author":"刘辰翁","content":"海日轻红通似脸，小窗明丽新晴。满怀著甚是真情。不知春睡美，为爱晓寒轻。说似吴山楼万叠，雪销未尽宫城。湖边柳色渐啼莺。才听朝马动，一巷卖花声。","dynasty":"宋代","title":"临江仙（晓晴）"}
{"author":"刘辰翁","content":"昨醉君家酒。从今十万八千场，未疏老友。人道水仙标格俊，不许梅花殿後。但赢得、一年年瘦。迤逦聚星楼上雪，待天风、浩荡重携手。酌君酒，献君寿。年前春入燕台柳。看联翩、四辈金鞭，长楸承受。岂有中朝瓯覆久，更落闽山海口。端自有、玉堂金斗。我喜明年申又酉，但乞浆、所得皆醇酎。拚醉里，送行昼。","dynasty":"宋代","title":"金缕曲/贺新郎"}
{"author":"刘辰翁","content":"枯寒生晚，复何似、张绪少年时意。薄命不逢何至此，满眼啼妆龋齿。城是城非，年来年去，万八千能几。半痴半了，更痴儿计孙计。回首仕已半生，仕何如已，已矣羞拈起。幸有橘丸丸日大，且复从公围戏。若论弹文，更书谤箧，吾历无馀纸。多年致仕，大都有甚恩例。","dynasty":"宋代","title":"念奴娇·枯寒生晚"}
{"author":"刘辰翁","content":"少日都门路。听长亭、青山落日，不如归去。十八年间来往断，白首人间今古。又惊绝、五更一句。道是流离蜀天子，甚当初、一似吴儿语。臣再拜，泪如雨。画堂客馆真无数。记画桥、黄竹歌声，桃花前度。风雨断魂苏季子，春梦家山何处。谁不愿、封侯万户。寂暮江南轮四角，问长安、道上无人住。啼尽血，向谁诉。","dynasty":"宋代","title":"金缕曲/贺新郎闻杜鹃"}
{"author":"刘辰翁","content":"问何年种植。独成蹊、秾花烂漫，锦开千步。花下老人犹记我，不似那回赏处。并吹却、道边谢墅。黄四娘家今何在，也飘零、偎向前村住。千万恨，寄红雨。携壶藉草行歌暮。记前宵、深盟止酒，况堪扶路。破手一杯花浮面，不觉二三四五。更竹里、颠狂崔护。试语看花诸君子，但如今、俯仰成前度。君不见，曲江树。","dynasty":"宋代","title":"金缕曲/贺新郎"}
{"author":"刘辰翁","content":"少日都门路。听长亭、青山落日，不如归去。十八年间来往断，白首人间今古。又惊绝、五更一句。道是流离蜀天子，甚当初、一似吴儿语。臣再拜，泪如雨。画堂客馆真无数。记画桥、黄竹歌声，桃花前度。风雨断魂苏季子，春梦家山何处。谁不愿、封侯万户。寂暮江南轮四角，问长安、道上无人住。啼尽血，向谁诉。","dynasty":"宋代","title":"金缕曲/贺新郎闻杜鹃"}
{"author":"刘辰翁","content":"渐无多、诗朋酒伴，东林复几人许。旧时船子西湖柳，词与东风尘土。重记否。那月月下旬，且避何人疏。当朝自负。甚堕髻愁眉，滕韝短後，一往似伧父。当年事，伤心说庾开府。人生无百年虑。虎头燕颔人间肉，不是蜜翁翁做。今又古。是楚对凡亡，为是凡亡楚。朝朝暮暮。听画角楼头，呜咽未断，重数五更鼓。","dynasty":"宋代","title":"摸鱼儿·渐无多"}
{"author":"刘辰翁","content":"道醉乡、无边无岸，一尊到彼殊径。是间转海人知处，尺地不教渠剩。尊亦瘿。问一斗消酲，一石犹难信。临风小等。记我友醒狂，相从有意，中路恨羌永。梅花晚，早已雪堆余鬓。此花宁复风韵。空寒独倚天为主，天又几时曾定。今为晋。看秦女山中，绿发垂垂顶。百年一瞬。叹高卧北窗，闲过五十，无说答形影。","dynasty":"宋代","title":"摸鱼儿·道醉乡"}
{"author":"刘辰翁","content":"懒能看、海桑世界，风花过眼如传。月明昨夜庭流水，天色朝来都变。尘石烂。铢衣坏，和衣减尽谁能怨。秦亡楚倦。但翦烛西窗，秋声入竹，点点已如霰。当年事，本是泗亭沛县。却教绵蕝成殿。暮年八阵那曾用，付与江流石转。前楚辩。今哨遍，是乌乌者灯前劝。乾坤较健。叹君已归休，吾方俯仰，种种未曾见。","dynasty":"宋代","title":"摸鱼儿·懒能看"}
{"author":"刘辰翁","content":"又非他、今年晴少，海棠也恁空过。清羸欲与花同梦，不似蝶深深卧。春怜我。我又自、怜伊不见侬赓和。已无可奈。但愁满清漳，君归何处，无泪与君堕。春去也，尚欲留春可可。问公一醉能颇。锺情剩有词千首，待写大招招些。休阿那。阿那看、荒荒得似江南麽。老夫婆娑。问篱下闲花，残红有在，容我更簪朵。","dynasty":"宋代","title":"摸鱼儿·又非他"}
{"author":"刘辰翁","content":"怎知他、春归何处，相逢且尽尊酒。少年袅袅天涯恨，长结西湖烟柳。休回首。但细雨断桥，憔悴人归後。东风似旧。问前度桃花，刘郎能记，花复认郎否。君且住，草草留君翦韭。前宵更恁时候。深杯欲共歌声滑，翻湿春衫半袖。空眉皱。看白发尊前，已似人人有。临分把手。叹一笑论文，清狂顾曲，此会几时又。","dynasty":"宋代","title":"摸鱼儿酒边留同年徐云屋"}
{"author":"刘辰翁","content":"更比他、东风前度，依然一榻如许。深深旧是谁家府，落日画梁燕语。帘半雨。记湖海平生，相遇忘宾主。阑珊春暮。看城郭参差，长空淡淡，沙鸟自来去。江山好，立马白云飞处。秦川终是吾土。登临笑傲西山笏，烟树高高杜宇。君且住。况双井泉甘，汲遍茶堪煮。歌残金缕。恰黄鹤飞来，月明三弄，仍是岳阳吕。","dynasty":"宋代","title":"摸鱼儿·更比他"}
{"author":"刘辰翁","content":"是疑他、春来倏忽，是疑岁别人去。古今守岁言无说，长是酒阑情绪。堪恨处。曾亲见都人，户户银花树。星河未曙。听朝马笼街，火城簇仗，御笔已题露。人间事，空忆桃符旧句。三茅钟自朝暮。严城夜禁故如鬼，况敢凭陵大呼。冬冬鼓。但画角声残，已是新人故。休思前度。叹五十加三，明朝领取，闲看五星聚。","dynasty":"宋代","title":"摸鱼儿·是疑他"}
{"author":"刘辰翁","content":"醒复醒、行吟泽畔，焉能忍此终古。招魂过海枫林暝，招得魂归无处。朝又暮。但依旧，禁街人静冬冬鼓。画船沈雨。听欸乃渔歌，兴亡事远，咽咽未能句。君且住。能歌吾不如汝。悠悠鼓枻而去。沧洲揽结芳成艾，唤作张三李五。羌自苦。更闲却，玉堂端帖多多许。无人自语。把画扇鸾边，香罗雪底，题作午年午。","dynasty":"宋代","title":"摸鱼儿·醒复醒"}
{"author":"刘辰翁","content":"想幼安、辽东归後，自羞年少龙首。长安市上垆边卧，枉却快行家走。空两袖。染醉墨淋漓，把似天香透。功名邂逅。便六一词高，君谟字伟，但见说行昼。人间事，苦似成丹无候。神清苔字如镂。明年六十闻歌後，颇记薄醺醺否。儿拍手。笑马上葛疆，也作家山友。烦伊起寿。更待复一中，毋多酌我，疏影共三嗅。","dynasty":"宋代","title":"摸鱼儿·想幼安"}
{"author":"刘辰翁","content":"也何须、晴如那日，欣然且过江去。玄都纵有看花便，耿耿自羞前度。堪恨处。人道是，漫山先落坡翁句。东风绮语。但适意当前，来寻须赋，此土亦吾圃。海山石，犹记芙蓉城主。弹过飞种成土。是间便作仙客杏，谁与一栽千树。朝又暮。怅二十五年，临路花如故。人生自苦。只唤渡观桃，侵寻至此，世事奈何许。","dynasty":"宋代","title":"摸鱼儿·也何须"}
{"author":"刘辰翁","content":"醉与君、狂歌又笑，不知当日何调。孤山梅下吟魂冷，说甚那时苏小。沧波眇。奈此岛，累累竟是谁家表。归欤白鸟。看四圣飘香，朱门金榜，化作竺飞峤。衰也久，旧游梦翠禽绕。坱兮轧、皎兮窈。相思一夜窗前白，谁识余怀渺渺。残年了。听画角，悲凉又是霜天晓。馀音杳缈。叹五十之年，我加八九，君隔几科诏。","dynasty":"宋代","title":"摸鱼儿·醉与君"}
{"author":"刘辰翁","content":"任琐窗深、重帘闭，春寒知有人处。常年笑花信，问东风情性，是娇是妒。冰柳成须，吹桃欲削，知更海棠堪否。相将燕归又，看香泥半雪，欲归还误。温低回芳草，依稀寒食，朱门封絮。少年惯羁旅。乱山断，欹树唤船渡。正暗想、鸡声落月，梅影孤屏，更梦衾、千重似雾。相如倦游去。掩四壁、凄其春暮。休回首、都门路。几番行晓，个个阿娇深贮。而今断烟细雨。","dynasty":"宋代","title":"大?"}
{"author":"刘辰翁","content":"过眼纷纷遥集，来归往往羝儿。草间塞口绔间啼。提携都不是，何似未生时。城上胡笳自怨，楼头画角休吹。谁人不动故乡思。江南秋尚可，塞外草先衰。","dynasty":"宋代","title":"临江仙·过眼纷纷遥集"}
{"author":"刘辰翁","content":"远梦孤难到，凭高烟景微。重留山仆怨，数别里人稀。病用寒衣尽，书无定日归。十年行役事，俯首辄歔欷。","dynasty":"宋代","title":"留京"}
{"author":"刘辰翁","content":"浮邱成一梦，如此哭斯人。宇宙真如醉，风霆若有神。涅槃空万劫，悬解总微尘。有子承千载，堂堂麟笔新。","dynasty":"宋代","title":"挽刘明国"}
{"author":"刘辰翁","content":"胜游重过日，双鬓已如秋。古树连云干，苍枝傍日浮。阴垂先代影，僧似六朝幽。翠藓横铺地，相贪竟日留。","dynasty":"宋代","title":"题永兴寺双罗汉树"}
{"author":"刘辰翁","content":"此处几人行，隔波摇暮晴。洲回江似玦，山远雪如城。离合看双橹，荒寒又一程。今年梅未醉，最觉别来轻。","dynasty":"宋代","title":"龙雾洲雪"}
{"author":"刘辰翁","content":"夜半起雷车，天门报晓衙。何消如此雨，又有未开花。绣被人中酒，茅檐客梦家。一晴天地阔，稽首见重华。","dynasty":"宋代","title":"夜雨"}
{"author":"刘辰翁","content":"知津积雨坡云尔，故并涪翁快阁晴。投赠更欣佳士识，眵昏宁待好山明。浩然放逐缘多病，东野穷愁坐不平。万岁千秋有何得，一杯断勿换浮名。","dynasty":"宋代","title":"钱秀才要社日呈汉宰诗书以予之钱以长句为谢饶秀才又用社日韵作诗见投因用韵并答二君"}
{"author":"刘辰翁","content":"江国迟归二十年，十年两系峡江船。身如梅子半晴雨，路入柳花相后先。堠短堠长春系马，江南江北夜闻鹃。人生老大空无用，寄语群儿早着鞭。","dynasty":"宋代","title":"馀兴"}
{"author":"刘辰翁","content":"风流九日胜前期，谁把茱萸压桂枝。天地尽从骚国老，风烟何似蒋陵时。故人四海知谁健，白发黄花总奈吹。满座衣冠陈迹远，明年复忆去年诗。","dynasty":"宋代","title":"重阳"}
{"author":"刘辰翁","content":"晓立斓斑拜二亲，拥门贺客半诗人。月三十斛菊花水，秋八千年椿树春。每有传闻须说项，明当召入定留恂。南来北去多陈迹，惟有声名日日新。","dynasty":"宋代","title":"寿段知事"}
{"author":"刘辰翁","content":"留得八千唐刺史，看成百亿宰官身。不争一月大小闰，犹是两朝耆俊人。今岁两翻初度日，明年三十六宫春。近来化得乡君子，为报麻姑不更尘。","dynasty":"宋代","title":"寿城山六十五"}
{"author":"刘辰翁","content":"去日江南梅未花，归来芳草涨天涯。驰驱斥堠八千里，梦寐青原十万家。白叟倚门清燕寝，黄童骑马学胡笳。八陵尽是燕京路，想为孤楸讯暮鸦。","dynasty":"宋代","title":"寿周耐轩府尹"}
{"author":"刘辰翁","content":"试手东南第一杯，江南知己是寒梅。山中四老衣冠起，野外诸生俎豆开。天运又从今日始，江空如见古翁来。清平笑语皆文物，早起书云认鲁台。","dynasty":"宋代","title":"寿王按察"}
{"author":"刘辰翁","content":"麦径萦纡缩寄蜗，传呼惊倒望前牙。能忘特进群公表，来访寻常百姓家。草市波喧腾骑竹，柴门路隘簇鞍花。屏窥不信雌同甲，为倍高明两鬓萧。","dynasty":"宋代","title":"周耐溪见访"}
{"author":"刘辰翁","content":"海日高高天欲斜，断桥无复听呕哑。墓中酩酊已千载，陌上清明有几家。已老愈疏惟酒盏，更晴相觅是梅花。年年春怨深如昨，莫把无涯恨有涯。","dynasty":"宋代","title":"清明日偶成"}
{"author":"刘辰翁","content":"笔起春如海，辞穷客到家。敲门嗔不应，只是隔梅花。","dynasty":"宋代","title":"谢客起早自嘲"}
{"author":"蒋捷","content":"少年听雨歌楼上。红烛昏罗帐。壮年听雨客舟中。江阔云低、断雁叫西风。而今听雨僧庐下。鬓已星星也。悲欢离合总无情。一任阶前、点滴到天明。","dynasty":"宋代","tags":"宋词三百首，宋词精选，婉约，写雨，感叹，岁月，伤怀","title":"虞美人·听雨"}
{"author":"蒋捷","content":"一片春愁待酒浇。江上舟摇，楼上帘招。秋娘渡与泰娘桥，风又飘飘，雨又萧萧。（渡一作：度。桥一作：娇）何日归家洗客袍？银字笙调，心字香烧。流光容易把人抛，红了樱桃，绿了芭蕉。","dynasty":"宋代","tags":"宋词三百首，婉约，伤春，思归","title":"一剪梅·舟过吴江"}
{"author":"蒋捷","content":"白鸥问我泊孤舟，是身留，是心留？心若留时，何事锁眉头？风拍小帘灯晕舞，对闲影，冷清清，忆旧游。旧游旧游今在否？花外楼，柳下舟。梦也梦也，梦不到，寒水空流。漠漠黄云，湿透木棉裘。都道无人愁似我，今夜雪，有梅花，似我愁。","dynasty":"宋代","tags":"孤独，怀念，友人","title":"梅花引·荆溪阻雪"}
{"author":"蒋捷","content":"黄花深巷，红叶低窗，凄凉一片秋声。豆雨声来，中间夹带风声。疏疏二十五点，丽谯门、不锁更声。故人远，问谁摇玉佩，檐底铃声？彩角声吹月堕，渐连营马动，四起笳声。闪烁邻灯，灯前尚有砧声。知他诉愁到晓，碎哝哝、多少蛩声！诉未了，把一半、分与雁声。","dynasty":"宋代","tags":"秋天，声音，抒怀","title":"声声慢·秋声"}
{"author":"蒋捷","content":"蕙花香也。雪晴池馆如画。春风飞到，宝钗楼上，一片笙箫，琉璃光射。而今灯漫挂。不是暗尘明月，那时元夜。况年来、心懒意怯，羞与蛾儿争耍。江城人悄初更打。问繁华谁解，再向天公借。剔残红灺。但梦里隐隐，钿车罗帕。吴笺银粉砑。待把旧家风景，写成闲话。笑绿鬟邻女，倚窗犹唱，夕阳西下。","dynasty":"宋代","tags":"婉约，元宵节，怀念","title":"女冠子·元夕"}
{"author":"蒋捷","content":"丝丝杨柳丝丝雨。春在溟濛处。楼儿忒小不藏愁。几度和云飞去、觅归舟。天怜客子乡关远。借与花消遣。海棠红近绿阑干。才卷朱帘却又、晚风寒。","dynasty":"宋代","tags":"写雨，植物，伤怀，思归","title":"虞美人·梳楼"}
{"author":"蒋捷","content":"枫林红透晚烟青，客思满鸥汀。二十年来，无家种竹，犹借竹为名。春风未了秋风到，老去万缘轻。只把平生，闲吟闲咏，谱作棹歌声。","dynasty":"宋代","tags":"写景，抒情，眷念，愁绪","title":"少年游·枫林红透晚烟青"}
{"author":"蒋捷","content":"梦冷黄金屋。叹秦筝、斜鸿阵里，素弦尘扑。化作娇莺飞归去，犹认纱窗旧绿。正过雨、荆桃如菽。此恨难平君知否，似琼台、涌起弹棋局。消瘦影，嫌明烛。鸳楼碎泻东西玉。问芳悰、何时再展，翠钗难卜。待把宫眉横云样，描上生绡画幅。怕不是、新来妆束。彩扇红牙今都在，恨无人、解听开元曲。空掩袖，倚寒竹。","dynasty":"宋代","tags":"婉约，记梦，抒怀，思念","title":"贺新郎·梦冷黄金屋"}
{"author":"蒋捷","content":"红了樱桃。绿了芭蕉。送春归、客尚蓬飘。昨宵谷水，今夜兰皋。奈云溶溶，风淡淡，雨潇潇。银字笙调。心字香烧。料芳悰、乍整还凋。待将春恨，都付春潮。过窈娘堤，秋娘渡，泰娘桥。","dynasty":"宋代","title":"行香子（舟宿兰湾）"}
{"author":"蒋捷","content":"人影窗纱。是谁来折花。折则从他折去，知折去、向谁家。檐牙。枝最佳。折时高折些。说与折花人道，须插向、鬓边斜。","dynasty":"宋代","tags":"生活","title":"霜天晓角·人影窗纱"}
{"author":"蒋捷","content":"缟霜霏霁雪。渐翠没凉痕，猩浮寒血。山窗梦凄切。短吟筇犹倚，莺边新樾。花魂未歇。似追惜、芳消艳灭。挽西风、再入柔柯，误染绀云成缬。休说。深题锦翰，浅泛琼漪，暗春曾泄。情条万结。依然是，未愁绝。最怜他，南苑空阶堆遍，人隔仙蓬怨别。锁芙蓉、小殿秋深，碎虫诉月。","dynasty":"宋代","title":"瑞鹤仙（红叶）"}
{"author":"蒋捷","content":"素肌元是雪。向雪里带香，更添奇绝。梅花太孤洁。问梨花何似，风标难说。长洲漾楫。料鸳边、娇蓉乍折。对珠栊、自翦凉衣，爱把淡罗轻叠。清彻。螺心翠靥，龙吻琼涎，总成虚设。微微醉缬。窗灯晕，弄明灭。算银台高处，芳菲仙佩，步遍纤云万叶。觉来时、人在红帱，半廊界月。","dynasty":"宋代","title":"瑞鹤仙（友人买妾名雪香）"}
{"author":"蒋捷","content":"傍池阑倚遍，问山影、是谁偷。但鹭敛琼丝，鸳藏绣羽，碍浴妨浮。寒流。暗冲片响，似犀椎、带月静敲秋。因念凉荷院宇，粉丸曾泛金瓯。妆楼。晓涩翠罂油。倦鬓理还休。更有何意绪，怜他半夜，瓶破梅愁。红裯。泪干万点。待穿来、寄与薄情收。只恐东风未转，误人日望归舟。","dynasty":"宋代","title":"木兰花慢（冰）"}
{"author":"蒋捷","content":"渺琉璃万顷，冷光射、夕阳洲。见败柳漂枝，残芦泛叶，欲去仍留。罗帱。少年梦里，正窥帘、月浸素肌柔。谁念衰翁自老，断髭冻得成虬。凝眸。一望绝飞鸥。宇宙正清幽。漫细敲紫砚，轻呵翠管，吟思难抽。飕飕。晚风又起，但时听、碎玉落檐头。多少梅花片脑，醉来误整香篝。","dynasty":"宋代","title":"木兰花慢（再赋）"}
{"author":"蒋捷","content":"书楼四面筠帘卷。微薰起，翠弄悬签丝软。楼上读书仙，对宝狻霏转。绣馆钗行云度影，滟寿觥、盈盈争劝。争劝。奈芸边事切，花中情浅。金奏未响昏蜩，早传言放却，舞衫歌扇。柳雨一窝凉，再展开湘卷。万颗蕖心琼珠辊，细滴与、银朱小砚。深院。待月满廊腰，玉笙又远。","dynasty":"宋代","title":"珍珠帘（寿岳君选）"}
{"author":"蒋捷","content":"霞铄帘珠，云蒸篆玉，环楼婉婉飞铃。天上王郎，飙轮此地曾停。秋香不断台隍远，溢万丛、锦艳鲜明。事成尘，鸾凤箫中，空度歌声。臞翁一点清寒髓，惯餐英菊屿，饮露兰汀。透屋高红，新营小样花城。霜浓月淡三更梦，梦曼仙、来倚吟屏。共襟期，不是琼姬，不是芳卿。","dynasty":"宋代","title":"高阳台（芙蓉）"}
{"author":"蒋捷","content":"电旂飞舞。双双还又争渡。湘漓云外，独醒何在，翠药红蘅，芳菲如故。深衷全未语。不似素车白马，卷潮起怒。但悄然、千载旧迹，时有闲人吊古。生平惯受椒兰苦。甚魄沈寒浪，更被馋蛟妒。结琼纫璐。料贝阙隐隐，骑鲸烟雾。楚妃花倚暮。□□琼箫吹了，溯波同步。待月明洲渚，小留旌节，朗吟骚赋。","dynasty":"宋代","title":"女冠子（竞渡）"}
{"author":"蒋捷","content":"笙月凉边，翠翘双舞，寿仙曲破。更听得艳拍流星，慢唱寿词初了，群唱莲歌。主翁楼上披鹤氅，展一笑、微微红透涡。襟怀好，纵炎官驻伞，长是春和。千年鼻祖事业，记曾趁雷声飞快梭。但也曾三径，抚松采菊，随分吟哦。富贵云浮，荣华风过，淡处还他滋味多。休辞饮，有碧荷贮酒，深似金荷。","dynasty":"宋代","title":"大圣乐（陶成之生日）"}
{"author":"蒋捷","content":"妒花风恶。吹青阴涨却，乱红池阁。驻媚景、别有仙葩，遍琼甃小台，翠油疏箔。旧日天香，记曾绕、玉奴弦萦。自长安路远，腻紫肥黄，但谱东洛。天津霁虹似昨。听鹃声度月，春又寥寞。散艳魄、飞入江南，转湖渺山茫，梦境难托。万叠花愁，正困倚、钩阑斜角。待携尊、醉歌醉舞，劝花自乐。","dynasty":"宋代","title":"解连环（岳园牡丹）"}
{"author":"蒋捷","content":"清逼池亭，润侵山阁，雪气凝聚。未有蝉前，已无蝶后，花事随逝水。西园支径，今朝重到，半碍醉筇吟袂。除非是、莺身瘦小，暗中引雏穿去。梅檐溜滴，风来吹断，放得斜阳一缕。玉子敲枰，香绡落翦，声度深几许。层层离恨，凄迷如此，点破谩烦轻絮。应难认、争春旧馆，倚红杏处。","dynasty":"宋代","title":"永遇乐（绿阴）"}
{"author":"蒋捷","content":"春入南塘，粉梅花、盈盈倚风微笑。虹晕贯帘，星球攒巷，遍地宝光交照。涌金门外楼台影，参差浸、西湖波渺。暮天远，芙蓉万朵，是谁移到。EF2F鬓双仙未老。陪玳席佳宾，暖香云绕。翠E83A叩冰，银管嘘霜，瑞露满钟频釂。醉归深院重歌舞，雕盘转、珍珠红小。凤洲柳，丝丝淡烟弄晓。","dynasty":"宋代","title":"花心动（南塘元夕）"}
{"author":"蒋捷","content":"练月萦窗，梦乍醒、黄花翠竹庭馆。心字夜香消，人孤另、双鹣被池羞看。拟待告诉天公，减秋声一半。无情雁。正用恁时飞来，叫云寻伴。犹记杏栊暖。银烛下，纤影卸佩款。春涡晕，红豆小，莺衣嫩，珠痕淡印芳汗。自从信误青骊，想笼莺停唤。风刀快，翦尽画檐梧桐，怎翦愁断。","dynasty":"宋代","title":"金盏子"}
{"author":"蒋捷","content":"东风方到旧桃枝。仙梦已云迷。画阑红子摴蒲处，依然是、春昼帘垂。恨杀河东狮子，惊回海底鸥儿。寻芳小步莫嫌迟。此去却慵移。断肠不在分襟后，元来在、襟未分时。柳岸犹携素手，兰房早掩朱扉。","dynasty":"宋代","title":"风入松（戏人去妾）"}
{"author":"蒋捷","content":"稼翁居士，有几多抱负，几多声价。玉立绣衣霄汉表，曾览八州风化。进退行藏，此时正要，一著高天下。黄埃扑面，不成也控羸马。人道云出无心，才离山后，岂是无心者。自古达官酣富贵，往往遭人描画。只有青门，种瓜闲客，千载传佳话。稼翁一笑，吾今亦爱吾稼。","dynasty":"宋代","title":"念奴娇（寿薛稼堂）"}
{"author":"蒋捷","content":"夜倚读书床，敲碎唾壶，灯晕明灭。多事西风，把齐铃频掣。人共语、温温芋火，雁孤飞、萧萧桧雪。遍阑干外，万顷鱼天，未了予愁绝。鸡边长剑舞，念不到、此样豪杰。瘦骨棱棱，但凄其衾铁。是非梦、无痕堪记，似双瞳、缤纷翠缬。浩然心在，我逢著、梅花便说。","dynasty":"宋代","title":"尾犯（寒夜）"}
{"author":"蒋捷","content":"翠吟悄。似有人黄裳，孤伫埃表。渐老侵芳岁，识君恨不早。料应陶令吟魂在，凝此秋香妙。傲霜姿，尚想前身，倚窗余傲。回首醉年少。控骏马蓉边，红亸茸帽。淡泊东篱，有谁肯、梦飞到。正襟三诵悠然句，聊遣花微笑。酒休赊，醒眼看花正好。","dynasty":"宋代","title":"探芳信（菊）"}
{"author":"蒋捷","content":"晴浦溶溶明断霞。楼台摇影处，是谁家。银红裙裥皱宫纱。风前坐，闲斗郁金芽。人散树啼鸦。粉团黏不住，旧繁华。双龙尾上月痕斜。而今照，冷淡白菱花。","dynasty":"宋代","title":"小重山"}
{"author":"蒋捷","content":"曾伴芳卿锵佩环。西风吹梦断，堕人寰。假饶无分入雕阑。窥妆镜，也合小溪湾。此地有谁怜。斜阳牛卧处，牧童攀。劝花休苦恨天天。从来道，薄命是朱颜。","dynasty":"宋代","title":"小重山"}
{"author":"蒋捷","content":"秋碧泻晴湾。楼台云影闲。记仙家、元在蓬山。飞到雁峰尘更少，三万顷、玉无边。金盏倒垂莲。歌摇香雾鬟。任芙蓉、月转朱阑。天气已凉犹未冷，重九后、小春前。","dynasty":"宋代","title":"糖多令（寿东轩）"}
{"author":"蒋捷","content":"雪飞灯背雁声低。寒生红被池。小屏风畔立多时。闲看番马儿。新揾泪，旧题诗。一般罗带垂。琼箫夜夜挟愁吹。梅花知不知。","dynasty":"宋代","title":"阮郎归（客中思马迹山）"}
{"author":"蒋捷","content":"云褰翠幕。满天星碎珠迸索。孤蟾阑外，照我看看过转角。酒醒寒砧正作。待眠来、梦魂怕恶。枕屏那更，画了平沙断雁落。","dynasty":"宋代","title":"金蕉叶（秋夜不寐）"}
{"author":"蒋捷","content":"我梦唐宫春昼迟。正舞到、曳裾时。翠云队仗绛霞衣。慢腾腾、手双垂。忽然急鼓催将起，似彩凤、乱惊飞。梦回不见万琼妃。见荷花、被风吹。","dynasty":"宋代","tags":"咏物，荷花，怅惘","title":"燕归梁·凤莲"}
{"author":"蒋捷","content":"渺渺啼鸦了。亘鱼天，寒生峭屿，五湖秋晓。竹几一灯人做梦，嘶马谁行古道。起搔首、窥星多少。月有微黄篱无影，挂牵牛数朵青花小。秋太淡，添红枣。愁痕倚赖西风扫。被西风、翻催鬓鬒，与秋俱老。旧院隔霜帘不卷，金粉屏边醉倒。计无此、中年怀抱。万里江南吹箫恨，恨参差白雁横天杪。烟未敛，楚山杳。","dynasty":"宋代","tags":"秋天，写景，悲秋","title":"贺新郎·秋晓"}
{"author":"蒋捷","content":"浪涌孤亭起，是当年、蓬莱顶上，海风飘坠。帝遣江神长守护，八柱蛟龙缠尾。斗吐出、寒烟寒雨。昨夜鲸翻坤轴动，卷雕翚、掷向虚空里。但留得，绛虹住。五湖有客扁舟舣，怕群仙、重游到此，翠旌难驻。手拍阑干呼白鹭，为我殷勤寄语；奈鹭也、惊飞沙渚。星月一天云万壑，览茫茫、宇宙之何处？鼓双楫，浩歌去。","dynasty":"宋代","tags":"爱国，抒情","title":"贺新郎·吴江"}
{"author":"蒋捷","content":"深阁帘垂绣。记家人、软语灯边，笑涡红透。万叠城头哀怨角，吹落霜花满袖。影厮伴、东奔西走。望断乡关知何处，羡寒鸦、到著黄昏后。一点点，归杨柳。相看只有山如旧。叹浮云、本是无心，也成苍狗。明日枯荷包冷饭，又过前头小阜。趁未发、且尝村酒。醉探枵囊毛锥在，问邻翁。要写牛经否。翁不应，但摇手。","dynasty":"宋代","tags":"爱国，抒情，离别，愁苦，悲伤","title":"贺新郎·兵后寓吴"}
{"author":"蒋捷","content":"小巧楼台眼界宽。朝卷帘看。暮卷帘看。故乡一望一心酸。云又迷漫。水又迷漫。天不教人客梦安。昨夜春寒。今夜春寒。梨花月底两眉攒。敲遍阑干。拍遍阑干。","dynasty":"宋代","title":"一翦梅（宿龙游朱氏楼）"}
{"author":"蒋捷","content":"春晴也好。春阴也好。著些儿、春雨越好。春雨如丝，绣出花枝红袅。怎禁他、孟婆合皂。梅花风小。杏花风小。海棠风、蓦地寒峭。岁岁春光，被二十四风吹老。楝花风、尔且慢到。","dynasty":"宋代","title":"解佩令（春）"}
{"author":"蒋捷","content":"老子平生，辛勤几年，始有此庐。也学那陶潜，篱栽些菊，依他杜甫，园种些蔬。除了雕梁，肯容紫燕，谁管门前长者车。怪近日，把一庭明月，却借伊渠。鬓边白发纷如。又何苦招宾约客欤。但夏榻宵眠，面风欹枕，冬檐昼短，背日观书。若有人寻，只教僮道，这屋主人今自居。休羡彼，有摇金宝辔，织翠华裾。","dynasty":"宋代","title":"沁园春（为老人书南堂壁）"}
{"author":"蒋捷","content":"结算平生，风流债负，请一笔句。盖攻性之兵，花围锦阵，毒身之鸩，笑齿歌喉。岂识吾儒，道中乐地，绝胜珠帘十里楼。迷因底，叹晴干不去，待雨淋头。休休。著甚来由。硬铁汉从来气食牛。但只有千篇，好诗好曲，都无半点，闲闷闲愁。自古娇波，溺人多矣，试问还能溺我不。高抬眼，看牵丝傀儡，谁弄谁收。","dynasty":"宋代","title":"沁园春（次强云卿韵）"}
{"author":"蒋捷","content":"黄云水驿秋笳噎。吹人双鬓如雪。愁多无奈处，谩碎把、寒花轻撧。红云转入香心里，夜渐深、人语初歇。此际愁更别。雁落影、西窗斜月。","dynasty":"宋代","tags":"异乡，故国","title":"秋夜雨·秋夜"}
{"author":"蒋捷","content":"梨边风紧雪难晴。千点照溪明。吹絮窗低，唾茸窗小，人隔翠阴行。而今白鸟横飞处，烟树渺乡城。两袖春寒，一襟春恨，斜日淡无情。","dynasty":"宋代","title":"少年游"}
{"author":"蒋捷","content":"风涛如此，被闲鸥诮我，君行良苦。槲叶深湾，芦窠窄港，小憩倦篙慵橹。壮年夜吹笛去，惊得鱼龙嗥舞。怅今老，但篷窗紧掩，荒凉愁愫。别浦。云断处。低雁一绳，拦断家山路。佩玉无诗，飞霞乏序，满席快飙谁付。醉中几番重九，今度芳尊孤负。便晴否。怕明朝蝶冷，黄花秋圃。","dynasty":"宋代","title":"喜迁莺（金村阻风）"}
{"author":"蒋捷","content":"夜月溪篁鸾影。晓露岩花鹤顶。半世踏红尘，到底输他村景。村景。村景。樵斧耕蓑渔艇。","dynasty":"宋代","title":"如梦令"}
{"author":"蒋捷","content":"世间何处，最难忘杯酒。惟是停云想亲友。此时无一盏，千种离愁，西风外，长伴枯荷衰柳。去年深夜语，倾倒书□，窗烛心悬小红豆。记得到门时，雨正萧萧，嗟今雨、此情非旧。待与子、相期采黄花，又未卜重阳，果能晴否。","dynasty":"宋代","title":"洞仙歌（对雨思友）"}
{"author":"蒋捷","content":"醉兮琼瀣浮觞些。招兮遣巫阳些。君毋去此，飓风将起，天微黄些。野马尘埃，污君楚楚，白霓裳些。驾空兮云浪，茫洋东下，流君往、他方些。月满兮西厢些。叫云兮、笛凄凉些。归来为我，重倚蛟背，寒鳞苍些。俯视春红，浩然一笑，吐山香些。翠禽兮弄晓，招君未至，我心伤些。","dynasty":"宋代","title":"水龙吟（效稼轩体招落梅之魂）"}
{"author":"蒋捷","content":"染柳烟消，敲菰雨断，历历犹寄斜阳。掩冉玉妃芳袂，拥出灵场。倩他鸳鸯来寄语，驻君舴艋亦何妨。渔榔静，独奏棹歌，邀妃试酌清觞。湖上云渐暝，秋浩荡，鲜风支尽蝉粮。赠我非环非佩，万斛生香。半蜗茅屋归吹影，数螺苔石压波光。鸳鸯笑，何似且留双楫，翠隐红藏。","dynasty":"宋代","title":"昼锦堂（荷花）"}
{"author":"蒋捷","content":"正春晴，又春冷，云低欲落。琼苞未剖，早是东风作恶。旋安排、一双银蒜镇罗幕。幽壑。水生漪，皱嫩绿、潜鳞初跃。愔愔门巷，桃树红才约略。知甚时，霁华烘破青青萼。忆昨。□□□□，引蝶花边，近来重见，身学垂杨瘦削。问小翠眉山，为谁攒却。斜阳院宇，任蛛丝罥遍，玉筝弦索。户外惟闻，放翦刀声，深在妆阁。料想裁缝，白苎春衫薄。","dynasty":"宋代","title":"白苎"}
{"author":"蒋捷","content":"我爱荷花花最软。锦拶云挨，朵朵娇如颤。一阵微风来自远。红低欲蘸凉波浅。莫是羊家张静婉。抱月飘烟，舞得腰肢倦。偷把翠罗香被展。无眠却又频翻转。","dynasty":"宋代","title":"蝶恋花（风莲）"}
{"author":"蒋捷","content":"冷淡是秋花。更比秋花冷淡些。到处芙蓉供醉赏，从他。自有幽人处士夸。寂寞两三葩。昼日无风也带斜。一片西窗残照里，谁家。卷却湘裙薄薄纱。","dynasty":"宋代","title":"南乡子（黄葵）"}
{"author":"蒋捷","content":"秦人占得桃源地。说道花深堪避世。桃花湾内岂无花，吕政马来拦不住。明朝与子穿花去。去看霜蹄剜石处。茫茫秦事是耶非，万一问花花解语。","dynasty":"宋代","title":"玉楼春（桃花湾马迹）"}
{"author":"蒋捷","content":"亸吟鞭、雁峰高处。曾游长寿仙府。年年长见瑶簪会，霞杪盖芝轻度。开绣户。笑万朵香红，剩染秋光素。清箫丽鼓。任滟玉杯深，鸾酣凤醉，犹未洞天暮。尘缘误。迷却桃源旧步。飞琼芳梦同赋。朝来闻道仙童宴，翘首翠房玄圃。云又雾。身恍到微茫，认得胎禽舞。遥汀近浦。便一苇渔航，撑烟载雨，归去半寒鹭。","dynasty":"宋代","title":"摸鱼儿（寿东轩）"}
{"author":"蒋捷","content":"红麟不暖瓶笙噎。炉灰一片晴雪。醉无香嗅醒，但手把、新橙闲撧。更深冻损梅花也，听画堂、箫鼓方歇。想是天气别。豫借与、春风三月。","dynasty":"宋代","title":"秋夜雨"}
{"author":"蒋捷","content":"桥尾星沈，街心尘敛，天公还把春饶。桂月黄昏，金丝柳换星摇。相逢小曲方嫌冷，便暖薰、珠络香飘。却怜他、隔岁芳期，枉费囊绡。人情终似娥儿舞，到嚬翻宿粉，怎比初描。认得游踪，花骢不住嘶骄。梅梢一寸残红炬，喜尚堪、移照樱桃。醉醺醺，不记元宵，只道花朝。","dynasty":"宋代","title":"高阳台（闰元宵）"}
{"author":"蒋捷","content":"听深深、谢家庭馆。东风对语双燕。似说朝来，天上婺星光现。金裁花诰紫泥香，绣里藤舆红茵软。散蜡宫辉，行鳞厨品，至今人羡。西湖万柳如线。料月仙当此，小停飙辇。付与长年，教见海心波浅。萦云玉佩五侯门，洗雪华桐三春苑。慢拍调莺，急鼓催鸾，翠阴生院。","dynasty":"宋代","title":"春夏两相期（寿谢令人）"}
{"author":"蒋捷","content":"燕卷晴丝，蜂黏落絮，天教绾住闲愁。闲里清明，匆匆粉涩红羞。灯摇缥晕茸窗冷，语未阑、娥影分收。好伤情，春也难留，人也难留。芳尘满目悠悠。问萦云佩响，还绕谁楼。别酒才斟，从前心事都休。飞莺纵有风吹转，奈旧家、苑已成秋。莫思量，杨柳湾西，且棹吟舟。","dynasty":"宋代","title":"高阳台（送翠英）"}
{"author":"蒋捷","content":"雁屿晴岚薄。倚层屏、千树高低，粉纤红弱。云隘东风藏不尽，吹艳生香万壑。又散入、汀蘅洲药。扰扰匆匆尘土面，看歌莺、舞燕逢春乐。人共物，知谁错。宝钗楼上围帘幕。小婵娟、双调弹筝，半霄鸾鹤。我辈中人无此分，琴思诗情当却。也胜似、愁横眉角。芳景三分才过二，便绿阴、门巷杨花落。沽斗酒，且同酌。","dynasty":"宋代","title":"贺新郎（约友三月旦饮）"}
{"author":"蒋捷","content":"绿堕云垂领。背琵琶、盈盈袖手，粉闲红靓。依约春游归来倦，又似春眠未醒。滟寒泚、低迷蓉影。莺带松声飞过也，柳窗深、尚记停针听。魂浩荡，孤芳景。金钗断股瓶沈井。问苏城、香销卷子，倩谁题咏。灯晕青红残醉在，小院屏昏帐暝。误瞋怪、眉心慵整。人道真真招得下，任千呼万唤无言应。空对此，泪花冷。","dynasty":"宋代","title":"贺新郎（题后院画像）"}
{"author":"蒋捷","content":"泊雁小汀洲。冷淡湔裙水漫秋。裙上唾花无觅处，重游。隔柳惟存月半钩。准拟架层楼。望得伊家见始休。还怕粉云天末起，悠悠。化作相思一片愁。","dynasty":"宋代","title":"南乡子"}
{"author":"蒋捷","content":"人爱晓妆鲜。我爱妆残。翠钗扶住欲欹鬟。印了夜香无事也，月上凉天。新谱学筝难。愁涌蛾弯。一床衾浪未红翻。听得人催佯不睬，去洗珠钿。","dynasty":"宋代","title":"浪淘沙"}
{"author":"蒋捷","content":"明露浴疏桐。秋满帘栊。掩琴无语意忡忡。掐破东窗窥皓月，早上芙蓉。前事渺茫中。烟水孤鸿。一尊重九又成空。不解吹愁吹帽落，恨杀西风。","dynasty":"宋代","title":"浪淘沙（重九）"}
{"author":"蒋捷","content":"啼鴂声中，春光化成春梦。问东君、仗谁诗送。燕怜晴，莺爱暖，一窗芳哄。奈匆匆、催他柳绵狂纵。轻罗扇小，桐花又飞么凤。记寒吟、沁梅霜冻。古今□，人易老，莫闲双鞚。尚堪游、荼コ粉云香洞。","dynasty":"宋代","title":"纷蝶儿（残春）"}
{"author":"蒋捷","content":"泛言仙，似乎寡味，越调之曲与梅花宜，罗浮梅花，真仙事也。演而成章，名翠羽吟。绀露浓。映素空。楼观峭玲珑。粉冻霁英，冷光摇荡古青松。半规黄昏淡月，梅气山影溟濛。有丽人、步依修竹，萧然态若游龙。绡袂微皱水溶溶。仙茎清瀣，净洗斜红。劝我浮香桂酒，环佩暗解，声飞芳霭中。弄春弱柳垂丝，慢按翠舞娇童。醉不知何处，惊翦翦、凄紧霜风。梦醒寻痕访踪。但留残星挂穹。梅花未老，翠羽双吟，一片晓峰。","dynasty":"宋代","title":"翠羽吟"}
{"author":"蒋捷","content":"电旗飞舞。双双还又争渡。湘漓云外，独醒何在，翠药红蘅，芳菲如故。深衷全未语。不似素车白马，卷潮起怒。但悄然、千载旧迹，时有闲人吊古。生平惯受椒兰苦。甚魄沈寒浪，更被馋蛟妒。结琼纫璐。料贝阙隐隐，骑鲸烟雾。楚妃花倚暮。□□琼箫吹了，溯波同步。待月明洲渚，小留旌节，朗吟骚赋。","dynasty":"宋代","title":"女冠子·电旗飞舞"}
{"author":"蒋捷","content":"春入南塘，粉梅花、盈盈倚风微笑。虹晕贯帘，星球攒巷，遍地宝光交照。涌金门外楼台影，参差浸、西湖波渺。暮天远，芙蓉万朵，是谁移到。鬒鬓双仙未老。陪玳席佳宾，暖香云绕。翠簨叩冰，银管嘘霜，瑞露满锺频釂。醉归深院重歌舞，雕盘转、珍珠红小。凤洲柳，丝丝淡烟弄晓。","dynasty":"宋代","title":"花心动·春入南塘"}
{"author":"蒋捷","content":"练月萦窗，梦乍醒、黄花翠竹庭馆。心字夜香消，人孤另、双鹣被池羞看。拟待告诉天公，减秋声一半。无情雁。正用恁时飞来，叫云寻伴。犹记杏栊暖。银烛下、纤影卸佩款。春涡晕，红豆小，莺衣嫩，珠痕淡印芳汗。自从信误青骊，想笼莺停唤。风刀快，翦尽画檐梧桐，怎翦愁断。","dynasty":"宋代","title":"金盏子·练月萦窗"}
{"author":"蒋捷","content":"游丝纤弱。谩著意绊春，春难凭托。水暖成纹，云晴生影，双燕又窥帘幕。露添牡丹新艳，风摆秋千闲索。对此景，动高歌一曲，何妨行乐。行乐。春正好，无奈绿窗，孤负敲棋约。锦屋调笙，银瓶索酒，争奈也曾迷著。自从发凋心倦，常倚钩阑斜角。翠深处，看悠悠几点，杨花飞落。","dynasty":"宋代","title":"喜迁莺·游丝纤弱"}
{"author":"蒋捷","content":"绀烟迷雁迹。渐断鼓零钟，街喧初息。风檠背寒壁。放冰蜍飞到，丝丝窗隙。琼瑰暗泣。念乡关、霜芜似织。漫将身、化鹤归来，忘却旧游端的。欢极。蓬壶蕖浸，花院梨溶，醉连春夕。柯云罢弈。樱桃在，梦难觅。劝清光，乍可幽窗相伴，休照红楼夜笛。怕人间、换谱伊凉，素娥未识。","dynasty":"宋代","title":"瑞鹤仙·绀烟迷雁迹"}
{"author":"蒋捷","content":"玉霜生穗也。渺洲云翠痕，雁绳低也。层帘四垂也。锦堂寒早近，开炉时也。香风递也。是东篱、花深处也。料此花、伴我仙翁，未肯放秋归也。嬉也。缯波稳舫，镜月危楼，釂琼ⅲ也。笼莺睡也。红妆旋、舞衣也。待纱灯客散，纱窗日上，便是严凝序也。换青毡、小帐围春，又还醉也。","dynasty":"宋代","title":"瑞鹤仙·玉霜生穗也"}
{"author":"蒋捷","content":"燕卷情丝，蜂黏落絮，天教绾住闲愁。闲里清明，匆匆粉涩红羞。灯摇缥晕茸窗冷，语未阑、蛾影分收。好伤情，春也难留，人也难留。芳尘满目悠悠。问萦云佩响，还绕谁楼。别酒才斟，从前心事都休。飞莺纵有风吹转，奈旧家、苑已成秋。莫思量，杨柳湾西，且棹吟舟。","dynasty":"宋代","title":"高阳台·燕卷情丝"}
{"author":"蒋捷","content":"听深深、谢家庭馆。东风对语双燕。似说朝来，天上婺星光现。金裁花诰紫泥香，绣里藤舆红茵软。散蜡宫辉，行鳞厨品，至今人羡。西湖万柳如线。料月仙当此，小停飙辇。付与长年，教见海心波浅。萦云玉佩五侯门，洗雪华桐三春苑。慢拍调莺，急鼓催鸾，翠阴生院。","dynasty":"宋代","title":"春夏两相期·听深深"}
{"author":"蒋捷","content":"春愁怎画。正莺背带雪，酴醿花谢。细雨院深，淡月廊斜重帘挂。归时记约烧灯夜。早拆尽、秋千红架。纵然归近，风光又是，翠阴初夏。娅姹。嚬青泫白，恨玉佩罢舞，芳尘凝榭。几拟情人，付与兰香秋罗帕。知他堕策斜拢马。在底处、垂杨楼下。无言暗拥娇鬟，凤钗溜也。","dynasty":"宋代","title":"绛都春·春愁怎画"}
{"author":"蒋捷","content":"一掬乡心，付杳杳、露莎烟苇。来相伴、凄然客影，谢他穷鬼。新绿旧红春又老，少玄老白人生几。况无情、世故荡摩中，凋英伟。词场笔，行群蚁。战场胄，藏群虮。问何如清昼，倚藤凭棐。流水青山屋上下，束书壶酒船头尾。任垂涎、斗大印黄金，狂周?。","dynasty":"宋代","title":"满江红·一掬乡心"}
{"author":"蒋捷","content":"秋本无愁，奈客里、秋偏岑寂。身老大、忺敲秦缶，懒移陶甓。万误曾因疏处起，一闲且向贫中觅。笑新来、多事是征鸿，声嘹呖。双户掩，孤灯剔。书束架，琴悬壁。笑人间无此，小窗幽阒。浪远微听葭叶响，雨残细数梧梢滴。正依稀、梦到故人家，谁横笛。","dynasty":"宋代","title":"满江红·秋本无愁"}
{"author":"蒋捷","content":"枝枝叶叶，受东风调弄。便是鸾穿也微动。自鹅黄千缕，数到飞绵，闲无事，谁管将春迎送。轻柔心性在，教得游人，酒舞花吟姿狂纵。更谁家鸾镜里，贪学纤蛾，移来傍、妆楼新种。总不道、江头锁清愁，正雨渺烟茫，翠阴如梦。","dynasty":"宋代","title":"洞仙歌·枝枝叶叶"}
{"author":"蒋捷","content":"新春景，明媚在何时。宜早不宜迟。软尘巷陌青油幰，重帘深院画罗衣。要些儿，晴日照，暖风吹。一片片、雪儿休要下。一点点、雨儿休要洒。才恁地，越愆期。悠悠不趁梅花到，匆匆枉带柳花飞。倩黄莺，将我语，报春归。","dynasty":"宋代","title":"最高楼·新春景"}
{"author":"蒋捷","content":"柳边楼，花下馆。低卷绣帘半。帘外天丝，扰扰似情乱。知他蛾绿纤眉，鹅黄小袖。在何处、闲游闲玩。最堪叹。筝面一寸尘深，玉柱网斜雁。谱字红蔫，翦烛记同看。几回传语东风，将愁吹去，怎奈向、东风不管。","dynasty":"宋代","title":"祝英台/祝英台近"}
{"author":"蒋捷","content":"小饮微吟，残灯断雨，静户幽窗。几度花开，几番花谢，又到黄昏。潘娘不是潘郎。料应也、霜黏鬓旁。鹦鹉阑空，鸳鸯壶破，烟渺云茫。","dynasty":"宋代","title":"柳梢青·小饮微吟"}
{"author":"蒋捷","content":"山无限。登山试望吴宫殿。吴宫殿。是藏深坞，是临清浅。（缺词文）（缺词文）（缺词文）（缺词文）（缺词文）","dynasty":"宋代","title":"忆秦娥·山无限"}
{"author":"蒋捷","content":"担子挑春虽小。白白红红都好。卖过巷东家。巷西家。帘外一声声叫。帘里鸦鬟入报。问道买梅花。买梅花。","dynasty":"宋代","title":"昭君怨·担子挑春虽小"}
{"author":"蒋捷","content":"绿华翦碎娇云瘦。剩妆点、菊前蓉後。娟娟月也染成香，何况、纤罗襟袖。秋窗一夜西风骤。翠奁锁、琼珠花镂。人间富贵总腥膻，且和露、攀花三嗅。","dynasty":"宋代","title":"步蟾宫·绿华翦碎娇云瘦"}
{"author":"蒋捷","content":"啼鴂声中，春光化成春梦。问东君、仗谁诗送。燕怜晴，莺爱暖，一窗芳哄。奈匆匆、催他柳绵狂纵。轻罗扇小，桐花又飞么凤。记寒吟、沁梅霜冻。古今□，人易老，莫闲双鞚。尚堪游、荼粉云香洞。","dynasty":"宋代","title":"粉蝶儿·啼鴂声中"}
{"author":"蒋捷","content":"甚矣君狂矣。想胸中、些儿磊磈，酒浇不去。据我看来何所似，一似韩家五鬼。又一似、杨家风子。怪鸟啾啾鸣未了，被天公、捉住樊笼里。这一错，铁难铸。濯溪雨涨荆溪水。送君归、斩蛟桥外，水光清处。世上恨无楼百尺，装着许多俊气。做弄得、栖栖如此。临别赠言朋友事，有殷勤、六字君听取。节饮食，慎言语。","dynasty":"宋代","title":"贺新郎乡土以狂得罪，赋此饯行"}
{"author":"蒋捷","content":"银蟾飞到觚棱外。娟娟下窥龙尾。电紫鞘轻，云红筤曲，雕玉舆穿灯底。峰缯岫绮。沸一簇人声，道随竿媚。侍女迎銮，燕娇莺姹炫珠翠。华胥仙梦未了，被天公澒洞，吹换尘世。淡柳湖山，浓花巷陌，惟说钱塘而已。回头汴水。望当日宸游，万□□□。但有寒芜，夜深青磷起。","dynasty":"宋代","title":"齐天乐·银蟾飞到觚棱外"}
{"author":"蒋捷","content":"夜深清梦，到丛花深处，满襟冰雪。人在琼云方响乐，杳杳冲牙清绝。翠簨翔龙，金枞跃凤，不是蕤宾铁。凄锵仙调，风敲珠树新折。中有五色光开，参差帔影，对舞山香彻。雾阁云窗归去也，笑拥灵君旌节。六曲阑干，一声鹦鹉，霍地空花灭。梦回孤馆，秋笳霜外呜咽。","dynasty":"宋代","title":"念奴娇·夜深清梦"}
{"author":"蒋捷","content":"客窗空翠杪。前生饮惯，长生琼醥。回首红尘，换了□花幰草。隔水神仙洞府，但只有、飞霞能到。谁信道。西风送我，还陪清啸。缥渺。柳侧双楼，正绣幕围春，露深烟悄。鱼尾停时，雪上鬒云犹少。醉傍芙蓉自语，愿来此、年年簪帽。青屿小。鹤立淡烟秋晓。","dynasty":"宋代","title":"玉漏迟·客窗空翠杪"}
{"author":"蒋捷","content":"老去红灰酒瓮前，向来青草瘴江边。卜居自为溪山好，不是区区为买田。","dynasty":"宋代","title":"东坡田"}
{"author":"蒋捷","content":"崒嵂荆南山，袁令葬其麓。相传天赐棺，咄咄诳流俗。令尝成兴梁，天报宜以福。赐棺信荣矣，毕竟入鬼录。珠官在岭南，锦官在巴蜀。盐官兴铁官，登载粉简牍。吾恐古有司，铸铜山之足。后人讹承讹，官傍妄加木。政须改铜官，大字鑱崖腹。事有作俑者，并按王乔玉。","dynasty":"宋代","title":"铜官山"}
{"author":"蒋捷","content":"春入南塘，粉梅花、盈盈倚风微笑。虹晕贯帘，星球攒巷，遍地宝光交照。涌金门外楼台影，参差浸、西湖波渺。暮天远，芙蓉万朵，是谁移到。鬒鬓双仙未老。陪玳席佳宾，暖香云绕。翠簨叩冰，银管嘘霜，瑞露满钟频釂。醉归深院重歌舞，雕盘转、珍珠红小。凤洲柳，丝丝淡烟弄晓。","dynasty":"宋代","title":"花心动南塘元夕"}
{"author":"蒋捷","content":"听深深、谢家庭馆。东风对语双燕。似说朝来，天上婺星光现。金裁花诰紫泥香，绣裹藤舆红茵软。散蜡宫辉，行鳞厨品，至今人羡。西湖万柳如线。料月仙当此，小停飙辇。付与长年，教见海心波浅。萦云玉佩五侯门，洗雪华桐三春苑。慢拍调莺，急鼓催鸾，翠阴生院。","dynasty":"宋代","title":"春夏两相期寿谢令人"}
{"author":"蒋捷","content":"山无限。登山试望吴宫殿。吴宫殿。是藏深坞，是临清浅。","dynasty":"宋代","title":"忆秦娥阖闾"}
{"author":"蒋捷","content":"绿华剪碎娇云瘦。剩妆点、菊前蓉后。娟娟月也染成香，又何况、纤罗襟袖。秋窗一夜西风骤。翠奁锁、琼珠花镂。人间富贵总腥膻，且和露、攀花三嗅。","dynasty":"宋代","title":"步蟾宫其一木犀"}
{"author":"蒋捷","content":"茜金小袖花下行。过桥亭、倚树听莺。被柳线、低萦鬓，绀云垂、钗凤半横。红薇影转晴窗昼，漾兰心、未到绣絣。奈一点、春来恨，在青蛾、弯处又生。","dynasty":"宋代","title":"恋绣衾"}
{"author":"蒋捷","content":"啼鴂声中，春光化成春梦。问东君、仗谁诗送。燕怜晴，莺爱暖，一窗芳哄。奈匆匆、催他柳绵狂纵。轻罗扇小，桐花又飞么凤。记寒吟、沁梅霜冻。古今□，人易老，莫闲双鞚。尚堪游、荼粉云香洞。","dynasty":"宋代","title":"粉蝶儿残春"}
{"author":"蒋捷","content":"翠鸳双穗冷。莺声唤转，春风芳景。花涌□香，此度徐妆偏称。水月仙人院宇，到处有、西湖如镜。烟岫暝。纤葱误指，莲峰篁岭。料想小阁初逢，正浪拍红猊，袖飞金饼。楼倚斜晖，暗把佳期重省。万种惺忪笑语，□一点、温柔情性。钗倦整。盈盈背灯娇影。","dynasty":"宋代","title":"探春令其二"}
{"author":"蒋捷","content":"妾有琵琶谱。抱金槽、慢捻轻抛，柳梢莺妒。羽调六么弹遍了，花底灵犀暗度。奈敲断、玉钗纤股。低画屏深朱户掩，卷西风、满地吹尘土。芳事往，蝶空诉。天天把妾芳心误。小楼东、隐约谁家，凤箫鼍鼓。泪点染衫双袖翠，修竹凄其又暮。背灯影、萧条情互。捐佩洲前裙步步，渺无边、一片相思苦。春去也，乱红舞。","dynasty":"宋代","title":"贺新郎（弹琵琶者）"}
{"author":"蒋捷","content":"去年云掩冰轮皎。喜今岁、微阴俱扫。乾坤一片玉琉璃，怎算得、清光多少。无歌无酒痴顽老。对愁影、翻嫌分晓。天公元不负中秋，我自把、中秋误了。","dynasty":"宋代","title":"步蟾宫（中秋）"}
{"author":"蒋捷","content":"翠幰夜游车。不到山边与水涯。随分纸灯三四盏，邻家。便做元宵好景夸。谁解倚梅花。思想灯球坠绛纱。旧说梦华犹未了，堪嗟。才百余年又梦华。","dynasty":"宋代","title":"南乡子（塘门元宵）"}
{"author":"蒋捷","content":"绿华翦碎娇云瘦。剩妆点、菊前蓉后。娟娟月也染成香，又何况、纤罗襟袖。秋窗一夜西风骤。翠奁锁、琼珠花镂。人间富贵总腥膻，且和露、攀花三嗅。","dynasty":"宋代","title":"步蟾宫（木犀）"}
{"author":"蒋捷","content":"玉窗掣锁香云涨。唤绿袖、低敲方响。流苏拂处字微讹，但斜倚、红梅一饷。濛濛月在帘衣上。做池馆、春阴模样。春阴模样不如晴，这催雪、曲儿休唱。","dynasty":"宋代","title":"步蟾宫（春景）"}
{"author":"蒋捷","content":"蒨金小袖花下行。过桥亭、倚树听莺。被柳线、低萦鬓，绀云垂、钗凤半横。红薇影转晴窗昼，漾兰心、未到绣絣。奈一点、春来恨，在青蛾、弯处又生。","dynasty":"宋代","title":"恋绣衾"}
{"author":"蒋捷","content":"昔裴晋公，生甲辰岁，秉唐相钧。向东都治第，才娱老眼，北门建节，又绊闲身。燠馆花浓，凉台月淡，不记弓刀千骑尘。谁堪羡，羡南塘居士，做散仙人。南塘水向晴云。三百树凤洲杨柳春。有绿衣奏曲，金斜小雁，彩衣劝酒，玉跪双麟。前后同年，逸劳异趣，中立翻成雌甲辰。斯言也，是梅花说与，竹里山民。","dynasty":"宋代","title":"沁园春（寿岳君举）"}
{"author":"蒋捷","content":"晴天寥廓。被孤云画出，离愁消索。玉局弹棋，金钗翦烛，芳思可胜摇落。镜妆为慵迟晚，笙曲缘愁差错。倒纤指，□从头细数，年时同乐。寂寞。花院悄，昨夜醉眠，梦也难凭托。车角生时，马蹄方后，才始断伊漂泊。闷无半分消遣，春又一番担阁。倚阑久，奈东风忒冷，红绡单薄。","dynasty":"宋代","title":"喜迁莺"}
{"author":"蒋捷","content":"银蟾飞到觚梭外。娟娟下窥龙尾。电紫鞘轻，云红D12C曲，雕玉舆穿灯底。峰缯岫绮。沸一簇人声，道随竿媚。侍女迎銮，燕娇莺姹炫珠翠。华胥仙梦未了，被天公澒洞，吹换尘世。淡柳湖山，浓花巷陌，惟说钱塘而已。回头汴水。望当日宸游，万□□□。但有寒芜，夜深青B26B起。","dynasty":"宋代","title":"齐天乐（元夜阅梦华录）"}
{"author":"蒋捷","content":"柳湖载酒，梅墅赊棋，东风袖里寒色。转眼翠笼池阁，含樱荐莺食。匆匆过、春是客。弄细雨、昼阴生寂。似琼花、谪下红裳，再返仙籍。无限倚阑愁，梦断云箫，鹃叫度青壁。漫有戏龙盘□，盈盈住花宅。骄骢马、嘶巷陌。户半掩、堕鞭无迹。但追想，白苎裁缝，灯下初识。","dynasty":"宋代","title":"应天长（次清真韵）"}
{"author":"蒋捷","content":"绝代幽人独。掩芳姿、深居何处，乱云深谷。自说关中良家子，零落聊依草木。世丧败、谁收骨肉。轻薄儿郎为夫婿，爱新人、窕窈颜如玉。千万事，风前烛。鸳鸯一旦成孤宿。最堪怜、新人欢笑，旧人哀哭。侍婢卖珠回来后，相与牵萝补屋。漫采得、柏枝盈掬。日暮山中天寒也，翠绡衣、薄甚肌生粟。空敛袖，倚修竹。","dynasty":"宋代","title":"贺新郎（E372·括杜诗）"}
{"author":"蒋捷","content":"上，而图西湖景于楼壁。翠鸳双穗冷。莺声唤转，春风芳景。花涌□香，此度徐妆偏称。水月仙人院宇，到处有、西湖如镜。烟岫暝。纤葱误指，莲峰篁岭。料想小阁初逢，正浪拍红猊，袖飞金饼。楼倚斜晖，暗把佳期重省。万种惺忪笑语，□一点、温柔情性。钗倦整。盈盈背灯娇影。","dynasty":"宋代","title":"玉漏迟"}
{"author":"蒋捷","content":"玉窗蝇字记春寒，满茸丝红处。画翠鸳、双展金蜩翅。未抵我、愁红腻。芳心一点天涯去。絮濛濛遮住。旧对花、弹阮纤琼指。为粉靥、空弹泪。","dynasty":"宋代","title":"探春令"}
{"author":"蒋捷","content":"学唱新腔。秋千架上，钗股敲双。柳雨花风，翠松裙褶，红腻鞋帮。归来门掩银釭。淡月里、疏钟渐撞。娇欲人扶，醉嫌人问，斜倚楼窗。","dynasty":"宋代","title":"柳梢青（游女）"}
{"author":"蒋捷","content":"宛转怜香，徘徊顾影，临芳更倚苔身。多谢残英，飞来远远随人。回头却望晴檐下，等几番、小摘微薰。到而今、独袅鞭梢，笑不成春。愁吟未了烟林晓，有垂杨夹路，也为轻嚬。今夜山窗，还□□绕梨云。行囊不是吴笺少，问倩谁、去写花真。待归时，叶底红肥，细雨如尘。","dynasty":"宋代","title":"高阳台·宛转怜香"}
{"author":"蒋捷","content":"金衣露湿莺喉噎。春情不解分雪。宝筝弦断尽，但万缕、闲愁难绝。长红小白谁亭馆，过禁烟、弹指芳歇。今夜休要别。且醉宿、缃桃花月。","dynasty":"宋代","title":"秋夜雨·金衣露湿莺喉噎"}
{"author":"蒋捷","content":"髹车转急风如噎。冰丝松藕新雪。有人凉满袖，怕汗湿、红梢犹绝。三更梦断敲荷雨，细听来、疏点还歇。茉莉标致别。占断了、纱厨香月。","dynasty":"宋代","title":"秋夜雨·髹车转急风如噎"}
{"author":"濮阳瓘","content":"玉镞分花袖，金铃出彩笼。摇心长捧日，逸翰镇生风。一点青霄里，千声碧落中。星眸随狡兔，霜爪落飞鸿。每念提携力，常怀搏击功。以君能惠好，不敢没遥空。","dynasty":"唐代","title":"出笼鹘"}
{"author":"褚成允","content":"二百年前梦，名园是壮观。笙歌低落日，楼阁耸层峦。旧业随流水，新愁独倚阑。废兴今古事，且作等閒看。","dynasty":"清代","title":"游沈氏啸园"}
{"author":"吴迈远","content":"生离不可闻，况复长相思。如何与君别，当我盛年时。蕙华每摇荡，妾心长自持。荣乏草木欢，悴极霜露悲。富贵貌难变，贫贱颜易衰。持此断君肠，君亦且自疑。淮阴有逸将，折羽谢翻飞。楚有扛鼎士，出门不得归。正为隆准公，仗剑入紫微。君才定何如，白日下争晖。","dynasty":"南北朝","title":"长别离"}
{"author":"吴迈远","content":"晨有行路客，依依造门端。人马风尘色，知从河塞还。时我有同栖，结宦游邯郸。将不异客子，分饥复共寒。烦君尺帛书，寸心从此殚。遣妾长憔悴，岂复歌笑颜。檐隐千霜树，庭枯十载兰。经春不举袖，秋落宁复看。一见愿道意，君门已九关。虞卿弃相印，担簦为同欢。闺阴欲早霜，何事空盘桓。","dynasty":"南北朝","title":"长相思·晨有行路客"}
{"author":"吴迈远","content":"晨有行路客，依依造门端。人马风尘色，知从河塞还。时我有同栖，结宦游邯郸。将不异客子，分饥复共寒。烦君尺帛书，寸心从此殚。遣妾长憔悴，岂复歌笑颜。檐隐千霜树，庭枯十载兰。经春不举袖，秋落宁复看。一见愿道意，君门已九关。虞卿弃相印，担簦为同欢。闺阴欲早霜，何事空盘桓。","dynasty":"南北朝","title":"长相思"}
{"author":"吴迈远","content":"蒙茸众山里，往来行迹稀。寻岭达仙屋，道士披云归。似著周时冠，状披汉时衣。安知世代积，服古人不衰。得我宿昔情，知我道无为。","dynasty":"南北朝","title":"游庐山观道士石室"}
{"author":"吴迈远","content":"可怜双白鹄，双双绝尘氛。连翩弄光景，交颈游青云。逢罗复逢缴，雌雄一旦分。哀声流海曲，孤叫出江濆。岂不慕前侣，为尔不及群。步步一零泪，千里犹待君。乐哉新相知，悲来生别离。持此百年命，共逐寸阴移。譬如空山草，零落心自知。","dynasty":"南北朝","title":"飞来双白鹄"}
{"author":"吴迈远","content":"十三为汉使，孤剑出皋兰。西南穷天险，东北毕地关。岷山高以峻，燕水清沮寒。一去千里孤，边马何时还。遥望烟嶂外，障气郁云端。始知身死处，平生从此残。","dynasty":"南北朝","title":"棹歌行"}
{"author":"吴迈远","content":"百里望咸阳，知是帝京域。绿树摇云光，春城起风色。佳人爱华景，流靡园塘侧。妍姿艳月映，罗衣飘蝉翼。宋玉歌阳春，巴人长叹息。雅郑不同赏，那令君怆恻。生平重爱惠，私自怜何极。","dynasty":"南北朝","title":"阳春歌"}
{"author":"吴迈远","content":"轻命重意气，古来岂但今。缓颊献一说，扬眉受千金。边风落寒草，鸣笳坠飞禽。越情结楚思，汉耳听胡音。既怀离俗伤，复悲朝光侵。日当故乡没，遥见浮云阴。","dynasty":"南北朝","title":"胡笳曲"}
{"author":"吴迈远","content":"灯竭从初明，兰凋犹早薰。扼腕非一代，千载炳遗文。贞夫沦莒役，杜吊结齐君。惊心眩白日，长洲崩秋云。精微贯穹旻，高城为聩坟。行人既迷径，飞鸟亦失群。壮哉金石躯，出门形影分。一随尘壤消，声雀谁共论。","dynasty":"南北朝","title":"杞梁妻"}
{"author":"吴迈远","content":"白云萦蔼荆山阿。洞庭纵横日生波。幽芳远客悲如何。绣被掩口越人歌。壮年流瞻襄成和。清贞空情感电过。初同末异忧愁多。穷巷恻怆沈汨罗。延思万里挂长河。翻惊汉阴动湘娥。","dynasty":"南北朝","title":"楚朝曲"}
{"author":"吴迈远","content":"蒙葺众山里，往来行迹稀。寻岭达仙居，道士披云归。似著周时冠，状披汉时衣。安知世代积，服古人不衰。得我宿昔情，知我道无为。","dynasty":"南北朝","title":"游庐山观道士石室诗"}
{"author":"吴迈远","content":"伤歌入松路，斗酒望青山。谁非一丘土，参差前后间。","dynasty":"南北朝","title":"临终诗"}
{"author":"狄焕","content":"天南与天北，此处影婆娑。翠色折不尽，离情生更多。雨馀笼灞岸，烟暝夹隋河。自有佳名在，秦松继得么。","dynasty":"唐代","title":"题柳"}
{"author":"狄焕","content":"一阵雨声归岳峤，两条寒色下潇湘。客吟晚景停孤棹，僧踏清阴彻上方。","dynasty":"唐代","title":"咏南岳径松"}
{"author":"狄焕","content":"数点当秋霁，不知何处峰。（《石楼晓望》）更无声接续，空有影相随。（《孤雁》，见《诗话拾遗》）","dynasty":"唐代","title":"句"}
{"author":"狄焕","content":"春江正渺渺，送别两依依。烟里棹将远，渡头人未归。渔家侵叠浪，岛树挂残晖。况入湖湘路，那堪花乱飞。","dynasty":"唐代","title":"送人游邵州"}
{"author":"陈庭学","content":"春夜掩柴荆，耽吟梦未成。窗风生暗籁，檐雨乱疏更。一砚磨人老，孤镫达曙清。城开南岭霁，烟翠半江横。","dynasty":"清代","title":"春夜"}
{"author":"陈庭学","content":"雪巘云看塞上过，毡乡诗得室中哦。事无可覈残书少，足未曾经幽胜多。博望遗声想笳吹，柳州续响壮铙歌。废材幸博新衔赐，十载谁期鬓易皤。","dynasty":"清代","title":"伊犁谪居十有三年闻有放归之命感赋"}
{"author":"陈庭学","content":"上天下地无一物，穷荒仰面惟星辰。百年未了世间事，片刻且为空外人。婆悉厥海等勺水，折罗漫山同纤尘。轻车度漠沙月出，似泛虚舟涉远津。","dynasty":"清代","title":"格子烟墩"}
{"author":"陈斐文","content":"台湾奸民杀官弁，草疏千言飞告变。疏言草野臣同春，郡丞程峻之故人。程峻杀贼贼入署，斗大岩城贼争据。臣率义民克复之，解围专望驰雄师。微臣虽无守土职，郡丞一印臣擅摄。昧死陈情达天阙，神策军来争破敌。自愿随营杀群贼，乌牛栏前白刃接。贼败大呼伏兵出，矢竭弦亡外援绝，马蹄一蹶身被执。丁未季冬月十日，骂贼常山死不屈。事闻当宁颁尺一，庙食千秋奖忠烈。吁嗟乎，庙食千秋奖忠烈，乃是诸侯老宾客。","dynasty":"清代","title":"台湾三仁诗"}
{"author":"陈斐文","content":"老罴当道卧，貉子那复过。大军未集孤城倾，壮士一呼贼锋挫。贵不必横冲都，众不必鸦儿兵；鹿仔港接彰化城，毛葫芦即君子营。一战大里杙，再战牛马庄。炮声如雷地中起，杀贼不克被杀戕。贼戕真义士，诏书煌煌传庙祀。粤东嘉应国子生，乔基其名李其氏。","dynasty":"清代","title":"台湾三仁诗"}
{"author":"陈斐文","content":"恋父必甘白刃蹈，满姑死烈刃死孝。骂贼不畏遭群凶，满姑死孝还以忠。三尺刀光一尺水，满姑知生不知死。君恩隆祀台湾城，满姑虽死仍如生。史乘千秋载奇节，刘郡丞女年十七。","dynasty":"清代","title":"台湾三仁诗"}
{"author":"杨璇","content":"舣棹青山下，来寻蓟子家。人鱼皆静乐，水木亦清华。松老欲成盖，菊寒殊未花。何须觅句漏，此自有丹砂。","dynasty":"宋代","title":"咏东山广福院"}
{"author":"杨璇","content":"野寺孤峰上，危楼耸翠微。捲廉沧海近，洗钵白云飞。竹影临经案，松花点衲衣。日斜登望处，湖畔一僧归。","dynasty":"宋代","title":"咏西山广福院二首"}
{"author":"杨璇","content":"野寺孤峰上，危楼耸翠微。捲廉沧海近，洗钵白云飞。竹影临经案，松花点衲衣。日斜登望处，湖畔一僧归。","dynasty":"宋代","title":"咏西山广福院二首其一"}
{"author":"李亨","content":"厥不云乎，惟其惟时。上天所保，福禄不亏。","dynasty":"唐代","title":"梦丹书"}
{"author":"李亨","content":"玉殿肃肃，灵芝煌煌。重英发秀，连叶分房。宗庙之福，垂其耿光。（此章缺二句）元气产芝，明神合德。紫微间采，白蕣呈色。载启瑞图，庶符皇极。天心有眷，王道惟直。幸生芳本，当我扆旒。效此灵质，贲其王猷。神惟不爱，道亦无求。端拱思惟，永荷天休。","dynasty":"唐代","title":"延英殿玉灵芝诗三章，章八句"}
{"author":"李亨","content":"先生年几许，颜色似童儿。——颍王夜抱九仙骨，朝披一品衣。——信王不食千钟粟，唯餐两颗梨。——益王天生此间气，助我化无为。——李亨","dynasty":"唐代","title":"赐梨李泌与诸王联句"}
{"author":"李亨","content":"二山合璧耸层霄，此日登临眼界饶。树色苍茫如罨画，泉声清亮似鸣韶。麻姑峰外琼为馆，织女河边铁作桥。未服神丹蜕凡骨，此生尘虑已都销。","dynasty":"明代","title":"游罗浮"}
{"author":"李亨","content":"流水桃花出洞香，通津不用问渔郎。采芝昔有秦人隐，歌凤今无楚客狂。鹤舞霓裳供逸兴，鹿衔山果荐仙觞。也知此地堪游乐，刘阮何须到异乡。","dynasty":"明代","title":"桃源洞"}
{"author":"李亨","content":"向日曾游大庾岭，今朝喜到梅花村。梅花几树山下发，翠羽数声林外喧。师雄曾入黄粱梦，宋玉难招白雪魂。最是晚凉多逸兴，水寒烟淡月黄昏。","dynasty":"明代","title":"梅花村"}
{"author":"李亨","content":"独上罗浮第一峰，眼前胜概浩无穷。东瀛海岛微茫外，南粤山川指顾中。采药客归仙鹤舞，烧丹人去石楼空。凭高两腋轻风起，便欲飘然访葛洪。","dynasty":"明代","title":"游罗浮"}
{"author":"李亨","content":"十二芙蓉天作开，烟霞净裹翠成堆。鹿衔花向林边过，龙带云从树杪来。最爱壶中开日月，何须海上访蓬莱。翛然自觉清毛骨，直欲凌风溯上台。","dynasty":"明代","title":"罗浮山其一"}
{"author":"李亨","content":"危峰削壁郁岧峣，贝阕珠宫隐泬寥。月映梅花来素女，风鸣松桧奏仙韶。高吟只恐惊银汉，扶醉还能度铁桥。闻道蟠桃今已熟，定应青鸟远相招。","dynasty":"明代","title":"罗浮山其二"}
{"author":"符兆纶","content":"此去宜无恙，重逢未可知。一杯和泪酒，满箧忆家诗。委地孤花早，归山倦鸟迟。空堂风雨夜，想有梦来时。","dynasty":"清代","title":"惺园弟归里诗以送之"}
{"author":"符兆纶","content":"归梦时寻水上村，年时憔悴不堪论。梨花暮雨清明节，杨柳春烟白板门。见说驱除存盗贼，可能安稳到鸡豚。独持麦饭空惆怅，一例人间是子孙。","dynasty":"清代","title":"忆家"}
{"author":"符兆纶","content":"依旧春山叫画眉，小楼无语卷帘时。五更寒雨酴醾梦，三月东风杨柳枝。早已伤心到金粉，忽惊满眼是旌旗。再来门巷知何似，莫问飘零沈亚之。","dynasty":"清代","title":"水口感事"}
{"author":"符兆纶","content":"诗情画意有无间，如此烟波数往还。记得画眉声里过，一船青载富春山。","dynasty":"清代","title":"题富春山水画册其一"}
{"author":"符兆纶","content":"白鹭低飞九里洲，梅花万树压溪流。晚妆忽讶胭脂湿，一笛斜阳水上楼。","dynasty":"清代","title":"题富春山水画册其二"}
{"author":"符兆纶","content":"吹软垂杨两岸风，中流箫管酒灯红。也知团扇谁描得，憔悴江湖一放翁。","dynasty":"清代","title":"题富春山水画册其三"}
{"author":"符兆纶","content":"潮声见说上泷回，泷水无风绿似苔。閒向桐江弄明月，钓竿高挂子陵台。","dynasty":"清代","title":"题富春山水画册其四"}
{"author":"符兆纶","content":"旧游回首意苍凉，负尔花间陌上香。好著片帆重送我，风流苏小访钱塘。","dynasty":"清代","title":"题富春山水画册其五"}
{"author":"符兆纶","content":"荷花桂子入新图，柳七才名莫浪呼。且擘荔支消夏去，风光占住小西湖。","dynasty":"清代","title":"题富春山水画册其六"}
{"author":"符兆纶","content":"山涧过微雨，石路纤无尘。麦气入初夏，余花犹恋春。泠泠一泉落，屈曲山之根。乘兴无近远，延沿穷其源。山灵有真契，不厌我来频。忘情友麋鹿，我本山中人。","dynasty":"清代","title":"首夏雨后过历山"}
{"author":"符兆纶","content":"黯黯日欲暮，萧萧风正寒。策马渡此水，荒荒路行难。虎狼肆其虐，发怒上指冠。吾志纵不遂，吾事则已完。剑术亦小技，负义非所安。悠悠论成败，千载空波澜。","dynasty":"清代","title":"渡易水怀古"}
{"author":"符兆纶","content":"去年逢苦寒，游子初辞家。今年逢苦寒，远在天之涯。苦寒苦寒岂有极，侧身天地长咨嗟。朔风怒号气凛冽，关山冻合草木折。北方九月即飞雪，纷纷争羡雁南翔。一叫一声肠一绝，我独冷落海岱间。画角霜笳助呜咽，黑貂裘敝已不温，红炉桦烛难具论。人生穷达自有命，何必奔走抛田园？吁嗟乎！但能高枕卧山谷，抱书忍饥吾亦足。岂肯风尘长局促，高歌行路难，凄楚复凄楚。鲁酒不忘忧，齐竽奈何许。奋飞苦未能，道路长且阻。望云日日思老亲，老亲还念远游人。居家行路同苦辛，艰难十口待此身，愿天为我回肠春。","dynasty":"清代","title":"后苦寒行"}
{"author":"符兆纶","content":"浮云挟山山不移，崭然山碧无云时。纷红骇绿塞涧户，岁寒特厉青松枝。城南鼓钟若唤客，数来见佛低双眉。此间自具正法眼，参禅却恨无真诗。登高放眼望大海，日堆万顷红玻璃。时时波涛奋欲起，遥知其下蟠蛟螭。不觉此身渺一粟，到此有诗安敢奇。更怜众生眯尘劫，惆怅刮膜思金鎞。此子本非自了汉，向人饶舌津梁疲。台高去天不数尺，手招玄鹤来下之。长星劝尔一杯酒，乘鹤东去寻吾师。安期之枣如瓜大，饷人一饱长无饥。呜呼此枣一饱长无饥，鼎丹窃睨胡为哉，而况秦政汉彻非仙才。","dynasty":"清代","title":"游道山佛寺登邻霄台作歌"}
{"author":"符兆纶","content":"朔风卷水水倒行，三日不抵临川城。天空野旷人烟断，沧波浩浩孤舟横。回首白云凝不飞，忆昨长跪牵爷衣。爷年渐老儿远去，膝前谁问寒与饥。欲语妻孥转呜咽，十口从此隔风雪。已怜长安不易居，更堪贫贱难为别。十年琴剑西复东，三百六旬如转蓬。出门即是客，远近将毋同。何独此别心忡忡，江上严寒晚来作。呼僮暖酒斟复酌，醉不成欢卧未能，坐看纷纷雪花落。","dynasty":"清代","title":"苦寒行"}
{"author":"陈素贞","content":"井梧深掩苔痕碧。画阑同倚看新月。转眼别愁生。妆楼锁夕阴。秋光刚过半。人与秋俱远。来岁值中秋。还期续胜游。","dynasty":"清代","title":"菩萨蛮饯湘友侄"}
{"author":"陈素贞","content":"槐柳荫浓庭草碧。阑雨梅风，又过端阳节。悄倚纱窗人远别，石榴枝上闻啼鴂。何事天涯成久客。盼断鳞鸿，迢递音尘绝。开遍珠兰香满室。笛声吹落梧桐月。","dynasty":"清代","title":"蝶恋花"}
{"author":"陈素贞","content":"东风吹梦浑无迹。芳径苔痕积。一帘飞絮正愁人。寂寞红芳，深护绿荫新。凭栏惆怅春何在。顿觉流光改。饯春时节几多愁，遥指吴淞，天际盼归舟。","dynasty":"清代","title":"虞美人春去"}
{"author":"陈素贞","content":"湘帘才捲晓风轻。芳径嫩寒生。绿窗人起铢衣薄，倚妆阁、无限幽情。金粟正开，和烟带露，剪取一枝馨。蛮环雅制最玲珑，巧样更翻新。攒成宝钿馀香沁，恰相称、斜插鬟云。点上湿萤，飞来瘦蝶，秋思十分清。","dynasty":"清代","title":"一丛花湘友侄手掣金粟钗见赠，以此酬之"}
{"author":"綦毋潜","content":"山头禅室挂僧衣，窗外无人水鸟飞。黄昏半在下山路，却听钟声连翠微。","dynasty":"唐代","tags":"山寺，访友","title":"过融上人兰若"}
{"author":"綦毋潜","content":"幽意无断绝，此去随所偶。晚风吹行舟，花路入溪口。际夜转西壑，隔山望南斗。潭烟飞溶溶，林月低向后。生事且弥漫，愿为持竿叟。","dynasty":"唐代","tags":"唐诗三百首，抒情","title":"春泛若耶溪"}
{"author":"綦毋潜","content":"香刹夜忘归，松清古殿扉。灯明方丈室，珠系比丘衣。白日传心净，青莲喻法微。天花落不尽，处处鸟衔飞。","dynasty":"唐代","tags":"隐者，生活","title":"宿龙兴寺"}
{"author":"綦毋潜","content":"长安渭桥路，行客别时心。献赋温泉毕，无媒魏阙深。黄莺啼就马，白日暗归林。三十名未立，君还惜寸阴。","dynasty":"唐代","title":"送章彝下第"}
{"author":"綦毋潜","content":"羽客北山寻，草堂松径深。养神宗示法，得道不知心。洞户逢双履，寥天有一琴。更登玄圃上，仍种杏成林。","dynasty":"唐代","title":"过方尊师院"}
{"author":"綦毋潜","content":"郡有化城最，西穷叠嶂深。松门当涧口，石路在峰心。幽见夕阳霁，高逢暮雨阴。佛身瞻绀发，宝地践黄金。云向竹谿尽，月从花洞临。因物成真悟，遗世在兹岑。","dynasty":"唐代","title":"登天竺寺"}
{"author":"綦毋潜","content":"宝坊求往迹，神理驻沿洄。雁塔酬前愿，王身更后来。加持将暝合，朗悟豁然开。两世分明见，馀生复几哉。","dynasty":"唐代","title":"祇园寺"}
{"author":"綦毋潜","content":"仙郎偏好道，凿沼象瀛洲。鱼乐随情性，船行任去留。秦人辨鸡犬，尧日识巢由。归客衡门外，仍怜返景幽。","dynasty":"唐代","title":"题沈东美员外山池"}
{"author":"綦毋潜","content":"招提此山顶，下界不相闻。塔影挂清汉，钟声和白云。观空静室掩，行道众香焚。且驻西来驾，人天日未曛。","dynasty":"唐代","title":"题灵隐寺山顶禅院"}
{"author":"綦毋潜","content":"南山势回合，灵境依此住。殿转云崖阴，僧探石泉度。龙蛇争翕习，神鬼皆密护。万壑奔道场，群峰向双树。天花飞不著，水月白成路。今日观身我，归心复何处。","dynasty":"唐代","title":"题栖霞寺"}
{"author":"綦毋潜","content":"西坂何缭绕，青林问子家。天寒噪野雀，日晚度城鸦。寂历道傍树，曈曨原上霞。兹情不可说，长恨隐沦赊。","dynasty":"唐代","title":"送储十二还庄城"}
{"author":"綦毋潜","content":"道林隐形胜，向背临层霄。松覆山殿冷，花藏谿路遥。珊珊宝幡挂，焰焰明灯烧。迟日半空谷，春风连上潮。少凭水木兴，暂令身心调。愿谢携手客，兹山禅诵饶。","dynasty":"唐代","title":"题鹤林寺"}
{"author":"綦毋潜","content":"相逢此溪曲，胜托在烟霞。潭影竹间动，岩阴檐外斜。人言上皇代，犬吠武陵家。借问淹留日，春风满若耶。","dynasty":"唐代","title":"若耶溪逢孔九"}
{"author":"綦毋潜","content":"华阳仙洞口，半岭拂云看。窈窕穿苔壁，差池对石坛。方随地脉转，稍觉水晶寒。未果变金骨，归来兹路难。","dynasty":"唐代","title":"茅山洞口"}
{"author":"綦毋潜","content":"持衡出帝畿，星指夜郎飞。神女云迎马，荆门雨湿衣。听猿收泪罢，系雁待书稀。蛮貊虽殊俗，知君肝胆微。","dynasty":"唐代","title":"送崔员外黔中监选"}
{"author":"綦毋潜","content":"越客新安别，秦人旧国情。舟乘晚风便，月带上潮平。花路西施石，云峰句践城。明州报两掾，相忆二毛生。","dynasty":"唐代","title":"送贾恒明府兼寄温张二司户"}
{"author":"綦毋潜","content":"冠古积荣盛，当时数戟门。旧交丞相子，继世五侯孙。长剑倚天外，短书盈万言。秋风一送别，江上黯消魂。","dynasty":"唐代","title":"送宋秀才"}
{"author":"綦毋潜","content":"谪远自安命，三年已忘归。同声愿执手，驿骑到门扉。云是帝乡去，军书谒紫微。曾为金马客，向日泪沾衣。","dynasty":"唐代","title":"送平判官入秦（一作卢象诗）"}
{"author":"綦毋潜","content":"名公作逐臣，驱马拂行尘。旧国问郧子，劳歌过郢人。一川花送客，二月柳宜春。奉料竹林兴，宽怀此别晨。","dynasty":"唐代","title":"送郑务拜伯父"}
{"author":"綦毋潜","content":"开士度人久，空岩花雾深。徒知燕坐处，不见有为心。兰若门对壑，田家路隔林。还言证法性，归去比黄金。","dynasty":"唐代","title":"题招隐寺绚公房"}
{"author":"綦毋潜","content":"夕到玉京寝，窅冥云汉低。魂交仙室蝶，曙听羽人鸡。滴沥花上露，清泠松下谿.明当访真隐，挥手入无倪。","dynasty":"唐代","title":"宿太平观"}
{"author":"綦毋潜","content":"墨客钟张侣，材高吴越珍。千门来谒帝，驷马去荣亲。吏邑沿清洛，乡山指白蘋.归期应不远，当及未央春。","dynasty":"唐代","title":"送集贤学士伊阙史少府放归江东觐省（一作陶翰诗）"}
{"author":"綦毋潜","content":"自为洛阳客，夫子吾知音。尽义能下士，时人无此心。奈何离居夜，巢鸟悲空林。愁坐至月上，复闻南邻砧。","dynasty":"唐代","title":"冬夜寓居寄储太祝"}
{"author":"綦毋潜","content":"世界莲花藏，行人香火缘。灯王照不尽，中夜寂相传。","dynasty":"唐代","title":"满公房"}
{"author":"綦毋潜","content":"十五能行西入秦，三十无家作路人。时命不将明主合，布衣空染洛阳尘。","dynasty":"唐代","title":"早发上东门"}
{"author":"綦毋潜","content":"不敢要君征亦起，致君全得似唐虞。谠言昨叹离天听，新象今闻入县图。琴锁坏窗风自响，鹤归乔木隐难呼。学书弟子何人在，点检犹存谏草无。","dynasty":"唐代","title":"经陆补阙隐居"}
{"author":"綦毋潜","content":"自为洛阳客，夫子吾知音。尽义能下士，时人无此心。奈何离居夜，巢鸟悲空林。愁坐至月上，复闻南邻砧。","dynasty":"唐代","title":"冬夜寓居寄储太祝（一作薛据诗）"}
{"author":"冯多福","content":"春郊躬劝相，税驾拟禅关。院古深藏竹，堂虚净对山。日曛农父醉，云伴老僧闲。暇日还携茗，同来沦虎斑。","dynasty":"宋代","title":"鹤林寺"}
{"author":"林夔孙","content":"华峰跨苍穹，下有云一壑。翚飞二百秋，蜂巢几千落。灵泉际空留，宿雾临除薄。山呈万古姿，竹陨六月箨。当年有贤令，神交契冥漠。怀哉精魄归，永矣香火托。至今书壁间，读者为嗟愕。好事继前志，刳岩成此阁。仰看斗插椽，俯听泉入铎。晤言千载心，英气凛欲作。西崖望蒙顶，跻樊计已昨。忽闻良友同，共写襟期乐。遐登破嵘屼，幽讨待绰约。磅礴当蒸郁，阴衣茫纷错。再拜五华君，许莅他日约。霜威净馀氛，晴宇洞寥廓。","dynasty":"宋代","title":"资圣寺"}
{"author":"董新策","content":"叫晓天鸡寂不闻，红镫影里绝尘氛。人家夜色新丰树，马首秋凉华岳云。古戍清宵无鼓角，山田俭岁有耕耘。行行渐近三竿日，天远长安望转殷。","dynasty":"清代","title":"临潼早发"}
{"author":"戴敷","content":"湖中烟水平天远，波上佳人恨未休。收拾鸳鸯好归去，满船明月洞庭秋。","dynasty":"宋代","title":"题壁"}
{"author":"陈份","content":"天欲亡佗开汉境，将军英武契风云。远驱函谷三千骑，南下番禺十万兵。自此河山消垒拒，至今民俗荷庸勋。后来扼腕征蛮者，禄重功轻不似君。","dynasty":"宋代","title":"郭将军庙"}
{"author":"陈份","content":"瓜皮艇子长二丈，小姑十撑九不上。何如泊岸候潮长，免打江心逆流桨。","dynasty":"清代","title":"捉搦歌"}
{"author":"陈份","content":"秋雨兮冥冥，庙门兮水汀。苇叶兮簌簌，茨菇花兮青青。若有人兮美女，佩明珰兮饰翠羽。桂栋兮惠帏，奠之兮椒醑。嗟行露兮无家，萎玉颜兮如花。甘捐生兮江浒，与白璧兮无瑕。","dynasty":"清代","title":"露筋祠迎神曲"}
{"author":"赵祯","content":"缵重明。端拱保凝命。广大孝休德，永锡四海有庆。觚坛寓礼正典名。幔室雅奏，彩仗崇制定。五位仿古甚盛。蒿宫光符辰星。高秋嘉时款芎灵。交累圣。上下来顾，寅畏歆纯诚。三阶平。金气肃，转和景。翠葆御双观，异风兑泽布令。脂茶划荡墨索清。远迩响附，动植咸遂性。表里穆悦，庶政醇醲，熙然胥庭。唐舜华封祝，如南山寿永。愿今广怀宁延，昌基扃。","dynasty":"宋代","title":"合宫歌（皇佑二年飨明堂）"}
{"author":"赵祯","content":"三皇掩质皆归土，五帝潜形已化尘。夫子域中誇是圣，老君世上亦言真。埋躯祗见空遗冢，何处将身示后人。唯有吾师金骨在，曾经百鍊色长新。","dynasty":"宋代","title":"佛牙赞"}
{"author":"赵祯","content":"寒儒逢景运，报德合如何。","dynasty":"宋代","title":"句其一"}
{"author":"江总","content":"心逐南云逝，形随北雁来。故乡篱下菊，今日几花开。","dynasty":"南北朝","tags":"古诗三百首，重阳节，菊花，思乡","title":"于长安归还扬州九月九日行薇山亭赋韵/长安九日诗"}
{"author":"江总","content":"雨雪隔榆溪，从军度陇西。绕阵看狐迹，依山见马蹄。天寒旗彩坏，地暗鼓声低。漫漫愁云起，苍苍别路迷。","dynasty":"南北朝","tags":"边塞，写景，思乡","title":"雨雪曲"}
{"author":"江总","content":"百花疑吐夜，四照似含春。的的连星出，亭亭向月新。采珠非合浦，赠佩异江滨。若任扶桑路，堪言并日轮。","dynasty":"南北朝","tags":"咏物，寓理","title":"三善殿夜望山灯诗"}
{"author":"江总","content":"传闻合浦叶，远向洛阳飞。北风尚嘶马，南冠独不归。去云目徒送，离琴手自挥。秋蓬失处所，春草屡芳菲。太息关山月，风尘客子衣。","dynasty":"南北朝","tags":"思乡，抒情","title":"遇长安使寄裴尚书"}
{"author":"江总","content":"桃花春水木兰桡。金覊翠盖聚河桥。陇西上计应行去。城南美人啼着曙。","dynasty":"隋代","title":"乌栖曲"}
{"author":"江总","content":"七夕天河白露明。八月涛水秋风惊。楼中恒闻哀响曲。塘上复有辛苦行。不解何意悲秋气。直置无秋悲自生。不怨前阶促织鸣。偏愁别路捣衣声。别燕差池自有返。离蝉寂寞讵含情。云聚怀情四望台。月冷相思九重观。欲题芍药诗不成。来采芙蓉花已散。金樽送曲韩娥起。玉柱调弦楚妃叹。翠眉结恨不复开。宝鬓迎秋度前乱。湘妃拭泪洒贞筠。筴药浣衣何处人。步步香飞金薄履。盈盈扇掩珊瑚唇。已言采桑期陌上。复能解佩就江滨。竞入华堂要花枕。争开羽帐奉华茵。不惜独眠前下钓。欲许便作后来薪。后来瞑瞑同玉床。可怜颜色无比方。谁能巧笑特窥井。乍取新声学绕梁。宿处留娇堕黄珥。镜前含笑弄明珰。菤葹摘心心不尽。茱萸折叶叶更芳。已闻能歌洞箫赋。讵是故爱邯郸倡。","dynasty":"隋代","title":"宛转歌"}
{"author":"江总","content":"起楼侵碧汉。初日照红妆。弦心艳卓女。曲误动周郎。并歌时转黛。息舞暂分香。挂缨银烛下。莫笑玉钗长。","dynasty":"隋代","title":"和衡阳殿下高楼看妓诗"}
{"author":"江总","content":"荡妻怨独守。卢姬伤独居。瑟上调弦落。机中织素余。自羞泪无燥。翻觉梦成虚。复嗟长信阁。寂寂往来疎。","dynasty":"隋代","title":"赋得空闺怨诗"}
{"author":"江总","content":"三春别帝乡。五月度羊肠。本畏车轮折。翻嗟马骨伤。惊风起朔鴈。落照尽胡桑。关山定何许。徒御惨悲凉。","dynasty":"隋代","title":"幷州羊肠坂诗"}
{"author":"江总","content":"悒然想泉石。驱驾出城台。翫竹春前笋。惊花雪后梅。青山殊可对。黄卷复时开。长绳岂系日。浊酒倾一杯。","dynasty":"隋代","title":"岁暮还宅诗"}
{"author":"江总","content":"石关通越井。蒲涧迩灵洲。此地何辽敻。羣英逐远游。高才袁彦伯。令誉许文休。悠焉值君子。复此映芳猷。崤函多险涩。星管壮环周。分歧泣世道。念别伤边秋。断山时结雾。平海若无流。惊鹭一羣起。哀猿数处愁。是日送归客。为情自可求。终谢能鸣鴈。还同不系舟。其如江海泣。惆怅徒离忧。","dynasty":"隋代","title":"别南海宾化侯诗"}
{"author":"江总","content":"纵棹怜回曲。寻山静见闻。每从芳杜性。须与俗人分。贝塔涵流动。花台偏领芬。蒙茏出檐桂。散漫绕牕云。情幽岂狥物。志远易惊羣。何由狎鱼鸟。不愿屈玄纁。","dynasty":"隋代","title":"庚寅年二月十二日游虎丘山精舍诗"}
{"author":"江总","content":"法堂犹集鴈。仙竹几成龙。聊承丹桂馥。远视白云峰。风牕穿石窦。月牖拂霜松。暗谷留征鸟。空林彻夜钟。阴崖未辨色。叠树岂知重。溘此哀时命。吁嗟世不容。无由访詹尹。何去复何从。","dynasty":"隋代","title":"入龙丘岩精舍诗"}
{"author":"江总","content":"十五诗书日。六十轩冕年。名山极历览。胜地殊留连。幽厓耸绝壁。洞穴泻飞泉。金河知证果。石室乃安禅。夜梵闻三界。朝香彻九天。山阶步皎月。涧户听凉蝉。市朝沾草露。淮海作桑田。何言望钟岭。更复切秦川。","dynasty":"隋代","title":"明庆寺诗"}
{"author":"江总","content":"小序壬寅年十月十八日。入摄山栖霞寺。登岸极峭。颇畅怀抱。至德元年癸卯十月二十六日。又再游此寺。布法司施菩萨戒。甲辰年十月二十五日。奉送金像还山。限以时务。不得恣情淹留。乙巳年十一月十六日。更获拜礼。仍停山中宿。永夜留连。栖神悚听。但交臂不停。薪指俄谢。率制此篇。以记即目。俾后来赏来。知余山志。凈心抱冰雪。暮齿逼桑榆。太息波川迅。悲哉人世拘。岁华皆采获。冬晚共严枯。濯流济八水。开襟入四衢。兹山灵妙合。当与天地俱。石濑乍深浅。崖烟递有无。缺碑横古隧。盘木卧荒涂。行行备履历。步步辚威纡。高僧迹共远。胜地心相符。樵隐各有得。丹青独不渝。遗风伫芳桂。比德喻生刍。寄言长往客。凄然伤鄙夫。","dynasty":"隋代","title":"入摄山栖霞寺诗"}
{"author":"江总","content":"小序祯明元年太岁丁未四月十九日癸亥。入摄山展慧布法师。忆谢灵运集还故山入石壁中寻昙隆道人有诗一首十一韵。今此拙作。仍学康乐之体。霡霂时雨霁。清和孟夏肇。栖宿绿野中。登顿丹霞杪。敬仰高人德。抗志尘物表。三空豁已悟。万有一何小。始从情所寄。冥期谅不少。荷衣步林泉。麦气凉昏晓。乘风面泠泠。候月临皎皎。烟崖憇古石。云路排征鸟。披径怜森沉。攀条惜杳袅。平生忘是非。朽谢岂矜矫。五凈自此涉。六尘庶无扰。","dynasty":"隋代","title":"游摄山栖霞寺诗"}
{"author":"江总","content":"澡身事珠戒。非是学金丹。月磴时横枕。云崖宿解鞍。梵宇调心易。禅庭数息难。石涧水流静。山牕叶去寒。君思北阙驾。我惜东都冠。翻愁夜钟尽。同志不盘桓。","dynasty":"隋代","title":"摄山栖霞寺山房夜坐简徐祭酒周尚书幷同游羣"}
{"author":"江总","content":"绝俗俗无侣。修心心自斋。连崖夕气合。虚宇宿云霾。卧藤新接户。欹石久成阶。树声非有意。禽戏似忘怀。故人市朝狎。心期林壑乖。唯怜对芳杜。可以为吾侪。","dynasty":"隋代","title":"静卧栖霞寺房望徐祭酒诗"}
{"author":"江总","content":"小序祯明二年仲冬。摄山栖霞寺布法师。只尔待终。余以此月十七日宿昔入山。仰为师氏营湼盘忏。还途有此作。可否同一贯。生死亦一条。况期灭尽者。岂是俗中要。人道离羣怆。冥期出世遥。留连入涧曲。宿昔陟岩椒。石溜冰便断。松霜日自销。向崖云叆叇。出谷雾飘飖。勿言无大隐。归来即市朝。","dynasty":"隋代","title":"营湼盘忏还涂作诗"}
{"author":"江总","content":"四知无矫志。二施启幽心。简通避人物。偃息还山林。曲涧停驺响。交枝落幔阴。池台聚冻雪。栏牖噪归禽。石彩无新故。峯形讵古今。大车何杳杳。奔马遂骎骎。何以修六念。虔诚在一音。未泛慈舟远。徒令愿海深。","dynasty":"隋代","title":"至德二年十一月十二日升德施山斋三宿决定罪"}
{"author":"江总","content":"祥露晓氛氲。上林朝晃朗。千行珠树出。万叶琼枝长。徐轮动仙驾。清晏留神赏。丹水波涛泛。黄山烟雾上。风亭翠旆开。云殿朱弦响。徒知恩礼洽。自怜名实爽。","dynasty":"隋代","title":"咏采甘露应诏诗"}
{"author":"江总","content":"刘棻慕子云。许慎询景伯。硕学该虫篆。奇文秀鸟迹。曰余徒下帷。待问垂重席。不诣王充市。聊投班玩籍。三写徧钻研。六书多补益。幽居服药饵。山宇生虚白。留连嗣芳杜。旷荡依泉石。夫君爱满堂。愿言驰下泽。","dynasty":"隋代","title":"借刘太常说文诗"}
{"author":"江总","content":"副君睿赏遒。清夜北园游。下笔成三赋。传觞对九秋。飞文绮縠采。落纸波涛流。树密寒蝉响。檐暗雀声愁。绿溆明层殿。青山照近楼。此时盛礼物。顾省良若抽。","dynasty":"隋代","title":"赋得一日成三赋应令诗"}
{"author":"江总","content":"小序诗纪云。梁有小庙。太祖太夫人庙也。非嫡故别立庙。南史曰。侯景寇建邺。诏以总权兼太常卿守小庙。畴昔游依所。今日荐樱时。宪章诚有革。岁月遂难思。故人独之子。官联更在兹。虚檐静暮雀。洞户映光丝。平生复能几。语事必伤悲。","dynasty":"隋代","title":"摄官梁小庙诗"}
{"author":"江总","content":"苹藻祈明德。倚棹息岩阿。忽听晨鸡曙。非复楚宫歌。闲阶薙宿荠。古木断悬萝。帷堂寂易晚。桴鼓自相和。盛祀流百世。英威定几何。","dynasty":"隋代","title":"卞山楚庙诗"}
{"author":"江总","content":"洗沐惟五日。栖迟在一丘。古楂横近涧。危石耸前洲。岸绿开河柳。池红照海榴。野花宁待晦。山虫讵识秋。人生复能几。夜烛非长游。","dynasty":"隋代","title":"山庭春日诗"}
{"author":"江总","content":"汉曲天榆冷。河边月桂秋。婉娈期今夕。霰飖渡浅流。轮随列宿动。路逐彩云浮。横波翻泻泪。束素反缄愁。此时机杼息。独向红妆羞。","dynasty":"隋代","title":"七夕诗"}
{"author":"江总","content":"小妇当垆夜。夫壻凯归年。正歌千里曲。翻入九重泉。机中未断素。瑟上本留弦。空帐临牕掩。孤灯向壁燃。还悲寒陇曙。松短未生烟。","dynasty":"隋代","title":"和张记室源伤往诗"}
{"author":"江总","content":"独酌一樽酒。高咏七哀诗。何言蒿里别。非复竹林期。阶荒郑公草。户閴董生帷。人随暮槿落。客共晚莺悲。年髪两如此。伤心讵几时。","dynasty":"隋代","title":"在陈旦解酲共哭顾舍人诗"}
{"author":"江总","content":"钟箭自徘徊。皇堂荐羽杯。桥平疑水落。石迥见山开。林前暝色静。花处近香来。西嵫伤抚夕。北阁滥游陪。","dynasty":"隋代","title":"侍宴临芳殿诗"}
{"author":"江总","content":"水亭通枍诣。石路接堂皇。野花不识采。旅竹本无行。雀惊疑欲曙。蝉噪似含凉。何言金殿侧。亟奉瑶池觞。","dynasty":"隋代","title":"侍宴瑶泉殿诗"}
{"author":"江总","content":"河梁望陇头。分手路悠悠。徂年惊若电。别日欲成秋。黄鹄飞飞远。青山去去愁。不言云雨散。更似东西流。","dynasty":"隋代","title":"别袁昌州诗"}
{"author":"江总","content":"客子叹途穷。此别异西东。关山嗟坠叶。歧路悯征蓬。别鹤声声远。愁云处处同。","dynasty":"隋代","title":"别袁昌州诗"}
{"author":"江总","content":"息舟候香埠。怅别在寒林。竹近交枝乱。山长绝径深。轻飞入定影。落照有疎阴。不见投云状。空留折桂心。","dynasty":"隋代","title":"经始兴广果寺题恺法师山房诗"}
{"author":"江总","content":"朝霞映日殊未妍。珊瑚照水定非鲜。千叶芙蓉讵相似。百枝灯花复羞然。暂欲寄根对沧海。大愿移华侧绮钱。井上桃虫谁可杂。庭中桂蠹岂见怜。","dynasty":"隋代","title":"芳树"}
{"author":"江总","content":"南飞乌鹊北飞鸿。弄玉兰香时会同。谁家可怜出牕牖。春心百媚胜杨柳。银床金屋挂流苏。宝镜玉钗横珊瑚。年时二八新红脸。宜笑宜歌羞更敛。风花一去杳不归。秪为无双惜舞衣。","dynasty":"隋代","title":"东飞伯劳歌"}
{"author":"江总","content":"行行春径蘼芜绿。织素那复解琴心。乍惬南阶悲绿草。谁堪东陌怨黄金。红颜素月俱三五。夫壻何在今追虏。关山陇月春雪冰。谁见人啼花照户。","dynasty":"隋代","title":"杂曲"}
{"author":"江总","content":"殿内一处起金房。并胜余人白玉堂。珊瑚挂镜临网户。芙蓉作帐照雕梁。房栊宛转垂翠幕。佳丽逶迤隐珠箔。风前花管扬难留。舞处花钿低不落。阳台通梦太非真。洛浦凌波复不新。曲中唯闻张女调。定有同姓可怜人。但愿私情赐斜领。不愿傍人相比并。妾门逢春自可荣。君面未秋何意冷。","dynasty":"隋代","title":"杂曲"}
{"author":"江总","content":"泰山言应可转移。新宠不信更参差。合欢锦带鸳鸯鸟。同心绮袖连理枝。皎皎新秋明月开。早露飞萤暗里来。鲸灯落花殊未尽。虬水银箭莫相催。非是神女期河汉。别有仙姬入吹台。未眠解着同心结。欲醉那堪连理杯。后宫不惬茱萸芳。夜夜争开苏合房。宝钗翠鬓还相似。朱唇玉面非一行。新人未语言如涩。新宠无前判不臧。愿奉更衣兰麝气。恐君马到自惊香。","dynasty":"隋代","title":"杂曲"}
{"author":"江总","content":"腊月正月早惊春。众花未发梅花新。可怜芬芳临玉台。朝攀晚折还复开。长安少年多轻薄。两两共唱梅花落。满酌金巵催玉柱。落梅树下宜歌舞。金谷万株连绮甍。梅花密处藏娇莺。桃李佳人欲相照。摘叶牵花来并笑。杨柳条青楼上轻。梅花色白雪中明。横笛短箫凄复切。谁知柏梁声不绝。","dynasty":"隋代","title":"梅花落"}
{"author":"江总","content":"红颜辞巩洛，白首入轘辕。乘春行故里，徐步采芳荪。径毁悲求仲，林残忆巨源。见桐犹识井，看柳尚知门。花落空难遍，莺啼静易喧。无人访语默，何处叙寒温。百年独如此，伤心岂复论。","dynasty":"南北朝","title":"南还寻草市宅"}
{"author":"江总","content":"心逐南云逝，形随北雁来。故乡篱下菊，今日几花开。","dynasty":"隋代","title":"于长安归还扬州九月九日行薇"}
{"author":"江总","content":"麦垄新秋来。泽雉屡徘徊。依花似协妬。拂草乍惊媒。三春桃照李。二月柳争梅。暂住如皋路。当令巧笑开。","dynasty":"隋代","title":"雉子斑"}
{"author":"江总","content":"陇头万里外。天崖四面绝。人将蓬共转。水与啼俱咽。惊湍自涌沸。古树多摧折。传闻博望侯。苦辛提汉节。","dynasty":"隋代","title":"陇头水"}
{"author":"江总","content":"雾暗山中日。风惊陇上秋。徒伤幽咽响。不见东西流。无期从此别。更度几年幽。遥闻玉关道。望入杳悠悠。","dynasty":"隋代","title":"陇头水"}
{"author":"江总","content":"万里音尘绝。千条杨柳结。不悟倡园花。遥同羌岭雪。春心自浩荡。春树聊攀折。共此依依情。无奈年年别。","dynasty":"隋代","title":"折杨柳"}
{"author":"江总","content":"兔月半轮明。狐关一路平。无期从此别。复欲几年行。暎光书汉奏。分影照胡兵。流落今如此。长戍受降城。","dynasty":"隋代","title":"关山月"}
{"author":"江总","content":"德阳穿洛水。伊阙迩河桥。仙舟李膺棹。小马王戎镳。杏堂歌吹合。槐路风尘饶。绿珠含泪舞。孙秀强相邀。","dynasty":"隋代","title":"洛阳道"}
{"author":"江总","content":"小平路四达。长楸听五钟。玉节迎司隶。锦车归濯龙。弦歌声不息。环佩响相从。花障荡舟笑。日暎下山逢。","dynasty":"隋代","title":"洛阳道"}
{"author":"江总","content":"翠盖承轻雾。金覊照落晖。五侯新拜罢。七贵早朝归。轰轰紫陌上。蔼蔼红尘飞。日暮延平客。风花拂舞衣。","dynasty":"隋代","title":"长安道"}
{"author":"江总","content":"缥色动风香。罗生枝已长。妖姬坠马髻。未插江南珰。转袖花纷落。春衣共有芳。羞作秋胡妇。独采城南桑。","dynasty":"隋代","title":"梅花落"}
{"author":"江总","content":"胡地少春来。三年惊落梅。偏疑粉蝶散。乍似雪花开。可怜香气歇。可惜风相摧。金铙且莫韵。玉笛幸徘徊。","dynasty":"隋代","title":"梅花落"}
{"author":"江总","content":"春草正萋萋。荡妇出空闺。识是东方骑。犹带北风嘶。扬鞭向柳市。细蹀上金堤。愿君怜织素。残妆尚有啼。","dynasty":"隋代","title":"紫骝马"}
{"author":"江总","content":"长城兵气寒。饮马讵为难。暂解青丝辔。行歇镂衢鞍。白登围转急。黄河冻不干。万里朝飞电。论功易走丸。","dynasty":"隋代","title":"骢马驱"}
{"author":"江总","content":"刘生负意气。长肃且徘徊。高论明秋水。命赏陟春台。干戈倜傥用。笔砚纵横才。置驿无年限。游侠四方来。","dynasty":"隋代","title":"刘生"}
{"author":"江总","content":"窈窕怀贞室。风流挟琴妇。唯将角枕卧。自影啼妆久。羞开翡翠帷。懒对蒲萄酒。深悲在缣素。托意忘箕箒。夫壻府中趋。谁能大垂手。","dynasty":"隋代","title":"妇病行"}
{"author":"江总","content":"三清传旨酒。柏梁奉欢宴。霜云动玉叶。冻水疎金箭。羽钥响钟石。流泉灌金殿。盛时不再得。光景驰如电。","dynasty":"隋代","title":"置酒高殿上"}
{"author":"江总","content":"绮殿文雅遒。玳筵欢趣密。郑态逶迤舞。齐弦窈窕瑟。金罍送缥觞。玉井沈朱实。愿此北堂宴。长奉南山日。","dynasty":"隋代","title":"今日乐相乐"}
{"author":"江总","content":"弄玉秦家女。箫史仙处童。来时兔月满。去后凤楼空。密笑开还敛。浮声咽更通。相期红粉色。飞向紫烟中。","dynasty":"隋代","title":"箫史曲"}
{"author":"江总","content":"二月春晖晖。双燕理毛衣。衔花弄藿蘼。拂叶隐芳菲。或在堂间戏。多从幕上飞。若作仙人履。终向日南归。","dynasty":"隋代","title":"燕燕于飞"}
{"author":"江总","content":"葱山渝外域。盐泽隐遐方。两源分际远。九道派流长。未殚所闻见。无侍验词章。留连嗟太史。惆怅践黎阳。导波萦地节。疏气耿天潢。悯周沉用宝。嘉晋肇为梁。","dynasty":"隋代","title":"济黄河"}
{"author":"江总","content":"箫声凤台曲。洞吹龙钟管。镗{釒答}渔阳掺。怨抑胡笳断。","dynasty":"隋代","title":"横吹曲"}
{"author":"江总","content":"采桑归路河流深。忆昔相期柏树林。奈许新缣伤妾意。无由故剑动君心。","dynasty":"隋代","title":"怨诗"}
{"author":"江总","content":"新梅嫩柳未障羞。情去恩移那可留。团扇箧中言不分。纤腰掌上讵胜愁。","dynasty":"隋代","title":"怨诗"}
{"author":"江总","content":"春夜芳时晚。幽庭野气深。山疑刻削意。树接纵横阴。户对忘忧草。池惊旅浴禽。樽中良得性。物外知余心。","dynasty":"隋代","title":"春夜山庭诗"}
{"author":"江总","content":"独于幽栖地。山庭暗女萝。涧渍长低筱。池开半卷荷。野花朝暝落。盘根岁月多。停樽无赏慰。狎鸟自经过。","dynasty":"隋代","title":"夏日还山庭诗"}
{"author":"江总","content":"雾开仁寿殿。云绕承明庐。轮停绀幰引。马度红尘余。香貂拜黻衮。花绶拂玄除。谒帝升清汉。何殊入紫虚。","dynasty":"隋代","title":"赋得谒帝承明庐诗"}
{"author":"江总","content":"早秋天气凉。分手关山长。云愁数处黑。木落几枝黄。鸟归犹识路。流去不知乡。秦川心断绝。何悟是河梁。","dynasty":"隋代","title":"赋得携手上河梁应诏诗"}
{"author":"江总","content":"归凫沸卉同。乱下芳塘中。出没时衔藻。飞鸣忽扬风。浮深或不息。戏广若乘空。春鹦徒有赋。还笑在金笼。","dynasty":"隋代","title":"赋得泛泛水中凫诗"}
{"author":"江总","content":"三五兔辉成。浮阴冷复轻。只轮非战反。团扇少歌声。云前来往色。水上动摇明。况复高楼照。何嗟揽不盈。","dynasty":"隋代","title":"赋得三五明月满诗"}
{"author":"江总","content":"秋日正凄凄。茅茨复萧瑟。姬人荐初酝。幼子问残疾。园菊抱黄华。庭榴剖珠实。聊以著书情。暂遣他乡日。","dynasty":"隋代","title":"衡州九日诗"}
{"author":"江总","content":"可怜峄阳木。雕为绿绮琴。田文垂睫泪。卓女弄弦心。戏鹤闻应舞。游鱼听不沉。楚妃幸勿叹。此异丘中吟。","dynasty":"隋代","title":"赋咏得琴诗"}
{"author":"江总","content":"象阙连驰道。天字照方疏。刻凤栖清汉。图龙入紫虚。屡逢膏露洒。几遇祥烟初。竞言百尺丽。宁方万丈余。","dynasty":"隋代","title":"咏双阙诗"}
{"author":"江总","content":"故殿看看冷。空阶步步悲。犹忆窥窗处。还如解佩时。苔生无意早。燕入有言迟。若令归就月。照见不须疑。","dynasty":"隋代","title":"奉和东宫经故妃旧殿诗"}
{"author":"江总","content":"客行七十岁。岁暮远徂征。塞云凝不解。陇水冻无声。君看日远近。为忖长安城。","dynasty":"隋代","title":"同庾信答林法师诗"}
{"author":"江总","content":"嘉树春风早。春风花落新。但见成蹊处。几得正冠人。当知露井侧。复与夭桃邻。","dynasty":"隋代","title":"咏李诗"}
{"author":"江总","content":"白露凉风吹。朱明落照移。鸣条噪林柳。流响遍台池。忖声如易得。寻忽却难知。","dynasty":"隋代","title":"咏蝉诗"}
{"author":"江总","content":"金兔犹悬魄。铜龙欲启扉。三条息行火。百雉照初晖。御沟槐影出。仙掌露光晞。","dynasty":"隋代","title":"答王筠早朝守建阳门开诗"}
{"author":"江总","content":"丝传园客意。曲奏楚妃情。罕有知音者。空劳流水声。","dynasty":"隋代","title":"侍宴赋得起坐弹鸣琴诗"}
{"author":"江总","content":"送君张掖郡。分悲函谷关。欲知肠断绝。浮云去不还。","dynasty":"隋代","title":"别永新侯"}
{"author":"江总","content":"水苔宜溜色。山樱助落晖。浴鸟沉还戏。飘花度不归。","dynasty":"隋代","title":"春日诗"}
{"author":"江总","content":"黄泉虽抱恨。白日自留名。悲君感义死。不作负恩生。","dynasty":"隋代","title":"哭鲁广达诗"}
{"author":"江总","content":"后宫唯闻莫琼树。绝世复有宋容华。皆自争名进女弟。定觉双飞胜荡家。愿并迎春比翼燕。常作照日同心花。闻道艳歌时易调。忖许新恩那久要。翠眉未画自生愁。玉脸含啼还似笑。角枕千娇荐芬香。若使琴心一曲奏。幽兰度曲不可终。阳台梦里自应通。秋树相思一枝绿。为插贱妾两鬟中。","dynasty":"隋代","title":"秋日新宠美人应令诗"}
{"author":"江总","content":"洛浦流风漾淇水。秦楼初日度阳台。玉轶轻轮五香散。金灯夜火百花开。非是妖姬渡江日。定言神女隔河来。来时向月别姮娥。别时清吹晴箫史。数钱拾翠争佳丽。拂红点黛何相似。本持纤腰惑楚宫。暂回舞袖惊吴市。新人羽帐挂流苏。故人网户织蜘蛛。梅花柳色春难遍。情来春去在须臾。不用庭中赋绿草。但愿思着弄明珠。","dynasty":"隋代","title":"新入姬人应令诗"}
{"author":"江总","content":"寂寂青楼大道边。纷纷白雪绮窗前。池上鸳鸯不独自。帐中苏合还空然。屏风有意障明月。灯火无情照独眠。辽西水冻春应少。蓟北鸿来路几千。愿君关山及早度。念妾桃李片时妍。","dynasty":"隋代","title":"闺怨篇"}
{"author":"江总","content":"蜘蛛作丝满帐中。芳草结叶当行路。红脸脉脉一生啼。黄鸟飞飞有时度。故人虽故昔经新。新人虽新复应故。","dynasty":"隋代","title":"闺怨篇"}
{"author":"江总","content":"兔影脉脉照金铺。虬水滴滴泻玉壸。绮翼雕甍迩清汉。虹梁紫柱丽黄图。风高暗绿凋残柳。雨驶芳红湿晚芙。三五二八佳年少。百万千金买歌笑。偏着故人织素诗。愿奏秦声采莲调。织女今夕渡银河。当见新秋停玉梭。","dynasty":"隋代","title":"内殿赋新诗"}
{"author":"江总","content":"天寒海水惯相知。空床明月不相宜。庭中芳桂憔悴叶。井上疎桐零落枝。寒灯作花羞夜短。霜鴈多情恒结伴。非为陇水望秦川。直置思君肠自断。","dynasty":"隋代","title":"姬人怨"}
{"author":"江总","content":"薄命夫壻好神仙。逆愁高飞向紫烟。金丹欲成犹百炼。玉酒新熟几千年。妾家邯郸好轻薄。特忿仙童一丸药。自悲行处绿苔生。何悟啼多红粉落。莫轻小妇狎春风。罗袜也得步河宫。云车欲驾应相待。羽衣未去幸须同。不学箫史还楼上。会逐姮娥戏月中。","dynasty":"隋代","title":"姬人怨服散篇"}
{"author":"江总","content":"绿桷朱帘金刻凤。雕梁绣柱玉幡螭。","dynasty":"隋代","title":"应诏诗"}
{"author":"江总","content":"恼杀未归客。桃花埙眼醉。","dynasty":"隋代","title":"诗"}
{"author":"江总","content":"灵沼萧条望，游人意绪多。终南云影落，渭北雨声过。蝉噪金堤柳，鹭饮石鲸波。珠来照似月，织处写成河。此时临水叹，非复采莲歌。","dynasty":"南北朝","title":"秋日游"}
{"author":"江总","content":"法堂犹集雁，仙竹几成龙。聊承丹桂馥，远视白云峰。风窗穿石窦，月牖拂霜松。暗谷留征鸟，空林彻夜钟。阴崖未辨色，叠树岂知重。溘此哀时命，吁嗟世不容。无由访詹尹，何去复何从。","dynasty":"南北朝","title":"入龙丘岩精舍诗"}
{"author":"江总","content":"净心抱冰雪，暮齿逼桑榆。太息波川迅，悲哉人世拘。岁华皆采穫，冬晚共严枯。濯流济八水，开襟入四衢。玆山灵妙合，当与天地俱。石濑乍深浅，崖烟递有无。缺碑横古隧，盘木卧荒涂。行行备履历，步步辚威纡。高僧迹共远，胜地心相符。樵隐各有得，丹青独不渝。遗风伫芳桂，比德喻生刍。寄言长往客，悽然伤鄙夫。","dynasty":"南北朝","title":"入摄山栖霞寺诗并序"}
{"author":"江总","content":"霢霂时雨霁，清和孟夏肇。栖宿绿野中，登顿丹霞杪。敬仰高人德，抗志尘物表。三空豁已悟，万有一何小。始从情所寄，冥期谅不少。荷衣步林泉，麦气凉昏晓。乘风面泠泠，候月临皎皎。烟崖憩古石，云路排征鸟。披径怜森沈，攀条惜杳袅。平生忘是非，朽谢岂矜矫。五净自此涉，六尘庶无扰。","dynasty":"南北朝","title":"游摄山栖霞寺诗并序"}
{"author":"江总","content":"澡身事珠戒，非是学金丹。月磴时横枕，云崖宿解鞍。梵宇调心易，禅庭数息难。石涧水流静，山窗叶去寒。君思北阙驾，我惜东都冠。翻愁夜钟尽，同志不盘桓。","dynasty":"南北朝","title":"摄山栖霞寺山房夜坐简徐祭酒周尚书并同"}
{"author":"江总","content":"可否同一贯，生死亦一条。况期灭尽者，岂是俗中要。人道离群怆，冥期出世遥。留连入涧曲，宿昔陟岩椒。石溜冰便断，松霜日自销。向崖云叆叇，出谷雾飘飖。勿言无大隐，归来即市朝。","dynasty":"南北朝","title":"营涅槃忏还涂作诗并序"}
{"author":"江总","content":"四知无矫志，二施启幽心。简通避人物，偃息还山林。曲涧停驺响，交枝落幔阴。池台聚冻雪，栏牖噪归禽。石彩无新故，峰形讵古今。大车何杳杳，奔马遂骎骎。何以修六念，虔诚在一音。未泛慈舟远，徒令愿海深。","dynasty":"南北朝","title":"至德二年十一月十二日升"}
{"author":"江总","content":"蘋藻祈明德，倚棹息岩阿。忽听晨鸡曙，非复楚宫歌。闲阶薙宿荠，古木断悬萝。帷堂寂易晚，桴鼓自相和。盛祀流百世，英威定几何。","dynasty":"南北朝","title":"卞山楚庙诗"}
{"author":"江总","content":"红颜辞巩洛，白首入轘辕。乘春行故里，徐步采芳荪。径毁悲求仲，林残忆巨源。见桐犹识井，看柳尚知门。花落空难遍，莺啼静易諠。无人访语默，何处叙寒温。百年独如此，伤心岂复论。","dynasty":"南北朝","title":"南还寻草市宅诗"}
{"author":"江总","content":"河梁望陇头，分手路悠悠。徂年惊若电，别日欲成秋。黄鹄飞飞远，青山去去愁。不言云雨散，更似东西流。","dynasty":"南北朝","title":"别袁昌州诗二首其一"}
{"author":"江总","content":"客子叹途穷，此别异西东。关山嗟坠叶，歧路悯征蓬。别鹤声声远，愁云处处同。","dynasty":"南北朝","title":"别袁昌州诗二首其二"}
{"author":"江总","content":"三春别帝乡，五月度羊肠。本畏车轮折，翻嗟马骨伤。惊风起朔雁，落照尽胡桑。关山定何许，徒御惨悲凉。","dynasty":"南北朝","title":"并州羊肠坂诗"}
{"author":"江总","content":"归凫沸卉同，乱下芳塘中。出没时衔藻，飞鸣忽飏风。浮深或不息，戏广若乘空。春鹦徒有赋，还笑在金笼。","dynasty":"南北朝","title":"赋得汎汎水中凫诗"}
{"author":"江总","content":"三五兔辉成，浮阴冷复轻。只轮非战反，团扇少歌声。云前来往色，水上动摇明。况复高楼照，何嗟揽不盈。","dynasty":"南北朝","title":"赋得三五明月满"}
{"author":"江总","content":"蜘蛛作丝满帐中，芳草结叶当行路。红脸脉脉一生啼，黄鸟飞飞有时度。故人虽故昔经新，新人虽新复应故。","dynasty":"南北朝","title":"闺怨篇其二"}
{"author":"江总","content":"薄命夫婿好神仙，逆愁高飞向紫烟。金丹欲成犹百鍊，玉酒新熟几千年。妾家邯郸好轻薄，特忿仙童一丸药。自悲行处绿苔生，何悟啼多红粉落。莫轻小妇狎春风，罗袜也得步河宫。云车欲驾应相待，羽衣未去幸须同。不学箫史还楼上，会逐姮娥戏月中。","dynasty":"南北朝","title":"姬人怨服散篇"}
{"author":"江总","content":"敬逊三德，厥修六艺。师圣发矇，尊儒启滞。若括资羽，如金待砺。雅道聿兴，教学无替。希代明王，应期圣主。裁成品物，奄有区宇。篇籍芬场，诗书照府。笼樊七十，驱驭三五。于赫上嗣，毓德元良。崇贤既辟，驰道飞芳。仪刑震象，问望离方。夏戈秋籥，日就月将。肆礼虞庠，弘风阙里。降心下问，劳谦让齿。五方耸听，百辟倾耳。济济耆生，莘莘胄子。閒歌有节，合舞惟恭。阶陈樽篚，庭列笙镛。誉宣四学，业阐三雍。森沉灵宇，依稀神纵。奠馀币久，辰良景暮。黍稷非馨，蘋蘩式昨。崇敬台保，昭彰审谕。翠盖移阴，斑轮徐渡。年灰迭起，星琯环周。春凋树色，日藻川流。雪花迟舞，云叶双抽。雾开金堨，冰销石沟。肃仰鸿化，恭闻盛典。人握悬藜，家藏瑚琏。顾惟朽谢，暮识肤浅。恩谬爵浮，心惭貌㥏。","dynasty":"南北朝","title":"释奠诗应令八章"}
{"author":"江总","content":"元枵命巧，仲吕呈祥。金䥴石汉，铜铸丹阳。价珍负局，影丽高堂。图星拟盖，写卦随方。明齐水止，照与天长。增辉兔苑，永侍龙光。","dynasty":"南北朝","title":"方镜铭"}
{"author":"江总","content":"上林开宴留连。","dynasty":"南北朝","title":"赠李駼"}
{"author":"江总","content":"陇头万里外，天崖四面绝。人将蓬共转，水与啼俱咽。惊湍自涌沸，古树多摧折。传闻博望侯，苦辛提汉节。","dynasty":"南北朝","title":"陇头水二首其一"}
{"author":"江总","content":"雾暗山中日，风惊陇上秋。徒伤幽咽响，不见东西流。无期从此别，更度几年幽。遥闻玉关道，望入杳悠悠。","dynasty":"南北朝","title":"陇头水二首其二"}
{"author":"江总","content":"德阳穿洛水，伊阙迩河桥。仙舟李膺棹，小马王戎镳。杏堂歌吹合，槐路风尘饶。绿珠含泪舞，孙秀彊相邀。","dynasty":"南北朝","title":"洛阳道二首其一"}
{"author":"江总","content":"小平路四达，长楸听五钟。玉节迎司隶，锦车归濯龙。弦歌声不息，环佩响相从。花障荡舟笑，日映下山逢。","dynasty":"南北朝","title":"洛阳道二首其二"}
{"author":"江总","content":"缥色动风香，罗生枝已长。妖姬坠马髻，未插江南珰。转袖花纷落，春衣共有芳。羞作秋胡妇，独采城南桑。","dynasty":"南北朝","title":"梅花落二首其一"}
{"author":"江总","content":"胡地少春来，三年惊落梅。偏疑粉蝶散，乍似雪花开。可怜香气歇，可惜风相摧。金铙且莫韵，玉笛幸徘徊。","dynasty":"南北朝","title":"梅花落二首其二"}
{"author":"江总","content":"葱山沦外域，盐泽隐遐方。两源分际远，九道派流长。未殚所闻见，无待验词章。留连嗟太史，惆怅践黎阳。导波萦地节，疏气耿天潢。悯周沈用宝，嘉晋肇为梁。","dynasty":"南北朝","title":"济黄河"}
{"author":"江总","content":"桃花春水木兰桡，金羁翠盖聚河桥。陇西上计应行去，城南美人啼著曙。","dynasty":"南北朝","title":"乌栖曲"}
{"author":"江总","content":"采桑归路河流深，忆昔相期柏树林。奈许新缣伤妾意，无由故剑动君心。","dynasty":"南北朝","title":"怨诗二首其一"}
{"author":"江总","content":"新梅嫩柳未障羞，情去恩移那可留。团扇箧中言不分，纤腰掌上讵胜愁。","dynasty":"南北朝","title":"怨诗二首其二"}
{"author":"江总","content":"七夕天河白露明，八月涛水秋风惊。楼中恒闻哀响曲，塘上复有辛苦行。不解何意悲秋气，直置无秋悲自生。不怨前阶促织鸣，偏愁别路捣衣声。别燕差池自有返，离蝉寂寞讵含情。云聚怀情四望台，月冷相思九重观。欲题芍药诗不成，来采芙蓉花已散。金樽送曲韩娥起，玉柱调弦楚妃叹。翠眉结恨不复开，宝鬓迎秋度前乱。湘妃拭泪洒贞筠，筴药浣衣何处人。步步香飞金薄履，盈盈扇掩珊瑚唇。已言采桑期陌上，复能解佩就江滨。竞入华堂要花枕，争开羽帐奉华茵。不惜独眠前下钓，欲许便作后来薪。后来瞑瞑同玉床，可怜颜色无比方。谁能巧笑特窥井，乍取新声学绕梁。宿处留娇堕黄珥，镜前含笑弄明珰。菤葹摘心心不尽，茱萸折叶叶更芳。已闻能歌洞箫赋，讵是故爱邯郸倡。","dynasty":"南北朝","title":"宛转歌"}
{"author":"江总","content":"行行春径蘼芜绿，织素那复解琴心。乍惬南阶悲绿草，谁堪东陌怨黄金。红颜素月俱三五，夫婿何在今追虏。关山陇月春雪冰，谁见人啼花照户。","dynasty":"南北朝","title":"杂曲三首其一"}
{"author":"江总","content":"殿内一处起金房，并胜馀人白玉堂。珊瑚挂镜临网户，芙蓉作帐照雕梁。房栊宛转垂翠幕，佳丽逶迤隐珠箔。风前花管飏难留，舞处花钿低不落。阳台通梦太非真，洛浦凌波复不新。曲中唯闻张女调，定有同姓可怜人。但愿私情赐斜领，不愿傍人相比并。妾门逢春自可荣，君面未秋何意冷。","dynasty":"南北朝","title":"杂曲三首其二"}
{"author":"江总","content":"泰山言应可转移，新宠不信更参差。合欢锦带鸳鸯鸟，同心绮袖连理枝。皎皎新秋明月开，早露飞萤暗里来。鲸灯落花殊未尽，虬水银箭莫相催。非是神女期河汉，别有仙姬入吹台。未眠解著同心结，欲醉那堪连理杯。后宫不惬茱萸芳，夜夜争开苏合房。宝钗翠鬓还相似，朱唇玉面非一行。新人未语言如涩，新宠无前判不臧。愿奉更衣兰麝气，恐君马到自惊香。","dynasty":"南北朝","title":"杂曲三首其三"}
{"author":"江总","content":"长相思，久离别。征夫去远芳音灭。湘水深，陇头咽。红罗斗帐里，绿绮清弦绝。逶迤百尺楼，愁思三秋结。","dynasty":"南北朝","title":"长相思二首杂言其一"}
{"author":"江总","content":"长相思，久别离。春风送燕入檐窥，暗开脂粉弄花枝。红楼千愁色，玉箸两行垂。心心不相照，望望何由知。","dynasty":"南北朝","title":"长相思二首杂言其二"}
{"author":"江总","content":"长相思。久离别。征夫去远芳音灭。湘水深。陇头咽。红罗斗帐里。绿绮清弦绝。逶迤百尺楼。愁思三秋结。","dynasty":"隋代","title":"长相思·长相思"}
{"author":"江总","content":"敬逊三德。厥修六艺。师圣发蒙。尊儒启滞。若括资羽。如金待砺。雅道聿兴。教学无替。","dynasty":"隋代","title":"释奠诗应令"}
{"author":"江总","content":"希代明王。应期圣主。裁成品物。奄有区宇。篇籍芬场。尉书照府。笼猌七十。驱驭三五。","dynasty":"隋代","title":"释奠诗应令"}
{"author":"江总","content":"于赫上嗣。毓德元良。崇贤既辟。驰道飞芳。仪刑震象。问望离方。夏戈秋钥。日就月将。","dynasty":"隋代","title":"释奠诗应令"}
{"author":"江总","content":"肆礼虞庠。弘风阙里。降心下问。劳谦让齿。五方耸听。百辟倾耳。济济耆生。莘莘胄子。","dynasty":"隋代","title":"释奠诗应令"}
{"author":"江总","content":"闲歌有节。合舞惟恭。阶陈罇篚。庭列笙镛。誉宣四学。业阐三雍。森沉灵宇。依稀神纵。","dynasty":"隋代","title":"释奠诗应令"}
{"author":"江总","content":"奠余币久。辰良景暮。黍稷非馨。苹蘩式昨。崇敬台保。昭彰审谕。翠盖移阴。斑轮徐渡。","dynasty":"隋代","title":"释奠诗应令"}
{"author":"江总","content":"年灰迭起。星管环周。春凋树色。日藻川流。雪花迟舞。云叶双抽。雾开金堨。冰销石沟。","dynasty":"隋代","title":"释奠诗应令"}
{"author":"江总","content":"肃仰鸿化。恭闻盛典。人握悬藜。家藏瑚琏。顾惟朽谢。暮识肤浅。恩谬爵浮。心惭貌{忄典}。","dynasty":"隋代","title":"释奠诗应令"}
{"author":"江总","content":"翠渚还銮辂。瑶池命羽觞。千门响云跸。四泽动荣光。玉轴昆池浪。金舟太液张。虹旗照岛屿。凤盖绕林塘。野静重阴阔。淮秋水气凉。雾开楼阙近。日逈烟波长。洛宴谅斯在。镐饮讵能方。朽劣叨荣遇。簪笏奉周行。","dynasty":"隋代","title":"秋日侍宴娄苑湖应诏诗"}
{"author":"江总","content":"诘晓三春暮。新雨百花朝。星宫移渡{罒/干}。天驷动行镳。斾转苍龙阙。尘飞饮马桥。翠观迎斜照。丹楼望落潮。鸟声云里出。树影浪中摇。歌吟奉天咏。未必待闻韶。","dynasty":"隋代","title":"侍宴玄武观诗"}
{"author":"江总","content":"肃城通甲观。承华启画堂。北宫降恩赏。西园度羽觞。殊私奉玉裕。终宴在金房。庭晖连树彩。檐影接云光。仙如伊水驾。乐似洞庭张。弹丝命琴瑟。吹竹动笙簧。庸疎滥应阮。衰朽恧连章。","dynasty":"隋代","title":"宴乐修堂应令诗"}
{"author":"江总","content":"上巳娱春禊。芳辰喜月离。北宫命箫鼓。南馆列旌麾。绣柱擎飞阁。雕轩傍曲池。醉鱼沉远岫。浮枣漾清漪。落花悬度影。飞丝不碍枝。树动丹楼出。山斜翠磴危。礼周羽爵遍。乐阕光阴移。","dynasty":"隋代","title":"三日侍宴宣猷堂曲水诗"}
{"author":"江总","content":"灵沼萧条望。游人意绪多。终南云影落。渭北雨声过。蝉噪金堤柳。鹭饮石鲸波。珠来照似月。织处写成河。此时临水叹。非复采莲歌。","dynasty":"隋代","title":"秋日游昆明池诗"}
{"author":"江总","content":"秋城韵晚笛。危榭引清风。远气疑埋剑。惊禽似避弓。海树一边出。山云四面通。野火初烟细。新月半轮空。塞外离羣客。颜鬓早如蓬。徒怀建邺水。复想洛阳宫。不及孤飞鴈。独在上林中。","dynasty":"隋代","title":"秋日登广州城南楼诗"}
{"author":"江总","content":"贾谊登朝日。终军对奏年。校文升广内。抚剑入崇贤。奇才殊艳逸。将别更留连。驱车命铙管。拱坐面林泉。池寒稍下鴈。木落久无蝉。露侵山扉月。霜开石路烟。高谈无与慰。迟尔报华篇。","dynasty":"隋代","title":"赠洗马袁朗别诗"}
{"author":"江总","content":"我行五岭表。辞乡二十年。闻莺欲动咏。披雾即依然。畴昔同寮宷。今随年代改。借问藏书处。唯君故人在。故人名宦高。霜简肃权豪。谁知怀九叹。徒然泣二毛。步出东郊望。心游江海上。遇物便今古。何为不惆怅。初晴原野开。宿雨润条枚。丛花曙从发。一鸟雾中来。淹留兰蕙苑。吟啸芳菲晚。忘怀静躁间。自觉风尘远。白社聊可依。青山乍采薇。钟牙乃得性。语默岂同归。","dynasty":"隋代","title":"诒孔中丞奂诗"}
{"author":"江总","content":"輶轩通八表。旌节骛三秦。听歌酬敏对。继好伫行人。贺生思沉郁。萧弟学纷纶。共有笔端誉。皆为席上珍。离羣徒悄悄。征旅日駪駪。黄河分太史。一曲悲千里。海内平生亲。中朝流寓士。痛哉悯梁祚。于焉三十祀。钟仪絷不归。盛宪悲何已。陇头心断绝。尔为参生死。回首望长安。犹如蜀道难。函关分地轴。华岳接天坛。行旜方境逝。去棹舣江干。芦花霜外白。枫叶水前丹。翔鸥方怯冻。落鴈不胜弹。辉辉盛王道。时务婴疲老。九流倦耳目。十年变怀抱。何以敦歧路。凄然缀辞藻。江南有桂枝。塞北无萱草。斗酒未为别。垂堂深自保。","dynasty":"隋代","title":"赠贺左丞萧舍人诗"}
{"author":"褚载","content":"泻雾倾烟撼撼雷，满山风雨助喧豗.争知不是青天阙，扑下银河一半来。","dynasty":"唐代","title":"瀑布"}
{"author":"褚载","content":"欲洗霜翎下涧边，却嫌菱刺污香泉。沙鸥浦雁应惊讶，一举扶摇直上天。","dynasty":"唐代","title":"鹤"}
{"author":"褚载","content":"嶙峋一片溪中石，恰称幽人弹素琴。浪浸多年苔色在，洗来今日碏痕深。磨看粹色何殊玉，敲有奇声直异金。不是不堪为器用，都缘良匠未留心。","dynasty":"唐代","title":"移石"}
{"author":"褚载","content":"相逢多是醉醺然，应有囊中子母钱。（下见《海录碎事》）有兴欲沽红曲酒，无人同上翠旌楼。星斗离披烟霭收，玉蟾蜍耀海东头。（《月诗》）鹿胎冠子水晶簪，长啸欹眠紫桂阴。（《送道士》）躞蹀马摇金络脑，婵娟人坠玉搔头。狂歌放饮浑成性，知道逍遥出俗笼。除却洛阳才子后，更谁封恨吊怀沙。莲浦浪澄堪倚钓，柳堤风暖好垂鞭。上马等闲销白日，出门轻薄倚黄金。（《少年行》）净名方丈虽然病，曼倩年涯未有多。","dynasty":"唐代","title":"句"}
{"author":"褚载","content":"晓鼓鼕鼕星汉微，佩金鸣玉斗光辉。出门各自争岐路，至老何人免是非。大道不应由曲取，浮生还要略知机。故园华表高高在，可得不如丁令威。","dynasty":"唐代","title":"晓感"}
{"author":"褚载","content":"磷𥒘一片溪中石，恰称幽人弹素琴。浪侵多年苔色在，洗来今日碏痕深。磨看粹色何殊玉，敲有奇声直异金。不是不堪为器用，都缘良匠未留心。","dynasty":"唐代","title":"移石"}
{"author":"褚载","content":"郏鄏城高门倚天，九重踪迹尚依然。须知道德无关锁，一闭乾坤一万年。","dynasty":"唐代","title":"定鼎门"}
{"author":"褚载","content":"锦翼花冠安在哉，雄飞雌伏尽尘埃。一双童子应惆怅，不见真人更猎来。","dynasty":"唐代","title":"陈仓驿"}
{"author":"褚载","content":"市西楼店金千秤，渭北田园粟万钟。儿被杀伤妻被虏，一身随驾到三峰。","dynasty":"唐代","title":"吊秦叟"}
{"author":"褚载","content":"西风昨夜坠红兰，一宿邮亭事万般。无地可耕归不得，有恩堪报死何难。流年怕老看将老，百计求安未得安。一卷新书满怀泪，频来门馆诉饥寒。","dynasty":"唐代","title":"投节度邢公"}
{"author":"褚载","content":"一枝仙桂两回春。始觉文章可致身。已把色丝要上第，又将彩笔冠群伦。龙泉再淬方知利，火浣重烧转更新。今日街头看御榜，大能荣耀苦心人。","dynasty":"唐代","title":"贺赵观文重试及第"}
{"author":"褚载","content":"簪星曳月下蓬壶，曾见东皋种白榆。六甲威灵藏瑞检，五龙雷电绕霜都。惟教鹤探丹丘信，不使人窥太乙炉。闻说葛陂风浪恶，许骑青鹿从行无。","dynasty":"唐代","title":"赠道士"}
{"author":"褚载","content":"贪路贪名须早发，枕前无计暂裴回。才闻鸡唱呼童起，已有铃声过驿来。衣湿乍惊沾雾露，马行仍未见尘埃。朝朝陌上侵星去，待得酬身了便回。","dynasty":"唐代","title":"晓发"}
{"author":"褚载","content":"晓鼓冬冬星汉微，佩金鸣玉斗光辉。出门各自争岐路，至老何人免是非。大道不应由曲取，浮生还要略知机。故园华表高高在，可得不如丁令威。","dynasty":"唐代","title":"晓感"}
{"author":"褚载","content":"芳草铺香晚岸晴，岸头含醉去来行。僧归岳外残钟寺，日下江边调角城。入浙孤帆知楚信，过淮疏雨带潮声。如今未免风尘役，宁敢匆匆便濯缨。","dynasty":"唐代","title":"南徐晚望"}
{"author":"龚立海","content":"十载高台傍定王，秋空一雁又南翔。惭无楚典蓃鸡次，喜有神风借马当。久别山疑逢旧友，惯游人似未离乡。不知都慰当年柳，故垒萧萧剩几行。","dynasty":"清代","title":"重赴宜章"}
{"author":"范立","content":"青旄绛节拂瑶空，羽士西归太乙宫。鬼母畏逢飞剑术，龙公分送渡江风。仙瓢酒熟醒还醉，神鼎丹成老复童。别后有诗凭鹤寄，九峰只在五云东。","dynasty":"明代","title":"送蒋道士还太乙宫"}
{"author":"方以智","content":"花似雪，东风夜扫苏堤月。苏堤月，香销南国，几回圆缺？钱塘江山潮声歇，江边杨柳谁攀折？谁攀折，西陵渡口，古今离别。","dynasty":"宋代","tags":"婉约，写景，感慨","title":"忆秦娥·花似雪"}
{"author":"方以智","content":"同伴都分毛，麻鞋独入林。一年五变姓，十字九椎心。听惯干戈信，愁因风雨深。死生容易事，所痛为知音！","dynasty":"清代","title":"独往"}
{"author":"方以智","content":"三峡巴江似直流，叠溪屏障几曾收。冰绡翦破裁云幔，银汉倾斜作玉沟。画角鼓声催急雨，阳关笛曲送深秋。谁将折笔图成后，可挂松风最上楼。","dynasty":"明代","title":"三叠泉"}
{"author":"方以智","content":"漫云嚼齿枕戈眠，胜过祥兴已四年。占历自知当赤伏，骑箕先此告苍天。奔归灵武非无策，独守荥阳亦宿缘。莫以人间论成败，虞山一字比燕然。","dynasty":"明代","title":"恭和瞿年伯临难诗即以奉挽"}
{"author":"方以智","content":"花如雪，东风夜扫苏堤月。苏堤月，香销南国，几回圆缺。钱塘江上潮声歇，江边杨柳谁攀折。谁攀折，西陵渡口，古今离别。","dynasty":"明代","title":"忆秦娥"}
{"author":"边贡","content":"共骇群龙水上游，不知原是木兰舟。云旗猎猎翻青汉，雷鼓嘈嘈殷碧流。屈子冤魂终古在，楚乡遗俗至今留。江亭暇日堪高会，醉讽离骚不解愁。","dynasty":"明代","tags":"端午节，竞渡，风俗，怀人","title":"午日观竞渡"}
{"author":"边贡","content":"汉江明月照归人，万里秋风一叶身。休把客衣轻浣濯，此中犹有帝京尘。","dynasty":"明代","tags":"古诗三百首，送别，友情","title":"重赠吴国宾"}
{"author":"边贡","content":"月宫清冷桂团团，岁岁花开只自攀。共在人间说天上，不知天上忆人间。","dynasty":"明代","title":"嫦娥"}
{"author":"边贡","content":"意气凭凌一当百，关西儒生五陵客。少年学书复学剑，老大蹉跎双鬓白。门下诸生半赐麻，闺中小妇犹炊麦。布衣东来谒天子，春日醉卧长安陌。陌头花絮夕纷纷，琼阁如天隔紫云。浩歌翩然却归去，眼底谁是平原君。","dynasty":"明代","title":"赠尚子"}
{"author":"边贡","content":"忆在先朝日，曾沾侍从恩。鸾舆归寂寞，凤质俨生存。夕日昏阡树，春风长涧蘩。祠官如可乞，长奉泰陵园。","dynasty":"明代","title":"望陵（二首）"}
{"author":"边贡","content":"放马野田草，路回登古原。鸡鸣桑下屋，牛卧雨中村。薄日浮山影，长桥下水痕。煌煌中使出，束帛向陵园。","dynasty":"明代","title":"沙河"}
{"author":"边贡","content":"济水朝京甸，燕关镇海流。九重迎圣母，千里会诸侯。日月开黄道，河山列素秋。礼文同扈跸，元不为宸游。","dynasty":"明代","title":"承闻诏迎圣母太妃还宫（二首）"}
{"author":"边贡","content":"驱马别君处，秋阴富暮生。林柯无静叶，江雁有归声。绿水阊门道，青山建业城。未能同理楫，延伫独含情。","dynasty":"明代","title":"送都玄敬（二首）"}
{"author":"边贡","content":"满酌岂辞醉，未行先忆君。山城稀见菊，关树不开云。地入河源渺，天连塞日曛。那堪北来雁，偏向别时闻。","dynasty":"明代","title":"次韵留别张西盘大参"}
{"author":"边贡","content":"此日秋风起，移舟向浦烟。客心随地远，人语隔花传。古寺疏林外，孤亭落照前。十年尘土梦，回首一茫然。","dynasty":"明代","title":"泛湖"}
{"author":"边贡","content":"海峤烟霞满，登临爱积阴。绿苔穿岭滑，黄叶缀岩深。宛宛鹿麋径，泠泠泉涧音。高人或住此，精舍杳难寻。","dynasty":"明代","title":"后三日登龙洞山二首其一"}
{"author":"边贡","content":"寺古犹存佛，山深少见僧。迟徊意不极，去住感偏增。树隐青林店，龛明白石灯。峭峰吾欲上，未有鹤堪乘。","dynasty":"明代","title":"后三日登龙洞山二首其二"}
{"author":"边贡","content":"却访故人处，遥来公主园。湿云蒸锦树，鸣雨过华轩。槛近浮鸥接，庭深乳雀喧。将求卜居意，相对已忘言。","dynasty":"明代","title":"宋驸马园亭访东石谈子遇雨"}
{"author":"边贡","content":"君乘别驾车，南征千里馀。予为燕市客，岁杪意何如。日隐川原暮，江涵云水虚。新春见回雁，知有秣陵书。","dynasty":"明代","title":"赠周文都"}
{"author":"边贡","content":"山人归薜萝，迢递两年过。道远情无那，秋来兴若何。隰霜收早稻，江日曝寒蓑。不见云中鹄，空传招隐歌。","dynasty":"明代","title":"寄华山人"}
{"author":"边贡","content":"饮马长城窟，西风陇水鸣。旌旗连朔气，笳吹咽边声。鹿塞秋霜白，龙沙汉月明。共嗟班定远，身是一书生。","dynasty":"明代","title":"赠何子元二首其一"}
{"author":"边贡","content":"万里穷边使，三秋出井陉。金鞍装宝络，斑管代青萍。吏识终军貌，人瞻博望星。归来市骏马，持节报明廷。","dynasty":"明代","title":"赠何子元二首其二"}
{"author":"边贡","content":"行子到京舍，故人消息传。钓鱼吹台下，筑室黄河边。插架馀千帙，倾囊有一钱。古来贤达者，往往在林泉。","dynasty":"明代","title":"行子"}
{"author":"边贡","content":"寂寂荒园午，庭虚不下帘。墨池经雨润，厨火隔宵熸。壁溜侵湘簟，窗风动越缣。灌花亲汲水，童子睡初甜。","dynasty":"明代","title":"彦卿垂示省署述怀之作次韵奉荅其一"}
{"author":"边贡","content":"官閒仍地僻，宾从少经过。睡起看山立，诗成对竹哦。小塘云影乱，深树鸟声多。坐数秋期近，双星欲渡河。","dynasty":"明代","title":"彦卿垂示省署述怀之作次韵奉荅其二"}
{"author":"边贡","content":"却过双泉寺，因怀马舍人。托交空有日，为别动经旬。古泽蓼花乱，高原禾黍新。秋风吹独马，望尔一伤神。","dynasty":"明代","title":"过双泉寺马文明别业怀寄"}
{"author":"边贡","content":"珂马长安道，趋陪几见秋。那知迁转地，翻动别离愁。光禄诗名远，容台礼数优。空山中夕梦，长绕凤凰楼。","dynasty":"明代","title":"山中怀白岩二首其一"}
{"author":"边贡","content":"昔奉山陵使，曾同虞殡吟。鳌翻沧海变，龙去鼎湖深。紫极瞻云地，清霄望月心。苍苍松柏里，怀往益沾襟。","dynasty":"明代","title":"山中怀白岩二首其二"}
{"author":"边贡","content":"孺子南州彦，词华早擅场。共怜廷尉府，秪益簿书忙。宝縼愁鹦鹉，盐车困骕骦。何时一艇去，与尔泛沧浪。","dynasty":"明代","title":"怀昌谷大理二首其一"}
{"author":"边贡","content":"斋房隐薜萝，野外少人过。向月复谁语，看山空自歌。城孤戍火乱，地迥北风多。惆怅离居夕，相思奈尔何。","dynasty":"明代","title":"怀昌谷大理二首其二"}
{"author":"边贡","content":"赋客贪岩壑，登临思渺然。出城看落日，驱马入秋烟。藓缀陵门棨，蘋香寝庙笾。别来曾见说，重补华山篇。","dynasty":"明代","title":"白岩将赴北山供祀奉呈"}
{"author":"边贡","content":"有客骑骢马，徘徊恋友生。虚烦过茅屋，实已隔山城。野僻蓬蒿满，园荒蟋蟀鸣。空村中夕梦，相忆倍含情。","dynasty":"明代","title":"张侍御过访不值谢荅"}
{"author":"边贡","content":"樽酒故相约，燕游翻不同。亭深寒雪在，桥断夕烟通。白日行歌里，青山别恨中。夜阑车马寂，愁听竹林风。","dynasty":"明代","title":"雪后尹亭小集有怀张侍御仲齐"}
{"author":"边贡","content":"忆共尚书饮，兰舟漾渚风。芙蓉开月下，箫管入云中。鹤唳烟沙远，萤流水閤通。重来值摇落，无复往时同。","dynasty":"明代","title":"尹亭夜集其一"}
{"author":"边贡","content":"晃晃水上月，棱棱沙际风。寒星动木杪，远火露烟中。城郭千峰对，园林一水通。兴移还野酌，留赏夜深同。","dynasty":"明代","title":"尹亭夜集其二"}
{"author":"边贡","content":"感时愁不极，出野兴仍高。墟野当红药，园林过碧桃。水行沙路软，云卧石床牢。更喜山翁朴，忘形对尔曹。","dynasty":"明代","title":"将赴灵岩午憩黄山店示同游诸子"}
{"author":"边贡","content":"路转黄山店，人逢霍茂才。传呼寺僧出，五马欲东来。野水村村响，岩芳树树开。浪游双屐齿，沾湿破苍苔。","dynasty":"明代","title":"出黄山村遇霍子闻郡守章柳庵将至灵岩喜而有作"}
{"author":"边贡","content":"落日过张夏，黄昏投靳庄。岭牛将犊下，沙鹤避人翔。石径盘青霭，柴门闭绿杨。同游忽不见，孤眺转苍茫。","dynasty":"明代","title":"由张夏村赴靳庄望同游诸子"}
{"author":"边贡","content":"野馆千峰对，登临日载阳。山川气纡郁，天地色凄凉。未卜三秋稼，先传二月蝗。古村兵燹后，摇落见空墙。","dynasty":"明代","title":"靳庄山馆即事次张侍御仲齐韵"}
{"author":"边贡","content":"福地灵山表，来游春已深。情知百里道，虚抱十年心。野树犹含色，鸣禽欲变音。花宫瞻望处，烟雾绕青岑。","dynasty":"明代","title":"出靳村望灵岩寺"}
{"author":"边贡","content":"树杪游云白，风前落絮轻。行蜗上壁篆，斗雀堕檐楹。客驾聊言息，仙踪不可明。怀人望东麓，逦逦曙烟横。","dynasty":"明代","title":"迟贤亭有怀白泉王子诏盖与余同游泰山而余先王子归也"}
{"author":"边贡","content":"我济富山水，人称名士乡。两生俱俊杰，吾道岂荒凉。紫禁烟花地，青云翰墨场。应须得高步，书札报沧浪。","dynasty":"明代","title":"春日卧病寄刘子希尹王子孟宣其一"}
{"author":"边贡","content":"老病东山客，青春意䬃然。祗因愁不去，翻与醉相牵。草檄怀公干，登楼忆仲宣。几时莲叶里，重放北湖船。","dynasty":"明代","title":"春日卧病寄刘子希尹王子孟宣其二"}
{"author":"边贡","content":"客子复迎客，黄昏行古林。短墙登吠犬，列火动栖禽。对雪三年梦，维舟半夜心。他时重相见，佳话比山阴。","dynasty":"明代","title":"段村候成之佥宪"}
{"author":"边贡","content":"忆尔曾金马，予官亦𤨏闱。惊风一以振，落羽遂分飞。东郡身仍屈，西河信每稀。传经与抗疏，心事两相违。","dynasty":"明代","title":"柬河内使粹夫"}
{"author":"边贡","content":"卧榻便幽赏，虚廊接瞑移。树云低绕栋，阶雨下通池。病间琴相得，心劳砚独知。商歌激流楚，惆怅北山期。","dynasty":"明代","title":"移榻"}
{"author":"边贡","content":"览镜叹华发，出门乡路遥。客装侵暮雨，归楫渡春潮。草绿河阴细，莺啼苑外娇。荷锄行采药，还似赤城樵。","dynasty":"明代","title":"赠萧医士"}
{"author":"边贡","content":"江东有狂士，结屋本深山。为客风尘外，驰声梁楚间。才聆扪虱语，忽作钓鳌还。予亦悠悠者，相逢愧尔閒。","dynasty":"明代","title":"赠方山郑子二首其一"}
{"author":"边贡","content":"好酒耻儒素，谈兵靖塞尘。深怜宋中客，宛似晋时人。到处不谐俗，一生长任真。因君感交态，多少白头新。","dynasty":"明代","title":"赠方山郑子二首其二"}
{"author":"边贡","content":"巩洛移官日，荆襄过里年。郡符分旧虎，江树听新蝉。河内人虚借，关东政久传。行经五柳宅，一为吊先贤。","dynasty":"明代","title":"赠伍文定太守移吉安"}
{"author":"边贡","content":"上日冥冥雨，中宵且未休。薄游双剑在，羁宦一身留。养鹤怜初志，屠龙悔壮谋。著书聊假日，元不坐穷愁。","dynasty":"明代","title":"元旦"}
{"author":"边贡","content":"吾爱管明府，理民如昔贤。静看申浦月，清饮慧山泉。惠化表三异，和声流五弦。春风阻携手，相忆思悠然。","dynasty":"明代","title":"寄无锡管尹"}
{"author":"边贡","content":"开閤俯江城，怀人独系情。碧云空旧色，黄鸟又新声。剑在终相合，舟閒且自横。凤凰台上月，孤负一春晴。","dynasty":"明代","title":"荅松月伍中丞见寄"}
{"author":"边贡","content":"未暖金陵席，还趋玉陛行。汉仪欣再睹，虞秩愧惟清。雨雪江南曲，关山岁暮程。临分约归候，春服早须成。","dynasty":"明代","title":"舟泊清江有怀交游诸公二首其一"}
{"author":"边贡","content":"日射江流紫，烟沙冻欲开。臈从梅蕊破，春傍雪涛回。北斗瞻星入，东风应律催。鹓鸾隔朝省，不共上元杯。","dynasty":"明代","title":"舟泊清江有怀交游诸公二首其二"}
{"author":"边贡","content":"有美中台彦，闻名自国都。岂知多难日，识面在江湖。地入王畿远，星分客棹孤。霜威倘可借，一为保前途。","dynasty":"明代","title":"柬朱柱史子宜"}
{"author":"边贡","content":"寂寂槐厅晚，端居感岁时。雪消山色在，寒退井痕知。白战怀苏老，清斋伴子期。坐来情转逸，华月照方池。","dynasty":"明代","title":"斋居同月岩夜坐"}
{"author":"边贡","content":"上疏天门北，驱车海峤东。去留真自得，心迹许谁同。诗入杜陵室，官追桓典风。寿筵家庆好，花对白头翁。","dynasty":"明代","title":"贺承庵侍史省亲还绩溪"}
{"author":"边贡","content":"真拟湖边会，言从汶上过。岁时鸣鸟变，岐路转蓬多。树色连东岳，川流汇北河。相思阻欢觏，瞻望恨如何。","dynasty":"明代","title":"汶上寄王工部舜夫二首其一"}
{"author":"边贡","content":"幸不逢颜色，真愁吐肺肝。祗因哭子瘦，岂是别家难。雨麦虚看秀，风梅实抱酸。病怀兼逆旅，谁与一盘桓。","dynasty":"明代","title":"汶上寄王工部舜夫二首其二"}
{"author":"边贡","content":"一别梁园雨，五看秋草疏。君为乌府客，我向白门居。发短风尘里，心长老病馀。江流日东下，何处觅双鱼。","dynasty":"明代","title":"寄陈石峰中丞"}
{"author":"边贡","content":"驾言江口出，却至水西还。远道空回首，重门欲上关。断云低白雁，斜日近青山。欲采瑶华赠，仙舟不可攀。","dynasty":"明代","title":"出郭将访希准郡伯惧暮而返却寄"}
{"author":"边贡","content":"籍籍胡安庆，新声满旧都。讵知金马客，翻领玉麟符。退食还经史，登楼即画图。昔贤忧乐地，元只在江湖。","dynasty":"明代","title":"和荅胡可泉郡伯"}
{"author":"边贡","content":"未觌溪翁面，中宵梦已先。关山非逆旅，舟楫是登仙。雁语惊霜别，莺啼候谷迁。烟波夕渺渺，留恨满江田。","dynasty":"明代","title":"溪翁"}
{"author":"边贡","content":"好武将军独，能文更爱君。异勋江左策，名阀陇西闻。散帙临秋水，投壶过夕曛。长怀醉别处，箫吹遏溪云。","dynasty":"明代","title":"赠李都阃"}
{"author":"边贡","content":"菊蕊南山屐，荷华北渚船。胜逢无节序，佳句有云烟。列郡讴歌里，沧溟览眺前。故乡谁地主，回首忆当年。","dynasty":"明代","title":"奉荅王载卿方伯"}
{"author":"边贡","content":"欲逃中夏暑，暂上上江船。夜卧对松月，晓行披水烟。佳期渺天末，良觏阻尊前。相问各华发，遥悲青镜年。","dynasty":"明代","title":"写怀"}
{"author":"边贡","content":"宾堂瞰水浒，沙柳系行船。袅袅绿萝月，冥冥芳浦烟。乡关百里外，世事一尊前。记取相逢地，清河旅食年。","dynasty":"明代","title":"再赠载卿"}
{"author":"边贡","content":"蜀郡留工部，任城卧谪仙。古人多逆旅，地主几称贤。岁月青尊里，乡关白雁前。知章与严武，君不愧当年。","dynasty":"明代","title":"戏赠张守公荐"}
{"author":"边贡","content":"近闻临驻处，陌上草萋萋。碧水春风外，青山晚月西。君车建高节，旅舸系平堤。岂料漳河饮，同闻络纬啼。","dynasty":"明代","title":"近闻石翟子驻节河口喜而有赠二首其一"}
{"author":"边贡","content":"栖棘诚堪惜，崇迁且汴台。不因盘错试，谁辨镆铘才。赤日昭天鉴，黄河殷地雷。凌秋泛槎去，知向斗边回。","dynasty":"明代","title":"近闻石翟子驻节河口喜而有赠二首其二"}
{"author":"边贡","content":"见说君家圃，新开夜合花。暝云含洞石，炎雨净溪沙。想像王郎剑，迟徊汉使槎。一尊虚旧约，惆怅坐昏鸦。","dynasty":"明代","title":"柬王美卿万户"}
{"author":"边贡","content":"雨过双松午，云阴覆閤长。柳蜩迎日嘒，芹燕落泥香。碧水通官舍，青山接故乡。怀人不可见，归思转苍茫。","dynasty":"明代","title":"旅寓清源有怀故乡亲友"}
{"author":"边贡","content":"施药漳河口，高龄鬓未华。地疑京兆市，人即宋清家。石壁垂金草，丹炉起玉花。愿传玄牝诀，交臂入青霞。","dynasty":"明代","title":"赠宋医"}
{"author":"边贡","content":"尔本游扬侣，吾惭程氏门。遥怜雪盈尺，何似雨翻盆。久病抛书卷，长斋闭酒尊。草堂霞色晚，好过一相论。","dynasty":"明代","title":"雨中卧病谷来许以诗来问荅之"}
{"author":"边贡","content":"九日逢知己，开尊傍水涯。壮怀馀白首，幽赏有黄花。日隐郊台暮，云连浦树斜。未须论去住，乘兴即为家。","dynasty":"明代","title":"重阳冷二守过访留酌"}
{"author":"边贡","content":"避暑将军府，青青竹满园。坐看台上月，吟忆水西轩。萤火流烟度，蚊雷接暮喧。美人漳浦卧，何日奉清言。","dynasty":"明代","title":"徐园夜坐有怀"}
{"author":"边贡","content":"开府驰声旧，辕门授钺频。日华承盖转，江色映袍新。去作郧山雨，来经蜀道春。军中人尽说，筹策妙如神。","dynasty":"明代","title":"赠环峰王总戎西征"}
{"author":"边贡","content":"我抱文园渴，君淹曲阜城。中年俱抱屈，异地各悬情。永夜孤蟾色，新秋旅雁声。况闻吴楚变，汉帝且南征。","dynasty":"明代","title":"荅罗兖州"}
{"author":"边贡","content":"不见胡文甫，七回明月圆。家林且如此，宦海益堪怜。碧柳秦台马，红蕖济水船。往来馀百里，同醉是何年。","dynasty":"明代","title":"寄胡文甫"}
{"author":"边贡","content":"栖迟仍旧国，愁病且端阳。白发能相妒，清尊漫自香。壁虚悬艾好，溪迥入舟妨。苦忆青骢客，盈盈水一方。","dynasty":"明代","title":"午日卧病有怀张王二子"}
{"author":"边贡","content":"我正雪中卧，君从天上还。节高元自苦，才大可能閒。淅沥听疏竹，苍茫对远山。夜深拚一醉，休当剡溪湾。","dynasty":"明代","title":"赠郑少尹"}
{"author":"边贡","content":"籍籍刘京兆，还家尚黑头。无心恋簪组，有子绍箕裘。月夜楼中坐，花时郭外游。不堪相访地，醒眼话离愁。","dynasty":"明代","title":"赠刘希容"}
{"author":"边贡","content":"世弃君平久，狂疏老更添。绝人吾岂好，嗜酒子应嫌。荷叶翠出水，榴花红入帘。晚当西牖坐，山日映书签。","dynasty":"明代","title":"怀王生"}
{"author":"边贡","content":"坡陀古堤上，往来伤独游。相违岂在远，一见已无由。水宿厌栖泊，暮行多懔忧。琼枝不可即，肠断卫川流。","dynasty":"明代","title":"夜访德宣不值"}
{"author":"边贡","content":"城东徐孺子，不见已三年。鸿雁几时至，音书谁与传。钓鱼寒涧曲，注易古林边。遥想府中榻，常因高士悬。","dynasty":"明代","title":"寄徐进甫"}
{"author":"边贡","content":"两年京郭居，空望故人书。五月梁园道，来乘长史车。川流赴海急，隰日漾沙虚。欲访渔樵径，蓬蒿不可除。","dynasty":"明代","title":"过汴呈献吉"}
{"author":"边贡","content":"对岸武昌郭，清宵回望频。离心系舟远，旅梦涉江新。积水明疑昼，浮烟霭似春。楼空黄鹤杳，延伫独劳神。","dynasty":"明代","title":"夜泊汉阳却望武昌有怀矩庵"}
{"author":"边贡","content":"尔能耽野趣，吾亦爱村居。白屋情偏好，苍山画不如。桑麻通雪径，鸡犬接烟墟。岁晚青藜在，相过且校书。","dynasty":"明代","title":"白泉王子居山相近"}
{"author":"边贡","content":"少日同门客，山居晚共依。孤村一相访，深树鸟声稀。面水心逾静，班荆愿不违。苍苍平野际，还望瞑烟归。","dynasty":"明代","title":"同王白泉步过北村访孙胡二子"}
{"author":"边贡","content":"谷生怜我独，相访到山家。碧水孤村抱，垂杨一径斜。野人共白酒，稚子饭胡麻。坐爱残阳里，庭槐吐细花。","dynasty":"明代","title":"谷子访予别业"}
{"author":"边贡","content":"北郭雨冥冥，东山云雾青。三屏不我对，九柳自吾亭。短发嗟同病，长歌笑独醒。临溪抚身世，百载一浮萍。","dynasty":"明代","title":"怀三屏子"}
{"author":"边贡","content":"才高怜晚达，十载尚为郎。书买黄金尽，愁生白发长。夏曹分武库，秋殿别文昌。木脱霜皋冷，何人共采芳。","dynasty":"明代","title":"送都玄敬二首其一"}
{"author":"边贡","content":"驱马别君处，秋阴当暮生。林柯无静叶，江雁有归声。绿水阊门道，青山建业城。未能同理楫，延伫独含情。","dynasty":"明代","title":"送都玄敬二首其二"}
{"author":"边贡","content":"世业机云后，声光慱望前。使星连禹服，卿月渺吴天。岸迥山回枕，泥香燕拂船。壮游应不负，随处有诗篇。","dynasty":"明代","title":"送陆子引"}
{"author":"边贡","content":"象阙指龙洲，天南海北头。岛夷随使节，山鬼避行舟。墓采秋蘋奠，乡看昼锦游。归期定何日，瑶草思悠悠。","dynasty":"明代","title":"送唐仁夫"}
{"author":"边贡","content":"楼敞壁灯悬，归心夜不眠。袖中怀楚玉，江口泛吴船。兴寄风人外，名收国士前。秋来消息好，知向鹿鸣传。","dynasty":"明代","title":"送施克和"}
{"author":"边贡","content":"双马饮溪流，溪边雨乍收。方趋棘围战，不比竹林游。礼学传三世，家声动九州。太行山上月，几日桂花秋。","dynasty":"明代","title":"送刘氏叔侄赴举"}
{"author":"边贡","content":"迢递延陵路，新乘使者车。国风收外史，庙号布中书。海色宵征里，薇花午梦馀。相逢杭吏部，归楫问何如。","dynasty":"明代","title":"送徐德章兼寄杭世卿吏部"}
{"author":"边贡","content":"入仕得亲欢，舟行且问安。青山越州路，黄绶汉时官。暑服裁江练，名花荐渚兰。六桥三塔景，公暇几回看。","dynasty":"明代","title":"送范掾尉仁和"}
{"author":"边贡","content":"蓟北才能会，声华早见收。道高传吏部，诗好入随州。别宴当梅雨，官程过麦秋。江湖忧正切，休上望京楼。","dynasty":"明代","title":"送刘博之参政南阳二首其一"}
{"author":"边贡","content":"津桥南渡头，落日片帆收。冠盖新方岳，河山古豫州。树深燕市晚，云冷爵台秋。两地分千里，怀人各倚楼。","dynasty":"明代","title":"送刘博之参政南阳二首其二"}
{"author":"边贡","content":"春水泛桃花，飘飘海上槎。官崇先领郡，亲老一还家。石抱溪云紫，烟含岭树斜。夜深登望处，北斗是京华。","dynasty":"明代","title":"送黄端州"}
{"author":"边贡","content":"津树隐春艭，林花集暮江。天涯归客远，堂上老亲双。捧日心常切，看云梦未降。閒来书谏草，谁与坐山窗。","dynasty":"明代","title":"送王秉衡归省"}
{"author":"边贡","content":"水部移舟楫，临津问所须。离心汉宫柳，幽梦楚垓芜。雁迥云重覆，花寒地一隅。吟诗坐东阁，谁与鉴冰壶。","dynasty":"明代","title":"送曹元孝监河之徐州二首其一"}
{"author":"边贡","content":"石閤延春望，洪舠送酒须。断蛇荒泽徙，戏马旧台芜。碧树通江徼，苍烟接海隅。三山不可见，休更问蓬壶。","dynasty":"明代","title":"送曹元孝监河之徐州二首其二"}
{"author":"边贡","content":"相寻空缱绻，相别太斯须。一去青门道，几回生绿芜。文章传海内，消息阻天隅。岁晚登高忆，劳歌缺唾壶。","dynasty":"明代","title":"再寄其子毅之"}
{"author":"边贡","content":"到寺钟初寂，高城夕漏迟。閤云昏冉冉，庭雨冻丝丝。留客灯前席，怀人海上诗。树鸦啼不断，岁杪怨相离。","dynasty":"明代","title":"藏六轩夜别东卿"}
{"author":"边贡","content":"翩翩鸣玉珂，千里渡辽河。尔本诗书客，宁闻铙吹歌。立朝同汲黯，出使比萧何。莫厌貂裘敝，霜风塞上多。","dynasty":"明代","title":"赠周予庚使辽左"}
{"author":"边贡","content":"朔野北风起，沙蓬飞不休。端居念行客，明发动归舟。古堞鸣禽暮，虚堂落木秋。重来不相见，离梦转悠悠。","dynasty":"明代","title":"简别华文光同年"}
{"author":"边贡","content":"早蝉鸣树头，归棹渡江秋。孝子祠重建，徵君传已修。泪痕双苧袖，身世一弓裘。不学龙门客，逢人说远游。","dynasty":"明代","title":"送华文远"}
{"author":"边贡","content":"诗人重出守，万里一朱轓。苦节留三郡，英声振五言。山深夜郎道，花乱武陵源。月下劳相忆，清秋几处猿。","dynasty":"明代","title":"送董汝淳太守之楚雄二首其一"}
{"author":"边贡","content":"井鬼占星地，滇云问路时。岭暄秋瘴湿，江远暮帆迟。竹弩迎津吏，毡裘拜岛夷。课耕还吊古，应到孔明祠。","dynasty":"明代","title":"送董汝淳太守之楚雄二首其二"}
{"author":"边贡","content":"问讯金陵客，南归近有期。马行沾雨慢，蝉响入秋迟。水稻供慈膳，江绡制寿帷。閒居赋成后，曾见几人为。","dynasty":"明代","title":"别顾华玉同年四首其一"}
{"author":"边贡","content":"落日长干渡，西风短棹过。故人归后少，秋草望中多。谢墅荒碑碣，吴宫閟绮罗。趋庭休浣外，临眺意如何。","dynasty":"明代","title":"别顾华玉同年四首其二"}
{"author":"边贡","content":"听雨罢弹棋，苍茫生远思。遥应白门柳，飘荡绿烟丝。旅迹江花笑，归心海燕知。倚酣方恋别，休诵渭城诗。","dynasty":"明代","title":"赵丽卿豸史座留别限韵"}
{"author":"边贡","content":"丞相英灵消未消，绛帷灯火飒寒飙。乾坤浩荡身难寄，道路间关梦且遥。花外子规燕市月，水边精卫浙江潮。祠堂亦有西湖树，不遣南枝向北朝。","dynasty":"明代","title":"谒文山祠"}
{"author":"边贡","content":"苍苍土门口，日出逢樵叟。问尔何事来，山中苦无酒。","dynasty":"明代","title":"上陵道中"}
{"author":"边贡","content":"庭际何所有，有萱复有芋。自闻秋雨声，不种芭蕉树。","dynasty":"明代","title":"西园"}
{"author":"边贡","content":"坐爱清光好，更深不下楼。不因逢闰月，今夜是中秋。","dynasty":"明代","title":"中元见月（甲子岁）"}
{"author":"边贡","content":"江静无飞鸟，亭空有落花。主人何所在，沽酒向渔家。","dynasty":"明代","title":"杂诗"}
{"author":"边贡","content":"金陵今古帝王都，碧石清江一画图。五圣百年虚想像，鸾舆曾到此间无。","dynasty":"明代","title":"迎銮曲（十首）"}
{"author":"边贡","content":"滚滚飞尘千里余，驿途来往日无虚。皇心旦夕怀慈圣，数有中官问起居。","dynasty":"明代","title":"迎銮曲（十首）"}
{"author":"边贡","content":"绿柳阴中显柘黄，路人争说是君王。只为荐新供寝庙，水边终日打鱼忙。","dynasty":"明代","title":"迎銮曲（十首）"}
{"author":"边贡","content":"孝陵千树紫金山，王气葱葱碧汉间。灵殿本无荒草入，扫除霜露始应还。","dynasty":"明代","title":"迎銮曲（十首）"}
{"author":"边贡","content":"官署依乡土，幽求满素心。窗临逸少帖，墙挂宓生琴。种药开春径，看云坐晚林。避名名转出，休爱碧山深。","dynasty":"明代","title":"别顾华玉同年四首其三"}
{"author":"边贡","content":"达人氛垢远，流品自应殊。骏枥分天厩，鸾巢托省梧。葛洪勾漏尹，阮籍步兵厨。未识图南志，相逢说著书。","dynasty":"明代","title":"别顾华玉同年四首其四"}
{"author":"边贡","content":"残溜滴崇檐，离杯雨夜添。儒官归郑老，诗客去高蟾。调发囊琴古，光涵匣剑铦。昔贤身未达，多少在鱼盐。","dynasty":"明代","title":"送秦用中邑博得盐字"}
{"author":"边贡","content":"万里惠州去，旅情应独伤。暮云牛岭暗，秋草雁池荒。古迹怀苏老，清吟和李纲。遥怜蛮聚落，从此识甘棠。","dynasty":"明代","title":"芮令尹之兴宁"}
{"author":"边贡","content":"相逢不忍别，相送思悠悠。风雨一宵话，关山千里愁。暮潮通极浦，寒燕逐行舟。短发年年白，重看是几秋。","dynasty":"明代","title":"赠别三首其一"}
{"author":"边贡","content":"早叶半辞林，晚蟾初罢吟。入秋乡国梦，垂老故人心。道在宁须禄，官清尚有琴。城隅分手处，惆怅水云深。","dynasty":"明代","title":"赠别三首其二"}
{"author":"边贡","content":"独持文字印，遥泛木兰舟。古驿寻京口，寒城过石头。诵声分馆夜，吟思捲帘秋。欲问前朝迹，青山是蒋州。","dynasty":"明代","title":"赠别三首其三"}
{"author":"边贡","content":"宝剑青骢马，秋高出塞行。田公新受律，武子旧传兵。鼓角边云惨，旌旗海日明。穹庐莫南徙，中国有长城。","dynasty":"明代","title":"送孙志同经略居庸二首其一"}
{"author":"边贡","content":"马出燕关道，人如定远侯。眼空沙漠气，心系庙堂忧。绝塞苍烟暮，荒山白草秋。军都城下过，怀古一登楼。","dynasty":"明代","title":"送孙志同经略居庸二首其二"}
{"author":"边贡","content":"关河积雨晴，千里一舟行。庾廪司农计，山川故国情。古碑寻盻子，芳草识聊城。想见登临处，遥心览八瀛。","dynasty":"明代","title":"送朱文表"}
{"author":"边贡","content":"佳气何盘盘，松柏丛林壑。上有大宗祠，棠棣华繁鄂。始自一人身，分此千万络。","dynasty":"明代","title":"盘谷"}
{"author":"边贡","content":"秋江浩浩夕波寒，秋岸离离木叶丹。南北路岐频驻马，古今怀抱几凭阑。平芜日下黄云合，旧国人归白雁残。谢傅东山意无限，别来谁与共盘桓。","dynasty":"明代","title":"送都玄敬二首次韵其一"}
{"author":"边贡","content":"矻矻衔石鸟，愔愔栖月乌。云霄双翼倦，天地此身孤。雪野兼愁远，风杨著泪枯。一杯残腊酒，知到九原无。","dynasty":"明代","title":"仲冬望日先陇述哀"}
{"author":"边贡","content":"岁岁中台使，巡行道十三。要知君历处，风土接交南。","dynasty":"明代","title":"董启之按滇过鄞省母夫人焚黄于父墓作难将寸草心报得三春晖十章赠之其八"}
{"author":"边贡","content":"塞口重关惬素闻，壑烟岚雨镇絪缊。雄吞巨海山形断，秀压中原地脉分。锁钥还须寇丞相，长城不用李将军。倚窗时送东南目，双阙蓬莱五色云。","dynasty":"明代","title":"再至居庸二首其一"}
{"author":"边贡","content":"月出东城光皎然，踏歌归去马翩翩。风尘醉别三秋暮，乡土交情十载前。侠气早闻探虎穴，壮心时为舞龙泉。长安九陌烟花地，无事飘零又一年。","dynasty":"明代","title":"月下赠孙生"}
{"author":"边贡","content":"斩将搴旗处处勋，冠军名姓旧曾闻。班超出塞先投笔，郤縠登坛且好文。海泛直穷蛟蜃窟，山驱深入虎狼群。年来上马披重铠，誓靖风尘报圣君。","dynasty":"明代","title":"赠都督马惟渊"}
{"author":"边贡","content":"落日过张夏，黄昏投靳庄。岭牛将犊下，沙鹤避人翔。石径盘青霭，柴门闭绿杨。同游忽不见，孤眺转苍茫。","dynasty":"明代","title":"由张夏村赴靳庄望同游诸子"}
{"author":"边贡","content":"野色拥归轩，遥遥登古原。田乌啄素雪，山鸟下黄昏。近郭寒收市，荒祠静掩门。吾行有佳赏，思与故人论。","dynasty":"明代","title":"东村暮归经罗侍御墓缅怀知旧恻然兴哀兼呈同志二首其二"}
{"author":"边贡","content":"窈窈山径僻，喧喧徒御归。马逢危石住，灯入古林稀。树密全妨盖，云寒半湿衣。红门知不远，秋角听依微。","dynasty":"明代","title":"下陵二首其二"}
{"author":"边贡","content":"幽寂卧蓬户，凄凉怀旧吟。莺啼非故国，草色乱春心。落日黄云暮，阴风碧海深。嗷嗷北来雁，二月有归音。","dynasty":"明代","title":"幽寂"}
{"author":"边贡","content":"小园开处弟迎兄，兄未归来弟早营。堪入画图传洛社，不须风雨赋彭城。江鸿海雁冥冥色，棣萼荆花宛宛情。一出偶令成白首，始怜身外是虚名。","dynasty":"明代","title":"赋俞大参正斋二宜园次二泉韵"}
{"author":"边贡","content":"孝陵千树紫金山，王气葱葱碧汉间。灵殿本无荒草入，扫除霜露始应还。","dynasty":"明代","title":"迎銮曲（十首）"}
{"author":"边贡","content":"半岩风且急，冲雨下山难。醉后还骑马，狂来不正冠。阴阴南国暝，淰淰暮秋寒。预想茅檐际，迎门稚子欢。","dynasty":"明代","title":"九日登千佛山寺五首其五"}
{"author":"边贡","content":"院台深处绿阴屯，松下棋枰竹下尊。苦忆去年欢赏地，碧天如水月当门。","dynasty":"明代","title":"荅滦江王中丞见怀之作"}
{"author":"边贡","content":"十月郊原草木空，旅怀家难百忧中。长河滚滚荒山渡，落日萧萧大树风。才报捷书收剑外，早闻群盗起关东。孤臣泪血孤儿涕，远道吞声洒未穷。","dynasty":"明代","title":"博望道中"}
{"author":"边贡","content":"幸不逢颜色，真愁吐肺肝。祗因哭子瘦，岂是别家难。雨麦虚看秀，风梅实抱酸。病怀兼逆旅，谁与一盘桓。","dynasty":"明代","title":"汶上寄王工部舜夫二首其二"}
{"author":"边贡","content":"坐爱清光好，更深不下楼。不因逢闰月，今夜是中秋。","dynasty":"明代","title":"中元见月（甲子岁）"}
{"author":"边贡","content":"五更城角弄秋哀，万里江鸿避雪回。可但逢时叹摇落，即从抛印赋归来。情多实恋风前帽，病起虚看雨后台。华发旧人今在几，夜深休负菊花杯。","dynasty":"明代","title":"是夜草堂小集呈坐客"}
{"author":"边贡","content":"闻道霜台使，亲承岳牧恩。山川增气色，草木藉生存。拂暑辞东郡，先秋过楚门。江皋有芳杜，作意待王孙。","dynasty":"明代","title":"送曾世亭兵备赴蜀"}
{"author":"边贡","content":"石磴抱云回，高高积翠开。苍藤昏古殿，碧树隐仙台。钟鼓三天下，风烟万壑来。不知千载后，谁忆此衔杯。","dynasty":"明代","title":"登南明山其一"}
{"author":"边贡","content":"与君曾醉仲宣楼，短句长歌箧里收。清宴偶同吴苑夕，碧云犹似楚江秋。乾坤华发年年改，岐路青山处处幽。君入帝乡归合早，老夫行矣狎浮丘。","dynasty":"明代","title":"送别其二"}
{"author":"边贡","content":"昼锦归来乐事恬，海云西指屋筹添。慈颜倍觉逢春好，寿酒无妨入夜淹。山寺笋舆閒里驾，玉堂花架梦中签。新诗处处称三绝，虚遣王郎美谢瞻。","dynasty":"明代","title":"次王内史留别韵"}
{"author":"边贡","content":"人生重乡邦，歧路苦南北。简书限王程，欲住不可得。","dynasty":"明代","title":"董启之按滇过鄞省母夫人焚黄于父墓作难将寸草心报得三春晖十章赠之其七"}
{"author":"边贡","content":"将军怀母处，堂屋对南山。香断氍毹冷，机空络纬閒。暮花愁里色，春酒梦中颜。一掬长淮泪，随波去不还。","dynasty":"明代","title":"题王臣指挥母挽册"}
{"author":"边贡","content":"驱车度宛洛，归路及春深。杳杳还家梦，悠悠去国心。青山临古渡，白日下丰林。憔悴逢渔父，应为泽畔吟。","dynasty":"明代","title":"送王演之二首其二"}
{"author":"边贡","content":"棘台春静日端居，藻思玄情入太初。茂叔故应留径草，公仪安用拔园蔬。极知台鼎身须到，岂独边关事可书。江口暮潮天际月，试从消长看盈虚。","dynasty":"明代","title":"荅滦江王大理"}
{"author":"边贡","content":"一从明府出岩廊，租吏三年不下乡。日出野田闻雉雊，云移江馆见凫翔。徵迁路入秦京远，抚字名归汉吏良。遗爱古人谁得似，羊公碑与召公棠。","dynasty":"明代","title":"题张桐乡遗爱卷次屠尚书韵"}
{"author":"边贡","content":"塞口重关惬素闻，壑烟岚雨镇絪缊。雄吞巨海山形断，秀压中原地脉分。锁钥还须寇丞相，长城不用李将军。倚窗时送东南目，双阙蓬莱五色云。","dynasty":"明代","title":"再至居庸二首其一"}
{"author":"边贡","content":"虎头突兀鸢肩高，将军将军真古豪。已有精忠贯白日，更看逸气凌青霄。少年带剑方城里，朝猎登山夕临水。结交意气无南北，侠侣游朋来远迩。出门白马骄如龙，飞黄不受徒御砻。心轻项羽匹夫勇，身许萧何万世功。平生好诗有诗癖，时向江边寻古迹。谁论北海孔文举，未数东山谢安石。帐底高眠强敌愁，共说将军无与俦。淮阴壮士富才略，会稽老子多阴谋。中年华发忽成素，叹息流光近迟暮。辟谷真成陆地仙，学易上究先天数。子歌孙舞终日欢，城有堞兮江有澜。他时汉水襄山道，应见青牛西出关。","dynasty":"明代","title":"席上次韵刘镇远希召南雍剑客歌为八十翁阮毅夫赋"}
{"author":"边贡","content":"廊庙江湖身世，先忧后乐心情。本是仲淹孙子，怪来夷夏知名。","dynasty":"明代","title":"送范侍御苏山北上四首其三"}
{"author":"边贡","content":"朱阑遥对夕山苍，宝榭平临绮陌长。冉冉云霞自多态，阗阗车马为谁忙。宫槐日下玄蝉静，渚岸风回野稻香。不用登高更怀土，即看朝市有沧浪。","dynasty":"明代","title":"登镜光阁次韵白岩"}
{"author":"边贡","content":"草堂琴鹤伴孤清，睡足西窗梦不惊。短发未须愁杜甫，浊醪元自识渊明。青松翠竹盘桓地，北海南山颂祷情。长忆寿筵歌吹里，夜深灯火乱春城。","dynasty":"明代","title":"寿周北渚"}
{"author":"边贡","content":"归骖慕乡土，欲止不可能。朝发华阴祠，日夕过灞陵。风林散轻雨，山店明春灯。忽忆旧时路，别来如更增。蟏蛸缀檐牙，游子行到家。邻里登墙头，顾望纷且哗。堂前列车马，堂上生光华。何以为亲寿，宫衣明绣花。草堂近终南，采兰日往来。兄弟各相勉，行歌咏南陔。亲心日以悦，亲颜日以开。閒时语家庆，笑指庭中槐。春潭水烟青，春岸杏花赤。宛转沙上径，依依记行迹。濯缨清浅流，还坐旧苔石。鸥鹭了不惊，遥应识归客。春分酒初熟，香满青门店。匹马随双童，穿林复经堑。夜窗清梦里，花笔生彩焰。好是南山灵，相寻索诗欠。我思何所在，乃在樊川沚。斜月照虚梁，微风动芳芷。悠悠抱沈念，脉脉感前喜。尺练难重持，春冰限双鲤。君陂水多鱼，我湖山有鹊。一飞与一潜，各自相娱乐。同游京辇下，十载镇如昨。昨夜问君行，朝来宦情薄。君才比天马，高躅不可蹈。我心寔亡羊，多岐赖君导。关山一为别，轮轸何时到。感激木瓜篇，琼琚愧相报。枕书卧南窗，月黑灯不明。遥夜无近梦，深交有遐情。鸣琴写幽怀，调苦弦亦清。曲罢不成寝，高林啼曙莺。秣马西送君，行行古城阴。长亭短亭路，千里万里心。春绿变山草，连连冈与岑。归林渺烟光，彷佛闻车音。","dynasty":"明代","title":"送王内使敬夫归省"}
{"author":"边贡","content":"空江夕烟敛，日色沙上明。轻涟漾兰楫，袅袅秋风生。白云满层阿，林光带高城。姬文去已远，讵辨垂纶情。","dynasty":"明代","title":"题画"}
{"author":"边贡","content":"石磴抱云回，高高积翠开。苍藤昏古殿，碧树隐仙台。钟鼓三天下，风烟万壑来。不知千载后，谁忆此衔杯。","dynasty":"明代","title":"登南明山其一"}
{"author":"边贡","content":"八旬遐齿三龄锡，四海升平见七朝。颍上漫随巢父隐，渭南还有太公招。","dynasty":"明代","title":"寿歌三章为松鹤翁作其三"}
{"author":"边贡","content":"见说君家圃，新开夜合花。暝云含洞石，炎雨净溪沙。想像王郎剑，迟徊汉使槎。一尊虚旧约，惆怅坐昏鸦。","dynasty":"明代","title":"柬王美卿万户"}
{"author":"边贡","content":"花林霁宵雨，柔碧光离离。美人驾行车，迤逦双轮迟。轮迟无终极，亲爱从此辞。何以结绸缪，玉瓶金屈卮。浮云暗长路，奄忽天一涯。穷谷多狼豺，水蛰虺与螭。客子戒远道，行行欲安之。","dynasty":"明代","title":"赠何邦彦二首其一"}
{"author":"边贡","content":"秋风系马意如何，三月荒祠两度过。落日大江元自永，青山片石为谁磨。愁连西极兵戈满，思入前朝感慨多。却望鹿门怀昔隐，无端归兴绕烟萝。","dynasty":"明代","title":"羊公祠留别宪之元之二都护二首其一"}
{"author":"边贡","content":"鲈鱼钓得上纶钩，归去应须与妇谋。携取一尊同客醉，江风山月更何忧。","dynasty":"明代","title":"题张秀才钓鱼便面"}
{"author":"边贡","content":"苕水羌山清更深，萧萧芦渚间桑林。青枫树里三间屋，十载常悬万里心。","dynasty":"明代","title":"题家园风景图二首其一"}
{"author":"边贡","content":"万竹深深一径斜，草堂门巷接江沙。主人游宦不归去，时有白鸥来钓槎。","dynasty":"明代","title":"题家园风景图二首其二"}
{"author":"边贡","content":"术妙轩岐上，年垂耋耄间。烟霞成癖性，松柏是容颜。济物心常在，游仙梦不还。钱塘江口月，长照玉泉山。","dynasty":"明代","title":"萧医士挽词"}
{"author":"边贡","content":"桓典声名久，相如词赋稀。世方骢马避，身已茂陵归。白露凋原草，流尘集穗帏。伤心庭下鹤，时向月中飞。","dynasty":"明代","title":"王宪司挽章"}
{"author":"边贡","content":"群公豪爽过陈登，醉卧高楼第一层。海岳共回千里眺，乾坤遥入四阑凭。城悬暮景初闻雁，寺出寒山不见僧。恍惚洞仙骑羽鹤，紫箫吹断绿云凝。","dynasty":"明代","title":"登明远楼同滦江定斋茂卿"}
{"author":"边贡","content":"二月已破三月来，百年多病独登台。支离东北风尘际，怀抱何时得好开。","dynasty":"明代","title":"春日杂兴集杜句其一"}
{"author":"边贡","content":"谏草书残驿舍灯，翠华冲雪恐难胜。回轺莫向春明路，见说君王在白登。","dynasty":"明代","title":"次韵梧山中丞寄别东塘侍史八首其五"}
{"author":"边贡","content":"玉真台下三间屋，屋后有松前有竹。广文先生双鬓秃，长对青藜夜深读。有时不巾亦不服，独跨瘦驴携短仆。五老峰前看秋瀑，有时芒鞋步江澳。月落诗成江鬼哭，石底流泉手亲掬。归来煮茗窗下宿，清梦蘧蘧谢粱肉。鸟声堕枕猿挂木，红日三竿睡初熟。食罢晓盘歌苜蓿，为剪溪云封尺牍，长安故人劳远目。","dynasty":"明代","title":"送秦用中文学"}
{"author":"边贡","content":"建业新春入故年，异乡怀抱各凄然。三千道路沧江外，五十光阴素发前。名重正须推北斗，藁成应更续南铨。邻西咫尺莺迁地，守岁同歌伐木篇。","dynasty":"明代","title":"除日次蒲汀李少宰韵"}
{"author":"边贡","content":"际晓风帆映月斜，客怀江水共无涯。极知文事能兼武，最喜官程不离家。农市会看刀买犊，诗坛应梦笔生花。何人得似相如宠，守令先驱拥使槎。","dynasty":"明代","title":"送贞庵中丞巡视江防次韵"}
{"author":"边贡","content":"江东有狂士，结屋本深山。为客风尘外，驰声梁楚间。才聆扪虱语，忽作钓鳌还。予亦悠悠者，相逢愧尔閒。","dynasty":"明代","title":"赠方山郑子二首其一"}
{"author":"边贡","content":"一车两雕轮，宛转行不已。悠悠河西路，去去百馀里。孟冬北风冽，河水寒不流。朝发城东门，暮至河水头。谁言近别易，近别心更苦。咫尺不相看，天涯在庭户。君行西河上，几日河柳春。攀条采柔芳，愿寄同心人。","dynasty":"明代","title":"车遥遥送钱伯川监税河西"}
{"author":"边贡","content":"冠佩则兆，吾弗敢知。吾所知者，吉凶异仪。或兆或否，偶邪非偶。大哉礼云，臣子常守。","dynasty":"明代","title":"石祁子"}
{"author":"边贡","content":"咫尺行□隔几街，高吟何处美人偕。燕郊又属花时感，剡曲空劳雪夜怀。伐木有声莺在谷，抱琴无韵月明斋。行宫朝罢亲曾数，屈指城西少旧侪。","dynasty":"明代","title":"郊坛斋居有怀简风山月岩"}
{"author":"边贡","content":"碧柳阴沈覆古槎，黄昏时见月笼沙。渔梁曲曲深相护，贾舶鳞鳞迥不遮。灯影夕悬城外塔，水痕晴落岸边衙。前溪子夜歌声袅，风景依稀似若邪。","dynasty":"明代","title":"晚坐"}
{"author":"边贡","content":"此日秋风起，移舟向浦烟。客心随地远，人语隔花传。古寺疏林外，孤亭落照前。十年尘土梦，回首一茫然。","dynasty":"明代","title":"泛湖"}
{"author":"边贡","content":"白门杨柳石桥边，尚忆金陵吏隐年。独夜有怀通梦寐，五云回首隔风烟。凤凰台古江应绕，鳷鹊楼高月自悬。省寺故人元不少，南音谁附北鸿传。","dynasty":"明代","title":"春日寄南曹故人"}
{"author":"边贡","content":"去岁秋风别省闱，木樨花落雨霏霏。那知此日江陵郡，春草连天送客归。","dynasty":"明代","title":"送苏通判四首其三"}
{"author":"边贡","content":"老境真熙洽，山中白日长。鹤巢松树古，花近寿筵香。几杖荣朝典，讴歌乐岁康。郎君青琐贵，归路满恩光。","dynasty":"明代","title":"寿高给事乃翁"}
{"author":"边贡","content":"露毫浓染墨花香，风榭微生白苧凉。狂爱雨吟凭曲相，醉疑秋战试文场。山前碧柳垂垂细，石上青萝宛宛长。颇怪王孙太多事，镇教园景四时芳。","dynasty":"明代","title":"八月既望会饮东园次联句韵二首其二"}
{"author":"边贡","content":"两年京郭居，空望故人书。五月梁园道，来乘长史车。川流赴海急，隰日漾沙虚。欲访渔樵径，蓬蒿不可除。","dynasty":"明代","title":"过汴呈献吉"}
{"author":"边贡","content":"行李萧条石径荒，贾生东去路茫茫。卢龙不是长沙地，莫把吾皇比汉皇。","dynasty":"明代","title":"送贾廷臣司训二首其一"}
{"author":"边贡","content":"布被藜床雪卧安，草堂幽迥夜漫漫。有怀真爱故山好，多兴不辞村酒酸。冲晓觑林梅恰放，趁暄行径石犹寒。长镵短褐无人识，白发明时老谏官。","dynasty":"明代","title":"再次钱江楼"}
{"author":"边贡","content":"昽昽江旭散林鸦，袅袅江风捲岸沙。燕郭晚春归处路，楚山明月到时家。仙游自说投竿好，吏隐谁怜去国赊。它夜陟冈应有梦，紫堂青琐隔天涯。","dynasty":"明代","title":"送张原载黄门弟授职还乡二首其二"}
{"author":"边贡","content":"鄂渚维舟楫，登高览洞庭。地连秋水白，天入暮山青。望阙瞻星斗，怀人感鹡鸰。渔箫向夕起，呜咽不堪听。","dynasty":"明代","title":"鄂渚"}
{"author":"边贡","content":"石栈凌云鸟路赊，汉中城府枕三巴。风林落叶猿声满，那得行人不忆家。","dynasty":"明代","title":"送潘伯振守汉中三首其一"}
{"author":"边贡","content":"敢将勋业比韩休，已把行藏付许由。秋度碧云悲岭雁，昼眠寒水羡沙鸥。爱閒数到郡东寺，望远时登江上楼。欲访庭闱问消息，南风何日送归舟。","dynasty":"明代","title":"沈右史归兴"}
{"author":"边贡","content":"滁阳参牧几经春，佐郡遥看牧楚人。沙柳色迷熊轼暗，渚花香浥鹭袍新。云连峡树通西蜀，月出江梅见北辰。公暇有怀堪吊古，好倾寒渌奠春申。","dynasty":"明代","title":"送荆州董别驾之任用前韵"}
{"author":"边贡","content":"梁王台前春草生，梁王台上鸟嘤嘤。美人遥在黄金屋，客子登临空复情。","dynasty":"明代","title":"寄何仲默"}
{"author":"边贡","content":"李将军，七尺身，丈八矛，生来骨相当封侯。锦袍白马如流电，一岁长安一相见。不扫边尘向朔庭，空随汉月归乡县。李将军，雄且英，山东塞北咸知名。嗣忠堂前世泽远，且读父书调母羹。君不见长杨羽骑如云集，天子勤边方好兵。","dynasty":"明代","title":"李将军"}
{"author":"边贡","content":"梁溪渺渺锡山苍，南去天涯客路长。霜下海门潮渐落，雨深江甸橘初黄。城池旧识延陵郡，风俗犹传太伯乡。却见吏曹凭寄语，一年秋色负重阳。","dynasty":"明代","title":"送赵主簿兼柬同年吕稽勋仲仁"}
{"author":"边贡","content":"客车秋晚过渔阳，山海关前开讲堂。贾谊献书心耿耿，郑虔去国鬓苍苍。盘中苜蓿明朝日，池上芙蓉冷夜霜。闻说此乡多俊彦，应传衣钵到门墙。","dynasty":"明代","title":"送史徵贤司训抚宁"}
{"author":"边贡","content":"旷饮调饮，臣蒉亦饮。酒生微波，天风凛凛。子卯不乐，君臣始终。爵亡言存，千古无穷。","dynasty":"明代","title":"杜蒉"}
{"author":"边贡","content":"晓上黄金台，夕登潭柘山。白云何油油，下覆雁门关。爱君此行为君羡，白头阿母今相见。我身欲飞无两翼，杳杳风尘隔畿甸。君家堂前二古松，枝柯偃蹇如虬龙。南窗恰对梅花坞，西牗全当天井峰。伯川之水旧姓吴，川上山形列画图。昔称让国今称孝，乃有地曹钱大夫。大夫今为返哺乌，登堂寿亲亲不孤。弃官就养人所无，谁言大夫已矣乎，古来廊庙须江湖。","dynasty":"明代","title":"送钱伯川归锡山"}
{"author":"边贡","content":"江日曈曈散晓鸦，湖田漠漠隐桑麻。中丞本是阳春脚，散得东风与万家。","dynasty":"明代","title":"观城歌七首其三"}
{"author":"边贡","content":"碧山深处卜佳城，六槚亲栽万古情。篱下后身陶隐士，画中知己赵台卿。邻翁过访分泉饮，童子迎归拄杖行。应笑纷纷学仙侣，药炉辛苦望长生。","dynasty":"明代","title":"寿藏"}
{"author":"边贡","content":"多病春来久索居，祖筵花柳出郊初。湖中远兴依沙鸟，雨外清尊荐野蔬。名姓会看当宁识，勋劳应付史官书。登朝且上安边疏，漫学文园赋子虚。","dynasty":"明代","title":"莫愁湖奉饯松月樾冈二都宪仍次前韵"}
{"author":"边贡","content":"黄昏岘山曲，征马倦跻攀。雨过苍林外，虫鸣废井间。断崖成聚落，深巷隔尘寰。古驿悬灯候，重门未上关。","dynasty":"明代","title":"自岘山趋赴襄城不及门遂宿汉江驿"}
{"author":"边贡","content":"秦州石经半埋土，藓剥苔封谁为开。凭君觅取吴中本，江上云帆日往来。","dynasty":"明代","title":"送钱水部致仕次杭秋官韵其七"}
{"author":"边贡","content":"春树扶疏夜色轻，坐深斋沐轸遥情。上清真气通三界，太乙祥烟接两京。云里佩环鸣閤道，水边星斗照台城。江湖魏阙瞻依切，欲草甘泉赋未成。","dynasty":"明代","title":"郊祀斋居其一"}
{"author":"边贡","content":"逆旅相逢地，春残花事稀。同怜在远道，且复换征衣。碧草连村暗，青山四郭围。欲旋归去马，还逐使君归。","dynasty":"明代","title":"东阿留别无涯孟子"}
{"author":"边贡","content":"金城户曹张凤翔，埋玉空山宿草长。天上故人驱五马，经过流涕问孤孀。","dynasty":"明代","title":"送潘伯振守汉中三首其三"}
{"author":"边贡","content":"东山雷殷殷，南涧雨冥冥。爱尔衡门下，团团松盖青。","dynasty":"明代","title":"杂咏四首其三"}
{"author":"边贡","content":"故居移杏圃，新宠沐枫宸。天马飞黄日，云龙际会辰。华陀初入魏，扁鹊旧鸣秦。术妙乾坤秘，功存社稷臣。东衢迎宝镪，西第拥朱轮。家是华胥国，人呼有脚春。翻嗟缝掖士，章句老风尘。","dynasty":"明代","title":"赠张御医九龄"}
{"author":"边贡","content":"端居不爱滁山色，万里椿庭梦想劳。南国亚卿新秩美，北都司马旧名高。灯筵雪映传书鹤，綵服春明献岁桃。携得酿泉供寿斝，兴来应比醉翁豪。","dynasty":"明代","title":"送陈太仆归莆中"}
{"author":"边贡","content":"门巷沈沈草径纡，绿槐深护野人居。鸟声不断日亭午，时有小童来捕鱼。","dynasty":"明代","title":"题贾园四首其二"}
{"author":"边贡","content":"自从官马送还官，信有人间行路难。独在阴厓结茅屋，强移栖息一枝安。","dynasty":"明代","title":"春日杂兴集杜句其四"}
{"author":"边贡","content":"坡陀古堤上，往来伤独游。相违岂在远，一见已无由。水宿厌栖泊，暮行多懔忧。琼枝不可即，肠断卫川流。","dynasty":"明代","title":"夜访德宣不值"}
{"author":"边贡","content":"斗柄当西南，河汉东北倾。零零露华白，晶晶天宇晴。微风度广阴，熠耀时复明。卉木日已黄，秋气日已清。念子理素瑟，苦调多离声。嗷嗷失侣雁，汎汎随波萍。会合固有期，此际难为情。","dynasty":"明代","title":"答石峰见怀之作二首其一"}
{"author":"边贡","content":"自采民风问老农，微行不遣近官从。那知天子关天象，到处云成五色龙。","dynasty":"明代","title":"迎銮曲（十首）"}
{"author":"边贡","content":"青龙山下虎蹄新，玄武湖中跃锦鳞。错意吾皇好渔猎，不知端访后车人。","dynasty":"明代","title":"迎銮曲（十首）"}
{"author":"边贡","content":"九月南征九月回，清源黄菊趁时开。何人得似行宫蕊，两度亲承万寿杯。","dynasty":"明代","title":"迎銮曲（十首）"}
{"author":"边贡","content":"瑟瑟金风鸣玉銮，路车何日到长安。官河不似江涛险，只恐秋深白露寒。","dynasty":"明代","title":"迎銮曲（十首）"}
{"author":"边贡","content":"郊祀元君百礼先，史文虚拟阙今年。小臣曾读三王纪，冬至由来始祭天。","dynasty":"明代","title":"迎銮曲（十首）"}
{"author":"边贡","content":"淮南花雨送春还，丛桂阴阴郡阁闲。自是刘安有仙骨，谪居犹近八公山。","dynasty":"明代","title":"题扇寄寿春希尹"}
{"author":"边贡","content":"月宫秋冷桂团团，岁岁花开只自攀。共在人间说天上，不知天上忆人间。","dynasty":"明代","title":"题美人"}
{"author":"边贡","content":"只尺东曹信渺然，别离何似路三千。松窗月色槐阴雨，一夜愁心似隔年。","dynasty":"明代","title":"夜宿太常官舍怀佐（一首）"}
{"author":"边贡","content":"瑶室青编万卷余，宫中谁道日闲居。家臣昨夜长安去，犹向君王乞秘书。","dynasty":"明代","title":"赠长垣宗室"}
{"author":"边贡","content":"风雨屋萧然，孤灯四十年。家声越国后，心事纪姬前。行入先皇录，名垂太史篇。溪清石不转，寒影照娟娟。","dynasty":"明代","title":"吴节妇"}
{"author":"边贡","content":"乌台籍籍振英声，白简棱棱下玉京。风动嵩行秋气爽，月明伊洛晓尘清。神羊影过千人避，骏马声长万里轻。老我病多乡思切，碧梧山下拟归耕。","dynasty":"明代","title":"赠别东塘毛侍御北还"}
{"author":"边贡","content":"诸将邀勋各逞能，边军反侧寝还兴。抚哺休誇桂元帅，绥来还有蔡中丞。","dynasty":"明代","title":"感事八首其五"}
{"author":"边贡","content":"庞公旧隐鹿门山，近在襄城汉水间。石洞草荒无路入，夕阳时见鸟飞还。","dynasty":"明代","title":"鹿门山"}
{"author":"边贡","content":"公心元自我心同，我病真还为哭公。言笑忽看冥漠外，梦魂如在别离中。青藜夜惨归刘向，绛帐春寒失马融。西望锦城天万里，峡猿江草恨无穷。","dynasty":"明代","title":"哭同年五清刘先生二首其二"}
{"author":"边贡","content":"驷马薰风里，中州路不赊。雨深梁苑竹，春老汴宫花。亲榻分羹美，玉筵设醴嘉。五云回首地，不似贾长沙。","dynasty":"明代","title":"送王景旸长史还周府"}
{"author":"边贡","content":"绣斧肃霜威，澄清志不违。瘴乡人拭目，惊喜见晴晖。","dynasty":"明代","title":"董启之按滇过鄞省母夫人焚黄于父墓作难将寸草心报得三春晖十章赠之其十"}
{"author":"边贡","content":"荒凉棋社隔秋春，世事年来著著新。眼底相逢论成败，谁知当局苦心人。","dynasty":"明代","title":"东潭宁子将赴潜山以棋几留赠其一"}
{"author":"边贡","content":"吴子近南游，龙江复虎丘。三分形胜地，六代帝王州。望月晴临峤，听潮夜泛舟。宝珠商女得，灵剑海人求。去日蘼芜绿，归来菡萏秋。逢宵话奇赏，吾兴亦云浮。","dynasty":"明代","title":"听吴子谈吴中事"}
{"author":"边贡","content":"萤火依微穿广庭，钟声杳蔼度层城。殊方客子三更语，南国佳人万里情。夜雨楼中闻雁别，秋风江上看潮生。两都词赋流传美，不似湘潭吊屈平。","dynasty":"明代","title":"席上送穆子得情字"}
{"author":"边贡","content":"官閒仍地僻，宾从少经过。睡起看山立，诗成对竹哦。小塘云影乱，深树鸟声多。坐数秋期近，双星欲渡河。","dynasty":"明代","title":"彦卿垂示省署述怀之作次韵奉荅其二"}
{"author":"边贡","content":"维洛有崇堂，宛与伊阙京。层构何崔峨，仰观浮太清。青云结悬牗，丹霞丽飞甍。鸡鸣事甘旨，爰以隆孝情。定省日在兹，致美良匪盈。嗟嗟宦游子，百世以为荣。","dynasty":"明代","title":"维洛美刘子也刘子仕洛为大夫作室以奉母君子名之曰荣养风人美之故作是诗焉其一"}
{"author":"边贡","content":"羽盖飘飖白日临，回光应烛小臣心。愿同汲黯留中闼，更拟相如赋上林。","dynasty":"明代","title":"次韵梧山中丞寄别东塘侍史八首其六"}
{"author":"边贡","content":"旧陇东城外，新坟更在东。川原相近接，灵爽合潜通。碧草生秋石，青杨袅夜风。茂陵山下路，来往恨无穷。","dynasty":"明代","title":"雨宿姚村二首其一"}
{"author":"边贡","content":"独把重阳酒，西风白雁回。江南菊花早，应傍美人开。","dynasty":"明代","title":"寄王升舍人二首其二"}
{"author":"边贡","content":"久客便醒卧，逢君一举杯。后山元苦节，同父旧多才。雨映三更烛，春飘二月梅。重来话相访，好记凤凰台。","dynasty":"明代","title":"阙题其一"}
{"author":"边贡","content":"月缺还复盈，木枯还复荣。如何泉下客，一死无重生。芳筵列时彦，栖栖见遗兄。昔同宾荐来，双璧价连城。今为失侣雁，徘徊哀且鸣。存亡一兴感，四座尽沾缨。孤坟背山郭，宿草萋以萦。死者亦何知，绻兹骨肉情。长歌欲相慰，弥使心怦怦。","dynasty":"明代","title":"逆旅中会同年杜子廷献因怀其弟廷陈省元凄然增感"}
{"author":"边贡","content":"大树萧萧白日寒，羊公祠下独凭栏。寻常一种青山石，长使行人洒泪看。","dynasty":"明代","title":"岘山"}
{"author":"边贡","content":"露白秋郊迥，风高宰木凄。深嗟墓门道，犹有聘君题。隐迹庞公并，诗名魏野齐。孝魂招不返，应只在辽西。","dynasty":"明代","title":"挽王宪副父母二首其一"}
{"author":"边贡","content":"䢴江西路溯流风，城郭山林道路通。兄弟自为真率会，秪应随俭复随丰。","dynasty":"明代","title":"寄閒斋少宰四首次白岩韵其一"}
{"author":"边贡","content":"五松亭外牡丹丛，忽漫开花二月中。潜养自应归闰腊，急催无乃借春风。承阑雨叶深垂绀，映水霞姿浅带红。仙种似知矜绝代，特教题品付宗工。","dynasty":"明代","title":"二月下浣寺署牡丹盛开一本六柯为朵九十有七因柬五清寺长"}
{"author":"边贡","content":"平生不识石田子，往往相逢画图里。世传百本无一真，抹青涂紫俱门人。秋高对此双眼豁，倏然置我溪与壑。君不闻画家贵意不贵工，只在冥冥漠漠中。","dynasty":"明代","title":"题石田画二首为杨仲深作其二"}
{"author":"边贡","content":"薛家池中千叶莲，出波今已叠青钱。分栽不为看花色，要向山窗听雨眠。","dynasty":"明代","title":"薛汝茂乞莲栽"}
{"author":"边贡","content":"徂谢感流光，悲凉十四霜。箧中无谏草，身后有封章。遗曲传巴里，清风满蜀乡。凤凰原上木，愁色日苍苍。","dynasty":"明代","title":"刘惟馨二亲哀册二首其一"}
{"author":"边贡","content":"孺子南州彦，词华早擅场。共怜廷尉府，秪益簿书忙。宝縼愁鹦鹉，盐车困骕骦。何时一艇去，与尔泛沧浪。","dynasty":"明代","title":"怀昌谷大理二首其一"}
{"author":"边贡","content":"天马玉花骢，骑来天厩中。言经汶阳道，却过鲁王宫。岱岳浮云外，蓬莱碧海东。飘飘鸾鹤侣，仙驾与谁同。","dynasty":"明代","title":"送陶良伯使鲁府"}
{"author":"边贡","content":"夕霖清上郊，朝日丽层汉。倾都车马出，载路行人看。元宰辞掖庭，翱翔下东观。东观逶迤复道长，凉风飘转赐衣香。天曹旧识尚书履，秘阁新加学士章。秘阁天曹俱要路，一代人才真有数。御史中丞次第迁，总戎司马从容步。谔谔危言震百僚，岩岩师表重三朝。启心不负天王托，破胆犹闻北敌谣。昼锦归来故乡县，宋台梁馆经行遍。帑锡从教父老分，上珍独向丘园荐。三秋霜露石麟寒，四世封章帝泽宽。休对青山赋招隐，早看黄诏促回鞍。","dynasty":"明代","title":"送少傅刘先生祭扫归钧阳"}
{"author":"边贡","content":"昔我二三子，弱冠登皇朝。并迹协兰芳，联翩振华镳。朝出长杨苑，日夕憩平皋。逝矣终遐月，绸缪以逍遥。顾子迈南江，刘侯踰上郊。嘉好一乖别，驰光倏飘飖。临川睇浮云，结思如回潮。","dynasty":"明代","title":"别刘子二章其二"}
{"author":"边贡","content":"北风吹浪拥仙槎，行尽区寰到海涯。万里飞龙天上阙，五年归雁梦中家。琼枝翠结秋坟草，铁树香生夜宴花。回首浔阳旌节地，不同司马听琵琶。","dynasty":"明代","title":"送冯有孚归琼州省觐兼拜扫先垄却赴江州监税"}
{"author":"边贡","content":"苍峰崔嵬，翠巘巀嶪，阿祖当年手亲叠。有得必失毁必成，天道往复天心明。我开我堂酌我酒，蔼蔼岚光映虚牗。朝对图书夕宾友，杨家子孙千世守。","dynasty":"明代","title":"题杨四山卷"}
{"author":"边贡","content":"负郭稻千顷，青青遥入云。儿孙不解守，宾客自争分。剡曲舟慵泛，山阳笛忍闻。伤心碧堤柳，犹映白鸥群。","dynasty":"明代","title":"再过北川别业"}
{"author":"边贡","content":"东风环佩促朝天，苦恨离杯阻共传。一卧即今看累月，并游真复是何年。閒情谩忆朝中旧，多病难逢海上仙。芳草碧山俱不恶，拟从春日赋归田。","dynasty":"明代","title":"何子元参政迁秩太仆走贺二首其二"}
{"author":"边贡","content":"天马玉花骢，骑来天厩中。言经汶阳道，却过鲁王宫。岱岳浮云外，蓬莱碧海东。飘飘鸾鹤侣，仙驾与谁同。","dynasty":"明代","title":"送陶良伯使鲁府"}
{"author":"边贡","content":"我抱文园渴，君淹曲阜城。中年俱抱屈，异地各悬情。永夜孤蟾色，新秋旅雁声。况闻吴楚变，汉帝且南征。","dynasty":"明代","title":"荅罗兖州"}
{"author":"边贡","content":"台有柏，阴阴兮，皇鉴在上昭临兮。柏之阳，维我之堂。我激我扬，曷我人弗臧。雪斯川矣，月斯渊矣。匪渊匪川，维我游之天矣。","dynasty":"明代","title":"双清操"}
{"author":"边贡","content":"向来青琐陪双入，此日乌台羡独行。三品峻阶都执法，十年知己老门生。烟开灞岸春先到，日照齐山雪正晴。朝下却愁心不醉，郭门杨柳曙啼莺。","dynasty":"明代","title":"送王滦江"}
{"author":"边贡","content":"锦袍玉带赋归农，竹杖芒鞋伴一翁。风月乾坤随处是，江湖廊庙此心同。閒招海鹤阶前舞，笑看晨霞水际红。争向盛时誇勇退，不知身在急流中。","dynasty":"明代","title":"和野亭韵其一"}
{"author":"边贡","content":"君行不相见，卧病对春风。世事浮沉外，交亲感慨中。古台燕郭暮，流水晋祠空。他日歌招隐，青山有桂丛。","dynasty":"明代","title":"别伯玉"}
{"author":"边贡","content":"草堂何所有，有兰复有芝。采采山之侧，飞仙相与期。寄傲云霞问，可望不可追。抗手谢城市，去去从此辞。徒遗高世风，永系来哲思。","dynasty":"明代","title":"奉送大司马华容刘公致仕二首其二"}
{"author":"边贡","content":"君山已归地下，燕泉却在天南。落落故人如此，萧萧短发何堪。","dynasty":"明代","title":"送范侍御苏山北上四首其四"}
{"author":"边贡","content":"品服耀有辉，班裳以裼之。桑梓诚可恋，道路安足辞。馨羞洁甘旨，爰以隆孝思。徘徊膝下欢，婉娈及良时。修龄欲有祝，永与南山期。","dynasty":"明代","title":"送沈仁甫归省二章其二"}
{"author":"边贡","content":"白日城门四不开，就中情状颇难猜。乘时早定安边计，只恐春深牧马来。","dynasty":"明代","title":"感事八首其八"}
{"author":"边贡","content":"碧树围青殿，朱垣接绀堤。王孙罕游豫，驰路草萋萋。","dynasty":"明代","title":"泛南湖十首其四"}
{"author":"边贡","content":"骨肉俱零落，还家不似归。自伤真块处，谁更遣花飞。雨揠春苗病，风摧旅雁稀。飘飘木兰楫，吾欲泛东沂。","dynasty":"明代","title":"春暮"}
{"author":"边贡","content":"君从北部入南台，我别南曹向北来。华馆漫为迁转地，法垣深倚激扬才。峰峦过雪青青出，桃李逢春宛宛开。公暇有诗堪写兴，后湖新水正如苔。","dynasty":"明代","title":"送曹水部其二"}
{"author":"边贡","content":"白杨翻翻兮翳于墓门，誓良人之不从兮孤曷与存。瞻彼中林兮豺虎纵横，我室我安兮我孤我将。嗟嗟孤有成兮，我目则瞑兮。","dynasty":"明代","title":"唐夫人操为都玄敬祖母作"}
{"author":"边贡","content":"溟濛湖水抱村斜，湖上扁舟载晚霞。怪得看图意渺渺，图中风景似侬家。","dynasty":"明代","title":"题戴锦衣扇"}
{"author":"边贡","content":"薄暮霜篱景色加，名园分得岁寒花。谁知建业骚人馆，不是浔阳处士家。","dynasty":"明代","title":"谢东园送菊"}
{"author":"边贡","content":"开府驰声旧，辕门授钺频。日华承盖转，江色映袍新。去作郧山雨，来经蜀道春。军中人尽说，筹策妙如神。","dynasty":"明代","title":"赠环峰王总戎西征"}
{"author":"边贡","content":"涉尽蛮溪与瘴湾，转因家难得身閒。应怜白发恩难报，颇怪青云兴独悭。在野有时看射虎，杖藜随处约登山。泥蟠雾隐真虚拟，西北王师尚未班。","dynasty":"明代","title":"商水得许廷纶诗奉报二首其一"}
{"author":"边贡","content":"孰谓弟无子，兄子为后与子同。孰谓天有知，三子夭以殇，无后翻在躬。嗟而克明，为子克子兄克兄。吴人至今传，为吏公且平。嗟而克明，葬以一命服，祭以五鼎烹。有子官度支，出典邦国刑，铁冠白笔纡银青。过家上冢泣，所生以三尺。孙嗣宗祊，谓天无知，天竟有知，嗟克明。","dynasty":"明代","title":"嗟克明为段佥事惟勤乃翁作"}
{"author":"边贡","content":"旧陇东城外，新坟更在东。川原相近接，灵爽合潜通。碧草生秋石，青杨袅夜风。茂陵山下路，来往恨无穷。","dynasty":"明代","title":"雨宿姚村二首其一"}
{"author":"边贡","content":"坐爱清光好，更深不下楼。不因逢闰月，今夜是中秋。","dynasty":"明代","title":"中元见月（甲子岁）"}
{"author":"边贡","content":"漫怀家庆感晨昏，国士须凭国士论。闻道阿翁将阿母，花间长日醉清樽。","dynasty":"明代","title":"次韵梧山中丞寄别东塘侍史八首其四"}
{"author":"边贡","content":"冠佩则兆，吾弗敢知。吾所知者，吉凶异仪。或兆或否，偶邪非偶。大哉礼云，臣子常守。","dynasty":"明代","title":"石祁子"}
{"author":"边贡","content":"秦官廷尉汉中丞，抚镇平反两地称。范老威名留紫塞，于公阴德在金陵。高怀迥对三山月，苦节清悬万壑冰。入奏共知归政府，远人离抱独难胜。","dynasty":"明代","title":"送滦江王大理北上"}
{"author":"边贡","content":"老木隐江亭，幽居对锦城。榻悬西岭雪，墙度浣溪莺。地僻人稀到，心閒梦亦清。穷通身外事，何必问君平。","dynasty":"明代","title":"题清乐亭"}
{"author":"边贡","content":"落落朝廷醉眼中，苦缘忧国愿年丰。老臣心事如工部，只有升沈迹未同。","dynasty":"明代","title":"次白岩韵甲申除夕五首其四"}
{"author":"边贡","content":"门有车马客，云来自吴下。相逢问丈人，草服在中野。中野何所有，有园亦有畴。青槐荫君堂，文杏为君楼。楼上置书史，下系双桂舟。园中古松树，甘露降油油。居人被其惠，行者藉其庥。阿儿冠豸冠，阿弟登龙头。出入乡党间，光尘满道周。昆山岌嵯峨，湖水绕下流。丈人乐相乐，延年方未休。","dynasty":"明代","title":"门有车马客为顾侍御乃翁赋"}
{"author":"边贡","content":"孝陵重树紫金山，王气葱葱碧汉间。灵殿本无荒草入，扫除霜露始应还。","dynasty":"明代","title":"迎銮曲二十首和刘希尹之作其六"}
{"author":"边贡","content":"六月漳河舣客舟，小窗閒卧白云秋。怜君馈药如康子，不疗山翁四海忧。","dynasty":"明代","title":"吴竹斋惠药品"}
{"author":"边贡","content":"碧柳毵毵黄鸟过，城隅早芳媚云波。登高宛恋乡思多，玉壶倒尽难成酡。欲留不留将奈何，韶华荏苒空蹉跎。携手东陌上，烟光忽已夕。眼前相对不尽欢，别后封书复何益。君不见凤雏短翮栖高桐，骥子草伏山岳空。看君不合在岩穴，上苑年年春杏红。春杏红，点春衣。明年此日应相见，千里家园亦暂归。","dynasty":"明代","title":"席上赠子立内兄"}
{"author":"边贡","content":"碧落新移牒，玄津晚系槎。天临北斗地，人住上清家。树古金坛静，花深玉洞斜。灵砂飞绛雪，仙醴注青霞。缑岭音书密，函关道路遐。月明苍鹤羽，风度紫鸾车。几见桃成实，重闻海变沙。瑶窗礼星后，閒坐读南华。","dynasty":"明代","title":"游仙词赠李羽士拟初唐四子体"}
{"author":"边贡","content":"锦袍玉带赋归农，竹杖芒鞋伴一翁。风月乾坤随处是，江湖廊庙此心同。閒招海鹤阶前舞，笑看晨霞水际红。争向盛时誇勇退，不知身在急流中。","dynasty":"明代","title":"和野亭韵其一"}
{"author":"边贡","content":"浮舟出近郭，落日半溪阴。水阔蒹葭净，山寒烟雾深。壶觞不尽兴，丝竹有馀音。独恨黄花少，犹烦隔浦寻。","dynasty":"明代","title":"与平厓林豸史泛湖北抵华不注山夜从陆归二首其一"}
{"author":"边贡","content":"白云何飘飘，覆彼白下门。游子限江郭，登望穷朝昏。孰云三品崇，能报罔极恩。休光烛遐土，膏泽被元元。庶以立脩誉，永播乾与坤。","dynasty":"明代","title":"荣恩介寿诗为陈矩庵中丞乃翁作四首其二"}
{"author":"边贡","content":"红芳瘦尽绿阴肥，幽鸟枝头自在栖。一日天风吹羽翮，上林便作好声啼。","dynasty":"明代","title":"或曰虽有寓意然非善言故改作"}
{"author":"边贡","content":"奉诏还将母，南归乐未涯。日明吴苑树，风引邵陵槎。万里遥瞻阙，三湘近接家。望滩怀孔雀，临洞识桃花。寿祝青山永，书传碧海遐。赵张前史艳，曾闵后人誇。去值桑蚕老，迎看竹马斜。却怜春别苦，飞絮满江沙。","dynasty":"明代","title":"送唐京兆送母还邵阳"}
{"author":"边贡","content":"文园消息近如何，酒盏生疏药裹多。却向故山忆旧隐，膏肓从古在烟萝。","dynasty":"明代","title":"夜宿太常官舍怀元佐二首其二"}
{"author":"边贡","content":"惆怅东篱下，西风酒一壶。物随秋渐老，人与月同孤。幻梦疑蕉鹿，尘踪笑网蛛。寒蛩不解意，唧唧向青芜。","dynasty":"明代","title":"对月感怀"}
{"author":"边贡","content":"枕鸡初梦镜虺蟠，回首西山落照残。别驾漫传京兆美，浮生真过古稀难。都门送客三千乘，楚水归航十八滩。猎猎丹旌江雨湿，几人垂泪里中看。","dynasty":"明代","title":"舒通判挽诗"}
{"author":"边贡","content":"江上草，何青青，使君归来朝戴星。问君君不言，挽君君不停。十丈风帆疾于矢，苍梧风深竹花紫。云中之君呼不来，空馀泪满潇湘水。潇湘水，清且涟。江头瞻望不可及，惟见草色呈芊绵。请君细鼓南薰调，日对虞皇发长啸。","dynasty":"明代","title":"赋得江上草赠燕泉何子南归"}
{"author":"边贡","content":"建业新春入故年，异乡怀抱各凄然。三千道路沧江外，五十光阴素发前。名重正须推北斗，藁成应更续南铨。邻西咫尺莺迁地，守岁同歌伐木篇。","dynasty":"明代","title":"除日次蒲汀李少宰韵"}
{"author":"边贡","content":"羽盖霓旌晓出游，绀霞红日映江流。云中帝子三千阙，海上仙人十二楼。","dynasty":"明代","title":"迎銮曲二十首和刘希尹之作其八"}
{"author":"边贡","content":"日射江流生紫氛，喧喧铙吹隔江闻。江头巨石高千尺，好勒元戎破贼勋。","dynasty":"明代","title":"凯歌五首其一"}
{"author":"边贡","content":"泉之浒兮，锡之土兮。载浚载渠，溉之溥兮。","dynasty":"明代","title":"泉之滨哀隐士也其二"}
{"author":"边贡","content":"宣府云中五日程，朱门王子白衣行。回头却向西山哭，玉眷金昆知死生。","dynasty":"明代","title":"感事八首其四"}
{"author":"边贡","content":"泉扃何有兮厚土绵绵，上跱松柏兮下奠泗渊。公宵处兮昼尔瞑，洞神理兮暧千年。","dynasty":"明代","title":"薛封君挽歌三章其二"}
{"author":"边贡","content":"逆旅相逢地，春残花事稀。同怜在远道，且复换征衣。碧草连村暗，青山四郭围。欲旋归去马，还逐使君归。","dynasty":"明代","title":"东阿留别无涯孟子"}
{"author":"边贡","content":"知君元在识君先，水国相逢亦偶然。何日一尊还远别，暮云春树暗江天。","dynasty":"明代","title":"送张元亮二首其一"}
{"author":"边贡","content":"风恬湖水平，画舸月中行。不见渔父处，但闻渔笛声。","dynasty":"明代","title":"泛南湖十首其五"}
{"author":"边贡","content":"雁门秋高多烈风，烟沙极目见云中。怜君弓马年来惯，不数翩翩塞上雄。","dynasty":"明代","title":"示弟赋"}
{"author":"边贡","content":"薄暮融风起冻霞，五更晴霭丽年华。空香袅篆炉存火，苑色回青柳放芽。辞谷早莺同命侣，过江春雁各思家。物情人事端居外，颇念吾生亦有涯。","dynasty":"明代","title":"除夕述怀奉类庵宗伯"}
{"author":"边贡","content":"午夜祠钟发，千官集广墟。遂看除禫服，那复见宸裾。长隧通玄壤，明楼瞰紫虚。松阡回望里，风雨泣涟如。","dynasty":"明代","title":"泰陵供事述感五章其五"}
{"author":"边贡","content":"征夫慕前侣，杳蔼出幽林。欲渡溪桥去，山中暮雪深。","dynasty":"明代","title":"杂画十一首其九"}
{"author":"边贡","content":"带叶生英颗颗新，竹蓝初发齿生津。清酸本是儒家味，不道山僧亦戏人。","dynasty":"明代","title":"伦上人遗杏戏荅"}
{"author":"边贡","content":"翩翩水禽飞，灼灼水花乱。柔艳杂幽声，纷纷满芳甸。悠悠画中意，泼泼天机新。彷佛曾游处，江南二月春。","dynasty":"明代","title":"题杨氏所藏画"}
{"author":"边贡","content":"纵道先期已后时，似缘见少却称奇。使蜂媒蝶休相讶，国色天香且自知。暮雨懒通巫峡梦，朝云嫌入义山词。翻惭綵笔留真赏，未有豪门紫玉卮。","dynasty":"明代","title":"再次燕泉"}
{"author":"边贡","content":"鲁川何迢迢，太行亦苍苍。行人跃马出门去，何异飞鹤东西翔。爱君此行饮君酒，君家弟兄古未有。夕郎清迥雕鹗姿，秋曹盘礴雷霆手。朝论同归揽辔年，家声况是埋轮后。青春衣绣下中台，山东山西花欲开。休嗟羽翼经年别，早喜阳和及草莱。","dynasty":"明代","title":"赠张氏汝吉汝诚兄弟"}
{"author":"边贡","content":"灯火虚堂绾梦思，月明乌鹊绕栖枝。真愁远道无书札，不信残冬有别离。江甸綵舟迎早燕，关山骢马恋芳岐。情多未有琼瑶赠，醉折风梅傍雪篱。","dynasty":"明代","title":"送王滦江"}
{"author":"边贡","content":"陵署青青生午烟，山渠㶁㶁响春泉。白头宫监松林下，閒说英皇北狩年。","dynasty":"明代","title":"山行即事二首其二"}
{"author":"边贡","content":"上日冥冥雨，中宵且未休。薄游双剑在，羁宦一身留。养鹤怜初志，屠龙悔壮谋。著书聊假日，元不坐穷愁。","dynasty":"明代","title":"元旦"}
{"author":"边贡","content":"函谷关头鸡喔喔，骢马凌秋向西岳。岳前石子何荦确，绣衣侍者斧在握。冠上神羊峨一角，西抵龙荒北幽朔。百二河山眼中邈，渭水清清泾水浊，须君激扬无惮数。","dynasty":"明代","title":"分韵得岳字送邢侍御出按秦中"}
{"author":"边贡","content":"夜来风雨晓来晴，万里无尘海岳清。白日共看骢马色，青天不负使君名。","dynasty":"明代","title":"送毛东塘侍御北还后怀寄八首其三"}
{"author":"边贡","content":"寺古犹存佛，山深少见僧。迟徊意不极，去住感偏增。树隐青林店，龛明白石灯。峭峰吾欲上，未有鹤堪乘。","dynasty":"明代","title":"后三日登龙洞山二首其二"}
{"author":"边贡","content":"过雨禅房寂，松筠一径遮。梵筵青琐佩，香灶碧山茶。鹤静欹寒水，僧閒数落花。诗人类迂僻，乘兴即为家。","dynasty":"明代","title":"伦上人院晚坐次白湖韵"}
{"author":"边贡","content":"夕阳衰草路登登，雨过秋山爽气层。松殿可因参佛到，藓墙聊为觅诗凭。且拚酩酊陪仙侣，莫把轮回叩老僧。北望古城苍翠里，万家楼馆暮烟凝。","dynasty":"明代","title":"八月二十日游千佛寺二首其一"}
{"author":"边贡","content":"中兴天子筹边日，总制尚书建节秋。俘馘未旋云鸟阵，捷书先达凤凰楼。西南道路通三峡，老稚欢声动九州。千古汗青谁似得，仲淹威望子房谋。","dynasty":"明代","title":"西征诗为洪尚书作"}
{"author":"边贡","content":"故乡风景梦依然，鱼浦窗西兔岭颠。谁道不归归未得，芙蕖窗下抱愁眠。","dynasty":"明代","title":"悯雨奉答白岩光禄其一"}
{"author":"边贡","content":"楼头钟散曙烟微，城上旗翻晓日晖。双马共依南陌度，群鸦争入上阳飞。离郊荐岁先农事，甲帐屯云护帝畿。三载太常无寸补，敢言身迹与心违。","dynasty":"明代","title":"入坛马上"}
{"author":"边贡","content":"梦想琅邪拟卜居，入山閒过一春馀。真缘病骨时相挽，可是高怀迥不如。鸣雨似闻深树鸟，跃波行见碧溪鱼。苏州雅调庐陵记，壁上谁今敢再书。","dynasty":"明代","title":"以诗招远游琅邪病不能赴荅谢"}
{"author":"边贡","content":"一官成晚岁，共惜子云才。驱马国门路，北风声正哀。山形横塞起，边色映空来。感慨登临处，残阳照古台。","dynasty":"明代","title":"送周判官"}
{"author":"边贡","content":"春风扬子渡，江上雪初消。草色连三月，山名记六朝。白云官舍近，红日帝乡遥。欲寄西来信，秦淮有落潮。","dynasty":"明代","title":"送张进士孔昭赴南刑部"}
{"author":"边贡","content":"昼锦人争羡，居官不离乡。地亲王子贵，衙对佛山长。珂马春情远，称觞午梦香。相思有南雁，瑶草寄新芳。","dynasty":"明代","title":"送郑徵之还济南"}
{"author":"边贡","content":"武功山路渺，西去雪巉巉。里布儒生服，邮车使者衔。上堂修典册，登陇拜松杉。记取龙头事，乡人问阿咸。","dynasty":"明代","title":"送康状元乃叔上舍生还武功"}
{"author":"边贡","content":"久客便醒卧，逢君一举杯。后山元苦节，同父旧多才。雨映三更烛，春飘二月梅。重来话相访，好记凤凰台。","dynasty":"明代","title":"阙题其一"}
{"author":"边贡","content":"往往风雩下，行歌大雅篇。青春逢此地，白发感流年。岸柳村村合，江花处处妍。到官多暇日，一访谢公泉。","dynasty":"明代","title":"阙题其二"}
{"author":"边贡","content":"尔向家山去，休歌蜀道难。乘车真得意，戏綵足承欢。剑阁留诗草，亭溪把钓竿。玉堂回首处，梦绕五云端。","dynasty":"明代","title":"和张内翰见寄韵"}
{"author":"边贡","content":"高情冯水部，相见示新篇。钟磬悬清庙，琼瑰落九天。色流湖岸荇，香袭楚皋烟。更谢金光草，扶予衰病年。","dynasty":"明代","title":"冯吕梁惠诗率尔酬赠兼谢药草之惠"}
{"author":"边贡","content":"水国逢君寿，秋花荡客船。河流动颜色，乡土接风烟。天地青尊外，光阴素发前。吾愁随日长，叨禄漫多年。","dynasty":"明代","title":"临清舟中寄苏三泉"}
{"author":"边贡","content":"九秋三峡道，万里一舟孤。夜渡剑门月，波光摇湛卢。诗论青冢恨，恩返绿林逋。岁晚东来使，梅花肯寄无。","dynasty":"明代","title":"送曾世亨兵备赴蜀"}
{"author":"边贡","content":"梅花枝上报初春，泺水源头忆故人。天宇自清心自白，不知何处有红尘。","dynasty":"明代","title":"晚雪"}
{"author":"边贡","content":"今辰何辰到岩谷，太宰堂中见乔木。飒飒重檐风雨来，冥冥四座烟云逐。初筵宾客俱改容，细辨始知为画松。霜柯雪干槎牙起，碧茑青萝宛转封。星除夜静飞霹雳，彷佛蛟龙在东壁。培植深疑造化偏，推移颇讶神功疾。天生钜材非偶然，上摩霄云下重渊。已阅南山到平陆，更看东海变桑田。桑田平陆真俄顷，古貌苍髯岁华永。天上休誇种白榆，日边谩说栽红杏。中兴天子建明堂，宰也执圭登庙廊。松乎松乎合与宰为伍，万载千秋充栋梁。","dynasty":"明代","title":"画松歌寿白岩太宰"}
{"author":"边贡","content":"白日城门四不开，就中情状颇难猜。乘时早定安边计，只恐春深牧马来。","dynasty":"明代","title":"感事八首其八"}
{"author":"边贡","content":"贾生只合住长沙，三载江陵却寄家。云静碧天秋日午，讲堂吟对木樨花。","dynasty":"明代","title":"次白洲韵赠黄教授二首其一"}
{"author":"边贡","content":"南山空崒嵂，野老倦登临。城郭千年迹，云霄万里心。夕阴涵积水，风叶下长林。短发新来白，黄花不可簪。","dynasty":"明代","title":"九日登千佛山寺五首其一"}
{"author":"边贡","content":"宦游数览东南胜，西北乾坤见此楼。冠冕八方通驿道，河山千里控神州。风连碣石云秋黯，日倒扶桑海夕流。老病独悬戎马涕，俯身疑入洞庭舟。","dynasty":"明代","title":"登直沽城楼"}
{"author":"边贡","content":"盗贼还奔突，传闻过白洋。关河苦迢递，云月复苍茫。贾客回江舸，居人竞野航。鸡鸣戒同伴，或恐犯垂堂。","dynasty":"明代","title":"盗贼"}
{"author":"边贡","content":"伏枕惊看岁又新，卧听街市响蹄轮。樽无白酒元因病，屋有青山不当贫。向晚云霞偏弄色，得时梅柳故争春。闭门可是甘肥遁，懒效东西南北人。","dynasty":"明代","title":"元日次滦江中丞"}
{"author":"边贡","content":"两岁高堂辍问安，每逢新腊恨漫漫。身如野鹤真无倚，心似江梅苦抱酸。衣线细留春草怨，穗灯深掩雪风寒。他年奉檄堪垂涕，毛义从来不为官。","dynasty":"明代","title":"雪中次钱江楼宪副其一"}
{"author":"边贡","content":"结舍临江岸，传觞感岁华。偶同人日酒，翻滞使星槎。水冻仍馀雪，林寒且未花。醉归烧短烛，高枕听昏鸦。","dynasty":"明代","title":"正月七日饮敖水部分司归即事"}
{"author":"边贡","content":"好学平生说仲舒，绛帷常坐五更馀。春来睡足三竿日，应是无人唤读书。","dynasty":"明代","title":"闻董汝卿丧内二首其二"}
{"author":"边贡","content":"野之水兮悠悠，子不乐兮远游。子远游兮要津，怅予独兮水之滨。水滨兮踯躅，泉瀰瀰兮波绿。愿从子兮九重，化霖雨兮随飞龙。龙飞兮在天，膏下土兮吾泉。与子归兮泉之野，以逍遥兮冬夏。","dynasty":"明代","title":"野泉词为郡守高子洲作"}
{"author":"边贡","content":"往岁冰衔窃奉常，兹辰光宠异班行。斜廊缥渺朱衣月，合殿氤氲玉佩香。天语独闻当北面，岳神分祀得东方。如今病卧秋山里，白发青灯感夜长。","dynasty":"明代","title":"九月二十四日遣兴奉寄太常诸僚"}
{"author":"边贡","content":"远传新命下江皋，窃喜閒官领骑曹。宸辇未由随日驭，客舟先免溯风涛。山围四塞城池古，月出千峰紫翠高。期效昔贤安吏隐，醉翁亭上读离骚。","dynasty":"明代","title":"舟次宝应闻转官太仆之报述怀"}
{"author":"边贡","content":"楝塘老人塘上游，飒飒西风吹素秋。记得看花三四月，满塘红紫映波流。","dynasty":"明代","title":"楝塘歌"}
{"author":"边贡","content":"我在江陵望帝乡，登楼时恨楚天长。怜君更隔三千里，岭树湖烟更渺茫。","dynasty":"明代","title":"送雷州赵太守四首其四"}
{"author":"边贡","content":"径草芊芊溪水长，幽居僻在水中央。恰对孤云悲故国，忽传千骑拥东方。开筵宛值藤萝月，携手同怀鸳鹭行。取醉夜深还秉烛，笑看颜鬓各苍苍。","dynasty":"明代","title":"印冈罗郡伯枉临惠示新篇荅谢次韵"}
{"author":"边贡","content":"海棠盈盈开素秋，雨晴斜日上帘钩。幽芳不与春风约，碧榭朱阑俱暮愁。","dynasty":"明代","title":"秋海棠五首其一"}
{"author":"边贡","content":"行子到京舍，故人消息传。钓鱼吹台下，筑室黄河边。插架馀千帙，倾囊有一钱。古来贤达者，往往在林泉。","dynasty":"明代","title":"行子"}
{"author":"边贡","content":"六年云卧别京畿，万里重来旧侣稀。紫陌已无尘可拂，玄都惟有燕交飞。寻芳上苑花迎佩，待漏东朝月满衣。乡土尚留司马迹，驷车他日看荣归。","dynasty":"明代","title":"石桥驿逢詹进士赴京"}
{"author":"边贡","content":"身近鲁门家近齐，散心随处酒堪携。端居颇觉閒于鸟，痛饮何妨醉似泥。禅坐老僧窥牖觑，宦游行子入林迷。迂夫欲别还三笑，错认西河是虎溪。","dynasty":"明代","title":"游华严寺二首其一"}
{"author":"边贡","content":"睥睨连云十二楼，西南形胜数荆州。已教岘首为屏绕，更遣巴江作带流。","dynasty":"明代","title":"观城歌七首其二"}
{"author":"边贡","content":"瞑鸟催归出寺门，长安风色已黄昏。林塘只隔水西渡，溪径故妨花外尊。星列𤨏垣占聚榻，月斜银浦怯回辕。清宵咫尺怀人地，海北天南未可论。","dynasty":"明代","title":"奉荅白岩诸公见怀联句"}
{"author":"边贡","content":"春日东明去，西斋教铎分。毡随郑老座，经授伏生文。水暖鱼腾藻，泥融燕啄芹。有怀如我及，看雨赋停云。","dynasty":"明代","title":"送王廷珍分教东明"}
{"author":"边贡","content":"春日登台览旧邦，东南形胜果无双。川从楚蜀斜趋海，山起燕云直跨江。回首望乡歌屡奏，侧身怀古思难降。风花散落真如雨，不见高僧拥法幢。","dynasty":"明代","title":"登雨花台"}
{"author":"边贡","content":"朱阑遥对夕山苍，宝榭平临绮陌长。冉冉云霞自多态，阗阗车马为谁忙。宫槐日下玄蝉静，渚岸风回野稻香。不用登高更怀土，即看朝市有沧浪。","dynasty":"明代","title":"登镜光阁次韵白岩"}
{"author":"边贡","content":"愧我蒹葭质，倚君琼树姿。遥怜共飘泊，且复笑栖迟。秀句推先达，高言戒独危。江蓠照雪月，秋谷有深期。","dynasty":"明代","title":"广川舟中与东桥酌别次韵三首其三"}
{"author":"边贡","content":"秋林积雨晦，晏坐失朝曛。地似通勾漏，人疑是少君。依依归洞鹤，冉冉度窗云。预恐重来日，花源杳不分。","dynasty":"明代","title":"李月辉方丈二首其二"}
{"author":"边贡","content":"舟横断岸日斜，雁度空山落霞。欲采芙蓉赠远，秋江何处天涯。","dynasty":"明代","title":"送客"}
{"author":"边贡","content":"里巷纷仍在，邻翁半不存。午鸡喧井落，寒犬卧衡门。侧宇天光入，巍阡雾色昏。百年桑梓地，回首一伤魂。","dynasty":"明代","title":"过姚村旧业村有先君子遗陇"}
{"author":"边贡","content":"送君城南桥，笑折城南柳。归来掩关坐，皎月当窗牖。","dynasty":"明代","title":"送于利四首其一"}
{"author":"边贡","content":"京洛煌煌尺五天，姓名今喜万人传。中州节钺分藩地，西极风尘出塞年。新职似同还典午，旧游争说是登仙。河梁别意真堪画，谁起江门沈石田。","dynasty":"明代","title":"何子元参政迁秩太仆走贺二首其一"}
{"author":"边贡","content":"弱弟复多病，相思伤我神。尔须为孝子，吾已愧忠臣。膝下三春梦，湖南万里身。晨昏甘旨暇，休对说烽尘。","dynasty":"明代","title":"寄弟赋其二"}
{"author":"边贡","content":"王郎呼不起，吾妹亦泉台。白日山头下，悲风树里来。有亲差可慰，无子更堪哀。岁岁荒坟土，何人奠一杯。","dynasty":"明代","title":"上王氏妹墓"}
{"author":"边贡","content":"远传新命下江皋，窃喜閒官领骑曹。宸辇未由随日驭，客舟先免溯风涛。山围四塞城池古，月出千峰紫翠高。期效昔贤安吏隐，醉翁亭上读离骚。","dynasty":"明代","title":"舟次宝应闻转官太仆之报述怀"}
{"author":"边贡","content":"关河积雨晴，千里一舟行。庾廪司农计，山川故国情。古碑寻盻子，芳草识聊城。想见登临处，遥心览八瀛。","dynasty":"明代","title":"送朱文表"}
{"author":"边贡","content":"离宴逍遥不出城，梵堂灯火坐冬晴。风围玉兔寒生晕，水咽铜龙夜有声。两月锁闱惭晚步，十年词苑托高情。相思莫便寻瑶草，汉曲春回杜若生。","dynasty":"明代","title":"送吴少参懋贞梨云轩赋"}
{"author":"边贡","content":"亭午登山寺，淹留夕未归。凉风起高树，落叶满僧衣。城郭寒烟聚，楼台暮景微。京华十年客，愁绝赏心违。","dynasty":"明代","title":"十月六日游千佛山寺"}
{"author":"边贡","content":"六月漳河舣客舟，小窗閒卧白云秋。怜君馈药如康子，不疗山翁四海忧。","dynasty":"明代","title":"吴竹斋惠药品"}
{"author":"边贡","content":"樽酒故相约，燕游翻不同。亭深寒雪在，桥断夕烟通。白日行歌里，青山别恨中。夜阑车马寂，愁听竹林风。","dynasty":"明代","title":"雪后尹亭小集有怀张侍御仲齐"}
{"author":"边贡","content":"旧陇东城外，新坟更在东。川原相近接，灵爽合潜通。碧草生秋石，青杨袅夜风。茂陵山下路，来往恨无穷。","dynasty":"明代","title":"雨宿姚村二首其一"}
{"author":"边贡","content":"扬子江头春雨晴，春卿春日觐春明。上台星斗三年别，南国山川万里情。金奏秖须归颂雅，玉衡差可配寅清。还朝有疏应亲达，见说天王识履声。","dynasty":"明代","title":"送沈玄斋考绩北上"}
{"author":"边贡","content":"玄其衣，纁其裳，琼琚玉玖鸣锵锵。端而容，肃而止，仪冠峨峨若山峙。主群祀，礼百神，精明之德通天人。上郡城边无吠狗，骏马旃裘望风走。李广汾阳是其偶，吁嗟若人古良守。","dynasty":"明代","title":"题王庭简像"}
{"author":"边贡","content":"绣斧明霜日，川原指顾中。才真堪作雨，名不愧观风。狡兔移山窟，玄狐隐棘丛。城隅一片石，他日比羊公。","dynasty":"明代","title":"送张仲齐侍御还京二首其二"}
{"author":"边贡","content":"东岳名高四海间，此山之外更无山。何时倚杖青云上，与尔朝登复暮攀。","dynasty":"明代","title":"望岳亭为王生作时其父戍云中其一"}
{"author":"边贡","content":"画阁临溪一舫如，主人长日坐观鱼。情知黼冕非真乐，岂必江湖是隐居。山影落杯浮白际，水香侵砚草玄馀。春深即有移家约，莫笑狂夫此意虚。","dynasty":"明代","title":"题陈氏水阁次韵二首其一"}
{"author":"边贡","content":"客子别愁何处醒，尹家园里竹青青。水深不辨堰西路，月出更登湖上亭。乡土幸看收战伐，野夫何以报朝廷。华山亦与燕然似，欲洗巉岩勒旧铭。","dynasty":"明代","title":"湖亭夜别柴吴二纪功述怀二首其二"}
{"author":"边贡","content":"金陵二水三山地，白笔冬悬海日光。骏骨久知天下少，豹文虚拟雾中藏。兰台望重桓公雅，艺苑名过赵子昂。倚马共推才力健，漫将官守较閒忙。","dynasty":"明代","title":"和㮚翁家训四章为整庵相公作其四"}
{"author":"边贡","content":"御沟东畔古松盘，曾得先皇倚笑看。龙驭不归鸾吹杳，石廊圆殿镇秋寒。","dynasty":"明代","title":"秋日过西内团殿"}
{"author":"边贡","content":"龟食庚庚发启光，龙颜日角映扶桑。九朝琬琰陈东序，万国山河履职方。总道祥麟传宝箓，更看天派渡银潢。轩虞落落鸿钧转，矫首沧溟望八荒。","dynasty":"明代","title":"辛巳书事七首其三"}
{"author":"边贡","content":"古驿炎荒远谪丞，晚从台省见飞腾。开渠实并西门豹，击水虚疑北海鹏。二月寿筵双翠柏，十年官舍一清冰。昨来詹尹传消息，闻说先生自此升。","dynasty":"明代","title":"柬李朝信同年"}
{"author":"边贡","content":"北风吹浪拥仙槎，行尽区寰到海涯。万里飞龙天上阙，五年归雁梦中家。琼枝翠结秋坟草，铁树香生夜宴花。回首浔阳旌节地，不同司马听琵琶。","dynasty":"明代","title":"送冯有孚归琼州省觐兼拜扫先垄却赴江州监税"}
{"author":"边贡","content":"一官成晚岁，共惜子云才。驱马国门路，北风声正哀。山形横塞起，边色映空来。感慨登临处，残阳照古台。","dynasty":"明代","title":"送周判官"}
{"author":"边贡","content":"道上秋雨过，道傍秋树红。采樵归树晚，吹笛月明中。","dynasty":"明代","title":"杂画十一首其七"}
{"author":"边贡","content":"秋林积雨晦，晏坐失朝曛。地似通勾漏，人疑是少君。依依归洞鹤，冉冉度窗云。预恐重来日，花源杳不分。","dynasty":"明代","title":"李月辉方丈二首其二"}
{"author":"边贡","content":"成周方岳汉郎官，过里亲承母氏欢。南国路谣闻召伯，西都还议见阿丹。山花照席秋仍吐，海月浮觞夜不寒。药笼尚留熊胆在，未忘勤苦旧时丸。","dynasty":"明代","title":"寿友人母"}
{"author":"边贡","content":"奕奕明农堂，脩楣耀晴彩。堂前春草绿，堂上春云叆。游子日下还，宫衣试新綵。夕膳饪鲜鳞，晨羞荐芳𦶜。何以祝亲寿，如山复如海。","dynasty":"明代","title":"送王叔武使河南便道省觐二首其二"}
{"author":"边贡","content":"总辔城东门，绻绻行子辀。郊原茂时卉，林薄鸣春鸠。登高眺连冈，川途邈且脩。俯睇川上波，泛泛凫与鸥。一为离群感，泪下不能收。","dynasty":"明代","title":"赠王文熙五首其二"}
{"author":"边贡","content":"王孙华馆即蓬莱，为惜春残作意来。池上晚花开锦绣，水边斜日动楼台。纶巾醉阁山亭树，蜡屐行穿石洞苔。无奈美人将远别，竹舆临发更徘徊。","dynasty":"明代","title":"东园饯别杏东郭学士"}
{"author":"边贡","content":"旷饮调饮，臣蒉亦饮。酒生微波，天风凛凛。子卯不乐，君臣始终。爵亡言存，千古无穷。","dynasty":"明代","title":"杜蒉"}
{"author":"边贡","content":"玉皇祠畔一凭阑，绝顶风高夏亦寒。北去尘沙通瀚海，西来天地是长安。青云迥隔三千界，白日平临十八盘。似有飞仙度幽壑，凤笙声袅佩珊珊。","dynasty":"明代","title":"登岳次刘希尹韵四首其三"}
{"author":"边贡","content":"大堤女儿花见羞，大堤杨柳映青楼。金壶满注樊城酒，醉杀狂夫不解愁。","dynasty":"明代","title":"大堤"}
{"author":"边贡","content":"北斗离离接上台，帝京人说是蓬莱。云门乐奏千秋引，竹叶春生万寿杯。虎节暂随鸣佩入，熊轓应载赐金来。汉家公辅多循吏，谁道公无汲黯才。","dynasty":"明代","title":"送章太守朝觐如京师次邹先生韵"}
{"author":"边贡","content":"早叶半辞林，晚蟾初罢吟。入秋乡国梦，垂老故人心。道在宁须禄，官清尚有琴。城隅分手处，惆怅水云深。","dynasty":"明代","title":"赠别三首其二"}
{"author":"边贡","content":"落日照行盖，凉风吹不休。未消临水兴，还倚对山楼。","dynasty":"明代","title":"自泉上归登西门楼"}
{"author":"边贡","content":"北窗閒卧读南华，出处吾生信有涯。五色晓云天子宅，一篱秋菊野人家。","dynasty":"明代","title":"次白岩韵甲申除夕五首其二"}
{"author":"边贡","content":"尔本能言鸟，羁栖误此生。众方怜彩翠，天苦忌聪明。月下离群思，花间唤婢声。居然成往迹，留架在前楹。","dynasty":"明代","title":"家豢鹦鹉为狸奴所毙予伤之赋短律二篇书呈同志期有以慰我也其一"}
{"author":"边贡","content":"斜日照雨明霜台，红花白花相映开。野老爱花情太剧，不须招致也能来。","dynasty":"明代","title":"荅台峰侍御见候三首其一"}
{"author":"边贡","content":"上水逆风牵百丈，官舸真同上天上。后笞前咤舆皂狞，努力揽牵谁敢放。人喜牵夫歌牵歌，不知此中哀怨多。何日黄流变黄土，牵夫得免奔波苦。","dynasty":"明代","title":"牵夫谣"}
{"author":"边贡","content":"吏曹清雅复谁如，三载淮阴远谪居。岂谓风蓬叹流转，久从霄汉拟迁除。子平实有归田赋，公干虚传卧病书。乘月共怜霜燕起，悲鸣犹是落弦馀。","dynasty":"明代","title":"荅函山希尹"}
{"author":"边贡","content":"徂谢感流光，悲凉十四霜。箧中无谏草，身后有封章。遗曲传巴里，清风满蜀乡。凤凰原上木，愁色日苍苍。","dynasty":"明代","title":"刘惟馨二亲哀册二首其一"}
{"author":"边贡","content":"亭午登山寺，淹留夕未归。凉风起高树，落叶满僧衣。城郭寒烟聚，楼台暮景微。京华十年客，愁绝赏心违。","dynasty":"明代","title":"十月六日游千佛山寺"}
{"author":"边贡","content":"汴上相逢一载馀，五云回首送轺车。河梁别意真堪画，行李萧萧几卷书。","dynasty":"明代","title":"送毛东塘侍御北还后怀寄八首其一"}
{"author":"边贡","content":"爱酒苦无酒，避狂翻蹈狂。闻君新酿熟，色胜菊花黄。月夜楼阴静，霜天海气凉。何当骑马去，饱挹瓮头香。","dynasty":"明代","title":"闻三平菊酒初熟诗以调之"}
{"author":"边贡","content":"却访故人处，遥来公主园。湿云蒸锦树，鸣雨过华轩。槛近浮鸥接，庭深乳雀喧。将求卜居意，相对已忘言。","dynasty":"明代","title":"宋驸马园亭访东石谈子遇雨"}
{"author":"边贡","content":"晚步凌高榭，春空月正明。星辰临汉畤，楼观俯秦京。静夜松飙响，丰年谷日晴。同心隔城市，相望转盈盈。","dynasty":"明代","title":"郊坛夜步"}
{"author":"边贡","content":"西山半衔落日，东岭尚宿归云。雨过荒村向暮，柴门流水沄沄。","dynasty":"明代","title":"黄山店赵山家人其一"}
{"author":"边贡","content":"文车驾四牡，迤逦度层阿。伊人秉朝宪，结绶辞承华。飞龙御宸极，期运亨以嘉。甘霖雨九天，皇泽被幽遐。顾念囹圄子，累累诚可嗟。宪章苟不渝，歼戮岂在多。行哉布天惠，庶以和邦家。","dynasty":"明代","title":"别刘子二章其一"}
{"author":"边贡","content":"万岁声欢四海闻，大同新策破戎勋。汉文可是勤边主，按辔閒过细柳营。","dynasty":"明代","title":"云中曲二首其二"}
{"author":"边贡","content":"垂丝省客鹇为服，戏彩郎君豸作衣。弘景挂冠心早遂，王阳回驭愿无违。莼香晚岸江鲈美，稻熟秋田石蟹肥。七十漫言今少见，二人林下古来稀。","dynasty":"明代","title":"寿同年贡克仁乃翁"}
{"author":"边贡","content":"梁溪渺渺锡山苍，南去天涯客路长。霜下海门潮渐落，雨深江甸橘初黄。城池旧识延陵郡，风俗犹传太伯乡。却见吏曹凭寄语，一年秋色负重阳。","dynasty":"明代","title":"送赵主簿兼柬同年吕稽勋仲仁"}
{"author":"边贡","content":"龟食庚庚发启光，龙颜日角映扶桑。九朝琬琰陈东序，万国山河履职方。总道祥麟传宝箓，更看天派渡银潢。轩虞落落鸿钧转，矫首沧溟望八荒。","dynasty":"明代","title":"辛巳书事七首其三"}
{"author":"边贡","content":"华发当年倚笑看，北堂春色映朱阑。披图彷佛慈颜在，零落霜风夜雨寒。","dynasty":"明代","title":"题墨萱"}
{"author":"边贡","content":"日射江流紫，烟沙冻欲开。臈从梅蕊破，春傍雪涛回。北斗瞻星入，东风应律催。鹓鸾隔朝省，不共上元杯。","dynasty":"明代","title":"舟泊清江有怀交游诸公二首其二"}
{"author":"边贡","content":"浮舟出近郭，落日半溪阴。水阔蒹葭净，山寒烟雾深。壶觞不尽兴，丝竹有馀音。独恨黄花少，犹烦隔浦寻。","dynasty":"明代","title":"与平厓林豸史泛湖北抵华不注山夜从陆归二首其一"}
{"author":"边贡","content":"见说林居胜，清江绕舍流。元方登琐闼，小谢隐沧洲。草茜辰占丽，梧飘岁识秋。烟霞互吞吐，鸥鹭接飞浮。日有高轩过，时同静者游。麈挥山榻冷，棋对竹窗幽。宝笈通三昧，牙签富九丘。侧闻能尚志，应不爱封侯。薇省牵魂梦，萸樽阻唱酬。讵谙方岳寄，深切庙廊忧。","dynasty":"明代","title":"题芳洲书屋为俞大参作"}
{"author":"边贡","content":"一寸灵光万古心，笑看乌兔两升沉。已遣寿颜同紫玉，更欺仙骨比黄金。","dynasty":"明代","title":"游仙词四章寿杨母次刘五清韵其二"}
{"author":"边贡","content":"秋水沈沈漾列星，盘涡殷殷斗雷霆。扁舟昨夜巴陵过，风起犹闻战血腥。","dynasty":"明代","title":"凯歌五首其四"}
{"author":"边贡","content":"泱漭空原返照开，杖藜村径暮徘徊。霜苗迸土纤纤出，风叶辞林宛宛回。扶病可须重载酒，住家何必更登台。青鞋布袜沧波岸，白石歌残意转哀。","dynasty":"明代","title":"东村冬日同刘王诸子步归"}
{"author":"边贡","content":"避暑将军府，青青竹满园。坐看台上月，吟忆水西轩。萤火流烟度，蚊雷接暮喧。美人漳浦卧，何日奉清言。","dynasty":"明代","title":"徐园夜坐有怀"}
{"author":"边贡","content":"沙海原南古战场，曲池荒畎荫堤长。相逢折得芙蕖赠，莫向西风笑冷香。","dynasty":"明代","title":"汴上题吴国宾园林"}
{"author":"边贡","content":"未觌溪翁面，中宵梦已先。关山非逆旅，舟楫是登仙。雁语惊霜别，莺啼候谷迁。烟波夕渺渺，留恨满江田。","dynasty":"明代","title":"溪翁"}
{"author":"边贡","content":"十亩山田一舍幽，草窗閒卧白云秋。行人若问墨溪主，不是当年柳柳州。","dynasty":"明代","title":"题吴隐士守墨诗册"}
{"author":"边贡","content":"滚滚飞尘千里余，驿途来往日无虚。皇心旦夕怀慈圣，数有中官问起居。","dynasty":"明代","title":"迎銮曲（十首）"}
{"author":"边贡","content":"苍凉海日曙，堂下森兰玉。愿言永孝思，俎豆差繁缛。岁岁荐烝尝，采蘋清涧曲。","dynasty":"明代","title":"时思堂"}
{"author":"边贡","content":"日照昆明水，云开少华峰。梦魂登览处，白发倚青松。","dynasty":"明代","title":"送客四首其四"}
{"author":"边贡","content":"同朝同寺十年情，迢递燕山隔楚城。一别天涯今万里，欲从何处望春明。","dynasty":"明代","title":"寄京师友人"}
{"author":"边贡","content":"相忆恨长道，相逢惊白头。又为千里别，还作几年愁。故旧天涯少，勋名世上浮。不堪风雨夜，虚馆对新秋。","dynasty":"明代","title":"留别柴子"}
{"author":"边贡","content":"忆共尚书饮，兰舟漾渚风。芙蓉开月下，箫管入云中。鹤唳烟沙远，萤流水閤通。重来值摇落，无复往时同。","dynasty":"明代","title":"尹亭夜集其一"}
{"author":"边贡","content":"今辰何辰到岩谷，太宰堂中见乔木。飒飒重檐风雨来，冥冥四座烟云逐。初筵宾客俱改容，细辨始知为画松。霜柯雪干槎牙起，碧茑青萝宛转封。星除夜静飞霹雳，彷佛蛟龙在东壁。培植深疑造化偏，推移颇讶神功疾。天生钜材非偶然，上摩霄云下重渊。已阅南山到平陆，更看东海变桑田。桑田平陆真俄顷，古貌苍髯岁华永。天上休誇种白榆，日边谩说栽红杏。中兴天子建明堂，宰也执圭登庙廊。松乎松乎合与宰为伍，万载千秋充栋梁。","dynasty":"明代","title":"画松歌寿白岩太宰"}
{"author":"边贡","content":"远漏连疏柝，山空夜寂寥。地看乡土隔，书寄美人遥。海气含春色，江云入斗杓。泺源桥上柳，应有拂阑条。","dynasty":"明代","title":"夜中不寐登楼有怀"}
{"author":"边贡","content":"黄子黄门客，青春上国行。风尘遥入望，边塞独关情。捧日双龙阙，看云五凤城。怀中有短疏，知欲请长缨。","dynasty":"明代","title":"送黄北川赴京"}
{"author":"边贡","content":"启閤悬灯坐，霜天夜转幽。居然剡溪兴，何异竹林游。水落江鸿去，城孤海月流。重逢好相忆，红蓼白门秋。","dynasty":"明代","title":"夜访朱应辰"}
{"author":"边贡","content":"不见南溪老，苍茫二十秋。浦云空北望，江水自东流。已化辽阳鹤，犹疑海畔鸥。存亡一掬泪，何日洒林丘。","dynasty":"明代","title":"寄吊松江周翁"}
{"author":"边贡","content":"敕放青山去，恩同碧海深。静居谐始愿，孤往恝冥心。已破槐南梦，何须泽畔吟。我乡多水竹，苍翠想森森。","dynasty":"明代","title":"解印后病中书怀二首留别南都诸同游其一"}
{"author":"边贡","content":"一别齐川路，两年今始归。久知麋鹿侣，遥待薜萝衣。洞古龙还在，林深鸟不飞。入山城市隔，从此迹应稀。","dynasty":"明代","title":"解印后病中书怀二首留别南都诸同游其二"}
{"author":"边贡","content":"解缆洪流树，侵星过吕梁。风云犹帝里，山水即吾乡。砚拂秋岚湿，衣沾晓露凉。长年欣暑退，伊轧棹歌长。","dynasty":"明代","title":"过吕梁其一"}
{"author":"边贡","content":"泽国新秋爽，玄云起北溟。衣冠逢水部，风雨谢山灵。雅意堪留滞，清词足典刑。夕舟兼晓榻，谈坐忆蒲汀。","dynasty":"明代","title":"过吕梁其二"}
{"author":"边贡","content":"九日登高兴，三秋怅别情。重携一尊酒，此地共君倾。塔涌浮云暗，山衔落日明。还将红树色，遥送海东行。","dynasty":"明代","title":"送王分司因过白塔寺饮"}
{"author":"边贡","content":"石磴抱云回，高高积翠开。苍藤昏古殿，碧树隐仙台。钟鼓三天下，风烟万壑来。不知千载后，谁忆此衔杯。","dynasty":"明代","title":"登南明山其一"}
{"author":"边贡","content":"隐君家住白云间，不爱功名只爱閒。闻说花园新更好，门前流水屋中山。","dynasty":"明代","title":"寄洪山人二首其一"}
{"author":"边贡","content":"驱马丽阳界，荆门途不赊。平田飞野雉，积水乱鸣蛙。日下西山暝，江悬北斗斜。荒村逢故老，停盖问桑麻。","dynasty":"明代","title":"由鱼料驿登岸赴荆门"}
{"author":"边贡","content":"岂料朝天使，翻为避地人。去留难与决，传报恐非真。碧树花争蕊，清江水自春。庙堂嘉靖日，州郡转风尘。","dynasty":"明代","title":"忽报二首其二"}
{"author":"边贡","content":"放马野田草，路回登古原。鸡鸣桑下屋，牛卧雨中村。薄日浮山影，长桥下水痕。煌煌中使出，束帛向陵园。","dynasty":"明代","title":"沙河"}
{"author":"边贡","content":"季氏曰：我所友兮在新甫。铜柯蹇蹇霜皮古，千秋万岁辞斤斧。美人赠我翠锦裙，何以报之柏子仁。朝餐暮饵容色新，驾青虬兮凌紫云。","dynasty":"明代","title":"四友亭诗有序其四"}
{"author":"边贡","content":"古驿征轺画舫灯，客途风景向秋澄。幰边凉月经淮甸，枕上微钟过广陵。草满台城山寂寂，雨晴江寺塔层层。十年旧迹空回首，几度追陪梦里登。","dynasty":"明代","title":"送都玄敬二首次韵其二"}
{"author":"边贡","content":"扬子江头春雨晴，春卿春日觐春明。上台星斗三年别，南国山川万里情。金奏秖须归颂雅，玉衡差可配寅清。还朝有疏应亲达，见说天王识履声。","dynasty":"明代","title":"送沈玄斋考绩北上"}
{"author":"边贡","content":"宝塔窗开日影南，偶瞻龙象一停骖。含元气满三千界，舍利光摇五百龛。袅袅阆风随远步，濛濛花雨散微酣。上乘别有通玄理，岂独僧家不解参。","dynasty":"明代","title":"登报恩寺塔次联句韵"}
{"author":"边贡","content":"朝看长白山，暮看长白山。山色有朝暮，吾心常自閒。","dynasty":"明代","title":"西园八景其一"}
{"author":"边贡","content":"华发王门晚拜官，齐竽声里独成叹。何人为荐长沙傅，一见文皇献治安。","dynasty":"明代","title":"赵文昌中乙榜雨中感怀见遗走笔和荅其一"}
{"author":"边贡","content":"牧马场边苜蓿香，回龙宫外树苍苍。当年骏骨今何处，曾被金鞍侍武皇。","dynasty":"明代","title":"草场"}
{"author":"边贡","content":"留公无计奈公何，外国中朝属望多。此日同为太行赋，几时重和庆云歌。","dynasty":"明代","title":"次白岩韵甲申除夕五首其五"}
{"author":"边贡","content":"敢将勋业比韩休，已把行藏付许由。秋度碧云悲岭雁，昼眠寒水羡沙鸥。爱閒数到郡东寺，望远时登江上楼。欲访庭闱问消息，南风何日送归舟。","dynasty":"明代","title":"沈右史归兴"}
{"author":"边贡","content":"卧病长夏晚，出门秋草生。聊因上陵日，一寄看山情。野水侵平道，寒云覆古城。圣君方用武，群盗敢纵横。","dynasty":"明代","title":"上陵"}
{"author":"边贡","content":"一别春城雨，两回秋月圆。灯前不尽醉，书札但空传。","dynasty":"明代","title":"送于利四首其三"}
{"author":"边贡","content":"江上春潮静，舟中日似年。不须生羽翼，无事即神仙。","dynasty":"明代","title":"题林医士画册"}
{"author":"边贡","content":"鸟路萦回洞壑深，出尘风景惬招寻。山围下界青天迥，日照中岩翠柏森。浮世可须论去住，病身元不厌登临。钓矶无恙纶竿整，怅望仙潭玉鲤沈。","dynasty":"明代","title":"游龙洞山次王定斋韵二首其一"}
{"author":"边贡","content":"雪殿云墀列羽旄，天王开宴赏勋劳。封侯未赐将军印，归马先分战士袍。","dynasty":"明代","title":"迎銮曲二十首和刘希尹之作其十九"}
{"author":"边贡","content":"梁溪渺渺锡山苍，南去天涯客路长。霜下海门潮渐落，雨深江甸橘初黄。城池旧识延陵郡，风俗犹传太伯乡。却见吏曹凭寄语，一年秋色负重阳。","dynasty":"明代","title":"送赵主簿兼柬同年吕稽勋仲仁"}
{"author":"边贡","content":"大雪乾坤闭，开窗且静观。偶然同卲子，不是学袁安。数在梅花得，春从太极看。凭将画前易，一问灞桥鞍。","dynasty":"明代","title":"雪庵"}
{"author":"边贡","content":"我正雪中卧，君从天上还。节高元自苦，才大可能閒。淅沥听疏竹，苍茫对远山。夜深拚一醉，休当剡溪湾。","dynasty":"明代","title":"赠郑少尹"}
{"author":"边贡","content":"十里黄冈道，萋萋露草繁。青骊将客子，白日过乡园。水国春先到，云程凤独骞。行看鲁儒化，流泽被元元。","dynasty":"明代","title":"送友"}
{"author":"边贡","content":"琴罢兴不尽，起登江上台。水空秋万里，不见一舟来。","dynasty":"明代","title":"画三首其三"}
{"author":"边贡","content":"万蕾含胎尔独先，玉肤琼蕊照高天。临风时有暗香度，未雪早将春思牵。深厚共知培养力，芳菲谁秉发生权。花神夜报郎君信，来岁登瀛冠列仙。","dynasty":"明代","title":"知山史君园梅始开邀客过赏时乃子际赴春试因及之次韵"}
{"author":"边贡","content":"江郡敞云楼，东南据上游。日华浮野雪，霞彩散川沤。俯仰悲千古，登临起四愁。王师神且武，何日靖西州。","dynasty":"明代","title":"登仲宣楼次韵陈矩庵中丞其二"}
{"author":"边贡","content":"兴在桃源山水间，幅巾藜杖每忘还。沙田雨湿青牛卧，石洞花深白鹿閒。","dynasty":"明代","title":"避喧二首其一"}
{"author":"边贡","content":"庙貌俨生存，妥灵绥后禄。水木有本源，十辐同一毂。四百馀年来，因之序昭穆。","dynasty":"明代","title":"宗会庙"}
{"author":"边贡","content":"兰叶荷花香满庭，坐来炎雨霁空冥。帘开高栋一星出，酒对故人双眼青。沙柳阴森如待折，候虫凄断若为听。间从聚散看身世，天际浮云水上萍。","dynasty":"明代","title":"李时佩坐上留别"}
{"author":"边贡","content":"宾堂瞰水浒，沙柳系行船。袅袅绿萝月，冥冥芳浦烟。乡关百里外，世事一尊前。记取相逢地，清河旅食年。","dynasty":"明代","title":"再赠载卿"}
{"author":"边贡","content":"卿到朝廷说老翁，秋来相顾尚飘蓬。钓竿欲拂珊瑚树，未掣鲸鱼碧海中。","dynasty":"明代","title":"集杜句赠胡三良医其二"}
{"author":"边贡","content":"括苍山丛纷阻脩，我来处处归冥搜。南明双屐始著地，探奇又作三岩游。三岩三洞神仙府，重门窈窕烟霞古。山鬼终天护秘文，巨灵何代烦神斧。鸾骖鹤驾不可寻，飞萝悬茑自阴阴。挥杯独酌岩中水，一片清冰澄我心。丹丘碧海寻常是，叹息终年在城市。便拟稽生著绝交，长向山中访松子。","dynasty":"明代","title":"游三岩洞"}
{"author":"边贡","content":"我家东海君东吴，一日相逢游上都。官居并结城南衢，会面不问晨与晡。登山临水时一呼，白马青衫光照途。见者谓是游侠徒，岂知义气卑王卢。中宵坐感头白乌，朝辞阙庭暮江湖。云泥忽如鸿与凫，夕阳下树秋巘孤。回风策策鸣脩芦，于嗟离心不可图，何时归来江上舻。","dynasty":"明代","title":"赵南渚席上送秦凤山分体得柏梁"}
{"author":"边贡","content":"天阙新恩五月优，地曹清望十年收。骐驎不受奚官锁，梁栋元须匠氏求。巫峡暮云通远梦，蜀江秋浪惬豪游。锦官城外祠堂下，应采蘋花荐武侯。","dynasty":"明代","title":"送史少参"}
{"author":"边贡","content":"北上天门日未斜，罡风吹我度谽谺。仙人洞古留丹鼎，玉女祠高拱碧霞。深涧千年犹冻雪，阴厓四月始桃花。秦封汉禅俱牢落，细读穹碑感岁华。","dynasty":"明代","title":"登岳次刘希尹韵四首其二"}
{"author":"边贡","content":"异质人所贵，能令鼠窟虚。如何北窗下，閒卧饱溪鱼。","dynasty":"明代","title":"方日升杂画四首其三狮子猫"}
{"author":"边贡","content":"华发王门晚拜官，齐竽声里独成叹。何人为荐长沙傅，一见文皇献治安。","dynasty":"明代","title":"赵文昌中乙榜雨中感怀见遗走笔和荅其一"}
{"author":"边贡","content":"达人㣘高义，立志不苟同。长啸六合表，傲睨一世中。君看今日颜，不及昨日红。乘运各努力，扬休树德风。颓年傥相值，跨鹤蓬莱东。","dynasty":"明代","title":"送陈文鸣其二"}
{"author":"边贡","content":"一溪流水秋碧，两岸垂杨昼阴。绝爱王家池馆，酒旗低拂波心。","dynasty":"明代","title":"湖上二首其一"}
{"author":"边贡","content":"曾并长安逐马蹄，谪居同过楚云西。他年纵有看花句，休向玄都观里题。","dynasty":"明代","title":"送苏通判四首其二"}
{"author":"边贡","content":"白日隐寒树，层阴万里生。归人望烟火，岁晏返柴荆。","dynasty":"明代","title":"集江淹句"}
{"author":"边贡","content":"燕市分携十七春，白门相见白头新。凤凰楼畔含香侣，江海飘零有几人。","dynasty":"明代","title":"金陵逢方日升"}
{"author":"边贡","content":"东山雷殷殷，南涧雨冥冥。爱尔衡门下，团团松盖青。","dynasty":"明代","title":"杂咏四首其三"}
{"author":"边贡","content":"影落西池第几湾，种分原自海中间。后天合比仙翁岁，向日真同少女颜。已遣石阑承靓丽，更教宫柳伴清閒。野夫喜见周南化，坐咏桃夭带月还。","dynasty":"明代","title":"观桃吹韵"}
{"author":"边贡","content":"百丈丹梯向晚登，将台高处碧云层。旌旗照水閒相对，睥睨凌霄醉一凭。天外忽闻归树鸟，月中遥见入山僧。深怜散帙投壶地，夜榻秋杉白露凝。","dynasty":"明代","title":"教场晚酌次登字韵"}
{"author":"边贡","content":"冉冉游云覆短檐，霏霏寒霭度重帘。羁怀正苦逢春别，行李何妨入夜淹。","dynasty":"明代","title":"送张元亮二首其二"}
{"author":"边贡","content":"华辀耀朱旆，宛转凌春山。朝辞邹鲁乡，暮过梁宋间。美哉南邦化，梦寐开心颜。丈夫四方志，车马胡暂閒。绻绻东人怀，何时复来还。","dynasty":"明代","title":"右揆邹公由齐入闽齐人有华泉子者与公友抱病不获出饯作诗以遗之三首其三"}
{"author":"边贡","content":"夜久河汉横，春堂别灯黯。风凄鸟初动，露重花犹敛。明发不在兹，重关为谁掩。","dynasty":"明代","title":"再送文熙二首其一"}
{"author":"边贡","content":"三载风尘一见难，每将书札报平安。梁园幸是同官地，春月春花却自看。","dynasty":"明代","title":"柬马公顺同年"}
{"author":"边贡","content":"朝辞双阙下，暮抵三河宿。古戍早鸿稀，荒城寒草绿。上官山吏拜，行县村童逐。冉冉松间亭，何人伴幽独。","dynasty":"明代","title":"送王盛"}
{"author":"边贡","content":"古松何童童，独立难可群。岁暮倚冰壑，偃蹇凌苍云。脩标有远荫，直干无曲文。匠氏苟不遗，宁避斧与斤。","dynasty":"明代","title":"题白岩画松图"}
{"author":"边贡","content":"虎头将军图画奇，成都待诏功名迟。春风草草拂衣去，投老相寻知几时。","dynasty":"明代","title":"送钱水部致仕次杭秋官韵其一"}
{"author":"边贡","content":"客子南征寒腊初，朝恩惊拜网罗除。云山独马供愁思，雪路何人问谪居。阳翟县荒空垒峙，武牢关在古林疏。北畿封壤中州接，来岁徵贤有传车。","dynasty":"明代","title":"送陈子居"}
{"author":"边贡","content":"晓骑传中旨，春曹陟上卿。乐推吴季札，经许郑康成。车马秋江出，乡邦昼锦行。论交袜始结，惜别盖初倾。拜手双龙阙，承恩五凤城。御阶听曳履，枢密待持衡。制作登三殿，声华振八瀛。新班岱岳重，旧寺雪山轻。古貌看常健，冰衔列自清。英英伯夷志，垂白转精明。","dynasty":"明代","title":"送别白楼先生次郭司业韵"}
{"author":"边贡","content":"鸟语深宫白日斜，彩毫浓墨散春霞。王孙不学雕虫技，只写忠花与孝花。","dynasty":"明代","title":"赠长垣宗室二首其一"}
{"author":"边贡","content":"王升店前秋草生，秦皇台畔暮蝉鸣。海翁欲访无人识，何处孤舟短笛横。","dynasty":"明代","title":"寄姜廷辅"}
{"author":"边贡","content":"泉之浒兮，锡之土兮。载浚载渠，溉之溥兮。","dynasty":"明代","title":"泉之滨哀隐士也其二"}
{"author":"边贡","content":"西园十月菊花黄，花底流泉水亦香。汲水采花宵酿酒，晓筵倾入万年觞。","dynasty":"明代","title":"寿歌三章为松鹤翁作其二"}
{"author":"边贡","content":"文车驾四牡，迤逦度层阿。伊人秉朝宪，结绶辞承华。飞龙御宸极，期运亨以嘉。甘霖雨九天，皇泽被幽遐。顾念囹圄子，累累诚可嗟。宪章苟不渝，歼戮岂在多。行哉布天惠，庶以和邦家。","dynasty":"明代","title":"别刘子二章其一"}
{"author":"边贡","content":"九秋三峡道，万里一舟孤。夜渡剑门月，波光摇湛卢。诗论青冢恨，恩返绿林逋。岁晚东来使，梅花肯寄无。","dynasty":"明代","title":"送曾世亨兵备赴蜀"}
{"author":"边贡","content":"卿到朝廷说老翁，秋来相顾尚飘蓬。钓竿欲拂珊瑚树，未掣鲸鱼碧海中。","dynasty":"明代","title":"集杜句赠胡三良医其二"}
{"author":"边贡","content":"朝看长白山，暮看长白山。山色有朝暮，吾心常自閒。","dynasty":"明代","title":"西园八景其一"}
{"author":"边贡","content":"寿域开梁苑，韶华逼艳辰。月临春馆静，花簇夜筵新。鹤信传西母，鸾箫乐上宾。转怜多病客，高枕独怀人。","dynasty":"明代","title":"寿文孔旸"}
{"author":"边贡","content":"多病春来久索居，祖筵花柳出郊初。湖中远兴依沙鸟，雨外清尊荐野蔬。名姓会看当宁识，勋劳应付史官书。登朝且上安边疏，漫学文园赋子虚。","dynasty":"明代","title":"莫愁湖奉饯松月樾冈二都宪仍次前韵"}
{"author":"边贡","content":"高情冯水部，相见示新篇。钟磬悬清庙，琼瑰落九天。色流湖岸荇，香袭楚皋烟。更谢金光草，扶予衰病年。","dynasty":"明代","title":"冯吕梁惠诗率尔酬赠兼谢药草之惠"}
{"author":"边贡","content":"胜地三茅北，嘉辰九夏中。寿尊浮海月，樵唱落天风。席近红榴艳，庭深绿桂丛。遥怜烂柯者，仙籍会相通。","dynasty":"明代","title":"何圌樵寿五月十五日"}
{"author":"边贡","content":"吏曹清雅复谁如，三载淮阴远谪居。岂谓风蓬叹流转，久从霄汉拟迁除。子平实有归田赋，公干虚传卧病书。乘月共怜霜燕起，悲鸣犹是落弦馀。","dynasty":"明代","title":"荅函山希尹"}
{"author":"边贡","content":"千里重闱罢倚门，此生宁复侍晨昏。贻谋远为儿孙计，罔极真同父母恩。萱吐北堂空被雪，婺沈东海忽无垠。数回欲办屠苏酒，谁向泉台致一尊。","dynasty":"明代","title":"除夕哭祖母三首其一"}
{"author":"边贡","content":"司空风节重南都，一片清冰在玉壶。天日同怜照肝胆，雪霜谁遣上头颅。身随鹭侣朝双阙，梦逐鸱夷到五湖。闻说有书先乞老，不知当宁肯从无。","dynasty":"明代","title":"奉送松溪崔司空考功北上"}
{"author":"边贡","content":"春风江阁喜同游，苦恨逢君不少留。东去巴陵三日路，几时同上岳阳楼。","dynasty":"明代","title":"送苏通判四首其四"}
{"author":"边贡","content":"弱弟复多病，相思伤我神。尔须为孝子，吾已愧忠臣。膝下三春梦，湖南万里身。晨昏甘旨暇，休对说烽尘。","dynasty":"明代","title":"寄弟赋其二"}
{"author":"边贡","content":"几因离别叹秋蓬，夜榻那期此坐同。邻木冻花疏映月，对檐孤石静含风。尊前节序忧欢里，烛底亲交梦寐中。休倚少年贪不醉，野夫今是白头翁。","dynasty":"明代","title":"夜会有作呈希尹孟宣二子"}
{"author":"边贡","content":"金陵今古帝王都，碧石清江一画图。五圣百年虚想像，鸾舆曾到此间无。","dynasty":"明代","title":"迎銮曲（十首）"}
{"author":"边贡","content":"往岁麻衣出宋中，黄巾流乱太行东。天王诏下军符急，御史兵来贼垒空。筹策自同诸葛亮，谏书人比息夫躬。可怜回首过逢地，万井春烟袅暮风。","dynasty":"明代","title":"赠春山李侍御"}
{"author":"边贡","content":"亭外潮生人欲去，为怕秋声，不近芭蕉树。芳草碧云凝望处，何时重话巴山雨。三板轻船频唤渡，秋水疏杨，欲折丝千缕。白雁横天江馆暮，醉中愁见吴山路。","dynasty":"明代","title":"蝶恋花留别吴白楼"}
{"author":"边贡","content":"北堂慈母六旬馀，我别何人问起居。老去梦魂惟故国，病来甘旨有园蔬。春衣密线怀东野，夜杼鸣梭愧子舆。虚信宦游兼色养，一年回首半征车。","dynasty":"明代","title":"汝州道中书怀"}
{"author":"边贡","content":"锦江东会蜀江流，卜筑还依江上洲。十里锦云千顷碧，此中风物最宜秋。","dynasty":"明代","title":"题金宪长舜举蓉溪书屋图四首其三"}
{"author":"边贡","content":"驱车循广术，言返故乡县。晨光一何绮，熹微散秋甸。宛宛墟曲中，盈盈露华泫。因之感游寓，物候倏已变。岂薄骨肉情，遥重桑梓恋。","dynasty":"明代","title":"秋郊别意为汝南孟翁补作二首其一"}
{"author":"边贡","content":"桥西落日桥东虹，碧烟黯黯秋正中。九峰仙客泛槎去，鹤氅虬髯吹晚风。槎头乞药人如市，共说神方能起死。海上传来语不虚，青蛇本是龙宫子。月光星影动银湾，河鼓天孙指顾间。长安亦有君平肆，莫避云涛隔岁还。","dynasty":"明代","title":"赠陆文质归云间"}
{"author":"边贡","content":"留公无计奈公何，外国中朝属望多。此日同为太行赋，几时重和庆云歌。","dynasty":"明代","title":"次白岩韵甲申除夕五首其五"}
{"author":"边贡","content":"向风征马频嘶，独客行吟古堤。百里文星斗下，三年水部河西。遥心浦树烟渺，短梦城乌曙啼。记取今宵醉别，雪堂灯火凄凄。","dynasty":"明代","title":"赠钱世恩"}
{"author":"边贡","content":"忆昔荆南远卜居，相逢曾及雁来初。山堂习隐秋看桂，郡阁留欢夜剪蔬。天末往来千里道，箧中悲喜十年书。怀君只似江城月，长愿清光照紫虚。","dynasty":"明代","title":"赠伍松月"}
{"author":"边贡","content":"官閒仍地僻，宾从少经过。睡起看山立，诗成对竹哦。小塘云影乱，深树鸟声多。坐数秋期近，双星欲渡河。","dynasty":"明代","title":"彦卿垂示省署述怀之作次韵奉荅其二"}
{"author":"边贡","content":"秦州石经半埋土，藓剥苔封谁为开。凭君觅取吴中本，江上云帆日往来。","dynasty":"明代","title":"送钱水部致仕次杭秋官韵其七"}
{"author":"边贡","content":"白发萧萧五十春，宦途犹作未归人。何时杖履柴门路，风景依然远俗尘。","dynasty":"明代","title":"写怀"}
{"author":"边贡","content":"青镜流年素鬓催，碧山何日是归来。情知暮景骎骎到，忍见秋花粲粲开。远客正深怀土念，腐儒元乏济川才。登高有兴无筋力，怅望西南百丈台。","dynasty":"明代","title":"九日三首次杏东韵其一"}
{"author":"边贡","content":"昔我游东吴，访君阊门郭，石井泉边晚开酌。兴来同上春雨亭，醉里不知江月落。扁舟一为别，几见薜萝春。我绾曲台绶，君垂钓台纶。震泽霜波愁外渺，虎丘云树梦中亲。四年不得一书札，只问江头来往人。昨朝觌面凤池曲，鹤骨棱棱犹在目。料君应恐惊世人，角带乌巾强随俗。世人久知吴下名，喧传卢扁今再生。药丸到处衽席起，大门小户争扳迎。东楼一夜乡心发，忽著荷衣向人别。憎君归计何太忙，水上风烟触炎热。玉芝瑶草满山家，住日应多来日赊。愿留丹诀与知己，晚岁相寻凌紫霞。","dynasty":"明代","title":"送盛医官归吴中"}
{"author":"边贡","content":"月色沙上澹，山云天际浮。春江万里阔，独见一渔舟。","dynasty":"明代","title":"画上四首其三"}
{"author":"边贡","content":"朝看长白山，暮看长白山。山色有朝暮，吾心常自閒。","dynasty":"明代","title":"西园八景其一"}
{"author":"边贡","content":"朝夕梦亲颜，驱车西出关。青云深魏阙，白日照恒山。麦秀城池古，人居井邑閒。秋风扇枕暇，璧水迟君还。","dynasty":"明代","title":"送刘希尹入高邑省亲"}
{"author":"边贡","content":"大君仁圣迥非常，远似唐宗近宋皇。访道先过赵普宅，哀贤还吊魏徵丧。","dynasty":"明代","title":"迎銮曲二十首和刘希尹之作其十三"}
{"author":"边贡","content":"际晓风帆映月斜，客怀江水共无涯。极知文事能兼武，最喜官程不离家。农市会看刀买犊，诗坛应梦笔生花。何人得似相如宠，守令先驱拥使槎。","dynasty":"明代","title":"送贞庵中丞巡视江防次韵"}
{"author":"边贡","content":"坐爱清光好，更深不下楼。不因逢闰月，今夜是中秋。","dynasty":"明代","title":"中元见月（甲子岁）"}
{"author":"边贡","content":"冉冉霓旌覆羽仙，双双玄鹤舞芳筵。眼看庭树真琼树，不数蓝田是玉田。","dynasty":"明代","title":"游仙词四章寿杨母次刘五清韵其三"}
{"author":"边贡","content":"鸡鸣春日晓，钟落上方幽。树湿云犹住，山空翠欲流。酒床随客去，诗草付僧收。虚羡岩栖子，尘镳不可留。","dynasty":"明代","title":"出寺"}
{"author":"边贡","content":"江草芊绵江雨霏，王孙孤艇泛潮归。寂寂江亭摇落处，碧云回首雁行稀。","dynasty":"明代","title":"题吕叔通扇次白岩韵"}
{"author":"边贡","content":"舟横断岸日斜，雁度空山落霞。欲采芙蓉赠远，秋江何处天涯。","dynasty":"明代","title":"送客"}
{"author":"边贡","content":"叔氏曰：我所友兮在孤山。繁英灿灿开冰颜，千秋万岁倚清寒。美人赠我素锦緺，何以报之梅白华。朝餐暮饵神精和，驾青禽兮凌紫霞。","dynasty":"明代","title":"四友亭诗有序其三"}
{"author":"边贡","content":"峨峨中庭石，傍此寒岁花。离离错锦绣，五色明朝霞。双鹊何处来，相对声喳喳。似为主人报，水曹恩宠加。水曹住近荆门闸，千里洪流归弹压。疏排不数贾让功，决瀹尽遵神禹法。玄圭早晚当告成，天王近日已知名。崇阶峻级悬相待，岂用区区灵鸟声。","dynasty":"明代","title":"题孔水部廷瑞双鹊图"}
{"author":"边贡","content":"阳城少尹才且贤，佐邑三载名流传。相逢尽道是青天，恶少豪徒不敢前。松庭人静春草芊，邑中老幼高枕眠。政成奏绩来日边，声光赫赫谁能先。冢宰见之呼少连，大书上考朝廷宣。长安雪梅开早年，手捧尺檄别我还。城馆寒灯开夕筵，银河挂窗山月偏。欲醉不醉心茫然，天明一笑上马去，他日重逢赤黻悬。","dynasty":"明代","title":"醉中赠王少尹"}
{"author":"边贡","content":"吴会有高楼，上切星与斗。北牗临玄湖，南窗对钟阜。楼上一老翁，皤皤垂白首。服食皆烟霞，图书是宾友。虽为中丞父，何异商山叟。谁歌难老篇，愿以祝眉寿。","dynasty":"明代","title":"荣恩介寿诗为陈矩庵中丞乃翁作四首其四"}
{"author":"边贡","content":"地僻无人赏，灵山迥独看。石梁横险绝，岩洞倚高寒。静已忘尘世，狂犹系冗官。长歌送西日，野色上虚阑。","dynasty":"明代","title":"登南明山其二"}
{"author":"边贡","content":"自君辞白下，灵悟入玄冥。始信虚无外，元来别有经。乾坤寄水火，离坎走雷霆。兀兀眼前事，真如江上萍。","dynasty":"明代","title":"南都送道士"}
{"author":"边贡","content":"怪尔阳春日，凄凄昼雪寒。情知飞絮假，还当落梅看。向日偏萦户，随风故绕阑。同云幕千里，吟坐忆长安。","dynasty":"明代","title":"春雪"}
{"author":"边贡","content":"为爱西堂雨，黄昏坐不辞。础痕移榻处，池涨捲帘时。瑞纪农官颂，题分水部诗。客车何日返，真长故山芝。","dynasty":"明代","title":"分赋春雨得时字"}
{"author":"边贡","content":"白日寒城暮，清秋画角哀。地偏妨采菊，乡远怕登台。鸿雁天边去，风云塞上来。故交零落尽，卮酒向谁开。","dynasty":"明代","title":"九日"}
{"author":"边贡","content":"山水留佳赏，登临夙有期。却怜重九日，空读汴台诗。卧雨情无那，停云思欲痴。夜深还秉烛，閒对菊花枝。","dynasty":"明代","title":"次陈静斋九日二首其一"}
{"author":"边贡","content":"九日逢连雨，宾朋屡费邀。实孤黄菊盏，虚想绿云箫。蟋蟀声逾近，梧桐叶尽飘。喜闻归不远，旌节候来朝。","dynasty":"明代","title":"次陈静斋九日二首其二"}
{"author":"边贡","content":"对酒重阳雨，登楼万里心。异花开晚节，群木秀寒林。鼓角连天暮，风云接塞阴。王师捷何日，倾耳北来音。","dynasty":"明代","title":"九日登吹台次毛侍御韵"}
{"author":"边贡","content":"骨肉俱零落，还家不似归。自伤真块处，谁更遣花飞。雨揠春苗病，风摧旅雁稀。飘飘木兰楫，吾欲泛东沂。","dynasty":"明代","title":"春暮"}
{"author":"边贡","content":"隔岁乡关月，中秋想一看。真愁白发显，翻隐碧云端。桂影流烟湿，金波映浦寒。鸡鸣兴不浅，吟酌细凭阑。","dynasty":"明代","title":"颐痾清源中秋罹雨宵分言霁短音寓怀"}
{"author":"边贡","content":"石栈凌云鸟路赊，汉中城府枕三巴。风林落叶猿声满，那得行人不忆家。","dynasty":"明代","title":"送潘伯振守汉中三首其一"}
{"author":"边贡","content":"十年离思一宵同，坐歇寒钟意不穷。碧草未舒湖石畔，黄花争艳竹篱中。","dynasty":"明代","title":"赠王松溪四首其四"}
{"author":"边贡","content":"鄂渚维舟楫，登高览洞庭。地连秋水白，天入暮山青。望阙瞻星斗，怀人感鹡鸰。渔箫向夕起，呜咽不堪听。","dynasty":"明代","title":"鄂渚"}
{"author":"边贡","content":"月闰逢秋菊早芳，盛开还喜近重阳。休怜阒寂朝临水，且看孤清晚耐霜。","dynasty":"明代","title":"胡菊泉惠我丈菊走笔谢荅四首其四"}
{"author":"边贡","content":"诗来恰值酒醒馀，起步秋庭病忽除。唤妇不须愁夜黑，老夫今日得明珠。","dynasty":"明代","title":"得同年寅之管城见寄之作酬答二首其二"}
{"author":"边贡","content":"野馆千峰对，登临日载阳。山川气纡郁，天地色凄凉。未卜三秋稼，先传二月蝗。古村兵燹后，摇落见空墙。","dynasty":"明代","title":"靳庄山馆即事次张侍御仲齐韵"}
{"author":"边贡","content":"江树青山歇晚秋，草堂幽僻对寒流。故人远赴关西去，明月芦花系钓舟。","dynasty":"明代","title":"和蒋儒士韵题便面"}
{"author":"边贡","content":"楚蒙山下树围村，共识先朝柱史门。衣上主恩馀獬廌，水边家计有鸡豚。初怜忤贵兼辞富，晚喜生儿且见孙。惆怅同袍不同国，寿筵何日对芳樽。","dynasty":"明代","title":"寿同年黎侍御乾兆六十"}
{"author":"边贡","content":"南山北山雨如注，寒风飒飒吹山树。中河水发行子愁，褰裳欲渡且复休。黑雾苍云蔽村舍，咫尺谁能辨牛马。嗟哉出门百里行路难，我今胡为在中野。","dynasty":"明代","title":"张夏道中遇雨短歌示同行诸子"}
{"author":"边贡","content":"不缘摘取商洛，定自传分秣陵。笑杀山妻鄙俗，安排慢火相蒸。","dynasty":"明代","title":"蔡石冈寄瓶梨其三"}
{"author":"边贡","content":"鸡声喔喔宵近庭，出户忽闻春雨腥。西江高士别我去，日出烟消山更青。","dynasty":"明代","title":"送林赞贤医士归临清四首其四"}
{"author":"边贡","content":"拂衣归卧碧山岑，白发萧萧欲满簪。居卜剡溪明主惠，望迷燕树老臣心。层云鸟度江城远，五月花香水阁深。感慨临风一长啸，漫云鸾鹤送馀音。","dynasty":"明代","title":"送张萧山致政"}
{"author":"边贡","content":"白羽白且鲜，制如秋月圆。青云相与媚，皓雪避其妍。出入仙翁手，逍遥以蹁跹。招彼蓬山侣，乘风下芝田。万寿同所归，飞飞凌紫烟。","dynasty":"明代","title":"赋鹤翎扇寿江翁"}
{"author":"边贡","content":"亭外潮生人欲去，为怕秋声，不近芭蕉树。芳草碧云凝望处，何时重话巴山雨。三板轻船频唤渡，秋水疏杨，欲折丝千缕。白雁横天江馆暮，醉中愁见吴山路。","dynasty":"明代","title":"蝶恋花留别吴白楼"}
{"author":"边贡","content":"泰陵松柏五云高，再见周康握赤刀。南斗龙文占王气，中原驰道拥旌旄。要荒不乱贻谋远，磐石相维缔搆牢。弘治名臣天慭在，元功应数旧萧曹。","dynasty":"明代","title":"辛巳书事七首其二"}
{"author":"边贡","content":"短棹骛洪河，川行忧畏多。转怜时役苦，无奈旅程何。雾黑江龙斗，云腥岸虎过。黄昏投古驿，从此顺风波。","dynasty":"明代","title":"自汉江泛舟过宜城遇风雨大作"}
{"author":"边贡","content":"几听邻篴起悲歌，旧屋依然怯再过。紫殿不闻司马入，苍生其奈谢公何。庭花宛宛开新蕊，圃树阴阴发故柯。惆怅礼台行乐处，清风萧飒暮寒多。","dynasty":"明代","title":"哭同年五清刘先生二首其一"}
{"author":"边贡","content":"结舍临江岸，传觞感岁华。偶同人日酒，翻滞使星槎。水冻仍馀雪，林寒且未花。醉归烧短烛，高枕听昏鸦。","dynasty":"明代","title":"正月七日饮敖水部分司归即事"}
{"author":"边贡","content":"宾堂瞰水浒，沙柳系行船。袅袅绿萝月，冥冥芳浦烟。乡关百里外，世事一尊前。记取相逢地，清河旅食年。","dynasty":"明代","title":"再赠载卿"}
{"author":"边贡","content":"圜丘围绕万松青，石磴萦纡忆旧经。乘月试观仙陛乐，倚风遥听属车铃。力堪供奉丁年健，心到斋明午夜醒。欲效杜陵歌大礼，书成谁为达皇扃。","dynasty":"明代","title":"斋居候驾"}
{"author":"边贡","content":"石门凌旦启，驰路直且长。青山白云合，四顾郁茫茫。蘋藻秀空涧，黍稷亦登场。哲王敦孝理，陵邑事秋尝。予本草野士，谬职参奉常。敢云俎豆娴，亦已阅星霜。萦回度墟曲，宛转历岩冈。蒸岚侵我肌，零露沾衣裳。沾裳讵足惜，鸿私难可忘。","dynasty":"明代","title":"天寿山行"}
{"author":"边贡","content":"同朝同寺十年情，迢递燕山隔楚城。一别天涯今万里，欲从何处望春明。","dynasty":"明代","title":"寄京师友人"}
{"author":"边贡","content":"苕水羌山清更深，萧萧芦渚间桑林。青枫树里三间屋，十载常悬万里心。","dynasty":"明代","title":"题家园风景图二首其一"}
{"author":"边贡","content":"夫椒山中多老松，白云隐隐盘苍龙。山人荷钁采苓去，往往仙人松下逢。仙人本是山人作，山人向来满功课。句丽勾吴几万里，杏花阴里春风大。君不见蒲江古井凝绿华，乳婴绠上声唑唑。长秋道士不入口，放鱼女儿升綵霞。","dynasty":"明代","title":"题周道士采苓卷"}
{"author":"边贡","content":"东门嘶马去，幽志几人同。问寝归吴苑，含香别汉宫。关山双宝铗，江海一秋蓬。欲觅南州信，时看西北风。","dynasty":"明代","title":"送伯川子归吴二首其一"}
{"author":"边贡","content":"踏烟冲雾不知寒，绕遍山厓复水干。峰拥夕阳遥驻马，石悬高洞仰凭阑。疏钟隔涧深堪听，老菊垂花素可餐。传语北台三节使，拟拚明日尽馀欢。","dynasty":"明代","title":"游龙洞山辱滦江定斋承庵联句见怀荅谢二首其二"}
{"author":"边贡","content":"百战功高旧破戎，侯门却似布衣穷。傲霜枝叶凌云干，画里分明国士风。","dynasty":"明代","title":"题靖远侯画菊扇头"}
{"author":"边贡","content":"三载京华几胜游，雨中萧寺月中洲。天空鸿雁影初歇，水冷芙蓉香不流。琴到伯牙堪屈指，句逢东野合低头。无端忽向江潭去，短棹孤篷万里秋。","dynasty":"明代","title":"送秦文学之安仁"}
{"author":"边贡","content":"卧龙山下结茅新，乞得匡时未老身。此日此庵真独幸，天涯多少未归人。","dynasty":"明代","title":"题林下一人卷三首其三"}
{"author":"边贡","content":"离宴逍遥不出城，梵堂灯火坐冬晴。风围玉兔寒生晕，水咽铜龙夜有声。两月锁闱惭晚步，十年词苑托高情。相思莫便寻瑶草，汉曲春回杜若生。","dynasty":"明代","title":"送吴少参懋贞梨云轩赋"}
{"author":"边贡","content":"瓜洲渡，三江路。客子将母心，汤汤水东赴。水东赴，送客江上还。前年奉觞衣白鹭，今年奉觞衣白鹇。子阶日以崇，母心日以乐。乐在平反多，岂论官与爵。君不见汉家京兆隽不疑，母子声名天下知。","dynasty":"明代","title":"送沈仁甫归省"}
{"author":"边贡","content":"离荆一十五回春，睿想犹烦及远人。愁见碧云天际合，转怜华发镜中新。秋堂鼓吹挥毫夜，雪苑旌旗校猎辰。回忆旧游情万结，渚鳞江雁若为申。","dynasty":"明代","title":"寄辽宗室光泽王次来韵"}
{"author":"边贡","content":"同朝同寺十年情，迢递燕山隔楚城。一别天涯今万里，欲从何处望春明。","dynasty":"明代","title":"寄京师友人"}
{"author":"边贡","content":"影落西池第几湾，种分原自海中间。后天合比仙翁岁，向日真同少女颜。已遣石阑承靓丽，更教宫柳伴清閒。野夫喜见周南化，坐咏桃夭带月还。","dynasty":"明代","title":"观桃吹韵"}
{"author":"边贡","content":"雁门秋高多烈风，烟沙极目见云中。怜君弓马年来惯，不数翩翩塞上雄。","dynasty":"明代","title":"示弟赋"}
{"author":"边贡","content":"古箐人稀秋草深，碧松苍桧接阴森。高楼永日弹棋暇，海北天南万里心。","dynasty":"明代","title":"送顾侍御出守马湖五首其四"}
{"author":"边贡","content":"万户侯，丈八矛，临川四境俱休休。万人督，千钟粟，临川四境俱鼓腹。壮有立，老有归，英巨峰前春草肥。白头高眠草堂下，前植青松后梧槚。临安路与临川通，共道将军多祖风。有侄如玄子如琰，不独东山别号同。","dynasty":"明代","title":"赠东山谢万户"}
{"author":"边贡","content":"借问平阳守，泉庄今若何。树稀鸣鸟散，花乱早蜂多。酒坫封苔藓，渔罾罥薜萝。凄凉世交子，忍泪一相过。","dynasty":"明代","title":"过北川周子庄"}
{"author":"边贡","content":"棠树阴阴夹岸长，使旌归绕灞川旁。遥占紫气怀关令，却望红云指帝乡。过里暂看停驷马，入朝还拟咏羔羊。春风画省含香地，玉佩逍遥綵绶光。","dynasty":"明代","title":"同刘希尹吏部送祝仁甫考绩"}
{"author":"边贡","content":"自君之出矣，途长梦亦遥。南风何日起，吹转木兰桡。自君之出矣，长望石头山。山高望不极，目送碧云还。君到石城边，应看石城树。树杪百尺台，是侬行乐处。","dynasty":"明代","title":"送刘约中之金陵"}
{"author":"边贡","content":"结舍临江岸，传觞感岁华。偶同人日酒，翻滞使星槎。水冻仍馀雪，林寒且未花。醉归烧短烛，高枕听昏鸦。","dynasty":"明代","title":"正月七日饮敖水部分司归即事"}
{"author":"边贡","content":"望望平安驿，春行路不遥。故人还此地，芳序且元宵。水近潮通閤，灯寒月过桥。计程拚取醉，佳赏更须招。","dynasty":"明代","title":"宝应元夕饮朱升之舍"}
{"author":"边贡","content":"俎豆荐春芳，东陵昼漏长。偃松盘古榭，灵草秀虚堂。日月皇舆远，江河圣历昌。因山昭俭德，千载颂文皇。","dynasty":"明代","title":"供事长陵"}
{"author":"边贡","content":"徙倚东峰下，西陵望郁然。玄宫深閟日，玉座迥浮烟。风雨清明候，乾坤正德年。攀龙无处所，空有泪潺湲。","dynasty":"明代","title":"望陵二首其一"}
{"author":"边贡","content":"玉体今何所，遗墟夕霭凝。宝衣销野燐，碧瓦蔓沟藤。成戾崩年谥，恭仁葬后称。千秋同一毁，不独汉唐陵。","dynasty":"明代","title":"过寿陵故址"}
{"author":"边贡","content":"狂夫多野性，春到每思家。却访山中客，还逢水际花。薄云阴古殿，鸣鸟聚连沙。迤逦回溪晚，西陵月正斜。","dynasty":"明代","title":"西陵访王给事汝温不遇"}
{"author":"边贡","content":"福地盘青甸，香台倚绀云。材分龙藏宝，功就羽林军。洞客脩丹箓，山灵护敕文。愿资玄教力，千载翊明君。","dynasty":"明代","title":"游玄福宫"}
{"author":"边贡","content":"陵墓三年道，重来七月期。山河不改色，霜露只增悲。世想钦明德，人传顾命辞。九龄如帝与，端可致雍熙。","dynasty":"明代","title":"泰陵供事述感五章其一"}
{"author":"边贡","content":"恭已班虞舜，求贤越武丁。心犹在边徼，梦已隔泉扃。永作千秋别，虚传七日醒。夕庐斋沐所，彷佛见遗形。","dynasty":"明代","title":"泰陵供事述感五章其二"}
{"author":"边贡","content":"象设徒虚傋，龙游竟不还。勋华留率土，精爽寄空山。石锢金泉黝，云栖碧殿閒。寝园如种竹，应有泪成斑。","dynasty":"明代","title":"泰陵供事述感五章其三"}
{"author":"边贡","content":"皇寝居庸近，山深地转饶。雄关三镇锁，幽府百灵朝。堡堠烽全息，屯兵甲半销。帝心遥可识，终古绝天骄。","dynasty":"明代","title":"泰陵供事述感五章其四"}
{"author":"边贡","content":"午夜祠钟发，千官集广墟。遂看除禫服，那复见宸裾。长隧通玄壤，明楼瞰紫虚。松阡回望里，风雨泣涟如。","dynasty":"明代","title":"泰陵供事述感五章其五"}
{"author":"边贡","content":"露行踰十里，夜黑四岩阴。不辨云霞色，惟闻钟磬音。堑鸦翻列火，山鬼啸空林。欲下西陵路，前沟水正深。","dynasty":"明代","title":"下陵二首其一"}
{"author":"边贡","content":"窈窈山径僻，喧喧徒御归。马逢危石住，灯入古林稀。树密全妨盖，云寒半湿衣。红门知不远，秋角听依微。","dynasty":"明代","title":"下陵二首其二"}
{"author":"边贡","content":"泰陵今在目，突起茂阡西。宫殿青霄迥，松杉白日凄。坤墟符帝宅，山寿与天齐。黍稷明年祀，重来路不迷。","dynasty":"明代","title":"望孝宗陵"}
{"author":"边贡","content":"晚步凌高榭，春空月正明。星辰临汉畤，楼观俯秦京。静夜松飙响，丰年谷日晴。同心隔城市，相望转盈盈。","dynasty":"明代","title":"郊坛夜步"}
{"author":"边贡","content":"遥闻葆吹声，仙仗下通明。地转苍龙道，天临白玉京。瑞光同远近，云物半阴晴。隐隐行宫启，重关虎豹盈。","dynasty":"明代","title":"候驾"}
{"author":"边贡","content":"兆启封邦日，图开继统春。汉南王化远，天下母仪新。侍寝随宫眷，留行聚国人。嗣皇敦孝理，瞻望黼衣频。","dynasty":"明代","title":"承闻诏迎圣母太妃还宫其一"}
{"author":"边贡","content":"济水朝京甸，燕关镇海流。九重迎圣母，千里会诸侯。日月开黄道，河山列素秋。礼文同扈跸，元不为宸游。","dynasty":"明代","title":"承闻诏迎圣母太妃还宫其二"}
{"author":"边贡","content":"卧病长夏晚，出门秋草生。聊因上陵日，一寄看山情。野水侵平道，寒云覆古城。圣君方用武，群盗敢纵横。","dynasty":"明代","title":"上陵"}
{"author":"边贡","content":"不到北湖久，重来莲叶青。水香还落照，山色自孤亭。竹隐尚书榻，窗悬柱史星。回舟忽已晚，波上月冥冥。","dynasty":"明代","title":"五月七日陪李刘二侍御游宴尹亭"}
{"author":"边贡","content":"野眺邻幽旷，移舟出水关。上卿双盖迥，渔父一蓑閒。坠叶纷飘座，回汀曲抱山。芳尊对摇落，不醉可须还。","dynasty":"明代","title":"九月望日同大阳有台二使君泛湖出郭二首其一"}
{"author":"边贡","content":"候火射波光，中流见女墙。观楼增突兀，云月递微茫。岸接青山近，舟搴绿芷香。兴酣忘夜久，歌吹绕林塘。","dynasty":"明代","title":"九月望日同大阳有台二使君泛湖出郭二首其二"}
{"author":"边贡","content":"村舍孤烟起，山中朝雨寒。丁夫荷锄去，稚子出门看。早稼登场圃，秋瓜蔓井阑。居然羡閒逸，趋府欲辞官。","dynasty":"明代","title":"村舍"}
{"author":"边贡","content":"两山开一径，杳杳入云烟。仄磴樵人下，危峰野衲禅。断鸿愁返照，归马识斜川。井邑干戈后，凋零异昔年。","dynasty":"明代","title":"山行"}
{"author":"边贡","content":"白日天门近，青山御帐空。亭虚从眺览，树古自登封。过鸟层云上，鸣泉万壑中。翠华春不返，惆怅昔人踪。","dynasty":"明代","title":"御帐坪次王伯安韵"}
{"author":"边贡","content":"老木隐江亭，幽居对锦城。榻悬西岭雪，墙度浣溪莺。地僻人稀到，心閒梦亦清。穷通身外事，何必问君平。","dynasty":"明代","title":"题清乐亭"}
{"author":"边贡","content":"一片金陵月，荒台对酒看。水云霏冉冉，江日隐团团。雁早那堪听，花迟未可餐。凭轩望乡国，西北近长安。","dynasty":"明代","title":"重阳后三日登雨花台"}
{"author":"边贡","content":"浮舟出近郭，落日半溪阴。水阔蒹葭净，山寒烟雾深。壶觞不尽兴，丝竹有馀音。独恨黄花少，犹烦隔浦寻。","dynasty":"明代","title":"与平厓林豸史泛湖北抵华不注山夜从陆归二首其一"}
{"author":"边贡","content":"黄昏过别业，却见旧山僧。客驾聊云息，乡愁转更增。水光浮夜月，林影散秋灯。隔苑闻寒犬，高轩醉懒乘。","dynasty":"明代","title":"与平厓林豸史泛湖北抵华不注山夜从陆归二首其二"}
{"author":"左辅","content":"水软橹声柔，草绿芳洲，碧桃几树隐红楼。者是春山魂一片，招入孤舟。乡梦不曾休，惹甚闲愁？忠州过了又涪州。掷与巴江流到海，切莫回头。","dynasty":"清代","tags":"婉约，桃花，思乡","title":"浪淘沙·曹溪驿折桃花一枝数日零落裹花片投之涪江歌此送之"}
{"author":"左辅","content":"诉尽齐宫怨，萧萧续苦声。芳华销短梦，风露贷余生。疏柳长洲苑，残阳白下城。吟躯听欲瘦，辛苦为关情。","dynasty":"清代","title":"蝉"}
{"author":"左辅","content":"气尽吞吴日，天非祚汉时。中原仍国贼，小愤岂王师。寝殿愁风雨，荒城偃鼓旗。祇余遗诏在，堪作典谟垂。","dynasty":"清代","title":"永安宫"}
{"author":"左辅","content":"泽雁哀鸣急，河流积潦深。畴纡济时策，我愧读书心。古木余残照，荒祠接夕阴。无缘荐蘋藻，征马又骎骎。","dynasty":"清代","title":"过儿邱集有感"}
{"author":"左辅","content":"觅向花前旧雨稀，此身将逐海云归。豪门丝管晚萧瑟，大道楼台多是非。江渚羁魂迷暮雨，帘钩小影立斜晖。故巢曾住难抛却，犹睇雕梁不忍飞。","dynasty":"清代","title":"秋燕"}
{"author":"左辅","content":"昔年读书复击剑，如今按剑将逃禅。雄心岂向湖海尽，欲摄天地归蒲团。鱼鳞不合尚鸣跃，怜君犹被嗔猿缚。纳之入匣悄无声，如鸟归巢水归壑。四山风急号鼯鼪，虚堂嵌空佛火青。松萝藏云不知晓，白日欲雨天冥冥。谁欤甘此坐衰朽，仍倚长虹烛牛斗。剸蛟不让佽飞先，成佛肯随灵运后。侧身天地何处归，此意沈吟恨难剖。还君此图为君寿，毕竟生才天不苟。神物会合当有时，黄郎嵲屼将安之。","dynasty":"清代","title":"题黄仲则蒲团看剑图"}
{"author":"左辅","content":"平林月落烟如雾，鬼火星星满归路。断碑衔口不能言，知是何人埋骨处。青山流水自年年，昔人新冢今人田。纵横白骨已无主，乌犍犁田粪田土。粪田田肥农喜欢，吁嗟乎，夜长鬼哭天漫漫。","dynasty":"清代","title":"犁田行"}
{"author":"左辅","content":"黄牛当楚西，夔巫势同抗。江流此再束，轻快思一放。连山崩颓云，奇石涌惊浪。神人俨高跂，怪兽兀相向。合形争结构，庳者犹倔强。尽泄造化藏，余美不一长。居人出岩窦，如粟黏壁上。风急陨杂花，水湍漂汲盎。钟声动黄陵，凄听巴女唱。","dynasty":"清代","title":"黄牛峡"}
{"author":"左辅","content":"上滩路忽穷，一矶兀门峡。厓交若牛斗，高浪跨其胛。窍怒鼻口呀，节蹄股插。划然忽中分，稍入石已压。何年刌肺肝，𠇗离爪谁掏。名异久惊疑，状诡滋恐猲。奇气固难降，和平亦已乏。云阴屡亏蔽，远见天霅霅。重山久思出，去水想观法。物理亮不诬，冥悟情已洽。","dynasty":"清代","title":"马肝峡"}
{"author":"左辅","content":"奔流冲石去，石立不水受。水怒石亦险，相迫吞嘬久。回流忽漩舞，蓄极力愈厚。壮与蛟鳄腾，声挟风雨吼。牵舟撄水怒，石险乘水后。水转不怒石，挟石为伍偶。火仗操百人，移晷尚滩口。上滩如上山，滩立若山陡。畏水更畏石，石去水可狃。使君与空羚，行者戒勿苟。胡为设巨险，汔济畏濡首。其中多不平，激荡固所有。谁能安其澜，时无五丁手。","dynasty":"清代","title":"新滩"}
{"author":"左辅","content":"东西渡瀼溪，溪转峡角对。奔腾逐江来，飞舞与人会。中蓄万古灵，排空障旌旆。根穿潜虬宫，石压飞鸟背。荡摩出宝气，倏忽走光怪。神仙归有所，云雨出其内。势极衡湘长，高与天谷配。何年破山腹，于此纳万派。讹传{敝巴}令凿，转忘禹功大。屹为巴西门，险绝蜀东塞。","dynasty":"清代","title":"巫峡"}
{"author":"左辅","content":"寒山主西陵，云外见积石。垂崖盘千层，一气转地脉。古藤捎天青，飞流界空白。划然开瞿唐，万水如矢激。猿鸟堕危梯，鱼龙齧粉壁。阴阴夔巫间，千古雷雨黑。沈犀魇水怪，事幻理难格。圣人不任智，事事有开辟。淫预戒舟航，功大非假力。吾将撇舟去，三叹此遗迹。","dynasty":"清代","title":"西陵峡"}
{"author":"左辅","content":"鸡鸣客登车，残月见树头。窅如幽人窥涧户，怯如病女临妆楼。悄如离心挂天角，五更风起吹欲落。含烟敛雾愁窗纱，又如空院将残花。低徊孤影看不已，水驿山程忽千里。天长魂断不可招，帖帖寒光堕如水。","dynasty":"清代","title":"残月篇"}
{"author":"独孤铉","content":"玉历颁新律，凝阴发一阳。轮辉犹惜短，圭影此偏长。晷度经南斗，流晶尽北堂。乍疑周户耀，可爱逗林光。积雪销微照，初萌动早芒。更升台上望，云物已昭彰。","dynasty":"唐代","title":"日南长至"}
{"author":"李缜","content":"符守分珪组，放情在丘峦。悠然造云族，忽尔登天坛。求古理方赜，玩奇物不殚。晴光散崖壁，瑞气生芝兰。中有四瀑水，奔流状千般。风云隐岩底，雨雪霏林端。晶晶含古色，飕飕引晨寒。澄潭见猿饮，潜穴知龙盘。坐憩苔石遍，仰窥杉桂攒。幽蹊创高躅，灵药馀仙餐。携赏喜康乐，示文惊建安。缣缃炳珠宝，中外贻同官。末调亦何为，辄陪高唱难。惭非御徒者，还得依门栏。","dynasty":"唐代","title":"奉和郎中游仙岩四瀑布寄包秘监李吏部赵婺州中…十四韵"}
{"author":"李缜","content":"暗香都自著人来。","dynasty":"宋代","title":"句"}
{"author":"李缜","content":"芒鞵远觅香业处。","dynasty":"宋代","title":"句"}
{"author":"李缜","content":"女鬟夸巧幻寒芳。","dynasty":"宋代","title":"句"}
{"author":"李缜","content":"几回梦作药间蝶。","dynasty":"宋代","title":"句"}
{"author":"李缜","content":"从教革带减诗鐶。","dynasty":"宋代","title":"句"}
{"author":"李缜","content":"疑与月相吞。","dynasty":"宋代","title":"句"}
{"author":"李缜","content":"鶗鴃一声春事空。","dynasty":"宋代","title":"句"}
{"author":"李缜","content":"符守分圭组，放情在丘峦。悠然造云族，忽尔登天坛。求古理方赜，玩奇物不殚。晴光散崖壁，瑞气生芝兰。中有四瀑水，奔流状千般。风云隐岩底，雨雪霏林端。晶晶含古色，飕飕引晨寒。澄潭见猿饮，潜穴知龙盘。坐憩苔石遍，仰窥杉桂攒。幽蹊创高躅，灵药馀仙飧。携赏喜康乐，示文惊建安。缣缃炳珠宝，中外贻同官。末调亦何为，辄陪高唱难。惭非御徒者，还得依门栏。","dynasty":"唐代","title":"奉和郎中游仙岩四瀑布寄包秘监李吏部赵婺州中丞齐处州谏议十四韵"}
{"author":"李缜","content":"鶗鴂一声春事空。","dynasty":"宋代","title":"句其十五"}
{"author":"李缜","content":"几回梦作花间蝶。","dynasty":"宋代","title":"句其十六"}
{"author":"李缜","content":"女鬟誇巧幻寒芳。","dynasty":"宋代","title":"句其十八"}
{"author":"李缜","content":"从教革带减诗镮。","dynasty":"宋代","title":"句其二十"}
{"author":"李缜","content":"芒鞋远觅香来处。","dynasty":"宋代","title":"句其二十八"}
{"author":"蔡淑萍","content":"一叶惊秋意自痴，庭中寒菊著花迟。流光恰与雁同飞。人到中年方爱酒，情当深处反无诗。如烟旧事夜阑时。","dynasty":"当代","title":"浣溪沙"}
{"author":"蔡淑萍","content":"久慕兰亭，流觞韵事，好侣邀约同来。惠风如昔，修禊宴谁开？幽竹芳林掩映，问可是、那处亭台？鹅池畔，白鹅梳羽，三五正相偕。徘徊。千载下，斯文多感，异代欢哀。叹天高日远，虚隙飞埃。人世相逢能几？登临地、所以兴怀。都忘却，红尘攘攘，水去复云回。","dynasty":"当代","title":"满庭芳游绍兴兰亭公园，读兰亭集序碑"}
{"author":"蔡淑萍","content":"绕湖点点疏灯，盈盈寒碧涟漪细。二堤隐隐，桃花春柳，依稀梦里。一片孤山，飘飘渺渺，美人新睡。剩朝时画舫，无言傍岸，还教又，游踪记。妩媚果如西子，正熏风、游人吹醉。客何为者？岳坟秋墓，流连深意。可惜良宵，良朋却在，千山之外。但栏杆清冷，凭谁共我，把幽怀理！","dynasty":"当代","title":"水龙吟"}
{"author":"蔡淑萍","content":"缱绻花枝丝柳柔，薄衣小扇不知秋。略无尘土污茶话，更出清词酬俊游。茅舍简，竹风幽，真应半日释闲愁。远山看久家山似，翻嫉轻云独自由！","dynasty":"当代","title":"鹧鸪天庚辰重阳三首之一"}
{"author":"蔡淑萍","content":"满目皆碑碣！正西风、萧萧过耳，乍惊毛发。墓草离离埋土径，寂寂虫声都绝。有几点、残花如雪。三十馀年风雨蚀，尚斑斑姓字标“英烈。”炮火里，葬寒骨。缘何生命轻抛撇？道当时、文攻武卫，誓坚如铁。岂料神坛擎旗手，能造人间大孽。留耻辱、荒坟冷月。惨淡秋阳闻鬼语，但无言痛滴心头血。败壁外，劲歌迭。","dynasty":"当代","title":"金缕曲庚辰重阳三首之二"}
{"author":"蔡淑萍","content":"攘攘大都会，“部落”帜初张。来寻旧梦新雨，万感正茫茫。忆昔无知年少，闻道红心要炼，何用读文章。领袖一挥手，投笔赴山乡。三十年，伤辗转，惜流光。尘灰满面，营餐营宿费周章。曾盼儿龙女凤，老大何期下岗，对酒转凄凉。父老脱贫否，中宵忍思量！","dynasty":"当代","title":"水调歌头庚辰重阳三首之三"}
{"author":"蔡淑萍","content":"闪闪霓虹映夜空，初开新纪一声钟。有根乡思挥难去，无影杞忧淡又浓。叹水阔，恨山重，此时寂寞与谁同？可怜前事方惊醒，今事依然在梦中。","dynasty":"当代","title":"鹧鸪天二零零一年元旦"}
{"author":"蔡淑萍","content":"突兀高塔出。势崚嶒、荆轲山上，傲然孤立。荒径不修人行少，草色春来未碧。残旧损、风催雨逼。一抹淡烟村落远，看纵横、阡陌真沉寂。踯躅久，日之夕。似闻飒飒西风疾。正悲歌，萧萧易水，座中皆泣。壮士头颅酬知己，或曰原非为国。叹后世、轻讥苛责。不解此塔凭谁造，岂二千年前丹之迹？除暴虐，是为德。","dynasty":"当代","title":"金缕曲谒荆轲塔"}
{"author":"蔡淑萍","content":"欢声盈街衢。正迎春节下，人竞欢愉。忽报东邻玉殒，女兮何愚！魂魄渺，黄泉途。忍弃他、哀夫孤雏。料惨怛回眸，应伤白发，肠断泪都枯。知生计，长拮据。但辛勤料理，淡饭粗蔬。可耐青春抛掷，梦总成虚。如蚁死，徒唏嘘。看满城、豪车华居。愿惊使君心，春阳一缕分得无？","dynasty":"当代","title":"寿楼春哀邻女"}
{"author":"蔡淑萍","content":"怅望天涯路。争堪又、客中还送君去。缤纷花影，朦胧柳色，醉吟清侣。今朝齿颊留香，是昨日、琼浆丽句。叹梦醒、江右津门，徒牵缕缕思绪。回看莽莽红尘，苍茫万感，都与谁诉？熏风换世，莺歌满耳，甚杞忧赋！闻言帝京三月，好挽得、闲人暂住。奈晚凉、恍听巴山，鹃啼正苦！","dynasty":"当代","title":"宴清都"}
{"author":"蔡淑萍","content":"绕宅绿篁幽，半在斜阳里。“手扶”早归耕，今晚《西游记》。夫自扫庭除，妻快烧茶水。稚子满村飞，请得芳邻至。","dynasty":"当代","title":"生查子故乡人物三咏其一先富者"}
{"author":"蔡淑萍","content":"巍巍如石雕，臂举万钧积。空谷响千回，号子悠扬起。清风静不流，绿水为之止。锤落石山开，霞涌穹苍紫。","dynasty":"当代","title":"生查子其二采石工"}
{"author":"蔡淑萍","content":"侄儿年十馀，美目清如水。道我远归来，遗我双红鲤。鱼鲜新出池，问告阿爷未？含笑只摇头，“此我课馀饲。”","dynasty":"当代","title":"生查子其三小学生"}
{"author":"蔡淑萍","content":"梦里几回到，今上圣灯山。深幽险峻何似？璞玉出尘寰。云护崚嶒山石，松露孤居一点，径小鸟声喧。地僻觉心远，羽化返天然。攀石罅，倚古木，赏风烟。谁呼“红豆，红豆？”回看翠参天。遥想右丞诗句，不记徘徊几度，远黛暮云环。枝动似相嘱，好去向人间。","dynasty":"当代","title":"水调歌头登圣灯山"}
{"author":"蔡淑萍","content":"传诗早报圣灯语，今日携朋朝圣去。天公欲我食言肥，雾罩烟笼终日雨。遥知云树凝眸处，望断轻车芳草路。今宵有梦向青山，两意情牵安可负。","dynasty":"当代","title":"木兰花感事其一拟游圣灯山阻雨"}
{"author":"蔡淑萍","content":"蓬莱难觅峨眉远，咫尺圣灯称偃蹇。登临道可采云霞，纵目两江潮正卷。迎人松柏风霜染，红紫山花藏半面。前盟已负后难凭，翘首云天犹叹惋。","dynasty":"当代","title":"木兰花其二春游未果，时忽忽而夏矣"}
{"author":"蔡淑萍","content":"鬓染晓岚香，援木披荆兴味长。象鼻峰巅欣放眼，苍茫，如浪千峰沐旭阳。闹市久蜗藏，恨不此身生此乡。似水情怀听百鸟，徜徉，收拾林涛付锦囊。","dynasty":"当代","title":"南乡子游江津四面山其一登象鼻岭"}
{"author":"蔡淑萍","content":"满院幽香袭。影婆娑、欢黄快紫，雪魂霜魄。沉醉不知人何处，堪笑多情词客。却道是、春光如织。若与春光相比较，料春光应亦输高格。叹宋玉，错萧瑟。征鸿舒翼遥天碧。引诗心、河山万里，觅秋踪迹。圃外篱边姿态好，更有芳原阡陌。装点遍、千崖秀色。未得东风勤吹拂，绽西风不叫秋沉寂。微此菊，与谁一？","dynasty":"当代","title":"金缕曲鹅岭公园观菊展"}
{"author":"蔡淑萍","content":"霞蔚复云蒸，映带朝晖七彩生。袅袅如烟悬白练，倾听，满谷飞珠溅玉声。好水在山清，赤足临流怀似冰。忘却平生多少事，呼朋，笑掬清泉濯我缨。","dynasty":"当代","title":"金缕曲其二水口寺瀑布"}
{"author":"蔡淑萍","content":"不傍玲珑水榭开，幽香十里近村栽。艳如霞染清如雪，浥露悬珠动客怀。新雨后，绝纤埃，枝枝玉立绿云堆。叹余碌碌知何去，留与轻风漫往来。","dynasty":"当代","title":"鹧鸪天车行见道旁藕田荷花初绽"}
{"author":"蔡淑萍","content":"月映四山寒，小店三更客未眠。泉韵松风听不尽，凭栏，一缕情丝到广寒。千里共婵娟，但惜无人似我闲。若得天光裁一片，连山，寄与知音梦里看。","dynasty":"当代","title":"南乡子游江津四面山其三夜宿农家小店"}
{"author":"蔡淑萍","content":"渐隐青青两岸山，标灯闪闪倚栏看。习习江风轻拂面，无汗，涛声满耳过前滩。嘁嘁忽闻人细语，佳侣？娇音巧笑定婵娟。回首中天云掩处，微露，如眉新月向人弯。","dynasty":"当代","title":"定风波夜航长江"}
{"author":"蔡淑萍","content":"波光仿佛，梅雨潭中绿。画艇轻如鸥鹭逐。待到滩声疾处，惊看船头浪如扑。入图轴。轻云绕深谷。有猿影，傍飞瀑。更盈盈滴翠峰如簇。最忆河州，细寻珍石，痴蟹悄来捉足。","dynasty":"当代","title":"淡黄柳游大宁河小三峡"}
{"author":"蔡淑萍","content":"峭崖陡壁，百折径微惊一发。何处人家，遥看山垭云雾遮。深红一点，负篓小丫轻履险。叠嶂连山，却指学堂在那边。","dynasty":"当代","title":"减字木兰花巫峡女"}
{"author":"蔡淑萍","content":"一舸大江上，风雨过香溪。临江独立，素袂飘举有明妃。翘首凝眸天际，似诉万千心事，足下浪萦回。遥抹碧山暮，雾霭更凄迷。征马嘶，琵琶怨，朔风吹。朝堂细数，更无一个是男儿。故里伤心永别，父母何由再见，从此绝归期。五纪无烽火，青冢映斜晖。","dynasty":"当代","title":"水调歌头过香溪"}
{"author":"蔡淑萍","content":"少年闻道梦乘鸾，折桂月宫前。插向人间故里，至今香满名园。川滇踪迹，婴鳞名节，冠世遗编。负尽云中锦字，终身瘴雨蛮烟。","dynasty":"当代","title":"朝中措其一新都桂湖公园怀杨慎"}
{"author":"蔡淑萍","content":"都江古堰二千年，砥柱尚巍然。从此江分内外，民依富庶河山。当时多少，称雄争霸，只手狂澜？此老披蓑握锸，长留遗爱人间。","dynasty":"当代","title":"朝中措其二都江堰怀李冰"}
{"author":"蔡淑萍","content":"山深径湿树声寒，桥小伴亭闲。几处楹联妙绝，为人渲染河山。一图作导，欣欣来觅，卅六峰峦。何处偶传钟磬，随风飘下云端？","dynasty":"当代","title":"朝中措其三青城山径"}
{"author":"蔡淑萍","content":"凭高放眼，细雨沾人面。三十六峰都不见，岚雾波流浪卷。笛声何处悠扬？无端牵动愁肠。忽更穿云裂帛，怅然泣下沾裳。","dynasty":"当代","title":"清平乐青城闻笛"}
{"author":"蔡淑萍","content":"如悬径小石如磐，人负石登攀。汗滴如珠砸地，颗颗滚落眉端。寸延寸展，名山幽径，赖彼铁肩。仰望一痕身影，渐遥渐入云间。","dynasty":"当代","title":"清平乐其四青城山背石人"}
{"author":"蔡淑萍","content":"又是园中霜菊俏。百态千姿，弄尽般般巧。斗艳争奇盆小小，盘龙拟凤夸夭矫。忽忆家山秋意好，点点黄花，开遍芳原了。缕缕幽香香袅袅，二三小蝶人前绕。","dynasty":"当代","title":"蝶恋花观菊展"}
{"author":"蔡淑萍","content":"雨丝不与客相谋，漫织一湖秋。峰翠流岚半掩，楼深谁送琴幽。车声催晚，行人难驻，几度回眸。叹向人寰那畔，何寻梦里兰舟？","dynasty":"当代","title":"蝶恋花其五青城山月城湖"}
{"author":"蔡淑萍","content":"十月融融暖日熏，高天澄碧抹微云。西风恰似东风软，吹出枝头小叶新。蜂着意，蝶殷勤，芳菲满眼一时珍。桃花正共黄花发，别是人间二度春？","dynasty":"当代","title":"鹧鸪天小阳春"}
{"author":"蔡淑萍","content":"空翠湿衣苔径冷，鸟啼古木青筠。谁焚霜叶气氤氲。悠悠钟磬，斜日正黄昏。不解此身非我有，山花低首含嗔。敢期月夕共芳晨？须知今日，已是断人魂。","dynasty":"当代","title":"临江仙游涂山"}
{"author":"蔡淑萍","content":"春宵沉寂寒衾拥，底事惊残梦？檐前点点复声声，纵是人心如石哪堪听！眼前万里关山道，漫漫云烟绕。穿云破雾杏花红，开遍家山绰约倚东风。","dynasty":"当代","title":"虞美人春雨"}
{"author":"蔡淑萍","content":"灯前悄听雨疏疏，朝晴好鸟呼。诗朋邀约上香车，寻春人意舒。桥小小，水徐徐，桃红露似珠。一枝摘得梦回初，手犹那卷书。","dynasty":"当代","title":"阮郎归"}
{"author":"蔡淑萍","content":"二十八年寻旧踪，垂杨依旧拂春风。当时莺燕可重逢？几缕白云牵梦远，一泓碧水记情浓。似真似幻小桃红。","dynasty":"当代","title":"浣溪沙访母校"}
{"author":"蔡淑萍","content":"木棉枝上花如炬，楼在芳丛，车走芳丛，十里钢城花里逢。碑书人字云天里，辽远晴空，屏立诸峰，一线金沙入望中。","dynasty":"当代","title":"采桑子攀枝花行吟"}
{"author":"蔡淑萍","content":"潋滟清波过小塘，豆花红紫菜花黄。山深闻有桃千树，兴逸来寻诗一囊。风拂面，露沾裳，俗尘落尽自清狂。天台神女依然在，断不思归似阮郎。","dynasty":"当代","title":"鹧鸪天春游"}
{"author":"蔡淑萍","content":"傍层峦叠嶂，似更漏，一声声。叹迟慢如斯，声声点点，一掬才盈。凝眸远山染黛，惜何时万里送长鲸！明月松间石上，西风叶下苔青。当初既是出峥嵘，本自重横行。是地动之时，偶然掷弃，遗此凄清？或云固甘旦暮，伴山花野草尽争荣？伫听空山细响，孤怀如此零丁！","dynasty":"当代","title":"木兰花慢峨眉山滴水泉"}
{"author":"蔡淑萍","content":"琳琳，清音，穿林，伯牙琴？追寻，清音阁前闻龙吟。画梁高阁鎏金，层殿深，烟袅瑞云愔。客肃然也清此心。右寻径险，云树森森；左迎嶂翠，泉冽猿嬉狖饮。妩媚山花宜簪，飒飒清风披襟，流岚遮远岑。回眸思青禽，寄柬报嵚崟，北窗长忆至于今。","dynasty":"当代","title":"醉翁操峨眉山清音阁"}
{"author":"蔡淑萍","content":"条惹枝牵，波轻浪缓，白龙涧过青龙涧。扁舟迤逦向林间，婆娑树影都摇乱。妙语联翩，清歌婉转，潜龙惊梦风云变。归来相视笑淋漓，船儿泊在垂杨岸。","dynasty":"当代","title":"踏莎行其一游龙池森林公园"}
{"author":"蔡淑萍","content":"风雨声中，松杉影下，帐篷朵朵如香榭。四山暝色渐迷离，红灯串串枝头挂。褥软衾温，意浓兴雅，联床细语消清夜。中宵短梦到凉秋，经霜柳色犹如画。","dynasty":"当代","title":"踏莎行其二游龙池森林公园"}
{"author":"蔡淑萍","content":"一夜潇潇，群峰楚楚，晓岚如袂清风举。露清错认泪盈眸，龙池如镜初开处。伫看云飞，行听松语，徒教数遍林中路。恨难分付到君前，诗情辜负林泉助。","dynasty":"当代","title":"踏莎行其三游龙池森林公园"}
{"author":"蔡淑萍","content":"隐隐泉悬，琤琤波浅，回峰激石明珠溅。殷勤送客到岷江，岷江更送长江远。穿雨披烟，援藤跨涧，天公未许仙源现。莫言此去隔千山，还应梦里追寻遍。","dynasty":"当代","title":"踏莎行其四游龙池森林公园"}
{"author":"蔡淑萍","content":"当年月下人初别，心事何从说？今宵明月照重逢，负了少年梦幻忆无踪。廿年风雨难回首，所幸人依旧。一丝情分且珍藏，杳渺关山明日又茫茫。","dynasty":"当代","title":"虞美人故人自京返渝，一晤。"}
{"author":"蔡淑萍","content":"青鸟报佳讯，鹏翼已南归。云霞天半招我，锦里一衔杯。记得乡音初识，争道巴山旧事，掬泪共沾衣。大漠朔风劲，情谊似春晖。江之南，塞之北，久相违。念君昨日青鬓，今日可添丝？却喜春回塞上，好试补天身手，绝域种芳菲。明日送君去，挥手莫嘘唏。","dynasty":"当代","title":"水调歌头"}
{"author":"蔡淑萍","content":"感君忧国忧民志，艰难未换年时意。卌载几衰兴，从头任点评。休言空一纸，哀大唯心死。耿耿望星河，拍栏思浩歌。","dynasty":"当代","title":"菩萨蛮赠人"}
{"author":"蔡淑萍","content":"葡萄美酒清香溢，客来先著微醺色。满室漾春风，殷勤劝玉钟。廿年风雨路，谁意参商聚。忽忆少年时，怆然难自持。","dynasty":"当代","title":"菩萨蛮同学会"}
{"author":"蔡淑萍","content":"正山回路转翠屏开，春风送轮轻。载高楼梁栋，田园秀色，日月温馨。朝日临窗拂鬓，轻驾入云程。鸣笛声声脆，似诉衷情。回首廿年足迹，叹蹒跚负重，戴月披星。道艰难创业，步步有榛荆。算而今、阴霾吹散，噩梦醒、家国并初兴。凝思久，为凡人谱，古调新声。","dynasty":"当代","title":"八声甘州赠德承"}
{"author":"蔡淑萍","content":"小楼别有天和地，论句析文相砥砺。爱君朴实性纯良，甘作诗囚多妙思。真情至性原相似，遗我华章知意气。诗心一瓣葆天然，长似芙蓉初出水。","dynasty":"当代","title":"木兰花答赠"}
{"author":"蔡淑萍","content":"年年目送征鸿去，大漠斜晖。大漠斜晖，梦里家山，花树乱莺飞。一年又是秋风起，塞柳依依。塞柳依依，无限低回，人共雁南归。","dynasty":"当代","title":"添字采桑子宗勇弟将自塞外调回渝州"}
{"author":"蔡淑萍","content":"雾锁高楼，寒凝深院，经冬病枕缠绵。昨夜听雷，推窗已是新年。一枝触目惊心处，叹山茶、灼灼如燃。最堪怜、似逐闲云，三两风鸢。应知镜里清颜瘦，喜沉疴既去，筋力新添。见说春风，倏然绿了千山。溪头野荠花方好，约何时，去访桃源？莫负他、春日融融，啼鸟关关。","dynasty":"当代","title":"高阳台己巳春节后柬贺友人久病初起"}
{"author":"蔡淑萍","content":"倚槛心潮激。忆当年、转蓬飘梗，岁华虚掷。眉上鬓边何所见？唯剩风霜痕迹。塞外客、曾羞人识。慷慨唏嘘虽非惯，奈沉思细想长叹息！更此际，向君泣。竟将何语明胸臆？叹神州、十年误尽，几多春色！徒费伤时伤心泪，闻道生当勉力。上百尺、危楼听笛。望断江天回肠转，却无端枨触还凄恻。孤雁远，暮山碧。","dynasty":"当代","title":"金缕曲答赠"}
{"author":"蔡淑萍","content":"寒水縠纹轻，远山如带萦。望溟濛、何处阴晴？三五回凫飞渐远，人独立，正秋清。潮趁汛期生，几回肆纵横。到而今、剩此清莹。莫道渐平消意气，正待与，白鸥盟。","dynasty":"当代","title":"唐多令答王端诚先生"}
{"author":"蔡淑萍","content":"小屋别来无恙，更添雪后梅香。一枝疏影傍明窗。帘红生暖意，几净置华章。偏爱迩来晴好，庭中月色如霜。何妨访戴学清狂？肯来相对酌，料不负诗囊。","dynasty":"当代","title":"临江仙戏题柬友"}
{"author":"蔡淑萍","content":"乡思萦怀久。趁西风、归飞寻觅，故家窗牖。敬向九原双亲告，能慰慈颜也否？清泪湿、男儿衫袖。两鬓未衰乡音改，料山青水碧应如旧？惊把臂，认邻叟。萍踪卌载时回首。幸依然、豪情壮志，文章锦绣。热血经冬亦不冷，愿与二三至友，揽胜迹、登高呼酒。千古烟云来眼底，向胸中且听风雷走！送大翼，望南斗。","dynasty":"当代","title":"金缕曲送友人南归"}
{"author":"蔡淑萍","content":"惊喜瑶笺报已归，地图册上算行期。心心筹划接风杯。十载一逢疑是梦，蜀中三月正芳菲。塞尘可染鬓丝丝？","dynasty":"当代","title":"浣溪沙玉才信告自塞外归，不日抵渝"}
{"author":"蔡淑萍","content":"花市阑珊风雨催，尚留一束许擎归。馨香弥漫透帘帷。露蕊倩谁留玉照？诗朋无约有灵犀。清交素夕共芳菲。","dynasty":"当代","title":"浣溪沙栀子花"}
{"author":"蔡淑萍","content":"几许事儿忙了，悠闲好对孤灯。瓶中栀子送芳馨。旧书重捡读，字字有馀情。最喜旷怀高抱，还吟句丽词清。幽思远绪漫回萦。披衣推户牖，星朗夜天清。","dynasty":"当代","title":"临江仙"}
{"author":"蔡淑萍","content":"谁携塞上秋阳，落书窗？哈纳斯湖云影漾波光。多少事，如水逝，漫思量。澄澈情怀听子话家常。","dynasty":"当代","title":"相见欢得玉才书"}
{"author":"蔡淑萍","content":"点染深红与浅红，移来阆苑露华浓，翩翩双蝶故相从。意态难描殊未信，馨香可掬始为工。少年生气忽盈胸。","dynasty":"当代","title":"浣溪沙"}
{"author":"蔡淑萍","content":"旧咏新题千首诗，戴镣作舞总情痴。江山胜迹流连处，世事人心多感时。倾积愫，寄相思，自裁新律铸清辞。半生留得童心在，料理冰弦与酒卮。","dynasty":"当代","title":"鹧鸪天"}
{"author":"蔡淑萍","content":"少年豪气，风雨行程三万里。八十年轮，不改情怀赤子真。神飞笔走，万卷在胸杯在手。闲倚高楼，云卷云舒眼底收。","dynasty":"当代","title":"减字木兰花贺宛茵师八旬华诞"}
{"author":"蔡淑萍","content":"哪堪旧事重思遍，风雨颠狂。风雨颠狂，零雁栖惶，无处说悲凉。梦回漫滴伤时泪，立尽斜阳。立尽斜阳，望断寒江，依约见桅樯。","dynasty":"当代","title":"添字采桑子读《天狼星下》寄杨牧先生"}
{"author":"蔡淑萍","content":"几日匆匆，竟小桃枝上，难觅春柔。蓁蓁其叶，敢令蜂怕蝶羞？凭栏击节，想当时、诗兴绸缪。殊未料、娇红如梦，而今片片难收。犹记雨狂风骤，正桃源路断，念念都休。谁令又来故地，徒惹新愁。幽蹊草长，有残香、尚自萦留。凝伫久、风清露冷，从今应怕回眸。","dynasty":"当代","title":"汉宫春"}
{"author":"蔡淑萍","content":"雨叩寒窗似漏残，摇红烛影意缠绵。故人堪忆亦堪怜。谁为痴情思未尽？君偏多事泪犹潸。素笺欲写怅无言。","dynasty":"当代","title":"浣溪沙停电"}
{"author":"蔡淑萍","content":"远黛斜阳镀，临窗竹露盈。清风入室拂帘轻，骤雨晚凉生。把卷情方好，心诗初改成。欲将一纸付鸿翎，倚槛久销凝。","dynasty":"当代","title":"巫山一段云"}
{"author":"蔡淑萍","content":"年来时觉心情改，诗思在天涯。梦魂长系，阳关古道，塞上蒹葭。雁归万里，清音嘹唳，翅染云霞。雁儿略住！边城那畔，秋在谁家？","dynasty":"当代","title":"人月圆"}
{"author":"蔡淑萍","content":"诗中读尔千千遍，今日掌中方细看。任犹疑惑是耶非，只觉猛然心震颤。自从摩诘题诗简，便向人间多缱绻。纵教人已不相思，亦爱殷殷如血灿。","dynasty":"当代","title":"木兰花红豆"}
{"author":"蔡淑萍","content":"疏影傍明窗，郁郁浓香漾。赚得词人不尽情，抛卷长相向。枝瘦久经霜，叶尽寒葩放。清水瓶中艳几时？愿得知音赏。","dynasty":"当代","title":"卜算子腊梅"}
{"author":"蔡淑萍","content":"寒波凝碧轻舟小，何处人间？如画湖山，思绪悠悠话少年。天涯同是飘零惯，往事如烟。指点前川，水复山重一洞天。","dynasty":"当代","title":"采桑子己巳除夕"}
{"author":"蔡淑萍","content":"书窗惯听，风声雨声，灯前把卷含英，正心清夜清。何时怕听，欢声闹声？伊人浅笑盈盈，尽离情别情。","dynasty":"当代","title":"醉太平"}
{"author":"蔡淑萍","content":"昨夜青鸾传尺素。字句生香，惊起无寻处。明月清清斜入户，向人似诉伤离绪。斗室徘徊行又住。四顾沉吟，四壁浑无语。窗外寒星差可数，诗心一缕难分咐。","dynasty":"当代","title":"蝶恋花"}
{"author":"蔡淑萍","content":"一封书自天涯至。认笔迹，依然是。回首悠悠如隔世。绕床竹马，青梅曾弄，多少痴儿意。江头江尾相思地，绿叶成荫岁华逝。却把轻轻书一纸，久难开启，怕惊动了，如结心中事。","dynasty":"当代","title":"青玉案"}
{"author":"蔡淑萍","content":"独立江矶，逝波渺渺，遥岭参差。试水添寒，寒山新瘦，半染斜晖。西风拂鬓牵衣！雁影过、天涯此时。望处蒹葭，云烟霭霭，正恁凄迷。","dynasty":"当代","title":"陇头月"}
{"author":"蔡淑萍","content":"有意清风细拂帘，无情明月送轻寒。怀远诗成更斟酌，共谁看？顾影徘徊伤落寞，多情应笑到中年。红叶欲题无寄处，倚栏杆。","dynasty":"当代","title":"摊破浣溪沙"}
{"author":"蔡淑萍","content":"漠漠天低，霏霏雨细，书窗人自无聊倚。一春解润物欣欣，今添寒气萧萧地。陶令情怀，易安心意，东篱秋好寻无计。愁肠只怕负诗笺，梧桐叶上黄昏里。","dynasty":"当代","title":"踏莎行"}
{"author":"蔡淑萍","content":"簇簇树荫点点灯。市声沉寂后，乐声轻。长街良夜少人行。风拂面，霜菊送微馨。圆月正分明。清辉何皎皎，客心惊。谁人不起故园情。空伫立，何处是归程！","dynasty":"当代","title":"小重山"}
{"author":"蔡淑萍","content":"怅望云天暮。独徘徊、回肠百转，潸然无语。恰似长江潮起落，进退欲吞还吐，看满纸、情深如许。池水何由风吹皱？做从容、能得仍如故？谁解得，此情苦。当时已把青春负！偶回头、雪泥鸿爪，怎堪重数。蓬转萍飘浑似梦，说甚人生散聚。最羡慕、翩翩鸥鹭。何事秋来春风起，是天公不叫心期误？征雁去，意无主。","dynasty":"当代","title":"金缕曲"}
{"author":"蔡淑萍","content":"荏苒又秋时，家山萦梦思。羡征鸿、快翼先归。独对满园秋菊冷，霜色重，叶低垂。凝伫复徘徊，花间叹路岐。这心情、没个人知。若是黄花能解语，问忍对，说凄其？","dynasty":"当代","title":"唐多令"}
{"author":"蔡淑萍","content":"枝上漫听新叶声，高低明灭几疏星，徘徊独在小闲庭。老去相逢馀一笑，几多往事忆无凭。当年不是这心情。","dynasty":"当代","title":"浣溪沙"}
{"author":"蔡淑萍","content":"梦短惊回易，凉添枕簟清。不堪盈耳尽秋声，飒飒过园庭。映壁移孤影，低回对短檠。无端冷雨又敲棂，撩乱若为情。","dynasty":"当代","title":"巫山一段云"}
{"author":"蔡淑萍","content":"理千思，缠万绪，怅对孤灯，怅对孤灯雨。叹汝轻邀侬妄许，辜负寻春，辜负寻春侣。水中萍，风里絮，如许年华，如许年华误。底事年来偏自苦？此意君知，此意君知否？","dynasty":"当代","title":"苏幕遮"}
{"author":"蔡淑萍","content":"圆月时，圆月时，武陵明月最相思。长照落红溪水碧，清辉何处照人归？","dynasty":"当代","title":"潇湘神"}
{"author":"蔡淑萍","content":"应怜万水与千峰，怅惘情怀两地同。长忆析文吟句处，瓶梅淡淡矮灯红。","dynasty":"当代","title":"小秦王"}
{"author":"蔡淑萍","content":"曙色初开，山岚淡染，掠窗锦绣田畴。竹掩农家，炊烟几处悠悠。白鹅初试蹒跚步，向碧塘，扑翅舒喉。便惊醒、桃绽嫣红，鸟唱啁啾。人生事事真如梦！叹伤心故地，今又重游。清景依然，伊人尺素难投。逝波何用从头数，料朝朝、一样闲愁。争知我、咫尺天涯，枉自凝眸。","dynasty":"当代","title":"高阳台车行"}
{"author":"蔡淑萍","content":"几枝菊白如霜雪，几朵玫瑰红似血，安排案上共芳菲，品自清高情自烈。思君千里云山叠，此景此情谁与说？幽香一缕倩秋风，吹向君边须采撷。","dynasty":"当代","title":"木兰花"}
{"author":"蔡淑萍","content":"红泪滴！滴向案头犹脉脉，痴心不改嫣红色。细收欲寄行吟客。空相忆，天涯何处觅踪迹！","dynasty":"当代","title":"归自谣瓶中玫瑰凋零"}
{"author":"蔡淑萍","content":"无端秋思凄惶甚，霜叶逐风差可近。东篱访菊且寻诗，诗又不成花亦恨。幽怀难遣凭谁问，水自无涯山自峻。细思无可寄斯人，况是长天孤雁尽。","dynasty":"当代","title":"木兰花"}
{"author":"蔡淑萍","content":"如丝细雨南山里，山青如洗心如洗。幽径几盘盘，丛丛红杜鹃。笑留花下影，转觉风清冷。何事惹轻愁？群峰遮远眸。","dynasty":"当代","title":"菩萨蛮春游南山"}
{"author":"蔡淑萍","content":"华灯万盏光如雪，清辉难掩高高月。嘈杂市声喧，徘徊在小园。月移声渐悄，庭树风吹杪。吟魄度关山，怕惊君梦残。","dynasty":"当代","title":"菩萨蛮"}
{"author":"蔡淑萍","content":"风自凄清月自孤，子规声里梦回初，追思无迹渺愁余。睡少应怜人易病，灯幽莫问夜何如。枕前散乱故人书。","dynasty":"当代","title":"浣溪沙"}
{"author":"蔡淑萍","content":"云卷雷鸣这番雨，尽洗却，嚣尘去。梧桐叶阔蔽幽户，点点滴，晶莹露。窗前把卷心难驻，问凉到，君边否？斜阳红染远山暮，暮山外，凝思处。","dynasty":"当代","title":"望江东"}
{"author":"蔡淑萍","content":"怅对孤灯懒听钟，一窗风雨织愁浓，天教辜负小炉红。世事纷纭争塞臆，生涯甘苦半成空。漫翻书卷自怔忡。","dynasty":"当代","title":"浣溪沙冬夜"}
{"author":"蔡淑萍","content":"薄暮霏微雾渐浓，群峰绰约有无中。一湖寒水一湖风。真个小舟如蚱蜢，难凭杯酒遣离悰。相思无处付征鸿。","dynasty":"当代","title":"浣溪沙其一"}
{"author":"蔡淑萍","content":"湖上清风岭上云，无由持赠倍思君，梧桐影里立黄昏。为共婵娟祈好月，怕悬飞镜照离人。一回踯躅一销魂。","dynasty":"当代","title":"浣溪沙其二"}
{"author":"蔡淑萍","content":"漫抚芳笺，百思妙谛，翻疑误解其中意。瓶梅无语问无由，道是睹书如面反生愁。闲恨千钧，云程万里，小窗忽梦生双翅。魂飞不到百花洲，唯有觉时冷月满西楼。","dynasty":"当代","title":"踏莎美人接远书"}
{"author":"蔡淑萍","content":"一夜西风处处痕，薄衾不暖梦难温。忍听木叶敲房瓦，还对孤灯诵旧文。思往事，忆伊人，愁非强说自销魂。嫦娥应解怜秋老，月色如霜暗到门。","dynasty":"当代","title":"鹧鸪天其一无题"}
{"author":"蔡淑萍","content":"何事年来苦忆君？难忘襟上旧啼痕。栖乌惊月飞还落，霜叶因风聚复分。真似幻，幻疑真，金笼歌好怕重闻。何时山鸟清音啭？何处山花岁岁春？","dynasty":"当代","title":"鹧鸪天其二无题"}
{"author":"蔡淑萍","content":"寄书盈箧，隔断云山千万叠。莫问西窗，烛影凄清夜雨凉。飘零经惯，却恨红楼天样远。相见时难，旧约新盟年复年。","dynasty":"当代","title":"减字木兰花"}
{"author":"蔡淑萍","content":"巫峰洛浦，春风秋雨，辛苦鸿飞几度？西窗共语恐成虚，把旧约、从头又数。青青江渚，遥遥云树，何处天涯归路？怕吟愁赋莫登楼，况又是、鹃啼日暮。","dynasty":"当代","title":"鹊桥仙归思"}
{"author":"蔡淑萍","content":"又是一年栀子肥，依然闹市买花回，案前独立对芳菲。满室馨香卿伴我，无端怅触我因谁？远山重叠暮云飞。","dynasty":"当代","title":"浣溪沙其一"}
{"author":"蔡淑萍","content":"清气氤氲凝玉脂，绿云绰约叶参差，恨无驿使寄新枝。无奈闲愁徒幻梦，哪堪百感懒吟诗。安排凉簟听鹃啼。","dynasty":"当代","title":"浣溪沙其二"}
{"author":"蔡淑萍","content":"人在万山外，月在几重天？可堪客里中秋，去岁复来年！三尺阳台立遍，满目烟笼雾锁，一雨一层寒。淅沥正盈耳，点滴到心间。负西窗，灯如幻，照无眠。纵然眠得，应无蟾影梦中圆。漫道深盟坚誓，还怕终成一笑，此意渺难全。红叶明朝好，何处寄婵娟？","dynasty":"当代","title":"水调歌头甲戌中秋，雨，步东坡韵"}
{"author":"蔡淑萍","content":"独立江矶百感生，冬阳不暖午风清。寒山满目犹如障，瘦水环汀尚有声。蓬岛远，乱思萦，惘然一笑叹重城。心舟昨岁东溟去，今在沧波第几程？","dynasty":"当代","title":"鹧鸪天"}
{"author":"蔡淑萍","content":"惯见长街流绮霞，桂花过后又梅花。空馀几许怜香意，却少一枝傍碧纱。非为俭，不关奢，怜他知己在天涯。瓶中独对浑无赖，零落何堪更叹嗟！","dynasty":"当代","title":"鹧鸪天"}
{"author":"蔡淑萍","content":"或似瑶池碧玉仙，凌波重到此窗前。无情花木非无据，有意清交须有缘。疑绛草，比幽兰，如冰蕊细翠烟寒。暗香欲引人何处？恍在蓬山飘渺间。","dynasty":"当代","title":"鹧鸪天水仙将花，有忆"}
{"author":"蔡淑萍","content":"万里关山南北雁。雨暮风朝，总系离人眼。昨夜无端幽梦断，红笺吟剩千千遍。莫问此情深与浅。浅自生愁，深更生愁怨。陌上垂杨牵绪乱，寻常又是春无限。","dynasty":"当代","title":"明月生南浦"}
{"author":"蔡淑萍","content":"欲伴清风入宝山，深幽曲径朔千年，烟霞满眼到人前。飞动龙蛇愁恍惚，零丁只影任流连。夕阳怅怅上栏杆。","dynasty":"当代","title":"浣溪沙其一参观西安碑林"}
{"author":"蔡淑萍","content":"紫园闲步处，讶眼前寒枝忽青青。客里光阴易，竟东风一夜，酝酿春成。弱丝拂鬓无意，轻揽不胜情。叹梦里乡愁，吟边寂寞，一霎都醒。销凝。远天阔，记绿泛浮图，花满沙坪。皎皎江头月，正中秋清韵，新赋涛声。诗心不耐拘管，天下若棋枰。把世象拈来，临街唤酒从品评。","dynasty":"当代","title":"忆旧游"}
{"author":"蔡淑萍","content":"趁豪情雅兴上莲花，顾盼气如虹。对云峦千叠，碧空万里，快沐天风。俯看虬枝堆雪，绝壁起苍龙。咫尺天都在，更数奇峰。遥想当时霞客，自此山归后，何处游踪？问吾侪所见，可与昔贤同？渺时空、江山胜迹，叹清游、来去太匆匆！知明日、有山花好，尽绽新红。","dynasty":"当代","title":"八声甘州"}
{"author":"蔡淑萍","content":"夜来骤雨过庭园，柏冷共松寒。寒风吹坠枝头露，看新湿、墓草芊芊。铁面公今安在？传奇流布千年。千年曾得几“青天？”法治路何难。堪叹三口青铜铡，终输与、吏恶官贪！踯躅碑前蹊径，难平心底波澜。","dynasty":"当代","title":"风入松合肥谒包公墓园"}
{"author":"蔡淑萍","content":"春亦堪怜，遍城中柳花飞洒。来寻昨日牡丹红，片片飘零也。似这闲愁怎写？忽云中、华章颁下。浩茫心事，绵邈情怀，唯君能话。小小寰球，历多少暑蒸寒乍？幽州台上泪如倾，今在其谁者？正道人间代谢。叹无端、杞忧苦惹。山间明月，江上清风，君应知价。","dynasty":"当代","title":"忆故人寄仁德"}
{"author":"蔡淑萍","content":"漫回眸、室空如许，堪嗟因底留住？家书初到封缄损，难计水程山路。斜日暮。恍然见、倚门望远高堂母。此情何苦！料鬓上新霜，也应惜我，碌碌被谁误！平生事，莫更呶呶絮语，思来都恐无据。何如卸却心头累，好便乘风归去。伤意绪。争忍道、闾阎几处愁风雨。殷忧如缕。但对影茕茕，吟笺草草，犹自说羁旅。","dynasty":"当代","title":"摸鱼儿"}
{"author":"蔡淑萍","content":"绿窗画卷，终日闲闲看。竹上露珠圆，向四楼、栏杆飞溅。一川新稻，才是穗初黄，香浅浅。闻小犬，知有农家院。盈盈邛海，一角清波现。云白共岚青，渐遮了、重重山远。此身何在？但一个心儿，冰也化，冬也暖，石也悄悄软。","dynasty":"当代","title":"蓦山溪"}
{"author":"蔡淑萍","content":"旬月雨。归来不惯山路。泥深石滑复盘盘，引援失处。几回梦到故村边，却惊荒僻如故。雨初歇，山裹雾。湿云乍漏光缕。催收促种趁农时，正争日暮。几家蓑笠荷犁锄，偏多衰翁颓妪。早闻谷贱并重负。愧灯前、新具鸡黍。父老一村重聚。感乡情、往事宵深还诉。怕问来年还归否？","dynasty":"当代","title":"西河回乡吟二首之一"}
{"author":"蔡淑萍","content":"问何事、真关情处？记得家山，惠风初度。眼里新苗，耳边言笑，共谁语？笔端词赋。祈父老、从今富。一十五年间，便梦里、乡情千缕。延伫。叹归来半日，不是旧时心绪。艰难稼穑，怎忍尽、七旬翁妪！过学校、哪有书声，但萧瑟、窗前风雨。愧懵懂年来，看惯升平歌舞！","dynasty":"当代","title":"长亭怨慢回乡吟二首之二"}
{"author":"蔡淑萍","content":"闻言诗死空馀节，细雨如愁终不绝。堆盘错盏岂成欢？郭外青山云乱叠。公之操守如冰雪，公有仁心如朗月。海田问道太茫茫，高论犹能情一热。","dynasty":"当代","title":"木兰花壬午端阳诗人节上冯公"}
{"author":"蔡淑萍","content":"推窗欲觅巴山月，遥想巴山情似结。羞将怨悔说双无，山月一轮终皎洁。几多旧事铭心骨，几许青春辜造物！朦胧心影解人知，寥廓夜天霜气拂。","dynasty":"当代","title":"木兰花读《山月心影》寄子渝"}
{"author":"蔡淑萍","content":"海上难寻不死丹，铁棰恐到地宫前，俑兵陶马护寒棺。奇迹此间名播远，刑徒当年泪成殷。抚栏犹忆过秦篇。","dynasty":"当代","title":"浣溪沙其二参观秦兵马俑"}
{"author":"蔡淑萍","content":"谁掷莲花，石从人面遮！百尺梯悬一线，凌绝顶，日如霞。天涯，何处家？漫嗟云路赊。欲问壮心何似？风莫住，拟浮槎。","dynasty":"当代","title":"霜天晓角登华山观日出"}
{"author":"蔡淑萍","content":"千古风流第一池，清波依旧柳垂丝，琉璃高阁碧参差。舞破霓裳终酿祸，歌因长恨尚馀悲。马嵬遥看雾云霏。","dynasty":"当代","title":"霜天晓角其三游华清池"}
{"author":"蔡淑萍","content":"似恰相逢又别卿，无言一笑意非轻。计时已是分和秒，争忍眉颦对泪盈。车催发，笛长鸣，西风万里伴侬行。应知转瞬回眸处，唯见苍云秦岭横。","dynasty":"当代","title":"鹧鸪天别外子西安"}
{"author":"蔡淑萍","content":"陵墓是山山是陵，高碑无字待谁评？风侵雨蚀尚崚嶒。自史存时真伪并，于心悟处是非明。秦川渺渺碧云轻。","dynasty":"当代","title":"鹧鸪天其四乾陵无字碑"}
{"author":"蔡淑萍","content":"雨湿尘衣，风拂鬓丝，千里归客。桥山暂驻征车，满目森森霜柏。龙蛇千尺，问经几度沧桑，于今犹带风云色？疏雨响空山，更青青凝碧。岑寂。人乘龙去，冢剩衣冠，五千春易。漫抚碑铭，字字都成思忆。素巾黄土，一抔珍惜囊中，心潮渐逐檀烟激。回首意苍茫，正云飞天北。","dynasty":"当代","title":"石州慢谒黄帝陵"}
{"author":"蔡淑萍","content":"鹏起，千里。日晶晶，澄碧青冥。云轻，团飞缕飘奇幻生。蓬瀛，帝阍知几层？秦岭逶迤皆了了，山色窈，公路依村小。岭那边，阡陌连，秦川，渭河波浪宽。","dynasty":"当代","title":"河传乘机自重庆至西安"}
{"author":"蔡淑萍","content":"太史祠堂瞻此翁，梁山崿崿大河东。史家绝唱知兴废，无韵离骚吊朴忠。悲不遇，泣幽宫，如椽巨笔竟何终？儿孙不敢姓司马，半姓同来半姓冯。","dynasty":"当代","title":"鹧鸪天谒韩城太史祠"}
